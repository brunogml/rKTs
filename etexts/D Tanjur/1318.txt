[\[1a\]]
[\[1b\]]
[\[1b.1\]{D1180}]@##/_/rgya gar skad du/_he badzra piN+DA r+tha TI kA/_bod skad du/_kye'i rdo rje bsdus pa'i don gyi rgya cher 'grel pa/_dpal kye'i rdo rje la phyag 'tshal lo/_/'jig rten spyod pa rnam par spangs byas
[\[1b.2\]]rgyal ba'i rang bzhin rtag tu byung zhing khyab/_/gnyis gnyis med cing dri bral dbang po min bde kun mkhyen e waM mchog zhi ba/_/thugs ni thugs min thugs de bems po ma yin kun du dbang po thams cad
[\[1b.3\]]pa/_/sangs rgyas rnams kyi ngo bo nyid sku bdud rtsi la ni rtogs ched phyag 'tshal lo/_/yon tan brgyad po rab bcom las byung rnam par thar rnams gtso bo'i zhal brgyad rnams/_/stong pa nyid rnams bcu drug phyag
[\[1b.4\]]dang thugs rje rnams kyang thod pa 'di rnams te/_/'gyur med lnga bcu rjod byed de nyid bkod pa phrag par mgo yi phreng ba can/_/cod pan la ni mi bskyod zla phyed rdo rje'i phreng ba thod pa'i bdag nyid mnga'/_/byams pa la
[\[1b.5\]]sogs rnams dang rnam thar zhabs bzang rnams kyis bdud rnams mnan te bzhugs/_/nyon mongs shes bya bsdus dang sbyor ba brang 'gro phyag rgya stag gi pags pa yis/_/gang la bdud sogs sgrib rnams cha tsam lta bur
[\[2a\]]
[\[2a.1\]]sems can don du brgyan de la/_/btud nas 'di yi rgyud kyi gsang ba 'chad byed 'grel pa bdag gis bri bar bya/_/sems can kun la phan 'dod pa/_/sa bcu rnams kyi dbang phyug po/_/dpal ldan rdo rje snying po
[\[2a.2\]]yis/_/rnal 'byor pa yi lam thob ched/_/'bum phrag lnga pa'i rgyud chen las/_/nyung ngu'i rgyud ni legs phyung ba'ang /_/brgya phrag bdun ni phyed bcas pa/_/rdo rje'i tshig mang ldan pa 'dir/_/kye yi rdo rjes bskul bas na/_/gzhung ni stong
[\[2a.3\]]phrag drug pa ste/_/rtsa ba'i rgyud kyi rjes 'brang gang /_/de 'dis rgyud 'di gsal don du'o/_/snyigs ma lnga yi dus 'di ru/_/slob dpon gang rnams 'byung 'gyur ba/_/rnal 'byor spyod pa ston byed cing /_/yang dag lam la gnas min la/_/
[\[2a.4\]]'grel pa med par nyung ngu'i rgyud/_/ston par byed pa tshul ngan pa/_/gzhan gyi bud med nor 'dod pas/_/dmyal bar 'gro bar ches brtson pa/_/mngon shes lnga sogs med par ni/_/kha cig 'grel pa byed par 'gyur/_/rtog ge'i bstan
[\[2a.5\]]bcos nga rgyal gyis/_/rnal 'byor spyod la brnyas par byed/_/sangs rgyas rdo rje sems dpa' nyid/_/'bad pas dbang gis gzung nas so/_/bdag ni rdo rje 'dzin pa zhes/_/mi 'ga' mi la smra bar 'gyur/_/tshul khrims sdom pa 'dzin pa yi/_/
[\[2b\]]
[\[2b.1\]]dge slong kun la phyag mi byed/_/sa la rdo rje 'dzin rang nyid/_/gos dkar can bdag phyag 'os zer/_/sten byed tshong pa dmangs rigs dang /_/gang rnams zhing pa'i las la dga'/_/rmongs pa dam chos 'tshong byed pa/_/spyad bya ma yin longs spyod pa/_/bdud kyi rigs gtogs de rnams ni/_/slob ma rnams
[\[2b.2\]]kyi bla mar 'gyur/_/rnal 'byor spyod pa'i zol gyis ni/_/rang gi nyes byas sbed byed cing /_/de rnams skyon rnams spang bya'i ched/_/nges par smra bar byed 'gyur te/_/slob dpon yon tan gzung bya yi/_/skyon ni slob mas nam yang min/_/skyon 'dzin 'dir ni dngos grub med/_/'di la nges par the tshom med/_/
[\[2b.3\]]snying rje med cing khro la gdug_/khengs shing chags la ma bsdams dang /_/rang bstod bla mar slob ma ni/_/blo dang ldan pas mi bya'o/_/tshig 'di slob ma rnams la ni/_/rnam pa kun du smra mi byed/_/brtse med zhing las byed pa gang /_/khro zhing gnad du snun par byed/_/gdug cing dge slong skye bor sdang
[\[2b.4\]]rengs pa shes pa ngan pas khengs/_/'dod chen spyang bya min don gnyer/_/shin tu chang 'thung ma bsdams pa/_/rang la bstod pa 'dir brjod cing /_/yon tan can la skyon 'byin byed/_/dbang bskur mchog thob rdo rje yi/_/slob dpon la ni de bzhin gshegs/_/phyogs bcu'i 'jig rten khams bzhugs
[\[2b.5\]]pas/_/dus gsum byon nas phyag byed ces/_/dgongs te bshad pa mi shes shing /_/ming tsam gyis ni rmongs pa rnams/_/rgyal ba'i dbang po rnams smad nas/_/ngu 'bod du ni 'gro bar 'gyur/_/rdo rje sems dpa' spyi bo nas/_/byang chub shing drung dbang bskur gang /_/dbang bskur mchog thob gyur pa
[\[2b.6\]]de/_/rdo rje slob dpon de bzhin gshegs/_/phyogs bcu'i byang chub sems dpa' yis/_/lus gang 'jig rten khams rnams te/_/der gnas phung po lnga rnams kyis/_/dus gsum byon nas phyag 'tshal lo/_/de nas cod pan rin po che/_/sna tshogs dngos rnams 'jig rten khams/_/der gnas
[\[2b.7\]]sangs rgyas phyag byas gang /_/rnal 'byor rdo rje slob dpon de'o/_/ji ltar brda yis bshad pa la/_/rnam snang gci ba khu ba dang /_/mi bskyod pa dang 'od dpag med/_/de ltar slob dpon rdo rje 'chang /_/bshang gci khu ba phyag rgya rnams/_/ji ltar slob dpon ster byed bzhin/_/sku gsung thugs kyi dngos grub
[\[3a\]]
[\[3a.1\]]rnams/_/de ltar rdo rje 'dzin pas stsol/_/kun rdzob dang ni don dam pas/_/slob ma rnal 'byor pa rnams las/_/dkyil 'khor byang chub shing drung du/_/dbang bskur sngar dang phyis de bzhin/_/dgongs pas bshad dang dgongs min dang /_/ji bzhin sgra dang ji bzhin min/_/de
[\[3a.2\]]bzhin nges don drang don te/_/rgyud ni mtha' drug mtshan nyid can/_/slob dpon yon tan gang rnams 'dir/_/tha snyad kyis ni bstan de rnams/_/rdo rje sems dpa'i yon tan te/_/mngon shes drug sogs mtshan nyid rnams/_/brtan zhing dul la blo gros ldan/_/bzod ldan drang po g.yo sgyu med/_/
[\[3a.3\]]sngags dang rgyud kyi sbyor ba shes/_/snying rje ldan zhing bstan bcos mkhas/_/de nyid bcu rnams yongs su shes/_/dkyil 'khor bri ba'i las la mkhas/_/dang ba'i bdag nyid dbang po thul/_/gsang sngags 'chang byed slob dpon no/_/yon tan bshad pa 'di rnams ldan/_/dge slong rdo rje 'dzin
[\[3a.4\]]par 'gyur/_/dge tshul khyim pa min de dag_/bcu rnams dge slong 'dir mtshungs min/_/bslab pa'i gzhi bcu ldan pa dang /_/bslab pa'i gzhi lnga ldan pa dang /_/bslab pa'i gzhi yi mtha' ldan pa/_/de gsum mtshungs pa min par bshad/_/ji ltar rtsa ba'i rgyud du gsungs/_/dge slong rdo rje 'dzin pa'i
[\[3a.5\]]gnas/_/gang de cung zad bla ma ni/_/mnyes byed slob ma la brjod bya/_/bdag med mas zhus rdo rje can/_/ji lta'i rim pa bzhin du ni/_/bslab pa'i gzhi ni sbyin ched du/_/tshig ni 'di skad bka' stsal to/_/dang por bslab pa'i gzhi lnga rnams/_/gso sbyong sogs dang yang dag ldan/_/mi dge bcu po
[\[3a.6\]]yongs spong ba/_/byin nas dge bsnyen nyid du bya/_/de nas bslab pa'i gzhi rnams ni/_/bcu po byin nas dge tshul bya/_/de nas bslab gzhi bye ba ni/_byin nas dge slong brtul zhugs bya/_/de nas so sor thar shes nas/_/de nas bye brag smra ba'i lugs/_/de nas mdo sde shes byas nas/_/rnam shes
[\[3a.7\]]smra ba rang chos las/_/de nas shes rab pha rol phyin/_/dgongs pa dbu ma shes bya ste/_/de ltar rgyud gzhan mnyan nas ni/_/de nas kye'i rdor shes par bya/_/theg pa gsum gyi nges 'byung las/_/theg pa gcig gi 'bras bur gnas/_/nyan thos rang sangs rgyas dang 'dir/_/theg pa chen po gsum
[\[3b\]]
[\[3b.1\]]ba ste/_/sangs rgyas pa la bzhi pa dang /_/lnga pa thub pa'i dgongs pa min/_/rnam pa thams cad mchog ldan pa'i/_/stong nyid dang por rgyu yin te/_/smon lam las ni snying rje phyis/_/'gro ba'i don byed 'bras bu'o/_/rang don byas nas gzhan don ni/_/byed pa gang de blo ldan yin/_/rang sdug
[\[3b.2\]]bsngal can dbul po gang /_/de yis gzhan la ji ltar sbyin/_/bde ldan dbang phyug phun tshogs pa/_/sems can don la snying rjes brtson/_/rgyu dang 'bras bu don gnyer bas/_/ji srid rgyu mngon ma byas pa/_/de srid dang por rgyu med pa'i/_/'bras bu gang las 'byung bar 'gyur/_/theg pa
[\[3b.3\]]che las theg pa gzhan/_/gnyis po 'di ru brjod pa ni/_/sbyin dang tshul khrims sogs nyams rnams/_/ngal so'i ched du'o de nyid min/_/chos rnams kun gyi stong pa nyid/_/nges 'byung byed par bdag gis bshad/_/nges 'byung byed pa'i rgyu de dang /_/de nas smon lam dbang las ni/_/snying
[\[3b.4\]]rje'i bdag nyid 'bras bu che/_/dmigs pa med par 'byung bar 'gyur/_/sems can chos dang dmigs pa med/_/snying rje 'di ni gsum du bshad/_/nyi tshe'i don byed cung zad pa/_/sems can chos la dmigs pa ste/_/grub pa byang chub sems dpa' rnams/_/sa bcu la gnas bdag nyid
[\[3b.5\]]kyi'o/_/yan lag bcu gnyis 'gags gyur cing /_/sa kun la gnas bdag nyid can/_/bde gshegs rnams kyi dmigs med de/_/'gro ba'i don rnams mdzad par bshad/_/rgyu ni gang 'dra gang 'dra ba/_/de 'dra de 'dra'i 'bras bu der/_/ko tra ba las 'ga' zhig tu'ang /_/sA lu
[\[3b.6\]]nyid ni skye mi 'gyur/_/sa bon de bzhin ljon de bzhin/_/ljon shing de bzhin 'bras de bzhin/_/thog ma bar dang tha mar yang /_/thub pa'i bka' ni dge ba yin/_/dang por rtog bcas rgyu las ni/_/'bras bu rnam rtog bcas 'byung gis/_/sangs rgyas pa kun la rtog las/_/tha mar 'bras
[\[3b.7\]]bu stong nyid min/_/dang por zhing rnams sbyang don du/_/ko tra ba rnams 'debs byed cing /_/phyi nas sbyangs pa'i zhing la ni/_/sA lu'i sa bon 'debs pa bzhin/_/las kyi sar skyes mi rnams ni/_/ma dag zhing yin zhes bshad do/_/ma dag 'gro drug skyes pa ste/_/dge dang mi dge'i 'bras bur
[\[4a\]]
[\[4a.1\]]brjod/_/mi yi skye ba dag zhing la/_/dmigs med snying rje'i sa bon ni/_/btab pas gang zhig de yi phyir/_/stong nyid dpag bsam ljon shing 'byung /_/stong nyid dpag bsam ljon shing las/_/dmigs med thugs rje'i 'bras bu ni/_/sems can kun gyis bsam byas
[\[4a.2\]]nas/_/'byung ngo 'di la the tshom med/_/zab cing rgya che'i chos rnams la/_/skal ba bral ba'i bdag nyid la/_/phyag rgya dkyil 'khor sngags sogs gang /_/yid 'ong bdag gis bstan pa yin/_/phyag rgya dkyil 'khor sngags sogs kyis/_/sangs rgyas rdo rje sems dpa' nyid/_/ston par
[\[4a.3\]]byed pa ma 'ongs pa'i/_/slob dpon rnams ni bdud kyi rigs/_/de phyir dge slong theg chen la/_/ston byed rdo rje 'chang bshad de/_/theg pa gsum po yongs shes shing /_/chos kyi bsdu ba ston byed pa'o/_/rig byed grub mtha' rnal 'byor rnams/_/dbang phyug sogs kyis byas pa dang /_/sangs
[\[4a.4\]]rgyas pa yi sngags rgyud la/_/stong pa nyid la khyad par yod/_/gang zhig mi shes rmongs bdag nyid/_/slob ma ma lus ltung bar byed/_/byed po med par las yod min/_/las dang bral na 'bras bu med/_/sgyu 'phrul chen po drag chen po/_/'byung dang sdud par byed pa po/_/rang nyid
[\[4a.5\]]'phrog po rang byed po/_/rang nyid rgyal po rang gtso bo/_/de ltar dbang phyug sgyu ma ni/_/dbang phyug gis kyang bshad pa ste/_/mu stegs zhi ba'i grub mthar ro/_/glu yi chos su khyab 'jug gis/_/gdul dka' 'dul bar byed pa de'ang /_/de yang legs par rnam skyong byed/_/gang tshe gang tshe
[\[4a.6\]]sa gzhi 'dir/_/chos ni nyam chung nyid gyur cing /_/chos ma yin pa 'jug byed pa/_/de'i tshe nga ni bdag skyed de/_/legs pa rnams ni bsrung don dang /_/nyes par byed rnams 'jig byed du'o/_/chos ni gnas pa'i don ched du/_/dus dang dus su bdag 'byung ngo /_/phyin ci log tu chos ston pa/_/_
[\[4a.7\]]thams cad de ltar yongs mkhyen nas/_/bdag la kye yi rdo rje des/_/'grel pa bya ched nges par bskul/_/ngo bo nyid kyi sku mchog 'jig rten gsum gyis mchod pa dri ma med pa dang /_/chos zhes bya ba bde dang sdug bsngal dngos spangs longs spyod rdzogs sku ston pa po/_/sprul pa mkha' la rdzu 'phrul
[\[4b\]]
[\[4b.1\]]sna tshogs bcas pa sgyu ma mig 'phrul mtshungs pa la/_/btud nas bsdus pa'i rgyud 'di gsang tshig nges don bdag gis nyung ngu bshad par bya/_/sangs rgyas rnams kyis kye yi rdo rje nyung ngu'i rgyud 'di ru dang ches cher gsal ba gang /_/sngon du 'bum phrag lnga po rnams kyi dang po'i rgyud tshogs su dang
[\[4b.2\]]tshigs bcad brgya phrag gcig_/stong gis bsgyur ba rnams kyis mngon par brjod pa 'bum pa dang yang rgyud kyi rgyal po'i tshogs/_/gzhan du'ang mi rnams la ni rgyal bas bstan pa mdzad ni 'grel pa rnams kyis don rtogs so/_/gang zhig 'grel pa med par nyung rgyud nges par gtugs la gsang
[\[4b.3\]]tshig ston byed pa/_/de ni long ba chu la sbrul zhugs yun rings lon pa'i rjes la blta ba bzhin/_/rgyal bas mtha' dag rgyud du nges don kho na ma yin drang ba'i don yang bstan/_/gal te drang don 'grel pas gsal bar byas na nges pa rtogs ched don med do/_/rgyal bas mtha' dag rgyud ni
[\[4b.4\]]dgongs pas bshad dang dgongs ma ni bshad do gzhan pa ni/_/ji bzhin sgra dang ji bzhin sgra min nges pa'i don dang drang ba'i don yang bstan/_/phung po phyis la sogs dri ma bcas gang de rnams 'dir ni lha nyid min/_/lha yi zhal dang phyag rnams rdzogs sangs rgyas min rtog pas ched du kun
[\[4b.5\]]brtags yin/_/bcom ldan 'das kyis mtha' drug gis bskor 'dus pa la sogs rgyud rnams gang gsungs pa/_/bstan bcos mkhas pa'i nga rgyal gcog byed de ni rtog ges rtogs bya ga la yin/_/me long la ni pra phab mtshungs pa dus rnams gsum po yang dag rig pa 'di/_/dngos dang
[\[4b.6\]]dngos med rtog pa'i dra ba bral ba'i ye shes gang yin gnyis med nyid/_/bcom ldan 'das kyi bde ba chen por khu ba 'bab pa sum cu rtsa gnyis rtsa/_/gsungs te mgrin par son cing de bzhin snying ga lte ba gsang bar gang yin pa'ang /_/ci zhig 'bab pa rkang lag tshigs dang lag pa'i sor mo'i
[\[4b.7\]]tshigs su son pa ste/_/de rnams rgyal bas kye yi rdo rje snying pos bdag la gsungs pa'ang med/_/gtsug lag dge slong skye bo la gsungs gang de'ang ma ga d+hA skad gzhan pa min/_/sde snod gsum du bcom ldan 'das kyis gsungs gang de ni gnas brtan sde ba'i lugs su ste/_/nges par nad
[\[5a\]]
[\[5a.1\]]gzhan de la'ang sman gzhan 'di ste nad 'di gzhom pa'i ched du'o/_/thub pa'i don la sogs pa rton pa rnam bzhi 'di yin tshig 'bru sogs la min/_/gang zhig lha dang lha min klu dang gnod sbyin skad rnams dang ni gzhan gyis kyang /_/chos rnams cig car ston mdzad 'jig
[\[5a.2\]]rten dpe spangs ngo mtshar byed pa bcom ldan gyis/_/gsung dbyangs de 'di'ang legs sbyar mtshan nyid can gyis e baM ma yA zhes sogs kyis/_/gtsug lag bshad ces smra 'di skye bo mkhas pa rnams kyis mtshar bya cis ma yin/_/rnam pa thams cad mchog ldan mig 'phrul dang mtshungs
[\[5a.3\]]sgyu ma lta bu mkha' 'gro ba'i/_/bcom ldan 'das kyi sku gang byis pa mkhas pa rnams kyis rtogs byed nges bshad de/_/sum cu rtsa gnyis mtshan rnams dang ni dpe byad bzang po brgyad cu rnams kyis spras/_/phung po khams dang dbang po rnams dang yul rnams bcas pa dkyil 'khor la bzhugs
[\[5a.4\]]pa'o/_/blun po rnams ni rten cing 'brel pa skye zhing 'byung bar rig par rtag tu 'dod/_/'jig dang skye ba tshes grangs rgyu ba la sogs rtsis rnams rgyud gzhan du bstan to/_/skye bo byis 'ga' 'o ma med par zho 'dod pa med par ni 'o ma dang /_/ba byung yang ste spyod bral 'dir ni shes med pa la skyon ci zhig_/
[\[5a.5\]]kye yi rdo rje yis ni bde mchog 'khor lo dang ni gdan bzhi shes par bya/_/kye yi rdo rje dang ni bde mchog 'khor lo nyung ngu 'di ni gdan bzhis shes par bya/_/mchog gi dang po'i sangs rgyas tshig dang bde mchog chen pos nges don shes par bya/_/de la sogs pa'i rgyud rnams ni/_/rgyud gzhan
[\[5a.6\]]rnams kyis rtag tu ni/_/bstan dang rgyas bshad kyis shes bya/_/'grel pas lam 'dod rnams kyis so/_/zhes pa kye'i rdo rje'i 'grel pa stong phrag drug par 'dod pa'i lha la bstod cing rgyud la 'jug pa ste yongs su bcad pa dang po'o//_//da ni rgyud bstan pa brjod par bya ste/_
[\[5a.7\]]'dir dang por re zhig brjod par bya ba dang /_rjod par byed pa dang /_'brel pa dang /_dgos pa dang /_dgos pa'i dgos pa rnams mngon par yang dag par gzigs nas gdul bya'i skye bo nges pa dang bral ba rnams la rang gi sems kyi bsam pas skye ba 'di nyid la sangs rgyas nyid stsol bar mdzad
[\[5b\]]
[\[5b.1\]]pa ni/_e waM gyi yi ge la bzhugs pa/_mkha' 'gro ma'i dra bas bskor ba/_kye'i rdo rje'i ting nge 'dzin la snyoms par zhugs pa/_rdo rje snying pos gsol ba btab pa/_bdag med mas kyang zhus pa/_kye'i rdo rje 'bum phrag lnga pa las/_nyung ngu'i rgyud gzhung phyed dang bcas pa'i bdun brgya
[\[5b.2\]]pa 'di bcom ldan 'das rdo rje sems dpas bstan to/_/'dir brjod par bya ba ni bcom ldan 'das kye'i rdo rje bdag med ma dang bcas pa'o/_/'di rtogs par byed pa'i le'u'i tshogs kyi rgyud kyi rgyal po ni rjod par byed pa'o/_/brjod par bya ba dang rjod par byed pa de dag gi phan tshun brjod bya
[\[5b.3\]]rjod byed kyi mtshan nyid ni 'brel pa'o/_/dkyil 'khor du 'jug pa la sogs pa'i dbang bskur ba byin pa ni dgos pa'o/_/dbang bskur nas de kho na nyid gsal bar byas pa ni dgos pa'i dgos pa'o zhes pa 'di rnams mngon par yang dag par gzigs nas te/_gdul bya'i skye bo nges pa dang
[\[5b.4\]]bral ba rnams la zhes pa nyan thos kyi sdom pa dang bral ba rnams la'o/_/rang gi sems kyi bsam pas zhes pa 'dod pa lnga la nye bar longs spyod pa'i sems kyis so/_/skye ba 'di la sangs rgyas nyid rab tu ster ba zhes pa ni yang dang yang du mi'i skye ba la ste/_lha dang lha min la sogs pa la
[\[5b.5\]]ni min no/_/e waM gyi yi ge la bzhugs pa zhes pa bde ba thams cad kyi gzhi la bzhugs pas so/_/mkha' 'gro ma'i dra bas yongs su bskor ba zhes pa phung po dang khams dang skye mched kyi mtshan nyid can gyis so/_/kye'i rdo rje'i ting nge 'dzin la snyoms par zhugs pa rdo rje snying pos gsol ba
[\[5b.6\]]btab pa shes rab bdag med mas yongs su zhus pas/_kye yi rdo rje'i rtsa ba'i rgyud 'bum phrag lnga pa brtag pa chen po sum cu rtsa gnyis pa las nyung ngu'i rgyud rdzogs par byang chub pa dang /_sgyu 'phrul dra ba'i mtshan nyid can gyi brtag pa gnyis pa le'u nyi shu rtsa gnyis kyi bdag nyid can phyed dang
[\[5b.7\]]bcas pa'i bdun brgya pa'i gzhung gi tshad kyis bsdus pa'i rgyud ni bcom ldan 'das rdo rje sems dpas yang dag par bstan te/_'jig rten pa dang 'jig rten las 'das pa'i bden pa dag gis 'jig rten pa dang 'jig rten las 'das pa'i dngos grub kyi ched du bskyed pa dang rdzogs pa'i rim pa
[\[6a\]]
[\[6a.1\]]dag gis dkyil 'khor gyi 'khor lo bsgom pa dang /_de kho na nyid bsgom pas so zhes pa'o/_/rgyud 'dir brjod par bya ba ni kye'i rdo rje yin la/_kye'i rdo rje'i rgyud ni rjod par byed pa'o/_/brjod par bya ba de yang rjod par byed pa'i ngo bo nyid kyis gnas pa ste/_dang po rdo rje rigs
[\[6a.2\]]kyi le'u'i ngo bo nyid kyis gnas pa dang /_de nas sngags kyi le'u'i ngo bo nyid kyis gnas pa dang /_de nas lha'i le'u'i ngo bo nyid kyis gnas pa dang /_de bzhin du lha dbang bskur ba'i le'u'i ngo bo nyid kyis gnas pa dang /_de kho na nyid kyi le'u'i ngo bo nyid kyis gnas pa dang /_/spyod pa'i le'u'i ngo bo
[\[6a.3\]]nyid kyis gnas pa dang /_brda dang gnas gtan la dbab pa'i le'u'i ngo bo nyid kyis gnas pa dang /_rnal 'byor ma'i 'khor lo 'du ba'i le'u'i ngo bo nyid du gnas pa dang /_rnam par dag pa'i le'u'i ngo bo nyid du gnas pa dang /_mngon par dbang bskur ba'i le'u'i ngo bo nyid du gnas pa dang /_mngon
[\[6a.4\]]par rdzogs par byang chub pa'i brtag pa'i rgyal po'i le'u'i ngo bo nyid du gnas pa'o zhes pa yongs su bcad pa bcu gcig ni brtag pa dang po la'o/_/de nas sgyu ma'i dra ba'i brtag pa la/_sgyu ma zhes pa ni mkha' 'gro ma ste/_dra ba zhes pa ni tshogs pa'o/_/sdom pa ni 'dus pa ste he ru ka dang
[\[6a.5\]]bcas pa zhes pa nges pa'o/_/'di nyid du dang po re zhig rab gnas dang sbyin sreg dang thab khung dang las rab 'byam dang /_mchod pa'i le'u'i ngo bo nyid kyis bzhugs pa dang /_de nas dngos grub gtan la dbab pa'i le'u'i ngo bo nyid kyis bzhugs pa dang /_de bzhin du rgyud thams cad kyi gleng gzhi
[\[6a.6\]]dang /_dgongs pa'i skad kyi le'u'i ngo bo nyid kyis bzhugs pa dang /_rgyud thams cad kyi phyag rgya bsdus pa'i don gyi le'u'i ngo bo nyid du bzhugs pa dang /_kye'i rdo rje mngon par 'byung ba'i le'u'i ngo bo nyid du bzhugs pa dang /_phyag rgya rnam par dag pa dang /_bris sku dang glegs bam 'bri ba nges pa'i
[\[6a.7\]]ngo bo nyid kyis bzhugs pa dang /_bza' ba'i cho ga'i le'u'i ngo bo nyid kyis bzhugs pa dang /_pad+ma can gyi mtshan nyid dang /_slob ma 'dul ba'i le'u'i ngo bo nyid kyis bzhugs pa dang /_lha rnam par dag pa dang /_sngags btu ba'i le'u'i ngo bo nyid kyis bzhugs pa dang /_sngags bzlas pa'i
[\[6b\]]
[\[6b.1\]]le'u'i ngo bo nyid kyis bzhugs pa dang /_lhan cig skyes pa'i don gyis sbyor ba dang rjes su gnang ba'i gleng gzhi'i ngo bo nyid kyis bzhugs pa dang /_de ltar le'u nyi shu rtsa gnyis kyi bdag nyid kyi rgyud kyi ngo bo nyid kyis bzhugs pa'o/_/bcom ldan 'das kye'i rdo rjes rdo rje snying po la bos par
[\[6b.2\]]gyur te/_der bcom ldan 'das kyis bka' stsal pa/_de bzhin gshegs pa thams cad kyi sku dang gsung dang thugs kyi snying po ni ye shes te bde ba chen po'o/_/de nyid rje btsun gsang ba las ches shin tu gsang ba ste rnam par rtog pa'i bsgom pa la dga' ba rnams la sba bar bya zhing
[\[6b.3\]]shin tu sba bar bya ba'o/_/e ma rdo rje snying po snying rje chen po legs so legs so/_/rdo rje sems dpa' dang /_byang chub sems dpa' dang sems dpa' chen po dang dam tshig sems dpa'i snying po kye'i rdo rje zhes bya ba nyon cig ces bya ba bcom ldan 'das kyis gsungs te/_bzhugs
[\[6b.4\]]pa'i gnas kyi mthar brjod pa'o/_/de'i phyir sngags bzhugs pa'i gnas bcom ldan 'das kyis gsungs pa brjod par bya ste/_phyi nas bcom ldan 'das kyis bskul ba'i gsung ngag dang rdo rje snying pos gsol ba 'debs pa'o zhes pa'o/_/'di skad bdag gis thos pa dus gcig
[\[6b.5\]]na/_bcom ldan 'das de bzhin gshegs pa thams cad kyi sku dang gsung dang thugs rdo rje btsun mo'i b+ha ga rnams la bzhugs so zhes pa bzhugs pa'i tshig go/_/'o na 'di skad bdag gis thos pa dus gcig na zhes pa'i tshig gang yin pa de ci/_ston pa po thams cad mkhyen pa'i yin nam
[\[6b.6\]]'on te sdud par byed pa gsol ba 'debs pa po'i yin/_gnyi ga ltar na drang ba'i don du skyon yod de/_'dir gal te 'das pa'i dus su thos pa de nyid gsung bar byed na/_de'i tshe ma 'ongs pa'i dus la ye shes med de gzhan las thos nas yongs su mkhyen pa'i phyir ro/_/ci ste sdud par byed
[\[6b.7\]]pa po'i yin na de'i tshe 'di skad kyi yi ge la sogs pa don med de/_/rdo rje sems dpas ma gsungs pa nyid kyi phyir ro/_/de'i phyir ngag 'di dgongs pa'i skad gzhan gyis nges pa'i don du rtogs par bya ba'o/_/'di yi nges pa'i don nyid ni/_/e yig cha byed bzang po gang /_/dbus su waM gyis
[\[7a\]]
[\[7a.1\]]rnam brgyan pa/_/bde ba thams cad kyi ni gnas/_/sangs rgyas rin chen za ma tog_/ces pa bde ba chen po rdo rje sems dpa'o/_/de nyid ni ston pa po nga ste bde ba chen po'o/_/thos pa ni mkhyen pa'o/_/bdag gis ni bdag nyid kyis so/_/dus gcig na ni skad
[\[7a.2\]]cig gcig gis mngon par rdzogs par byang chub pa na'o/_/bcom ldan 'das ni bde ba chen po'o/_/de bzhin gshegs pa thams cad ni dgongs pa'i skad kyis phung po lnga rnams so/_/de rnams kyi sku dang gsung dang thugs rdo rje btsun mo zhes pa la sku dang gsung dang thugs kyi bya ba rdo rje
[\[7a.3\]]btsun mo rnams ni yul gyi chos can nam mkha' la sogs pa'i khams rnams te/_srog 'gro ba dang 'ong ba'i bye brag gis yon tan gcig dang gnyis dang gsum dang bzhi dang lnga'i bye brag gis gtsug tor dang dpral ba dang mgrin pa dang snying ga dang lte ba'i pad+ma rnams kyi b+ha ga rnams su
[\[7a.4\]]dang /_lte ba dang gsang ba dang rdo rje nor bur yon tan gsum gyi dbye bas gnas pa rnams te/_dga' ba la sogs pa'i dbye bas byang chub kyi sems de rnams su bzhugs so zhes pa'o/_/zlog pas ni de las bzlog pa yon tan zad pas rdo rje nor bu dang gsang bar dang /_yul zad pas
[\[7a.5\]]lte ba dang snying ga dang mgrin pa dang dpral ba dang gtsug tor te 'di rnams su bzhugs te/_rgyu mthun pa la sogs pa'i dbye bas so zhes pa'o/_/de ltar khams dang phung po la sogs pa rnams sgrib pa med pa nyid kyis rdzogs par brjod par bya ste bde ba chen po'i las so/_/e yig ni
[\[7a.6\]]spyan ma'o/_/waM yig ni mA ma kI'o/_/ma yig ni gos dkar mo'o/_/yA yig ni sgrol ma'o/_/shru yig ni rdo rje dbyings kyi dbang phyug ma'o/_/taM yig ni shes rab kyi pha rol tu phyin ma'o zhes pa'o/_/de nas phung po rnams te/_e yig ni rdo rje sems dpa'o/_/ka yig ni mi bskyod
[\[7a.7\]]pa'o/_/smin yig ni don yod grub pa'o/_/sa yig ni rin chen dbang po'o/_/ma yig ni 'od dpag tu med pa'o/_/ye yig ni rnam par snang mdzad do/_/b+ha yig ni dri rdo rje ma'o/_/ga yig ni ro rdo rje ma'o/_/wAn yig ni gzugs rdo rje ma'o/_/sa yig ni reg bya rdo rje ma'o/_/rba yig
[\[7b\]]
[\[7b.1\]]ni sgra rdo rje ma'o/_/ta yig ni chos kyi dbyings kyi rdo rje ma'o/_/thA yig ni sgrib pa thams cad rnam par sel ba'o/_/ga yig ni 'jig rten dbang phyug go/_/ta yig ni sa'i snying po'o/_/kA yig ni nam mkha'i snying po'o/_/ya yig ni phyag na rdo rje'o/_/wAka yig ni kun du bzang po ste/_
[\[7b.2\]]de ltar skye mched bcu gnyis rnams so/_/tsi yig ni rengs byed ma'o/_/t+ta yig ni nga rgyal ma'o/_/ba yig ni rmugs byed ma'o/_/dzra yig ni shin tu brtson 'grus ma'o/_/yo yig ni shin tu sngon mo'o/_/Shita yig ni drag spyan ma'o/_/b+ha yig ni gnong mdzes so/_/ga yig ni gtsug
[\[7b.3\]]tor ro/_/Shu yig ni bgegs mthar byed do/_/bi yig ni shes rab mthar byed do/_/dza yig ni pad+ma mthar byed do/_/hA yig ni gshin rje mthar byed do/_/ra yig ni shes rab dang thabs kyi bdag nyid rdo rje sems dpa' gtso bo sum cu rtsa bdun pa'o/_/de ltar sum cu rtsa bdun byang chub
[\[7b.4\]]kyi phyogs kyi chos rnams rim pa ji lta bar yongs su dag pa rnams te/_khams drug rnams dang /_phung po drug rnams dang /_yul drug rnams dang /_dbang po drug rnams dang /_las kyi dbang po'i bya ba drug rnams dang /_las kyi dbang po drug dang /_bde ba chen po'o zhes pa ste bzhi pa
[\[7b.5\]]zad pa las so/_/de'i phyir dran pa nye bar gzhag pa bzhi rnams dang /_yang dag par spong ba bzhi rnams dang /_rdzu 'phrul gyi rkang pa bzhi rnams dang /_dbang po lnga rnams dang /_stobs lnga rnams dang /_'phags pa'i lam yan lag brgyad dang /_byang chub kyi yan lag bdun rnams so zhes
[\[7b.6\]]pa'o/_/de ltar bde ba chen po las ngo bo nyid las chos kyi sku ste/_bzhi pa zad pa las gnyid stug po zad do/_/gnyid stug po zad pas rmi lam zad do/_/rmi lam zad pa las sad pa zad pa'o/_/de rnams zad pa las rim pa ji lta bar lhan cig skyes pa dang /_chos dang longs spyod
[\[7b.7\]]rdzogs pa dang /_sprul pa'i sku rnams su rim pa ji lta bar 'gyur te/_ye shes dang /_sems dang /_ngag dang /_lus sgrib pa med par 'gyur ro/_/de'i phyir/_thams cad nas ni phyag zhabs sogs/_/kun nas spyan dang dbu dang zhal/_/kun nas thos ldan 'jig rten du/_/thams
[\[8a\]]
[\[8a.1\]]cad g.yogs nas bzhugs pa'o/_/de'i phyir/_cha med kun 'gro khyab pa po/_/phra zhing zag med sa bon no/_/rdul med rdul bral dri ma med/_/nyes pa spangs pa skyon med pa/_/shin tu sad pa sad pa'i bdag_/kun shes kun rig dam pa po/_/rnam par shes pa'i
[\[8a.2\]]chos nyid 'das/_/ye shes gnyis med tshul 'chang ba/_/de ltar sgrib pa thams cad las rnam par grol ba sku bzhi'i bdag nyid can bcom ldan 'das kye'i rdo rjes bcu gnyis kyi dbang phyug ni ston pa'o/_/byang chub sems dpa' rdo rje snying pos bcu'i dbang phyug ni gsol ba 'debs pa
[\[8a.3\]]po'o zhes pa kye'i rdo rje'i 'grel pa stong phrag drug par ston pa po dang /_gsol ba 'debs pa po dang /_rjod par byed pa dang /_brjod par bya ba dang /_'brel par bya ba dang /_bzhugs pa'i gnas nges pa ste yongs su bcad pa gnyis pa'o//_//da ni rdo rje snying pos gsol ba 'debs pa dang bcom ldan 'das
[\[8a.4\]]kyis lan gyi gsung gsal ba bya ba ste/_rdo rje snying pos gsol ba/_ci yis zhes pa la sogs pa'o/_/ci yis rdo rje sems dpar 'gyur/_/ci ltar byang chub sems dpar 'gyur/_/ci phyir sems dpa' chen po lags/_/ji ltar dam tshig sems dpa' gtso/_/zhes pa rdo rje snying po'i gsol ba 'debs pa
[\[8a.5\]]gsan nas/_bcom ldan 'das kyis bka' stsal pa/_mi phyed rdo rje zhes par brjod/_/sems dpa' srid pa gsum gcig nyid/_/shes rab rigs pa 'di yis ni/_/rdo rje sems dpa' zhes par bshad/_/byang chub la gnas sems dpa' de/_/byang chub sems dpar brjod par
[\[8a.6\]]bya/_/ye shes chen po'i ros gang ba/_/sems dpa' chen por brjod par bya/_/rtag tu dam tshig la gnas pas/_/dam tshig sems dpar mngon par brjod/_/ces mdor bstan pa'i rgyas par bshad pa ni 'bum phrag lnga par rab tu gsal te/_de'i phyir de nyid la 'jug par
[\[8a.7\]]bya'o/_/der bcom ldan 'das kyis bka' stsal pa/_mi phyed rdo rje zhes bshad gang /_waM gyi yi ger de rab grags/_/sku gsung thugs ni mi phyed pa/_/yi ge waM gyis mngon brjod bya/_/sems dpa' srid gsum gcig nyid ni/_/yi ge e yis brjod par bya/_/e yig shes
[\[8b\]]
[\[8b.1\]]rab dang lhan cig_/waM yig rigs gsum bdag nyid can/_/lte ba'i dbus gnas dpa' bo ni/_/ze 'bru gsang ba'i spyod yul can/_/rang 'dra'i shes rab dang ldan te/_/rdo rje sems dpar rab brjod bya/_/phyag gnyis he ru ka ru bshad/_/de nyid 'jig rten gsum bskyod nyid/_/de nyid
[\[8b.2\]]ngo bo nyid du brjod/_/sangs rgyas sku de bde ba che/_/de nyid ye shes rdo rjer 'gyur/_/de nyid lhan cig skyes dga' nyid/_/rgyu mthun par yang de nyid can/_/rdo rje rtse gcig pa ru brjod/_/de yang bzhi pa'i gnas skabs zad/_/rnam dag mchog tu mi 'gyur ba'o/_/byang chub la gnas
[\[8b.3\]]gang yang ni/_/snying ga'i pad+ma'i dbus gnas par/_/hUM yig kho na sems dpar bshad/_/mi bskyod pa ni de kho na/_/thugs kyi rdo rjer de nyid brjod/_/khyab 'jug nyid de phyag bzhi pa/_/de nyid dz+wa la dz+wa la b+h+yo/_/de nyid chos kyi sku ru bshad/_/chos 'khor lo gnas rdo rje can/_/
[\[8b.4\]]khyad dga'i dga' ba'i tshul 'chang ba/_/de nyid rnam smin du yang bshad/_/gnyid stug zad par byed pa'o/_/ye shes chen po'i ros gang ba/_/sems dpa' chen por de brjod bya/_/yi ge AHni yang dag brjod/_/mgrin par longs spyod 'khor lo'i dbang /_/'od dpag med du mngon
[\[8b.5\]]brjod bya/_/de nyid gsung gi rdo rjer bshad/_/pad+ma'i phyag can de bzhin gshegs/_/de nyid mchog tu dga' bar bshad/_/skyes bu byed par rab brjod bya/_/kun rdzob dang ni don dam gyi/_/de yang rmi lam gnas skabs zad/_/de nyid longs spyod rdzogs skur 'gyur/_/sangs rgyas
[\[8b.6\]]rnams kyis chos ston mdzad/_/de nyid bde byed rab tu brjod/_/zhal gsum rnam pa phyag drug ste/_/ki Ti ki Ti rdo rje de/_/he ru ka nyid gsum par 'gyur/_/rtag tu dam tshig la gnas pas/_/gang zhig gnas pa de brjod bya/_/dam tshig ri bong 'dzin khu ba/_/bde ba chen po dpral
[\[8b.7\]]bar gnas/_/bdud rtsir legs gnas sems dpa'o/_/oM gyi yi ger yongs bshad bya/_/de nyid rnam par snang mdzad brjod/_/sku yi rdo rje de kho na'o/_/tshangs pa sku yi rdo rje 'dzin/_/de nyid yongs su brjod par bya/_/dga' ba tshangs pa'i ngo bo ste/_/gzugs kyi sku ru de brjod bya/_/de
[\[9a\]]
[\[9a.1\]]nyid phyag na 'khor lor bshad/_/sku ni sprul pa'i mtshan nyid can/_/bzlog pas de yang dri ma med/_/de nyid sad pa zad pa nyid/_/de nyid pi tsu badzra 'gyur/_/zhal brgyad he ru ka ru brjod/_/dpa' bo chen po zhabs bzhi pa/_/bcu drug phyag dang yang dag ldan/_/de
[\[9a.2\]]ltar sku yi dbye ba yis/_/he ru ka ni bzhi par bshad/_/ngo bo nyid can las chos 'gyur/_/chos las longs spyod rdzogs pa nyid/_/de las sprul pa'i skur 'gyur te/_/de ltar sku ni bzhi yin no/_/tshangs pa sku yi rdo rje 'dzin/_/gsung gi rdo rje dbang phyug che/_/khyab 'jug thugs kyi rdo rje
[\[9a.3\]]'dzin/_/rdo rje sems dpa' bde ba che/_/zhes so/_/rtsa ba'i rgyud du rgyas bshad pa/_/rigs ni gsum du brjod par bya/_/ngo bo nyid dang ldan pas ni/_/rigs bzhi zhes par bshad pa yin/_/mdzad pa bzhi yi dbye ba yis/_/rigs rnams kyi ni rnam gzhag de'o/_/sangs rgyas lam ni mngon
[\[9a.4\]]'dod pa'i/_/rnal 'byor ldan pas shes par bya/_/zhes pa'o/_/e waM gyi yi ge ni rdo rje sems dpa' ste/_hUM yig ni thugs rdo rje'o/_/AHyig ni gsung rdo rje'o/_/oM yig ni sku rdo rje'o/_/e waM ni hUM dang AHdang oM gyi yi ge re re'i ming 'di yis rtogs par bya ba'i don gzung bar bya ba'i
[\[9a.5\]]yi ge dang ming gis ni ma yin no/_/'dir ming gi dngos por med de gal te yod na ni de'i tshe yid dang mig gis gzung bar bya bar 'gyur ba zhig na/_de ltar yang ma yin no/_/de'i phyir rna bas ming tsam gzung bar bya la/_'di yis rtogs par bya ba'i don ni yid dang mig gis gzung bar
[\[9a.6\]]bya ba'o/_/bum pa dang snam bu la sogs pa'i don ni 'jim pa dang /_'khor lo dang /_dbyug pa dang /_chu dang /_skud pa dang /_thags bzangs dang /_gnas dang /_snal ma la sogs pas grub pa ni ming gis bskyed par byas par 'gyur ba ma yin no/_/ming gi sgra tsam gyis te sa la sogs
[\[9a.7\]]pa dri la sogs pa'i chos kyi rgyur gyur pa 'jim pa lta bu ni ma yin no zhes pa bcom ldan 'das kyi lan gyi gsung nges pa'o/_/da ni yang rdo rje snying pos gsol ba 'debs pa dang /_bcom ldan 'das kyis lan bshad par bya ste/_rdo rje snying pos gsol ba/_ci yis kye yi rdo rje lags/_/
[\[9b\]]
[\[9b.1\]]mtshan bsdus pa ni 'di lta bu/_/he yig gis ni ci zhig bshad/_/rdo rje yis kyang ci brjod bya/_/bcom ldan 'das kyis bka' stsal pa/_/he yig gis ni snying rje che/_/rdo rje'ang shes rab brjod par bya/_/shes rab thabs kyi bdag nyid rgyud/_/de ni nga yis bshad kyis nyon/_/
[\[9b.2\]]zhes mdor bstan pa 'di rgyas par bshad pa ni/_rtsa ba'i rgyud du ste/_de nyid la 'jug par bya'o/_/de ltar bcom ldan 'das kyis bka' stsal pa/_/sems can chos dang dmigs pa med/_/snying rje 'di ni rnam gsum bshad/_/chen po'i sgra las dmigs pa med/_/he
[\[9b.3\]]yig gis ni mngon brjod bya/_/sku gsung thugs kyi sbyor ba yis/_/sngar gyi waM yig de nyid do/_/rdo rje'i sgras kyang e yig ste/_/rnam pa kun don stong pa nyid/_/gang zhig 'di dag snyoms 'jug pa/_/rnal 'byor sgra yis brjod par bya/_/shes rab thabs kyi bdag nyid rgyud/_/
[\[9b.4\]]rnal 'byor rgyud du brjod par bya/_/rnal 'byor thabs kyi sgra yis min/_/shes rab kyes kyang 'gyur ba min/_/'di ni rnal 'byor rgyud ces bya/_/kye yi rdo rje gnyis med pa'o/_/'dus pa la sogs thams cad ni/_/shes rab thabs kyi bdag nyid des/_/thams cad rnal
[\[9b.5\]]'byor rgyud yin te/_/shes rab thabs kyi ming rnams kyis/_/gang du thabs ni legs gnas shing /_/rnal 'byor ma rnams kun spyod pa/_/kun rdzob rnal 'byor ma rgyud du/_/byis pa rnams la bdag gis bstan/_/gang du thabs ni 'pho byed cing /_/shes rab yang dag gnas
[\[9b.6\]]'gyur ba/_/thabs kyi rgyud nyid du ni bshad/_/ji ltar de ltar kun rdzob tu'o/_/phyag rgya dkyil 'khor bsgom pa rnams/_/ji lta ji ltar rnam dpyad pa/_/de lta de ltar rnam par gzhig_/skye 'jig mtshan nyid can rnams so/_/shes rab thabs dag snyoms 'jug pa/_/dbyer
[\[9b.7\]]med mtshan nyid rdo rje gsum/_/shes dang shes bya dag gcig pa/_/stong nyid snying rje gnyis med pa'o/_/stong nyid mtshan ma med pa dang /_/de bzhin smon pa med pa dang /_/mngon 'dus ma byas rnam par thar/_/rnam pa bzhi rnams yongs su grags/_/snying rje byams pa dga' ba
[\[10a\]]
[\[10a.1\]]dang /_/bzhi pa yang ni btang snyoms te/_/de rnams tshangs pa'i gnas bzhi ste/_/chos kun rnam par mi rtog las/_/sgrib pa med pa'i chos kyis ni/_/gnyis med de yis btags pa'o/_/shes rab thabs bdag de bzhin no/_/rdo rje'i sku rnams gnyis su med/_/
[\[10a.2\]]phung po drug dang khams de bzhin/_/yul dang dbang po rnams kyang ste/_/bya ba las kyi dbang po rnams/_/de ltar gnyis med nyid du gnas/_/sangs rgyas kun gyi sdom pa ni/_/e waM yi ger rab tu gnas/_/phyi nas rigs gsum dbye ba yis/_/rigs lnga rnam par dbye ba las/_/
[\[10a.3\]]rigs drug rnams kyi dbye ba yis/_/de bzhin brgyad du rnam dbye bas/_/shes rab thabs kyi bdag nyid rgyud/_/nga yis bstan par bya yis nyon/_/zhes pa bcom ldan 'das kyis lan gyi gsung nges par bstan pa ste/_de ltar rnal 'byor gyi rgyud du rab tu gzhag pa'i nges pa'o/_/da ni rnal
[\[10a.4\]]'byor ma rnams kyi skye ba dang gnas pa'i rgyu brjod par bya ste/_rgyud 'dir rnal 'byor ma rnams ni phung po lnga rnams dang /_khams bzhi rnams dang /_skye mched drug rnams te zla ba'i cha bco lnga'i dbye bas bdag med ma la sogs pa rnams so/_/de rnams kyi skye ba dang gnas pa'i rgyu ni hUM
[\[10a.5\]]yig ste/_he ru ka ni gnyis pa'o/_/de'i phyir de rnams kyi don/_/mnyam nyid ye shes rnam shes dang /_/lha rnams ji ltar 'byung bar 'gyur ba'o/_/de bzhin du/_lta stangs dgug dang brda chen dang /_/nus pa rnam pa mang po rig_/rengs par byed dang skrod pa nyid/_/sde rengs byed
[\[10a.6\]]dang mngon spyod pa/_/la sogs pa gzhan yang bshad par bya yis/_kye'i rdo rje snying po khyod nyon cig ces pa lha skye ba dang gnas pa dag gi rgyu'i nges pa'o/_/da ni de'i yang bskyed pa'i rgyu brjod par bya ste/_dang po re zhig e waM 'gyur/_/zhes pa e waM gyi yi ge ni he ru ka'i dang po'i rgyu'o/_/
[\[10a.7\]]hUM yig ni gnyis pa'i bskyed pa'i rgyu'o zhes pa nges pa'o/_/de las dngos po skye ba ni/_/gzung dang 'dzin pa'i dbye ba las/_/yul dang dbang po'i sbyor ba yis/_/rnam shes rnams kyi so so'o/_/dngos po'i 'ching bas 'ching bar 'gyur/_/dngos po'i 'ching ba de yis rnam par shes pa
[\[10b\]]
[\[10b.1\]]rnams dang mig la sogs pa rnams 'ching bar byed do/_/de yongs shes pas grol bar byed/_/yul dang dbang po rnams 'gog pas de yongs su shes pas zhes pa'o/_/de'i phyir dngos po nyid kyis rnam grol byed/_lha'i mig la sogs pa rnams kyis 'das pa dang ma 'ongs pa'i yul mthong
[\[10b.2\]]bas rnam par shes pa drug rnams grol te/_de ni rnam par shes pa gzhan no zhes pa bcom ldan 'das kyis gsungs pas so/_/de bzhin du de gzugs gzhan la sogs pa yang ste/_de'i phyir/_thams cad nas ni phyag zhabs sogs/_/kun nas spyan dang dbu dang zhal/_/kun nas thos
[\[10b.3\]]ldan 'jig rten du/_/thams cad khyab par byas nas bzhugs/_/da ni sngar bshad pa'i shes rab dang thabs dag gis don dam pa'i bsgom pa brjod par bya ste/_dngos po bsgom byas zhes pa la sogs pas so/_/'dir nam mkha' la dngos po bsgom bya ni rmi lam lta bu'i ste rdul phra
[\[10b.4\]]rab kyi chos nyid las 'das pa'o/_/de yongs shes pa ni dngos po med pa bsgom par bya ste/_rnam par rtog pa dang bral ba'i sems kyis snang brnyan mthong ba'o/_/rtog pa dang bral zhing ma 'khrul pa ni mngon sum zhes brjod par bya'o/_/de nyid rnam pa bzhi ste/_dbang po'i mngon sum
[\[10b.5\]]dang yid kyi mngon sum dang /_rnal 'byor gyi mngon sum dang /_rang rig pa'i mngon sum zhes pa ste/_shes pa de nyid ni nye bar ston par byed pas 'jug par byed pa dang thob par byed pa dang /_nyams su myong ba'i mtshan nyid can no zhes bya'o/_/snang brnyan de nyid dpe dgu rnams kyis
[\[10b.6\]]bsgrubs te/_'di lta ste mig yor dang /_sprul pa'i grong khyer dang /_sgra brnyan dang /_rmi lam dang /_sgyu ma'i 'khrul 'khor dang /_smig rgyu dang /_me long gi gzugs brnyan dang /_chu zla dang /_nam mkha' zhes pa'o/_/shes rab e yig tu 'gyur ro/_/de bzhin du he ru ka zhes pa dngos po
[\[10b.7\]]med pa bsgom bya ste shes rab kyi ye shes so/_/he ru ka ni bde ba chen po ste/_shes rab ji lta bar thabs kyang de bzhin no/_/de yongs su shes pa dngos po med par bsgom par bya ba ste thabs su 'gyur ro/_/de bzhin nyid kyi sgra las rgyu ji ltar bar de ltar 'bras bu'o zhes pa'o/_/e waM gyi yi ge
[\[11a\]]
[\[11a.1\]]shes rab dang thabs kyi bdag nyid can gyi lus gnas te lte bar gnas pa'o/_/de ltar na lus gnas ye shes chen po ni/_/kun du rtog pa thams cad spangs par 'grub ste/_dkyil 'khor gyi 'khor lo dang las dang ye shes kyi phyag rgya'i rtog pa dang bral ba shes rab
[\[11a.2\]]kyi pha rol tu phyin pa'i ye shes rtog pa'i dra ba dang bral bas zhes pa nges pa'o/_/de nyid rdo rje sems dpa' 'jig rten gsum kun du bskyod pa'i he ru ka ngo bo nyid kyi sku'o/_/dngos po kun la khyab pa po/_/zhes pa phung po drug dang /_khams drug rnams dang /_dbang po drug rnams dang /_yul drug rnams
[\[11a.3\]]dang /_las kyi dbang po drug rnams dang /_las kyi dbang po'i bya ba drug rnams te dngos po 'di rnams la khyab pa po ye shes kyi sku'o/_/lus la gnas kyang lus skyes min/_/zhes pa skye ba dang 'jig pa'i dngos po med pa'i phyir ro/_/'dir gang mkha' 'gro ma dra ba sdom pa brtag pa gnyis par
[\[11a.4\]]dngos grub gtan la 'bebs pa'i le'ur 'chad par 'gyur ba rdo rje snying pos gsol ba btab pa dang /_bcom ldan 'das kyi lan gyi gsung de ni kun rdzob tu byis pa'i skye bos rtogs pa'i don du bskyed pa'i tshul gyis dbang po gnyis kyi bde ba bstan pa'o zhes pa'o/_/'di lta ste/_rdo rje'i snying pos
[\[11a.5\]]gsol ba btab pa/_rdzogs pa'i rim pa'i rnal 'byor gyis/_/dam pa'i bde ba bde chen no/_/rdzogs pa bsgom pa med pa ste/_bskyed pa yi ni dgos pa ci/_/zhes pa la 'dir rdzogs pa'i rim pa zhes bya ba ni rtog pa dang dbang po gnyis kyi bde ba dang bral ba ste/_de nyid sangs rgyas nyid ster bar
[\[11a.6\]]byed pa yin na de'i phyir rtog pas dkyil 'khor bskyed pa dang phyag rgya bskyed pas dgos pa ci yod ces pa'o/_/tshig 'di gsan nas bcom ldan 'das kye'i rdo rjes bka' stsal pa/_byang chub sems dpa' chen po 'di/_/e ma dad pa'i shugs kyis nyams/_/zhes pa kun rdzob tu ste/_lus kyi
[\[11a.7\]]dngos med gang la bde/_/bde ba smra bar mi nus so/_/khyab bya khyab byed ngo bo yis/_/bde bas 'gro ba khyab pa po/_/ji ltar me tog la gnas dri/_/me tog dngos med las mi rtogs/_/de bzhin gzugs sogs dngos med pas/_/bde ba dmigs pa nyid mi 'gyur/_/zhes pa kun rdzob kyis
[\[11b\]]
[\[11b.1\]]so/_/de nyid du slar yang don dam par 'gog pa 'di lta ste/_dngos nga dngos po med pa nga /_/zhes pa rnam pa thams cad pa'i shes rab po/_/dngos po rtogs phyir sangs rgyas nga /_/zhes pa mngon par shes pa drug can thabs so/_/rmongs pa gang rnams nga mi shes/_/'di ltar gyur pa'i gang zhig
[\[11b.2\]]le los bcom pas kyang ste de rnams ni dbang po gnyis kyi bde bas nye bar bcom pa rnams so zhes pa la sogs pas snga ma dang phyi ma drang ba dang nges pa'i don nyid de le'u de nyid du rgya cher bshad pa'o/_/'dir ni rigs kyi le'ur gsungs pa bshad par bya ste/_'dir khams gsum pa rgyu ba
[\[11b.3\]]dang bcas pa dang /_mi rgyu ba 'das pa dang /_ma 'ongs pa dang /_da ltar byung ba la khyab par byed pa nyid kyi phyir/_gal te sangs rgyas kyi ye shes de lus las skyes pa yin na rten dang brten pa'i 'brel pas me tog gi dri ji lta ba bzhin du ste/_ji ltar me tog med par ni dri med pa bzhin du/_de
[\[11b.4\]]med pa na 'jig mod/_de ltar yang ma yin no/_/de'i phyir phyi dang lus la khyab pa nyid kyi phyir/_phyi ma la gnas pa dang /_lus la gnas pa zhes brjod kyi/_gang gi phyir lus med pa na de med pa ni ma yin pa de'i phyir lus skyes min zhes pa nges pa'o/_/de skad du bshad pa/_ji ltar bum pa
[\[11b.5\]]zhig gyur kyang /_/nam mkha' la ni 'jig pa med/_/de ltar lus ni zhig gyur kyang /_/ye shes la ni 'jig pa med/_/ces so/_/kye'i rdo rje rgya cher 'grel pa stong phrag drug par shes rab dang thabs gnyis su med pa'i ye shes nges pa ste yongs su bcad pa gsum pa'o//_//da ni
[\[11b.6\]]rdo rje'i lus la rtsa rnams brjod par bya ste/_'dir rdo rje'i snying pos gsol pa/_kye bcom ldan 'das rdo rje'i lus la rtsa du lags/_bcom ldan 'das kyis bka' stsal pa/_rtsa rnams ni sum cu rtsa gnyis te/_byang chub kyi sems sum cu rtsa gnyis 'bab pa bde ba chen po'i gnas su
[\[11b.7\]]'dzag pa rnams so zhes pa la/_'dir bde ba chen po yang dag par myong bar byed pa'i phyir/_bde ba chen po zhes brjod par bya ste gsang ba'i 'khor lo rtsa sum cu gnyis kyi bdag nyid can ka yig la sogs pa sde pa drug gi gsal byed sum cu dang gzhom du med pa gnyis kyi mtshan nyid can rnams
[\[12a\]]
[\[12a.1\]]so/_/de la nam mkha' dang /_rlung dang /_me dang /_chu dang /_sa dang /_ye shes kyi khams kyi chos kyi e waM gyi yi ge'i chos kyis so zhes pa'o/_/'di lta ste/_kA khA gA g+hA ngA zhes pa nam mkha'i khams rnams te/_a ku ha rnam par bcad pa rnams mgrin pa las gyur
[\[12a.2\]]pa'o zhes pa ha yig gis shes par byed pa las so/_/de'i nang du lhung ba ni de smos pas gzung bar bya'o zhes pa'i yongs su bshad pas grub pa'o/_/kA'i sde pa ni nam mkha'i khams so zhes pa'o/_/de bzhin du/_tsA tshA dzA dz+hA nyA zhes pa i tsu ya sha rnams rkan las 'byung ngo zhes pa rlung gi
[\[12a.3\]]khams te i yig gis shes par byed pa las so/_/de bzhin du/_TA ThA DA D+hA NA zhes pa r-iTu ra Sha rnams spyi bo las 'byung ba rnams so zhes pa me'i khams te re phas shes par byed pa las so/_/de bzhin du/_pA phA bA b+hA mA zhes pa u pu h+ya wa mchu can rnams mchu las skyes pa chu'i khams te wa yig
[\[12a.4\]]gis shes par byed pa las so/_/de bzhin du/_tA thA dA d+hA nA zhes pa l-i tu la sa rnams so las byung ba sa'i khams te la yig gis shes par byed pa las so/_/'di rnams kyi nang na sA wA ShA shA th+kA zhes pas dang /_chu dang /_me dang /_rlung dang /_nam mkha'i rang bzhin can rnam pa lnga'i bdag nyid drug pa
[\[12a.5\]]ye shes kyi khams so zhes pa'o/_/e waM gyi yi ge ni 'gyur med gnyis te e waM gyi yi ge la sogs pa rnams ni gang gis na byang chub kyi sems 'gugs pa de bas ni byang chub kyi sems 'bab pa rnams su gsungs so/_/bde ba chen po'i gnas su 'jig pa zhes pa ni gci ba dang bshang ba
[\[12a.6\]]dang khu ba 'dzag pa rnams so/_/de rnams kyi dbus na 'og dang steng du rtsa gsum ni gtso mo rnams yin cing /_'og tu bshang ba 'dzag pa dang gci ba 'dzag pa dang khu ba 'dzag par byed pa ste lte ba las 'og tu'o/_/lte ba las steng du brkyang ma dang ro ma dang kun 'dar ma zhes pa'o/_/'di lta ste/_
[\[12a.7\]]brkyang ma shes rab rang bzhin gyis/_/ro ma thabs kyis yang dag gnas/_/a wa d+hU tI dbus phyogs su/_/gzung dang 'dzin pa spangs pa nyid/_/ces pa la 'dir shes rab kyi sgra yis zla ba brjod de de'i rang bzhin sna bug g.yon par srog 'bab pa'o/_/des na zla ba'i rang bzhin gyis zhes
[\[12b\]]
[\[12b.1\]]ba srog 'bab pa brkyang ma gnas pa'o/_/thabs kyi sgra yis nyi ma brjod par bya zhing de'i sna bug g.yas par srog 'bab pa rang bzhin te/_rang bzhin des ro ma gnas so/_/de skad du gsungs pa/_nyin mo bcom ldan rdo rje can/_/mtshan mo shes rab rab tu grags/_/ji ltar nyi ma
[\[12b.2\]]zhi bar brjod/_/zla ba nu ma de ltar bshad/_/ces so/_/rnam par shes pa dang /_'du byed dang /_tshor ba dang /_'du shes dang /_gzugs kyi dkyil 'khor lnga spro ba'i rim pas brkyang mar gnas so/_/sa dang /_chu dang /_me dang /_rlung dang /_nam mkha'i dkyil 'khor lnga sdud pa'i rim
[\[12b.3\]]pas ro mar gnas so/_/dus sbyor bcu gnyis yongs su bskor bas mi mnyam pa dang mnyam pa'i dus sbyor rab tu rgyu bas dkyil 'khor sum cu longs spyod pa can brkyang ma dang ro ma'o/_/'dir chu srin gyi dus sbyor la sogs pa'i dkyil 'khor rnams rim pa ji lta bar/_'di lta ste/_kA khA gA g+hA
[\[12b.4\]]ngA zhes pa'o/_/de nas lugs las bzlog pas bum par yi ge thung ngu rnams spro ba'i rim pas rtsa g.yon par ro/_/'di lta ste/_nga g+ha ga kha ka zhes pa nam mkha' la sogs pa rnams dang rnam par shes pa la sogs pa rnams so/_/de bzhin du g.yas su yang gzugs la sogs pa rnams
[\[12b.5\]]dang sa la sogs pa rnams te lus dang bsam pa'i dbye bas gzung ba dang 'dzin pa'i 'brel pas so zhes pa'o/_/de bzhin du nyi shar ba na tsA tshA dzA dz+hA nyA zhes pa g.yas par sdud pa'i rim pas so/_/de nas lug 'char ba na nya dz+ha dza tsha tsa zhes pa g.yon par spro ba'i rim pas so/_/de bzhin du glang
[\[12b.6\]]'char ba na TA ThA DA D+hA NA zhes pa'o/_/de bzhin du 'khrig pa 'char ba na Na D+ha Da Tha Ta zhes pa'o/_/de nas karka Ta 'char ba na pA phA bA b+hA mA zhes pa'o/_/de bzhin du ma b+ha ba pha pa zhes pa seng ge la'o/_/tA thA dA d+hA nA zhes pa bu mo la'o/_/na d+ha da tha ta zhes pa srang shar ba na'o/_/sA wA ShA shA th+kA zhes pa
[\[12b.7\]]sdig pa 'char ba na'o/_/de nas th+ka sha Sha wa sa zhes pa gzhu'i dus sbyor 'char ba na'o/_/de ltar nyin mtshan gyi dkyil 'khor drug cu rnams so/_de bzhin du nang gi rtsa rnams la dkyil 'khor rgyu ba rnams te/_de rnams kyis shes par byed pa de rnams las skyes pa rnams ni lag pa dang rkang pa'i
[\[13a\]]
[\[13a.1\]]tshigs rnams la brjod par bya'o/_/g.yas pa'i phrag pa dang dpung pa'i tshigs la chu srin gyi dus sbyor te/_de'i dkyil 'khor so so'i bdag nyid sa la sogs pa'i dkyil 'khor ni mthe bo dang mdzub mo dang gung mo dang ming med dang mthe'u chung rnams kyi tshigs 'og ma rnams
[\[13a.2\]]la rim pa ji lta bar ro zhes pa'o/_/de nas bum pa'i dus sbyor la g.yon pa'i phrag pa dang dpung pa'i tshigs la ste/_nam mkha' la sogs pa'i dkyil 'khor rnams ni rim pa ji lta bar mthe'u chung dang ming med dang gung mo dang mdzub mo dang mthe bo'i 'og gi tshigs kyi mtshams rnams la'o/_/de
[\[13a.3\]]bzhin du g.yas pa'i dpung pa dang nye ba'i tshigs rnams la nya'i dus sbyor te/_mthe bo la sogs pa'i tshigs gnyis pa'i mtshams rnams su dkyil 'khor rnams so/_/de bzhin du g.yon pa'i dpung pa dang nye ba'i dpung pa'i mtshams la lug gi dus sbyor te mthe'u chung la sogs pa'i tshigs
[\[13a.4\]]kyi phreng ba gnyis pa'i mtshams rnams su dkyil 'khor rnams so/_/de nas g.yas pa'i lag pa dang lag ngar gyi mtshams la glang gi dus sbyor te/_mthe bo la sogs pa'i tshigs kyi phreng ba gsum pa'i mtshams la dkyil 'khor rnams so/_/de bzhin du g.yon pa'i lag pa dang lag
[\[13a.5\]]ngar gyi mtshams su 'khrig pa'i dus sbyor te mthe'u chung la sogs pa tshigs kyi phreng ba gsum pa'i mtshams su dkyil 'khor rnams so/_/de ltar byang chub tu bgrod pa'i nges pa'o/_/de nas lhor bgrod pa la 'di lta ste/_g.yas pa'i rked pa dang brla'i tshigs la karka Ta'i dus sbyor te rkang pa
[\[13a.6\]]g.yas pa'i mthe bo la sogs pa'i tshigs kyi phreng ba dang po'i mtshams su sa la sogs pa'i dkyil 'khor rnams rim pa ji lta bar ro/_/de nas g.yon pa'i rked pa dang brla'i mtshams su seng ge'i dus sbyor te rkang pa g.yon pa'i mthe'u chung la sogs pa'i tshigs kyi phreng ba dang po'i mtshams
[\[13a.7\]]rnams la nam mkha' la sogs pa'i dkyil 'khor rnams rim pa ji lta bar ro zhes pa'o/_/de bzhin du g.yas pa'i pus mo dang brla'i mtshams su bu mo'i dus sbyor te/_rkang pa g.yas pa'i mthe bo la sogs pa'i tshigs kyi phreng ba gnyis pa'i mtshams rnams su dkyil 'khor rnams
[\[13b\]]
[\[13b.1\]]so/_/de bzhin du g.yon pa'i pus mo dang brla'i mtshams su srang gi dus sbyor te/_mthe'u chung la sogs pa'i tshigs kyi phreng ba gnyis pa'i mtshams rnams la dkyil 'khor rnams so/_/de bzhin du g.yas pa'i rkang pa dang pus mo'i mtshams su sdig pa'i dus sbyor te/_mthe bo la sogs
[\[13b.2\]]pa'i tshigs kyi phreng ba gsum pa'i mtshams rnams la dkyil 'khor rnams so/_/de bzhin du g.yon pa'i rkang pa dang pus mo'i mtshams su gzhu'i dus sbyor te/_mthe'u chung la sogs pa'i tshigs kyi phreng ba gsum pa'i mtshams rnams su dkyil 'khor rnams rim pa ji lta bar ro/_/de
[\[13b.3\]]ltar na dkyil 'khor drug cu rnams ni sprul pa'i 'khor lo la yin zhing bzhi ni stong pa'i gnas rnams te/_e waM gyi yi ge'i rang bzhin rnams so zhes pa'o/_/de'i phyir sprul pa'i 'khor lo la pad+ma 'dab ma drug cu rtsa bzhi pa'o/_/'dab ma'i sgra yis dkyil 'khor drug cu 'bab pa'i rtsa rnams
[\[13b.4\]]brjod do/_bzhi ni stong pa 'bab pa rnams so zhes pa'o/_/de ltar dus sbyor so so'i rtsa la gnas lnga rnams te dbus su stong pa 'bab pa'i rtsa'o/_/shar du rlung 'bab pa'o/_/g.yas su me 'bab pa'o/_/byang du chu rgyu ba'i rtsa'o/_/nub tu sa rgyu ba'o/_/dbus su a wa d+hU tI ni ye shes kyi
[\[13b.5\]]dkyil 'khor 'bab pa ste/_gsungs pa yang /_lte ba'i dbus su dpa' bo gnas/_/ze 'bru gsang ba'i spyod yul la'o/_/zhes so/_/de ltar dbyu gu drug cu rnams dkyil 'khor drug cu 'bab pa'i byed pa rnams so/_/bzhi ni stong pa 'bab pa'i byed pa ste/_ji ltar zla ba'i cha bcu drug pa
[\[13b.6\]]skad cig tsam yin pa de ltar de ni dkyil 'khor yongs su rdzogs pa 'bab pa yang yin par shes par bya'o zhes pa sprul pa'i 'khor lo'o/_/mi mnyam pa'i dus sbyor zla ba'i rang bzhin gyi brkyang ma ste/_mnyam pa'i dus sbyor nyi ma'i rang bzhin gyi ro ma'o/_/a wa d+hU tI ni mnyam pa gzung
[\[13b.7\]]ba dang 'dzin pa spangs pa dbus phyogs su ste/_ye shes kyi dkyil 'khor la shes par bya'o zhes pa'o/_/de ltar sprul pa'i 'khor lo la dbyu gu'i 'pho ba rnams drug cu rtsa bzhi ste bzhi ni stong pa'o/_/de nas chos kyi 'khor lo la pad+ma 'dab ma brgyad pa ste der 'dab ma brgyad rnams la
[\[14a\]]
[\[14a.1\]]thun tshod kyi dbye bas 'pho ba brgyad rnams te/_phyed dang bcas pa'i dus sbyor gyi bdag nyid can brkyang ma'i dang ro ma'i zhes pa'o/_/de nas mgrin pa longs spyod rdzogs pa'i 'khor lo la gsal byed thung ngu'i dbye bas rtsa sum cu rtsa gnyis rnams so/_/longs spyod rdzogs par ni pad+ma 'dab ma sum
[\[14a.2\]]cu rtsa gnyis par bla ma'i man ngag las te/_rgyud du ni lugs las bzlog pas gsungs so/_/de la yud tsam gyi dbye bas 'pho ba sum cu rtsa gnyis rnams so/_/dpral bar pad+ma 'dab ma bcu drug pa ste de la thun tshod phyed pa'i dbye bas 'pho ba bcu drug rnams so/_/gtsug tor du pad+ma 'dab ma bzhi
[\[14a.3\]]pa ste/_de la thun mtshams kyi dbye bas 'pho ba bzhi rnams so/_/'dir dbugs phyi rol du rgyu ba ni de las dbugs phyir 'byung ba'i dus su sprul pa'i 'khor lo la dbyu gu'i rtsa'i dkyil 'khor sna'i bu gar 'char bar 'gyur te/_sna'i bu ga gnyis su g.yon pa'am g.yas par dang po'i tha mar gang gi
[\[14a.4\]]tshe nam mkha'i dkyil 'khor 'bab pa de'i tshe dbus su rgyu'o/_/gang gi tshe rlung gi dkyil 'khor 'bab pa de'i tshe sna'i bu gar steng du reg cing ngo /_/gang gi tshe me'i dkyil 'khor 'bab pa de'i tshe sna'i bu ga la g.yas su reg cing ngo /_/gang gi tshe chu'i dkyil 'khor 'bab pa de'i tshe g.yon du reg cing ste/_g.yon du'am g.yas su yang rung
[\[14a.5\]]sna la mngon du phyogs par ro/_/gang gi tshe sa'i dkyil 'khor rgyu ba de'i tshe 'og tu reg cing ngo /_/de ltar sna'i bu ga dag la gnas lnga rnams su rnal 'byor pas shes par bya ste/_g.yon du'am g.yas su mi mnyam pa dang mnyam pa'i dus sbyor 'char ba'i dbye bas so zhes pa'o/_/'dir kye'i rdo rje 'bum phrag lnga par gang 'di rgyas par bshad
[\[14a.6\]]pa de ni mang ba nyid kyi phyir ma brjod de thos pa chung ba rnams mang po bshad pa la skrag par 'gyur ro zhes bcom ldan 'das kyi nges pa'o/_/dus sbyor bcu gnyis kyi bdag nyid can gyi khyim gyi 'khor lo la chu srin la sogs pa 'di ni gdan bzhir shes par bya ste 'chi ltas kyi mtshan nyid kyang ste rgyud
[\[14a.7\]]ni rgyud gzhan gyis rtogs par bya'o zhes gsungs pa'i phyir ro/_/ro hi ta dang mo hi ta la sogs pa'i rtsa mi mnyam pa dang mnyam pa'i dus sbyor 'bab pa rnams so zhes pa dgongs pa'i skad gzhan gyis gsungs te/_rtsa de rnams kyis bzang ba dang ngan pa der gsungs shing 'chi ltas dang 'chi ba yang
[\[14b\]]
[\[14b.1\]]ngo zhes pa'o/_/rgyu de'i phyir/_brkyang ma mi bskyod 'bab pa ste/_/ro ma khrag ni rab 'bab cing /_/shes rab zla ba 'bab bshang ba/_/a wa d+hU tI de rab grags/_/zhes pa ste 'di mi bskyod pa ni chu'i khams te chu'i khams rgyu ba ni sna bug g.yon pa brkyang ma'o/_/khrag ni me'i khams te/_g.yas
[\[14b.2\]]par me'i khams 'bab pa ni ro ma'o/_/de ltar na g.yon par chu las skyes pa pad+ma dang /_g.yas par me las skyes pa rin po che lhag pa'i lha'o/_/shes rab a wa d+hU tI ste zla ba ni thig le khu ba yin la/_de nyid ni lnga'i bdag nyid can stong pa chen po 'bab par byed do zhes pas stong pa 'bab cing dbus
[\[14b.3\]]su rdo rje'i rigs lhag pa'i lha ste/_a wa d+hU tI ru rab tu grags so/_/de bzhin du zla ba dang nyi ma dang sgra gcan 'bab ma brkyang ma dang ro ma dang a wa d+hU tI rim pa ji lta ba ste srog kun nas rgyu ba la'o/_/thur sel la ni bshang ba dang gci ba dang khu ba 'bab ma rnams te lte ba las 'og tu ste/_'khor
[\[14b.4\]]lo dang /_ral gri dang /_rdo rje rtse gcig pa rnams so/_/steng gi sgo rnams dang 'og gi sgo rnams so zhes pa'o/_/de ni 'og gi sgo can chu 'bab pa sum cu rtsa gnyis rnams bshad par bya ste mi phyed ma la sogs pa rnams so zhes pa'o/_/'dir dkar po'i phyogs la dbyangs bco lnga rnams te
[\[14b.5\]]bcu drug pa thig le'o/_/rtsa de rnams kyang 'phyang ma la bskor nas gnas pa'o/_/'di lta ste/_a i r-i u l-i zhes pa rim pa ji lta bar tshes gcig dang /_gnyis dang /_gsum pa dang /_bzhi pa dang lnga pa'o/_/de bzhin du yon tan rnams te/_ar e ar o al zhes pa drug po la sogs pa
[\[14b.6\]]ste/_rim pa ji lta bas so/_/de la yaN du bsgyur ba rnams ni ha ya ra wa la zhes pa ste/_rim pa ji lta bas bcu gcig pa la sogs pa rnams so/_/thig le'i dbus su 'phyang ma ni bcu drug pa ste de ltar rkan gyi steng du dpral bar khu ba'i cha'i rang bzhin gyi bdud rtsi 'dzag ste/_phyi rol du
[\[14b.7\]]bsil ba dang nang du stu ka zhes pa'o/_/de bzhin du rtsa so so ste/_'di lta ste/_mi phyed ma dang phra gzugs ma/_/mchog ma g.yon ma thung ngu ma/_/zhes pa tshes gcig la sogs pa lnga rnams so/_/de nas/_rus sbal skyes sgom dbang bskur ma/_/skyon ldan ma dang bshang ba ma/_/
[\[15a\]]
[\[15a.1\]]zhes pa drug pa la sogs pa rnams so/_/mtshan mo ma mo bsil sbyin ma/_/drod ma dang ni la la nA/_/zhes pa bcu gcig la sogs pa rnams te rim pa ji lta bas so/_/brkyang ma ni bco lnga'i bdag nyid de a wa d+hU tI ni bcu drug la'o/_/de nas nag po'i tshes gcig la
[\[15a.2\]]sogs pa rnams ro ma la ste dbyangs ring po'i rang bzhin gyis tshes bco lnga rnams sdud pa'i rim pas so/_/'di lta ste/_lA wA rA yA hA zhes pa tshes gcig dang /_gnyis dang /_gsum pa dang /_/bzhi pa dang lnga pa ste rim pa ji lta bas so/_/de nas yon tan 'phel ba'i dbye bas/_Al
[\[15a.3\]]au Ar ai A zhes pas rim pa ji lta bas drug pa la sogs pa rnams so/_/de nas dbyangs ring po'i dbye bas/_l-I U r-I I A zhes pa bcu gcig pa la sogs pa rnams te rim pa ji lta bas so/_/lce'i rtse mor bcu drug pa rnam par bcad pa'o/_/'di rnams kyi dbus na zhes pa ro ma
[\[15a.4\]]la sogs pa rnams so/_/'di lta ste/_ro ma dang 'jal ma dang mdog gnas ma dang spyi ma dang rgyu sbyin ma zhes pa tshes gcig la sogs pa rnams so/_/sbyor bral ma dang sdu gu ma dang grub ma dang 'tshed ma dang yid bzangs ma zhes pa drug pa la sogs pa rnams so/_/sum skor ma
[\[15a.5\]]dang 'dod ma dang khyim ma dang gtum mo dang kA t+yA ya ni zhes pa bcu gcig la sogs pa rnams te/_de ltar bco lnga rnams so/_/lce'i dbus su bdud 'dral ma skud pa nag po'i rang gzugs can lce'i rtse mo ji srid par langs pa/_'phyang ma dang 'dzag pa thung zhing ro myong ba'o zhes
[\[15a.6\]]pa'o/_/yang rdo rje'i snying pos gsol pa/_bcom ldan 'das rtsa 'di rnams ji lta bu lags/_bcom ldan 'das kyis bka' stsal pa/_srid gsum yongs gyur thams cad ni/_/zhes pa phung po dang dbang po dang las kyi dbang po yongs su gyur pa rnams zhes pa'o/_/gzung
[\[15a.7\]]dang 'dzin pa rnam par spangs/_/zhes pa dbu mar rab tu zhugs par 'gyur ba'o/_/yang na thabs ni thams cad kyis/_/dngos po'i mtshan nyid du ni brtags/_/zhes pa khams dang yul dang bya ba rnams kyi rnam par shes pa'i dngos po'i mtshan nyid du brtags pa rnams so/_/kye'i
[\[15b\]]
[\[15b.1\]]rdo rje'i 'grel pa stong phrag drug par rdo rje'i lus la rtsa rnams gtan la dbab pa ste yongs su bcad pa bzhi pa'o//_//da ni sdom pa'i dbye ba bshang bar bya ste/_'dir lugs mthun dang lugs las bzlog pa dag gis gang gsungs pa de rim pa ji lta bar 'grel pas gsal
[\[15b.2\]]bar bya ba'o/_/'dir sangs rgyas kun gyi sdom pa ni/_/e waM yi ger rab tu gnas/_/gsang ba'i pad+ma 'dab ma sum cu rtsa gnyis par dang /_gtsug tor gyi 'dab ma bzhi pa la'o/_/lhag ma kun rdzob pas sprul pa dang chos dang longs spyod rdzogs pa dang /_lhan cig skyes pa'i 'khor
[\[15b.3\]]lo rnams su sdom pa ste 'du bar byed pa yin la 'dab ma drug cu rtsa bzhi pa dang 'dab ma brgyad pa dang 'dab ma sum cu rtsa gnyis pa dang 'dab ma bcu drug par te/_lte ba dang /_snying ga dang /_mgrin pa dang /_dpral ba rnams su'o/_/dpral bar A li'o/_/mgrin par kA li'o/_/snying gar shes
[\[15b.4\]]rab bo/_/lte bar thabs so/_/lhan cig skyes pa'i sku ni lte bar ro/_/chos kyi sku ni snying gar ro/_/longs spyod rdzogs pa'i sku ni mgrin par ro/_/sprul pa'i sku ni dpral bar ro/_/lte bar bzhi pa'o/_/snying gar shin tu gnyid pa'o/_/mgrin par rmi lam mo/_/dpral bar sad pa'o/_/
[\[15b.5\]]dpral bar sku rdo rje'o/_/mgrin par gsung rdo rje'o/_/snying gar thugs rdo rje'o/_/lte bar ye shes rdo rje'o/_/lte bar e yig go/_/snying gar waM yig go/_/mgrin par ma yig go/_/dpral bar yA yig go/_/lte bar spyan ma'o/_/snying gar mA ma kI'o/_/mgrin par gos dkar
[\[15b.6\]]mo'o/_/dpral bar sgrol ma'o/_/dkyil 'khor bzhi rnams so zhes pa'o/_/skad cig ma bzhi rnams ni rnam pa sna tshogs pa ni dpral bar ro/_/rnam par smin pa ni mgrin par ro/_/rnam par nyed pa ni snying gar ro/_/mtshan nyid dang bral ba ni lte bar ro/_/de bzhin du dga' ba ni dbral
[\[15b.7\]]bar ro/_/mchog dga' ni mgrin par ro/_/khyad dga'i dga' ba ni snying gar ro/_/lhan cig skyes pa'i dga' ba ni lte bar ro/_/de bzhin du sdug bsngal gyi bden pa ni dpral bar ro/_/kun 'byung gi bden pa ni mgrin par ro/_/'gog pa'i bden pa ni snying gar ro/_/lam gyi bden pa
[\[16a\]]
[\[16a.1\]]ni lte bar ro/_/de kho na nyid bzhi rnams te/_bdag gi de kho na nyid ni dpral bar ro/_/sngags kyi de kho na nyid ni mgrin par ro/_/lha'i de kho na nyid ni snying gar ro/_/ye shes kyi de kho na nyid ni lte ba la'o/_/dpral bar ngar byed pa'o/_/mgrin par sgra brjod pa'o/_/snying
[\[16a.2\]]gar thams cad sems pa'o/_/lte bar bde ba myong ba'o/_/sde pa bzhi rnams ni/_gnas brtan pa lte bar ro/_/thams cad yod par smra ba snying ga na'o/_/mgrin par kun gyis bkur ba'o/_/dpral bar dge 'dun phal chen pa'o/_/zla ba ni dpral bar ro/_/nyi ma ni mgrin pa
[\[16a.3\]]na'o/_/snying gar sgra gcan no/_/lte bar dus me'o/_/dpral bar 'pho ba bcu drug rnams so/_/mgrin par sum cu rtsa gnyis so/_/snying gar brgyad rnams so/_/lte bar 'pho ba drug cu rtsa bzhi rnams so/_/sngar bshad pa'i thun mtshams bzhi rnams te/_snga ma'i thun mtshams ni dpral
[\[16a.4\]]bar ro/_/nyin gung gi thun mtshams ni mgrin par ro/_/nyin mo'i phyi ma'i thun mtshams ni snying gar ro/_/mtshan phyed kyi thun mtshams ni lte ba la'o/_/dpral bar ni longs spyod do/_/mgrin par ni dbang byed do/_/snying gar ni thim pa'o/_/lte bar ni bdag po nyid do/_/de ltar thams cad
[\[16a.5\]]bzhi'o/_/byang chub kyi phyogs kyi chos sum cu rtsa drug rnams dang /_khams sum cu rtsa drug rnams sngar bshad pa'i cha bzhir byas nas/_thams cad bzhi bzhir grangs ji lta bar rigs kyi dbye bas 'khor lo bzhi rnams la sbyar bar bya'o/_/ji lta bar rtsa ba'i rgyud kyi rjes su 'brangs nas rgyud ni rgyud
[\[16a.6\]]gzhan du gsungs pa'i rnam pas rigs drug gi dbye bas 'khor lo drug tu sdom pa'o/_/rigs lnga'i dbye bas 'khor lo lnga rnams su sdom pa'o/_/rigs bzhi'i dbye bas 'khor lo bzhi rnams su sdom pa'o/_/rigs gsum gyi dbye bas 'khor lo gsum rnams su sdom pa'o zhes pa nges
[\[16a.7\]]pa'o/_/rigs gsum dang ni rigs bzhi'i rgyud/_/de bzhin rigs lnga rigs drug ste/_/khyab bya khyab byed dbye ba yis/_/brten pa rten gyi bye brag las/_/'dir rten rigs gcig gi dbye bas brten pa zhal gcig pa'o/_/rten rigs gsum gyi dbye bas zhal gsum pa'o/_/rten rigs
[\[16b\]]
[\[16b.1\]]bzhi'i dbye bas zhal bzhi pa'o/_/rten rigs lnga'i dbye bas zhal lnga pa'o/_/rten rigs drug gi dbye bas zhal drug pa'o/_/rten rigs brgyad kyi dbye bas zhal brgyad pa'o/_/'dir dus me'i dbye bas zhal gcig par bshad pa'o/_/sgra gcan gyi dbye bas shes rab dang thabs kyi bdag
[\[16b.2\]]nyid kyis zhal gnyis pa'o/_/sku dang gsung dang thugs zla ba dang /_nyi ma dang sgra gcan gyi dbye bas zhal gsum pa'o/_/zla ba dang nyi ma dang sgra gcan dang dus me sku dang gsung dang thugs dang ye shes kyi dbye bas zhal bzhi pa'o/_/phung po lnga'i dbye bas zhal lnga pa'o/_/phung po drug
[\[16b.3\]]gi dbye bas zhal drug pa'o/_/zla ba rnam pa gnyis dang /_nyi ma gnyis dang /_sgra gcan gnyis dang /_dus me rnam pa gnyis te 'di rnams brgyad kyi dbye bas zhal brgyad pa'o/_/'dir zla ba'i dbye ba ni dpral ba dang 'phyang ma'i 'khor lo'o/_/nyi ma'i dbye ba ni lce dang mgrin pa'i
[\[16b.4\]]'khor lo'o/_/sgra gcan gyi dbye ba ni snying ga dang gtsug tor gyi 'khor lo'o/_/dus me'i dbye ba ni lte ba dang gsang ba'i 'khor lo zhes pa'o/_/de skad du gsungs pa/_sgra gcan steng du nyi ma gnas/_/nyi ma'i steng du zla ba'o/_/zla ba'i steng du sgra gcan te/_/de yis sna tshogs rab tu 'jug_/
[\[16b.5\]]de yis 'jug byed dus kyi me/_/lte ba gsang bar rnam gnyis gnas/_/de nyid rdo rje nyi mar brjod/_/gang du gtum mo gnas pa'o/_/bdud rtsi yang dag gnas gang du/_/haM yig gnas pa de ru'o/_/gtsug tor pad+mar char 'bab pa/_/rdo rje zla ba dri med 'od/_/ces pa sdom pa'i
[\[16b.6\]]dbye ba'i nges pa'o/_/da ni gtum mo zhes pa la sogs pa gtum mo'i rnal 'byor brjod par bya'o/_/gtum mo lte bar 'bar ba yis/_/de bzhin gshegs pa lnga bsregs shing /_/spyan la sogs pa rnam bsregs te/_/bsregs nas ri bong can haM 'dzag_/ces pa mdor
[\[16b.7\]]bstan pa'i tshig ste/_mdor bstan pa 'di'i rgyas par bshad pa'i tshig ni rtsa ba'i rgyud la 'jug par bya ste/_der bcom ldan 'das kyis bka' stsal pa/_gsang ba las kyang ches gsang ba/_/rdo rje snying po nges bshad nyon/_/dngos grub thams cad rnams kyi rgyud/_/rnal 'byor pa
[\[17a\]]
[\[17a.1\]]la grol ba ster/_/rdo rje sems dpas gang gsungs pa/_/ye shes sku ste gnyis rtog med/_/rtsa gsum lte bar mgon po ni/_/lte ba gsang ba'i nang na gnas/_/de yi 'og dang steng son pa/_/glog gi dbyug pa mtshungs 'od can/_/rnam shes dbang po'i khams
[\[17a.2\]]rnams ni/_/lus la gnas pa sad byed pa'o/_/sa yi dbang phyug ma de ni/_/lte bar rtse mo dbus mar gnas/_/gsang bar g.yas kyi rtse mo yang /_/ltung bzhin pa ni glog dang 'dra/_/rang 'dra'i shes rab yin par brjod/_/de 'dir gtum mo yin par bshad/_/de ni thur du rtse gsum
[\[17a.3\]]ste/_/de bzhin gyen du'ang gsum rnams so/_/tshangs pa'i rtse mo dbus na gnas/_/khyab 'jug rtse mo g.yon pa na/_/g.yas pa drag po'i rtse mo'o/_/bshang ba gci ba khu ba 'bab/_/sgra gcan rtse mo dbus na gnas/_/zla ba'i rtse mo g.yon pa na/_/g.yas par nyi ma'i rtse mo'o/_/chu dang
[\[17a.4\]]me dang nam mkha' 'bab/_/brkyang ma g.yon du yang dag bshad/_/g.yas pa na ni ro mar brjod/_/dbu mar a wa d+hU tI gang /_/de ni g.yung mor rab brjod bya/_/lte ba nas ni snying dbus su/_/lam gsum byas nas de nas 'gro/_/snying gnas ni mgrin dbus su/_/lam gsum byas nas
[\[17a.5\]]slar yang son/_/dpral ba mgrin pa dag dbus su/_/lam gsum byas nas slar yang bgrod/_/dpral ba gtsug tor dag dbus su/_/lam gsum byas nas slar yang bgrod/_/gtsug tor nas ni sna bar du/_/lam gsum byas nas slar yang bgrod/_/sna yi bu ga g.yon
[\[17a.6\]]par ni/_/brkyang mar yang dag rnam par gnas/_/g.yas su rtsa ni ro ma'o/_/smin dbus a wa d+hU tI'o/_/lte ba la sogs 'khor lo lnga/_/de rnams lam gsum lnga rnams nyid/_/lte ba nas ni lte dbus su/_/a wa d+hU tIs 'gro zhing 'ong /_/'dab ma rnams nas 'dab ma la/_/brkyang
[\[17a.7\]]ma ro ma dag bshad do/_/lte bar sgra gcan de nas nyid/_/zla ba zla bas mtshan pa yang /_/phug nas gtsug tor du son pa/_/de ni a wa d+hU tI rtsa/_/gang tshe skyes bu 'dod myos pa'i/_/brkyang ma dang ni ro ma dang /_/de dag sbyar ba'i sbyor ba yis/_/gtum mo nges par 'bab par byed/_/de ni
[\[17b\]]
[\[17b.1\]]lte ba'i 'khor lor 'bar/_/g.yung mo'i lam nas nges par 'byung /_sgra gcan zla bas mtshan phug nas/_/de ni ha yig la reg byed/_/de yis reg pas haM yig de/_/de nas bdud rtsi dkar por 'ju/_/dkyil 'khor lnga rnams 'bab byed pa/_/phung po khams sogs bsregs
[\[17b.2\]]pas na/_yul dang dbang po 'gags pa na/_/dga' ba la sogs 'byung ba la/_/zla ba las ni thig le 'dzag_/haM yig spyi bor yang dag gnas/_/dpral ba zla bar mgrin nyi mar/_/de nas sgra gcan du song ba/_/lte bar gtum mo zhugs pa ni/_/gsang ba'i 'khor lor de nas
[\[17b.3\]]bgrod/_/gsang ba'i 'khor lor 'di lhung ba/_/'di ni phyugs chen du bshad do/_/'og tu rtse gsum rtsa rnams kyis/_/gang du spubs su rab tu bstan/_/skye ba bdun pa phyugs nyid ni/_/mkha' la spyod pa'i dngos grub ster/_/rgyal ba yis ni nad rnams 'phrog_/phung po
[\[17b.4\]]khams ni zhu ba yis/_/'khor los sgyur ba nyid sbyin byed/_/dbang po dang ni yul bsad pa/_/'di ni mkha' la spyod nyid ster/_/phra la sogs pa'i yon tan ldan/_/rjes su bzhu bas sad pa sogs/_/myur du sangs rgyas nyid ster byed/_/ji ltar phyi rol dngul chu bcings/_/
[\[17b.5\]]de ltar ye shes bcud 'di yang /_/sdug bsngal thams cad nges 'joms pa'i/_/dngos grub rgya chen ster bar byed/_/de bzhin tshangs pa khyab 'jug phyugs/_/gsang ba'i 'khor lor nges ltung ba/_/ji srid bsregs pa bdun gyi bar/_/tshe 'di yangs pa sbyin par byed/_/
[\[17b.6\]]steng du sgra gcan phyugs su brjod/_/zla ba nyi ma phyugs chen po/_/tshangs pa'i bu gar lhung gyur pas/_/spyod dang grol ba'i 'bras bu ster/_/khrag dang chu rgyus de bzhin du/_/rkang mar 'bab pas ltung bar bya/_/'di rnams kyang ni phyugs zhes bya/_/phyi rol yul can gzhan
[\[17b.7\]]phyugs min/_/skye ba bdun pa phyugs rnams ni/_/kun nas mchog gi dbang phyug go/_/lus la skye bdun ji lta bar/_/de ltar de ni bshad bya nyon/_/bza' dang btung ba'i ro rnams kun/_/zos dang 'thungs pa rnam drug po/_/smin pa las ni bcud 'gyur te/_/de de'i skye ba
[\[18a\]]
[\[18a.1\]]dang po'o/_/de nas khrag nyid du 'gyur te/_/gnyis par gsal bar 'gyur ba yin/_/gsum pa sha nyid du 'gyur ro/_/bzhi pa pags pa nyid du 'gro/_/lnga pa rtsa nyid 'gyur ba yin/_/drug pa rgyus pa nyid 'gyur ro/_/bdun par rkang nyid du 'gyur te/_/'di ni
[\[18a.2\]]lan bdun par 'gyur ro/_/de nyid brten pa'i sbyor ba yis/_/mdzod drug rigs su brjod par bya/_/rigs ni lus zhes bshad pa ste/_/rigs las byung ba khu bar brjod/_/de yis nus ma rdul du brjod/_/lus ni skyed par byed pa'i rgyu/_/rnam shes khyab byed shes pa ni/_/de dag
[\[18a.3\]]gi ni dbus su gnas/_/zla ba nyi ma la brten nas/_/srid gsum bdag nyid he ru ka_/steng 'og gnas pa'i dpa' bo ni/_/mkha' 'gro ma yi 'khor lo'i gtso/_/rtsa ni rnam pa bzhi rnams kyis/_/spyi bor 'khor lo brjod par bya/_/dpral bar bcu drug rnams kyis te/_/mgrin par
[\[18a.4\]]sum cu gnyis rnams kyis/_/snying gar 'khor lo brgyad rnams kyis/_/drug cu rtsa bzhi rnams nyid kyis/_/lte ba'i 'khor lor yang dag bshad/_/gsang bar sum cu gnyis rnams kyis/_/rtsa rnams 'khor lo'i rtsibs bshad pa'am/_/yang na pad+ma'i 'dab ma rnams/_/rnal 'byor
[\[18a.5\]]ma rnams de brten pa/_/bya ba rnam pa du ma byed/_/yul dang dbang po'i rang bzhin gyis/_/rnam par shes pa rab bskul ba/_/gnas dang nye ba'i gnas sogs kun/_/de ni rtsa yi pad 'dab rnams/_/lha mo bzhi yi gtsug tor du'o/_/sgyu ma chen por brjod par bya/_/'di ni lte ba'i
[\[18a.6\]]'khor lo yi/_/dang po'i dkyil 'khor du ni 'char/_/dpral bar thig le rdo rje ni/_/rtsa rnams brgyad dang ldan par 'gyur/_/mig gnyis de bzhin rna ba dag_/sna dang lce dang 'phyang ba'o/_/gau rI la sogs lha mo ni/_/gzugs sogs dang ni sa sogs rnams/_/zla ba'i cha
[\[18a.7\]]dbyes bdag med ma/_/'di nyid du ni rab tu brjod/_/zhal gsum phyag drug mgrin par te/_/de ni sum cu gnyis kho nas/_/snying la'ang lha mo brgyad rnams dang /_/phyag bzhi pa 'di yang dag bzhugs/_/sems kyi rdo rjer khyab 'jug che/_/mi bskyod pa yi rigs las byung /_/
[\[18b\]]
[\[18b.1\]]'jig rten gsum bskyod lte bar te/_/de ni drug cu bzhi nyid kyis/_/'di rnams mkha' 'gro lnga ru bshad/_/mkha' 'gro ma rnams khams lnga rnams/_/'di rnams 'khor lo lnga la gnas/_/drug pa gsang bar bdag po che/_/mkha' 'gro sum cu gnyis rnams dang /_/lhan
[\[18b.2\]]cig khams gsum dbang phyug go/_'khor lo drug la lha mo rnams/_/lnga bcu rtsa drug lhag pa'i brgya'o/_/dus kyi 'khor lo zhes par bshad/_/rigs drug rnams kyis gcig bsdus pa'o/_/dpral ba spyi bor rtsa rnams gang /_/nyi shu pad kan 'bab byed pa'o/_/mgrin ba snying
[\[18b.3\]]ga'i bzhi bcu rnams/_/de bzhin mkhris pa 'bab byed pa'o/_/lte ba gsang bar bcu drug gang /_/brgyad cu rlung ne 'bab byed pa'o/_/'dus pa'i rang bzhin la sogs pa'o/_/gsang ba'i 'khor lo'i rtsa bcu'o/_/steng 'og rtsa gsum gang yin rnams/_/'khor lo drug ni
[\[18b.4\]]'gog byed pa'o/_/nye ba'i rtsa rnams du ma ste/_/de las lus ni gang nas gnas/_/de rnams stong phrag bdun cu gnyis/_/lus la de snyed lha mo rnams/_/ba spu'i grangs kyi 'byung po ste/_/bye ba phrag gsum phyed bcas rnams/_/skra yi grangs kyis grub pa gnas/_/
[\[18b.5\]]ji ltar phyi rol de bzhin lus/_/dbugs drug rnams kyi chu srang ste/_chu srang drug cus chu tshod do/_/chu tshod dag gis yud tsam cig_/bzhi chas dman pa bzhi rnams kyis/_/thun tshod phyed pa de gcig 'gyur/_/lnga rnams kyis ni dus sbyor 'gyur/_/dus sbyor phyed gnyis
[\[18b.6\]]thun tshod 'gyur/_/thun tshod gnyis ni thun mtshams gcig_/de bzhi rnams kyis lus can gyi/_/nyin zhag tu ni rab tu brjod/_/de yang dus sbyor bcu gnyis kyis/_/dbugs rnams drug brgya lhag pa yi/_/stong phrag nyi shu rtsa gcig gis/_/nyi ma'i dbyu gu dang mnyam pas/_/
[\[18b.7\]]zla phyed nyi shu rtsa bzhi dang /_/de bzhin zla ba bcu gnyis kyis/_/dus tshigs drug gis ji bzhin bshad/_/sbyor ba'i dus ni mnyam pa bzhis/_/dus gsum gyis te bgrod gnyis kyis/_/de ltar lus la nyin zhag 'gyur/_/dbugs rnams dgu brgyas zla ba phyed/_/zla ba brgya phrag
[\[19a\]]
[\[19a.1\]]bco brgyad kyis/_/sum cu drug gis dus tshigs bshad/_/lnga stong bzhi brgyas sbyor ba'i dus/_/bdun stong nyis brgyas gsum can dus/_/bgrod pa brgyad brgyas lhag pa yi/_/stong phrag bcus so de bzhin du/_/gnyis kyis lo gcig brjod par bya/_/'pho
[\[19a.2\]]ba la ni dbu ma'i dbugs/_/lnga bcu rtsa drug rkang par bcas/_/bdun cu rtsa lngas lhag pa yi/_/brgya phrag drug rnams bcu gnyis la'o/_/de rnams lo brgya'i dbugs rnams kyis/_/phyogs gsum dang ni lo gsum mo/_/a wa d+hU tI'i dus su 'gyur/_/srog chags rnams
[\[19a.3\]]la 'chi ster byed/_/brkyang ma la ni nyin mtshan du/_/gal te rlung gis 'bab byed na/_/de las lo gsum na 'chi ste/_/zla ba'i 'chi ltas las 'gyur ro/_/gang tshe nyi mar nyin zhag lnga/_/lus can rnams kyi srog 'bab na/_/de las lo gsum na 'chi 'gyur/_/g.yas su nyi
[\[19a.4\]]ma'i 'chi ltas kyis/_/gang tshe g.yon gyi rtsa la srog_/'di ni nyin zhag gsum rgyu na/_/lte bar khyim gyi 'dab ma 'dor/_/lo gsum nas ni bgrod par zad/_/gnyis par nyin zhag drug de ltar/_/zla ba gsum la nges par 'bab/_/de ltar zla ba gsum gsum gyis/_/nyin
[\[19a.5\]]zhag gsum gyi rnam 'phel las/_/'dab ma bcu gcig rnams ni 'di/_/lo gsum rim pas 'dor bar byed/_/sum cu rtsa gsum ji srid pas/_/nyin zhag g.yon nas bar med 'bab/_/yon tan gsum gyi dbye ba yis/_/de nas nyi mar yang dag 'jug_/nyin zhag gnyis
[\[19a.6\]]te de nas ni/_/dbus su lte bar yang dag 'jug_/srog ni zhag gcig de nas ni/_/'chi ba las ni dbugs rnams 'dor/_/gang tshe rlung ni nyin zhag bcur/_/g.yas pa'i rtsa la 'bab byed de/_/khyim gyi 'dab ma gnyis pa la'o/_/de nas lo gnyis kyis 'chi 'gyur/_/
[\[19a.7\]]khyim gyi 'dab ma gsum pa la/_/tshes zhes bya bas lo gcig na'o/_/bzhi par nyin zhag nyi shu ru/_/'bab pas zla ba drug na'o/_/'dab ma lnga par nyi shu lnga/_/'bab na tshe ni zla ba gsum/_/drug par nyin zhag nyi shu drug_/'bab na tshe ni zla ba gnyis/_/bdun par nyin zhag
[\[19b\]]
[\[19b.1\]]nyi shu bdun/_/'bab na tshe ni zla ba gcig_/nyin zhag sum cu rtsa gsum du/_/'di las bar med 'bab na 'di/_/'dab ma brgyad pa dgu pa dang /_/bcu pa bcu gcig pa rim pas/_/tshes phyogs lnga dang yon tan gyis/_/zhag gcig 'dab ma de rnams 'dor/_/de nas
[\[19b.2\]]g.yas kyi rtsa spangs nas/_/g.yon du rlung gis 'gro byed de/_/nyin zhag gnyis su'o de nas ni/_/dbu ma'i gnas su nyin gcig 'gro/_/de ltar dbugs rnams zad byas nas/_/'chi ba las ni 'di 'pho ba'o/_/'og tu khu ba zad par 'gyur/_/ma yi rdul ni gyen du 'gro/_/
[\[19b.3\]]rang las bag chags kyis bcings pa'i/_/rnam shes rlung dang ldan pa ni/_/shi las slar yang 'byung bar 'gyur/_/de med par ni phyi ma min/_/mkhan po las ni rig pa dang /_/mar mes mar me 'gyur ji bzhin/_/rgya las rgya gzhan ji bzhin dang /_/gdong las me
[\[19b.4\]]long la gdong dang /_/sgra las sgra brnyan 'byung ba dang /_/ji ltar me shel las me ni/_/nyi mar nyi ma med mi 'byung /_/skyur ba zos las lce 'dzag pa/_/skyur min skyur ba med mi 'byung /_/sa bon las ni myu gu bzhin/_/de med par ni de mi 'byung /_/'bras bu rgyu yi rang
[\[19b.5\]]bzhin las/_/bdag las ma yin gzhan las min/_/gnyis las ma yin rgyu med min/_/dngos po gang rnams 'ga' na yang /_/skye ba 'ga' yang yod ma yin/_/pha dang ma yi dkar dmar dang /_/srog dang thur sel gnyis de bzhin/_/sems kyi rdo rje yang dag
[\[19b.6\]]ldan/_/lus kyi skyed par byed pa'i rgyu/_/'od dpag med dang rin chen 'chad/_/srog dang thur sel rim ji bzhin/_/lus ngag yid dang chags pa rnams/_/sems kyi rdo rje can gyi sgo/_/khu ba las ni zla ba phyed/_/khrag las nyi ma yang dag 'byung /_/srog las sgra
[\[19b.7\]]gcan grub pa'o/_/dus kyi me ni thur sel las/_/khu ba las ni rtsa rnams skye/_/rus pa khu ba las byung ba'o/_/rdul las khrag ni yang dag 'byung /_/khrag las sha ni kun du skye/_/sha las kyang ni pags pa skye/_/rus pa las ni rkang skye 'gyur/_/khu ba rdo rje rdul dril bu/_/
[\[20a\]]
[\[20a.1\]]rtsa ni pad+ma nor bu che/_/khrag go de bzhin 'khor lo rus/_/sha ni de bzhin ral grir bshad/_/ut+pal dang pad+ma dkar/_/lus can rnams kyi pags pa rkang /_/brgyad po 'di rnams rang sems kyis/_/rim pa ji bzhin zhal rnams so/_/shar gyi zhal
[\[20a.2\]]rnams rkang par 'gyur/_/zla ba nyi ma mun pa med/_/khrag las 'jim pa'i rang bzhin sa/_/sha yi khams su rab brjod bya/_/khu ba las ni sra ba sa/_/rdo ba rus pa'i rang bzhin de'o/_/zla ba las ni chu 'grub bo/_/me ni khrag las grub pa yin/_/sgra gcan las ni srog
[\[20a.3\]]'grub po/_/thur sel dus me las bshad do/_/lus can kun gyi lce dang ni/_/'phyang ma khu bcas bskyed pa yin/_/g.yon dang g.yas pa'i mig nyid ni/_/rdul gyis bskyed par byas pa yin/_/srog gis nges par bskyed pa ni/_/de bzhin sna yi bu ga gnyis/_/stong pa kho
[\[20a.4\]]nas las bskyed pa/_/rna ba'i bu ga gnyis de bzhin/_/thur sel nyid kyis bskyed pa ni/_/'og gi rgyu gsum de bzhin no/_/sgra gcan gyis ni bskyed pa slar/_/nu ma'i bu ga gnyis de bzhin/_/thur du rgyu las sgo nga zung /_/de ltar lus kyi khams rnams 'gyur/_/khu ba nyid
[\[20a.5\]]kyis khams rnams gsum/_/rdul gyis kyang 'dir rnam pa gsum/_/mdzod drug pa zhes bshad pa yin/_/lus dang lus kyi dbang po gnyis/_/chu yis bskyed pa g.yon pa ste/_/g.yas pa me yis bskyed pa'o/_/srog nyid kyis ni bdud rtsir 'gyur/_/de las gyen du
[\[20a.6\]]rtsa gsum bshad/_/rlung gis bskyed pa g.yon pa ste/_/sa yi 'og gi dbus ma'o/_/g.yas pa'i rtsa ni thur sel gyis/_/bskyed par 'dir ni the tshom med/_/dpral bar zla ba'i dkyil 'khor ni/_/yang dag rdzogs lnga sku gnas so/_/mgrin pa'i phyogs su gsung rdo rje/_/nyi
[\[20a.7\]]ma'i dkyil 'khor gang ba la'o/_/sgra gcan dkyil 'khor dbus gnas par/_/lus can kun gyi rnam shes so/_/sgra gcan mjug ma sa la ni/_/rin chen legs gnas the tshom med/_/don yod dus me'i dkyil 'khor la/_/sna tshogs rdo rje'i steng na gnas/_/'khor lo
[\[20b\]]
[\[20b.1\]]pad+ma rdo rje dang /_/rin chen ral gri lnga pa ste/_/skyes bu'i rdo rje nor bu dang /_/sangs rgyas dbu la drug par bshad/_/de ltar sangs rgyas thams cad kyi/_/rigs drug 'di rnams stobs chen yin/_/sa yis dri ni bskyed bya ste/_/ro ni me yis smin las 'gyur/_/chu las myu gu
[\[20b.2\]]la sogs 'gyur/_/reg bya 'di ni rlung las 'gyur/_/srog gi rlung las sgra 'byung ste/_/thur sel las ni chos kyi khams/_/yid kyi dbang po de nyid la'o/_/lus can kun gyis shes par bya/_/gshin rje mthar byed rus pas bskyed/_/khrag las shes rab mthar byed
[\[20b.3\]]bshad/_/pad+ma mthar byed rtsa rnams las/_/sha las bgegs mthar byed pa bshad/_/rkang las kyang ni mi g.yor brjod/_/Tak+ki rgyal po pags pa las/_/dbyug pa sngo 'gyur ba spu las/_/sen mo las kyang stobs po che/_/skra las gtsug tor 'khor lo can/_/'og
[\[20b.4\]]gi skra las gnod mdzes rgyal/_/lag pa rkang pa'i tshigs rnams gang /_/khyim rnams yin te sa sogs bzhi'o/_/yon tan gsum gyi dbye ba rnams/_/de rnams bcu gnyis su ni bshad/_/sor mo rnams kyi tshigs rnams ni/_/dus tshigs nyin zhag drug cu rnams/_/
[\[20b.5\]]lus can rnams kyi steng 'og tu/_/gang gnas so rnams rgyu skar 'dir/_/d+h+ru ba khu bas spyi bor son/_/ri byi 'og tu son ba'i rdul/_/ji ltar phyi rol de bzhin du/_/lus la mngal nas nges par skye/_/bden don rnam pa bcu gnyis pa/_/bcu gnyis phyag gis he ru ka_/yan lag
[\[20b.6\]]bcu gnyis 'gog pas so/_/gnas skabs las ni zhal bzhi'o/_/phyag ni bcu drug zla ba'i cha/_/de nyid rnam pa bcu drug rig_/bu ga brgyad po 'gog pa yis/_/dbang phyug dam pa zhal brgyad pa'o/_/zla ba nyi ma mun pa me/_/gang gi zhabs kyis 'gog mdzad pa/_/zla
[\[20b.7\]]phyed rnams ni bkag mdzad nas/_/nyi shu rtsa bzhi'i phyag rnams kyis/_/zhal bzhi rnams kyis snga ma bzhin/_/dus kyi 'khor lo yang dag byung /_/ka sogs gsal byed bkag pa las/_/sum cu rtsa bzhi'i phyag gis gzhan/_/dbyangs rnams bcu drug 'gog pa yis/_/
[\[21a\]]
[\[21a.1\]]bcu drug zhabs rnams bshad pa'o/_/sgo dgu rnams ni 'gog pa yis/_/rdo rje 'jigs byed zhal dgu pa/_/de lta bu sogs rgyud rnams ni/_/lus ngag sems rnams 'gog pa las/_/de dag sa las byis rnams la/_/rgyal ba'i dbang pos bstan pa yin/_/
[\[21a.2\]]zhes so/_/rtsa ba'i rgyud las gzhan yang rgya cher gsungs te/_byis pa rnams kyis rtogs pa'i don du cung zad bshad pa yin no/_/rigs kyi le'u 'di nyid kyi rtsa'i kun du spyod pa ni/_'khor lo bde mchog nyung ngu'i tshigs su bcad pa phyed dang bcu gsum gyis bsdus pa'i don gyi 'grel bar
[\[21a.3\]]shes par bya'o zhes pa de bzhin gshegs pa'i nges pa ste/_/rgyud ni rgyud gzhan gyis rtogs par bya'o/_/de ltar tshigs bcad sum cu rnams kyis rtsa ba'i rgyud kyi nges pa kye'i rdo rje'i rigs kyi le'ur bcom ldan 'das kyis gsungs pa'o zhes pa kye'i rdo rje'i 'grel pa drug stong par gtum mo'i
[\[21a.4\]]rnal 'byor sdud pa dang /_/bskyed pa'i rgyur gyur pa'i rigs kyi le'ur yongs su bcad pa lnga pa'o/_/rigs kyi le'u rdzogs so//_//sna tshogs sgro rnams kyi ni don tsam bstan/_/longs spyod rdzogs skur spyi bos phyag 'tshal nas/_/theg pa 'di la gsang sngags 'di nyid
[\[21a.5\]]ni/_/brda yis rigs sogs don 'dir bshad par bya/_/sangs rgyas rnams kyi sngags kyi brda/_/rgyud du rnam gnyis gsal mdzad de/_/de bzhin nyid kyi brda can gcig_/tha snyad rab brjod gnyis pa'o/_/de bzhin nyid brda zhes bya ba/_/sems can kun gyi skad can tshig_/chos
[\[21a.6\]]kyi dung ste sgra chen ldan/_/chos kyi gaN+DI sgra bo che/_/mi gnas mya ngan 'das pa po/_/kun du 'gro ba'i ngag tu brjod/_/gang la tha snyad rab brjod sngags/_/brda yis don ni gsal byed pa'o/_/don ni rjes 'gro'i bzlas pa ni/_/rang bzhin med pa mdzes pa yis/_/yan
[\[21a.7\]]lag dbye ba med pa'i sngags/_/ma ning go 'phang la gnas bzlas/_/srog ni rgyun mi 'chad 'gyur spro/_/a wa d+hU tI'i gnas son bzlas/_/stong phrag nyi shu rtsa gcig dang /_/drug brgya nyin dang mtshan mo la'o/_/nyin zhag lnga yis 'bum phrag ste/_/stong phrag brgyad rnams
[\[21b\]]
[\[21b.1\]]lhag pa'o/_/nag po'i tshes gcig nas brtsams te/_/gang ba gsum byung bar du'o/_/dkar po'i tshes gcig nas brtsams nas/_/rdzogs pa gsum gyi bar du bzlas/_/skya rengs 'char ba'i dus su ni/_/zla ba nya la de 'grub bo/_/rdo rje sems dpar phyag byas nas/_/chos kyi 'khor
[\[21b.2\]]lo rab skor byed/_/bzlas pa stong phrag brgyad rnams dang /_/khri phrag bzhi dang de bzhin du/_/'bum phrag drug gis zla ba gcig_/srog gi bzlas pa 'grub par byed/_/phreng bas ma yin brjod pa min/_/sbyin sreg sngags kyis mchod pa dang /_/tshim par byed dang cho ga gzhan/_/
[\[21b.3\]]gzhan dang gzhan rnams rnam par 'jig_/bzlas pa 'di yis nus med gang /_/byis pa'i blo can sngags pa rnams/_/de rnams la ni bgrang phreng gi_/tha snyad rab brjod gsal bya ste/_/phyi rol longs spyod 'dod rnams la/_/sngags pas bsod nams thob byed du'o/_/nyin
[\[21b.4\]]mtshan du ni dbu mar srog_/zhugs pas nad rnams 'phrog par byed/_/tshes kyi nyin zhag srog bcings na/_/'dis ni mkha' spyod nyid ster byed/_/zla gcig srog bsang snying gar gnas/_/rnal 'byor pa rnams 'chi med 'gyur/_/lte ba'i zla drug bsregs na ni/_/'di
[\[21b.5\]]yis thams cad mkhyen nyid ster/_/dpral ba mgrin pa'i 'khor lo dang /_/snying ga lte bar go rims bzhin/_/mi rnams kyis ni brgyal dang bcings/_/bsad dang ji bzhin bsregs pas 'di'o/_/srog dang thur sel 'gog pa yi/_/'dod chags bral ba nyid 'dod do/_/
[\[21b.6\]]bsad dang bsregs pa gnyis dag gis/_/sngags pa sangs rgyas nyid du 'gyur/_/srog dang thur sel zad pas 'dir/_/yan lag bcu gnyis zad par 'gyur/_/rgyu dang 'bras bu 'gog pa yis/_/sangs rgyas nyid du su mi 'gyur/_/ji srid srog chags rnams kyi srog_/rgyu ba
[\[21b.7\]]de srid yang srid pa'o/_/srog gi rgyu ba rnams zhig na/_/'chi ba med cing yang srid med/_/ces pa de ltar sngags kyi brda ma ning gi bzlas pa ste/_/de bzhin nyid kyi brda yis shes par bya'o/_/'dir bcom ldan 'das kyis bka' stsal pa/_de nas 'di las sngags kyi le'u bshad
[\[22a\]]
[\[22a.1\]]par bya'o/_/'di lta ste 'byung po thams cad pa'i gtor mi'i sngags zhes pa thams cad dang 'byung ba pa rnams ni 'byung po thams cad pa ste/_de'i dang de rnams kyi sngags grangs ji lta ba bzhin no/_/oM a kA ro mu khaM sarba d+ha r+m+mA NAM/_a d+ya nu t+pa n+na twA ta/_ces pa la 'dir a yig
[\[22a.2\]]gi sgra yis gzhom du med pa'i sgra ste/_a yig yig 'bru kun gyi mchog_/don chen 'gyur med dam pa yin/_/srog chen po ni skye ba med/_/tshig tu brjod pa spangs pa ste/_/zhes pa la sogs pas sgyu 'phrul dra bar rig pa'o/_/thams cad ni thams cad mkhyen pa ste/_kun
[\[22a.3\]]mkhyen kun rig dam pa ste/_/bdag rig gzhan rig thams cad pa'o/_/kun la phan pa'i gang zag mchog_/'jig rten dpe las 'das pa ste/_/shes dang shes bya'i bdag po mchog_/ces pa la sogs pa thams cad mkhyen pa'i sngags sems can thams cad kyi skad kyi
[\[22a.4\]]gsung ngag ces pa nges pa'i don to/_/sa la sogs pa'i 'byung ba rnams las skyes pa ni 'byung ba pa rnams te/_phung po lnga'i ngo bo nyid kyi chos can rnams so/_/de rnams kyi sngags ni phung po lnga'i bdag nyid can gyi yig ge lnga rnams zhes pa ste/_oM yig gis de rnams
[\[22a.5\]]kyi gzugs kyi phung po sku rdo rje'o/_/AHyig gis ni 'du shes kyi phung po ste gsung rdo rje'o/_/hUM yig gis rnam par shes pa'i phung po ste thugs rdo rje'o/_/swA yig gis tshor ba'i phung po'o/_/hA yig gis 'du byed kyi phung po'o/_/de rnams la gtor ma dbul ba ste/_
[\[22a.6\]]mthar hUM yig gsum dang phaT yig gnyis kyis phyir btang ba'o zhes pa'o/_/de ltar oM yig gis sbyong ba'o/_/AHyig gis rgyas par byed pa'o/_/hUM yig gis sbar bar byed pa'o/_/swA yig gis bdud rtsir byed pa'o/_/hA yig gis 'gugs par byed pa'o/_/hUM yig
[\[22a.7\]]gsum gyis dbul ba'o/_/phaT yig gnyis kyis phyir btang ba'o/_/lag pa g.yon pas sbyong ba ste/_lag pa g.yas pas rgyas par byed pa'o/_/thal mos bkab pas sbar ba'o/_/nam mkha' lding gi phyag rgyas bdud rtsir byed pa'o/_/khams gsum las rnam par rgyal ba'i
[\[22b\]]
[\[22b.1\]]phyag rgyas dgug pa'o/_/rdo rje'i phyag rgyas dbul ba'o/_/lag pa'i phyag rgyas se gol sbyar nas gshegs su gsol ba'o zhes pa'o/_/phyag rgya bcing ba 'di rgyud gzhan du shes par bya'o/_/de bzhin du de bzhin gshegs pa rnams kyi sa bon ni grangs ji lta ba bzhin du 'di lta ste/_b+h+rUM
[\[22b.2\]]yig gis rnam par snang mdzad de spyi bor ro/_/AM yig gis rin chen 'byung ldan te lta bar ro/_/dzr-IM yig gis 'od dpag tu med pa ste mgrin par ro/_/khaM yig gis don yod grub pa ste gsang bar ro/_/hUM yig gis mi bskyod pa ste snying gar ro/_/de ltar pi tsu badzra'i sku la dgod pa
[\[22b.3\]]byas nas rdo rje mkha' 'gro gzhan rnams kyi yang ngo zhes pa nges pa'o/_/de nas phyag bcu drug pa'i sngags ni/_oM de ba pi tsu badzra hUM hUM hUM phaT swA hA zhes pa ste 'dir nges pa'i don ni oM yig gis lha rnams kyi gdan yin pa ji lta ba de ltar sngags kyi yi ge dang pos lha 'grub pa'o/_/sa
[\[22b.4\]]bon lhag ma rnams kyis yan lag dgod pa ste/_mig la sogs pa la rim pa ji lta bas so/_/hUM yig gsum gyis ye shes sems dpa' 'gugs pa ste/_phaT yig gis gzhug cing swA yig gis dgyes par byed pa dang /_hA yig gis ro mnyam par byed pa'o zhes pa kye'i
[\[22b.5\]]rdo rje'i snying po'o/_/de ltar sngags rnams thams cad oM yig dang po can dang /_swA hA'i mtha' can dang /_hUM phaT spel ba'i dbus so zhes pa thams cad du nges pa'o/_/de ltar snga ma bzhin du/_oM ki Ti ki Ti badzra hUM hUM hUM phaT swA hA zhes pa phyag drug pa'i'o/_/de bzhin du phyag bzhi pa'i
[\[22b.6\]]oM dz+wa la dz+wa la b+h+yo hUM hUM hUM phaT swA hA/_de bzhin du phyag gnyis pa'i oM trai lo kyA k+She pa hUM hUM hUM phaT swA hA/_/'di sngags btu ba'i li'u la hUM yig dang phaT yig ni man ngag las shes par bya'o/_/thams cad kyi sku dang gsung dang thugs byin gyis brlabs pa'i sngags ni oM yig gis
[\[22b.7\]]sku byin gyis brlab pa ste/_rnam par snang mdzad zla ba'i dkyil 'khor la'o/_/AH yig gis gsung byin gyis brlab pa ste/_nyi ma la 'od dpag tu med pa'o/_/hUM yig gis thugs byin gyis brlab pa ste snying gar sgra gcan gyi dkyil 'khor la mi bskyod pa'o/_/'di drang ba'i don
[\[23a\]]
[\[23a.1\]]du bdag med ma la sogs pa dbyangs rnams sngags btu ba'i don du brjod par bya ste/_a A/_i I/_u U/_r-i r-I/_l-i l-I/_e ai/_o au/_aM aH/_nges pa'i don gyis yang so sor bsdu ba'i klog pas gzung bar bya ste/_a i r-i u l-i ka_/a e ar o
[\[23a.2\]]al tsa/_ha ya ra wa la Ta sa/_zhes pa'i sa bon rnams dkar po'i phyogs la zla ba'i cha rnams kyi'o/_/byis pa klog pa'i tshul gyis drang ba'i don gyis ni bcom ldan 'das kyis gsungs pa ma yin no zhes pa rtsa ba'i rgyud du nges pa'o/_/de bzhin du grong khyer bskyod pa'i
[\[23a.3\]]sngags ni/_oM a ka tsa Ta ta pa ya sha swA hA/_zhes pa drang ba'i don gyis so/_/nges pa'i don gyis ni a ku ha rnam par bcad bya rnams mgrin gyur ro/_/i tsu ya sha rnams rkan gyur ro/_/r-i Tu ra Sha rnams spyi bo las gyur pa'o/_/u pu wa dang mchu can rnams mchu gyur ro/_/
[\[23a.4\]]l-i tu la sa rnams so gyur ro/_/oM a A ha hA nga nya Na ma na ng+ka swA hA/_zhes pa grong khyer dkrug pa'i sngags so/_/sngags btu ba'i le'u bla ma'i ngag las shes par bya'o/_/rtsa ba'i rgyud du nges pa'i don gyis man ngag ni A li zla ba'i cha'i dbye bas yud tsam sum cu rnams so/_/nyin
[\[23a.5\]]zhag so so la nyi ma'i gsal byed drug cu rnams dbyu gu'i dbye bas bzlas par bya'o/_/a ka tsa Ta ta pa ya sha'i sgra yis A li dang kA li'i nges pa'i don gyis brjod de/_A li dang kA li'i bzlas pa 'bum phrag bzlas pas 'jig rten de gsum bskyod par byed na grong khyer gcig
[\[23a.6\]]tsam lta ci smos zhes pa'o/_/A li dang kA li brjod par bya ste/_'di lta ste/_/a A i I r-i r-I u U l-i l-I e ai ar Ar o au al Al ha hA ya yA ra rA wa wA la lA zhes pa spro ba'i rim pas A li'i bzlas pas dbugs 'jug pa'o/_/dbugs 'byung bas kA li ste/_/
[\[23a.7\]]ka kA kha khA ga gA g+ha g+hA nga ngA/_tsa tsA tsha tshA dza dzA dz+ha dz+hA nya nyA/_Ta TA Tha ThA Da DA D+ha D+hA Na NA/_pa pA pha phA ba bA b+ha b+hA ma mA/_ta tA tha thA da dA d+ha d+hA na nA/_/sa sA wa wA Sha ShA sha shA ng+ka R+YA zhes pa ste/_dang po oM yig bskyed pa la'o/_/dgug pa la mthar bo ShaT sbyin par bya ste/_de ltar grong khyer bskyod pa'i
[\[23b\]]
[\[23b.1\]]sngags so/_/lha gcig gi bsam gtan dang me tog dmar po la bzlas pas dang /_sbyin sreg gis so zhes pa 'chad par 'gyur ba la brjod par bya'o/_/de bzhin du ku ru kul+le'i sngags brjod par bya ste/_'dir oM yig gi rten sku 'grub pa'o/_/hrIHyig gis lha mo'i ngag rdzogs
[\[23b.2\]]pa'o/_/rlung gi rigs la ku ru kul+le 'od dpag tu med pas rgyas btab pa'o/_/dpral bar oM mo/_/lce la hrIH'o/_/mgrin pa la ku'o/_/snying gar ru'o/_/lte ba la ku'o/_/gsang bar l+le'o zhes pa yan lag dgod pa'o/_/dbugs rngubs pa bkang nas 'bum phrag gcig bzlas par
[\[23b.3\]]bya zhing /_dbugs 'byung ba'i dus su bgrang phreng bskyod par mi bya'o zhes pa ku ru kul+le'i sngags so/_/da ni bsrung ba'i sngags kyi nges pa'i don brjod par bya ste/_oM yig gis 'jam pa'i stan brjod do/_/dri bzang po'i sa gzhi can gyi gnas yid du 'ong ba zla ba lta bu yang ngo /_/ra yig
[\[23b.4\]]gis nyi ma bdun gyi nyi ma'i dkyil 'khor ro/_/k+Sha yig gis sna tshogs rdo rje'o/_/de'i 'og dang steng dang phyogs thams cad du rtsibs bcu pa'i 'khor lo byas nas de nas dbus su hUM yig las khro bo'i rgyal po'i dbang po'o/_/shar gyi rtsibs la gshin rje mthar byed do/_/lho'i rtsibs
[\[23b.5\]]la shes rab mthar byed do/_/nub [(]gyi [,]kyi [)]rtsibs la pad+ma mthar byed do/_/byang gi rtsibs la bgegs mthar byed do/_/mer mi g.yo ba'o/_/bden bral gyi phyogs su 'dod pa'i rgyal po'o/_/rlung gi mtshams su dbyug pa sngon po'o/_/dbang ldan gyi mtshams su stobs po che'o/_/steng gi
[\[23b.6\]]rtsibs la gtsug tor ro/_/'og tu gnod mdzes rgyal po'o/_/de nas gnyis pa brjod pas re ba'i nyi ma'i dkyil 'khor ro/_/k+Sha yig gis sna tshogs rdo rje ste de yis gcig tu 'dres par gyur pas rdo rje rab gsum mo/_/hUM yig gsum gyis rdo rje'i sa gzhi dang khang pa brtsegs pa dang
[\[23b.7\]]rdo rje pad+ma'i gdan no zhes pa'o/_/phaT yig gis gdug pa can la phur bus 'debs pa'o/_/swA yig gis sangs rgyas dang byang chub sems dpa' rab tu spyan 'dren pa'o/_/hA yig gis ni mchod pa la sogs pa mtha' dag dang sdig pa bshags pa la sogs pa gsungs par 'gyur ro zhes
[\[24a\]]
[\[24a.1\]]pa sngags 'di'i nges pa'i don to/_/da ni rtsa ba'i rgyud du gsungs pa'i las nyi shu rtsa bzhi sgrub par byed pa rnams su 'gyur zhing sngags kyi tshig rnams brjod par bya'o/_/'dir nyung ngu'i rgyud du lugs dang mthun pa dang lugs las bzlog pa las thams cad gdug
[\[24a.2\]]pa'i slob dpon yongs su mi shes pa rnams la sbas te/_bla ma dam pa'i brgyud pa'i rim pa la sogs pas shes par bya yis/_glegs bam bklags pas ni ma yin no/_/gzhan du na rgyud gzhan bltas nas gang rigs pas 'thad pa rgyud mang por yang dag par rtogs par
[\[24a.3\]]byas pa'i bcom ldan 'das kyi ngag de gzung bar bya'i/_blun po'i dad pa nyid kyis ni ma yin no/_/de skad du bcom ldan 'das kyis gsungs pa/_nga'i gsung ni dang por dge ba/_bar du dge ba/_tha mar dge ba kho na ste/_dang por dge ba bar dang tha mar mi dge ba ni ma yin zhing
[\[24a.4\]]dang po dang /_bar du mi dge tha mar dge ba/_ji ltar byis pa'i skye bo rnams kyis kun tu brtags pa/_dang por rnam par rtog pa'i sgom pa dang /_bar du dbang po gnyis kyi bde ba bsgom pa dang /_tha mar rnam par mi rtog pa stong pa nyid bsgom pa bde ba chen po sgom pa'o zhes pa ma rungs pa'i
[\[24a.5\]]tshig gi rgyu 'drar de las skye ba'i 'bras bu thams cad du mthong gis/_ko tra ba yi sa bon las/_/sA lu'i 'bru ni 'byung ba med/_/rnam rtog sa bon las byung ba'i/_/'bras bu rnam rtog bcas par 'gyur/_/rnam par mi rtog las skyes pa'i/_/'bras bu rnam par mi rtog 'gyur/_/
[\[24a.6\]]rgyu de'i phyir dang por dge ba/_bar du dge ba/_tha mar dge ba'o/_/ji ltar sa bon de bzhin ljon/_/ji ltar ljon shing de bzhin 'bras/_/'jig rten 'di kun du mthong ste/_/de ni rten cing 'byung ba nyid/_/gzhan gyi rigs kyi sngags gang yin/_/de ni las gzhan sgrub byed min/_/'jig
[\[24a.7\]]rten du ni 'ga' zhig tu'ang /_/nyi mas tsha ba zhi byed min/_/kye yi rdo rje'i rtsa rgyud du/_/ji ltar bdag la gsal gsung bzhin/_/de nyid nyung rgyud 'di ru ni/_/rgyas bshad bdag gis brjod par bya/_/sa yi sa bon gyis rengs byed/_/rmongs dang phur bus gdab de bzhin/_/rtag tu zhi
[\[24b\]]
[\[24b.1\]]byed chu'i sa bon/_/de bzhin rgyas dang dug med pa'o/_/me yi sa bon cher 'gugs byed/_/dbang dang bskyod pa rtag tu'o/_/sdang byed bskrad pa rlung rnams kyi/_/de bzhin du ni dug 'phel ba'o/_/stong pa'i sa bon dug gcod byed/_/de bzhin gsod dang 'tshe ba'o/_/gso dang bslang
[\[24b.2\]]dang dga' ba ni/_/ye shes sa bon gyis grub pa'o/_/lkugs pa nyid dang 'on nyid dang /_/ma ning byed pa nyid kyang ni/_/thugs gsung sku yi sa bon gyis/_/rim pa ji bzhin sngags pas byed/_/sa chu me rlung stong pa dang /_/ye shes dkyil 'khor sbyor ba las/_/rengs pa
[\[24b.3\]]la sogs las rnams ni/_/sgrub po mchog gis sgrub par byed/_/ma ning byed dang lkugs nyid dang /_/long ba dang ni sna 'gags dang /_/'on pa nyid dang smyo ba nyid/_/snga ma'i sa bon rnams kyis bsgrub/_/ri bo ri khrod sman ljongs dang /_/rgya mtsho chen po'i 'gram rnams dang /_/
[\[24b.4\]]gdod nas grub pa'i dur khrod de/_/gnas 'di rnams su bya ba yin/_/sngags bzlas de bzhin bsam gtan dang /_/sbyin sreg dkyil 'khor bzhengs pa ni/_/so so'i las dang rjes mthun pas/_/gzhan du dngos grub sbyin mi 'gyur/_/skyes pa bud med gnas gzhan du/_/
[\[24b.5\]]sngags dang lha ni sgrub pa min/_/de la sngags kyis rab bskul nas/_/lha ni las rnams byed par 'gyur/_/de phyir mkhas pa rnams kyis ni/_/ming dang sku yi bzlas bsgom bya/_/rtsa ba'i sngags ni sku ru 'gyur/_/snying po zhes bya mthu ldan gsung /_/de bzhin nye ba'i snying po
[\[24b.6\]]ni/_/thugs kyi sngags su brjod par 'gyur/_/ye shes sa bon zhes bshad par/_/ye shes sngags su de brjod bya/_/sa bon nye ba'i snying po dang /_/snying po dang ni rtsa ba'i sngags/_/ye shes thugs dang gsung dang sku/_/rim bzhin bsgom bya bzlas bya ste/_/ji srid dngos
[\[24b.7\]]grub gyur gyi bar/_/'bad pas bzlas bya mchod par bya/_/gzhan du cho ga nyams pas ni/_/sngags kyi dngos grub 'gyur ma yin/_/dad pas bzung ba 'di yis ni/_/lus ni nyon mongs 'ba' zhig go/_/ya ra la wa yi ge gang /_/rlung me sa dang chu las skyes/_/shar dang lho dang
[\[25a\]]
[\[25a.1\]]nub dang ni/_/byang rnams su ni nges sbyar bya/_/ring po me dang bden bral dang /_/rlung dang dbang ldan rim pa las/_/steng dang 'og tu haM ha sbyin/_/dbus su aM aHrab mchod bya/_/sangs rgyas kun dang bla ma dang /_/dam pa'i chos ni klog pa yi/_/don du mdun du maN+Dal
[\[25a.2\]]bya/_/gzhan pa rgyal ba mnga' bdag nyid/_/rlung gi dkyil 'khor chos kyis ni/_/zlum po shar gyi lus 'phags po/_/me yi dkyil 'khor ngo bo yis/_/'dzam bu gling ste zur gsum pa/_/gru bzhi nub kyi ba glang spyod/_/sa yi dkyil 'khor mtshan nyid can/_/chu yi dkyil
[\[25a.3\]]'khor chos can gyis/_/zla phyed byang gi sgra mi snyan/_/stong pa'i ngo bos zla ba yi/_/dkyil 'khor mtshan nyid tshangs sgo nga /_/'og tu ye shes ngo bo yis/_/dus me nyi ma'i dkyil 'khor ro/_/dbus su thig le rnam bcad ni/_/steng 'og lha yi ri bor 'gyur/_/'di ltar maN+Dal byas
[\[25a.4\]]nas ni/_/de nas sngags sogs bzlas par bya/_/sa la maN+Dal gzhan pa ni/_/rdul tshon dkyil 'khor bzhin du bya/_/phung po khams drug gzugs la sogs/_/sum cu drug gis rtag tu mchod/_/sa dang chu dang me dang rlung /_/khu ba rdul ni de bzhin te/_/khams drug ces par bshad byas
[\[25a.5\]]pa/_/lus can rnams kyi gzugs phung po/_/mgrin gyur rkan gyur spyi bor gyur/_/mchur gyur sor gyur sna ldan te/_/'du shes dang ni rnam drug bstan/_/dngos dang dngos med don gsal byed/_/mig dang rna ba sna dang lce/_/lus dang de bzhin yid dbang po/_/rnam shes phung por bshad pa
[\[25a.6\]]ste/_/mig la sogs pa rnam pa drug_/de bzhin gzugs dang sgra dang ni/_/dri rnams dang ni ro dang ni/_/reg bya dang ni chos kyi dbyings/_/myong phyir tshor ba rnams su bshad/_/de bzhin dbang po drug sgo nas/_/rnam shes rnams ni rab 'jug cing /_/yul dang dbang bo rab 'jug byed/_/'du byed
[\[25a.7\]]rnam drug rab tu bshad/_/rtag tu srog dang thur sel dag_/steng dang 'og gi lam gsum po/_/rtsa drug rnams su 'bab byed pa/_/ye shes phung po'ang rnam pa drug_/sum cu bdun pa sems chen po/_/dam pa sum cu rtsa drug gi_/khams kyi bskor ba rnal 'byor pas/_/a sogs ka
[\[25b\]]
[\[25b.1\]]sogs kyis mchod bya/_/a sogs ka sogs rang bzhin gyis/_/khams rnams bdun cu rtsa gnyis te/_/de drug ha sogs yi ge rnams/_/thung ngu ring po'i rab dbye las/_/bdun cu rtsa gnyis 'dir bshad do/_/dbyangs de sum cu rtsa drug nyid/_/a sogs ka sogs yang dag ldan/_/
[\[25b.2\]]yi ge brgya ni brgyad lhag pa/_/bgrang phreng du ni rab brjod bya/_/rnal 'byor pa yis sngags bzlas pa'o/_/gsal byed sum cu drug thung ba'i/_/bco brgyad dbyangs rnams dang ldan pa/_/brgyad lhag brgya yi phyed rnams kyis/_/bgrang phreng du ni der brjod bya/_/rgyu skar rkang pa'i dbye ba
[\[25b.3\]]yis/_/gsum par yongs su brjod par bya/_/rgyu skar phyed kyi cha yis ni/_/bzhi pa de nyid gang phyir yin/_/sum cu drug gi dbyangs dbye bas/_/lnga par yongs su brjod par bya/_/rgyu skar longs spyod dbye ba yis/_/drug par yongs su brjod par bya/_/bco brgyad dbyangs kyi dbye ba
[\[25b.4\]]yis/_/bdun par yongs su brjod par bya/_/slar yang sum cu rtsa drug gi_/gsal byed dbye bas brgyad pa'o/_/dka' thub can gyi bgrang phreng gis/_/'di ltar rnam pa brgyad du bshad/_/shel gyi bco brgyad rnams kyis gcig_/brtul zhugs can gyis zhi ba byed/_/mu
[\[25b.5\]]tig sum cu drug dbyangs su/_/brjod pas mi rnams rgyas pa'o/_/nyi shu rtsa bdun rgyu skar gyi/_/mi sos gsod la bshad pa'o/_/de yi nyis 'gyur bong bu'i sos/_/sdang bar byed dang skrod la'o/_/gsal byed sum cu drug dag pas/_/dbang du byas sogs po te tses/_/dbyangs
[\[25b.6\]]dang gsal byed yongs bsres pa/_/bzhi lhag pa yi lnga bcu yis/_/pad+ma zhes pa'am yang na ni/_/tsan+dan sa bon gyis dgug pa'o/_/rgyu skar phyed kyi rkang pa yis/_/rmongs par byed la lung thang bshad/_/dbyangs dang gsal byed rkang pas dag_/rengs la ru drA k+Sha ru bshad/_/de
[\[25b.7\]]ltar dag pa'i las la ni/_/dag pa rnam pa brgyad du bshad/_/'dres pa rnam pa sna tshogs pa'i/_/sa bon nam 'dir nor bus bya/_/khams kyi kha dog dbye ba yis/_/ji ltar rnyed pa de bzhin byos/_/de nas 'di las rnal 'byor pa'i/_/gang gis myur du 'grub byed 'gyur/_/rigs
[\[26a\]]
[\[26a.1\]]las skyes par gyur pa'i sngags/_/sngags kyi mtshan nyid bshad par bya/_/a ku ha rka mgrin byung gang /_/dbyangs dang gsal byed mtshan nyid rnams/_/nam mkha'i khams las yang dag byung /_/de rnams ha yig shes byed kyis/_/i tsu ya sha rkan las
[\[26a.2\]]byung /_/dbyangs dang gsal byed mtshan nyid rnams/_/rlung gi khams las yang dag byung /_/de rnams ya yig shes byed kyis/_/r-i Tu ra Sha spyi bo byung /_/dbyangs dang gsal byed mtshan nyid rnams/_/me yi khams las yang dag byung /_/ra yig shes byed kyis yin no/_/u
[\[26a.3\]]pu wa wa mchur gyur gang /_/dbyangs dang gsal byed mtshan nyid rnams/_/chu yi khams las yang dag byung /_/de rnams wa yig shes byed kyis/_/l-i tu la sa so skyes gang /_/dbyangs dang gsal byed mtshan nyid rnams/_/sa yi khams las yang dag byung /_/de rnams
[\[26a.4\]]la yig las shes byed/_/rjes su nga ro rnam bcad kyang /_/dbyangs dang gsal byed spangs pa ste/_/ye shes khams las yang dag byung /_/de ltar khams drug rigs can te/_/sa dang chu dang sreg za rlung /_/khu ba dang ni rdul gyi rigs/_/khams drug can du 'dir bshad de/_/skyes bu
[\[26a.5\]]gang zag chen po'o/_/gtso bo a sogs ka sogs bdag_/phung po khams kyi sngags bdag nyid/_/so sor sdud pa bde byed kyi/_/sgra grub pa yi don du bstan/_/sngags grub pa yang de kho na/_/thams cad mkhyen pa'ang de bzhin sngags/_/byis pa klog pa'i rim pas min/_/
[\[26a.6\]]mgrin pa rkan dang mgrin pa mchu/_/'dres pa gsal byed dbyangs rnams gang /_/gnas gnyis pa gang gzhan pa rnams/_/de rnams rang bzhin gcig skyes min/_/mgrin pa la sogs gnas gcig tu/_/rang bzhin dag pa las skyes dbyangs/_/sngags rnams rtag tu brjod
[\[26a.7\]]byas pa/_/de ni gnas gnyis brjod pa min/_/a yig dbyangs dang yang dag ldan/_/gang zhig rang gi gnas mi 'dor/_/de ni rang bzhin gyis dag pa/_/gsal byed rnam bcad thig le can/_/e yig sogs dbyangs dang ldan pa/_/gnas gnyis pa ru gang 'jug pa/_/rang
[\[26b\]]
[\[26b.1\]]bzhin dag pa skyes de min/_/gsal byed nyis 'gyur du 'gyur ro/_/dbang chen dkyil 'khor ser po ste/_/laM yig yi ge las byung ba'o/_/chu yi dkyil 'khor dkar po ste/_/waM yig yi ge las byung ba'o/_/me yi dkyil 'khor dmar po ste/_/re ba'i yi ge las byung
[\[26b.2\]]ba'o/_/rlung gi dkyil 'khor nag po ste/_/yaM yig yi ge las byung ba'o/_/nam mkha'i dkyil 'khor ljang gu ste/_/ha yig yi ge las byung ba'o/_/rnam bcad thig le las byung ba/_/ye shes kha dog kun las skyes/_/de bzhin ta sde l-i yig go/_/yi ge las skyes ser
[\[26b.3\]]po ste/_/pa sde la sogs u yi ge_/dbyangs las byung ba dkar por bshad/_/Ta sde las byung r-i yi ge_/dbyangs las byung ba dmar po'o/_/tsa sde las skyes i yi ge_/dbyangs las byung ba nag por bshad/_/ka sde la sogs a yi ge_/dbyangs las byung ba ljang
[\[26b.4\]]gur bshad/_/de bzhin sa yig las byung dang /_/a la yig las byung ser po'o/_/dkar po [00]ba yig las byung dang /_/o yig yon tan las byung ba'o/_/dmar po Sha yig las byung dang /_/ar yig yon tan las byung ba'o/_/nag po sha yig las byung dang /_/e yig
[\[26b.5\]]yon tan las byung ba'o/_/ljang gu [0]th+ka yig las byung dang /_/a yig yon tan las byung ba'o/_/a yi r-i u l-i zhes 'di/_/dag pa rang bzhin las skyes dbyangs/_/a e ar o al zhes 'di/_/yon tan rang bzhin gnyis las skyes/_/ha ya ra wa la zhes 'di/_/yaN
[\[26b.6\]]du bsgyur ba de bzhin gnyis/_/phal pa gtso bos gnyis dbus su/_/gtso bo dkyil 'khor 'dren pa'o/_/slar yang sde pa so so la'ang /_/rang bzhin rnam pa lnga ru bshad/_/nga nya Na ma na zhes 'di/_/stong pa'i khams las byung rnams so/_/g+ha dz+h+ha D+ha b+ha d+ha 'di rnams/_/rlung gi
[\[26b.7\]]khams las yang dag byung /_/ga dza Dab da 'di rnams/_/me yi khams las yang dag byung /_/kha tsha Tha pha tha zhes 'di/_/chu yi khams las byung ba rnams/_/ka tsa Ta ba ta 'di rnams/_/sa yi khams las byung ba rnams/_/rigs drug yi ge'i dbye ba yis/_/rang bzhin gtso bos
[\[27a\]]
[\[27a.1\]]dbye ba las/_/yi ge so so'i dbye ba yis/_/rigs ni rnam pa lnga ru 'gyur/_/ji ltar sa dang mjug ma ser/_/de ltar gzugs dang lus dbang po/_/chu dang zla ba ji ltar dkar/_/ji ltar 'du shes lce dbang po/_/me dang nyi ma ji ltar dmar/_/tshor ba mig ste
[\[27a.2\]]de dag kyang /_/rlung dang sgra gcan ji ltar gnag_/de ltar 'du byed dang ni sna'o/_/ji ltar nam mkha' d+h+ru ba ljang /_/rnam shes rna ba de ltar ro/_/ye shes ri byi ji ltar sngo/_/de ltar ye shes yid bshad do/_/de bzhin dri dang kha dog dang /_/ro dang reg bya kho na dang /_/sgra dang chos kyi
[\[27a.3\]]dbyings kyang ni/_/khams drug rigs te rim pa las/_/de bzhin bshang lam rkang pa dang /_/lag pa ngag gi dbang de bzhin/_/b+ha ga mchog gi dbang po yang /_/sa la sogs pa'i rigs las byung /_/de bzhin brjod dang len pa dang /_/'gro dang bshang ba 'dzag nyid dang /_/khu
[\[27a.4\]]ba 'pho ba'i bya ba ste/_/'di rnams sa sogs rigs las byung /_/de ltar khams drug rab tu brjod/_/phung po drug dang dbang po drug_/yul dang las kyi dbang po rnams/_/las kyi dbang po'i bya ba drug_/phung po drug dang khams dbye bas/_/khams rnams sum cu rtsa drug rnams/_/
[\[27a.5\]]sum cu bdun pa shes rab ste/_/chos kun stong nyid gcig pa'o/_/khams rnams phyi dang lus la yang /_/ji ltar lus la de bzhin gzhan/_/dag pa'i sa yis rengs pa yin/_/dag pa'i chu yis zhi ba'o/_/dag pa'i me yis dbang du byed/_/dag pa'i rlung gis rnam sdang byed/_/dag
[\[27a.6\]]pa'i stong pas 'tsho byed pa'o/_/dag pa'i ye shes kyis gsod pa'o/_/dag pa'i las rnams drug ces pa'o/_/rnam par bsres pa gzhan rnams te/_/sa dang chu ni bsres pa yis/_/lus can kun gyi rgyas pa'o/_/rlung dang me ni rnam bsres pas/_/lus can thams cad 'gugs
[\[27a.7\]]pa'o/_/rlung dang chu ni rnam bsres pas/_/mi rnams kyi ni bskyod par 'gyur/_/sa dang stong pa bsres pa yis/_/lus can rnams kyi ltung bar 'gyur/_/sa dang ye shes bsres pa yis/_/ltung ba slar yang slong bar byed/_/chu dang me ni bsres pa yis/_/skyes pa bud med 'ju bar
[\[27b\]]
[\[27b.1\]]byed/_/sa dang rlung du bsres pa yis/_/rmongs dang phur bus 'debs par 'gyur/_/stong pa dang ni chu bsres pas/_/sems can rnams ni brta bar 'gyur/_/stong pa ye shes bsres pa yis/_/phyir yang 'tsho ba nyid yin no/_/me dang sa ni bsres pa yis/_/lus can thams
[\[27b.2\]]cad gdung bar byed/_/me dang stong pa bsres pa yis/_/lus can rnams la rims su 'gyur/_/me dang ye shes bsres pa yis/_/lus can rnams la 'khrug par 'gyur/_/rlung dang stong pa bsres pa yis/_/sna tshogs nges par skrod par byed/_/rlung dang ye shes bsres pa yis/_/
[\[27b.3\]]skad cig gis ni khams gsum 'ching /_/stong pa ye shes bsres pa yis/_/lus can thams cad bskyod pa'o/_/ye shes gcig pus las rnams kun/_/ye shes smra ba rnams kyis byed/_/bzlas pa ma yin bgrang phreng min/_/sbyin sreg sngags dang mchod pas min/_/
[\[27b.4\]]las rnams thams cad rnal 'byor pas/_/bsam gtan tsam gyis 'grub par byed/_/'di ltar sngags gang rigs gsum dang /_/bzhi dang lnga yi rigs rnams kyang /_/khams rnams kyi ni rang bzhin las/_/cho gas mtha' yas las rnams byed/_/ces pa de ltar rigs drug
[\[27b.5\]]sngags/_/dag pa dang ni phan tshun bsres/_/de rnams grangs med sems dpa' che/_/lha yi dngos grub sgrub pa la/_/khams lnga yi ni rang bzhin las/_/sngags rnams mtshan nyid brjod par bya/_/dgra dang bshes dang btang snyoms la/_/sems can don phyir brjod par bya/_/a
[\[27b.6\]]ku ha th+ka mgrin byung gang /_/dbyangs dang gsal byed mtshan nyid rnams/_/stong pa rlung sogs sngags rnams kyis/_/grogs po nyid kyis rtag tu gnas/_/i tsu ya sha rkan byung rnams/_/dbyangs dang gsal byed mtshan nyid rnams/_/rlung gi khams las yang dag byung /_/chu
[\[27b.7\]]las skyes pa rnams kyi dgra_/r-i Tu ra Sha spyi bo skyes/_/dbyangs dang gsal byed mtshan nyid rnams/_/me yi khams las yang dag byung /_/sa las skyes pa rnams kyi dgra_/u pu wa pa mchu skyes gang /_/dbyangs dang gsal byed mtshan nyid rnams/_/chu yi khams las
[\[28a\]]
[\[28a.1\]]yang dag byung /_/me las skyes pa rnams kyi dgra/_/l-i tu la sa so skyes gang /_/dbyangs dang gsal byed mtshan nyid rnams/_/sa yi khams las yang dag byung /_/rlung las skyes pa rnams kyi dgra_/rtag tu stong pa rlung gi grogs/_/tha mal pa chu nus med
[\[28a.2\]]phyir/_/me yi grogs po rtag tu rlung /_/sa ni btang snyoms nus med phyir/_/chu yi grogs po sa yin te/_/tha mal pa ni me nyid do/_/sa yi grogs po chu yin te/_/me nyid kyang ni btang snyoms pa'o/_/oM gyi yi ge spangs nas ni/_/sngags kyi yi ge dang po rigs/_/de nyid sngags
[\[28a.3\]]kyi thugs yin te/_/gzugs ni rdzogs pa'i rgyu yin no/_/gang tshe sngags kyi dang po yi/_/yi ge gsal byed gzhan brtsegs na/_/de dag las der dang po bzung /_/dang por brjod pa'i rgyu yi phyir/_/dbyangs dang gsal byed dbye ba yis/_/de nyid rnams la gnyis su 'gyur/_/srog
[\[28a.4\]]gi dgra dang grogs po dang /_/lus kyi yang ni brjod par bya/_/srog gi dgra dang grogs po'am/_/tha mal pa ni dbyangs rnams bshad/_/lus kyi dgra dang grogs po dang /_/btang snyoms pa rnams gsal byed bshad/_/dbyangs kyi dgra yis sgrub pa po'i/_/srog 'phrog byed de
[\[28a.5\]]the tshom med/_/lus kyi dgra bo gsal byed kyi/_/mtshan nyid can gyis nad sogs byed/_/sde pa gcig la'ang ka la sogs/_/sngags sgrub pa la shes par bya/_/nga nya Na ma na 'di rnams/_/gzhan rnams grogs po nyid du gnas/_/g+ha dz+ha D+ha b+ha d+ha 'di rnams/_/chu las skyes pa
[\[28a.6\]]rnams kyi dgra/_/ga dza Da ba da 'di rnams/_/sa las skyes pa rnams kyi dgra_/kha tsha Tha pha tha zhes 'di/_/me las skyes pa rnams kyi dgra/_/ka tsa Ta pa ta zhes 'di/_/rlung las skyes pa rnams kyi dgra_/de ltar phan tshun grogs po dang /_/tha mal snga ma bzhin shes bya/_/sngags
[\[28a.7\]]kyi dang po yi ge gnas/_/rang gi sde pa'am gzhan rnams la'ang /_/sgrub pa po yi yi ge gnyis/_/skye las skyes dang ming skyes 'gyur/_/de yang rnam gnyis yongs shes bya/_/dbyangs dang gsal byed mtshan nyid do/_/skye ba'i dus su'ang dus sbyor gang /_/dbyu gu lnga yi bdag nyid
[\[28b\]]
[\[28b.1\]]gyur/_/skyes pa'am mo yi chu srin sogs/_/de yi gsal byed sbyang bar bya/_/chu srin la ni ka sogs lnga/_/dbyu gu'i dbye bas sbyang bar bya/_/bum pa la yang nga sogs lnga/_/stong pa sogs rim dbye ba las/_/nya la'ang tsa la sogs rnams lnga/_/lug la'ang nya sogs rim pa
[\[28b.2\]]bzhin/_/glang la'ang Ta sogs lnga rnams so/_/'khrig la Na sogs de bzhin no/_/pa sogs ka rka Ta sbyor la/_/ma sogs seng ge'i dus sbyor la'o/_/bu mo la ni ta sogs lnga/_/srang la de bzhin na sogs rnams/_/sdig pa la ni sa sogs lnga/_/gzhu la th+ka la sogs rnams bshad/_/
[\[28b.3\]]sdud dang spro ba'i dbye ba yis/_/yi ge drug cu nyin mtshan la'o/_/g.yas dang g.yon pa'i rgyu ba la/_/dkyil 'khor lnga po 'bab pa rnams/_/dus drug gis ni rab dbye bas/_/phyi rol de bzhin de lus la'o/_/dbyangs rnams zla ba'i cha dbus su/_/sum cu'i dbye bas rnam sbyang bya/_/yar
[\[28b.4\]]ngo'i tshes gcig nas brtsams te/_/gnam stong mthar thug sum cu'i lha/_/a i r-i u l-i zhes 'di/_/tshes gcig la sogs rim ji bzhin/_/a e ar o al zhes 'di/_/drug pa la sogs yongs su grags/_/ha ya ra wa la zhes 'di/_/bcu gcig pa sogs rnams su
[\[28b.5\]]bshad/_/la sogs lnga rnams rim bzlog pas/_/nag po'i tshes gcig sogs rnams so/_/a yig la sogs lnga rnams ni/_/nag po'i phyogs kyi drug pa sogs/_/l-i yig la sogs lnga rnams gang /_/dbyangs rnams bcu gcig pa la sogs/_/gang ba'i mthar ni thig ler
[\[28b.6\]]brjod/_/gnam stong mthar ni rnam bcad do/_/de rnams yud tsam rab dbye bas/_/zla ba so so'i cha ru bshad/_/cha gang la ni 'char ba'i dbyangs/_/gang yin gtso bor 'gro ba yin/_/gsal byed chos can lnga rnams gang /_/de rnams sa la sogs pa'i rigs/_/yud tsam dang po la dbyangs
[\[28b.7\]]de/_/de yis skyes pa'i dbyangs su 'gyur/_/de yi gnyis pa gnyis pa yi/_/de ltar thams cad rim bzhin du/_/yud tsam sum cu'i dbye ba yis/_/skyes pa'i dbyangs su brjod par bya/_/sngags kyi thog ma'i sgra yis ni/_/nges par dbyangs dang gsal byed kyis/_/sgrub pa po rnams
[\[29a\]]
[\[29a.1\]]srog zad dang /_/nad chen byed par the tshom med/_/skya ba'i dbyangs ni mi shes dang /_/gsal byed rtog pa med pa na/_/ming gi dang po'i dbyangs gzung bya/_/gsal byed gnyis kyi dang po'o/_/sngags kyi dang po'i gsal byed dam/_/dbyangs rnams bsgrub pa'i
[\[29a.2\]]ched du yang /_/bsnyen pa bzlas par byed pa la/_/'dir ni las rnams drug tu gsungs/_/dang po brdeg par bya ba ste/_/de bzhin dbab dang bsreg pa dang /_/de nas sngags las brta ba dang /_/de nas rgyas dang mnyes pa'o/_/rnam bcad byas pa'i stong pa yis/_/sngags kyi sngon
[\[29a.3\]]la mnan pa 'di/_/mtshon gyi rgyal pos bsnun pa ste/_/brgyal ba'i gnas skabs thob par 'gyur/_/sngags kyi bzlas pa 'bum gyis ni/_/sngags kyi lha ni rgyal gyur pa/_/nga rgyal yongs su btang ba ni/_/sgrub pa po yi dbang du 'gyur/_/de bzhin rlung gis mnan pa ste/_/rnal
[\[29a.4\]]'byor pa la 'bab par 'gyur/_/me yis mnan pas sreg par byed/_/de nas chu yis brta bar byed/_/sa ni spyi bor gnas pa ni/_/bzlas pas lha ni rgyas pa'o/_/mgo bor thig le chas mnan pa/_/mnyes par gyur pa mchog ster 'gyur/_/de ltar drug 'bum bzlas pa yis/_/
[\[29a.5\]]sngon du bsnyen par gsungs pa ste/_/rtsa rgyud kun du bde gshegs kyis/_/'dod pa'i dngos grub ched du'o/_/phaT yig de bzhin hUM bau ShaT/_/na maHswA hA wa ShaT rnams/_/las drug las ni grangs bzhin du/_/sngags mthar brtul zhugs can gyis bya/_/dang por rnam snang
[\[29a.6\]]mdzad sbyin nas/_/slar yang bzlas pa brtsam par bya/_/de nas dbye ba bzlas bya ste/_/bcu yi cha yis sbyin sreg bya/_/rgyud gsungs cho gas thams cad bya/_/de nas lha ni 'grub 'gyur te/_/grub pa de yis sngags pa la/_/mchog ster gang zhig don gnyer ba'o/_/rigs
[\[29a.7\]]gzhan dang ni bya ba gzhan/_/dus dang de bzhin sngags kyi rigs/_/gnas dang phyogs dang rten gzhan gyi/_/las rnams kun la 'bras bu med/_/glegs bam las ni bklags pa'i sngags/_/man ngag rnam par spangs rnams kyis/_/sgrub pa rab tu byed pa'i me/_/de rnams sa la
[\[29b\]]
[\[29b.1\]]nyon mongs so/_/gal te glegs bam las rnyed na/_/yang dag blangs pa des ci bya/_/ji ltar bris pa bklags pa yis/_/drang ba'i don gyis rab gsal byas/_/sngags kyi dam pa'i dngos spangs rnams/_/glegs bam las bklags sngags rnams kyis/_/lha la sogs rnams sgrub
[\[29b.2\]]pa po/_/nam mkha' za bar 'dod par byed/_/rang sems brtan pa'i brtson 'grus sam/_/sngags kyi bzlas pa sgrub pa po/_/gzhan don gnyer ba rnams kyi ni/_/'dod pas 'jig rten dngos grub 'gyur/_/sngags bzlas de bzhin sbyin sreg dang /_/gnas dang mchod pa'i chog
[\[29b.3\]]rim gyis/_/bya ba nyams na mi 'grub ste/_/tshig 'di yang dag de bzhin no/_/ston pa byang chub sems dpa' dang /_/lha yis bstan pa'i ngo ru ni/_/de phyir thams cad 'bad pa yis/_/de nyid mkhas pas gzung bar bya/_/zhes pa la sogs pas rtsa ba'i rgyud du thabs gzhan
[\[29b.4\]]gyis sngags bsgrub pa gsungs te/_rengs pa la sogs pa'i las bsgrub ba'i don du'o/_/nyung ngu'i rgyud 'dir ni dgongs pa'i skad gzhan gyis don rtogs pa ste/_de kho na brjod par bya'o/_/oM hUM swA hA rengs par byed pa'o zhes pa hUM yig gis rdo rje'i sa gzhi bsgrub par bya zhing des
[\[29b.5\]]rengs pa bsgrub par bya'o/_/oM aM swA hA dbang du bya ba'o zhes pa aM yig gis me'i khams bsgrub par bya zhing des dbang du bya ba'o/_/oM khaM swA hA skrod par byed pa'o zhes pa khaM yig gis rlung gi khams bsgrub par bya zhing des bskrad par bya'o/_/oM dzr-IM swA hA sdang bar byed pa'o zhes
[\[29b.6\]]pa dzr-IM yig gis me dang rlung 'dres pa'i khams dag bsgrub par bya zhing de dag gis sdang ba byed par bya'o/_/oM b+h+rUM swA hA mngon spyod do zhes pa b+h+rUM yig gis me dang chu dag bsgrub par bya zhing de dag gis mngon spyod bya'o/_/oM hUM swA hA 'gugs par byed pa'o zhes pa hUM yig gis rlung dang
[\[29b.7\]]me dang nam mkha'i khams rnams bsgrub par bya zhing de rnams kyis dgug par bya'o/_/oM g+huHswA hA gsod par byed pa'o zhes pa g+huHyig gis rlung dang chu dag bsgrub par bya zhing de dag gis gsod par bya'o/_/'di ni dgongs pas bshad pa'o/_/dbang po rnams kyi mngon sum gang /_/
[\[30a\]]
[\[30a.1\]]sems kyis brtags pa mngon sum ste/_/bskyed pa'i rim pa'i ye shes de/_/sangs rgyas byed pa'i mngon sum min/_/rnal 'byor pa yi mngon sum gang /_/rang rig byed pa gang yin pa/_/rdzogs pa'i rim pa'i ye shes ni/_/sangs rgyas bya ba byed pa'i mchog_/
[\[30a.2\]]de nyid tha dad rnam pa lnga/_/thog ma bar dang tha mar ni/_/chos sdud pa la skyob pa yis/_/spyan lnga rnams ni gsungs pa yin/_/sha yi mig dang de nas lha'i/_/de nas sangs rgyas spyan du 'gyur/_/shes rab spyan dang de nas slar/_/ye shes spyan ni lnga pa'o/_/las dang po yi rnal 'byor
[\[30a.3\]]pa'i/_/dang po sha yi spyan du 'gyur/_/de nas de yis lha yi spyan/_/lha yi ji lta de lta ba'o/_/de la sangs rgyas spyan du 'gyur/_/nyan thos ji lta de lta ba'o/_/de nas shes rab mig ji ltar/_/byang chub sems dpa' de lta ba'o/_/de nas ye shes rang bzhin spyan/_/bde gshegs rnams
[\[30a.4\]]kyi ji lta ba'o/_/ye shes rnam pa bzhi yi spyan/_/gang la yod pa des na de'o/_/ye shes rnam shes dbye ba yis/_/dngos po gnyis su rab bstan te/_/skyob pa rnams la ye shes spyan/_/de nas ye shes spyan du brjod/_/sangs rgyas thog ma tha ma med/_/dang po'i sangs rgyas
[\[30a.5\]]gnyis rtog med/_/ye shes mig gcig dri ma med/_/ye shes lus can de bzhin gshegs/_/de ltar 'jig rten pa'i kun rdzob kyis rten cing 'brel bar 'byung ba'i tshul gyis 'di thob nas 'di 'byung ste/_yung ba dang rdo thal gyi sbyor ba las dmar ba nyid bzhin du las thams cad bsgrub
[\[30a.6\]]pa la rig par bya'o/_/rnal 'byor pa rnams kyis sangs rgyas so zhes pa'i nga rgyal gyis ni ma yin no zhes pa las sgrub pa'i nges pa'o zhes pa kye'i rdo rje'i 'grel pa drug stong par sngags kyi rigs kyi le'u las rab 'byam sgrub pa'i yongs su bcad pa ste drug pa'o//_//
[\[30a.7\]]kye'i rdo rje'i hUM la 'dud nas/_/sna tshogs sgrub pa bshad par bya/_/sems can rnams la rjes brtse bas/_/sa la char pa dbab ched du'o/_/a phuH'i yi ge gnyis kyis mtha' yas kyi gzugs brnyan byas la zhes pa 'dir mtha' yas kyi gzugs brnyan/_dri zhim po'i tsan+dan las byung ba
[\[30b\]]
[\[30b.1\]]byas te/_lte ba yan chad skyes bu'i cha byad can 'og sbrul gyi mjug ma'i rnam pa can lag pa bzhi pa g.yon du bdud rtsi'i thod pa dang /_pad+ma'i lag pa can/_g.yas par bdud rtsi'i 'bras bu dang rin po che'i lag pa can/_mgo bo'i steng du gdengs ka bdun pa can khor yug gi rnam pa can
[\[30b.2\]]bya ste/_de dang 'dra bar de'i g.yon du klu'i rgyal po aM yig gis so zhes pa'o/_/de bdud rtsi lngas bkru bar bya ste/_'o ma dang /_zho dang /_sbrang rtsi dang /_mar dang /_ka ra rnams bdud rtsi lnga ste/_des bkru bar bya'o/_/de nas ut+pal sngon pos mchod par bya'o/_/klu 'dul ba'i khu bas
[\[30b.3\]]lus la byug par bya ste/_glang po che'i chang gis mgo bo byugs la/_kham phor gnyis kha sbyor du byas nas/_ba nag mo'i 'o mas dgang ste/_sor mo bzhis dpral ba dang /_sna dang o sko'i mthar thug pa dang /_phyed dang bcas pa'i sor bcu gnyis pa'i tshad can gzhag par bya'o/_/
[\[30b.4\]]gzhon nu ma nag pos bkal ba rims kyis btsos pa'i skud pas phyogs brgyad rnams su dkri bar bya'o/_/de nas rdzing bu'i 'gram du rlung gi phyogs su dkyil 'khor bya ste/_rdzing bu'i dbus su klu'i rgyal po mtha' yas der gzhag par bya'o/_/rdul tshon gyi dkyil 'khor du ni mtha'
[\[30b.5\]]yas mnan pa'i kye'i rdo rje rdul tshon gyis bri bar bya'o/_/'dir dkyil 'khor du tshon gdab pa brjod par bya ste/_dur khrod kyi sol bas rdul tshon nag po'o/_/mi'i rus pa'i phye mas dkar po dang /_ba blas ser po dang /_dur khrod kyi so phag gis dmar po dang /_rkun ma'i lo ma mi'i rus
[\[30b.6\]]pa cung zad bsres pas ljang gu ste/_rdul tshon lnga po 'di rnams kyis dkyil 'khor bzhengs nas dang por dur khrod kyi srad bus zhes pa ro'i rgyus pa rnams kyis byas pa'i srad bus thig btab nas sor gsum lhag pa'i khru gsum pa smin ma'i dbus nas lte ba'i mthar thug pa'i tshad rnams
[\[30b.7\]]kyis te 'gro ba 'ong ba rnams kyi zhes pa'o/_/dkyil 'khor gyi phyed kyis pad+ma 'dab ma brgyad pa byas nas cha gsum gyi lte ba cha gcig la nyi ma'i gdan no/_/de'i steng du mtha' yas dang /_mtha' yas kyi rgyal po ste/_kye'i rdo rje'i g.yon pa dang g.yas pa'i zhabs dag gi mthil la rgyal ba
[\[31a\]]
[\[31a.1\]]dang rnam par rgyal ba bri'o/_/kye'i rdo rje zhal brgyad pa zhabs bzhi pa phyag bcu drug gis brgyan pa bdag med mas phrag pa la 'khril ba 'chad par 'gyur ba'i spyan nyi shu rtsa bzhis phyug pa'o/_/de nas pad+ma'i 'dab ma rnams la klu'i dbang po brgyad rnams te gdengs ka
[\[31a.2\]]lnga dang /_lhag ma mtha' yas kyi gzugs brnyan dang 'dra bar bri bar bya'o/_/'dab ma g.yon pa la mtha' yas so/_/g.yas pa la nor rgyas kyi bu'o/_/nub tu 'jog po'o/_/shar du ka rko Ta'o/_/me mtshams su pad+ma'o/_/rlung phyogs su pad+ma chen po'o/_/bden bral du dung skyong ngo /_/
[\[31a.3\]]dbang ldan du rigs ldan no/_/sa bon 'di rnams kyi lte dbus su a phu'o/_/g.yas dang g.yon pa la sogs pa'i 'dab ma rnams la phuHphuHphuHphuHphuHphuHphuHphuH'o/_/phuHyig brgyad po 'di rnams kyis klu brgyad yongs su rdzogs pa bya ste/_shar dang mer nag po'o/_/lho dang bden
[\[31a.4\]]bral du dmar po'o/_/nub dang rlung phyogs su ser po'o/_/byang dang dbang ldan du dkar po ste/_thugs dang gsung dang ye shes dang /_sku'i zhal gyi dbye bas so/_/gan rkyal du 'gyel ba'i mjug ma mnan par thams cad bri bar bya'o/_/de bzhin du shar gyi sa gzhi nag po'o/_/lho dmar po'o/_/
[\[31a.5\]]nub tu ser po'o/_/byang dkar po ste re khA lnga'i mthar thug pa'o/_/dkyil 'khor gyi brgyad cha'i sgo ste de bzhin du 'gram dang sgo khyud rnams so/_/sgo'i phyed kyi stegs bu dang dra ba'i sa gzhi'o/_/stegs bu'i phyed kyis re khA lnga dang rin po che'i snam bu dang /_ba ku li dang /_kra ma shIR+Sha
[\[31a.6\]]rnams so/_/sgo'i sum 'gyur rta babs te/_mtshams su sna tshogs rdo rje'o/_/phyi rol du rdo rje'i phreng ba 'bar ba dang bcas pa'o/_/de ltar dkyil 'khor bzhengs nas de nas sbyin sreg bya ste/_zlum po'i thab tu zhi ba'i don du'o/_/de nas dkyil 'khor rab gnas byas la/_'chad par
[\[31a.7\]]'gyur ba'i gtor ma byin te/_in da/_dza ma/_dza la/_dzak+Sha zhes pa la sogs pa'i sngags kyis so/_/phyi nas slob dpon gyis nang gi khro bo'i sems kyis sngags bzlas par bya'o/_/nang gi zhes pa cung zad spro ba dang bcas pa'i sems kyis so zhes pa'o/_/de nas dkyil 'khor du sgo srung
[\[31b\]]
[\[31b.1\]]rnams gzhag la bum pa bcu dgod cing steng du 'o mas gang ba'i kham phor rnams bzhag nas phyi rol du/_phyogs bcu rnams su ba dan sngon po rnams byin te dben pa'i gnas su sngags 'di bzla bar bya'o/_/oM g+ha Ta g+ha Ta/_g+hu Tu g+hu Ta/_ma sha ma sha/_/g+ha Ta g+ha Ta/_g+ho Ta ya g+ho Ta ya a nan+ta k+Sho
[\[31b.2\]]b+ha ka rA ya nA gA d+hi pa ta ye he he ru ru kaM sa b+ta pA tA la ga tA na nA ga na A kA R+Sha ya baR+Sha ya ga rdza ya ta rdza ya/_phuHphuHphuHphuHphuHphuHphuHphuHhUM hUM hUM phaT phaT phaT swA hA/_'di lta na char 'bab po/_/gal te char mi 'bab na bzlog nas sngags 'di bzlas te/_hA swA Ta phaT phaT pha hUM hUM hUM phuHphuHphuHphuHphuH
[\[31b.3\]]phuHphuHphuH/_ya rdza ta ya rdza ga ya R+Sha ba ya R+Sha ka A na gA nA tAM ga la tA pA p+ta sa kaM ru ru he he ye ta pa d+hi gA nA ya rA ka b+ha k+Sho n+ta na a yaT g+ho ya Ta g+ho Ta g+ha Ta g+ha sa ma sa ma/_Tu g+hu Tu g+hu Ta g+ha Ta g+ha oM zhes pa de ltar bzlas par gyur pa na gal te klu rnams char mi 'bebs na de'i tshe mgo bo ardza ka'i dog pa
[\[31b.4\]]ltar 'gas so/_/a rdza ka zhes pa dbyug pa dkar po can mal+li ka nag po 'dra ba ste/_de'i dog pa ji ltar nyi ma'i 'od kyis 'gas pa de bzhin du zhes pa nges pa'o/_/char pa 'bebs su 'jug pa'i cho ga'o/_/sngags 'di'i sngon du bzlas pa 'bum phrag gcig ste/_bye ba bzlas pas sngags
[\[31b.5\]]'grub cing /_gang gi tshe sbyin sreg 'bum phrag bcu byas na de'i tshe sgrub pa pos gtor ma byin pa tsam gyis klu rnams char 'bebs te/_de la dkyil 'khor gyi cho ga med do/_/dkyil 'khor gyi chog la sngon du bsnyen pa 'bum phrag gcig dang /_sbyin sreg khri phrag gcig byas te de'i tshe klu
[\[31b.6\]]rnams char 'bebs kyi rnam pa gzhan du ni ma yin no zhes rtsa ba'i rgyud du nges pa'o/_/da ni sprin dral ba brjod par bya ste/_'dir gang gi tshe char ches par gyur na de'i tshe mtha' yas de dur khrod kyi thal bas kham phor bkang bar gzhag par bya ste/_sngags pas dur khrod kyi ras la nye bar 'dug nas
[\[31b.7\]]sngags 'di bzlas par bya'o/_/oM A r+yA sha ma shA na pri yA ya hUM hUM hUM phaT phaT phaT ces pas dral bar bya'o/_/'di la yang snga ma bzhin du bsnyen pa dang sbyin sreg bzlas pa'o zhes pa sprin dral ba'i cho ga'o/_/da ni rdo rnge gri gug gi sgrub thabs brjod par bya ste/_'dir gdul dka'i sems can rnams
[\[32a\]]
[\[32a.1\]]gdul ba'i don du rdo rje gri gug gi sngags bye ba bzlas pas bsgrub par bya zhing sbyin sreg 'bum phrag bcu yis kyang ngo /_/de nas thod lo kor gyi sgrub pa bya ste/_thod lo kor bdud rtsi lnga dang lhan cig btags la ku ThA ra tshi n+na dang bcas pa'i ril bu mig 'bras kyi tshad tsam bya'o/_/
[\[32a.2\]]de nas he ru ka'i khang par song ste/_he ru ka'i zhal du bcu gnas sngags 'di ji srid du sku gzugs kyi zhal gyis ril bu de sgrub pa po la gtod pa'i bar du bzlas par bya'o/_/oM badzra karta ri he badzrA ya hUM hUM hUM phaT/_dngos grub kyi don du 'bum bzlas pa bya ste stan gcig pa'o/_/de nas 'grub
[\[32a.3\]]par 'gyur ro/_/de bsgrubs nas ril bu'i mgrin pa la de'i ri mo bya'o/_/ri mo rgyal po 'khor dang bcas pa'i mgrin pa la mthong na gal te ril bu'i mgrin pa de bcad pa de'i tshe dgra rnams mgo bo med par 'gyur ro/_/rdo rje gri gug rdzogs so/_/da ni rdo rje dgra sta'i sgrub thabs brjod par
[\[32a.4\]]bya ste/_'dir mu stegs pa'i lha rnams 'gas par 'dod pas rdo rje dgra sta'i thig le bsgrub par bya'o/_/'dir yang sngags bsgrub pa snga ma bzhin du bya ste/_de nas rgyu skar rgyal gyis nya ba la/_tshangs pa'i shing gi sa bon blangs te/_tshangs pa'i shing ni pa la shar brjod par bya'o/_/de'i
[\[32a.5\]]sa bon ku ThA ra tshi n+na dang bsres la cha mnyam pa mi bskyod pas btags par bya'o/_/btags nas dgra star bya zhing bskam par bya'o/_/nyi ma gzas bzung ba na rkang pas mnan te sngags bzlas par bya'o/_/oM badzra ku ThA ra pA Ta ya pA Ta ya hUM hUM hUM phaT swA hA/_'di bye ba bzlas nas snga ma
[\[32a.6\]]bzhin du nyi ma bzung ba na nyin mtshan du bsgrubs nas de bdar bas dgra sta'i rnam pa'i thig le bya'o/_/byas pa des lha gang la sgrub pa pos phyag 'tshal ba des 'gas par byed pa'o zhes pa lha dgas pa'i cho ga'o/_/da ni tsha ba'i rims kyi sgrub thabs brjod par bya ste/_snga ma bzhin du
[\[32a.7\]]sngags bsgrubs la/_de nas tsha ba'i rims byed par 'dod pas/_dug dang /_ske tshe dang /_tsi tra ka'i khu bas a rka'i 'dab ma la dgra bo'i ming bris shing de nas sa gzhi la sor brgyad du brko bar bya'o/_/steng du phub ma'i me gzhag ste khri bzlas par bya'o/_/oM he badzra dz+wa ra dz+wa ra sha trUM b+h+rUM hUM hUM hUM
[\[32b\]]
[\[32b.1\]]phaT swA hA/_de nas bsgrub bya rims kyis 'debs par 'gyur ro/_/'dab ma phyung nas ba'i 'o mas bkrus na grol ba'o zhes pa tsha ba'i rims kyi cho ga'o/_/da ni chang skyug pa'i cho ga brjod par bya ste/_snga ma bzhin du chang skyug pa'i sngags bsgrubs nas/_de nas chang skyug par 'dod
[\[32b.2\]]pas bsgrub bya'i lte bar yaM yig yongs su gyur pa'i rlung gi dkyil 'khor bsgom zhing /_de'i steng du maM yig yongs su gyur pa'i chang gi lto ba can skra grol ba chang skyug pa bsgom par bya ste/_bsgrub bya chang skyug go/_/oM he badzra ma r+ya mung+gi rA ya maM hUM hUM hUM phaT swA hA zhes pa'i sngags
[\[32b.3\]]brgyad lhag pa'i brgya bzlas par bya'o/_/chang skyug pa'i sgrub thabs so/_/da ni dbang du bya ba brjod par bya ste/_snga ma lta bu'i ku ru ku l+le'i sngags sngar bshad pa'i bye ba la sogs pa bzlas pa'i cho gas bsgrubs la/_de nas rab tu myos ma dbang du bya bar 'dod pas mya ngan med pa'i brgyad pa
[\[32b.4\]]la mya ngan med pa'i 'og tu song ste gos dmar po gyon nas myos byed kyi 'bras bu za zhing /_kA ma tsi kA'i khu bas thig le byas la sngags bzlas par bya'o/_/oM ku ru ku l+le hrIHa mu kAM me ba shI b+ha wa tu swA hA/_khri bzlas pas 'ong ngo zhes pa dbang du byed pa'o/_/da ni zla ba dang nyi ma 'dzin pa brjod
[\[32b.5\]]par bya ste/_sngon du bye ba phrag bdun bzlas te sngags pas sngags bsgrub par bya'o/_/de nas zla ba dang nyi ma 'dzin par 'dod pas sA lu btags pa las byung ba'i zla ba'am nyi ma byas nas rlangs pas btsos te/_kham phor sor bzhi par rdo rje'i chu la gzhug cing sngags bzlas so/_/oM badzrA rka na mA
[\[32b.6\]]tsa la mA tsa la tiSh+Tha tiSh+Tha he badzrA ya hUM hUM hUM phaT swA hA/_nyi ma rnam par 'dzin pa la'o/_/zla ba rnam par 'dzin pa la ni/_oM badzra tsan+d+ra zhes pa la sogs pa ste/_khri bzlas na zla ba'am nyi ma gnas so/_/gci ba las bton na grol ba'o/_/de ltar zla ba dang nyi ma rnam par 'dzin pa'i cho ga'o/_/
[\[32b.7\]]da ni rdo rje skar rtsis la pra dbab pa la 'jug pa brjod par bya ste/_snga ma bzhin du sngags 'bum phrag bcu bzlas pa dang pad+ma dmar po rnams kyi sbyin sreg 'bum gyis sngags bsgrubs nas so/_/de la sngags ni oM na grA na grA ku mA ri ke di bya lo tsa ni swA hA zhes pa'i sngags 'dis dus ma yin pa'i dus su
[\[33a\]]
[\[33a.1\]]gzhon nu ma'i mig dag la brgyad lhag pa'i brgya mngon par bsngags te/_me tog dang bdug spos la sogs pa nye bar spyod pa lnga yis mchod nas snyan gsan dbab pa'o/_/bcu bzhi pa'am brgyad pa la snga dro'i dus su bum pa bzhag nas de'i steng du/_'o ma can gyi shing
[\[33a.2\]]gi yal ga bkod cing 'bru mar zangs ma'i snod du gzhag ste/_rgya skyegs kyi khu ba snod gzhan du'o/_/sngags snga mas brgyad lhag pa'i brgya mngon par bsngags te/_lag pa g.yon pa'i mthe bong rgya skyegs kyis bskus la til gyi til mar gyis bsku'o/_/de nas gzhon nu ma la bstan la
[\[33a.3\]]sngags pas sngags zlos shing gzhan la 'dri bar byas te nga'i rdzas sus khyer smros shig_/dgongs pa gzhan yang ci 'dra mthong zhes so/_/der des mthe bong mthong ste che ge mos rdzas khyer ro/_/dgos pa che ge mor 'gyur ro zhes smra bar byed do/_/rdo rje skar rtsis kyi ched du pra dbab pa la 'jug pa'i cho
[\[33a.4\]]ga'o/_/da ni phyugs zlog pa'i ched du phyugs kyi snying po'i sngags brjod par bya'o/_/dang por oM yig byin te dbus su sngags kyi tshig rnams dang tha mar he badzrA ya swA hA zhes pa 'bum phrag bcus bsgrubs la/_de nas phyugs rnams la sbyar bar bya'o/_/be Tu yA be Tu yA zhes brjod na lag ldan
[\[33a.5\]]'bros par 'gyur ro/_/mam+mA mam+mA zhes brjod na stag 'bros par 'gyur ro/_/te l+li yA te l+li yA zhes brjod na bse 'bros par 'gyur ro/_/i li mi li phuHphuHzhes brjod na sbrul 'bros par 'gyur ro/_/nor skyong 'dul ba'i phyag rgyas khyi 'bros par 'gyur ro/_/oM shwA tiSh+Tha tiSh+Tha he badzrA ya
[\[33a.6\]]swA hA zhes pa dud 'gro zlog pa'i cho ga'o/_/de ltar dom la sogs pa rnams la gang gi ming gang yin pa de dbus su bcug ste/_oM yig dang po dang tha mar he badzrA ya swA hA zhes pa de ltar sngags bzlas pa dang /_sbyin sreg gi cho ga sgrub pa ni grub pa rnams su 'gyur gyi glegs bam bklags pa
[\[33a.7\]]tsam gyis ni ma yin no zhes pa rtsa ba'i rgyud du bcom ldan 'das kyi nges pa'o/_/da ni rengs pa la sogs pa'i las rnams kyi lha'i rnal 'byor brjod par bya ste/_rdo rje ma dang zhes pa la sogs pas so/_/'dir rdo rje ma ni gzugs kyi phung po ste des rengs pa'o/_/gau rI ni tshor ba'i phung po ste
[\[33b\]]
[\[33b.1\]]des dbang du bya ba'o/_/chu yi rnal 'byor ma ni 'du shes kyi phung po ste des zhi bar byed pa'o/_/rdo rje mkha' 'gro ma ni 'du byed kyi phung po ste des skrod pa'o/_/bdag med ma ni rnam par shes pa'i phung po ste nges sdang bar byed pa'o/_/sa spyod ma ni reg bya rdo rje ma ste nges 'gugs pa'o/_/mkha'
[\[33b.2\]]spyod ma ni chos kyi dbyings kyi rdo rje ma ste nges gsod par byed pa'o/_/de bzhin du puk+ka sI ser mos rengs pa'o/_/ri khrod ma zla ba nor bu'i 'od can gyis zhi ba'o/_/gtum mos dbang du bya ba'o/_/g.yung mos skrod pa'o/_/rdo rje dbyings kyi dbang phyug mas sdang bar byed pa'o/_/ye shes kyi khams
[\[33b.3\]]kyis gsod pa grub pa'o/_/de ltar phyi dang nang du thams cad rnal 'byor pas shes par bya'o/_/ser po dang dkar po dang dmar po dang nag po dang ljang gu dang sngon po'i kha dog rnams kyis rengs pa la sogs pa rnams te lha'i rnal 'byor gyis sngags bzlas pa dang sbyin sreg dang gtor ma'i tshogs bsgrub
[\[33b.4\]]par bya'o zhes pa rtsa ba'i rgyud du bcom ldan 'das kyi nges pa'o zhes pa kye'i rdo rje'i 'grel pa stong phrag drug par las rab 'byam sgrub par byed pa'i mdor bsdus chen mo ste yongs su bcad pa bdun pa'o/_/sngags kyi le'u ste gnyis pa rdzogs so//_//drag po chags bcas
[\[33b.5\]]mchog tu zhi ba'i gzugs/_/gang 'drar rgyal dbang gang gis bsgoms gyur pa/_/de 'drar de yis rang gi sems mthong ste/_/gzugs de thams cad smon pa'i sems yin no/_/'jug pa'i sems kyang sems gcig de yin te/_/thugs min thugs ni rnam thar gsum dag pa/_/dus
[\[33b.6\]]gsum son pa kun nas rig pa po/_/rdo rje sems dpa' de la mgos btud nas/_/rtsa ba'i rgyud las rtogs pa yi/_/lha yi le'ur 'grel pa ni/_/sems can rnams kyis lam thob ched/_/rdo rje snying pos bri bar bya/_/bskyed pa'i rim pa gcig yin te/_sems can chos la dmigs pa'o/_/
[\[33b.7\]]gnyis pa dmigs pa med pa ni/_/rdzogs pa'i rim pa sgrub byed pa'o/_/'dir nyung ngu'i rgyud du bcom ldan 'das kyis bka' stsal pa/_de nas 'di las lha'i le'u bshad par bya'o/_/dang po byams pa bsgom par bya/_/zhes pa la sogs pa'i tshig rnams kyis dang po'i tshig rnams rtsa pa'i rgyud la 'jug
[\[34a\]]
[\[34a.1\]]par bya ste/_bar gyi tshig rnams dang /_mtha'i tshig rnams kyang ngo zhes pa'o/_/der bcom ldan 'das kyis bka' stsal pa/_gang gis sngags dang phyag rgya yi/_/rnam dbyes rnal 'byor bdag nyid 'grub/_/lha yi sgrub thabs cho ga ni/_/rdo rje snying pos bshad par bya/_/tho
[\[34a.2\]]rangs dus su sngags pa yis/_/bshang gci dag ni dor ba dang /_/gtsang sbra la sogs byas rjes su/_/'jam pa'i stan la nyer 'dug nas/_/rdzas bcu'i rang bzhin ril bu ni/_/byas nas rang gi kha ru gzhug_/bdud rtsi lnga bcas pa byung gis/_/mdun du maN+Dal byas nas ni/_/dri dang me tog
[\[34a.3\]]la sogs pa/_/gau rI sogs la rim bzhin dbul/_/dbang dkar gshin rjer chom rkun ma/_/chu bdag phyogs su ro langs ma/_/nor sbyin lha mo mkha' 'gro ma/_/'og tu sa spyod ma gnas so/_/steng du mkha' spyod ma ru bshad/_/de la rim bzhin mchod par bya/_/dbang ldan lha mo puk+ka
[\[34a.4\]]sI/_/mer ni de bzhin ri khrod ma/_/srin po'i mtshams su gtum mo ste/_/rlung du g.yung mo rim pa las/_/'khor lo'i dbus su kye'i rdo rje/_/bdag med ma dang lhan cig mchod/_/de slar sems can thams cad la/_/byams dang snying rje sogs dran bya/_/de rnams mchod nas de nas ni/_/
[\[34a.5\]]de yi sa bon rang lus dgod/_/ming thog yi ge'i sa bon ni/_/a yig bcas shing thig ler bcas/_/gau rI gzugs kyi khams la son/_/sgra yi khams la chom rkun ma/_/dri yi khams la ro langs ma/_/ro yi khams la g+ha sma rI/_/reg bya'i khams las spyod ma/_/chos kyi khams
[\[34a.6\]]la mkha' spyod ma/_/mig la lha mo puk+ka sI/_/rna ba dag la ri khrod 'dod/_/sna la lha mo gtum mo'o/_/lce la g.yung mor 'dod pa yin/_/lus kyi dbang po kye'i rdo rje/_/bdag med ma ni yid la gnas/_/zhes pa rtsa ba'i rgyud du dang po yan lag dgod pa'o/_/gaM tsaM baM g+haM b+haM khaM baM shaM tsaM DaM haM naM
[\[34a.7\]]zhes pa'i sa bon rnams bshad pa'i khams rnams la dgod par bya'o/_/de nas gnas bsrung ba bsam par bya'o zhes pa 'di lta ste/_re phas nyi ma bdun du rnam bsgoms nas/_/nyi der hUM byung sna tshogs rdo rje ste/_/rdo rje de nyid kyi ni ra ba dang /_/gur bcing ba yang rnam par bsgom par bya/_/zhes
[\[34b\]]
[\[34b.1\]]pa'o/_/'di nyid la rtsa ba'i rgyud du/_dang po re zhig srung ba'i 'khor lo gdug pa can zlog par byed pa dang /_bgegs dang log par 'dren pa rnams phur bus 'debs pa sngags pas khro bo'i rgyal po'i sku yis bya ste/_phyi nas 'dod pa'i lha bsgrub par bya'o/_/shes rab dang thabs kyi bdag
[\[34b.2\]]nyid kye'i rdo rje'i rgyud 'di ni rnal 'byor gyi rgyud de phyi nas bdag med ma'i sgrub thabs kyi ngo bor rnal 'byor ma'i kun du spyod pas rnal 'byor ma'i rgyud bshad par bya'o/_/de'i phyir rnal 'byor gyi rgyud kyi tshogs gshin rje gshed la sogs pa khro bo'i rgyal po'i dbang po rnams srung ba'i 'khor lo la bsgom
[\[34b.3\]]par bya'o/_/'khor lo'i gtso bo ni rdo rje hUM mdzad de/_de yang kye'i rdo rje phyag drug pa'o/_/des na dang por de bas nyi ma'i dkyil 'khor mdun du bsams nas de'i dbus su hUM yig yongs su gyur pa'i sna tshogs rdo rje gdong bzhi pa'o/_/sna tshogs rdo rje de nyid dang /_/nyi ma gcig tu 'dres par gyur
[\[34b.4\]]pas phyogs thams cad dang steng dang 'og tu rdo rje ra ba dang /_rdo rje gur dang /_rdo rje gzhi bdud rnams thams cad kyis mi phyed pa dang /_ra ba'i phyi rol dang 'og dang steng du mtshon cha sna tshogs 'jigs su rung ba rnams sngags pas bsgom par bya'o zhes pa'o/_/de las gzhan ni rtsa ba'i rgyud la 'jug
[\[34b.5\]]par bya ste/_der bcom ldan 'das kyis bka' stsal pa/_khro bo'i rgyal po rnams kyi gdan/_/rim pa bzhin du rab bshad bya/_/zhal dang sku mdog phyag dang mtshon/_/g.yon brkyang stabs kyis zhabs rnams kyang /_/rdo rje gur gyi dbus su ni/_/b+h+rUM yig yongs su gyur pa yis/_/'khor lo rtsibs
[\[34b.6\]]brgyad de las byung /_/gur gyi 'og dang steng du ni/_/rtsibs ni gnyis po yang bya'o/_/re ba bcu gcig po rnams kyis/_/nyi ma'i dkyil 'khor rim ji bzhin/_/nyi ma'i rkang pa bcu gcig rnams/_/nyi ma de rnams kho na'o/_/der ni nyi ma'i dkyil 'khor rnams/_/so so la ni hUM yig dgod/_hUM yig
[\[34b.7\]]las byung nyi mar gnas/_/khro bo'i rgyal po rnams bsgom bya/_/dbus kyi nyi ma'i gdan la ni/_/rdo rje hUM mdzad 'dren pa bsam/_/sngon po zhal gsum phyag drug pa/_/g.yon brkyang stabs kyi zhabs kyis bzhugs/_/rtsa ba'i zhal ni sngon po ste/_/mche ba gtsigs shing drag 'jigs shing /_/
[\[35a\]]
[\[35a.1\]]g.yon dang g.yas pa dkar dang dmar/_/ji ltar rtsa gsum gnas pa bzhin/_/rdo rje gri gug rtse gsum pa/_/g.yas pa'i phyag na rim pa bzhin/_/rdo rje dril bu thod pa dang /_/kha T+wAM ga yang g.yon pa na/_/sna tshogs rdo rje ral pa can/_/mi bskyod pa dang zla phyed can/_/phrag
[\[35a.2\]]par mgo yi phreng ba nas/_/dbu nyid la ni thod pa can/_/rus pa'i phyag rgya lnga rnams ldan/_/stag gi pags pas rked la dkris/_/spyan dgu pa ste ljags 'gyur zhing /_/sbrul gyi rgyan gyis brgyan byas pa/_/rdo rje hUM mdzad 'di lta bu/_/'dren pa de phyir bsgom par bya/_/hUM yig nag po las
[\[35a.3\]]byung ba/_/shar gyi nyi mar gzhag par bya/_/gshin rje mthar byed nag cing drag_/g.yon brkyang gar stabs kyis gnas pa/_/nag dang dkar dang dmar ba'i zhal/_/gsus pa chen po spyan gsum pa/_/phyag rgya lnga dang thod pa'i phreng /_/rked pa stag gi pags pa can/_/klu dbang sna tshogs
[\[35a.4\]]rdo rjes mtshan/_/kun la cod pan la ni rigs/_/de rnams mdog mtshon tha dad pa/_/de bzhin du ni zhabs rnams bzhi/_/dbyug pa 'khor lo rdo rje ni/_/g.yas pa'i phyag na rim ji bzhin/_/thugs kar sdigs mdzub zhags pa dang /_/dril bu dgra sta g.yon pa na/_/spyi bor sangs rgyas
[\[35a.5\]]rnam snang mdzad/_/gzhan pa rdo rje cod pan yang /_/hUM yig dkar po las byung ba/_/dkar dang gnag dang dmar ba'i zhal/_/shes rab mthar byed lhor nyi ma/_/dgod de rin chen cod pan can/_/rdo rje 'khor lo dbyug pa ni/_/phyag g.yas rnams su bsgom par bya/_/g.yon pa snying gar
[\[35a.6\]]sdigs mdzub zhags/_/dril bu dang ni dgra sta'o/_/hUM yig dmar po las rdzogs pa/_/dmar dang sngo dang dmar ba'i zhal/_/nub tu nyi mar pad mthar byed/_/dgod de dpag med cod pan can/_/gtun shing rdo rje ral gri dag_/phyag g.yas rnams su 'dzin par byed/_/thugs kar sdigs
[\[35a.7\]]mdzub zhags pa dang /_/dril bu dgra sta'ang g.yon pa na/_/hUM yig sngon po las rdzogs pa/_/don yod grub pa'i cod pan can/_/zhal ni sngo dang dmar dang dkar/_/mche ba gtsigs shing rnam 'khor zhal/_/sna tshogs rdo rje 'khor lo dang /_/de bzhin gtun shing g.yas pa na/_/dril bu sdigs
[\[35b\]]
[\[35b.1\]]mdzub zhags pa dang /_/dgra sta yang ni g.yon pa na/_/bgegs mthar byed pa nyi mar dgod/_/byang du bdud rtsi 'khyil pa'o/_/hUM yig sngon po las rdzogs pa/_/mig g.yo mer ni nyi mar dgod/_/zhal ni sngo dang dmar dang dkar/_/dpal ldan rnam snang cod pan can/_/ral gri rdo rje de bzhin du/_/'khor
[\[35b.2\]]lo g.yas pa'i phyag na bsnams/_/thugs kar sdigs mdzub zhags pa dang /_/dril bu dgra sta g.yon na'o/_/hUM yig sngon po las grub pa/_/sngo dang dmar dang dkar zhal can/_/Tak+ki rgyal po bden bral du/_/rin chen 'byung ldan cod pan can/_/khams gsum rnam rgyal phyag rgya ni/_/phyag gnyis
[\[35b.3\]]kyis ni 'dzin pa ste/_/g.yas na rdo rje ral gri dang /_/g.yon na sdigs mdzub lcags kyu'o/_/hUM yig sngon po las rdzogs pa/_/'od dpag med pa'i dbu rgyan can/_/rlung du nyi ma'i dkyil 'khor la/_/dbyug pa sngon po sngags pas dgod/_/rtsa ba g.yas dang cig shos zhal/_/drag cing sngo dang
[\[35b.4\]]dmar dang dkar/_/dbyug pa 'khor lo de bzhin du/_/ral gri rim bzhin phyag g.yas na/_/g.yon par sdigs mdzub zhags pa dang /_/pad+ma dgra sta nyid kyang ngo /_/hUM yig sngon po las grub pa/_/don yod grub pa'i cod pan can/_/stobs po che ni mdog sngo ba/_/sngags pas dbang
[\[35b.5\]]ldan nyi mar dgod/_/gnag dang dmar dang dkar ba'i zhal/_/gsus pa che zhing 'jigs su rung /_/dbyug pa ral gri de bzhin du/_/'khor lo rin chen phyag g.yas na/_/thugs kar sdigs mdzub zhags pa dang /_/rtse gsum dgra sta g.yon pa na/_/hUM yig ljang gu las grub cing /_/mi bskyod
[\[35b.6\]]pa yis thod du byas/_/zhal ni ljang dang dmar dang dkar/_/gtso bo spyan gsum gsus pa 'phyang /_/g.yon dang g.yas pa'i phyag dag gis/_/gtsug tor spyi bor 'dzin par byed/_/rdo rje pad+ma g.yas dag gis/_/sdigs mdzub zhags pa g.yon na'o/_/nam mkhar nyi ma mnan byas pa/_/tshangs
[\[35b.7\]]pa'i gnas su rnam par bsam/_/hUM yig nag po las rdzogs shing /_/mi bskyod pa yis thod byas pa/_/'og tu nyi mar gnod mdzes rgyal/_/gnag dang dmar dang dkar ba'i zhal/_/rdo rje 'khor lo de bzhin du/_/rin chen rim bzhin phyag g.yas na/_/snying gar sdigs mdzub zhags pa dang /_/
[\[36a\]]
[\[36a.1\]]pad+ma ral gri g.yon pa na/_/de ltar khro bo'i tshogs rnams ni/_/'jigs su rung ba bsgom byas nas/_/de nas sngags pas bsdus byas te/_/de ni rang gi lus la gzhug_/gshin rje mthar byed dpung g.yon la/_/g.yas la shes rab mthar byed dgod/_/lag pa g.yon
[\[36a.2\]]par pad mthar byed/_/g.yas par bgegs mthar byed pa dgod/_/g.yon pa'i brla la mi g.yo ba/_/g.yas par 'dod pa'i rgyal po'o/_/rkang pa g.yon par dbyug sngon can/_/rkang pa g.yas par stobs po che/_/mgo bo'i gnas su gtsug tor che/_/gnod mdzes rgyal po bshang lam dgod/_/
[\[36a.3\]]snying gar rdo rje hUM mdzad de/_/rang ming dang po'i yi ge dgod/_/yaM praM paM baM aM TaM naM maM uM suM hUM/_'di ltar bsrung ba'i cho ga ni/_/sngags pas rim pa bzhin byas nas/_/bdag nyid rdo rje hUM mdzad ni/_/khro bor bcas pa de nas bsgoms/_/bgegs kun rnams dang sdig pa rnams/_/gnod
[\[36a.4\]]mdzes bka' bsgo phur bus gdab/_/oM g+ha g+ha g+hA ta ya g+hA ta ya/_sarba duSh+TA na phaT phaT/_kI la ya kI la ya sarba pA paM/_oM suM b+ha ni suM b+ha ni hUM hUM/_oM gr-i h+Na gr-i h+Na hUM hUM/_oM gr-i h+NA pa ya gr-i h+NA pa ya hUM hUM/_/oM A na ya ho/_/b+ha ga wA na bid+ya rA dzA ya hUM hUM phaT phaT/_khro bo'i gzugs 'di blo ldan pas/_/bgegs
[\[36a.5\]]dang log 'dren rnams bkug nas/_/thams cad cho ga bzhin du ni/_/rnal 'byor 'di yis phur bus gdab/_/lte ba'i phyogs las 'og gi char/_/rtse gcig rnam par bsgom par bya/_/khro bo chen po bgegs mthar byed/_/steng du spyan gsum phyag drug pa/_/'og tu bgegs tshogs rnams
[\[36a.6\]]bltas nas/_/de yi sngags ni brjod bya zhing /_/bgegs kyi lus la rdo rje yi/_/phur bus g.yo ba med par bsnun/_/oM g+ha g+ha g+hA ta ya g+hA ta ya/_sarba du Sh+TA na phaT phaT/_kI la ya kI la ya/_sarba pA paM phaT phaT/_hUM hUM badzra kI la ya/_badzra d+ha ra A dz+nyA pa ya ti/_sarba bi g+h+naM kA ya wAka tsi t+taM/_kI la
[\[36a.7\]]ya kI la ya hUM hUM phaT/_phyag na rdo rje tho ba dang /_/gnod mdzes rgyal po rnam bsgom bya/_/gsang sngags rig pas sngags 'di yis/_/rdo rje phur bu bsdigs par bya/_/oM badzra mud+ga rA A ko Ta ya A ko Ta ya/_tiSh+Tha tiSh+Tha/_phyogs bcur phur bus btab nas ni/_/da nas gdug pa rnams bskrad pa
[\[36b\]]
[\[36b.1\]]bya/_/kun nas rdo rje'i me lce ni/_/rnam par 'phro ba bsam bya ste/_/gdug pa can rnams bros pa ni/_/de yi lus ni bsregs bzhin pa'o/_/nyung ngu'i rgyud 'di ni srung ba'i 'khor lo 'khrags 'khrugs te/_de steng rnal 'byor pa gnas nas/_/zhes pa la sogs pa dang phur bus gdab pa'i mthar thug
[\[36b.2\]]pa rnam par bsgom par bya'o/_/srung ba'i 'khor lo'i nges pa'o/_/tshigs bcad bzhi rnams kyis zhes pa'o/_/de nas dam pa'i don du srid pa gsum po rang bzhin med par bsgom par bya ste/_/dngos po med la sgom pa med/_/sgom pa sgom pa nyid ma yin/_/de ltar dngos po dngos 'gyur min/_/
[\[36b.3\]]sgom pa dmigs su med pa'o/_/dang po stong nyid byang chub ste/_/gnyis pa la ni sa bon bsdu/_/gsum pa la ni gzugs brnyan rdzogs/_/bzhi pa yig 'bru dgod pa'o/_/de ltar srung ba'i 'khor lo rnal 'byor gyi rgyud kyi rjes su 'brang bar bya ste/_sngags pa de nas rang gi snying ga'i hUM yig
[\[36b.4\]]gi 'od zer rnams kyis nam mkha'i mthil yongs su bkang nas mos pa ji lta ba bzhin du bla ma dang sangs rgyas dang byang chub sems dpa' dang bcas pa'i rje btsun gtso bo ma mo brgyad kyis yongs su bskor ba rang gi shes rab kyis 'khyud pa nam mkhar bsam par bya'o/_/de nas 'od zer de rnams
[\[36b.5\]]slar log ste/_rang gi snying gar zhugs shing hUM yig las lha mo brgyad bcom ldan 'das mchod par bya ba'i ched du dbyung bar bya'o/_/'dir yang lugs las zlog pas tshigs bcad gcig gis te/_rang gi lus las 'od zer 'phro/_/nam mkha'i dkyil 'khor khyab byed pa/_/bsdus te
[\[36b.6\]]snying gar dgug par bya/_/rnal 'byor zhe sdang bdag nyid 'gyur/_/rdo rje skye ba snying rje che/_/rje btsun nam mkhar bltas nas ni/_/rgyan rnams thams cad 'dzin pa yi/_/lha mo brgyad po rnams kyis mchod/_/dkar mo ri dgas mtshan ma 'dzin/_/chom rkun bdud las rgyal ba'i snod/_/ro
[\[36b.7\]]langs ma ni chu lag ma/_/g+ha sma rI ni sman 'dzin cing /_/puk+ka sI ni rdo rje'i lag_/de bzhin ri khrod ma ro 'dzin/_/gdol ba mo ni cang te'u brdung /_/g.yung mo chags pas gar mdzad do/_/zla ba khu ba nyi ma rdul/_/chu ni gci bar brjod par bya/_/sman ni rkang dang sha yin no/_/rdo rje rnam par snang
[\[37a\]]
[\[37a.1\]]mdzad bshad/_/ro ni ro drug yin par brjod/_/go ku sogs stobs cang te'u/_/gar ni chang gi btung ba ste/_/'di rnams dam tshig brgyad du bshad/_/rnal 'byor pa yis 'di rnams kyis/_/kye rdor gtso bo 'khor bcas mchod/_/de nas de mdun sngags pa yis/_/
[\[37a.2\]]dkon mchog gsum la skyabs su 'gro/_/sdig pa rnams ni bshags par bya/_/bsod nams rnams la yi rang ba'am/_/rang gi lus nyid dbul ba dang /_lam la brtan pa nyid kyang ngo /_/byang chub sems ni rab bskyed de/_/de nas sangs rgyas gshegs su gsol/_/stong pa nyid
[\[37a.3\]]la dmigs don byed/_/slar yang 'di ltar rnam dpyad bya/_/rang bzhin med pas stong pa ste/_/rgyu med pa la mtshan ma med/_/rtag tu med las smon med cing /_/mngon bar 'du byed spangs pa'o/_/skye dang 'gag pa med pa'i phyir/_/smon pa don ni med pa'o/_/sangs rgyas nyid med sems
[\[37a.4\]]can med/_/chos dang chos can de nyid med/_/ji ltar sgyu ma rmi lam dang /_/dri za'i grong khyer ji lta bar/_/de ltar sangs rgyas sems can rnams/_/de kho na nyid bsgoms pas blta/_/ji ltar sgra brnyan de bzhin du/_/sangs rgyas rnams kyis chos ston pa'o/_/de ltar rnam par dpyad nas ni/_/
[\[37a.5\]]'khor ba'i bar du srid pa ru/_/sems can rjes su gzung ba'i rgyur/_/byang chub sems dpa' gnas par mdzad/_/nyon mongs bdud dang snyoms 'jug dang /_/shes bya'i sgrib pa nyid kyang ni/_/khro bo chen pos nges bsregs kyang /_/cha shas tsam ni bsrung bar mdzad/_/byang chub sems
[\[37a.6\]]dpa' dpa' po che/_/sems can kun la brtse rnams kyis/_/sangs rgyas byang chub sems dpa' nyid/_/thams cad yongs su rnam dpyad nas/_/stong pa nyid la dmigs bya zhing /_/gsang sngags 'di ni brjod par bya/_/oM shU n+ya tA dz+nyA na badzra swa b+hA wa At+ma ko\u0f85haM zhes brjod la de nas smon lam
[\[37a.7\]]dran par bya ste/_smon lam gyi sems des sngags pa rang gi sems kyis lha'i nga rgyal 'gro ba rnams rol par bya ba'i don du bsgom par bya'o/_/'dir 'chad par 'gyur ba'i dkyil 'khor gyi 'khor lo dur khrod brgyad kyis brgyan pa bsams shing /_de'i dbus su pad+ma 'dab ma brgyad pa dang /_
[\[37b\]]
[\[37b.1\]]nyi ma'i dkyil 'khor dang de nas chos kyi dbyings kyi bdag nyid can gyi ro nyi ma'i steng du bsgom par bya'o/_/sangs rgyas mtshan gyi rgyu las ni/_/zla bar dbyangs rnams sum cu gnyis/_/gsal byed brgyad cu nyi ma la'o/_/de dag dbus su hUM yig ste/_/de nyid sems dpa' zhes brjod do/_/lhan
[\[37b.2\]]cig skyes dga'i rang bzhin te/_/me long mnyam nyid ye shes dang /_/so sor rtog pa'i rim pa las/_/de rnams gcig nyid bya ba sgrub/_/gzugs ni yongs su rdzogs rgyu las/_/'di ni chos kyi dbyings bshad de/_/ye shes lnga pa mchog yin no/_/rnam lnga mngon par byang chub pa/_/kye yi
[\[37b.3\]]rdo rje phyag gnyis bsgom/_/sngo dang skya rengs mtshungs pa'i mdog_/ba n+du dmar po'i spyan dang ldan/_/thod pa mgo bo'i phreng ba dang /_/mi bskyod ba yis thod du byas/_/'khor lo can dang rna cha can/_/mgul rgyan lag gdub ska rags nyid/_/sangs rgyas lnga ni rnam dag pas/_/phyag rgya lnga ni
[\[37b.4\]]rab tu grags/_/'khor lo can la mi bskyod gnas/_/rna cha'i bdag nyid 'od dpag med/_/mgul gyi phreng ba rin chen dbang /_/gdu bu rgyal ba rnam snang mdzad/_/ska rags la ni don yod gnas/_/de ltar sangs rgyas rnams rab bzhugs/_/lha mo gti mug rdo rje sogs/_/mig sogs
[\[37b.5\]]skye mched rnams la'o/_/g.yon na rdo rje thod pa dang /_/kha T+wAM ga yang g.yon pa na/_/g.yas na rdo rje nag po ste/_/hUM yig 'don pa'i bdag nyid can/_/dur khrod du ni mgon po rol/_/rnal 'byor ma yis yongs su bskor/_/dbugs rgyu zhes pa rig pa 'di/_/dur khrod ces par mngon
[\[37b.6\]]par brjod/_/de ltar phyag gnyis pa'i sgrub thabs kyi nges pa'o/_/de bzhin du phyag bzhi pa'i sgrub thabs dang /_phyag drug pa'i sgrub thabs lha'i le'u'i mthar thug pa go sla zhing /_des na 'dir ma bris te khyad par med pa'i phyir ro zhes pa dpal kye'i rdo rje'i 'grel ba stong phrag drug par lha'i
[\[37b.7\]]sgrub thabs bstan pa ste yongs su bcad pa brgyad pa'o/_/lha'i le'u rdzogs so//_//me long mnyam nyid ye shes dang /_/gsum pa so sor rtog pa ste/_/bya ba sgrub par byed pa gzhan/_/chos dbyings rnam par dag pa ste/_/gzugs dang tshor ba 'du shes dang /_/'du byed rnam
[\[38a\]]
[\[38a.1\]]par shes pa nyid/_/sa dang chu dang me dang ni/_/rlung dang lnga po stong pa ste/_/ye shes lnga po rnam dag pa/_/mngon par byang chub rnam pa lnga/_/shes bcu rnam dag bdag nyid can/_/shes bcu rnam dag 'chang ba po/_/rnam dag chos dbyings zhes bshad pa/_/skyes bu gang zag
[\[38a.2\]]chen po ste/_/de nyid lha yi gzugs can pa/_/'gro ba'i gtso bor phyag 'tshal nas/_/sems can kun la phan ched du/_/dbang bskur le'u'i 'grel pa ni/_/rtsa ba'i rgyud kyi rjes 'jug pa/_/rdo rje snying pos bri bar bya/_/'dir nyung ngu'i rgyud la dbang bskur ba'i le'u'i don ni rtsa ba'i rgyud kyi don gyi sgo
[\[38a.3\]]nas rig par bya ste/_de'i phyir de nyid la 'jug par bya'o/_/'dir lha'i gzugs rdzogs pa na sngags 'di brjod par bya ste/_oM su bi shud+d+ha d+harma d+hA tu swa b+hA wa At+ma ko\u0f85haM zhes pa lha'i gzugs rdzogs pa'o/_/de'i phyir rtsa ba'i rgyud du bcom ldan 'das kyis bka' stsal pa/_bskyed pa'i rim pa
[\[38a.4\]]ji lta bar/_/bshad bya rdo rje snying po nyon/_/sgong skyes dang ni mngal skyes te/_/srid pa bskyed pa'i rim pa gnyis/_/tshangs pa'i sgo nga sgong skyes brjod/_/'jig rten khams ni yang dag byung /_/bud med mngal nas skyes pa yang /_/gnyis pa mngal las skyes pa'o/_/dang por stong nyid byang
[\[38a.5\]]chub ni/_/'chi mthar 'pho ba la bde'o/_/ma yi mngal du khu ba rdul/_/gnyis pa sa bon bsdu ba'o/_/srog rlung rnam par shes pa nyid/_/lnga po rnams kyis lus rdzogs pa/_/gzugs brnyan rdzogs par brjod par bya/_/rnam lnga mngon par rdzogs byang chub/_/a wa d+hU tIr bde bas
[\[38a.6\]]brgyal/_/phyi yi skye mched longs spyod che/_/bde ba chen po sad byed de/_/puk+ka sI dang ri khrod ma/_/gtum mo de bzhin g.yung mo ste/_/sa dang chu dang me rlung gi_/rmi lam gnas skabs rang bzhin las/_/byis pa de rnams kyis bslang ba/_/ma yi mngal nas phyir byung ste/_/sad pa'i gnas
[\[38a.7\]]skabs thob pa ni/_/mig la sogs pa byin brlabs pa/_/rnam shes drug pa rab sad las/_/yul lnga po rnams 'dzin par byed/_/rigs kyis byis pa rgyas gdab cing /_/byis pas rigs la'ang rgyas gdab pa/_/pha yis bu ni rgyas btab cing /_/bus kyang pha la de bzhin no/_/'bras
[\[38b\]]
[\[38b.1\]]bus rgyu la rgyas btab pa/_/rgyu yis 'bras bu rgyas btab cing /_/'bras bu byed rgyu'i 'brel ba ni/_/rnam par dpyad las dmigs su med/_/'bras bu byed rgyu brtag pa 'di/_/de phyir bshad par bya yis nyon/_/sa bon sdong po'i rang bzhin gyis/_/rgyu la 'bras bu'i mtshan nyid du/_/byis pas
[\[38b.2\]]thams cad kun du brtags/_/byed rgyu 'bras bur 'gyur ba ste/_/sa bon rgyu la ltos nas ni/_/'bras bu'i shing ljon 'gyur de bzhin/_/shing sdong byed rgyu la ltos nas/_/sa bon 'bras bur de bzhin 'gyur/_/de ltar rgyu la 'bras bur 'gyur/_/'bras bu la yang byed rgyur 'gyur/_/'bras dang
[\[38b.3\]]byed rgyu gnyis dag 'gyur/_/de ltar de rnams bzhi nyid do/_/sa bon med par sdong po min/_/sdong po med par sa bon min/_/byed rgyu med par 'bras bu gang /_/dam bca' bya ba don med 'gyur/_/sangs rgyas thams cad skyed pa po/_/sangs rgyas sras su slar yang 'gyur/_/bde ba gang
[\[38b.4\]]gis phung por 'gyur/_/de yis slar yang bde bar 'gyur/_/rdo rje sems dpa' zhes byar 'gyur/_/phung po 'chi las bde ba'o/_/phung po de yis skyed byed 'gyur/_/'chi dang 'pho ba'i rgyu las so/_/bde ba med par phung po med/_/phung po med par bde ba'ang med/_/rgyu med pa yis
[\[38b.5\]]'bras bu med/_/'bras bu med pas rgyu yod min/_/rgyu dang 'bras bu gnyis gnyis 'gyur/_/de ltar de rnams bzhi nyid do/_/der ni bzhi yis rgyas 'debs pa/_/su yis rab tu brtag par nus/_/slar yang bzhi po bzhi rnams kyis/_/spro dang bsdu ba'i chos las so/_/rnam par
[\[38b.6\]]gnas med thal 'gyur bas/_/'khor ba'i srid pa'i bar gnas pa'o/_/skye dang 'jig pa'i chos kyis ni/_/rgyu dang 'bras bu srid par gnas/_/'bras bu dang rgyu 'gog pa yis/_/de dag skye med 'jig pa med/_/rgyu dang 'bras bu 'gog pa yis/_/ji ltar sangs rgyas su mi 'gyur/_/
[\[38b.7\]]skye dang 'jig pa las grol ba'i/_/rnal 'byor pa rnams thams cad gzigs/_/bur shing dbyug las slar dbyug pa/_/dbyug las slar yang dbyug par 'gyur/_/de bzhin bsod nams las bsod nams/_/sdig pa las slar sdig par 'gyur/_/'bu zhig zad las bung ba ltar/_/de bzhin
[\[39a\]]
[\[39a.1\]]sdig las bsod nams 'gyur/_/bsod nams zad las sdig par 'gyur/_/shi ba'i lus la srin bu bzhin/_/ji ltar dngul chu sbyor byed pa/_/dngul chu'i gnas skabs lngar brjod pa/_/de bzhin mkhas pas gnas skabs lngar/_/byang chub sems la shes par bya/_/du ba
[\[39a.2\]]tsi ti tsi ti'i sgra/_/sbal pa mchong ba nyid dang ni/_/'dar dang 'dar ba med pa nyid/_/dngul chu'i gnas skabs lnga ru bshad/_/'gyur dang 'gyur dang de nas 'dzag_/'dzag pa med dang dri med gzhan/_/bsam gtan pa yi byang chub sems/_/gnas skabs lnga ru 'gyur ba yin/_/ba lci'i rten gyi sbyor
[\[39a.3\]]ba yi/_/ji ltar dngul chu 'dzin byed pa/_/thabs kyi rten gyi sbyor ba yis/_/byang chub sems ni de ltar bzung /_/dngul chu 'dar ba med ma byas/_/sems ni dri med ma byas pa/_/lus ched thar pa'i ched ma yin/_/nor ched bde ba'i ched ma yin/_/ji ltar zangs ma dngul chus phug_/slar
[\[39a.4\]]yang zangs ma nyid 'gyur min/_/de ltar ye shes kyis phug lus/_/slar yang phyugs nyid 'gro ba min/_/sman mchog rnams kyi sbyor ba yis/_/ji ltar dngul chus lcags zos te/_/'dar ba med cing gyur pa phug_/lcags rnams thams cad gser du byed/_/stong nyid gzugs
[\[39a.5\]]brnyan sbyor ba yis/_/khams rnams ji ltar bder zos nas/_/dri med byang chub son pa ni/_/gzhan gyi sems rnams byin rlob byed/_/rgyal ba yis ni nad rnams 'phrog_/bzhu ba yis ni dbul ba 'joms/_/bsgyur ba yis ni dngos grub ster/_/rjes su bsgyur bas 'chi med nyid/_/rgyu mthun
[\[39a.6\]]pas ni rgas pa 'phrog_/rnam par smin pas dpal ster byed/_/skyes bu byed 'dis dngos grub po/_/dri ma med pas 'chi med ster/_/'chi na ma rig pa 'jug cing /_/de las 'du byed rnams skye'o/_/de nyid dang po'i mgon por bshad/_/zhal gsum rnam pa phyag drug pa/_/mi bskyod dang po
[\[39a.7\]]'jug pa gang /_/de las rnam par shes pa 'byung /_/de las ming dang gzugs su 'gyur/_/de nas khams drug bdag nyid can/_/skye mched drug go 'di rnams las/_/gzugs rdo rje sogs nges par 'byung /_/mig sogs rnams dang gzugs sogs rnams/_/lhan cig sbyor ba
[\[39b\]]
[\[39b.1\]]reg pa'o/_/de las tshor ba skye ba ste/_/de ni rin chen 'byung ldan nyid/_/srid pa longs spyod bdag nyid sred/_/de nyid las ni nye bar skye/_/de las nye bar len bar brjod/_/lag pa rkang pa rkyong ba'o/_/de las srid pa skye 'gyur te/_/byis pa'i dbugs ni phyir 'byung ba'o/_/de las skyed
[\[39b.2\]]'di 'du shes dang /_/byis pa rnam kyis rtag brjod pa'o/_/lus la sogs pa byin brlabs par/_/de 'di yongs su brtags pa ni/_/slar yang 'du byed shes par bya/_/so rnams lhung nas srid pa'o/_/byis pa skyes la ma rnams ni/_/chu yis 'khru ba'i dbang bskur byed/_/de yi
[\[39b.3\]]gtsug phud rab 'jog pa/_/cod pan du ni yongs su brtags/_/de yis rna ba 'bigs pa sogs/_/dar dpyangs dbang bskur zhes par bshad/_/byis pa'i smra dang dgod pa ni/_/dril bu rdo rje'i dbang bskur ro/_/lnga pa longs spyod brtul zhugs yin/_/ming ni ming gi dbang bskur
[\[39b.4\]]ro/_/klog pa la sogs rjes gnang la/_/pha dag gis ni rtag tu ster/_/de ltar rnam pa bdun gyis ni/_/dbang bskur bdun du rab tu grags/_/de yi bag ma len byed pa/_/dbang bskur gong mar brjod par bya/_/de yi shes rab stong pa ni/_/de yi lag pa 'dzin par brjod/_/shes
[\[39b.5\]]rab thabs kyi snyoms 'jug pa/_/'chi ba las ni de bder 'gyur/_/lus bskyed pa ni bsnyen par 'gyur/_/srog 'byung ba ni bsgrub pa'o/_/gnyis skyes sogs rnams slar skye ba/_/nye bar bsgrub pa brjod par bya/_/shes rab thabs ni snyoms 'jug pas/_/sgrub pa chen po ta ma'o/_/
[\[39b.6\]]zhes pa skye ba bskyed rim 'gyur/_/'chi ba sdud par brjod par bya/_/phung po mtshams sbyor 'pho ba med/_/ma rig 'pho ba'i chos can no/_/'du byed la sogs thams cad kyang /_/spro ba dang ni sdud par 'gyur/_/zhes pa rtsa ba'i rgyud du'o/_/'di nyid du bcom ldan 'das kyis bka' stsal pa/_
[\[39b.7\]]lha dbang bskur ba'i cho ga'i le'u bshad par bya'o/_/rang gi snying ga'i sa bon las/_/'od zer nges par phyung ste/_nag po dang sngon po'i 'od zer lcags kyu'i rnam pa can/_de rnams kyis khams gsum na bzhugs pa'i sangs rgyas rnams spyan drang zhing ma mo brgyad kyis yang dag par mchod
[\[40a\]]
[\[40a.1\]]de gsol ba gdab par bya'o/_/oM a b+hi Shiny+tsan+tu mAM sarba ta thA ga ta zhes pas so/_/de nas sangs rgyas de rnams he ru ka'i rnam pa'i gzugs kyis de bzhin gshegs pa lnga'i bdag nyid kyi bdud rtsi'i bum pa rnams kyis mngon par dbang bskur bar bya'o/_/dbang bskur
[\[40a.2\]]bzhin pa na nam mkha' las me tog gi char 'bab par 'gyur ro/_/lha rnams kyis rnga bo che'i sgra rnams byed do/_/gur kum gyi char 'byung ngo /_/gzugs rdo rje ma la sogs pa rnams kyis mchod pa byed do/_/spyan ma la sogs pa rnams kyis rdo rje'i glu rnams kyis glu len no/_/dbang bskur
[\[40a.3\]]ba'i cod pan du rigs kyi bdag por 'gyur ro/_/'dis ni he ru ka rdzogs par 'gyur ro/_/de nas skul sogs pa'i byin gyis brlab pa'i sngags brjod par bya ste/_oM sarba ta thA ga ta kA ya wA ka tsi t+ta badzra swa b+hA ba At+ma ko\u0f85haM zhes pa'o/_/de ltar thun gsum du byin gyis brlabs pa'i
[\[40a.4\]]sgom pa bsgoms nas langs te/_dus thams cad du lha'i gzugs kyis gnas par bya'o/_/kye'i rdo rje'i 'grel pa stong phrag drug par lha dbang bskur ba'i le'u bstan pa ste yongs su bcad pa dgu pa'o/_/lha dbang bskur ba'i le'u rdzogs so//_//thog ma tham
[\[40a.5\]]med zhi ba/_/dngos dang dngos med zad khyab bdag_/stong nyid snying rje dbyer med pa/_/byang chub sems zhes bshad pa ste/_/thog ma bar dang mthar dge ba/_/de nyid rin chen bde chen la/_/dngos po kun gyis phyag 'tshal te/_/le'u lnga pa'i 'grel pa ni/_/sangs rgyas de nyid ston byed
[\[40a.6\]]pa/_/sems can kun la phan ched du/_/phyag rgya chen po'i 'bras thob ched/_/rdo rje snying pos bri bar bya/_/'dir bcom ldan 'das kyis bka' stsal pa/_de nas 'di las de kho na nyid kyi le'u bshad par bya'o/_/ngo bo zhes pa la sogs pa gsal bar bya ste/_ngo bo ni rang rig par byed pa/_
[\[40a.7\]]de bzhin gshegs pa'i ye shes te/_ngo bo des 'dzin par byed pa dang /_gzung ba dang 'dzin pa thams cad khams bco brgyad kyi rnam 'gyur dang bral bas/_rnal 'byor pa rnams kyi phyi rol gyi gzugs med/_mthong ba po med/_mig med/_mig gi rnam par shes pa med do/_/de bzhin
[\[40b\]]
[\[40b.1\]]du nyan pa po med/_sgra med/_rna ba'i rnam par shes par shes pa med do/_/de bzhin du dri med/_snom pa po med/_sna'i rnam par shes pa med do/_/de bzhin du ro med/_myong ba po med/_lce'i rnam par shes pa med do/_/de bzhin du reg bya med/_reg pa po med/_lus kyi rnam par shes pa med do/_/de bzhin
[\[40b.2\]]du chos kyi khams med/_'dzin pa po med/_yid kyi rnam par shes pa med do/_/de ltar mig la sogs pa rnams kyang yod pa ma yin te/_de ltar khams bco brgyad dang bral ba'i de kho na nyid rin po che rnal 'byor pas bsgom par bya ste/_ma rig pa la sogs pa 'gog pas so/_/rtsa ba'i
[\[40b.3\]]rgyud du bcom ldan 'das kyis gsungs pa/_'gyur ba'i ma rig 'gog pa yis/_/'du byed nges par 'gog pa'o/_/'du byed nges par 'gog pa yis/_/rnam par shes pa 'gog pa'o/_/rnam par shes pa 'gog pa yis/_/ming dang gzugs ni 'gog par byed/_/ming dang gzugs ni
[\[40b.4\]]'gog pa yis/_/skye mched drug rnams 'gog pa'o/_/skye mched drug rnams 'gog pa yis/_/reg pa yang ni 'gog par byed/_/reg pa 'gog pa yis kyang ni/_/tshor ba nges par 'gog par byed/_/tshor ba nges par 'gog pa yis/_/sred pa yang ni 'gog par byed/_/sred pa
[\[40b.5\]]nges par 'gog pa yis/_/nye bar len pa 'gog pa'o/_/nye bar len pa 'gog pa yis/_/srid pa yang ni 'gog pa'o/_/srid pa yang ni 'gog pa yis/_/skye ba nges par 'gog pa'o/_/skye ba 'gog pa yis kyang ni/_/rga shi nges par 'gog pa'o/_/phung po khams rnams nges 'gog
[\[40b.6\]]pas/_/de nyid nye bar zhi bar bshad/_/de ltar lus ni 'gog pa yis/_/srog rlung yang ni 'gog pa'o/_/srog rlung nges par 'gog pa yis/_/byang chub sems ni 'gog pa'o/_/byang chub sems ni 'gog pa yis/_/'dzag pa nges par 'gog pa'o/_/'dzag pa'i skad cig 'gog
[\[40b.7\]]pa yis/_/rnal 'byor pa kun sangs rgyas nyid/_/de bzhin nyon mongs rnams 'gog pa/_/las rnams kyang ni 'gog pa'o/_/las rnams kyang ni 'gog pa yis/_/sdug bsngal rnams kyang 'gog pa'o/_/sdug bsngal rnams kyang 'gog pa yis/_/de ni nyon mongs skye mi 'gyur/_/
[\[41a\]]
[\[41a.1\]]nyon mongs skye ba skye med par/_/las ni skye ba min pa nyid/_/de rnams skye ba med par ni/_/sdug bsngal rnams kyang 'byung ma yin/_/sdug med bde ldan rnal 'byor pa/_/rtag tu sems can don rnams byed/_/sdug pa dang ni mi sdug par/_/sems can rnams ni rnam
[\[41a.2\]]rtog pa/_/de las nyon mongs pa rnams 'byung /_/de las kyang ni las skye'o/_/las las sdug bsngal skye ba ste/_/bde ba med na de las slar/_/dge ba bcu ni yongs spangs las/_/bde ba gang las 'byung bar 'gyur/_/bde med sdug bsngal sems las ni/_/bsod nams tshogs
[\[41a.3\]]ni ga las yin/_/lha dang sngags dang phyag rgya sogs/_/brtags pas byis pa rnal 'byor pa/_/bsod nams med par ye shes tshogs/_/gang la yang dag skye bar 'gyur/_/de dag med na sangs rgyas nyid/_/rdo rje sems dpa' mchog med do/_/de med na yang rang don dang /_/gzhan
[\[41a.4\]]don yang dag 'byung ba med/_/rnam dag chos dang longs spyod rdzogs/_/sprul pa de rnams spro bar byed/_/sad pa rmi lam gnyid stug po/_/bzhi pa'i gnas skabs bzhi po yis/_/rgyu 'bras gang tshe 'gags de'i tshe/_/sangs rgyas nyid du the tshom med/_/rdul med rdul bral dri ma med/_/
[\[41a.5\]]nyes pa spangs pa skyon med pa/_/shin tu sad pa rnam sad bdag_/kun mkhyen kun rig dam pa po/_/rgyu dang 'bras bu 'gog pa las/_/rgyal ba'i dbang po'i sku gzhan no/_/sku gsung thugs dang bde ba yang /_/gzhan te phung po'i tshogs pa'ang gzhan/_/sa sogs khams rnams gzhan
[\[41a.6\]]pa ste/_/yul dang dbang po rnams kyang ngo /_/las kyi dbang po'i bya ba'ang gzhan/_/de bzhin las kyi dbang po yang /_/thams cad nas ni phyag zhabs sogs/_/kun nas spyan dang dbu dang zhal/_/kun nas thos ldan 'jig rten du/_/thams cad khyab par byas te bzhugs/_/zhes
[\[41a.7\]]pa rtsa ba'i rgyud du de kho na nyid kyi nges pa'o/_/da ni 'di sgrub pa'i ched du kun rdzob tu phyag rgya nyung ngu'i rgyud du gsungs pa 'di lta ste/_skyed byed ma dang sring mo dang /_/bu mo sring mo'i bu mo ni/_/shes rab thabs kyi cho ga yis/_/rnal 'byor rig pas rtag tu mchod/_/rnal 'byor zhes pa gzung ba dang /_
[\[41b\]]
[\[41b.1\]]'dzin pa'i sems dag gcig pa nyid/_/brkyang ma dang ro ma dag gcig pa nyid dang /_gtum mo dang khu ba dag gcig pa nyid do/_/de las nges par sgrub pa'i dbang phyug dang ldan pa ste/_tshangs par spyod pa mi 'gyur ba'i bde ba shes rab dang thabs snyoms par 'jug pas mchod par
[\[41b.2\]]bya'o/_/phyi rol du ni yul dang rigs kyi tha snyad kyis ma la sogs pa rnams so zhes pa'o/_/de bzhin du/_gar ma tshos ma g.yung mo dang /_/gtum mo de bzhin bram ze mo/_/rnal 'byor rig pas zhes sngar bshad pa'i chogs dang /_shes rab thabs kyi cho ga yis/_/de nyid rig pas rtag
[\[41b.3\]]tu mchod/_/dus thams cad du mi 'pho ba'i bde bas cho ga bsten par bya ste/_ji ltar bye bar mi 'gyur bar/_bye ba ni nges pa'i don gyi khu ba 'pho ba'o/_/drang ba'i don gyi phyi rol du skye bos smod pa'o/_/de'i phyir ma la sogs pa rnams rnal 'byor bas 'bad pas bsten par bya ba bcom ldan
[\[41b.4\]]'das kyi nges pa ste/_gang gi tshe gsal por bsten par byas na de'i tshe rgyal po'i rigs la sogs pa rnams kyis byis pa'i rnal 'byor pa rnams la sdug bsngal ster bar byed do zhes pa'o/_/rigs lnga'i phyag rgya rnams zhes pa/_/thar pa'i rgyur ni brjod par bya/_/zhes pa ste/_'dir thar pa'i rgyur
[\[41b.5\]]phyag rgya zhes bya ba/_de bzhin gshegs pa lnga'i rigs can yin la/_rdo rjes te/_byang chub sems 'dis rgyas gdab bya/_/zhes pa phyag rgya ste a wa d+hU tI'o/_/'dir rdo rje zhes pa la sogs pa ma la sogs pa'i phyag rgya rnams 'khrags 'khrugs su gsungs mod/_rim pa ji lta ba
[\[41b.6\]]bzhin du gzung bar bya ste/_'dir ma ni de bzhin gshegs pa'i rigs dang /_bram ze mo dang /_spyan ma ste lte ba'i pad+ma la'o/_/sring mo ni mA ma kI dang snying gar dang rdo rje'i rigs can ma dang g.yung mo'o/_/bu mo ni me'i khams dang /_pad+ma'i rigs can ma dang /_gar ma ste mgrin par ro/_/
[\[41b.7\]]sring mo'i bu mo ni rlung gi khams dang /_las kyi rigs can ma dang tshos ma ste dpral bar ro/_/chung ma ni rdo rje'i dbyings kyi dbang phyug ma dang /_nam mkha'i khams dang gtum mo dang /_rin po che'i rigs can ma ste/_gtsug tor du'o/_/mthar skyes ma ni ye shes kyi khams dang rdo rje sems
[\[42a\]]
[\[42a.1\]]dpa'i rigs can ma ste gsang ba'i pad+mar ro/_/de ltar lte ba las steng du phyag rgya'i rigs lnga po 'di/_mdor bsdus pa ni brjod par bya/_/rigs ni rnam pa drug rnams brjod/_/ces pa gtsug tor du nam mkha'i khams kyi rigs dang /_dpral bar rlung gi khams kyi
[\[42a.2\]]rigs dang /_mgrin par me'i khams kyi rigs dang /_snying gar chu'i khams kyi rigs dang /_lte bar sa'i khams kyi rigs dang /_gsang bar ye shes kyi khams kyi rigs so/_/de ltar nam mkha'i gtso bo'i yon tan ni chos kyi khams so/_/rlung gi yon tan gtso bo ni reg bya'o/_/me'i yon
[\[42a.3\]]tan gtso bo ni ro'o/_/chu'i yon tan gtso bo ni gzugs so/_/sa'i yon tan gtso bo ni dri'o/_/ye shes kyi khams kyi yon tan gtso bo ni sgra'i khams so/_/de bzhin du rna ba'i dbang po dang /_sna'i dbang po dang /_mig gi dbang po dang /_lce'i dbang po dang /_lus kyi dbang po dang /_yid kyi dbang po
[\[42a.4\]]dang /_de bzhin du b+ha ga'i dbang po dang /_ngag gi dbang po dang /_lag pa'i dbang po dang /_rkang pa'i dbang po dang /_rkub kyi dbang po dang /_mchog gi dbang dang /_de ltar phyag rgya rnam par dag pa ste/_bshang ba 'dzag pa dang /_gci ba 'dzag pa dang /_'gro ba dang /_len pa dang /_smra ba dang /_khu
[\[42a.5\]]ba 'dzag pa ste/_de ltar rigs sum cu rtsa drug rnams kyi rigs drug go/_/de ltar khams sum cu rtsa drug rnams su rig par bya'o/_/de bzhin du rnam par shes pa drug dang /_'du byed drug dang /_tshor ba drug dang /_'du shes drug dang /_gzugs drug dang /_ye shes drug ste/_de ltar phung po dang
[\[42a.6\]]khams rnams bdun cu rtsa gnyis so/_/de rnams kyang nyis 'gyur gyi mkha' 'gro ma'i dra ba sdom pa las lha rnams te/_dkyil 'khor sum cu rtsa drug rnams dang /_sum cu rtsa bdun pa he ru ka rdo rje phag mo dang bcas pa'o/_/de'i rigs gsum ste/_sku dang gsung dang thugs kyi 'khor lo ni
[\[42a.7\]]bde mchog ste/_nyis 'gyur ni 'khor lo drug gi bde mchog go/_/kye'i rdo rje'i rgyud 'dir ni bcom ldan 'das kyis gsungs pa/_'khor lo sdom pa'i tshig gnyis kyis gsal bar mdzad de/_de nas sngags pas nyis 'gyur mchod/_/mkha' 'gro ma yi dra ba sdom/_/zhes gsungs pa las
[\[42b\]]
[\[42b.1\]]so/_/'dab ma dang zhing la sogs pa nyis 'gyur te/_gnas bzhi rnams dang nye ba'i gnas bzhi rnams dang /_zhing bzhi rnams dang nye ba'i zhing bzhi rnams dang tsha n+do ha bzhi dang /_nye ba'i tsha n+do ha bzhi dang /_'du ba bzhi rnams dang /_nye ba'i 'du ba bzhi rnams dang /_'thung gcod bzhi rnams dang /_nye ba'i
[\[42b.2\]]'thung gcod bzhi rnams dang /_dur khrod bzhi rnams dang /_nye ba'i dur khrod bzhi rnams te/_de ltar sa bcu gnyis rnams so/_/re re la yang dpa' bo'i dbang phyug ma bzhi dpa' bo dang bcas pa rnams so/_/de ltar 'khor lo drug la rnal 'byor ma bzhi bcu rtsa brgyad rnams te/_nam mkha'i
[\[42b.3\]]'khor lo la rdo rje mkha' 'gro ma brgyad rnams dang /_rlung gi 'khor lo la ral gri'i mkha' 'gro ma brgyad dang /_me'i 'khor lo la rin po che'i mkha' 'gro ma brgyad dang /_chu'i 'khor lo la pad+ma'i mkha' 'gro ma brgyad dang /_sa'i 'khor lo la 'khor lo'i mkha' 'gro ma brgyad dang /_
[\[42b.4\]]ye shes kyi 'khor lo la gri gug gi mkha' 'gro ma brgyad do/_/rdo rje nor bur stong pa'i mkha' 'gro ma brgyad de rdo rje rtse gcig pa 'dzin pa rnams so/_/gzhan rnams ni dur khrod bcu drug na dga' ba bcu drug las skyes pa mkha' 'gro ma bcu drug rnams te/_rna ba gnyis la gnyis dag dang /_
[\[42b.5\]]sna'i bu ga na gnyis dang /_mig dag na gnyis dang /_lce dang 'phyang ma dag na gnyis dang /_spyi gtsug gi bu ga dag na gnyis dang /_bshang lam gyi sgo na gnyis dang /_gci ba'i sgo na gnyis dang /_khu ba 'pho ba'i sgo na gnyis te de ltar rnal 'byor ma bcu drug rnams so/_/de rnams kyi
[\[42b.6\]]dbus na gtso bo lhan cig skyes pa'i dga' ba stong pa nyid kyis 'khyud pa bcom ldan 'das kye'i rdo rje phyag nyi shu rtsa bzhi pa ste 'khor lo sdom pa nyis 'gyur las so/_/dus kyi khyad par gyis bzhugs pa ste/_lo rnam par dag pa sku sngon po'o/_/bgrod pa rnam par dag pas dkar po dang dmar
[\[42b.7\]]po'i zhabs so/_/dus gsum rnam par dag pas nag po dang /_dmar po dang dkar po'i mgrin pa ste/_mgo can la sogs pa'i zla ba bzhi rnams dus gcig go/_/chu srin la sogs pa zla ba gsum gyi bdag nyid can gyi dus bzhi rnams te/_de rnam par dag pas nag po dang /_dmar
[\[43a\]]
[\[43a.1\]]po dang /_dkar po dang /_ser po'i zhal bzhi'o/_/de bzhin du mgo can la sogs pa rnams zla ba gnyis kyi bdag nyid can gyi dus tshigs drug rnams te/_de rnam par dag pas phrag pa drug ste/_sngon po dang /_dmar po dang /_dkar po'i rang bzhin g.yas dang cig
[\[43a.2\]]shos dag go/_/de bzhin du zla ba bzhi bzhi'i bdag nyid g.yas pa dang cig shos kyi nag po dang dmar po dang dkar po'i dpung pa bcu gnyis te zla ba bcu gnyis rnams la'o/_/de bzhin du phyogs kyi dbye bas phyag nyi shu rtsa bzhi pa'o/_/so sor tshes grangs so so'i dbye bas g.yon pa dang g.yas
[\[43a.3\]]pa'i phyag gi tshigs kyi rtsa rnams so/_/sor mo'i tshigs drug cu lhag pa'i brgya phrag gsum ni lo'i tshes kyi dbye bas so zhes pa'o/_/de ltar rigs drug gi bdag nyid can gyi he ru ka dus kyi 'khor lo ste/_de kho na dang po'i sangs rgyas zhes kyang brjod par bya'o/_/'di'i zhal brgya yis mgo bo'i
[\[43a.4\]]phreng ba ni rig byed kyi yan lag brgya yin la tshangs pa'i mgo bo bcad pa rnams kyi rdo rje thod pa can chen po bcom ldan 'das so zhes pa'o/_/nyis 'gyur gyi mkha' 'gro ma'i dra ba sdom pa ni rigs drug gi bdag nyid can no/_/rgyud gzhan dang gzhan du ni rigs lnga'i bdag nyid can no/_/de'i phyir/_
[\[43a.5\]]rigs ni rnam pa drug bshad pa/_/mdor bsdus pas ni rnam pa lnga/_/sku gsung thugs kyi dbye ba yis/_/phyi nas rnam pa gsum nyid 'gyur/_/zhes pa'o/_/de ltar bshad pa'i rim pas/_rigs dang 'byung ba lnga rnams dang /_/phung po lnga yi bdag nyid can/_/'di yis rig byed bgrangs
[\[43a.6\]]byed pas/_/rigs zhes mngon par brjod par bya/_/zhes pa rigs drug dang /_rigs lnga dang /_rigs gsum gyi nges pa'o/_/da ni de bzhin gshegs pa'i mtshan nyid brjod par bya ste/_dpal ldan de bzhin nyid du gshegs/_/de bzhin nyid du'ang byon pa nyid/_/shes rab ldan
[\[43a.7\]]pa 'di yis ni/_/de bzhin gshegs pa mngon brjod bya/_/zhes te/_'dir shes rab stong pa nyid dang ldan pa de stong pa nyid kyi gzugs dang lhan cig pa'o/_/de bzhin nyid du ste/_gsang ba'i pad+mar rdo rje nor bu'i mthar thug par mi gnas pa'i mya ngan las 'das pa'i sa la gtsug tor
[\[43b\]]
[\[43b.1\]]nam mkha'i khams nas dpral ba dang /_mgrin pa dang /_snying ga dang /_lte ba dang /_gsang ba'i pad+ma rnams la rlung dang /_sa dang /_chu dang /_me dang /_ye shes kyi rang bzhin gyi rdo rje btsun mo'i b+ha ga rnams su bzhugs par gyur to zhes pa dpal ldan byang chub kyi sems rdo rje gshegs pa'o/_/
[\[43b.2\]]de bzhin du yang byon pa nyid/_/ces pa ji ltar 'og gi char gshegs pa de ltar rdo rje nor bu las gsang ba'i pad+ma ye shes kyi khams las byon pa ste lte bar dang /_snying gar dang /_mgrin par dang /_dpral bar dang /_gtsug tor du gyen du khu ba yis so/_/de ltar na ji ltar gshegs pa de
[\[43b.3\]]ltar byon pa grub ste/_yan lag bcu gnyis 'gog pa zhes pas sa bcu gnyis thob pa'o/_/ji ltar 'jig rten pa'i kun rdzob kyi dga' ba dang /_mchog dga' ba dang /_khyad dga'i dga' ba dang /_lhan cig skyes pa'i dbye bas dpral ba nas 'og tu byon pa de ltar bzlog pas rgyu mthun pa dang
[\[43b.4\]]rnam par smin pa dang /_skyes bu'i byed pa dang /_dri ma med pa rnams kyi gsang ba nas dpral bar gshegs pa'o/_/de skad du yang gsungs pa/_lte bar rgyu mthun rab tu brjod/_/chos kyi 'khor lor rnam smin te/_/skyes bu byed pa longs spyod du/_/bde ba chen po dri ma med/_/ces pa
[\[43b.5\]]nges pa ste/_'chad par 'gyur ba la'o/_/de ltar na ji ltar tshes gcig la sogs pa cha bco lnga'i dbye bas kun rdzob tu gtsug tor nas gsang ba'i pad+mar cha rdzogs pa'i rang bzhin gyis 'og tu khu bas ye shes kyi sems song ba ste/_de ltar rdo rje nor bu las byung ba rnal 'byor gyi stobs
[\[43b.6\]]kyis gsang ba'i pad+ma las bzlog pas tshes gcig la sogs pa'i cha'i dbye bas cha gang ba'i rang bzhin gyi steng du khu bas dpral ba'i pad+mar gshegs pa ste/_gtsug tor du cha bcu drug pa'i rang bzhin gyis so/_/de ltar 'khor ba pa rnams kyi rdul gyi khams nag po'i tshes gcig
[\[43b.7\]]la sogs pa'i dbye bas gsang ba nas gtsug tor du song ba gnam stong gi mthar cha bcu drug pa nyams pa'i dbye bas yin no/_/de kho na sangs rgyas rnams kyis bzlog pas gtsug tor nas nag po'i tshes gcig la sogs pa'i cha'i dbye bas gnam stong gi mthar zla ba'i cha bcu drug
[\[44a\]]
[\[44a.1\]]pa nyams pa'i bye brag gis gsang ba'i pad+mar son pa'o/_/de skad du yang kun rdzob pas dang po'i sangs rgyas su gsungs pa/_lus can thams cad 'chi ba na/_/zla ba bdud rtsi 'og tu 'gro/_/steng du nyi ma rdul sgra gcan/_/rnam shes dngos po'i mtshan nyid do/_/de phyir zla ba bdud rtsi ni/_/
[\[44a.2\]]steng du 'gro bya mi bskyod pa/_/'og tu nyi ma rdul sgra gcan/_/rnam shes 'gyur med bde ba la'o/_/zhes so/_/don dam pas 'di nyid du 'chad par 'gyur ba/_/byang chub sems ni zla bar 'gyur/_/bco lnga'i cha yi bdag nyid can/_/bde ba chen po A li'i gzugs/_/rnal 'byor ma rnams de yi cha/_/_
[\[44a.3\]]zhes pa dga' ba bcu drug gi nges pa'o/_/de bzhin du rigs kyi le'ur bcom ldan 'das kyis gsungs pa/_ji ltar rigs par rnal 'byor ma'i/_/skye ba dang ni gnas pa'i rgyur/_/nus pa ye shes rnam shes dang /_/lha rnams ji ltar 'byung ba'o/_/he ru ka ni bskyed pa'i rgyu/_/dang po re zhig e waM 'gyur/_/lhan cig skyes
[\[44a.4\]]dga' bde ba che/_/e waM yi ge 'gyur med che/_/zhes pa nges pa'o/_/rnam par mi rtog pa'i yid la ni/_/sgom pa po med bsgom bya med/_/sngags med lha ni yod ma yin/_/spros pa med pa'i rang bzhin las/_/sngags dang lha dag yang dag gnas/_/de nyid kyis na lhan cig skyes pa'i dga' ba'i rang bzhin gyi rnam par rtog
[\[44a.5\]]pa'i rnyog pa mtha' dag nub pa'i ngo bos so/_/da ni phung po drug po rnams kyi kun rdzob dang don dam pa'i dbye ba brjod par bya ste/_rnam snang zhes pa la sogs pas so/_/'dir rnam par snang mdzad ni sa'i 'khor lo la 'dren pa'o/_/mi bskyod pa ni nam mkha'i 'khor lo la 'dren pa'o/_/'od dpag med ni chu'i 'khor lo la
[\[44a.6\]]'dren pa'o/_/rin chen 'byung ldan ni me'i 'khor lo la 'dren pa'o/_/don yod grub pa ni rlung gi 'khor lo la 'dren pa'o/_/sems dpa' can ni ye shes kyi 'khor lo la 'dren pa'o/_/de rnams kyang grangs ji lta ba bzhin du/_tshangs pa khyab 'jug zhi ba dang /_/thams cad rnams da de nyid brjod/_/ces pa kun rdzob
[\[44a.7\]]tu sems can rnams 'og tu khu ba can rnams te/_don dam pas sangs rgyas rnams steng du khu ba can rnams so/_/tshangs pa myang 'das sangs rgyas te/_/zhes pa bshang ba'i khams mi 'dzag pa nyid kyi phyir ro/_/'jug phyir khyab 'jug brjod par bya/_/gci ba'i khams rnams rang gi lus la 'jug pa nyid kyi
[\[44b\]]
[\[44b.1\]]phyir te/_phyi rol du 'byung ba med pa'i phyir sangs rgyas khyab 'jug tu brjod par bya'o/_/rtag tu dge phyir zhi ba'o/_/zhes pa la dge ba'i tshul khrims ma nyams pa ste/_khu ba mi 'pho ba'i bde ba'i phyir sangs rgyas 'di ni zhi bar brjod par bya'o/_/thams cad kun bdag la gnas phyir/_/zhes pa thams cad ni rin chen 'byung ldan
[\[44b.2\]]khrag gi khams te/_de 'pho ba med pa la sdug bsngal med la/_de med pa'i phyir/_bde sdug sel ba mthar 'byung ba/_/chags bral lus ni zad pa po/_/zhes pa'o/_/kun bdag la gnas ni lha'i mig dang gzhan gyi sems shes pas thams cad la khyab par byed pa nyid kyi phyir/_/sangs rgyas ni thams cad ces par brjod par bya'o/_/rtogs
[\[44b.3\]]pa med pas rnam sad do/_/zhes pa mig la sogs pa'i dbang pos rtogs pa med pas don yod grub pa ni sha'i khams te/_de zad pa nyid kyi phyir mig la sogs pa rnams 'du byed pa med la/_de med pa'i phyir rnam sad de/_bdag rig gzhan rig thams cad pa/_/kun la phan pa'i gang zag mchog_/'jig rten dpe las
[\[44b.4\]]'das pa ste/_/shes dang shes bya'i bdag po mchog_/ces pas sangs rgyas ni/_rtog pa med pas rnam sangs rgyas/_/zhes pa nges pa'o/_/dam pa'i bde bas de nyid 'gyur/_/zhes pa la dam pa'i bde ba ni zag pa med pa stong pa nyid dang /_mtshan ma med pa dang /_smon pa med pa dang /_mngon par 'dus ma byas pa ste/_rnam par thar pa
[\[44b.5\]]bzhi po gcig tu 'dres par gyur pa nyid snying rje dang byams pa dang dga' ba dang btang snyoms dmigs pa med pa'i rang bzhin gyis/_dmigs pa shes rab dang thabs kyi bdag nyid can gyi de kho na nyid ni sangs rgyas yin no zhes brjod pa'o/_/de ltar na/_bden don rnam pa bcu gnyis pa/_/de nyid rnam pa bcu drug rig_/rnam pa nyi shus byang chub
[\[44b.6\]]pa/_/rnam dag mchog tu mi 'gyur rig_/ces pa sangs rgyas bcom ldan 'das so/_/de ltar gsungs pa'i rim pa las/_/rigs gsum dang ni rigs lnga nyid/_/rang bzhin gcig pas rigs brgya'o zhes pa'o de skad du mtshan yang dag par brjod par/_khro bo'i rgyal po gdong drug 'jigs/_/mig drug lag drug stobs dang ldan/_/keng rus
[\[44b.7\]]mche ba gtsigs pa po/_/ha la ha la gdong brgya pa/_/zhes pa dang ni de bzhin du/_/rdo rje 'bar ba mig mi bzang /_/mgo skyes rdo rje 'bar ba ste/_/rdo rje 'bebs pa 'bebs pa che/_/mig brgya pa ste rdo rje'i mig_/ces pa rigs brgya'i nges pa'o/_/de ltar kun rdzob dang don dam pa'i dbye bas 'jig rten pa dang 'jig rten las 'das pa'i de kho na nyid ni
[\[45a\]]
[\[45a.1\]]sgrib pa dang bcas pa dang /_sgrib pa med pa dang /_mtshan ma dang bcas pa dang /_mtshan ma med pa dang /_rnam par rtog pa dang bcas pa dang /_rnam par rtog pa med pa dang /_sgro btags pa dang sgro btags pa med pa dang /_nga rgyal dang bcas pa dang nga rgyal med pa ste/_sems can rnams dang sangs rgyas rnams kyis rten cing 'brel bar
[\[45a.2\]]'byung ba'i yan lag bcu gnyis 'gog pas mi skye ba 'jug pa yang med pa'o zhes pa rgyud gzhan thams cad du sangs rgyas bcom ldan 'das kyi nges pa ste mkhas pa rnams kyis rig par bya'o/_/da ni yang kun rdzob kyi chos kyi lha la sogs pa brjod par bya ste lus la 'byung ngo zhes pa la sogs pas so/_/'dir gang gi phyir lus 'byung ba
[\[45a.3\]]lnga'i bdag nyid la kun rdzob kyi bde ba yang dag par 'byung ba de'i phyir lha zhes bdag gis brjod par bya'o/_/sangs rgyas 'di la b+ha ga mnga'/_/des na bcom ldan 'das zhes brjod/_/b+ha ga rnam pa drug tu brjod/_/dbang phyug la sogs yon tan kun/_/dbang phyug dang ni phun tshogs dang /_/ye shes grags pa dpal rnams dang /_/
[\[45a.4\]]skal ba bzang po yon tan nyid/_/b+ha ga'i sgra yis brjod par bya/_/yang na nyon mongs la sogs bdud/_/'joms phyir bcom ldan zhes pa'o/_/don dam pas so zhes pa thabs kyi nges pa'o/_/da ni shes rab brjod par bya/_/ma zhes pa la sogs pas so/_/'dir thabs ni pha ste khu ba'i khams so/_/shes rab ni ma ste rdul gyi khams
[\[45a.5\]]so/_/bskyed pa ni las kyis byin gyis brlabs pa'i dri za'i sems can 'chi ba'i mthar gyur pa skye ba'i char gtogs pa'i kun gzhi'i rnam par shes pa ste/_de kho na 'gro ba'i sgras brjod par bya'o/_/bcom ldan 'das kyis/_kye rgyal ba'i sras rnams khams gsum po 'di ni sems tsam mo zhes gsungs pa'i phyir ro/_/'gro ba ni de
[\[45a.6\]]kho na'o/_/'gro ba skyed par byed do zhes pa shes rab ma ru brjod par bya ste rdul gyi khams so/_/de bzhin du skal ba can gyi thabs te khu ba'i khams so/_/gang phyir rnam dbye ston pa'i phyir/_/shes rab de kho na sring mor brjod par bya/_khams kyi rnam 'gyur so so'i ba spu dang pags pa dang sha dang khrag gi'o/_/de bzhin du thabs ni spun zla
[\[45a.7\]]ste/_gang gi phyir rtsa dang rus pa dang rkang gi rnam par dbye ba ston pa de'i phyir khu ba'i khams so/_/yon tan 'jo phyir shes rab de kho na ni bu mor yang brjod par bya ste/_yon tan rnams ni sgra dang /_reg bya dang /_gzugs dang /_ro dang /_dri dang /_chos kyi yul rnams te/_de rnams 'jo ba'i phyir na de 'dzin pa'i phyir ro zhes pa'o/_/de bzhin du thabs
[\[45b\]]
[\[45b.1\]]ni bu ste mig la sogs rnams rab tu 'jug pa nyid kyi phyir thabs kyi khams so/_/de bzhin du shes rab ni sring mo'i bu mo ste yul la rnam par shes pa rnams rab tu 'jug pa nyid kyi phyir ro/_/thabs ni spun zla'i bu ste mig la sogs pa rnams la rab tu 'jug pa nyid kyi phyir ro zhes pa'o de bzhin du 'pho ba'i bde ba la 'jug pa nyid kyi phyir shes rab
[\[45b.2\]]ni chung mar brjod do/_/thabs kyang khyo bo ru brjod de phan tshun ltos pa nyid kyi phyir gnyis ka yang 'pho ba'i bde ba'i chos las so zhes pa'o/_/chags pa dang bral ba las shes rab ni reg min mthar skyes ma zhes brjod do/_/thabs kyang ngo zhes pa phyag rgya drug gi nges pa'o/_/khams kun rmongs par byed pa'i phyir/_/bram ze mo zhes brjod par bya/_/'tsheng byed shes
[\[45b.3\]]rab tshos ma'o/_/khams g.yo byed phyir gar mkhan ma/_/sreg byed phyir nag tu ma mor bshad/_/reg min phyir na g.yung mor bshad/_/de bzhin du thabs kyang shes par bya ste/_bya ba lnga'i rang bzhin las so/_/de ltar thams cad phyi rol du de'i phyir mu stegs pa rnams kyis rig byed la sogs pa rnams kyis rab tu brtags pa ste/_/rang bzhin gyis bud med thams
[\[45b.4\]]cad dang skyes pa thams cad mi'i rigs gcig tu yang dag par byung ba ste/_de rnams la rigs gzhan yod pa ma yin no zhes pa rgyud gzhan thams cad du mngon par dgongs pa'o/_/da ni khams kyi rang bzhin gyis sngags bzlas pa la sogs pa brjod pa zhes pa la sogs pas bshad par bya'o/_/'dir sems can thams cad kyi brjod pa ni A
[\[45b.5\]]li kA li dbyangs dang gsal byed dag gi brjod pa gang yin pa ste/_de'i phyir/_brjod pa bzlas pa yin par bshad/_/de kho na nyid kyi rnal 'byor pa rnams kyi'o/_/de bzhin du/_rkang pa'i rjes ni dkyil 'khor 'gyur/_/rkang pa dag gis sa gzhi nyed pa'i phyir dkyil 'khor du brjod par bya'o/_/de bzhin du/_lag pa bsgyur ba phyag rgyar 'gyur/_/sor mo nyed
[\[45b.6\]]pa gang yin pa/_/de bzhin du/_sems can rnams kyis gang sems pa/_/de kho na bsam bya ste/_pha rol gyi sems shes pas rnal 'byor pa rnams kyis zhes pa'o/_/gang phyir bsam bral bsam bya ba/_/zhes pa bsam bral zhes pa sems pa med pa ste/_rnal 'byor pa rnams kyi bsam bya gang yin pa'o/_/pha'i yul la 'chi ba'i mthar
[\[45b.7\]]gyur pa skye ba'i char gtogs pa'i sems can gyi 'pho ba'i gnas skabs su thob pa'i bde ba gang yin pa'i bde ba de nyid ni lo bcu drug gi mtshams su skyes pas rang gi bza' bar bya ba'o/_/bud med kyis ni lo bcu gnyis kyi mtshams su longs spyad par bya'o/_/bde ba gang gis 'chi ba 'dir te/_'khor ba pa rnams kyis 'khor bar skye ba dang gnas pa'i bde ba de kho na
[\[46a\]]
[\[46a.1\]]brtan par gyur pa ni rnal 'byor pa rnams kyi bsam gtan du brjod par bya'o/_/kye'i rdo rje'i snying po bdag gis 'di thams cad ni mdor bsdus pa'i kye'i rdo rje'i rgyud 'bum phrag lnga pa las/_'bum phrag so so'i nang nas le'u so so las bsdus pa'i don bstan pa ste le'u lnga pa rnams su'o//_//'di las phyi ma spyod pa'i le'u la sogs pa ni rgya
[\[46a.2\]]cher rtogs par bya'o/_/rigs kyi le'u ru tshigs su bcad pa sum cu rnams kyis 'bum phrag dang po las bsdus pa'i don to//_//sngags kyi le'u ru tshigs su bcad pa bzhi bcu rnams kyis 'bum phrag gnyis pa las so/_/lha'i le'u ru nyi shu rtsa bzhi rnams kyis 'bum phrag gsum pa las so/_/tshigs su bcad pa drug rnams kyis dbang bskur ba'i le'u ru 'bum phrag bzhi
[\[46a.3\]]pa las so/_/tshigs su bcad pa nyi shu rnams kyis de kho na nyid kyi le'u 'bum phrag lnga pa las so/_/de ltar tshigs su bcad pa nyi shu lhag pa'i brgya rnams kyis bsdus pa'i don le'u lnga rnams su rnal 'byor pa rnams kyis rgya cher 'grel pa 'di yis rtogs par bya'o zhes pa'o/_/kye'i rdo rje'i 'grel pa stong phrag drug par de kho na nyid nges pa mdor
[\[46a.4\]]bstan pa'i mdor bsdus chen po'o//_//de ltar de kho na nyid kyi le'u rdzogs so/_/dpal kye'i rdo rje bsdus pa'i don gyi 'grel pa rdzogs so//_//rje btsun byang chub sems dpa' sems dpa' chen po rdo rje snying pos mdzad pa'o/_/rgya gar gyi mkhan po dA na shI la dang /_lo tsA ba 'bro seng dkar shAkya 'od kyis bsgyur
[\[46a.5\]]ba/_slad kyi rgya gar gyi mkhan po su b+hU ti shrI shAn+ti dang /_lo tsA ba cog gru ting nge 'dzin bzang pos zhus so/_/yang slad kyi rgya gar gyi mkhan po rgyal po'i sras/_dpal 'jigs med lha'i zhal sngar lo tsA ba snyel cor dge slong pradz+nyA kI rtis yul dbus 'gyur gyi dpes gtan la phab pa/_slar yang dpal ldan shong ston rdo rje rgyal mtshan gyis legs
[\[46a.6\]]par bshad pa la sogs pa'i mthu las/_brda sprod pa'i tshul rig pa'i dpang lo tsA ba dpal ldan blo gros brtan pas/_byang chub sems dpa'i 'grel ba skor gsum gyi tshul la shin tu dad cing blo'i snang ba rgyas pa'i bshes gnyen ra lung pa chos grags dpal bzang pos/_slob dpon chen po zhi ba 'tsho'i zhabs dpon slob kyis mdzad pa'i/_dbu ma'i gzhung
[\[46a.7\]]lugs chen po de kho na nyid bsdus pa rtsa 'grel gyi glegs bam bris te yon du gnang nas yang dang yang du bskul ba'i dor legs par bcos te bsgyur cing zhus nas gtan la phab pa'i yi ge pa ni mdzad ston kun dga' rgyal mtshan zhes bya'o//_//'dis sems can mang po dpag tu med pa la phan par gyur cig/_//
[\[46b\]]
[\[46b.1\]]rdo rje snying po'i 'grel pa bzhugs/_@##/_/yan lag bcu gnyis srid rtsa bton/_/dag pa rnam pa bcu gnyis 'chang /_/kye'i rdo rje la phyag 'tshal nas/_/spyod mchog le'u rgyas bshad 'di/_/'bum phrag lnga pa'i rjes 'brangs nas/_/'gro la snying rjes gdungs pa yis/_/rdo rje snying po ngas
[\[46b.2\]]bshad bya/_/de la kye'i rdo rje'i dkyil 'khor du zhugs pa'i rnal 'byor pa sngon gyi dam bcas pa las mi 'dor ba la brtson pa dang ldan pas/_/sems can kun gyi don gyi phyir spyod pa la 'jug par bya ba yin pas/_de nas gzhan yang rab bshad bya/_/spyod pas pha rol phyin mchog nyid/_/kye yi rdo rje dngos grub
[\[46b.3\]]rgyus/_/gang gis dngos grub mthar 'gro ba/_/zhes bya ba gsungs te/_de nas zhes bya ba ni de kho na nyid kyi le'u bshad pa'i rjes su bstan pa yin pas mtshams sbyar ba'i tshig go/_/kye'i rdo rje'i dngos grub kyi rgyu'i tshul gyis khams gsum po kye rdo rjer 'grub par bya ba'i phyir/_/spyod pa brtsams zhes bya
[\[46b.4\]]ba'i don yin la/_de las gzhan pa'i spyod pa ni ma bstan te dgos pa med pa'i phyir ro/_/spyod pa'i dgos pa ni dngos grub mthar 'gro ba zhes bya ba yin te/_bdag dang de las gzhan pa'i skye bo rnams phyag rgya chen po'i dngos grub kyi mthar 'gro ba'i spyod pa brtsams zhes bya ba'i don to/_/de'i don yang rtsa ba'i
[\[46b.5\]]rgyud nyid la 'jug par bya ste/_ji skad du/_cho ga yan lag kun ldan yang /_/spyod pa ma brtsams dngos mi grub/_/de bas phyag rgya'i dngos grub rgyu/_/chags med spyod pa 'di yin no/_/snying rje rnam par chad tsam gyis/_/sems can don gyi spyod mi 'grub/_/de bas snying rje dang ldan zhing /_/'bad pas spyod pa
[\[46b.6\]]spyad par bya/_/zhes pa 'di'i don yang shes par bya'o/_/de la spyod pa byed par 'dod pa'i rnal 'byor pas/_phyi nang gi dbye bas phyag rgya rnams bcing bar bya ste/_rgyud 'di nyid las kyang /_sgom pa po yis rnam 'dzin pa/_/rna ba dag la rna cha bzang /_/spyi bor 'khor lo rnam par gzung /_/lag pa gnyis
[\[46b.7\]]la lag gdub gnyis/_/rked par ska rags nyis skor gzung /_/rkang par de bzhin rkang gdub po/_/dpung pa la ni dpung rgyan nyid/_/mgrin par rus khreng mgul to ste/_/zhes bya ba gsungs te 'di'i don yang 'bum phrag lnga pa nyid na gsal bas de la 'jug par bya ste/_gal te spyod pa rtsom 'dod pas/_/
[\[47a\]]
[\[47a.1\]]sems can 'dun par bya ba'i phyir/_/mi bskyod 'khor lo'i gzugs nyid kyis/_/lus mchog la ni rnam brgyan te/_/srid pa gsum du 'khor lo bskor/_/lus mchog la gnas chu rgyun gyis/_/cig car chos kyi 'khor lo bskor/_/'gro ba'i don chen byed par 'gyur/_/dpag
[\[47a.2\]]med rna cha'i gzugs nyid kyis/_/rna ba dag la rnam brgyan te/_/srid pa gsum la chags par bya/_/de 'dis 'gro ba'i don byed 'gyur/_/rin chen mgul rgyan gzugs nyid kyis/_/bdag gi mgul pa rnam brgyan te/_/'gro 'di ro yis btul byas nas/_/'gro ba chu bzhin 'ju bar 'gyur/_/
[\[47a.3\]]rnam snang lag gdub gzugs nyid kyis/_/lag pa dag la rnam brgyan te/_/'gro ba'i don la 'jug byas na/_/skye bo sa ltar brtan par 'gyur/_/don yod ska rags gzugs kyis ni/_/rked pa la ni rnam brgyan pa/_/'gro 'di rlung gis btul byas na/_/thogs med rlung gis 'gro ba
[\[47a.4\]]'dul/_/byang chub sems kyi rang bzhin gyis/_/thal bas lus la rnam brgyan te/_/mchog gi spyod pa rab spyad na/_/bde ba'i yid kyis 'gro ba 'dul/_/zhes gsungs pas 'di'i don rgyas par khong du chud par byas te/_nges pa'i don dus dang /_chu dang /_me dang /_rlung dang /_nam mkha' dang ye
[\[47a.5\]]shes zhes bya ba'i bdag nyid can 'khor lo drug la brten pa'i khu ba drug dang rlung drug phyir 'byung ba 'gags pas/_spyod pa spyad par bya ba yin la/_des skye bo gdul bar dka' ba thul bar 'gyur te/_gzhan du ni ma yin no/_/de bas na de 'gags pa'i brdar bstan pa ni/_'khor lo la sogs pa
[\[47a.6\]]drug tu bstan te/_spyod pa byed pa rnams kyis phyi'i gzugs rnams kyang bcang bar nges so/_/gzhan yang dpa' ba dang /_bde ba'i zas dang /_thabs dang shes rab la gnas pa dang /_rigs lnga'i tshul du gnas pa dang /_kha dog las ston pa dang /_rigs gcig tu bsdu ba dang /_kha dog dang rigs
[\[47a.7\]]gzhan gyis mi rigs par byas la spyod pa spyad ces su sbyar te/_de yang bsdus pa'i rgyud 'di nyid las/_ji skad du/_bgo ba stag gi pags pa nyid/_/bza' ba mi 'chi bcu phyed de/_/he ru ka sbyor skyes bu nyid/_/kha dog lnga la rnam gnas te/_/rigs lnga dag dang mnyam ldan pa/_/rigs gcig tu ni rnam
[\[47b\]]
[\[47b.1\]]par brtag_/gang phyir bye brag mtshon mi bya/_/zhes bya ba ste/_nang gi phyag rgya drug 'gags pa las stobs dang gzi brjid 'di dag 'byung bar 'gyur te/_'di ltar gnod sbyin gyi bdag po phyag na rdo rje lta bur cher drag la mi bzad pa rnams kyis kyang 'jigs shing skrag par mi 'gyur na/_'jig rten pa
[\[47b.2\]]phal pa lta bu rnams lta ci smos/_de bas na phyi dang nang gi bdud ma rungs pa rnams las rgyal bar bya ba'i phyir yang phyi rol du stag gi pags pa gos su gyon pa dang /_skye bo rnams 'dun par bya ba'i phyir lha'i yul nas bdud rtsi drang ba la sogs pa byas te bza' ba dang /_gzhan yang sngags kyi tshul du
[\[47b.3\]]zhugs pa'i skye bo la phyi'i dngos grub kyi ched du mgo zhes bya ba la sogs pa dang /_gzhan yang byi zhes bya ba'i skra dang ldan pa'i mi 'chi bcu'i phyed po rnams sbyang ba la sogs pa bya ste/_rtog pa spangs la bdag bza' ba dang /_gzhan la sbyin par yang bya ste/_las kyi dang por gtogs pa rnams
[\[47b.4\]]kyis rtogs par bya ba'i ched du'o/_/bdud rtsi za ba 'di'i nges pa'i don yang rtsa ba'i rgyud chen po nyid na gsal bas de la 'jug par bya ste/_de yang ji skad du/_bza' ba mi 'chi bcu phyed rnams/_/skye bos rtogs par ma gyur la/_/mgo la sogs pa'i rigs dngos nyid/_/rnal 'byor dbang phyug
[\[47b.5\]]spyod pa yis/_/gcig sogs phyi ru rgyu med pas/_/bsten cing de nyid thim pa ste/_/tshangs par spyod pa brtul zhugs mchog_/dka' thub mthar phyin dka' thub che/_/zhes gsungs te/_de bzhin gshegs pa'i nges pa'o/_/gzhan yang rang nyid stong pa nyid dang /_snying rje tha mi dad pa la
[\[47b.6\]]gnas te he ru kar byas la/_phyi rol gyi skye bo gdul ba'i ched du rdul tshon la sogs pa gang dag kha dog lngar gnas pa de dang de dag de bzhin gshegs pa lnga 'am drug gi yon tan dang ldan par bstan pas kyang gdul bar dka' ba'i skye bo 'dul la/_mos par 'gyur ba de bas rigs lnga dag dang mnyam
[\[47b.7\]]par ldan pa bstan par bya ba dang /_de bzhin du chos kyi dbyings kyi bdag nyid pas kha dog dkar po/_rigs dang tshon thams cad par bsdus te/_bstan par bya ba yin pas/_rigs gcig tu ni rnam par brtag_/ces bya ba dang /_de bzhin du de ltar bstan pa de dag kyang sngags kyi tshul gyis las kyi dang por
[\[48a\]]
[\[48a.1\]]gtogs pa las gzhan pa/_nyan thos kyi lam la gnas pa dang /_rang rgyal ba'i lam la gnas pa dang /_mu stegs byed pa la gsang zhing sba bar bya ba yin te/_de bas na kha dog du ma nyid kyis ni/_gang phyir bye brag mtshon mi bya/_/zhes bya ba'i don to/_/gzhan yang spyod pa'i mchog
[\[48a.2\]]byed pas/_sems can rnams kyi don du nang gi ma rungs pa'i sems kyis dpa' bo he ru kar bsgrubs la/_kha dog ste rigs lnga'i bdag nyid du gnas par bya ste/_'di ltar rgyal rigs dang /_rje rigs dang /_bram ze'i rigs dang /_dmangs rigs dang /_gdol pa la sogs pa ste/_de rnams kyi
[\[48a.3\]]nang du de rnams dang mthun pa'i lus su bsgyur la/_spyod pa bstan par bya ba dang /_de rnams kyi nang du song ste/_rang rang gi rigs rnams sun phyung la rigs thams cad rdo rje'i rigs su rigs gcig par bsgrub par bya ba dang /_de bzhin du rje'u rigs kyi nang du rigs bzhi po mtshon par bya ba sbas te/_de
[\[48a.4\]]nyid dang mthun par zhugs te gdul ba'i chos bstan pa dang /_de bzhin du rigs thams cad kyi nang du phan tshun mi rigs par bya zhing chos bstan pa dang /_de bzhin du las kyi phyag rgya bsgrub par bya ba'i ched du yang 'jig rten pa'i kha na ma tho ba spang bar bya ba'i rgyus rigs gzhan gyi lus su bsgyur te las kyi phyag rgya
[\[48a.5\]]bsgrub par nges so/_/de'i phyir/_/rigs ni du ma nyid dag gis/_/gang phyir bye brag mtshon mi bya/_/zhes bya ba gsungs so/_/'di rnams kyi nges pa'i don ni rtsa ba'i rgyud nyid na gsal te de bas na de la 'jug par bya'o/_/de yang ji skad du/_stong nyid he ru kar sbyor bas/_/sa chu me rlung nam mkha' zhes/_/
[\[48a.6\]]khu ba rlung gnyis gnas pa la/_/mi phyed lam du bcug byas pa/_/dus mtha'i me yis thal bar byed/_/nam mkha' bzhin du mtshon du med/_/ces bya ba gsungs te/_gang du stong pa zhes bya ba'i lam la gnas na ye shes kyi gzi brjid mched par 'gyur la/_gzi brjid des khu ba'i rigs rnam pa
[\[48a.7\]]lnga dang /_rlung gi rigs rnam pa lnga po ro mnyam zhing gcig tu 'dres par gyur pa nyid/_mtshon du med cing tha dad pa'i rang bzhin spangs pa las gsungs pa ni de bzhin gshegs pa'i nges pa'o/_/gzhan du na sems rtse gcig par mi gnas pas khu ba dang gci ba dang bshang ba la sogs pa ni/_rigs tha dad
[\[48b\]]
[\[48b.1\]]par gnas shing bye brag tha dad pa zhes bya'o/_/da ni sgrub pa po'i gnas kyi khyad par brjod par bya ba'i phyir/_bsdus pa'i rgyud 'di nyid las/_ji skad du/_shing gcig dang ni dur khrod dang /_/ma mo'i khyim dang mtshan dus sam/_/yang na dben pa'am bas mtha' ru/_/de ru bsgom pa bzang bar
[\[48b.2\]]brjod/_/zhes bya ba'i don ni phyi dang nang gi bye brag gis phye la shes par bya'o/_/de yang re zhig phyi'i ni las dang po pa'i sgrub pa po bdag yid nyams dga' zhing skye bo'i 'du 'dzis dben pa'i sa phyogs su bsgrubs na dngos grub kyi mtshan ma 'byung bar 'gyur la/_gnas de dag kyang mi ma yin pa gnas pa'i
[\[48b.3\]]shing gcig skyes pa dang /_ma mo'i khyim zhes bya ba gnod sbyin mo dang sha za mo gang na gnas pa dang /_dben pa'am bas mtha' ste yang na de las gzhan pa'i mi ma yin pa gang du 'du ba'i gnas mi rgod la sogs pas dben ba'i gnas de ru rnal 'byor pa 'khod la sems can thams cad la snying rje chen po
[\[48b.4\]]bskyed de/_de na gnas pa'i mi ma yin pa rnams la gtor ma dus gsum du btang zhing /_mi ma yin pa de dag la 'di skad ces kho bo 'di dang 'di lta bu zhig byed kyis/_de dang de khyed kyis bsgrub par rigs so zhes yang dang yang du bsgo ba na/_mi ma yin pa de dag gis kyang sgrub pa po la mngon par dga' bas
[\[48b.5\]]las de sgrub par byed la de grub pas gdod 'gro ba'i don byed nus par 'gyur ro/_/gnas 'di'i nges pa'i don ji skad du/_rtsa ba'i rgyud las/_rang lus ri bo mchog yin te/_/de las skyes pa'i shing chen gang /_/rtse mos lha rnams smin byed cing /_/rtsa bas klu sogs smin par byed/_/yal ga de yis mi
[\[48b.6\]]la sogs/_/yongs su smin byed shing de yin/_/de ru gnas par rab tu brjod/_/gang du dbugs ni mi rgyu ba/_/de ni dur khrod ces su bshad/_/ma mo'i khyim ni stong pa nyid/_/seng ge rnam rol phyag rgya'o/_/mtshan ma'i spras pas mi brdzi zhing /_/rtogs par dka' bas mtshan mo yin/_/sa bon yi ge
[\[48b.7\]]phyag mtshan dang /_/kha dog dbyibs dang rigs mi mnga'/_/phyag rgya sbyin sreg gtor mas dben/_/dben pa'am bas mtha' de yin la/_/bsgom pa bzang po'ang de nyid yin/_/zhes bya ba ni de bzhin gshegs pa'i nges pa'o/_/spyod par nus pa'i tshad bstan pa'i phyir/_cung zad drod ni thob pa na/_/gal te
[\[49a\]]
[\[49a.1\]]spyod pa byed 'dod pa/_/'on te 'grub 'gyur 'dod yod na/_/'dis ni spyod pa spyad pa nyid/_/ces gsungs te/_'di'i don yang rtsa ba'i rgyud nyid la 'jug par bya ste/_de yang ji skad du/_gal te spyod pa byed 'dod pa/_/yan lag drug sbyor gang yin de/_/du ba smig rgyu la sogs pa'i/_/drod
[\[49a.2\]]ni dang por bskyed par bya/_/zhes bya ba gsungs te/_'di'i don ni yang rnal 'byor pas sems can gyi don du spyod pa byed par 'dod pa rnams kyis/_dang po du ba dang smig rgyu la sogs pa rnams kyis drod bskyed nas spyod pa la 'jug par bya'o/_/gzhan du na 'jig rten pa'i bzhad gad du 'gyur ro/_/des
[\[49a.3\]]skyes bu 'dod chags can rnams gdul bar bya ba'i ched du/_'pho ba med pa'i ye shes nyams su blangs la/_gdod/_shin tu bzhin bzangs mig yangs ma/_/rang gis dbang bskur snying rje can/_/btsun mo rdo rje'i rigs bzung la/_/spyod pa bya bar brtag par bya/_/rdo rje rigs kyi dngos med na/_/
[\[49a.4\]]rang 'dod lha yi rigs kyis bya/_/zhes bya ba gsungs te/_'di'i don yang gdol pa'i rigs las byung ba'i bu mo skyes bu gzhan gyis reg par bya ba ma yin pa'am/_yang na rigs gang yang rung ste gzugs dang lang tshos brgyan pa la byang chub kyi sa bon gyis sbyangs te zhes bya ba rang gi de la mi dad pa
[\[49a.5\]]med par snyoms par 'jug pa'i las byas la/_bde ba'i byang chub kyi sems des de'i sems sbyangs la/_de dang lhan cig kun du 'gro bar bya zhing rdo rje'i glu la sogs pas skyes bu 'dod chags can rnams gdul ba dang /_don yod grub pa'i rigs las byung ba'i gar bya ba ste de ni rgyud bsdus pa 'di nyid
[\[49a.6\]]las ji skad du/_gal te dga' bas glu blangs te/_/de tshe rdo rje mchog dang ldan/_/gal te dga' ba skyes pa na/_/thar pa'i rgyus ni gar bya'o/_/de tshe rdo rje rkang pas gar/_/rnal 'byor mnyam par gzhag pas bya/_/zhes bya ba gsungs pa la/_'di'i nges pa'i don yang 'bum phrag lnga pa las/_
[\[49a.7\]]ji skad du/_stong nyid ma skyes zhi ba ni/_/bud med ces su de brjod cing /_/rtsa yi mdud pa bcu drug nas/_/bde ba'i thig le bcu drug 'byung /_/bcu drug lo yang de yin la/_/sems kyi sbyangs pa'ang de yin no/_/de bzhin du bde ba'i nga ro ni glu dang bde bas g.yo ba'i gar dang /_bde ba'i rim pas 'gro ba'i
[\[49b\]]
[\[49b.1\]]rkang pa dang ldan pas gnas par bya ba ste/_rnal 'byor mnyam par gzhag par bya/_/zhes bya ba ni nges pa'i don to/_/gzhan yang /_'khor lo'i gzugs kyis mi bskyod pa/_/zhes bya ba nas/_ska rags la ni don yod gnas/_/zhes bya ba'i don ni sngar bstan pa nyid do/_/de las gzhan pa'i don rnams
[\[49b.2\]]ni 'di lta ste/_kha T+wAM gzugs kyi shes rab dang /_/thabs kyi gzugs kyi cang te'u nyid/_/ces bya ba gsungs te/_kha ni nam mkha'i gzugs can no/_/T+wAM ni dka' thub kyi gnas pa yin la/_/bsdus pa'i don gyis chos thams cad nam mkha'i rang bzhin du gnas zhes bya ba'i don te/_Dam
[\[49b.3\]]ru'i sgra ni khams gsum du sems can thams cad la cig car du chos kyi 'khor lo bskor ba'i don to/_/de bas na kha T+wAM gdang cang te'u gzung ba nyid la nyon mongs pa lam zhe sdang skyed cing dbugs phyir rgyu ba dang nang du 'jug pa dang gnas pa gsum ni uli dang kA li nyid de/_de bas na de'i phyir/_glu ni
[\[49b.4\]]rnam dag sngags su gsungs/_/gar ni bsgom par bya ba nyid/_/de yi phyir na glu dang gar/_/rnal 'byor pas ni rtag tu bya/_/zhes gsungs pa dang /_de bzhin du/_sman ni rnam par bza' ba ste/_/chu ni rtag tu btung ba nyid/_/ces bya ba yang rnam pa gnyis su rtogs par bya ste/_phyir ni 'jig rten
[\[49b.5\]]pa'i dngos grub kyi don du dri chen dang /_dri chu rnams sbyang ba dang spel ba la sogs pa byas la/_rtog pa med pas bza' ba yin la de'i stobs kyis/_rga shis zil gyis mi non cing /_/zhes gsungs so/_/nges pa'i don ni rtsa ba'i rgyud las/_ji skad du/_g.yon pa'i steng 'og shes rab thabs/_/
[\[49b.6\]]'byung 'jug bral ba zos pa yin/_/g.yas pa'i steng 'og shes rab thabs/_/'byung 'jug bral ba btung ba nyid/_/ces bya ba gsungs te/_des rga shis dril gyis mi non cing /_/rtag tu bsrung bar 'gyur ba yin/_/zhes bya ba ni nges pa'i don yin la/_/gzhan du na phyi'i dri chen dang dri chu zos
[\[49b.7\]]shing 'thungs pas ni rga shis zil gyis mi non par 'byung bar mi 'gyur te 'jig rten pa rnams kyis kyang dpya bar 'gyur ro zhes pa ni nges pa'o/_/gzhan yang rkun ma'i skra las cod pan byas la/_/de la hUM byung sbyar bar bya/_/sangs rgyas lnga yi thod pa rnams/_/rnal 'byor spyod pas rnam par
[\[50a\]]
[\[50a.1\]]'dzin/_/thod pa sor lnga pa yi char/_/byas pas cod pan 'dzin par byed/_/thabs dang shes rab rang bzhin las/_/skra yi ska rags nyis skor nyid/_/thal ba skra yi mchod phyir thogs/_/rnal 'byor pa yi spyod pa 'dzin/_/zhes bya ba gsungs pas/_dge ba'i chos thams
[\[50a.2\]]cad dbrog par bya ba'i phyir/_rkun ma'i skra zhes bya ba'i rtsa las cod pan du brda bya ba dang /_de ru hUM las yongs su byung ba'i rdo rje rgya gram yongs su bzung ba ste/_sems can gyi don sna tshogs pa byed pa'i phyir ro/_/mngon par rdzogs par byang chub pa rnam pa lnga dang /_rnam pa nyi shu mngon par rdzogs
[\[50a.3\]]par byang chub pa'i tshul gyis gang ba dang bzang po la sogs pa zla ba yar ngo'i lnga tshan rnams kyang yin la/_de'i phyir a i r-i u l-i zhes bya bas dang /_chu dang /_me dang /_rlung dang /_nam mkha'i chos can du shes par bya ba'i phyir/_sangs rgyas lnga yi thod pa rnams/_/zhes bya ba la sogs pa dang /_
[\[50a.4\]]thod pa sor lnga pa'i cha zhes bya ba la sogs pa rgyas par gsungs so/_/de bzhin du 'jig rten pa'i lha nga rgyal can rnams gdul bar bya ba'i don du/_mi ro'i skra'i ska rags nyis skor dang /_dbang phyug chen po'i brtul zhugs kyi ched du thal bas lus la byugs pa dang /_tshangs pa'i brtul zhugs kyi ched
[\[50a.5\]]du mi ro'i skra'i tshangs skud dang /_lha rnams kyi dga' ba'i rtsed mo'i ched du cang te'u gzung ba dang /_dbang phyug chen po'i rgyal mtshan gyi ched du kha T+wAM ga gzung ba dang /_thod pa'i dum bus brtul zhugs kyi ched du rdo rje'i thod pa gzung bar bya ba ste/_'di dag bzlas dang bsgom pa yin/_/zhes gsungs so/_/
[\[50a.6\]]'di'i nges pa'i don yang rtsa ba'i rgyud las/_ji skad du/_stong nyid snying rje mi 'chad phyir/_/skra yi ska rags brjod pa yin/_/thal ba byang chub sems su gsungs/_/khu ba mi 'bo tshangs spyod phyir/_/skra yi mchod phyir thogs pas brgyan/_/de bas tshangs spyod brtul zhugs mchog_/cang te'u bde
[\[50a.7\]]ba'i sgra yis ni/_/'jig rten gsum po dbugs 'byin cing /_/stong pa'i rnam pas kha T+wAM ga_/bde ba lus skyong thod par brjod/_/de bas de yi phyir 'di dag_/bzlas pa dang ni bsgom pa yin/_/zhes gsungs so/_/gzhan yang spyod pa byed pa'i rnal 'byor pas ngo tsha ba dang dogs pa la sogs
[\[50b\]]
[\[50b.1\]]pa rnam par ma spangs pas spyod pa byed pa ni 'jig rten pa'i bzhad gad du 'gyur la/_sems can gyi don du yang mi 'gyur ba/_/de'i phyir/_brkam dang rmongs dang 'jigs dang khro/_/ngo tsha'i 'bras bu rnam par spangs/_/zhes gsungs so/_/de bzhin du de nyid ji skad du/_nges par mngon du lha
[\[50b.2\]]min gang /_/brgya byin lta bu yin na yang /_/de la 'jigs par mi bya ste/_/seng ge'i gzugs kyis rnam par rgyu/_/zhes gsungs te/_de bas na dogs pa dang bag tsha ba mi bya'o/_/de ltar spyod pa byed pa'i rnal 'byor pas le lo la gnas par mi bya ste/_le lo dang ldan pa'i gnyid spangs
[\[50b.3\]]la/_gti mug chen po gnyid la gnas te spyod pa spyad do/_/de'i phyir/_bdag nyid kyis ni gnyid spangs nas/_/the tshom med par spyod pa bya/_/zhes pa dang /_de bzhin du bde bar gshegs pas kyang dka' ba mdzad pa'i dus su rgyal srid kyi 'byor pa dang btsun mo'i 'khor dang nyid kyi sku lus kyi mthar
[\[50b.4\]]thug pa sems can gyi don du btang ngo /_/spyod pa byed pa'i rnal 'byor pas kyang rang gi lus la ltos pa med par bya ba yin pas/_lus kyi sbyin pa byin nas ni/_/phyi nas spyod pa yang dag brtsams/_/zhes gsungs te/_de yang nam mkha' gos su gyon par bya'o/_/bya mi srun pa dang /_khyi mi srun pa
[\[50b.5\]]dang /_byis pa'i skye bo ma rungs pa ngan du smra ba rnams ni chos ston pa'i bla mar brtag cing nyi ma'i tsha bas gdungs pa dang grang bas nyen pa dag bzod par bya ba'i gzhi yin no/_/de las gzhan pa'i bdog pa sbyin pa gtong ba na sbyin par bya ba'i gzhi'i khyad par du mi dbye ba ste/_mngon du ji ltar snang ba de la sbyin par
[\[50b.6\]]bya ba nyid pas/_skal dang skal min rnam dpyad pas/_/de phyir sbyin pa sbyin mi bya/_/zhes gsungs pa dang de bzhin du/_rtog pa med pa'i tshul gyis ni/_/bza' bca' de bzhin btung ba nyid/_/ji ltar rnyed pa rab tu bza'/_/yid 'ong mi 'ong mi rtog phyir/_/zhen pa tsam du mi bya'o/_/bza' dang
[\[50b.7\]]bca' min spyod pa dang /_/de bzhin btung dang btung min nyid/_/'gro dang 'gro min sngags pa yis/_/rnam rtog nyid du mi bya'o/_/zhes gsungs te/_'di'i don yang ro la chags pa tsam gyis bza' ba dang /_btung ba dag la bye brag mi dbye ba la/_las kyi phyag rgya bsgrub par bya ba'i phyir rigs bzhi'i
[\[51a\]]
[\[51a.1\]]bud med la bgrod par bya ba ma yin zhes bye brag mi dbye ba'i don to/_/gzhan yang rdo rje slob dpon ni rang gi 'dod pa'i lha dang tha mi dad par bkur bar bya ba'i phyir/_bdag gis rig pa 'dzin pa'i sa la gnas pa yin yang dor bar mi bya ste/_dngos grub rnyed pa'i slob ma gang /_/yang
[\[51a.2\]]dag ye shes snang ba po/_/mnar med spang ba'i rgyu yi phyir/_/grub pas bla mar mngon phyag bya/_/zhes bya ba gsungs te/_la bzla ba'i tshig 'dis ni dus gsum gyi sangs rgyas rnams kyang dus gsum du nyid kyi 'dod pa'i bla ma la gus pa dang bcas pas 'dud na/_slob ma zhugs pa'i las dang po
[\[51a.3\]]pa rnams kyis ci'i phyir spang zhes bya ba'i don to/_/'di'i nges pa'i don ni sngon du rgyas par bkrol ba nyid do/_/gzhan yang spyod pa pas bslab pa dang dbang bdun dang sbyin sreg dang mchod sbyin dang dka' thub dang sdom pa la sogs pa 'jig rten gyi tha snyad rnams la ched cher gzung bar mi bya ba nyid dam/_
[\[51a.4\]]yang na phyi rol pa'i lha zhi ba la sogs pa'i bslab pa dang sbyin sreg la sogs pa la ched cher mi gzung ste/_de bas na de'i phyir/_bslab dang dbang las rnam par grol/_/de bzhin ngo tsha'i 'bras bu nyid/_/dngos po kun gyi rang bzhin 'di/_/rnal 'byor snying rje chen pos spyad/_/sbyin sreg mchod sbyin dka'
[\[51a.5\]]spyod 'das/_/sngags dang bsam gtan rnam par spangs/_/dam tshig sdom las rnam grol te/_/rnal 'byor ldan pas spyod pa bya/_/zhes gsungs so/_/de bzhin du gzhan yang /_sems can kun gyi don gyi phyir/_/snying rje rtag tu btung bya ste/_/rnal 'byor btung dga' rnal 'byor pas/_/btung ba
[\[51a.6\]]gzhan gyis bzi mi bya/_/zhes bya ba smos te/_don 'di yang phyi dang nang gnyis su go bar byas la/_de yang 'jig rten pa'i mthun 'jug tu tshogs dang /_dpa' bo'i bza' ba la sogs pa'i dus su ni/_'bru la sogs pa'i chang rnams myos pa ma yin pa'i bar du btung ba yin la/_nges pa'i don du ni
[\[51a.7\]]btung ba gzhan zhes bya ba 'jig rten pa rnams myos par byed cing bya ba ma yin pa byed pa'i rgun 'brum dang sA lu la sogs pa sbyor ba'i chang rnams skra'i rtse mos kyang btung bar mi bya'i/_zla ba byang chub sems kyi chang gi rgyun gyi btung ba la rgyun ma chad par 'thungs pas/_bdag gi lus la sogs pa bde
[\[51b\]]
[\[51b.1\]]ba'i ros brlan par bya ba ni nges pa'i don du de bzhin gshegs pas gsungs so/_/kye'i rdo rje nges pa'i don gyi rgya cher bshad pa las spyod pa'i le'u'i rgya cher bshad pa ste drug pa'o//_//bcu drug phyed phyed thig le can/_/ston pa longs spyod rdzogs sku la/_/phyag 'tshal nas ni ts+tsho ma
[\[51b.2\]]yi/_/rgyas bshad rdo rje snying pos bri/_/de nas brda'i le'u bshad par bya'o/_/zhes gsungs pa la/_brda ni rnam pa gnyis su go bar bya ste/_de yang ji skad du/_rtsa ba'i rgyud nyid las/_he ru kar lhan rnal 'byor gyis/_/lus dang ngag gi brda la bslab/_/lus ngag brda yis mi smra na/_/
[\[51b.3\]]sangs rgyas kyang ni nges par 'jig_/ces gsungs te/_de bas na de'i phyir/_kye'i rdo rje'i rnal 'byor la gnas pa'i rnal 'byor pa dang rnal 'byor ma rnams kyis lus ngag gi brda'i man ngag 'bad pas yid la gzung ste/_phyi rol gyi skye bo mi srun pa rnams dang rigs gzhan gyi pho nya dang pho nya mo
[\[51b.4\]]rnams tshogs pa'i nang du tha mal pa'i tha snyad kyis brjod par mi bya'i/_bdag cag rnams kyi gsang chen gang yin pa de brdas brjod pa na skye bo ma rungs pa rnams dang /_phyi rol gyi pho nya dang pho nya mo rnams rmongs par 'gyur ro/_/de nas gsang chen rnams brda yis mi smra ba gang yin pa de ni/_
[\[51b.5\]]'jig rten 'di dang 'jig rten gzhan gyi dngos grub gnyi ga nyams par byas nas mnar med par 'gro bar 'gyur ro/_/de la sngon du ni lus kyi brda dang phyi nas ni ngag gi brda ste le'u 'dir ni lus kyi brda 'ba' zhig ston la ngag gi brda ni le'u gzhan nas ston par 'gyur ro/_/de ltar na brda de dag gnyi ga yang
[\[51b.6\]]nges pa dang drang ba'i don du shes par bya ste/_de las bsdus pa'i rgyud 'di nyid nas ji skad du ston bzhin pa rnams ni drang ba'i don du shes par bya la/_nges pa'i don ni rtsa ba'i rgyud las shes par bya'o/_/de la re zhig_/gang gis spun dang sring mo yang /_/zhes bya ba la/_spun dang sring mo ni thabs dang
[\[51b.7\]]shes rab kyi cha'i bye brag go/_/the tshom med par shes par bya/_/zhes pa ni/_drang ba dang nges pa'i don gyi thabs dang shes rab ji lta ba bzhin du shes pa'o/_/de la/_gang zhig sor mo gcig ston pa/_/zhes bya ba ni skyes pa'am bud med gang zhig gis glo bur du mdun du 'ongs pa la sor mo gcig
[\[52a\]]
[\[52a.1\]]ston pa de'i tshe/_legs par 'ongs sam zhes dri ba'i don du rtogs par bya'o/_/de bzhin du/_gnyis kyis legs par 'ongs pa yin/_/zhes pa ni lan du sor mo gnyis brkyang bas bde bar 'ongs so zhes bstan par bya'o/_/gzhan yang /_g.yon gyi mthe bong bcangs pas
[\[52a.2\]]ni/_/bsnyun gyi phyag rgyar rnam par shes/_/zhes bya ste/_gang zhig la bsnyun 'dri ba'i brdar shes par bya ste/_lus ngag yid gsum bde 'am zhes bya ba'i don to/_/gang zhig srin lag ster ba la/_/zhes pa ni thabs kyi cha yin la/_de yi mthe chung rnam par sbyin/_/zhes bya ba ni/_shes rab kyi cha
[\[52a.3\]]ste steng 'og gi bye brag gis rlung dang me ru rtogs par bya'o/_/gang zhig gung mo ston pa la/_/de yi mdzub mo rnam par sbyin/_/zhes pa ni de bzhin du steng 'og gi chas chu dang sa rtogs par byed pa yin la/_de bas de dag rnams kyang phyi dang nang gi stong pa dang snying rje'i bdag nyid yin no/_/gang de ni
[\[52a.4\]]dpal mchog gi dang po'i sangs rgyas kyi rgyud ces bya ba las kyang ji skad du/_shar dang nub tu sa dang rlung /_/phan tshun thabs dang shes rab yin/_/lho dang byang du me dang chu/_/phan tshun thabs dang shes rab yin/_/zhes pa dang /_de bzhin du/_zla ba'i lam gyi dri chen rtsa/_/nyi mas dri chu dbab
[\[52a.5\]]pa'o/_/steng 'og sems kyi rtsa gnyis ni/_/sa bon 'bab dang mun can ma/_/zhes gsungs so/_/gang zhig ming med ston pa la/_/de yi mgrin pa rab tu bstan/_/zhes pa ni/_nam mkha' lta bu'i chos shes sam/_/zhes 'dri ba la/_de'i lan du mgrin pa bstan par bya ba ni ro drug la longs
[\[52a.6\]]spyod pa'i lam mgrin pa'i 'khor lo yin te/_de'i stobs kyis rtsa rnams rgyas par 'gyur la/_de nam mkha' lta bu'i chos ston par 'gyur zhes bya ba'i don to/_/gang zhig gos ni ston pa la/_/de yi rtse gsum rab tu bstan/_/zhes bya ba ni/_skyob pa mtshan nyid shes sam zhes 'dri ba
[\[52a.7\]]la/_lan du nga yis shes te lus ngag yid gsum gyi bdag nyid rtsa gsum gyi rang bzhin shes na'o zhes bya ba'i don to/_/gang zhig nu ma ston pa la/_/de yi mtshams ni rab tu bstan/_/zhes bya ba ni/_de nyid gar gyi bstan bcos kyis thob pa yin na/_de shes sam zhes 'dri ba la/_lan du nga
[\[52b\]]
[\[52b.1\]]yis shes te dbang po gnyis sprad pa'i bde ba las rtogs zhes bya ba'i don to/_/gang zhig so ni ston pa la/_/de yi kha ni rab tu bstan/_/zhes bya ba ni shes rab kyi rang bzhin shes sam zhes 'dri ba la/_lan du nga yis shes te thabs dang shes rab ldan na'o zhes pa'i don to/_/gang zhig khro gnyer ston
[\[52b.2\]]pa la/_/gtsug phud dgrol ba bstan par bya/_/zhes pa ni/_'o na khyod dang nga gnyis thabs dang shes rab kyi rang bzhin la brtsad do zhes zer ba la/_lan du/_'jigs pa med de brtsad par bya'o/_/zhes bya ba'i don to/_/gang zhig dpral ba ston pa la/_/de yi rgyab ni rab tu bstan/_/zhes bya
[\[52b.3\]]ba ni/_gang mkha' 'gro ma rnams kyi gnas lus kyi mchog mgo la yod na de khyod kyis shes sam zhes 'dri ba la/_lan du nga yis shes te mgo bo las gzhan rgyab la sogs pa lus gzhan yang mkha' 'gro ma'i gnas yod ces bya ba'i don to/_/gang zhig rkang mthil ston pa la/_/lto yis
[\[52b.4\]]rnam par rtse bar bya/_/zhes pa ni/_'o na gnas de dag tu ji ltar bgrod par bya/_zhes 'dri ba la/_lan du gar gyi bstan bcos sngon du 'gro bas chags pa dang ldan pa'i sems kyis snyoms par zhugs nas gnas de rnams su phyin par 'gyur zhes pa'i don to/_/phyag rgya phyag rgya'i lan gyis ni/_/
[\[52b.5\]]dam tshig gis ni rnam par dbye/_/zhes pa ni/_lus kyi phyag rgya'i brda shes pas/_/gsang chen thams cad rtogs par bya/_/zhes pa'i don to/_/de la rnal 'byor mas smras pa/_/e ma bu ni snying rje che/_/zhes bya ba ni/_e ma thabs chen po'i rang bzhin khyod kyis brda dang brda ma yin pa
[\[52b.6\]]thams cad la goms par gyur to zhes bya ba'i don to/_/gal te phreng ba lag ston na/_/'du bar bya zhes smra ba yin/_/phreng ba mngon par btang byas nas/_/dam tshig la mnos brtul zhugs bzang /_/zhes bya ba ni/_de ltar brda'i lan la rnal 'byor ma thams cad rang sa nas lag na phreng ba ston par
[\[52b.7\]]byed cing /_rigs kyi bu khyod dang nga gnyis bde ba'i phreng ba rgyun mi 'chad pa'i brtul zhugs la gnas par bya'o zhes ston la/_gzhan yang 'di skad ces/_de la phyi rol zhes 'du ba/_/bzang po'i spyod yul gnas pa ni/_/de la 'du ba'i rnal 'byor mas/_/gang smras de ltar thams cad bya/_/zhes bya
[\[53a\]]
[\[53a.1\]]ba ni/_khyod ni skal ba dang ldan te phyi dang nang gi dgongs pa'i skad thams cad kyang shes pa de bas de'i phyir/_khyod dang bdag cag phyi'i gnas su 'dus la phyi dang nang gi bde ba'i ston mo la longs spyad par bya'o zhes bsgo ba na/_rnal 'byor pa des kyang thams cad dang du blang
[\[53a.2\]]ngo zhes bya ba'i don to/_/kye bcom ldan 'das 'du ba'i gnas du lags zhes rdo rje snying po la sogs pa phyi dang nang gi gnas kyi khyad par zhus pa'o/_/bcom ldan 'das kyis bka' stsal pa/_gnas dang nye ba'i gnas dang ni/_/zhing dang nye ba'i zhing nyid dang /_tsha n+do nye ba'i tsha n+do dang /_/'du ba
[\[53a.3\]]nye ba'i 'du ba dang /_/grong khyer nye ba'i grong khyer dang /_/dur khrod nye ba'i dur khrod de/_/'di rnams sa ni bcu gnyis phyir/_/sa bcu'i dbang phyug mgon po nyid/_/de phyir gzhan du btsal mi bya/_/zhes bya ba gsungs te/_'dis ni 'khor lo gsum gyi bdag nyid dang /_'khor lo drug gi
[\[53a.4\]]bdag nyid dang /_/'khor lo bzhi'i bdag nyid la gnas ba rtsa'i rigs thams cad sa bcu gnyis nyid du ston te/_de yang 'khor lo gsum gyi bdag nyid ni sku dang /_gsung dang /_thugs kyi bye brag dang /_sa 'og sa steng sa bla'i dbye bas bde mchog 'khor lo'i rgyud kyi don brjod do/_/'khor lo
[\[53a.5\]]drug gi bdag nyid ni/_sa dang /_chu dang /_me dang /_rlung dang /_nam mkha' dang /_ye shes kyi dbye ba'am/_gzugs dang /_tshor ba dang /_'du shes dang /_'du byed dang /_rnam par shes pa dang /_ye shes kyi dbye ba'am/_yi ge drug gi dbye bas phye ba yin te dang po mchog gi sangs rgyas kyi rgyud kyi
[\[53a.6\]]don to/_/gang du bzhir bstan pa ni sprul pa drug cu rtsa bzhi dang /_chos brgyad dang /_longs spyod bcu drug dang /_bde ba chen po sum cu rtsa gnyis la sogs pa ste/_de ltar 'khor lo bzhi'i dbye ba dang /_sku bzhi dang /_dbang bzhi dang /_dga' ba bzhi dang /_skad cig ma bzhi dang /_'bras bu bzhi la
[\[53a.7\]]sogs pa'i bye brag gis kye'i rdo rje'i rgyud du bstan te/_de ltar thams cad bzhi bzhi'o zhes gsungs pa'i phyir ro/_/de bas na phyi rol du ni sha dang khrag la rgyug par byed pa grong la brten pa'i lha mo rnams ni phyi'i gnas de dag na gnas pa yin la/_ji ltar phyi rol de bzhin nang /_/zhes gsungs pa'i phyir
[\[53b\]]
[\[53b.1\]]nang gi gnas ni lus la rtsa'i gzugs kyis gnas par gsungs te de las gzhan du mi blta'o/_/de yang lus la ni dzA la n+d+ha ra zhes pa nas skyed tshal rab rdzing bu'i 'gram zhes pa yan chad 'di lta ste/_rtsa ba'i rgyud las ji skad du/_spyi bo dang ni spyi gtsug dang /_/rna ba g.yas pa rtsib logs dang /_/
[\[53b.2\]]de bzhin sna tshogs smin dbus dang /_/lag pa mchan khung dag dang ni/_/nu ma gnyis dang lte ba dang /_/sna rtse dang ni kha yi lam/_/phrag gong gnyis dang pho mtshan dang /_/rtags dang bshang lam brang gi gnas/_/byin pa dang ni sor mo dang /_/rkang pa'i bol dang mthe bong dang /_/pus mo rnams su go
[\[53b.3\]]rims bzhin/_/gnas dang sa sogs blta bar bya/_/zhes gsungs so/_/de bas na de'i phyir sems can rnams la spyod pa dang grol ba'i 'bras bu ster ba'i lha mo dang gnas 'di rnams ni lus can thams cad kyi lus nyid la rtsa dang khu ba'i gzugs kyis gnas so/_/da ni nyi ma'i dus kyi khyad
[\[53b.4\]]par brjod pa'i phyir/_rnal 'byor ma rgyud kye rdo rjer/_/rnal 'byor ma yi legs 'du ba'i/_/sems can kun gyi don gyi phyir/_/nyin mo'i dus kyang rab bshad bya/_/zhes bya ba la 'dir nyi ma'i dus ni rnam pa gnyis te/_phyi dang nang gi'o/_/de la phyi'i zla ba mar gyi ngo'i bcu bzhi la sogs pa la grong
[\[53b.5\]]gi lha mo rnams gong du brjod pa'i phyi'i gnas rnams su lus can thams cad kyi mdangs 'brog par bya ba'i phyir rgyu ba yin la/_nang du ni khu ba dang rlung la sogs pa dbugs dang chu srang dang chu tshod la sogs pa'i khyad par gyi gnas su 'phro zhing 'du bar 'gyur ro/_/de bzhin du dngos grub gnyis la 'dun
[\[53b.6\]]pa'i rnal 'byor pas kyang phyi dang nang gi bye brag shes par byas la/_thun mong gi dngos grub kyi don du mar ngo'i bcu bzhi la sogs pa la mtshan mo dur khrod du song ste/_dpa' bo'i ston mo la sogs pa la 'du bar bya ba yin no/_/de ni 'di ltar kye bcom ldan 'das nyi ma gang lags zhes bya ba smos te
[\[53b.7\]]phyi dang nang gi nyi ma'o/_/bcom ldan 'das kyis bka' stsal pa/_mar gyi ngo yi bcu bzhi dang /_de bzhin du yang brgyad pa nyid/_/ces bya ba gsungs te/_mar ngo'i bcu bzhi ni nyi shu rtsa dgu'o/_/de bzhin du mar ngo'i brgyad ni nyi shu rtsa gsum mo/_/de yang nges pa'i don ni rtsa ba'i rgyud nyid la 'jug par
[\[54a\]]
[\[54a.1\]]bya ste/_ji skad du/_byang chub sems kyi zla ba 'di/_/yar ngo mar ngo rab tu gnas/_/yar ngo yis ni skyed byed ma/_/mar ngo yis ni 'joms byed ma/_/mar ngo'i bcu bzhi la sogs kyis/_/byang chub sems kyi mkha' 'gro ma/_/bde chen 'khor los 'du bar mdzad/_/'di
[\[54a.2\]]ni nges pa'i don du bshad/_/ces gsungs so/_/gzhan yang bza' ba gsungs pa ni/_rgyal mtshan dang ni mtshon bsnun nyid/_/lan bdun pa yang bza' bar bya/_/zhes bya ba la/_rgyal mtshan ni rgyal pos rkun po la sogs pa skyes pa'am bud med 'ga' zhig chad pas bcad de/_lus
[\[54a.3\]]mtshon gyis dral nas ro shing la dpyangs te gzhag pa'o/_/lan bdun pa ni 'di na skyes pa'am bud med 'ga' zhig skye ba bdun du mi'i lus su brgyud pa yin la/_de'i mtshan nyid kyang grib ma bdun du 'byung ba dang /_mig mi 'dzums pa dang /_dpral ba la gnyer ma gsum yod pa dang /_lus la
[\[54a.4\]]dri zhim po 'byung ba la sogs pa nyid yin te de lta bu mthong na phyag tu me tog dag phul te bskor ba byas la 'di skad ces rnal 'byor gyi dbang phyug chen po da ni bdag cag lta bu'i don bgyi ba'i dus la bab po zhes brjod pa na de'i lus 'dor bar 'gyur ro/_/de dor nas kyang de'i sha las rgya shug gi tshig
[\[54a.5\]]gu tsam gyi ri lur byas te/_bdag cag thams cad kyis bza' bar bya zhing sems can thams cad la khyed tshad du bgo bar bya'o/_/des ni mkha' la spyod pa'i dngos grub ster ba yin no/_/de bzhin sha phal pa rgyal mtshan mtshon dang bsnun pa la sogs pa'i sha ni sbyang ba dang spel ba la sogs pa
[\[54a.6\]]byas la ril bur byas te zos pas kyang gnyer ma dang skra dkar la sogs pa 'joms par nges so/_/'di dag gi nges pa'i don yang 'bum phrag lnga pa las/_ji skad du/_rtsa yi shing gzugs las sbyangs pa'i/_/lus kyi rgyal mtshan mchog 'di yis/_/byang chub sems kyi sha zos na/_/
[\[54a.7\]]rnal 'byor dngos grub mchog tu 'gyur/_/zhes gsungs te/_lan bdun pa yi nges pa'i don ni ji skad du/_gang yang lus can thams cad kyi/_/lus 'di skye ba bdun yin te/_/ro drug ldan pa'i bza' btung dag_/kun du zos shing 'thungs pa las/_/zhu zhing bcud ni rgyas pa de/_/skye ba dang
[\[54b\]]
[\[54b.1\]]por de brjod do/_/de nas de la khrag 'byung ba/_/skye ba gnyis par rab tu brjod/_/de las sha byung gsum pa ste/_/pags par gyur pa bzhi pa dang /_/rtsa ru gyur pa lnga pa'o/_/de las rus pa drug pa ste/_/zhag dang rkang mar bdun pa'o/_/zhes sngon du brjod do/_/gzhan yang /_'bad pas
[\[54b.2\]]snying rje bskyed pa yis/_/gsad par bya ba brjod pa nyid/_/snying rje med na mi 'grub pas/_/de phyir snying rje bskyed par bya/_/zhes bya ba ni/_phyi dang nang gi dbye bas re zhig gi phyir ni/_mtshams med lnga ni byed pa dang /_/sangs rgyas bstan pa 'khrug byed pa/_/zhe sdang rigs ni ting 'dzin gyis/_/
[\[54b.3\]]re zhig tsam zhig gsad bya yis/_/rnam pa kun du gzhom mi bya/_/de ste kun du gsang byas nas/_/rnal 'byor dam tshig las nyams phyir/_/grub pa nam yang yod mi srid/_/ces bya ba ste des ni gdug pa can thams cad thul bar 'gyur/_/de bas na gdug pa can thams cad gzhug pa ste zhes bya
[\[54b.4\]]ba gsungs so/_/gzhan yang nges pa'i don ni rtsa ba'i rgyud las ji skad du/_steng dang 'og gi srog chen po/_/rnal 'byor chen pos gsad cing gso/_/de min srog chags mi gsod de/_/gdug pa de dag rtag par gsad/_/ces gsungs so/_/de ni nges pa'i don to/_/cho ga'i gtso bos dgag
[\[54b.5\]]par bya/_/zhes bya ba ni/_phyi nang gi srog gnyis char la khyab pa yin te/_phyi ni bde stong rigs kyi ting nge 'dzin gyis dgag par byas la/_nang du stong pa chen pos dgag par bya'o/_/gzhan yang nyin mo dang mtshan mo'i dus thabs dang shes rab kyi char brtag par bya ste/_'di ltar/_nyin mo bcom ldan
[\[54b.6\]]rdo rje can/_/shes rab mtshan mor brtag par bya/_/zhes bya ba ste/_de ni/_gang zhig zhes rab dngos med de/_/dngos po thabs su brtag par bya/_/zhes bya ba'i don to/_/'di'i nges pa'i don yang rtsa ba'i rgyud las ji skad du/_g.yas g.yon nyi zla'i mtshan nyid can/_/bsil dang tsha bar byed pa
[\[54b.7\]]de/_/gang de skyon yon gnyis kyang yin/_/de ni thabs dang shes rab bo/_/zhes gsungs so/_/de bzhin du/_mi bya cung zad yod ma yin/_/rtag tu mi bza' yod ma yin/_/'di la mi bsam pa yang med/_/bzang ngam ngan zhes mi smra med/_/ces bya ba ni/_rgyu ba dang mi rgyu ba 'di dag thams cad rang
[\[55a\]]
[\[55a.1\]]las yongs su byung ba'i phyir ro/_/de bas na/_ji ltar bdag nyid de ltar gzhan/_/de bzhin bdag dngos mchog yin te/_/zhes bya ba rang gi rang bzhin ji lta ba bzhin du shes pa na khams gsum gyi 'khor los sgyur ba gcig po yang yin no/_/'di nyid kyi phyir/_'di ltar
[\[55a.2\]]sems pa'i rnal 'byor pas/_/bza' dang btung ba la sogs spyad/_/yan lag ji snyed bsgyur ba dang /_/tshig rnams rab tu nyed pa nyid/_/he ru ka dpal gnas bzhugs pas/_/de snyed sngags dang phyag rgyar brjod/_/ces gsungs te/_de yang ji skad du/_dkyil 'khor lha 'dir lus
[\[55a.3\]]nyid yin/_/gzhan dag lha dang dkyil 'khor ni/_/btsal bas nam yang mi rnyed ces/_/'dren pa dpa' bos rab tu gsungs/_/shrI ni gnyis med ye shes te/_/zhes pa ni bdag dang gzhan gyi dpal gnyi ga'i char mi 'dzin pa'o/_/he ni rgyu sogs stong pa nyid/_/ces pa ni/_las dang ye
[\[55a.4\]]shes dang phyag rgya bcing ba dang gtor ma la sogs pa'i rgyu dang bral ba'i ting nge 'dzin bde ba chen po'o/_/ru ni tshogs dang bral ba nyid/_/ces pa ni/_kun du brtags pa'i mtshan nyid las grol ba'i bde ba nyid de/_gang de ji ltar bsgrub snyam pa la/_ka ni gang du'ang mi gnas pa/_/zhes bya ba
[\[55a.5\]]gsungs te/_tshogs pa dang dmigs pa'i chos las bral ba phan tshun du ltos pa med pas bsgrub par gsungs so/_/de bas na he ru ka'o/_/gzhan yang /_rdo rje thod pa'i rnal 'byor gyis/_/zhes pa ni/_lus skyong ba'i rnal 'byor gyis so/_/skye bo gang dang gang rnams kyi/_/sha ni mkhas pas
[\[55a.6\]]bza' byas na/_/sems can de de dbang du 'gyur/_/zhes bya ba ni/_rnal 'byor pa bdag gis lus skyong ba'i rnal 'byor mngon du byas na/_sangs rgyas rnams kyang dbang du 'gyur na/_'jig rten gsum na gnas pa'i skye bo phal pa rnams ji ltar bsgo ba bzhin byed pa smos kyang ci dgos/_/
[\[55a.7\]]gzhan du na rnal 'byor pas bud med kyi skye bo rnams la 'jug pa na byang chub sems kyi sha phyi rol du mi gtang bar zos na rang gi lus la dbang du 'gyur te/_de ni rnal 'byor pa mkhas pa zhes brjod do/_/kye rdo rje'i nges pa'i don gyi rgya cher bshad pa las/_brda dang gnas gtan la phab pa'i le'u'i
[\[55b\]]
[\[55b.1\]]rgya cher bshad pa ste bdun pa'o//_//byang chub sems ni zla bar 'gyur/_/cha shas bco lnga'i bdag nyid can/_/de 'gyur rnal 'byor bdag med ma/_/mi yi gzugs kyi tshul bsgyur nas/_/'jig rten gsum po dbang du mdzad/_/de la gus pas rab btud nas/_/bdag med
[\[55b.2\]]dkyil 'khor rgyas bshad ni/_/rdo rje snying pos bri bar bya/_/de nas rnal 'byor ma'i 'khor lo bshad par bya'o zhes bya ba la sogs pa smos te/_rnal 'byor ma ni zla ba mar ngo'i chos can tshes bco lnga po mun pa'i rdul med par byed la/_snang ba'i rdul ni 'joms par byed cing 'khor ba'i byang chub kyi
[\[55b.3\]]sems kha thur du bltas pa gang yin pa de la brjod par bya'o/_/de yang rtsa ba'i rgyud las ji skad du/_sku gsung thugs kyi dbye ba yis/_/dkyil 'khor rnam pa gsum du brtags/_/dang por dgyes pa'i rdo rje nyid/_/sku yi dkyil 'khor zhes su brjod/_/de rjes bdag med ma bshad pa/_/
[\[55b.4\]]thugs kyi dkyil 'khor yin par gsungs/_/de rjes ku ru ku l+le bshad/_/gsung gi dkyil 'khor yin par 'dod/_/zhes gsungs pa'i phyir/_da ni rnal 'byor ma'i 'khor lo bshad par rigs so/_/nam mkha'i khams su b+ha ga bsam/_/dbus su rnam par bsgom pa ni/_/'khor lo
[\[55b.5\]]sngon du ci rigs par/_/lha rnams ji ltar 'byung ba nyid/_/ces bya ba gsungs te/_'di'i don yang sngon du 'gro ba'i srung ba'i 'khor lo la sogs pa ni he ru ka bskyed pa nyid kyi dus su bstan pa las shes pa nyid du bya'o/_/'dir ni gnad kyi gnas tsam zhig bstan par bya ba'i phyir nam mkha'i
[\[55b.6\]]dbyings su zhes bya ba la sogs pa smos pa yin te/_rang gi bdag po mchod pa sngon du 'gro bas/_oM shU n+ya tA dz+nyA na zhes pa la sogs pa'i tshul gyis snod dang bcud sbyang ba byas la/_chos thams cad nam mkha'i dkyil 'khor ltar mos par bya ste/_de'i rjes la de bzhin gshegs pa thams
[\[55b.7\]]cad kyi sku dang /_gsung dang /_thugs mtshon par bya ba'i phyir nam mkha'i dbyings der yi ge e'i dbyibs lta bu dpag tshad rgya khyon dpag tu med par bsgoms la de'i nang du 'khor lo sngon du ci rigs par zhes bya ba'i don to/_/sa dang chu dang me dang rlung /_/zhes bya ba'i dkyil 'khor rim gyis bskyed la/
[\[56a\]]
[\[56a.1\]]de dag yongs su gyur pa las/_bcom ldan 'das ma'i dkyil 'khor gyi 'khor lo sgo bzhi dang rta babs dang ldan pa bsams te/_'phar ma gnyis dag skyon med pa/_/zhes bya ba ni/_yul dang yul can gyi lha mo'i tshul gyis 'phar ma gnyis su bcad cing /_ze 'bru
[\[56a.2\]]las ni gcig 'gyur te/_/zhes bya ba ze 'bru dang nang gi 'phar ma la ni phung po lnga rnam par dag pa'i lha mo ste/_sngon du brjod pa'i stong pa chen po yi ge lnga'i chos can no/_/gang yang de ni rang bzhin chen po lnga zhes kyang brjod la 'phar ma phyi ma rnams ni phyi rol du 'gyur ba yin no/_/de'i phyir/_gru gsum
[\[56a.3\]]la ni phyi ma brjod/_/ces gsungs so/_/de dbus ro ni bco lnga yi/_/gdan gyi bdag nyid rnam par bsam/_/zhes bya ba ni/_khams thams cad srog gi rlung la zhon nas rgyu ba'i phyir/_phyi rol du ro ru brtags so/_/de yi steng du zla ba yin/_/zla ba'i steng du sa bon nyid/_/ces bya ba ni ji skad du/_
[\[56a.4\]]rtsa ba'i rgyud nyid las/_dang po khu ba pha las 'byung /_/rnam shes rlung ldan der 'jug ste/_/de la ma yi khrag gis sbyar/_/don 'di yis ni bskyed rim bstan/_/zhes gsungs pas/_ro dang zla ba dang sa bon dang nyi ma'i dkyil 'khor gyis mnan par gsungs so/_/gnyis 'dus pa las bde chen
[\[56a.5\]]po/_/zhes pa ni khu ba dang khrag gi rang bzhin dang srog 'byung 'jug gi rim pa dang /_la la nA dang ra sa nA 'dom pa dang steng 'og gnyis 'dom pa'i phyir ro/_/A li zla ba'i gzugs kyis gnas/_/kA li'i gzugs kyis snang byed do/_/zhes bya ba ni/_phyi rol bskyed pa'i rim pa la/_/A li yongs su gyur
[\[56a.6\]]pa'i zla ba'i dkyil 'khor srog 'ong ba'i tshul dang /_kA lis nyi ma'i dkyil 'khor srog 'gro ba'i tshul du bsam pa ni drang ba dang nges pa'i don to/_/zla ba nyi ma 'dus pa las/_/zhes pa ni/_nyi zla'i rang bzhin dang rnam par shes pa gsum 'dus pa las so/_/dkar mo la sogs rab tu grags/_/zhes pa
[\[56a.7\]]ni/_phyi rol du ni bcud kyi srid pa skyed pa dang /_nang du dam pa'i srid pa skyed pa zhes grags so/_/de ni dkar mo la sogs pa'i lha mo bco lnga'i bdag nyid thams cad tshul de ltar skye zhes bya ba'i don to/_/zla ba ye shes me long ldan/_/rta bdun pa ni mnyam nyid ldan/_/rang lha'i sa bon phyag mtshan ni/_/
[\[56b\]]
[\[56b.1\]]so sor rtog par brjod par bya/_/thams cad gcig gyur nan tan nyid/_/rdzogs pa chos dbyings dag pa'o/_/zhes bya ba ni/_rlung gis bskyod pa dang /_me yis sbar ba dang /_chu yis yongs su smin par byed pa dang /_sa yis kun du 'dzin pa dang /_nam mkha' kun du 'phel bar byed pa ste/_mgrin
[\[56b.2\]]pa dang /_rkan dang /_spyi bo dang /_mchu dang so'i chos can rnams ni ye shes lnga'i bdag nyid de byang chub pa rnam pa lnga'i don zhes bya'o/_/de bas/_mkhas pas cho ga gsungs pa yis/_/rnam pa lnga po bsgom par bya/_/zhes gsungs te/_drang ba dang nges pa'i don du rtogs par bya'o/_/A li kA li
[\[56b.3\]]mnyam sbyar bas/_/rdo rje sems dpa' nyid kyi gdon/_/zhes bya ba ni byis pa rnams kyis rtogs par bya ba'i phyir/_phyi rol du A li dang kA li yongs su gyur pa'i nyi zla'i gdan du gsungs la/_yang dag par na/_yi ge las byung gong bu yi/_/hUM phaT yi ge mi 'dod de/_/sems dpa'
[\[56b.4\]]gzugs brnyan las byung ba/_/dkyil 'khor bdag po rnam par bsgom/_/zhes bya ba gsungs la/_de lta bu'i tshul gyis bdag med pa'i 'khor lo bsgom pa ni nges pa'i don to/_/'di'i don ni mchog gi dang po'i sangs rgyas kyi rgyud ces bya ba las kyang /_ji skad du/_A li kA li sbyor ba
[\[56b.5\]]yis/_/hUM yig 'dod min rgyal po kye/_/zhes gsungs so/_/'jam pa'i rdo rjes bshad pa'i bsdus pa'i rgyud kyi le'u lnga pa las kyang /_ji skad du/_a dang ka sogs gang gcig ri bong nyi ma'i gdan de rdo rje can la med/_/yi ge hU gyur mtshan ma med cing kha dog dbyibs la sogs pa 'dir
[\[56b.6\]]mi bzhed/_/gzhan yang mi 'gyur las skyes 'gyur ba zad par 'gyur ba de ni bzang po'i dbang por ldan pa ste/_/rnam pa kun gyi mchog dang ldan zhing rgyal ba sgyu ma sna tshogs 'dzin/_/zhes gsungs so/_/bskyed pa'i rim pa'i tshul ni gong du bstan pa ltar/_phyag mtshan zhal sogs gong ma
[\[56b.7\]]bzhin/_/zla ba chu shel nor bu'i 'od/_/ces bya ba gsungs so/_/skabs 'dir ni phyag mtshan dang gri gug dang thod par brtag cing zhal mdog thams cad ni nag po 'ba' zhig tu brtag ces pa'i don to/_/de ni 'di nyid las/_thabs dang shes rab rang bzhin gyis/_/'di ltar thams cad rdzogs
[\[57a\]]
[\[57a.1\]]pa nyid/_/zla ba nyi mar rab dbye ba/_/A li shes rab kA li thabs/_/'di ltar dkar mo la sogs pa/_/kha dog dbye bas tha dad yin/_/zhes bya bas gsal bar bstan te/_phyi nang gi byang chub pa rnam pa lnga la sogs pas bskyed pa'i tshul du ni gcig la kha dog tsam gyis
[\[57a.2\]]bye brag tu byas zhes bya ba'i don to/_/gnas kyi bye brag bstan par bya ba'i phyir/_re zhig nang gi 'phar ma la/_/rnal 'byor ma lnga nges bzhugs pa/_/phung po lnga yi rang bzhin du/_/rnal 'byor rig pas rtag tu bsgom/_/zhes gsungs te/_tshes bcu drug nas nyi shu'i bar de sku'i rang bzhin zhes bya ba'i
[\[57a.3\]]don to/_/dbang por rdo rje zhes pa ni dbang po'i phyogs su lha mo rdo rje ma dang /_gshin rje'i phyogs su dkar mo dang /_chu bdag gi phyogs su chu'i rnal 'byor ma dang /_lus ngan gyi phyogs su rdo rje mkha' 'gro ma dang /_dbus su bcom ldan 'das bdag med rnal 'byor ma zhes bya ba ste/_de rnams
[\[57a.4\]]ni sku'i chos can gyis bsdus pas phung po lnga'i lha mo rnams so/_/da ni phyi rol gyi 'phar ma bshad par bya ba'i phyir/_phyi rol gyi ni 'phar ma la/_/zhes bya ba la sogs pa smos te/_dkar mo chom rkun ro langs ma/_/zhes bya ba dang /_g+ha sma rI zhes bya ba bzhi ni/_phyi'i 'phar ma'i phyogs bzhir
[\[57a.5\]]rim pa bzhin du dgod de/_tshes nyi shu rtsa lnga'i bdag nyid gsung gi rang bzhin no/_/de bzhin du pu k+ka sI dang /_ri khrod ma dang /_gdol pa mo dang Dom+bi nI rnams ni mtshams rnams su dgod de/_tshes nyi shu drug nas sum cu'i bar du rnam par dag pa'i tshul gyis thugs kyi rang bzhin du brjod do/_/
[\[57a.6\]]'og ldan ma dang steng ldan nyid/_/mkha' spyod ma dang sa spyod brjod/_/ces bya ba ni/_'og ldan ma ste/_gsung gi rang bzhin lnga tshan bar ma'o/_/mkha' spyod ma ste thugs kyi rang bzhin lnga tshan gsum pa'o/_/'di gnyis dag ni lus can thams cad kyi srog rnam pa gnyis yin te/_
[\[57a.7\]]steng gi srog dang 'og gi srog go/_/'di gnyis nyid las gsang ba 'dus pa la sogs pa'i thabs kyi rgyud dang /_dgyes pa'i rdo rje la sogs pa'i rnal 'byor ma'i rgyud rnams kyang byung ste/_de la ni steng nas ni thabs kyi rgyud do/_/'og nas ni shes rab kyi rgyud byung bar gyur to/_/de'i phyir/
[\[57b\]]
[\[57b.1\]]srid dang zhi ba'i rang bzhin gyis/_/snying rje chen po 'di dag gnas/_/zhes bstan to/_/lha mo thams cad sku mdog gnag_/ces pa ni/_shes rab stong pa nyid kyi brda ston pas sku mdog nag mo'o/_/drag cing phyag rgya lnga yis brgyan/_/zhes pa ni lha mo thams cad kyang tshes lnga tshan gyi rang
[\[57b.2\]]bzhin dag pa las/_'khor lo rna cha mgul rgyan dang /_/phyag gdub ska rags rnam pa lnga/_/sangs rgyas lnga yang rnam dag cing /_/'di lngas phyag rgya dag pa'o/_/zhes gsungs so/_/gzhan yang /_zhal gcig spyan ni dmar ba rnams/_/phyag na gri gug thod pa 'phyar/_/zhes gsungs
[\[57b.3\]]pa ni/_/srid pa dang zhi ba'i rang bzhin ston pa yin la bdag med ma ji lta ba de bzhin du lha mo bcu bzhi po rnams kyang de nyid du gcig cing tha mi dad do/_/'di ltar na/_ji ltar bdag med rnal 'byor ma/_/de ltar thams cad rnam bshad de/_/lag pa gcig ni thod pas brel/_/g.yas pa na ni gri gug
[\[57b.4\]]bsnams/_/zhes bya ba la kha dog dang phyag mtshan dang zhal la sogs pa bdag med ma nyid las tha mi dad par bstan pa'i don to/_/g.yon pas kha T+wAM gnyid de/_/stag gi pags pas smad dkris shing /_/ro la zhon zhing gzi brjid 'bar/_/zhes pa nges pa'i don ni gong du brjod par zad do/_/phyag
[\[57b.5\]]gnyis skra ser gyen du 'bar/_/zhes pa ni ji srid gnyis su snang ba'i cha bstan pa'i phyir ro/_/ting nge 'dzin gyi stobs kyis khams thams cad gyen du 'bar ba'i phyir dbu skra gyen du brdzes pa'o/_/nga rgyal la sogs skyon drug rnams/_/zhes pa ni sa'i khams nas ye shes kyi khams kyi bar du drug po steng gi rgyu ba
[\[57b.6\]]dang 'og gi rgyu ba phas bskyed pa gsum dang mas bskyed pa gsum ste drug lus can rnams la lugs su 'byung ba rnams so/_/gcod phyir gri gug rnam par gnas/_/zhes pa ni nges pa'i don du stong pa nyid las brjod de des skyon drug po gcod par gsungs so/_/dngos dang dngos min rnam rtog gi/_/
[\[57b.7\]]bdud rnams rnam pa bzhi yi khrag_/mgo bo'i pad+ma'i snod du ni/_/dngos grub phyir ni btung bar bya/_/zhes bya ba la 'di'i nges pa'i don ni ji skad du/_rtsa ba'i rgyud las/_rang gi lus mchog pad+ma nas/_/bsam gtan bzhi yis bsad pa yis/_/bdud bzhi'i sha dang khrag gnas pa/_/rnal 'byor
[\[58a\]]
[\[58a.1\]]rigs pas rtag par btung /_/skye rga zil gyis non par 'gyur/_/zhes gsungs te/_'khor ba pa'i gnas skabs rnam pa bzhi ni bdud yin la/_bdud bzhi po de dag gi sprul par phung po'i bdud dang /_snying gar 'chi bdag dang /_mgrin par nyon mongs pa dang /_spyi bor lha'i
[\[58a.2\]]bu'i bdud de/_zla ba cha bcu drug pa las ni cha bzhi bzhi gsod la srog nyi khri chig stong drug brgya'i nang nas srog lnga stong bzhi brgya bsad pas khrag 'thungs pa yin zhing dngos dang dngos min yin gyi rnam rtog bcom pa yang yin no/_/stong pa'i rnam pa kha T+wAM ga_/thabs kyi ro ni rnam par brtag_/ces
[\[58a.3\]]pa ni sngon du rgyas par bstan to/_/'dis ni 'khor lo rnams bsgoms na/_/zhes pa ni/_phyi dang nang gi bdag nyid can drang ba dang nges pa'i don du shes nas bsgoms na dngos grub myur du thob par 'gyur zhes gsungs te nges pa'i don to/_/'di'i don yang rtsa ba'i rgyud las/_ji skad du/_rnam rtog rgya ru
[\[58a.4\]]chud pa yi/_/'gro ba gsum po rnam gzigs nas/_/ji lta ji ltar grol 'gyur ba'i/_/de dang de yi thabs bstan to/_/rnam rtog bag chags kyis bcings la/_/thog mar rtog pa'i cho ga bstan/_/rnam rtog rang bzhin shes pa na/_/mi rtog pa la rnam 'jug bya/_/dkyil 'khor 'khor lo
[\[58a.5\]]bsgom pa dang /_/lha rnams ji ltar bskyed pa dang /_/ye shes dgug dang dbang bskur dang /_/de bzhin 'khor lo rtsa dang ni/_/khu ba rlung rnams gang bstan te/_/byis pa rnams ni gzhug pa'i phyir/_/'jig rten mgon pos bstan pa yin/_/ma yin nges don gzhan du spyad/_/dkyil
[\[58a.6\]]'khor tshul dang lha dag dang /_/ye shes dgug dang dbang bskur dang /_/khu ba rlung du su lta ba/_/kye yi rdo rje des mi shes/_/zhes gsungs so/_/da ni rgyud thams cad kyi bskyed pa dang rdzogs pa'i rnal 'byor ma'i drang ba dang /_nges pa'i don gyi yan lag drug tu bsdu ba bstan te/_de la gang
[\[58a.7\]]rdzogs pa'i rim pa'i gnas skabs su yan lag drug bstan pa de ni nges pa'i don yin la/_bskyed pa'i rim par yan lag drug tu bstan pa de ni drang ba'i don du shes par bya'o/_/'di lta ste/_dang por nag po rab tu bsgom/_/gnyis par dmar po rnam par bsgom/_/gsum pa la ni ser por
[\[58b\]]
[\[58b.1\]]bsgom/_/bzhi par ljang gu de bzhin no/_/lnga par kha dog sngon po dang /_/drug par dkar po'i lus can te/_/yan lag drug bsgom rnal 'byor pas/_/khyad par dga' mthar yang de bzhin/_/zhes bya ba gsungs te/_'dir ni re zhig byis pa rnams kyis rtogs par bya ba'i phyir/_mi bskyod pa
[\[58b.2\]]dang /_dpag med 'od dang /_don grub dang /_rin chen 'byung ldan dang /_rdo rje sems dpa' dang /_rnam snang gtso bo ste yan lag drug go/_/'di ni sa dang /_chu dang /_me dang /_rlung dang /_nam mkha' dang ye shes su yang grub la gzhan yang kha dog gcig tu rtog pa spang bar bya ba'i phyir kha dog
[\[58b.3\]]rnam pa drug kyang gsungs te/_byis pa rnams kyis rtogs par bya ba'i don to/_/gzhan yang skye bo grangs can pa rnams gzhug par bya ba'i phyir/_khams drug yi ge'i chos kyis bstan la de yang bsdu ba'i yi ge ni rnam pa drug yin te/_'di ltar a i r-i u l-i zhes bya ba lnga dang /_de rnams kyi
[\[58b.4\]]mthar thabs sam shes rab kyi yi ge gang rung cig bzhag pas drug go/_/de yang mtshan yang dag par brjod pa las/_thig le stong pa yi ge drug_/ces bstan la drug po de gsal byed 'ba' zhig sum cur gnas pa la nye bar bsgyur bas brgya brgyad cur 'gyur zhing zla ba drug gi zhag tu 'gyur ro/_/
[\[58b.5\]]yang de bzhin du thabs sam shes rab kyi yi ges mtha' brten pa rnams kyis sum cu po nye bar bsgyur bas brgya brgyad cu ste/_de ltar sum brgya drug cur grub bo/_/de yang 'di ltar gang du tsheg drag dang bcas pas bsgyur ba ni shes rab dang thig le dang bcas pas bsgyur ba thabs su rtogs par bya ste/_
[\[58b.6\]]lo gcig gi chos su grub po/_/'di'i rgyas pa ni rtsa ba'i rgyud las khong du chud par bya'o/_/de bzhin du 'jig rten pa'i dngos grub 'dod pa'i byis pa rnams kyis gsad pa la sogs pa'i las kyi dbye bas dkyil 'khor la kha dog bye brag tu bsgom zhes pa ni 'di ltar gsang ba'i 'khor lo ljang gu dang /_sprul
[\[58b.7\]]pa ser po dang /_chos nag po dang /_longs spyod dmar po dang /_dpal ba dkar po dang /_gtsug tor sngon por bsgom par bya ste 'jig rten pa'i rdo rje'i tshig go/_/de ltar brjod pa de dag gis ni bskyed pa'i yan lag drug mdor bstan pa'o/_/dga' bral mtha' yang de bzhin no/_/zhes pa ni/_rdzogs
[\[59a\]]
[\[59a.1\]]pa'i rim pa'i yan lag drug bstan pa yin te/_de ltar/_bskyed pa'i rim pa nyid dang ni/_/rdzogs pa yi yang rim pa nyid/_/rim pa gnyis las mnyam gnas nas/_/rdo rje can gyi chos 'chad do/_/zhes gsungs la/_rdzogs pa'i rim pa'i yan lag drug po de dag kyang
[\[59a.2\]]dpal gsang ba 'dus pa'i le'u bco brgyad pa las/_ji skad du/_so sor sdud dang bsam gtan dang /_/srog rtsol de bzhin 'dzin pa dang /_/rjes su dran dang ting 'dzin te/_/sbyor ba yan lag drug ces bya/_/zhes gsungs te/_don 'di ni dang po'i mchog gi sangs rgyas dang mtshan yang
[\[59a.3\]]dag pa rang rjod pa las/_rgyas par khong du chud par bya'o/_/gzhan yang rgyud 'di nyid las byis pa rnams gzud pa'i rjes la 'jig rten pa'i kun rdzob kyi skabs su bstan pa yan lag drug po 'di lta ste/_bskyed pa yi ni cha bshad do/_/zhes pa ni/_bskyed pa'i rim pa ste rtog pa'i rnal 'byor gyi
[\[59a.4\]]yan lag drug bstan nas/_snyoms par 'jug pa'i yan lag drug bstan par bya'o zhes bya ba'i don to/_/nam mkha'i khams ni pad+ma la/_/b+ha ga zhes bya'i ye shes brjod/_/bsgom pa zhes bya'i snyoms 'jug nyid/_/de yi bde ba 'khor lor brjod/_/ces bya ba gsungs te/_phyi nam mkha'i khams/_
[\[59a.5\]]nang du pad+ma dang /_phyi chos kyi 'byung gnas gru gsum/_nang du bde ba'i ye shes kyi khyad par nyams su myong ba'o/_/de nyid phyi rol du snod bcud kyi rim pas bsgom pa yin la/_nang du ni gnyis gnyis snyoms par 'jug pa yin no/_/phyi rol du ni dkyil 'khor gyi khong bu dang /_nang du ni thig le bzhi'i
[\[59a.6\]]bde ba 'khor lo'o/_/de nyid ni 'di ltar/_rim pa ji bzhin rang nyid rig_/ces bya ba ste/_phyi'i dkyil 'khor gyi 'khor lo ni/_sa chu me rlung bzhi yongs su gyur pa yin la/_nang dus chu me rlung bzhi'i thig le 'pho ba'i rim pa skad cig ma bzhi'i rim pas phye bas rang gi rig pas phye'o/_/lha
[\[59a.7\]]zhes bya ba byang chub sems/_/ji ltar 'byung ba khu ba yin/_/zhes bya ba gsungs te/_gzhal yas khang de'i nang du go rims bzhin rang gi rig pa'i khu ba byung ba'i bde ba rtogs pa ni lha yin te/_de ltar na snyoms par 'jug pa'i yan lag drug bstan to/_/da ni dga' ba bzhi'i rim pa bstan pa'i
[\[59b\]]
[\[59b.1\]]phyir/_lhan cig skyes pa rnam pa gnyis/_/re zhig mi mo shes rab nyid/_/skyes bu thabs su brjod par bya/_/zhes bya ba gsungs te/_dbang po gnyis kyis snyoms par 'jug pas sangs rgyas par 'dod pa rnams la skyes pa dang bud med dag ni thabs dang shes rab kyi sgrar bstan te yang dag par
[\[59b.2\]]ni ma yin no/_/yang dag par ni/_kun rdzob don dam dbye ba las/_/phyis ni de dag rnam gnyis so/_/zhes gsungs pa'i phyir dga' ba bzhi yin la/_de rnams kyang mtshon bya mtshon byed dbye bas kun rdzob kyi bde ba 'dzag pa'i bdag nyid ni thabs yin zhing /_don dam pa'i bde ba mi 'gyur
[\[59b.3\]]ba ni shes rab tu rtogs par bya'o/_/gzhan du na re zhig skyes bu rnam pa gnyis te/_khu ba dang ni de bde nyid/_/skyes bu bzhin du shes rab ste/_/khu ba dang ni bde ba nyid/_/de nyid phyir ni dga' ba ni/_/bzhi yi rab tu dbye ba yin/_/zhes gsungs te/_skyes pa dang bud med dag gi khu ba ni
[\[59b.4\]]thabs yin la bde ba ni shes rab bo/_/de bzhin du/_rdzogs pa'i rim pa'i phyogs la'ang /_/'di ltar lhan cig skyes rnam bzhi/_/zhes bya ba ni mtshon par byed pas yongs su dor te mtshon bya don dam pa'i phyogs la'ang /_rlung dang chu yis bsdus pa'i ting 'dzin dang /_/me dang sa yis
[\[59b.5\]]bsdus pa'i ting nge 'dzin bzhi yin no/_/de ni 'dir ltar mtshan yang dag par brjod pa las kyang /_bsam gtan bzhi pa'i rtse mo can/_/zhes gsungs so/_/dga' ba de dag kyang /_dga' ba dang po dpa' bo nyid/_/mchog tu dga' ba rnal 'byor ma/_/shin tu bde dga' thams cad des/_/
[\[59b.6\]]de bde thabs las thams cad rig_/ces bya ba gsungs te/_lugs dang lugs las bzlog pa'i bye brag gis skyes bu rnams la ni dang po rlung gi khams 'khrug go/_/de nas ni me dang chu dang sa rim bzhin du 'khrug go/_/bud med rnams la ni go bzlog ste dang po sa nas 'khrug go/_/
[\[59b.7\]]dga' ba de dag gi khyad par gsungs pa ni/_dga' ba bde ba cung zad de/_/mchog tu dga' ba de bas lhag_/dga' bral dga' bas chags bral yin/_/lhag mas lhan cig skyes dga' nyid/_/ces bya ba gsungs te/_don 'di yang rdo rje'i tshig 'og ma 'di nyid kyis rtogs par bya'o/_/'di ltar/_dang po reg par
[\[60a\]]
[\[60a.1\]]'dod pa dang /_/gnyis pa bde bar 'dod pa dang /_/gsum pa 'dod chags 'jig pa nyid/_/des na bzhi pa bsgom par bya/_/zhes bya bas bstan te/_'di ltar bum pa dang gsang ba dang shes rab ye shes rnams ni nyams shing 'jig par byed pa'i bdag nyid pas
[\[60a.2\]]bsam gtan bzhi pa bsgom par nges so/_/de bzhin du mchog gi dang po'i sangs rgyas kyi rgyud las kyang /_gsum po 'jig rten kun rdzob ste/_/bzhi pa dag ni don dam nyid/_/ces gsungs so/_/mchog tu dga' ba srid par brjod/_/dga' bral las ni mya ngan 'das/_/dbu ma
[\[60a.3\]]dga' ba tsam nyid de/_/de phyir lhan cig skyes pas spangs/_/zhes gsungs te/_tshig 'di dag ni go rims bzlog par gzung bar bya ste/_dbu ma dga' ba tsam zhes pa ni dga' ba dang po'o/_/de nas mchog tu dga' ba'o/_/de nas khyad par gyi dga' ba ste/_stobs kyi sbyor bas khyad
[\[60a.4\]]par bya ba'i phyir go bzlog nas gsungs te/_bla ma'i zhal las shes par bya'o/_/de ltar brjod pa'i dga' ba gsum ni srid pa ste 'jig pa'i rang bzhin can yin zhing gtan tshigs 'dis na 'jig rten las 'das pa'i lhan cig skyes pa'i dbye bas sngon ma rnams shes rab kyi yan lag gis dor
[\[60a.5\]]te/_gnas phyi ma rnams la 'bad par bya'o/_/de las kyang shes rab chen po'i lhan cig skyes pa sngar gyi shes rab kyi yan lag thams cad kyis mtshon par bya ba 'di lta ste/_brjod pa'i yul las 'das pa nyid rnal 'byor pa rnams kyis phrag bar blang bar bya'o/_/'di ltar/_'dod chags
[\[60a.6\]]med cing chags bral med/_/dbu mar dmigs par mi 'gyur ro/_/'di la thabs dang shes rab med/_/yang dag de nyid snang ba po/_/gzhan gyis brjod min lhan cig skyes/_/zhes bya ba gsungs te/_yar ngo mar ngo 'dod chags dang chags pa dang bral ba yin zhing /_dbu ma cha bcu drug pa yin
[\[60a.7\]]zhing dngos su na nyi ma dang /_zla ba dang sgra gcan zhe'am/_skyes pa dang /_bud med dang /_ma ning zhe'am/_oM dang /_AHdang /_hUM zhe'am/_cha shas dang /_thig le dang /_sgra zhes gang yang mtshon par mi 'gyur ro/_/de bas na de'i phyir mya ngan las 'das pa'i bde ba la zhen pa rnams kyis bla ma ma
[\[60b\]]
[\[60b.1\]]gtogs pa rnyed par mi 'gyur te/_bla ma'i rjes su 'brang bar bstan to/_/'di ltar/_gang du yang ni mi rnyed de/_/bla ma'i dus thabs bstan pa yis/_/bdag gi bsod nams las shes bya/_/zhes bya ba ste/_mtshon par byed pa dang mtshon par bya ba dag bla ma rin po che'i mgur gyi bum pa las bdag
[\[60b.2\]]gi bsod nams kyi tshogs kyi yan lag sngon du 'gro bas rig par bya'o/_/mtshon bya sngon du rnyed nas 'di ltar blta bar bya ste/_dman pa 'bring dang mchog rnams dang /_/gzhan dang gang rnams de rnams kyang /_/ro mnyam de nyid bsgoms pa yi/_/'di kun mnyam pa nyid du blta/_/
[\[60b.3\]]zhes gsungs te/_mdor bstan pa'o/_/rdo rje'i tshig 'dis ni mtshon bya mngon du rnyed pa rnams kyis rgyu ba dang mi rgyu ba'i 'jig rten gsum po phra ba'i 'du shes dang rags pa'i 'du shes dang dbu ma'i 'du shes spangs te/_mtshon du med par mtshon par bya bar ston to/_/ji skad du rtsa ba'i rgyud las
[\[60b.4\]]kyang /_rig pa'i skyes bu blo ldan gyis/_/sgra dang thig le rnams spangs te/_/mtshon du med par mtshon byas nas/_/kye yi rdo rje'i skur 'dzin 'gyur/_/zhes gsungs te/_rgyas par bstan par bya ba'i phyir/_/dman pa rnams ni phra ba'i don/_/mchog gi dngos por brjod par bya/_/
[\[60b.5\]]dbu ma gnyis kyis spangs pa nyid/_/ces bya ba gsungs te/_mi rgyu ba bstan pa'i dngos po rnams sam yang na 'dod pa dang /_gzugs dang gzugs med pa rnams su lta ba'i shes pa'am/_yang na dngos po gang zhig mchog dang 'bring dang tha ma ste ting nge 'dzin gsum gyi tshul can
[\[60b.6\]]spangs te lhan cig skyes pa'i ro mnyam par bsgom zhes bya ba'i don to/_/gzhan rnams zhes bya dbang po drug_/gang rnams de rnams brtan dang g.yo/_/zhes bya bas ni/_brtan pa dang g.yo ba dag las g.yo ba rnams kyang dngos po gsum du gnas par mi brtag ste/_'di ltar lhan cig
[\[60b.7\]]skyes pa'i ror mnyam pa'i phyir ro/_/'di kun zhes bya ba nyid med/_/ces pa ni phyi dang nang gi chos can gyi 'jig rten gsum po 'di dag bdag dang gzhan gyis stong zhes bya ba'i don to/_/mnyam nyid mtshungs par 'dod pa ste/_/ro mnyam de nyid bsgom pa ni/_/mnyam zhes bya ba mtshungs par brjod/_/
[\[61a\]]
[\[61a.1\]]ro ni de yi 'khor lo yin/_/zhes bya ba la/_de ltar brjod pa'i rim pas 'jig rten gsum gyi srid pa'i 'khor lo yan lag bcu gnyis lugs su 'byung ba 'di nyid kho na las 'od gsal ba'i bde ba'i 'khor lo la 'byung bas gzhan du mi btsal zhes pa'i don to/_/gtan
[\[61a.2\]]tshigs 'di nyid kyi phyir na/_/bsgom par ro gcig mnyam pa nyid/_/don 'di yis ni brjod pa yin/_/zhes gsungs te/_mnyam pa dang ro gcig par bya ba'i gzhi ni srid pa'i 'khor lo nyid de/_'di las ma gtogs pa'i don gnyis pa ni 'ga' yang yod par ma mthong ngo /_/de bas na de'i
[\[61a.3\]]phyir/_nga las 'gro ba thams cad 'byung /_/nga las gnas gsum po yang 'byung /_/nga yis 'di kun khyab pa ste/_/'gro ba'i rang bzhin gzhan ma mthong /_/zhes bya ba smos te/_'od gsal ba bde ba'i 'khor lo 'di nyid byis pa rnams la gnyid mthug po dang sad pa dang rmi lam dang
[\[61a.4\]]gnyid kyi bde bas 'khor zhing gnas so/_/de ni chos kyi dbyings mngon par 'byung ba zhes bya ba theg pa chen po'i mdo las kyang /_dam pa rnams la bde skye zhing /_/byis pa rnams la 'jigs par ston/_/khyod ni mthong na grol 'gyur te/_/ma mthong na yang grol mi 'gyur/_/zhes gsungs
[\[61a.5\]]so/_/de bas srid pa nyid sangs rgyas dang byang chub sems dpa' rnams kyi bzhugs gnas mchog tu shes par bya ba la gnas par bya'o/_/'di lta ste/_de ltar rnal 'byor pas shes nas/_/shin tu mnyam gzhag gang bsgoms pas/_/bsod nams chung ba'i mi yis kyang /_/de ni
[\[61a.6\]]'grub par the tshom med/_/ces smos te/_don 'di rtsa ba'i rgyud las gsal bar gsungs te/_ji skad du/_srid pa'i 'khor lo 'di spangs nas/_/gnas mchog tshol 'dod skyes bu gang /_/mtshams med lnga ni byed pa po'i/_/skyes bu tha shal de dag brlag_/ces gsungs so/_/'di
[\[61a.7\]]lta bu'i tshul la mi gnas par mnyam par 'jog pa'i rnal 'byor pas/_kye'i rdo rje'i dngos grub myur du thob par 'gyur zhes pa'i don to/_/bza' dang btung dang blugs pa dang /_/nyal dang log dang sems pa na'ang /_/phyag rgya che la mngon zhen na/_/de yis mchog tu 'gro bar 'gyur/_/zhes
[\[61b\]]
[\[61b.1\]]gsungs te/_don 'di yang rtsa ba'i rgyud nyid las/_ji skad du/_phyag rgya che la rab gnas na/_/'gro 'am 'chag dang nyal ba dang /_/de bzhin mtshams med las byas na'ang /_/grol 'gyur 'di la the tshom med/_/'di gnas bzhin du rnal 'byor gang /_/btsun mo'i 'khor dang ldan na yang /_/nga yis
[\[61b.2\]]'ching bar ma mthong ste/_/'di nyid da ltar kye'i rdo rje/_/zhes gsungs so/_/bsdus pa'i rgyud 'di nyid las rdo rje'i tshig 'dis gsal bar rab tu bstan pa yin te/_gang du yid kyis ma bsgoms na/_/'gro ba thams cad bsgoms 'gyur te/_/sgom pa med pa'i bsgom nyid kyis/_/chos
[\[61b.3\]]rnams thams cad yongs shes bya/_/zhes bya bas gsal bar byed de/_tshig 'dis rgyud mtha' dag gi don gsal bar gsungs la/_dbugs 'byin pa rnam pa gnyis las kyang rdo rje 'dzin chen po'i dbugs 'byin pa yin no/_/shes rab chen po'i yan lag drug gi dang po so sor sdud pa zhes
[\[61b.4\]]su dpal dang po'i sangs rgyas dang /_gsang ba 'dus pa la sogs par tha snyad btags pa yin la/_'bad pa thams cad yongs su 'dor bas 'grub/_/ces par dgongs so/_/'di kho na shes rab kyi pha rol tu phyin pa'o/_/'di nyid bdag med ma'o/_/'di nyid he ru ka'o/_/'di nyid
[\[61b.5\]]dus gsum gyi sangs rgyas so/_/'di nyid srid pa'i rgya mtsho las thar bar sgrol ba'o/_/'di nyid yi ge med pa'i mdo yin no zhes pa ste/_nges pa'i don to/_/gzhan yang rdo rje 'dzin pa chen po'i dbugs 'byin pa'i 'di byis pa'i skye bo rnams la sna tshogs pa'i dngos por snang ste 'di lta ste/_tha snyad
[\[61b.6\]]du mar 'dogs shing gnas pa ni/_rgyu ba dang /_mi rgyu ba dang /_bdag dang /_gzhan dang /_srog dang /_gso ba dang /_gang zag dang /_byed pa po dang /_shed bdag dang /_shed can dang /_pha dang /_ma dang /_bla ma dang /_'jig rten gyi mes po dang /_sa dang /_chu dang /_me dang /_rlung dang /_nam
[\[61b.7\]]mkha' dang /_ri bo dang /_rgya mtsho dang /_gling dang /_nags ma dang /_shing gel pa dang /_lcug ma dang 'khri shing la sogs par gnas te/_'di rnams kyang rang gi ngo bo las gzhan pa yod par dus gsum gyi mgon po rnams kyis yong ye ma gsungs la/_'di rnams la mchog dang dam par
[\[62a\]]
[\[62a.1\]]lta ba'i skyes bu kho na kye'i rdo rje'i sku yin no/_/de'i phyir 'di lta ste/_bstan dang g.yo ba'i dngos po gang /_/rtswa lcug 'khri shing la sogs pa/_/rang rang ngo bo'i rang bzhin las/_/dam pa'i de nyid nges bsgom bya/_/de rnams nyid las mchog gzhan med/_/ces
[\[62a.2\]]gsungs te/_'di dag gi ngo bo spang bas kyang ma yin la mi spang bas kyang ma yin zhes bya ba'i don to/_/'di ltar/_rang rig bde ba chen po nyid/_/rang rig las ni byang chub 'gyur/_/zhes bya ba la don 'di nyid rtsa ba'i rgyud nyid las ji skad du/_rdo rje snying po 'di lta ste/_/sdug bsngal gyi rang
[\[62a.3\]]bzhin 'khor ba'i 'khor lo kho na ji lta ba nyid du gzhag gis dper na nam mkha'i dbyings chen po 'di tshon du mas kha dog tu bya ba la rtsol ba mi byed pa yin no/_/de bzhin du kye rdo rje la gnas par 'dod pa'i rnal 'byor bas kyang tshul de ltar bslab par bya'o zhes bya ba'i don to/_/rang rig phyir
[\[62a.4\]]na bsgom pa nyid/_/rang gis rig pa'i 'gyur ba las/_/mnan pa las ni las skyes te/_/zhes bya bas ni mtshon par bya ba dang /_mtshon par byed pa gnyis ka gsal bar ston pa yin la/_'di ltar mtshon par byed pa'i dus su/_dga' bral dang po mchog mtha' can/_/zhes bya
[\[62a.5\]]bas mtshon byed blos mngon du byas nas/_rang gis rig pa bsgom par bya/_/zhes bya ba'i don to/_/de bas na mtshon byed de nyid mnan zhing dbang du byas pa las mngon par gsal bar 'gyur ro/_/de'i phyir ji skad du/_rang gis 'phrog cing rang gis byed/_/rang nyid rgyal po rang gtso bo/_/zhes
[\[62a.6\]]gsungs pa'i tshig gis bye brag tha dad par gsungs te/_mtshon par byed pa'i dus kyi rdo rje'i tshig go/_/de lta bu'i mtshon byed thog ma nyid du nan tan gyis btsal la/_phyis bsam gtan gyi khyad par gyis spangs te/_'di ltar mtshan yang dag par brjod pa las/_srid pa'i 'dod chags
[\[62a.7\]]sogs spangs pas/_/srid gsum dga' ba chen po pa/_/sprin dkar dag pa bzhin du dkar/_/'od bzang ston ka'i zla ba'i 'od/_/nyi ma 'char ka'i dkyil ltar mdzes/_/zhes gsungs pa'i phyir ro/_/de bas gang mtshon byed de ni srid pa'i 'dod chags te/_nyon mongs pa mtha' dag gi
[\[62b\]]
[\[62b.1\]]stobs kyis 'byung la/_de dang mi mthun pa ni/_dper bya kun las 'das pa ste/_/zhes bya ba/_mtshon cha mngon du rnyed pa khyad par du 'phags pa yin no/_/de bas na bsdus pa'i rgyud 'di nyid las/_'dod chags zhe sdang phrag dog dang /_/de bzhin gti mug nga rgyal nyid/_/de kun de
[\[62b.2\]]gnas nyams dga' bar/_/bcu drug char yang mi phod do/_/zhes gsungs so/_/de bzhin du/_chos 'byung las skyes ye shes ni/_/zhes pa ni skye gnas la brten pa'i bde ba'o/_/mkha' mnyam lhan cig thabs dang bcas/_/zhes pa ni zag pa med pa'i bde ba'i thabs kyis so/_/gzhan
[\[62b.3\]]du yang /_thabs dang shes rab rang bzhin las/_/'jig rten gsum po de las skyes/_/zhes bya ba gsungs te/_spros pa'i bde ba kho na las/_/'jig rten gsum po yang skyes shing /_/mi 'gyur ba'i ye shes kyang de las skyes pa yin no/_/'di nyid kyi phyir pha dang ma'am thabs dang
[\[62b.4\]]shes rab ces bya bar skabs kyi khyad par la ltos te tha snyad 'dogs par mdzad do/_/gsang chen 'di'i skabs ni/_rten dang brten las tha dad par byas te tha snyad 'dogs pa yin te/_/khu ba'i rnam pa bcom ldan yin/_/de yi bde ba 'dod mar brjod/_/ces gsungs pa khu ba ni pha yin
[\[62b.5\]]la/_bde ba ni mar rtogs par bya'o/_/ci'i phyir bde ba las shes rab brjod ce na/_'di nyid kyis na med pa las/_/gang zhig dngos med shes rab de/_/dngos po thabs su brjod par bya/_/zhes kyang gsungs la/_de bzhin du bde ba kun du rtog pa'i dra bas gcod do/_/gcig dang
[\[62b.6\]]du ma dang bral ba ste/_skad cig gcig las mchog dga' ba/_/zhes bya ba rtogs te 'di ltar skad cig bzhi dang dga' ba bzhi'i cha shes kyi phye bas rig par 'gyur ro/_/ji lta bu zhig rig ce na/_/rang gi rig pa'i ye shes 'di/_/ngag gi las 'das spyod yul te/_/'di ni byin rlabs
[\[62b.7\]]rim pa'i phyir/_/kun mkhyen ye shes de lta bu/_/sa dang chu dang rlung dang ni/_/me dang nam mkha' nyid dang ni/_/rang bzhin rig pa'i tshor ba yis/_/kun gyi skad cig kyang mi gnod/_/mtho ris mi yul sa 'og rnams/_/skad cig gis ni gzugs gcig 'gyur/_/zhes gsungs la/
[\[63a\]]
[\[63a.1\]]'di ltar phyi dang nang du phye bas dper bya ba las 'das pa'i bde ba'i bsam gtan gang la gnas na/_'jig rten gsum gyi sa 'og sa steng sa blag sum du gnas pa rnams kyis kyang bdag la mi gnod de/_gang gis skad cig de la mi 'gyur ba'i bde ba'i ye shes
[\[63a.2\]]su ma gyur pa gang yang med pa'i phyir ro/_/gzhan yang khams gsum 'di dag gi ni/_bdag dang /_bdag gir 'dzin pa'i lcags sgrog gis bcings pas gnod par 'gyur la/_dbang phyug chen po 'di yi ni/_rang gzhan cha yi rnam rtog gis/_/gnod pa nyid du 'gyur ba min/_/
[\[63a.3\]]zhes pa'i don to/_/'di na byis pa phal cher ni 'jig rten pa rnams kyi rig byed sde bzhi dang /_grub pa'i mtha' du ma dang /_'jig rten lta bu'i grub pa brgyad la sogs pa shis pas grol bar 'dod de/_gang de ni mes po chen pos bkag ste/_'di ltar/_thams cad rig byed grub
[\[63a.4\]]mtha' dang /_/de bzhin las rgyas la sogs pas/_/srid par dag pa'i dngos grub min/_/slar zhing srid par skye bar 'gyur/_/zhes gsungs pa ste/_nges pa'i don to/_/'jig rten 'di dang pha rol du/_/de med pas na dngos grub med/_/ces bya ba ni 'di ltar brjod pa dang bral ba'i dngos
[\[63a.5\]]grub kyis dman pa'i byis pa ni 'khyam zhing rnam par 'khyam par 'gyur la/_de'i dbang gis sdug bsngal rgyun mi 'chad pa yang yin no/_/de bas na thar par bya ba'i phyir 'jig rten pa'i dbang phyug chen po brgyad la sogs pa la 'dod cing zhen pas gnas par mi bya'o/_/gang gis mi shes
[\[63a.6\]]kye rdo rje/_/zhes bya ba ni gong du bstan pa de lta bu kye'i rdo rje mi shes pa'o/_/de ni ngal ba don med 'gyur/_/zhes bya ba ni/_gang gis spros pa'i mtshan ma mi mnga' ba'i kye'i rdo rje dang bral bas lus dang ngag dang yid kyi spyod pa bskal par bgrang ba las 'das par spyad kyang 'bras bu dang bral ba'o
[\[63a.7\]]zhes bya'o/_/chu bo'i rgyun ltar rab 'bab pa/_/zhes pa ni nyan thos dang rang rgyal ba la sogs pa lam la gnas pa dag ni chu bo lta bu'o/_/gzhan du na byis pa rnams la nyin dang mtshan du chu bo gang+gA'i rgyun kha 'og tu bltas te 'bab pas/_mtshan ma'i rtog pa byung ba yin no/_/mar me'i rtse mo
[\[63b\]]
[\[63b.1\]]lta bur bcing /_/zhes pa ni de ltar lam gnyis la gnas pa'i rnal 'byor pa yang dmigs pa'i lam la gnas par 'gyur bas rang rang gi lam bcad pa yin no/_/de bzhin du kha thur du bltas pa'i chu bo yang mar me'i rtse mo ltar dbyer med pa'i lam du bsgyur bar bya ste/_chu bran mdog
[\[63b.2\]]dang ro dang dbyibs tha dad pa gang+gA si ta la sogs pa phyi'i dug can du chud pa na tha mi dad pa bzhin no/_/rtag tu de nyid rnal 'byor gyis/_/nyin dang mtshan du rnam par gzhag_/ces bya ba ni dngos po rnams ro gcig pa'i de kho na nyid la spyod lam thams cad du gzhag ces bya ba'i don to/_/'dir
[\[63b.3\]]mang smras pas ci zhig bya/_/blo yi yul du gang gyur pa/_/de dag ro mnyam bsgom par bya/_/mkha' ltar khyab pa'i dngos grub 'byung /_/zhes pa'o/_/kye'i rdo rje nges pa'i don gyi rgya cher bshad pa las/_rnal 'byor ma'i 'khor lo'i rgya cher bshad pa ste brgyad pa'o//_//
[\[63b.4\]]dngos med ngo bo las byung ba/_/rdo rje can la phyag 'tshal nas/_/rnam dag le'u rgyas bshad ni/_/rdo rje snying pos bri bar bya/_/'di ltar ma sbyangs pa'i dug la sogs pa'i dngos po ni gsod par byed pa kho na bas/_skyes bu blo dang ldan pa rnams kyis de sbyang ba'i rigs so/_/de bas
[\[63b.5\]]'di ltar gsang chen rnam pa gsum gyi tshul gyis/_lus dang ngag dang yid rnam pa gsum rnam par dag par bya'o/_/de la re zhig_/de nas mchog tu rnam par dag pa'i le'u bshad par bya'o zhes bya ba ni rnal 'byor ma'i 'khor lo bshad pa'i rjes thogs su zhes bya ba'i don to/_/nges
[\[63b.6\]]par dngos po thams cad kyi/_/zhes pa ni khams gsum pa'i dngos po thams cad do/_/dag pa de bzhin nyid du brjod/_/ces pa ni dngos po'i dug sel bar byed pa'i sman mi 'gyur ba'i de bzhin nyid kho na yin no/_/de yang re zhig byis pa rnams kyis rtogs par bya ba'i phyir/_phyi nas re rer
[\[63b.7\]]dbye ba yis/_/lha rnams kyis ni brjod par bya/_/zhes bya ba la bskyed pa'i rim pa'i phyogs la/_oM shU n+ya tA zhes pa la sogs pas ni/_nges par dngos po thams cad sbyong ba yin la/_/de bzhin du gzhal yas khang dang lha la sogs pas brtags pa ni drang ba'i don to/_/de ni 'di
[\[64a\]]
[\[64a.1\]]'di nyid de/_/phyi nas re rer dbya ba yis/_/lha rnams kyis ni brjod par bya/_/phung po lnga dang dbang po drug_/skye mched drug dang 'byung chen lnga/_/rang bzhin gyis ni rnam par sbyang /_/zhes bya ba ste/_mi rgyu ba'i khams rnams gzhal yas khang du brtag cang rgyu ba'i
[\[64a.2\]]khams rnams lha ru brtag par ni re zhig rnam par sbyang ba'o/_/de las phung po lnga dang zhes bya ba ni/_gzugs nas rnam par shes pa'i bar du phung po lnga po rnam snang la sogs pa lnga ru sbyang ngo /_/de bzhin du dbang po dang skye mched dang 'byung ba chen po la sogs pa rnams/_byang chub
[\[64a.3\]]sems dpa' rnams dang /_rig ma lnga rnams su sbyang ngo /_/nyon mongs shes bya'i sgrib sbyang bya/_/rang rig bdag nyid dag pa nyid/_/dag pa gzhan gyis rnam grol min/_/zhes bya ba la sbyang bar bya ba'i dgos pa ni/_nyon mongs pa dang shes bya'i sgrib pa sbyang ba'i phyir ro/_/de la ji ltar dag
[\[64a.4\]]par bya zhe na/_/rang rig bdag nyid ces bya ba smos te/_gzugs la sogs pa ngo bo nyid kyis skye ba med par shes pa gang yin pa ni/_dag pa zhes de la brjod de/_/de ma rtogs pa gzhan gyis dag par mi bya ba ni nges pa'i don to/_/de bas de'i phyir/_yul gyi dngos por dag pa'i phyir/_/
[\[64a.5\]]rang gis rig pa'i bde ba'i mchog_/gzugs la sogs pa'i yul rnams dang /_/gzhan yang rnal 'byor bas mthong ba/_/dngos po de kun dag pa ste/_/'di ltar 'gro ba sangs rgyas bdag_/ces bya ba la 'di ltar byis pa rnams kyis rtogs par bya ba'i phyir gzugs la sogs pa rnams
[\[64a.6\]]ngo bo nyid kyis sangs rgyas gtso bo la sogs pa ste/_'di ltar gzugs rnam par snang mdzad ces pa la sogs pa'i tshig gis so/_/de'i phyir dpag bsam gyi shing dang /_bum pa bzang po dang /_/yid bzhin gyi nor bu dang /_ral gri la sogs par snang zhing don byed pa'i yul rnam par sbyang
[\[64a.7\]]ste byis pa rnams la drang bar gsungs so/_/kye bcom ldan 'das rnam par ma dag pa gang lags zhes bya ba ni/_bcom ldan 'das la rdo rje snying pos gsol ba btab pa/_gong du bcom ldan 'das kyis gzugs la sogs pa'i yul dang /_mig la sogs pa'i dbang po rnams ni gdod
[\[64b\]]
[\[64b.1\]]nas sangs rgyas lags na/_de las gzhan pa'i dngos po gnyis pa bdag gis ma mthong zhes bya ba'i don to/_/bcom ldan 'das kyis bka' stsal pa zhes bya ba ni rdo rje snying po'i lan du'o/_/gzugs la sogs pa'o zhes bya ba ni gzugs la sogs pa 'di nyid byis pa rnams la rnam par
[\[64b.2\]]ma dag pa yin te 'di ltar gsod pa'i phyir ro zhes pa'o/_/de ci'i slad du zhe na zhes pa ni rdo rje snying pos slar gsol pa'o/_/gzung ba dang 'dzin pa'i dngos po'i phyir ro zhes bya ba ni byis pa'i skye bo rnams bdag dang bdag gir 'dzin te/_'di ltar skyes bu rang bzhin du 'dzin cing /_de bzhin du
[\[64b.3\]]'gyur ba dang /_de bzhin du sgra dang snyan dngags dang byed pa'i tshig la sogs par 'dzin pa'i phyir ro zhes dgongs so/_/kye bcom ldan 'das gzung ba dang 'dzin pa gang lags zhes bya ba ni/_gang gis gang la ji ltar 'dzin/_/zhes zhus pa'o/_/bcom ldan 'das kyis bka' stsal pa
[\[64b.4\]]zhes pa ni lan du'o/_/mig gis gzugs la 'dzin par byed/_/sgra la rna bas nyan par byed/_/sna yis dri la snom par byed/_/lce yis rol myong bar byed/_/dngos po kun gyis reg par byed/_/ces gsungs te/_byis pa rnams ni yul dang yul can dang /_bdag dang bdag gi
[\[64b.5\]]dang bde ba dang sdug bsngal gyi tshul du yul rnams la 'jug pas rnam par ma dag pa yin la rnal 'byor pa mkhas pa ni/_de nyid thabs gyis 'jug par byed de/_des rnam par dag go/_/'di ltar bde ba dang sdug bsngal thams cad ni/_gzod ma nas ngo bo nyid kyis stong zhing dben te/_
[\[64b.6\]]gang gis de ltar shes pa de ni rnam par sbyangs pa ste nges pa'i don to/_/des na/_yid kyis bde sogs thob pa rnams/_/dag pas dug med byas nas ni/_/bsten bya 'di dag bsten par bya/_/zhes bya ba la rnal 'byor pa mkhas pa dang /_byis pa'i rang bzhin can dag gis 'di ltar rim
[\[64b.7\]]pa bzhin du bden pa gnyis la brten te/_rnal 'byor pa mkhas pas kyang sgyu ma'i dpe bcu gnyis dang /_dam tshig gi 'khor los kun rdzob kyi bden pa mi spang ste/_rang rang ji ltar 'dul ba bzhin du dkyil 'khor gyi 'khor lo bstan to/_/de bzhin du las dang po bdag gis ni bdag
[\[65a\]]
[\[65a.1\]]dang bdag gir 'dzin pa ni/_'di lta ste/_rus dang rigs dang rgyu dang cho 'brang du 'dzin pa las bzlog ste/_rdo rje'i rigs zhes bya ba kun rdzob kyi mngon par dbang bskur ba bdun la gnas te/_gtsang ba dang mi gtsang ba'i rtog pa las rim gyis bzlog par bya ba'i phyir/_rigs
[\[65a.2\]]bzhi po rnams nang phan tshun du go dang /_ku la sogs pa'i bza' ba dag thun mong du bza' zhing /_rigs dang rigs ma yin pa la bgrod par bya ste/_ma dang sring mo la sogs pa rnams dang lhan cig tu gnas par bya ba ste/_gang des tha mal pa'i rnam par rtog pa cher rags pa rnams las ldog go/_/
[\[65a.3\]]de bas na rdo rje'i rigs ni mngon par dbang bskur ba bdun nyid kyis ming 'thob bo/_/des na bdag cag rnams kyis phung po dang /_khams dang /_skye mched dang /_dbang po dang /_'byung ba dang /_'byung ba las gyur pa ji snyed pa dang /_de bzhin du las dang las kyi dbang po'i bya ba rnams lha nyid
[\[65a.4\]]du brtag gis/_de las gzhan gyi tshul du mi brtag ste/_de ltar na dang po'i las can gyi rnal 'byor pa rnams kyis/_gzugs phung rdo rje ma yin te/_/tshor ba la yang dkar mor brjod/_/'du shes chu yi rnal 'byor ma/_/'du byed rdo rje mkha' 'gro ma/_/rnam shes phung po'i tshul gyis
[\[65a.5\]]ni/_/bdag med rnal 'byor ma gnas so/_/rtag tu 'di dag rnam dag pas/_de nyid rnal 'byor pas 'grub 'gyur/_zhes gsungs te/_'di ltar shel gyi nor bu'i nye 'khor du kha dog gang dang gang gzhag pa de dang de'i kha dog tu 'gyur ba bzhin no/_/rdo rje 'chang chen pos kyang byang chub
[\[65a.6\]]sems dpa' rdo rje dbyings zhes bya ba la/_rigs kyi bu sems de ni ji ltar sbyangs pa de ltar 'gyur ro zhes gsungs so/_/'di'i phyir ni phung po lnga lha mo lnga ru brtag par bya ste/_nang gi tshul du bstan pa ni rnal 'byor ma'i 'khor lor rgyas par bstan to/_/de ni nang gi 'phar ma ste phung po lnga
[\[65a.7\]]dag pa'o/_/yul rnams lha ru brtag par bya ba'i phyir/_de nas phyi yi 'phar ma bshad/_/dbang ldan du ni pu k+ka sI/_/mer ni de bzhin ri khrod ma/_/bden bral gdol pa mo bzhag cing /_/rlung du g.yung mo rnam par gzhag_/ces pas ni 'byung ba bzhi'i lha mo bstan to/_/de bzhin du
[\[65b\]]
[\[65b.1\]]yul gzugs la sogs pa 'byung ba bzhi'i lha ru brtag pa ni 'di lta ste/_dbang dkar gshin rjer chom rkun ma/_/chu yi phyogs su ro langs ma/_/lus ngan du ni g+ha sma rI/_/zhes pas bstan to/_/gzhan yang /_'og tu sa spyod ma zhes brjod/_/steng du mkha' spyod ma zhes
[\[65b.2\]]bshad/_/ces pa ni phyi nang gi tshul gyis gong du rgyas par bstan to/_/bskyed pa'i rim pa nyid kyi phyogs zhes bya ba ni de ltar brjod pa'i rim pas las dang po pa rnams la bstan pa'o/_/srid dang zhi ba'i rang bzhin gyis/_/zhes bya ba la/_srid pa ni mkha' spyod ma yin la zhi ba ni sa spyod
[\[65b.3\]]ma yin no/_/de yang rgyud gzhan las ji skad du/_srid pa ni dpral ba yin zhing mya ngan las 'das pa ni/_nor bu'i mgrin pa las zags par 'gyur ba'o zhes gsungs so/_/lha mo 'di gnyis rnam par gnas/_/zhes bya ba ni srid pa dang zhi ba'i rang bzhin du steng dang 'og gi lha mo
[\[65b.4\]]gnyis shes par bya'o/_/bskyed pa'i rim pa la rnam par dag par bstan pa byis pa rnams kyis rtogs par bya ba 'di lta ste/_gzugs la dkar mor brtag par bshad/_/sgra la chom rkun ma ru grags/_/dri yi cha la ro langs ma/_/ro la g+ha sma rI ru grags/_/zhes bya ba gsungs
[\[65b.5\]]te/_byis pas brtags pa'i dngos po bzhi po rnams de ltar mos par byas te goms pa las kun rdzob tu gsad pa la sogs pa grub pa yang yin la/_las 'di bzhi'i nges pa'i don bstan pa ni/_rtsa ba'i rgyud las 'di lta ste/_rdo rje snying po lus can rnams kyi rang gi lus las 'byung ba'i
[\[65b.6\]]byang chub kyi sems kyi chus nyon mongs pa'i gdung ba zhi bar byed pa ni zhi ba'o/_/snga na med pa'i bde ba gya nom pas lus dang ngag dang sems rgyas pa'i phyir rgyas pa'o/_/lus dang ngag dang yid sdug bsngal ba las bzlog ste bde bas dbang du byas pa'i phyir dbang ngo /_/de stobs kyis srog nyi
[\[65b.7\]]khri chig stong rgyu ba dang /_/byang chub sems kyi thig le kha thur du bltas pa'i rgyu ba gsod pa'i phyir mngon spyod do/_/de bzhin du/_zhi ba chu yi bsam gtan dpral bar bsam pa dang /_/dbang me'i bsam gtan mgrin par bsam pa dang /_/gsang ba rlung gi bsam gtan snying ga dang /_/
[\[66a\]]
[\[66a.1\]]rgyas pa sa yi bsam gtan lte bar gnas/_/zhes gsungs so/_/reg pas spyod ma zhes bshad/_/chos kyi dbyings la mkha' spyod ma/_/zhes bya ba ni phyi dang nang gi tshul gyis rnam par shes pa nam mkha'i khams zhes bya ba srog gi rlung steng nas rgyu ba rnal 'byor gyi
[\[66a.2\]]rgyud kyi de kho na nyid de 'dus pa la sogs pa'i de kho na nyid du bstan zhing pha'i sems zhes su bstan no/_/de bzhin du sa spyod ma zhes bya ba ni mchog tu mi 'gyur ba'i ye shes kyi khams zhes bya ba/_lus can rnams kyi khu ba'i thig le 'og tu 'dzag pa'i bde ba rnal 'byor ma'i rgyud kyi
[\[66a.3\]]de kho na nyid de/_kye'i rdo rje la sogs pa'i de kho na nyid du bstan cing ma'i sems su bstan to/_/de ni dang po'i sangs rgyas kyi rgyud ces bya ba las kyang ji skad du/_steng 'og sems kyi rtsa gnyis ni/_/sa bon 'bab dang mun pa can/_/thabs kyi thugs ni mun pa can/_/sa bon 'bab pa shes rab kyi/_
[\[66a.4\]]zhes gsungs te/_rdo rje'i tshig 'dis don 'di khong du chud par bya'o/_/de bzhin du/_rtag tu 'di rnams rnam dag pas/_/de nyid rnal 'byor pas 'grub 'gyur/_/zhes bya ba ni drang ba dang nges pa'i don gyi dbang gis/_rim pa bzhin du yid la byas nas/_'jig rten dang 'jig rten las
[\[66a.5\]]'das pa'i de kho na nyid rim bzhin du thob par 'gyur zhes bya ba'i don to/_/gzhan yang /_phyag gi dag pa stong pa nyid/_/bdud rnams dag pas zhabs rnams te/_/rnam thar brgyad kyi zhal rnams yin/_/spyan gyi dag pas rdo rje gsum/_/zhes bya ba ni rim pa bzhin du zla ba mar ngo'i chos
[\[66a.6\]]can stong pa nyid bcu drug dang /_'jig rten pa'i sad pa la sogs pa'i chos can gnas skabs bzhi 'gags pa dang /_chos kyi 'khor lo thun mtshams brgyad kyi mtshan nyid can dang /_sku gsung thugs kyi mtshan nyid can oM AHhUM zhes pa dang /_gzhan yang /_sa ni pu k+ka sI zhes bshad/_/
[\[66a.7\]]chu khams rngon pa ma zhes brjod/_/me ni gtum mor shes par bya/_/rlung ni g.yung mor rab tu grags/_/zhes pa ni las rnam pa bzhi'i tshul gyis phyi dang nang du rtogs par bya ste/_nges pa'i don ni 'di ltar rtsa ba'i rgyud nyid las/_ji skad du/_srog ni rdo rje'i rigs kyis bcad/_/don yod grub
[\[66b\]]
[\[66b.1\]]pas brdzun du smra/_/rin po che yis brku bar bya/_/dpag med 'od kyis mi tshangs spyad/_/ces gsungs te/_ji lta ba bzhin du shes pas ni/_dngos grub gnyis kyi rgyur dgongs so/_/de bzhin du gtso bo dang phal pa'i dbye bas/_zhe sdang zhes bshad rdo rje ma/_/'dod chags chu yi
[\[66b.2\]]rnal 'byor ma/_/phrag dog rdo rje mkha' 'gro ma/_/ser sna gsang ba'i dkar mo nyid/_/de bzhin gti mug rdo rje ma/_/zhes bya ba ni rim pa bzhin du mi bskyod pa dang /_rin chen 'byung ba dang /_don yod grub pa dang /_dpag med 'od dang /_rnam snang mdzad la sogs pa rnams su rnal 'byor sde
[\[66b.3\]]gnyis kyis rtogs par bya bar gsungs te/_'on kyang skabs 'di las byis pa'i rnal 'byor pa rnams kyis rtogs par bya ba'i phyir gsungs pa yin te/_ci mngon zhe na/_zhe sdang la sogs rnam sbyong ba/_/bskyed pa'i rim pa'i phyogs la ni/_/'dis ni phung po sbyang bar bya/_/zhes gsungs pa'i
[\[66b.4\]]phyir ro/_/de ltar brjod pa'i rim pas rnal 'byor pa mkhas pa rnams kyis kyang /_bden pa gnyis dang rim pa gnyis kyi tshul la brten te/_byis pa rnams kyi sems gang gis grol bar 'gyur ba de ltar chos bstan par bya ba ni/_de bzhin gshegs pa'i nges pa'o/_/de bas de'i phyir
[\[66b.5\]]rtsod pa rab tu rgyas pa'i dus 'dir yang /_'dod chags kyis 'dul bar 'os pa rnams la/_'dod chags kyi chos bstan par mdzad pa yin no/_/gang dang gang gis 'jig rten 'ching 'gyur ba/_/de dang des ni 'ching ba las grol te/_/de nyid mi shes 'jig rten mi grol zhing /_/de nyid
[\[66b.6\]]rnam spangs dngos grub rnyed mi 'gyur/_/zhes bya ba ni thugs rje chen po mnga' ba'i dpa' bo rnams kyi thabs de nyid mchog tu gzigs te bstan pa yin pa de'i phyir/_tshig dang yi ge 'dis re zhig byis pa rnams 'dren par mdzad de/_gzhan dag gis brnyes par mi bya'o/_/rgyud 'di nyid
[\[66b.7\]]las kyang ji skad du/_dper na rna bar chu zhugs la/_/chu gzhan gyis kyang gdon par bya/_/gzhan yang me yis tshig pa la/_/slar zhing me yis gdung bar bya/_/de bzhin 'dod chags mes tshig la/_/'dod chags nyid kyis gdung bar bya/_/zhes gsungs so/_/de'i phyir/_dri med sga
[\[67a\]]
[\[67a.1\]]med gzugs nyid med/_/ro dang sems kyi rnam par dag pa med/_/reg dang chos med thams cad rnam par dag_/rang bzhin dag pa'i 'gro la 'gro bar shes/_/zhes bya ba gsungs te/_dang por nyon mongs pa rnams kyi rang bzhin thog mar bstan par byas nas/_phyis de nyid
[\[67a.2\]]thabs kyis rim bzhin spang bar bya zhes bya ba ni/_de bzhin gshegs pa'i gdams ngag yin la/_rtsa ba'i rgyud las kyang ji skad du/_gang gang sgra dang cha byad kyis/_/'gro ba rnams ni 'dul 'gyur ba/_/de de'i sgra dang cha byad kyis/_/rdo rje 'dzin rnams chos ston mdzad/_/ces gsungs
[\[67a.3\]]pa dang /_gzhan yang ji skad du/_tshangs dbang khyab 'jug 'dod lha dang /_/drag po sred med bu la sogs/_/de rnams gzugs kyang re zhig bsngags/_/'di rnams 'jig rten dbugs 'byin yin/_/zhes gsungs so/_/gzhan yang /_kye kye rigs kyi bu dag gnyis gnyis
[\[67a.4\]]sprod pa la sogs pa'i nyon mongs pa rnams ni/_ngo bo nyid kyis nyon mongs pa'i rang bzhin ma yin gyi/_skyes bu rnams kyi bsam pa'i bye brag las nyon mongs par bstan pa yin no zhes gsungs pas don de dag thams cad de ltar rtogs par bya'o/_/kye'i rdo rje'i nges pa'i don gyi rgya
[\[67a.5\]]cher bshad pa las/_rnam par dag pa'i le'u'i rgya cher bshad pa ste dgu pa'o//_//ngo bo nyid chos longs spyod rdzogs/_/sprul pa'i sku ni mtshan nyid can/_/grub pa rnam bzhi ster mdzad pa/_/rdo rje mgon po bdag phyag 'tshal/_/sgrub po rnams la phan pa'i phyir/_/
[\[67a.6\]]gang gis slob ma dbang bskur ba'i/_/rgyas bshad dri ma med pa dag_/rdo rje snying pos legs par bstan/_/de nas ji ltar dkyil 'khor gyi/_/rim pa yang dag rab tu bshad/_/ces bya ba smos te/_de la rdo rje slob dpon gang gis slob ma gang zhig dkyil 'khor du gzhug par bya ba'i
[\[67a.7\]]phyir/_gdod ma nyid du rang dang slob ma gnyis kyi rnam par rtog pa las byung ba'i bgegs bsal bar bya'o/_/de yang 'di ltar gza' bzang ba dang /_tshes bzang po dang /_skar ma bzang po dang sbyor ba dang byed pa shis pa dag la cho ga brtsam par bya ba ni/_de bzhin gshegs pa'i nges pa ste/_
[\[67b\]]
[\[67b.1\]]'jig rten dang 'jig rten las 'das pa'i dbang gi bye brag blo la legs par bsdoms la brtsams kyi gzhan du ma yin no zhes bya ba'i don to/_/gang gis slob ma dbang bskur ba'i/_/cho ga rab tu bshad par bya/_/zhes bya ba ni mdor bstan pa'i tshig go/_/de yang 'di ltar sngon du rdo rje slob dpon
[\[67b.2\]]'jug pa'i phyir/_dang por lha yi dngos byas te/_/hUM las rdo rje 'bad byas pas/_/rnal 'byor can gyis sa sbyangs te/_/phyi nas dkyil 'khor bri bar bya/_/zhes bya ba la dang por rdo rje slob dpon nyid khams gsum las rnam par rgyal ba'i khro bo'i bdag nyid kye'i rdo rje zhal gcig phyag gnyis
[\[67b.3\]]par hUM gi sa bon las bskyed de/_bsrung ba'i 'khor lo la sogs pa bya zhing sa legs par sbyangs la/_ting nge 'dzin gyi dkyil 'khor du rang nyid 'jug par bya zhes bya ba nges pa'i don to/_/gnas kyi khyad par bstan par bya ba'i phyir/_skyed mos tshal dang dben gnas dang /_/byang chub sems dpa'i
[\[67b.4\]]khyim dag dang /_/khang stong dang ni lding khang du/_/dkyil 'khor mchog ni bri bar bya/_/zhes pas bstan te/_'di ltar gnas 'di dag ni bkra shis pa dang /_yid dga' ba dang /_dngos grub myur du ster bar byed pa yin pas 'bad pas btsal bar bya ba yin no/_/gnas der sa'i dkyil 'khor gyi
[\[67b.5\]]stegs bu ji tsam 'dod par brtsigs la/_/rgyud nas 'byung ba'i thig gis 'khrul ba med par thig btab la/_rdul tshon gtang bar bya'o/_/rdul tshon mchog gis bri ba'am/_/yang na bar par gyur ba ste/_/rin chen lnga yi phye ma dang /_/yang na 'bras phye la sogs so/_/zhes bya ba la rdul
[\[67b.6\]]tshon ni rnam pa gnyis te/_byi ru la sogs pa rin po che lnga'i phye ma mchog tu bstan la/_de ma 'byor pas 'bras phye la sogs pa tshon gyis bsgyur bas kyang bri bar bya zhes bya ba'i don to/_/de la dkyil 'khor khru gsum dang sor mo gsum gyis lhag par bya zhes bya ba ni/_lus ngag yid gsum
[\[67b.7\]]gyi dbye bas sam/_yang na rdul dang mun pa snying stobs kyi tshul gyis tshad bstan pa'o/_/der ni rigs lnga las byung ba'i/_/rig ma bzang mo rnam par gzhug/_/ces bya ba ni de ltar dkyil 'khor cho ga bzhin du bris la/_sngags 'chang rang nyid chu zla lta bu'i bsam gtan dang ldan pas rdul tshon gyi
[\[68a\]]
[\[68a.1\]]dkyil 'khor byin gyis brlab cing rang nyid legs par zhugs la/_de'i rjes su slob ma dag la bsnyen gnas kyi sdom pa dang /_phyi'i dam tshig gi sdom pa byang chub mchog tu sems bskyed pa la sogs pa sngon du 'dzin du bcug la de'i rjes su 'jig rten pa'i dbang rnams
[\[68a.2\]]bye brag bzhin sbyin par bya ste/_de yang 'di ltar byis pa rnams drang bar bya ba'i phyir/_rdo rje slob dpon gyi dbang zhes bya ba yongs su rdzogs par bya'o/_/de nas byis pa rnams la 'dod chags kyi lam bstan par bya ba'i phyir/_'og nas ston bzhin pa'i bu mo rigs lnga'i rtags can gsang ba'i theg pa
[\[68a.3\]]la mchog tu gzhol ba sngon du legs par sbyangs la/_dkyil 'khor du gzhug go/_/de yang ji ltar nyi ma'i lo dang ldan pa dang /_rgyal po'i lo dang ldan pa dang /_lo nyi shu dang ldan pa rnams sku gsung thugs kyi 'khor lo'i bye brag gis phye la/_dkyil 'khor du gzhug gis/_nyi ma'i lo dang
[\[68a.4\]]ldan pa yod bzhin par rgyal po'i lo la sogs pa mi gzhug go/_/'on te nyi ma'i lo dang ldan pa med par gyur na/_rgyal po la sogs pa'i lo dang ldan par gzhug par bya ste/_'di ltar/_yang na ji ltar gang rnyed de/_/de ltar bcu drug lon pa nyid/_/ces bya ba gsungs te/_'di ltar bde ba
[\[68a.5\]]dam pa ster ba'i nyi ma'i lo'i phyag rgya ni mchog tu bstan la/_rgyal po'i lo ni 'bring po yin no/_/nyi shu'i lo ni tha ma yin par gsungs pa'i phyir ro/_/ji srid khu ba ldan gyur pa/_/de srid phyag rgya bsten par bya/_/zhes bya ba ni 'di ltar don gnyis su go bar bya ste/_bud med rnams kyi bde ba'i
[\[68a.6\]]rgyur 'gyur ba ni nyi ma'i lo nas 'byung ba yin gyis/_de las snga bar ni ma yin no/_/de bzhin du nyi shu 'das nas de nyid 'jig pa'i phyir dang /_gzhan yang rig sngags 'chang dang /_rdo rje slob ma dag gis 'gyur ba'i bde ba ji srid nyams su myong bar 'gyur ba de srid du bsten par bya ba yin pas/_
[\[68a.7\]]de skad ces bya'o/_/phyag rgya'i gdong yang bcing ba dang /_/thabs kyi gdong yang de bzhin te/_/zhes bya bas ni bu mo dang skyes bu dang dbang bskur ba dag phan tshun du gdong g.yogs par bya ba ni go cha'o/_/bstan pa de las gang 'byung ba/_/slob ma'i kha ru ltung bar bya/_/zhes bya ba ni rig sngags
[\[68b\]]
[\[68b.1\]]'chang gi slob dpon gyis/_/yu ba ti la ji lta ba bzhin du brten par byas la/_gu h+ya ba ra ta ka na gnas pa'i sems kyis mtshal dang mnyam par bsres la slob ma'i kha'i lam nas longs spyod rdzogs par sbyar la gsung gi rang bzhin du bstan par bya ba nyid gsang ba zhes bsgrags so/_/ro mnyam
[\[68b.2\]]slob ma'i spyod yul nyid/_/de nyid la yang bya bar bya/_/rang rig ye shes nyid du 'gyur/_zhes bya ba ni de ltar gsang ba zhes bya ba rtogs par byas la/_'jig rten pa'i 'dod chags kyi de kho na nyid ji lta ba bzhin du bstan par byas la gang gi gnas su mtshon par 'gyur ba'i gnas su brtag pa'i
[\[68b.3\]]rgyal po dang /_thugs kyi bdag po dag gi mtshams phra ma gzhug par bya ba ste/_rdo rje 'chang gi bka' lung ngo /_/des te phyis ni phra ma btang la/_tshogs kyi mchod pa chen po byas la/_'dod chags kyi bstan bcos 'og nas 'byung ba ma lus pa byas la yang bla ma chen po rig sngags 'chang las
[\[68b.4\]]de las gong du gyur pa'i 'o ma bsgrub pa'i rim pa/_srog dang rtsol bas btsal bar bya'o/_/de nas gang du mtshon byed gsal ba kho na de la/_rang rig ye shes nyid du 'gyur/_/zhes gsungs te/_gang de ni shes rab ye shes kyi de kho na nyid de de lta bur ston cing gsal bar bya ba ni/_rig
[\[68b.5\]]sngags 'chang gi las yin la/_brtan par gnas shing bdud kyi yul spong ba ni slob ma'i las so/_/de ltar rgan po ltar yul ring bar gnas pa'i ye shes rang rig pa spangs te/_ye shes chen po la 'jug par bya'o/_/'di ni ji skad du/_rtsa ba'i rgyud las/_rang rig ye shes rnam
[\[68b.6\]]spangs la/_/mtshon du med pa mtshon bya ste/_/sgra dang thig le rnam par spang /_/yi ge las 'das mtshan nyid do/_/zhes gsungs la/_de bzhin du gzhan yang mtshan yang dag par brjod pa las kyang /_ji skad du/_bdag rig gzhan rig thams cad pa/_/kun la phan pa'i
[\[68b.7\]]gang zag mchog_/dper bya kun las 'das pa ste/_/shes dang shes bya'i bdag po mchog_/ces gsungs pa de bas na/_'jig rten lta bu'i ye shes rang rig pa spangs la/_mi 'gyur ba'i bde ba chen po bsgom par nges so/_/de'i phyir/_rang gzhan yang dag rig pa spangs/_/
[\[69a\]]
[\[69a.1\]]mkha' mnyam rdul bral stong pa nyid/_/dngos dang dngos med bdag nyid mchog/_/thabs dang shes rab shin tu 'dres/_/chags dang chags bral rnam par 'dres/_/zhes bya bas bstan te/_'di ltar 'jig rten pa'i 'dod chags gang yin pa ni/_'jig pa dang /_
[\[69a.2\]]'gyur ba dang /_rang nyid 'ba' zhig rig pa dang /_phyogs gcig pa dang /_dngos po dang dngos po med pa'i bdag nyid tha dad pa dang /_thabs dang shes rab ces yang dag pa ma yin par brdar bstan cing cher ma 'dres pa dang /_chags pa dang chags pa bral ba'i phyogs ches tha dad pa'i phyir
[\[69a.3\]]gang de spangs la mi 'gyur ba'i bde ba bzhi pa zhes bya ba bsgom par nges so/_/de bas na de'i phyir lhan cig skyes pa'i ye shes chen po 'di nyid lus can rnams la 'khor ba las 'don cing rig pa 'dzin pa'i gnas su 'khrid de/_dbugs cher 'byin pa yin te/_'di ltar/_de nyid srog chags rnams kyi
[\[69a.4\]]srog_/de nyid mchog tu mi 'gyur ba/_/de nyid 'gro ba'i bdag nyid de/_/de nyid kun la khyab pa po/_/zhes gsungs te/_'di ltar 'gyur ba med pa'i bde ba chen po gang yin pa de ni/_sangs rgyas thams cad kyi sku dang /_gsung dang /_thugs kyi mchog tu gsang ba ste/_'jig rten phal
[\[69a.5\]]pa'i bdag tu lta ba thams cad sun 'don cing ma rungs par byed pa yin no/_/de bzhin du 'khor ba pa rnams la lus la gnas pa'i khu bas rtogs par byed de/_khu ba med na rtogs par mi 'gyur te/_khu ba la brten te rtogs par bya ba ni 'dod chags kyi chos kyi tshul lo/_/de nas/_thams
[\[69a.6\]]cad lus la rnam par gnas/_/zhes gsungs so/_/de bzhin du dngos po dang dngos po med pa rtogs par byed pa dag_/byang chub sems kyi khu ba de nyid las 'byung ste/_'di ltar khu ba thur du bltas pa las/_bdag dang bdag gir 'dzin pa'i gzhi 'byung la/_khu ba de nyid gyen du bltas shing
[\[69a.7\]]rgyas pa las ni/_chos thams cad kyi mdo dang rgyas pa rtogs par 'gyur ro/_/de lta bas na/_dngos dang dngos med de las 'byung /_/gzhan dang gang rnams de rnams dang /_/rnam par shes pa kun gyi tshul/_/skyes bu sngon rabs dbang phyug dang /_/bdag dang gso ba sems can dang /_/dus dang
[\[69b\]]
[\[69b.1\]]gang zag nyid dang ni/_/dngos po kun gyi rang bzhin 'di/_/sgyu ma'i gzugs kyis yang dag gnas/_/zhes gsungs te/_de ltar byang chub sems kyi khu ba thur du zags pa las grub pa'i mtha' dang /_lta ba thams cad dang /_snyan dngags dang lo rgyus kyi chos dang /_phywa dang dbang phyug
[\[69b.2\]]dang byed pa po la sogs pa du ma 'byung bar grags so/_/de lta bas na lus kyi rten 'bad pas bsrung bar bya zhing 'di ltar gnas pa rnams sgyu ma lta bur shes par bya zhes dgongs so/_/gang sgyu ma lta bu de nyid rtogs par bya ba'i phyir/_dang po dga' ba tsam nyid de/_/gnyis pa'i grangs las
[\[69b.3\]]mchog dga' nyid/_/gsum pa la ni dga' bral nyid/_/bzhi pa lhan cig skyes par brjod/_/ces bya ba las 'di ltar lus la gnas pa'i khu ba nyid nang du dga' ba bzhi'i tshul du bsten pas sgyu ma'i gzugs 'thob par 'gyur ba ni/_'dod chags kyi chos kyi tshul nyid du bstan te/_
[\[69b.4\]]de bzhin gshegs pa'i bka' lung ngo /_/de las gzhan yang rdo rje phreng ba zhes bya ba'i rgyud chen po las/_ji skad du/_rang lus 'gyur ba med pa de/_/mchog gcig gis ni shes bya ste/_/des ni dpe yis nyer mtshon nas/_/bla ma'i drin gyis shes par bya/_/zhes gsungs la/_
[\[69b.5\]]de bzhin du sgyu 'phrul dra ba las kyang /_bcu drug phyed phyed thig le can/_/yan lag med pa'i rtsis las 'das/_/bsam gtan bzhi pa'i rtse mo can/_/bsam gtan yan lag kun shes shing /_/zhes bya ba la sogs pa rgya cher gsungs so/_/rdo rje snying po la sogs kun/_/mkhas
[\[69b.6\]]pas de skad nges thos pas/_/mchog tu ngo mtshar gyur nas ni/_/brgyal zhing sa la 'gyel bar 'gyur/_/zhes bya ba ni/_bcom ldan 'das kye rdo rjes rdo rje snying po la sogs pa rnams la 'dod chags kyi tshul gyis chos 'di bstan pa'i tshe/_shin tu ya mtshan du gyur nas sa la 'gyel
[\[69b.7\]]te/_'di ltar bcom ldan 'das kyi gsung kha cig tu 'ching bar bstan pa de nyid kyis grol bar bstan cing rang rang gi lus nyid las gzhan du sangs rgyas btsal bar ma gsungs te/_lus 'di nyid la sangs rgyas yod do zhes gsungs na/_kho bo cag gis da dung rtogs par ma gyur
[\[70a\]]
[\[70a.1\]]grang zhes pa ste/_'di ltar bcom ldan 'das kyis cho 'phrul bstan pa'o/_/'o na 'dod chags de nyid la rim pa ji lta bu'i tshul gyis bslab par bgyi zhing /_ji ltar 'bad par bgyi zhes bcom ldan 'das kye'i rdo rje la zhus pa dang /_bcom ldan 'das kyis lan du gsungs
[\[70a.2\]]pa/_dang por dga' ba 'gro ba'i gzugs/_/de bzhin mchog dga' 'gro ba nyid/_/dga' bral dga' ba'ang 'gro ba nyid/_/gsum pa lhan cig skyes pa med/_/bcom ldan bka' stsal kye'i rdo rje/_/sangs rgyas kun gyi sku gcig pa/_/rdo rje snying pos rtogs bya'i phyir/_/the tshom med
[\[70a.3\]]par sel ba 'di/_/'dod chags med cing chags bral med/_/dbu mar dmigs par mi 'gyur ro/_/gsum po spangs pa nyid kyi phyir/_/lhan cig skyes pa byang chub brjod/_/ces gsungs te 'dod chags kyi tshul gyi chos de la/_byis pa rnams la skad cig rnam pa bzhis phye bas bde
[\[70a.4\]]ba'i ro rdo rje slob dpon rig sngags 'chang las shes par 'gyur la/_de yang 'di ltar rig sngags 'chang gi bka' bzhin du dga' ba gsum po ni/_srid pa gsum po bskyed pa na yongs su dor te/_bzhi pa bsgom par nges so/_/'di ltar dga' ba gsum gyi mtshan nyid can gyi bum
[\[70a.5\]]pa dang gsang ba dang shes rab ye shes rnams ni 'jig rten lta bu'i bde ba ste/_kun rdzob pa nyid yin pa'i phyir/_yongs su dor la yid nang du chud pa'i bde ba/_'dod chags dang chags pa dang bral ba dang /_dbu ma spangs pa'i bde ba nyid kyi spyod pa dang grol ba ster ba yin no/_/yang na de
[\[70a.6\]]nyid thams cad bdag_/yang na kun gyi rnam par spangs/_/zhes bya ba ni 'jig rten pa'i dga' ba bzhi char spangs la/_'jig rten las 'das pa'i dga' ba bzhi po ma lus par bsgom zhes bya ba'i don to/_/'jig rten pa'i bzhi po las legs par mtshon par byed pa ni/_dga' ba bzhi
[\[70a.7\]]po'i 'char ba thams cad kyis yongs su gang ba nyid dang du blang ngo zhes bstan pa'i phyir/_de yang dga' bral dang por mtshon/_/dga' ba gsum po rnam par spangs/_/zhes gsungs so/_/'di ltar 'jig rten lta bu'i bde ba dag spangs nas/_gang gi dus su lhan cig skyes pa chen po la
[\[70b\]]
[\[70b.1\]]gnas pa de ni/_las dang po pa'i sa las 'das te/_dang po sprin dang 'dra ba yin/_/grub pa sgyu ma lta bur 'gyur/_/zhes bya ba smos te/_dang por bde ba'i ting nge 'dzin gsal ba dang mi gsal ba'i bye brag 'dren mar 'gyur ro/_/de'i phyi nas ni bde ba'i ting nge 'dzin gsal ba'i phyir phyogs
[\[70b.2\]]shas che bar 'gyur la/_mi gsal ba zil gyis non par 'gyur ro/_/de bzhin du/_nyal dang log pa'i khyad par las/_/rtag tu rmi lam 'dra bar 'gyur/_/zhes bya ba ni/_de dag gi rjes la dus rtag tu gnyid log pa dang sad pa'i gnas skabs kun la chos thams cad sgyu ma ltar gnas shing
[\[70b.3\]]rnam par rtog pa'i mtshan ma'i go skabs rnam pa kun du mi byed pa 'di ni brtan par gyur pa'i mtshan ma'o/_/de bzhin du rtsa ba'i rgyud chen po las kyang /_ji skad du/_dang po'i sa las 'das pa yi/_/rnal 'byor ting 'dzin gang la gnas/_/ting 'dzin de yi mtshan ma ni/_/rnam pa gsum du rig
[\[70b.4\]]par bya/_/zhes gsungs so/_/de ltar mtshan ma rnam pa gsum po de dag ni byang chub la nye bar gzhol bar byed pa'i rtags yin no/_/de bas na/_dngos grub mtshan nyid dbyer med pa'i/_/phyag rgya rnal 'byor pa yis 'grub/_/zhes gsungs so/_/da ni sngon du brjod pa'i phyir dkyil 'khor gyi
[\[70b.5\]]mtshan nyid dang /_dbyibs la sogs pa dang /_thig skud kyi mtshan nyid dang /_rdul tshon gyi mtshan nyid dang /_bum pa dang rdzas la sogs pa bstan pa'i phyir/_ston pas dkyil 'khor 'di skad gsungs/_/gru bzhi yang dag 'bar ba nyid/_/sgo bzhi gzi brjid chen po ste/_/do shal do
[\[70b.6\]]shal phyed pas brgyan/_/phreng ba sna tshogs rnga yab ldan/_/ka ba brgyad kyis rnam par mdzes/_/rdo rje srad bus mnyam par ldan/_/zhes bya ba ni/_sgra ji bzhin pa de rtogs par sla'o/_/gzhan yang /_me tog sna tshogs nye bar brgyan/_/bdug pa mar me de bzhin dri/_/bum pa brgyad
[\[70b.7\]]la sogs par ldan/_/de yang yal ga la sogs bcas/_/mgrin pa gos kyis dgab par bya/_/rin chen lnga na yongs su gzhug/_/ces bya ba la sogs pa rnams ni dkyil 'khor gyi yo byad bstan pa ste rtogs sla'o/_/rnam par rgyal ba shar du sbyin/_/zhes bya ba ni las thams cad
[\[71a\]]
[\[71a.1\]]pa'i bum par byin gyis brlabs la/_khro bo bgegs kyi dgra'i sngags kyis byin gyis brlabs pa ni chu nang du blugs la/_dkyil 'khor gyi khang pa'i shar du dgod ces bya ba'i don to/_/rang 'dod lha yi gzugs kyis ni/_/zhes bya ba ni/_zhal gcig phyag gnyis pa'i rnal
[\[71a.2\]]'byor gyis so/_/gsar pa legs par bsgrims pa dang /_/shin tu tshad mar mdzes pa yi/_/srad bus shes rab can gyis gdab/_ces bya ba ni ras bal dkar po dri ma med pa la/_blo dang ldan pa'i sngags pas lnga sgril du bya ste/_de yang de bzhin gshegs pa lnga'i kha dog dang ldan
[\[71a.3\]]pa'i tshon gyis so sor bsgyur la/_cho ga bzhin rgyal ba rigs lngar byin gyis brlabs la/_phyogs cha ma nor bar thig gdab ces pa'i don to/_/de bzhin du dkyil 'khor gyi lha bsnyen par bya ba ni/_'khor lo'i bdag po'i bzlas pa 'bum/_/dkyil 'khor can gyi de bzhin khri/_/zhes bya ba ni
[\[71a.4\]]rig sngags 'chang gi slob dpon gyis dkyil 'khor bsten par bya ba'i don du/_gtso bo'i rtsa ba'i sngags sngon du 'bum bzlas shing de bzhin dkyil 'khor pa rnams kyi ni khri khri yongs su bzlas te mnyes par bya'o/_/phyogs skyong la dus gsum du gtor ma yang sbyin no/_/de'i rjes lag dong
[\[71a.5\]]sa'i mtshan nyid legs par brtags te/_'di ltar dkyil 'khor chen po'i cho ga'i tshul du sa sbyang bar bya ste/_'di ltar/_gong du gsungs pa'i sngags nyid kyis/_/mkhas pas sa ni rnam par sbyang /_/gong gi a sogs sngags nyid kyis/_/de la gtor ma rnam par sbyin/_/zhes
[\[71a.6\]]bya ba ni/_ji ltar gtso bo'i dkyil 'khor sngon du bstan pa'i skabs su gsungs pa ltar skabs 'dir yang de ltar khong du chud par bya'o/_/de bzhin du srung ba'i 'khor lo dang /_rang gi lha'i nga rgyal gang dang gang yin pa de dang de'i rnam par sbyang ba dang /_de bzhin du dbang gi bye brag dang mchod pa
[\[71a.7\]]dang gsol ba gdab pa thams cad sngon bzhin du bya'o/_/khyad par du/_bdag med ma yi dkyil 'khor ni/_/'phar ma gnyis bzang rnam bris nas/_/zhes bya ba tsam gyi bye brag tu byas pa yin gyis khyad par gzhan ni med do/_/de bzhin du lha'i mtshan ma gzhag pa ni/_sngon
[\[71b\]]
[\[71b.1\]]gyi gtso bo'i dkyil 'khor la g.yas kyi phyag mtshan thams cad dgod pa yin la/_'dir yang gri gug 'ba' zhig tu dgod par bya'o/_/de bas na de'i phyir/_myur du dkar mo la sogs bri/_/shar du gri gug rnam bris te/_/lho dang nub tu de bzhin no/_/byang dang me yi mtshams
[\[71b.2\]]dang ni/_/bden bral rlung du de bzhin no/_/zhes bya ba ni lha mo'i mtshan ma dgod pa'i tshul te/_'phar ma rnam pa gnyis la rim pa bzhin du yul dang yul can gyi lha mo rnams kyi phyag mtshan dgod ces bya ba'i don to/_/de bzhin du/_dbang ldan du ni ci gsungs pa/_/de lta de ltar 'og dang steng /_/_
[\[71b.3\]]zhes bya bas ni lha mo'i dkyil 'khor gyi mtshan ma la sogs pa legs par bstan pa yin no/_/da ni slob dpon rig sngags 'chang ba bdag nyid dkyil 'khor du 'jug pa ston te/_'di ltar/_rdo rje sems dpa' bsnyems byas nas/_/rkang pa g.yas pa brkyang bya ste/_/phyag gnyis kye'i rdo rjer
[\[71b.4\]]sbyor bas/_/snying rje'i gar thabs dang ldan pa/_/slob dpon dkyil 'khor 'jug par bya/_ces bya bas ston te 'di ltar rig sngags 'chang thabs dang shes rab gnyis su med pa'i sbyor bas sems can thams cad la mnyam pa'i snying rje bskyed de/_snying rje'i gar stabs dang ldan pas dkyil
[\[71b.5\]]'khor du 'jug ces pa'i don to/_/gzhan yang /_khrus dang gtsang sbra dri zhim lus/_/sna tshogs rgyan gyis rnam par brgyan/_/zhes bya ba yang tshul bzhin du byas la/_rnam par rtog pa'i bgegs gzhil bar bya ba'i phyir/_hUM hUM bsnyems pa byas nas ni/_/hA+e hA+e rnam par 'jigs
[\[71b.6\]]par byed/_/ces bya ba zhal nas brjod cing dkyil 'khor du 'jug pa la sogs pa'i las bya ba ni/_de bzhin gshegs pa'i nges pa'o/_/de nas slob ma 'jug pa'i man ngag bshad par bya ste/_/phyi nas de nyid yang dag bshad/_/rnam dag ye shes gzugs can dang /_/'khor ba rnam par
[\[71b.7\]]rtog pa'i bdag_/khyad par cung zad yod ma yin/_/zhes bya bas bstan te/_rdo rje slob dpon rig sngags 'chang gis/_gdod ma nyid nas chos thams cad rmi lam lta bu dang /_chu zla lta bu la nye bar gnas te/_slob ma dkyil 'khor du gzhug pa dang /_las rgyas pa thams cad bya ba'i skad
[\[72a\]]
[\[72a.1\]]cig de la ni ma yin no/_/de ci'i phyir zhe na/_chos thams cad gzod ma nyid nas ngo bo nyid kyis dben pa'i phyir ro/_/de ste gang la 'du shes 'di dag gis dben pa'i skye bo las 'di dag la 'jug cing slob ma sdud pa dag ni/_glang po che smyon pa dang mtshungs te/_rang gi sde
[\[72a.2\]]brlag par byas nas pha rol gyi sde phung bar byed pa yin no/_/de ltar brjod pa'i tshig gi don gyi khyad par kyis rnal 'byor gyi rgyud dang bya ba'i rgyud la 'jug pa'i sngags 'chang rnams kyi khyad par gyi chos kyang 'dir bstan la/_'dir rnal 'byor chen po la khyad par du lhan cig skyes pa'i ting nge 'dzin
[\[72a.3\]]gyis khyad par du 'phags par bstan te/_'di ltar gang du lhan cig skyes pa zhes pa de ltar sgra gnyis su go bar byas te/_gang zhe na dang por byis pa rnams kyis rtogs par bya ba'i phyir dbang po gnyis kyi bde ba'i skad cig la bstan pa dang /_gang dang dbang po gnyis kyi bde ba'i skad cig
[\[72a.4\]]spangs te lhan cig skyes pa chen por gang gnas par 'di ni rig sngags 'chang gi slob dpon chen po yin no/_/de la dgongs nas/_mchog dgar sgom pa med cing sgom pa po yang med/_/lus kyang med cing gzung ba med dang 'dzin pa po yang med/_/sha dang khrag kyang med cing bshang ba dang ni
[\[72a.5\]]gci ba med/_/skyug bro rmongs med gtsang sbra mchod phyir thogs med dang /_/chags med sdang ba med dang rmongs med phrag dog med/_/ser sna med cing nga rgyal med la mthong bya med/_/bsgom dang sgom pa po med bshes dang dgra med cing /_/rlom sems med pa'i lhan cig skyes pa sna
[\[72a.6\]]tshogs nyid/_/ces bya ba gsungs so/_/rnal 'byor chen po'i don gyi khyad par bstan pa'i tshig 'dis ni 'di skad ston to/_/mchog la sogs pa'i mtshan nyid can gyi ting nge 'dzin rdo rje nor bur son pa'i khu ba'i bde ba 'ba' zhig lhan cig skyes pa ma yin te/_gang yang de ni byis pa'i skye bo
[\[72a.7\]]rnams kyis rtogs par bya ba'i phyir gsungs pa yin la/_rig sngags 'chang gi gnas ni gang gi tshe rnal 'byor pa la lus la sogs pa'i 'du shes gzung bar bya ba dang 'dzin par byed pa las log pa dang /_de bzhin du gang du rdzas kyi rdo rje la sogs pas phug cing dral na yang sha dang khrag gi gnod pas
[\[72b\]]
[\[72b.1\]]mi brdzi ba dang /_gang la bshad pa dang gci ba 'byung ba med pa dang /_gang la skyugs pa dang /_zhag dang /_chu ser dang /_dar snabs dang /_bad kan med de mi 'byung ba dang /_gang la'ang mi thogs par 'gro zhing brjod pa dang /_chags pa la sogs pa'i rigs can gyi rgyal ba drug tu rtog pa gang
[\[72b.2\]]la yang mi 'jug pa de nyid rig sngags 'chang gi khyad par yin par nges pa'i don du bstan to/_/gang de nyid rlom sems thams cad dang bral ba'i lhan cig skyes par yang bstan to/_/gzhan yang sngags 'chang gis slob ma mchog rnams kyi rna ba'i bug par yang 'di nyid blugs so/_/de ci'i phyir
[\[72b.3\]]zhe na/_ngo bo nyid kyis gnas pa'i rang bzhin yin pa'i phyir ro/_/gang ngo bo nyid kyis gnas pa'i chos ni de bzhin gshegs pa rnams kyis kyang /_bcos shing bsgyur bar yang mi spyod pa de'i phyir ro/_/rdo rje snying pos 'di skad gsol/_/gzod nas rang bzhin med pa yi/_/lus kyi rang
[\[72b.4\]]bzhin dag pa la/_/ci slad 'byung ba'i bdag nyid lags/_/zhes bya ba ni/_'di ltar phung po dang /_khams la sogs pa gzod ma nas rang bzhin gyis dag pa lags na ci'i slad du 'byung ba dang /_'byung ba las gyur pa'i lha dang /_las dang las kyi dbang po'i bya bar brtag ste/_'di
[\[72b.5\]]ni chos nyid kyi tshul dang mi mthun zhes pa'i don to/_/de bzhin du rnam par 'phrul pa byin gyis brlab pa'i rgyud ces bya ba las kyang ji skad du/_sangs rgyas mtshan ma mi mnga' zhing /_/chos kyi sku la rnam par bzhugs/_/mtshan med 'dus ma byas pa yi/_/mtshungs pa mi mnga' chos
[\[72b.6\]]gsungs na/_/dpa' bo chen po ci slad du/_/mtshan mar bcas pa'i cho ga 'di/_/gsang sngags spyod pa ston par mdzad/_/'di ni chos nyid tshul ma lags/_/de skad gsol nas bcom ldan 'das/_/rnam par snang mdzad chen po yis/_/de tshe lag na rdo rje la/_/chos kyi mtshan nyid
[\[72b.7\]]'di nyon gsungs/_/chos 'di rtog dang bral ba ste/_/kun rtog thams cad spangs pa yin/_/de la sems dang sems byung gi/_/rtog par rab tu spang bar 'gyur/_/nga yis chos sngon sangs rgyas pa/_/de ni mkhas las byung ba ste/_/log par rtog pa'i spyod yul ba/_/byis pa rnams
[\[73a\]]
[\[73a.1\]]kyis mi shes so/_/yul dus mtshan ma la sogs pa/_/mun gyis bsgribs pa rnams 'dod do/_/de dag gzung bar bya ba'i phyir/_/cho ga 'di yang brjod pa yin/_/yul med dus kyang med pa ste/_/bya ba med cing byed pa yang /_/chos rnams kun la yod med
[\[73a.2\]]de/_/chos rnams nyi tshe 'ba' zhig go/_/zhes gsungs te/_'di ltar tshul ma lags zhes pa yan chad zhu ba'i lung yin la/_de skad gsol nas zhes pa la sogs pa ni lan gyi lung du rtogs par bya'o/_/de nas bcom ldan rdo rje can/_/mkha' 'gro bde ba ster bas gsungs/_/
[\[73a.3\]]zhes bya ba ni rdo rje snying po la lan gsungs pa'o/_/rlom sems med pa'i rang bzhin dag_/thams cad lus la rnam par gnas/_/zhes bya ba la 'di ltar kye rdo rje snying po gang byis pa rnams la ngas khu ba'i gzugs dang de'i lam dang rlung dang de'i lam dag spros te bstan pa de nyid kho na
[\[73a.4\]]rig sngags 'chang gi slob dpon mkhas pa rnams la gzod ma nas rnam par dag pa kho nas gnas la/_'on kyang byis pa so so'i skye bo rnams mtshan ma'i 'du shes kho nas bcings te gnas zhes pa'i don to/_/kye bcom ldan 'das ci'i slad du 'byung ba chen po'i phung po lags zhes
[\[73a.5\]]bya ba ni gong du brjod pa nyid de/_kye bcom ldan 'das chos thams cad gzod ma nas dag bzhin pa las gsang sngags spyod pa rnams las 'byung ba chen por bstan pa'i dgos pa ci lags zhes pa'i don to/_/bcom ldan 'das kyis bka' stsal pa/_bo la ka k+ko la sbyor las/_/reg pa'i sra
[\[73a.6\]]ba chos kyi ni/_/sa ni de las 'byung bar 'gyur/_/byang chub sems ni khu ba'i phyir/_/chu yi khams ni 'byung bar 'gyur/_/bskyod pa las ni drod skye ste/_/g.yo phyir rlung du rab tu grags/_/bde ba'i phyir na nam mkha'i khams/_/zhes bya ba la/_kye rdo rje snying po chos thams cad de ltar
[\[73a.7\]]gzod ma nas dag pa yin gyis kyang 'on kyang /_kun rdzob kyi dngos por rgyu dang 'bras bur mi slu ba'i chos su gnas te/_byis pa'i skye bo rnams gang du gzud par bstan pa de gnyis sprad pa na/_'di lta ste/_lus dang lus su phrad pa la sogs pa na mkhrang bar gnas pa sa dang sa las chu skye ste/_
[\[73b\]]
[\[73b.1\]]'di ltar byang chub kyi sems de nyid chu yin pa'i phyir ro/_/bskyod cing g.yos pa las dro ba 'byung ba'i phyir me'o/_/me dang khu ba g.yo ba'i phyir rlung ngo /_/gang du rtog pas dben pa'i bde ba skye ba de'i phyir nam mkha'o zhes pa'i tha tshig go/_/lnga po rnams su rab tu gnas/_/zhes pa ni
[\[73b.2\]]sprod pa la sogs pa'i dus su de ltar 'byung ba lnga'i rang bzhin du 'byung ba'i phyir 'byung ba chen po yin zhes pa'i don to/_/gang phyir 'byung ba che bde ba/_/de phyir bde ba de nyid min/_/zhes bya ba ni 'di ltar rtsol ba'i shugs kyis 'byung ba chen po lnga rim par 'byung la de'i dbang gis bde ba
[\[73b.3\]]de'i phyir 'di ni 'jig rten pa'i kun rdzob ste yang dag pa'i lhan cig skyes pa ma yin zhes pa'i don to/_/'o na ci zhe na/_lhan cig skyes pas gang skyes pa/_/lhan cig skyes par de brjod bya/_/rang bzhin lhan cig skyes zhes brjod/_/ces bya ba smos te/_'di ltar bya ba dang spyod pa kun las
[\[73b.4\]]'das pa dang /_rang bzhin du gnas pa nam mkha'i mtshan nyid can kho na lhan cig skyes pa ste/_dka' thub dka' spyod kun las 'das shing rang bzhin du gnas pa nyid kyi phyir zhes pa'i don to/_/rtsa ba'i rgyud las kyang ji skad du/_ngo bo nyid du gang gnas pa/_/de nyid lhan cig skyes pa
[\[73b.5\]]ste/_/yi ge las 'das mtshan nyid can/_/ngag gis brjod pa'i lam las 'das/_/zhes bya ba gsungs so/_/rnam pa thams cad sdom gcig pa/_/phyag rgya byed pa spang ba'i phyir/_/rnal 'byor snying rje thabs su 'gyur/_/stong nyid snying rje mi phyed pa/_/byang chub sems zhes brjod par
[\[73b.6\]]bya/_/zhes bya ba la/_sangs rgyas thams cad kyi sdom pa'i bdag nyid gcig pa dang /_las dang ye shes kyi rgyu'i byed pa dang bral ba dang /_rnal 'byor ba la snying rje ste thabs kyi bdag nyid kyi byang chub sems kyi bde ba rgyun ma chad par rgyu ba dang /_nor bu'i stong pa dang bral ba'i snying rje tha mi dad
[\[73b.7\]]pa dang /_dbyer med pa'i tshul zab mo gang la/_don dam byang chub kyi sems zhes bya ba lhan cig skyes pa'i ye shes chen por yang brjod par bya'o zhes bya ba'i don to/_/ci mngon zhe na/_sngags bzlas med cing dka' thub med la sreg blugs med/_/dkyil 'khor pa yang yod min dkyil
[\[74a\]]
[\[74a.1\]]'khor yang ni med/_/de ni sngags bzlas dka' thub dang ni sbyin sreg de/_/de nyid dkyil 'khor pa yin de nyid dkyil 'khor nyid/_/mdo ru bsdus na sems ni 'dus pa'i tshul can no/_/zhes gsungs te/_gang la sangs rgyas thams cad kyi de kho na nyid la skad cig thams
[\[74a.2\]]cad zad par bgrang ba'i phyir bzlas pa'o/_/'jig rten pa'i chos brgyad la sogs pa la mngon par zhen pa med par spang ba med pa'i tshul du spong ba'i phyir dka' thub po/_/tshig dang yi ge dang sems kyi rgyu ba la sogs pa bsreg pa'i phyir sbyin sreg go/_/rgyu ba dang ni mi rgyu ba mtha' dag gi snying po
[\[74a.3\]]la gnas pa'i phyir dkyil 'khor pa dang dkyil 'khor ro/_/de ltar na sems nyid gcig tu bsdus te spyod pa 'di ni lhan cig skyes pa zhes bstan to/_/kye'i rdo rje'i nges pa'i don gyi rgya cher bshad pa las/_dbang gi le'u rgya cher bshad pa ste bcu pa'o//_//khams gsum rnam rgyal
[\[74a.4\]]rang bzhin pa/_/zhal gcig phyag gnyis la btud de/_/lta stangs le'u'i rgyas bshad ni/_/rdo rje snying pos bshad par bya/_/rtsod pa rab tu rgyas pa'i dus 'di na 'gro ba dam pa ma yin pa mang po rnams 'byung bar 'gyur bas/_de rnams la khro bo'i cha lugs dang sdang ba lta bus 'dul gyi gzhan du
[\[74a.5\]]'jug pa ma gzigs pas zhal gcig phyag gnyis pa lta bu dang /_khams gsum rnam par rgyal ba lta bu dang /_ha la ha la lta bu dang /_rta mgrin lta bu dang /_gshin rje'i gshed po lta bur sprul par mdzad pa yin no/_/de'i phyir lta stangs la sogs pa'i khyad par dang /_dbugs kyi khyad par dang /_
[\[74a.6\]]'dug stangs dang /_phreng ba dang /_me thab dang /_bsreg rdzas dang /_nam phyed la sogs pa'i dus kyi khyad par gsungs la/_de las kyang 'dir ni lta stangs dang /_rlung gi khyad par bstan te/_dus dang me thab la sogs pa'i khyad par rnams ni sbyin sreg gi skabs dang /_rgyud rgyas pa gzhan du
[\[74a.7\]]shes par bya'o/_/mnyam par ma rungs dpral ba can/_/rtag tu ltung bar byed par brjod/_/ces bya ba la sogs pa 'dir rten cing 'brel te 'byung ba ni chos rnams kyi mtshan nyid de/_de bzhin gshegs pa rnams kyis kyang rgyud de dang der gsungs so/_/de bas na gdug pa gang zhig 'dul ba'i
[\[74b\]]
[\[74b.1\]]sbyor ba la brtson pa'i rnal 'byor pas mi bskyod pa lta bu'i sku mdog tu rang nyid lhag pa'i ltar bsgyur la/_mig gnyis dus gcig tu dpral ba'i phyogs su blta bzhin du bsgom pa dang bzlas pa dang sbyin sreg byas pas ltung bar 'gyur te/_steng na zhe sdang gi rigs can gyi sku bzhugs pa'i phyir ro/_/
[\[74b.2\]]dbang gi lta stangs g.yon na gnas/_/g.yon pa na ni gzugs brnyan gnyis/_/zhes bya ba la sbyor ba gang zhig gis 'jig rten gsum po dbang du byed pa la brtson pa'i rnal 'byor pas/_rang nyid pad+ma rA ga lta bur bsgyur la mig gnyis dus mnyam du g.yon gyi phyogs su blta bzhin du
[\[74b.3\]]bsgom pa la sogs pa byas pas 'gro ba dbang du 'gyur te/_/g.yon gyi phyogs na pad+ma rA ga lta bu'i sku bzhugs pa'i phyir ro/_/g.yas pa'i cha la dgug pa nyid/_/steng nas kyang ni gzugs brnyan gnyis/_/zhes bya ba la de bzhin du 'gro ba gsum po 'gugs pa la brtson pa'i rnal
[\[74b.4\]]'byor pas/_/rang nyid nyi ma 'char ka lta bu'i skur bsgyur la mig gnyis dus mnyam du g.yas kyi steng phyogs su cung zad blta bzhin du bsgom pa la sogs pa byas pas 'gro ba gsum po 'gugs par 'gyur te/_g.yas phyogs na nyi ma 'char ka lta bu'i sku bzhugs pa'i phyir
[\[74b.5\]]ro/_/dbus ma rengs pa'i lta stangs nyid/_/sna yi rtse mo'i dbus su gnyis/_/zhes bya ba la de bzhin du 'jig rten gsum po rengs pa la brtson pa'i rnal 'byor pas/_rang nyid gser bcom lta bu'i skur bsgyur la mig gnyis dus mnyam du sna'i rtse mo'i dbus su blta bzhin du
[\[74b.6\]]bsgom pa la sogs pa byas pas 'jig rten gsum po rengs par 'gyur te/_dbang chen gyi sku gser gyi mdog lta bu dbu ma na bzhugs pa'i phyir ro/_/da ni lta stangs bzhi'i dus su bsgrub par bya ba'i rlung bstan par bya ba'i phyir/_'byung ba nyid kyis ltung bar byed/_/ces bya ba la lta stangs
[\[74b.7\]]de nyid kyi dus su rang gi srog 'byung ba ste rlung phyir 'byung ba bzhin du sbyor ba la brtson par bya ste/_rlung phyir phyung nas lus can thams cad tshe'i dus byed pa'i phyir ro/_/rngub pa yis ni dbang du byed/_/ces bya ba ni lta stangs de nyid kyi dus su rang gi srog rlung nang du rngub bzhin du sbyor ba la brtson par bya ste/_
[\[75a\]]
[\[75a.1\]]srog gi rlung nang du gnas pas thams cad dbang du 'dus pa'i phyir ro/_/dgang ba yis ni 'gugs par byed/_/ces bya ba la lta stangs de nyid kyi dus su rang gi srog rlung phyir ma btang bar bum pa can gyi sbyor bas nang du legs par bkang zhing bzung bas sbyor ba la brtson par bya
[\[75a.2\]]ste/_rlung nang du gnas shing phyir 'byung ba med pas lus can kun gyi bdud rtsi'i rgyun zla ba lta bu 'gugs pa'i phyir ro/_/zhi ba yis ni rengs par byed/_/ces bya ba la lta stangs de nyid kyi dus su rang gi srog gi rlung phyi nang du spro ba dang /_rngub pa ma yin pas ji lta ba bzhin du gzhag la sbyor ba la brtson
[\[75a.3\]]par byas te/_'gro ba kun gyi srog rlung g.yo ba dang bral bas rengs par gyur pa'i phyir ro/_/da ni rnal 'byor gyi tshad bstan par bya ba'i phyir/_rlon pa'i shing la ltung byed nyid/_/ces bya ba la sogs pa smos te/_lta stangs bzhi po rnams bsgrub par bya ba'i phyir bsgom pa dang bzlas pa dang sbyin
[\[75a.4\]]sreg la sogs pa cho ga bzhin bsgrubs nas/_re zhig bems po'i rdzas kyi dngos po rnams la nyams sad pa dang /_ting nge 'dzin brtan par gsungs so/_/de bas de'i phyir/_rlon pa'i shing la ltung byed cing /_/zhes bya ba la sogs pa smos te/_de las khyad par du gsod pa'i sbyor ba
[\[75a.5\]]goms pas thog mar re zhig_/shing ljon pa yal ga dang lo mar ldan pa rlon par 'dug pa gang zhig la rnal 'byor pas rlung 'byung bzhin du gsad pa'i lta bas bltas pa'i tshe skam par 'gyur ba'i dus de tsam na ma rungs pa la yang sbyar bar bya'o zhes bya ba'i don to/_/dbang ni me tog rab tu
[\[75a.6\]]grags/_/zhes bya ba ni de bzhin du lta stangs dang rlung gang dag dang ldan pas me tog gang la bltas pas skam pa de ni sbyar bar bya zhes bya ba'i don to/_/rdo rje'i shing la 'gugs pa nyid/_/ces bya ba ni de bzhin du lta stangs dang /_rlung gang dang ldan pas/_badzra la ta zhes pa'i shing shin tu mkhrang zhing
[\[75a.7\]]rtsub pa la rnal 'byor pas bltas pa na/_'bras kyi snye ma legs par smin pa ltar dgu bar gyur pa na sbyar bar bya zhes pa'i don to/_/g.yo bcas rtsal rengs byed nyid/_/ces pa ni 'di ltang lta stangs dang rlung gang dag dang ldan pas sgang bu mthon po dang /_ri bo la sogs pa'i rtse mo gang dag ni skyes pa'i rtswa
[\[75b\]]
[\[75b.1\]]phra mo shin tu mnyen pa/_rta'i rnga ma'i nyag ma tsam la rlung gis bskyod na cher g.yo ba'i bdag nyid can la rnal 'byor pas bltas pa na rlung la sogs pas mi bsgul ba na sbyar bar bya'o zhes bya ba'i don to/_/'di'i des pa ni rtsa ba'i rgyud las ji skad du/_srog rlung byang chub kyi sems dang ldan
[\[75b.2\]]pa rnal 'byor rang gi lus la gsod par nus pa dang /_de bzhin du srog gnyis po rang la dbang du gyur pa dang /_rang gi byang chub kyi sems ji lta ba bzhin du 'gugs nus pa dang /_de bzhin du srog gnyis po rengs par byas te mi g.yo ba na phyi nang gi bdag nyid can la 'khor lo ltar bskor
[\[75b.3\]]gyi gzhan du 'jig rten pa'i bzhad gad du 'gyur bas mi bya ba ni nges pa'o/_/da ni sbyor ba bsgrub pa'i dus bstan pa'i phyir gsungs pa/_zla drug goms pa'i sbyor ba yis/_/'grub 'gyur 'di la the tshom med/_/'di la 'khrul par mi bya ste/_/sangs rgyas rdzu 'phrul bsam mi khyab/_/ces
[\[75b.4\]]bya ba gsungs te/_zla ba drug tu rgyun ma chad par gnas pas mthar 'khod de yan lag drug gis bla ma'i bka' ltar byas na 'grub par 'gyur ba'o/_/zla ba drug ces bya ba'i sgra 'di ni rgyud thams cad kyi thun mong gi chos su gsungs so/_/de lta bas na gang gis dang por rang gi lus la rnam pa
[\[75b.5\]]bzhi po bsgrubs nas sems can gdul bar bya ba dag ni de bzhin gshegs pa'i nges pa yin pas 'di la 'khrul pa dang dogs pa spang ngo zhes bya ba'i don to/_/lta stangs bzhi rnams bsgrubs nas ni/_/mkhas pas sems can gzud par bya/_/'di dag gsad par mi bya ste/_/dam tshig
[\[75b.6\]]nges par nyams par 'gyur/_/zhes bya ba ni 'di ltar gsad pa la sogs pa'i las gang dag gsungs pa de dag sems can gdul ba'i phyir re zhig skrag par bya ba yin la des 'jug par yang 'gyur te/_gzhan du na nges par gtan du gsad na phyag rgya chen po'i dam tshig nyams te mnar med par
[\[75b.7\]]'gro bar 'gyur ro/_/de bas na nges pa'i don du las rnam pa bzhi po rang gi lus la bsgrub par gsungs so/_/de yang 'di ltar/_sems can slu ba spangs nas ni/_/bya ba ma yin thams cad bya/_/sems can gnod pa tsam gyis ni/_/phyag rgya'i dngos grub rnyed mi 'gyur/_/zhes gsungs te/
[\[76a\]]
[\[76a.1\]]'di ltar gsad pa la sogs pa'i las lta ci smos kyi gang la bslu bar bya ba'i thabs nye bar gzung ste gnas pa tsam gyis sems can thams cad bslus pa yang yin la/_des dam tshig nyams te rnam pa kun gyi mchog dang ldan pa'i phyag rgya'i grub pa las nyams par
[\[76a.2\]]'gyur ro zhes pa'i don to/_/da ni sgrub pa po rnams la bza' ba dang bsrung ba la sogs pa'i dam tshig bstan par bya ba'i phyir/_de ru dam tshig bza' bya ba/_/na dang ga ha dang po dang /_/mtha' ma'i shwa dang dang po'i shwa/_/kye yi rdo rje'i dngos grub phyir/_/bdud rtsi lnga yang de bzhin bza'/_/zhes
[\[76a.3\]]bya ba la kye'i rdo rje'i dam tshig la gnas pa rnams kyis phyi nang gi bye brag gis phye la bza' ba dang bsrung ba bya'o/_/de la skyes bu'i ming gi dang po'i yi ge na'o/_/gang gi ba lang gi ming gi dang po'i yi ge ga'o/_/ha ni glang po che'i ming gi dang po'i yi ge'o/_/shwa ni rta'i mtha' ma'i ming gi yi
[\[76a.4\]]ge'o/_/de bzhin du shwa ni khyi'i ming gi dang po'i yi ge'o/_/rdzas 'di rnams mnyam par byas la mthe bo'i tshigs mdud tsam gyi ril bu byas te sbyang ba dang /_spel ba dang /_sbar ba dang bdud rtsir byas te zos pas phyi'i dngos grub tu 'gyur la/_de bzhin du nang du ni mgo la sogs pa'i ming can
[\[76a.5\]]mig la sogs pa'i dbang po rnams yul las bzlog ste gnas par gsungs pas mchog gi grub par 'gyur ro/_/de bzhin du bdud rtsi lnga ste/_bi dang /_mu dang /_ma dang /_ra dang shu rnams kyang phyi nang gis phyi la spyad par bya ba de bzhin gshegs pa'i bka' lung ngo /_/kye rdor las gsungs
[\[76a.6\]]mtshan nyid ldan/_/skye ba bdun pa de nas mtshon/_/khyad par dga' ba la smod pa/_/lan bdun pa ni 'grub par 'gyur/_/zhes bya ba'i drang ba dang nges pa rnams mngon du bstan pa yin la/_'on kyang ji lta ba'i skye ba bdun pa'i mtshan nyid ma bstan pa gsal bar bstan par bya ba'i phyir/_
[\[76a.7\]]skad snyan mig ni sdug pa dang /_/lus la dri ldan gzi brjid che/_/de yi grib ma bdun du 'gyur/_/mthong nas rnal 'byor pa yis mtshon/_/zhes bya ba gsungs te/_gang zhig mi mo la la dag_/skad kyi nga ro mdzes pa dang /_/mig dkyus ring la dkar nag 'byes pa dang /_lus la gla
[\[76b\]]
[\[76b.1\]]rtsi lta bu dang /_ga bur lta bu'i dri dang ldan pa dang /_de bzhin du gzi brjid che ba dang /_grib ma bdun gyur gang la yod pa de ni skye ba bdun par mtshon cing rtogs par byas la/_de lta bu rnyed nas rnal 'byor pas rgya shug gi tshi gu tsam gyi ril bu byas te zos pas mkha' la spyod par 'gyur zhing
[\[76b.2\]]bskal pa dpag tu med par 'tshol de lta bu'i rnam par smin pa'i lus kyis ni/_gang dag mtshams med pa byas pa dang /_gang gis chos kyi dbyings kyi bde ba khyad par du gyur pa las bshung ba yang lus de nyid kyis 'dag par gsungs so/_/de bas na/_de ni zos pa tsam gyis kyang /_/
[\[76b.3\]]skad cig la ni mkha' spyod 'gyur/_/zhes gsungs pa yin no/_/da ni rigs su mdzad pa'i lha mo'i sgrub pa brjod par bya ba'i phyir/_ku ru kul+le'i sgrub thabs bshad par bya ste zhes bya ba la sogs pa la 'di yang rtsa ba'i rgyud las/_ji skad du/_srid pa gsum po chags pas rmongs/_/
[\[76b.4\]]de dag gzud par bya ba'i phyir/_/bcom ldan kye yi rdo rje yis/_/mo gzugs 'jig rten dbang du mdzad/_/ces gsungs la/_bcom ldan 'das nyid sku mdog chags pa dmar po'i tshul du bstan nas 'gro ba bcug pa yin no/_/gang du brtag pa bcu gnyis las/_/rgyas par
[\[76b.5\]]gsungs pa mdo ru bsdu/_/zhes bya ba la srung ba'i 'khor lo dang /_gzhal yas khang dang /_bdun po 'phyang ba dang /_ye shes lngas bskyed pa la sogs pa rnams/_sngon du kye'i rdo rje nyid sgrub pa'i dus su ji skad bstan pa bzhin bsgrubs pa la gnas pa yin la/_'dir ni lha mo'i sa bon
[\[76b.6\]]dang /_mdog dang /_phyag mtshan dang /_gdan gyi gnas tsam zhig bstan par shes par bya'o/_/lha mo hrIHyig las byung ba/_/kha dog dmar zhing phyag bzhi ma/_/phyag na bsnams pa mda' dang gzhu/_/de bzhin ut+pal lcags kyu 'dzin/_/'di ni bsgoms pa tsam gyis ni/_/'jig
[\[76b.7\]]rten gsum po dbang du byed/_/ces bya ba la khyad par du kye'i rdo rje bskyed pa'i sa bon ni hUM yin la/_de bzhin du bdag med ma la sogs pa bskyed pa oM gyi yi ge yin te/_'dir ni hrIHlas bskyed cing zhal nas hrIH'i sgra sgrogs pa'i bdag nyid de/_dang po hrIHyig yongs su gyur pa las/_
[\[77a\]]
[\[77a.1\]]ut+pal dang /_der de bzhin gshegs pa rnams bstim pa las/_lha mo dmar mo phyed krung can phyag bzhi'i dang po gnyis na ut+pala'i gzhu dang mda' bsnams shing /_ut+pal dang lcags kyu 'dzin pa/_sku la mi mgo brgya phyed kyi do shal dang /_dbu rgyan la
[\[77a.2\]]dum bu lnga dang thor tshugs zla ba phyed pa dang /_dbu skra dmar po gyen du 'greng ba dang ldan pa ste/_'di lta bur mos pas/_oM ku ru ku l+le hrIHswA hA zhes bzlas pa dang ldan pa'i yid la byed pas zla ba drug gis 'grub par 'gyur ro/_/de la yi ge'i grangs kyi 'bum gyis chog bzhin du bzlas na thar pa
[\[77a.3\]]nges par skyed par byed de sbyin sreg bcu char bya'o/_/de la phal pa'i dbang du byas pa ni 'di lta ste/_'bum phrag gcig gis rgyal po rnams/_/khri yis 'jig rten phal pa nyid/_/bye bas phyugs dang gnod sbyin sogs/_/bdun 'bum gyis ni lha min rnams/_/'bum phrag gnyis kyis
[\[77a.4\]]lha rnams nyid/_/brgya phrag gcig gis sngags 'chang rnams/_/zhes pa ni dbang du byed ces tshig tu sbyar te thams cad du sbyin sreg bzlas pa'i grangs kyi bcu char bya zhing /_lta stangs dang srog gi kun du spyod pa dang ldan par bsgrubs na 'grub la gzhan du na 'jig rten pa'i bzhad gang du
[\[77a.5\]]'gyur ro/_/de la ku ni bde ba chen po'o/_/ru ni longs spyod rdzogs pa'o/_/ku ni chos so/_/l+les ni sprul pa yin par shes par bya'o/_/de ltar bstan pa'i rim pas 'gro ba 'dul bar 'gyur ro/_/de ni ji skad du pad+ma rigs kyi mngon par shes pa'i ye shes kyi dngos grub kyi rgyud ces bya ba las
[\[77a.6\]]kyang /_'dod chags mngon shes bskyed nas kyang /_/rab mnyam gzhag pas bsgoms nas su/_/mngon shes lngar ni bdag 'gyur nas/_/dag pa'i dngos grub thob 'gyur zhes/_/bcom ldan rdo rje can gyis gsungs/_/zhes gsungs la/_de bzhin du pad+ma rigs kyi byang chub chen po'i ye
[\[77a.7\]]shes kyi dngos grub kyi rgyud ces bya ba las kyang ji skad du/_'jig rten dbang phyug ting 'dzin gnas/_/de bzhin chos kyi phyag rgya las/_/byang chub chen po'i ye shes 'di/_/bsgoms na dngos grub thob 'gyur zhes/_/bcom ldan spyan ras gzigs kyis gsungs/_/zhes gsungs pa'i phyir/_
[\[77b\]]
[\[77b.1\]]'gro ba 'dul ba la brtson pa'i rnal 'byor pa rnams kyis lha mo 'di la bsgrub par bya'o/_/kye'i rdo rje mkha' 'gro ma dra ba'i sdom pa zhes bya ba la kye dang rdo rje zhes bya ba ni gong du rgyas par bstan la/_mkha' 'gro ma zhes bya ba ni nam mkha' lta bu'i ting nge 'dzin gang la yod pa de la de skad ces bya'o/_/dra ba
[\[77b.2\]]ni tshogs te de rnams mang ba la bya'o/_/rdo rje snying po mngon par byang chub pa'i brtag pa zhes bya ba kye'i rdo rje rtsa ba'i rgyud 'bum phrag lnga yang brtag pa gnyis su gnas te dang por rdo rje snying pos zhus pa'i brtag pa dang /_phyi nas bdag med mas zhus pa'i brtag pa yin la/_bsdus pa'i rgyud 'dir yang de
[\[77b.3\]]ltar khong du chud par bya ste/_de yan chad phal cher rdo rje snying pos zhus pa la dgongs pa yin gyi dngos su ni rdo rje snying po la brten pa ma yin te/_'di ltar rdo rje snying po ni dus gsum gyi de bzhin gshegs pa thams cad kyi gsang chen sdud par snang zhing zhub po dang /_gsang ba'i bdag po zhes kyang
[\[77b.4\]]bstan cing lung bstan te/_de bas 'di'i tshig ni phal che ba la dgongs pa'o/_/brtag pa gnyis pa la yang ma zhus pa ni med do/_/kye'i rdo rje'i nges pa'i don gyi rgya cher bshad pa las/_lta stangs dang /_ku ru ku l+le'i sgrub pa'i bshad pa ste le'u bcu gcig pa'i bshad pa dang /_rgyas par rdo rje
[\[77b.5\]]snying po mngon par byang chub pa zhes bya ba'i brtag pa dang po'i rgya cher bshad pa ma lus pa rdzogs par bstan pa'o//_//khong stong sku ni mi mnga' la/_/rdo rje lta bu'i sku lus can/_/kye yi rdo rje khyod phyag 'tshal/_/ma rig thibs pos non pa yi/_/'jig rten gsum po 'di mthong nas/_/
[\[77b.6\]]bdag gi snying ni 'dzag par 'gyur/_/de phyir rab gnas le'u yi/_/rgyas bshad rdo rje snying pos bri/_/da ni brtag pa gnyis pa'i rgya cher bshad pa bstan par bya ba yin la/_de las kyang dang por rab gnas thams cad kyi spyi'i mtshan nyid legs par bstan par bya ba'i phyir/_rdo rje snying pos gsol
[\[77b.7\]]pa zhes bya ba la sogs pa smos te/_bcom ldan 'das zhes pa ni/_bcom ldan 'das la bod pa'o/_/rdo rje snying po bdag_/sangs rgyas thams cad gcig bsdus pa/_/zhes bya ba ni sangs rgyas thams cad kyi gsung gcig tu bsdus pa'i bdag nyid kyi rdo rje snying po bdag ste/_dngos su na dus
[\[78a\]]
[\[78a.1\]]gsum gyi de bzhin gshegs pas gnang zhing bstod pa gsang ba'i bdag po yin zhes pa'i don to/_/rab gnas mtshan nyid bzang po nyid/_/rim pa ji bzhin bshad du gsol/_/zhes bya ba ni sngon du bcom ldan 'das kyis slob ma dkyil 'khor du gzhug pa'i don du dkyil
[\[78a.2\]]'khor gsungs pa'i rab tu gnas pa ji ltar bgyi zhes pa'i don to/_/bcom ldan 'das kyis bka' stsal pa/_ci gsungs sbyin sreg byas nas ni/_/dkyil 'khor dam pa bzhengs pa dang /_/zhes bya ba la rig sngags 'chang gi slob dpon gyi slob ma'i don dang /_de las gzhan pa'i
[\[78a.3\]]glegs bam dang /_sku gdung dang /_ras kyi gzugs la rab tu gnas par byed 'dod pas/_sngon du rgyas pa la sogs pa'i sbyin sreg byas la/_de nas rigs dang mthun pa'i rdul tshon bri'o/_/de nas sta gon la gnas par bya'o/_/nam mkha'i khams la bzhugs pa'i sangs rgyas
[\[78a.4\]]rnams rab gnas kyi gzhi la bstim par byas la/_rab tu gnas pa'i gzhi de sbyang ste/_de nas snga bar sku gzugs sbyang bar bya'o/_/sta gon la gnas byas nas ni/_/nam mkhar bzhugs pa'i sangs rgyas kun/_/sku gzugs snying gar rab tu gzhug/_/ces gsungs te/_'di'i nges pa'i
[\[78a.5\]]don ni rtsa ba'i rgyud las ji skad du/_bla mas gnang ba'i sta gon la/_/lus kyi dkyil 'khor dbus gnas te/_/bdag gi lnga phung sbyin sreg nas/_/khu ba'i gzugs kyis sangs rgyas bstim/_/bdag gi lnga phung lha gzugs sbyangs/_/rab tu gnas la byin brlabs mchog_/yun du gnas shing
[\[78a.6\]]byin rlabs che/_/mchog gi rab tu gnas pa'o/_/zhes gsungs te nges pa'i don to/_/rang 'dod lha mnyam rnal 'byor pa/_/rab mthong sngags kyi pha rol son/_/zhes bya ba ni tshul ji ltar rab tu gnas pa byas nas rang gi 'dod pa'i lha kye'i rdo rje dang mnyam la/_sngags thams cad kyi pha rol
[\[78a.7\]]du son pa'i rnal 'byor pa yin zhes bya ba'i don to/_/oM badzra pu Sh+pe AHhUM swA hA zhes pa ni me tog gi'o/_/oM badzra d+hU pe AHhUM swA hA/_spos kyi'o/_/oM badzra dI pe AHhUM swA hA/_mar me'i 'o/_/oM badzra gan+d+he AH hUM swA hA/_dri'i 'o/_/oM badzra nai be d+ye AH hUM swA hA/_zhal zas kyi'o/_/sna tshogs hUM las
[\[78b\]]
[\[78b.1\]]rdzogs pa dang /_/me tog la sogs dbul ba nyid/_/gong ma'i rgyud kyi cho ga'i rim/_/mchod yon zhal bsil gong bzhin dbul/_/zhes bya ba la rang rang gi sngags kyis byin gyis brlabs shing dbul bar bya ba de bzhin gshegs pa de yin la/_nges pa'i don ni ji skad du rtsa ba'i rgyud las/_
[\[78b.2\]]yid 'ong nyi zla'i me tog dang /_/ral pa med pa'i tshul khrims spos/_/bde ba gsal bas mar me yin/_/bde bas tshim pas dri yi mchog_/lus ngag yid gsum bde rgyas pa/_/ting 'dzin zas te zhal zas mchog_/'jam zhing snyan par smra ba dang /_/rang srog sgra ni sil snyan
[\[78b.3\]]sgra/_/zhes gsungs pa ni nges pa'i don to/_/de bzhin du byang chub kyi sems ma shor ba bsten pa'i bde ba'i khrus dang /_de nyid kyi bde ba'i gnas su khrid pa'i phyir zhabs bsil ba yin no/_/da ni sbyin sreg bstan pa'i phyir/_/zhi bar thab khung zlum po nyid/_/dpral bar chu yi dkyil
[\[78b.4\]]'khor ro/_/rgyas pa nyid kyi gru bzhi ni/_/lte bar sa yi dkyil 'khor ro/_/gsad pa la ni gru gsum nyid/_/gtsug gi 'khor lo nam mkha'i rang bzhin no/_/'di nyid la ni lhag ma bsgrubs/_/zhes pa ni/_dbang la mgrin pa me'i rigs la'o/_/khru gang dang ni khru phyed nyid/_/zhi ba'i
[\[78b.5\]]steng dang 'og tu yin/_/zhes pa nas/_gsad pa'i steng dang 'og tu'o/_/zhes pa ni sgra ji bzhin du bstan pa ste nges pa'i don yod par ma gsungs so/_/da ni kha dog gi bye brag bstan par bya ba'i phyir/_zhi bar kha dog dkar por 'gyur/_/rgyas la ser po de bzhin no/_/gsad pa la ni kha
[\[78b.6\]]dog gnag_/dbang la dmar por rab tu grags/_/zhes bya ba la phyir ni las kyi bye brag las kha dog bye brag tu bya zhes kyang gsungs la/_de bas na skabs 'dir me thab thams cad kha dog de ltar bsgyur bar bya'o/_/de bas na 'khor lo bzhi'i bye brag las kha dog tha dad par bya'o/_/de bas na zhi ba
[\[78b.7\]]dkar po chu'i bsam gtan dpral bar ro/_/rgyas pa ser po sa'i bsam gtan lte bar ro/_/gsad pa nag po nam mkha'i bsam gtan ni gtsug tor du'o/_/dbang dmar po me'i bsam gtan ni mgrin par ro/_/de ltar na dbang bzhin du dgug pa dang gsad pa bzhin du sdang ba la sogs la thab kyi
[\[79a\]]
[\[79a.1\]]kha dog dang dbyibs tha mi dad par bya'o zhes pa'i don to/_/da ni bsreg rdzas kyi bye brag bstan par bya ba'i phyir/_zhi la til dang rgyas la zho/_/gsad la tsher ma de bzhin no/_/sdang la sogs pa'ang tsher ma yin/_/dbang dang dgug pa ut+pal/_/zhes bya ba la de yang rim pa bzhin/_/zhi
[\[79a.2\]]ba la dang po til bsreg go/_/rgyas pa la dang por zho/_gsad pa la dang por tsher ma can gyi shing bsreg go/_/de bzhin du sdang ba la sogs pa la dang por tsher ma can no/_/dbang dang dgug pa la dang por ut+pal bsreg go/_/lhag ma ni gzhan dang mthun no/_/oM asna ye ma hA te dzaH/_sar+b+ba kA mA r+tha sA
[\[79a.3\]]d+ha kaH/_kA ru Na kr-i twA sa twA r+tha/_a smin sa n+ni hi to b+ha ba zhes bya ba ni 'jig rten dang 'jig rten las 'das pa'i me lha spyan drang ba'i sngags so/_/nang du ni lte ba nas spyan drang ba'o/_/ma ma rin chen sna tshogs 'dzin/_/kye yi rdo rje khros mchod pa'i/_/lha mo khyod ni dbang du 'gyur/_/che ge mo bdag dkyil
[\[79a.4\]]'khor bri/_/zhes bya ba ni thog mar sbyin sreg gis btsal ba'i dus su sa nad med pa rnyed pa dang sa'i lha mo la gzu dang dpang du gsol pa'i tshig go/_/swA r+thany+tse ba/_pa ra a r+thany+tsa/_sa d+hi d+haM ga tsha ha bya b+hu ka_/A ga mi sha ya si/_ya thA kA le/_sarba sid+d+hi ku ru ShA me/_zhes pa ni bdag dang gzhan gnyis
[\[79a.5\]]ka'i don sgrub pa'i sgo nas mi dgyes par bya ba'i bstod pa'o/_/dzaH hUM baM hoH/_a kha raM/_oM ni ri hUM khaM/_oM d+h+h+waM d+h+h+waM/_zhes pa la sogs pa'i sngags rnams ni rim pa bzhin/_mchod yon dang /_zhabs bsil dang /_zhal zas rnams kyi yin te phyi dang nang gis dbye bar bya'o/_/kye'i rdo rje mkha' 'gro
[\[79a.6\]]ma dra ba sdom pa'i nges pa'i don ni sngon du bshad zin to/_/kye'i rdo rje'i nges pa'i don gyi rgya cher bshad pa las brtag pa gnyis pa'i rab gnas kyi le'u'i rgya cher bshad pa ste dang po'o//_//'dod chags zhe sdang gti mug dang /_/sred dang phrag dog 'joms mdzad pa'i/_/thub pa skyes
[\[79a.7\]]mchog la btud nas/_/dngos grub gtan la 'bebs pa yi/_/le'u gang gis rgyas par bshad/_/sems can sdug bsngal mun 'thoms la/_/de yi rgya cher bshad pa ni/_/rdo rje snying pos bri bar bya/_/da ni 'jig rten dang 'jig rten las 'das pa'i dngos grub le'u gang gis legs
[\[79b\]]
[\[79b.1\]]par ston pa de bshad par bya'o/_/rdo rje snying pos gsol pa/_nam mkha' lta bu'i chos rnams las/_/rgya mtsho'i ku ba ji bzhin du/_/rang 'dod lha yi gzugs las ni/_/sems can ji ltar 'grub par 'gyur/_/zhes bya ba la/_kye bcom ldan 'das kyis thog ma dang /_tha ma dang /_bar
[\[79b.2\]]thams cad du chos rnams nam mkha' lta bu'o zhes yang dang yang du gsungs la/_bdag gis khong du chud lags na/_/'gro ba 'di dag ni rang gi rnam par rtog pas bskyed de/_dper na rgya mtsho chen po la ku ba stong pa dag skyes bu 'ga' zhig gis dor nas sa phyogs gcig tu mi gnas par
[\[79b.3\]]'phyo ba ltar/_rang rang gi rnam par rtog pas bskyod de gnas pa 'di dag gis ji ltar bsgrubs na 'grub par 'gyur zhes zhus pas so/_/bcom ldan 'das kyis bka' stsal pa/_bdag med rnal 'byor ldan pa'am/_/yang na he ru ka dpal brtson/_/gzhan gyi sems kyis skad cig kyang /_
[\[79b.4\]]dngos grub 'dod pas mi gnas so/_/zhes bya ba gsungs te/_kye rdo rje snying po de ltar yin gyis kyang /_las kyi dang po la gnas pa'i rnal 'byor pas gang du bstan pa'i dkyil 'khor du zhugs la/_bskyed pa lha'i nga rgyal gyi dus dang /_de yongs su rdzogs nas bdag med ma'i rnal
[\[79b.5\]]'byor la gnas par byas na nges par kye'i rdo rjer 'gyur ro/_/de'i phyir dngos grub 'dod pas rim pa gnyis la brten pa ma gtogs pa gzhan gyi sems kyis skad cig kyang mi gnas so zhes bya ba gsungs so/_/de yang las dang po pas thog mar re zhig kha dog dang dbyibs kyi bdag nyid
[\[79b.6\]]la mngon par zhen pas gnas pa/_de mthar gyur pa na bdag med ma'i rnal 'byor la bslab par bya'o/_/bdag med ma de yang ji lta bu zhig snyam pa la/_ji ltar nam mkha'i phyogs rnams kyi/_/kun la'ang rtag par mi gnas pa/_/de bzhin chos rnams thams cad la/_/gsang
[\[79b.7\]]sngags mgon po mi gnas so/_/ji ltar dngos rnams nam mkha' la/_/gnas shing rtag tu rnam snang yang /_/de ni gnas su mi 'gyur ba/_/gsang sngags mgon po'ang de bzhin no/_/nam mkha' dus gsum la sogs dang /_/ji ltar 'bral bar 'dod pa bzhin/_/de ltar gsang sngags
[\[80a\]]
[\[80a.1\]]mgon po yang /_/dus gsum med kyang rnam par snang /_/ming tsam du ni gdags pa'i gnas/_/byed pa po la sogs dang 'bral/_/nam mkha' la ni tha snyad du/_/mkhas pa rnams ni 'dogs par byed/_/ming ma gtogs par cung zad kyang /_/yod pa ma yin nam
[\[80a.2\]]mkha' bzhin/_/de bzhin gsang sngags dbang phyug kyang /_/tha snyad tsam du snang bar zad/_/me dang chu dang rlung ma yin/_/sa dang nyi ma'ang ma yin zhing /_/zla ba la sogs gza' kun min/_/nyin par dang ni mtshan mo'ang min/_/skye ba dang ni rga ba'ang min/_/'chi ba dang ni rgud pa'ang min/_/
[\[80a.3\]]skad cig ma yin yud tsam min/_/lo la sogs pa yang ma yin/_/'jig pa dang ni 'chags pa dang /_/bskal pa'i grangs kyang yod ma yin/_/dge dang mi dge las byung ba'i/_/'bras bu'ang yod pa ma yin no/_/kun mkhyen go 'phang 'dod pa yis/_/rtog pa rnam pa sna tshogs la/_/
[\[80a.4\]]de kun gang la med 'gyur ba/_/de la rtag tu brtson par bya/_/zhes gsungs so/_/de bas na bdag med ma'i rnal 'byor 'di lta bu la dus rtag tu gnas par nus pa rnams kyis dus rtag par kye'i rdo rje mthong ba yin no/_/dang por goms par byed dus kyi/_/gnas ni gang du bsngags pa'i sems/_/
[\[80a.5\]]gcig tu mnyam bzhag 'grub 'gyur ba'i/_/gnas ni bzang por nges par bstan/_/zhes bya ba ni/_las kyi dang po pas/_dang por rgyal po dang rkun po dang dgra la sogs pas bar du gcod par 'gyur ba de'i phyir/_gnas dben pa btsal bar byas la der rtse gcig pa ni/_de bzhin
[\[80a.6\]]gshegs pa'i nges pa'o/_/rang gi khyim du mtshan dus su/_/bdag nyid grub pa'i sems kyis ni/_/rnal 'byor ma bsgom shes rab can/_/yang na he ru ka dpal gzugs/_/zhes bya ba la mtshan mo ltar rnam par rtog pas zab pa bskyed pa'i rang gi sdug ma'ang rung bsgom pa'i
[\[80a.7\]]gnas su khrid la gnas par bya ba'am/_yang na he ru dpa' bo'i tshul du rang las byung ba'i bdag med ma dang gnas par bya zhes pa'i don to/_/de ltar na mdor bsdu ba'i tshul du gsungs pa 'di lta ste/_rkang pa 'khrud dang za ba dang /_/zhes pa nas/_shes rab brtul zhugs can nyid
[\[80b\]]
[\[80b.1\]]kyis/_/zhes bya ba'i bar gyis gsungs so/_/mdor na/_gang gang nye bar dmigs pa ni/_/de de kye yi rdo rjer bya/_/de las gzhan pa'i tshul gyis ni/_/yud tsam yang ni gnas mi bya/_/zhes bya'o/_/rnal 'byor ma ni rnam par bsgom/_/zhes bya ba ni gong du bstan pa'i shes rab rnal
[\[80b.2\]]'byor ma'o/_/ci'i phyir stong pa'i bdag nyid la shes rab ces gdags she na/_ji skad du/_shes rab nges 'byin zhes bya ba/_/ting nge 'dzin zhes grags pa ste/_/des ni phyag rgya myur 'grub par/_/bsgoms na myur du 'grub par 'gyur/_/zhes gsungs so/_/des na/_tshul gzhan
[\[80b.3\]]gyis ni skad cig kyang /_/gdug pa'i sems ni ma rig pas/_/dngos grub 'dod pas dngos grub phyir/_/mkhas pas 'bad de mi gnas so/_/zhes gsungs pas go bar bya ste/_'dis ni sangs rgyas kyi chos thams cad brtson 'grus la rag las par bstan to/_/de la skal ba dang ldan
[\[80b.4\]]pa gang lags/_bskyed pa'i rnal 'byor rdzogs te/_yang dag pa'i shes rab kyi me yan lag drug gi dang po so sor sdud pas bsdus te/_goms par byed pa na mtshan ma 'di dag 'byung bar 'gyur la/_gal te yang dag pa'i lam mi 'dod de/_'on kyang ltad mo'i phyir yang zla ba phyed dam/_
[\[80b.5\]]yang na nyin mtshan gcig tu dmigs pa rtse gcig tu zhog la ltos zhes gsungs te/_'di ltar/_bsam gtan nyon mongs 'jig byed pa/_/rdo rje snying po nga yis bshad/_/brtse bas dngos grub don du yang /_/zla ba phyed du yongs su rtogs/_/zhes pa la/_bag la nyal ba'i mda'i dug
[\[80b.6\]]mtha' dag 'jig pa'i bdag med pa'i bsam gtan 'dings bstan te/_kye brtse ba'i bdag nyid can gyi rdo rje snying po ltad mo'i phyir yang zla ba phyed du rtogs zhes pa'i don to/_/de ste zla ba phyed du 'bad pa mi byed pa de lta na yang /_bsam pa thams cad yongs spangs te/_/lha yi gzugs su
[\[80b.7\]]sems pa yis/_/rgyun mi 'chad par nyin mtshan gcig_/bsgom pas yongs su brtag par gyis/_/zhes gsungs te/_bdag med ma'i rnal 'byor 'di la zla ba phyed du 'bad pa'i skal ba med pa rnams kyis nyin mtshan gcig tsam du yang dmigs pa gzhan la rtsol ba yongs su btang ste/
[\[81a\]]
[\[81a.1\]]stong pa nyid gang la sems rtse gcig par bzhag na yid ches pa'i lam gyi rtags 'byung bar 'gyur te/_so sor sdud pas bsdus pa rnams la yin gyi gzhan du na de bzhin gshegs pa'i bka' la byis pa shes rab 'chal ba dag brnyas par 'gyur ro/_/de bas na so sor
[\[81a.2\]]sdud pa'i ting nge 'dzin las gzhan pas bsam pa thams cad spangs pas nyin mtshan gcig bsgoms pas yid ches pa 'byung ba med do/_/rang gzhan don ni rab bsgrub phyir/_/'khor ba thabs gzhan yod ma yin/_/zhes bya ba ni/_nges pa'i don du ting nge 'dzin 'di las gzhan pas
[\[81a.3\]]bdag dang gzhan gyi don mi 'grub ces pa'i don to/_/rig ma lan cig goms byas la/_/'phral du yid ches byed pa nyid/_/ces bya bas ni de lta bu'i ting nge 'dzin nyon mongs pa thams cad 'jig par byed pa yang /_bla ma'i bka' drin gyis mi mo la re zhig shes rab kyi ming du btags pa las
[\[81a.4\]]mtshon par 'gyur gyi/_gzhan du rnyed pa'i skal ba med/_/ces pa'i don to/_/de ltar mngon du rnyed de phyis yongs su dor nas lha'i gzugs su dmigs pa'i mi dag la 'di lta ste/_'jigs smyo de bzhin sdug bsngal dang /_/mya ngan gdungs pas gtses pa dang /_/'dod chags zhe
[\[81a.5\]]sdang gti mug ches/_/sgrub pa po la nyon mongs min/_/zhes gsungs te/_'jig rten pa'i chos kyis kun nas mnar bar mi 'gyur ba'o/_/gzhan yang de bzhin du/_phan dang gnod pa'i 'bras 'byung bar/_/da ltar nges par shes pa'i phyir/_/rnal 'byor pa rnams ngu 'bod
[\[81a.6\]]du/_/skad cig gcig kyang ci phyir gnas/_/zhes gsungs te/_rang bzhin gyis dag pa'i chos su rtogs pa la ngu 'bod dang mnar med par ji ltar 'gro bar 'gyur te/_de ni gnas ma yin zhing go skabs med do zhes pa'i don to/_/de bzhin gzhan yang chos gang la gnas na/_mtshams
[\[81a.7\]]med ldan byed pa dang /_/srog chags gsod la gang dga' dang /_/gzhan yang skye ba dman pa dang /_/rmongs dang ma rungs las byed dang /_/gzugs don yan lag ma tshang ba/_/bsams na de dag 'grub par 'gyur/_/zhes gsungs te/_mi de dag rnams kyis kyang bdag med ma
[\[81b\]]
[\[81b.1\]]bsgoms na nges pa kho nar kye'i rdo rje'i dngos grub 'thob par 'gyur ba ni de bzhin gshegs pa'i nges pa'o/_/gzhan dag las kyang 'di lta ste/_/gdol pa smyig ma mkhan la sogs/_/mtshams med lnga ni byed pa po/_/sngags kyi spyod pa rjes spyad nas/_/skye ba 'di nyid sangs rgyas
[\[81b.2\]]'gyur/_/zhes gsungs pa yin no/_/de yang las kyi dang por gtogs pa rnams kyis dang por bla ma'i rjes su 'jug pa'i dus su/_dge ba bcu la goms pa dang /_/bla ma la gus dbang po dul/_/nga rgyal khro las rnam par grol/_/de ni re zhig nges 'grub 'gyur/_/zhes bya
[\[81b.3\]]bas bstan te 'di ltar dang por gso sbyong bstan par bya zhes pa la sogs pas 'jig pa'i dus go bar bya zhing /_bla ma'i rjes su 'jug pa dag rgyud las gsungs pa ltar sgrub pa dang /_rtsa ba'i ltung ba mi 'byung ba la nges par 'gyur zhing snod dang ldan pa yin no zhes gsungs pas/_thog
[\[81b.4\]]mar de dag re zhig bslab par bya'o/_/de'i rjes la 'jig rten pa'i byis pa rnams gzud par zhes bya ba la bslabs te gnas la/_yang phyi nas rdo rje slob dpon gyis yongs su brtags pa'am yang na lhas lung bstan pa'i las kyi phyag rgya gzung bar bya ste/_byis pa gzud pa'i dus
[\[81b.5\]]su/_rtag tu goms pa'i rnal 'byor gyis/_/mnyam par gzhag pas dngos grub thob/_/zla ba gcig tu gsang la spyad/_/ji srid phyag rgya ma rnyed par/_/zhes bya ba gsungs te/_phyag rgya'i gnang ba ma rnyed pa de srid du gong du bstan pa rnams mnyam par bzhag pas gsang
[\[81b.6\]]la bsgrub po zhes gsungs la/_de yang zla ba'am/_lo la sogs pa'i bar du ste tha ma yang zla ba gcig gi bar du bslab par bya ba ni nges pa'o/_/gnang ba rnyed 'gyur sngags pa la/_/rnal 'byor ma yis bstan par bya/_/phyag rgya che ge mo khyer la/_/sems can don gyi rdo rje 'dzin/_/zhes
[\[81b.7\]]bya ba la sogs pa la gal te rmi lam du bstan pa'am/_yang na slob dpon gyis legs par brtags pa bzung la 'jug par bya'o/_/des sems can gyi don du 'gyur ba ni de bzhin gshegs pa'i nges pa'o/_/rnyed pa de yang mig yangs ma/_/gzugs dang lang tshos rnam par brgyan/_/
[\[82a\]]
[\[82a.1\]]si h+la ga pur yang dag ldan/_/byang chub sems kyis rnam par sbyangs/_/zhes gsungs te/_phyag rgya'i mtshan nyid bstan pa yin te/_'di ltar mig dkar dmar 'byes pa la cung zad yangs pa/_rked pa rdo rje ltar 'dug la lo bcu gnyis sam/_yang na bcu drug
[\[82a.2\]]lon pa khrag 'byung ba'i dus la bab pa byang chub sems kyi bde ba la dga' ba/_de bzhin du phyag rgya de yang sbyang bar bya ste/_byang chub kyi sems bcug pas sbyang ba ni phyi nas yin la/_sngon du ni/_dge ba bcu las brtsams nas ni/_/de la chos ni rab tu bstan/_/lha yi gzugs
[\[82a.3\]]su bsam pa dang /_/dam tshig sems kyang gcig pa nyid/_/ces bya ba gsungs te/_'di lta ste/_mi mo gang zhig ma sbyangs par/_/kye yi rdo rje la sbyor ba/_/dam tshig nyams te brlag 'gyur bas/_/de dag sbyang phyir chos bstan bya/_/zhes gsungs so/_/de bas mi
[\[82a.4\]]mo legs par bslabs te/_bdag med mar bsams la/_dben pa'i gnas su khrid de/_/'jig pa'i bde ba la bslab pa ni zla ba gcig gi mthar ro/_/de bas/_rtog pa thams cad spangs pa yi/_/gang zhig mi mo mchog rnyed na/_/zla ba gcig gis skal ldan par/_/'gyur ba
[\[82a.5\]]'dir ni the tshom med/_/ces bya ba la/_'di 'dra'i mi mo legs rnyed nas/_/bas mtha' dag tu gnas byas la/_/bza' btung rnam mang sta gon byas/_/glu dang sil snyan gar dang ni/_/lus la rgyan legs gdags pa dang /_/me tog dag dang dri dang ni/_/bzang po'i gnas pas legs
[\[82a.6\]]bkod la/_/yang dag ye shes snang bar bya/_/zhes bya'o/_/yang na bdag gi nus pa yis/_/lha dang lha min mi rnams dang /_/gnod sbyin mi 'am ci las kyang /_/phyag rgya bkug la brtag par bya/_/zhes bya ba gsungs te/_phyag rgya'i grub pa bsgrub pa'i phyir/_/lha mo lha min bu mo
[\[82a.7\]]rnams/_/mi yi bu mo rnam pa bzhi/_/sngags kyis kun nas bkug nas ni/_/sa yi dkyil 'khor kun du spyad/_/de yis skal ldan rnal 'byor pa/_/phyag rgya grub par gdon mi za/_/mi gtsang rul pa dri ma pa'i/_/mi mo'i lus ni yang ma yin/_/zhes bya ba'i tha tshig go/_/de yang khyer la spyod
[\[82b\]]
[\[82b.1\]]pa bya/_/bdag gi dal ba mngon du byas/_/gang bshad 'jigs pa'i gzugs can gyis/_/spyod pa longs spyod phyir mi gsungs/_/yid ni brtan nam g.yo 'am ci/_/rang gi sems la so sor brtag_/ces bya ba la/_'di ni byis pa brkam chags can/_/chang la bag med du spyod pa/_/bdud
[\[82b.2\]]rtsi'i btung ba rnam par spong /_/'gyur ba'i bde la rab tu zhen/_/sngags dang phyag rgyas 'tsho ba sgrub/_/de dag tshul min spyod pa 'di/_/dbang dang kun du spyod pa dag_/rang sems brten pa'i rgyu ru gsungs/_/gang dag tha snyad tsam cig la/_/brten te mi dge'i las bcu spyod/_/de dag 'gro ba ci
[\[82b.3\]]'dra ba/_/'dren pa yis kyang ga la rtogs/_/zhes pa'i don to/_/da ni ma 'ongs pa'i byis pa rnams la dbang po gnyis kyis 'gyur bas sangs rgyas par bstan pa la/_bud med rnams kyis dbang dang spyod pa spyad par bya ba ste/_ji ltar na phyag rgya nang gi phyag rgya'i dngos grub dang spyod pa bstan par bya
[\[82b.4\]]ba'i phyir smos pa/_rdo rje snying pos gsol pa/_bdag med rnal 'byor ldan pa yis/_/phyag rgya nyid ces ji ltar brjod/_/phyag rgya phyag rgya gnyis dag gis/_/phyag rgya'i dngos grub ji ltar 'gyur/_/zhes bya ba ni mi mo gang zhig bdag med ma'i rnal 'byor dang ldan pa des phyag rgya'i bde ba ji lta
[\[82b.5\]]ba'i tshul gyis bsgrub par bgyi/_'on te mi mo kho na las 'byung ba lta na ni thabs kyi dngos grub ma mchis par yang 'gyur ro zhes zhus pa dang /_bcom ldan 'das kyis bka' stsal pa/_bud med gzugs ni spangs nas gzhan/_/bcom ldan 'das kyi gzugs su bya/_/zhes bya ba
[\[82b.6\]]gsungs te/_las dang po pa'i mi mo rnams kyis mi mo'i rtog pa yongs su btang ste/_kye'i rdo rje dngos su mos par bya zhes pa dang /_de bzhin du yang /_nu ma spangs te bo lar 'gyur/_/kak+ko la dbus yang dag dgod/_/'gram gnyis dril bu dag tu 'gyur/_/zhes bya ba gsungs te/_
[\[82b.7\]]bud med gang bde ba'i dbang la 'jug pa des/_bdag skyes bu kye'i rdo rje lta bur bsgyur la dkar 'dzin dor la bo lar bsgyur te yid kyis mos pa'o/_/de ltar na bde ba'i dus su skyes bu'i gzugs can gang de ni kak+ko la dang ldan pa dang /_de bzhin du gzhon nu ma bdag gi skye gnas kyi 'gram gnyis
[\[83a\]]
[\[83a.1\]]dril bu'i mos par bsgyur ba dang /_/de bzhin du/_ze 'bru bo la can du bsgyur/_/zhes gsungs te/_pad+ma gang gi dbus na gnas pa'i dngos po de nyid gsang ba'i char bskyed la brtag par bya ba'i nges pa'o/_/de bas na/_lhag ma bdag nyid chen po nyid/_/dga'
[\[83a.2\]]chen he ru ka yi gzugs/_/he ru ka sbyor skyes bu nyid/_/ces bya ba la/_khams dang skye mched lhag ma sogs/_/phan tshun ro mnyam mtshungs pa'i phyir/_/bsgyur mi dgos par skyes bu nyid/_/he ru ka ste tha dad med/_/de ltar mos pas bsgyur ba las/_/phyag rgya'i dngos grub mchog
[\[83a.3\]]tu dag_/mi mo rnams la 'gyur ro zhes/_/bdag nyid chen po nyid kyis gsungs/_/'bad mi dgos par skyes bur 'gyur/_/gsal bar nus pa'i rnal 'byor pas/_/de nas phyag rgya'i dngos grub 'gyur/_/zhes bya ba yang gsungs te/_rnal 'byor ma gang de ltar sbyor/_/bud med
[\[83a.4\]]las ni yongs brjes nas/_/skyes bu gzugs bzang phun sum tshogs/_/tshe 'di kho nas thob kyang srid/_/gzhan yang dge slong rdo rje 'dzin pa dag gis 'jig rten pa'i kha na ma tho ba spang bar bya ba'i phyir/_gzhon nu ma 'ga' skyes bur bsgyur ba spyod pa'i grogs bya ba ni de bzhin gshegs
[\[83a.5\]]pa'i nges pa ste/_de ltar phyag rgya'i dngos grub mchog tu 'gyur ba'o/_/chags dang 'jig pa dag gis kyang /_/thabs dang shes rab la mi gnod/_/gang las thabs ni 'byung ba nyid/_/'jig pa shes rab srid mthar byed/_/des na rab 'jig yod ma yin/_/zhes bya ba la/_de lta
[\[83a.6\]]bu'i rim pas/_shes rab thabs bdag gnyis min par/_/gsal bar 'jog pa'i rnal 'byor gang /_/me dang chu sogs 'jig pa'i tshe/_/de la gnod pa yod mi nus/_/'jig dang 'chags pa'i bag chags 'di/_/rang gi kun du brtags pa ste/_/rang gzhan cha yi rtog pa
[\[83a.7\]]'di/_/'jig rten gsum po dkrugs pa yin/_/'di gsal 'khrug par 'gyur ma yin/_/byang chub sems kyi 'jig rten khams/_/'chags dang 'jig pa rab bsrungs na/_/cis kyang mi 'jig rnal 'byor che/_/'khor los sgyur ltar kun du rgyu/_/de nyid la ni chags pa med/_/la
[\[83b\]]
[\[83b.1\]]la 'jig pas 'jig par 'gyur/_/'jig pa'i dngos med zad pa med/_/ces bya ba ni byang chub sems kyi rgyun 'jig pa na 'jig pa thams cad 'byung zhes pa'i don to/_/bskyed pa'i rim pa'i rnal 'byor las/_/brtul zhugs can gyi spros pa bsgom/_/spros pa rmi lam ltar byas nas/_/
[\[83b.2\]]spros pa nyid ni spros med bya/_/zhes bya ba la gang du lha gcig nas bzung nas/_'bum gyi bar du rgyud gang dang gang las ji skad gsungs pa'i tshul de dang de ltar bslab cing 'bad la yid ches par bya'o/_/de yang ji skad du/_gang gis kha dog gang gsungs pa/_/de nyid de yi dkyil
[\[83b.3\]]'khor te/_/lha yi gzugs ni de lta bur/_/sngon gyi sangs rgyas rnams kyis bstan/_/zhes gsungs pa'i phyir/_thog ma nyid du spros pa'i rnal 'byor la 'bad par bya'o/_/de yang ji skad du/_sems can rnams ni blo dman zhing /_/bya ba tsam gyis rmongs pa rnams/_/
[\[83b.4\]]dngos po'i don la chags dga' ba/_/ma 'ongs dus na 'byung bar 'gyur/_/'di lta'i tshul ni mi shes pas/_/yul dang dus dang bya ba las/_/dge dang mi dge'i mtshan ma yis/_/rmongs pa 'bras bu 'dod byed de/_/sems dpa' chen pos de dag phyir/_/cho ga 'di ni brjod pa
[\[83b.5\]]yin/_/zhes so/_/dper na char gyi rgyun 'bab na/_/chu yi chu bur rnams 'byung ba/_/de bzhin gsang sngags 'grub pa yi/_/sprul ba rnam pa sna tshogs pa/_/sems can med cing srog dang ni/_/byed pa po yang med pa ste/_/dngos po thams cad stong pa la/_/'khrul ba
[\[83b.6\]]kho na snang bar zad/_/ces pas rdzogs pa'i rim pa rtogs par bya'o/_/ji ltar sgyu ma rmi lam dang /_/bar do'i srid pa gang yin ltar/_/rtag tu goms par sbyor ba las/_/dkyil 'khor nyid ni de bzhin 'dod/_/ces bya ba la rdzogs pa 'di ni rang gi lha'i dkyil 'khor 'di nyid/_sgyu ma
[\[83b.7\]]dang rmi lam dang srid pa bar ma do'i skye bo ltar/_chags pa dang thogs pa dang bral bar bsgom pa nyid rdzogs pa zhes 'dod de/_/'dod pa so sor spong ba'i phyir/_/so sor spang ba zhes bshad do/_/zhes bya ba la sogs pa rgya cher gsungs pa'i phyir ro/_/phyag rgya chen po'i dbang bskur
[\[84a\]]
[\[84a.1\]]bas/_/ji ltar shes pa'i bde chen po/_/de yi 'di ni byin rlabs yin/_/gzhan las dkyil 'khor 'byung ba med/_/ces pa ste ji ltar sgyu ma rmi lam la sogs par shes pa kho na phyag rgya chen po dang /_'jig rten pa'i spyod pa las 'grol ba'i dbang
[\[84a.2\]]dang /_yum sgyu 'phrul chen mo dang /_shes rab kyi pha rol tu phyin pa zhes bya ba yin no/_/de'i phyir/_'di nyid shes par bya ba'i phyir/_/bde ba gnag cing bde ba ser/_/bde ba dmar po bde ba dkar/_/bde ba ljang gu bde bsngo/_/bde ba rgyu dang mi rgyu kun/_/bde ba shes rab
[\[84a.3\]]bde ba thabs/_/zhes bya ba la sogs pa smos te/_drang dang nges pa'i bye brag las/_/bskyed de spros la zhen spang phyir/_/dkyil 'khor kha dog yang yang bsgyur/_/las la sogs pa'ang 'grub 'gyur la/_/rdo rje 'chang chen drug kyang yin/_/gzhan du/_shes rab ye shes me bo
[\[84a.4\]]che/_/zhes bya ba la sogs pas du ba la sogs pa'i lam gyi mtshan mar gsungs te/_so sor sdud pa'i bde ba nyid de ltar snang ba'i phyir ro/_/bde bzhin du sa bon gyi bde ba de nyid kyi dus su gang cung zad dmigs pa'i gzugs dang kha dog dang rgyu ba dang mi rgyu ba rnams bde ba las gzhan par ma
[\[84a.5\]]mthong ba'i phyir ro/_/de bzhin kun du ru skyes bde/_/bde ba dngos dang dngos med bde/_/bde ba rdo rje sems dpar brjod/_/ces gsungs te/_de bas 'dod chags kyi mes tshig pa rnams la kun du ru'i bde ba nyid mchog tu bshad de/_dngos dang dngos min gyi rang bzhin gyis rdo rje
[\[84a.6\]]sems dpa'i bde ba 'thob par byed pa'i phyir la mi 'gyur ba rnams la ji bzhin pa'i rdo rje sems dpa'i bde ba'o/_/da ni/_spros pa rmi lam lta bu dang /_/zhes pas/_/rdzogs pa'i rim pa shes par bya/_/zhes pa'i gsung gi dgongs pa dgrol ba'i phyir/_rdo rje snying pos gsol pa/_rdzogs
[\[84a.7\]]pa'i rim pa'i rnal 'byor 'di/_de yi bde ba bde chen brjod/_/rdzogs pa bsgom pa med pa ste/_/bskyed pa yis ni ci zhig 'tshal/_/zhes bya ba la/_kye bcom ldan 'das dbang po gnyis kyi bde ba nyid kyis sangs rgya pa lags na/_rdzogs pa'i bsgom pa gzhan ma mchis te/_de las
[\[84b\]]
[\[84b.1\]]gzhan pa'i dkyil 'khor dang /_/phyag rgya bcings pas ci zhig 'tshal/_/zhes pa'i don to/_/bcom ldan 'das kye'i rdo rje chen pos tshig de dag gsan nas/_e ma'o byang chub sems dpa' che/_/dad pa'i shugs kyis rab tu nyon/_/zhes gsungs te/_kun rdzob kyi lus kyi
[\[84b.2\]]dngos po nyid med na/_bde ba chen po zhes bya ba bstan pa'i nus pa med pa'i phyir/_lus kyi dngos med gang las bde/_/zhes pa la sogs pa smos te/_rmongs pa gang gis nga mi shes/_/zhes bya ba la sogs pa'i tshig gi don rnams ni thabs dang shes rab des par gtan la
[\[84b.3\]]phab pa'i le'ur rgyas par bstan te/_/de ltar na lus nyid med par 'gyur na de la brten pa'i bde ba yang med do/_/de lta bas na/_rdo rje btsun mo'i b+ha ga ni/_/e yi rnam pa'i cha byad gzugs/_/sangs rgyas rin chen za ma tog_/bde ba can la rtag par zhugs/_/zhes pa ste/_btsun mo mi
[\[84b.4\]]rigs bzhi sogs las/_/skyes pa'i bu mo mtshar mo ste/_/b+ha ga skye gnas e gzugs la/_/skyes bu'i ling+ga waM gyi dbyibs/_/kha sbyor gab tse zhes su dran/_/de yi dbus gnas khu ba la/_/sangs rgyas zhes su 'dren pas gsungs/_/zhes pa ste/_de ltar skyes pa dang bud
[\[84b.5\]]med kyi lus yod na bde ba chen po yod do/_/'chad pa po nga chos kyang nga /_/rang gi tshogs ldan nyan pa nga /_/'jig rten ston pa bsgrub bya nga /_/'jig rten 'jig rten 'das pa nga /_/zhes bya ba ni byis pa'i skye bo gang dag sangs rgyas la btsun mo dang /_dbang po'i bde ba dang /_'khor
[\[84b.6\]]'dus pa dang /_chos bsten pa dang /_ston pa dang /_nyan pa la sogs pa dang /_'dod chags kyi bstan pa nges par yod ces sems pa dag bkag pa yin te/_'di ltar ma 'ongs pa'i skye bo rnams kyis rtogs par bya ba'i phyir/_sangs rgyas kyi rol pa bstan pa yin la/_yang dag
[\[84b.7\]]par na sangs rgyas ni rdo rje lta bu'i sku dang /_glang po ltar mi g.yo ba yin par shes par bya'o/_/de ltar na yang rang gi lus po las sangs rgyas 'byung bar bstan te/_mtshan dang dpe byad dang ldan pa'i rdo rje lta bu'i sku yang khu ba la brten te 'khrungs pa'i phyir ro/_/lhan cig skyes dga'i
[\[85a\]]
[\[85a.1\]]rang bzhin nga /_/dga' bral dang po'i mchog mtha' can/_/mun rum la ni mar me ltar/_/de bzhin bus kyang yid ches kyis/_/zhes gsungs te/_thabs dam pa 'di yang btsun mo mchog dang sbyor ba na bla ma'i bka' la brten te/_chags pa dang bral ba'i dang
[\[85a.2\]]po mchog gi dga' ba'i tha mar mun pa smag tu gyur pa la mar mes gsal ba ltar mtshon par byas na 'di ltar/_btsun mo'i b+ha ga bde ba can/_/ston pa sum cu rtsa gnyis mtshan/_/mnga' bdag dpe byad brgyad cur ldan/_/khu ba zhes bya'i rnam pas gnas/_/zhes gsungs te/_
[\[85a.3\]]nges pa'i don yang rtsa ba'i rgyud las 'di lta ste/_dpe byad brgyad cu sogs spras pa'i/_/mnga' bdag khu ba yin zhes pa/_/bde ba 'dzag med brtan pa yis/_/tshul khrims ral pa med pa ru/_/bsam gtan bzhi yi mtha' gzung ste/_/yid kyi me tog mdangs can 'di/_/rlung gis
[\[85a.4\]]yongs su mi 'da' bar/_/bcings pas dpe byad ldan par 'gyur/_/zhes nges pa'i don du gsungs so/_/de ltar lus med na khu ba med la/_khu ba med na bde ba dmigs par yang ga la 'gyur/_de bas na sangs rgyas zhes bya ba yang med par 'gyur ro/_/de ltar na/_de med pas na bde med
[\[85a.5\]]'gyur/_/bde ba med na de med 'gyur/_/nus pa med phyir ltos dang bcas/_/zhes gsungs te/_nges par de bzhin gshegs pas bstan pa'o/_/de bas na yang dag par sangs rgyas zhes bya ba dngos po dang dngos po ma yin pa'i tha snyad thams cad las grol ba/_bzhin dang
[\[85a.6\]]mdog la sogs pa ma yin pa/_bde ba'i rnam pa ma yin pa ste/_dga' ba bzhi dang /_'khor lo bzhi dang /_skad cig ma bzhi dang /_'bras bu bzhi dang /_dbang bzhi dang /_gnas skabs bzhi la sogs pa dang /_skyes pa dang /_mi mo'i bde ba dang /_rtsa dang /_rlung dang /_thig le dang /_
[\[85a.7\]]zla ba'i dum bu dang /_sgra dang tshig la sogs pa rnams sangs rgyas ma yin te/_gang de ltar bstan pa rnams gdul bar dka' ba'i skye bo la bstan pa ste/_de'i phyir dbang po gnyis kyi bde ba yang bstan la/_sangs rgyas lhan cig skyes pa'i rang bzhin zhes pa yang khu ba'i lhan cig skyes pa
[\[85b\]]
[\[85b.1\]]ma yin te/_rang bzhin du gnas pa'i lhan cig skyes pa la sangs rgyas zhes gsungs so/_/lha yi rnal 'byor las bde ba/_/de phyir sangs rgyas dngos po min/_/de nyid dngos med tshul yang min/_/zhal phyag rnam pa'i gzugs can nyid/_/mchog tu bde ba gzugs med pa/_/
[\[85b.2\]]de bzhin 'gro kun lhan cig skyes/_/zhes gsungs te/_bde bas kun la khyab pa'i phyir dang /_rang bzhin lhan cig skyes pas kun la khyab pa'i phyir de skad ces gsungs te/_rnam pa 'di dag rtogs par bya ba'i phyir/_thabs gzhan yod par ma gzigs pas/_kun rdzob kyi
[\[85b.3\]]gzugs 'di nyid mchog tu bsngags pa mdzad do/_/de bas na rtsol ba las byung ba'i bde ba lhan cig skyes pa ma yin te/_glo bur ma yin pa'i phyir/_ston ka'i me tog la sogs pa dang 'dra'o/_/de'i phyir yang /_rang bzhin lhan cig skyes par brjod/_/ces gsungs so/_/de las
[\[85b.4\]]gzhan pa ni 'dra ba'i dpe ste byis pa rnams gzhug pa'i don to/_/rnam dag rnam pa'i sems kyis ni/_/rang bzhin mya ngan 'das pa nyid/_/ces bya ba ni/_bskyed pa'i rim pa nyid gzod ma nas rang bzhin gyis dag pa'i phyir ro/_/'o na bskyed pa'i rim pa'i ting nge 'dzin gyi rnam pa ci zhig bya
[\[85b.5\]]zhe na/_lha yi rnam pa'i gzugs dag tu/_/bzhin lag kha dog gnas pa ni/_/bskyed pa tsam gyis rnam par gnas/_/'on kyang bag chags phal pas so/_/zhes bya ba smos te/_de ltar gzod ma nas ngo bo nyid kyis 'bral ba yin gyis kyang byis pa rnams kyis rtogs pa'i skal ba
[\[85b.6\]]med pa'i phyir/_bag chags phal pas bzhin lag dang kha dog gi lha ru bstan pas byis pa rnams grol bar 'gyur gyis/_gzhan du ni ma yin no/_/de bzhin du 'jig rten na yang dpe mngon du snang ste/_'di ltar/_dug gi dum bu gang nyid kyis/_/skye bo thams cad 'chi bar 'gyur/_/zhes bya
[\[85b.7\]]ba ni 'jig rten pa la mngon sum du grub bo/_/de bzhin du/_dug gi de nyid shes pa des/_/dug gis dug ni 'joms par byed/_/ces bya ba yang 'jig rten pa la mngon du grub ste/_'di ltar skyes bu dug gi sngags dang sman shes pa 'ga' zhig gis dug gi dum bu 'ga' la byin gyis brlabs te
[\[86a\]]
[\[86a.1\]]zos na gnod par mi 'gyur la/_slar bzhin nad kyi gzhi 'ga' la phan 'dogs pa'i gzhir 'gyur ro/_/de bzhin du gzhan yang nus pa mngon du snang ste/_'di ltar/_dper na rlung nad ldang ba la/_/mon sran sde'u'i bza' ba bzhin/_/bzlog pa'i sman ni brtags pa
[\[86a.2\]]las/_/rlung gis rlung la snun par byed/_/ces bya ba gsungs te/_'di ltar skyes bu rlung nad kyis btab pa 'ga' la/_mon sran sde'u'i tshod ma bza' btung du byin na/_re zhig nad de rgyas par 'gyur la/_phyis de nyid 'joms par byed pa'i sman pas mar la sogs pa lan bdun du gdus la
[\[86a.3\]]'bras bu gsum gyi phye ma dang sbyar ba'i bza' ba byin pas rlung nad de rtsad nas 'joms par byed do/_/dpe de bzhin du/_rnam rtog gis ni rnam rtog dang /_/srid pa nyid kyis srid pa dag_/ces bya ba gsungs te/_'di ltar bskyed pa'i ting nge 'dzin rnam par rtog pa'i bdag nyid can/_lag
[\[86a.4\]]pa'i phyag rgya bcing ba dang /_'dug stangs dang /_lta stangs dang /_phreng ba'i khyad par la sogs pas thog ma nyid du 'jig rten pa'i tha snyad khyad par can du byas la phyis phyi ma'i yon tan gyis/_sngon ma rnams spang bar bya ba ni rgyud de dang de'i nges pa'o/_/de bzhin du bsdus pa'i rgyud 'di
[\[86a.5\]]nyid las kyang ji skad du/_dga' bral dga' ba srid pa ste/_/de bas lhan cig skyes pa bsgom/_/zhes gsungs so/_/de ltar yang /_dper na rna bar chu zhugs pa/_/chu gzhan gyis ni gdon par bya/_/zhes bya ba gsungs te/_rna ba'i bu ga'i gting na chu'i thigs pa 'ga' zhig
[\[86a.6\]]yod na/_chu gzhan slar bzhin blugs pas phyir 'byung ba ni 'jig rten pa la mngon du grub bo/_/dpe de bzhin du/_de bzhin dngos po'i rnam rtog kyang /_/rnam rtog yid kyis sbyang bar bya/_/zhes bya ba ste/_spros pa'i ting nge 'dzin dang brtags pa'i chos lus dang lus kyi cha shas
[\[86a.7\]]lha'i rnam par brtags pa srid pa'i mtshan nyid can ma gtogs par grol bar 'gyur ba'i thabs med par 'gyur ro/_/de bzhin du yang 'jig rten na mngon sum du snang ba'i dpe ni 'di lta ste/_dper na me yis tshig pa la/_/slar bzhin me yis gdung bar bya/_/zhes bya ba yang 'ga'
[\[86b\]]
[\[86b.1\]]zhig gi yan lag mes tshig pa'i skad cig la byis pa mi mkhas pa kha cig ni/_mi mthun pa'i dngos po chu'i nang du reg par byed de/_slar zhing gnod par byed do/_/de bzhin du/_de ltar 'dod chags mes tshig pa/_/'dod chags me yis slar la gdung /_/skye bo mi bzad pa yi las/_/
[\[86b.2\]]gang dang gang gis 'ching 'gyur ba/_/thabs dang bcas nas de nyid kyis/_/srid pa'i 'ching ba las grol 'gyur/_/zhes bya ba gsungs te/_'di'i don yang rtsa ba'i rgyud las ji skad du/_'dod chags la sogs nyon mongs rnams/_/mi rnams kun du 'ching 'gyur zhes/_/'dren
[\[86b.3\]]pa dpa' bos gsungs pa ni/_/thabs dang mi ldan mi la gsungs/_/gang zhig thabs ldan skyes bu la/_/de nyid kyis ni grol 'gyur zhes/_/slar yang mngar bdag chen pos gsungs/_/de yi thabs ni 'di dag go/_/'di lta ste/_gang 'jig rten gsum gyi skyes bu chags
[\[86b.4\]]pa can rnams 'di ltar bdag gi bdog pa phun sum tshogs pa yang 'dod chags nyid kyis ma rungs par byed la/_'khor bar gnas par byed pa yang 'di nyid de/_'di ltar de kho na nyid med pa'i phyir/_glang po che smyon pa gang zhig gi steng du/_/lcags kyu 'dzin pa'i kha lo ba med par
[\[86b.5\]]zhon pa dang mtshungs so/_/de lta bas na/_chags pas 'jig rten 'ching 'gyur ba/_/'dod chags nyid kyis rnam grol 'gyur/_/zhes bya ba gsungs te/_'dzag pas ni 'ching bar 'gyur la/_'dzag pa med pa mi zad pa'i bde bas ni grol bar 'gyur ro/_/de ltar na de bzhin
[\[86b.6\]]gshegs pas gnas gang du smad par gsungs pa de ni 'dzag pa la dgongs pa yin la/_gang du bsngags pa mdzad pa ni/_mi 'gyur ba'i bde ba 'di lta bu nyid la dgongs pa yin no/_/de ltar chags pa de nyid mi 'gyur ba 'di ni/_byis pa'i rnal 'byor gyi yul ma yin te/_/
[\[86b.7\]]zlog pa'i bsgom pa 'di nyid ni/_/sangs rgyas mu stegs kyis mi shes/_/zhes bya ba gsungs te/_de ci'i phyir zhe na/_gang gis skad cig la de bzhin gshegs pa'i rang bzhin du 'gyur ba'i phyir ro/_/'di skad du/_'byung ba lnga yi rang bzhin phyir/_/zhes bya ba gsungs te/
[\[87a\]]
[\[87a.1\]]'dod chags gang gi skad cig la 'byung ba lnga'i rang bzhin du 'gyur ba de'i phyir ro/_/gang yin zhe na/_kun du ru la lnga ru 'gyur/_/zhes pa ste snyoms par 'jug pa'i dus so/_/dga' ba chen po gcig nyid las/_/dbye ba lnga ru 'gro bar 'gyur/_/zhes bya ba
[\[87a.2\]]smos te/_nam mkha' lta bu'i 'od gsal ba'i dga' ba chen po gcig po nyid kyi dus su 'jig rten kun rdzob tu gnas skabs tha dad pa lnga 'byung ste/_'di ltar/_bo la ka k+ko la sbyor bas/_/zhes bya ba rdo rje dang pad+ma sbyor ba'i dus su'o/_/gang du/_rig pas sra ba'i bag chags nyid/_/
[\[87a.3\]]sra ba gti mug chos kyi phyir/_/gti mug rnam par snang mdzad brjod/_/ces bya ba gsungs te/_gang gis skad cig la mkhrang ba dang /_sra ba sa'i khams yin la/_de'i phyir skad cig de ni rnam par snang mdzad du brjod do/_/de bzhin du/_byang chub sems ni gsher ba yi/_/chu yi khams
[\[87a.4\]]su rab brjod do/_/zhe sdang 'dren pa mi bskyod pa/_/bya ba yin la mi bskyod pa gsher ba'i mtshan nyid de ni chu'i khams yin no/_/de bzhin du gnyis sprad pa'i dus su drod skyes pa dpag med 'od yin te/_'dod chags drod las 'byung ba'i phyir/_/'dod chags kyi drod de ni me'i khams yin no/_/de bzhin
[\[87a.5\]]du ka k+ko lar ni gang zhig sems/_/de na rlung gi rang bzhin can/_/phrag dog don yod grub pa yin/_/don yod rlung las 'byung ba nyid/_/ces bya ba gsungs te/_dus dar thig le g.yo zhing ltung ba rlung gi byed pa po yin la/_don thams cad rlung gis sgrub pa'i phyir de skad ces bya'o/_/bde
[\[87a.6\]]ba'i 'dod chags khrag tu 'gyur/_/dga' ba nam mkha'i mtshan nyid do/_/nam mkha' ser sna rdo rjer 'gyur/_/ser sna nam mkha' las byung nyid/_/ces bya ba la skad cig gang la khrag la brten te 'byung ba'i bde bde ni/_rin chen 'byung ldan gyi mtshan nyid do/_/rin po
[\[87a.7\]]che nam mkha'i yon tan to/_/de ltar na bde ba'i sems chen po gang na gcig yod pa de na lnga'i gzugs kyis nges par gnas te/_rigs lnga'i rang bzhin can 'byung bar 'gyur ba de nyid kyi phyir/_sangs rgyas pa dang /_mu stegs rnams kyis rigs par mi 'gyur te/_slar bzhin
[\[87b\]]
[\[87b.1\]]skrag par 'gyur ro/_/de ltar na/_rigs ni lnga po de nyid las/_/stong phrag du ma skyes pa nyid/_/ces bya ba gsungs te/_rigs kyi gtso bo rnam pa lnga po de las rigs phal pa bgrang ba las 'das pa 'byung bar 'gyur ro/_/de'i phyir na 'dod pa'i 'dod chags kyang dpag tu med par
[\[87b.2\]]rig par bya'o/_/rigs lnga po de dag kyang mgrin pa dang rkan dang spyi bo dang mchu dang so'i chos can bstan par bya'o/_/'di lta ste/_a i r-i u l-i zhes bya ba rnams gnas lnga nas 'byung ba rigs lngar 'dod cing de dag rnams la yon tan dang 'phel ba dang ya Na'i rkyen gyis bsgyur bas
[\[87b.3\]]ring thung du phye ste bsgyur na/_dpag tu med par 'gyur du rung ngo /_/mdo tsam zhig bstan pa 'di lta ste/_dngos po 'di dag thabs dang shes rab kyi char gnas la/_de yang A li dang kA li kho nar 'dus so/_/A li ni lnga yin te gnas lnga nas 'byung ba'i yi ge lngar bstan te/_gong du brjod pa
[\[87b.4\]]nyid do/_/lnga po de nyid rnams la thig les mnan pas thabs kyi cha ston par byed pa ste/_drug dang de bzhin du lnga po de las rnam par gcad par bya bas bsnan pas yang drug ste shes rab kyi char ston par byed pa yin no/_/de bzhin du gsal byed 'ga' zhig gi ni sum cu'o/_/de ltar na gsal
[\[87b.5\]]byed sum cu po la thabs kyi yi ge drug gis nye bar bsgyur na brgya brgyad cur 'gyur te bgrod pa gcig gis so/_/yang de bzhin du sum cu po shes rab kyi yi ge drug gis nye bar bsgyur bas brgya brgyad cu ste/_sngon dang mtshungs te de ltar bgrod pa gnyis su 'grub bo/_/brgya brgyad cu gnyis thabs dang
[\[87b.6\]]shes rab gnyis su med pa'i tshul du bsres pas sum brgya drug cu'o/_/de ni nang du 'byung ba gcig gi rlung yin la/_phyir ni lo gcig gi zhag yin no/_/sum brgya drug cu la 'byung ba lngas bsgyur bas stong brgyad brgya yin la/_yang de la 'pho ba bcu gnyis te zla ba bcu gnyis kyis khyim
[\[87b.7\]]bcu gnyis kyi nye bar bsgyur na nyi khri chig stong drug brgya zhes bya bar gnas te/_de ltar na rigs thams cad rigs lnga las 'byung bar 'gyur ro/_/de ltar na lo bcu gnyis dang po drug cu dag ni zla ba dang /_zhag dang /_chu tshod dang /_chu srang dang /_dbugs rnams la 'byung ba rnam pa lngas
[\[88a\]]
[\[88a.1\]]bsgyur na/_bgrang ba las 'das pa'i rigs su shes par bya'o/_/de ltar na/_de'i phyir 'di dag rang bzhin gcig_/bde chen mchog tu phan pa nyid/_/'dod chags la sogs sems lnga yis/_/dbye bas lnga ru 'gro bar 'gyur/_/gang+gA'i klung bcu'i bye snyed
[\[88a.2\]]nyid/_/rigs gcig la ni de bzhin gshegs pa'i tshogs/_/rigs kyi tshogs la rigs ni du ma rnams/_/de rnams rigs la rigs ni rnam pa brgya/_/de rnams la yang 'bum phrag rigs chen rnams/_/bye ba'i rigs la grangs ni med par 'gyur/_/de la rigs la grangs med
[\[88a.3\]]rigs rnams nyid/_/mchog tu dga' ba'i rigs las 'byung ba rnams/_/zhes bya ba gsungs te/_bde ba chen po nam mkha'i rigs lus can thams cad la mchog tu phan pa bskyed pa/_ma bcos pa'i lhan cig skyes pa 'di ni/_/dbang po gnyis snyoms par 'jug pa'i bde ba
[\[88a.4\]]ma gtogs pa gzhan du shes pa'i thabs med pa'i phyir/_nyan thos dang rang rgyal ba dang mu stegs byed rnams la gsang bar nges so/_/kye'i rdo rje nges pa'i don gyi rgya cher bshad pa las/_dngos grub gtan la phab pa zhes bya ba'i le'u'i rgya cher bshad pa ste gnyis pa'o//_//
[\[88a.5\]]gang zhig dga' ba bzhi rgyun can/_/e waM yi ger phyag 'tshal te/_/rgyud kyi gleng gzhi gsang ba'i skad/_/rgyas bshad rdo rje snying pos bri/_/de nas rdo rje can gyi rnal 'byor ma rnams la rgyud thams cad kyi gleng gzhi zhes bya ba'i thabs bka' stsal pa zhes bya ba la sogs pa smos te/_de la rgyud
[\[88a.6\]]ni rnam pa bzhi ste/_/slob dpon dang /_gsang ba dang /_shes rab ye shes dang bzhi ste/_rnam pa bzhi ni rgyud do/_/gleng gzhi ni lo rgyus dang /_gnas dang /_spyod pa dang mi 'bral ba la bya'o/_/thabs de dag bcom ldan 'das kyis bka' stsal pa zhes sbyar ro/_/de bzhin du gzhan
[\[88a.7\]]yang /_sdom pa dang ni dbang dang yang /_/de bzhin brda yi skad nyid dang /_/dga' dang skad cig dbye ba dang /_/gzhan yang bza' ba la sogs pa/_/de la sdom pa gsungs pa ni/_/zhes bya ba smos te/_'di ltar kye'i rdo rje ni mtshon pa yin la/_de bzhin du gtsug lag gi rgyud thams cad
[\[88b\]]
[\[88b.1\]]kyi sdom pa ni gang /_dbang ni gang /_dga' ba ni du/_skad cig gi dbye ba ni gang /_rnal 'byor gyi bza' ba ni ji lta bu yin pa ma 'ongs pa'i skye bo rnams la phan pa'i phyir/_bcom ldan 'das kyis gsungs zhes sbyar ro/_/de la/_sangs rgyas kun gyi sdom pa ni/_/e waM rnam par
[\[88b.2\]]rab tu gnas/_/e waM rnam pa'i bde chen po/_/dbang las yang dag shes par 'gyur/_/zhes bya ba la don 'di yang rtsa ba'i rgyud nyid las/_nga ni mya ngan 'das rjes su/_/nyan thos byis pas rtogs bya'i phyir/_/lag na rdo rje la sogs la/_/chos kyi thog mar e waM
[\[88b.3\]]skad/_/'khod cig ces pa drang ba'i don/_/nga ni mya ngan 'da' ba med/_/nga ni rdo rje lta bu'i sku/_/dus rnams kun du nga 'dug ste/_/byis pa rnams la 'pho bar bstan/_/de lta bu ni drang ba'i don gyi gleng gzhi'o/_/nges pa'i don du ni/_e waM zhes pa pha dang ma/_/e waM nyi zlar rab tu
[\[88b.4\]]bstan/_/e waM khrag dang khu ba dngos/_/e waM g.yas dang g.yon pa yin/_/e waM ling+ga skye gnas brjod/_/e waM thabs dang shes rab ste/_/e waM bde sdug kun gyi gzhi/_/e ni lte ba spyi bo waM/_/zhes bya ba gsungs te/_nges pa'i don to/_/de nas rnal 'byor ma rnams kyis
[\[88b.5\]]bcom ldan 'das rdo rje sems dpa' la 'di skad ces gsol to zhes bya ba ni sgra ji bzhin par bstan pa'o/_/bcom ldan ston pa 'gro ba'i bla/_/mkha' 'gro ma yi sdom pa nyid/_/e waM rnam pa ci zhig lags/_/rim pa ji ltar bshad du gsol/_/zhes bya ba ni mkha' 'gro ma rnams
[\[88b.6\]]kyis bcom ldan 'das kye'i rdo rje/_rdo rje sems dpa'i rang bzhin la mngon du bos nas mkha' 'gro ma'i bde ba'i sdom pa dang /_yi ge e waM gyi don ji ltar lags pa kho mo cag gis mi 'tshal gyis/_de bshad du gsol zhes pa'i don to/_/de'i lan du gsung bar bzhed nas/_bcom
[\[88b.7\]]ldan 'das kyis bka' stsal pa/_e yi cha byad bzang po gang /_/zhes bya ba la sogs pa gsungs te/_'di ltar bdag med ma dang ri khrod lo ma can la sogs pa'i rnal 'byor ma khyed rnams nyon cig_/'di ltar e zhes bya ba sangs rgyas thams cad kyi gsang chen yin la/_de nyid
[\[89a\]]
[\[89a.1\]]rnal 'byor ma khyed rnams nyid kyi lus kyi dbus na/_gru gsum 'bar ba'i cha byad du gnas shing /_de nyid kyi dbus na srid pa gsum gyi bde ba thams cad 'dren par byed pa bum pa bzang po la dpag bsam gyi shing gi kha rgyan gyis brgyan pa/_dri ma med pa'i chu yis
[\[89a.2\]]bkang ba lta bu gnas pa yin te/_rigs kyi bu mo dag 'di ni/_/e yi cha byad bzang po gang /_/dbus su waM gyi rnam pas brgyan/_/bde ba thams cad kyi ni gnas/_/sangs rgyas rin chen za ma tog_/ces bya ba yin te/_'di ltar 'di nyid ni 'jig rten gsum gyi bde ba thams
[\[89a.3\]]cad kyi gzhi rten dang /_rnal 'byor ma rnams kyi bde ba'i sdom pa'i gnas dang /_dka' thub can rnams kyi tshul khrims bsrung bar bya ba'i gzhi yin la/_sangs rgyas rnams kyi bde ba rin po che'i gzhal yas khang pa zhes kyang btags so/_/de bas na las kyi dang por gtogs pa
[\[89a.4\]]gnyis sprod pa'i bde bas sangs rgyas par 'dod pa rnams kyis kyang /_gzhi 'di la brten te/_skad cig ma bzhis phye ste bla ma'i lung bzhin du 'jug par byas na tshe 'di nyid kyis rdo rje 'chang chen po'i go 'phang 'thob ces gsungs so/_/de la dgongs nas bcom ldan 'das kyis kyang /_
[\[89a.5\]]skad cig dbye bas phye ba la/_/dga' ba de las skye bar 'gyur/_/skad cig shes nas bde shes pa/_/e waM rnam par rab tu gnas/_/zhes gsungs te/_gleng gzhi dang sdom pa bstan pa'o/_/da ni skad cig bzhi dang dga' ba bzhi la sogs pa bstan par bya ba'i phyir/_sna
[\[89a.6\]]tshogs dang ni rnam smin dang /_/rnam nyed de bzhin mtshan nyid bral/_/zhes bya ba ste/_de yang ji skad du/_rtsa ba'i rgyud las/_lugs dang lugs bzlog khyad par las/_/sna tshogs sum cu rtsa gnyis gnas/_/rnam par smin pa bcu drug na/_/brgyad kyi gnas nas rnam nyed nyid/_/
[\[89a.7\]]bcu drug bzhi gnas mtshan nyid bral/_/sa dang chu dang me dang rlung /_/rim pa bzhin du shes par bya/_/lugs 'byung rim pa 'di lta ste/_/g.yon na rgyu bar shes par bya/_/lugs bzlog de las bzlog yin te/_/sum cu gnyis gnas mtshan nyid bral/_/g.yas na rgyu bar shes
[\[89b\]]
[\[89b.1\]]par bya/_/rten 'brel lugs 'byung lugs las bzlog_/dge slong dgra bcom brag pa zad/_/'dod chags dbral bas dbang po thul/_/zhes gsungs so/_/de lta na yang /_skad cig bzhi ni rab shes na/_/de nyid rnal 'byor pas shes 'gyur/_/zhes pa ste/_skad cig
[\[89b.2\]]bzhi'i bye brag ma shes par de kho na nyid du mi 'gyur te/_ji ltar phyi yin de bzhin nang /_/zhes gsungs pa'i phyir ro/_/'khyud dang 'o byed la sogs pa/_/sna tshogs rnam pa sna tshogs bshad/_/ces bya ba ni 'khyud pa'i skad cig ma ni sna tshogs pa'o/_/de bzhin du'o byed pa
[\[89b.3\]]dang /_'dzum pa la sogs pa dang /_na kham rda na la sogs pa thams cad sna tshogs kyi mtshan nyid yin la/_rnam par smin pa ni tha ltag tu 'byung ste/_de'i gong du ni/_rnam par nyid pa bde ba'i ye shes za ba nyid 'byung ste/_bde ba zos pas ni/_rnam par smin pa zhes bya zhing /_/
[\[89b.4\]]rnam par nyed pa'i skad cig gros/_/zhes kyang brjod do/_/mtshan nyid dang bral ba ni gsum las tha dad de/_za ba dang zos pa dang gros la sogs pa dang bral ba'o/_/'di ni bla ma med par rang dgar 'jug pa spang ba'i phyir rgyud du dkrugs te bstan to/_/des na/_rnam par smin
[\[89b.5\]]pa de las bzlog_/bde ba'i ye shes za ba nyid/_/bdag gis bde ba zos pa'o/_/gros ni rnam par nyed par brjod/_/mtshan nyid bral bas gsum las gzhan/_/chags dang chags bral rnam par spangs/_/zhes go bzlog ste rdo rje'i tshig tu gsungs so/_/da ni dga' ba
[\[89b.6\]]bzhi skad cig ma bzhi dang ldan pa bshad de/_sna tshogs dang po'i dga' ba nyid/_/dpral ba'i 'khor lor rab tu bstan/_/smin ma la ni mchog dga' nyid/_/mgrin pa'i 'khor lor rab tu bstan/_/rnam nyed khyad par dga' ba nyid/_/snying ga'i 'khor lor rab tu brjod/_/mtshan
[\[89b.7\]]bral lhan cig skyes dga' nyid/_/lte ba'i 'khor lor rab tu bstan/_/rgyun las bzlog pa sngon bzhin du/_/mtshan nyid bral bas bde chen nyid/_/slob dpon gsang ba shes rab dang /_/bzhi pa slar yang de bzhin no/_/zhes bya ba ste/_chu sogs bum pa'i mtha' ma can/_/byis pa
[\[90a\]]
[\[90a.1\]]gzhug phyir slob dpon dbang /_/gsang ba thob pas dga' ba ni/_/gsang ba'i dbang du yang dag brjod/_/shes rab la reg shes rab dbang /_/gsum las gzhan pa bzhi pa ste/_/de bzhin slar yang de bzhin zhes/_/gsungs pa'i phyir na bzhi pa ni/_/gsum
[\[90a.2\]]pa ma yin gzhan du dpyad/_/ces pa ni nges pa'i don du rdo rje slob dpon gyi dbang du bshad do/_/de ltar na dbang rnam pa bzhi po drang ba dang nges pa'i don gyi 'jig rten dang 'jig rten las 'das pa zhes bya bar rnam par bzhag go/_/dbang ni bzhi yi grangs kyis ni/_/dga' ba la sogs rim
[\[90a.3\]]shes bya/_/zhes gsungs te/_lugs dang lugs las bzlog pa'i khyad par gyis sngon bzhin du khong du chud par bya'o/_/dgod pas dga' ba thob pa ni/_/dgod pa dag la slob dpon nyid/_/lta bas dga' ba thob pa ni/_/lta ba gsang ba de bzhin no/_/lag bcangs dga' ba thob pa
[\[90a.4\]]ni/_/lag bcangs la ni shes rab nyid/_/gnyis gnyis sprad las bde thob pa/_/gnyis gnyis 'khyud pa de bzhin nyid/_/de ltar dbang ni rnam pa bzhi/_/phyi dang nang gi dbye ba yis/_/rdo rje slob dpon blo ldan pas/_/slob ma skye bo mchog la bstan/_/sems can rnams kyi
[\[90a.5\]]dngos grub phyir/_/dbang ni rnam pa bzhi ru bshad/_/gtor dang blugs pa zhes bya 'dis/_/de ni dbang zhes brjod par bya/_/zhes bya ba ni dag pa dang 'khru bar byed pa'i phyir dbang yin te/_nyon mongs pa'i gdung ba'i dri ma 'khru ba'i phyir ro/_/da ni nang gi slob dpon gyi dbang bstan par bya
[\[90a.6\]]ba'i phyir/_shes rab bcu drug lon pa la/_/lag pa dag gis yang dag 'khrud/_/rdo rje dril bu mnyam sbyor bas/_/slob dpon dbang du rab tu brjod/_/ces bya ba bstan te/_shes rab zla ba 'byung ba yi/_/cha shas bcu drug lo ldan la/_/rang gi rdo rje dag dang ni/_/de yi dril bu sbyor ba
[\[90a.7\]]yis/_/bde ba nges par slob dpon dbang /_/de bzhin du/_shin tu bzhin bzangs mig yangs ma/_/gzugs dang lang tshos rnam par brgyan/_/mthe bo srin lag dag gis ni/_/slob ma'i kha ru ltung bar bya/_/zhes bya ba ni de ltar bsten pa las byung ba'i rdzas slob ma'i ngag gi lam sbyangs
[\[90b\]]
[\[90b.1\]]pa gsang ba yin no/_/de'i rjes la rdo rje slob dpon gyis shes rab de bza' btung la sogs tshim par mchod la slob ma la 'di skad ces bya bas gtad par bya ste/_sems dpa' chen po khyod kyis ni/_/phyag rgya bde dang ldan pa khyer/_/phrag dog khro ba rnam spangs pa'i/_/slob ma
[\[90b.2\]]cher 'gyur shes nas ni/_/ston pas de la gnang ba sbyin/_/zhes bya ba ste/_'di ltar sa dang /_chu dang /_me dang /_rlung gi bde ba 'byung ba'i phyag rgya 'di rigs kyi bu khyod kyis khyer la mchod par gyis shig_/ces bya bar bsgo ba'o/_/gzhan yang /_kun du ru gyis rdo rje 'dzin/_/zhes pas
[\[90b.3\]]kun du ru'i sbyor ba'i khyad par yang slob ma de la legs par bstan par bya'o/_/de bzhin du 'di skad du/_slob mas kyang /_bla ma phyag rgyar ldan mthong la/_/bstod dang mchod pa tshul bzhin bya/_/'di lta ste/_bcom ldan zhi ba chen po kye/_/rdo rje rnal 'byor ci bzhed pa/_/mi phyed
[\[90b.4\]]phyag rgya sgrub pa po/_/rdo rje rnal 'byor las 'byung ba/_/ji ltar khyed kyi bdag nyid che/_/mnga' bdag bdag la'ang de ltar mdzod/_/'khor ba'i 'dam gyi tshogs dag tu/_/bying ba skyabs med bdag la skyobs/_/zhes bya ba bla ma rdo rje 'dzin pa la slob ma blo dang ldan pas gsol ba btab
[\[90b.5\]]par byas la/_/bza' btung gi mchog ba lang dang /_med na la sogs pa dang /_de bzhin du bdug pa dang /_zhal zas dang /_phreng ba dang /_dril bu dang /_rgyal mtshan dang /_byug pa la sogs pa'i mchod pa'i rdzas rnams kyis/_rdo rje slob dpon yang dag par mchod par bya'o/_/
[\[90b.6\]]de'i rjes la bla ma dgyes par gyur pas sna tshogs pa la sogs pa'i skad cig spangs pa'i rjes thogs su slob dpon gyis slob ma de la slar bzhin 'di skad ces/_ston pas smras pa sems dpa' che/_/bde ba chen po rnam par gzung /_/ji srid byang chub bar du ni/_/sems can don
[\[90b.7\]]gyis rdo rje 'dzin/_/zhes bya bas gang gi gnad kyi gnas srid pa'i bdag nyid can yongs su spangs pa'i srid pa nyid kyi gnas bstan par bya ba ni de kho na nyid do/_/de'i rjes la yang slob ma'i sems kyi kun du rtog pa spang bar bya ba'i phyir 'di skad ces slob dpon gyis brjod par bya'o/_/
[\[91a\]]
[\[91a.1\]]'di nyid ye shes chen po nyid/_/thams cad lus la rnam par gnas/_/gnyis dang gnyis su med pa'i tshul/_/dngos dang dngos med bdag nyid gtso/_/brtan dang g.yo ba khyab nas gnas/_/zhes bya ba ste/_'di lta ste/_rigs kyi bu dus gsum gyi sangs
[\[91a.2\]]rgyas thams cad kyis rjes su spyad cing kun du gsang la rgyas btab pa 'di ni/_khyod kyis rang gi lus kho na la yod par shes par gyis la/_gzhan du som nyi dang dogs pa ma byed cig_/de ci'i phyir zhe na/_'di ltar rdo rje phreng ba zhes bya ba'i rgyud las kyang ji skad du/_rang lus
[\[91a.3\]]'gyur ba med pa 'di/_/mchog gcig gis ni shes bya ste/_/de ni dpe yis nyer mtshon nas/_/bla ma'i kha las rtogs par bya/_/zhes gsungs pa'i phyir/_rigs kyi bu 'di lta ste/_lus can rnams la khu ba'i gzugs kyis gnas so zhes bsgo bar bya'o/_/de bzhin du khu ba de
[\[91a.4\]]nyid yang dag par 'dod pa dgag cing ring nas mtshon par bya ba'i tshul du bstan par bya ste/_slar bzhin 'di skad ces/_sgyu ma'i gzugs can nyid du 'dod/_/dkyil 'khor 'khor lo'i thabs kyis ni/_/rtag tu nges par grol bar 'gyur/_/zhes bya bas bsgo bar bya'o/_/'di
[\[91a.5\]]ltar rigs kyi bu dag rang gi lus la khu ba gnas par 'di yang sems can thams cad dang bde ba thun mong ma yin pa'i phyir/_dngos su 'dis grol ba ni yod pa ma yin no/_/gal te dngos su grol ba lta na ni/_mngon sum nyid du 'gal ba'i phyir thabs dam pa'i tshul du thog mar re zhig
[\[91a.6\]]rdul tshon gyi gzhal yas khang dang /_lag pa'i phyag rgya bcings pa dang /_sdom pa bzung ba la sogs pa sngon du 'gro bar bya zhing brtags pa'i rnal 'byor goms pa dang /_dus ji srid lon pa na/_lus kyi dkyil 'khor yongs su shes par byas nas snying po'i ro myangs te tshul
[\[91a.7\]]ltar bstan te grol bar 'gyur ro zhes bstan par bya'o/_/de yang tshig gong ma 'di dag nyid kyis gsal bar ston te/_de nas rdo rje snying pos/_rang dang lhan cig tu gnas pa'i bar na/_ri khrod lo ma can la sogs pa'i rnal 'byor ma rnams la bzod par gsol nas/_bcom ldan
[\[91b\]]
[\[91b.1\]]'das la 'di skad ces gsol to zhes pa nas/_rim pa ji ltar bshad du gsol/_/zhes pa yan chad kyis ni rdo rje snying pos zhus pa bstan la/_de'i rjes su bcom ldan 'das kyis lan gsungs pa 'di lta ste/_dkyil 'khor snying po zhes brjod de/_/byang chub sems ni bde chen po/_/
[\[91b.2\]]zhes bya bas bstan te/_snying po ni bcud len cing 'dzin la rtogs par byed pa'i phyir dang de bzhin du sa dang chu la sogs pa'i tshul gyis srog dang thig le 'khor ba'i phyir 'khor lo zhes gsungs pa 'di lta ste/_'khor ba'i snying po zhes brjod de/_/byang chub sems ni bde chen po/_/
[\[91b.3\]]zhes bya bas bstan te/_snying po'i bcud len cing 'dzin la rtogs par byed pa'i phyir dang /_de bzhin du sa dang chu la sogs pa'i tshul gyis srog dang thig le 'khor ba'i phyir 'khor lo zhes brjod do/_/'di ltar/_dang po mthar byed ces bya ba/_/'dus pa'i dkyil 'khor nyid du brjod/_/
[\[91b.4\]]ces bya ba gsungs te/_gnas gang du srog gi rlung dang khu ba'i thig le dag 'dus pa'i gnas de ni snying po zhes su brjod de/_de ltar yang /_'khor lo zhes bya nam mkha'i khams/_/yul la sogs pa rnam par sbyang /_/zhes pa ste/_de nyid shes par 'gyur ba'i mthun pa'i
[\[91b.5\]]dpe ston pa ste/_gnas kyi pad+ma nam mkha'i khams/_/zhes bya ba la/_skyes bu rnams kyi ling+ga dang /_/phan tshun sprad pa'i dus las mtshon par 'gyur te/_de'i phyir/_bo la ka k+ko la sbyor bas/_/de yi bde ba shes par 'gyur/_/zhes gsungs pa'i phyir ro/_/de
[\[91b.6\]]bzhin du yang slar bcom ldan 'das la rdo rje snying pos kye'i rdo rjer gnas pa rnams la sdom pa dang dam tshig ji ltar gnas par bgyi ba bcom ldan 'das la zhus pa dang /_bcom ldan 'das kyis bka' stsal pa/_khyod kyis srog chags gsad par bya/_/gang phyir srog
[\[91b.7\]]ni sems su brjod/_/sems ni rlung dang khu ba yin/_/sems gcig srog chags gsod pa nyid/_/gzhan du ma yin gnas de ru/_/brdzun gyi tshig kyang smra bar bya/_/'jig rten bsgral ba zhes bya ba/_/brdzun gyi tshig tu rab bsgrags te/_/de yang ma yin gzhan du spyad/_/
[\[92a\]]
[\[92a.1\]]bdag gi srog rlung thos pas na/_/cig car 'gro kun skad kyis ni/_/gang dang gang la de dang de/_/mthun pa'i chos ston brdzun gyi tshig_/khyod kyis ma byin par yang blang /_/btsun mo'i khu ba ma byin pa/_/rang la yod pa'i bud med mchog_/ma byin blang gi
[\[92a.2\]]gzhan du min/_/pha rol bud med bsten par bya/_/rdo rje sems sogs gzhan bud med/_/mchog tu bsten gyis gzhan du na/_/dri ma rab ldan mi mo min/_/zhes bya bas nges pa'i don gyi sdom pa bstan to/_/de nas yul dang yul can phung po dang /_khams dang skye mched dang
[\[92a.3\]]gzugs sgra dri ro reg bya la sogs pa thams cad phan tshun 'dus pa nyid dkyil 'khor gyi 'khor lor gsungs pa la/_rnal 'byor ma rnams kyi phung po dang khams dang skye mched la sogs pa yul dang yul can rnam pa nyid ma 'tshal nas bcom ldan 'das la zhus pa/_yul de
[\[92a.4\]]rnams kyang ci lags zhes pa nas/_'di rnams kyi rang bzhin ci lags zhes pas bstan la/_de la bcom ldan 'das kyis bka' stsal pa/_'di lta ste/_yul drug ni/_gzugs sgra de bzhin dri dang ni/_/ro dang de bzhin reg dang /_/chos kyi khams kyi rang bzhin nyid/_/'di rnams
[\[92a.5\]]yul ni drug tu brjod/_/ces bya ba smos te/_yul gzugs las u zhes pa ste mchu las 'byung ba dang /_sgra la aHzhes pa ste gre ba las 'byung ba dang /_dri la a la zhes pa ste so las 'byung ba dang /_ro la ar zhes pa ste spyi bo nas 'byung ba dang /_rig pa e zhes pa ste rkan
[\[92a.6\]]las 'byung ba dang /_chos kyi khams las A zhes pa ste gre ba las 'byung ba dang drug po rnams yul drug gi rang bzhin yin te/_a i r-i u laM aM zhes pa drug ni mtshan nyid can dang /_de bzhin du a i r-i u l-i aHzhes pa rnams thabs dang shes rab kyi tshul can dag ni phyi dang
[\[92a.7\]]lus dang gzhan thams cad la grub pa'i phyir dbang po drug dang /_khams drug dang /_phung po drug po la sogs pa gang du bstan pa rnams ni rang bzhin de lta bu yin te/_de ltar yang yul drug dang dbang po drug ni skye mched bcu gnyis su 'gyur zhing /_de bzhin du khams kyi phye bas ni
[\[92b\]]
[\[92b.1\]]khams bco brgyad du rnam par gzhag go/_/de ltar bstan pa rnams ni rnal 'byor ma khyed rnams kyis go bar bya ba'i ched du kun rdzob kyi dngos por bstan zhes bya ba'i don to/_/de rnams kyi rang bzhin ji ltar yin zhe na/_rang bzhin gdod nas ma skyes pa/_/brdzun min bden min de bzhin
[\[92b.2\]]du/_/thams cad chu zla lta bur ni/_/gdod nas rnal 'byor mas shes kyis/_/zhes bya ba la 'di ltar yul dang dbang po la sogs pa de rnams thog ma ni ji ltar su yis gang nas bskyed/_mtha' mar ni su yis ji ltar gang du brlag ce na 'di ltar skyed par byed pa dang /_rlag par
[\[92b.3\]]byed pa dag ni yod pa ma yin te/_gdod nas rang bzhin gyis dag pa'i phyir/_khyed kyis kyang de ltar shes par gyis shig ces pa'i tha tshig go/_/'di lta ste dper na/_gtsub shing dang gtsub stan dang skyes bu'i lag pa'i rtsol ba las glo bur du me 'byung bar 'gyur te/_me de ni gtsub
[\[92b.4\]]shing la yang mi gnas/_gtsub stan la yang mi gnas/_skyes bu'i lag pa la yang mi gnas te/_rnam pa thams cad du yongs su btsal na gcig la mi gnas pa'i phyir/_me de bden pa yang ma yin/_brdzun pa yang ma yin pa de ltar chos thams cad rnal 'byor ma rnams kyis
[\[92b.5\]]yid la gyis shig ces bya ba ste/_de ltar na de bzhin nyid gang yin pa de ni phung po dang /_khams dang /_skye mched dang /_yul rnams kyang ma yin la de las gzhan du yang btsal bar mi bya zhes pa'i don to/_/de nas rnal 'byor ma bdag med ma la sogs pa rdo rje mkha' 'gro ma
[\[92b.6\]]thams cad bdud rtsi lnga thogs shing /_dam tshig gi rdzas thogs nas bcom ldan 'das rdo rje sems dpa' la mchod pa byed cing kun du ru'i sbyor bas rjes su chags par byed/_bdud rtsi lnga'i ro yang 'thung bar byed do zhes pa ni chos thams cad kyi de bzhin nyid dngos po rnams la
[\[92b.7\]]gnas pa yang ma yin/_mi gnas pa yang ma yin zhes bya ba la sogs pa'i rdo rje'i tshig bcom ldan 'das kyis gsungs pa'i don rtogs shing khong du chud nas/_bcom ldan 'das la yul rnams kyis mchod cing bdag cag rnams kyang yul rnam pa za bar byed ces bya ba'i don to/_
[\[93a\]]
[\[93a.1\]]/de nas bcom ldan 'das dgyes nas rang byin gyis brlabs pa bstan pa/_kye kye rdo rje mkha' 'gro ma/_/sangs rgyas kun gyis phyag mdzad ma/_/de nyid bdag gis gsang mdzad pa/_/rdo rje mchod pa'i byin rlabs kyis/_/bshad kyis 'dod pas rab tu nyon/_/
[\[93a.2\]]zhes bya ba ni/_de ltar bden pa gnyis kyis chos kyi tshul zab mo 'di rnal 'byor ma rnams la bstan pa khong du chud pas/_bcom ldan 'das dgyes te slar bzhin spyod pa'i khyad par bstan par bzhed nas tshig de dag gsungs zhes bya ba'i don to/_/spyod pa'i khyad par yang 'di lta
[\[93a.3\]]ste/_/bza' btung ji ltar rnyed pa dang /_/'gro dang 'gro min mi spang zhing /_/khrus dang gtsang sbra mi bya ste/_/grong gi chos ni rab tu spang /_/blo ldan sngags ni mi bzla zhing /_/bsam gtan nyid ni dmigs mi bya/_/zhes bya ba nas/_byang chub sems kyis rab tu bza'/_/zhes bya ba
[\[93a.4\]]yan chad kyis bstan te/_rtog pa las de bzhin nyid mi skye bas/_rtog pa thams cad rab tu spangs la gang ci dgar gnas par bya'o/_/de ci'i phyir zhe na/_gang zhig nye bar dmigs pa de thams cad rang bzhin gyis dag pa'i snying po yin pa'i phyir ro/_/de nyid kyi phyir gnyis su med pa'i ye
[\[93a.5\]]shes kyi sems dang ldan pa la mi bza' ba dang /_mi btung ba dang /_mi dpyad pa dang /_mi lta ba dang /_mi myang ba gang yang yod pa ma yin pa'i phyir ro/_/de bzhin du/_rang byung me tog rnyed nas ni/_/pad+ma'i snod du bzhag pa dang /_/zhes bya ba bud med kyi skye gnas las byung ba'i
[\[93a.6\]]khrag thod pa'i nang du bzung la/_lud pa dang ni snabs dag gis/_/bsres nas brtul zhugs can gyis btung /_/zhes bya ba ni 'jig rten pas smad pa'i lud pa dang snabs la sogs pa gong gi khrag dang bsres la byis pa'i skye bo dam tshig can rnams la yang bza' ru gzhug ste/_skra dkar
[\[93a.7\]]dang gnyer ma la sogs pa yang sel bar byed do/_/des ni rnal 'byor pa byis pa'i rang bzhin can rnams 'dren par 'gyur la/_gzhan yul dang yul can gcig tu gyur pa las khams rnams phyir mi 'byung zhing nyi ma'i cha 'og tu 'gro ba ni nges pa'i don to/_/smad g.yogs kha dog sna tshogs
[\[93b\]]
[\[93b.1\]]dang /_/zhes bya ba la sogs pa'i tshig dag ni spyod pa'i le'u dag tu rgyas par bstan to/_/gzhan yang dbang po drug gi grangs gang gi rigs gang yin pa ma bstan cing rnam par dag pa med pas/_thams cad yul gyi rnam dag pas/_/bcom ldan 'das kyis sngar gsungs na/_/
[\[93b.2\]]nges par dbang po drug gi grangs/_/rnam par dag par ma mdzad pa/_/zhes bya ba ni rdo rje snying pos zhus pa la slar bcom ldan 'das kyis lan gsungs pa ni/_mig la gti mug rdo rje ma/_/zhes bya ba la sogs pa smos te/_don 'di yang rtsa ba'i rgyud las ji skad du/_mig la
[\[93b.3\]]gti mug rdo rje ma/_/yi ge ar ni rab tu bstan/_/rna bar zhe sdang rdo rje ma/_/yi ge aM gis rab tu bstan/_/sna la ser sna ma zhes bshad/_/yi ge e yis rab tu bstan/_/kha la 'dod chags rdo rje ma/_/yi ge u yis rab tu bstan/_/lus la phrag dog rdo rje ma/_/yi ge
[\[93b.4\]]l-i yis rab tu bstan/_/yid la bdag med rnal 'byor ma/_/yi ge a yis rab tu bstan/_/dbang bo rnams ni dag pa'i phyir/_/'dis ni go cha sems dpa' che/_/zhes bya ba gsungs pas rtogs par bya'o/_/rdo rje snying pos gsol pa/_dgongs pa'i skad ni ci zhes bgyi/_/rnal
[\[93b.5\]]'byor ma yi dam tshig che/_/nyan thos la sogs mi shes pa/_/zhes bya ba la/_kye bcom ldan 'das kye'i rdo rje la gnas pa'i rnal 'byor pa rnams kyis nyan thos dang rang rgyal dang /_mu stegs la sogs pa'i byis pa'i skye bo rnams kyi nang du mchis pa'i tshe/_gsang ba'i brjod pa la
[\[93b.6\]]sogs pa ji ltar bgyi zhes zhus pa'o/_/de bzhin du/_dgod dang lta ba dag dang ni/_/'khyud pa de bzhin gnyis gnyis dang /_/rgyud kyang de bzhin rnam pa bzhir/_/dgongs pa'i skad ni ma bsgrags pa/_/bcom ldan nges par gsung du gsol/_/zhes bya ba yang /_de bzhin du gang du 'dod
[\[93b.7\]]chags kyi gnas der dgod pa'i bde ba dang /_lta ba'i bde ba dang /_'khyud pa'i bde ba dang /_gnyis kyis gnyis sprod pa la sogs pa'i bde ba'i brda dag kyang bshad du gsol zhes ba'i don to/_/lan bcom ldan 'das kyis gsungs pa 'di lta ste/_rdo rje snying po khyod nyon cig_/ces
[\[94a\]]
[\[94a.1\]]gsungs nas brda 'di dag gsungs so/_/de yang rtsa ba'i rgyud nyid la 'jug par bya'o/_/ma dan chang ba la sha/_/phyi dang nang gi bye brag gis/_/tshig 'di kun la rab tu sbyar/_/khu ba'i bde ba myos byed chang /_/sngon du bshad pa'i dbang po rnams/_/phyi ru mi 'gro sha ru
[\[94a.2\]]brjod/_/'du ba ma la ya dzar brjod/_/rigs dang rigs min las byung ba/_/'khor lo bzhi yi bdag nyid can/_/rang rang gnas su 'du ba'i phyir/_/ma la ya dza zhes su brjod/_/'gro ba khe Ta ro zhes pa/_/dus kyi me yis gnas gang nas/_/mun pa'i gnas su 'gro ba ste/_/'od
[\[94a.3\]]zer glog stong 'khyug pa 'dra/_/de la khe Ta ro zhes zer/_/rus pa'i rgyan ni ni raM shu/_/cha shas med cing brjod pa spangs/_/tshig gi yul las rnam par 'das/_/khu ba'i bde ba gang yin pa/_/de la ni raM shu zhes grags/_/'ong ba phreM kha Na ru brjod/_/zla ba'i lam ni g.yon phyogs
[\[94a.4\]]nas/_/gang gis bskul te 'ong ba ste/_/lha dang mi sogs smin par mdzad/_/phre kha Na zhes de la grags/_/cang te'u kr-i bI ta ru brjod/_/srog gi rlung ni cang te'u'i sgra/_/mi shigs lam la rab tu gnas/_/rnal 'byor gang gis thos 'gyub ba/_/kr-i bI ta zhes rnam par bshad/_/skal
[\[94a.5\]]med du du ra zhes brjod/_/rnal 'byor brtse ba rab dman pa/_/bcu drug cha gang 'phro bar byed/_/de ni snying rjes dman pa ste/_/du du ra zhes brjod par bya/_/skal ldan kA li ny+dzar ra brjod/_/bdag gi thod pa'i bde ba gang /_/tshangs dbang khyab 'jug 'dod lhas kyang /_/kun du 'phrog par mi 'gyur la/_/
[\[94a.6\]]dam par 'dzin te kA li ny+dzA/_/reg min Di N+Di ma zhes brjod/_/bdag med ma sogs rnal 'byor ma'i/_/rang bzhin cha shas bcu drug can/_/bdag tu mi 'dzin bsdigs par byed/_/Di N+Di ma zhes rab tu bsgrogs/_/thod pa pad+ma b+ha dza naM/_/gang gis rgyun gyis lus skyong byed/_/de med de ni yod mi 'gyur/_/'jig rten gsum gyi mnga' bdag gang /_/
[\[94a.7\]]de ni pad+ma b+ha dza naM/_/bzang ba tr-i p+ti ka zhes bya/_/sngar bshad yul gyi dngos po rnams/_/lce yis ma yin kun du za/_/bsam gtan zas kyi ro mchog ni/_/tr-i p+ti ka zhes kun du grags/_/tshod ma la ni tI n+d+hi naM/_/nyi ma zla ba sgra gcan dang /_/lug dang ser skya kun spangs ma/_/lam 'dis grub pa rab tu gsal/_/tI n+d+hi naM zhes kun du grags/_/
[\[94b\]]
[\[94b.1\]]bshang ba tsa tu s+sa mar brjod/_/nyi zla sgra gcan dus kyi me/_/gang du mnyam par tshogs pa na/_/bsam gtan bzhi ni mnyam pa'i phyir/_/bzhi mnyam zhes ni rab tu dran/_/gci ba kha stu ri zhes brjod/_/lus la grub pa'i skyes bu ltar/_/gang la brten te ri dgas kyi/_/lte ba'i dri dang mtshungs pa ni/_/gastu ri zhes brjod par bya/_/
[\[94b.2\]]rang byung si h+lar shes par bya/_/mi mo gang gi skye gnas khrag_/rnal 'byor mkhas pa blo ldan pas/_/tsan+dan dang ni si h+la ltar/_/skyed byed si h+la yin par shes/_/khu ba ka r+pU ra zhes brjod/_/shes rab me chen gang gis su/_/grong khyer rnams ni rab dkrugs nas/_/ga bur kha dog dri ston pa/_/
[\[94b.3\]]de bzhin ka r+pU ra zhes brjod/_/sha chen sA li dzaM zhes brjod/_/tshul khrims chen po 'chang ba'i mchog_/rdo rje lta bu'i lus ldan zhing /_/'on te gzhan dag 'dod mos nas/_/mkha' spyod lter ba sA li dzaM/_/dbang po gnyis sbyor kun du ru/_/gtsang ma'i gnas na dbang phyug che/_/bsreg bya
[\[94b.4\]]zhes pas spyan drangs pas/_/de gnyis mnyam par 'byor pa la/_/kun du ru zhes de la brjod/_/rdo rje bo l+la zhes bshad de/_/de la brten pa'i ting 'dzin chus/_/ye shes sku ni rab skye zhing /_/stobs dang gzi brjid mtshungs med che/_/bo l+la zhes su rnam par bshad/_/pad+ma ka k+ko la zhes zer/_/
[\[94b.5\]]pad+ma la brten 'jig rten gsum/_/bde ba'i ngang tshul rab tu ldan/_/rdo rje'i sku lus thob mdzad phyir/_/ka k+ko la zhes rab tu bsgrags/_/zhes gsungs pas 'di'i don rtogs par bya'o/_/de ltar brjod pa'i rim pas bsdus pa'i rgyud la ji ltar gnas pa'i tha snyad kyis brda rnams ji lta ba
[\[94b.6\]]bzhin du blo la gnas par bya ste/_/don gyi skabs kyis phan tshun du brjod par bya ba yin la/_nges pa'i don gong du brjod pa dag ni blo yis shes par bya ba tsam du zad kyi ji lta ba bzhin du brjod par bya ba ni ma yin no/_/kha dog dbye bas phye ba las/_/rigs ni rnam pa lnga ru bshad/_/'di ni gsang
[\[94b.7\]]ba'i skad yin no/_/zhes bya ba ni de ltar bstan pa'i dgongs pa'i skad don chen po dang ldan pa kun rdzob dang don dam du phye ba las yi ge lnga'i dgongs pa las med ces pa'i don te/_/de'i phyir na/_phyag rgya lnga ni bsdus pa nyid/_/ces gsungs pa'i phyir ro/_/rigs de rnams kyang 'di lta ste/_g.yung
[\[95a\]]
[\[95a.1\]]mo rdo rje'i rigs su bshad/_/mi bskyod pa zhes nam mkha'i khams/_/gar ma de bzhin pad+ma'i rigs/_/'od dpag med de me yi khams/_/rang 'tshed ma ni rin chen rigs/_/rin chen 'byung ldan chu yi khams/_/skye gnyis de bzhin gshegs par brjod/_/rnam
[\[95a.2\]]snang mdzad chen sa yi khams/_/tshos ma las kyi rigs nyid de/_/don yod grub pa rlung gi khams/_/'di rnams phyag rgya'i dngos grub ster/_/'di rnams khu ba rdo rjer 'gyur/_/brtul zhugs can gyis mchod nas btung /_/zhes bya ba la drang ba dang nges pa'i bye brag gis rigs 'di rnams
[\[95a.3\]]las byung ba'i bu mo rnams yongs su shes par bya ste/_legs par sbyangs la bde ba'i kun du spyod pas byang chub kyi sems phyung la btung ba la sogs pa byas pas lus rdo rje ltar sra bar 'gyur ro/_/nges pa'i don du phyi dang nang gi rigs gang yang rung ste/_sa bon mi 'bod pa'i ting nge 'dzin gyi brtul
[\[95a.4\]]ba drag pos ni lus rdo rje ltar 'gyur ba ni de bzhin gshegs pa'i nges pa'o/_/rdo rje snying po sems dpa' che/_/gsang ba'i skad ni ngo mtshar can/_/nga yis khyod la gang bshad ba/_/de rnams thams cad gus pas gzung /_/zhes bya ba ni nan tan bsgrags pa'i tshul du gsungs nas/_gzhan yang
[\[95a.5\]]la dor ba'i gsung 'di dag bka' stsal te/_'di lta ste/_kye yi rdo rje dbang bskur gang /_/gsang ba'i skad kyis mi smra na/_/de yi dam tshig nyams par ni/_/'gyur ba 'di la the tshom med/_/de bzhin du dam tshig nyams pa'i rtags su ji ltar 'byung zhe na/_'che ba dang ni rkun ma dang /_/gdon
[\[95a.6\]]dang rims dang dug dag gis/_/gal te sangs rgyas gsang ba'i skad/_/mi gsung na yang 'grongs par 'gyur/_/zhes bya ba ni de bzhin du las dang po pa'i rnal 'byor pa rnams kyis skad 'di bsgrags par nges so/_/rang gi dam tshig rigs rnyed na/_/gal te tshig 'di mi smra ba/_/gnas
[\[95a.7\]]bzhi las 'khrungs rnal 'byor ma/_/de yi tshe na khro bar byed/_/ces bya ba ni drang ba dang nges pa'i don du rig par bya'o/_/kye'i rdo rje nges pa'i don gyi rgya cher bshad pa las rgyud thams cad kyi gleng gzhi dang gsang ba'i skad kyi le'u'i rgya cher bshad pa ste gsum pa'o//_//smra ba'i skyes
[\[95b\]]
[\[95b.1\]]mchog smra ba'i rgyal/_/smra ba'i seng ge tshugs pa med/_/mu stegs can rnams skrag mdzad pa/_/bcom ldan kye la bdag phyag 'tshal/_/phyag rgya bsdus pa'i rgya cher 'grel/_/sems can sdug bsngal mun 'thoms la/_/sgron mas gsal bar bya ba'i phyir/_/rgya cher 'grel pa
[\[95b.2\]]bdag gis bris/_/de nas rdo rje snying po la sogs pa dang mkha' 'gro ma rnams the tshom du gyur zhes bya ba la sogs pa la gang spyod pa'i le'u las glu gar rnal 'byor pas byas pas dngos grub ster ba'i glu gar dang /_lha'i le'u las bshad pa'i zhe sdang la sogs pa'i phyag rgyas gang la
[\[95b.3\]]gang gis ji ltar gdab pa dang /_bdag med ma'i 'khor lor gsungs pa'i sngags kyi yi ge la sogs pa gang lags pa dang /_rigs kyi le'u las gsungs pa'i rtsa sum cu rtsa gnyis su gsungs pa'i dgongs pa rnams la/_bcom ldan bdag ni 'khrul gyur pas/_/de rnams rnam
[\[95b.4\]]dag bshad du gsol/_/zhes zhus pa dang /_bcom ldan 'das kyis bka' stsal pa/_kol+la i riT+Thi zhes bya ba la sogs pa'i glu gsungs te/_de la don 'dir rtogs par bya ste/_/kol+la i riT+Thi a bo lA/_/zhes pas ni gnas dang nye ba'i gnas su bstan to/_/mu m+mu Ni re ka k+ko lA/_/
[\[95b.5\]]zhes pa ni zhing dang nye ba'i zhing du bstan to/_/g+ha Ne kr-i pi Ta ho bA dz+dza i kA ru Ne ki a i na ro lA zhes pas ni/_tsha n+do dag tu rab tu bstan to/_/ta hiM ba la khAdz+dza i gA D+heM ma a NA bidz+dza a i zhes nye ba'i tsha n+dor bstan to/_/ha le kA li ny+dzar pa Ni a i du n+dur bAdz+dze a i zhes pas ni 'du ba'i sa bstan
[\[95b.6\]]to/_/tsa u sa ma ka ts+tshu rI sih+la kAspu ra lA i a i zhes pas ni/_nye ba'i 'du ba'i sa bstan to/_/mA la in+d+ha Na sA liny+dza ta hi b+ha ru khA i a i zhes pas dur khrod bstan to/_/ni raM su aM ga tsA Da wi ta hiM dza sa rA wa pa Ni a i zhes pas ni nye ba'i dur khrod bstan to/_/preM kha Na khe Ta ka ra n+te shu d+d+hA shud+d+ha
[\[95b.7\]]na mu Ni a i zhes pas ni pI la ba bstan pa'o/_/ma la ya jo kun+du ru pA Ta i Di N+Di ma ta hin+na bAdz+dzi a i zhes pas ni nye ba'i pI la ba bstan to/_/de ltar brjod pa'i rim pas/_'di dag sa ni bcu ru bstan/_/'di ltar shes bzhin glu len gang /_/de ni dngos grub rgyas 'gyur te/_/he ru
[\[96a\]]
[\[96a.1\]]ka ni ji bzhin no/_/zhes rtsa ba'i rgyud las gsungs pas don rtogs par bya'o/_/da ni gar bstan par bya ba'i phyir/_/dran pa mi 'phrogs rnal 'byor pas/_/he ru ka yi gzugs kyis gar/_/chags bral mi gos sems kyis ni/_/'dod chags sems kyis
[\[96a.2\]]bsgom pa nyid/_/ces bya ba chags pa'i bde ba la sems gzhan du mi 'phrogs shing snying rje chen po g.yo ba ni gar yin te/_de yang ji skad du/_he ni rgyu sogs rnam spangs pa/_/ru ni tshogs dang bral ba nyid/_/ka ni gang du'ang mi gnas pa/_/he ru ka zhes rab tu grags/_/zhes gsungs
[\[96a.3\]]pa'i phyir ro/_/de ltar na chags pa dang bral ba'i skyon gyis mi gos par bdag gzhan gyi don du snying rje chen po g.yo bar bya zhes bya ba'i don to/_/rdo rje chos dang sangs rgyas dang /_/zhes bya ba la rdo rje chos ni gsung gi rang bzhin no/_/sangs rgyas ni sku'i rang bzhin te/_de'i shugs kyis
[\[96a.4\]]thugs kyang shes par bya'o/_/de ni sku gsung thugs gcig tu bya ba bstan to/_/rnal 'byor ma mo rnams kyis ni/_/glu dang gar ni 'di dag gis/_/legs par glu blangs gar yang bya/_/'di nyid kyis ni dam tshig bsrung /_/de bzhin bdag kyang bsrung ba nyid/_/'dis ni 'jig rten
[\[96a.5\]]dbang du byed/_/ces bya ba la/_de ltar brjod pa'i glu dang gar de dag gis ni phyi dang nang gi dam tshig dang dngos grub rgyas pa thams cad kyang gsal bar bstan pa yin te/_'di dag gi rang bzhin ji lta ba bzhin du khong du chud pas 'jig rten gsum yang dbang du byed la sngags kyi bzlas pa yang 'di kho na
[\[96a.6\]]yin par khong du chud par bya'o/_/gang du gus pas glu len dang /_/gang du gus pas gar byed pa/_/tshogs kyi bdag pos sngar byas nas/_/zhes bya ba'am/_rgyal po'i bka' thob pa'i tshogs kyi 'khor lo chen po yang rung tshogs kyi 'khor lo tha mal pa yang rung /_de dag las gzhan
[\[96a.7\]]pa'i dpa' bo'i ston mo'i dus kyang rung ste/_dang por tshogs kyi gtso bos glu blangs la de'i rjes su gzhan dag gis ci bder blang zhes bya ba'i don to/_/tshogs dang dpa' bo'i ston mo de dag gi dus su glu dang gar gyi byin rlabs kyis mtshan ma dang por rnam pa gsum sgog pa'i dri lta bu dang /
[\[96b\]]
[\[96b.1\]]bar du bya rgod kyi dri lta bu dang /_tha ma ga pur gyi dri lta bu 'byung bar 'gyur te/_rdo rje slob dpon gyis mtshon par bya'o/_/de bzhin du glu'i mtshan nyid kyis ngag gi gdangs thog ma dang tha ma gnyis su ngang pa'i rgyal po dang /_bung ba'i rgyal po lta bu'i sgras sna drang zhing mtha' brten to/_/bar du ni khyu mchog
[\[96b.2\]]lta bu'i sgra ste/_ra'i sgra lta bu'i rgyas par bya ba'i don te skad cig de nyid la dkyil 'khor ba'i nye 'khor du yang rtags de dag 'byung bar 'gyur ro/_/de lta bas na/_ngang pa dang ni bung ba'i sgra/_/ba lang gtse yi sgra lta bu/_/glu yi mtha' nas mnyan par bya/_/glu yi byin rlabs mtshan nyid
[\[96b.3\]]kyis/_/phyi rol mtshal du'ang mtshon par 'gyur/_/zhes gsungs so/_/da ni phyag rgya'i mtshan nyid brjod par bya ste/_ci'i phyir zhe na/_rtags dang rigs dang rgyud dang cho 'brang rnams yongs su dag par ma byas pas/_'jig rten pa'i bag ma'i bya ba la sogs pa mi byed pa'i phyir te/_
[\[96b.4\]]gal te yongs su ma sbyangs par 'jig rten pa'i bya ba la 'jug pa de lta na ni 'jig rten pa'i tha snyad kyang med de kla klo yongs su dar bar 'gyur ro/_/de lta bas na rgyud de dang de las kyang /_ji ltar phyi rol de bzhin nang /_/zhes gsungs pa'i phyir ro/_/de bas/_phyag rgya rtags dang mtshan ma ste/_/
[\[96b.5\]]'di yi rigs ni mtshon par bya/_/rigs 'chal bsgom pa'i sbyor ba las/_/sgrub pa po la dngos grub med/_/ces bya ba la sogs pa gsungs te/_gang gi rigs gang yin pa de dang de'i rigs kyi phyag rgyas gdab pa ni de bzhin gshegs pa'i nges pa'o/_/'di'i don yang rtsa ba'i rgyud las
[\[96b.6\]]ji skad du/_zhe sdang phyag rgyas bdag med ma/_/mgon po mi bskyod zhe sdang rigs/_/gti mug phyag rgyas rdo rje ma/_/mgon po snang mdzad gti mug rigs/_/ser sna'i phyag rgyas dkar mo nyid/_/ser sna mgon po rin chen 'byung /_/chags pas chu ma phyag rgyas gdab/_/chags
[\[96b.7\]]pa'i mgon po dpag med rigs/_/phrag dog phyag rgyas mkha' 'gro ma/_/phrag dog don yod grub pa'i rigs/_/de bzhin mtshams sogs lha mo yang /_/sa dang chu dang me rlung phyir/_/rim pa bzhin du phyag rgyas gdab/_/ces gsungs pas don khong du chud par bya'o/_/de bzhin
[\[97a\]]
[\[97a.1\]]du/_yang ni dkar mo zhe sdang gis/_/zhes pa nas/_'dod chags phyag rgyas mkha' spyod ma/_/'dod pas phyag rgya shes par bya/_/zhes bya ba yan chad kyang gong bzhin rtogs par bya ste/_yul dang yul can gyis phye ba tsam du zad do/_/da ni bdag med ma la sogs pa
[\[97a.2\]]lha mo bco lnga'i sa bon bstan par bya ba'i phyir/_A li dang po bdag med ma/_/zhes bya ba la sogs pa smos te/_bdag med ma'i sa bon ni a'o/_/A li gnyis po rdo rje ma'i sa bon ni A'o/_/a li gsum pa dkar mo'i sa bon ni i/_bzhi pa bcu'i rnal 'byor ma'i sa bon ni I/_
[\[97a.3\]]lnga pa rdo rje mkha' 'gro ma'i sa bon ni u/_de ni nang gi 'phar ma'o/_/phyi'i 'phar ma bshad par bya ste/_drug pa pu k+ka sI'i sa bon ni U/_bdun pa ri khrod lo ma'i sa bon ni r-i/_brgyad pa sme sha can gyi sa bon ni r-I/_dgu pa g.yung mo'i sa bon ni l-i/_/yang ni lnga gnyis dkar
[\[97a.4\]]mo nyid/_/ces gsungs so/_/bcu pa dkar mo'i sa bon ni l-I/_bcu gcig pa chom rkun ma'i sa bon ni e/_bcu gnyis pa ro langs ma'i sa bon ni ai/_bcu gsum pa g+ha sma rI'i sa bon ni o/_/bcu bzhi pas spyod ma'i sa bon ni au/_/bco lnga pa mkha' spyod ma'i sa bon ni aM ngo /_/
[\[97a.5\]]rnal 'byor ma yi sa bon nyid/_/ces bya ba ni de ltar brjod pa'i sa bon rnams bdag med ma la sogs pa'i lha mo bco lnga'i sa bon yin zhes bya ba'i don to/_/rigs kyi le'u las rtsa rnams gang /_/bcu drug gnyis kyis bdag nyid gsungs/_/rtsa ni gnyis gnyis rnal 'byor ma/_/re re
[\[97a.6\]]rnam pa gsum du brjod/_/ces gsungs te/_'di ltar rtsa gsum cu rtsa gnyis kyis rigs kyi le'ur bstan pa gang yin pa de ni srog dang sems mnyam du rgyu ba'i phyir/_thabs dang shes rab kyi dbye bas rtsa gnyis gnyis shing rnal 'byor ma re re ste lha mo bco lnga'i bdag nyid yin la/_/brkyang
[\[97a.7\]]ma ro ma kun 'dar ma/_/bdag med rnal 'byor ma zhes brjod/_/ces gsungs pa'i phyir sum cu rtsa gnyis pa ni phyi dang nang kun du bya bas yongs su gtong ba yin pa'i phyir kun du spang bar bya ste/_bdag med ma la dbul bar bya'o/_/de yang /_gang phyir bcu drug cha med pas/_/'bad
[\[97b\]]
[\[97b.1\]]pas kun gyi lhag ma spang /_/zhes gsungs te/_tshes bcu drug pa med pa'i phyir/_de skad ces bya ba la/_gang yang bcu drug ces grags pa ni mar ngo'i tshes gcig yin pa'i phyir ro/_/de ci'i slad du zhe na/_don gyi bya ba mi byed phyir/_/zhes bya bas gsal bar rab tu bstan pa yin no/_/de yang
[\[97b.2\]]bsdus pa'i rgyud 'di nyid las/_/cha shas bco lnga'i bdag nyid can/_/byang chub sems rnams zla bar 'gyur/_/rnal 'byor ma rnams de yi cha/_/bde ba chen po A li'i gzugs/_/zhes gsungs so/_/de bzhin du/_stong pa chen po yi ge lnga/_/zhes pa'i dus su yi ge lnga po'i
[\[97b.3\]]dbyibs lta bur gnas pa thig le dang rnam par gcad par bya ba dag gis kun du mdzes par 'gyur ba'i phyir ro/_/rnal 'byor byis pa'i blo can dag 'di skad ces ci ste/_A li yang bcu drug tu gsungs la thig le dang dga' ba 'pho ba yang bcu drug tu gsungs pa ma yin nam/_de ci'i
[\[97b.4\]]phyir zhe na/_bcu drug pa dang sum cu rtsa gnyis pa spang zhes sems pa de ni ma yin te/_'di ltar de bzhin gshegs pas byis pa'i skye bo rnams la dgongs nas/_sku gsung thugs ye shes kyi dbye bas phye ste/_ngo bo nyid dang /_chos dang longs spyod rdzogs pa dang sprul pa'i sku ste/_sku bzhi
[\[97b.5\]]rnams la dgongs nas dga' ba bcu drug tu gsungs so/_/de bzhin du A li bcu drug dang /_thig le bcu drug dag ni dngos su yod pa ma yin te/_cha gnyis gsal bar byed pa'i phyir sgra gcan nam/_ma ning lta bu yin no/_/de bas na sum cu rtsa gnyis dang /_bcu drug pa'i 'khrul pa spang
[\[97b.6\]]ste/_gzhan du na dogs pa mi bya'o/_/rdo rje snying pos gsol pa/_rnal 'byor ma kun las byung ba/_/lhan cig skyes dga'i rang bzhin can/_/'grib med btung mchog nam mkha' nyid/_/ga pur nges par cis mi spang /_/zhes bya ba gsol te/_/de lta bas na rnal 'byor ma bco lnga'i
[\[97b.7\]]bdag nyid can gyi khu ba byang chub kyi sems btung ba'i mchog nam mkha' lta bu'i bde ba rgyun mi 'chad pa lus ngag yid gsum bsil bar byed pa'i slad du ga pur lta bu 'di cis kyang mi spang bar bsgrub par bgyi'o zhes bya ba'i don to/_/bcom ldan 'das kyis tshul dang mthun pa'i lan gyis
[\[98a\]]
[\[98a.1\]]ji skad smras pa de bzhin no zhes gsungs so/_/rdo rje snying pos gsol pa/_thabs gang gis byang chub tu sems bskyed par bgyi zhes bya ba ni 'di lta bu'i byang chub kyi lam la 'jug pa'i go rims ji ltar bslab par bgyi zhes bya ba'i don to/_/bcom ldan 'das
[\[98a.2\]]kyis bka' stsal pa/_dkyil 'khor 'khor lo'i thabs dang ni/_/rang byin brlab pa'i rim pas kyang /_/kun rdzob don dam gzugs can gyi/_/byang chub sems ni rab tu bskyed/_/ces bya ba slar gsungs pa/_sngon du thun mong gi sdom pa gzung ba dang /_rdul tshon gyi nang du drang ba
[\[98a.3\]]dang /_bla mas rdo rje slob dpon gyi dbang zhes bya ba rnam pa bdun gyis byin gyis brlabs la gdod kun rdzob dkar po dang /_de las 'byung ba'i bde bas sems bskyed par bya zhes bya ba'i don to/_/de yang 'di ltar/_kun rdzob kun+da lta bu nyid/_/don dam bde ba'i gzugs can no/_/zhes bya ba la re zhig
[\[98a.4\]]kun rdzob nyid du khu ba ni kun rdzob byang chub kyi sems yin la/_de la brten pa'i bde ba don dam pa zhes su tha snyad gdags so/_/phyi nas 'chor ba med pa'i bde ba las byung ba'i de kho na nyid la don dam pa'i gzugs can te/_nges pa'i don to/_/bud med ko la bde ba can/_/e waM rnam pa'i rang bzhin
[\[98a.5\]]du/_/bde ba bsrungs pa kho na las/_/bde ba can zhes rab tu bsgrags/_/zhes bya ba la kun rdzob tu mi mo'i chu skyes dang skyes bu'i ling+ga dag phan tshun du gtsubs pa las/_bde ba 'byung ba'i phyir bde ba can zhes bsgrags par bya'o/_/bde ba de nyid de kho na nyid kyi lcags sgrog gis bsdams pa
[\[98a.6\]]las rdo rje lta bu'i sku thob pa ni nges pa'i don to/_/bsdus pa'i rgyud 'di nyid las/_sangs rgyas byang chub sems dpa' dang /_/rdo rje 'dzin pa rnams kyi gnas/_/'di nyid 'khor ba zhes bya ste/_/'di nyid mya ngan 'das pa nyid/_/'khor ba spangs nas gzhan du ni/_/mya ngan 'das pa
[\[98a.7\]]rtogs mi 'gyur/_/zhes gsungs te/_gong du brjod pa'i kun+da lta bu khye'u dang bu mo'i rten bskyed pas ni/_'khor ba gzugs dang sgra la sogs/_/'khor ba tshor ba la sogs pa/_/'khor ba dbang po rnam nyid de/_/'khor ba zhe sdang la sogs pa/_/zhes bya ba yin la/_ku n+da lta bu
[\[98b\]]
[\[98b.1\]]khye'u dang bu mo'i rten rab tu bcad de/_bsrungs pa las/_'di rnams chos ni mya ngan 'das/_/zhes bya ba min zhing /_'khor ba spangs nas gzhan du ni/_/mya ngan 'das pa rtogs mi 'gyur/_/zhes pa ni nges pa'i don nyid do/_/de bas na de'i phyir/_rmongs phyir 'khor ba'i gzugs
[\[98b.2\]]can nyid/_/ces bya ba rmongs pa rnams la dus kyi pho nya mos 'dzin pa'i phyir dang /_dus kyi me 'bar bas kun+da lta bu kha thur du bltas pas gsod par byed pa nyid do/_/rmongs med 'khor ba dag bas ni/_/'khor ba mya ngan 'das par 'gyur/_/zhes bya ba la/_gang kun+da lta bu ste rgyu ba
[\[98b.3\]]'gags pa ni rmongs pa med pa ste/_lte ba dang /_snying ga dang /_mgrin pa dang /_dpral ba rnams su rten 'brel lugs las bzlog ste/_gnas dang gnas su thim pa na/_/'khor ba mya ngan las 'das pa/_/zhes brjod do/_/de'i phyir na yang /_byang chub sems ni mya ngan 'das/_/
[\[98b.4\]]kun rdzob don dam tshul can no/_/zhes gsungs so/_/gzugs dang lang tshos rnam par brgyan/_/sngo bsangs dal la rigs bzangs ma/_/si h+la ga pur 'byung ba'i gnas/_/rang gis dbang bskur kye'i rdo rje/_/zhes bya ba la sogs pa ni/_kun rdzob kyi tshul can ma bde ba rtogs
[\[98b.5\]]par byed pa'i phyag rgya zhes tha snyad gdags te sngon du rgyas bar bstan to/_/de bzhin du de'i chang ni lhan cig skyes pa ste/_bdag dang gzhan gyi don du btung bar bya ba nyid de mdor bstan pa'o/_/btung ba ni drang ba dang nges pa'i don gyi dbyangs rnam pa gnyis te/_drang ba'i don du ni dngos su ro
[\[98b.6\]]ldan gyis blang ba yin la/_nges pa'i don du ni ling+ga'i ro ldan gyis blang ba ni nges pa'o/_/de'i phyir/_bo la ka k+kol ra bkod nas/_/kun du ru bya brtul zhugs can/_/de ru sbyor ba las byung ba/_/ga bur mkhas pas mi spang ste/_/de phyir lag tu mi blang zhing /_/nya phyis dung chos nyid du min/_/nges
[\[98b.7\]]par blo dang stobs kyi phyir/_/'chi med lce yis blang bar bya/_/zhes bstan to/_/ga bur nyid ni bdag med ma/_/bde ba bdag med tshul can nyid/_/de yi bde ba phyag rgya che/_/zhes bya ba la thig le'i ga bur bco lnga po la brten nas phyag rgya chen po bdag med ma'i mtha' rtogs pa'i phyir/_
[\[99a\]]
[\[99a.1\]]bdag med ma zhes gdags so/_/lus can rnams kyi lte ba'i dkyil 'khor na dbyangs kyi yi ge dang po nyid a'i tshul du gnas la/_de las sbyor ba gang gi dus su dus kyi me 'bar bar byed cing khams gsum po thams cad sreg par byed de/_phyogs bcu na bzhugs
[\[99a.2\]]pa'i sangs rgyas thams cad kyang bsregs nas/_rang gi gnas su 'ong bar byed pa 'di ni thams cad kyi rgyu can no/_/de'i phyir na yang /_lte ba'i dkyil 'khor dag tu gnas/_/dbyangs yig dang po'i rang bzhin te/_/blo zhes sangs rgyas rnams kyis brtags/_/zhes bya ba gsungs
[\[99a.3\]]la/_rtsa ba'i rgyud las kyang ji skad du/_lus can thams cad 'khrig pa na/_/'gro dang 'ong ba'i byed pa dang /_/bde dang sdug bsngal ma lus pa/_/'di nyid kyis ni byed par brjod/_/ces gsungs te thun mong gi chos so/_/de las blo zhes pa ni shes rab kyi ming gi khyad par yin
[\[99a.4\]]la/_des so sor 'bigs shing gcod pa'i las byed pa'i phyir/_shes rab ces sangs rgyas rnams kyis gsungs so/_/rdzogs pa'i rim pa'i rnal 'byor las/_/de nyid bcom ldan shes rab ma/_/zhes bya ba la gang du 'jig rten lta bu las 'das te/_yid nang du chud
[\[99a.5\]]pa'i dus de na 'pho ba med pa'i gnas te/_de nas 'bar te mtshan mar rtogs pa thams cad sreg par byed do/_/de ni ji skad du/_shes rab nges 'bigs zhes bya ba/_/ting nge 'dzin zhes grags pa ste/_/des ni phyag rgya 'grub 'gyur bas/_/bsgoms na myur du 'grub bo zhes/_/bcom ldan
[\[99a.6\]]shes rab mchog gis gsungs/_/zhes gsungs pa dang /_de ltar na thog ma dang /_tha ma dang /_dbus rnams su mtshan ma'i spros pa las grol ba ni bdag med ma yin te/_de ni ring min thung ba min/_/gru bzhi ma yin zlum po min/_/dri dang ro dang mya ngan 'das/_/lhan cig skyes dga'i
[\[99a.7\]]byed pa can/_/zhes smos te/_de ni zhes bya ba/_dang po'i dbyangs yig rang bzhin te/_/zhes bya ba dang sbyar te 'jig rten dang 'jig rten las 'das pa thams cad kyi byed pa po yin zhes pa'i tha tshig go/_/de bzhin du rang bzhin dang skyes bu la sogs pa du mar rtogs pa'i byed pa po yang yin te/_
[\[99b\]]
[\[99b.1\]]'di ltar mu stegs shes rab 'chal ba can rnams ji skad du/_sa chu me rlung nam mkha' dang /_/dus dang phyogs dang bdag dang yid/_/rdzas ni dgu yi bdag nyid de/_/dngos kun 'di yi rang bzhin yin/_/zhes pa dang /_de bzhin du/_rdzas dang yon tan las dang ni/_/spyi dang khyad par cha
[\[99b.2\]]shas rnams/_/tshig gi don ni drug yin te/_/de dag las ni 'di 'byung ngo /_/zhes tha snyad du mar 'dogs so/_/de las skyes pa'i rnal 'byor ma/_/de yi bde ba za ba nyid/_/de dang lhan cig phyag rgya che/_/bde ba ster ba'i dngos grub 'gyur/_/zhes bya ba la dang po'i dbyangs yig gis
[\[99b.3\]]bskyed pa'i bde ba za ba'i phyir dang /_dbyangs yig de dang de las 'byung ba'i bde ba phyag rgya chen po rtogs shing de'i tshul gzhan la yang ster ba'i phyir 'di skad ces bya'o/_/ji ltar sbyin par bya zhe na/_gzugs sgra de bzhin dri dang ni/_/ro dang de bzhin reg bya nyid/_/chos kyi dbyings kyi rang
[\[99b.4\]]bzhin yang /_/shes rab nyid kyis dpyad par bya/_/zhes pas byin te/_phyi dang nang gi dbye bas phye la phyir ni mi mo'i bde bar bsdu ba'i tshul du sbyin no/_/nang du A li kA li 'byor pa'i bdag nyid kyis sbyin par bya'o/_/de yang 'di nyid las/_ji skad du/_A li kA li sbyor ba las/_/
[\[99b.5\]]phyi rol gyis ni gnyis gnyis bkag_/ces gsungs pa'i phyir ro/_/de nyid lhan cig skyes pa'i gzugs/_/bde chen bzang po'i rnal 'byor ma/_/zhes bya ba la sogs pa dang /_chos kyi dbyings kyi rang bzhin can/_/zhes bya ba la sogs pas ni 'jig rten dang 'jig rten las 'das
[\[99b.6\]]pa'i tha snyad du tha snyad can gyi dkyil 'khor gyi 'khor lo dang me thab dang phyag rgya bcing ba la sogs pa thams cad kyang lha dang /_lha ma yin dang /_yi dgas dang /_dmyal ba dang /_'bu srin dang /_phye ma leb la sogs pa thams cad kyi gzhi gang de nyid yin zhes pa'i don to/_/da ni phyi dang nang
[\[99b.7\]]gi sdom pa dag las phyi'i sdom pa rnams sngon du rgyas par bstan nas/_nang gi bde ba'i sdom pa khyad par can bstan par bya ba'i phyir/_/rdo rje snying pos bcom ldan 'das la 'khor lo bsgom pa'i lam dang /_phyi nang gi lha thams cad ji ltar 'byung ba thams cad khong du chud de/_sdom pa'ang
[\[100a\]]
[\[100a.1\]]bdag la bshad du gsol/_/zhes nang gi bde ba'i sdom pa phyi rol gyi khrims kyi bya ba yongs su gtang bar zhus pa'i don to/_/bcom ldan 'das kyis bka' stsal pa/_rnal 'byor ma yi lus dbus na/_/sdom pa a yi rnam par gnas/_/ji ltar phyi rol de bzhin nang /_/
[\[100a.2\]]sdom pa de nyid rab tu bstan/_/zhes gsungs so/_/de la 'di'i don ni 'di yin te phyi rol gyi ras dang /_shan la sogs pa snyigs ma can gyi tshos kyis legs par bsgyur te lus la bcang ba dang /_de bzhin du phas pham pa bzhi dang /_dge 'dun la rag lus pa'i tshig can gyi lhag
[\[100a.3\]]ma'i chos bcu gsum dang /_ma nges pa'i chos zhes bya ba la sogs pa ji snyed cig bstan pa de dag ni byis pa'i skye bo rnams drang ba'i phyir gsungs so/_/de las gzhan pa gsang sngags kyi lam nyid du spyad pa spyod pa nyid la yang drang ba dang nges pa'i don rgya cher bstan te/_de las/_gang
[\[100a.4\]]phyir sprul pa gnas brtan nyid/_/ces pa nas/_skye gnas 'dod chags bral 'gyur dang /_/mngal gyi phru ma chos gos nyid/_/ces pa la sogs pa dang /_gcer bu skra dang kha spu bregs/_/sngags 'don skyes pa dge slong nyid/_/ces pa la sogs pa rnams phyi rol nyan thos byed
[\[100a.5\]]pa'i khrims kyi bya ba las/_gsang sngags kyi sgo'i spyad pa spyod pa las kyi dang por gtogs pa/_rnal 'byor pa byis pa'i blo can rnams la nges pa'i don du bstan to/_/de yang rnal 'byor pa mkhas pa blo dang ldan pa rnams la/_gang phyir sprul pa gnas brtan pa/_/zhes pa la
[\[100a.6\]]sogs pa drang ba'i don du bstan la/_rnal 'byor ma yi lus dbus na/_/sdom pa A yi rnam par gnas/_/zhes bya ba la sogs pa ni nges pa'i don du bstan to/_/de yang phyi rol du ni phas pham pa la sogs pa'i chos mi byed pa sdom pa yin la/_nang du bde ba'i sdom pa gang la
[\[100a.7\]]gnas te byang chub sems kyi srog mi gcod pa'i phyir/_srog mi gcod pa'i sdom pa dang /_de ltar bde ba phyir ma shor bas mi tshangs par spyod pa las log pa'i sdom pa la sogs pa bsrung ba nges pa'i don du bstan te/_mtshan yang dag par brjod pa las kyang /_dka' thub mthar phyin
[\[100b\]]
[\[100b.1\]]dka' thub che/_/gtsang gnas nam pa gau ta ma/_/zhes pa dang /_de bzhin du/_tshul khrims chen po 'chang ba mchog_/bzod chen 'chang ba brtan pa po/_/zhes pa la sogs pa nges pa'i don gyi sdom pa rgyas par bstan to/_/de ltar na/_bo la'i bde ba phyag rgya che/_/rdo rje skye
[\[100b.2\]]mched thams cad nyid/_/ces bya ba la/_nyi zla'i lam mi shigs pa'i lam du gtogs pa'i dus na/_phyi'i las dang ye shes kyi phyag rgya la sogs pa dag rnam par spangs pa'i phyir bde ba'i sdom pa po la rab tu rgyas par byed pa rtsa thams cad rdo rje ltar 'gyur ba 'di ni gsang ba'i snyoms
[\[100b.3\]]par 'jug pa'i bdag nyid do/_/de bas na/_gsang ba'i snyoms par 'jug pa 'dis/_/phyi rol gyis ni gnyis gnyis bkag_/zhes gsungs so/_/gzhan yang byis pa phal cher sku gsum zhes bya ba gzhan du 'dod pa dgag pa'i phyir/_sku gsum lus kyi nang du ni/_/'khor
[\[100b.4\]]lo'i gzugs kyi yang dag bshad/_/ces bya ba la sogs pa gsungs te/_'di ltar bde ba chen po la sogs pa'i 'khor lo na/_chos dang longs spyod rdzogs pa dang /_sprul pa'i gzugs can rtsa gsum gyis kun du khyab pa yongs su shes pa sku gsum du bstan to/_/ci'i phyir
[\[100b.5\]]zhe na/_la la nA ni sku zhes bya/_/ro ldan ma ni gsung yin te/_/a wa d+hU tI dbus gnas na/_/gzung 'dzin bral ba chos kyi sku/_/zhes gsungs pa'i phyir ro/_/de bzhin du bde ba chen po kun la khyab pa'i phyir ro/_/gzhan yang /_ma lus pa yi sems can gyis/_/skye ba gang nas
[\[100b.6\]]rjod byed pa/_/gang phyir sprul pa gnas brtan pa/_/de phyir sprul pa'i sku nyid yin/_/zhes bya ba la 'di ltar skye bo thams cad kyi lus chags pa na lte ba nas sngon du chags pa dang /_srog gi rlung la sogs pa yang de nas sprul pa'i phyir/_gnas brtan pa dang /_lte ba sprul
[\[100b.7\]]pa'i 'khor lo'o/_/ci'i phyir zhe na/_gang gis skyed dang sprul byed pa'i/_/sku ni sprul pa can zhes brjod/_/ces gsungs pa'i phyir ro/_/sems kyi rang bzhin chos yin te/_/chos kyi sku yang snying gar yin/_/zhes bya ba ni/_bde sdug thams cad 'dzin pa dang /_/mtshan las
[\[101a\]]
[\[101a.1\]]mtshan ma med par 'gyur/_/mtshan med 'dus ma byas pa yi/_/chos sku snying ga'i gnas na bzhugs/_/zhes gsungs pa'i don khong du chud par bya'o/_/ro rnams drug gi gzugs can gyi/_/bza' ba nges par longs spyod brjod/_/ces bya ba la/_ro drug la
[\[101a.2\]]sogs pa'i bza' ba dang btung ba phun sum tshogs pa'i lam dang /_ro la sogs pa 'dzin par byed pa'i rtsa mgrin par gnas pa'i phyir ro/_/de'i phyir na/_mgrin par longs spyod 'khor lo dang /_/zhes gsungs so/_/spyi bor bde ba chen po gnas/_/zhes pa ni bde ba'i gzhi la gnas
[\[101a.3\]]pa'i phyir ro/_/da ni 'bras bu brjod pa'i phyir/_/e waM rnam pa rgyu mthun nyid/_/ji ltar byas pa de bzhin spyod/_/rgyu mthun zhes ni rab tu bsgrags/_/zhes pa ni lte ba'i dkyil 'khor e waM gyi gnas su dus kyi me 'bar ba g.yas kyi lam nas bde ba'i gnas su son pa dang /_gang gi
[\[101a.4\]]rgyun bkug ste de nyid kyi gnas su spyod pa'i phyir ro/_/rnam smin chos kyi 'khor lo las/_/las chung 'bras bu che ba'i phyir/_/rnam par smin pa de las bzlog_/ces pa ste mes smin par bya ba'i 'bras bu chu'i lam nas 'ong ba'i phyir ro/_/longs spyod skyes bu byed pa nyid/_/bskyed pas skyes
[\[101a.5\]]bu byed pa'o/_/zhes pa ni de lta bu'i rgyu dang 'bras bu'i byed pa can yang /_skyes bu'i rtsol ba la rag las pa'i phyir/_bde chen 'khor lo dri med nyid/_/rnal 'byor dag cing dri ma med/_/ces pa ni gang gis/_rgyun gyis dri ma med pa'i gnas/_/zhes bya bar byin pa'i phyir ro/_/de'i phyir na/_rgyu mthun
[\[101a.6\]]sogs pas rab phye ba'i/_/'bras bu rnam pa bzhi zhes brjod/_/las kyi rlung gis bskul ba yis/_/las la bcom ldan shes rab spyod/_/ces bya ba la lte ba'i dkyil 'khor na rang bzhin gyis gnas pa'i las kyi rlung la shes rab ma zhes brjod de/_las kyi rlung des ni dus kyi me spor
[\[101a.7\]]zhing 'jig rten gyi khams thams cad sreg par byed pa yin no/_/da ni sde pa chen po bzhi'i nges pa'i tshig bstan par bya ste/_gang phyir sprul pa gnas brtan nyid/_/ces pa ni/_gang du gnas nas srog 'gro ba dang /_'ong ba'i gzhi brtan par byed pa'i phyir ro/_/chos ni smra ba 'byung ba'i phyir/_
[\[101b\]]
[\[101b.1\]]chos kyi 'khor lo thams cad yod/_ces bya ba ni snying ga'i srog rlung gi sgras brjod pa thams cad gsal bar byed pa'i phyir ro/_/gang phyir mgrin par kun bkur phyir/_/longs spyod 'khor lo kun gyis bkur/_/zhes bya ba las rtsa thams cad rgyas par byed pa'i bza' ba dang /_/btung ba'i ro
[\[101b.2\]]thams cad mgrin pa nas rgyu la/_/de'i phyir rtsa thams cad kyis bkur ba'i phyir de skad cas bya'o/_/gang phyir bde chen mgor gnas pa/_/bde pa'i 'khor lor dge 'dun che/_/zhes pa ni byang chub kyi sems kun+da lta bu phal cher bde ba'i 'khor lon gnas pa'i phyir ro/_/sde ba zhes bya
[\[101b.3\]]lus su brjod/_/lto ba gnas su brjod par bya/_/zhes bya ba la/_/sde par co brgyad ni thun mong du lus spyi la brjod do/_/ma'i lto ba ni gtsug lag khang du brjod do/_/de bzhin du/_/sngags kyi bzlas pa a dang ha~M/_/skye gnas 'khor lo'i rnam pa a/_/bde chen gyi yang rnam pa ha~M/_/
[\[101b.4\]]zhes bya ba la lte ba'i 'khor lo nas aM zhes pa'i srog gi rlung sum cu rtsa gnyis kyi 'khor lo'i haM la gtugs pa'i phyir de skad ces bya'o/_/de'i phyir a haM zhes ba gzod ma nas bde ba chen po'i sku'i rang bzhin nga yin no zhes pa'i don to/_/'di dag rkyen gyis sems can rnams/_/sangs
[\[101b.5\]]rgyas nyid du the tshom med/_/zla ba bcu yang sa rnams nyid/_/sems can sa bcu'i dbang phyug go/_/zhes bya ba la/_drang ba dang nges pa'i don gyi rtsa ba dang yan lag gi rlung bcu po bag la zha ba ni nges pa'i don gyis bcu'o/_/de nas rnal 'byor ma bdag med ma la sogs pa'i lha mo thams
[\[101b.6\]]cad ces pa nas sa la 'gyel ba dang 'dar bar gyur to zhes pa yan chad kyis ni 'di ltar sems cad thams cad gzod ma nas sa bcu'i rang bzhin gyi byung chub sems dpa' rdo rje lta bu'i sku can yin no zhes bcom ldan 'das kyis gsungs pa la ci'i phyir sems can rnams nyon mongs pa /
[\[101b.7\]]nyam nga ba'i gnas su glo bur du lhung ba ni ma la ci zhig ltar skye ste zhes brgyal ba'i don to/_/yang rdo rje can gyis lha mo de dag gzigs nas bslad ba'i phyir zhes pa nas/_de nyid nga yis spro yis nyon/_zhes pa yan chad ni/_lha mo de dag la bcom ldan 'das kyis spro ba bskyed pa'i dbyangs
[\[102a\]]
[\[102a.1\]]kyi nga ro bstan pa ste/_bcom ldan 'das kyi gsung rmi lam lta bur nye bar thos nas lha mo de rnams thams cad srog rnyed par gyur to zhes pa'i tha tshig go/_/bcom ldan 'das kyis bka' stsal pa/_sems can rnams ni sangs rgyas nyid/_/'on kyang glo
[\[102a.2\]]bur dri mas bsgribs/_/de nyid bsal na sangs rgyas nyid/_/ces pa ni gzod ma nas sems can thams cad lhan cig skyes pa'i rang bzhin yin pa'i phyir sangs rgyas so/_/glo bur gyi dri ma ni 'dzag pa yin la de'i rgyu ba chad pa ni sangs rgyas zhes bya ba'i don to/_/lha mo
[\[102a.3\]]rnams kyis gsol pa/_/bcom ldan 'das de de bzhin te/_bden pa ma mchis shing brdzun pa ma mchis so zhes bya ba ni 'dzag pa dri ma yin la/_mi 'dzag pa sangs rgyas yin no zhes gsungs pa gang yin pa de dag ni/_de de bzhin te/_de de bzhin no zhes bya ba'i don to/_/
[\[102a.4\]]de yang bcom ldan 'das nyid kyis dpe 'di ltar gsungs te/_gang zhig mi shes 'jig rten pa/_/btsan dug zos pas brgyal bar 'gyur/_/rmongs spangs de nyid yid kyis ni/_/de yi de nyid yongs su gcod/_/ces bya ba gsungs te/_dper na skyes bu rmongs pa 'ga'
[\[102a.5\]]zhig dug log par 'gyur ba'i thabs gyis dman pas dug za ba gang yin pa de ni tshe'i dus byed par 'gyur ro/_/'on te dug gi de kho na nyid yongs su shes pas za bzhin pa ni dug bdud rtsi dang mtshungs par 'gyur ro/_/dpe de ltar na/_de bzhin zhi ba'i thabs shes shing /_/kye
[\[102a.6\]]yi rdo rjer dbugs bton na/_/ma rig sogs pas mi 'dzin cing /_/gti mug la sogs kyis mi 'ching /_/zhes bya ba srog gi kun du spyod pa'i rlung 'gro ba dang 'ong ba las rnam par grol zhing kun+da lta bu'i thig le 'byung ba dang /_'jug pa yongs su mnan pa na kye'i rdo rjer dbugs
[\[102a.7\]]bton pa yin zhing /_ma rig pa la sogs pa'i nyon mongs pa mtha' dag gis rnam par 'ching bar mi 'gyur ro zhes pa ni nges pa'i don to/_/rang dang rang gi rtogs pa las/_/sangs rgyas ma yin sems can ni/_/gcig kyang yod pa ma yin no/_/dmyal ba yi dgas byol song
[\[102b\]]
[\[102b.1\]]dang /_/lha dang lha min mi rnams dang /_/bshang ba'i srin bu la sogs pa/_/rtag tu bde ba'i rang bzhin can/_/zhes bya ba la srog chags thams cad kyi bde ba thun mong pa ka rka Ta dang chu srin zhes bya ba srog gi kun du spyod pa la brten pa'i thig le'i bde bar rang rang gi ji lta ba bzhin du rtogs
[\[102b.2\]]pa na/_sangs rgyas dang byang chub sems dpa' de nyid nga yin gyi/_gzhan ma yin zhes bya ba'i don to/_/lha dang lha ma yin gyi yang /_/bde ba gang phyir mi shes pas/_/zhes bya ba ni/_mi shes pa de'i phyir 'khor bar bcings zhes sbyar ro/_/rtag tu rang bzhin bde ba can/_/'jig
[\[102b.3\]]rten khams ni gang du yang /_/gzhan du sangs rgyas rnyed mi 'gyur/_/zhes pa ni rang rig pa'i bde ba bor nas gzhan du sangs rgyas mi rnyed ces sbyar ro/_/don bsdus pa'i tshul gyis gsungs pa ni/_sems ni rdzogs pa'i sangs rgyas nyid/_/ces pa nas/_gsod pa don du gnyer ba
[\[102b.4\]]rnams/_/kye yi rdo rje de shes nas/_/'grub 'gyur 'di la the tshom med/_/ces pa la sogs pa ste/_rang gis rang gi sems rig pa stong pa dang snying rje dbyer med pa'i bdag nyid kyi kye'i rdo rje shes na 'grub par 'gyur ba ni nges pa'o/_/byis pa mi shes pas bsgribs pas/_/'di yi
[\[102b.5\]]'gro ba mi shes pa/_/zhes pa ni/_stong pa nyid dang snying rje dbyer med pa'i bde ba las babs pas bde ba'i 'gro ba 'di mi shes te 'gro ba drug ces bya ba/_chu srin nam ka rka Ta'i 'gro ba drug gi mthar 'khor bar 'gyur te/_rmongs par 'gyur ro/_/rdo rje snying po snying rje che/_/kye yi rdo rje'i
[\[102b.6\]]thabs rnyed nas/_/gang zhig yul rnams rnam sbyong ba/_/des ni bla med rnyed par 'gyur/_/zhes bya ba ni bla ma'i lung phog pa thob pa'i stobs las thabs rnyed de bla ma'i lung ltar yul rnams rim pa ji lta ba bzhin du sbyangs na bla na med pa rnyed par 'gyur te/_'di ltar srog nyi khri chig stong
[\[102b.7\]]drug brgya 'khor lo bzhi'i gnas su lnga stong bzhi brgya lnga stong bzhi brgya gsad pa las/_lugs dang lugs su 'byung ba'i rim par dga' ba dang /_mchog dga' dang /_khyad par dang /_lhan cig skyes pa rnams rim pa bzhin brtsi bar bya'o/_/de bzhin du drug cu rtsa bzhi'i gnas nyid du rlung
[\[103a\]]
[\[103a.1\]]brgyad cu rtsa bzhi dang rkang pa re re gsad par bya'o/_/de las kyang rtsa bcu drug bcu drug gi rlung gsad pa na dga' ba bzhi bzhir slar bzhin sbyar ro/_/de bzhin du chos kyi gnas su drug brgya bdun cu rtsa lnga drug brgya bdun cu rtsa lnga gsad par bya'o/_/de las rtsa gnyis gnyis
[\[103a.2\]]kyis stong sum brgya lnga bcu stong sum brgya lnga bcu gsang pa na dga' ba bzhi bzhir sbyar ro/_/de bzhin du longs spyod kyi gnas su sum cu so bdun gyis lhag pa'i rkang pa dang bcas pa sum brgya gsad par bya'o/_/de las cha bzhi bzhi gsad pa na gong ma ltar dga' ba bzhi bzhi dang sbyar
[\[103a.3\]]bar bya'o/_/de nas sum cu rtsa gnyis kyi gnas su drug cu rtsa brgyad kyis lhag pa'i rkang pa dang bcas pa'i brgya phrag re re gsad par bya'o/_/de las cha bzhi bzhi gsad pa na gong bzhin du dga' ba bzhi bzhi dang sbyar ro/_/de ltar brjod pa de rnams ni bla ma'i lung ltar sbyangs pa'o/_/da ni gang gi
[\[103a.4\]]phyag rgyas gang la gdab pa'i rigs pa bshad par bya ste/_rdo rje snying pos gsol pa/_sa ni puk+ka sIr bshad pa/_/gang yang gti mug srab pa'i phyir/_/sku ni rnam snang nyid gsungs na/_/ji ltar mi bskyod phyag rgya lags/_/zhes pa la sogs pa'i the tshom rnams bcom ldan 'das la zhus
[\[103a.5\]]pa dang /_bcom ldan 'das kyis lan 'di skad gsungs so/_/lus spangs nas ni sems kyis ni/_/mdzes pa gzhan du mi 'gyur ro/_/de phyir sems kyi rnam snang mdzad/_/sku la thugs kyi phyag rgyas gdab/_/ces bya ba gsungs te/_thabs dang mi ldan pa'i shes rab dang /_
[\[103a.6\]]shes rab dang mi ldan pa'i thabs dag gis kyang bya ba yongs su mi rdzogs pa ltar/_sku dang thugs tha dad pa'i sku yis bya ba yongs su mi rdzogs pa'i phyir/_sku la thugs kyi phyag rgyas gdab bo/_/de bzhin du/_chu khams ri khrod mar bshad do/_/mi bskyod khu ba'i gzugs can nyid/_/
[\[103a.7\]]gtso bo mi bskyod phyag rgyas ni/_/ri khrod ma la gdab pa'i rigs/_/zhes bya ba ni/_chu'i khams la thabs chu'i khams mi bskyod pas rgyas gdab par rigs pa ma 'gags sam zhes zhus pa dang /_slar bcom ldan 'das kyis gsungs pa/_sems spangs nas ni lus kyi ni/_/gnas
[\[103b\]]
[\[103b.1\]]pa gzhan du mthong mi 'gyur/_/de ste sems ni gti mug 'gyur/_/zhes pa la/_gong bzhin du phan tshun du 'gal ba'i skyon gyis 'dir yang rtogs par bya ste/_de'i phyir thugs kyi rigs la sku'i rigs kyis rgyas btab na mdzes par 'gyur zhes pa'i don to/_/de bzhin du/_me ni gdol
[\[103b.2\]]pa mor bshad pa/_/'dod chags phyag rgyas gdol pa mo/_/rigs de phyag rgya gzhan min na/_/ji ltar rin chen phyag rgya lags/_/zhes bya ba ni me'i khams gdol pa mo la 'dod chags kyi phyag rgya dpag med 'od kyis gdab par rigs pa ma lags sam/_ci'i slad du/_rin chen 'byung
[\[103b.3\]]ldan gyis me'i rigs la phyag rgyas gdab ces zhus pa dang /_bcom ldan 'das kyis 'di skad ces gsungs so/_/gang phyir 'dod chags khrag bshad pa/_/khrag ni rin chen 'byung ldan nyid/_/drod ni khrag gi rang bzhin phyir/_/'dod chags ser sna'i phyag rgyas gdab/_/ces bya ba
[\[103b.4\]]gsungs te/_'di ltar drod me'i rang bzhin ni khrag gi yon tan yin la/_khrag ma gtogs par drod mi 'byung ste de bas na/_ser sna'i rigs ni rin chen 'byung ldan gyis rgyas gdab par gsungs so/_/gzhan yang /_gang phyir g.yung mo rlung nyid de/_/don yod rlung gi
[\[103b.5\]]gzugs can nyid/_/don yod phyag rgyas g.yung mo la/_/gtso mo phyag rgyas rigs par 'gyur/_/zhes pa ni/_g.yung mo rlung du bshad pa la/_/don yod grub pa rlung nyid kyi/_/phyag rgya rigs pa ma lags sam/_/ci'i slad du/_'dod chags kyi rigs 'od dpag med kyis rgyas
[\[103b.6\]]btab ces zhus pa dang /_bcom ldan 'das kyis 'di skad ces gsungs so/_/'dod chags ma gtogs phrag dog ni/_/gzhan du 'byung ba ma yin te/_/de phyir 'dod chags phyag rgya yis/_/mkhas pas g.yung mo phyag rgyas gdab/_/ces bya ba gsungs so/_/'di ltar
[\[103b.7\]]phrag dog thams cad ni 'dod chags las 'byung la/_'dod pa'i 'dod chags las gzhan du/_phrag dog ma mthong ba de'i phyir/_/dpag med 'od 'dod chags kyi rigs kyis rlung gi rigs la rgyas gdab ces bya ba gsungs so/_/de ltar brjod pa'i rigs pa rnams ni 'byung ba bzhi'i lha mo
[\[104a\]]
[\[104a.1\]]rnams la rgyas gdab pa'i rigs pa yin la/_phyogs kyi lha mo phung po'i rang bzhin rnams kyang don de ltar khong du chud par bya'o zhes gsungs te/_de'i phyir na/_gang phyir gzugs ni sra ba nyid/_/ces pa nas/_ma log pa las phyag rgya'o/_/zhes pa la
[\[104a.2\]]sogs pa rgya cher gsungs pas rim pa bzhin shes par bya'o/_/da ni gtor ma'i de kho na nyid bstan par bya ste/_kye yi rdo rje rdo rje 'dzin/_/snyoms 'jug pa yi lha nyid la/_/sems can don phyir gtor ma che/_/de la bdag med mas zhus pa/_/zhes pa la stong pa nyid dang snying rje tha mi dad
[\[104a.3\]]pa'i bde ba la bzhugs pa'i bcom ldan 'das la/_phyi dang nang gi gtor ma de kho na nyid bdag med mas zhus pa zhes pa'i don to/_/e waM rnam par bzhugs nas ni/_/bgegs dang log par 'dren pa las/_/sems can rnams kyi srog bsrung phyir/_/rdo rje sems dpas gtor ma
[\[104a.4\]]bstan/_/zhes bya ba la de ltar bdag med mas zhus pa'i rjes la/_phyi nang gi 'byung bo thams cad la phan gdags par dgongs nas/_gtor ma'i de kho na nyid 'di skad gsungs zhes sbyar bar bya'o/_/de la oMin+da/_ya ma/_dza la/_dza kh+kha/_b+hU ta/_ba hi/_bA yu/_rA k+Sha/_tsa n+da/_su dz+dza/_mA ta/_
[\[104a.5\]]ba b+ba/_tA la/_pA tA laM/_a Ta/_sab+ba swA hA/_zhes pa la sogs pa gsungs te/_'di'i don yang rtsa ba'i rgyud las ji skad du/_bdag dang rnal 'byor gnas bsrung ba/_/dkyil 'khor khang pa dang bcas pa/_/kye yi rdo rjer bdag bskyed la/_/gtor ma'i cho ga bya ba nyid/_/de bzhin gzhal
[\[104a.6\]]yas khang la sogs/_/go rims ji bzhin bskyed pa la/_/dbus kyi gru gsum nam mkha' la/_/kye rdor rang bzhin 'byung po dgod/_/sku gsung thugs kyi rang bzhin phyir/_/oM dang AHdang hUM las ni/_/mgron rnams kun yang bsam byas la/_/sku gsung thugs su dmigs par
[\[104a.7\]]bya/_/de la rigs par go ku sogs/_/sbyang spel sbar dang bdud rtsi yis/_/yi ge bzhi dang ldan byas la/_/de dag tshogs la dbul bar bya/_/zhes gsungs pa'i don khong du chud par byas la bdag dang gzhan gyi srog bsrung bar bya'o/_/de bzhin du nges pa'i don yang /_/'byung po rang rang gi snying
[\[104b\]]
[\[104b.1\]]ga'i rtsa 'dab brgyad po brgya byin la sogs pa thun brgyad yin la/_steng gi sgra gcan dang 'og gi dus kyi me ni nyi ma dang zla ba yin no/_/tA la pA tA la ni lte ba'i steng dang 'og go/_/de rnams tshim par byin gyis brlabs pa'i sngags a kA ro mu khaM zhes pa la sogs pa ste/_nges pa'i
[\[104b.2\]]don du na a'i yi ge ni chos thams cad kyi sgo ste/_gzod ma nas ma skyes pa'i phyir ro zhes pas byin gyis brlabs pa'o/_/'di ltar a zhes pa ni tshig gi brjod pa kun las 'das pa/_mi shigs pa'i sgrar gnas pa la bya'o/_/'di ltar mi shigs pa'i sgrar gnas pa 'di ni srog
[\[104b.3\]]chen po ste/_gtor ma 'dis srog bsrung ba ni nges pa yin la/_tshul gzhan du bskal ba dpag tu med par gtor ma sbyin yang srog bsrungs par mi 'gyur ro zhes pa ni/_de bzhin gshegs pa'i bka' lung ngo /_/nges pa'i don gzhan ni sngags kyi le'u'i rgya cher bshad par
[\[104b.4\]]legs par gtan la phab pa'i phyir/_'dir gsal bar ma bstan to/_/gal te gtor ma 'dis 'byung po thams cad mchod par byed na/_rnal 'byor ba rnams legs par 'gyur te zhes bya ba la sogs pa la/_'di ltar drang ba dang nges pa'i don gyis dbye ste/_de la gang drang
[\[104b.5\]]ba'i don de ni phyi rol du ji ltar bstan pa rnams yin la/_nges pa ni 'di lta ste/_Ad+ya nut+pa n+na twA ta ces pa la mi shigs par gtogs pa'i srog gi rlung gang gis 'dzag pa med pa'i bde ba de ni bde ba dri ma med pa'o/_/de bzhin du dus mtha'i me'i nyi ma'i rtsa'i cha rnams bsreg pa'i phyir/_
[\[104b.6\]]lha mo rnams dang 'gro ba rab tu 'byor ba rnams dga' bar 'gyur ro zhes pa'i don to/_/gal te 'dir 'byung po'i tshogs kyi phyir rtag tu gtor ma ster na zhes bya ba la mi shigs pa'i srog gi rlung gis gtor ma byin na zhes bya ba'i tha tshig go/_/bde ba dbang du bsdus pas dbang ngo /_/
[\[104b.7\]]'dzag pa'i nyon mongs pa 'jig pa'i phyir mngon spyod dang dgra'i sde 'jig pa dang /_bskrad pa dang /_gsad pa zhes pa'i don to/_/bde ba 'gugs shing des nyon mongs pa'i gdung ba zhi zhing bde ba'i ye shes rgyas par byed pa'i phyir zhi ba dang rgyas par 'gyur ba'o/_/da ni sku gsung thugs
[\[105a\]]
[\[105a.1\]]kyi phyag rgya las rgyas gdab pa'i rigs pa bstan par bya'o/_/rdo rje snying pos gsol pa/_phyag rgya gang gis mkha' spyod ma/_/gang gi phyag rgyas sa spyod ma/_/gtso bo bdag gis sngar ma 'tshal/_/zhes bya ba la mkha' spyod ma dang sa spyod ma dag la/_phyag
[\[105a.2\]]rgya gang gis gdab par bgyi zhes pa'i don to/_/bcom ldan 'das kye'i rdo rjes slar gsungs pa/_gsang gsum 'khor lo'i dbus su ni/_/sku gsung thugs su dbye ba las/_/steng dang 'og dang dbus gnas kyi/_/'khor lo'i dbus su rnam par gnas/_/zhes bya ba la/_
[\[105a.3\]]gsang ba gsum gyi 'khor lo ni/_/sa 'og sa steng sa bla rnams/_/rnam pa gsum du phye ba ste/_/bde mchog 'khor lor rab tu bsgrags/_/sa spyod sku yi phyag rgya can/_/steng zhal sku yi phyag rgya ma/_/gti mug sku yi rigs can te/_/rnam snang mdzad du rab tu bsgrags/_/
[\[105a.4\]]mkha' spyod 'dod chags phyag rgya can/_/'og zhal gsung gi rdo rje ma/_/'dod chags gsung gi rigs can te/_/dpag med 'od du rab tu bsgrags/_/thugs kyi rdo rje bdag med ma/_/sems ni dpag med tshul can nyid/_/sems ni dbus kyi gnas su ste/_/de phyir bdag med
[\[105a.5\]]dbus su 'khrungs/_/sems ni nam mkha'i rigs can nyid/_/mgon po mi bskyod sems su bsgrags/_/'di gsum dbus kyi rtsa yi gzugs/_/lo gsum zla ba phyed dang gnyis/_/'di yi chos su rab bstan te/_/'dus pa la sogs rgyud chen rnams/_/'di nyid las ni
[\[105a.6\]]'byung bar bshad/_/de bas sku gsung thugs kyi rigs/_/zhal gsum par ni rab tu brjod/_/rgyas par rab tu phye ba las/_/rigs ni rnam pa drug tu brjod/_/sa dang chu dang me dang ni/_/rlung dang nam mkha'i khams dag dang /_/ye shes khams dang drug tu brjod/_/rnam
[\[105a.7\]]gsum nyi ma zla ba me/_/rnam lnga mun can sgra gcan 'dzin/_/gsum la gnyis kyis bsnan pas lnga/_/khro bo'i rgyal po gdong drug 'jigs/_/'jam pa'i rdo rje zhal lnga pa/_/zhes bya ba'i don to/_/gzhan yang rnal 'byor gyi rgyud du/_phyi'i skye bo rnams 'jug par bya ba'i phyir bshad pa 'di
[\[105b\]]
[\[105b.1\]]lta ste/_mi bskyod rnam snang rin chen 'byung /_/dpag med phrag dog rdo rje sems/_/rigs ni rnam pa drug bshad pa/_/nyon mongs rnam drug rnam par sbyong /_/zhe sdang gti mug ser sna dang /_/'dod chags phrag dog bde ba dag_/nyon mongs drug tu rab tu bsgrags/_/'dis ni rim par
[\[105b.2\]]bsgom pa nyid/_/rdo rje sems dpa' spangs nas ni/_/phyi nas rigs ni rnam pa lnga/_/zhes bya bas ni 'khrigs pa'i 'dod chags spangs nas rigs rnam pa lngar 'gyur te/_mchog tu mi 'gyur ba'i ye shes spangs nas zhes pa'i don to/_/ci'i phyir zhe na/_ye shes kyi rigs kyis
[\[105b.3\]]kun la khyab pa'i phyir ro/_/de bzhin du rdul dang mun pa dang snying stobs kyi dbye ba'am/_nyi zla sgra gcan 'dzin gyi dbye bas/_'dod chags zhe sdang gti mug gis/_/rdo rje rnam pa gsum du 'gyur/_/zhes bya ba'i don to/_de bzhin du rnam par shes pa nam mkha'i khams 'di yin
[\[105b.4\]]te/_rigs thams cad pa'am/_rigs gcig nyid kyi ngo bo nyid yin te/_nam mkha' gcig gis gzugs tha mi dad pa'i gzugs kyis gnas pa'i phyir/_mi bskyod zhe sdang gzugs can gyi/_/thugs kyi bdag po'i ro gcig nyid/_/ces bya ba gsungs so/_/de bas na thugs kyi
[\[105b.5\]]rigs 'di nyid las rigs lnga dang rigs drug la sogs pa nas/_dpag tu med pa'i rigs rnams 'byung ba'i phyir/_/zhe sdang rdo rje'i byin brlabs 'di/_/rigs ni lnga dang drug tu brjod/_/ces gsungs pa yin no/_/kye'i rdo rje'i nges pa'i don gyi rgya cher bshad pa las/_rgyud thams
[\[105b.6\]]cad kyi phyag rgya bsdus pa'i rgya cher bshad pa ste le'u bzhi pa'o//_//zhal brgyad phyag ni bcu drug pa/_/dpa' bo thod phreng can btud nas/_/kye'i rdor mngon par 'byung ba yi/_/rgyas bshad rdo rje snying pos bri/_/phyag ni bcu drug zhal brgyad pa/_/zhabs bzhi pa dang 'jigs
[\[105b.7\]]pa po/_/dpa' bo thod pa'i phreng ba can/_/bdag med mas ni sku la 'khyud/_/ces bya ba gsungs te/_stong pa bcu drug gis mtshan pa'i phyag bcu drug dang /_rnam par thar pa brgyad dag pa zhal brgyad dang /_don mthun pa la sogs pa bsdu ba'i dngos po bzhi dag pa'i zhabs bzhi
[\[106a\]]
[\[106a.1\]]dang /_ngang gis khro ba dang /_shugs kyis khro ba dang /_khro bar bcas pa dang /_khro bar bcos pa la sogs pa khro bo'i mtshan ma dang ldan pa dang /_rjod byed lnga bcu dag pa'i mgo bo'i phreng ba'i do shal 'dzin pa stong pa nyid kyi bdag nyid yum chen mos la khyud pa'i sku
[\[106a.2\]]can/_yi ge lnga dag pa'i phyag rgya lnga 'dzin pa'i bcom ldan 'das he ru ka la bdag med mas zhus pa/_bco lngas yongs su bskor ba nyid/_/bdag gi 'khor lo khyod bshad na/_/khyod kyi dkyil 'khor ji ltar lags/_/gtso bo bdag gis sngar ma 'tshal/_/zhes bya ba zhus te/_'di
[\[106a.3\]]ltar byang chub kyi sems kyi zla ba cha shas bco lnga'i bdag nyid can/_mngon par rdzogs pa rnam pa lnga dang /_rnam pa nyi shus byang chub pa'i mtshan nyid can/_bdag gi dkyil 'khor lha mo lnga gsum gyi bdag nyid legs par gsungs lags na/_gtso bo khyod kyi dkyil 'khor ji ltar
[\[106a.4\]]lags/_sngar ma gsungs pa gsung bar rigs so zhes pa'i don to/_/bdag med ma la'o mdzad nas/_/rdo rje thod par stsal nas ni/_/lha mo'i nu ma mnye mdzad de/_/dkyil 'khor yang dag rab tu bstan/_/zhes bya ba ni bdag med ma la nyid kyi dkyil 'khor bstan par mdzad
[\[106a.5\]]pa'i ched du/_sngon du 'dod chags kyi chos rab tu bstan par mdzad nas/_bshad par zhal gyis bzhes pa'o/_/'khor lo ji ltar sngar brjod pa/_/zhes pa nas/_rdo rje thig gis yang dag brgyan/_/zhes bya ba la sogs pa gsungs te/_dkyil 'khor gyi khang bu'i mtshan nyid
[\[106a.6\]]phyi nang du phye ba las/_bskyed pa'i rang bzhin ni khyod nyid kyi khang bu brtsegs pa dang mtshungs so zhes bya ba'i don to/_/'dod chags chen po'i rjes chags pas/_/lhan cig skyes dga'i rang bzhin las/_/khyod dang lhan cig bzhin bzangs ma/_/de la dbus su nga yod de/_/zhes
[\[106a.7\]]bya ba la/_kye lha mo khyod kyi dkyil 'khor ni/_/khyod nyid dang por byas pa'i bco lnga'i bdag nyid yin la/_'dir ni bco lnga yongs su spangs pa'i bdag nyid khyod dang nga gnyis yongs su 'khrigs pa las/_lhan cig skyes pa'i rang bzhin can khyod kyi lha mo brgyad kyis yongs su bskor
[\[106b\]]
[\[106b.1\]]ba'o zhes pa'i don to/_/zhal brgyad pa la zhes pa nas/_sna tshogs rdo rjes spyi bor mtshan/_/zhes pa dang /_grong khyer nyams dgar khyod dang nga /_/zhes pa yan chad kyis ni/_bcom ldan 'das gtso bo chen po nyid kyi sku brtse ba'i rang bzhin bdag med ma la gsal bar yongs su
[\[106b.2\]]bstan pa ste/_byis pa'i skye bo rnams gzhug pa'i phyir/_sku mtshan phun sum tshogs pa yon tan thams cad kyis rab tu spras pa brjid bag thams cad dang ldan pa bstan par mdzad pa'i don to/_/grong khyer nyams dgar khyod dang nga /_/dga' bas shin tu rol pa las/_/zhes
[\[106b.3\]]bya ba ni dkyil 'khor gyi khang bu chos kyi dbyings kyi bdag nyid can/_dpe med pa'i yul gyi yon tan gyis spras pa'i nang du/_lhan cig skyes pa'i dga' bas rol cing gnas so zhes bya ba'i don to/_/dkar mo dbang po'i phyogs phyung nas/_/shar gyi sgo ru yang dag gnas/_/
[\[106b.4\]]zhes pa nas/_rlung gi phyogs su g.yung mo nyid/_/ces bya ba la sogs pa yan chad kyis ni/_de ltar lhan cig skyes pa'i bde ba'i rol pa las/_lha mo brgyad 'byung bar ston pa'i rdo rje'i tshig go/_/des ni 'jig rten pa'i srid pa'i skyed par byed pa'i chos pha dang ma yis bu tsha
[\[106b.5\]]bskyed pa'i bya ba bstan to/_/de nyid lus can rnams kyi srog 'gro ba dang 'ong ba'i khyad par gyis/_g.yas kyi srog bzhi dang /_g.yon gyi srog bzhi dang /_thun tshod dang thun mtshams bzhi bzhi ste brgyad kyis bcu drug phyed kyi khu ba'i thig le 'khrid par byed de/_nyin mtshan gyi
[\[106b.6\]]chos rab tu bstan la/_gang bdag med ma dang /_gtso bo nyid kyis ni mtshams kyi me'i ri mo can du 'jug pa'i rlung bstan to/_/de nas rdo rje chags chen las/_/rig mar bcas pa khu bar gyur/_/zhes pa ni pha dang ma'i bya ba yongs su rdzogs nas/_'khogs par yongs su
[\[106b.7\]]bstan la/_gzhan du na srog gi rtsa la brten pa'i khams thams cad nang du thim ste rgyu ba med par bstan to/_/de bzhin du bskul ba'i sa la bzhengs pa dang /_lam gnyis kyis byang chub bdag pa ston te zhes pa'i tha tshig go/_/sna tshogs glu yi mchod pa las/_/de nas
[\[107a\]]
[\[107a.1\]]lha mo rnams kyis bskul/_/rje btsun snying rje'i yid bzhengs shig_/zhes pa nas/_thugs rje rgyun chad ma mdzad cig_/ces pa la sogs pa'i rdo rje'i glu'i tshig rnams kyi ni/_'di ltar 'jig rten na pha ma dag yongs su 'khogs te/_'jig rten pha rol
[\[107a.2\]]du song ba la bu dang bu mo la sogs pa smre sngags 'don cing cho nges 'debs la/_'di skad ces mgon po kho bo cag la mgon dang skyabs ma mchis kyis/_kyi hud kyi hud bskyab tu gsol zhes zer zhing mtshun la 'thor bar byed do/_/de bzhin du nyan thos kyi skye po rnams la grong khyer rtswa mchog
[\[107a.3\]]gi phyogs su mya ngan las 'da' ba nye bar ston cing /_nyan thos chen po rnams smre sngags 'don cing cho nges 'debs te/_klu'i rgyal po rnams kyang mya ngan byed ce'o/_/de nyid gzhan gyi srog gi rlung thams cad nang du zhugs te/_bde ba chen po'i khams la gnas pa las/_sems can
[\[107a.4\]]thams cad kyi don du sa dang chu dang me dang rlung rnams kyi khams kyis sad par byas te/_'gro ba'i don la 'jug pa ni nges pa'i don to/_/glong po rta bong glang rnga mo/_/mi dang sha ra b+ha byi la/_/g.yas pa'i thod pa brgyad po la/_/glang po la sogs rim shes bya/_/zhes bya ba ni g.yas
[\[107a.5\]]pa'i phyag gi mtshan ma brgyad ston pa'o/_/de bzhin du/_sa dang chu dang rlung dang ni/_/me dang zla ba nyi ma nyid/_/mthar byed dang ni nor 'dzin te/_/g.yon pa'i thod pa brgyad na'o/_/zhes pa ni/_phyag g.yon gyi mtshan ma brgyad de/_/'di rnams kyi dag pa ni glo dang dbugs dang
[\[107a.6\]]zhes pa nas/_phyug po thams cad rab bsgrub pa'o/_/zhes gsungs pas rtogs par bya'o/_/de bzhin du gtso bo chen po gar gyi ro dgu dang ldan par ston to/_/'di ltar rin chen sna bdun te/_/de la dmag dpon rin chen zhes/_/bde bar gshegs pas rab gsungs pa/_/tshul
[\[107a.7\]]dgu rab ldan dmag dpon yin/_/sgeg pas 'gro ba shes rab bskyed/_/mdzad spyod nyam nga med pa'o/_/gdug rtsub rab ldan 'jigs pa po/_/log lta zhe gcod gshe ba'i tshul/_/rdo rje sems dpa' bteg pa la/_/dba' la dpa' bo'i de bzhin gshegs/_/rdo rje 'dzin pa snying rje la/_/
[\[107b\]]
[\[107b.1\]]rgod la 'jig rten dbang phyug mchog_/rdo rje nyi ma khro ba che/_/rdo rje drag po 'jigs pa la/_/shAkya thub pa mi sdug la/_/ngo mtshar la ni a ra l+li/_/rmad byung chos sgrogs bzhad par snang /_/gdul dka' khro ba snying rjer ston/_/nyon mongs grub mdzad ngo mtshar tshul/_/khro drag mi g.yo
[\[107b.2\]]zhi ba'i tshul/_/zhes pa la sogs pa ni gar stabs dgu'i don to/_/de lta bu'i gar stabs dgu dang ldan pa'i dpa' bo bzhengs pa ni/_oM dang hUM gis rdo rje che/_/khu ba'i gzugs las bzhengs nas ni/_/zhabs rnams sa la brdegs pa dang /_/lha dang lha min bsdigs par mdzad/_/
[\[107b.3\]]ces bya ba ni/_sngon gyi sa bon gyi gzugs las/_yi ge aM hUM gnyis las thod pa gri gug lta bur gyur cing /_de las gzugs bzhengs pa'i don to/_/bdag med ma dang gtso bo'i sku yongs su rdzogs pa ste/_bcu drug dang bcu gnyis nyi ma dang zla ba rab tu gsal zhing dri ma med par
[\[107b.4\]]gyur pa'i don to/_/des 'gro ba'i don byed pa ni nges pa'i don to/_/gaM tsaM baM g+haM paM shaM laM DaM zhes pa ni thig le'i gzugs can ming gi dang po'i yi ge brgyad do/_/'di yis sa bon dbyung ba dang /_/zhes pa ni lha mo brgyad bskyed pa'i dus su sbyar bar bya'o/_/de bzhin du/_bdag po yi ni sa bon
[\[107b.5\]]dag_/aM hUM sngon po 'bar 'jigs pas/_/zhes pa nas/_gtso bo 'di ltar bsgom pa nyid/_/ces pa yan chad kyis ni/_gtso bo bskyed pa'i rang bzhin gsal bar bstan te/_gong du bstan pa nyid do/_/da ni lha mo brgyad kyi phyag g.yas g.yon gyi phyag mtshan rnams bstan pa'i
[\[107b.6\]]phyir/_dkar mo'i g.yas na gri gug ste/_/zhes bya ba nas/_g.yon nas sdigs mdzub de bzhin no/_/zhes pa yan chad kyis bstan te/_'di ltar rang rang gi gdan gyi steng du nyi zla kha sbyar ba'i nang na/_sngon gyi yi ge rnams gnas par bsam zhing /_de dag yongs su gyur pa las/_
[\[107b.7\]]g.yas pa'i phyag mtshan brgyad du bsams pa dang /_de yongs su gyur pa las kyang lha mo brgyad yongs su rdzogs par bya'o/_/ci'i phyir g.yas pa'i mtshan ma las yongs su rdzogs par bya zhe na/_rtsa ba'i rgyud las ji skad du/_lus can lag pa g.yas pa yis/_/bya ba thams
[\[108a\]]
[\[108a.1\]]cad rdzogs par byed/_/stong nyid shes rab g.yas pa ni/_/de bzhin bya ba thams cad byed/_/sems can don la brtson pa las/_/skyil krung phyed pa'i gar gyis ni/_/gau rI la sogs lha mo rnams/_/kun du legs par gnas par 'dod/_/ces gsungs
[\[108a.2\]]so/_/de bzhin du nyon mongs pa gcod par mdzad pa dang /_stong pa nyid kyi sgra sgrogs pa dang /_mi g.yo ba'i bde ba dang /_zhe sdang la sogs pa de kho na nyid kyis rgyan du bcing ba/_bya ba thams cad la the tshom med par bya ba dang /_dgra bcom pa brten pa dang /_chos kyi 'khor lo
[\[108a.3\]]bskor ba dang /_nyon mongs pa gzhom pa'i phyir/_g.yas na gri gug la sogs pa'i phyag mtshan brgyad rim pa bzhin sbyar ro/_/de bzhin du g.yon pa'i brgyad ni/_'di ltar reg na bde ba dang /_gti mug sad par bya ba dang /_bde ba bskyang ba dang /_ye shes blangs pa dang /_
[\[108a.4\]]nyon mongs pa tshar gcod pa dang /_bde ba mtshon pa dang /_nyon mongs pa med pa dang /_dri ma med pa'i gnas mtshon pa ste/_rim pa bzhin du sbyar bar bya'o/_/dkar mo la sogs phyag gnyis brjod/_/spyan gsum dbu skra gyen du brjes/_/phyag rgya lngas ni rnam par brgyan/_/
[\[108a.5\]]zhes pa la sogs pa ni lha mo thams cad stong pa nyid dang snying rje mi phyed pa dang /_sku gsung thugs kyi de kho na nyid dang /_bde ba'i ye shes kyi de kho na nyid dang /_nam mkha' la sogs pa'i phyag rgya lnga dang ldan par mtshungs par ston pa'o/_/gau rI kha dog nag mor 'gyur/_/zhes pa
[\[108a.6\]]nas/_g.yung mo sna tshogs ma zhes brjod/_/ces pa yan chad kyis ni/_sa dang /_chu dang /_me dang /_rlung la sogs pa rnams kyi rang bzhin gyi yon tan gyi dbang gis/_phyogs mtshams kyi lha mo brgyad kyi sku mdog rim pa bzhin rtogs par bya'o zhes pa'i don to/_/de bzhin du/_
[\[108a.7\]]gshin rje dang ni nor bdag dang /_/bden bral dang ni thags bzangs ris/_/tshangs pa dbang po nye dbang drag_/gau rI la sogs pa yi gdan/_/zhes bya ba rnams ni phyogs skyong brgyad po rang bzhin yon tan gyi dbang gi rim pa bzhin gdan du bsams la/_gzhan yang 'jig rten pa'i lha
[\[108b\]]
[\[108b.1\]]nga rgyal can rnam pa brgyad gan rkyal du bsgyel te btul nas/_gtogs 'dod ma la sogs pa dbang bskur zhing ming smos te/_'jig rten pa'i dkyil 'khor du bkod ces pa'i don to/_/de dag kyang 'di lta ste/_dka' thub zlog ma ni/_khro mo rdo rje ma dang /_gser ldan ma ni rdo rje
[\[108b.2\]]gser ma zhes bya ba dang /_shir sh+ya ni rdo rje gzhon nu ma zhes bya bar ming btags so/_/tshangs ma ni rdo rje zhi ba mor ming btags so/_/dbang mo ni rdo rje khu tshur mar ming btags so/_/de rnams ni rdo rje rgyal mor dbang bskur ro/_/de nas bar snang la spyod pa'i btsun mo
[\[108b.3\]]thams cad la byin pa ni 'di lta ste/_mi 'chi ba ni rdo rje mi 'chi bar ming btags so/_/ro ha na ni rdo rje mdangs mar ming btags so/_/dbyug 'dzin ma ni rdo rje dbyug mchog mar ming btags so/_/skye bo 'phrog ma ni rdo rje rked bcings mar ming btags te/_de la sogs pa khro
[\[108b.4\]]mo'i rdo rjer dbang bskur ro/_/de nas nam mkha' la spyod pa'i btsun mo thams cad la byin pa ni 'di lta ste/_gsod ma ni rdo rje 'ju mar ming btags so/_/za ba ni rdo rje za ba mor ming btags so/_/go ba ni rdo rje go ba mor ming btags so/_/dga' ba ni rdo rje dga' ba mor ming
[\[108b.5\]]btags so/_/de la sogs pa rdo rje pho nya mor dbang bskur ro/_/de nas sa la spyod pa'i btsun mo thams cad la byin pa 'di lta ste/_zhi ba mo ni rdo rje pho nya mor ming btags so/_/rlung ni rdo rje mgyogs mar ming btags so/_/me ni rdo rje 'bar mar ming btags so/_/ku be ra ma ni rdo rje
[\[108b.6\]]'khor mar ming btags so/_/de la sogs pa ni rdo rje pho nya mor dbang bskur ro/_/de nas sa 'og na gnas pa'i btsun mo thams cad la byin pa 'di lta ste/_phag mo ni rdo rje khar ming btags so/_/tsa mu N+DI ni rdo rje dus mar ming btags so/_/sna chad ma ni rdo rje rul mar ming btags
[\[108b.7\]]so/_/chu lha ma ni rdo rje chu srin mar ming btags so/_/rdo rje bran mor dbang bskur ro/_/de bzhin du 'di lta ste/_dbang phyug chen mo ni rdo rje khro mor ming btags so/_/mthu bo che ni sgyu ma'i rdo rjer ming btags so/_/sgra gzhon nu ni rdo rje dril bur ming btags so/_/tshangs pa ni thub pa'i rdo rjer
[\[109a\]]
[\[109a.1\]]ming btags so/_/dbang mo ni rdo rje mtshon char ming btags so/_/rig pa'i rgyal po rnams su dbang bskur ba'o/_/de nas bar snang la spyod pa rnams la byin pa 'di lta ste/_nyi ma ni bdud rtsi 'khyil par ming btags so/_/zla ba ni rdo rje 'od du ming
[\[109a.2\]]btags so/_/dbyig pa chen po ni rdo rje dbyig par ming btags so/_/ser smug ni rdo rje ser smug tu ming btags te/_de la sogs pa rdo rje khro bor dbang bskur ro/_/de nas nam mkha' la spyod pa'i lha thams cad la byin pa ni 'di lta ste/_sbrang rtsi myos pa ni rdo rje glang po snar
[\[109a.3\]]ming btags so/_/sbrang rtsi byed pa ni rdo rje phreng bar ming btags so/_/rgyal ba ni rdo rje dbang du ming btags so/_/rgyal bar byed pa ni rdo rje rnam par rgyal ba'i rdo rjer ming btags to/_/de la sogs pa tshogs kyi gtso bor dbang bskur ro/_/de nas sa bla'i dbang po thams cad la byin
[\[109a.4\]]pa 'di lta ste/_mdzod skyong ni rdo rje tho bar ming btags so/_/me ni rdo rje mer ming btags so/_/rlung ni rdo rje rlung du ming btags so/_/ku be+e ra ni rdo rje 'jigs par ming du btags te/_de la sogs pa ni rdo rje pho nyar dbang bskur ro/_/de nas sa 'og gi dbang po'i lha thams cad la byin pa
[\[109a.5\]]ni 'di lta ste/_phag ni rdo rje lcags kyur ming btags so/_/gshin rje ni rdo rje dus su ming btags so/_/gtsug phud sa ni rdo rje bgegs kyi gtso bor ming btags so/_/ba ru Na ni klu rdo rjer ming btags te/_de la sogs pa ni rdo rje bran zhes bya bar dbang bskur ro/_/de la sogs
[\[109a.6\]]pa 'jig rten gyi nga rgyal can thams cad btul ba'i don to/_/bo la gzhibs par mdzad nas ni/_/dam du 'khyud cing 'o mdzad nas/_/bcom ldan gus par mchod nas ni/_/bdag med ma yis sngags zhus so/_/zhes bya ba la bdag med mas bde ba'i ros/_bdag po yongs su
[\[109a.7\]]mchod de/_kye'i rdo rje'i sngags zhus zhes pa'i don to/_/de bzhin du/_bud med rnams kyi dbang byed sngags/_/de bzhin gdug pa bsdigs pa dang /_/klu rnams bsdigs par byed pa dang /_/lha dang lha min bsnun pa ni/_/de ni nga yis bshad bya yis/_/lha mo bde ba sbyin pa nyon/_/
[\[109b\]]
[\[109b.1\]]zhes bya ba ni rtsa ba'i sngags kyi yon tan te/_'di ltar sngags gang gi yon tan ni/_gang zhig bzlas pa tsam gyis mi mo rnams dbang du 'gyur ba dang /_gdug pa tshar gcad pa dang /_klu rnams dbang du bya ba dang /_lha dang lha ma yin rnams 'dul bar 'gyur ba de bshad par bya'o zhes
[\[109b.2\]]pa'i don to/_/sangs rgyas byang chub sems dpa' la/_/bdag gis gzhan du ma bstan to/_/'di yi sngags kyis gang 'byung zhing /_/rdo rje sems dpa' gang mdzad pa/_/lha mo shin tu 'jigs pa ste/_/ngo mi chogs pas khyod la bshad/_/ces bya ba ni sngags gang gi yon tan
[\[109b.3\]]bskal pa bgrangs pa las 'das pas kyang /_yon tan brjod par mi nus pa nyan thos dang /_rang rgyal ba rnams dang /_smon pa byang chub tu sems bskyed pa rnams la yang /_gsang ba khyod kyi ngor bshad do/_/zhes bya ba'i don to/_/'bar ba'i phreng bas 'khrugs pa yi/_/
[\[109b.4\]]dkyil 'khor rab tu bzhengs nas su/_/rdo rje snying po dbang sbyin phyir/_/thig le mchog ma dgug par bya/_/zhes bya ba ni/_/kye'i rdo rje'i dkyil 'khor 'jigs pa rnams kyang /_cher 'jigs par byed pa bzhengs te/_rdo rje bla ma las dkyil 'khor gyi de nyid shes par bya ste/_
[\[109b.5\]]yi ge'i grangs kyis 'bum bzlas nas/_/sbyin sreg bcu chas sbyin sreg bya ste/_sngon du bsnyen te bzlas pa khri yis las la sbyar na/_lha mo thig le mchog ma lta bu'ang /_/'gugs par byed na/_mi mo phran tshegs lta bu lta smos kyang ci dgos zhes pa'i don te sngags kyi yon tan no/_/
[\[109b.6\]]gzhan du na bde ba chen po'i 'khor lo nas/_thig le'i mchog srog gi rlung gang gsad pas 'gugs pa ni nges pa'i don to/_/de nyid rdo rje snying po'i dbang yang yin no/_/sgra ring ba dang bzang ba yis/_/kye yi rdo rje sbyor ldan pas/_/btsun mo thams cad dgug par bya/_/dogs
[\[109b.7\]]pa med pa'i sems kyis ni/_/bzlas pa 'bum gyis rnal 'byor bdag_/kye yi rdo rje'i rnal 'byor gyis/_/'di yi las rnams thams cad byed/_/ces bya ba la nges pa'i don du stong pa nyid dang /_snying rje'i bdag nyid kyi rang bzhin 'byor pa las srog gi rlung 'bum phrag gcig bkag
[\[110a\]]
[\[110a.1\]]na/_las thams cad byed par 'gyur ba ni nges pa'o/_/de la/_rig byed rnams kyi dang po sbyin/_/zla phyed thig les rnam par brgyan/_/zhes bya ba la rig byed kyi dang po ni a la/_zla phyed ni zla ba tshes pa lta bu ste/_a'i klad pa la brgyan par bya'o/_/de'i
[\[110a.2\]]steng du slar zhing thig les brgyan zhes pa'i don to/_/oM aSh+TA na nA ya/_piM ga lo j+h+ra ke sha ba r+t+ma ne/_tsa tu rbiM sha ti nai trA ya/_Sho Da sha b+hu dzA ya/_kr-i Sh+Na dzI mU ta wa pu She/_ka pA la mA lA ne kaM d+hA ri Ne/_ad+h+ma ta krUr tsi t+tA ya/_ad+d+hen+du baM Sh+TI Ni/_oM mA ra ya mA ra ya/_kA ra ya kA ra ya/_
[\[110a.3\]]gardza ya gardza ya/_tardza ya tardza ya/_sho Sha ya sho Sha ya/_sa p+ta sA ga rA na/_ban+d+ha ban+d+na/_nA gA Sh+Ta kA na/_gr-i h+Na gr-i h+Na/_sarba ShathU na/_ha hA hi hI hu hU he hai ho ho haM haHphaT swA hA/_zhes bya ba rnams ni rtsa ba'i sngags chen po yon tan thams cad 'byung ba'i sngags kyi rkang pa rnams so/_/
[\[110a.4\]]de nas lha mo de dgyes nas/_/bsrubs dang bsrub pa'i sbyor ba las/_/zhes pa nas/_nyid kyi dkyil 'khor bri bar mdzad/_/ces pa yan chad kyis ni/_bdag med mas bcom ldan 'das la dkyil 'khor zhus pa dang /_bcom ldan 'das nyid kyis dkyil 'khor gsungs pa'o
[\[110a.5\]]zhes pa'i don to/_/'phar ma gcig dang sgo bzhi pa/_/zhes pa nas/_re khA lnga dang yang dag ldan/_/zhes pa yan chad kyis ni/_rdul tshon gyi dkyil 'khor gyi mtshan nyid bstan par shes par bya'o/_/de bzhin du/_de nas bum pa brgyad po bri/_/zhes pa ni sgo dang mtshams
[\[110a.6\]]su bri ba'o/_/rin chen lnga yi phye ma'am/_/yang na 'bras sogs phye ma yis/_/min na dur khrod so phag gam/_/de bzhin dur khrod sol ba yis/_/zhes pa la sogs pa ni/_gang rdul tshon gyi dkyil 'khor bri bar 'dod pa des/_rnyed na gser dang dngul la sogs
[\[110a.7\]]pa'i phye mas bris pa'am/_de ma 'byor na 'bras kyi phye ma yung ba la sogs pas kha dog bsgyur bas kyang bris la/_min na dur khrod kyi so phag gis rdul tshon dmar po dang /_de nyid kyi sol bas nag po dang /_mi rus kyis dkar po byas la bri ba ni nges pa'o/_/de dbus pad+ma 'dab
[\[110b\]]
[\[110b.1\]]ma ni/_/brgyad pa ze 'bru bcas pa bri/_/dbus su skyes bu thod pa nyid/_/mdog dkar cha ni gsum pa bri/_/zhes bya ba la/_pad+ma 'dab ma brgyad la ze 'bru dang ge sar du bcas pa'i dbus su skyes bu'i thod pa dum bu gsum pa bri ba'i don yin la/_de bzhin du/_dbang
[\[110b.2\]]ldan du ni sha ra b+ha/_/zhes pa nas/_sA lu skyes pas yongs bkang gzhag_/ces pa la sogs pa g.yas kyi mtshan ma brgyad po bri bar bya ste/_sngon du brjod pas khong du chud par bya'o/_/de dag kyang rang bzhin yon tan gyi dbang gis so so'i mtshan ma rnams lha mo'i kha dog
[\[110b.3\]]dang mtshungs par bri bar bya'o/_/gzhan yang dkyil 'khor gyi cho ga rgyas pa rnams saM gra ha zhes pa'i rgyud chen po las khong du chud par bya ste/_'dir ni gnad kyi gnas tsam zhig bstan par byas zhes pa'i don to/_/'di ltar 'dir mang smos pas ci zhig bya/_ji ltar de nyid bsdus pa
[\[110b.4\]]yis/_/dkyil 'khor cho ga de bzhin bya/_/zhes bya bas bstan pa yin no/_/de bzhin du bde ba chen po'i rig ma'i lo'i tshad gsungs pa 'di lta ste/_bcu gnyis brgyad gnyis lon pa yi/_/rig ma bde chen brgyad po nyid/_/do shal rkang gdub kyis brgyan nas/_/dkyil
[\[110b.5\]]'khor du ni rab tu gzhug_/ces bya ba ni/_bcu gnyis lo ni rnam dag pas/_/rdo rje nyi ma snang ba che/_/bcu drug lo ni rnam dag pas/_/zla ba bcu drug pa yi cha/_/rdo rje zla ba dri med 'od/_/chags bral dang po chags pa che/_/bcu drug phyed phyed rigs pa 'dis/_/rig
[\[110b.6\]]ma brgyad du rnam par bshad/_/bde ba'i thig les rab brgyan pas/_/do shal rkang gdub rnams su grags/_/ma dang sring mo nyid dang yang /_/zhes bya ba nas/_de bzhin pha yi sring mo nyid/_/rig ma brgyad du rnam par grags/_/zhes pa la thug pa rnams ni/_rnal 'byor ma
[\[110b.7\]]rnam pa brgyad phyi dang nang du phye nas bstan pa ste/_phyi'i skye bo rnams kyi bdag tu 'dzin pa'i rtog pa spang ba'i phyir/_rgyud du ji ltar gsungs pa rnams dngos su nyams su blang zhes bstan pa/_nges pa'i don du na snying ga'i thig le rig ma brgyad kyi rang bzhin kha gyen du bltas pa'i thig le
[\[111a\]]
[\[111a.1\]]brgyad ni nges pa'o/_/dam du 'khyud dang 'o byas pas/_/'di rnams rnal 'byor pa yis mchod/_/de nas ga bur btung ba nyid/_/des ni dkyil 'khor bsang gtor bya/_/de nas rnal 'byor pa yis btung /_/dngos grub myur du thob par 'gyur/_/zhes bya ba la
[\[111a.2\]]rig ma rnams dkyil 'khor du bcug ste/_'jig rten dang 'jig rten las 'das pa'i bye brag gis phye nas byang chub kyi sems btung bas rnal 'byor ba bdag cag tshim par bya ba dang /_des dkyil 'khor bsang gtor byas pas/_thun mong gi dngos grub thob pa ni drang ba'i don yin
[\[111a.3\]]la/_nges pa'i don du na/_srog gi rlung brgyad pos g.yas kyi lam nas bgrod de/_ye shes kyi bdud rtsi bkug pas lus kyi dkyil 'khor bsang gtor bya bar nges pa ni/_nges pa kho nar dngos grub thob par 'gyur ba ni de bzhin gshegs pa'i gdams ngag go/_/de la yang chang ni btung
[\[111a.4\]]ba sbyin pa dang /_/sha dang sA lu skyes pa bza'/_/zhes bya ba ni slob dpon gyi sngon du las su bya ba'i cho ga yin no/_/de bzhin du/_de yang gos dang bral byas nas/_/zhes bya ba la sogs pa dang /_de la rtsed mo rtse bar bya/_/zhes bya ba la thug pas ni/_'dod chags kyi dbang du
[\[111a.5\]]gyur pa'i byis pa rnams kyis rtogs par bya ba'i phyir/_bu le'i bstan bcos las brjod pa ltar/_na kha dang dan+ta dang dkar 'dzin la sogs pa la rtse ba lta bu 'khrig thabs kyi ro dpag tu med pa'i sbyor ba nyams su myang bar bya zhes pa'i don to/_/de nas thun tshod gnyis pa la/_
[\[111a.6\]]gos kyis mig ni bkab nas su/_/der ni slob ma gzhug pa nyid/_/ces bya ba thun tshod drug lus pa'i rjes su kye'i rdo rje'i dkyil 'khor mi bzad pa chos kyi 'byung gnas kyi rang bzhin bde ba thams cad bskyed pa mtshon par byed pa'i dkyil 'khor du bcug la/_rang gi lhag pa'i lha yang
[\[111a.7\]]bstan par bya/_/zhes pa'i don to/_/go rims ni 'di lta ste/_mtshan mo skye bo med khyim du/_/slob dpon la sogs rab phye bas/_/dbang ni ji ltar gsungs pa nyid/_/de la mngon par dbang bskur bya/_/zhes bya ba la/_rdo rje slob dpon blo dang ldan pas/_/dbang la 'chol ba'i skyon
[\[111b\]]
[\[111b.1\]]spangs la/_dbang bzhi go rims bzhin bskur bar bya ste/_'di ltar/_slob dpon la sogs rab phye bas/_/zhes smos pa'i shugs kyis bzhi ru nges te/_rgyud 'di nyid las kyang /_de ltar thams cad bzhi bzhi'o/_/zhes gsungs pa'i phyir dang /_'di nyid kyi bshad pa'i rgyud
[\[111b.2\]]mkha' 'gro ma rdo rje gur las kyang ji skad du/_/dang po ru ni bum pa'i dbang /_/gnyis pa gsang ba zhes su brjod/_/gsum pa shes rab ye shes te/_/bzhi pa slar yang de bzhin no/_/zhes gsungs pa'i phyir ro/_/slob dpon gyi dbang ni drang ba'i don du bum pa yin la/_nges
[\[111b.3\]]pa'i don du ni bzhi pa la sogs pa yongs su rdzogs pa kho na slob dpon zhes brjod kyis/_bum pa tsam ni ma yin no/_/ci'i phyir zhe na/_slob dpon gyi nges tshig dang mi ldan pa'i phyir ro/_/de bas na/_gnyis dang gnyis kyis phye ba yis/_/bum sogs dang po bzhi mtha' can/_/'jig
[\[111b.4\]]rten 'jig rten 'das dbye bas/_/dbang bskur rdzogs par shes par bya/_/zhes bya ba'i tha tshig ste/_rtsa ba'i rgyud 'bum phrag lnga pa dang /_/rgyud 'bum pa'i mngon par brjod pa zhes bya ba dang /_dang po'i sangs rgyas zhes bya ba rtsa ba'i rgyud chen po rnams las rgyas par khong du chud
[\[111b.5\]]par bya'i/_'dir ni mdor bsdus te bstan pa tsam mo/_/ji ltar mchod dang bstod bshad pa/_/slob ma bzang pos sngar shes bya/_/zhes bya bas slob ma blo dang ldan pas sngon du bla ma mchod la rgyud nas ji ltar gsungs pa'i bstod pa/_khong stong khyod kyi sku la med/_/ces pa la
[\[111b.6\]]sogs pas bstod pa bya zhes pa'i don to/_/de nyid de la bstan pa ni/_/dga' bral dang po mchog mtha' can/_/thams cad rgyud du sbas pa ste/_/mtha' yi mtha' yis phye ba nyid/_/ces bya ba la gnas snga ma snga ma'i dbang gis byis pa rnams kyis re zhig rtogs par bya ba'i phyir/_mar
[\[111b.7\]]ngo'i thog mar yar ngo'i mtha' ma can gang zhig rgyud thams cad du sbas pa/_de slob ma'i skye bo mchog la bstan par bya zhes pa'i don to/_/de ni ji skad du sgyu 'phrul dra ba las kyang /_chags bral dang po chags pa che/_/zhes pa dang /_de bzhin du dang po'i mchog gi sangs rgyas
[\[112a\]]
[\[112a.1\]]zhes bya ba'i rgyud las kyang ji skad du/_phyogs gnyis po yi bag chags kyis/_/yongs su gang ba ma 'dres pa/_/zhes gsungs pa'i phyir/_de kho na nyid de rgyud thams cad dang mi 'gal bar bstan par bya zhes pa'i tha tshig go/_/rdo rje mchod par
[\[112a.2\]]rab sbyar nas/_/de la lha mo des zhus pa/_/lha de'i skad cig ji ltar lags/_/gtso bo chen pos bshad du gsol/_/zhes bya ba ni/_bdag med mas bcom ldan 'das la lha bde ba'i skad cig gang gis gnas par bgyi zhing ji ltar rtogs par bgyi zhes zhus pa
[\[112a.3\]]dang /_bcom ldan 'das kyis slar gsungs pa/_der ni thog ma dbus mtha' med/_/srid min mya ngan 'das min pa/_/'di ni mchog tu bde chen nyid/_/bdag min gzhan yang min pa nyid/_/ces bya ba gsungs te/_lha mo de'i skad cig ni srid pa ste/_sum cu rtsa
[\[112a.4\]]gnyis kyi gnas nas 'phos pa dang /_mya ngan 'das min te gang gi sgo nas ma 'das pa nyid/_/thog ma tha ma dbus min zhes pa yang yin la/_bdag min gzhan yang min pa nyid/_/ces bya ba yang yin la/_mtshan nyid dang bral ba'i skad cig kyang yin zhes pa'i don to/_/
[\[112a.5\]]de ni ji skad du/_sangs rgyas thams cad mnyam par 'dus pa'i rgyud las kyang /_thog ma tha ma med zhi ba/_/gtso bo dngos dang dngos mi mnga'/_/stong pa snying rje dbyer med pa/_/byang chub sems zhes brjod pa yin/_/zhes gsungs so/_/de lta bas na rdo rje'i tshig
[\[112a.6\]]'di'i don ni/_'di ltar rtogs shing khong du chud par bya'o/_/longs spyod kyi ni rlabs gnyis las/_/rang lag g.yas dang g.yon pa yis/_/mthe bong dang ni srin lag gis/_/da ni rnal 'byor ba yis bcir/_/zhes bya ba la rdo rje slob dpon mkhas pa gang gis rang gi
[\[112a.7\]]rgyal mtshan gyi ngos gnyis na gnas pa'i chu bo 'bab pa'i rgyun gyi slob ma la gsang bas gsang bar bya'o zhes bya ba dang /_de bzhin du ting nge 'dzin gang gi rtsal gyis btsir bar gyur pa des na g.yas nas 'gro zhing /_g.yon nas 'ong ba zhes bya ba'i don dang /_de bzhin du rnam par
[\[112b\]]
[\[112b.1\]]rtog pas kun nas bcings pa'i skye bo 'ga' la dngos su longs spyod rdzogs pa'i 'khor lo'i gnas kyi g.yas g.yon du slob dpon gyi lag pa g.yas g.yon gyis bcir bar gyur na/_de las ye shes skye 'gyur te/_/de la ci zhig skye zhe na/_/gzhon nu'i dga' ba ji lta ba'am/_/
[\[112b.2\]]lkugs pa'i rmi lam lta bu'o/_/zhes bya ba la/_de lta bu'i gnas skabs gsum gyi khyad par gyis/_khyad par du byas pa na brjod pa'i yul las tha dad pa dper na dge slong gang gis bsam gtan bzhi pa'i rtse mo'i ting nge 'dzin thob pa'i bde ba las kyang khyad par du 'phags pa
[\[112b.3\]]'byung zhes pa'i tha tshig go/_/don 'di ni mchog gi dang po zhes bya ba'i rtsa ba'i rgyud las kyang ji skad du/_lang tsho yis ni bde thob pa/_/bde chen rang gi rig pa ste/_/de bzhin ting 'dzin bral ba yis/_/bde ba smra bar mi nus so/_/zhes gsungs pas/_don ni rgyas par
[\[112b.4\]]khong du chud par bya'o/_/mchog ni mtha' dang dga' bral dbus/_/zhes bya ba ni gong du rgyas par bstan la/_stong dang stong min he ru ka_/zhes bya ba ni/_rtogs par 'gyur zhes tha tshig rnam par sbyar bar byas la/_stong pa ni gang gi sgo nas brgal ba dang /_stong min ni
[\[112b.5\]]srid pa ste/_sum cu rtsa gnyis kyi dkyil 'khor la mi gnas pa zhes bya ba'i don to/_/kye'i rdo rje nges pa'i don gyi rgya cher bshad pa las/_kye'i rdo rje mngon par 'byung ba'i le'u'i rgya cher bshad pa ste lnga pa'o//_//sems can rnams ni gdul ba'i phyir/_/rmad 'byung
[\[112b.6\]]ngo mtshar gzugs can la/_/phyag 'tshal nas ni bu lon gyi/_/rim pa rdo rje snying pos bri/_/da ni byis pa'i skye bo rnams gzhug par bya ba'i phyir/_ji bzhin pa'i dkyil 'khor las/_ras la sogs pa la bcos ma'i dkyil 'khor bstan par bya ba'i phyir/_sngon du lha mo la ni
[\[112b.7\]]dam 'khyud cing /_/mnyam sbyar bde ba myong mdzad nas/_/zhes bya ba la sogs pa smos te/_gar thabs kyi bstan bcos dpag tu med pa tshar byung bar mdzad nas cho ga gsungs zhes bya bar sbyar bar bya'o/_/de la re zhig spyod pa'i le'u las gsungs pa'i phyag rgya lnga'i don spyod pa'i rnal
[\[113a\]]
[\[113a.1\]]'byor la gnas pa rnams kyis/_phyi dang nang du phye la bcang bar bya'o zhes skabs de nyid du legs par bstan pa/_bu lon bri ba'i skabs 'dir ni rang gi dam tshig rnam pa lnga las slob dpon mi smad cing /_kun nas kun du bsten par bya'o zhes bstan par bya ba'i phyir/_dang por
[\[113a.2\]]phyag rgya lnga ni rab phye bas/_/bla ma slob dpon 'dod lha la/_/phyag 'tshal don du 'khor lo gsungs/_/zhes pa nas/_/phyag rgya bsten phyir ska rags nyid/_/ces bya ba la sogs pas gsungs te/_phyi dang nang du phye ba las/_/phyi ni sgra ji bzhin pa rgyud nas gsungs pa kho na yin la/_nges pa'i
[\[113a.3\]]don ni rtsa ba'i rgyud nyid las ji skad gsungs te/_bla ma slob dpon 'dod lha zhes pa sum cu rtsa gnyis kyi dkyil 'khor na yon tan lci ba'i 'byung gnas rab tu gnas pa rtogs par bya ba la btud pa'i don du 'khor los mtshan to/_/de nyid la skye bo ma rungs pa dag smod pa slar gzhug par bya
[\[113a.4\]]zhing /_rang gnas de las mi nyams par bya ba'i phyir rna chas mtshan to/_/srog gi rlung mi shigs par gnas pa la 'bad pa'i phyir mgul rgyan gyis mtshan to/_/byang chub sems kyi srog mi gcad pa'i phyir lag gdub kyis mtshan to/_/bde ba'i gzhi drug cu rtsa bzhi'i dkyil 'khor las mi 'da'
[\[113a.5\]]ba'i phyir ska rags kyis mtshan to zhes so/_/de bas na/_sangs rgyas lnga yi phyag rgyas ni/_/rtag tu lus la phyag rgyas gdab/_/ces gsungs te/_don du na lus can thams cad kyi srog gi rlung gnas lnga ru bag la zha ba gang yin pa de/_rtag tu lus la phyag rgyas gdab/_/ces su rtogs par
[\[113a.6\]]bya'o/_/de nas rab tu bzhad mdzad nas/_/zhes pa nas/_kye yi rdo rje'i bris sku nyid/_/bgyi lugs bde ba chen pos gsungs/_/zhes pa la sogs pas ni/_bu don ji ltar bri ba'i lugs/_/bdag med mas zhus zhes sbyar ro/_/lan gsungs pa ni/_'dir ni 'bri mkhan dam tshig can/_/
[\[113a.7\]]sgrub pa po yang dam tshig can gyis ni/_/bris sku yang ni 'jigs pa bri ba nyid/_/ces pa la sogs pas bstan te/_'di ltar sgrub pa po dang 'bri mkhan la sogs pa dang /_ri mo'i don la 'jug pa gang dang gang yin pa de dang de thams cad stong pa nyid dang snying rje mi phyed pa'i lam la phal cher
[\[113b\]]
[\[113b.1\]]gnas pa gsang sngags kyi tshul la mchog tu dad pa rnams kyis bya zhes sbyar ro/_/yan lag gi don bstan pa/_skyes pa'i thod gnas kha dog lnga/_/ro yi skra yi pir nyid kyis/_/bris sku bla med bri ba nyid/_/ces pa ste tshon sna lnga skyes bu'i thod pa'i snod du sbyar la mi shi ba'i skras bir
[\[113b.2\]]bya ste tshon lnga po rang bzhin yon tan gyi dbang las skyes bu de dang de'i thod par gzhag ces pa'i don to/_/de bzhin du/_dam tshig byin brlabs rnal 'byor las/_/zla ba zla ba'i mar ngo yi/_/bcu bzhi pa la khyim dben par/_/phyed nas ma rungs sems kyis ni/_/zhes bya ba la sogs pa
[\[113b.3\]]smos te/_dngos po nye bar dgos pa gang dang gang du sgrub pa po'i dbang phyug gis bla ma'i man ngag ltar byin gyis brlabs la sbyar bar bya zhing /_zla ba 'ong ngo cog gi nag po'i bcu bzhi pa la gnas dben par tshogs kyis longs spyad par bya zhing ri mo mkhan dang sgrub pa po bdag nyid kyi lus
[\[113b.4\]]gcer bur byung zhing rus pas brgyan la 'bags pa dang /_mi gtsang ba'i dam tshig rnams za bzhin du bri bar bya ste/_de bzhin du gzhan yang /_bzhin bzangs snying rjer ldan pa dang /_gzugs dang lang tshos skal bzangs ma/_/me tog bcas shing sgrub po dga'/_/rang gi phyag rgya
[\[113b.5\]]g.yon du bzhag_/ces bya ba sgrub pa po'am ri mo mkhan gyis rang dang mtshungs pa'i btsun mo bdag med ma lta bu g.yon du bzhag la/_mi phyed pa'i lam la gnas bzhin pas bu don bri ba ni rdo rje 'dzin pa'i nges pa'o/_/kye yi rdo rje'i nges pa'i don gyi rgya cher bshad pa las/_bu don bri ba'i
[\[113b.6\]]le'u'i rgya cher bshad pa ste drug pa'o//_//rags dang phra mo dngos ston pa/_/kye yi rdo rje la phyag 'tshal/_/glegs bam tshogs dang legs 'dul gyis/_/rgyas bshad rdo rje snying pos bri/_/da ni kye'i rdo rje'i glegs bam bri ba'i rim pa dang /_dbang bskur ba'i le'u ru bstan pa'i
[\[113b.7\]]tshogs kyi ston mo dang /_byis pa rnams kyis rtogs par bya ba'i theg pa'i rim pa'i tshul bstan par bya ba'i phyir/_de nas de la lha mos zhus pa zhes bya ba la sogs pa smos te/_bu don gyi bstan bcos kyi rjes su tshim par mdzad nas/_glegs bam nga yis bshad bya yis/_/lha mo
[\[114a\]]
[\[114a.1\]]skal pa chen mo nyon/_/zhes gsungs pa ste/_kye lha mo chen mo sbrang chen gyi snag tsha dang mi rus kyi smyu gus gro ga la 'bri mkhan dam tshig can gyis glegs bam sor bcu gnyis par bri zhes pa'i don te/_'di ltar nyi ma dang zla ba rnam par sbyangs pa'i ros snag tsha
[\[114a.2\]]la bsres pa dang /_rten 'brel bcu gnyis dag pa'i glegs bam sor bcu gnyis su bsgrubs pas byas pa rnams dga' ba'i dngos grub rang bzhin yon tan gyi dbang gis ster ba ni nges pa'o/_/glegs bam dang ni bris sku nyid/_/gal te skal med kyis mthong na/_/skye ba 'dir yang
[\[114a.3\]]sgrub med la/_/'jig rten gzhan du'ang spyod yul min/_/zhes bya la de ltar bla ma'i zhal gyi lung dang bdag gi byin gyi rlabs kyis kha na ma tho ba med par bsgrubs pa'i glegs bam dang ras ris skal ba med pa'i byes pa'i skye bo la lan cig tsam bstan na yang grub pa rnam pa gnyis
[\[114a.4\]]nyams par 'gyur te/_de bas de'i phyir/_'bad pas kun du bsrung bar bya/_/zhes pa'i don to/_/yang dag dad dang ldan pa la/_/res 'ga' tsam zhig bstan pa nyid/_/ces bya ba ni dad cing mos pa dang ldan pa'i skyes bu la skad cig tsam bstan par bya ba ste/_mchod pa dang gus
[\[114a.5\]]pa la sogs pa sngon du 'gro bas bstan pa la skyon gyi dri mas mi gos zhes pa'i don to/_/glegs bam lam gyi spyod yul du/_/skra dang mchan khung gnyis su sba/_/zhes bya ba ni lam dang yul gzhan du bgrod pa'i dus su glegs bam ni skra'i gseb tu sba bar byas la/_ri mo gang
[\[114a.6\]]yin pa de ni 'od ma'i sdong bu 'jam zhing mdzes pa'i nang du bcug ste/_mchan khung g.yon par bcang zhes pa'i don to/_/da ni tshogs kyi mchod pa'i khyad par bstan par bya ba'i phyir/_/b+ha gar ling+ga rab bkod nas/_yang dang yang du'o mdzad nas/_/zhes bya ba la sogs pa smos te/_
[\[114a.7\]]gang gi mthu yis yams dang skra dkar dang gnyer ma la sogs pa 'joms par byed cing /_byis pa'i skye bo rnams dga' bar byed la sha dang khrag gis gzi mdangs skyed par byed pa de bshad par bya zhes bya ba'i don to/_/de bas na de'i phyir/_tshogs kyi 'khor lo'i bza' ba ni/_/nyon cig
[\[114b\]]
[\[114b.1\]]lha mo mig yangs ma/_/gang du zos pas 'dod don kun/_/sgrub pa can gyi dngos grub 'gyur/_/zhes bya ba gsungs te/_rdo rje'i tshig 'di'i don yang nges pa dang drang ba'i don gnyis su go bar bya'o/_/de la re zhig phyi'i tshogs kyi bza' ba'i gnas su/_dur khrod ri yi bya skyibs
[\[114b.2\]]dang /_/de bzhin mi med grong khyer dang /_/yang na dben pa'am rgya mtsho'i mthar/_/zhes bya bas bstan te/_gnas gang gi phyi rol du mu stegs byed pa la sogs pa dang /_byis pa'i skye bo ma rungs pa gang dag yong ye mi gnas pa der brtsam zhes pa'i don to/_/re zhig phyi
[\[114b.3\]]rol gyi gnas 'di rnams su chang dang go la sogs pa'i sha bza' ba dang /_bud med kyi skye gnas la 'khrigs thabs sbyar bas 'dod pa'i dngos grub 'grub pa ni med de/_de ltar gang de rnams kyi 'dod pa'i dngos grub tu 'gyur ba de lta na ni/_chos kyi phung po brgyad khri bzhi stong yang don
[\[114b.4\]]med par 'gyur la/_rnal 'byor pa'i 'bad pa phun sum tshogs pa 'jig par 'gyur ro/_/de bas na de'i phyir bza' ba dang btung ba la sogs pa'i tshogs kyis mchod pas 'dod pa'i dngos grub thob ces gsungs pa ni/_byis pa'i skye bo rnams drang bar zad do/_/nges pa'i don du kun du
[\[114b.5\]]rtog pas kun nas mi gos pa'i gnas 'ga' zhig la brten te/_srog gi mes bsreg cing bcos pa'i bcud gang yin pa des myos par bya ba dang /_tshim par zos te gnas pas tshe 'phel bar byed pas rdo rje 'chang gi gzi mdangs lta bu ster bar 'gyur te nges pa'i don to/_/bza' ba 'di
[\[114b.6\]]ni rab tu bza'/_/de la gdan du brtag pa ni/_/ro yi gzugs can dgu dang ni/_/yang na stag gi bags pa dang /_/dur khrod ras ni de bzhin no/_/zhes bya ba la/_gang zhig tshogs kyi 'khor lo 'di byed par 'dod pas/_dge slong dang dge slong ma dang khyim pa'i rnal 'byor pa rgan rabs la
[\[114b.7\]]sogs pa rnams/_/rang rang gi gral tha dad par bya zhing mi srun pa'i skye bo 'bad pas bsrung bar bya'o/_/de bzhin du rnal 'byor ma gau rI la sogs pa'i rigs can ma spyan drangs la/_gcig ni gtso bo'i g.yon du bzhag la/_lhag ma brgyad po 'dab ma'i phyogs dang phyogs bral la rim pa bzhin
[\[115a\]]
[\[115a.1\]]du bzhugs su gsol lo/_/de rnams la mi lpags khru re la rang rang gi gzugs bris la gdan du dbul bar bya'o/_/gtso bo la stag gam/_glang po che'am/_ba lang gi pags pas gdan du dbul lo/_/yang na thams cad la mi lpags 'ba' zhig gam/_stag gi
[\[115a.2\]]pags pa 'ba' zhig gam/_glang po'i pags pa 'ba' zhig gam/_ba glang gi pags pa 'ba' zhig gam/_dur khrod kyi ras 'ba' zhig kun la ji ltar rnyed pa de ltar dbul bar bya'o/_/de'i phyir/_dbus su kye yi rdo rje'i gzugs/_/ji ltar sngar bzhin gnas shes nas/_/phyogs
[\[115a.3\]]dang phyogs bral rnams su yang /_/de nas rnal 'byor ma rnams dgod/_/ces rgyas par gsungs pa yin no/_/de bzhin du bza' ba thams cad kyang stag la sogs pa'i pags pa'i steng du bza' ba ji lta ba rnams drang bar bya'o/_/de bzhin du/_der ni yang yang zos nas kyang /_/de ru
[\[115a.4\]]ma mo mchod par bya/_/zhes gsungs te/_phyi'i bza' ba dang btung ba rnams sbyang ba dang rtogs pa dang /_sbar ba dang bdud rtsir byas te zos la/_lha mo rnams dang yang dang yang du me thu na'i sbyor bas bde ba rtogs par bya'o/_/rnal 'byor ma rnams kyang sa dang /_chu dang /_me dang /_rlung
[\[115a.5\]]la sogs pa dag bas sring mo dang /_bu mo dang /_sgyug mo dang /_tsha mo dang /_chung ma la sogs pa sngon du legs par sbyangs la mchod pa bya ba ni nges pa'o/_/de bzhin du/_de rnams rtag tu legs mchod nas/_/tshogs kyi dkyil 'khor 'grub par 'gyur/_/zhes gsungs pa
[\[115a.6\]]legs par mchod pa ni/_phyi rol gyi skye bo rnams kyis ma mthong ma rig par ma sring la sogs pa rnams la/_phyir mi 'byung ba'i byang chub sems kyis mchod na/_legs par mchod pa yin zhing /_tshogs kyi dkyil 'khor 'grub par 'gyur ba ni ngas pa'o/_/de bzhin du btung ba'i
[\[115a.7\]]snod rnams skyes bu'i thod pa'i dum bu gcig par rgun chang la sogs pa rnams bkang ste drang bar bya'o/_/bla ma la dbul skal chen ma/_/phyag 'tshal nas ni rang yang btung /_/pad+ma'i lag pas blangs pa dang /_/de nyid kyis ni lag pas dbul/_/yang nas yang du rab 'dud pa/_/der
[\[115b\]]
[\[115b.1\]]ni sgrub pa po yis bya/_/zhes bya ba rnal 'byor ma rnams dang /_gtso bo dang bcas pa'i rnal 'byor pa rnams kyis legs par longs spyad par bya ba 'di lta ste/_kun gyis spyi bor thal mo sbyar ba sngon du 'gro bas slob dpon la phyag 'tshal te/_pad+ma'i lag pas phul la gdod ci
[\[115b.2\]]bder longs spyad par bya'o/_/de bzhin du 'khor lo kun du pad+ma'i lag pas drang bar bya zhing slar yang de nyid kyis blang ngo /_/nges pa'i don du na bdud rtsi lta bu'i btung ba bde ba'i 'khor lo nas/_rgyal mtshan gyi rtse mor rgyun drang zhing /_slar de nyid kyi gnas su 'phang ba'i tshul gyis drang
[\[115b.3\]]zhing /_blang bas tshim par bya ba ste/_de bzhin gshegs pa'i bka' lung ngo /_/kye'i rdo rje'i nges pa'i don gyi rgya cher bshad pa las/_glegs bam bri ba dang /_tshogs kyi bza' ba'i le'u'i rgya cher bshad pa ste bdun pa'o//_//de nas rnal 'byor mas zhus pa/_/phyag
[\[115b.4\]]rgya chen po ji lta bu/_/kun rdzob rnam pa'i gzugs kyis ni/_/bde ba la sogs bshad du gsol/_/zhes bya ba la sogs pa rnal 'byor ma rnams kyis bcom ldan 'das bde ba chen po la gsol pa ni kye'i rdo rje la zhus pa ste/_'di ltar kye'i bcom ldan 'das phyag rgya chen po'i
[\[115b.5\]]rang gi ngo bo ni gang la 'ang mi gnas pa/_brjod du ma mchis pa/_brten pa ma mchis pa/_dmigs pa ma mchis pa/_gang la'ang mi gnas pa/_legs par ni som nyi ma mchis na/_bdag dang bdag gi dri mas g.yogs pa rnams kyis tshul ji ltar rtogs par bgyi zhes
[\[115b.6\]]zhus pa'i don to/_/bcom ldan 'das kyis slar gsungs pa/_shin tu ring min thung ba min/_/gnag pa ma yin dkar ba min/_/pad+ma'i 'dab ma'i rnam pa 'dra/_/zhes pa la sogs pa gsungs te/_'di ltar rigs bzhi las 'byung ba'i btsun mo skye ba'i lo bcu gnyis nas nyi
[\[115b.7\]]shu la thug pa dag la brten te/_mtshon par 'gyur gyis gzhan du ma yin zhes bya ba'i don dang /_de bzhin du btsun mo de dag gi mtshan nyid ni 'di lta ste/_gzugs shin tu ring ba'ang ma yin pa dang /_ha cang thung ba'ang ma yin pa dang /_mig sman ltar cher gnag pa ma yin pa dang /_
[\[116a\]]
[\[116a.1\]]rdo thal ltar ha cang dkar ba ma yin pa ni mdog gi khyad par te/_de dag gi kha dog gi khyad par rnams spang bar bya ba'o/_/'o na ji lta zhe na/_cung zad sngo ba sangs su gnas pa gzung zhes bya ba dang /_de bzhin du mig pad+ma'i 'dab ma ltar dkar dmar 'byes pa cung
[\[116a.2\]]zad ring ba dang kha'i dbugs mchog tu dri zhim pa dang /_zla mtshan gyi khrag gla rtsi ltar dri zhim pa dang /_skye gnas kyi pad+ma la dus dus su sardza ra dza lta bu'i dri 'byung zhing res 'ga' pad+ma lta bu'i dri 'byung ba dang /_dus dus su ut+pala'i dri dang /_a ka ru nag po'i dri dang mtshungs pa 'byung
[\[116a.3\]]ba rnams ni mkhas pas dri bzang por mtshon par byas la gzung bar bya ba dang /_de bzhin du rang bzhin du gnas pa'i mtshan ma 'di lta ste/_spyod lam dal zhing rtsa ba hral med pa nyid dang /_smra ba nyan cing gsong por smra la dal gyis smra ba dang /_skra gnag cing 'jam la mtshams stug
[\[116a.4\]]cing ring ba dang /_dpral ba'i dbus na rang bzhin du gnas pa'i ri mo gsum yod pa gang yin pa de lta bu ni bde bar gshegs pa rnams kyis rab tu bsngags pa yin te/_yan lag gsang ma zhes kyang gsungs pas/_/de la 'bad pa kun gyis bla ma'i bka' ltar bsgrubs
[\[116a.5\]]na/_gdon mi za bar phyag rgya chen po'i grub pa 'thob par 'gyur ro zhes bya ba yin la/_gzhan yang de lta bu'i btsun mo la/_'jig rten pa phal bas mi shes pa gang dag gis mi mo'i skye gnas phal ba can du rtogs par byed de/_de ni de lta bu ma yin te/_lhan cig skyes pa'i
[\[116a.6\]]gzugs can ma/_/zhes gsungs so/_/de rnyed nas ni dngos grub 'gyur/_/zhes bya ba ni yon tan phun sum tshogs pa de lta bu'i btsun mo rnyed na/_btsun mo de la brten te bla ma'i lung ltar bsgrubs na/_phyag rgya chen po'i dngos grub tu 'gyur ba ni de bzhin gshegs pa'i nges pa ste/_
[\[116a.7\]]btsun mo de lta bu ni kun rdzob kyi gzugs can gyi phyag rgya chen po zhes bshad do zhes pa'i don to/_/de nas rnal 'byor ma bdag med mas gsol ba/_bcom ldan 'das smon lam ji ltar gdab par bgyi zhes bya ba la/_bdag med mas 'di skad ces/_kye bcom ldan 'das kye'i
[\[116b\]]
[\[116b.1\]]rdo rje'i gsang chen 'di la gnas pa rnams kyis smon lam gyi tshul ji ltar gdab par bgyi zhes zhus pa dang /_bcom ldan 'das kyis slar 'di skad ces gsungs so/_/smyo med rags su skye ba dang /_/dam ldan kye yi rdo rje ston/_/snying rjer ldan zhing bla mar gus/_/skye zhing skye bar 'gyur
[\[116b.2\]]bar shog/_/lag pas rdo rje dril sgrogs shing /_/zab mo'i chos ni ston pa dang /_/btsun mo'i khu ba mnyam zas can/_/za ba'i skye bar 'gyur bar shog_/ces gsungs te 'dzag pa'i bde ba'i chang gis myos pa ni smyon pa yin la/_de bas 'dzag pa med pa'i btung ba'i bde ba can
[\[116b.3\]]ni smyo ba dang 'bral ba yin no/_/de bas na de'i phyir smyo ba med pa'i dam tshig gi bdud rtsi 'thung ba'i rigs can du skye bar gyur cig ces bya ba dang /_snying rje bcu drug gi dam tshig dang mi 'bral bar de nyid kyi tshul gyis sems can thams cad la kye'i zhes bya ba dang /_rdo rje zhes bya ba'i
[\[116b.4\]]brda yis chos ston par gyur cig ces bya ba dang /_sems can thams cad la mi phyed pa'i snying rje dang /_de bzhin du sems can thams cad la dmigs pa dang /_chos la dmigs pa dang dmigs pa med pa zhes bya ba yar ngo'i chos can gang yin pa de dang ldan par gyur cig ces bya
[\[116b.5\]]ba dang /_rdo rje 'chang chen po'i gnas thob par byed pa'i rgyu bla ma rje btsun gyi zhal gyi bum pa las 'byung ba'i phyir dus rtag par bla ma las gus pa byed par gyur cig ces bya ba dang /_stong pa nyid dang snying rje tha mi dad pa nyi zla'i lam gcig tu rnam par dag pa'i chos can rdo rje dang dril
[\[116b.6\]]bu lag tu bzung ste 'khrol bar gyur cig ces bya ba dang /_de nyid kyi don ston par byed pa kye'i rdo rje'i glegs bam nyid dus rtag par klog pa dang ldan te/_A li dang kA li'i sgo yis srog gi rlung gi bzlas pa ni zab mo'i chos klog pa yin pas/_de lta bu'i chos klog par gyur cig
[\[116b.7\]]ces pa dang /_yul la sogs pa'i btsun mo gzugs rdo rje ma dang /_nam mkha' dbyings kyi dbang phyug ma zhes bya ba la sogs pa'i btsun mo rnams kyi bde ba'i khu ba'i dngos po rnams kun nas mnyam par byed pa/_skye ba nas skye ba'i mthar za bar gyur cig ces bya bas smon lam
[\[117a\]]
[\[117a.1\]]gdab par bya'o zhes pa'i don to/_/de nas lha mo de dgyes nas/_/tshig ni 'di nyid yang zhus pa/_/skal med sems can gdul dka' rnams/_/gang gis 'dul bar gyur ba lags/_/zhes bya ba slar zhing bdag med mas/_bcom ldan 'das la zhus pa/_
[\[117a.2\]]bcom ldan 'das slad ma'i dus rtsod pa rab tu rgyas pa na/_gdul bar dka' ba'i skye bo ma rungs pa rnams thabs gang gis kye'i rdo rjer gzhug par bgyi lags zhes pa dang /_slar bcom ldan 'das kyis gsungs pa/_dang por gso sbyong sbyin par bya/_/de rjes bslab pa'i gnas
[\[117a.3\]]bcu nyid/_/de la bye brag smra ba bstan/_/mdo sde pa yang de bzhin no/_/de nas rnal 'byor spyod pa nyid/_/de yi rjes su dbu ma bstan/_/zhes bya ba gsungs te/_skye bo gdul bar dka' ba kye'i rdo rje la dgod pa na sngon du gso sbyong legs par bstan cing bslabs la/_dge ba bcu
[\[117a.4\]]dang du len par bsgom zhing mi dge ba bcu yongs su bcad de/_gnas pa'i skye bo de la/_de'i rjes su grub pa'i mtha' so so'i chos bstan par bya ste/_'di ltar nam mkha' dang /_so sor brtags pa dang /_brtags pa ma yin pa'i 'gog pa ste gsum ni 'dus ma byas yin la/_
[\[117a.5\]]de las gzhan pa ji snyed pa rnams skad cig ma'i rang bzhin can te/_ngo bo nyid kyis stong gis byed pa po 'ga' yang yod pa ma yin no/_/rnam pa med pa'i dbang po la brten pa'i blos rdul phra rab bsags pa 'di rnams mngon sum du rig par 'gyur ro zhes kha che bye brag tu smra ba rnams
[\[117a.6\]]'dod do zhes bstan par bya'o/_/de bzhin du bye brag tu smra ba ltar rnam pa dang bcas pa'i shes pa skye bar 'dod pa ni snang ba rnams dbang po'i spyod yul ma yin te/_nam mkha'i me tog gam/_mo gsham gyi bu dang mtshungs la/_'gog pa rnams ni nam mkha' lta bu yin no/_/dus
[\[117a.7\]]gsum po yang rjes su rgyug pa med pa thogs par byed pa'i reg bya dang bral ba'i gzugs kyang yod pa ma yin no zhes bya ba mdo sde bar smra ba rnams 'dod do zhes bstan par bya'o/_/de bzhin du rdul phra rab tshogs pa'i yan lag can gyi rdzas ni med do/_/rdul phra rab med pa'i so sor snang ba
[\[117b\]]
[\[117b.1\]]dmigs su med de/_dper na rmi lam nyams su myong ba dang mtshungs so/_/gzung ba dang 'dzin pa'i dri ma dang bral ba shel sgong dag pa lta bu'i rnam par shes pa rang rig pa don dam par yod pa rnal 'byor spyod pa rnams smra'o zhes bstan par bya'o/_/rnam par shes pa don dam par
[\[117b.2\]]yod do zhes mkhas pa rnams mi 'dod de/_gcig dang du ma'i rang bzhin gyi gtan tshigs dang bral ba'i phyir nam mkha'i me tog dang mtshungs te/_'di ltar blo dang sgra 'di dag yod pa yang ma yin/_med pa yang ma yin/_yod med gnyis las 'das pa la sogs pa'i mu bzhi
[\[117b.3\]]las rnam par grol ba'i de kho na nyid rnal 'byor chen po dbu ma par smra ba rnams bzhed pa yin no zhes grub pa'i mtha' thams cad bstan nas/_de'i rjes su kye'i rdo rjer bcug par gyur na nges par 'grub bo zhes pa'i don to/_/slob mas gus par blangs nas ni/_/'grub 'gyur 'di la
[\[117b.4\]]the tshom med/_/ces gsungs te skal ba med pa'i sems can rnams rim pa de ltar 'jug par bya'i gzhan du ma yin zhes pa'i don to/_/de bzhin du sgyu 'phrul dra ba las kyang ji skad du/_theg pa gsum gyis nges 'byung la/_/theg pa gcig gis 'bras bur gnas/_/zhes gsungs
[\[117b.5\]]so/_/kye'i rdo rje'i nges pa'i don gyi rgya cher bshad pa las/_'dul ba'i le'u'i rgya cher bshad pa ste brgyad pa'o//_//longs spyod rdzogs sku sprul pa'i rgyal/_/mnga' bdag che la phyag 'tshal nas/_/sngags btu ba yi rgyas bshad ni/_/rdo rje snying pos bri bar bya/_/de nas
[\[117b.6\]]kha sbyar 'byed pa yi/_/mtshan nyid yang dag rab tu bshad/_/ces bya ba la sogs pa smos te/_A li dang kA li'i sngags kyi rang bzhin ji lta ba bzhin du shes na/_'jig rten dang 'jig rten las 'das pa'i 'dod pa'i dngos grub thams cad lag mthil na yod par 'gyur ro/_/de la
[\[117b.7\]]gang gi rnam par shes tsam gyis/_/sgrub po dngos grub thob 'gyur ba/_/bsgrub bya'i lte ba'i rtsa ba la/_/brtul zhugs can gyi lag pas gdon/_/zhes bya ba gsungs te/_sangs rgyas kyi bstan pa la gnod par byed pa dang /_sangs rgyas dang bla ma la sogs pa'i gzugs
[\[118a\]]
[\[118a.1\]]'jig pa gang yin pa de/_bla ma thub pa la zhus te/_snying rje chen pos gsad par bya ba yin gyi gzhan du ma yin no/_/de bzhin du bsgrub par bya ba'i dngos grub drug cu rtsa bzhi'i dkyil 'khor gyi dbus na/_lhan cig skyes pa'i lha sgrub pa po'i ting nge 'dzin gyi lag
[\[118a.2\]]pas gshegs su gsol la sgrub pa po bdag nyid/_he ru ka mnyam rnal 'byor gyis/_/nang gi ma rungs sems kyis ni/_/zhes bya ba la he ru ka'i dkyil 'khor bdag med ma dang bcas pa/_las kyi bye brag las kha dog bye brag tu bya ste zhes pa'i rdo rje'i tshig gis dkyil 'khor ba
[\[118a.3\]]thams cad kha dog nag po zhe sdang gi rigs su bskyed de gsad par byas na sangs rgyas nyid kyang gdon mi za bar 'jig par 'gyur ro/_/ji ltar phyugs kyi gzugs mthong nas/_/khrag ni skyug pa nyid dang yang /_/'dar zhing mgo skyes grol ba dang /_/kha ni 'og tu rnam par bsgom/_/zhes
[\[118a.4\]]bya ba la skye bo phyugs kyi gzugs dang 'dra ba mthong nas/_kha nas khrag skyug cing lus po 'dar bzhin du skra grol te spyi'u tshugs su bdag gi mdun du 'dug par bsam zhing /_de bzhin du de'i 'og gi sgo nas khab me ltar 'bar ba'i gzugs can du ma 'jug pa dang /_de'i snying gar me'i dkyil
[\[118a.5\]]'khor yi ge ra~M` bsams na/_nges pa kho nar skad cig de la 'jig par 'gyur zhes gsungs so/_/'di'i nges pa'i don ni rtsa ba'i rgyud las ji skad du/_byin za me lha rlung gis bskyod/_/byang sems haM kha thur du bltas/_/gang zhig bde bas myos pa na/_/'dar zhing kha ni thur du lta/_/
[\[118a.6\]]zhes gsungs pas don khong du chud par bya'o/_/rgyud 'di la ni sreg blugs med/_/phyag rgya bcing dang bya ba med/_/rgyud chen bklags pas 'grub pa nyid/_/bsam gtan tsam gyis 'grub par 'gyur/_/zhes bya ba ni 'di ltar phyi'i sreg blugs dang lag pa'i phyag rgya bcing ba dang /_tshig
[\[118a.7\]]gi rgyud bklag pa dang /_lha'i rnal 'byor tsam gyis 'grub pa ma yin gyi/_'di ni khro ba med pa'i me la seng ge rnam par rtse ba'i phyag rgya bcings te/_rang gi rgyud srog gi rlung gis 'don zlos byed cing nam mkha' lta bu'i bsam gtan gyis 'grub par 'gyur zhes bstan to/_/rtog med
[\[118b\]]
[\[118b.1\]]dngos grub ster ba po/_/srid pa sbyor ba nyams dga' ba/_/gsang ba mchog gi bshad bya yis/_/nyon cig lha mo bzhin bzangs ma/_/zhes bya ba bcom ldan 'das rdo rje 'chang gis srid pa nyid shin tu dag par byed pa'i thabs sangs rgyas kun gyi gsang chen lha mo khyod la bshad par
[\[118b.2\]]bya zhes pa'i don to/_/rin chen gzi brjid 'bar ba yi/_/phreng ba 'khrug pa lha mo ltos/_/ma phug pas ni sbyor bral 'gyur/_/phug pas dga' ba ster ba po/_/zhes bya ba ni dpe gsungs pa ste/_dper na rin po che'i phreng ba rab tu 'od 'bar ba nyams dga' ba phreng ba ma brgyus pas
[\[118b.3\]]ni bya ba mi byed la/_phreng bar brgyus na bya ba thams cad rdzogs par byed pa ltar/_de ltar 'khor ba 'dod pa yis/_/yon tan lnga ldan rin chen nyid/_/ma dag pas ni dug tu 'gyur/_/dag pas bdud rtsi lta bur 'gyur/_/zhes bya ba gsungs te/_'khor ba'i rang bzhin rnams
[\[118b.4\]]ni dag pa'ang ma yin/_ma dag pa'ang ma yin te/_sgrub pa po rnams kyis bsam pa'i khyad par gyis/_dug dang bdud rtsi lta bur gnas te/_de lta bas na 'khor ba dug lta bu nyid bla ma'i bka' lung gis bdud rtsi lta bur mos pa byas na/_'khor ba'i rnam pa he ru ka/_/'gro ba
[\[118b.5\]]sgrol ba'i gtso bo nyid/_/gang gis gzugs kyis gyur pa nyid/_/ces bya ba gsungs te/_srid pa nyid mya ngan las 'das pa'i rgyu yin zhes pa'i don to/_/gzhan yang 'di ltar mos par bya ste/_snying rje'i spyan ni dmar po la/_/byams pa'i thugs las yan lag gnag/_/ces bya ba
[\[118b.6\]]la sogs pa'i rtags rnams rnal 'byor bas mos par bya zhing gzhan dag la'ang bstan par bya zhes bya ba yin te/_'di ltar/_rus pa bden pa bzhi po nyid/_/ces bya ba la sogs pa la thug pas bstan pa yin te/_rang bzhin yon tan gyi dbang las pha dang ma'i phyogs kyis
[\[118b.7\]]bsdus pa yin par drang ba dang nges pa'i don du rig par bya'o/_/da ni sngags btu ba'i lugs ji lta ba rim par bdag med mas kye'i rdo rje la zhus pa/_sngags btu ba ni ji ltar 'gyur/_/zhes bya ba la sogs pa zhus pa dang /_bcom ldan 'das kyis slar gsungs pa/_sngags ni khyod
[\[119a\]]
[\[119a.1\]]la ngas bshad kyis/_/lha mo shes rab chen mo nyon/_/zhes bya ba la 'di'i don rgyas pa ni/_rtsa ba'i rgyud 'bum phrag lnga pa nyid du rgyas par bstan pas/_de las 'jug par bya'o/_/sngags rnams ji bzhin shes 'dod pas/_/slob dpon la ni
[\[119a.2\]]phyag byas la/_/mchog tu dad pas gus btud de/_/sngags kyi de nyid gnang zhes zhu/_/de la bla ma skal chen pos/_/phyi rol skye bo med pa'i sar/_/lci ba gtsang mas legs byugs la/_/'dab brgyad dang ldan ge sar bcas/_/sgo bzhi rta babs bzhis brgyan pa/_/ka ba
[\[119a.3\]]brgyad dang yang dag ldan/_/kye yi rdo rje dkyil 'khor mchog_/rdo rgyus kyis ni legs bris la/_/de rjes sde tshan gnyis po dgod/_/dbus su kye rdor bdag med ldan/_/thod pa gri gug gzugs su bri/_/de yi 'dab ma dang po la/_/A li bcu drug mkhas pas bri/_/'dab
[\[119a.4\]]ma gnyis par ka sogs lnga/_/gsum par tsa sogs blo ldan pas/_/bzhi par Ta la sogs lnga bri/_de bzhin lnga par ta sde lnga/_/'dab ma drug par chu yi tshogs/_/bdun par mthar gnas bri bya zhing /_/brgyad par dro ba'i sde pa bri/_/sgo bzhi po ru lcags kyu sogs/_/zhags
[\[119a.5\]]pa la sogs bri bar bya/_/lha mo brgyad du legs bsam zhing /_/slob dpon rig ma g.yon du gzhag_/mchod pa'i bye brag sna tshogs kyis/_/legs par mchod la gsang sngags btu/_/de nas slob ma'i skye bo mchog_/shin tu gus pas len du gzhug_/gzhan du rang
[\[119a.6\]]dgas len pa gang /_/'bras bu med cing de brlag 'gyur/_/dang por rnam par snang mdzad sbyin/_/zhes bya ba ni oM mo/_/uSh+ma rnams kyi bzhi pa zhes pa ni ha'o/_/pu k+ka sI sa brgyan zhes pa ni u yis brgyan pa'o/_/stong pas mnan zhes pa ni de'i spyi bor thig les brgyan pa'o/_/
[\[119a.7\]]mdog dkar mthar ni swA hA sbyar/_/'dis ni bzlas pa 'bum gyis ni/_/'gro ba rtag tu rengs par byed/_/ces bya ba ni sngon du bzlas pa yi ge grangs kyi 'bum/_bla ma'i man ngag ltar bzlas la sbyin sreg bcu chas sngon du bsnyen pa byas na/_'jig rten gsum po rengs par byed do/_/dang por yi
[\[119b\]]
[\[119b.1\]]ge'i bdag po gzhag_/ces pa ni oM mo/_/de rjes mkha' spyod ma zhes pa ni aM ngo /_/mthar ni swA hA sbyar byas nas/_/sangs rgyas rnams kyang dbang du byed/_/ces pa ni man ngag gong ltar bzlas pas/_sangs rgyas kyang dbang du byed na/_skye 'gro phra mo rnams lta ci smos zhes
[\[119b.2\]]bya'o/_/rig byed rnams kyi dang po sbyin/_/zhes bya ba ni oM mo/_/dang po yi ni gnyis pa zhes pa ni kha'o/_/stong bcas zhes pa ni thig les brgyan pa'o/_/mthar ni swA hA dang sbyar ba/_/sangs rgyas kyang skrod shes rab can/_/zhes pa ni skrod par byed pa'i sngags btu ba ste snga ma
[\[119b.3\]]bzhin no/_/dang por rnam par snang mdzad sbyin/_/zhes bya ba ni oM mo/_/gnyis pa yi ni gsum pa la/_/zhes pa ni dza'o/_/ra dang ldan zhing zhes pa ni dza la ra yis brgyan pa'o/_/chu mas brgyan pa zhes pa ni i yis brgyan pa'o/_/stong bcas zhes pa ni de'i steng du thig les
[\[119b.4\]]brgyan pa'o/_/swA hA ra yang dag ldan/_mi rnams kun la sdang bar byed/_/ces pa ni sdang bar byed pa'i sngags btu ba'o/_/dang por yi ge'i dbang phyug bzhag_/ces pa ni oM mo/_/lnga pa nyid kyi gsum pa zhes pa ni ba'o/_/stong bcas zhes pa ni de la thig les brgyan pa'o/_/
[\[119b.5\]]mkha' 'gro ma dang ldan zhes pa ni de'i mthar u btags pa'o/_/mthar ni swA hA mngon spyod che/_/zhes pa ni mngon spyod kyi yi ge'i btu ba'o/_/yang ni yi ge'i thu bo sbyin/_/zhes pa ni oM mo/_/hUM ni khrag dang 'dra ba yi/_/zhes pa ni de'i rjes su hUM gzhag pa'o/_/mthar ni swA hA
[\[119b.6\]]zhes pa ni/_de'i rjes su swA hA sbyar bar bya ste bzlas na thig le mchog_/dga' bzangs ma sogs rtag tu 'gugs/_/zhes gsungs te 'gugs byed kyi yi ge btu ba ste/_de cho ga bzhin du bzlas na/_lha'i bu mo thig le mchog ma lta bu'ang 'gugs par byed na mi mo gzhan lta
[\[119b.7\]]smos kyang ci dgos/_gti mug rigs ni dang por sbyin/_/zhes pa ni oM mo/_/g+huHni yang dag rab tu sbyar/_/zhes pa ni oM gyi rjes su g+huHgzhag pa'o/_/mthar ni swA hA yang dag ldan/_/lha dang mi rnams gsod par byed/_/ces pa ni g+hu'i mthar swA hA dang ldan par byas pa ni gsod
[\[120a\]]
[\[120a.1\]]par byed pa'i yi ge btu ba ste/_cho ga bzhin bzlas na sangs rgyas lta bu yang bkrongs par nus na/_'jig rten gsum gyi lha dang mi phran tshegs gsod par 'gyur blta smos kyang ci dgos/_dang por rnam par snang mdzad gzhag_/ces pa ni oM mo/_/dang
[\[120a.2\]]po nyid kyi dang po zhes pa ni ka'o/_/rdo rje mkha' 'gro ma dang sbyar/_/zhes pa ni ka de la 'og tu u btags pa'o/_/mthar gnas pa yi gnyis pa la/_/zhes pa ni ra'o/_/rdo rje mkha' 'gro ma dang ldan/_/zhes pa ni ra de la u btags pa'o/_/yang ni dang po'i rtse mo la/_/zhes pa ni ka'o/_/
[\[120a.3\]]rdo rje mkha' 'gro ma dang ldan/_/zhes pa ni de la u yig gdags pa'o/_/mthar gnas pa yi gsum pa la/_/zhes pa ni la'o/_/yang ni de nyid yang dag ldan/_/zhes pa ni de la de nyid slar gdags pa'o/_/steng du chom rkun ma yis brgyan/_/zhes pa ni de la e sa steng du brgyan par bya ba'o/_/
[\[120a.4\]]de rjes hrIHyis rnam par brgyan/_/zhes pa ni sngags de rnams kyi mthar hrIHgzhag pa'o/_/mthar yang swA hA spyad pa nyid/_/ces pa ni ku ru kul+le'i sngags btu ba'o/_/oM ni dang po bzhi pa yi/_gsum pa zhes bya ba ni da'o/_/chom rkun ma yis brgyan zhes pa ni de la e yis brgyan pa'o/_/
[\[120a.5\]]mthar gnas pa yi bzhi pa la/_/zhes pa ni wa'o/_/bi tsu badzra sbyar bar bya/_/zhes pa ni wa'i rjes su pi tsu badzra gdags pa'o/_/uSh+ma rnams kyi bzhi pa la/_/zhes pa ni ha'o/_/puk+kasI sa ni rnam par brgyan/_/zhes pa ni ha de la u yis brgyan par bya ba'o/_/stong pas mnan cing sum 'gyur
[\[120a.6\]]nyid/_/ces pa ni ha de'i klad la thig les brgyan la de ltar brgyan pa'i hUM de nyid sum 'gyur du dgod pa'o/_/lnga pa yi ni gnyis pa dang /_/zhes pa ni pha'o/_/gsum pa'i dang po ni Ta'o/_/mthar swA hA zhes pa ni sngags kyi rkang pa de rnams kyi mthar swA hA sbyar bar bya zhes pa ste kye'i rdo
[\[120a.7\]]rje'i snying po'i sngags btu ba'o/_/snang mdzad dang por dz+wa la gnyis/_/zhes bya ba ni dang por oM bkod la de'i rjes su dz+wa la gnyis sbyar bar bya ba'o/_/lnga pa'i bzhi pa la zhes pa ni b+ha'o/_/mthar gnas rnams kyi dang pos ldan/_zhes pa ni b+ha de la ya gdags pa'o/_/g+hasma rI yis rnam
[\[120b\]]
[\[120b.1\]]par brgyan/_/zhes pa ni de nyid la os brgyan par bya'o/_/uSh+ma rnams kyi bzhi pa la/_/zhes pa ni ha'o/_/rdo rje mkha' 'gro ma yis brgyan/_/zhes pa ni/_uSh+ma'i zhabs su gdags pa'o/_/stong pas mnan cing zhes pa ni/_/de'i steng du thig les mnan pa'o/_/sum
[\[120b.2\]]'gyur nyid ces bya ba ni/_/yi ge de nyid gsum du dgod pa'o/_/lnga pa yi ni gnyis pa dang /_/zhes pa ni pha'o/_/gsum pa'i dang po zhes pa ni Ta'o/_/mthar swA hA zhes pa ni/_de ltar brjod pa'i sngags kyi rkang pa de rnams kyi mthar swA hA sbyar bar bya ba ste/_phyag bzhi pa'i sngags
[\[120b.3\]]btu ba'o/_/dang po rnam snang zhes pa ni oM mo/_/dang po'i dang po zhes pa ni ka'o/_/nang gi dkar mos brgyan zhes pa ni i yis brgyan pa'o/_/gsum pa yi ni dang po la/_/zhes pa ni Ta yin la/_nang gi dkar mos rnam par brgyan/_/zhes pa ni i yis de la brgyan pa'o/_/nyis
[\[120b.4\]]'gyur zhes pa ni de lta bu nyid lan gnyis su bzlas pa'o/_/lnga pa yi ni gsum pa dang /_/zhes pa ni ba'o/_/gnyis pa yi ni gsum pa zhes pa ni dza'o/_/me yis brgyan pa zhes pa ni dza de la ra gdags pa'o/_/hUM ni rnam pa gsum sbyar nas/_/zhes pa ni sngags kyi rkang pa de dag gi
[\[120b.5\]]'og tu hUM rnam pa gsum sbyar bar bya ba'o/_/lnga pa nyid kyi gnyis pa dang /_/zhes pa ni pha'o/_/gsum pa'i dang po zhes pa ni Ta'o/_/mthar swA hA zhes pa ni sngags kyi tshig de dag gi mthar swA hA sbyar bar bya ba ste/_phyag drug pa'i sngags btu ba'o/_/dang por rnam snang zhes pa ni/_
[\[120b.6\]]oM mo/_/bzhi pa'i dang po zhes bya ba ni ta'o/_/byin za yang dag ldan zhes pa ni ta de la ra yis gdags pa'o/_/ro langs ma yis rnam par brgyan/_/zhes pa ni ta de nyid kyi steng du e yis brgyan par bya'o/_/mthar gnas rnams kyi gsum pa la/_/zhes pa ni la'o/_/g+hasma rI yis rnam par
[\[120b.7\]]brgyan/_/zhes pa ni/_de yi rtse mor o yis brgyan pa'o/_/dang po yi ni dang po la/_/zhes pa ni ka'o/_/mthar gnas pa yi dang po dang /_/zhas pa ni ka la ya gdags pa'o/_/rdo rje ma yis rnam brgyan la/_/zhes pa ni de la a gdags pa'o/_/k+Sha ni chom rkun ma yis brgyan/_/zhes
[\[121a\]]
[\[121a.1\]]pa ni yi ge de la es brgyan pa'o/_/lnga pa nyid kyi dang po dang /_/zhes pa ni pa'o/_/uSh+ma rnams kyi bzhi pa la/_/zhes pa ni ha'o/_/rdo rje mkha' 'gro ma yis brgyan/_/zhes pa ni ha la u gdags pa'o/_/stong pas mnan cing zhes pa ni/_/de la steng du thig
[\[121a.2\]]les brgyan pa'o/_/sum 'gyur de zhes pa ni yi ge de nyid gsum du dgod pa'o/_/phaT dang mthar ni swA hA nyid/_/ces pa ni sngags rkang de dag gi mthar phaT dang swA hA sbyar bar bya ba ste/_phyag gnyis pa'i sngags btu ba'o/_/bdag med ma zhes pa ni a'o/_/dang po'i dang po zhes
[\[121a.3\]]pa ni ka'o/_/gnyis pa nyid kyi dang po dang /_/zhes pa ni tsa'o/_/gsum pa nyid kyi dang po dang /_/zhes pa ni Ta'o/_/bzhi pa yi ni dang po dang /_/zhes pa ni ta'o/_/lnga pa yi ni dang po dang /_/zhes pa ni pa'o/_/mthar gnas rnams kyi dang po dang /_/zhes pa ni ya'o/_/uSh+ma
[\[121a.4\]]rnams kyi dang po nyid/_/ces pa ni sha'o/_/dang po rnam snang mthar swA hA/_/zhes pa ni sngags kyi rkang pa de dag gi dang por oM sbyin pa dang /_mthar swA hA sbyar te yi ge'i grangs kyis 'bum bzlas shing /_sbyin sreg de la bcur dgos pa'i chas bsregs te/_sngon du bsnyen pa byas
[\[121a.5\]]na/_stug po bkod pa'i grong khyer sangs rgyas rnams kyi bzhugs gnas lta bu'ang 'khrug par byed na/_'jig rten gsum gyi skye bo phal pa rnams kyi grong khyer 'khrug par 'gyur ba lta smos kyang ci dgos/_mthar gnas rnams kyi gnyis pa dang /_/zhes pa ni ra'o/_/k+Sha ye
[\[121a.6\]]rkang pa nyis 'gyur nyid/_/ces pa ni yi ge de nyid gnyis su dgod pa'o/_/hUM gi rnam pa gsum dang ldan/_/zhes pa ni de'i rjes su hUM gsum sbyar bar bya'o/_/dang por rnam snang phaT nyid kyi/_/rnam par nang bcug mthar swA hA/_/zhes bya ba ni gong gi sngags kyi rkang pa de dag
[\[121a.7\]]gi dang por oM sbyin zhing mtha' mar swA hA sbyar la/_de'i 'og tu phaT kyis ldan pas ni sa sbyang ba'i sngags btu ba'o/_/dang por rnam snang zhes pa ni oM mo/_/de rjes su rdo rje ma'i zhes pa ni AH'o/_/mtha' ru hUM zhes pa ni de'i rjes su hUM nyid sbyar ba'o/_/bza' btung byin gyis brlab pa'i zhes
[\[121b\]]
[\[121b.1\]]ni sku gsung thugs kyi yi ge gsum gyis bza' ba dang btung ba la byin gyis brlab par bya ba ste/_drang ba dang nges pa'i don gnyis su go bar bya'o/_/dang por rnam par snang mdzad nyid/_/ces pa ni dang po oM dgod pa'o/_/de rjes a kA ro mu khaM zhes pa ni de rnams de'i rjes su sbyar
[\[121b.2\]]bar bya'o/_/uSh+ma rnams kyi gsum pa dang /_/zhes pa ni sa'o/_/mthar gnas rnams kyi bzhi pa ni/_/zhes pa ni wa'o/_/steng du me yi rnam par brgyan/_/zhes pa ni/_de'i steng du ra yis mnan pa'o/_/d+harmA NaM rjes rdo rje ma/_/byin la zhes pa ni de'i rjes su d+harmA NAM sbyar la/_de nas
[\[121b.3\]]A sbyin zhing d+ya nu t+pan na twAta ces pa ni yang yi ge de rnams byin la/_de'i rjes su yang oM AHhUM phaT swA hA zhes pa ni 'byung po thams cad pa'i gtor ma'i sngags btu ba'o/_/de ltar na cho ga de lta bu dang ldan pas sngags btus te bzlas pa byas na/_rgyud las gsungs pa bzhin dngos grub
[\[121b.4\]]thob par 'gyur gyi gzhan du ma yin zhes bya ba'i don to/_/kye'i rdo rje'i nges pa'i don gyi rgya cher bshad pa las/_sngags btu ba'i le'u'i rgya cher bshad pa ste dgu pa'o//_//brgya byin mtshon cha dang mtshungs pa'i/_/rdo rje can la gus btud nas/_/sems can rnams kyi lam
[\[121b.5\]]blang phyir/_/bgrang phreng dbye ba rgyas par bstan/_/de nas chos kun sdom gcig pa/_/rdo rje sems dpa' zhes byas gsungs/_/bdag med ma la zhal sbyar nas/_/bzlas pa'i yul ni rab tu phye/_/zhes bya ba la kun rdzob tu rang bzhin ni yon tan gyi dbang gis rdo dang lcags 'thab
[\[121b.6\]]pa'am/_shing gis shing la 'drud pa'am/_chu shel zla ba'i 'od la bstan pa'am/_me shel nyi ma'i 'od la bstan pas/_me 'byung ba la sogs pa ltar 'jig rten lta bu'i grub pa rnams ni/_rten cing 'brel par 'byung ba las 'byung ngo zhes gsungs pas/_'dir yang rgyud de
[\[121b.7\]]ltar shes par bya'o/_/shel gyis rengs pa'i bzlas pa nyid/_/dbang la tsan+dan na dmar po nyid/_/lung tang gis ni mngon spyod dang /_/ni raM sus ni sdang ba la/_/zhes bya ba gsungs te/_skyes bu gang zhig gis rengs pa'i las bsgrub par 'dod pa des shel gyi bgrang phang gis bzla bar
[\[122a\]]
[\[122a.1\]]bya zhing lte ba'i dkyil 'khor du zad par sa bsgoms pa rnams kyis 'grub par 'gyur ro/_/skyes bu gang zhig dbang du byed par 'dod pa'i rnal 'byor la brtson pa das/_tsan+dan dmar po'i bgrang phreng gis bzla bar bya zhing mgrin pa'i dkyil 'khor du zad par me'i ting
[\[122a.2\]]nge 'dzin dang ldan pa rnams 'grub par 'gyur ro/_/de bzhin du mngon spyod kyi las la brtson par 'dod pas lung tang gis bzla bar bya zhing /_zad par sa nyid kyi ting nge 'dzin dang ldan par bya'o/_/sdang ba'i sbyor ba la brtson pa'i rnal 'byor pas mi rus kyi phreng bas bzla bar bya zhing /_de bzhin
[\[122a.3\]]du zad par sa nyid kyi ting nge 'dzin dang ldan par bya'o/_/skrod pa'i sbyor ba la brtson par 'dod pas rta'i rus pas bzla bar bya zhing /_snying ga'i gnas su zad par rlung gi ting nge 'dzin dang ldan par bya'o/_/dgug pa'i sbyor ba la brtson par 'dod pas bram ze'i rus pas bzla bar bya zhing /_dpral
[\[122a.4\]]bar zad par chu'i ting nge 'dzin dang ldan par bya'o/_/char dbab pa'i sbyor ba la brtson par 'dod pas glang po'i rus pas bzla bar bya zhing /_dpral bar zad par chu'i ting nge 'dzin dang ldan par bya'o/_/gsod pa'i sbyor ba la brtson par 'dod pas ma he'i rus pas bzla bar bya zhing /_gtsug tor
[\[122a.5\]]gyi gnas su zad par nam mkha'i ting nge 'dzin dang ldan par bya'o/_/de bzhin du rengs pa'i sbyor ba la lus mkhrang ba nyid kyi phyir 'o mas spyad par bya'o/_/dbang la rang gi 'dun pas spyad/_/ces gsungs so/_/'o ma la sogs pa gang ci yang rung ba dang /_ji ltar 'dod pa bzhin du spyad
[\[122a.6\]]par bya'o/_/gsad pa la ni sih+la nyid/_/ces gsungs te/_gsad pa'i sbyor ba la sih+la 'am khrag spyad par bya'o/_/de bzhin du dgug pa la bzhi mnyam zhes bya ba dang /_/de bzhin du sdang ba la sA li dza zhes bya ba dang /_bskrad pa la ri dgas kyi lte ba zhes spyad par bya'o/_/yang na mtha'i
[\[122a.7\]]sha zhes bya ba rta'i sha dang /_dang po'i sha zhes bya ba khyi sha dang /_na dang po dang zhes bya ba mi sha dang /_ga dang po dang zhes bya ba ba lang gi sha dang /_ha dang po nyid kyang zhes bya ba glang po che'i sha la sogs pa ci rigs par spyad ces pa'i don to/_/kye'i rdo rje nges pa'i don gyi rgya cher bshad pa las
[\[122b\]]
[\[122b.1\]]bzlas pa'i yul gyi le'u'i rgya cher bshad pa ste bcu pa'o//_//sems can thams cad phan pa'i phyir/_/sangs rgyas don la sbyor mdzad na/_/kye'i rdo rje la phyag 'tshal nas/_/lhan cig skyes sbyor rgyas bshad bri/_/kye rdo rje la dam 'khyud cing /_/chems kyis ma mchu
[\[122b.2\]]bcir nas ni/_/lus can rnams kyi rigs kyi gzugs/_/de la bdag med mas zhus pas/_/zhes bya ba la sogs pa la bdag med mas bcom ldan 'das kye'i rdo rje la/_bde ba chen po'i phul du phyin pa'i mchod pas legs par mchod de/_kun rdzob tu rang bzhin yon tan gyi
[\[122b.3\]]dbang gis/_lus can rnams kyi rigs kyi mtshan ma ji ltar mtshon par bgyi zhes zhus pa'i don te/_de la slar zhing bdag med ma la bka' stsal pa/_b+ha gar ling+ga bzhag nas ni/_/'khor lo'i gtso bos 'di skad gsungs/_/zhes bya ba sogs pa gsungs te/_'di ltar lus
[\[122b.4\]]can rang gi rigs bshad kyis/_/shes rab pha rol phyin ma nyon/_/zhes bya ba gsungs te/_kun rdzob tu rang bzhin dang yon tan gyi dbang gis/_gang gi rigs kyi mtshan ma gang yin pa de/_lha mo khyod la bshad kyis/_kye lha mo gus pas legs par nyon cig ces pa'i don to/_/
[\[122b.5\]]bud med dam ni skyes pa yi/_/gang gi srin lag rtsa ba la/_/rdo rje rtse dgu par 'gyur ba/_/mi bskyod pa yi rigs mchog nyid/_/ces bya ba la skyes bu'am bud med gang gi srin lag gi rtsa ba'i tshigs na re khA gnas pa ni rdo rje rtse dgu pa lta bu yod pa ni mi bskyod pa'i rigs su byin gyis brlab
[\[122b.6\]]ste/_rang bzhin yon tan gyi dbang gis mi de'i mdog kyang nag por gnas pa ste/_gsad pa 'grub bo/_/rnam snang mdzad kyi 'khor lor 'gyur/_/zhes bya ba ni de bzhin du gang la 'khor lo dkar po rtsibs brgyad pa lta bu'i re khA gnas pa ni/_rnam par snang mdzad kyi byin gyis brlabs pa
[\[122b.7\]]ste/_rang bzhin gyi yon tan dbang gis mi de'i mdog kyang dkar por gnas pa ste/_zhi ba 'grub bo/_dpag med 'od kyi 'dom skyes nyid/_/ces bya ba ni de bzhin du gang la pad+ma dmar po 'dab ma brgyad pa lta bu'i re khA gnas pa ni 'od dpag tu med pas byin gyis brlabs pa ste/_rang bzhin
[\[123a\]]
[\[123a.1\]]yon tan dbang gis mi de'i mdog kyang dkar dmar du gnas te 'gugs pa 'grub bo/_/rin chen 'byung gi rin chen nyid/_/ces pa ni de bzhin du gang la rin po che zur brgyad pa ser po'i re khA lta bur gnas pa ni/_rin chen 'byung ldan gyis byin gyis brlabs pa ste/_rang
[\[123a.2\]]bzhin yon tan dbang gis mi de'i mdog ser por gnas te/_rengs pa la sogs pa'i las 'grub po/_/las kyi rigs kyi ral gri nyid/_/ces pa ni de bzhin du gang la ral gri lta bu'i re khA sngo bsangs gnas pa ni/_don yod grub pas byin gyis brlabs pa ste/_rang bzhin yon tan dbang
[\[123a.3\]]gis mi de'i mdog kyang sngo bsangs su gnas te/_bskrad pa la sogs pa'i las grub po/_/rnal 'byor pa gang dkar dang ser/_/de ni sems dpa'i rigs su 'gyur/_/zhes bya ba ni de bzhin du gang la mdog dkar ser ni rdo rje sems dpas byin gyis brlabs pa ste/_las thams
[\[123a.4\]]cad 'grub par 'gyur ro/_/skye bo rnal 'byor mthar phyin pas/_/nga rgyal mi bcag mtho mi btsams/_/kun rdzob gzugs su gnas nas ni/_/de rnams bde gshegs rigs su 'gyur/_/zhes bya ba ni tshul de ltar na skyes bu dang mi mo 'di dag thams cad kyang rgyal ba rigs lnga dang drug la
[\[123a.5\]]sogs pas byin gyis brlabs pa yin pa'i phyir/_phan tshun du zhe 'gras pa dang /_sdang bar mi bya ste/_thams cad dpa' bo rnams kyi rang bzhin gyi yon tan dang ldan par the tshom med pa'o/_/bsdus pa'i rgyud 'di nyid las kyang ji skad du/_sems can gnod pa tsam gyis ni/_/phyag rgya'i
[\[123a.6\]]dngos grub thob mi 'gyur/_/zhes bya ba gsungs so/_/gzhan yang /_rdo rje'i rigs ni gtsug tor ro/_/dpag med rigs ni dpral bar ro/_/rin chen rigs ni mgrin par ro/_/don yod rigs ni snying ga'o/_/rnam snang rigs ni lte ba'o/_/sems dpa'i rigs ni gsang ba'o/_/
[\[123a.7\]]de bzhin du snying ga'i pad+ma 'dab ma brgyad las/_shar ni don yod rigs so/_/lhor ni rin chen rigs so/_/nub tu ni rnam snang rigs so/_/byang du ni dpag med rigs so/_/dbus su ni mi bskyod rigs so/_/de bzhin du a ni dbus su'o/_/i ni shar du'o/_/r-i ni lhor ro/_/l-i ni nub tu'o/_/
[\[123b\]]
[\[123b.1\]]u ni byang du'o/_/gzhan yang rlung ni shar du'o/_/me ni lho'o/_/sa ni nub bo/_/chu ni byang ngo /_/nam mkha'i dbus su rig par bya'o/_/bud med rnams kyi mtshan nyid 'di/_/ji ltar skyes pa de bzhin no/_/zhes bya ba la/_ji ltar skyes pa rnams la ltos nas dpa' bo rnams kyi mtshan ma
[\[123b.2\]]dang kha dog ji lta ba de lta bur bud med rnams la bstan par bya'o/_/de bas de'i phyir skyes pa'am bud med gang la las kyi phyag rgya dngos grub 'dod pa rnam pa dang rtags dang mtshan ma gang bstan pa de dag rig par byas la gzung bar bya ba ni de bzhin gshegs pa'i gdams dag go/_/kun rdzob
[\[123b.3\]]tha snyad tshul las ni/_/de yi rigs su 'ang de 'gyur ro/_/zhes pa ni kun rdzob tu rang bzhin dang yon tan gyi dbang gis gang dang gang la de dang de'i rigs gzung bas 'grub par 'gyur ro/_/b+ha gar ling+ga'o mdzad nas/_/de la rdo rje che mnyes nas/_/bdag med ma yis go mdzad pa/_/
[\[123b.4\]]lha mo rab tu mchod pa nyon/_/zhes bya ba ni gong du bstan pa'i phan tshun gyi rigs de 'dra ba gcig gis gcig rtogs par byas la phyag rgya chen po'i gnas mchog btsal bar bya ba bstan par bya'i nyon cig ces bya ba'i don to/_/lha mo 'dod pa'i dngos grub thams cad b+ha ga dang ling+ga mnyam
[\[123b.5\]]par sbyar ba'i cho ga las 'byung bas b+ha ga dang ling+ga'i thabs kyis sbyor ba la mkhas par bya'o zhes rtsa ba'i rgyud las kyang gsungs so/_/gzhan yang de nyid las ji skad du/_sems can rnams kyi rang bzhin ni/_/ji lta ji ltar 'dul 'gyur ba/_/de lta de ltar sems can don/_/'dod chags
[\[123b.6\]]la sogs rnam dag bya/_/zhes pa dang gzhan yang /_sems can rnams la phan phyir dang /_/sangs rgyas rnams kyi bstan pa'i phyir/_/sems can thams cad gsang kyang ni/_/sdig gis gos par mi 'gyur ro/_/zhes pa dang /_'dod chags 'dra ba'i bde ba med/_/rgyal ba la ni de
[\[123b.7\]]phul la/_/gzhan gyi chung ma sems can phyir/_/bsten pas bsod nams thob par 'gyur/_/zhes bya ba la sogs pa rgya cher gsungs so/_/de bas na rigs dang ldan pa'i btsun mo la lhan cig skyes pa'i ye shes btsal bar bya ba'i phyir 'khrigs thabs kyi sbyor ba rnams kyang bya ste/_tshal
[\[124a\]]
[\[124a.1\]]dang skye bo mi gnas dang /_/bdag gi khyim gyi nang du yang /_/gcer bu phyag rgya che byas nas/_/rnal 'byor rig pas rtag tu mchod/_/ces bya ba ste gnas 'di rnams su bsten la/_nam ye shes ma skyes pa de srid du bsten par bya ste spros pa dang
[\[124a.2\]]bcas pa'i spyod pas so/_/gzhan du na/_dri ma dang ldan rgya spangs la/_/zas dang gos sogs ltos med par/_/rang gi khyim mam gzhan pa ru/_/ye shes 'di ni rtag par dmigs/_/zhes bya ba rtsa ba'i rgyud las gsungs pa don khong du chud par bya'o/_/gzhan
[\[124a.3\]]yang /_chags pa'i bstan bcos kyi mtshan nyid/_/'o dang 'khyud par byas nas ni/_/zhes pa nas/_steng dang 'og tu blta ba nyid/_/ces pa la sogs pa tshigs su bcad pa phyed dang gsum gyi don rgyas pa 'dod pa'i bstan bcos bu le'i tshul du bya ba yin la/_/mthar thug pa
[\[124a.4\]]med pas 'dir ma spros so/_/dpa' bo dpa' mo'i dbang phyug ma rnams la bzod par gsol lo/_/dngos grub rgyas pa thob pa ste/_/sangs rgyas kun dang mnyam par 'gyur/_/de ru ga bur btung bar bya/_/zhes bya ba ni rdo rje'i rigs la sogs pa'i btsun mo gang yin pa de rnams
[\[124a.5\]]la brten pas dri ma med pa'i ga bur btung bar bya'i/_dri ma dang bcas pas ma yin te/_des dngos grub med do zhes bya ba'i don to/_/de la ga bur rgyu yi phyir/_/sha ni bza' ba nyid du bya/_/khyad par du yang chang nyid do/_/zhes bya ba ni dri ma med pa'i ga bur kun du bskyed par bya
[\[124a.6\]]ba'i phyir sha thams cad dang /_chang thams cad dang /_sbyang ba dang /_rtogs par bya ba dang /_sbar ba dang /_bdud rtsir byas la spyad de/_des ga bur rgyas par 'gyur zhes pa'i don to/_/kye'i rdo rje'i nges pa'i don gyi rgya cher bshad pa las/_lhan cig skyes pa'i le'u'i rgya
[\[124a.7\]]cher bshad pa ste bcu gcig pa'o//_//yod min med min yod med min/_/mu bzhi las grol bdag phyag 'tshal/_/bzhi po'i rgyas par bshad pa ni/_/rdo rje snying pos 'bad de bri/_/de nas rdo rje can gyi dbang /_/bzhi yi don nyid bka' stsal pa/_/zhes bya ba la
[\[124b\]]
[\[124b.1\]]sogs pa gsungs te/_don 'di yang rtsa ba'i rgyud 'bum phrag lnga pa nyid na gsal bas de la 'jug par bya'o/_/'jig rten 'jig rten 'das dbye bas/_/dbang ni rnam pa gnyis su brjod/_/'dod pa'i 'bras bu rnam pa gnyis/_/gzhi 'di las ni 'byung bar bshad/_/
[\[124b.2\]]sku gsung thugs su phye ba las/_/bum pa gsang ba zhes bya dang /_/shes rab ye shes zhes bya ba/_/mngon par dbang bskur gsum du bstan/_/sku gsung thugs dang ye shes phyir/_/mngon par dbang bskur rnam pa bzhi/_/bum pa gsang ba shes rab dang /_/ye shes
[\[124b.3\]]dbang dang bzhi ru bshad/_/ces gsungs so/_/de bas na/_bdun dang bcu dang bcu gcig sogs/_/dang po'i sangs rgyas rgyud chen dang /_/'bum phrag lnga sogs rgyud chen rnams/_/gang yin der bstan 'dir bsdus tsam/_/de bas na dbang bzhi dang bcu gcig la
[\[124b.4\]]sogs pa'i go rims dang dgos pa dang rnam par dag pa rnams rgyud chen po de dag gsal la/_'dir ni don mdor bsdus te bstan pa tsam yin pas de dag rtogs par bya'o/_/de la bzhi pa zhes bya ba ni drang ba dang nges pas 'jig rten dang 'jig rten las 'das pa gnyis ka la yod la/_
[\[124b.5\]]gsung 'di ni nges pa'i don 'jig rten las 'das pa'i dbang bcu gcig pa la bzhi pa zhes gsungs te/_rgyud 'di nyid las de ltar thams cad bzhi bzhi'o zhes gsungs pa'i phyir ro/_/rdo rje rab gnas rdo rje nyid/_/ched da dril bu chen po zung /_/de ring rdo rje slob dpon 'gyur/_/slob
[\[124b.6\]]ma bsdu ba nyid du gyis/_/zhes bya ba ni rtsa ba'i rgyud na gsal bas de la 'jug par bya'o/_/ji skad du/_stong nyid snying rjer khyod byin brlabs/_/stong pa snying rje rgyun mi 'chad/_/rdo rje dril bu mtshan mar zung /_/ji ltar de ltar gzhan la ston/_/khyod ni yongs rdzogs slob dpon te/_/
[\[124b.7\]]gnas brtan rgan po'ang khyod nyid yin/_/khyod ni bsil 'gyur rnyog pa med/_/dge slong dgra bcom zag pa zad/_/'dzag pa'i 'dod chags rab spangs pas/_/khyod kyis zug rngu ma lus bton/_/gzhan la pan pa'i gang zag mchog_/khyod ni mngon sum sangs rgyas sras/_/zhes
[\[125a\]]
[\[125a.1\]]gsungs pa las/_don rtogs par bya'o/_/ji ltar 'das pa'i sangs rgyas kyis/_/byang chub sras rnams dbang bskur ltar/_/bdag gis gsang chen dbang gis ni/_/khyod kyi sems rgyun dbang bskur ro/_/zhes bya ba ni/_ji ltar 'das pa'i sangs
[\[125a.2\]]rgyas thams cad kyi sras byang chub sems dpa' rnams la/_sangs rgyas kyi gsang chen bzhi pas dbang bskur ba ltar/_bu khyod kyi sems kyi rgyud rdo rje lta bur dbang bskur ro zhes bya ba'i don to/_/lha mo dga' ster gnas ster ma/_/sna tshogs gzugs can yid 'ong ma/_/
[\[125a.3\]]khyer cig khyer cig sems dpa' che/_/khyer la mchod pa dag tu byos/_/zhes bya ba la dga' ster gnas ster ni rang gi rig pa'i stong pa nyid do/_/sna tshogs ni stong pa nyid kyi rdo rje'i lam 'di la gnas nas gzugs sna tshogs dang /_sgra skad sna tshogs pa yid du 'ong bas chos
[\[125a.4\]]ston pas so/_/khyer cig ces pa ni de yid la zung shig pa'o/_/mchod pa gyis zhes pa ni de'i dbang gis bdag med rigs ldan ma dri chen dri chu la sogs pa 'byung ba med pas mchod pa'o/_/ye shes 'di ni ches phra zhes pa ni byis pa'i skye bo dbang po gnyis kyi bde ba 'ba'
[\[125a.5\]]zhig la chags pa rnams kyis rtogs par dka' ste/_dper na/_rdo rje nam mkha'i dkyil dang mtshungs/_/zhes bya ba nam mkha' dbyibs dang rdzas dang bral ba rtogs par dka' ba bzhin no/_/'dzag pa la sogs pa'i nyon mongs pa'i dri ma'i rdul bsal te zhi ba'i go
[\[125a.6\]]'phang stsol bas/_/rdul bral mthar phyin zhi ba nyid do/_/rang gis rang gi sems so sor rtogs pa'i mtha' las byung bas na/_khyod nyid kyang ni de yi pha/_/zhes bya'o/_/rdo rje dang pad+ma byin gyis brlab pa ni/_tha mal ba'i b+ha ga dang ling+ga dag mi shigs pa'i rang
[\[125a.7\]]bzhin du byin gyis brlab pa ste/_rkyang ma dang ro ma dag mi shigs pa kun spangs pa'i lam du byin gyis brlab pa'o/_/oM ni dbugs sdud pa'o/_/pad+ma su kha d+hA ra ma hA rA ga su kha daN+ta/_zhes pa ni 'dzag pa'i rang bzhin gyis mi gos pa ster ba'i phyir ro/_/tsa tu ra A nan+da
[\[125b\]]
[\[125b.1\]]bA ga bi shwa hUM hUM hUM kAR+YaM ku ru ShA me/_dri ma med pa'i dga' ba bzhi'i dbang gis 'gro ba thams cad la rag sna tshogs pa'i chos kyi 'khor lo ston nus pa'i phyir ro/_/oM badzra ma hA dwe Sha tsa tu ra A na n+da dA ya ka zhes pa ni/_tha mal pa'i zhe sdang bcom nas zhe sdang rdo rje chen por dga' ba bzhi'i
[\[125b.2\]]don ston pas so/_/kha ga mu khai kA rA so nA tha hUM hUM hUM kAR+YaM ku ru ShA me zhes pa ni/_gang ba thams cad kyi dga' ba nam mkha' la 'gro ba'i gdong can 'dus shing ro gcig pas/_srid pa gsum gyi mgon dang skyabs su 'gyur ba'i phyir/_bdag la bya ba mdzod ces bya ba'i phyir ro/_/
[\[125b.3\]]spyi bor oM gyi rnam pa zhes pa ni/_sku'i rdo rje ste zla ba rgyu ba'i rtsa'o/_/snying gar hUM gi rnam pa zhes pa ni/_thugs kyi rdo rje ste sgra gcan 'dzin rgyu ba'i rtsa'o/_/ze 'bru la aH'i rnam pa zhes pa ni/_gsung gi rdo rje nyi ma rgyu ba'i rtsa'o/_/de ltar thams cad sku gsung thugs su bsdu ba'i phyir gzhan
[\[125b.4\]]pa las don btsal bar mi byed par ston pa'o/_/rig byed chu dang me tog dUr ba'i rtsa/_/bram zes spyi blugs sangs rgyas pas mi gzung /_/dbang bskur sngags sogs nyams kyis 'jig dogs pas/_/gnas ngan la sogs rigs la'ang btung mi bya/_/kye'i rdor 'bum lnga'i bdag
[\[125b.5\]]nyid dang /_/mchog gi dang po rgyud chen dang /_/rgyud 'bum mngon brjod la sogs pa'i/_/don bshad rdo rje snying pos bri/_/'dir bshad phal cher rtsa ba yi/_/so sor bshad pas rgyud 'di yang /_/rtag par gang dang gang bstan pa/_/de dang de yis gsal bar bstan/_/nyan thos skye
[\[125b.6\]]bo rnams la ngas 'di yongs ma bstan/_/de bzhin rang rgyal phyir min mu stegs can la'ang min/_/ma rungs rgyal po ngan dang gsang chen smod la'ang min/_/rgyal sras bla ma smod la 'di ma bstan/_/gsang ba mchog la rab mos shing /_/mnga' bdag bla ma la gus la/_/
[\[125b.7\]]rang gi de nyid sbas shes na/_/gang yin de la bdag gis bstan/_/sa bcu pa yi dbang phyug mchog_/dpal ldan rdo rje snying po nga /_/dpa' bo dpa' mos legs bskul nas/_/rnal 'byor lam blang phyir 'di bshad/_/rnyed dka' dpal ldan kye yi rdo rje rin po che/_/
[\[126a\]]
[\[126a.1\]]'bum phrag lnga pa rtsa rgyud las 'di legs par bsdus/_/de 'brel nges don rgya cher bshad pa zhes bya ba/_/legs bris dge ba dri med gang thob de yis ni/_/kye rdor gsang ba legs rtogs dam tshig yongs ldan zhing /_/'di ston bla ma'i rjes 'brangs
[\[126a.2\]]rdo rje spun la sogs/_/phan tshun legs par smra zhing khon du mi 'dzin dang /_/dam tshig rdo rjes gleng slong dal gyis gnas par shog_/ma rungs dam 'dral ngan pa'i las byed cing /_/rnal 'byor ched du mi gnyer skye bo gang /_/de dag mi 'grogs de yis mi mthong dang /_/
[\[126a.3\]]rang sdug bla ma rdo rje mchod par shog_/rtsod ldan dus su gsang chen ston byed dang /_/mu stegs skye bo ngan pa'i lta 'joms shing /_/gang de'i lta ba phyi nas 'don byed pa'i/_/de dag 'dul ba'i ded dpon des byed shog_/rnam par bshad pa 'di las gzhan pa'i bshad pa
[\[126a.4\]]de kho na ma mthong ba'i skye bo 'dod rgyal rnams kyis byas pa la yid brtan par mi bya'i 'di dang 'di lta bu'i 'grel pa rtsa ba'i rgyud mtha' dag gi nges pa dang /_drang ba legs par gtan la 'bebs pa la yid brtan te gnas par bya'o/_/kye'i rdo rje'i nges pa'i don gyi rgya cher bshad
[\[126a.5\]]pa sa bcu'i dbang phyug chen po byang chub sems dpa' rdo rje snying pos mdzad pa rdzogs so//_//rgya gar gyi mkhan po bla ma chen po mai tri zhabs la/_bod kyi lo tsA ba 'bro dge slong shes rab grags pas mang du gsol ba btab nas/_legs
[\[126a.6\]]par mnyan te bsgyur ba'o//_//kye'i rdo rje'i bsdus pa'i rgyud kyi rgya cher bshad pa/_byang chub sems dpa' rdo rje snying pos mdzad pa/_rnyed par dka' ba 'di sngon de kho na nyid kyi le'u yan chad kyi 'grel pa las ma 'gyur ba las/_slad kyi
[\[126a.7\]]bal po'i yul gyi grong khyer chen po rol pa zhes bya ba nas/_'bro dge slong lo tsA bas/_paN+Di ta mai tri zhabs las rnyed de/_bod yul du dpe spyan drangs nas/_dge slong rnal 'byor spyod pa dbang phyug grags pas gsol ba btab ste bsgyur ba'o//_//
[\[126b\]]
[\[126b.1\]{D1181}]@##/_/rgya gar skad du/_he badzra tan+t+ra pany+dzi kA pad+ma ni nA ma/_bod skad du/_kye'i rdo rje'i rgyud kyi dka' 'grel pad+ma can zhes bya ba/_ngag gi dbang phyug 'jam dpal gzhon nur gyur pa la phyag 'tshal lo/_/rdo rje sems dpa' dpal dang ldan/_/mkha' 'gro ma yi 'khor los
[\[126b.2\]]sgyur/_/ye shes lnga dang sku gsum phyir/_/'gro ba skyob la phyag 'tshal lo/_/ji snyed rdo rje mkha' 'gro rnams/_/kun du rtog pa'i 'ching gcod pa/_/'jig rten don du rab 'jug rnams/_/de snyed pa la rtag phyag 'tshal/_/lhan cig skyes pa mdzes dga' ba/_/bdag med yang dag ldan
[\[126b.3\]]pa'i dpal/_/shes rab thabs cig la btud de/_/de dang de nyid bshad par bya/_/'di skad bdag gis zhes bya ba la sogs pa la/_'di skad ces bya ba ni don ji lta ba bzhin du sdud par byed pa'o/_/bdag gis zhes pa ni bdag nyid kyis thos pa'o/_/dus gcig na zhes pa ni gang gi
[\[126b.4\]]tshe bzhugs pa'o/_/gang du zhe na/_de bzhin gshegs pa thams cad kyi sku dang gsung dang thugs rdo rje btsun mo'i b+ha ga la ste/_brten pa'i dkyil 'khor de'i bdag nyid do/_/rten gyi dkyil 'khor yang b+ha ga la ste/_de'i dbus kyi gzhal yas khang du'o/_/phyi dang gsang ba de
[\[126b.5\]]bzhin nang /_/de bzhin nyid don rnam pa bzhi/_/dkyil 'khor las kyi phyag rgya dang /_/lus dang rang bzhin med rnams so/_/thos pa ni btsun mo'i b+ha ga la 'dzag pa'o/_/bi ni rnam pa sna tshogs so/_/dza ha ra ni 'phrog par byed pa ste/_'di skad bdag gis zhes bya ba ni tshul de lta bus so/_/
[\[126b.6\]]yang na 'di skad bdag gis thos pa zhes pa ni/_'khor lo bzhir 'dzag pa ste/_'di rnams la bzhugs pa'o/_/yang na 'di skad ni yang dag par sbyor ba la'o/_/bdag gis ni bdag tu 'dzin pa'o/_/thos pa ni 'jig pa'o/_/dus gcig na zhes pa ni thams cad kyi thun mong ma yin pa'i
[\[126b.7\]]skad cig la'o/_/yang na 'di skad bdag gis ni tshangs pa'i gnas bzhi las so/_/thos pa ni byung ba'o/_/bcom ldan 'das ni bde ba chen po'i bdag nyid do/_/de bzhin gshegs pa thams cad kyi sku dang gsung dang thugs rdo rje btsun mo'i b+ha ga la bzhugs zhes pa ni stong pa nyid kyis te/_
[\[127a\]]
[\[127a.1\]]'di ni bsgrub bar bya ba'o/_/der bcom ldan 'das kyis bka' stsal pa zhes pa ni gnas der ro/_/yang na skal ba dang ldan pa gzigs te longs spyod rdzogs pa'i sku'i bdag nyid kyis bka' stsal pa ni bod pa'o/_/de bzhin gshegs pa thams cad kyi gsang ba
[\[127a.2\]]gsum gyi snying po ni snying po ste rdo rje sems dpa'o/_/de nyid kyi gsang ba'i yang gsang ba'i snying po nyid do/_/sku gsum gyi bdag nyid de bzhin gshegs pa thams cad kyi snying po rdo rje'i snying po ste/_'bras bu nyid ces bya ba bka' stsal pa'o/_/rdo rje sems dpa'i ming khyad par du byed pa
[\[127a.3\]]dang /_khyad par du bya ba gsungs pas sku gsum po zhus pa ni rdo rje sems dpa' zhes pa'o/_/shes rab 'di yis zhes bya ba 'di'i bshad pa ni rigs pas zhes bya ba ste chos kyi sku'o/_/yang na nges par 'byed pa 'dis shes rab dang rigs pa ni snying rje dang sbyor bas zhes so/_/chen po zhes
[\[127a.4\]]bya ba ni byang chub sems dpa' ste/_de rnams kyis rtogs par bya ba'i phyir shes rab dang thabs kyi bdag nyid kyi ye shes so/_/de la ro de rnams kyis yongs su gang ba ni longs spyod rdzogs pa'i sku'o/_/dam tshig ni yang dag par 'gro bar byed cing thob par byed pa ste/_gdul bya rnams kyi
[\[127a.5\]]don gyi phyir rab tu 'jug pa nyid kyis dam tshig sems dpa' ni sprul pa'i sku'o/_/bsgrub bya'i don zhus pa ni he badzra zhes pa ste/_thabs bde bas sems can rnams skyob par byed pas snying rje chen po'am/_yang na ma hA kaM zhes bya ba ste/_ma hA ni chen po'o/_/kaM ni bde ba ste bde ba chen pos
[\[127a.6\]]bsdus pas zhes bya ba'o/_/de bas na shes rab dang thabs kyi bdag nyid kyi rgyud ces pa rgyud ni gnyis su med pa'i bdag nyid kyi sbyor ba'o/_/rgyud ces bya ba ni brjod par bya ba ste/_ngas bshad kyis nyon zhes pa ni zung shig pa ste/_de nyid ni/_lta stongs dgug dang brda chen pos
[\[127a.7\]]nus pa/_/zhes pa ste/_de yang gang zhe na/_rengs dang bskrad pa nyid dang ni/_/zhes bya ba la sogs pa'o/_/de bzhin du rnal 'byor ma rnams bskyed pa dang ni gnas pa'i rgyu'o/_/mthu zhes pa ni mthu'i rdzu 'phrul lo/_/ye shes ni de kho na nyid do/_/rnam par shes pa ni rdo rje ma la sogs
[\[127b\]]
[\[127b.1\]]pa'o/_/lha rnams zhes pa ni phyag gnyis pa la sogs pa'i rgyu'o/_/dang por zhes bya ba ni rgyud kyi dang por ro/_/gcig ces bya ba ni gnyis su med pa'o/_/he ru ka yang yin la bskyed pa'i rgyu yang yin pas he ru ka ni bskyed pa'i rgyu zhes so/_/dngos po nyid kyis zhes pa ni 'dir yang dag
[\[127b.2\]]pa nyid du bsams nas sems can rnams grol te gzhan du ma yin no/_/dngos po'i 'ching bas bcings pa'o/_/zhes pa ni de la chags pas so/_/dngos med yongs su shes pa yis/_/zhes bya ba ni gnyis su med pa'i ye shes kyis te grol bar 'gyur ro/_/de bzhin zhes pa ni
[\[127b.3\]]gsungs pa'i rim pas so/_/he ru ka bsgom bya zhes pa ni/_yongs su shes pas bsgom par bya'o/_/dngos med ces pa ni rang bzhin med par gyur pa ste/_de'i phyir dang por dngos po bsgom par bya'o/_/dngos po med pa de nyid yongs su shes par bya ba yin te/_dngos po dang dngos po
[\[127b.4\]]med pa dang bral bas dngos po dang dngos po med pa'i rang bzhin he ru ka bsgom par bya'o/_/gang du bsgom par bya zhe na/_ye shes chen po lus la gnas/_/zhes bya ba gsungs te/_ye shes chen po ni bde ba chen po'i ye shes so/_/kun du rtog pa thams cad spangs/_/zhes bya ba ni
[\[127b.5\]]dmigs pa med pa'i ye shes kyi rang bzhin no/_/dngos po thams cad bya ba byed pa/_/zhes pa ni 'joms par byed pas so/_/gnas kyang lus kyis bskyed pa min/_/zhes pa ni lus la nye bar brtag par bya ba yin yang lus las ma skyes pa'o/_/khyab par byed cing skye ba med pa dang
[\[127b.6\]]'gag pa med pa la sogs pa nyid yin no/_/lus la ji ltar nye bar brtag par bya snyam pa'i sgo nas zhus pa ni/_kye bcom ldan 'das zhes bya ba'o/_/bsgrub bya so sor rtogs par bya ba'i phyir de rnams zhes pa ste/_thabs dang shes rab gnyis po dag dang dbyer med pa nyid kyi rtsa ni 'di
[\[127b.7\]]rnams kyi gtso bo gsum mo/_/gcig ni bya ba'i dbye bas mi phyed ma la sogs pa'i dbye ba ste/_rdo rje gsum dbyer med pa nyid kyis der mi phyed mar rab tu grags so/_/skra'i rtse mo la sogs pa'i dbye bas de nyid phra gzugs ma zhes bya bar sbyar ro/_/bems pos bsdus pas na de gzugs
[\[128a\]]
[\[128a.1\]]can ma'o/_/gang gi phyir lus la gnas pas na bzang mo'o/_/g.yon phyogs su brten pas na g.yon pa ma'o/_/zlum po nyid kyis ni mi'u thung ma'o/_/rus sbal gyi gzugs nyid kyis ni rus sbal skyes so/_/srid pa bsgoms pas na bsgom pa ma'o/_/dbang
[\[128a.2\]]bskur ba sbyin par byed pas na dbang bskur ma'o/_/nyon mongs pa sun 'byin par byed pas na skyon ma'o/_/lus skyod par byed pas 'di rnam par gnas pa ma'o/_/skyed par byed pa nyid kyis na ma ma'o/_/thams cad du song ba nyid kyis na mtshan mo'o/_/zhi ba nyid kyis na bsil sbyin
[\[128a.3\]]mar bshad do/_/tshim pa med pa'i ngo bo nyid kyis na la la na'o/_/gzugs med pas na a ba d+hU tI'o/_/ro ster bar byed pas na ra sa nA'o/_/zla ba lta bus na tshad ma'o/_/mun pa chen po lta bus na nag mo'o/_/spyi ma ni mnyam pa'i dngos pos so/_/gang gi phyir rgyu thams cad sbyin par byed
[\[128a.4\]]pas rgyu sbyin ma'o/_/sbyor ba thams cad med pas de sbyor bral ma'o/_/dga' byed ma ni dga' bas bsdus pas so/_/dngos grub ma ni dngos grub sbyin par byed pas so/_/me ma ni nyon mongs pa bsregs pas so/_/yid bzangs ma ni shes rab kyi lha mo'o/_/gsum 'jug ma
[\[128a.5\]]ni rnam pa gsum gyis 'jug par byed pa'o/_/'dod pa'i yon tan thams cad dang ldan pas de la 'dod byed ma'o zhes gsungs so/_/de khyim gyi bdag mo yin pas khyim ma'o/_/gtum pa'i las byed pas na gtum byed ma'o/_/de nyid bdud 'joms par byed pas na bdud 'joms
[\[128a.6\]]ma'o/_/'di dag ni 'og nas 'chad par 'gyur ro/_/srid pa gsum zhes pa ni sku gsum gyi rang bzhin te/_rtsa gsum gyi gzugs kyis so/_/yongs su gyur pas zhes pa ni sum cu rtsa gnyis po 'di dag go/_/don dam pa las ni a ba d+hU tI'i rang bzhin te/_de bas na gzung ba dang 'dzin
[\[128a.7\]]pa spangs pa'o/_/yang na thams cad kyi thabs kyi dngos po'i mtshan nyid kyis brjod pa'o zhes pa ni/_rnal 'byor ma bco lnga'i gzugs kyis ni 'di dag thams cad bsgom pa'i thabs kyi mtshan nyid kyis gsungs pa'o/_/de dang de nyid bde ba chen po'i rdo rjes chos thams cad gcig tu
[\[128b\]]
[\[128b.1\]]bsdoms pas bsdoms pa'am/_bde ba chen po mchog gi dbye bas bshad par bya ba ni dbye ba'i mtshan nyid do/_/A li kA li nyid thabs dang shes rab dag ste/_de dag kyang la la nA dang ra sa nA 'am/_yang na tsaN+DalI dang /_gzhom du med pa dag go/_/chos la sogs pa dang ji ltar
[\[128b.2\]]rigs par sku la sogs pa gnas rnams ni de dang de nyid du'o/_/sngar gsungs pa bshad pa ni/_e wa zhas bya ba la sogs pa ste/_go rims ji lta bar sprul pa la sogs pa'o/_/de nyid gsungs pa'i 'khor lo zhes pa ni 'og ma dang yang sbyar te/_bya rog gi mig bzhin no/_/
[\[128b.3\]]rnam pa sna tshogs zhes bya ba la sogs pa la de'i bshad par 'gyur ba ni rnam pa sna tshogs pa zhes bya ba la sogs pa'o/_/thugs rdo rje de nyid sdug bsngal la sogs pa'i tshul gyis shes par bya'o/_/de nyid de kho na nyid bzhi'i tshul gyis te/_de la bdag nyid kyi de'i rang bzhin ni de kho na nyid
[\[128b.4\]]do/_/de nyid lha'i gzugs longs spyod rdzogs pa'i bdag nyid sgyu ma'i rang bzhin gyis de kho na nyid do/_/de nyid shes par byed pa dang skyob par byed pa nyid kyi rang bzhin gyis ye shes kyi de kho na nyid do/_/de nyid shin tu gnyis su med pa'i bde ba chen po rang rig pa'i tshul gyis de kho na nyid do/_/de
[\[128b.5\]]nyid chung ngu dang /_'bring dang /_chen po dang chen po'i yang chen po'i dbye bas dga' ba la sogs pa'i rang bzhin no/_/de nyid gnas brtan la sogs pa nye bar mtshon pa'i gnas 'og nas 'chad par 'gyur ro/_/zla ba dang nyi ma dag ni sna'i bug pa g.yas pa dang g.yon pa dag gi rlung ngo /_/de nyid
[\[128b.6\]]A li dang kA li dag ste gnyis ka nas thun phyed phyed kyis nyin mtshan du spyod pas 'pho ba bcu drug go/_/de nyid 'pho ba'i dus dag tu/_/bzhi cha yis ni me dang rlung /_/de bzhin dbang chen chu dag gi_/dkyil 'khor las ni kun du spyod/_/de nyid steng 'og dbus 'og rgyu/_/dbyu gu drug cu rtsa bzhi
[\[128b.7\]]yin/_/bzang ngan las ni de yi phyed/_/chu tshod sum cu rtsa gnyis thun/_/bzhir ni nyin dang mtshan du yang /_/de bas thun gyi rnam dag pas/_/chos kyi 'khor lo 'pho ba ni/_/longs spyod dbyu gu sprul pa yin/_/chu tshod rnam dag chen po'o/_/zhes so/_/gtum mo'i srid pa'i nyon mongs pa
[\[129a\]]
[\[129a.1\]]rtsad nas med pa byed pa nyid do/_/'bar ba zhes bya ba ni mched par byed pa ste/_snang bar byed pa zhes bya ba'i bar du'o/_/A li zhes pa ni ri mo'o/_/lte ba ni bde ba chen po'i pad+ma'i lte ba la'o/_/bsregs zhes pa ni ngo bo nyid med par byed pa'o/_/de bzhin gshegs pa
[\[129a.2\]]lnga zhes pa ni phung po lnga'o/_/spyan la sogs pa zhes pa ni sa la sogs pa 'byung ba rnams so/_/gang gi tshe bsregs she na/_bdag bsregs te bdag tu 'dzin pa bsregs pa de'i tshe na'o/_/rdo rje ni rdo rje sems dpa' ste de'i rigs ni gnas so/_/de rtogs par byed pa'i le'u
[\[129a.3\]]ste dang po'o//_//de nyid sngags kyi gzugs kyis sna tshogs pa'i don byed par nus so zhes bstan pa'i phyir gsungs pa sngags rnams kyi le'u ste tshogs bshad par bya'o/_/bsod nams dang ye shes kyi tshogs rdzogs par byed pa'i phyir gtor ma'i sngags gsungs pa oM
[\[129a.4\]]zhes pa ste/_a kA ro mu khaM ni dang po'i sgo'o/_/sa rba d+ha rmA NAM ni chos thams cad do/_/gang las she na/_de dang po nyid nas skye ba med pa nyid do/_/chos thams cad skye ba med par byed pa ni a'o/_/de'i phyir chos thams cad skye ba med pa bde ba chen po'i rdo rjer lhag par mos te/_a las
[\[129a.5\]]rten cing 'brel bar 'byung ba rmi lam dang /_sgyu ma lta bu'i sems can thams cad tshim par bya ba'i phyir gtor ma sbyin par bya'o zhes bya ba'i don to/_/oM AHhUM zhes pa ni lus dang ngag dang yid de nyid kyis byin gyis brlab pa'o/_/gdug pa can bdud la sogs pa zlog par byed pas phaT do/_/
[\[129a.6\]]swA hA ni lus dang ngag dang yid de kho na nyid du sems zhi bar byed pa'o/_/rigs mtha' yas kyang rigs thams cad sdud par byed pa nyid kyis de bzhin gshegs pa thams cad ni rnam par snang mdzad la sogs pa'i sa bon te/_de dag nyid yang dag par ston par byed pa dang skyed pa'i gnas kyi
[\[129a.7\]]sngags so/_/rgyud la gtso bo nyid yin pas re zhig lha de nyid kyi sngags dang por brjod par bya'o/_/de gsungs pa oM de ba pi tsu badzra zhes pa'o/_/kye'i rdo rje phreng ba'i sngags ma gtogs pa nges pa dang ldan pas thams cad ces bya ba gsungs te/_sngags kyi tshig rnams phun sum tshogs pa
[\[129b\]]
[\[129b.1\]]thams cad dang de dang ldan pa'i de bskyed pa'i gnas yin pas tshig go/_/dang por oM gang yin pa de dag ni oM la sogs pa'o/_/phaT dang spel zhes pa ni bar du gzhug pa'o/_/gang dag swA hA mthar yin pa de dag ni swA hA mthar ro/_/oM la sogs pa yang yin la swA hA mthar yang yin pa
[\[129b.2\]]dang phaT dang spel ba gang yin pa de la de skad ces bya'o/_/sngags gang zhe na/_hUM gsum mo/_/gang las she na sngags brjod pa las mang po'i tshig nye bar blangs pa dang /_he ru ka yang mi bskyod pa nyid dang /_gang sku gsung thugs su gcig pas bod pa'o/_/grong khyer ni skye bo'i gnas te
[\[129b.3\]]'khrug par byed pa ni sngags gang gis grong khyer dkrug par byed pa de ni grong khyer dkrug pa'i sngags so/_/sprul pa'i 'khor lor phyogs brgyad kyi 'dab ma la sde tshan brgyad kyi dang po'i yi ge rnams shes rab gtso bor byas te spros nas de nyid kyis sna tshogs dbang du byas te bde ba chen po'i sbyor
[\[129b.4\]]bas bsdus te sngags mdog dmar pos bzlas na grong khyer 'khrug par byed do/_/rnal 'byor ma rnams zhes bya ba ni shes rab dang thabs gnyis su med pa'i rnal 'byor ma rnams te bdag med ma la sogs pa'o/_/sa bon ni sngags te de kho na nyid skul bar byed pa'i tshig ste/_go rims
[\[129b.5\]]ji lta bas dbyangs yig bco lnga'o/_/trai lo kyA k+She pa zhes pa ni trai lo kyA ni khams gsum mo/_/k+She pa ni gnyis su med pa'i bde ba chen po'i rang bzhin du sdud par byed pa ste gnyis su med pa'i bde ba chen po'i rang bzhin du sdud par byed pa ni trai lo kyA k+She pa zhes bcom ldan 'das la yang dag par
[\[129b.6\]]bod pa'o/_/dz+wa la dz+wa la zhes pa ni dngos po thams cad la bde ba chen po de bzhin nyid kyi rang bzhin 'bar bar gyis shig pa'o/_/b+h+yo zhes pa ni kye bcom ldan 'das zhes pa'i don to/_/ki Ti ki Ti zhes pa ni chos thams cad dang bdud choms shig choms shig ces bya ba'i don to/_/badzra
[\[129b.7\]]zhes pa ni kye'i rdo rje zhes pa'o/_/sku dang gsung dang thugs byin gyis rlob par byed pa zhes pa ni sku dang gsung dang thugs rdo rjer byin gyis rlob par byed pa gnyis su med pa'i bde ba chen po de thob par byed pa ste/_sngags gang yin pa de la de skad ces bya'o/_/'di dag brjod pa'i 'og tu rdo rje
[\[130a\]]
[\[130a.1\]]gsum dbyer med par bsgom par bya'o zhes bya ba'i don to/_/sa spyod pa'i sngags zhes pa ni dkyil 'khor gyi sa dang rnal 'byor gyi sa'o/_/sbyong ba ni stong pa nyid du byas nas rdo rje rkang pas bsrung bar sbyor ba ste/_de srung bar byed pa'i sngags zhes bya ba'i don to/_/rengs
[\[130a.2\]]par zhes bya ba la sogs pa la rengs pa la sogs pa'i phyir sngags zhes bya ba'i don to/_/de la rnal 'byor pa rdo rje ma'i sbyor ba dang ldan pas oM hUM swA hA zhes bya ba'i sngags sngar bsnyen pa mang du bzlas pa dang ldan pas drang por mi g.yo bar bltas te rlung zhi ba dang ldan pas 'jag ma la sogs pa
[\[130a.3\]]g.yo ba'i rtsa la bslabs te brten par gyur na bsgrub bya de bzhin du rengs par bya'o/_/gau rI'i rnal 'byor dang ku ru ku l+le'i rnal 'byor gyis oM aM swA hA zhes sngags bzlas te/_g.yon phyogs su lta ba'i lta stangs dang /_rlung bzung bas pad+ma'i me tog la sogs pa la bslab par bya ste/_de bzhin
[\[130a.4\]]du bsgrub bya dbang du bya'o/_/de ltar gzhan du yang ji ltar rigs pa'i sbyor bas sbyar ba'i rjes su 'brangs te sbyar bar bya'o/_/sngags bzlas de bzhin sbyin sreg dang /_/de nyid bsgom dang mchod pa dang /_/snying rjes sngags ni 'grub 'gyur te/_/gzhan du mchog tu nyon mongs 'gyur/_/zhes
[\[130a.5\]]so/_/AHphu zhes pa ni sngags 'di bzlas te tsan+dan las mtha' yas kyi gzugs byas te lte ba yan chad skyes pa'i gzugs dang /_man chad klu'i mjug mar byas te lag pa bzhi pa/_lag pa g.yon par bdud rtsi'i thod pa dang pad+ma thogs pa/_g.yas pas bdud rtsi'i 'bras bu dang rin
[\[130a.6\]]po che thogs pa/_steng du gdengs ka bdun gyis brgyan pa byas te 'o ma dang /_zho dang /_mar dang /_sbrang rtsi dang /_sha ka ra zhes bya ba bdud rtsi lngas bkru bar bya'o/_/de nas ut+pal sngon pos mchod par bya'o/_/bu mo nag mos bkal ba zhes pa ni/_rams su bcos pa'i skud pas
[\[130a.7\]]phyogs brgyad du lan brgyad du dkri bar bya'o/_/shin tu zhes bya ba ni sngags kyi sgra gsal bas so/_/khros pa'i sems kyis zhes pa ni zhe sdang chen po'i sems kyis so/_/dgon pa'i gnas su zhes pa ni ji ltar skye bo rnams kyis sngags bzlas pa'i sgra mi thos pa'o/_/a rdza ka zhes pa ni sdong
[\[130b\]]
[\[130b.1\]]bu dkar po ste de'i snye ma ji lta bar zhes pa de la nyi mas reg pas skad cig gis rnam pa du mar 'gas par 'gyur ba de bzhin du klu rnams kyi mgo bo 'gas so/_/char chen sprin dral ba'i cho ga gsungs pa sprin rnams zhes pa'o/_/rdo rje gri gug gi bsgrub pa gsungs pa ni rdo rgyus kyi sgrub pa ste
[\[130b.2\]]rnam par snang mdzad la sogs pa bdud rtsi lnga dang rdo rgyus btags te/_sta res gcod par byed pa dang lhan cig tu mig tsam gyi ri lu byas te he ru ka'i khar bcug ste sngags bzlas nas ji srid du sku gzugs rang gi kha nas rang rang byung ste sgrub pa po la ma gtad pa de srid du stan gcig la 'bum
[\[130b.3\]]bzlas pas grub par 'gyur te/_rdo rgyus des ril ba spyi blugs kyi mgrin pa la ri mo bris na bsgrub bya 'khor dang bcas pa'i mgrin pa la de nyid snang bar 'gyur te/_'di ni 'phral du yid ches par byed pa'o/_/'di lta bus kyang dkon mchog gsum la sogs pa la gnod pa byed pa las mi
[\[130b.4\]]ldog na bcag par bya'o/_/rdo rje gri gug ces pa rdo rje'i gri gug lta bu ni rdo rje gri gug ste/_dper na rdo rje las byas pa'i gri gug ni gang du btab pa de nges par gcod par byed do/_/de bzhin du 'di yang dgra'i mgo bo gcod par byed do/_/rdo rje'i sta res bsgrub pa gsungs pa/_lha zhes pa ni
[\[130b.5\]]skar ma rgyal gyi tshes bco lnga la tshangs pa'i sa bon ni pa la sha'i sa bon te/_de blangs la ste res gcod par byed pa dang lhan cig tu cha bsnyams la mi bskyod pas sbrus te/_de las dgra sta bya ste nyi ma gzas bzung ba'i dus su de rkang pa'i 'og tu mnan nas sngags bzlas so/_/sngon du bye ba
[\[130b.6\]]bzas te nyi ma gzas bzung ba'i nyin mtshan du bsgrubs nas de bdar la thig le sta re lta bu bya ste/_de nas lha gang la phyag byas te 'gas par 'gyur ro/_/'bras phub kyi me zhes pa ni a rka'i lo ma sa la sor brgyad brkos te de gzhug par bya/_de'i steng du 'bras phub kyi me bus te khri phrag
[\[130b.7\]]gcig bzlas pas de'i tshe bsgrub bya de rims kyis thebs par 'gyur ro/_/slar phyung ste 'o mas bkrus na rims las grol bar 'gyur ro/_/chang skyug par 'dod pas zhes pa ni sngon du lto bar chang sngags las bsgrubs te chang skyugs par byed par 'dod pas so/_/bsgrub bya'i lte bar
[\[131a\]]
[\[131a.1\]]yaM yongs su gyur pa las rlung gi dkyil 'khor bsgom par bya'o/_/de'i steng du maM yongs su gyur pa las chang lto bar bsgom par bya'o/_/bsgrub bya yang skra grol zhing chang skyugs par bsgoms te sngags brgya rtsa brgyad bzlas so/_/oM he badzra ma d+ya mud gi ri
[\[131a.2\]]ya hUM hUM hUM phaT swA hA/_de'i 'og tu chang skyugs par 'gyur ro/_/sngon du ku ru ku l+le'i sngags bsgrubs pa'i rnal 'byor ba'i dbang du byas te dgug pa gsungs pa ni bud med ces pa'o/_/zla ba dang nyi ma dag rnam par gzung ba'i cho ga gsungs pa/_zla ba dang nyi ma zhes pa ste/_sngon du
[\[131a.3\]]bsnyen pa bye ba bdun bzlas te sngags bsgrub par bya'o/_/sA lu btags pa'i zla ba dang nyi ma byas te rlangs pa la bcos nas sor bzhi pa'i rdo rje'i chu blugs pa'i kham por du bcug la sngags bzlas par bya'o/_/nyi ma'i phyogs kyi sngags 'di'o/_/zla ba'i phyogs kyi sngags ni oM badzra
[\[131a.4\]]tsan+d+ra ma tsa la ma tsa la tiSh+Tha tiSh+Tha he ba dzrA ya hUM hUM hUM phaT swA hA/_khri bzlas pas 'dug par 'gyur ro/_/dri chu las phyung bas ni grol bar 'gyur ro/_/rdo rje skar ma gsungs pa/_oM na gra zhes pa sngon du 'bum bzlas te pad+ma dmar po'i sbyin sreg byas nas sngags bsgrub par bya'o/_/oM na grA na grA
[\[131a.5\]]ku mA rI ke Di bya lo tsa ne swA hA zhes bya ba 'dis tshes bcu gsum mam bdun gyi mtshan mo'i thun mtshams su bu mo'i lus dang mig gnyis la brgya rtsa brgyad mngon pa bsngags te mchod nas snyan gsan dbab par bya'o/_/da ni sngar gsungs pa'i rengs pa la sogs pa'i sbyor ba'i lha gsungs
[\[131a.6\]]pa/_rdo rje ma zhes bya ba la sogs pa'o/_/le'u gnyis pa'i bshad pa'o//_//sngags dang dbyibs dang chos bdag nyid/_/sbyor ba rnam pa gsum du 'dod/_/ces bya ba'i rigs pa 'dis chos dang sngags kyi bdag nyid kyi sbyor ba brjod nas/_dbyibs kyi bdag nyid kyi sbyor
[\[131a.7\]]ba gsungs pa/_lha'i le'u zhes bya ba chos thams cad kyi rang bzhin bde ba chen po'i tshul gyis rol pas lha ste lha nyid lha'o/_/de nyid rtogs par byed cing gtan la 'bebs pa'i gzhung ni le'u'o/_/byams pa la sogs pa rnal 'byor pa'i byang chub kyi sems bskyed pa ni rang dang gzhan
[\[131b\]]
[\[131b.1\]]gyi don sgrub par byed pas 'jug par bya'o zhes pa ni dang po tshad med pa bsgom pa gsungs pa/_dang por byams pa bsgom par bya/_/zhes pa ste/_sems can thams cad la tshad med pa'i phan pa dang bde ba nye bar sdud par byed pa'i byams pa bsgom par bya'o/_/de nas de rnams sdug
[\[131b.2\]]bsngal dang de'i rgyu las bsgral ba'i bsam pa'i ngo bo nyid kyis snying rje'o/_/ma rig pa dang bral bas dge ba'i phyogs la rab tu 'jug pa la dga' ba'i sems de ni dga' ba'o/_/srid pa zhi zhing mnyam pa nyid la 'jug pa rnams la ltos pa med pa ni btang snyoms so/_/yang na dga' ba
[\[131b.3\]]dang bde ba nyer bar sdud pa'i rang bzhin mnyam pa nyid byams pa'o/_/ka ni bde ba chen po'o/_/ru ni sdud par byed pa ste/_snying rje ni gnyis su med pa'i bde ba chen po la brtson pa'o/_/de nyid la mchog tu lhan cig skyes pa rjes su myong bar dga' ba ni dga' ba'o/_/de nyid du nyon mongs
[\[131b.4\]]pa rnams la rnam pa thams cad du btang snyoms su byed de dpyod pa med pa'o/_/de'i 'og tu stong pa'i byang chub sems zhes pa ni chos thams cad dmigs pa med cing ngo bo nyid dang bral ba ni stong pa nyid do/_/de nyid byang chub ste chos thams cad kyi don dam pa rtogs pa ste/_shes
[\[131b.5\]]rab kyi pha rol tu phyin pa lhan cig skyes pa'i gnas skabs so/_/de nyid mtshan ma med pa la sogs pa yang bsdus so/_/stong pa nyid 'di la gang du ci yang rgyu dang 'bras bu yod pa ma yin te/_de ltar na chos thams cad rgyu dang 'bras bu med pa'i rang bzhin pas smon lam gang gis
[\[131b.6\]]gang du yang yod pa ma yin no/_/yan lag bzhi gsungs pa/_gnyis pa la ni sa bon bsdu/_/zhes pa ni sa bon ni bskyed pa'i rgyu'o/_/bsdu ba ni nye bar bskyed pas bsdus pa ste/_hUM la sogs pa las bskyed ces pa'i don to/_/yang na sa bon gyis bsdus pa ni mngon par byang chub
[\[131b.7\]]pa bzhi'o/_/de nas gzugs rdzogs pa dang de'i 'og tu yi ge dgod do/_/stong pa nyid bsgom pa'i 'og tu raM las zhes pa ni raM las nyi ma bsgoms la nyi ma de la hUM la sa byung ba'i de bzhin gshegs pa lnga'i rang bzhin kha dog sna tshogs pa'i rdo rje ni sna tshogs rdo rje'o/_/ra bzhes pa ni 'jig rten gyi
[\[132a\]]
[\[132a.1\]]khams la sogs pa'i tshad kyis sa'i 'og dang steng du tshangs pa'i gnas la thug par rdo rje 'bar ba'i rang bzhin zur bzhi pa sna tshogs rdo rje 'phros par bsgom mo/_/steng du yang rdo rje'i rang bzhin gyi dra ba'o/_/yang zhes pa ni 'og tu rdo rje'i rang bzhin gyis 'bar ba dang ldan
[\[132a.2\]]par bsgom par bya'o/_/de nas de'i dbus su yang dag par byung ba'i pad+ma la/_ro zhes pa chos thams cad bdag med pa'i phyag rgya'i rang bzhin no/_/de nyid kyis gsungs pa/_mkhas pas chos kyi bdag nyid can/_/zhes so/_/de steng rnal 'byor pa gnas nas/_/zhes pa ni de'i steng du
[\[132a.3\]]gnas pa bdag nyid he ru ka nyid du rnam par bsgom par bya'o/_/rang gi snying gar zhes pa ni ro'i snying ga'o/_/zhe sdang bdag nyid ces pa ni zhe sdang gi rnam par dag pa'o/_/'dis ni dpa' bo gcig pa bsgom pa gsungs so/_/rnal 'byor ma brgyad kyis bskor ba mngon par byang chub pa lnga las bskyed
[\[132a.4\]]par gsungs pa/_yang na zhes pa ste byams pa la sogs pa bsgom pa'i 'og tu/_nam mkhar rje btsun dmigs nas ni/_/lha mo brgyad kyis mchod par bya/_/zhes so/_/ri dgas mtshan ma ni byang chub kyi sems so/_/nyi ma'i snod ces pa ni rin chen 'byung ldan gyis gang ba'i pad+ma'i snod do/_/
[\[132a.5\]]chu ni mi bskyod pa'o/_/sman ni mar me lnga'o/_/rdo rje ni rnam par snang mdzad do/_/ro ni sbrang rtsi'o/_/chos thams cad sgra brnyan lta bur rtogs pas cang te'u brdung ba'o/_/g.yung mos mgul nas 'khyud de thabs dang shes rab gnyis su med pa'i sbyor bas mchod pa byed do/_/de'i 'og tu stong
[\[132a.6\]]pa nyid kyi byang chub bo/_/de'i 'og tu bsrung ba'i 'khor lo'i dbus su pad+ma 'dab ma brgyad pa dur khrod brgyad kyis bskor ba/_pad+ma'i lte ba la ro bsgom par bya'o/_/de'i snying gar/_A li zla ba kA li nyi/_/zhes pa ni A li las zla ba bsgom pa dang /_kA li las nyi ma'i dkyil 'khor ro/_/de'i dbus
[\[132a.7\]]su zhes pa ni rdo rje'i dbus su ste/_sa bon de nyid ces pa ni hUM ngo /_/sems dpa' zhes pa ni rdo rje sems dpa' ste/_'di ni de bzhin gshegs pas gsungs pa'o/_/gang las she na/_dam par dga' ba'i rang bzhin can/_/zhes gsungs pas so/_/rnam par spro zhes pa ni hUM de nyid las so/_/
[\[132b\]]
[\[132b.1\]]rang lus 'od ces pa ni kye'i rdo rje'i sku lta bu'i 'od zer dang /_rnal 'byor ma yang ngo /_/bsdu ba ni sdud par byed pa ste gzhug pa'o/_/snying gar zhes pa ni hUM la ste/_'di ni bya ba grub pa'i ye shes so/_/de'i 'og tu rnal 'byor pa shin tu rnam par dag pa'i chos kyi dbyings kyi ngo bo zhe sdang gi
[\[132b.2\]]bdag nyid ni kye'i rdo rjer gyur pa'o/_/thabs dang shes rab kyi rnam par dag pas sngon dmar du snang ba'o/_/dbugs phyung zhes bya ba la dbugs phyung ba ni gyen du dbugs phyung ba ste ro'o/_/dur khrod ces pa ni 'dir yi dgas dang ro la sogs pa'i gnas so/_/yang na dur khrod ni lus te/_
[\[132b.3\]]mgon po rol zhes pa ni rdo rje sems dpa'o/_/rnal 'byor ma ni brgyad kyis zhes pa ni gau rI la sogs pa brgyad kyis so/_/rol zhes pa ni rang gi shes rab dang lhan cig tu gnyis su med pa'i sbyor bas dgyes pa'o/_/lus ji ltar dur khrod yin snyam pa la/_dbugs phyung ba yi rigs
[\[132b.4\]]pa'am/_/zhes bya ba gsungs te/_dbugs ni srog dang rtsol ba dag gi rigs pa 'dis so/_/thugs kyi rgyal po de phyag bzhi par gyur pa yin no/_/ji ltar snyam pa la bdud bzhi rnam par dag pas zhes bya ba gsungs so/_/sngar gsungs pa'i kha dog dang rang bzhin te/_nag po ni mi bskyod
[\[132b.5\]]pa'o zhes bya ba'i don to/_/yang na kha dog dang dbyibs dang skra dmar ser gyen du brdzes pa dang /_go cha dang phyag rgya lngas brgyan pa rol bzhugs pa dur khrod la sogs pas bskor ba bcom ldan 'das ma rdo rje lcags sgrog ma dang lhan cig gnyis su med par lhan cig skyes pa'i snyoms par
[\[132b.6\]]'jug pas zhugs pa/_khams gsum gyi bdag nyid can gyi ro zhes pa ni khams gsum ma lus pa bdag med pa'i rang bzhin gyi ro mnan pa'i bcom ldan 'das yum dang bcas pa'o/_/lha'i le'u bshad pa ste gsum pa'o//_//lha dbang bskur ba'i le'u bshad par
[\[132b.7\]]bya'o zhes pa'i lha ni sngar gsungs pa dang 'chad par 'gyur ba'o/_/ye shes kyi 'khor lo sngon du bcug ste dbang bskur ba ni ye shes kyi chus nyon mongs pa'i dri ma thams cad 'khru bar byed pas dbang bskur ba'am/_yang na lhas dbang bskur ba ni lhas dbang bskur ba'o/_/rang gi snying
[\[133a\]]
[\[133a.1\]]gar sa bon zhes pa ni kye'i rdo rje'i snying ga'i nyi ma la rang gi sa bon ni hUM ngo /_/lha mo brgyad kyis zhes pa ni gau rI la sogs pa'o/_/rang gi sa bon las yang dag par spros te mchod la rjes su blang ba zhes pa ni gsol ba gdab pa'o/_/rdo rje'i glus kyang zhes pa ni ko l+la i re T+Thi
[\[133a.2\]]a bo la zhes bya ba la sogs pa'o/_/rang gi rigs kyi bdag po mi bskyod pa'o/_/lha'i lus kyis gnas par bya'o zhes pa ni sgyu ma lta bu gnyis su med pa bde ba chen po'i rang bzhin gyi bdag nyid kyis chos thams cad lhag par mos te thams cad du gnas par bya'o/_/lha dbang bskur ba'i
[\[133a.3\]]le'u bshad pa ste bzhi pa'o//_//da ni sngags dang lha dag gi de kho na nyid kyi le'u bshad par bya'o/_/de bas na de'i thabs kyis chos thams cad kyi de kho na nyid gsungs pa/_gzugs med ces pa ni gzugs kyi skye mched do/_/lta ba po zhes pa ni mig gi skye mched dang /_bdag
[\[133a.4\]]dang gang zag la sogs pa'i rang bzhin no/_/ji ltar med snyam pa la gsungs pa/_ngo bo nyid kyis gzugs la sogs pa rang bzhin med de/_ngo bo nyid ces bya ba'i don to/_/reg pa med ces pa dang /_reg bya yod pa ma yin zhes pa ni sa la sogs pa'am/_gzugs kyi phung po'am
[\[133a.5\]]skye mched bcu dgag par mdzad pa'o/_/phung po bzhi ni yid dam chos kyi skye mched ngo bo nyid med par ston par byed do/_/sems med ces bya ba la sogs pa la sogs pa la sems ni rnam par shes pa'i phung po'am yid do/_/sems las byung ba ni tshor ba dang /_'du shes dang /_'du byed kyi
[\[133a.6\]]phung po'am yid kyi dmigs pa'i yul gyi chos so/_/yang med ces pa ni nges par med pa ste/_gzod ma nas chos 'di dag skye ba med par dgag pa ni dngos por mngon par zhen pa dgag pa'i phyir ro/_/dngos po med ces pa ni yul dang dus nges pa nyid la dngos po med pa'o/_/
[\[133a.7\]]rnam pa thams cad kyi thams cad du dngos po med pa la ni de bzhin du dgag pa'i sbyor ba med pa'o/_/'o na de lta na de kho na nyid bsgom pa ji ltar gang du nye bar brtag par bya snyam pa la/_ma dang zhes bya ba la sogs pa gsungs te/_mchod par bya zhes pa ni dga' ba la sogs pa'i sgang
[\[133b\]]
[\[133b.1\]]cig bskyed par bya'o/_/sbyor ba rig pas zhes pa ni thabs dang shes rab gnyis su med pa'i sbyor ba shes pas so/_/rtag tu zhes pa ni skad cig kyang gzhan du sems ma yengs pas so/_/ma 'ba' zhig ma yin gyi gzhan la yang mchod par bya ba ni gar mkhan ma zhes bya ba la sogs pa
[\[133b.2\]]gsungs te/_gar mkhan ma zhes pa la sogs pa bsdus pa 'di'i bshad pa ni le'u 'di nyid las bcom ldan 'das rang gis mdzad par 'gyur ro/_/'byed pa ni gnyis su'am shes par 'gyur ba'o/_/'o na de kho na nyid la chags pa 'dis ci zhig bya snyam pa la phyag rgya lnga zhes pa
[\[133b.3\]]ste/_de gsungs pas phyag rgya rigs lnga rnams so/_/de las cir 'gyur snyam pa la thar pa'i rgyur zhes bya ba gsungs te/_kun rdzob tu de bzhin gshegs pas bstan pa ni mi gnas pa'i mya ngan las 'das pa lhan cig skyes pa bde ba chen po'i go 'phang ni thar pa ste/_de'i rgyus so/_/phyag rgya
[\[133b.4\]]'di dag ji lta bu snyam pa la gsungs pa/_rdo rje ni grags par zad do/_/yang na de bzhin gshegs pa lngas sam/_gnyis su med pa'i ye shes kyis te/_'dis zhes gsungs pa ni phyag rgyas gdab pa ste rgyu des phyag rgyar brjod do/_/yang na 'dis zhes pa ni rigs lnga'i
[\[133b.5\]]mtshan nyid kyi phyag rgyas gdab pa 'dis te de kho na nyid brtag pa la ste/_phyag rgya ni de kho na nyid kyi phyag rgya'i rgyu nyid 'dis so/_/'o na rigs lnga nyid las ci zhig gzhan yod pa ma yin nam snyam pa la gsungs pa/_rigs ni rnam pa lngar zhes gsungs te/_mchog ces pa ni rigs lnga po
[\[133b.6\]]'di dag mchog ste thams cad bsdus pa nyid yin pas 'di dag la brten nas rigs gzhan dang gzhan rnams kyang zhes bya ba'i don to/_/rigs de dag ci gang gi snyam pa la gsungs pa/_rdo rje'i phyag rgya Dom+bi zhes bya ba la sogs pa'o/_/gal te rigs 'di dag gang gi snyam pa la gsungs
[\[133b.7\]]pa/_de bzhin gshegs pa rnams kyi ste rnam par snang mdzad la sogs pa sangs rgyas rnams kyi'o/_/mdor bsdus pas ni bsdus pas so/_/de bzhin gshegs pa rnams kyi don ji lta bu snyam pa la/_de bzhin nyid du zhes pa ste/_gsungs pa chos thams cad rang bzhin med pa nyid de
[\[134a\]]
[\[134a.1\]]bzhin nyid de/_de bzhin gshegs pa de'i tshul gyis mi gnas par gnas pa'i sbyor bas so/_/dpal ldan zhes pa ni bsod nams dang ye shes kyi tshogs dang ldan pas so/_/de nyid kyi ye shes kyi tshogs kyis de bzhin nyid du gshegs nas slar bsod nams
[\[134a.2\]]kyi tshogs kyi mthus slar yang 'khor bar 'ongs te mi gnas pa'i mya ngan las 'das pa zhes bya ba'i don to/_/mdor bsdus na ni rnam pa lnga/_/zhes pa ni rdo rje sems dpa' de bzhin gshegs pa lnga'i nang du 'dus pa'o/_/gzhan yang gsum du sdud par byed/_/ces pa ni gang las snyam
[\[134a.3\]]pa la/_sku gsung thugs kyi dbye ba yis/_/zhes bya ba gsungs te/_rdo rje sems dpa'i rang bzhin gyis dbyer med kyang /_sku la sogs pa'i dbye bas rnam pa gsum/_/zhes bya ba'i don to/_/rnam pa gsum gang snyam pa la/_/rigs lnga rnams ni 'byung ba lnga/_/zhes bya ba gsungs
[\[134a.4\]]te/_phung po lnga'i rang bzhin nam/_sa dang /_chu dang /_me dang /_rlung dang nam mkha' rnams so/_/phyag rgya'i don sngar bshad nas rigs kyi don gsungs pa/_rigs ni grangs zhes bya ba zhes pa ni dga' ba la sogs pa'i dbye bas bde ba chen po 'dis rigs zhes bya bar mngon par brjod pa'o/_/
[\[134a.5\]]da ni sngags dang lha dag gi de kho na nyid ston par byed pa'i gzhi gding bar bya ba'i phyir ro/_/sgom pa po med pa ni byed pa po'o/_/sgom pa 'ang med ces pa ni bsgom pa'o/_/yang na sgom pa po med ces pa ni gang las gang gi phyir zhe na/_phung po lnga'i bdag nyid kyi dngos po med pa'o/_/gsungs
[\[134a.6\]]ba rigs pa ste rgyu des sngags dang lha yang med de dngos po skye ba med ces bya ba'i don to/_/gal te 'on sngags dang lha med pa de'i tshe chos thams cad med pas ngal ba 'bras bu med pa yin no snyam pa la yod ces bya ba smos te/_gal te yod na yang rtag par lta bar lta ba'o snyam pa la spros pa
[\[134a.7\]]med ces pa ste spros pa ni 'khrul pas kun du brtags pa'i gzung ba la sogs pa'o/_/des stong pa nyid kyis gnas pa ste/_gnas pa med pa'i sbyor bas lhan cig skyes pa'i de bzhin nyid kyi gnas su'o/_/de nyid kyis na/_nges par dngos po 'di dag kun/_/de bzhin nyid du rnam par
[\[134b\]]
[\[134b.1\]]dag_/ces 'chad par 'gyur ro/_/gang dag de bzhin gshegs pa de dag gi ming ni ci/_rigs drug ni gang dag snyam pa la/_rnam par snang mdzad mi bskyod pa/_/zhes bya ba gsungs te/_rin po che ni rin chen 'byung ldan no/_/A ro l-i ka ni 'od dpag tu med pa ste/_ro l-i ka ni rtsod
[\[134b.2\]]pa'o/_/de yang mchog tu dga' ba'i rang bzhin 'dod chags chen po la yod pa ma yin pas A ro l-i ka go/_/'di dag nyid kyi ming gzhan gyis rtogs par bya ba'i phyir gsungs pa/_tshangs pa khyab 'jug ces bya ba la sogs pa'o/_/ji ltar 'di dag gi ming de skad ces bya snyam pa
[\[134b.3\]]la gsungs pa/_tshangs pa mya ngan las 'das pa/_/zhes bya ba la sogs pa'o/_/mya ngan las 'das pa ni me long lta bu'i ye shes te/_de'i phyir mya ngan las 'das pa'i rang bzhin gyis sangs rgyas rnam par snang mdzad la tshangs pa zhes gsungs so/_/shin tu rnam par dag pa
[\[134b.4\]]chos kyi dbyings de chos thams cad kyi rang bzhin yin pas khyab pa ni bzhugs pa ste/_mi bskyod pa la khyab 'jug ces gsungs so/_/bya ba grub pa'i rang bzhin gyis sems can 'di dag thams cad kyi 'jig rten dang 'jig rten las 'das pa'i don gyi mtshan nyid dge ba ster bar
[\[134b.5\]]byed pas zhi ba ste don yod grub pa'o/_/mnyam pa nyid kyi ye shes kyi rang bzhin gyis chos thams cad mnyam pas thams cad ni rin chen mchog go/_/so sor rtog pa'i ye shes kyi rang bzhin gyis de kho na nyid so sor rtogs pa bde ba chen po nam mkha' lta bu nyid kyis de kho na nyid
[\[134b.6\]]ni 'od dpag tu med pa'o/_/dga' ba ni lhan cig skyes pa'i bde ba chen po de rtogs pa'i rang bzhin tsam gyi gnas skabs kyis rnam par sangs rgyas ni rdo rje sems dpa' ste/_rigs thams cad bsdu na de bzhin gshegs pa drug go/_/de nyid kyis rnam par sangs rgyas zhes pa ni
[\[134b.7\]]khyad par du 'phags pa'i sangs rgyas ni rnam par sangs rgyas so/_/yang na shes rab nyid rigs te rigs su bya zhing brtag par bya ba 'dis rigs so/_/de nyid la mtshon par bya ba dang mtshon par byed pa med pas stong pa nyid du'o/_/sgom pa po med pa ni rnal 'byor par dmigs pa
[\[135a\]]
[\[135a.1\]]med pa'o/_/de bzhin du bsgom pa'ang med ces pa de ltar de'i gnas skabs kyi sngags kyi sngags med pa dang lha med pa'o/_/spros pa med pa las ni zhes pa de nyid bde ba chen po yid kyi rang bzhin nyid sngags so/_/lha yang bde ba chen po'i rol pa'i rang bzhin nyid dam/_lus
[\[135a.2\]]las byung ba nyid lha ste de'i tshul gyis mdzes pas rnam par snang mdzad pa'o/_/gnyis su med pa'i ye shes nyid dbyer med pa nyid kyis mi bskyod pa'o/_/'bras bu dang bcas pa nyid kyis don yod grub pa'o/_/sangs rgyas thams cad kyi yon tan rin po che 'byung ba'i rgyu nyid kyis rin
[\[135a.3\]]chen mchog go/_/spros pa med pa nyid rtsod pa'i dngos po med pas A ro l-i ka go/_/de dang de nyid thams cad nye bar sdud pa'i tshul nyid kyis sems dpa' ni rdo rje sems dpa' ste/_srid pa gsum gcig pa'i tshul can des gnas can no/_/de nyid tshangs pa la sogs pa'i sgras kyang
[\[135a.4\]]bshad par bya snyam pa la gsungs pa/_tshangs pa zhes pa'o/_/gang las snyam pa la gsungs pa/_tshangs pa mya ngan las 'das pa/_/zhes pa ste/_shin tu zhi zhing gnyis su med pa'i ye shes mya ngan las 'das pa'i rang bzhin nyid tshangs pa'o/_/chos thams cad la khyab pas ni khyab
[\[135a.5\]]'jug go/_/thams cad du zhi ba'i tshul gyis zhi ba'o/_/thams cad kyi bdag nyid dang chos thams cad kyi rang bzhin du gnas pas na thams cad do/_/bde ba'i mchog nyid kyis dmigs pa med pa'i bde ba chen po nyid kyis de kho na nyid kyang de'o/_/dga' ba ni shes rab dang thabs gnyis
[\[135a.6\]]su med pa'i sbyor bas rtogs pa de'i phyir rtogs pa'i rang bzhin nyid rnam par sangs rgyas te khyad par gyis sangs rgyas pa'o/_/yang na de nyid lus las yang dag par byung ba yis/_lha nyid ces bya bar yang brjod pa yin no/_/bcom ldan 'das zhes bya bar yang gsungs te/_gang gi phyir
[\[135a.7\]]snyam pa la/_bcom pa mnga' zhes bya ba 'di gsungs te/_bcom zhes bya ba ni/_dbang phyug dang ni gzugs bzang dang /_/dpal dang grags dang ye shes dang /_/de nas brtson 'grus ldan gyur pas/_/de bas bcom pa zhes byar grags/_/zhes so/_/yang na nyon mongs pa la sogs pa'i
[\[135b\]]
[\[135b.1\]]bdud rnams rtsa ba nas 'don par byed pas na/_shes rab nyid la bcom par gsungs so/_/bcom pa 'joms par byed par gsungs/_/nyon mongs pa yi bdud bcom pas/_/shes rab nyon mongs bcom pa yang /_/de phyir shes rab 'joms par gsungs/_/shes so/_/sngar bstan
[\[135b.2\]]pa'i ma la sogs pa sgra'i don gsungs pa/_ma zhes pa ni skyed par byed pa ste/_gang gi phyir 'gro ba skyed par byed pa ni 'jig rten thams cad do/_/yang na 'gro ba zhes pa brten pa'o/_/bskyed pa zhes pa g.yo ba'o/_/yang na 'gro ba bskyed pa ni 'gro ba skyed par byed pa'i bde ba chen po ste/_
[\[135b.3\]]'gro ba skyed par byed pas shes rab nyid la mar gsungs so/_/de nyid sring mo ste/_gang gi phyir dga' ba la sogs pa 'byed cing ston par byed pas so/_/de nyid khrus mkhan ma ste 'dod chags kyi rang bzhin 'dod chags chen pos dag par byed pas khrus mkhan ma'o/_/de nyid sangs
[\[135b.4\]]rgyas thams cad kyi yon tan 'dren par byed pas bu mo'o/_/de nyid kyang gar mkhan ma ste/_chos thams cad kyi rang bzhin du gar byed pas sam/_gnas pa med pa'i sbyor bas g.yo ba nyid kyis gar mkhan ma'o/_/rnam par rtog pa de las byung ba'i nyon mongs pa thams cad kyis
[\[135b.5\]]reg pa'i yul ma yin pas reg tu med pa ste/_de nyid kyis g.yung mor gsungs so/_/da ni 'di lta bur gyur pa'i bde ba chen po gnyis su med pa'i rang bzhin can dpal he ru ka'i rnal 'byor pa rnams kyi sku dang gsung dang thugs kyi bya ba de thams cad phyag rgya dang sngags dang ting nge
[\[135b.6\]]'dzin gyi rang bzhin te/_de'i rang bzhin ma lus pa sna tshogs pa yin no zhes gsungs pa ni/_brjod pa yis ni bzlas par grags/_/rigs pa gzhan yang gsungs pa/_A li kA li rab brjod pas/_/zhes pa ste/_A li kA li dang bral bas brjod pa yod pa ma yin pa ma yin te/_de dag kyang so sor
[\[135b.7\]]sngags kyi rang bzhin nyid do/_/de gsungs pa A li kA li dag gi sngags/_gang yang de dag las byung gang /_/zhes so/_/yang gsungs pa/_gang yang nges par sngags yod min/_/'grub pa yod pas rnam par gnas/_/zhes so/_/mnan pa las byung ba des bris pa'i
[\[136a\]]
[\[136a.1\]]dkyil 'khor ste/_mnan pas dkyil 'khor 'dri ba la mngon par zhen pa rnams zlog par byed do/_/lag pa bskyod pa ni rnam pa sna tshogs kyi gar byed pas 'byed pa ste/_lag pa bskyod pa'i bye brag go/_/de thams cad kyi phyag rgya ni phyag rgya yin zhes pa ste/_de lta
[\[136a.2\]]bu'i rgyur gyur pa'i de kho na nyid gsungs so/_/'di ni bde ba chen po dang lha mngon sum nyid du mthong ba'i rang bzhin nyid kyis so sor snang ba'i phyag rgya mchog yin no/_/de la yid kyis gang bsams pa/_/zhes pa ni gnyis su med pa'i sbyor ba des gang bsams pa de nyid bsam
[\[136a.3\]]gtan no/_/gang las snyam pa la/_gang phyir rnam bsams bsam gtan no/_/zhes pa ste/_sems par byed pas bsams pa ste/_/de kho na nyid kyi tshul du rnam par sems par byed pa ste/_de nyid bsam gtan no/_/de kho na nyid kyi rnal 'byor pa 'di'i ni gang nyid dmigs shing
[\[136a.4\]]bsams pa de nyid gnyis su med pa'i bde ba chen po der snang bas bsam gtan du gyur pa yin no/_/phung po dang khams dang skye mched dag las gzhan du bsam par bya ba yod pa ma yin no/_/de yang so sor gcig gam du mas dbyer med pas thams cad rnam par dag pa ste/_
[\[136a.5\]]gzhan du lhag ma yod pa ma yin no/_/gang dang gang du yid bsams pa/_/de nyid la sbyor shes par bya/_/gang du bskyod pa'i 'gro ba de/_/gang phyir de yi rang bzhin pas/_/zhes so/_/he ru ka gnas gnas pa yi/_/yan lag bskyod pa ji snyed dang /_/brjod pa yi ni tshogs
[\[136a.6\]]rnams kun/_/de snyed sngags dang phyag rgya yin/_/ji ltar pha yi bde thob pa/_/zhes pa ni pha ni bla ma ste/_de la yod pa'i man ngag gang yin pa'o/_/bde ba ni lhan cig skyes pa'i bde ba'i skad cig tsam mo/_/thob pa ni bde ba de la yun ring po'i dus su gnas pas mchog la sogs
[\[136a.7\]]pa'i yon tan dang ldan par rnal 'byor pa rang gi phyag rgya la ltos pa med par spyod par 'gyur ro/_/de ji ltar snyam pa las/_gang gis 'chi ba zhes bya ba smos te/_gang gis ni bde ba chen po skyes pas rnam par rtog pa dang /_de'i mthu las byung ba nyon mongs pa'i dra ba gzung ba la sogs
[\[136b\]]
[\[136b.1\]]pa bshig nas lhan cig skyes pa'i bde ba de dang de nyid rang gis spyod par 'gyur te/_de nyid kyang de lta bur gyur pa'i bde ba yang dag par rtogs par byed nus te/_rang rig pa tsam de kho na nyid mthar phyin pa'i dngos po med pa'i bsam gtan zhes gsungs te/_don dam pa'i bsam gtan
[\[136b.2\]]gyi sgrar brjod do/_/de bas bsam pa'i dmigs pa med de de kho na nyid kyi yul can nyid do/_/de kho na nyid kyi le'u ste lnga pa'i bshad pa'o//_//de ltar de kho na nyid kyi rnal 'byor gyis drod thob pa'i rnal 'byor pa rnams kyi spyod pa gsungs pa/_de nas gzhan zhes pa ste/_de nas
[\[136b.3\]]ni de kho na nyid kyi rnal 'byor ba'i de kho na nyid bshad pa las gzhan de dang de dag gi spyod pa bya ba'o/_/pha rol 'gro ba zhes pa ni spyod pa ma lus pa'i mchog tu gyur pa ste/_'di ni shin tu spyod pa dang ldan pa gtso bor gyur pa zhes bya ba'i don to/_/gang gis grub pa'i mthar 'gro ba zhes pa ni gang
[\[136b.4\]]gis ni 'chad par byed pa'i spyod pas so/_/grub pa'i mthar ni rnal 'byor ba rnams kyi spyod pa'i gzhung ngo /_/'gro ba ni de don du gnyer ba rnams la de bzhin du bshad par bya'o zhes pa'o/_/ci'i phyir snyam pa la/_kye yi rdo rje dngos grub rgyus/_/zhes pa ste/_kye'i rdo rje ni dngos grub de'i
[\[136b.5\]]mtshan ma ste/_gsungs pa yongs su shes pa dang spyod pa spyad do/_/da ni de'i chos kyi rgyal srid nyid kyi dbang du byas te/_rgyal tshab kyi rgyan rnams re zhig ji snyed pa bshad par bya'o/_/sgom pa po yis zhes pa ni/_/des na gnyis su med pa'i de kho na nyid bsgom pa'i rnal 'byor ba rgyal ba'i
[\[136b.6\]]sras kyi thu bos so/_/rnam gzung bya zhes pa ni khyad par du sangs rgyas lnga'i rigs kyi rna cha la sogs pa gzung bar bya'o/_/bcu phyed ces pa ni bdud rtsi lnga'o/_/he ru ka yi sbyor ba yis/_/zhes pa ni he ru ka'i rgyu la sogs pa stong pa nyid la sogs pa'i bdag nyid du sbyor ba gang yin pa de
[\[136b.7\]]ni he ru ka'i sbyor ba ste/_de'i kha dog lnga rnams la zhes pa la/_lnga ni bram ze la sogs pa dang rdo rje'i rigs la sogs pa'i mthar thug pa tha ma rnams la mnyam pa nyid kyis spyod pa dang /_slong ba dang /_reg pa la sogs pa'i chos byed pa'o/_/yang na sangs rgyas lnga'i bdag nyid du phung po
[\[137a\]]
[\[137a.1\]]lnga rnams la'o/_/de nyid la mnyam pa nyid gsungs pa/_kha dog lnga dang yang dag ldan/_/zhes so/_/kha dog lnga ni de bzhin nyid du bsdus pas kha dog gcig ni gnyis su med pa'o/_/brtag pa ni bsam pa'o/_/gang la snyam pa la/_kha dog sna tshogs pa nyid ces
[\[137a.2\]]bya ba gsungs te/_gang gi phyir ni don dam pa las so/_/dbye ba brtag mi bya zhes pa ni dmigs par mi bya'o/_/da ni spyad pa spyod du rdung ba nyid rnyed pa'i phyir rnal 'byor ba'i spyod pa'i bsam gtan gyi rjes su mthun pa'i gnas gsungs pa/_shing gcig ces bya ba la sogs pa ste/_
[\[137a.3\]]gnod sbyin la sogs pas byin gyis brlabs pa dang ldan pas gtso bor gyur pa'i shing dang /_khyab 'jug ma la sogs pa'i ma mo'i gnas dang /_rnal 'byor ma'i gnas dang zhing la sogs pa'o/_/dgon pa ni bgrod par dka' ba dang /_lam ring ba rnams so/_/yang na rkang pa dang
[\[137a.4\]]lag pa la sogs pa'i yan lag dang ldan pa'i lus nyid gcig tu thun mong ma yin pa'i shing ste/_bde ba chen po'i 'bras bu chen po sbyin par byed pa'o/_/de nyid dbugs phyung bas dur khrod do/_/ma mo ni rtsa la sogs pa'i rang bzhin gyi rnal 'byor ma rnams kyi khyim mam ma ni skyes par
[\[137a.5\]]byed pas kye'i rdo rje rang gis shes rab nyid khyim ste gnas so/_/mtshan mo ni shes rab kyis 'dod chags la sogs pa 'gags pa nyid do/_/dben pa ni snying stobs la sogs pa'i kun du rtog pa dang bral ba'o/_/bas mtha' ni 'khor lo dag gi nang gi lam rnams so/_/dro ba cung zad
[\[137a.6\]]rnyed nas zhes pa ni cung zad rnal 'byor gyi mthu thob pa na spyod pa bya'i gzhan du ma yin no/_/de nyid kyis 'chad par 'gyur ba las 'jigs pa'i gzugs kyis zhes pa'o/_/gal te 'dod ces pa ni nges pa thams cad du spyod pa bya ba med par ston par byed do/_/'on kyang tshe 'di nyid la dngos
[\[137a.7\]]grub rtog par 'dod pa rnams la/_gal te 'dod na de'i tshe spyod pa spyad do/_/ci gcig pu zhig gis sam zhe na ma yin no zhes gsungs pa/_'dis zhes pa 'chad par byed pas so/_/de nyid gsungs pa bzhin mdzes ma bya ba la sogs pa gsungs pa'o/_/mi yi bu mo blangs nas ni/_/
[\[137b\]]
[\[137b.1\]]de la chos ni bshad par bya/_/phyag rgya chen po zhes brjod pa/_/dngos grub de dang lhan cig 'gyur/_/zhes so/_/skal ba dang ldan pa'i lha'i rigs te yi dam gyi lha'i rigs so/_/ku ru ku l+le la sogs pa'i rnal 'byor pa'i bsam pa gsungs pa/_byang chub sa bon rab btang nas/_/zhes pa
[\[137b.2\]]ni byang chub tu sems bskyed pa'i rim pa dang /_gsang ba'i dbang bskur ba la sogs pa'i rim pas zhes bya ba'i don to/_/de'i tshe rdo rje ldan pas mchog_/ces pa ni rdo rje'i tshig dang ldan pa nyid kyis glu blang bar bya ste/_grong gi glus bya ba yang ma yin no/_/glu yang blang ste shes
[\[137b.3\]]rab dang /_/rnal 'byor ma ni des mnyes so/_/rnam pa de bzhin gzhan du yang /_/rnal 'byor rig pas de ltar bya/_/zhes so/_/de nyid kyi rnam par dag pa gsungs pa/_kye yi rdo rje'i nga rgyal gyis/_/sngags kyi dag pa glu yin te/_/gar ni bsgom pa'i rang bzhin yin/_/lag pa
[\[137b.4\]]rkang pa spyod pa dag_/de nyid kyis gsungs pa/_rdo rje rkang pa yis zhes pa dang /_rnal 'byor zhe sdang rnam dag pa/_/zhes pa'o/_/thams cad du dam tshig thob par bya ba gsungs pa/_sman yang bza' bar bya ba dang /_/zhes pa ni rnam par snang mdzad do/_/chu zhes pa ni rdo rje'i chu'o/_/
[\[137b.5\]]rkun ma'i skra zhes pa ni mtshon gyis phug pa dang 'gegs nas bsad pa'i rkun ma'i skras cod pan bya'o/_/de nyid las yang hUM byung zhes pa ni rus pa'i rgyan byas pa'am/_kye'i rdo rje dang sbyar bar bya/_/zhes pa ni bsgom pas sbyar bar bya'o/_/skra yi skud pa nyis skor gyis/_/zhes pa ni
[\[137b.6\]]rkun ma'i skra'i ska rags nyis skor bcing bar bya'o/_/nyis skor gyi rnam par dag pa gsungs pa/_shes rab thabs kyi rang bzhin gyis/_/zhes pa'o/_/thal ba zhes pa ni yan lag thams cad la'o/_/skra'i dag byed ces pa ni rkun ma'i skra'i mchod phyir thogs pas spras pa'o/_/rdo rje
[\[137b.7\]]thod pa ni kye'i rdo rje ste de'i spyod pas so/_/ngo tsha ba ni 'dzem pa'o/_/bya ba ni las so/_/bdag nyid kyang zhes pa ni bdag tu lta ba rtsa nas dbyung ba'o/_/lus ni sbyin pa gtang bar bya/_/zhes pa ni thams cad du rdo rje rnal 'byor ma la sogs pa dang /_sems can thams cad kyi phyir ro/_/skal
[\[138a\]]
[\[138a.1\]]dang skal min rnam dpyad na/_/zhes pa ni gcig dang du ma'i sbyor ba dang ldan pas sbyin pa dang sbyin par byed pa la sogs pa mi dmigs pa'o/_/gang gi phyir don dam pa la sbyin par mi bya ba de'i phyir rnal 'byor pas mi sbyin te lus mi sbyin zhes bya ba'i don to/_/dngos grub
[\[138a.2\]]thob pas kyang /_/zhes bya ba ni rnal 'byor pa rnams kyis nges par bla ma la phyag bya ste/_gzhan du dngos grub thams cad las nyams te dmyal ba nyid du ltung ngo zhes bstan pa'i phyir gsungs pa ni dngos grub thob pas kyang zhes pa ste/_mnar med spang ba'i rgyu yis zhes so/_/mnar med pa
[\[138a.3\]]ni dmyal ba chen po ste/_de spang ba'i phyir zhes bya ba'i don to/_/lus la sogs pa'i bya ba nges par ni bslab pa'o/_/dkyil 'khor du 'jug pa la sogs pa ni dbang ngo /_/ngo tsha ba ni rang gi rigs kyi rjes su mthun pa'i bya ba mi spyod pa dang khrel yod pa'o/_/dngos po thams cad ngo bo
[\[138a.4\]]yis/_/zhes pa ni dngos po thams cad ni phung po lnga'o/_/de rnams kyi ngo bo ni bla na med pa de bzhin nyid de'i tshul gyis ni stong pa nyid do/_/snying rje gsungs pa/_snying rje chen po zhes pa ste/_/de bas na stong pa nyid dang snying rje dbyer med pa'i skus gnas zhes bya ba'i don to/_/de la 'jigs par mi
[\[138a.5\]]bya zhes pa ni 'jigs pa'i rgyu mthong ba na rang gnyis su med par dmigs pas sems zhum par mi bya'o/_/de nyid kyis seng ge'i gzugs kyis zhes pa ni seng ge'i spyod pas so/_/rnam pa thams cad du de'i rang bzhin gyis 'jigs pa med par spyod pa'o/_/snying rje ni bde ba chen po'o/_/btung ba
[\[138a.6\]]ni gnyis su med pa'i a ba d+hU tI bzhos nas so/_/rnal 'byor btung ba zhes pa ni rnal 'byor pas btung ba de la dga' bar byed pa'o/_/de la dga' ba bskyed pa dang ldan pas btung ba gzhan gyi rol chags shing dga' bar mi bya'o/_/spyod pa'i le'u bshad pa ste drug pa'o//_//da ni spyod pa'i
[\[138a.7\]]rnal 'byor pa gzhan nam rang gi dam tshig la gnas pa'i rdo rje rnal 'byor ma la sogs pa mthong ba na skal ba med pa yongs su shes par bya bas yongs su shes par byed pa'i rgyu dam tshig gi phyag rgya bstan par bya ba'i phyir gsungs pa/_de nas brda'i le'u zhes pa ste/_skal ba med pa yongs su shes
[\[138b\]]
[\[138b.1\]]par bya ba'i phyag rgya ni brda ste/_de gsal bar byed pa'i nges pa'i tshig ni brda'i le'u'o/_/de ci'i phyir bya snyam pa la/_gang gi rnam par shes tsam gyis/_/zhes pas so/_/spun ni rdo rje spun no/_/sring mo ni rang gi dam tshig la gnas pa'i rdo rje'i sring mo'o/_/the tshom med pa ni som nyi med
[\[138b.2\]]pa'o/_/sor mo gcig ni legs par 'ongs sam zhes pa'i don to/_/bstan par bya zhes pa ni steng du bya ba'o/_/srin lag bstan par bya zhes pa ni rang gi dam tshig gis blta bar bya ba'am sor mo gzhan gyis so/_/pa ti sa zhes pa ni sor mo dbu ma gnyis dpral bar 'phred la 'jog pa'o/_/
[\[138b.3\]]rtse gsum zhes pa ni sor mo dbu ma gsum brkyang ba'o/_/mtshams kyi mtha' ni dpral ba'i dbus kyi steng gi gnas so/_/khro gnyer ni dpral ba'i gnyer ma bsdus pa'o/_/gtsug phud dgrol bar bya zhes pa ni gtsug phud dgrol ba'o/_/bya zhes pa ni slar la rnal 'byor pa rnams kyis smra
[\[138b.4\]]bar bya ba'o/_/rgyab ces bya ba ni rgyab phyir bsgyur ba'o/_/pho long zhes pa ni btsun mo dang rtse ba'i rgyus pags pa la sogs pa'i ri lu gyen du 'phen par ston ces bya ba'i don to/_/phyag rgya dang por bstan pa dang /_gnyis pa phyag rgya'i lan gyi dbye bas dam tshig shes par bya ba ni gsal bar
[\[138b.5\]]bya ba'o/_/smra bar byed ces pa ni rang gi dam tshig la gnas pa mthong na smra zhing bdag nyid gsal bar byed pa'o/_/'di ltar mthong ba dang gal te phreng ba ston pa ni lag pa ston par byed pa'o/_/'du bar byed ba ni bdag cag dang 'khor lo 'dir zer ba'o/_/de la phyag rgya'i lan me tog gi phreng
[\[138b.6\]]ba bor ba ni de lta bur ston pa'o/_/dam tshig la gnas par gyis zhes pa ni smras pa bzhin byed pa'o/_/rang gi dam tshig la ji ltar gnas par bya ba ni bdag ni bka' blo bde bar der 'gro bar bya'o/_/phyi rol zhes pa ni dur khrod la sogs par ro/_/'du bar zhes pa ni 'khor lor ro/_/bzang po'i
[\[138b.7\]]spyod yul ni zhing dang gnas la sogs pa gnas bzang por ro/_/de'i tshe gnas pa ni der 'dus pa ste/_rnal 'byor pa dang rnal 'byor ma 'dus pa'o/_/'dus pa can gyi gnas la sogs pa gzhan gsungs pa/_gnas dang nye ba'i gnas zhes bya ba la sogs pa'o/_/'di dag sa ni bcu
[\[139a\]]
[\[139a.1\]]gnyis rnams/_/zhes pa ni gnas la sogs pa'o/_/'di dag ni 'dir bdag po sangs rgyas dang byang chub sems dpa' rnams te/_rab tu dga' ba la sogs pa las gzhan ma yin no/_/sa bcu'i dbang phyug ni byang chub sems dpa'o/_/mgon po ni sangs
[\[139a.2\]]rgyas so/_/gnas la sogs pa'i gnas gsungs pa/_gnas ni dzA la n+d+ha rar gsungs/_/zhes bya ba la sogs pa'o/_/gnas 'di rnams kyang sum cu rtsa gnyis te/_mgo bo dang spyi gtsug la sogs pa'o/_/mi phyed ma la sogs pa rnal 'byor ma rnams te/_de bsdus shing nye
[\[139a.3\]]bar bsdus pas 'dus pa ni sa bcu gnyis rnams su'o/_/rnal 'byor ma rnams gnas su 'du ba'i gnas kyi nyi ma gsungs pa/_yi dgas zla phyed ces gsungs pa ni nag po'i phyogs so/_/rgyal mtshan ni 'phyang ba'o/_/mtshon gyis gsad pa ni 'thabs nas shi ba'o/_/lan
[\[139a.4\]]bdun pa ni skyed bdun pa ste/_kha na ma tho ba med par gyur pas gsad pa'i cho gas gsad de/_de ci'i phyir mi bza' snyam pa la/_snying rje bskyed par bya zhes gsungs te/_gsang ba'i cho ga 'di bza' ba'i don du ma yin te/_'on kyang ngan 'gro'i sems can snying rjes bsgral ba'i phyir ro/_/
[\[139a.5\]]yang na dngos po thams cad 'dus pa der gsad par bya'o/_/'o na ni stong pa nyid 'ba' zhig gis nyan thos kyi byang chub lta bur 'gyur ro snyam pa la gsungs pa/_snying rje bskyed par bya zhes pa ste/_snying rjes smon lam gdab par byas na bde ba chen po dang ldan pa'i stong pa nyid kyi skyon du mi
[\[139a.6\]]'gyur zhes pa'i don to/_/snying rje med na mi 'grub ste/_/zhes pa ni phyag rgya chen po'i dngos grub mi 'thob bo/_/de bas na dang por snying rje bskyed par bya'o/_/'o na gal te bza' ba'i phyir gsad pa'i cho ga ma yin na de'i tshe ci'i phyir snyam pa la/_gdug pa gzhug pa zhes gsungs te/_
[\[139a.7\]]gdug pa can rnams bstan pa la ste/_'jug pa ni rab tu 'jug par byed pa ste de'i don du'o/_/cho ga ni kha sbyor 'byed pa'i cho gas te/_gtso bo ni gtsor 'jug pa de'i don gyi cho ga nyid kyis so/_/sngar 'dus pa'i don du nyi ma gsungs pa/_de yang nyin mtshan no/_/de dag gi rnam par dag
[\[139b\]]
[\[139b.1\]]pa gsungs pa/_de la'ang 'di ltar rtogs par bya/_/zhes so/_/mi bya med ces pa ni 'jig rten na smad pa snying rje dang mi 'gal bas sdig pa med par dge ba'i sems kyis so/_/ji ltar bdag nyid ces pa ni stong pa nyid dang snying rjes so/_/de bzhin du sems can blta bar bya'o/_/bdag
[\[139b.2\]]nyid kyang ji ltar blta bar bya snyam pa la gsungs pa/_de bzhin bdag nyid bdag dang gzhan/_/zhes pa ste/_bdag nyid kyang de bzhin du bya ste/_bdag nyid ji lta bar gzhan du ma yin no zhes so/_/gnyis su med pa'i tshul 'dis chos rnams yang dag par bsams nas/_bza' btung
[\[139b.3\]]la sogs brtsam par bya/_/zhes pa ni dbyer med pa'i blos so/_/he ru ka dpal go 'phang zhes pa ni shes par bya ba'i go 'phang ste/_dpal he ru ka'i don la gnas pa zhes bya ba'i don to/_/su zhig he ru ka'i don du gang du gnas pa'i lus ngag gi bya ba phyag rgya dang sngags kyi rang bzhin yin
[\[139b.4\]]snyam pa la/_gsungs pa/_shrI ni gnyis med ye shes te/_/zhes so/_/he ni he'o/_/de'i don ni rgyu la sogs pa stong pa nyid dang /_rgyu dang 'bras bu dang /_gzung ba dang 'dzin pa la sogs pa stong pa nyid 'dis ni mtshan ma med pa'o/_/ru ni tshogs dang bral ba zhes bya ba ni tshogs ni sa la sogs pa kun du
[\[139b.5\]]gnas pa'o/_/de dang bral bas de la smon pas smon pa med pa ni ru zhes bya ba'i don to/_/ka ni stong pa nyid kyi don te/_gang du'ang mi gnas pa ni thams cad ci yang stong pa nyid de/_thams cad du gnas pa'i sbyor ba med ces bya ba'i don to/_/'di ni dpal he ru ka'i go 'phang ngo /_/sems
[\[139b.6\]]can gar dang gang rnams kyi/_/zhes pa ni 'dus pa la sogs par rgyal mtshan la sogs pa'i sha'o/_/mkhas pas zhes pa ni rnal 'byor dang rnal 'byor ma rnams kyis te/_rnal 'byor la mkhas pa ni mkhas pas so/_/sems can de dang de zhes pa ni skye ba gzhan gyi 'gro ba rnal 'byor
[\[139b.7\]]dang rnal 'byor ma'i dbang du 'gyur ba ste/_bka' nyan par 'gyur zhing sbyor ba la dga' bar 'gyur ro/_/ci 'di nyid ltar bza' 'am zhe na ma yin te/_rdo rje thod pa'i rnal 'byor pas zhes gsungs te/_sngar gsungs pa'i dpal he ru ka'i sbyor bas so/_/yang na rdo rje ni de bzhin gshegs
[\[140a\]]
[\[140a.1\]]pa'i sa bon rnams te b+h+rUM la sogs pa'o/_/ka pA la ni a las byung ba'i pad+ma'i snod do/_/rnal 'byor bas zhes pa ni 'og tu rlung dang me'i sbyor ba sngar byas te/_'bar ba dang khol bas rdo rje'i bdud rtsi dang gcig tu byed pa'o/_/yang na sems can gyi phung po rnam par rtog pa
[\[140a.2\]]ni sha ste/_de dang de dag gis sems can dang de dag gi phung po dbang du byed pa'i rang bzhin gyis spyod pa'o/_/brda dang gnas la sogs pa gtan la dbab pa'i le'u ste bdun pa'i bshad pa'o//_//da ni rtsa'i 'khor lo bshad pa/_rnal 'byor ma bco lnga bskyed ba dang rdzogs
[\[140a.3\]]pa'i rim pa'i dbye bas bsgom pa gsungs pa/_de nas rnal 'byor ma'i 'khor lo zhes pa'o/_/rnal 'byor ma rnams ni bdag med ma la sogs pa dkyil 'khor du 'dus pa'am/_ye shes kyi tshul gyis pad+ma la 'dus pa ni rnal 'byor ma'i 'khor lo ste de bshad par bya'o/_/nam
[\[140a.4\]]mkha'i khams la b+ha ga bsam/_/zhes pa ni stong pa nyid bsgoms pa'i 'og tu nam mkha'i rnam par dag pa chos kyi 'byung gnas bsam mo/_/de la/_dbus su bsgom par bya ba ni/_/ji ltar 'khor lo'i sngon du yin/_/zhes pa ni dkyil 'khor bsgom pa sngon du bya ba yin te/_lha rnams
[\[140a.5\]]'byung ba'i rim pas bsgom par bya'o zhes pa'i don to/_/ci rigs par zhes pa ni sa la sogs pa'i bsgom pa'i rim pas so/_/de nyid gsungs pa 'khor lo ni dkyil 'khor ro/_/ltung zhes pa ni sa ste sa'i dkyil 'khor zhes pa'i don to/_/chu ni sngon zhes pa ni me'i dkyil 'khor
[\[140a.6\]]gyi sngon du chu'i dkyil 'khor bsgom par bya'o/_/de ltar rlung gi sngon du me dang de nas rlung chen po'o/_/dkyil 'khor 'di rnams kyang /_ji ltar rigs par lha rnams te/_spyan la sogs pa'i rnam par dag pa'o/_/bsgom pa po yang de'i tshe rnal 'byor pa'o/_/ji ltar 'byung ba zhes pa ni
[\[140a.7\]]dkyil 'khor rnams 'byung ba'i rim pas de'i bdag nyid kyis rnam par gnas pa'o/_/chos 'byung las byung zhes pa ni chos kyi 'byung gnas kyi dbus su 'khor lo bzhi yongs su gyur pa las byung ba'i dkyil 'khor gyi 'khor lo'o/_/nyis brtsegs ni khang pa nyis rim mo/_/lte ba
[\[140b\]]
[\[140b.1\]]yis ni gcig yin te/_/zhes pa ni lte bas nye bar mtshon pas pad+ma ni dbus kyi pad+ma zhes bya ba'i don to/_/zur gsum gyis ni zhes pa ni chos kyi 'byung gnas kyis mtshon pas brtsegs ma gzhan phyi rol gyis te phyi'i gau rI la sogs pa'i gnas gru bzhi'o/_/de'i dbus su zhes pa ni dkyil
[\[140b.2\]]'khor gyi dbus su'o/_/de'i steng du ro'i snying gar zla ba ste/_de'i steng gi A li yongs su gyur pa las so/_/zla ba'i steng du sa bon a la sogs pa bco lnga'o/_/phyis ni nyi mas mnan pa'o zhes pa ni/_de'i 'og tu kA li yongs su gyur pa las byung ba'i nyi ma'i dkyil 'khor gyis mnan
[\[140b.3\]]pa'o/_/gnyis zhes pa ni nyi ma dang zla ba dag go/_/shes rab dang thabs dag 'dus pa ste/_'dus pa ni bde ba chen po shes rab dang thabs kyi sbyor ba las byung ba'o/_/de nyid kyis gsungs pa A li gnas pa ni shes rab ste zla ba'i gzugs kyis so/_/kA li'i gzugs kyis ni nyi
[\[140b.4\]]ma'o/_/de dag dbus su gau rI sogs/_/zhes pa ni a la sogs pa de'i sngags dang sngags kyi lha dag dbyer med pas so/_/sa bon rnams zhes pa a la sogs pa dbyangs kyi yi ge bco lnga'o/_/mtshan ma zhes pa gri gug tu mtshan ma gcig pa nyid kyis gcig gi tshig can no/_/
[\[140b.5\]]thams cad gcig gyur zhes pa ni spro ba dang bsdu ba sngon du byas te zla ba dang /_mtshan ma dang /_sa bon dang nyi ma'i bdag nyid gcig tu 'dres par gyur pa'o/_/sgrub pa zhes pa ni bya ba grub pa'i ye shes so/_/gzugs zhes pa ni rnal 'byor ma rnams kyi lus so/_/rdzogs pa ni skyes pa'o/_/
[\[140b.6\]]dag pa ni shin tu rnam par dag pa chos kyi dbyings kyi rnam par dag pa'o/_/A li kA li mnyam sbyor ba/_/zhes pa ni thabs dang shes rab kyi gzugs kyis A li dang kA lir gyur pa las/_zla ba dang nyi ma dag 'dus pa nyid do/_/rdo rje sems dpa'i gdan du'o/_/zhes pa ni bskyed
[\[140b.7\]]pa'i rgyu'o/_/dbyer med pa'i sa bon ni shes rab dang thabs dbyer med pa'i rang bzhin nyid de rdo rje sems dpa'o/_/de'i/_yi ge las byung gong bu la/_/zhes pa ni mi 'gyur bas na yi ge ste/_shes rab dang thabs gnyis su med pa'i sbyor bas so/_/de las byung ba'i gong bu ni bde ba chen
[\[141a\]]
[\[141a.1\]]po'i rang bzhin no/_/hUM dang phaT kyang 'dod pa min/_/zhes pa ni/_hUM las byung ba'i rdo rje dang phaT kyis 'dzin par byad pa yang 'dod pa ma yin no/_/sems dpa'i gzugs zhes pa ni sems dpa' skyed par byed pa'i gzugs zla ba la sogs pa gyur pa'i byang chub kyi
[\[141a.2\]]sems kyi gzugs gcig tu 'dus pa las dkyil 'khor bdag po zhes pa bdag med ma gtso mo ste/_dkyil 'khor gyi bdag po ni dkyil 'khor gyi gtso bo dang gnyis su med pa'i tshul can nyid do/_/zhal dang phyag mtshan la sogs sras dang mthun zhes pa ni ji ltar sras 'bras
[\[141a.3\]]bu'i rdo rje sems dpa' dang zhal dang phyag mtshan la sogs pa de bzhin te/_'di'i zla ba'i nor bu lta bu ni dkar po blang lta bu'o/_/yang na zla ba ni byang chub kyi sems so/_/nor bu ni nor bus byin pas bskyed pa'i lhan cig skyes pa ni snang ba lta bu gang yin pa 'di ni zla ba nor bu'i 'od nyid
[\[141a.4\]]do/_/de ltar thams cad rdzogs pa las/_ji ltar bdag med rnal 'byor ma/_/zhes pa ni mngon par byang chub pa lnga ste/_de bzhin du gau rI la sogs pa yang de nyid kyis gsungs te/_shes rab dang thabs kyi ngo bo nyid kyis so/_/shes rab dang thabs gang dag gis snyam pa
[\[141a.5\]]la/_shes rab A li zhes byang la sogs pa gsungs te/_zla ba nyi ma'i rab dbye bas/_/zhes pa ni so sor yang dag pas dbye bas so/_/de nyid las gau rI la sogs par 'gyur ro/_/yi ge'i dbye bas zhes pa ni rang rang gi dbye bas so/_/gzhan so sor zhes pa ni bdag med ma la
[\[141a.6\]]sogs pa 'di rnams mtshan ma yang thun mong nyid do/_/nyis pa rtsegs zhes pa ni sngar bshad do/_/de las brtsegs ma gang du rnal 'byor ma du zhi gang zhugs snyam pa la/_nang gi brtsegs ma zhes bya ba gsungs so/_/dbang po'i zhes pa ni dbang po'i phyogs kyi 'dab ma la'o/_/
[\[141a.7\]]'og tu gnas pa dang ldan pa ni 'og ldan ma ste/_kha 'og tu bltas pa 'khor ba'i gzugs can dang /_snying rje'i rang bzhin nyid do/_/steng du gnas pa dang ldan pa ni steng ldan ma ste mkha' spyod ma mya ngan las 'das pa'i rang bzhin dang /_shin tu stong pa nyid kyi rang bzhin nyid do/_/
[\[141b\]]
[\[141b.1\]]de dag gi dbus su ni gang dag bdag med rnal 'byor ma srid pa dang zhi ba'i rang bzhin gang yin pa de ni mi gnas pa'i mya ngan las 'das pa ste/_stong pa nyid dang snying rje dbyer med pa'i sku nyid do/_/gri gug thod pa phyag na bsnams/_/zhes pa ni gri gug dang thod pa dag go/_/bsnams
[\[141b.2\]]pa ni 'brel ba'o/_/lag par ni lag par te 'di rnams kyis zhes bya ba'i don to/_/de nyid kyis bshad pa/_lag pa gcig ni thod pas dra la/_/zhes pa ni/_gang dag gi lag pa gcig ni thod pas brel ba de ni lag pa gcig ni thod pas brel ba'o/_/nga rgyal la sogs skyon drug
[\[141b.3\]]rnams/_/gri gug gcod par byed pas gnas/_/zhes pa ni nga rgyal dang /_ma rig pa dang /_the tshom dang /_'dod chags dang /_khong khro ba dang lta ba ste/_rtsa ba'i nyon mongs pa drug po nga rgyal la sogs pa gnas ngan len dang bcas pa'o/_/de gcod pas 'di dag thams cad
[\[141b.4\]]kyi phyag ni gri gug bsnams pa'o/_/dngos dang dngos med rnam rtog pa'i/_/mgo bo yi ni pad+ma'i snod/_/ces pa la/_dngos po dang dngos po med pa'i rnam par rtog pa rtsad nas phyung bas pad+ma'i snod de thod pa'o/_/de yang /_bdud bzhi'i khrag gis bkang ba'o/_/zhes
[\[141b.5\]]gsungs pa ni/_khrag ni bdud bzhi rnams kyi'o/_/'thung ba dngos grub rgyu yin no/_/zhes pa ni/_gsungs pa'i rim pa 'dis so/_/da ni mnyam pa nyid kyi don la kha dog tu mngon par zhen pa'i skyon bsal ba'i phyir yan lag drug bsgom pa gsungs pa/_dang por zhes bya ba la sogs
[\[141b.6\]]pa'o/_/dga' bral mtha' yang de bzhin no/_/zhes pa ni dga' bral gyi mtha' ni gang lhan cig skyes pa ste/_de ni dga' bral gyi mtha' lhan cig skyes pa tsam yin pas de'i phyir bsgom par bya'o zhes pa'i don to/_/yang na khyad par du 'phags pa'i dga' ba ni rnam par dga'
[\[141b.7\]]ba'o/_/de'i mthar ni lhan cig skyes pa gang yin pa'am dga' bral gyi mtha'i sgra nyid kyis lhan cig skyes pa gsungs te/_lhan cig skyes pa'i dga' ba de/_/zhes bya ba ni tshig gi lhag ma'o/_/yang na de bzhin zhes pa gzhan yang snga ma bzhin du bsgom par bya'o/_/bskyed pa'i
[\[142a\]]
[\[142a.1\]]rim pa nyid kyang zhes pa ni kun rdzob kyi bden pa dang /_don dam pa'i bden pa'i dbye ba gnyis kyis rim pa gnyis so/_/mkha' dbyings zhes pa nam mkha'i khams rnam par dag pa pad+ma rnams nyid mkha' dbyings so/_/de la b+ha ga zhes bya ba byang chub kyi
[\[142a.2\]]sems so/_/de'i dbus su bsgom par bya ba ni thabs dang shes rab snyoms par 'jug pa'i mtshan nyid bsgom par bya'o/_/de las byung ba'i bde ba gang yin pa de 'khor lo ste lha rnams 'dus shing bsdus pa'o/_/ji ltar rigs par rang rig pa zhes pa de yang bde ba ste/_rigs
[\[142a.3\]]pa'i stobs nyid kyis rang rig pa bdag dang gang zag la sogs pa'i dngos po med pa'o/_/byang chub sems ni lha yin no zhes pa ni stong pa nyid dang snying rje dbyer med pa'i mtshan nyid kyi lha bdag med pa'o/_/ji ltar rdzas ni 'byung 'gyur ba/_/zhes pa ni de las byung ba 'dor ba med pa'i
[\[142a.4\]]mtshan nyid kyis te 'byung ba'i rim pa zhes bya ba'i don to/_/rnam pa de'i phyir byang chub kyi sems kun rdzob dang don dam pa'i dbye bas lhan cig skyes pa yang rnam pa gnyis so zhes gsungs pa/_de bas lhan cig skyes rnam gnyis/_/zhes pa ni lhan cig skyes pa rnam pa gnyis kyis zhes bya
[\[142a.5\]]ba'i don to/_/de rtogs par bya ba'i phyir gsungs pa/_re zhig btsun mo zhes gsungs so/_/'di ltar thabs dang shes rab dag so sor rnam pa gnyis kyis dbye bas rnam pa bzhi zhes bya ba'i don to/_/de nyid kyi phyir na dga' ba yang /_dbye ba yis ni rnam pa bzhi/_/zhes bya
[\[142a.6\]]ba la/_de nyid ces bya ba gang las snyam pa la/_lhan cig skyes pa rnam pa bzhi/_/gang phyir zhes pa ste/_lhan cig skyes pa nyid dga' ba rnam pa bzhi'i rjes su 'jug ste/_chung ngu dang 'bring po la sogs pa'i dbye bas so/_/rdzogs pa'i rim pa'i phyogs las ni/_/zhes pa ni bskyed
[\[142a.7\]]pa'i rim pa las ni lhan cig skyes pa rjes su 'gro ba med do/_/de ni gnas nges pa nyid do/_/dga' ba dang po dpa' bo ste/_/zhes pa ni dpa' bo ni kye'i rdo rje ste/_de dga' ba'i rang bzhin dang bde ba'i rang bzhin no/_/de bas lhag pa ni shes rab ste/_dga' ba'i rang bzhin nyid mchog tu
[\[142b\]]
[\[142b.1\]]dga' ba'o/_/de dag las shin tu dga' ba skyes pa gang yin pa'i dga' ba de ni thams cad ma lus pa bsdus pa lhan cig skyes pa'i rang bzhin no/_/de bde thabs kyis thams cad rig_/ces pa ni de lta bur gyur pa'i bde ba'i thabs su gyur pas thams cad rig cing thams cad
[\[142b.2\]]shes pa thob par byed do/_/yang na shin tu dga' ba'i dga' ba zhes pa ni dga' ba gsum pa'o/_/ma lus zhes pa ni lus thams cad khyab pa'o/_/yang na/_de bde thabs kyis thams cad rig_/ces pa ni dga' ba gsum pa de nyid kyi thabs kyi bzhi pa'o/_/thams cad rig
[\[142b.3\]]ces pa ni thams cad mkhyen pa'i rang bzhin can thams cad nye bar sdud pa dbyer ba rdo rje sems dpa'i rang bzhin zhes bya ba'i don gang yin pa'am/_yang na thams cad ni phung po lnga'i rang bzhin te/_de bzhin gshegs pa nye bar sdud pas stong pa'i rang bzhin nyid do/_/rig pa yang bde
[\[142b.4\]]ba chen po lhan cig skyes pa'i rang bzhin rang rig pa yin pa de'i phyir thams cad rig pa'o/_/nga ni bskyed pa'i rim pa'i phyogs la lhan cig skyes pa'i gnas nges pa nyid gzhan du yang dag pa nyid du gsungs pa/_dga' ba bde ba cung zad tsam/_/zhes pa'o/_/lhan cig skyes pa dga'
[\[142b.5\]]lhag ma ni/_/zhes pa ni lhag ma ste lhan cig skyes pa'i dga' ba nyid bur du phyung ba'o/_/de'i phyir de nyid rdzogs pa'i rim pa la khyab par bsgom par bya'o/_/de nyid gsal bar bya ba'i phyir/_/dang po rig par 'dod pa'o/_/zhes pa'o/_/mchog tu dga' ba 'khor bar bsrungs/_/
[\[142b.6\]]zhes pa ste dmigs pa dang bcas pa'i bde ba nyid do/_/mya ngan 'das pa dga' dang bral/_/zhes pa ni 'dod chags dang bral ba nyid kyi rang bzhin can dga' bral lo/_/dbu ma dga' ba tsam nyid de/_/zhes pa ni dga' ba tsam gyi dbus ni dbu ma phul bu byung ba ma yin zhes bya ba'i don nam/_
[\[142b.7\]]mchog dang dga' bral dag gi dbus kyi dga' ba tsam ste/_lhan cig skyes pa'i bde ba tsam mo/_/'khor ba dang mya ngan las 'das pa la mi gnas pa'i mya ngan las 'das pa'i rang bzhin zhes bya ba'i don to/_/de nyid kyis lhan cig skyes pas 'di dang spangs zhes pa ste/_rnam par rtog pa la sogs pa 'gags pa ni spangs pa'o/_/
[\[143a\]]
[\[143a.1\]]'dod chags nyid dang chags bral yang /_/'dres par gyur pas rtog med pa/_/de bzhin chags dang chags bral dag_/skad cig gcig la ro gcig 'gyur/_/zhes so/_/de'i phyir rnam pa thams cad du las kyi phyag rgyas bskyed pa'i rim pas kyang lhan cig skyes
[\[143a.2\]]pa nyid gtso bor 'dod do/_/de nyid bsgom par bya zhing bsgrub par bya ba dang brtag par yang bya'o/_/de thabs gang gis rnyed snyam pa la gsungs pa/_gzhan gyis bshad las lhan skyes min/_/zhes pa ni gzhan bla ma la sogs pas bshad pa las ma yin te/_tshig gis brjod
[\[143a.3\]]par bya ba ma yin pa nyid do/_/gang du yang zhes pa ni bstan pa la sogs pas mi rnyed de/_de bstan du med pa nyid do/_/gal te de lta na bla ma mnyes par byas nas nyan pa dang slob pa la sogs pa don med pa nyid do snyam pa la/_rang nyid kyis shes par 'gyur te/_rang nyid kyis rnyed
[\[143a.4\]]par 'gyur ro/_/'on de ltar na yang thams cad du 'di rnyed par 'gyur ba nyid yin no snyam pa la/_bsod nams dang /_bla ma mnyes par byas nas thabs kyis brgyud pas zhes bya ba gsungs te/_rgyu gnyis kyis so/_/de lta na yang rang nyid kyis ji ltar shes par 'gyur snyam pa la/_smras
[\[143a.5\]]pa 'di'i don ni sngon du bla ma mnyes par byang la sogs pa bsod nams kyi tshogs bskyed de/_bla ma brgyud pa'i rim pas shes nas rjes su gnang ba dang brtson pas rang nyid las lhan cig skyes pa 'byung bar 'gyur gyis/_gsung thos pa tsam dang bsod nams bskyed pa tsam gyis
[\[143a.6\]]sam/_rgyu med pa las rnyed par mi 'gyur ba'o/_/bla ma brgyud pa'i thabs kyis bstan pa nyid ji ltar bya snyam pa la gsungs pa/_dman dang 'bring dang phul byung rnams/_/zhes pa ste/_'di nyid kyi don bshad pa'i phyir gsungs pa/_dman pa phra mo'i gnas kyi don/_/zhes pa
[\[143a.7\]]la/_dman pa ni rdul phra rab dang ye shes la sogs pa'o/_/phul du byung bas dang /_ri dang rgya mtsho la sogs pa'o/_/bar ma ni bum pa dang snam bu la sogs pa'o/_/brtan pa dang g.yo ba ni gang rnams so/_/de rnams ni 'dis gsungs so/_/de rnams thams cad ni 'di rnams
[\[143b\]]
[\[143b.1\]]thams cad do/_/mnyam par zhes pa ni blta bar bya ba'o/_/bdag med pa nyid ni 'di dag bdag med pa nyid do/_/'dis ni bdag tu blta bar bya ba ma yin par ston te/_mnyam pa nyid du gsungs pa ni/_mtshungs par bya zhes pa ste/_mnyam par bya ba 'di dag kyang dngos por mi bya
[\[143b.2\]]ba nyid dam/_'di dag lhan cig skyes pas so/_/de kho na nyid bsgom par bya'o zhes pa'i bshad pa/_ro mnyam pa zhes pa ni/_ro mnyam pa de nyid kyi don gsungs pa/_mnyam zhing mtshungs pa zhes pa ste/_de bzhin nyid kyi rang bzhin gyis thams cad mtshungs pa ni mnyam pa
[\[143b.3\]]de'i ro'o/_/'khor lo ni rnal 'byor ma'i 'khor lo ste/_nye bar bsdus pa gsungs pa/_ro gcig tu ni bsgom pa yis/_/zhes so/_/yang na thams cad kyi bdag nyid do/_/yang na/_thams cad spangs pa'am zhes 'chad par 'gyur ro/_/thams cad spangs pa zhes gsungs
[\[143b.4\]]nas/_thams cad bdag nyid ces gsungs pa nga las byung zhes pa'o/_/'di ltar bla ma brgyud pa'i rim pa shes nas bsgrubs pas 'grub cing lhan cig skyes pa 'dabs so/_/shin tu mnyam gzhag ces pa ni de nyid gsungs pa/_bza' dang btung dang zhes pa dang /_/rgyun mi 'chad
[\[143b.5\]]par de las 'gyur/_/zhes pa ni/_de'i phyir de ltar gyur pas bslab pa ste/_rgyun mi 'chad pa ni thams cad du lhan cig skyes pa de'i tshul gyis gnas skabs kyi rgyun mi 'ching bar te lhan cig skyes pa de'i rang bzhin gyis rgyun du'o/_/de las 'gyur zhes pa ni thob pa'o/_/'gro ba
[\[143b.6\]]kun gyis bsgom byas kyang /_/zhes pa ni dang por dpyod par byed pa'i shes rab kyis chos thams cad bsgom par byas pa ni dmigs par byas pa'o/_/de'i 'og tu dngos po ma mthong bas bsgom du med pa'o/_/de'i phyir chos thams cad lhan cig skyes pa de bzhin nyid du yongs su
[\[143b.7\]]shes pa nyid kyis bsgom bya med ces pa ni dngos po med pas dmigs su med cing bsgom du med do/_/de nyid kyis gsungs pa/_brtan dang g.yo ba zhes pa/_rtswa dang gal ba lcug ma sogs/_/zhes pa'i spras sa la sogs pa dang /_mi la sogs pa de dag mchog tu de kho na
[\[144a\]]
[\[144a.1\]]nyid kyi tshul gyis bsgom par byas na'o/_/bdag gi dngos po'i rang bzhin can/_/zhes pa ni bdag nyid kyi dngos po'i rang bzhin can te de'i gzugs can nyid do/_/ji ltar yang bdag ni/_thams cad nas thams cad kyi dam pa thams cad du mi dmigs te/_
[\[144a.2\]]de bzhin du 'di dag kyang ji lta ba'am/_rnal 'byor ba'i bdag nyid kyi gzugs bde ba chen po'i gzugs kyi de bzhin nyid du mthong ba yang ngo /_/de dag gcig ces pa ni de nyid kyi tshul gyis so/_/de rnams kyi gzhan ni pha rol med pa'o/_/de ci'i phyir rang bzhin snyam
[\[144a.3\]]pa las/_rang rig pa bde ba chen po'o zhes pa de lta bu'i tshul gyis bsgom par bya'o zhes bya ba'i don to/_/de bas cir 'gyur snyam pa la gsungs pa/_rang rig las ni dngos grub yin/_/zhes pa ni/_phyag rgya chen po'i dngos grub po/_/rang gis rig pa bsgoms pa yis/_/
[\[144a.4\]]zhes pa ni gang du rang gis rig pa med pa de la don dam par bsgom pa med do/_/gnyis su med pa'i yul gyi don la btags pa nyid do/_/rang gis rig pa'i rang bzhin las/_/zhes pa ni lus la sogs pas byas pa'i bya ba la sogs pa yang rang rig pa rnal 'byor ba rnams
[\[144a.5\]]kyis bde ba chen po'i rang bzhin dang ldan pa'o/_/gal te de lta na de'i chos dang chos ma yin pa'i las de dang nyon mongs pa de las sdug bsngal zhes bya ba la sogs pa gzhan dang gzhan du ji ltar 'gyur snyam pa las gsungs pa/_rtsod pa las ni las skyes te/_/zhes pa ni
[\[144a.6\]]thog ma med pa'i ma rig pa'i stobs kyis rang bzhin yongs su ma shes pa'i rnam par rtog pa la sogs pa'i rtsod pas bde ba chen po rang rig pa dang 'gal lo/_/'on bde ba chen po de nyid dang ldan bzhin du yang de ji lta bu snyam pa la gsungs pa/_rang gis 'phrog ces pa ni de
[\[144a.7\]]ltar bde ba de dang de nyid rang gi bla ma'i bka' la sogs pa'i rkyen gyis rtogs pas las dang nyon mongs pa la sogs pa kun du phrogs te/_de med pas rang gi las la sogs pas 'khor bar byed kyi/_gzhan dbang phyug la sogs pas ni ma yin no/_/rtogs pas rang
[\[144b\]]
[\[144b.1\]]nyid rgyal po bas rgyal po zhes bya'o/_/bdag po yang thams cad kyi mchog nyid kyis mthu dang ldan zhes pa'o/_/de'i bdag po nyid ji lta bu snyam pa la/_'dod chags zhe sdang zhes pa ste/_'dod chags la sogs pa rnam par dag pa snang ba mtha' yas la sogs pa'i de bzhin
[\[144b.2\]]gshegs pa la ni 'dod chags la sogs pa'i sgrar gsungs so/_/de dag kyang rdo rje 'dzin pa chen po'i go 'phang der gnas pa'i tshul gyis lhan cig skyes pa'i go 'phang la gnas pa'i rnal 'byor ba ni rdo rje sems dpa'o/_/bcu drug char yang me phod ces pa ni mi rnyed pa ste/_de bas na de
[\[144b.3\]]bzhin gshegs pa dag gi yang gtso bo nyid dang bdag po'o/_/chos 'byung las skyes ye shes ni/_/zhes pa ni gang las chos rnams kyi rang bzhin 'byung ba de ni chos 'byung ngo /_/de las byung ba'i ye shes gang yin pa de ni mkha' dang mnyam pa ste de bzhin nyid kyi rang bzhin no/_/thabs_
[\[144b.4\]]dang ldan pa zhes pa ni dmigs pa med pa'i snying rje bde ba chen po dang ldan pa ste/_stong pa nyid dang snying rje'i bdag nyid can byang chub kyi sems zhes bya ba'i don to/_/'jig rten gsum po de las skyes/_/zhes pa ni don dam pa'i byang chub kyi sems de nyid las srid pa gsum yang skyes
[\[144b.5\]]pa'o/_/ji ltar snyam pa la/_shes rab thabs kyi rang bzhin las/_/zhes bya ba gsungs te/_de yang de las skyes pa ni de dang rjes su mthun pa'i rgyu byed pa'i ngo bo nyid de/_don dam par skye ba med pa'i rang bzhin nyid do/_/de bas na 'di dag thams cad byang chub sems dpa'i rang bzhin te/_cung
[\[144b.6\]]zad kyang 'di 'char mi 'gal bar rnal 'byor pas bstan par bya'o zhes ston to/_/thabs dang shes rab kyi rang bzhin nyid do zhes ston par byed pas gsungs pa/_rdzas ni bcom ldan 'das yin te/_/zhes pa ni thabs dmigs pa dang bcas pa nyid do/_/de'i bde ba mi lhan cig skyes pa'i rang
[\[144b.7\]]bzhin can ni 'dod ma ste/_shes rab dmigs pa med pa de bzhin nyid kyi rang bzhin can no/_/gcig dang du ma'i sbyor bral 'di/_/zhes pa ni/_lhan cig skyes pa'i rang bzhin byang chub kyi sems zhes bya ba rdo rje 'dzin pa'o/_/skad cig ces pa ni lhan cig skyes pa la sogs pa'i skad cig tu'o/_/
[\[145a\]]
[\[145a.1\]]mchog ni thun mong ma yin pa'o/_/dga' ba ni bde ba chen po'o/_/byin gyis brlabs pa'i rim pa 'di dag ces pa ni lhan cig skyes pa 'byung ba'i byin gyis brlabs pa'i ye shes gang yin pa de dang de'i rang bzhin te/_rim pa 'di dag ste rdo rje 'dzin pa'i rang
[\[145a.2\]]bzhin dang bcas pa ni rdo rje sems dpa'i byin gyis brlabs pa'i bdag po'o/_/kun mkhyen ye shes rang bzhin te/_/zhes pa ni thams cad mkhyen pa'i ye shes gang yin pa de dang de'i rang bzhin te/_lhan cig skyes pa'i rang rig pa dang bde ba chen po mchog dang gzhan ma yin
[\[145a.3\]]pa'i rang bzhin no/_/skad cig rtsod pa thams cad spags/_/zhes pa lhan cig skyes pa 'byung ba'i skad cig la thams cad de dang de'i rang bzhin nyid du gyur te/_gnyis kyi tshul gyis rtsod pa med pa'o/_/rtsod pa thams cad ni gnyis kyi spyod yul te/_gnyis su med pa la su zhig gang
[\[145a.4\]]gis rtsod par byed ces bya ba'i don to/_/rtsod pa de ci snyam pa la gsungs pa/_rang bzhin yang dag tshor bas rig_/ces pa ste de nyid kyis gsungs pa/_mtho ris mi yul sa 'og tu yang /_/zhes so/_/rig byed grub mtha' ma lus rnams/_/zhes pa la/_rig byed pas smras
[\[145a.5\]]pa ni grub pa'i mtha'o/_/dngos grub ni phyag rgya chen po'i dngos grub ma yin pa'o/_/srid pa ni 'khor ba ste/_rnam par dag pas yang dag pa yongs su shes pa gang yin pa de dngos grub ste de ma yin zhes bya ba'i don to/_/de'i tshe ci yin snyam pa la gsungs pa/_yang ni skye
[\[145a.6\]]ba gzhan dag la/_/zhes pa'o/_/chu bo'i rgyun ni 'bab pa dang /_/mar me 'bar ba'i rgyun gzhan du/_/zhes pa ni dper na chu bo'i rgyun 'bab pa la mar me 'bar bas ni mun pa sel bar byed kyang mi gnas pas don med pa bzhin du/_kye'i rdo rje'i don shes nas gzhan du ngal bar byas
[\[145a.7\]]kyang 'bras bu gnas pa ma yin pa de nyid de don med do/_/yang na gang du chu bo'i rgyun 'bab pa na rgyun mi 'chad pa dang /_yang ji ltar mar me 'bar ba rgyun rang gsal ba de bzhin du rtag tu de kho na nyid kyi sbyor bas gnas par bya ste/_rnal 'byor ba rnams kyis so/_/yang na ji ltar chu bo'i
[\[145b\]]
[\[145b.1\]]rgyun 'bab pa na rgyun mi 'chad pa de bzhin du rnal 'byor pas kyang rang gis gsal ba nyid du yang mar me 'bar ba'i rgyun bzhin zhes pa ni bla ma'i zhal snga nas gnang ba las shes par bya'o zhes pa'o/_/rnal 'byor ma'i 'khor lo'i le'u'i bshad pa ste brgyad pa'o//_//da ni mchog
[\[145b.2\]]dang mchog ma yin pa'i dbye bas rnam par dag pas gsungs pa mchog ces pa'o/_/de la mchog tu rnam par dag pa ni de bzhin nyid dang tha mal pa lha'i rang bzhin nyid do zhes gsungs pa ni/_ngas par dngos po 'di dag kun/_/zhes pa'o/_/lha rnams gsungs zhes pa ni bshad
[\[145b.3\]]par bya'o zhes pa'o/_/phung po lnga ni gzugs la sogs pa'o/_/dbang po drug ni nang gi skye mched do/_/skye mched drug ni phyi'i skye mched do/_/ngo bo nyid kyis rnam par dag_/ces bya ba ni de bzhin nyid kyi bdag nyid kyi ngo bo 'di byas so/_/thams cad dag ces pa ni sngar gsungs pa'i
[\[145b.4\]]dngos po'i don thams cad du gsungs pa'o/_/phung po dang skye mched dang khams kyi dbye bas gal te 'di dag ngo bo nyid kyis rnam par dag pa yin na rnam par dag pas ci zhig bya snyam pa la/_mi shes nyon mongs bsgribs pa yis/_/dag bya zhes pa ni rang bzhin gyis dag kyang phung po
[\[145b.5\]]la sogs pa'i rang bzhin yang dag par mi shes pa'i glo bur gyi nyon mongs pas bsgribs pas de'i phyir rang bzhin rtogs par bya ba'i sgo nas sbyor bar byed pa'o/_/rang rig bdag nyid rig pa yis/_/zhes pa ni de bzhin nyid kyang pha rol tu phyin pa'i tshul lta bu nyid ni ma yin te/_
[\[145b.6\]]'on kyang bde ba chen po rdzogs pa'i byang chub kyi tshul rang rig pa mchog tu bde ba ste/_rang rig pa bde ba chen po nyid do/_/de rnams kyi khyad par du 'phags pas mig la sogs pa'i spyod yul gyi don ma yin pa'o/_/dag pa'i dngos po ni dag pa'i rang bzhin no/_/gang phyir 'gro ba
[\[145b.7\]]sangs rgyas dngos/_/zhes pa ni de bzhin gshegs pa lnga'i rang bzhin gyi dbye ba dang /_dbyer med pa de bzhin nyid kyi bdag nyid can rdo rje sems dpa'i rang bzhin zhes bya ba'i don to/_/mig gis gzung ba'i gzugs dang zhes pa ni gzugs gzung bar byas na/_gzung ba'am/_mig 'dzin
[\[146a\]]
[\[146a.1\]]par byed pa po'am byed pa ste/_'dis zhes bya ba ni 'dzin par byed ces bya ba'i don to/_/de ltar sgra dang rna ba la sogs pa dang /_lces myang bar bya ba shes zhes pa ni myang bar bya bas na myang bas te ro'o/_/shes pa ni shes par byed pas na shes pa'o/_/rdzas zhes
[\[146a.2\]]pa ni reg par bya ba ste/_sa la sogs pa'o/_/gal te de ltar dngos po 'di dag ma dag pas de'i tshe spangs te dag par byas pas ci zhig bya snyam pa la/_rnal 'byor pa yis bstan par bya/_/zhes pa ste gang las snyam pa la/_gang phyir bsten par bya zhes bya ba gsungs so/_/gal te
[\[146a.3\]]bsten par byas na de'i tshe 'khor bar gnas pa'o snyam pa la/_dag pas dug med byas nas ni/_/zhes gsungs te/_dper na dug gi de kho na nyid mi shes pas bsten par byas na skyon du 'gyur ro/_/de dang de nyid kyi de kho na nyid shes na dug med par byas te/_de kho na nyid shes pas zos
[\[146a.4\]]na skyon med pa 'ba' zhig tu ma zad kyi 'on kyang sngar dug gzhan las gyur pa yang 'joms so/_/de bzhin du yul gyis kyang dug dang bcas pa de dag gal te rnam par ma dag pas bsten par byas na de'i tshe 'dod chags la sogs pa'i skyon skyed par byed do/_/gang snga ma bsten pas ni
[\[146a.5\]]skyed par yang mi byed de 'joms par yang mi byed do/_/gang gi tshe gzhan de bzhin nyid la sogs pa'i dag pas dug med par byas te/_bsten na de'i tshe yon tan skyed par yang byed cing 'joms par yang byed do/_/de'i phyir nan tan gyis bsten par bya'o/_/da ni phung po la sogs pa'i dbye
[\[146a.6\]]bas dag pa gsungs pa/_gzugs phung zhes bya ba la sogs pa'o/_/da ni sngar ma gsungs pa'i phyogs rnam par dbye ba gsungs pa/_dbang ldan du ni pu k+ka sI/_/zhes bya ba la sogs pa'o/_/rdo rje sems dpa'i rnam par dag pa gsungs pa/_phyag rnams zhes pa'o/_/
[\[146a.7\]]zhabs dag ces pa ni g.yon pa dang g.yas pa dag gis zhes pa'o/_/zhabs bzhi bdud bzhi las rnam par rgyal ba'i rnam par dag pa'o/_/zhal brgyad rnam par thar pa yis/_/zhes pa ni sgo brgyad po gzugs can gzugs rnams la lta zhes bya ba la sogs pa rnam par thar
[\[146b\]]
[\[146b.1\]]pa'i sgo brgyad rnam par dag pa'o/_/spyan gsum dag pas rdo rje gsum/_/zhes pa ni sku rdo rje la sogs pa'i rang bzhin mkha' spyod ma dang /_sa spyod ma dang /_bdag med ma'i rnam par dag pa'i zhes bya ba'i don to/_/zhe sdang zhes bya 'khor lo can/_/zhes pa ni zhe sdang rnam par dag
[\[146b.2\]]pa'o/_/'khor lo can ni 'khor lo'i bdag mo'o zhes bya ba yang zhes pa ni 'dod chags dang /_'dod chags dang bral ba rnam par dag pa'i brjod pa ste/_bdag med ma zhes bya ba'i don to/_/'dod chags ni 'dod chags rnam par dag pa zhes gsungs pa'o/_/gsang pa'i gau rI ma zhes bya ba ni nang gi
[\[146b.3\]]brtsegs ma'i gau rI ma'o/_/gti mug rdo rje de bzhin brjod/_/ces pa ni rdo rje ma gti mug rnam par dag pa'o/_/bskyed pa'i rim pa'i phyogs la ni/_/zhes pa ni rdzogs pa'i rim pa'i phyogs la ni de bzhin nyid kyi phung po la sogs pa nyid dag pa mchog ces bya bar dgongs so/_/gang dang gang
[\[146b.4\]]gis zhes pa ni gang dang gang gis ni phung po dang 'dod chags la sogs pas 'jig rten pa bcings te/_las dang nyon mongs pa la sogs pas sdug bsngal dang nye bar ldan pa'o/_/de dang de nyid kyis zhes pa ni phung po dang 'dod chags la sogs pa dag pas bcings pa las grol ba'o/_/
[\[146b.5\]]de'i phyir 'jig rten rmongs pas zhes pa ni rmongs par 'gyur ba yis so/_/gang las snyam pa la/_/gang gi phyir de nyid rig pa med ces pa ni dngos po rnams sgyu ma lta bu dang de bzhin nyid kyi bdag nyid du rnam par dag pa mi shes pas so/_/mi shes pas de kho na nyid spangs te nam yang dngos
[\[146b.6\]]grub thob pa ma yin no/_/de'i phyir de kho na nyid yongs su shes pa yang dri la sogs pa'i dngos po yod pa ma yin no/_/de bas na de bzhin nyid la sogs pas sems ma dag pas ma dag pa de sbyong bar byed pa yin no/_/de yang lhan cig skyes pa'i gnas la gnas pas de'i rang bzhin thams
[\[146b.7\]]cad pas 'di cis dag par bya ste/_de nyid kyis thams cad rnam par dag pas rang bzhin gyis dag par 'gro ba rtogs par bya zhes gsungs te/_dngos po thams cad shin tu rnam par dag pa nyid de/_dag pa'i ngo bo las byung ba'o/_/lhan cig skyes pa las skyes pa nyid 'di yang phung po la
[\[147a\]]
[\[147a.1\]]sogs pa lhan cig skyes par blta bar bya'o zhes bya ba'i don to/_/rnam par dag pa bshad pa'i le'u ste dgu pa'o//_//de ltar de kho na nyid bsgom pa ni dbang ma bskur bar skal ba med do/_/dbang bskur ba yang dkyil 'khor med par ma yin pas na de kho na nyid
[\[147a.2\]]gsal bar byed pa'i thabs slob ma dbang bskur ba'i phyir dkyil 'khor gsungs pa/_de nas yang dag bshad par bya/_/zhes so/_/ji ltar rim pas zhes pa ni dkyil 'khor bri ba'i rim pa gang yin pas so/_/cho ga gang gis zhes pa ni/_slob ma dbang bskur bas te/_de yang
[\[147a.3\]]rab tu bshad par bya'o/_/rnal 'byor pa yis sa sbyang bya/_/zhes bya ba la sogs pa ni skyed mos tshal la sogs pa'i gnas su sngags pas sngon du bsnyen pa byas te slob ma bsdu ba'i phyir ram/_rab tu gnas par bya ba'i phyir dkyil 'khor bya bar 'dod pas me tog la sogs pas sa'i lha
[\[147a.4\]]mo mchod do/_/oM b+hu khaM zhes sngags kyis ni/_bum pa 'dzin cing kha dog ser/_/sngon du dgug pa byas nas ni/_/nam mkha' la ni shes par bsam/_/oM tiSh+Tha badzra hUM gis yang dag par byin gyis brlabs nas pus mo man chad tsam brko bar bya'o/_/de nas byung ba'i thal ba dang /_sol
[\[147a.5\]]ba dang /_phub ma dang /_rdo dang /_rus pa dang /_gseb ma la sogs pa bsal te/_sa des sam gzhan dri zhim po'i chus gtor te brkos pa'i khung bu des sa dgang bar bya'o/_/hUM zhes bzlas te/_dri zhim po'i chus gtor nas brdzis te mnyam por byas te/_de la sa'i lha
[\[147a.6\]]mo oM me di nI ba dzri b+ha ba badzra ba n+d+ha hUM zhes pas spyan drangs te bcug la byin gyis brlabs par bsam mo/_/nges par skyon rnams 'di dag kun/_/gal te bsal bar ma nus na/_/lag pa gtad la sngags bzlas te/_/de nyid dag par grags chen po/_/khang thog rdo steng gnag lhas
[\[147a.7\]]dang /_/lha khang chu 'gram rgyal gnas sogs/_/brkos pas rnam par dag bya min/_/sngon du sbyongs pa'i gnas su yang /_/zhes pa ste/_de ltar sa sbyang bar bya'o/_/de la dkyil 'khor bri ba'i cho ga ni 'chad par 'gyur ro/_/'bad pas hUM las rdo rjer bya/_/zhes pa ni raM yongs su
[\[147b\]]
[\[147b.1\]]gyur pa las nyi ma la gnas pa'i hUM las byung ba'i sna tshogs rdo rje'i sa'i rang bzhin du byas te sa sbyang bar bya zhes bya ba'i don to/_/dkyil 'khor bri ba'i gnas gsungs pa/_skyed mos tshal zhes bya ba la sogs pa'o/_/bzang po zhes bya ba 'di'i bshad pa gsungs pa/_rin chen sna
[\[147b.2\]]lnga'i phye ma yis/_/zhes pa la sogs pa'o/_/dkyil 'khor gyi tshad nges pa dang ldan pa gsungs pa dkyil 'khor khru gsum zhes pa'o/_/'di'i don rdo rje sems dpar snyems byas te/_g.yas brkyang ba yi zhabs dag bya/_/phyag gnyis he ru kar sbyor ba/_/slob dpon
[\[147b.3\]]dkyil 'khor 'jug par bya/_/hUM hUM zhes ni sgrogs pa dang /_/hi hi zhes bya 'jigs su rung /_/sngags pa rdo rje dril bu 'dzin/_/gau rI sogs kyis gsol ba 'debs/_/de bzhin gshegs pa kun zhi ba/_/de bzhin gshegs pa kun gyi gnas/_/rdo rje sems dpa' yang dag
[\[147b.4\]]'byung /_/dkyil 'khor gtso bo bshad du gsol/_/mtshan rnams thams cad yang dag rdzogs/_/mtshan min thams cad rnam par sngangs/_/kun du bzang po yang dag 'byung /_/dkyil 'khor bdag po bshad du gsol/_/zhi ba'i chos ni mchog las byung /_/ye shes spyod pa rnam
[\[147b.5\]]sbyong byed/_/rdo rje rin chen yang dag byung /_/dkyil 'khor bdag po bshad du gsol/_/sems can kun gyi sems chen po/_/rang bzhin dag pas dri ma med/_/rnam par snang mdzad cher 'byung ba/_/dkyil 'khor bdag po bshad du gsol/_/de bzhin phyag rgya gnas
[\[147b.6\]]bzhengs te/_/kun du rnam par gzigs mdzad nas/_/hUM zhes rjod par byed pa'i bdag_/rkang pa rdo rje gar byas nas/_/snyems dang ldan pas yongs su bskor/_/rdo rje lta bas bltas nas kyang /_/rkang 'og rdo rje 'bar ba ni/_/hUM las sprul pa bsgom par bya/_/blo ldan rdo rje
[\[147b.7\]]gsor byed cing /_/dril bu dkrol bar byed par brtson/_/sa ni dag par byed pa 'dis/_/bsrung ba yang ni chen por 'gyur/_/brjod pa 'di yis bgegs rnams ni/_/chen po yang ni skrod par byed/_/bgegs chen po ni 'gro bar gyis/_/gang yang lus la sogs pa rnams/_/bde
[\[148a\]]
[\[148a.1\]]chen ye shes las byung bas/_/rdo rje sems dpa'i rang bzhin byung /_/nga ni dpal ldan snying rje'i stobs/_/bsrung ba'i 'khor lo rab sbyor byed/_/rdo rje 'bar ba'i lus ldan pas/_/sku gsum las byung 'gag par byed/_/gal te 'da' bar gyur na ni/_/'jigs
[\[148a.2\]]par 'gyur te gzhan du min/_/sa ni yongs su bzung byas nas/_/bgegs med phyir ni phur bus gdab/_/oM badzra kI li kI la ya ba n+d+ha hUM phaT/_/mtshams dang ra ba phyogs bcings nas/_/sa ni sta gon gnas par bya/_/baM las byung ba'i ser mo yis/_/gser gyi bum pa 'dzin par
[\[148a.3\]]byed/_/mchod pa lnga yis mchod par bya/_/mi bskyod phyag rgyas gsol ba gdab/_/kye yi rdo rje mchod byed pa'i/_/lha mo rin chen sna tshogs 'dzin/_/lha mo khyod ni dpang du gyur/_/bdag ming 'di zhes bya ba ni/_/dkyil 'khor dam pa bri lags na/_/dkyil 'khor gnas ni sbyang du
[\[148a.4\]]gsol/_/dri zhim tsan+dan la sogs kyis/_/lha mo'i gnas ni ji lta bar/_/dkyil 'khor gyi ni rim pas bya/_/'khor lo de la spyan drangs te/_/mchod dang bstod pa la sogs bya/_/mgrin pa ring zhing lto ba 'phyang /_/rtsa ba nag po spangs pa yi/_/dang po'i rim pas bum pa brgyad/_/
[\[148a.5\]]a mra'i 'dab ma la sogs ldan/_/ras kyis mgrin pa dkri bar bya/_/lha yi mtshan ma bris nas ni/_/'bru lnga sman lnga rin chen lnga/_/lto ba chen po'i nang du gzhug_/me tog phreng ba rdo rje'i rtse/_/btags nas rang gi sngags rnams kyis/_/sngags pa rab tu gnas par bya/_/a r+g+haM zhabs
[\[148a.6\]]bsil mchod sogs dbul/_/me tog dkar po gzhug par bya/_/dri zhim chu yis bkang nas ni/_/cho ga'i rim pas gzhag par bya/_/yang na sngar bzhin mchod par bya/_/lag pas bdug spos blangs nas ni/_/blo ldan 'khor gtsor gsol ba gdab/_/bdag med ma la pus btsugs
[\[148a.7\]]nas/_/rdo rje lha mo bdag med ma/_/rig sngags rgyal la phyag 'tshal bstod/_/bdag ni dkyil 'khor 'bri bar 'tshal/_/snying rje'i stobs la mchod pa'i phyir/_/slob ma'i don du gshegs nas ni/_/bdag la gnang bar mdzad pa'i rigs/_/sangs rgyas dpa' bo mkha' 'gro ma/_/'gro
[\[148b\]]
[\[148b.1\]]ba'i don la mchog tu gzhol/_/sangs rgyas bdag la dgongs su gsol/_/'jig rten skyong ba mthu chen rnams/_/bdag med la sogs dkyil 'khor ni/_/'gro ba'i don du bri bar 'tshal/_/rdo rje 'dzin bdag 'di zhes bya/_/ji ltar nus pa'i yo byad kyis/_/bdag dang slob mar bcas pa
[\[148b.2\]]la/_/rjes su brtse bar mdzad nas su/_/dkyil 'khor du ni tshogs pa kun/_/nye bar yang ni mdzad pa'i rigs/_/'khor lo lan gsum gsol btab ste/_/mkhas pas mchod pa la sogs bya/_/yang dag bsrungs la phyir byung ste/_/slob ma me tog phreng thogs shing /_/yid gzhungs
[\[148b.3\]]spro ba chen po dang /_/dman pa'ang lhag par gnas par bya/_/de la slob ma ma lus des/_/blo yis rang gi nang bcug nas/_/rang snang pad+ma 'khor lo dag_/khyim sgo nas ni gsol ba gdab/_/bdag gi ston pa dpa' chen khyod/_/sems can thams cad don brtson pa/_/mgon po dam
[\[148b.4\]]tshig bdag la stsol/_/sdom pa'i mchog kyang bdag la stsol/_/sangs rgyas chos dang dge 'dun te/_/byang chub sems kyang bdag la stsol/_/kun du kun rtog spangs pa yis/_/grong khyer nyams dga' 'jug par 'tshal/_/de nas slob gtso gcig dmigs te/_/tshig ni 'di skad
[\[148b.5\]]brjod par bya/_/tshur shog theg pa chen po yi/_/sngags kyi spyod pa'i tshul gsal ba/_/bu la nga yis bstan par bya/_/khyod ni tshul chen snod yin te/_/dus gsum 'byung ba'i sangs rgyas rnams/_/sku dang gsung dang thugs 'dzin pa/_/rdo rje sngags kyi mthu yis ni/_/ye shes
[\[148b.6\]]mnyam med yang dag thob/_/bdud sde shin tu mi bzad bcom/_/shAkya seng sogs dpa' bo yis/_/'jig rten rjes su gshegs nas ni/_/'khor lo bskor te mya ngan 'das/_/de bas blo ldan bu yis 'di/_/thams cad mkhyen pa thob par gyis/_/bshags sogs lan gsum byas
[\[148b.7\]]nas ni/_/snying ga lkog ma spyi bor ni/_/mkha' spyod sa la spyod pa dang /_/sa 'og spyod pa gnas par bsams/_/tsan+dan rdo rje khu tshur gyis/_/oM AHhUM zhes yang dag brjod/_/snying ga mgo bo lkog ma la/_/me tog la sogs rim bzhin sbyin/_/me tog mgo bor mdun du spos/_/mar
[\[149a\]]
[\[149a.1\]]me dri yang snying ga la/_/rang rang sngags kyis yang dag bzlas/_/slob ma rnal 'byor bas mchod bya/_/sor ni bcu gnyis me tog rtser/_/ma yo ma gas srog chags med/_/a shwa ta u du m+ba ra yi/_/mo yo ba yi so shing sbyin/_/shar dang byang du kha bltas nas/_/
[\[149a.2\]]ba ko tsam gyis sa byugs te/_/'chos nas kyang ni dor bar bya/_/zhi la sogs pa'i dngos grub bstan/_/gang phyogs bltas la dngos grub ni/_/de yi mchog ni shes par bya/_/shar du bltas nas dngos grub ni/_/dbu ma ru yi yongs su grags/_/byang du bltas dang thad kar
[\[149a.3\]]yang /_/zhi ba'i 'jig rten dngos grub yin/_/gang tshe 'og tu kha bltas pa/_/de tshe sa 'og dngos grub yin/_/'thor 'thung skyor chu lan gsum blud/_/byin nas phyi rol gzhag par bya/_/ku sha'i stan la nyal du gzhug_/dpung par skud pas shin tu bsrung /_/oM hrIHbi shu d+ha
[\[149a.4\]]sa rba d+ha rmA pA pa ni sh+tsA s+ya sho d+ha ya bi ka lpa a pa na ya hUM/_kun mkhyen rnams ni 'jig rten du/_/brgya lam na ni 'byung 'gyur te/_/u du m+bA ra'i me tog bzhin/_/brgya lam na ni mi 'byung srid/_/'di skad la sogs bstan byas nas/_/ku sha'i stan la nyal du gzhug_/de nas dkyil
[\[149a.5\]]'khor dbus su ni/_/rang gi sbyor ba ldan pas 'dug_/kye yi rdo rje'i phyag rgya yis/_/cho ga bzhin du byin gyis brlab/_/rang gi lha yi sbyor ba yis/_/shin tu sar par ldan pa ni/_/tshad dang ldan zhing mdzes pa yis/_/shes rab can gyis thig gdab bya/_/sgo bzhi 'bar ba chen po
[\[149a.6\]]ste/_/zhes bya ba la sogs pa'i yon tan gyis mdzes pa'o/_/de ltar 'khor lo'i thig btab nas/_/tshon la 'bar ba'i lta ba yis/_/mngon par bsngags te 'bar bar bya/_/khu tshur g.yon pas dgye bar bya/_/'di ni chos dbyings dag pa ste/_/sems can khams ni
[\[149a.7\]]grol byed pa/_/kye'i rdo rje rgyal po che yi/_/sa tshon dgye ba brtsam pa ni/_/dkar dang de bzhin ser po nyid/_/dmar po nyid dang ljang gu gnag_/mnyam zhing g.yas skor rgyun ma chad/_/'og tu nas gang tsam gyi bar/_/de las dkyil 'khor bri bar bya/_/kun du ye shes 'khor lo ni/_/
[\[149b\]]
[\[149b.1\]]spyan drangs nas ni gzhug par bya/_/phyogs skyong gtor ma byin nas ni/_/sbyin sreg gis ni rdzogs par bya/_/de nas slob ma gzhug pa'i phyir/_/de nyid bden pa bsgrag par bya/_/chos rnams gzugs brnyan lta bu ste/_/dag cing gsal la rnyog pa med/_/gzung ba dang ni brjod
[\[149b.2\]]du med/_/rang gi rgyu las kun du byung /_/de bzhin nyid las nges par skyes/_/bden pa 'di yis dri med pa/_/slob mas gzugs brnyan gsal ba ni/_/kun gyis dri ma med mthong shog_/sems can kun gyi yid khyab cing /_/sems can kun gyi snying la gnas/_/sems can
[\[149b.3\]]kun gyi yab gyur nyid/_/'dod chags dam tshig rnams kyi mchog_/bden pa gang gis ye shes mchog_/dkyil 'khor shes rab thabs bdag nyid/_/bden pa de yis de bzhin bdag_/khyod kyis 'dod pa rab rdzogs mdzod/_/de nas thun tshod gnyis pa la/_/mig ni ras
[\[149b.4\]]kyis dgab bya ste/_/slob ma de la gzhug par bya/_/de nas dkyil 'khor bstan par bya/_/de ltar 'di yi rim pa yis/_/sngon du dkyil 'khor gzhug bya ste/_/slob dpon gyi dbang bskur ba'i 'og tu gsang ba dang shes rab ye shes kyi dbang bskur ba'i phyir gsungs pa/_rig pa de
[\[149b.5\]]la gzhug par bya/_/zhes pa ni ma dang sring mo zhes bya ba la sogs pa'o/_/gsang ba'i dbang bskur ba la brgya la the tshom za ba srid pas/_gnyi ga'i gdong pa bcing ba gsungs pa ni/_phyag rgya'i zhes bya ba la sogs pa'o/_/shes rab kyi dbang bskur ba gsungs pa/_de nyid la yang bya
[\[149b.6\]]ba nyid/_/ces pa ni dkyil 'khor sa de nyid du shes rab de nyid la'am gzhan la'o/_/shes rab ye shes kyi rang bzhin gsungs pa rang rig ces pa'o/_/thabs dang shes rab rnam par 'dres pa shes pa ni/_gnyis ka kun du dga' ba nyid kyis mnyam pa nyid kyi ye shes nyid dam/_stong pa nyid
[\[149b.7\]]dang snying rje'i bdag nyid do/_/chags dang chags bral rnam par 'dres/_/zhes pa ni mchog dang dga' bal dag mnyam pa nyid kyi rang bzhin no/_/de thams cad du song ba mtshon par bya ba'i phyir gsungs pa/_de nyid ces bya ba la sogs pa'o/_/gzhan rnams gang rnams de rnams dag_/ces
[\[150a\]]
[\[150a.1\]]pa ni bstan ma thag pa'i brtags pa'i gzugs rnams kyang de'i rang bzhin rnams nyid de/_rang bzhin ma shes pas ming gzhan nyid dam/_ngo bo nyid gzhan gyis grags pa rnams don dam par ni lhan cig skyes pa nyid do/_/de dang de'i rnam par dag byed de de nyid gsungs pa/_
[\[150a.2\]]sems can rnam par shes pa dang /_/gzugs zhes bya ba la sogs pa'o/_/de nyid kyis gsungs pa/_sgyu ma'i gzugs ltar yang dag gnas/_/rnam pa gang gis rnam brtags pa/_/de yi gzugs kyis snang bar byed/_/kun gyi gtso bo mtshon par bya ba nyid so sor ston par byed pa ni/_
[\[150a.3\]]dang por dga' ba tsam nyid ces pa ni/_/dga' ba dang mchog tu dga' ba la sogs pa de'i thabs su gyur pa dga' bral ni yang dag par mi 'dod pa nyid de/_de bskyed pa'i rim pa ste dran par byed pa nyid pas so/_/de bas na gsum po dag las mtshan nyid dang bral ba ni bzhi pa ste/_bzhi pa'i
[\[150a.4\]]grangs rdzogs pa yin gyi/_/gsum pa'i bar med par gnas pa de ni ma yin no/_/de skad thos zhes pa ni lhan cig skyes pa'i bdag nyid chen po'i rang bzhin no/_/rdo rje snying po sogs mkhas pa/_/zhes pa ni byang chub sems dpa'o/_/mchog tu ngo mtshar zhes pa ni ngo mtshar du byed pa ste/_lhan cig
[\[150a.5\]]skyes pa dang ldan pa ni thob pa'o/_/thob nas kyang shin tu lhan cig skyes pa'i bde bas rang rig pas brgyal bas gzung ba dang 'dzin pa la sogs pa dang /_dbang po la sogs pa yang dag par bsdus nas de bzhin nyid tsam du gzhol te/_stong pa nyid thob nas snying rjes ji ltar skal ba dang ldan pa'i
[\[150a.6\]]sems can la gzigs te/_'jig rten gyi khams der gshegs nas stong pa nyid dang snying rje'i bdag nyid can bde ba chen po thob par gyur cig ces bya ba'i don to/_/'di skad kyang gsungs te/_dang po dga' ba 'gro ba'i gzugs/_/zhes bya ba la sogs pa'o/_/'gro ba'i gzugs ni 'gro ba ni
[\[150a.7\]]grags par zad do/_/de bzhin du mchog dang dga' bral yang ngo /_/lhan cig skyes pa gsum la med/_/ces pa ni tshul 'dis lhan cig skyes pa de mchog tu phul du byung ba nyid de/_de yang bcom ldan 'das kyis gsal bar mdzad do zhes bya ba'i don to/_/'di ni de ltar brnyes nas bcom ldan
[\[150b\]]
[\[150b.1\]]'das kyis gzhan la yang gsal bar bya ba'i phyir gsungs pa/_'dod chags ma yin chags bral min/_/zhes pa dang /_dbu ma'ang dmigs su med pa'o/_/zhes pa'o/_/thog ma dang tha mal ltos nas dbus ma yin te/_de dag med pas dbu ma yang dmigs su med de/_'di ni/_thog
[\[150b.2\]]ma dbus mtha' stong pa nyid/_/ces so/_/de bzhin du yang 'chad par 'gyur ba las thog ma dang tha ma dbus med pas zhes so/_/yang na 'dod chags dang /_'dod chags dang bral ba dag la gal te lhan cig skyes pa ma yin na de'i tshe gang yin snyam pa la gsungs pa/_dbu ma 'dod chags
[\[150b.3\]]dang /_'dod chags dang bral ba las grol ba dbu ma lhan cig skyes pas so sor dmigs su med ces pa ni dmigs su med cing mi 'gyur ba'o/_/gal te de lta bur gyur na de'i tshe 'jig rten pa'i yul ma yin pas mi rtogs shing 'thob pa nyid ma yin no snyam pa la/_de yang dga'
[\[150b.4\]]bral dang po brtag_/ces gsungs te/_de yang zhes pa ni mtshan nyid de/_de 'dir rnam pa thams cad du gzhan las rtogs pa ma yin te/_bla ma'i man ngag bsgoms pa'i stobs las de gsal bar 'gyur ro/_/bla ma'i man ngag bsgoms pa las so sor snang ba'i rim pa bstan pa'i
[\[150b.5\]]phyir gsungs pa/_dang po zhes bya ba slob pa'i tshe na re zhig bsgribs pa lta bur so sor snang ngo /_/de nas cung zad gsal te sgyu ma lta bur ro/_/de nas brtag par bya ba de nyid shin tu gsal te lhan cig ni skad cig go/_/rmi lam ltar snang zhes pa ni ji ltar sngon mthong ba de nyid de/_rmi
[\[150b.6\]]lam dang dbyer med par gsal bar snang ba'o/_/de bzhin du lhan cig skyes pa de yang gsal ba nyid du snang ngo /_/de las kyang shin tu gsal bar bsgoms pas rmi lam dang sad pa dbyer med pa lta bur ro/_/gnas skabs thams cad du mnyam par gsal ba'i tshul gyis snang ba'o/_/
[\[150b.7\]]de nas gnas skabs thams cad du dbyer med cing so sor snang ba'i mtshan nyid kyi dngos grub phyag rgya chen po'i dngos grub 'grub par 'gyur ro zhes gsungs pa/_dngos grub dbyer med mtshan nyid do/_/zhes gsungs so/_/'di skad gsungs zhes pa ni 'di'i don 'di lta ste/_dkyil 'khor
[\[151a\]]
[\[151a.1\]]gsungs pa'o/_/ji lta bur gyur snyam pa la gsungs pa/_gru bzhi pa la kun du 'bar/_/zhes bya ba la sogs pa'o/_/dkyil 'khor rdzogs pa dang rnam rgyal gzhag ces pa ni rnam par rgyal ba'i bum pa'o/_/shar du zhes pa ni shar sgo las g.yas su'o/_/sar pa zhes
[\[151a.2\]]pa ni ma sbyang bas so/_/shin tu ldan pas zhes pa ni de bzhin gshegs pa la sogs pa dang ldan par gnas pas sam bkal bas so/_/tshad dang ldan pas zhes pa ni chur dkyil 'khor gyi nyis 'gyur gyis so/_/de'i don gsungs pa/_dur khrod sa las rnyed pa'am/_/dam tshig ma
[\[151a.3\]]yis bkal ba yi/_/cho gas mtshal chen byugs pa dang /_/de bzhin ye shes lnga ldan pas/_/a n+yo n+yA nu ga tA sa rba d+ha rmA zhes bya ba la sogs pa'i sngags bzlas te/_shes rab can gyis thig 'dis gdab/_/rang gi yi dam lhar sbyor bas/_/phyogs bcu'i 'jig rten khams
[\[151a.4\]]bzhugs pa'i/_/'gro ba'i don du bde gshegs rnams/_/thig gi sgra yis bskul nas ni/_/yang dag 'dir ni gshegs su gsol/_/khu tshur g.yon pas lte bar gzung /_/shar dang byang du kha bltas te/_/blo ldan nam mkha'i thig gdab bya/_/de bzhin 'og tu thig rab gdab/_/
[\[151a.5\]]byang du bltas te shar gyi thig_/nub kyi lho ru bltas pa ste/_/shar du bltas te de bzhin byang /_/shar du bltas te de bzhin lhor/_/me dang srin por gnas byas nas/_/de nas mtshams kyi thig gdab bya/_/dz+dza gsum gyis ni de btang zhing /_/rang yang dz+dza dz+dza dz+dza zhes brjod/_/g.yas skor
[\[151a.6\]]gyis ni rim gnyis kyis/_/song ste rab tu thig gdab bya/_/zhes bya ba la sogs pa ni thig gdab pa'i cho ga'o/_/sngon du bsnyen pa gsungs pa/_'khor lo'i bdag po'i bzlas pa 'bum/_/zhes bya ba la sogs pa'o/_/sngon du gsungs pa'i zhes pa ni/_/oM ra k+Sha ra k+Sha hUM hUM hUM phaT swA hA
[\[151a.7\]]zhes bya ba 'dis so/_/de la gtor ma sbyin par bya/_/zhes pa ni dkyil 'khor byed pa'i gnas skabs der ro/_/ji ltar gsungs pa nyid ces pa ni lha'i le'ur ro/_/gsal byas pa ni dbang bskur ba ste/_'di'am rgyud gzhan du yang cho ga bzhin du zhes pa ni slob ma sngon du bcug ste chu la
[\[151b\]]
[\[151b.1\]]sogs pa'i rim pas so/_/rang gi dkyil 'khor du zhes pa ni rang gi yi dam gyi lha'i dkyil 'khor du'o/_/mchod dang gsol ba gdab pa nyid/_/ji ltar grags pa zhes pa ni bla ma la mchod pa dang /_gsol pa gdab pa ji lta bar slob mas bya ba de bzhin du 'ang 'dir rig par bya'o/_/
[\[151b.2\]]de nas gau rI la sogs bri/_/zhes pa ni nang gi brtsegs ma la bdag med ma la sogs pa lnga'i gri gug bri bar bya'o/_/de 'og tu gau rI la sogs pa'i mtshan ma bri bar bya'o zhes bya ba'i don to/_/de nyid kyis gsungs pa shar du zhes bya ba la sogs pa'o/_/de bzhin 'og dang steng de
[\[151b.3\]]bzhin/_/zhes pa 'og tu sa spyod ma/_/de bzhin zhes pa ni gri gug go/_/steng du mkha' spyod de bzhin no/_/'dir man ngag gis ro langs ma'i mtshan ma dang nye bar sa spyod ma'o/_/phyi'i gau rI'i mtshan ma dang /_nye bar mkha' spyod ma'o/_/rdo rje sems dpa' snyems byas nas/_/zhes
[\[151b.4\]]pa ni rdo rje sems dpa' bzhin bya ba ste/_snyems pa ni nga rgyal byed pa gang yin pa de la de skad ces bya'o/_/hUM hUM zhes ni sgrogs pa yis/_/zhes pa ni hUM hUM zhes rjod par byed pa ste/_sgrogs par byed pa ni bgegs skrod par byed pas rtsol ba gang yin pa de la de skad ces bya'o/_/
[\[151b.5\]]'di ltar dkyil 'khor du zhugs te yongs su bskor bar bya'o/_/rang gi lha'i ting nge 'dzin rdzogs nas me tog la sogs pas 'khor lo mchod de/_bdug spos kyis bdug pa dang bstod pa byas nas de nas slob ma dbang bskur te/_de nyid kun du bshad ces pa ni slob ma'i phyir ro/_/
[\[151b.6\]]rnam dag ni sgrib pa thams cad dang bral ba'o/_/ye shes rang bzhin zhes pa ni lhan cig skyes pa ni gsal ba'i rang bzhin nyid kyis so/_/'khor ba rnam par byang ba yin/_/zhes pa ni don dam pa la srid pa dang mya ngan las 'das pa dag med pas bye brag cung zad med de/_srid pa nyid yongs
[\[151b.7\]]su shes pa mya ngan las 'das pa zhes bya ba'i don to/_/de nyid gsungs pa/_dam pa'i dga' ba med na yang /_/zhes pa ni dga' ba ni thabs dang shes rab gnyis su med pa'i ye shes der bsgom par bya ba dmigs su med pa'o/_/sgom pa po ni yul can gyi lus lha la sogs pa'i rang bzhin
[\[152a\]]
[\[152a.1\]]no/_/bsgom bya dang sgom pa por gyur pa mchog tu gzung ba dang 'dzin pa por byed pa med do/_/lus dngos po med pa nyid kyis sha dang khrag med ces bya ba la sogs pa'o/_/yang na bsgom bya ni rten gyi dkyil 'khor ro/_/sgom pa po ni brten pa'i dkyil 'khor ro/_/
[\[152a.2\]]lus kyang med ces bya ni phung po lnga po lhar rnam par dag pas so/_/gzung ba med ces pa ni gzugs la sogs pa gau rI ma la sogs pa'i rnam par dag pa'o/_/'dzin pa med ces pa ni mig la sogs pa gti mug rdo rje la sogs pa drug gi rnam par dag pa'o/_/sha la sogs pa med pa ni
[\[152a.3\]]pu k+ko sI la sogs pa'i rnam par dag pa'o/_/sgyug bro ba med ces pa ni snying rje la sogs pa'i rnam par dag pa spyan la sogs pa de nyid kyi rang bzhin yin no/_/'dod chags med ces pa ni snang ba mtha' yas la sogs pa 'khor los sgyur ba drug go/_/bsgom pa med ces pa ni lam med pa'o/_/
[\[152a.4\]]sgom pa po ni sgom par byed pa gang zag dang sems la sogs pa'o/_/grags ni sangs rgyas kyi yon tan 'byung bar byed pa'o/_/dgra zhes pa ni gzhom par bya ba'i nyon mongs pa ste/_'di dag thams cad dmigs su med pa'o/_/gang gi phyir snyam pa la mi rtog ces pa'i ste/_mchog tu
[\[152a.5\]]dga' ba lhan cig skyes pa'i rang bzhin gyis 'di dag mi rtog pa'o/_/rtog pa ni bye brag tu rtog pa ste/_de zhi bas bde ba chen por mchog tu gcig pa nyid do/_/de nas ni rnam pa sna tshogs kyi dbye bas ngo mtshar byed de/_sngar ma mthong ba nyid dam/_yang na rnam pa sna tshogs ni sna tshogs kyi
[\[152a.6\]]rang bzhin dang bral bas so/_/da ni lhan cig skyes pa nye bar mtshon pa'i phyir gsungs pa/_de nyid lhan cig skyes par mi gzung ngo zhes bstan pa'i phyir nges par dbye ba'i zhus pa 'di skad ces gsol to zhes pa ste/_gzung du med cing lhan cig skyes pa gzung bar bya ba ma yin no/_dris pa
[\[152a.7\]]'di zhes pa ni bde ba chen po lhan cig skyes pa'i ye shes thams cad las dben pa nyid la/_rdo rje snying po zhes bya bas slar gsol pa/_ci'i phyir 'byung ba'i bdag nyid lhan cig skyes pa'i ye shes su gyur/_lhan cig skyes pa nyid kyis de brjod ces bya ba'i don to/_/lus zhes pa ni kye'i rdo rje la
[\[152b\]]
[\[152b.1\]]sogs pa lhan cig skyes pa'i lus ngo bo nyid dag pa'o/_/gang las dag snyam pa la gsungs pa/_gzod ma nas skye ba med pa nyid rang bzhin med pa nyid do/_/da ni 'byung ba'i bdag nyid re zhig ji ltar skyes par byed pa gsungs pa/_rdo rje pad+ma mnyam sbyor bas/_/zhes pa dang /_de phyir bde ba
[\[152b.2\]]de nyid min/_/zhes pa ni de lta bur gyur pa'i bde ba de kho na nyid ma yin no/_/'on kyang des de kho na nyid nye bar mtshon par byed par sngar bshad do/_/de'i tshe de kho na nyid ji lta bu snyam pa la/_thabs dang shes rab las lhan cig skyes pa ni gang skyes pa de don dam pa las lhan cig skyes pa ste/_de kho
[\[152b.3\]]na nyid do/_/gang las snyam pa la rang bzhin lhan cig skyes pa zhes pa ni rang bzhin ni rang gi tshul te/_dngos po rnams lhan cig skyes pa'o/_/phyi rol gyi yul la sogs pa la nam yang ltos pa med pa 'byung ba chen po'i bdag nyid lhan cig skyes pa yin par ji ltar 'os/_de nyid kyis dngos
[\[152b.4\]]po thams cad gcig tu bsdus pa ni dngos po rnams gcig cing gnyis su med par bsdus pa ni sdud par byed pa ste/_gcig tu bsdus pa'am bde ba'i mchog go/_/de'i phyir/_rnal 'byor shes rab thabs su gyur/_/phyag rgya de dang de'i rgyu'i sbyor ba dang bral bas chos rnams skye ba med pa'o/_/chos
[\[152b.5\]]thams cad skye ba med cing dmigs pa med pa nyid de/_de'i phyir phyag rgya rang gi shes rab las gzhan ma yin no/_de nyid kyis gsungs pa/_stong pa snying rje dbyer med pa/_/byang chub sems zhes bya bar gsungs/_/zhes pa ni de lta bur gyur pa'i lhan cig skyes pa thabs dang shes rab
[\[152b.6\]]dag las shes pas bde ba chen po de nyid don dam pa'i byang chub kyi sems de kho na nyid ces bya ba'i don to/_/de lta bur gyur pa'i byang chub kyi sems bsgoms pas/_sngags bzlas pa med pa dang /_dka' thub med pa la sogs pa'o/_/byang chub kyi sems de dang de nyid sngags bzlas pa
[\[152b.7\]]ste/_shes par byed pa dang skyob par byed pa'i bdag nyid do/_/de nyid brtul zhugs te kha na ma tho ba thams cad dang bral ba'i rang bzhin nyid do/_/de nyid sbyin sreg ste nyon mongs pa dang phung po'i sreg rdzas thams cad 'joms pas so/_/de nyid dkyil 'khor pa ste rdo rje rnal 'byor ma 'dus
[\[153a\]]
[\[153a.1\]]pa'i bdag nyid do/_/de nyid dkyil 'khor te chos thams cad kyi snying po len pa nyid do/_/de'i phyir mdor na ni mdor bsdus pas so/_/mang du smras pas ci zhig bya ste/_sems 'dus pa'i tshul can zhes pa ni sems ni byang chub kyi sems so/_/'dus pa'i tshul can ni chos
[\[153a.2\]]thams cad 'dus pa'i tshul te chos thams cad kyi bdag nyid ces bya ba'i don to/_/de'i phyir de nyid bskyed par bya ste/_de nyid bskyed pa des thams cad 'grub par 'gyur ro zhes bya ba'i don to/_/dbang bskur ba'i le'u ste bcu pa bshad pa'o//_//dbang bskur pa la sogs pas slob dpon gyi go 'phang
[\[153a.3\]]thob pa'i rnal 'byor pa rnams chos bstan pa'i phyir sems can gzhug pa'i rgyu gsungs pa/_mnyam par khros pas zhes pa la/_/mnyam pa ni 'og dang logs su blta bsam yin na/_/khros pas ni khro ba dang bcas pas so/_/dpral ba ni cung zad dpral pa la brten pa'o/_/lhung bar byed pa
[\[153a.4\]]ni ltung bar byed pas na ltung ba ste/_blta zhes pa gong ma dang sbyar ro/_/dbang la lta stangs ni g.yon phyogs su brten pa'o/_/de nyid gsungs pa/_'bras bu gnyis zhes pa'o/_/dgug pa g.yas kyi cha la'o/_/zhes pa ni gyen du bzlog ste g.yas su bsgyur zhing g.yas phyogs su blta bar
[\[153a.5\]]bya'o/_/de nyid gsungs pa/_gnyis kyang steng du sbyar bar bya/_/zhes so/_/dbus su zhes pa ni steng 'og dang zur du 'gro bar byed pa ma yin pa'o/_/da ni rlung gi sbyor ba gang gis lta stangs gang dag bsgrub par bya snyam pa la gsungs pa/_ltung ba la ni spro ba yis/_/zhes bya ba la sogs pa
[\[153a.6\]]ste/_lha'i rnal 'byor dang sngags bzlas pa ni sngon du gsungs so/_/da ni slob ma'i gnas rnams gsungs pa/_ltung ba rlon pa'i shing la'o/_/zhes bya ba la sogs pa'o/_/lta stangs bsgrub pa'i dgos pa gsungs pa/_bsgrub par bya zhes pa dang /_gzhug par bya zhes pa ni bstan pa
[\[153a.7\]]la'o/_/dam tshig gsungs pa/_dam tshig kyang ni bza' bar bya/_/zhes pa'o/_/de la zhes pa dbang bskur ba dang /_dngos grub bsgrub pa la sogs pa la'o/_/lan bdun pa zhes pa skye ba bdun rnams su mi'i lus nyid blangs pa'o/_/lan bdun pa ni skye ba bdun pa'o/_/dga' dang bral ba sun
[\[153b\]]
[\[153b.1\]]'byin pa/_/zhes pa ni thams cad du yang lhan cig skyes pa'i rang bzhin bskyed cing dga' bral sun 'byin par byed do/_/mkha' la spyod pa nyid ces pa ni rig pa 'dzin pa'i 'khor los sgyur ba 'dzin pa nyid nam mkha' dang mnyam pa'i ye shes rnyed pa nyid do/_/dbang gi don du lta stangs gsungs
[\[153b.2\]]pa/_lha'i rnal 'byor gsungs pa/_ku ru ku l+le'i sgrub pa ni/_/zhe pa'o/_/sngar bstan zhes pa ni sngags kyi le'ur sngags bstan pas sngags dang lha dag dbyer med pa'i phyir ro/_/hrIHlas byung ba zhes pa ni rang gi snying gar zla ba'i dkyil 'khor la hrIH'i rnam par bsams te/_de'i
[\[153b.3\]]'od zer gyi lcags kyus bla ma dang /_sangs rgyas dang /_byang chub sems dpa' dang /_ku ru ku l+le yang mdun du bkug ste/_dmigs nas sdig pa bshags pa la sogs pa bya'o/_/lha'i le'u las gsungs pa'i byams pa la sogs dang /_srung ba'i 'khor lo'i mthar thug
[\[153b.4\]]par bsgoms nas/_/bar snang la hrIHlas byung ba'i pad+ma dmar po de'i dbus su sa bon nam/_dkyil 'khor gyi 'khor lo'i rnam pa lnga sngon du bya ste/_de yongs su gyur pa las bcom ldan 'das ma ku ru ku l+le bsgom mo/_/'bum phrag gcig gis rgyal po rnams/_/zhes pa ni bzlas pas
[\[153b.5\]]so/_/rdo rje slob dpon mtsho skyes rdo rjes mdzad pa/_kye'i rdo rje'i rgyud las brtag pa dang po'i bshad pa rdzogs so//_//da ni dbang bskur ba thob pa'i slob dpon gyis rab tu gnas pa'i las kyi phyir gsol ba 'debs par byed pas bstan du gsol zhes pa'o/_/ji ltar
[\[153b.6\]]rigs par zhes pa ni rab tu gnas pa'i cho ga gang gis dbye ba de'i mtshan nyid do/_/rdo rje snying po zhes pa ni rdo rje rnams ni/_/de bzhin gshegs pa lnga rnams kyi'o/_/snying po ni rdo rje sems dpa' de'i bdag nyid dang de'i ngo bo nyid do/_/de nyid kyis gsungs pa/_/sangs rgyas kun gyi sku
[\[153b.7\]]gcig pa/_/zhes so/_/ji ltar rnyed pas sbyin sreg bya/_/zhes pa ni ji ltar 'byor pas rnyed pa'i yam shing la sogs pas 'chad par 'gyur ba'i thab khung du sbyin sreg bya zhes bya ba'i don to/_/de la 'di'i rim pa ni de nas/_yig 'bru gsum gyis bsrungs pa yi/_/me ni snod du gzhag
[\[154a\]]
[\[154a.1\]]par bya/_/thab khung me ni dbugs 'byin pas/_/bzhag ste de bzhin bsang gtor bya/_/rlung yab g.yab pas me sbar nas/_/oM dz+wa la dz+wa la hUM zhes brjod do/_/rtswa dang lci ba skam po yi/_/phye ma de dag sbar bar bya/_/mthe'u chung khru yi tshad kyi shing /_/lan
[\[154a.2\]]bdun bsngags te mar gyis byug_/oM badzra sa twa aHzhes bzlas nas/_/shin tu ring min thung min pa'i/_/ku sha gnyis ni kha khyer la/_/shar la sogs par kha bltas dgod/_/de nas shar du rtse bstan te/_/ku sha re res thab khung dgram/_/rdo rje sems dpa' zhu las
[\[154a.3\]]byung /_/shes rab kyis chags raM las byung /_/spyi blugs mi 'jigs dbyug pa dang /_/kha dog dmar ser phreng ba 'dzin/_/las kyi rjes mthun rnam shes dang /_/'od zer gdan bcas gsus pa che/_/bong thung rgyas pa'i me chen po/_/me yi mtshams nas nam mkhar dmigs/_/
[\[154a.4\]]oM ag+na ye ma hA te dza sarba karmA r+tha sA d+ha k+Sha/_kA ru Ni kr-i twa satwAr+tha a smin san+ni hi to b+ha ba/_nye bar byed pa'i sngags 'di yis/_/thab khung 'gram du bzhugs par bya/_/de nyid gsum bzlas chu yis ni/_/dkris pa ku shas bsang gtor bya/_/mthe bos mdzub mo mnan nas ni/_/lan
[\[154a.5\]]gsum chu yis gtor bar bya/_/rdo rje thal mo kha phye nas/_/snod nas ar+g+ha blangs nas dbul/_/ar+g+haM'i snod dam me tog ni/_/khu tshur g.yas pas chu dang bcas/_/mthe bong mdzub mo sbyar te blang /_/sgyur ba'i rim pas sor mo kun/_/sor mo thams cad rim pa yis/_/dkyil
[\[154a.6\]]'khor rim pas dbul sngags bzlas/_/oM dzaHhUM baM hoHkhaM raM zhes bya ba la sogs pa 'chad par 'gyur ba'i a r+g+ha la sogs pa'i sngags so/_/de nas dgug pa'i cho ga yis/_/me tog la sogs der dbul bya/_/oM badzra a na la ma hA b+hU ta dz+wa la sarba duSh+TA na hUM phaT/_dr-i sh+ya dzaHhUM baM
[\[154a.7\]]hoH/_/sa ma ya s+t+waM zhes pa ste/_sngags 'di yis ni spyan drangs te/_mkhas pas mchod nas sbyin sreg bya/_/sboms su khu tshur gzung de'i tshad/_/chu ru khru ste sor drug pa'i/_/rdo rje rin chen yu mthar gnas/_/kha khyer du ni sor bzhi pa/_/sor gnyis brkos te nang rdo rje/_/sor bzhi
[\[154b\]]
[\[154b.1\]]pa la rdo rje can/_/de brkos pad+ma'i 'dab ma'i mthar/_/gru bzhi pa la shin tu mdzes/_/dgang gzar mthe'u chung tshad tsam du/_/ro rnams blugs pa'i mchu dang ldan/_/'phang ni rjes su mthun pa la/_/rdo rje rim pa lnga gsum rtse/_/blugs gzar pad+ma'i 'dab ma'i dbyibs/_/sor
[\[154b.2\]]gcig brkos te rdo rjes mtshan/_/sor gnyis sngon bzhin yu ba ni/_/rin chen rdo rje ldan pas mdzes/_/dgang gzar mchod sbyin shing las byas/_/blugs gzar de bzhin nim pa yi/_/zangs sogs rdzas las yang dag byung /_/bdag nyid sngags las byung ba yis/_/lag
[\[154b.3\]]pa g.yon pas dgang gzar ni/_/pus mo'i bar du gyen bltas bzung /_/mar gyis bkang ste blangs nas ni/_/g.yas pa 'og tu kha bltas pas/_/blugs gzar dgang gzar kun du brtsegs/_/gyen bltas mar gyis bkang nas ni/_/me khar yi ge raM bkod nas/_/lha yi
[\[154b.4\]]gzugs dang yang dag ldan/_/g.yas skor byas te dgang blugs kyis/_/snod ni gang bar dbul bar bya/_/sngags la oM na maHsa ma n+ta bu d+d+hA nA ag+na ye swA hA/_/bzang dang ngan pa'i mtshan ma ni/_/blo dang ldan pas de la brtag_/bzang po 'khyil zhing 'bar ba ste/_/'ja'
[\[154b.5\]]tshon lta bur dkar ba'am/_/las kyi rjes su mthun pas kyang /_/de yi kha dog sbyor ldan pas/_/gal te mtshan ma mthong nas ni/_/sngags ni mnyam par bzhag nas bzlas/_/bsreg rdzas gsum bdun gcig nyid dam/_/de nas ji snyed rnyed pa dang /_bsreg rdzas
[\[154b.6\]]kyi ni yam shing dag_/de 'og rim pas gnyis gnyis sbyar/_/u du m+bA ra pa la sha/_/a Sh+wad+tha dang kasma d+ya/_/a mra ka dam+pa ka dang /_/sa mi pa la sha ba Ta/_/'o ma can las byung ba yi/_/rlon shing lo ma gnyis dang ldan/_/mtho ris tshad du mnyam bcad nas/_/rtse mo gnyis
[\[154b.7\]]ka mar gyis byugs/_/mthe bo srin lag dag gis dbul/_/mar ni blugs gzar gyis blugs nas/_/de nyid kyis ni 'bru dbul bya/_/med par gyur na lag pa yis/_/dgang blugs dang ni gzhan gyis dbul/_/til dang ma sha nas rnams dang /_/so ba gro dang ma grugs pa'i/_/
[\[155a\]]
[\[155a.1\]]dUr ba dang ni ku sha dang /_/zho dang de bzhin 'bras chan rnams/_/rang rang sngags kyis sbyin sreg bya/_/oM ag+na ye swA hA/_/mar gyi'o/_/oM sarba pA paM da ha na badzrA ya sarba pA pa da ha swA hA/_til gyi'o/_/oM badzra A yu She swA hA/_dUr ba'i'o/_/oM badzra pu Sh+Ta ye
[\[155a.2\]]swA hA/_'bras ma grugs pa'i'o/_/oM sarba saM pa de swA hA/_zho dang 'bras chan gyi'o/_/oM a pra ti ha ta badzra ye swA hA/_ku sha'i'o/_/oM badzra bi dza ye swA hA/_'bras so pa'i'o/_/oM ma hA be gA ya swA hA/_nas kyi'o/_/oM ma hA ba lA ya swA hA/_ma sha'i'o/_/oM badzra g+ha sma rI
[\[155a.3\]]swA hA/_gro'i'o/_/oM badzra ya dz+nyA ya swA hA/_u du m+WA ra'i'o/_/oM bo d+hi br-i k+ShA ya swA hA/_a shwa t+tha'i'o/_/oM badzra lA tA ya swA hA/_pa la sha'i'o/_/oM badzra ku be rA ya swA hA/_n+ya gro d+ha'i'o/_/oM badzra ha sa ka rA ya swA hA/_a mra'i'o/_/sbyin sreg byed pa na gang rang gi sngags med
[\[155a.4\]]pa ni til gyi sngags kyis so/_/des gang dgang blugs phul nas ni/_/yang ni me tog sogs pas mchod/_/kun du sku la bsang gtor dang /_/de bzhin zhabs gnyis zhabs bsil dang /_/zhal du skyor chu lan gsum bya/_/dbu la ar+g+ha dbul bar bya/_/me tog kyang der mar me bdun/_/
[\[155a.5\]]spyi bor bdug spos dbul bar bya/_dri ni de bzhin snying gar de'i/_/rang gi yi dam lha dgong bya/_/bsgoms la de bzhin phyi mchod bya/_/sngar bzhin de la'ang sbyin sreg dbul/_/oM e h+ye hi b+ha ga bA na nri ha b+ha ga ta na sa ma ye na tsa ar+g+haM pra tIts+tsha ta pU dzi ta pra sid+d+hi m+ma/_'di ni rang gi yi
[\[155a.6\]]dam gyi lha spyan drang ba'i sngags so/_/de nas de ni tshim byas nas/_/so rtsi phye ma med par dbul/_/dgang blugs lhag ma phul nas ni/_/mchod cing bstod de gshegs su gsol/_/swA a r+tha tsa wA pa ra a r+tha tsa zhes bya ba la sogs pa'i sngags kyis so/_/de ltar sbyin sreg byas
[\[155a.7\]]te/_sta gon la sogs byas nas ni/_/nang par sku gzugs sbyang bar bya/_/zhes pa ni nang bar sbyang ba ni rab tu gnas par bya ba ste/_mtshan mo'i dus la sta gon la sogs pa bya'o/_/de la 'di'i rim pa cung zad bshad par bya'o/_/rang gi yi dam lha sbyor bas/_/sngar gsungs
[\[155b\]]
[\[155b.1\]]pa yi bum pa la/_/thams cad chu las kham phor du/_/nyung zad blugs te rnam rgyal gyi/_/bum pa baM las bskyed pa yis/_/rin chen steng du gzhag par bya/_/der ni dkyil 'khor bskyed bya ste/_/dam tshig bdag nyid rdzogs pa dang /_/ye shes dkyil 'khor spyan drangs te/_/
[\[155b.2\]]zhabs bsil la sogs rim pas dbul/_/dam tshig lhan cig gcig byas te/_/mchod pa rnams kyis tshim par bya/_/me tog spos sogs rol mo yis/_/'bad pa yis kyang mchod bya ste/_/dril bu dag ni dkrol ba dang /_/bstod pa bya ste de la bzlas/_/khu tshur
[\[155b.3\]]g.yas pas mthar bzung ste/_/me tog phreng btags rdo rje ni/_/bum pa chu yis bkang ba yis/_/kham phor steng du gzhag par bya/_/'khor lo'i rang bzhin gyi gnas las/_/de nas mchod pa phyag byas te/_/de nas chu yi tshul gyis ni/_/bum pa ru ni gnas par bya/_/'di ni bum
[\[155b.4\]]pa sta gon la gnas pa'o/_/de nas rang gi sbyor bstan pas/_/yungs kar chu dang dUr ba yis/_/lha la bya bas te ba yi lngas/_/shing shun lngas byugs legs par bkru/_/mngon par bsngags te dri zhim pa'i/_/chu ni shin tu gtsang ba yis/_/bkru bar rung na rang bzhin gyis/_/bris pa la
[\[155b.5\]]sogs me long la/_/yungs mar gyis kyang byugs pa dang /_/dri zhim skyu ru ra chus kyang /_/ba yi rnam lnga sogs pas byugs/_/dUr ba'i chun pos byug par 'dod/_/gang du las kyi sngags med na/_/de la rtsa ba'i sngags kyis sbyar/_/oM sa rba ta thA ga ta kA ya bi sho d+ha na ye swA hA/_/yungs
[\[155b.6\]]mar gyi sngags so/_/ras 'jam po yis phyis nas ni/_/ras la sogs pa ci nus dbul/_/ye shes sems dpa' snying 'od kyis/_/lha rnams bkug ste gzhag par bya/_/ku sha yis ni bsang gtor bya/_/de la zhabs bsil la sogs dbul/_/mchod pa la sogs de la bya/_/pus mos
[\[155b.7\]]la btsugs nas ni/_/rdo rje dril bu g.yon gyis gzung /_/bdug spos g.yas kyis blangs nas ni/_/bcom ldan che ge rdo rje mchog_/rig sngags rgyal la phyag 'tshal lo/_/thugs rje'i bdag nyid can khyod kyis/_/sang ni rab gnas bgyi bar 'tshal/_/slob ma rnams la brtse phyir dang /_/
[\[156a\]]
[\[156a.1\]]khyed rnams la yang mchod pa dang /_/sems can bsod nams spel phyir dang /_/byang chub sems ni 'byung bya'i phyir/_/bcom ldan bdag ni gus pa la/_/de ni gnang ba mdzad pa'i rigs/_/sangs rgyas byang chub sems sogs dang /_/sems can bstan la
[\[156a.2\]]dga' ba gang /_/gang yang rdo rje'i spyan mnga' ba/_/thams cad bdag la dgongs su gsol/_/rdo rje 'dzin bdag 'di zhes bya/_/che ge mo yi rab gnas phyir/_/de bas khyod kyis bgyi bar 'tshal/_/kun du nye bar mdzad pa'i rigs/_/ting 'dzin gsum dang ldan par ni/_/
[\[156a.3\]]rdzogs nas sku gzugs la sogs la/_/nam mkha' la gnas sangs rgyas dag_/sku gzugs sogs la gzhug par bya/_/kha rgyan phyung ba'i chu yis kyang /_/mnyam par gzhag pas bkru bar bya/_/de yis mchod sogs sngon byas te/_/sngags kyis mngon par
[\[156a.4\]]bsngags par bya/_/'dud dang mchod pa sogs byas te/_/nang par byon par 'dod pa yis/_/yang ni mchod pa lnga rnams kyis/_/ye shes 'khor lo gshegs su gsol/_/'di ni lha sta gon la gnas pa'i cho ga'o/_/sta gon byas te nang par ni/_/byabs pa nyid la
[\[156a.5\]]sogs pa bya/_/sngar bzhin sangs rgyas sogs spyan drangs/_/zhabs bsil mchod pa la sogs bya/_/pus btsugs bdug spos blangs nas ni/_/sngon du bshad pa'i tshigs bcad brjod/_/bgyi bar 'tshal ba'i tshig spangs te/_/bdag ni da ltar bgyid ces sbyar/_/bkra
[\[156a.6\]]shis sgra ni sngon bsgrags te/_/chu yis slar yang bkru bar bya/_/ji ltar bltams pa tsam gyis ni/_/de bzhin gshegs kun khrus gsol ba/_/lha yi chu ni dag pa yis/_/de bzhin bdag gis khrus bya'o/_/oM sarba ta thA ga ta a b+hi She ka sa ma ya shri ye hUM/_'di ni khrus kyi
[\[156a.7\]]sngags so/_/ras sogs rang rang gsang sngags kyis/_/mnyam par gzhag pas dbul ba'am/_/yang na rang gi sngags kyis dbul/_/bzlas te phyag 'tshal gtso bo la/_/oM badzra ba Sh+Ta se swA hA/_me tog la sogs pa'i sngags su yang 'gyur ro/_/gser la sogs pa'i
[\[156b\]]
[\[156b.1\]]snod byas te/_/sbrang rtsi mar sar byugs pa yi/_/gser gyi thur ma yis ni mig_/dbye ba'am yang na bsam gtan gyis/_/oM tsa k+Shu tsa k+Shu sa ma n+ta tsa k+Shu bi sho d+ha ni swA hA/_ji ltar rdzogs pa'i sangs rgyas kun/_/dga' ldan yang dag rab bzhugs nas/_/ji ltar lha mo sgyu
[\[156b.2\]]'phrul lhums/_/de bzhin 'dir gnas zhugs byas la/_/'dir ni rgyun du bzhugs gyur nas/_/mgon po me tog la sogs 'di/_/byang chub sems kyis bsdus pa'i phyir/_/che ge mo yi don du bzhes/_/lha rnams brten par 'dod pa yis/_/mgo bo snying ga lkog gnas su/_/
[\[156b.3\]]rdo rje yis ni bskor nas de/_/lan gsum bskor te rab gnas bya/_/chad pa'am ni lhag pas kyang /_/bdag gis brjed ngas gang bgyis pa/_/gang phyir lus can skyob mdzad pa/_/mgon po khyod kyis bzod par mdzod/_/ma rnyed pa dang ma shes pa/_/ma nus pa yang
[\[156b.4\]]bzod par mdzod/_/nyung ba'am gzhan du bgyis pa gang /_/de dag bzod par mdzad pa'i rigs/_/'di dang 'di ltar rab tu gnas par bya'o zhes pa de nyid kyi don mdor gsungs pa/_nam mkhar gnas zhes pa'o/_/shes pa zhes pa ni rab gnas kyi cho ga shes pa'o/_/
[\[156b.5\]]sngags kyi pha rol phyin zhes pa ni sngags kyi theg pa'i pha rol tu phyin pa'am/_sngar bsnyen pas sngar gsungs pa'i pha rol tu phyin pa'o/_/sna tshogs hUM las skyes pa yi/_/zhes pa ni so sor me tog la sogs pa hUM las skyes pa'o/_/sngags 'di rnams kyis dbul bar
[\[156b.6\]]bya'o/_/sngar rgyud cho ga'i rim pa yis/_/zhes pa ni 'di ni rgyud phyi ma ste de kho na nyid bsdus pa dang /_gsang ba 'dus pa la sogs pa rgyud snga ma ste/_de las gsungs pa'i cho ga'i rim pas so/_/da ni thab khung gi mtshan nyid gsungs pa/_zhi ba'i zhes pa'o/_/lhag ma de nyid
[\[156b.7\]]kyis bsgrub bya zhes pa dbang dang /_dgug pa dang /_'thab pa dang /_bskrad pa la sogs pa'o/_/khru gcig pa'am khru phyed ces pa ni bsdus pa'o/_/'og dang steng du zhes pa ni gting dang rgyar zhes bya ba'i tha tshig go/_/de la 'di'i rim pa ni/_/khru gang rgyal mtho gang zabs/_/'khor
[\[157a\]]
[\[157a.1\]]lo lta bur zlum po'o/_/pad+ma kha bye lta bu la/_/ngos su sor bzhi dor byas te/_/de tshad kha khyer rdo rje yi/_/ra ba yis ni mdzes par bskor/_/shar du sa dkar gyis byas te/_/tsan+dan gyis ni nye bar byugs/_/sa tshon me tog dkar po dgram/_/pad+ma 'dab brgyad dbus
[\[157a.2\]]chud par/_/lte ba la ni thod pa gzhag_/der ni sna tshogs rdo rje bri/_/rgya dang 'phang la kha dog dkar/_/sor drug sor phyed pa yi tshad/_/lha mo'i mtshan ma dbus gnas pa/_/kye'i rdo rje yi phyogs las 'di/_/bdag med ma yi sgrub par ni/_/gri gug lnga dang ldan pa yi/_/dkar po'i cha
[\[157a.3\]]byad 'dzin pa ste/_/cung zad zhal phye zhi ba'i sems/_/blo ldan 'jam pa'i stan la ni/_/'dug ste yang dag mngon phyogs nas/_/g.yon du dung la sogs pa dkar/_/me tog chu dang ldan pa'o/_/rang gi lha yis yang dag bzlas/_/snod ni gsum dag gzhag bya ste/_/mar la sogs
[\[157a.4\]]pa g.yas su gzhag_/mkhas pas bshad bzhin sbyin sreg bya/_/khru gnyis pa dang khru gcig pa/_/logs dang 'phang du rgyas pa la/_/gru bzhi pa la kha khyer yang /_/snga ma'i nyis 'gyur tshad kyis so/_/kha dog ser po'i sa yis byugs/_/me tog ser pos brgyan par bya/_/phreng ba
[\[157a.5\]]gos ni ser por ldan/_/nang bar byang du kha bltas te/_/ji skad gsungs pa'i bud shing ni/_/sngon bzhin gzhan du lci ba yang /_/ser po'i dri dang chu mchod yon/_/cho ga sngon du byas la gzhag_/de nyid yam shing thams cad du/_/ser po'i dri yi chu yis bsang /_/zho dang sbrang rtsi mar dang
[\[157a.6\]]ldan/_/til dang sA lu 'bras bur bcas/_/mkhas pas ji ltar rnyed pa yis/_/kun du bil bas sbyin sreg bya/_/oM gyi mtha' yi gsang sngags kyis/_/rgyas par 'gyur la the tshom med/_/rgya dang rngams kyi tshad dag tu/_/sor ni nyi shu de yi phyed/_/gsad pa la ni thab khung 'di/_/
[\[157a.7\]]kha khyer sor mo gsum gyis bskor/_/khrag dang chu yis gsher ba'i ras/_/yang na sngon po'i rgyan gyis brgyan/_/nyi ma'i gung dang nam phyed la/_/sra ba'i stan la gshin rjer blta/_/rus pa rdob ni ma pa'i 'dab/_/bca' bar byed cing khro gnyer gdong /_/tsha ba tsher ma kha ba rnams/_/yam
[\[157b\]]
[\[157b.1\]]shing la ni thal bas byug_/yungs kar dang ni yungs mar khrag_/tshwa dang rus phye ske tshe dang /_/ro bsregs rdul dang rkang rjes sa/_/bya rog la sogs gshog pa dang /_/bshang ba gci ba tsher ma rnams/_/bdag nyid khros pa'i sbyor ba yis/_/bsgrub bya rkang pas mnan nas
[\[157b.2\]]su/_/oM g+huHswA hA zhes pa'i sbyin sreg bdun gyis dgra bo brlag par 'gyur ro/_/oM khaM gis sbyin sreg bya ste khros pa'i sems kyis skrod par byed do/_/bsgrub bya bong bul zhon te kha steng du phyogs par bsgom mo/_/'di ni mngon spyod kyi sbyin sreg go/_/'di ni dpal ldan gos dmar
[\[157b.3\]]bgo/_/sa dmar po dang dri yis bya/_/ma da na sogs sbyor ba yis/_/rnal 'byor shar du kha bltas te/_/chags pas de bzhin dmar pos brgyan/_/de nyid rdo rje skyil krung gis/_/dmar po'i stan ni mtho la 'dug_/smad 'tshong ma las mnyam gzhag pas/_/ut+pal dmar
[\[157b.4\]]pos ci rigs par/_/me tog dmar po 'bras bus kyang /_/oM swA hA zhes sngags kyis ni/_/bsregs pas 'gro ba dbang du byed/_/oM hUM swA hA'i sngags kyis ni/_/yang na lcags kyu'i thab khung gis/_/dgug la steng du kha bltas te/_/gar mkhan me yis gnas
[\[157b.5\]]gsum 'gugs/_/'di ni phyi yi sbyin sreg yin/_/da ni nang gi bshad bya ste/_/lte ba'i pad+ma'i thab khung cher/_/de la gtum mo'i shes rab me/_/las kyi rlung gis 'bar ba las/_/dogs pa med pas sbyin sreg bya/_/phung po'i khams sogs kun rtog pa/_/lus pa med
[\[157b.6\]]pa'i yam shing bsreg_/gzhom du med pa'i dgang gzar gyis/_/rdzogs pa'i byang chub sems kyi rgyun/_/bde ba chen po'i rab sbyor bas/_/de la sreg blugs dbul bar bya/_/chos dang gang zag bdag med pa'i/_/sta gon rab tu gnas par bya/_/stong pa snying rje
[\[157b.7\]]dbyer med pa'i/_/byang chub sems ni de nyid yin/_/don kun sgrub byed sbyin sreg dang /_/mchog tu rab tu gnas par gsungs/_/yang gsungs pa/_de nyid sngags bzlas pa dang /_de nyid brtul zhugs dang /_de nyid sbyin sreg ces bya ba la sogs pa'o/_/zhi ba la sogs
[\[158a\]]
[\[158a.1\]]pa'i gtso bo'i sreg rdzas gsungs pa/_zhi ba la til zhes bya ba la sogs pa'o/_/sngags kyi gnas skabs su sa sta gon du bya ba'i sngags gsungs pa/_lha mo khyod ces bya ba la sogs pa'o/_/brtag pa gnyis pa'i le'u dang po'i bshad pa'o//_//
[\[158a.2\]]thabs du ma zhig gsungs na yang nges par gsungs pa'i phyir zhus pa/_nam mkha' bzhin zhes pa ni nam mkha' lta bu'o/_/chos rnams la zhes pa ni mtha' yas pa de'i phyir/_rang bzhin med pa'i ngo bo dri ma med pa'i ngo bo des so/_/ji ltar rgya mtshor ku ba ltung nga chung ba dang /_
[\[158a.3\]]nges pa med par 'gro ba de bzhin du sems can nges pa med par 'gro ba dang /_dge ba ji ltar nges pa'i thabs gang gis ji ltar 'grub par 'gyur/_'dir lan du/_bdag med pa yi sbyor ba yis/_/zhes pa bdag med pa'i sbyor ba dang ldan pa ste/_bskyed pa dang
[\[158a.4\]]rdzogs pa'i rnal 'byor dang ldan pas zhes bya ba'i don to/_/yang na ni phyogs gzhan nam sdud par byed cing /_bsod nams dang ye shes kyi tshogs mtha' yas pa bsags pa'i thabs kyis de'i 'gro ba'i thabs nges par gyur pa 'dir ston par byed pa ni skad cig kyang gzhan
[\[158a.5\]]sems med pas zhes so/_/gnas ni rnam brtags zhes pa ni thams cad du khyad par med pa'i thun mong gis kyang gnas nges par brtags pa'i thabs kyis brtan pa de ji lta bu snyam pa la gsungs pa/_rang gi khyem zhes pa'o/_/dngos grub bdag nyid sems 'di yis/_/zhes pa
[\[158a.6\]]ni bdag ni rang bzhin gyis dag pa'o snyam du nga rgyal dang ldan pa'o/_/skad cig kyang gzhan sems med pas/_/zhes pa 'di'i bshad pa gsungs pa/_rkang pa zhes bya ba la sogs pa'o/_/bcom ldan 'das ma zhes bya ba la sogs pa la/_bcom ldan 'das ma ni rnal 'byor
[\[158a.7\]]ma'o/_/bsten par bya ba ni bsgom par bya zhes bya ba dang sbyar ro/_/skad cig gzhan gyi gzugs kyis min/_/zhes pa ni dbye ba'i tshul gyis so/_/bye brag gi sems nyid ma rig gdug pas min zhes sun 'byin no/_/cung zad du 'jig pa zhes pa ni bag chags dang bcas pa'i sgrib
[\[158b\]]
[\[158b.1\]]pa'i sdig pa cung zad do/_/de lta bur gyur pa'i sgom pa'i phan yon gsungs pa/_'jigs dang smyo zhes pa'o/_/smyo ba ni sems rnam par 'khor ba'o/_/de'i phyir 'di ltar dpyad ces pa ni rnal 'byor pas so/_/phan dang gnod pa'i 'bras bu 'byung /_/zhes pa ni bsam
[\[158b.2\]]gtan 'di'i 'bras bu ni phan pa'o/_/sems gzhan gyi 'bras bu ni mi phan pa'o/_/ngu 'bod ni sdug bsngal drag po dang /_rnam par rtog pa la sogs pas 'khrugs pa'i 'khor bar ro/_/'o na re zhig gang dag bsod nams kyi las byed pa de dag 'dir 'jug pa'i gnas nyid do/_/
[\[158b.3\]]gang dag sdig pa'i las byed pa de dag gi yang mi 'jug pa nyid du 'gyur te/_'bras bu mi myong bas so/_/de rnams kyi 'jug pa yang ji lta bu snyam pa la gsungs pa/_mtshams med lnga po byed pa dang /_/zhes bya ba la sogs pa ste/_'di nyid kyi mthus sdig pa de dag rnam par
[\[158b.4\]]bcom pas so/_/de bas na de bslabs pas de rim gyis zad nas bsod nams dang ye shes kyi tshogs nye bar bsags na de dag kyang snod ces bya ba'i don to/_/de ltar rgyun du sbyor ba yis/_/dngos grub 'thob ces bya ba ni nus pa cung zad 'thob pa'o/_/zla ba gcig tu gsang la zhes pa
[\[158b.5\]]ni gang du cung zad kyang mi bstan pa'o/_/spyod pa rnal 'byor pa nyid ces pa ni rgyu bar bya ba'o/_/mchog rnyed ces pa ni rnal 'byor mas bstan pa rnyed pa'o/_/de'i phyir/_rtog pa thams cad rnam par spangs/_/zhes pa'o/_/bdag nyid brtan pa'i rkyen du'o/_/zhes pa ni bdag nyid
[\[158b.6\]]sdug bsngal la sogs pa 'jig rten gyi chos rnams kyis mi 'phrogs pa de rtogs par bya'o/_/longs spyod kyi phyir ma gsungs zhes pa ni phyag rgya chen po thob pa'i don du longs spyod kyi tshul gyi ma yin pa'o/_/'jigs pa'i tshul gyis zhes pa ni thams cad du sems rtse gcig pa nyid
[\[158b.7\]]kyis dka' ba spyad ces bya ba'i don to/_/bdag ni brtan pa'i rkyen du'o/_/zhes bya ba 'di'i bshad pa ni/_rang sems so sor brtag par bya/_/zhes so/_/phyag rgya nyid de ji ltar dbye snyam pa la/_'dir phyag rgya zhes pa ni phyag rgya'i dbye ba ji ltar rung ste/_'dir phyag rgya dang phyag rgya gzhan du
[\[159a\]]
[\[159a.1\]]sbyor bar mi rung ngo /_/phyag rgya zhes pa ni re zhig bdag med pa'i phyag rgya 'di dang /_gal te de'i yang phyag rgya gzhan yin na ji ltar dngos grub 'thob ste/_thabs dang shes rab kyi sbyor ba'i dngos po med ces bya ba'i don to/_/'dir lan du bud med gzugs zhes
[\[159a.2\]]pa'o/_/ngos gnyis zhes pa ni pad+ma'i 'gram gnyis so/_/dril bu zhes pa ni 'bras bu'o/_/pad+ma'i dbus gnas zhes pa ni lte ba rdo rjer 'gyur zhes bya bar sbyar ro/_/nus pa gsal ba zhes pa ni gsal ba'i tshul gyis nus pa skyes pa mthu'o/_/nus pa srid pa tsam gyis ni ma yin te/_gang
[\[159a.3\]]gi phyir phyag rgya chen po'i dngos grub ni phyag rgya chen po'i dngos grub ste/_de'i phyir de dang de nyid kyi dbang du byas te spyod pa bya'i gzhan du ni ma yin no/_/da ni phyag rgya chen po'i dngos grub thob pa'i rnal 'byor ba'i skye ba dang 'chi ba dgag pa'i phyir gsungs pa/_skye ba dang ni 'jig pas kyang /_/
[\[159a.4\]]zhes so/_/thabs dang shes rab ces pa'i thabs dang shes rab dbyer med pa'i byang chub kyi sems kyi tshul gang yin pa'o/_/gang de ji ltar skye ba dang 'jig pa dag gis 'ching bar 'gyur/_/thabs dang shes rab kyi rang bzhin gsungs pa/_thabs ni gang gi phyir 'byung ba ste zhes pa ni gang gi
[\[159a.5\]]phyir rnal 'byor pa'i thabs kyi stobs kyis 'byung ba ni skye ba dang byang chub pa dang chos kyi 'khor lo bskor ba la sogs pa ste/_'di dag ni thabs so/_/shes rab ni de'i srid pa mthar phyin pa'o/_/de nyid du skye ba la sogs pa yang mi rtog ste gang shes rab 'di la ste/_de nyid kyis 'dir zhig
[\[159a.6\]]pa ni 'dus par byed pa ste/_chos thams cad 'di dang 'dir bya ba'o/_/de'i phyir rnal 'byor pa rnams kyi don dam pa la skye ba dang 'jig pa med do/_/kun rdzob tu ni byang chub pa dang /_yongs su mya ngan las 'das pa la sogs pa 'jig rten gyi spyod pas 'jug par mdzad do/_/'jig pa zhes pa
[\[159a.7\]]ni rgyu dang rkyen gyis sbyor ba dang bral bas 'jig pa ni 'chi ba'o/_/'jig dang dngos med zad pa'ang med/_/ces pa ni gang rgyu dang rkyen ma tshang ba med pa de la 'jig pa med do/_/'di'i don gang la chos dang chos ma yin pa yod na zad pas ni de nges par 'jig go/_/gang gi chos rnams skye ba med
[\[159b\]]
[\[159b.1\]]pa yin na ngo bo nyid kyis med pa de dang de dag ji ltar 'jig ces bya ba'i don to/_/da ni bskyed pa'i rim pa'i bdag nyid chen po gsungs pas/_bskyed pa'i rim pa zhes pa'o/_/phyag rgya chen po'i dbang bskur ba/_/zhes pa ni shes rab ye shes kyi dbang bskur ba'o/_/shes par
[\[159b.2\]]bya ba ni nye bar brtag pa'o/_/bde ba chen po khyab par byed pa nyid do zhes bstan par bya ba ni bde ba zhes bya ba la sogs pa'o/_/rdzogs pa'i rim pa nyid bstan par bya ba'i phyir/_rdo rje snying pos gsol ba/_rdzogs pa'i rim pa zhes pa'o/_/e ma'o dad pa'i shugs kyis zhes
[\[159b.3\]]bya ba ni shin tu dad pas so/_/'di'i don ni gang la skad cig gis dmigs te/_bde ba'i blo dang ldan pa'i lha/_/shin tu yid ni dga' nas te/_/dga' dgur spyod pas myur du 'grub/_/ces so/_/dngos po nga zhes pa ni thabs kyi tshul gyis so/_/dngos po med pa nga zhes pa ni
[\[159b.4\]]shes rab kyi tshul gyis so/_/'chad pa po nga zhes pa ni longs spyod rdzogs pa'i sku'o/_/chos ni chos kyi sku'o/_/nyan pa ni sprul pa'i sku'o/_/yang na thams cad da'i rang bzhin zhes pa ni nyan pa la sogs pa'i dngos po rnams kyang sangs rgyas nyid do/_/chos rnams ngo bo nyid kyis
[\[159b.5\]]dag pa nyid do/_/bsgrub bya nga zhes pa ni mi shes pa'i sgrub pa pos so/_/de bzhin du yang rkyen yin zhes pa ni/_de bzhin du yang rig pa'o/_/gang /_nga nyid ston pa sum cu rtsa gnyis mtshan/_/zhes pa ni longs spyod rdzogs pa'i skus chos ston par byed pa'o/_/de nyid khu ba zhes bya zhes pa ni
[\[159b.6\]]sprul pa yis dang /_bde ba'i tshul gyis chos kyi sku mtshon par byed pa'i tshul gyis gsungs so/_/de med pas na zhes pa'o/_/de'i phyir longs spyod rdzogs pa dang sprul pa dag gi dngos po yang lhan cig skyes pa der dngos po med pa'o/_/de'i tshul gyis gnas kyang phul du byung ba'i
[\[159b.7\]]snying rje nyid kyis sku gnyis po sprul pas dngos po med pa ma yin no/_/yang na lhan cig skyes pa yang dag par rigs pa'i tshul des shin tu dngos po med pa'i rang bzhin nga ma yin no/_/de'i phyir 'gro kun lhan cig skyes/_/zhes pa gang las snyam pa la gsungs pa/_lhan cig
[\[160a\]]
[\[160a.1\]]skyes pa'i rang bzhin brjod/_/ces pa ste/_dngos po rnams rang bzhin gyis lhan cig skyes pa ste/_de yang thams cad du ma skyes pa nyid kyis gnas te/_chos rnams kyi rang bzhin med pa nyid kyi rang bzhin no/_/de ltar na rmi lam lta bu nyid kyis dngos po
[\[160a.2\]]rnams re zhig sems las phyi rol na med par grub bo/_/de yang gcig dang du ma dang bral zhing rgyu dang bral bas ngo bo nyid med pa dang /_skye ba med pa ste sgyu ma lta bu'o/_/de bas na dngos po thams cad rang bzhin med pa nyid de/_rtag tu lhan cig skyed pas gnas/_/zhes so/_/
[\[160a.3\]]lha yi rnam pa'i gzugs dang ldan/_/zhes pa gang las sangs rgyas dang mi'i lus dag dbye ba ni/_phyag dang zhal gyi rnam pas re zhig bye brag med de/_phung po lnga nyid du yang bye brag med de/_sha la sogs pa pu k+ka sI la sogs pa'i tshul gyis rnam par gzhag pas so/_/gal te
[\[160a.4\]]sangs rgyas kyi sku dag rnam par shes pa'i rang bzhin dang 'di dag sa la sogs pa'i rang bzhin no snyam na/_e ma'o zhes ma shes pa yin te/_da ltar nyid du chos 'di dag thams cad rnam par shes pa'i rang bzhin du mthong ste bye brag cung zad kyang med do/_/de ltar na gal te ji ltar 'khor
[\[160a.5\]]snyam pa la/_gsungs pa/_'on kyang rang bzhin bag [(]chag [,]chags [)]kyis/_/zhes pa ste/_thog ma med pa'i ma rig pa'i bag chags kyis rang bzhin snang ba ma yin pas so/_/gal te ma rig pa nyid gang las skye zhe na/_las la sogs pa las skyes so/_/gal te ma rig pa nyid gang
[\[160a.6\]]las snyam pa la/_ma rig pa gzhan las zhes bya ba la sogs pa las so/_/chos thams cad yod pa ma yin na gal te ma rig pa gang las she na/_de ltar bden te brtan par rtogs na ma rig pa yod pa ma yin te/_'di dag brtan par rtogs par bya ba'i phyir ston par byed de/_ma
[\[160a.7\]]rig pa med na chos thams cad skye ba med cing mya ngan las 'das pa'o/_/de nyid gsungs pa/_gang gis bya ba la sogs pa'o/_/mi shes sangs rgyas mu stegs pas/_/zhes pa la sangs rgyas kyis ni nyan thos la sogs pa rnams kyis so/_/mu stegs kyi shes pa ni mu stegs
[\[160b\]]
[\[160b.1\]]thams cad kyis so/_/gcig nyid dga' ba chen po ni lhan cig skyes pa'i dga' ba'o/_/lnga ru 'gyur ba'i dbye ba ni/_/zhes pa ni de dbye ba'i grangs kyis so/_/de bzhin gshegs pa'i dbye bas rdo rje sems dpa'i dbye ba ste rigs lnga rnams su'o/_/yang de bzhin gshegs pa rnams nyid nang
[\[160b.2\]]gi dbye ba'i bsam pas so/_/de'i phyir gcig gi ngo bo ni zhes pa 'di nyid kyi phyir thams cad skye ba med pa de nyid kyi rang bzhin nyid de/_ji ltar sa las byung ba bum pa dang kham phor la sogs pa sa'i gzugs ma spangs pa lta bu'o/_/de nyid kyis gsungs pa/_mchog tu dga' ba las byung ba/_/
[\[160b.3\]]zhes pa ste/_de bas na de nyid las byung ba thams cad du mtha' yas pa'i rigs gzhan rnams kyang zhes bya ba'i don to/_/brtag pa gnyis pa las dngos grub gtan la dbab pa ste le'u gnyis pa'i bshad pa'o//_//de nas rdo rje can zhes pa rdo rje sems dpa'o/_/rgyud thams
[\[160b.4\]]cad kyi gleng gzhi zhes pa ni rgyud kun gyi gleng gzhi ste gang gi don gyis rgyud ma lus pa la 'jug pa de'i thabs zhes bya'o/_/rnal 'byor ma rnams kyi zhes bya ba ni rnal 'byor ma dag gi phyir ram/_rnal 'byor ma rnams te thabs gang gis 'grub ba'o/_/de'i thabs bka' stsal pa/_de ci
[\[160b.5\]]snyam pa la/_sdom pa zhes bya ba la sogs pa bzhi'o/_/sdom pa ni bde ba'i mchog gam chos thams cad kyi bdag nyid de bzhin gshegs pas bsdus pa'o/_/dbang bskur ba las shes par bya/_/zhes pa ni gang du e dang waM las dbang bskur ba shes par byed pa'o/_/yang dag
[\[160b.6\]]ces pa ni mchog gi dbang bskur bas dri ma ma lus pa ra 'khru bar byed pa'o/_/de ci snyam pa la gsungs pa/_bde ba chen po ste bde ba chen po'i ye shes so/_/de nyid kyi don gsal bar bya ba'i phyir rnal 'byor ma rnams kyis zhus pa de nas shes pa'o/_/waM ni thabs su gyur pa'o/_/brgyan
[\[160b.7\]]pa ni rgyan byas pa'o/_/de gsungs pa/_e ni shes rab ces byar gsungs/_/waM ni thabs zhes bya ba gang /_/waM zhes bya bas mdzes pa yang /_/e ni nges par mdzes pa yin/_/skad cig ye shes zhes pa skad cig gi dbye bas dga' ba la sogs pa yongs su shes na bde ba'i ye
[\[161a\]]
[\[161a.1\]]shes te bde ba chen po'i ye shes yin no/_/skad cig gis dbye ba nyid gsungs pa/_rnam pa sna tshogs zhes bya ba la sogs pa'o/_/de ltar shes par byed ces pa ni e waM gyi sdom pa shes par byed do/_/rnam pa sna tshogs sna tshogs dga'/_/'o dang 'khyud pa la sogs
[\[161a.2\]]pa'o/_/rdo rje pad+ma mnyam sbyar bas/_/rnam par smin pa ye shes mchog_/rnam nyed phyag rgya nyed pa'o/_/mtshan nyid bral ba nges brtag bya/_/gang las gang du ji ltar bsgrub par bya ba brtag snyam pa la/_slob dpon zhes pa ste/_slob dpon gyi dbang bskur ba bzung bas chu dang cod pan la
[\[161a.3\]]sogs pa dbang bskur ba bdun bsdus te des sku rnam par dag pa'o/_/gsang ba'i dbang bskur bas gsung rnam par dag pa'o/_/shes rab kyi dbang bskur pas thugs rnam par dag pa'o/_/yang dag par brtag par bya ste/_bzhi ba bsgrub par bya bas bsgrub par bya'o/_/'di nyid
[\[161a.4\]]kyi dga' ba la sogs pa'i rim gyis dbang bskur ba bzhir shes par bya'o/_/shes rab ye shes kyi dbang bskur ba gcig nyid du dbang bskur ba bzhi'i tshul nyid du gsungs pa/_dgod pa zhes pa dgod pa dang smra ba la sogs pa rnam par dag pa slob dpon te/_rnam pa sna tshogs su brtson
[\[161a.5\]]pa nyid do/_/gsang bar lta ba ni gsang ba'i dbang bskur ba'o/_/lag pas 'khyud pa'i sbyor ba shes rab ye shes dbang bskur ba'o/_/de yang zhes pa ni bzhi pa'o/_/gnyis gnyis 'khyud ces pa phan tshun du 'dus pa na rgyud gang yin pa thabs dang shes rab kyi bdag nyid dbyer med pa'i
[\[161a.6\]]ye shes der gnas pa'o/_/bkrus pas shes rab dri ma med par bya ba'o/_/rdo rje dril bu mnyam sbyor bas/_/zhes pa ni rdo rje la sogs pa'i dbang bskur ba thob pas slob dpon gyis dbang bskur bar byed pas dbang bskur ba'o/_/bzhin bzangs zhes pa byin gyis brlab par bya zhes bya ba'i
[\[161a.7\]]don to/_/slob ma shes bya ba zhes pa ni shes rab kyi dbang bskur ba'i skal ba dang ldan par shes par bya'o/_/da ni slob mas ji ltar bla ma la mchod par bya ba dang /_shes rab ye shes kyi dbang bskur ba'i phyir gsol ba gdab par bya ba'i cho ga de gsungs pa/_phyag rgya ldan zhes pa rgyan thams cad
[\[161b\]]
[\[161b.1\]]yongs su rdzogs pa'i phyag rgya dang ldan pa'i bla ma la mchod pa byas nas 'dis bstod de/_kye bcom ldan 'das zhes bya ba la sogs pa gsungs so/_/nye bar zhi ba zhes pa nyon mongs pa'i me nye bar zhi bas zhi ba chen po'o/_/rdo rje rnal 'byor ni thabs dang shes rab kyi bdag nyid dbyer med pa'o/_/
[\[161b.2\]]dal gcig tu brtson pa ni de'i gnyis su med pa'i sems kyis so/_/phyag rgya rab sgrub byed ces pa ni phyag rgya chen por rjes su chags shing skyed par byed pa nyid kyis dbyer med pa'o/_/ji ltar khyod ces pa thabs gang gis bdag nyid chen po khyod kyi mthu chen por gyur pa'o/_/bdag kyang
[\[161b.3\]]zhes pa thabs des phun sum tshogs par mdzod cig pa'o/_/sha chen po zhes pa ni mchog tu mang ba'o/_/phyi nas zhes pa ni slob mas mchog tu dga' ba yang dag par thob par ro/_/ston pa ni slob ma'o/_/brjod ces pa ni ci brjod ce na/_gzung bar gyis zhes pa ste brtan pas
[\[161b.4\]]ye shes la 'di ltar de kho na nyid brtan par gyis zhes pa'o/_/dbang bskur nas bya zhes pa ni gang gis gnas par bya ba ste/_de'i tshogs gang yin pa'o/_/dbang bskur nas de kho na nyid gsal bar bya'o zhes pa ni slob dpon la sogs pa dbang bskur ba gsum byin nas bzhi pa gsungs
[\[161b.5\]]pa/_'di nyid ces pa ni gang khyod kyis shes par bya ba ste/_de nyid thams cad du khyab par byed pa dang /_gnyis su med pa dang stong pa nyid dang snying rje dbyer med pa'i byang chub kyi sems dang gnyis kyi gzugs dang mi ldan pa'i de kho na nyid do/_/'di nyid khyod kyi dkyil 'khor 'khor lo'i
[\[161b.6\]]thabs kyis zhes pa ni mngon du bya'o zhes pa'o/_/dkyil 'khor 'khor lo'i thabs kyis ni/_/zhes pa thos nas de'i don rdo rje snying pos zhus pa/_dkyil 'khor 'khor lo ci zhes pa'o/_/bcom ldan 'das kyis bka' stsal pa/_dkyil ni snying po zhes pa ste de nyid snying po'o/_/
[\[161b.7\]]de ci snyam pa la/_byang chub sems ni bde chen po/_/zhes pa'o/_/de ltar dkyil 'khor snying po de len par byed pa ni thob par byed pa ste/_de ni dkyil 'khor ro/_/de nyid 'khor lo ste kye'i rdo rje'i rnal 'byor ma rnams kyi tshogs 'dus pa'o/_/mkha' dbyings zhes bya ba zhes pa ni nam
[\[162a\]]
[\[162a.1\]]mkha'i khams rnam par dag pa rdo rje sems dpa'i rang bzhin no/_/de nyid thams cad du yul la sogs pa rnam par sbyong ba zhes pa ni sbyong bar byed pa ste/_yul ni gzugs la sogs pa'i skye mched rnams so/_/sogs pas ni mig la sogs pa'i skye mched dang phung
[\[162a.2\]]po la sogs pa gzung ngo /_/rdo rje snying pos gsol pa/_dbang bskur nas dam tshig gang gis gnas par bgyi zhes pa'o/_/'dir lan du 'di'i don gyis srog chags rnams kyang zhes bya ba la sogs pa'o/_/don 'di nyid nges pa'i don gyis gsal bar byed pas sems gcig ces
[\[162a.3\]]par ni srog chags ni 'dir rnam par rtog pa ste/_rnam par rtog pa nye bar zhi ba nyid gnyis su med pa'i ye shes su srog chags nye bar sdud pa ni gsod pa ste/_srog chags ni sems so/_/gang phyir srog ces pa ni srog chags ni 'dir sems las ma gtogs pa med de/_sems kyang
[\[162a.4\]]sems can la sogs pa rnam pa du mas rab tu 'jug go/_/de sdud pa nyid bsad pa'o/_/'jig rten bla med byar 'dod pa/_/zhes pa brdzun te/_ngo bo nyid kyis dag pa ni sems can rnams so/_/sems can nam mkha' dang mnyam pas de dag ji ltar bsgral te/_de ltar yang de'i phyir
[\[162a.5\]]yal bar dor ba ma yin zhes gsungs pa yin pas sems can bla na med par bya bar 'dod pa yin no/_/snying rje ldan pas bya ba ni/_/sems can yal bar dor mi bya/_/sems can yod dang med pa zhes/_/de ltar rtag par bya ba min/_/zhes so/_/yul la sogs pa rnam spyod byed/_/ces
[\[162a.6\]]gsungs pa de gsal bar bya ba'i phyir zhus pa/_gang yang de dag ces pa'o/_/'di rnams sbyong ba bstan par bya ba'i phyir gsungs pa/_rang bzhin gzod nas skye ba med/_/ces pa'o/_/de nyid kyis 'di rnams skye ba med de/_gzugs brnyan la sogs pa lta bur/_bden pa ma yin
[\[162a.7\]]brdzun pa min/_/zhes so/_/de ni skye ba med pa yang rten cing 'brel par 'byung ba nyid du ston par byed pa ni/_gtsub shing zhes pa'o/_/de ltar chos thams cad rnal 'byor ma rnams zhes pa ni de ltar chos thams cad gzod ma nas skye ba med pa dang rang bzhin gyis dag pa dang /_lhan cig skyes pa tsam du
[\[162b\]]
[\[162b.1\]]mchog tu gzhol ba dang /_brdzun pa ma yin pa dang /_bden pa ma yin pa dang /_gzod ma nas zhi ba'o/_/chos thams cad 'di ltar bdag med par thos nas rnal 'byor ma rnams dga' ste bcom ldan 'das la yang dag par mnyes par byad do/_/bcom ldan 'das kyang mnyes nas yang dag
[\[162b.2\]]par gsungs pa/_bza' btung zhes bya ba la sogs pa'o/_/de ltar chos thams cad skye ba med par shes pa'i rnal 'byor bas 'di ltar bya ste/_de la bza' ba sha lnga la sogs pa dang /_btung ba ste byang chub kyi sems la sogs pa'o/_/bgrod bya ste yul las byung ba'i bde ba'o/_/bgrod
[\[162b.3\]]min te yul las 'das pa'o/_/gtsang sbra ni dag par rtog pa ste/_chos kyi dbyings so sor rtog pa las lhag pa'i gtsang sbra mi byed pa'o/_/grang gi chos ni bde bar yang dag par shes nas spong bar mi byed pa'o/_/sngags ni yi ge so sor nges pa dang ma nges pa'i rim pas so/_/rtog
[\[162b.4\]]pa ni sngags nges pa'i rim pas so/_/gnyid ni rnal 'byor gyi gnyid de de spang bar mi bya ba'o/_/de dang de'i dbang po'i rnam par dag pa grub pa'i dbang po rnams rang gi rjes su mthun par yul la myong bar byed pas dgag par mi byed do/_/grogs po la byams pa zhes bya ba la sogs
[\[162b.5\]]pas rjes su chags pa dang khong khro ba spangs pa gsungs so/_/lha ni de bzhin gshegs pa'o/_/phyag mi bya ba ni de dag dang bdag bye brag gi blo mi bskyed pa'o/_/Dom+bi la sogs pa yang bdag nyid dpal he ru ka'i sku bzhin du reg pa'o/_/bu ram ni khrag go/_/chang ni rkang mar ro/_/dug
[\[162b.6\]]ni zhag go/_/nim pa ni pags pa ste/_de yang bu btsas pa las byung ba'o/_/skyu ru ra yis rlung sel byed/_/mngar ni mkhris pa sel bar byed/_/ska bas mig ni dag pa yin/_/kha bas rims ni 'jig par byed/_/tshwa yis me ru 'gyur ba yin/_/tsha bas bad kan 'joms
[\[162b.7\]]par byed/_/ces so/_/bdud rtsi lnga zhes bya bar gsungs/_/zhes pa de'i bshad pa rus pa zhes bya ba la sogs pa ste/_rus pa don yod grub pa'o/_/chang ni rnam par snang mdzad do/_/chu ni mi bskyod pa zhes bya/_/khrag ni rin chen 'byung ldan no/_/'di dag bcud kyis len rnams te/_/
[\[163a\]]
[\[163a.1\]]nad rnams thams cad 'jig par byed/_/thams cad srung bar byed pa'i gtso/_/rtog pa thams cad 'joms byed pa/_/sngar ma gsungs pa'i rnam par dag pa rnams kyi rnam par dag par bya ba'i phyir zhus pa/_dbang po rnams zhes pa'o/_/sngar bstan pa'i
[\[163a.2\]]dgongs pa bstan pa bshad pa zhus pa/_dgongs pas bshad pa gsungs pa ci/_/zhes pa ni/_dgongs pas zhes bya ba la sogs pa'o/_/rgyud kyang rnam pa bzhi rnams kyi/_/zhes pa ni bya ba dang spyod pa dang rnal 'byor dang rnal 'byor bla ma las kyang ma gsungs so/_/rigs lnga zhes
[\[163a.3\]]pa ni 'di dag rigs lnga rnams te sangs rgyas lnga'o/_/de nyid gsungs pa g.yung mo zhes pa'o/_/khyi sha 'tshed ma ni tsaN+DalI'o/_/dam tshig gnod pas zhes pa ni nyams pa'o/_/rgyud thams cad kyi gleng gzhi'i le'u ste gsum pa'i bshad pa'o//_//da ni sngar gsungs pa rnams
[\[163a.4\]]kyi bshad pa'i le'u gsungs pa/_/de nas zhes pa'o/_/the tshom skyes pa ni the tshom skyes pa nyid kyis yid mi bde ba'o/_/gal te dga' bas glu len na/_/de tshe rdo rje mchog ldan pas/_/zhes bya ba la sogs pa gang gsungs pa/_glu dang gar de la rdo rje dang ldan pa ci/_rdo rje rkang pa'i gar ji lta
[\[163a.5\]]bu zhes pa dang /_lha dbang bskur ba zhes pa lha dbang bskur ba'i le'u ru gang gi phyag rgya gang gis gdab ces pa/_gang la gang gis gdab par bya/_/zhes pa'o/_/sngags btu ba zhes pa sngags kyi le'u ru'o/_/de la gang dang gang gi sa bon zhes bya ba'i don to/_/de la rdo rje'i glu re zhig gsungs
[\[163a.6\]]pa/_kol+la i re T+Thi a zhes pa kol+la i re T+Thi ni gnas so/_/de la gnas pa'i bo la'i sbyor bas bo la ni rnal 'byor pa'i rdo rje'o/_/mum+mu Ni zhes pa ni/_zhing ni mum+mu Nir rab grags/_/zhes so/_/de la gnas pa de'i sbyor bas kak+ko la ni rdo rje'i rnal 'byor ma rnams kyi'o/_/gnas la sogs pa na
[\[163a.7\]]bzhugs pa'i rnal 'byor dang rnal 'byor ma rnams su 'dus par gsungs so/_/de la 'dus par de rnams kyi lhan cig skyes pa'i rjes su mthun par bya ba gsungs pa/_g+ha Ne kr-i pi Ta ho bA dz+dza i zhes pa de la/_rde'u chung rgyun mi chad par brdung bar bya ba ste/_chos thams cad sgra brnyan lta bur
[\[163b\]]
[\[163b.1\]]gsungs pa/_sngon du bya ste gar dang glu bya ba'i don to/_/kA ru Ne ki a i na ro lA zhes pa rtsod par mi bya ba ste/_der phan tshun du byams par bya zhing sems can thams cad la yang snying rje bar bya'o/_/ta hiM ba la khAdz+dza i zhes pa der yang sha bza' bar bya'o/_/g+ha D+heM ma a Na pi dz+dza i a
[\[163b.2\]]i zhes pa shin tu dga' ba skyed par byed pa'i chang btung bar bya'o/_/ha le zhes pa rnal 'byor ma rnams la bod pa'o/_/kA li ny+dza ra pa Ni a i zhes pa der skal ba dang ldan pa'i rnal 'byor dang rnal 'byor ma rigs lnga la sogs pa nas phyung ba bzhugs par bya ba'o/_/dun+du ra bAdz+dzi a i
[\[163b.3\]]zhes pa dun+du ra ni dbang ma bskur zhing the tshom dang ldan pa ste phyir spang bar bya ste gzhug par mi bya'o/_/zhugs pa yang phyir dbyung bar bya ste/_de rnams nyid kyis ngan 'gro bsrung ba'i phyir ro/_/tsa u sa ma kats+tshu ri sih+la/_kAp+pU ra lA i a i zhes pa dri chen dang rin chen 'byung ldan dang snang
[\[163b.4\]]ba mtha' yas rnams der phyi dang nang du lus la byug par bya'o/_/mA la in+d+ha Na sA liny+dza/_ta hiM b+ha ru khA e a i/_/zhes pa tshod ma rnams dang sha chen khyad par gyis der bza' bar bya'o/_/phreM kha Na khe Ta ka ran+te/_shud+d+ha a shu d+d+han mu Ni a i/_zhes pa phan tshun dam tshig byin te/_
[\[163b.5\]]gar la sogs pas 'gro ba dang 'ong bar byed cing 'di dag ni dag pa'o/_/'di dag ni ma dag pa'o zhes yid la mi byed pas dmigs pa med pa ste/_dmigs pa med pa'i sbyor bas thams cad bya zhes bya ba'i don to/_/ni raM shu a ge tsa DA bi/_ta hiM dza sha rA wa pa Ni a i zhes pa
[\[163b.6\]]'khor lo der yang rus pa'i rgyan yan lag rnams la gdags so/_/shA rA ba zhes pa ro ste gzhug par bya ba'o/_/ma la a dza kun du ru pA Ta i zhes pa 'dus pa der phan tshun du bde ba chen po'i rgyu'i phyir sbyor bar byed pa'o/_/Di N+Di ma ta hin+na bAdz+dzi a i zhes pa der yang sbyor ba la g.yung mo spang
[\[163b.7\]]bar mi bya'o/_/yang na kol+la i reT ces pa ni mgo bo la'o/_/ji a ni gnas pa'o/_/bo la ni rdo rje 'dzin pa gzhom du med pa'o/_/mum+mu Ni re ni lte ba'i pad+mar ro/_/kak+ko lA ni shes rab bo/_/de la g+ha Ne zhes pa ni rgyun du dga' bral med pa'o/_/kr-i pi Ta ho ni gzhom du med pa'o/_/_
[\[164a\]]
[\[164a.1\]]bA dz+dza i zhes pa ni chang 'bab pa'o/_/kA ru Ne zhes pa ni bde ba chen po'i ye shes kyis so/_/ki a i na ro lA zhes pa ni rnam par rtog pas rtsod pa mi bya ba'o/_/yang na kA ru Ne zhes pa ni bde ba chen po'i rgyus so/_/ki a i na ro lA zhes pa ni thabs dang shes rab dag
[\[164a.2\]]gi g.yul 'thab pa'o/_/ta hiM ni der char 'bab pa na'o/_/ba la khA dz+dza i zhes pa ni sha ni tha mal pa'i sha rnams bza' bar byed pa ste/_snang ba med par byed pa'o/_/gA D+heM zhes pa ni shin tu'o/_/ma a NA zhes pa ni snying rje'i ro'o/_/badz+dzi i a i ni 'thub par byed pa ste/_bdag nyid
[\[164a.3\]]dang bcas par byed pa'o/_/ha le kA li ny+dza ra zhes pa ni dpal rdo rje sems dpa'i rang bzhin bde ba chen po'o/_/pa Ni a i zhes pa ni de'i nang na bsgom par bya'o/_/dun+du ra zhes pa ni rnam par rtog pa'o/_/bAdz+dzi a i zhes pa ni thams cad spang bar bya'o/_/tsa u sa ma zhes bya ba la sogs pa ni
[\[164a.4\]]rnam par snang mdzad la sogs pa de bzhin gshegs pa rnams bde ba chen po nyid la lhan cig skyes pa gnyis su med pa'i ye shes su bzhugs pa'o/_/mA la i zhes bya ba la sogs pa mA ni sa'o/_/la i ni chu'o/_/in+d+ha Na ni me'o/_/sa liny+dza ta hiM ni rlung ngo /_/b+ha ru khA i a i zhes pa ni 'di'i
[\[164a.5\]]don ni shin tu snang ba med par byed pa'o/_/phreM kha Na khe Ta ka ra n+te zhes pa ni shes rab kyis 'gro ba dang 'ong bar byed pa na'o/_/shud+d+ha a shud+d+ha zhes bya ba la sogs pa ni dag pa dang ma dag pa la sogs pa yid la byed pa med de bde ba chen por mchog tu rtse gcig pa nyid do/_/ni raM shu ni byang chub kyi sems
[\[164a.6\]]dkar po cha shas dang bral ba'o/_/aM ge tsa DA bi ta hiM dza zhes pa ni yan lag rnams la gzhag pa'o/_/sa rA wa pa Ni a i zhes pa ni de nyid lus thams cad du khyab par byed pas gzhug par bya ste/_spro bar bya'o/_/ma la a dzo kun du ru pA Ta i zhes pa ni rnal 'byor pa rnams 'dus pa na der thabs
[\[164a.7\]]dang shes rab dag gi yang dag par sbyor bas sbyor bar bya'o/_/der thabs dang shes rab yang dag par sbyor ba na/_/DiN+Di ma ta hi n+na bA dz+dzi a i zhes pa ye shes kyis reg tu med de rnam par rtog pa la sogs pa rnams kyis reg par mi nus pas reg par bya ba ma yin pas lhan cig skyes pa'i bde
[\[164b\]]
[\[164b.1\]]ba'o/_/'dis yang dbang bskur ba'i don gsungs pa ni/_yang na kol+la i reT+di a ni lte ba'i lkog na'o/_/bo la ni rdo rje'o/_/mum+ma Ni re zhes pa ni lte ba'i lkog na'o/_/kak+ko lA ni pad+ma'o/_/pad+ma de la rdo rje'i rang bzhin kr-i pi Ta ste brdung ba ni bskyod pa'o/_/ka ru Ne zhes bya ba ni bde ba chen po
[\[164b.2\]]'byung bas so/_/ro lA ni rtsod pa mi byed cing brtan pas rgyun du bde ba'i mchog nyid do/_/der ba la ni rnam par rtog pa'o/_/za ba'am 'byung ba'i don gyis ba la bza' ba dang /_chang yang btung ba'o/_/kA liny+dza ra zhes pa ni lhan cig skyes pa'i dga' ba nye bar brtag pas gzhug par byas
[\[164b.3\]]pa'o/_/dun+du ra zhes pa ni dga' bral te yang spang bar bya ba'o/_/skye gnas nang gi rtsa gnyis ni/_/g.yon dang de bzhin g.yas pa las/_/g.yon nas khu ba 'byung ba ste/_/g.yas pa las ni khrag nyed kyang /_/rdo rje dbyings kyi dbang phyug rtsa/_/g.yon du yang dag sbyang bar bya/_/sor mo
[\[164b.4\]]yis ni cung zad bskul/_/phyir yang lce yi thur mas so/_/rtsa yi kha ni bya gyur nas/_/mchog tu shin tu dga' ba 'byung /_/cung zad sngags pa'i rdo rje yis/_/nang dang nang du bskyod par bya/_/phaT ni nor bu'i nang bzhag nas/_/yid las byung ba dgag par bya/_/byang chub sems ni
[\[164b.5\]]ma shor bas/_/skad cig bde mchog 'byung bar 'gyur/_/ma lus de yi rang bzhin spro/_/chad pa med par snang ba ni/_/nges par khyab cing bde zhi ba/_/dam pa'i go 'phang thob par byed/_/byang chub sems ni shor ba yis/_/brgyal te rnyed par 'gyur ma yin/_/zhes bya ba'i thabs
[\[164b.6\]]'dis skal ba med pa blo dang ldan pas spang bar bya'o/_/tsa u sa ma zhes bya ba la sogs pa'i don 'di yang snga ma bzhin du sbyar bar bya'o/_/da ni 'dus pa de nyid du gar bya ba gsungs pa/_gar ni he ru ka'i gzugs kyis/_/zhes pa ni kye'i rdo rje'i nga rgyal gyis so/_/rdo rje chos zhes pa ni
[\[164b.7\]]gsung rdo rje'i bdag nyid kyis glu blangs pa'am/_gsung rdo rje rnal 'byor pas glu blang bar bya'o/_/sangs rgyas kyis zhes pa ni rnam par snang mdzad kyi gar gyi bdag nyid kyis sam/_sku rdo rje'i rnal 'byor pas gar bya ba'o/_/ma mo rnal 'byor ma rnams kyis/_/zhes pa ma mo la sogs
[\[165a\]]
[\[165a.1\]]pa'i rnal 'byor ma rnams kyis sam/_/gau rI la sogs pa rnams kyis lhan cig bskor bas so/_/tshogs kyi bdag pos zhes pa ni tshogs kyi gtso bo dpal he ru ka rdo rjes mdun du bya ba'o/_/der byin gyi rlab kyi mtshan ma gsungs pa de la dri zhes pa'o/_/da ni phyag rgya
[\[165a.2\]]rnams la zhus pa'i lan gsungs pa/_phyag rgya rnams zhes pa'o/_/phyag rgya la sogs pa'i sgra'i don gcig go/_/phyag rgyas mtshan pas gang dang gang gi rigs de brtag par bya'o/_/phyag rgyas mtshan pas zhes pa rigs 'khrugs par bsgoms pas dngos grub mi thob bo/_/
[\[165a.3\]]rigs yongs su ma shes pa'i sgrub pa pos kyang ma yin no/_/sa bon ci zhes bya ba la sogs pa zhus pa'i lan gsungs pa/_A li zhes pas ste/_A li dang po ni a'o/_/gnyis pa la sogs pa'i rim pas a la sogs pa'o/_/rigs kyi le'u las gang bshad pa zhes bya ba la
[\[165a.4\]]sogs pa zhus pa'i lan rigs kyi le'u zhes pa'o/_/bdag med ma'i khyad par gyis gsungs pa/_la la nA dang ra sa nA dang a ba d+d+hU tI ste rtsa gsum gyi gtso bo bdag med ma'o/_/'o na de lta na yang thams cad ma bsdus pa nyid de/_bdud 'joms par byed pa'i rnam par dag pa'i rnal
[\[165a.5\]]'byor ma rnams las ma gsungs pa dang /_A li'i gzugs can byang chub kyi sems kyi zla ba dang /_bcu drug gi cha'i rang bzhin gyi sa bon ma gsungs pas so snyam pa la gsungs pa/_kun gyi mtha' ma zhes pa'o/_/gang gi phyir snyam pa la/_gang phyir bcu drug cha med pas/_/
[\[165a.6\]]zhes gsungs so/_/gang gi phyir rgyu'i bya ba mi byed pa dang /_cha med snyam pa la gsungs pa/_gang gi phyir don gyi bya ba mi byed pas so/_/'di'i don cha dang cha med pa dang /_don gyi bya ba sbyor ba med pa ste/_de chos kyi dbyings kyi rang bzhin gyis so/_/lha mo thams cad kyi rnam par dag
[\[165a.7\]]pa'i rang bzhin rnal 'byor ma bco lnga bsgom pas de'i gnas skabs su 'dus pa yin pa dang /_don gyi bya ba mi byed pa dang /_gang du ci'i phyir bsgom pa yang don gyi bya ba ni bsgrub bya de nyid yin no/_/da ni dgongs pa dang bcas pas rdo rje snying pos zhu bar byed pa dang /_ga bur ni byang chub kyi
[\[165b\]]
[\[165b.1\]]sems so/_/nges par cis mi 'byung zhes pa/_/nges pa'i sgra ni bzod pa ma yin pa ste cis mi 'byung ste/_'on kyang gang bskyed par bya zhes bya ba'i don to/_/de yang kun rdzob dang don dam pa'i tshul gyis so/_/de la/_rnal 'byor ma rnams yang dag 'byung /_/zhes pa rnal 'byor
[\[165b.2\]]ma rnams skyed par byed pa ni mya ngan las 'das pa'o/_/de las byung na kun rdzob kyi rang bzhin no/_/de nyid gsungs pa/_lhan cig skyes pa'i rang bzhin gyis/_/zhes pa dang /_zad ma med pa ni mi 'jig pa'o/_/rgyas pa zhes pa ni rgyun rgyas pa'o/_/nam mkha' ni bya gdong mar 'ong ba ste/_
[\[165b.3\]]pad+mar gnas pa'o/_/'dir de bzhin nyid du bcom ldan 'das kyis lan bka' stsal pa/_de nyid kyis de ltar te de bas nges pa ni mi spang ba nyid du bskyed par bya ba nyid do/_/gang bskyed par bya ba zhus pa/_gang gis zhes pa'o/_/'dir lan du dkyil 'khor 'khor lo zhes pa ste/_dkyil
[\[165b.4\]]'khor 'khor lo la sogs pas bskyed pa dang rdzogs pa'i rim pas don dam pa'i byang chub kyi sems bskyed par bya'o/_/sogs pa'i sgras nang gi sbyor bas so/_/bdag byin gyis brlabs pas zhes pa dang thabs dang shes rab kyi sbyor bas las kyi phyag rgya byin gyis brlabs nas kun
[\[165b.5\]]rdzob kyi byang chub kyi sems bskyed par bya ba'o/_/gnyis ka'i rang bzhin gsungs pa kun rdzob ces pa'o/_/gnyi ga'i yang btsun mo'i pad+mar zhes pa shes rab kyi pad+mar bskyed par bya'o/_/'di nyid ltar ni mya ngan 'das/_/zhes pa 'di nyid ltar mya ngan las 'das te sdug bsngal
[\[165b.6\]]thams cad nye bar zhi ba lhan cig skyes pa'i rang bzhin no/_/de ltar yongs su ma shes pas 'khor ba'o/_/'khor ba spangs te gzhan du ni/_mya ngan 'das pa shes mi 'gyur/_/zhes pa ni thob par ro/_/'khor ba nyid yongs su shes pa nyid mya ngan las 'das pa zhes bya ba'i don to/_/
[\[165b.7\]]'khor ba gang yongs su shes nas mya ngan las 'das pa yin no snyam pa la/_'khor ba gzugs dang sgra la sogs/_/zhes pa'o/_/rmongs pa ni rang bzhin yongs su ma shes pa'o/_/ma rmongs pa ni de kho na nyid yongs su shes pa'o/_/'khor ba dag pas zhes pa 'khor ba rnam par dag pa ni
[\[166a\]]
[\[166a.1\]]tha snyad dam 'dod pas skye ba la sogs pa yongs su 'dzin par mdzad pa yang de'i 'khor ba ste gzugs la sogs pa'o/_/gang gi phyir mya ngan las 'das pa ni mya ngan las 'das pa'i 'bras bu 'byung bar byed pa'o/_/mya ngan las 'das pa nyid ci nyan thos la sogs pa
[\[166a.2\]]lta bu yin nam snyam pa la ma yin te gsungs pa/_byang chub sems ni mya ngan 'das/_/zhes pa stong pa nyid dang snying rje dbyer med pa bde pa chen po lhan cig skyes pa'i gnas skabs nyid 'dir 'jug par byed pa nyid 'dir mya ngan las 'das pa ste gzhan ma yin zhes bya ba'i don to/_/da ni mya
[\[166a.3\]]ngan las 'das pa'i rgyu kun rdzob byang chub kyi sems bskyed pa'i rim pa gsungs pa bzhin mdzes zhes bya ba'o/_/de la sbyor ba las byung ba'i zhes pa de la thabs dang shes rab gnyis su med pa'i sbyor ba las byung ba'i byang chub kyi sems gang yin pa ni ga pur te/_mi spang ba ni kun rdzob blang ba dang /_
[\[166a.4\]]mya ngan las 'das pa rtag par bya bas zhes bya ba'i don to/_/de la kun rdzob blang ba'i tshogs gsungs pa/_lag pas ma yin zhes pa'o/_/bzlog pas zhes pa ni bsrung ba'i phyir ro/_/stobs ni nus pa'o/_/da ni mya ngan las 'das pa 'ba' zhig gi mtshan nyid byang chub kyi sems
[\[166a.5\]]bskyed pa la sogs pa bstan pa'i rim pa gsungs pa/_/ga pur ni byang chub kyi sems so/_/bdag med ma ni a ba d+hU tI ste/_de las skyes pa'i bde ba yang bdag med ma ste chos thams cad bdag med pa'i rang bzhin bde ba de phyag rgya chen po ste/_de nyid shin tu gsal bar gyur pa gang
[\[166a.6\]]yin pa bde ba chen po de'i rang bzhin phyag rgya chen po'i dngos grub bo/_/de gang du gnas snyam pa la gsungs pa/_lte ba'i dkyil 'khor nyid du zhes pa ste/_bde ba chen po'i pad+ma'i lte ba'i dkyil 'khor der bde ba chen po'i snying po sdud par byed pa gzhom du med pa'i tshul gyis der gnas so/_/
[\[166a.7\]]de la 'khyud pa de'i rang bzhin gyis gnas pa de las byung ba yang /_dang po'i dbyangs yig rang bzhin te/_/zhes pa a'i rang bzhin dang skye ba med pa'i rang bzhin gyis thams cad kyi rgyu nyid de dang de'i rang bzhin zhes bya ba'i don to/_/de nyid blor ni sangs rgyas rnams kyis brtags/_/zhes pa ni
[\[166b\]]
[\[166b.1\]]brjod pa ste/_rang rig pa'i bdag nyid chen po nyid do/_/de nyid rang gi shes rab dang de nyid bcom ldan 'das ma ste/_dbang phyug la sogs pa'i yon tan sbyor ba dang /_nyon mongs pa la sogs pa'i bdud 'joms pa'o/_/de la rnal 'byor pas bskyed bya/_/zhes pa de dang de'i rang bzhin nyid
[\[166b.2\]]thams cad kyi rgyu nyid do/_/thams cad kyi rgyu nyid dam des bcings pas sam de yin pas so/_/rnal 'byor pas bskyed par bya ba yin pas zhes pa ni rdzogs par bya'o/_/rdzogs pa'ang de nyid kyi bde ba mi 'jig pas spyod par byed pa'o/_/de nyid kyi phyir yang shes rab kyi gzugs la sogs
[\[166b.3\]]pa dang chos kyi dbyings kyi tshul gyis rnal 'byor pa spyod par byed do/_/de nyid yang dkyil 'khor 'khor lo'i dpa' bo dang dpa' mo'i dbang phyug ma thams cad sdud par byed pa nyid do/_/de nyid yang ye shes lnga'i rang bzhin gyis so/_/ji ltar snyam pa la gsungs pa/_me long lta bu'i ye shes
[\[166b.4\]]kyi rang bzhin te/_chos thams cad gzugs brnyan lta bu'i ye shes la sogs pa 'byung ba'i rgyu nyid do/_/de nyid yang chos thams cad mnyam pa nyid kyi rang bzhin bde ba chen po'i tshul gyis khyab par byed pa'am sdud par byed pas so/_/de nyid yang rang rig pa gnyis su med pa
[\[166b.5\]]bde ba chen po'i tshul las yang dag par 'byung ba so sor rtog pa ste/_'di las lhag par yang dag par gyur pa yod pa ma yin no/_/de nyid yang bya ba sgrub pa ste/_sems can thams cad kyi bya ba sgrub pa de las byung bas 'gro ba'i don byed pa'i phyir ram/_sems can rnams de'i rang
[\[166b.6\]]bzhin nyid kyis dbyer med par rtogs par byed do/_/de nyid yang rdo rje sems dpa'i tshul gyis dri ma med pa dang /_sgyu ma'i rang bzhin bde ba chen po'i tshul nyid de shin tu rnam par dag pa'i chos kyi dbyings de thams cad kyi bdag po nyid do/_/de nyid kyis gsungs pa/_chos kyi dbyings kyi rang
[\[166b.7\]]bzhin can/_/zhes pa de/_shes rab kyi pha rol tu phyin pa'i rang bzhin no/_/chos kyi dbyings zhes pa chos kyi dbyings snying po dang /_bdag med pa dang /_yang dag pa'i mtha' dang /_stong pa nyid dang /_de'i don dam pa'i rang bzhin no/_/da ni rdo rje [(]rig [,]rigs [)]kyi le'u las bstan pa'i sdom pa
[\[167a\]]
[\[167a.1\]]bshad pa'i phyir rdo rje snying pos zhus pa/_'khor lo'i zhes pa'o/_/rnal 'byor ma'i lus dbus gnas pa/_/zhes pa ni de nyid bdag med rnal 'byor ma'i sa bon a lus kyi dbus na gnas pa de nyid sdom pa ste/_phyi rol gyi tshul sdud par byed pa de nyid kyis gsungs pa/_
[\[167a.2\]]ji ltar phyi rol de ltar nang /_/zhes pa ste/_gang phyi rol gyi dkyil 'khor du a de yongs su gyur pa las bdag med ma ste/_de nyid kyi rnam par dag pa lus kyi dbus na'o/_/yang na phyi dang nang gi chos thams cad rnam pa mang bas de'i phyir sdud par byed pas sdom pa'o/_/rdo rje bde bzhes
[\[167a.3\]]pa rdo rje'i thabs kyi lhan cig tu sbyor bas na bde ba 'byung ba gang yin pa de rdo rje'i bde ba ste/_phyag rgya chen po yang dag pa'i shes rab bo/_/rdo rje'i skye mched ces pa rdo rje ni kye'i rdo rje ste/_de'i skye mched ni bskyed pa'i gnas kyi sa bon te thabs so/_/'dis ni gsang ba'i zhes pa ni gsang ba
[\[167a.4\]]dag tu ste/_thabs dang shes rab dag snyoms par 'jug pas so/_/phyi rol gnyis gnyis zhes pa ni phyi'i thabs dang shes rab yang dag par sbyor ba mi ston te/_bsgrub bya nye bar mtshon pa tsam gyi thabs nyid kyis ston par byed pa med ces bya ba'i don to/_/da ni sku bzhi bsdu ba gsungs
[\[167a.5\]]pa sku gsum zhes pa'o/_/sku gsum yongs su shes pa ni/_/zhes pa sku gsum dbyer med pa'i rang bzhin gang yin pa sku gsum gyi 'bras bu bde ba chen po'i 'khor lo'i sku'o/_/skye gnas zhes pa ni skye gnas dang nye ba nyid do/_/sems can dag ni ma lus rnams/_/skye gnas
[\[167a.6\]]gang du skye ba ni/_/zhes pa'o/_/der zhes pa ni de dang nye ba na'o/_/da ni 'bras bu rnam par gzhag pas gsungs pa/_e waM ni sprul pa'i 'khor lo ste rgyu mthun pa'o/_/'bras bu rnams kyi don gsungs pa/_/las spyod ces pa'o/_/las kyi 'bras bu la spyod par byed pa ji ltar las
[\[167a.7\]]kyi 'bras bu la spyod ce na/_gsungs pa/_ji ltar byas pa de ltar spyod/_/ces pa ste/_/bskul ba la sogs pa las kyi rjes su mthun par 'bras bu spyod ces bya ba'i don to/_/rnam par smin pa ni de las bzlog pas so/_/chos kyi 'khor lo las cung zad yin yang las kyi 'bras bu
[\[167b\]]
[\[167b.1\]]chen po sbyin pas de las bzlog pa yin no/_/longs spyod rdzogs pa ni skyes bu byed pa ste/_bde ba chen po'i 'khor lor gyur pa 'bras bu bde ba chen po'i thob pa'i phyir khyad par du 'phags pa'i lam las byung bas so/_/bde ba chen po dri ma med pa'i 'bras bu yongs su rdzogs pa nyid do/_/
[\[167b.2\]]sde pa bzhi dang sbyor bas gsungs pa/_gnas brtan sprul pa'i 'khor lo ru/_/zhes pa'o/_/da ni sangs rgyas nyid ma tshang ba med de sems can rnams sangs rgyas nyid kyi ngo bo nyid dang ldan no zhes bstan pa'i phyir/_sde pa lus zhes bya ba la sogs pa'o/_/skye gnas su ni 'dod chags
[\[167b.3\]]bral/_/zhes pa skye gnas kyi gnas skabs su yang chags par mi 'gyur bas so/_/spyi bor thal sbyar zhes pa skye ba'i dus su lag pa spyi bor sbyar te skye bas so/_/'gro ba'i bya ba zhes pa ni 'gro ba rang gi bya ba nges pa'o/_/sgra ni sngags zhes pa thabs dang shes rab kyi bdag nyid kyi
[\[167b.4\]]sngags zlos pa'o/_/gcer bu ni gos med cing yongs su mi 'dzin pa'o/_/tshogs pa 'di yis zhes pa ni sngar sangs rgyas nyid du rtogs pa dang /_da ni tshogs pa yang rtogs pas de'i phyir the tshom med de/_'di dang 'di ltar ngo bo nyid kyis sangs rgyas pa thos nas ngo mtshar du byed pa
[\[167b.5\]]ste/_ngo mtshar dang ldan nas brgyal ba ni byang chub kyi sems kyi gzugs su zhu ba'o/_/skrag pa ni dngos po'i grong khyer bshig cing bsdus pas so/_/'dar ba thob ces pa ni g.yo ba dang ldan pas so/_/gal te sems can yang rang bzhin gyis dag pa dang /_tshogs pa dang ldan pas
[\[167b.6\]]sangs rgyas na bdag cis 'khor bar byed de/_chos kyi sku las gzhol bar byed pa yin no zhes bya ba'i don to/_/da ni bcom ldan 'das kyis de rnams bslang bar bya ba'i phyir de rnams la yang bstod pa'o/_/sa dang chu dang me dang rlung /_/zhes pa ni 'byung ba ni sa la sogs pa'i rang bzhin no/_/
[\[167b.7\]]khyed ni khyed rnams so/_/snod ni snod nyid do/_/lha mo ni lha mo rnams so/_/nyon ni nyon cig pa'o/_/spros pa ni spros pas so/_/de nyid ni de kho na nyid do/_/nga ni nga las so/_/gang ni sus kyang mi shes pa/_/zhes pa la gang ni de kho na nyid do/_/rmi lam lta bur bcom ldan 'das kyi gsung thos nas de
[\[168a\]]
[\[168a.1\]]thams cad srog thob par zhes pa ni sgyu ma bzhin bcom ldan 'das kyi gsung thos te srog gi rlung nges par bsdus pas lus thob pa'o/_/de la bcom ldan 'das kyis bye brag tu bka' stsal pa/_sems can zhes pa ni de bas na bye brag med par thos nas sems can bsgral ba
[\[168a.2\]]las phyir phyogs par ma byed cig pa'o/_/rnal 'byor ma rnams kyis gsol pa/_'di dag bcom ldan 'das de ltar mad de brdzun pa ma lags so/_/bcom ldan 'das kyis bka' stsal pa/_btsan dug zos pas brgyal bar 'gyur/_/gang dag sems med pa zhes pa ni dug gi de kho na nyid mi
[\[168a.3\]]shes pas so/_/de nyid shes pas/_gti mug spangs te de nyid yid/_/de yis de nyid yongs su gcod/_/ces pa de'i mchog tu gcod pa ni de'i brgyal ba'o/_/de'i phyir thabs kyang yin te/_thabs de yongs su shes pas sems can sangs rgyas kyi rang bzhin yang yin pa dang /_tshogs pa dang ldan
[\[168a.4\]]yang sangs ma rgyas te/_dug zos pas brgyal ba bzhin no/_/de bas na sems can gyi don yod pa zhes bya ba'i don to/_/don de nyid kyis dpe bstan nas/_de bzhin du don la sbyang ba'i phyir/_mya ngan las 'das pa'i thabs shes na zhes pa'o/_/rang rang gis rtogs na zhes pa ni rang bzhin gyis lhan cig
[\[168a.5\]]skyes pa shes pa las lhag pa'i gnas kyi don yod pa ma yin te/_de yang rang rig pa nyid mthar phyin zhes bya ba'i don to/_/phyag rgya mi rigs pa mthong nas rdo rje snying pos zhus pa/_sa ni puk+ka sI ru grags/_/zhes so/_/lan du lus med ces pa ste/_lus dang ngag dang yid rnams phan tshun
[\[168a.6\]]du brten pa nyid dang don dam pa la dbyer med pas skyon med ces bya ba'i don to/_/da ni gtor ma zhus pa snyoms zhugs zhes pa ste/_thabs dang shes rab snyoms par zhugs pas gnas pa dang /_bde ba chen po la bzhugs te zhus pa dang /_bcom ldan 'das kyis bka' stsal pa/_e
[\[168a.7\]]waM rnam pa ni mdor bsdus nas zhes so/_/rdo rje sems dpar gyur pas bstan/_/zhes pa ni sbyin pa ste/_gtor ma sbyin pa'i phan yon gsungs pa 'dis shes pa ste/_las thams cad byed pa la gtor ma 'dis zhes bya ba'i don to/_/ma gsungs pa'i phyag rgya'i don zhus pa/_gang gis mkha' spyod ma zhes pa'o/_/
[\[168b\]]
[\[168b.1\]]dbu ma ru ni gnas pa'i sems/_/zhes pa dngos po dang dngos po med pa nyid las grol ba nyid do/_/da ni de bzhin gshegs pa'i rigs kyi rim pa gsungs pa/_rigs ni zhes pa'o/_/rgyas par zhes pa ni rdo rje sems dpa' gzhag pas so/_/de'i 'og tu/_rnam pa gsum dang rnam pa lngar/_/zhes pa rdo
[\[168b.2\]]rje sems dpa' mi bskyod pa'i nang du zhugs pas rnam pa lngar bsgom mo/_/nga rgyal dang phrag dog gnyis 'dod chags kyi nang du bsdus pas rigs gsum mo/_/gti mug dang 'dod chags gnyis kyang zhe sdang gi nang du 'dus pas rigs gcig go/_/de yang sngar gyi rdo rje sems dpa'i nang du
[\[168b.3\]]zhugs pas rdo rje sems dpa' dang dbyer med pa'o/_/brtag pa gnyis pa las rgyud thams cad kyi phyag rgya'i don bsdus pa ste le'u bzhi pa'i bshad pa'o//_//da ni he ru ka mngon par 'byung ba'i le'u gsungs pa/_bcu drug phyag la zhal brgyad pa/_/zhes bya ba la sogs pa gsungs
[\[168b.4\]]pa'o/_/bdag med mas zhus pa dang /_'dir lan du 'khor lo sngon po zhes pa ste/_ji ltar khyod kyis 'khor lo de bzhin du nga'i yang zhes bya ba'i don to/_/de la 'di ni sgrub thabs kyi rim pa ste/_rang snying raM las byung ba ni/_/nyi ma'i dkyil 'khor bsgom par bya/_/de nyid la yang hUM nyid ni/_/
[\[168b.5\]]thabs dang shes rab bdag nyid can/_/rdo rje las skyes snying rje che/_/nam mkhar rje btsun dmigs nas ni/_/rgyan rnams thams cad 'dzin pa yi/_/lha mo brgyad kyis mchod par bya/_/dkar mo ri dgas mtshan ma 'dzin/_/rkun mo'i lag na nyi ma'i snod/_/ro langs ma yi lag na chu/_/b+ha sma
[\[168b.6\]]ri ni lag na sman/_/sbos mo'i lag na rdo rje ste/_/ri khrod ma ni ro 'dzin ma'o/_/gtum mo cang te'u rdung bar byed/_/'di dag rnams kyis bdag po mchod/_/'dod chags chen po rjes chags pas/_/g.yung mo yis ni mgul nas 'khyud/_/dang po byams pa bsgom par bya/_/gnyis pa la ni snying rje bsgom/_/
[\[168b.7\]]gsum pa dga' ba bsgom bar bya/_/kun gyi tha mar btang snyoms bsgom/_/yang na stong pa'i byang chub sems/_/gnyis pa la ni sa bon bsdus/_/gsum pa la ni gzugs rdzogs te/_/bzhi pa la ni yig 'bru dgod/_/shrI ni gnyis med ye shes te/_/he ni rgyu sogs stong pa nyid/_/ru ni tshogs dang bral ba
[\[169a\]]
[\[169a.1\]]nyid/_/ka ni gang du'ang mi gnas pa/_/he ni snying rje chen po ste/_/badzra shes rab tu yang brjod/_/'dis ni shes rab rig pa yis/_/kye yi rdo rjer yang dag 'dod/_/oM shU n+ya tA dz+nyA na badzra swa b+hA ba At+ma ko\u0f85haM/_raM las nyi ma mdun du bsgom par bya/_/de las hUM byung sna tshogs rdo rje ste/_/rdo rje
[\[169a.2\]]de nyid las ni rnam bsgom pa/_/ra ba dang ni dra ba dag kyang bcing /_/nam mkha'i khams la b+ha ga bsam/_/de yi dbus su bsgom bya ba/_/'khor lo sngon du ci rigs par/_/lha rnams ji ltar 'byung ba'o/_/'khor lo sa yi sngon du chu/_/ji ltar rigs par me yi gdan/_/lha rnams kyi ni rlung chen po/_/ji
[\[169a.3\]]ltar sgom pa po 'byung ba'ang /_/chos 'byung las byung 'khor lo ni/_/dra ba dra ba phyed pas mdzes/_/gru bzhi pa la sgo bzhi pa/_/rdo rje'i thig gis brgyan pa'o/_/'dab brgyad ge sar bcas pa yis/_/de yi dbus su pad+ma bris/_/de yi steng du zla ba bsgom/_/zla ba'i steng du sa bon te/_/phyis ni nyi mas mnan
[\[169a.4\]]pa'o/_/gnyis 'dus pa las bde ba che/_/A li zla ba'i gzugs kyis gnas/_/kA li'i gzugs kyis nyi ma'o/_/zla ba me long ye shes ldan/_/mnyam nyid ye shes rta bdun pa/_/rang lha'i sa bon phyag mtshan ni/_/so sor rtog pa yin zhes brjod/_/thams cad gcig 'dus bya nan tan/_/gzugs
[\[169a.5\]]brnyan rdzogs pa chos dbyings dag_/de yi dbus su gnas pa nga /_/bzhin bzangs khyod dang lhan cig tu/_/lhan cig skyes dga'i rang bzhin gyis/_/'dod chags chen po rjes su chags/_/zhal brgyad pa la zhabs bzhi pa/_/phyag ni bcu drug gis ni brgyan/_/bdud bzhi po ni mnyam par mnan/_/
[\[169a.6\]]'jigs pa yang ni 'jigs par byed/_/ces bya ba la sogs pa re zhig ji srid glus bskul ba'i bar ro/_/de'i 'og tu/_bdag po dga' ma'i sa bon gnyis/_/oM hUM 'bar ba 'jigs su rung /_/aM dang hUM ni sngon po las/_/rdo rje 'dzin pa chen po bzhengs/_/zhabs bzhi sa la gnon pa yis/_/lha dang
[\[169a.7\]]lha min skrag par byed/_/glang po rta dang bong bu glang /_/rnga mo mi dang sha ra b+ha/_/de bzhin du ni byi la dag_/g.yas kyi thod pa brgyad na'o/_/glang po la sogs rim shes bya/_/sa dang chu dang rlung dang me/_/zla ba nyi ma nyid dag dang /_/mthar byed pa dang nor sbyin nyid/_/g.yon gyi thod pa brgyad dag tu/_/sa ni dang
[\[169b\]]
[\[169b.1\]]po nor sbyin mtha'/_/dbang phyug thams cad rab sgrub byed/_/glang po la sogs sems can rnams/_/glo dang dbugs dang de bzhin smyo/_/za byed mdze dang 'brum bu dang /_/mcher ba mchin pa rang gzugs kyis/_/glang po la sogs rab tu grags/_/sgeg dang dpa' dang mi sdug dang /_/drag dang dgod dang
[\[169b.2\]]'jigs su rung /_/snying rje ngo mtshar zhi ba yi/_/gar gyi ro ni dgu dang ldan/_/rnal 'byor ma ni brgyad kyis bskor/_/dur khrod du ni mgon po rol/_/mig gnyis gti mug rdo rje ma/_/rna bar zhe sdang rdo rje ma/_/sna la ser sna rdo rje ma/_/kha la 'dod chags rdo rje ma/_/lus la phrag dog rdo rje ma/_/yid la
[\[169b.3\]]bdag med rnal 'byor ma/_/oM AHhUM zhes bya ba'i sngags/_/lus ngag de bzhin sems rnams la/_/mkha' spyod dang ni sa spyod nyid/_/sa 'og tu ni gnas pa bsam/_/ye shes 'khor lo spyan drangs te/_/dbang bskur ba ni blang bar bya/_/le'u bzhi pa las gsungs pa'i/_/tshul gyis 'dir ni
[\[169b.4\]]dbang bskur bya/_/zhe sdang rdo rje kye'i rdo rje/_/gau rI phyag rgya de nyid kyi/_/rkun mo gti mug phyag rgya yis/_/zhes bya ba la sogs pas phyag rgya rnams 'dod do/_/mchod bstod bdud rtsi myang ba dang /_/dag pa rjes su dran byas te/_/de nas gau rI sogs lha mo/_/rang phyogs kha bltas gzhug par bya/_/lha mo'i snying
[\[169b.5\]]gar gri gug gnas/_/oM dang lhan cig zhu gyur nas/_/bcom ldan snying gar yang dag zhugs/_/rang snying nyi ma la gnas hUM/_/bcom ldan 'das dang lhan cig tu/_/gcig tu 'gyur bar rnam par bsam/_/nyi zla kha sbyor nang sa bon/_/gnas skabs kyis ni kun du gnas/_/gnas skabs der ni
[\[169b.6\]]tshigs bcad 'dis/_/thogs med la sogs dran par bya/_/de yi sa bon nyi zla dag_/'dres par gyur ba'i rim pa 'dis/_/mar me'i tshul gyis dga' ba che/_/byang chub sems kyi rang bzhin can/_/dmigs pa med par bsam par bya/_/ji srid shin tu stong pa nyid/_/'di dang 'di ltar brtags byas
[\[169b.7\]]te/_/dkyil 'khor rim pas spro bar bya/_/sngags ni snying ga las rdo rje'i/_/lam nas bde ba'i gzugs kyis su/_/lha mo'i pad+mar song de las/_/lha mo yi ni khar byung ste/_/rang gi khar ni gzhug par bya/_/yang ni de nyid kyis phyung ste/_/zhes so/_/phreng ba'i sngags zhus pa/_rdo rje gzhibs par byas nas ni/_/
[\[170a\]]
[\[170a.1\]]zhes pa'o/_/bcom ldan 'das kyis bka' stsal pa/_bud med dbang du byed pa yi/_/zhes pa'o/_/sngags btu ba gsungs pa/_rig byed dang po zhes pa ni oM mo/_/zla phyed thig les brgyan zhes pa ni rang bzhin gsungs pa'o/_/da ni kye'i rdo rje'i dkyil 'khor du dbang bskur
[\[170a.2\]]ba'i dkyil 'khor bri ba'i rim pa zhus pa/_bcom ldan 'das zhes gsol ba dang /_de la mnyes zhes pa'o/_/bcom ldan 'das kyis bkal stsal pa/_ston pa de la ye shes che/_/zhes pa ste/_kye'i rdo rje'i gzugs kyis dkyil 'khor bri zhes bya ba'i don to/_/thos pa zhes pa ni pad+ma'i
[\[170a.3\]]snod do/_/rig pa brgyad kyang bde ba che/_/zhes pa ni bde ba chen po'i rgyu nyid do/_/lo bcu gnyis ma ni thugs kyi rnam par dag pa'o/_/lo bcu drug ma ni gsung gi rnam par dag pa'o/_/lo nyi shu ma yang sku'i rnam par dag par gsungs so/_/rig ma brgyad po de gang snyam pa la/_gsungs pa ma
[\[170a.4\]]yin zhes pa'o/_/de la dbang bskur ba'i phyir slob ma gzhug pa gsungs pa/_phyis zhes pa'o/_/ji ltar gsungs pa zhes pa ni sngar de kho na nyid bsdus pa la sogs par yang ngo /_/slob dpon la sogs rab dbye bas/_/zhes pa ni/_slob dpon gsang ba shes rab dang /_/bzhi pa de yang de bzhin
[\[170a.5\]]no/_/zhes pa'i rim pas so/_/de la slob dpon gyis dbang bskur bas ni chu dang /_dbu rgyan dang /_phreng ba dang /_rdo rje dang /_dril bu dang /_ming dang /_brtul zhugs dang /_lung bstan pa dang dbugs dbyung ba la sogs pa gzung ngo /_/mtha' dang mtha' mar gsal byas zhes pa mchog gi mtha'
[\[170a.6\]]lhan cig skyes pa ste/_rgyud 'dir gsal bar byas pas so/_/de nyid gsal bar bya ba'i phyir zhus pa/_de yi skad cig ci 'dra lags/_/zhes pa'o/_/bcom ldan 'das kyis bka' stsal pa/_thog mtha' med pa zhes pa'o/_/rang gi lag pa g.yas g.yon gyis/_/zhes pa lag pa g.yas pa ni thabs so/_/
[\[170a.7\]]g.yon pa shes rab bo/_/rgan po ni mthe bong ste/_de yang rdo rje'o/_/srin lag ni chos kyi 'byung gnas so/_/de gnyis rnal 'byor bas btsir bar bya ba ni longs spyod kyi rtsa gnyis la zhes pa'o/_/gzhon nu ma yi dga' ba ltar/_/zhes pa ni sngon ma myong ba'i bde ba chen po skyed par byed pa'o/_/de nyid/_he ru ka yi
[\[170b\]]
[\[170b.1\]]rang bzhin no/_/zhes gsungs pa/_dam pa'i mtha' dang mtha' bral dbus/_/stong dang stong min he ru ka/_/zhes pa'o/_/brtag pa gnyis las he ru ka mngon par 'byung ba zhes bya ba'i le'u ste lnga pa'i bshad pa'o//_//bcom ldan 'das kyis mya ngan las 'das pa'i phyag rgya'i rang bzhin
[\[170b.2\]]'dzin pa sngar gsungs pa'i thang ka'i cho ga'i le'u drug pa gsungs pa/_lha mos dam du 'khyud nas ni/_/zhes pa'o/_/rnam par dag pa gsungs pa/_sangs rgyas lnga yi phyag rgya yis/_/zhes pa ni mi bskyod pa la sogs pa sangs rgyas lnga'i rang bzhin gyis phyag rgya zhes bya ba'i don to/_/le'u
[\[170b.3\]]'dis brjod par bya ba thang ka'i cho ga zhus pa/_gang gi cho gas zhes pa ni thod pa la sogs pa'o/_/lus kyi bya bas zhes pa ni spyod pas te 'dri bar byed pa po dang /_'dri bar byed pa'i zhes bya ba'i don to/_/de la re zhig bya ba gsungs pa/_dam tshig ldan pas ri mo mkhan/_/zhes pa ni bsrung bar bya ba
[\[170b.4\]]dang /_bza' bar bya ba dang ldan pa'i ri mo mkhan gyis bri bar bya'o/_/sgrub pa po nyid kyang de lta bur gyur pas bri bar bya'o/_/de gnyis gsungs pa/_dkyil 'khor drag po ni byin gyis brlabs pa dang ldan pa'o/_/cho ga gsungs pa/_thod par gnas zhes pa'o/_/skud pa 'khal ba'ang gang gis bya/_/zhes pa
[\[170b.5\]]ni shes rab gang gis skud pa 'khal bar byed pa dang /_gang yang 'thag par byed pa ste de rnams kyang dam tshig mas bya'o/_/ji ltar dam tshig dang ldan pas bya snyam pa la gsungs pa/_dam tshig byin brlabs rnal 'byor pa/_/zhes rnal 'byor sngon du byas te dam tshig dang byin gyis brlabs
[\[170b.6\]]pas zhes bya ba'i don to/_/yang ri mo mkhan gyi bya ba gsungs pa/_zla ba zla ba zhes pa ni bcu bzhi zhes pa nye bar mtshon pa ste/_chos brgyad ces bya ba yang rtogs par bya'o/_/de bas na zla ba'i nyi ma gnyis la bri bar bya'o/_/brtag pa gnyis pa las kye'i rdo rje'i thang ka'i cho ga'i le'u ste drug pa'i bshad
[\[170b.7\]]pa'o//_//da ni glegs bam gyi cho ga sngon du bya ba dang /_chogs kyi ston mo'i cho ga bya ba gsungs pa/_de nas de la lha mos zhus/_/zhes pa'o/_/sbrang rtsi chen pos snag tsha bya/_/zhes pa ni mar khu chen pos sre mog bya ste des snag tsha bya ba'i don to/_/tshogs kyi 'khor lo gsungs pa/_nyon cig lha mo zhes pa'o/_/
[\[171a\]]
[\[171a.1\]]dbugs 'byin par byed pas dur khrod de la'o/_/ri'i ljongs ni chu bo dang 'khril shing la sogs pas g.yogs pa'i nang ste/_bde ba chen po'i 'khor lor ro/_/mi med pa'i grong du zhes pa ni sangs rgyas dang rdo rje mkha' 'gro ma'i gnas su'o/_/rgya mtsho'i mthar zhes pa ni gting dpag tu
[\[171a.2\]]med pa dang /_mi 'khrugs pa dang /_me zad pa nyid kyis rgya mtsho ni bcom ldan 'das kye'i rdo rje ste de'i mthar ro/_/phung po la sogs pa'i ston mo 'di dag bsdus te bde ba chen po nyid kyis bde bar longs spyod do/_/der ni gdan du brtag bya ba/_/zhes pa la der ni 'dus pa der ro/_/der gdan ni rten no/_/
[\[171a.3\]]dgu zhes pa ni phung po lnga dang khams bzhi'o/_/ji ltar brtag par bya snyam pa la gsungs pa/_ro'i gzugs kyis zhes pa ste/_/bdag med pa'i tshul gyis so/_/stag gi pags pa zhes pa ni khyad par du 'dzin par byed pas stag ste/_kun du rtog pa'o/_/de'i pags pa ni log pas gzhag pa'i
[\[171a.4\]]dmigs pa des g.yogs pa'o/_/dur khrod kyi ras zhes pa ni/_dur khrod ni phung po'o/_/de'i ras ni g.yogs par byed pa'o/_/dbus su kye'i rdo rje zhes pa ni 'khor lo de'i dbus su kye'i rdo rje dgod par bya'o/_/de nas rnal 'byor ma rnams dgod/_/ces pa ni de nas de'i 'og tu rnal
[\[171a.5\]]'byor ma rnams dgod pa'o/_/gnas zhes pa ni kye'i rdo rje'i 'og tu gnas zhes bya ba'i don to/_/stag gi pags pa'i steng du spyad/_/ces pa de snang ba med par byas te spyad do/_/dam tshig ces pa ni dam tshig go/_/tshod ma zhes pa ni mA la ti ni bdag med pa'o/_/de'i in+d+ra naM ni 'bar bar
[\[171a.6\]]byed pa'o/_/de nyid spyad par bya zhing myang bar bya'o/_/de yang rgyal po'i 'bras dang ldan/_/zhes pa ni bde ba chen po'o/_/spyad cing spyod ces pa ni bde ba chen po'o/_/mchod pa ni de la mnyes par bya ba'o/_/ma mo zhes pa ni rdo rje mkha' 'gro ma rnams so/_/ma zhes pa ni 'gro ba skyed par byed pa'i
[\[171a.7\]]shes rab bo/_/sring mo ni rnam par 'byed cing ston par byed pa'i sring mo yang ngo /_/btso blag mkhan zhes pa ni sems can thams cad bde ba chen pos 'khru bar byed pa'o/_/sgyug mo ni byams par byed pas so/_/dum bu gcig ces pas ni gnyis su med pa'o/_/thod pa ni bde ba chen po'o/_/
[\[171b\]]
[\[171b.1\]]chang bzang po zhes pa ni byang chub kyi sems kyis so/_/bla ma la zhes pa ni rdo rje 'dzin pa'i phyir ro/_/sbyin zhes pa ni gtad par bya ba ste de'i rang bzhin du bya zhes bya ba'i don to/_/phyag byas te zhes pa ni de dang de lta bur 'gyur ba'i rdo rje sems dpa' sgrub pas phyag rgya'o/_/rang yang zhes pa ni de'i
[\[171b.2\]]tshul gyis so/_/btung zhes pa ni spyad par bya'o/_/myang bar bya zhes pa ni chos thams cad do/_/pad+ma'i lag pas zhes pa ni pad+ma'i lte ba la gnas pas chos thams cad len par byed pa'i thabs nyid kyi lag pas so/_/sbyin zhes bya ba ni sbyin pa byang chub kyi sems spro ba'o/_/brtag pa gnyis pa
[\[171b.3\]]las tshogs kyi ston mo'i cho ga'i le'u ste bdun pa'i bshad pa'o//_//phyag rgya chen po'i mtshan nyid dang smon lam gyi tshig sngon du bya ba dang /_gdul bya 'dul ba'i rim pa'i le'u gsungs pa de nas zhus zhes pa'o/_/'o na phyag rgya chen po brjod du med pas ji ltar brjod snyam pa la gsungs
[\[171b.4\]]pa/_kun rdzob rnam pa'i gzugs kyis te/_/zhes pa ste phyag rgya chen po zhes pa ni rdo rje'i rigs mA ma kI'o/_/phyag rgya chen po mA ma kI/_/las kyi phyag rgya spyan yin te/_/dam tshig phyag rgya sgrol ma yin/_/chos kyi phyag rgya na bza' dkar/_/dkar mo yang min zhes pa ni kha dog ljang gu'o/_/phal
[\[171b.5\]]pas zhes pa ni 'dod pa'i bstan bcos la sogs pa las pad+ma can du bshad do/_/de bzhin du yang /_ha cang ring min thung ba'ang min/_/ha cang dkar min gnag pa'ang min/_/sbom pa ma yin skem pa'ang min/_/skyon rnams sbed par byed pa dang /_/sgyu rtsal shes dang sngags rnams sped/_/'du
[\[171b.6\]]shes dang ni 'jug sngags dang /_/rol dang glu la yang dag dga'/_/glu dang rol mo yang dag shes/_/mnyen zhing rgyun du 'bar ba dang /_/lag pa rkang pa 'jam pa dang /_/'jam smra pad+ma can mdzes pa/_/ljang gu zla ba'i gdong ldan rdul/_/pad+ma'i dri ltar zhim pa dang /_/pad+ma'i 'dab ma lta bur
[\[171b.7\]]gnas/_/ri dwags mgrin pa ri dwags gsus/_/ba spu med cing sha che sbom/_/b+ha ga rus sbal rgyab lta bu/_/zhes so/_/de ni rnyed pas dngos grub yin/_/zhes pa ni phyag rgya chen po'i dngos grub po/_/de'i rang bzhin gsungs pa/_lhan cig skyes dga' rang bzhin can/_/zhes pa rgyun mi
[\[172a\]]
[\[172a.1\]]'chad pa dang /_zad pa med pa dang /_bde ba chen po'i rang bzhin can no/_/da ni kye'i rdo rje'i rnal 'byor pa'i smon lam gdab pa zhus pa/_de nas bdag med mas zhus pa zhes so/_/da ni sems can gdul ba'i thabs zhus pa/_gdul dka' zhes ba ste/_gdul bya
[\[172a.2\]]'jug par byed pa kye'i rdo rje'i rgyud grub pa'i mtha'i skal ba dang ldan pa yin no/_/bye brag smra ba de la bstan/_/zhes pa phung po lnga la sogs pa'i rang bzhin bstan pa'o/_/mdo sde pa zhes pa ni theg pa chen po'i mdo'o/_/rnal 'byor spyod pa zhes pa thams cad rnam par shes pa zhes pa'o/_/
[\[172a.3\]]dbu ma zhes pa yod pa dang med pa la sogs pa'i phyogs stong pa'i stong pa nyid do/_/thams cad sngags kyi tshul zhes bya ba dang spyod pa dang rnal 'byor bla ma dang rnal 'byor ma'i tshul du'o/_/de ltar na gal te gzung na phan yon ni blangs pas slob mas de'i tshe 'grub par 'gyur ro/_/brtag pa gnyis pa las
[\[172a.4\]]gdul bya la sogs pa'i le'u ste brgyad pa'i bshad pa'o//_//da ni sngar gsungs pa'i gsad pa'i sngags dang sbyin sreg la sogs pa ji lta ba bzhin du de ltar cung zad kyang mi bya ste/_'on kyang nus pa thob pas snying rje chen pos bla ma la 'khu ba dang dam tshig nyams pa dang /_bstan pa la gnod pa byed pa'i
[\[172a.5\]]skyes bu rnams rnam pa gzhan gyis bzlog par bya'o zhes bstan pa'i phyir/_/de'i cho ga sngar byas te kha sbyor byed pa'i mtshan nyid kyi le'u gsungs pa/_de nas zhes pa ste rnam par shes pa'i lus kyi zhes sbyar ro/_/kha sbyor de'i kha 'byed pa ni rnam par 'byed par byed pa'o/_/de'i mtshan nyid gang gis
[\[172a.6\]]rnam par shes pa tsam gyis sgrub pa po zhes pa ni rnal 'byor pa'o/_/dngos grub ni kha 'byed pa rdzogs pa thob pa'am/_de mi bskyod pa'i sangs rgyas kyi zhing du skye bar bya ba ste/_bstan pa la gnod pa byed pa bsgrub par bya ba ste phyag rgya chen po'i dngos grub tu'o/_/bsgrub bya zhes pa chad pas gcad par
[\[172a.7\]]bya ba mdun du gzhag ste/_snying rje chen pos gsad par bya'o/_/kye'i rdo rje'i rnal 'byor gyis khros par byas te/_bsam gtan gyi lag pas lte ba'i rtsa nas dbyung bar bya'o/_/cho ga gzhan gsungs pa/_kha ni 'og tu bsgom par bya/_/zhes pa rgyu ni cho gas lus lha dang bral bar byas te/_kha spyi tshugs su bltas te/_bsgrub
[\[172b\]]
[\[172b.1\]]bya khrag skyug par bsgom ste/_snying gar raM gyi sa bon las 'jigs pa'i me lta bur 'bar te/_mgo bo'i mthar thug pa'i lus bsregs par sgom par bya'o/_/bshang ba'i lam du me 'bar ba'i khab kyi gzugs can bsams te/_sngags oM g+huHswA hA zhes brjod do/_/rgyud kyi mthu gsungs pa/_rgyud
[\[172b.2\]]'dir zhes pa'o/_/da ni bcom ldan 'das kyis rnam par dag pa gsungs pa/_chos thams cad rnam par dag pas re zhig gsungs pa gsang chen zhes pa'o/_/'bar ba'i phreng ba 'khrugs pa ni 'bar bas so/_/phug na 'dod pa sbyin par byed/_/ces pa la 'dod pa ni mngon par 'dod pa'i don la sogs pa'o/_/
[\[172b.3\]]da ni sngags btu ba gsungs pa/_sngags btu ba zhes pa'o/_/rnam par snang mdzad ni oM mo/_/uSh+ma na'i bzhi pa ni ha'o/_/pu kA sI ni u'o/_/stong pa ni thig le'o/_/yi ge'i bdag po ni oM mo/_/mkha' spyod ma ni aM ngo /_/dang po'i gnyis pa ni kha'o/_/gnyis pa'i gsum pa ni dza'o/_/chu ma ni i'o/_/
[\[172b.4\]]yi ge'i dbang phyug ni oM mo/_/lnga pa'i gsum pa ni ba'o/_/mkha' 'gro ma ni rdo rje mkha' 'gro ma ste u'o/_/yi ge'i gtso bo ni oM mo/_/gti mug gi rigs ni de nyid do/_/dang po'i dang po ni ka'o/_/mthar gnas pa'i gnyis pa ni ra'o/_/mthar gnas pa'i gsum pa ni la'o/_/tsau rI ni a'o/_/bzhi pa'i gsum pa ni da'o/_/
[\[172b.5\]]mthar gnas pa'i bzhi pa ni wa'o/_/puk+ka sI ni u'o/_/lnga pa'i gnyis pa ni pha'o/_/gsum pa'i dang po ni Ta'o/_/lnga pa'i bzhi pa ni b+ha'o/_/mthar gnas pa'i dang po ni ya'o/_/g+hasma rI ni o'o/_/nang gi gau rI ni i'o/_/lnga pa'i gsum pa ni ba'o/_/me ni ra'o/_/bzhi pa'i dang po ni ta'o/_/ro langs ma ni ai'o/_/za phod ma ni o'o/_/rdo rje ma
[\[172b.6\]]ni a'o/_/lnga pa'i dang po ni pa'o/_/bdag med ma ni a'o/_/bdun pa'i dang po ni go rims ji lta bas/_a ka tsa Ta ta pa ya sha zhes pa'o/_/k+Sha gnyis zhes pa ni ra dang bcas pa gnyis te ra k+Sha ra k+Sha zhes bya ba'i don to/_/uSh+ma na'i gsum pa ni sa'o/_/brtag pa gnyis pa las sngags btu ba'i le'u ste dgu pa'i bshad pa'o//_//
[\[172b.7\]]sngags btus pa rnams kyi las bya ba'i phreng ba'i dbye ba dang /_dam tshig gi dbye ba yang gsungs pa ni le'u bcu pa gsungs pa/_de nas rdo rje sems dpas gsungs/_/zhes pa'o/_/bzlas pa'i yul ni phreng ba'o/_/lung tang ni lung tang gi 'bras bu'o/_/brtag pa gnyis pa las bzlas pa'i le'u ste bcu pa'i bshad pa'o//_/
[\[173a\]]
[\[173a.1\]]de bzhin gshegs pa rnams kyi kun rdzob kyi rigs zhus pa ni dam 'khyud ces pa'o/_/rigs kyi gzugs zhes pa ni rigs ni kha dog dang dbyibs so/_/sems dpa'i rigs zhes pa ni rdo rje sems dpa'i rigs so/_/rgyu des/_skye bo rnams la smad mi bya/_/zhes pa ni nges par
[\[173a.2\]]rigs drug po de dang de dag gi rigs zhes bya ba'i don to/_/lha mo rab tu mchod pa nyon/_/zhes pa ni ji ltar shes rab kyi pha rol tu phyin pa mchod par bya'o/_/chang gis mtshan pa'i lag pa yis/_/zhes pa ni 'ching ba la sogs pa'o/_/las zhes pa ni thabs dang shes rab kyi bdag nyid gnyis su med pa'i bdag nyid
[\[173a.3\]]kyi sbyor bas so/_/rdo rje ldan zhes bya ba ni khyad par du 'phags pa'i rdo rjes so/_/khyogs dang gru mo zhes pa ni btsun mo'i mgrin par skyes bu'i lag pa gnyis kyis dam du 'khyud de/_gru mo gnyis bud med kyi rje ngar du gzhag pa ni khyogs su 'dod pa'o/_/de dag gis rkang pa gnyis brkyang ba mi shin tu brkyang ba'o/_/
[\[173a.4\]]skyes bu 'dug pa'i brlar yum gyi rkang mthil gnyis gzhag pa ni gru mo'o/_/brtag pa gnyis pa las lhan cig skyes pa'i sbyor ba'i don gyi le'u ste bcu gcig pa'i bshad pa'o//_//dbang bskur ba'i dus su go rims ji lta bas slob dpon la sogs pa'i dbang bskur ba la sogs pa la/_bla mas
[\[173a.5\]]tshigs su bcad pa brjod par bya ba dang /_rdo rje dang pad+ma byin gyis brlab pa yang gsungs pa/_de nas rdo rje can zhes pa ste/_dbang bskur ba bzhi po rnams su tshigs su bcad pa bzhi ste/_khyod ni rang gi pha de yin/_/zhes pa la/_pha ni rdo rje 'dzin pa'o/_/khyod rang gi yin zhes pa ni de'i rang bzhin du
[\[173a.6\]]gnas pa yin te/_ye shes de rnyed pas zhes bya ba'i don to/_/lte ba zhes bya ba ni a ste kha'i pad+ma'i lte ba zhes bya ba'i don to/_/brtag pa gnyis pa las le'u bcu gnyis pa'i bshad pa rdzogs so//_//slob dpon mtsho skyes rdo rje'i zhal snga nas mdzad pa/_/dpal kye'i rdo rje'i 'grel pa pad+ma can zhes bya ba
[\[173a.7\]]rdzogs so//_//rgya gar gyi mkhan po mkhas pa chen po kI ti ga r+b+ha'i zhal snga nas/_zhu chen gyi lo tsA ba khu ston dngos grub kyis bsgyur cing zhus te gtan la phab pa las/_dben gnas rtsed kyi stag lung du slad nas yang skad gsar chad kyis TI kA dang gtugs te gtan la phab pa'o//_//
[\[173b\]]
[\[173b.1\]{D1182}]@##/_/rgya gar skad du/_/shrI he badzra s+ya byA khya bi wa ra Na nA ma/_bod skad du/_dpal dgyes pa'i rdo rje'i rnam bshad rnam par 'grel pa zhes bya ba/_dpal rdo rje sems dpa' la phyag 'tshal lo/_/gang gis sgrib pa'i tshogs rnams dag pa ni/_/bdag med 'o ma'i dbang bskur ba yis dag_/skyu
[\[173b.2\]]ru ra bzhin gzhan gyi don skyes pa/_/de ni rdo rje 'dzin pa khyed kyis srungs/_/dgyes pa'i rdo rje'i yid ni dgyes pa'i rdo rje nyid/_/rnam par dbye ba mngon par 'dod pa ste/_/rdo rje 'dzin pa nyid ni ma gtogs pa/_/'gro ba gsum na bde 'gro de su zhig_/gus pa'i stobs las skyes pa'i bsam pa yis/_/
[\[173b.3\]]rnam par dbye ba dgyes rdor bdag blos bstod/_/bstod pa nyid kyang ji ltar de bzhin min/_/rang yid rab tu dad pa'i don phyir ro/_/de la dgyes pa'i rdo rje zhes bya ba ni rgyud gzhan nyid du gyur pa ste/_dgyes pa'i rdo rje chen po las byung ba ni ma yin no/_/gang gi phyir ming gcig gis mang por rjod par byed do/_/
[\[173b.4\]]ji ltar gau zhes pa'i sgras phyugs dang /_/sa gzhi dang /_mtho ris dang /_mig la sogs pa rnams so/_/rgyud gzhan nyid du gyur pa 'di nyid kyang bla ma'i rim pa las rtogs pa'o/_/'dir sdud pa po ni rdo rje snying po nyid yin la/_gsol ba 'debs pa yang de nyid de/_sangs rgyas spyan la sogs
[\[173b.5\]]pa'i lha mo rnams kyang ngo /_/'dir ston pa po dang /_bstan pa dang /_ston pa ni sdud pa po dang /_gnas phun sum tshogs pa rtogs par bya ba'i don du 'di skad bdag gis zhes bya ba la sogs pa'i ngag brjod pa ni sdud pa po'i'o/_/gang gi phyir don ston pa po la sogs pa'i che ba'i bdag nyid rtogs pa
[\[173b.6\]]sngon du 'gro ba can ni dad pa'i rjes su 'brang bas yang bstan pa la rab tu 'jug pa ste/_ston pa po la sogs pa che ba'i bdag nyid gsal bar bya ba'i don du yin gyi bstan pa che ba'i bdag nyid gsal ba'i don du ni ma yin no/_/sdud par byed pa yang gzhan gyi don nyid dgos pa'o/_/de'i don gyis na
[\[173b.7\]]gzhan gyi dgos pa ni 'bras bu yin zhes pa'i tha tshig go/_/de la gang gi tshe bcom ldan 'das dus gcig na de bzhin gshegs pa thams cad kyi sku gsung thugs rdo rje btsun mo'i b+ha ga rnams su gnas pa de yang /_gang phyag rgya chen po'i dngos grub kyi thabs ni ci dgyes pa'i rdo rje 'am/_gzhan nyid
[\[174a\]]
[\[174a.1\]]dam/_de las so sor khyad par du gyur pa zhes/_rdo rje snying po la sogs pa rnams kyis 'dul ba'i don du zhus pa la/_phyag rgya chen pa'i dngos grub kyi thabs la the tshom bsal ba de'i tshe bdag gis bcom ldan 'das las mngon du thos zhes pa'i ngag ni bsdus pa'i don to/_/yan
[\[174a.2\]]lag gi don brjod par bya ste/_'di skad ces pa nyid kyis 'chad par 'gyur ba'i de bzhin gshegs pa thams cad ces bya ba la sogs pa nas/_ze 'bru la a'i rnam pa'o zhes pa'i bar brjod par bya ba dang rjod par byed pa'i bdag nyid can gyi rgyud du gsungs te/_gang gi phyir bdag gis bsdus pa nyid
[\[174a.3\]]du brjod ces pa'i don to/_/gcig nas gcig tu brgyud pa'am/_gzhung 'di'i don du gzung ba'am/_ji lta ba de bzhin du 'am/_ci gzhung gzung ba tsam nyid bsdus te ston par byed pa yin zhe na/_gsungs pa/_bdag gis thos zhes pa ste/_bcom ldan 'das las bdag nyid kyis mngon
[\[174a.4\]]du thos pas gzhung gi don gzung ba ni brgyud pa yang ma yin pa dang /_ji lta ba de bzhin du yang ma yin pa dang /_gzhung gi lus bzung ba tsam nyid kyang ma yin no/_/de yang gzhung las kyi tshogs dang bcas pa ni bstan pa'o/_/dpal he ru ka ni brjod par bya bar gyur pa'o/_/bcom ldan 'das
[\[174a.5\]]kyis ni ston par byed pa ma yin na sdud pa pos ji ltar nus she na/_gsungs pa/_dus gcig na zhes bya ba la sogs pa ste/_sems gcig gi rang bzhin yin pa'i phyir ro/_/ji ltar zhe na/_gsungs pa gcig gi rang bzhin du bltas pa ni/_sems kyi rang bzhin zhes pa'o/_/dus ni
[\[174a.6\]]'dir lha rnams 'dus pa zhes pa ni dus te/_rten du gyur pa'i gzhal yas khang dang brten pa'i dkyil 'khor zhes pa'i don to/_/de skad du gsungs pa/_dkyil 'khor nges pa'i dus dag tu/_/bdag dang sngags dang phyag rgya dag_/lha rnams grub pa'i mtha' dag ni/_/rgyal ba yis ni dus su
[\[174a.7\]]gsungs/_/zhes pa'o/_/b+ha ga rnam pa drug dang ldan pas na/_bcom ldan 'das te/_de la bcom ldan 'das kyi dbang phyug phun sum tshogs pa ni bag chags ma lus pa bcom pa'i bdag nyid can kun rdzob dang don dam pa rnam par dag pa'i pa'i rang bzhin shin tu rnam par dag pa'i ye shes te/
[\[174b\]]
[\[174b.1\]]rang dang gzhan gyi don phun sum tshogs pa'i rang bzhin yin pa'i phyir ro/_/gzugs bzang ba phun sum tshogs pa ni ji ltar me long du gzugs brnyan 'byung bar 'gyur ba ltar/_dngos po ma lus pa ye shes su 'char ba'i rgyu ni me long lta bu'i ye shes te/_de yang bcom ldan 'das kyi rang
[\[174b.2\]]bzhin gyi ye shes gcig gi mtshan nyid du gyur pa las so/_/grags pa dang dpal phun sum tshogs pa ni snying rje la sogs pa'i yon tan gyi stobs las 'gro ba thams cad la phan pa ster ba'i nus pas grags pa phun sum tshogs pa'i yang dag pa la brten pa dang /_bdag por sbyor ba las
[\[174b.3\]]mnyam pa nyid kyi ye shes so/_/ye shes phun sum tshogs pa ni dngos po ma lus pa phyin ci ma log pa ni so sor rtog pa'i ye shes so /_/brtson 'grus phun sum tshogs pa ni/_'grus kyi pha rol tu phyin pa rnam par dag pa rab tu skyes pa bya ba grub pa'i ye shes so/_/ye shes lnga'i
[\[174b.4\]]bdag nyid can de rnams kyis na b+ha ga rnam pa drug dang ldan pa rdo rje 'dzin pa nyid yin gyi gzhan ma yin pas na ston pa po che ba'i bdag nyid grub bo/_/de yang gang gi phyir bag chags dang bcas pa'i kun nas nyon mongs pa'i phung po 'byed pa'am 'joms pas na b+ha ga'o/_/de sbyor bas na rdo rje
[\[174b.5\]]'dzin pa nyid bcom ldan 'das so/_/des na gsungs pa/_dbang phyug dang ni gzugs bzang dang /_/dpal dang grags dang ye shes dang /_/brtson 'grus phun sum tshogs pa'o/_/zhes thos la/_des na yang ni phun sum tshogs/_/ji ltar rgyal ba skal bzangs ldan/_/de bzhin gzhan la ldan
[\[174b.6\]]pa min/_/de yi phyir na bcom ldan 'das/_/zhes pa'o/_/yang na nyon mongs pa dang /_phung po dang /_'chi bdag dang /_lha'i bu'i bdud 'joms pas na b+ha ga'o/_/de skad du gsungs pa/_'joms pa las ni b+ha gar brjod/_nyon mongs bdud sogs 'joms pas na/_/shes rab nyon mongs de
[\[174b.7\]]'joms pa/_/des na shes rab b+ha gar brjod/_/ces pa'o/_/de skad du yang 'chad par 'gyur te/_b+ha ga rnam pa drug tu brjod/_/dbang phyug la sogs yon tan kun/_/yang na nyon mongs la sogs bdud/_/'joms pa las ni bcom ldan 'das/_/zhes pa'o/_/de la 'dod chags dang /_zhe sdang
[\[175a\]]
[\[175a.1\]]dang /_nga rgyal dang /_lta ba dang /_the tshom gyi mtshan nyid can gyi nyon mongs pa dang por gyur pa de dag ni nyon mongs pa rnams so/_/gtso bor gyur pa gang yin pa de dag ni nyon mongs pa la sogs pa ste/_bdud ni sems can rnams la 'dis gnod par byed pas na bdud ces ba nyon
[\[175a.2\]]mongs pa dang /_phung po dang /_'chi bdag dang /_lha'i bu'o/_/de bzhin gshegs pa thams cad ces bya ba ni bsod nams dang ye shes kyi tshogs dang ldan pa'am/_de'i bdag nyid du 'chang bas na thams cad kyang de yin la/_de bzhin gshegs pa rnams kyang ste rtogs shing son pa dang ldan pa'o/_/
[\[175a.3\]]de skad du yang 'chad par 'gyur te/_dpal ldan bzhin nyid gshegs shing /_/slar yang de bzhin nyid gshegs pa/_/shes rab rig pa 'di yis ni/_/de bzhin gshegs pa nyid du brjod/_/ces pa'o/_/de bzhin nyid du zhes bya ba ni de bzhin nyid du gshegs pa ste rtogs pa dang ldan pa'o/_/
[\[175a.4\]]gshegs shing byon pa zhes bya ba ni bdag nyid de'i bdag nyid la de bzhin nyid du son pa dang ldan pa'am/_'dzin pa dang ldan pa ste/_/khams don du mar gyur pa'o/_/de rnams kyi sku dang /_gsung dang /_thugs gang rnams ni gang gis kyang dbye bar mi nus pas na rdo rje ste/_de ni rdo rje 'chang chen po'o/_/
[\[175a.5\]]de nyid ni btsun mo ste shes rab kyi pha ral tu phyin pa'o/_/shes rab kyi pha rol tu phyin pa'i gnyis su med pa'i ye shes de de bzhin gshegs pa zhes pa'i tshig las so/_/de lta bu'i b+ha ga bag chags dang bcas pa'i nyon mongs pa'i phung po 'joms par byed pa'i phyir ram/_de bzhin gshegs pa
[\[175a.6\]]thams cad skyed par byed pas sam/_yang de bzhin gshegs pa thams cad kyi chos 'byung ba dang rgyur gyur pas sam/_dga' ba'i gnas su gyur pas so/_/de nyid gsungs pa/_gang gi phyir na b+ha ga ni/_/bcom ldan 'das dang sangs rgyas te/_/des na 'dod chags nyes pa med/_/ces pa ste/_
[\[175a.7\]]sangs rgyas rdo rje 'chang chen po'o/_/bag yang rnam par thar pa gsum rnam par dag pas na gru gsum pa'o/_/chos kyi dbyings kyi rang bzhin gyi phyir dang /_dri ma thams cad bsal bas na dkar ba'o/_/kun gyi gtso bo bas na gong nas gong du spangs pa'o/_/lha rnams kun gyi go skabs 'byed pas
[\[175b\]]
[\[175b.1\]]na nam mkha' nang du chud pa'o/_/'dod chags sna tshogs pa'i gnas nyid bas na dbus su sna tshogs pad+ma'o/_/sna tshogs gnyis su med pa'i rang bzhin pas na dbus su sna tshogs rdo rjes mnan pa'o/_/yang gsungs pa/_gru gsum gyis ni gcig 'gyur te/_/zhes pa dang /_yang
[\[175b.2\]]gsungs pa/_e yi cha byad bzang po gang /_/dbus su waM gyis rnam par brgyan/_/bde ba kun gyi gzhir gyur pa/_/sangs rgyas rin chen za ma tog_/ces pa la sogs pa'o/_/waM yig ces pa ni sna tshogs rdo rje'o/_/sangs rgyas rin chen za ma tog_/ces bya ba ni sangs rgyas rnams
[\[175b.3\]]skyed par byed pa dang 'dzin pas na'o/_/mang po'i tshig kyang 'dir bde bar gshegs pa thams cad gnas pa dang lha rnams kyi rang bzhin gyis na zhes pa'i tshig las te/_'jig rten pa'i tha snyad las kyang mthong ba ni/_gnas gcig nyid la bla ma'i zhabs dang /_khyed kyi zhabs zhes pa dang /_
[\[175b.4\]]nyid ces bya ba la sogs pa'o/_/yang gsungs pa/_nges par gsungs pa ni bcom ldan 'das rnams so zhes pa dang /_bcom ldan 'das rnams bdag ni 'khrul par gyur lags so zhes bya ba la sogs pa'o/_/yang na gzhi gcig la yang tshig mang po ste/_don dang rtags dang /_tshig dang
[\[175b.5\]]sdeb sbyor la sogs pa 'jig rten pa'i lugs shes pa'o/_/bzhugs zhes pa ni phyag rgya chen po'i dngos grub tu gyur pa'i mtshan nyid yin nam ma yin snyam pa'i gdul bya nyan pa rnams kyi the tshom sel ba'o/_/de nas yang de bzhin gshegs pa thams cad kyi sku gsung thugs rdo rje btsun mo'i b+ha ga
[\[175b.6\]]rnams la dus gcig tu gang gi tshol khor rnams kyis bskor ba'i bcom ldan 'das bzhugs pa de'i tshe bcom ldan 'das las mngon sum nyid du 'di skad bdag gis thos zhes par 'brel to/_/de ltar gsang ba khyad par du gyur pa'i gnas pa dang /_de bzhin du khyad par du gyur pa'i bcom ldan 'das bsod
[\[175b.7\]]nams chen po zhes bya bas chos ston pa khyad par du gyur pa nyid 'chad pa dang ldan pa'o/_/de lta bas na gsol ba 'debs pa'i gnas skabs su sdud pa pos 'chad par 'gyur ba thos pa'o/_/des na sdud pa po'i rgyud ni brjod par bya ba'i bstan par bya ba dang /_de nye bar ston pa'i mtshan nyid can gyis stong pa ni
[\[176a\]]
[\[176a.1\]]bde blag tu rtogs pa'i che ba'i bdag nyid de/_gang gi phyir che ba ste chen po nyid kyis gnas skabs thob pa'o/_/de bzhin du 'jig rten pa la yang yod de/_rin po che cher 'ong ba ni gser gyis so zhes pa'o/_/la la dag dus gcig na zhes pa ni sa ma ya ni dus te gcig pa de yang
[\[176a.2\]]lhan cig mi gnas pa ste/_skad cig ma gcig ces pa'i don to/_/de'i tshe nyid du bdag gis gang 'chad par 'gyur ba thos pa ste/_rdo rje snying po'i shes rab kyis so/_/de skad du yang 'chad par 'gyur te/_dngos po bsgom 'gyur shes rab can/_/zhes 'di ltar bcom ldan 'das nyid kyis rdo rje
[\[176a.3\]]snying po la bod pa mdzad de zhes pa ni sdud pa po de'i nus pa nyid grub pa ste shes rab dang ldan pas bsdu ba'i don du gsol ba btab pa'o/_/de bzhin gshegs pa thams cad kyi sku dang /_gsung dang /_thugs rdo rje btsun mo'i b+ha ga 'am/_gzhal yas khang du zhes pa blangs pa ste/_lhag ma ni
[\[176a.4\]]sngar bzhin du brjod par bya'o/_/da ni bcom ldan 'das kyis bka' stsal pa zhes bya ba la sogs pa nas/_ze 'brul a yig go zhes bya ba'i bar gyis gzhung ji lta ba bzhin du thos te rtogs par bya ba'o/_/yang na 'di ltar 'chad par 'gyur ba'i bcom ldan 'das las bdag gis mngon sum nyid
[\[176a.5\]]du thos pa ste bcom ldan 'das nyid kyis ston pas na ste/_'chad par 'gyur ba las so/_/dus gcig na zhes bya ba la sogs pa nas ze'u 'bru la a yig go zhes pa'i bar gyis gzhung ji ltar thos pa bzhin rtogs par bya'o/_/dus gcig na zhes bya ba la sogs pa nas bzhugs so zhes bya ba'i
[\[176a.6\]]bar gyi ngag ni sngar bshad pa nyid do/_/de nas zhes bya ba la sogs pa ni de nas rdo rje'i snying po la sogs pa rnams phyag rgya chen po'i dngos grub kyi thabs yongs su zhu ba la/_bcom ldan 'das kyis bka' stsal pa ste/_'jig rten las 'das pa'i ye shes kyi rjes thogs las byung ba/_dag
[\[176a.7\]]pa 'jig rten pa'i ye shes tsam mngon du bya ste/_rdo rje 'chang chen pos bstan pa mdzad ces pa'i don to/_/ci bka' stsal zhe na/_thams cad ces bya ba la sogs pa ste/_de bzhin gshegs pa thams cad kyi sku gsung thugs rnams de'i bdag nyid du gang la yod pa de rdo rje 'chang chen po'o/_/
[\[176b\]]
[\[176b.1\]]de'i snying po ni snying po de nyid du ston cing bden pa la dmigs pa'o zhes pas na/_de bzhin gshegs pa thams cad kyi sku gsung thugs kyi snying po'o/_/de ni dpal he ru ka'i lus dang yan lag go/_/de ni phyag rgya chen po'i dngos grub kyi thabs nyid du gsungs pas na sngar nyid du 'brel to/_/de nyid
[\[176b.2\]]du ston pa nyid kyis na ste 'chad par 'gyur ba las so/_/de rnams kyis ni thabs dang shes rab kyi bdag nyid can gyi khro bo'i 'khor los yin gyi/_/shin tu gdug cing khro ba rnams la zhi bar sbyor ba ma yin pa'o/_/de bzhin gshegs pa thams cad ces bya ba ni phyi rol gyi khro ba tsam yin zhing 'gro ba ma lus
[\[176b.3\]]pa nye bar 'tsho ba'i nang gi thugs rjes phyag rgya chen po'i dngos grub kyi thabs su ma rungs pa 'dul ba la sbyor ba'i he ru ka sangs rgyas kyis mdzad pa bstan pa ste/_rdo rje 'chang gis bka' stsal pa/_/zhes pa'i don to/_/des ji ltar 'gyur zhe na/_gsungs pa/_rje btsun zhes bya ba sogs pa ste/_
[\[176b.4\]]rje btsun ni mngon par 'dod pa'am/_yi dam ste/_lha dang lha ma yin la sogs pa kun gyi bla mar gyur pa'i phyir ro/_/gsang ba ni 'di'i don dam par gsang ba zhes pa ste/_de yang kun rdzob kyi bden pa bskyed pa'i rim pa de lta bu'i gsang ba las shin tu rgal ba ni shin tu gsang ba ste don dam pa rdzogs
[\[176b.5\]]pa'i rim pa'o/_/de dag gis gdul bya rnams lugs bzhin du sgrol bas na/_ches gsang bar gyur pa zhes pa'o/_/yang na de bzhin gshegs pa thams cad kyi sku gsung thugs kyi snying po dang /_rdo rje 'chang gi snying po la bya ste/_de yang snying rje'i bdag nyid can gyi khro bo spyan gsum pa/_dpal
[\[176b.6\]]he ru ka'i gzugs thun mong ma yin pa'i yon tan dang ldan pas na/_rje btsun zhes pa ste lhag ma ni snga ma bzhin no/_/sdud pa po rang gi tshig gi rjes la bcom ldan 'das nyid kyis ji ltar gsungs pa de bzhin du bstan pa ni/_e ma'o zhes pa la sogs pa ste/_e ma'o zhes pa ni thabs kyi che ba'i
[\[176b.7\]]bdag nyid gsal bar bya ba'i don du'o/_/rdo rje ni gnyis su med pa'i ye shes kyi rdo rje ste/_de nyid bcud du gyur pas na rdo rje snying po'o/_/de'i phyag mtshan yang rdo rje zhes pa'i don to/_/legs so legs so zhes pa ni khyad par du shin tu bzang bar 'gyur zhes pa'i don to/_/chen po ni gzhan don yongs
[\[177a\]]
[\[177a.1\]]su rdzogs pa phun sum tshogs pa la sogs pas brtse bas na snying rje ste/_de nyid kyis na snying rje chen po'o/_/bod pa'i tshig gnyis kyis ni thabs dang shes rab kyi ye shes kyi bdag nyid can nyid kyis 'gro ba'i don rdzogs pa can nyid du ston to/_/byang chub sems dpa' chen po zhes pa
[\[177a.2\]]ni gsol ba 'debs pa'i gnas skabs te de'i byang chub sems dpa'o/_/sdud pa po'i gnas skabs su ni mngon par rdzogs par sangs rgyas pa grub pas na rdo rje sems dpa' dang /_sems dpa' chen po dang /_dam tshig sems dpa' zhes pa'i tshig gsum po khyad par du gyur pa mi bskyod
[\[177a.3\]]pa'i thugs snying po'i rgyu mthun pa nyon cig par 'brel to/_/des na mi bskyod pa'i rigs su gyur pa'i snying por grub pa'o/_/ci rjod par byed pa yin zhe na gsungs pa/_dgyes pa'i rdo rje zhes bya ba zhes pa ste/_dgyes pa rdo rje'i ming zhes pa dang rang bzhin zhes pa ni de nyid de bzhin du'o/_/
[\[177a.4\]]de nas brjod par bya ba dang rjod par byed pa ste/_dpal he ru ka de nyid la brjod par bya ba yang nyon cig pa'o/_/gang gi tshe ci rdo rje snying po khyod phyag rgya chen po'i dngos grub kyi thabs 'dri ba de mi bskyod pa'i snying por gyur pa dgyes pa'i rdo rje zhes bya ba la/_nyon cig pa ni blo brtan par gyis shig pa'o/_/
[\[177a.5\]]'dus pa rnams la sngar chos kyi tshul ston par byed pa na 'gro ba skal ba med cing lkog tu gyur pa rnams la yang ma yin no/_/gsungs pa yang da ltar gyi dus su ni ji ltar ston zhe na/_bden mod kyi chos ston pa yang rtag tu 'jug pa nyid du bstan pa'i don du'o/_/'di ltar ston pa po dang bstan
[\[177a.6\]]pa yang rtag tu rab tu 'jug par byed pa nyid do/_/'on kyang sems can rnams ni sgrib pa dang bcas pas na ston pa dang bstan pa rnams kyang mthong ba ma yin pa dang thos pa ma yin pa ste/_de dang de dag la long ba dang /_'on pa lta bur gyur pas na'o/_/de bzhin du gang gi phyir rigs can ma yin
[\[177a.7\]]pa'i sems can rnams kyis ni bcom ldan 'das dang de'i chos rnams la mthong zhing thos mod kyi sems dad pa dang bcas par ma skyes pa nyid du zad do/_/de skad du yang gsungs pa/_gang phyir sangs rgyas 'byung 'gyur yang /_/skal ba med la 'bras mi 'byung /_/ji ltar rdo stengs char
[\[177b\]]
[\[177b.1\]]bab kyang /_/sa bon las ni myu gu min/_/zhes so/_/yang 'jig rten gyi khams rnams su sprul pa sna tshogs pa rnams kyis dus mnyam du 'gro ba ma rungs pa 'dul ba'i don du/_bcom ldan 'das dgyes pa'i rdo rje nyid du ston par mdzad de/_des na ston par byed pa ni rtag tu rab tu 'jug
[\[177b.2\]]pa nyid do/_/yang na 'jig rten gyi khams sna tshogs pa rnams su sprul pa rnam pa sna tshogs pa rnams kyis chos ston par byed pa yang da ltar gyi dus su ston pa'i don du yin la/_'das pa'i dus su ni dgyes pa'i rdo rje nyid du bstan par gsungs shing rgyas par bshad pa'o/_/'dod pa yis
[\[177b.3\]]ni rkyen sbyar bas/_/gtso bor sgra don 'das ma yin/_/zhes bya ba'i rigs pas so/_/sngar ni rdo rje snying po la sogs pa rnams kyis thun mong gi zhu ba la zhugs pa yin la/_da ni khyad par du ston par bya bas na/_rdo rje snying po zhes pa la sogs pa ste/_gsol ba zhes pa ni/_de yi
[\[177b.4\]]rje la zhus par brjod/_/ces pa'i don to/_/'dir yang lkog tu ji ltar ston par byed ce na 'di nyid du 'dus par gyur pa de rnams nyid las gang gsol ba 'debs pa ni rdo rje snying po'o/_/de la yang mngon sum du gsol ba 'debs pa ni da ltar gyi dus su mi 'gyur ram zhe na ma yin te/_ma 'ongs pa'i dus
[\[177b.5\]]kyi sems can skal ba med pa rnams ni de'i tshe ma 'ongs pa'i dus su gsol ba 'debs pa'i gnas skabs rdo rje snying po la mngon du gsol ba 'debs pa yin la/_sngar gyi dus su ni gsol ba 'debs pa'i skabs yin la sdud par byed pa'i gnas skabs su ni bdag nyid kyi nus pa tha dad pa'i
[\[177b.6\]]blos rnam par gzhag ste/_rdo rje snying pos lkog tu des par bstan to/_/des na sdud pa po'i gnas skabs las gsol ba 'debs pa'i gnas skabs sngon du gyur pa'o/_/de yang 'dus pa'i rjes la sdud par byed pa nyid mngon sum du gyur pa ste/_des na/_rdo rje snying pos gsol ba
[\[177b.7\]]btab/_/ces pa dang /_gsungs zhes pa 'dir skyon med pa'o/_/gang phyir rdo rje sems dpa' lags/_/ji ltar sems dpa' chen po lags/_/gang gi dam tshig sems dpa' lags/_/bcom ldan 'das kyis bdag la gsungs/_/zhes bya ba ni yi ge bco brgyad pa'i tshigs su bcad
[\[178a\]]
[\[178a.1\]]pa dang /_gzhan gyi phyed pa yang zhes pa ste/_gtso bor gyur pas na dag gi rgyu mtshan no/_/da ni dris pa'i lan bstan pa'i don du gsungs pa/_bcom ldan 'das kyis zhes bya ba la sogs pa ste/_mi phyed ces bya ba ni gang gis kyang 'byang pa'i nus pa med pas na mi
[\[178a.2\]]phyed pa'o/_/rdo rje dang 'dra bas na rdo rje'o/_/des na gang gis kyang 'byed par byed pa'i nus pa med pa nyid mi phyed rdo rje zhes bya'o/_/gang gi phyir gang gis kyang mi phyed pa'i rdo rje de ni rin po che'i bye brag go/_/de bzhin du rin po che brtag pa'i bstan bcos las/_sa gzhi'i 'byung khungs nas gang
[\[178a.3\]]rin po che yin par gyur na kha dog dmar zhing thams cad 'bigs par byed kyang rdo rje ni rdo rje la 'bigs par byed pa ma yin no zhes so/_/de skad du rin chen 'byung gnas kyi theg pa chen po'i mdo las gsungs te/_'di lta ste/_'jam dpal rdo rje rin po ches ni rin po che rnams 'bigs
[\[178a.4\]]par byed pa de bzhin du rdo rje rin po che rnams la ni des kyang 'bigs par byed pa ma yin no zhes gsungs so/_/rgyu de lta bas na gang gi tshe mi phyed par gyur pa de'i tshe rdo rje'o/_/sems dpa' srid pa gsum gcig pa/_/zhes pa ni gsum po rnams te lus la sogs pa'i srid pa rnams yang
[\[178a.5\]]dag par bsdus pa srid pa gsum gcig ni sems tsam nyid do/_/de bzhin du mi phyed pas na rdo rje nyid ni sems dpa' ste/_gang gi phyir rdo rje sems dpa' zhes bya ba gzhan du 'brel te/_shin tu rnam par dag pa chos kyi dbyings kyi ye shes kyi rang bzhin chos kyi sku zhes pa'i tha tshig go/_/_
[\[178a.6\]]shes rab rig pa 'di yis zhes bya ba la/_'di yis ni zhes pa ni lung gis te sems tsam nyid du'o/_/de bzhin du yang sems rnam par dag pas sems tsam du gang las she na/_shes rab rigs pa zhes gsungs te/_rigs pa ni 'dir rjes su dpag pa'i tshad ma ste/_gcig dang du
[\[178a.7\]]ma'i rang bzhin dang bral bas sems tsam nyid du rnam par gnas pa'o/_/gang gi phyir gcig pa dang du mas ni dngos po kun la khyab pa yin la/_de dag log pas dngos po rnams kyang nges par ldog pa ste ji ltar shing log pas shing sha pa'i don ldog pa'o/_/sbyor ba dgod pa ni 'di yin
[\[178b\]]
[\[178b.1\]]te gang zhig gcig dang du ma dang bral ba de dang de ni grub pa ma yin te/_ji ltar nam mkha'i me tog bzhin no/_/chos thams cad kyang gcig dang du ma dang bral ba'i phyir ro/_/'o na gzhan dag ni gcig dang du ma dang bral bar 'dod pa ma yin te/_des na gtan tshigs kyi ngo bo ma grub pa'o snyam
[\[178b.2\]]du sems na/_gang la shar phyogs dang /_nub phyogs la sogs pa'i dbye bas phyed pa de ni gcig tu grub pa ma yin no/_/du ma yang gcig pa sngon du 'gro ba'i phyir ro/_/de yang ji ltar sangs rgyas pa rnams kyis rtogs pa'o/_/rigs pa can la sogs pa rnams la rab tu grub pa ni cha shas
[\[178b.3\]]la sogs pa'i rdzas rnams so/_/shar phyogs dang /_nub phyogs la sogs pa'i dbye bas phye ba'i rdul phra rab 'dus pa rnams kyang ye shes su son pa'i rnam pa'o/_/de'i phyir rang gi sems tsam 'di nyid phyi rol gyi don brdzun pa'i rnam par snang ba las so/_/de skad du yang gsungs pa/_sems
[\[178b.4\]]ni chen po gcig nyid las/_/zhes bya ba la sogs pa'o/_/de dang de bzhin du lung gzhan las kyang gsungs te/_dngos po thams cad dang bral ba/_/phung po dang /_khams dang /_skye mched gzung ba dang /_'dzin pa rnam par spangs pa chos thams cad bdag med par mnyam pa/_rang gi
[\[178b.5\]]sems tsam ma skyes shing stong pa nyid kyi rang bzhin no/_/de yang /_ji ltar me long nang gi gzugs/_/mthong yang de ltar yod ma yin/_/de bzhin dngos po'i rnam rtog kyang /_/gcig dang du ma rnam par spangs/_/rgyu rkyen dag ni log pa dang /_/byed pa'i rnam pa 'gag pas na/_/sems
[\[178b.6\]]tsam du ni rnam par gnas/_/skye ba med par da smra'o/_/zhes pa la sogs pa'o/_/de ltar lung gi tshad mas grub pas na rdo rje sems dpa'i sgras ni mi bskyod pa dran pa ye shes tsam gyi rnam pa zhes par ston to/_/ye shes chen po'i ros gang ba/_/zhes bya ba la/_ye shes ni thams cad
[\[178b.7\]]shes pa dang /_lam shes pa dang /_rnam pa thams cad mkhyen pa ste/_kun mkhyen pa gsum ni ye shes so/_/de'i ro ni gnyug ma nyams su myong ba'o/_/chen po yang de nyid yin te de bzhin du de rnams kyis gang zhing phun sum tshogs pa thob pa'o/_/yang na ye shes chen po ni lhan cig skyes
[\[179a\]]
[\[179a.1\]]pa'i ye shes te/_de'i ro'o/_/yang na mnyam pa nyid dang /_so sor rtog pa'i ye shes kyi bdag nyid can ni/_ye shes chen po'o/_/de lta bas na/_ngag rnam par dag pa longs spyod rdzogs pa'i sku'i bdag nyid ces pa'i don to/_/sems dpa' chen po zhes bya
[\[179a.2\]]ba ni ye shes kyi ros gang ba zhes bya ba'am/_sems dpa'i sgra ni nges pa'i tshig gis byed pas don du bya ba'o/_/rgyu de lta bas na sems dpa' chen por brjod pa ni mi bskyod pa'o/_/'di dag kyang yi ge dgu pa'i tshig go/_/rtag tu zhes pa la sogs pa la/_dam tshig ni kun rdzob po/_
[\[179a.3\]]de yang rnam pa gnyis te/_yang dag pa dang yang dag pa ma yin pa'o/_/de la yang dag pa ni yongs su dag pa'i sbyin pa la sogs pas dpal he ru ka la sogs par sprul pa'i sku'o/_/yang dag pa ma yin pa ni dbang phyug chen po dang brgya byin la sogs par sprul pa'i gzugs dang /_
[\[179a.4\]]'khor los sgyur ba la sogs par sprul pa'i gzugs dang /_'gro ba la sogs par sprul pa'i gzugs dang /_'jig rten pa'i lugs su rnam par gzhag pa tha na bum pa dang snam bu la sogs pa brdar btags pa'i tshul lo/_/de yang 'di skad du rtag tu dam tshig gi byed pa rgyun mi
[\[179a.5\]]'chad par rtag tu dgos pa'i bya ba byed pa la rtag tu 'jug pa kun du ston pa las de sems can gyi don bya ba'i gnas skabs gzigs nas bcom ldan 'das kyis thugs rje'i dbang gis bsgrub pa'o/_/des na rab tu 'jug pa ni dam tshig sems dpa' zhes brjod do/_/brjod par bya
[\[179a.6\]]ba'i yul du byas pa ni mi bskyod pa'o/_/de yang lus rnam par dag pa me long lta bu dang /_bya ba grub pa ye shes kyi bdag nyid can sprul pa'i sku'i rang bzhin zhes pa ni tshigs su bcad pa phyed pa yi ge bco brgyad pa'o/_/gang 'di lta bu'i thugs de nyid la dgyes pa'i rdo rje'i sgra ji bzhin
[\[179a.7\]]'jug ces gsol ba 'debs pa po 'dri na/_de la bstan pa'i don du gsungs pa/_dgyes pa'i rdo rje zhes bya ba la sogs pa ste/_gang ni dgyes pa'i rdo rje lags/_/zhes bya ba'i sgra ni khyad par du gyur pa'i don to/_/don ni 'di yin te/_de lta bu'i thugs la yang ci phyir khyad par du brjod pa
[\[179b\]]
[\[179b.1\]]dgyes pa'i rdo rje'i sgra rab tu 'jug ce na de nyid gsungs pa/_ji lta bu zhes bya ba la sogs pa ste/_ji lta bu ni dgyes pa'i rdo rje zhes pa'i ming ngo /_/don gyi dbye ba cha bsnyams te/_gzung bya gzung zhing gang gi ming rnams de dang de bzhin du'o/_/des na sngar gyi ji ltar lags/_/zhes
[\[179b.2\]]par 'brel to/_/dgyes pa'i rdo rje'i bsdus pa'i don gyi rjes la yan lag gi don 'dri bar bstan pa ni/_he'i yi ge zhes bya ba la sogs pa ste/_ci zhig brjod ces pa dang /_don ji lta bu zhes pa ni khyad par med do/_/sems can thams cad kyi sdug bsngal dang sdug bsngal gyi rgyu las
[\[179b.3\]]yang dag par bsgral ba'i don du gshegs pa'am bzhud pa ni he ste/_de yang he ga to zhes pas nges pa'i tshig byed pas rab tu sbyor ba'o/_/'dir ka ni bde ba ste thugs rje'i bkod pa ni snying rje'o/_/gang gi phyir snying rje dang ldan pa ni pha rol gyi sdug bsngal dang sdug bsngal can la de nyid sdug
[\[179b.4\]]bsngal ba'o/_/rtag tu sems can thams cad kyi don du 'jug pas na chen po ste/_de bzhin du de nyid snying rje yang ngo /_/thabs dang shes rab bdag nyid ni rjod par byed pa dang brjod par bya ba'o/_/nyon zhes pa ni rna ba'i spyod yul du bya ba'o/_/des na dris pa'i lan bsdu ba ni/_da'i zhes
[\[179b.5\]]pa ni byed pa'i drug pa ste/_nga yis bshad ces pa'i tha tshig go/_/de dag gi ni rjod par byed pa dang /_brjod par bya ba dag ste ngag dang ngag can gyi mtshan nyid du 'brel to/_/de yang rjod par byed pa ni brjod par bya ba'i don la nges pa'o/_/brjod bya phyin ci ma log par rtogs pa nyid ni rjod
[\[179b.6\]]par byed pa'i dgos pa'o/_/brjod par bya ba'i dgos pa yang yul rnams rnam par dag pa'o/_/de'i yang dgos pa ni 'gro ba ma lus pa rjes su gzung ba dang ldan pa lhan cig skyes pa'i bde ba'i bdag nyid phyag rgya chen po'i dngos grub bo/_/de skad du yang 'chad par 'gyur te/_rdo rje
[\[179b.7\]]snying po snying rje che/_/dgyes pa rdo rje'i thabs shes nas/_/gang zhig yul rnams rnam sbyong ba/_/des ni bla med rnyed par 'gyur/_/zhes pa'o/_/rgyud kyi brjod par bya ba'i lus brjod par bya ba ni lta stangs zhes bya ba la sogs pa ste/_de yang lta stangs ni rnam pa bzhi'o/_/dgug pa zhes
[\[180a\]]
[\[180a.1\]]pa ni dga' bzangs ma la sogs pa 'gugs pa'o/_/don byed rnam mang zhes bya ba ni grong khyer dkrug pa dang /_char dbab pa dang /_sprin dral ba la sogs pa'o/_/rengs pa zhes pa ni stobs can la sogs rengs par byed pa ste gnas nas mi g.yo ba'o/_/ji ltar
[\[180a.2\]]rigs pa ni rim par ro/_/bskyed dang zhes pa ni sa bon la sogs pa'o/_/gnas dang byed rgyu zhes pa ni chos 'byung dang gzhal yas khang la sogs pa'o/_/don byed ces pa ni dngos po'i nus pa ste/_de yang /_ji ltar me tog la gnas dri/_/me tog dngos med shes mi 'gyur/_/de bzhin gzugs
[\[180a.3\]]sogs dngos med pas/_/bde ba nyid ni dmigs mi 'gyur/_/zhes bya ba la sogs pa'o/_/ye shes rnam shes zhes bya ba la ye shes ni dngos grub gtan la dbab pa'i ye shes so/_/rnam shes ni mngon par byang chub pa rnam pa lnga'i ye shes so/_/lha rnams ji ltar 'byung ba zhes bya ba ni ji ltar
[\[180a.4\]]'byung ba las mi 'da' ba ste/_bskyed pa'i rim pa zhes bya ba'i don to/_/de yang rang gi snying gar sa bon dgod pa dang /_stong pa nyid dang /_sdig pa bshags pa la sogs pa dang /_byams pa la sogs pa rim pa bzhin du blta bar bya'o/_/he ru ka ni bskyed pa'i rgyu/_/dang por gcig ni bsgom
[\[180a.5\]]par bya/_/zhes bya ba ni yi ge bcu bdun pa'i tshigs su bcad pa phyed pa'o/_/dang por gcig ni bsgom pa zhes pa ni/_'o na rdzogs pa'i rim pa la snying rjes ci byed ce na/_gsungs pa/_he ru ka ni bskyed pa'i rgyu/_/zhes pa ste/_he ru ka bskyed pa'i rim pa zhes pa'i don to/_/he ru ka ni thun
[\[180a.6\]]mong gi lha rnams nye bar mtshon pa'o/_/bskyed pa'i rim pa rgyas par bshad pa gsungs pa/_dngos po zhes bya ba la sogs pa ste/_ma byung ba las skye ba dang /_byung bzhin du 'jig pa ni dngos po ste/_phung po dang /_khams dang /_skye mched kyi tshogs dang /_las dang nyon mongs pa'i
[\[180a.7\]]phung po'o/_/de nyid brjod par bya ste/_khyad par du gyur pas mi gnas pa'i mya ngan las 'das pa rjes su thob ces bya ba'i bar du ste/_phyag rgya chen po'i dngos grub thob par byed pa'i thabs las mi gzhan zhes pa'i don to/_/'o na 'dri ltar rnam par grol ba las dngos po rnams kyis ji ltar
[\[180b\]]
[\[180b.1\]]'ching ste/_'dis 'ching bas na 'ching ba yin la srid pa nyid 'ching ba'o/_/des na sdug bsngal lo zhe na/_gsungs pa/_rnam grol 'gyur zhes pa la sogs pa ste/_de'i phung po dang las dang nyon mongs pa la sogs pa yongs su mthar thug pa'i ye shes yongs su shes pa ni sgyu ma dang smig
[\[180b.2\]]rgyu la sogs pa lta bu shes pa'o/_/de nyid de lta bas na gzung ba la sogs pa'i mngon par zhen pas dkris pas de ltar de bzhin du gyur pas ni 'ching ba'o/_/de nyid sdug bsngal gyi rgyu yin zhing mngon par zhen pa'am/_dkris pa de nyid mya ngan las 'das pa yin pas de nyid bde ba'i rgyu'o/_/
[\[180b.3\]]de bzhin du gsungs pa/_kun rtog mun pa stug pos mngon par zil gnon cing /_/'dod chags la sogs bzlog dka'i dri mas g.yogs gyur pa/_/rab tu 'thor rlung gis bskyod glog ltar g.yo ba yis/_/sems ni 'khor ba yin par rdo rje can gyis gsungs/_/rtog pa las ni rnam
[\[180b.4\]]par grol zhing 'od gsal ba/_/'dod chags la sogs dri ma'i sgrib g.yogs rab tu spangs/_/gzung ba dang ni 'dzin pa med na de nyid ni/_/mya ngan 'das pa'i don du sems can mchog gis gsungs/_/de bas sdug bsngal mang po'i tshogs kyi rgyur gyur pa/_/'di las gzhan pa
[\[180b.5\]]'ga' yang yod pa ma yin la/_/thar 'dod 'phags pa khyed kyi bde ba dpag med pa/_/skye ba'i rgyu yang 'di las gzhan pa 'ga' yang med/_/sdug bsngal ma lus zad bya'i go cha bgos nas ni/_/rdzogs sangs rgyas kyi bde mchog thob par 'dod pa yis/_/sems ni brtan byas
[\[180b.6\]]de la 'bad de dpyad byas la/_/de yi rang bzhin bdag gi rang bzhin nyid du bya/_/skye ldan rnams kyi yid 'di ji srid rtogs pa'i mun pa'i snam bu mthug pos dkris gyur pa/_/de srid sdug bsngal dpag tu med yin de nas de ni ji srid bshus par gyur pa na/_/de srid bde ba rgya chen
[\[180b.7\]]mtshungs med yin pas 'phags mchog de la nan tan gyis shig dang /_/de zad nas ni de nyid la gnas yon tan rgyas par rang bzhin gyis ni snang bar 'gyur/_/zhes so/_/yang na dngos po nyid kyis 'ching ba dang /_de nyid kyis grol ba'i dngos po'i khyad par de ji lta bu zhe na/_gsungs pa/_
[\[181a\]]
[\[181a.1\]]rnam par grol zhes bya ba la sogs pa'o/_/de yongs su shes zhes bya ba ni kun rdzob dang don dam pa'i bdag nyid can gyi rnam par dag pa'i ye shes so/_/des na grol ba'o/_/de yang gang gi phyir rnam par dag pa'i 'ching ba ni sdom pa'i bya ba byed pa ma yin no zhes pa ste/_
[\[181a.2\]]de yang gser gyi ske rags dang dpung rgyan la sogs pa'i bcing ba bzhin no/_/de lta na yang ji ltar grol zhe na gsungs pa/_dngos po nyid ces bya ba la sogs pa ste/_skye bas na dngos po ste/_phung po la sogs pa lha rnams kyi gzugs su bskyed pa ste/_bskyed pa'i rim pa zhes pa'i don
[\[181a.3\]]to/_/de yang dus ring por rgyun mi 'chad par goms pa bsgoms pas yul du byas zhes pa'o/_/shes rab can zhes pa ni bod pa'o/_/'dir shes rab can gyis bsgoms pa'i dbang du byas zhes bstan pa'i don du'o/_/bskyed pa ni ji lta bu zhe na/_dngos po med pa las zhes pa la sogs
[\[181a.4\]]pa ste/_'ang gi sgra ni nges pa nyid do/_/de'i dngos po ni bskyed pa'o/_/yang dngos po med pa de nyid ni ma skyes pa nyid yin la/_ji ltar yongs su shes pa ni bdag med par yongs su shes pa ste/_nges na bskyed pa'i dgos pa ni sems can la sdug bsngal skye ba skyed par mi byed pa'o/_/
[\[181a.5\]]des na rdzogs pa'i rim pa la yang bdag med pa'i ye shes mngon du byas pa dang /_bskyed pa'i rim pa bsgom pas kyang mngon du byas te zag pa med pa'i bde ba nyid 'ba' zhig la gnas pa'o zhes shes par bya'o/_/de ltar na bskyed pa de ji ltar bsgom par bya zhe na/_gsungs pa/_de ltar
[\[181a.6\]]zhes bya ba la sogs pa ste phung po la sogs pa'i dngos po gnyug mar yod pa ma yin te/_de lta bu de ni de nyid do/_/he ru ka yang de nyid yin te/_des na de ltar he ru ka'o/_/bsgom par bya ba rdzogs pa'i rim pa ni bskyed pa'i rim pa rnam par dag par byed pas na de ltar he ru ka bsgom pa'o/_/
[\[181a.7\]]de yang ma ning du nges par bstan pa ni mdo'i tshig las so/_/dngos po med pa zhes bya ba ni dngos po yod pa ma yin pa'i rang bzhin de'i dngos po zhes bya'o/_/don dam par na phyag dang /_zhal dang /_gzugs kyi rnam pa de'i don ni sgyu ma lta bu'o/_/yang na dngos pos ji ltar grol bar
[\[181b\]]
[\[181b.1\]]'gyur zhe na/_dngos po zhes bya ba la sogs pa ste dngos po de ni sems la yang dang yang du bkod cing bsgom pas na dngos po zhes bya'o/_/des na dngos po bsgom pa nye bar 'jog pa'o/_/ji ltar bsgom zhe na/_gsungs pa/_dngos por yod pa ma yin pa'i rang bzhin yang de'i rang
[\[181b.2\]]bzhin du ste/_de lta bu'o/_/dngos po med pa nyid kyis bsgom par bya ba'o zhes pa'i don to/_/dngos po med pa nyid cis she na/_gsungs pa/_yongs shes pa zhes pa ste/_chos rnams ma lus pa'i mtshan nyid rab tu shes pa'o/_/ci dngos po med pa tsam zhig bsgom par bya'am zhe na
[\[181b.3\]]gsungs pa/_de ltar zhes pa la sogs pa ste phung po la sogs pa'i tshogs rnam par dag pa de rtag tu sbyor ba de ni de ltar zhes bya ste/_he ru ka'ang de'o/_/de skad du yang 'chad par 'gyur te/_mig la gti mug rdo rje ma/_/zhes pa la sogs pa dang /_sha la puk+ka sI ru brjod/_/
[\[181b.4\]]ces bya ba la sogs pa dang /_'di rnams rang bzhin skye ba med/_/ces bya ba la sogs pa'o/_/lhag ma ni snga ma bzhin no/_/rdzogs pa'i rim pa nyid gsungs pa lus gnas zhes bya ba la sogs pa la/_lus ni rnam par dag pa'i phung po la sogs pa'i tshogs su gyur pa'i
[\[181b.5\]]gzugs so/_/'dir lus la ma brten na ni de bzhin du dmigs par mi 'gyur ro/_/ji lta bu zhe na/_gsungs pa/_ye shes chen po zhes pa ni lhan cig skyes pa'i ye shes te/_des gzung ba dang 'dzin pa'i rnam par rtog pa dang mngon par zhen pa las byung ba'i bag chags tsam du
[\[181b.6\]]gnas pa thams cad kyang spang ba'o/_/de'i rang bzhin gyis rnam par dag pa las/_gang phung po la sogs pa'i rnam par dag pas ni lhan cig skyes pa'i ye shes de nyid ni he ru ka'i rnam pa nyid do/_/de lta bas na gsungs pa/_khyab pa po zhes bya ba la sogs pa ste/_khyab cing de'i bdag
[\[181b.7\]]nyid du byed pas na khyab pa'o/_/dngos po kun zhes bya ba ni rnam par dag pa'i phung po la sogs pa'o/_/de la sbyor ba dgod pa ni 'di yin te/_gang zhig rnam par dag pa de ni he ru ka'i gzugs yin te/_ji ltar phyag bcu drug pa la sogs pa lta bu'o/_/phung po la sogs pa 'di rnams kyang rnam par dag
[\[182a\]]
[\[182a.1\]]pa yin pas so/_/gang gi phyir lha'i rnal 'byor pa gang zhig ji srid du rnam par dag pa de srid du de'ang de'i bdag nyid du sgrub par byed de/_he ru ka'i rnal 'byor pas kyang ji srid rnam par dag pa de srid du mngon par 'dod pa'o/_/gang lha rnams su lhag par mos pa nyid ji
[\[182a.2\]]ltar de nyid du lhag par mos pa ste/_de yang lus gnas zhes pa la sogs pa rnams te/_de ltar he ru ka zhes bya ba bstan pa bshad par bya ba ni/_skyes pa nyid ni skye ba med/_/ces bya ba'i don to/_/mngon par zhen pa med pa'i phyir ro/_/gang gi phyir mngon zhen med pa dang bcas pa gang
[\[182a.3\]]cung zad thams cad ni nyes pa yod pa ma yin no/_/da ni lus nyid he ru ka'i sku sgyu ma lta bu'i lus 'dzin pa shin tu 'dri bar bya ba ma yin par ston pas rdo rje zhes bya ba la sogs pa la rdo rje ni sems tsam mo/_/lus ni phung po la sogs pa ste rdo rje yang de nyid yin la/_de bzhin du lus kyang de nyid
[\[182a.4\]]do/_/du zhes pa ni rtsa rnams du lags zhes pa'i don to/_/rtsa sum cu rtsa gnyis zhes pa'i grangs bstan pas ni dris pa'i lan no/_/byang chub kyi sems sum cu rtsa gnyis zhes bya ba ni rtsa sum cu gnyis po rnams lha rnams kyi rnam par bsgoms nas thabs dang shes rab kyi bdag nyid can gyi ye
[\[182a.5\]]shes byang chub kyi sems rgyu ba rnams las sgrub pa'i thabs sgrub pa pos byang chub kyi sems rgyu ba zhes pa'o/_/des na las su bya ba'i sgo nas dris pa'i lan no/_/bde ba chen po zhes bya ba la sogs pa la/_bde ba chen po ni zag pa med pa'i bde ba chen po gnas pa las gzhan du mi bsgrub
[\[182a.6\]]pa'i phyir ro/_/gang du bde ba chen po de gnas pa ni lus so/_/de la rang gi gnas ji lta ba nas 'dzag cing rgyu bas rgyun gyi bya ba byed pa ni rtsa de rnams so zhes bya bar 'brel to/_/de lta bu'i khyad par du bya ba'i sgos ni dris pa'i lan no/_/rtsa de rnams kyi nang nas gtso mo ni du zhe na zhes pa la
[\[182a.7\]]gsungs pa ni ming gsum gyis bstan to/_/de la rkyang ma zhes bya ba la sogs pas ni gnas nges par bshad pa gsungs pa/_rkyang ma shes rab rang bzhin zhes bya ba ni/_g.yon na gnas pa lags so/_/ro ma thabs kyis zhes pa ni g.yas pa na gnas pa'i phyir ro/_/dbus gnas
[\[182b\]]
[\[182b.1\]]zhes bya ba ni smin ma'i dbus na ste/_gsungs pa/_de dag gi ni mtha' g.yas g.yon dag dang /_dbus kyi rtsa gsum po dag ni gtso bor gnas pa zhes so/_/gzung dang 'dzin pa rnam par spangs/_/zhes bya ba ni rtsa gsum po dag gis thun mong dang khyad par gyi rang rang gi las byang chub
[\[182b.2\]]kyi sems rgyu ba'i don du gsungs pa/_mi bskyod ces bya ba la sogs pa'o/_/yang na spyi bo bde ba chen po'i gnas te bde ba chen po rtogs pa'i rgyu byang chub kyi sems gnas pa'i phyir ro/_/der gnas shing 'dzag pa las rang rang gi las byed pa'o/_/rtsa sum cu rtsa gnyis po de rnams kyi nang nas rtsa
[\[182b.3\]]gsum ni gtso bo'o/_/lhag ma ni snga ma bzhin no/_/yang na rtsa rnams du lags zhes pa'i ngag ni mchog dang /_rtsa sum cu rtsa gnyis por sbyor ba'o/_/bcom ldan 'das kyis bka' stsal pa zhes pa'i tshig ni rtsa sum cu rtsa gnyis zhes pa'i sngar gyi tshig tu sbyar ro/_/des na don ni 'di
[\[182b.4\]]yin te rdo rje snying pos rtsa sum cu rtsa gnyis po rnams la rtsa rnams ni du lags zhes dris pa'o/_/rtsa sum cu rtsa gnyis la sogs pa gsungs pa'i rjes kyi tshig byang chub kyi sems la sogs pas ni bcom ldan 'das kyis dris pa'i lan du byas pa'o/_/zla ba 'bab ces pa ni bde ba'i rgyur gyur
[\[182b.5\]]pa las so/_/zla ba ni a la sogs pa'i yi ge dang /_dus kyi cha'i bdag nyid kyis ni/_zla ba dang nyi ma ste khams dag las so/_/da ni yang rtsa sum cu rtsa gnyis po rnams kyi ming rgyas par bshad pas dris pa'i lan du bya ba ni/_mi phyed ces pa la sogs pa'o/_/rkyang ma la sogs pa
[\[182b.6\]]rnams ni thog ma nyid du gtso bor rnyed par ston te/_dbus su gnas pa'i bdag med mar rnam par dag pa dag pa'i dkyil 'khor gyi dbus su bzhugs pa las so/_/ci bdud 'dral ma ni ji lta bu zhe na/_ka ta ya na dang /_bdud 'dral ma dag ming tsam du tha dad pa'o/_/de rnams zhes bya ba
[\[182b.7\]]la sogs pas ni rang bzhin dris pa la gsungs pa ni/_srid gsum yongs gyur zhes bya ba la/_yongs su gyur pa ni yongs su gyur pa ste/_yongs su smin pa can no/_/de'i rang bzhin gyis na rtsa rnams nyid du yongs su gyur pa'o/_/don ni 'di yin te/_sku la sogs pa'i srid pa gsum
[\[183a\]]
[\[183a.1\]]por yongs su gyur pa ni yongs su smin par gyur pa'o/_/srid gsum rtsa gsum gyi rang bzhin gyis na yongs su gyur ces pa'i don to/_/de yang ji ltar sa bon las myu gu'i gzugs su gyur pa can no/_/thams cad ces bya ba ni ro ma la sogs pa yongs su gzung ba'i
[\[183a.2\]]don to/_/gzung dang 'dzin pa zhes pa ni gzung ba dang 'dzin pas nye bar mtshon pa ste/_rtag pa dang mi rtag pa la sogs pa kun nye bar gzung ba'o/_/'o na gang gi tshe gzung ba dang 'dzin pa spangs pa las gang gi phyir sangs rgyas la sogs pas don gyi bya ba ji ltar byed ce na/_gsungs pa/_
[\[183a.3\]]yang na zhes bya ba la sogs pa ste/_sems can thams cad la nye bar sbyor ba mdzad pa'i thugs rje chen po'i thabs ni thams cad do/_/des na dngos po ni don rnams so/_/de nyid kyis na mtshan nyid do/_/brtags zhes pa ni byis pa rnams kyis gzung ba dang 'dzin pa de nyid du brtags pa ste/_
[\[183a.4\]]des na brtags zhes pa ni gzung ba dang 'dzin pa'i rnam pa'o zhes pa'i tha tshig go/_/des ni 'di skad bstan par 'gyur te/_ji ltar bden pa ma yin pa'i don ni sgyu ma lta bu ste/_don gyi rnam pa ni ye shes las byas pa'o/_/de bzhin du rtsa'i rnam pa yang ste 'dzin pa la sogs pas sbyor ba'i
[\[183a.5\]]brtags pa rnam par dag pa'i rnam pa phyag rgya chen po la sogs pa'i don gyi bya ba byed pa la 'gal ba med pa'o/_/de rnams ni gnas so so'i byed pas bya ba yang gzhan no zhes 'dri na de'i lan du gzhan ma yin no zhes nga smra'o/_/gnas dang /_las dang /_nye bar bstan pa brjod pa ni de la mi
[\[183a.6\]]phyed ma ni mtshog mar gnas te so dang sen mo 'bab pa'o/_/phra gzugs ma ni spyi gtsug tu gnas nas skra dang ba spu 'bab pa'o/_/bzang mo ni rna ba g.yas par gnas te pags pa dang dri ma 'bab pa'o/_/g.yon pa ma ni rgyab kyi sgal tshigs su gnas te sha 'bab pa'o/_/mi thung ma ni rna ba
[\[183a.7\]]g.yon par gnas te rgyus pa 'byung ba'o/_/rus sbal skyes ma ni smin ma'i dbus su gnas te rus pa 'byung ba'o/_/sgom pa mo ni mig dag la gnas te mkhal ma 'byung ba'o/_/dbang bskur ma ni dpung pa'i rtsa bar gnas te snying 'byung ba'o/_/skyon ma ni brang du gnas te mig dag 'byung ba'o/_/
[\[183b\]]
[\[183b.1\]]'jug ma ni nu ma dag la gnas te mkhris pa 'byung ba'o/_/ma mo ni lte ba la gnas te glo ba 'byung ba'o/_/mtshan mo ni sna'i rtse mo la gnas te rgyu ma'i phreng ba 'byung ba'o/_/bsil sbyin ma ni kha la gnas te ngos kyi chu rgyus 'byung ba'o/_/tsha ba mo ni ske la gnas te lto ba 'byung ba'o/_/
[\[183b.2\]]gzhol ma ni snying la gnas te bshang ba 'byung ba'o/_/rangs ma ni mtshog ma na gnas te mtshan ma'i bar gyi sbubs 'byung ba'o/_/shin tu gzugs can ma ni chu sor gnas te bad kan 'byung ba'o/_/spyi ma ni bshang lam du gnas te rnag 'byung ba'o/_/rgyu sbyin ma ni brla la gnas te
[\[183b.3\]]khrag 'byung ba'o/_/sbyor bral ma ni rje ngar la gnas te rdul 'byung ba'o/_/sdu gu ma ni sen mo rnams la gnas te tshil 'byung ba'o/_/grub ma ni rkang pa'i bol du gnas te mchi ma 'byung ba'o/_/'tshed ma ni mthe bong la gnas te lud pa 'byung ba'o/_/yid bzangs ma ni pus mo
[\[183b.4\]]dag la gnas te snabs 'byung ba'o zhes bya ba de dag ni rtsa nyi shu rtsa bzhi'o/_/gsum 'jug ma dang /_'dod ma dang /_khyim ma dang /_gtum mo dang /_bdud 'joms ma zhes pa ni snying gi pad+mar gnas te bdud rtsi rnam pa lnga 'byung ba'o/_/de lta bu'i rtsa lnga po dag ni saM pu Ti'i rgyud kyi
[\[183b.5\]]don tsam blangs te/_las dang nye bar bstan pa byas pa yin no/_/gang 'di ltar phung po la sogs pa la brten cing rgyu dang bcas pa ji ltar shes zhes pa rdo rje snying po'i dri ba 'dir blangs pa'o/_/de lta bas na bcom ldan 'das kyis gsungs pa/_sdom pa zhes bya ba la sogs pa
[\[183b.6\]]ste/_yang gi yi ge ni bskyar te dri ba'o/_/de'i don ni 'di yin te sdom pa'i dbye ba rjes su 'dri ba kye rdo rje snying po khyod 'dri ba zhes pa ci zhe na/_bshad par bya zhes pa ste/_zag pa dang bcas pa las yid kun nas dkris pa yang dag par song bas na sdom pa zhes bya ste/_lhan cig skyes
[\[183b.7\]]pa'o/_/de'i dbye ba ni thabs te/_dbye ba dang /_gsal bar byed pa dang /_rtogs pa'i yul du byed pa 'dis na rtogs par ston pa zhes pa ste/_de dag gi rgyun dang ldan pa'i rang bzhin du ston zhes pa'i don to/_/de nyid gsungs pa/_A li dang kA li zhes bya ba la sogs pa ni mtha'i
[\[184a\]]
[\[184a.1\]]dbye ba ma yin pa ste/_A li zhes pa ni shes rab po/_/kA li zhes pa ni thabs so/_/thugs ni chos kyi sku'i bdag nyid do/_/gsung ni longs spyod rdzogs pa'i sku'i rang bzhin no/_/sku ni sprul pa'i sku'i ngo bo'i zhes pa go rims bzlog nas sbyar bar bya'o/_/e waM la
[\[184a.2\]]sogs pa bstan pa'i bshad pa gsungs pa/_e zhes bya ba la sogs pa la/_spyan zhes bya ba ni sa'i khams so/_/mA ma kI ni chu'i khams so/_/gos dkar mo ni me'i khams so/_/sgrol ma zhes pa ni rlung gi khams so/_/sprul pa'i 'khor lo la rtsa 'dab ma drug cu rtsa bzhi dang /_
[\[184a.3\]]de bzhin du chos kyi 'khor lo brgyad pa ni 'dab ma brgyad pa'o/_/longs spyod kyi 'khor lo bcu drug ces pa ni pad+ma 'dab ma bcu drug ces pa'o/_/bde ba chen po'i 'khor lo sum cu rtsa gnyis kyang pad+ma zhes pa ste pad+ma'i 'dab ma rnams ni 'og nas 'og tu bskor bar bya'o/_/'khor lo'i
[\[184a.4\]]grangs nyid kyis rnam par gzhag pa zhes bya ba ni 'khor lo bzhi po rnams su rnam par gzhag pa'o/_/sku gsum po rnams ni sprul pa'i 'khor lo la sogs pa de nyid du'o/_/bde ba chen po'i sku yang bde ba chen po'i 'khor lo de nyid du rnam par gzhag par bya'o/_/de ma yin na ngo
[\[184a.5\]]bo nyid kyi sku nyid kyis ma yin par 'gyur ro/_/gang gi phyir gsungs pa/_skye gnas snying mgrin mgo bor yang /_/sku gsum la ni rnam par gnas/_/sku gsum yongs su shes pa ni/_/bde ba chen po'i 'khor lor brjod/_/ces pa'o/_/mtshan nyid dang bral ba zhes pa ni 'di'i
[\[184a.6\]]mtshan nyid dang mi 'dra ba zhes pa ste/_de bzhin du'o/_/'phags pa'i bden pa bzhi zhes pa la/_'phags pa ni ring du song ba ste/_sdig pa mi dge ba'i chos rnams las ring du song ba zhes pa ni nyan thos so/_/de rnams kyi bden pa ni don dam pa'o/_/sngags kyi theg pa chen por ni
[\[184a.7\]]theg pa thams cad bsdus pa'i phyir/_de rnams kyi lus kyi nang du chud pa las so/_/'phags pa'i bden pa rnam pa bzhir gsungs pa brjod par bya ste/_rus pa bden pa bzhi po nyid/_/ces pa'o/_/sdug bsngal ni skye ba dang /_rga ba dang /_'chi ba dang /_brtse ba dang bral ba dang /_mi sdug pa
[\[184b\]]
[\[184b.1\]]dang phrad pa'i mtshan nyid can gyi sdug bsngal ba rnam pa lnga'o/_/kun 'byung zhes bya ba ni kun 'byung ba ste/_kun nas skye bar gyur pa las te sred pa'o/_/'gog pa ni mya ngan las 'das pa ste/_de yang sdug bsngal gyi yin pa dang /_de yang kun 'byung gi yin pa'o/_/lam zhes pa ni 'gog
[\[184b.2\]]pa'i don du ste/_de yang yang dag pa'i ngag dang /_yang dag pa'i lta ba dang /_yang dag pa'i rtog pa dang /_yang dag pa'i rtsol ba dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i dran pa dang /_yang dag pa'i ting nge 'dzin gyi mtshan nyid do/_/bdag
[\[184b.3\]]gi de kho na nyid dang /_lha'i de kho na nyid dang /_sngags kyi de kho na nyid dang /_ye shes kyi de kho na nyid dang /_dga' ba dang /_mchog tu dga' ba dang /_dga' bral gyi dga' ba dang /_lhan cig skyes pa'i dga' ba dang /_gnas brten pa dang /_thams cad yod pa dang /_mang pos bkur
[\[184b.4\]]ba dang /_dge 'dun phal chen dang /_zla ba dang /_nyi ma dang /_A li dang /_kA li dang /_'pho ba bcu drug dang /_dbyu gu drug cu rtsa bzhi dang /_chu tshod sum cu rtsa gnyis dang /_thun tshod bzhi po ste kun mtha'i dbye ba ma yin pa'o/_/'dir dang gi sgra ni lhan cig skyes pa'am/_gzhan rnams
[\[184b.5\]]la bstan to/_/zla ba dang nyi ma zhes pa ni rim pa ji ltar g.yon dang g.yas kyi sna bug gnyis so/_/zla ba dang nyi ma zhes pa ni zhag gcig gi thun phyed las 'pho ba bcu drug gi rlung ngo /_/zhag gcig gis dbyu gu drug cu rtsa bzhi ni chu tshod kyi phyed cha'o/_/chu tshod ni dbyu gu gnyis zhes pa'i don to/_/zhag gcig
[\[184b.6\]]gi chu tshod ni sum cu rtsa gnyis so/_/thun gcig ni chu tshod bzhi po rnams kyis so/_/dpyid zla 'bring po'i nyin mtshan mnyam pa'i tshe ni thun bzhi la dbyu gu mnyam pa'o/_/dbyu gu gcig la dbyu gu drug cus lhag pa'i sum brgya'o/_/de lta bu'i dbyu gu gnyis kyis ni chu tshod do/_/chu tshod bzhi yis
[\[184b.7\]]ni thun gcig go/_/gzhan dag ni nyin mtshan song ba'i zhag la ni 'grib pa dang 'phel bar 'gyur te/_ji ltar dgun zla 'bring po'i zla ba'i mtshan mo la dbugs sum cu rtsa drug gi dbyu gu yin la/_nyin mo'i dbugs nyi shu rtsa bzhi'o/_/dgun zla tha chungs kyi mtshan mo la dbyu gu nyi shu rtsa bzhi
[\[185a\]]
[\[185a.1\]]la/_nyin mo'i sum cu rtsa drug go/_/dpyid zla ra ba'i mtshan mo la dbyu gu sum cu rtsa gnyis yin la/_nyin mo la ni nyi shu rtsa brgyad do/_/dpyid zla tha chungs kyi mtshan mo la dbyu gu nyi shu rtsa brgyad yin la/_nyin mo la ni sum cu rtsa gnyis so/_/dbyar zla ra ba'i mtshan mo
[\[185a.2\]]la dbyu gu nyi shu rtsa drug yin la/_nyin mo la ni nyi shu rtsa bzhi'o/_/dbyar zla 'bring po'i mtshan mo la ni dbyu gu nyi shu rtsa bzhi yin la/_nyin mo la ni sum cu rtsa drug go/_/dbyar zla tha chungs kyi mtshan mo la dbyu gu sum cu rtsa drug yin la/_nyin mo la ni sum cu rtsa bzhi'o/_/ston zla ra ba'i mtshan
[\[185a.3\]]mo la ni dbyu gu nyi shu rtsa brgyad yin la/_nyin mo la ni sum cu rtsa gnyis so/_/ston zla 'bring po la nyin mtshan mnyam pas na gong gi dpyid zla 'bring po dang 'dra ba mi 'thad gsung /_ston zla tha chungs kyi mtshan mo la ni nyi shu rtsa brgyad yin la/_nyin mo la ni sum cu rtsa gnyis so/_/dgun zla
[\[185a.4\]]ra ba'i mtshan mo la ni sum cu rtsa drug yin la/_nyin mo la nyi shu rtsa drug tu 'gyur ro zhes pa de lta bu'i 'pho ba bcu drug gi 'phel ba la sogs pa ni rlung gi chos so/_/rlung las 'byung ba dang 'byung ba'i bdag nyid can gyi lus yin pa des na 'pho ba la sogs pa brjod pa yin no/_/yang na lus
[\[185a.5\]]kyi gnas skabs su brjod pa'i don du 'pho ba 'phel ba la sogs pa brjod pa'o/_/de ltar thams cad bzhi pa'o zhes bya ba ni lhan cig skyes pa rnam pa bzhi'i dbang du byas te/_bsnyen pa dang /_sgrub pa dang /_nye bar sgrub pa dang /_sgrub pa chen po la sogs pa dang /_rgyu mthun pa la sogs
[\[185a.6\]]par brjod do zhes par yang bstan to/_/gtum mo zhes bya ba la sogs pa'i tshigs su bcad pa ni/_sprul pa'i 'khor lo la sogs pa'i 'chad par 'gyur ba bstan par bya ste/_/de rnams kyi don ni de dag nyid du skabs su bab pa'i phyir ro/_/rdo rje ni lhan cig skyes pa'o/_/de'i rigs dang
[\[185a.7\]]grang bya 'dis ni rdo rje'i rigs te lus so/_/de dag gtso bor ston pa gzhung gi tshogs la yang le'u zhes bya ste/_de yang dang po ste gnyis pa ma yin pa'o/_/de dag ni dpal dgyes pa'i rdo rje'i rnam par bshad pa las le'u dang po'o//_//da ni le'u dang por mthu dang chog
[\[185b\]]
[\[185b.1\]]mang zhes mdor bstan nas/_rgyas par bshad pa ni bcom ldan 'das kyis sngags kyi le'u gsungs pa/_sngags zhes bya ba la sogs pa ste/_sngags ni de kho na nyid bskul ba'i tshig yin la sngags mngon par brjod pa ni le'u ste/_de'i rnam par dbye ba bdag gis bstan par bya'o/_/
[\[185b.2\]]de'i yang lha rnams bsgom pa dang /_mchod pa dang /_rab tu gnas pa dang /_sbyin sreg dang /_dkyil 'khor la sogs pa las kyi tshogs rnams kyi sngon du 'gro ba can ni gtor ma sbyin pa'o zhes pa nas dang por gtor ma'i sngags brjod pa'o/_/oM zhes bya ba la sogs pa la/_
[\[185b.3\]]oM zhes pa ni khas len pa'o/_/a haM gi yi ger byas pa las haM yig phyis nas a yig tu gyur pa ni sems a haM ka ra ste/_bdag tu 'dzin pa'i gnas su gyur pa'o/_/a haM ka ra bdag 'dzin la brten pas na nyon mongs pa la sogs pa'i gzhir gyur pa'o/_/des na nyon mongs
[\[185b.4\]]pa rnams kyi rab tu skye ba ni a haM bdag nyid las so/_/a kA ro mu khaM zhes pa ni gtso bor byed pa'o/_/gang dag gi zhe na/_gsungs pa/_sar+b+ba d+ha rmANAM zhes pa ste/_phung po la sogs pa rnams kyi'o/_/sems nyid nga rgyal ba de dag las nyon mongs pa'o/_/de rnams las phung po la
[\[185b.5\]]sogs pa'i rtog pa'o zhes snyam du dgongs so/_/de nyid ji lta bu zhe na/_gsungs pa/_Ad+ya zhes bya ba la sogs pa ste thog ma nyid nas thams cad ma skyes pa'o/_/'di yang ma yin par dgag pa'i ma skyes pa ste/_skyes bzhin du ma skyes pas na a'o/_/skyes pa nyid de ltar rab tu
[\[185b.6\]]rtogs zhes par dgongs so/_/des na rgyu dang 'bras bu dang bcas pa'i dngos po la sogs pa ni tshad mas rab tu gnod pas bsal bar snang ba tsam la Ad+ya nu t+pa n+na twAta ces so/_/de yang rgyu ci zhe na/_A d+ya nu t+pan+na twA ta ces pa thog ma nas ma skyes pa'i tshul gyi sarba d+harmA NAM ste/_
[\[185b.7\]]chos kun a yi sgo can no/_/zhes shes par bya'o/_/de'i rang bzhin yang ji lta bu zhe na/_gsungs pa/_oM zhes bya ba la sogs pa ste/_oM yig ni sku'i bdag nyid can gyi sprul pa'i sku'o/_/AHyig ni gsung gi bdag nyid can gyi longs spyod rdzogs pa'i sku'o/_/hUM yig ni thugs
[\[186a\]]
[\[186a.1\]]kyi bdag nyid can gyi chos kyi sku'o/_/yang gzhan dag gi rang bzhin ji lta bu zhe na/_phaT swA hA zhes pa la phaT shes rab bo/_/swA hA ni snying rje'o/_/'byung po ni sems can rnams so/_/de'i sngags ni gtor ma gtong ba pos gtor ma gshegs su gsol ba'i dus su
[\[186a.2\]]blta bar bya'o/_/yang na bya ba byed pa ni las so/_/de yang yod pa ma yin par byed pa a'i'o zhes pas ni a kA ro ste chos kyi dbyings stong pa nyid ces bya ba'i tha tshig go/_/des na stong pa nyid dang chad pa ma yin pa de bzhin nyid dang /_bden pa dang /_chos kyi dbyings dang /_chos yang dag par 'byung ba
[\[186a.3\]]dang /_chos yang dag par gnas pa dang /_yang dag pa'i mtha' dang /_bsam gyis mi khyab pa'i dbyings zhes pa ni ming gi rnam grangs so/_/des na nam mkha'i rang bzhin las 'gyur ba med cing bya ba rnam par spangs pa'o/_/lhag ma ni snga ma bzhin no/_/lha rnams ji ltar 'byung ba mdor bstan pa ni/_
[\[186a.4\]]de bzhin gshegs pa rnams kyi dbang du byas pa de'i tshe rgyas par bshad pa gsungs pa/_de bzhin gshegs pa rnams kyi sa bon zhes pa la sogs pa la skyed par byed pa'i yi ge b+h+rUM AM dzr-I khaM hUM zhes pa rim pa ji lta bar rnam par snang mdzad dang /_rin chen 'byung ldan dang /_snang ba mtha'
[\[186a.5\]]yas dang /_don yod grub pa dang /_mi bskyod pa'i sa bon rnams so/_/sngar gyi gtor ma'i rjes la 'di bstan pa ste/_bi ra shu ma mu zhes pa'i yi ge rnam pa lngas rim pa ji ltar bdud rtsi rnam pa lnga'i gzugs kyis gtor ma nyid bza' ba la sogs pa rdzogs shing smin pa'i don ji
[\[186a.6\]]lta ba gsungs pa ni rdzogs par byed pa'i sa bon yi ge gsum zhes pa'o/_/oM zhes bya ba la sogs pa la/_de ba zhes pa ni sprul pa sna tshogs pas rol zhing sems can gyi don so sor lugs bzhin du zhes pa ste/_snying rje'i cha'o/_/pi tsu ni ras bal ltar 'jam pa las so/_/badzra zhes pa
[\[186a.7\]]ni mi phyed pa ste shes rab kyi cha'o/_/sngags 'di ni phyag bcu drug pa'i 'chad par 'gyur ba gang las sngags btus pas ni phyag bcu drug pa'i snying po yin zhes pa'o/_/sngags thams cad la sogs pa 'di dag kyang ji ltar 'byung ba bzhin du blta bar bya ste/_yang dag par sbyor zhing spel ba
[\[186b\]]
[\[186b.1\]]ni ring ba ma yin par gzhibs nas gtso bo'i sngags dang swA hA'i yi ge gnyis kyi bar du hUM yig dang phaT kyi yi ge spel bar bya ba ni ji ltar shing gnyis kyi bar du shing gzhan dag gis spel ba bzhin no/_/mthu dang zhes bya ba la sogs pa rnams grong khyer dkrugs pa la sogs pas bstan pa de
[\[186b.2\]]bshad pa ni/_a ka tsa Ta zhes bya ba la sogs pa ste/_grong re re nas 'khrugs pa ni kun nas g.yo ba'o/_/rang bzhin gzhan du 'gyur bas na grong khyer 'khrugs pa'o/_/de yang dbang du gyur pa'i khyad par ro/_/sngags 'di ni byams pa la dmigs pa'i rnal 'byor pa gang zhig gis bzla bar
[\[186b.3\]]bya'o/_/rnal 'byor ma rnams zhes bya ba la sogs pas ni/_rnal 'byor ma rnams bskyed pa'i rgyu/_/zhes bstan pa'i bshad pa ste/_a la sogs pa so sor 'di rnams kyi mgo bor zla phyed thig le sbyin par bya'o/_/de yang sngags su bzla ba ni sa bon re re rnams sam/_/bsdus te bzla
[\[186b.4\]]bar bya'o/_/sku la sogs pa zhes pa ni/_sku la sogs pa byin gyis brlab pa 'ba' zhig ma yin gyi bza' ba la sogs pa byin gyis brlab pa la yang ngo /_/de skad du/_dpal gsang ba 'dus pa las/_sa bon yi ge gsum gyis rdzogs/_/zhes gsungs so/_/rak+Sha rak+Sha zhes pa'i
[\[186b.5\]]k+Sha yig ni gnyis brda ste/_re pha'i ni ma yin no/_/rengs par byed pa zhes pas ni rengs pa mdor bstan pa'i bshad pa ste/_oM hUM swA hA rengs par byed pa'o/_/mthu la sogs pa'i dbang du byed pa'i bstan pa bshad pa ni/_oM aM swA hA che ge mo dbang du gyis shig ces pa'o/_/skrod par
[\[186b.6\]]byed pa 'dis skrod pa mdor bstan pa bshad pa ste/_oM khaM swA hA u tsa ta ya zhes pa'o/_/mngon spyod ces bya bas ni/_mngon spyod mdor bstan pa'i bshad pa ste/_oM buM swA hA a bi tsa ra ka zhes pa'o/_/de las gzhan yang mthu la sogs pa mdor bstan pa bshad par bya'o/_/de la
[\[186b.7\]]dgug pa bshad pa 'di ltar blta bar bya ste/_oM hUM swA hA che ge mo A ka R+Sha ya zhes pa'o/_/de la sogs pa sbyor ba 'di rnams kyi kha dog la sogs pa ni ji ltar rtogs pa bzhin du bya'o/_/a phu zhes bya ba la sogs pa ni klus byin gyis brlabs pa'i rdzing bu'i 'jim pa nag po blangs te
[\[187a\]]
[\[187a.1\]]a phu zhes pa'i sngags brgya rtsa brgyad mngon par bsngags pa de las mtha' yas kyi rnam par bya'o/_/dur khrod kyi so phag ces pa ni 'jim pa skam po phye mar byas pa'o/_/ardza ka zhes pa ni 'jig rten la rab tu grags pa'i pa na se'o/_/tshangs pa'i sa bon zhes
[\[187a.2\]]pa ni 'jig rten la rab tu grags pa'i pa la sha'i sa bon no/_/de yang skar ma rgyal la gzung ba ni dgun zla 'bring por skar ma rgyal gyi dus su bsgrub par bya'o/_/de rnams gsungs pa/_yang dgun zla 'bring po'i skar ma rgyal nyi ma gzas zin pa'i dus su tshangs pa'i sa bon la sogs
[\[187a.3\]]pa sngar bsdus pa des sta re'i gzugs bya'o zhes pa la la dag zer ro/_/rdo rje ma la sogs pa zhes pa ni rdo rje ma la sogs pa gzhan dag rnal 'byor ma rnams kyi sbyor bas rengs pa la sogs pa bya ba'o/_/de dag ni dgyes pa'i rdo rje'i rnam par bshad pa las sngags kyi le'u ste
[\[187a.4\]]gnyis pa'o//_//da ni lha rnams ji ltar 'byung ba'o zhes pa'i gang mdor bstan pa de'i bshad pa ni lha'i le'u gsungs pa'o/_/lha zhes bya ba la sogs pa la/_lha zhes pa ni thun mong gi lha dang khyad par du gyur pa'i lha rnams so/_/de dag gnyis ka bstan pa'i le'u gang
[\[187a.5\]]yin pa de bstan par bya'o/_/de la rang gi snying gar re pha yongs su gyur pa las nyi ma'i dkyil 'khor gyi steng du hUM yig sngon po blta bar bya'o/_/de lta bu dag ni phyis 'chad par 'gyur te/_rang gi snying gar re pha bsgom/_/de las byung ba nyi dkyil 'khor/_/der ni hUM gi rnam pa
[\[187a.6\]]nyid/_/thabs dang shes rab rang bzhin can/_/zhes pa'o/_/de nas stong pa nyid dang mtshan ma med pa dang smon pa med pa'i rnam par thar pa'i sgo gsum bsgom par bya'o/_/de ltar yang gsungs pa/_shrI ni gnyis med ye shes te/_/he ni rgyu sogs stong pa'o/_/ru ni tshogs dang bral
[\[187a.7\]]ba ste/_/ka ni gang du'ang mi gnas pa/_/zhes pa'o/_/de nas sa bon las byung ba'i 'od zer gyi tshogs rnams kyis rdo rje 'chang dang /_de dang 'dra ba'i bla ma rje btsun dang /_dkyil 'khor gyi 'khor lo dgug cing gsal bar bltas te/_de dag gi mdun du gzugs rdo rje ma la sogs pa
[\[187b\]]
[\[187b.1\]]rnams kyis yang dag par mchod pa dang /_phyag bya zhing bshags pa la sogs pa yang bya'o/_/de lta bu dag kyang phyis 'chad pa ste/_nam mkhar rje btsun bltas nas ni/_/lha mo brgyad po rnams kyis mchod/_/rgyan rnams thams cad 'dzin pa ni/_/zhes pa dang /_yang lha dbang
[\[187b.2\]]bskur ba'i le'u las kyang /_gzugs rdo rje ma la sogs pa rnams kyis mchod de zhes pa dang /_spyod pa'i le'u las kyang /_dngos grub rnyed pa'i slob ma gang /_/yang dag ye shes snang ba'o/_/mnar med spang ba'i rgyu yi phyir/_/zhes pa des na sdig pa bshags pa dang /_bsod
[\[187b.3\]]nams la rjes su yi rang ba dang /_yongs su bsngo ba dang /_gsum la skyabs su 'gro ba'i rjes la bdag nyid dbul bar bya'o/_/de nyid kyang 'chad par 'gyur te/_lus kyi sbyin pa byin nas su/_/zhes pa'o/_/de nas smon pa byang chub kyi sems bskyed par bya ste/_bdag nyid
[\[187b.4\]]dpal he ru kar gyur nas 'gro ba ma lus pa rnams kyang dpal he ru kar bya'o zhes pa'o/_/de nyid kyang 'chad par 'gyur te/_'khor ba'i rnam pa he ru ka_/'gro ba sgrol ba'i gtso bo nyid/_/ces pa'o/_/des na bdag gis 'gro ba bsgral bar bya'o zhes pa dang /_de bzhin du bdag gis
[\[187b.5\]]dgyes pa'i rdo rje'i dkyil 'khor gyi lam la gnas par bya'o zhes lam la brten par bya'o/_/de lta bu yang 'chad par 'gyur te/_rdo rje snying po snying rje che/_/kye yi rdo rje'i thabs rnyed nas/_/gang zhig yul rnams rnam sbyang ba/_/gang phyir bla med de ni rnyed/_/ces pa'o/_/sbyor ba de dag gi
[\[187b.6\]]rjes la/_dang po zhes bya ba la sogs pa ste/_de la byams pa ni sems can ma lus pa rnams la bu gcig pa ltar brtse ba'o/_/snying rje ni sems can rnams sdug bsngal ba'am/_sdug bsngal ba'i rgyu rnams las yang dag par bsgral bar 'dod pa ste/_de yang sdug bsngal ni
[\[187b.7\]]'bras dang chu bur la sogs pa'i bdag nyid can no/_/sdug bsngal gyi rgyu mi dge ba la sogs pa ste/_de dag bsal ba'i don du'o/_/dga' ba ni sems can rnams sdug bsngal rnams las grol zhing bde bar gyur pa la sems dga' ba'o/_/btang snyoms ni sdug bsngal ba dang /_bde ba
[\[188a\]]
[\[188a.1\]]ba dang /_smad pa dang /_bstod pa dang /_grags pa dang /_ma grags pa dang /_rnyed pa dang /_ma rnyed pa'i mtshan nyid can gyis 'jig rten pa'i chos rnams la sems mnyam pa nyid du gyur pa'o/_/de nas zhes pa ni sbyor ba kun gyi rjes la'o/_/yang ni zhes pa 'dis ni sngar
[\[188a.2\]]gyi rnam par thar pa'i sgo gsum bstan to/_/des na stong pa nyid ces pas nye bar mtshon pa'i rnam par thar pa'i sgo gsum 'di nyid du blta bar bya'o/_/de nas stong pa nyid kyi rjes la byang chub tu rtogs nas ring po ma yin par 'dis stong pa nyid kyi byang chub tu byed pa'i sngags ni/_oM shU n+ya tA
[\[188a.3\]]dz+nyA na badzra swa b+hA ba At+ma ko\u0f85haM zhes pa ste/_stong pa nyid kyi rjes la sngags 'di brjod do zhes pa'i tha tshig go/_/de nas re pha yongs su gyur pa'i nyi ma'i dkyil 'khor la hUM yig yongs su gyur pa'i sna tshogs rdo rje'i lte bar yang des byin gyis brlabs pa bsgom par bya'o/_/de nas rdo rje'i
[\[188a.4\]]'od zer gyis rdo rje phra mo'i bdag nyid can gyi rdo rje ra ba dang /_rdo rje'i gur dang /_rdo rje'i sa gzhi'i bdag nyid du bsgom par bya'o/_/de lta bu yang de nas 'chad par 'gyur te/_dang por re pha zhes bya ba la sogs pa'i tshigs su bcad pa'o/_/der chos 'byung gi phyag rgya skad cig gis bsam par
[\[188a.5\]]bya'o/_/de yang 'chad par 'gyur te/_nam mkha'i khams su b+ha ga bsam/_/zhes pa'o/_/de'i nang gi dbus su sna tshogs pad+ma dang sna tshogs rdo rje'i lte ba la sa'i dkyil 'khor laM yig las byung ba gru bzhi ser po'o/_/de'i steng du chu ni baM yig las byung la zlum zhing dkar ba'o/_/de'i steng
[\[188a.6\]]du me'i dkyil 'khor raM las gru gsum kha dog dmar po'o/_/de'i steng du rlung gi dkyil 'khor yaM yig las skyes pa gzhu'i dbyibs can nag po'o/_/de'i steng du bdag nyid sems tsam du blta bar bya'o/_/de nas sa la sogs pa yongs su gyur pa las/_gzhal yas khang gru bzhi
[\[188a.7\]]pa la sogs pa dang ldan par bsgom par bya'o/_/de ltar yang 'chad par 'gyur te/_'khor los dang sngon 'gro chu/_/ji ltar rigs pa byin za dang /_/lha rnams kyi ni rlung chen po/_/ji ltar sgom pa po 'byung ba/_/chos 'byung las skyes 'khor lo nyid/_/ces pa dang /_gru bzhi sgo bzhi
[\[188b\]]
[\[188b.1\]]zhes pa'o/_/de'i dkyil 'khor gyi dbus su sna tshogs pad+ma'i steng du ro la gnas pa'i nyi ma'i gdan bsam par bya'o/_/shar la sogs pa'i sgo bzhi po rnams dang /_dbang ldan la sogs pa mtshams bzhi po'i steng du dbang po dang /_gshin rje dang /_chu bdag dang /_gnod
[\[188b.2\]]sbyin dang /_'byung po'i bdag po dang /_me lha dang /_bden bral dang /_rlung lha rnams pa skyel ba'i snying gar gnas pa'i nyi ma'i gdan rnams bsam par bya'o/_/de ltar yang 'chad par 'gyur te/_dang por ro ni rnam bsgom pa/_/zhes pa'o/_/tshangs pa
[\[188b.3\]]la sogs pa'i gdan dag las dbus kyi nyi ma'i gdan la zla ba'o/_/de'i steng du rang gi sa bon yongs su gyur pa'i rang gi mtshan ma'i lte bar des byin gyis brlabs pa la A li dang kA li'o/_/de'i steng du nyi ma'i dkyil 'khor bsam par bya'o/_/de dag kyang 'chad par 'gyur te/_A li
[\[188b.4\]]zla ba kA li nyi/_/sa bon nang du son par bsgom/_/zhes pa'o/_/de yang sa bon dang mtshan ni rang gi lha'i yin te/_zla ba la sogs pa yongs su gyur pa las rgyu'i rdo rje 'chang phyag bzhi pa la sogs pa'i he ru ka'am gzhan dag gi gzugs so/_/'on kyang dkar por gyur pa'am/_sngon po'i
[\[188b.5\]]mdog 'chang ba'i phyag gnyis pa'i he ru ka'am/_bdag med ma la sogs pa gzhan dag kyang ngo /_/de lta bu yang 'chad pa yin te/_A li kA li mnyam sbyor ba/_/rdo rje sems dpa' yi ni gdan/_/yi ge las byung gong bu'i hUM/_/zhes pa dang /_sems dpa'i gzugs brnyan las byung
[\[188b.6\]]ba/_/dkyil 'khor bdag po zhes pa dang /_/phyag mtshan zhal sogs gong ma bzhin/_/zla ba chu shel nor bu'i 'od/_/ces pa'o/_/rang gi gdan la sa bon dang mtshan ma la sogs pa dang po'i rnal 'byor brtsam par bya ba ni ji srid mngon par byang chub pa lnga las rgyu'i rdo rje 'chang ni spyi'i rnal 'byor
[\[188b.7\]]ro/_/rdo rje 'dzin pa rang gi ba spu'i bu ga nas a la sogs pa'i yi ge dang /_ga la sogs pa'i yi ge byung zhing rab tu zhugs pa'i bdag nyid can no/_/de nas yang de bzhin du byung ste/_rang gi rang bzhin du zhugs nas rdo rje 'dzin pa dkyil 'khor gyi bdag po de'i pad+ma'i dbus su bsam par bya'o/_/
[\[189a\]]
[\[189a.1\]]bde ba chen po'i gnas skabs su sems can rab tu zhugs pa dang /_'byung bar bsams te/_kun gzhi'i rnam par shes pa rab tu zhugs pa'i rjes la bdag nyid zhu bar gyur pa las lha mo rnams kyis bskul ba dang ldan pa bsam par bya'o/_/de dag kyang 'chad pa ste/_zla ba
[\[189a.2\]]nyi ma mnyam sbyor bas/_/gau ri la sogs rab tu grags/_/zhes pa dang /_de nas rdo rje chags chen las/_/rigs mar bcas pa zhu bar gyur/_/de la lha mo rnams kyis bskul/_/sna tshogs glu yi mchod pas so/_/zhes pa'o/_/gnyis pa la ni sa bon bsdu/_/zhes pa la/_de yang
[\[189a.3\]]sngar gsungs pa'i rnal 'byor thams cad la ltos nas gnyis pa'i rnal 'byor ro/_/sa bon bsdu ba ni gang gi zhe na/_bskul ba'i rjes la thabs dang shes rab dag sa bon gnyis kyi gzugs kyis zhu ba de bsdus pa'o/_/de ltar yang 'chad de a hUM dag las skyes pa'o/_/gsum pa la ni
[\[189a.4\]]gzugs brnyan rdzogs/_/zhes pa ni/_de yang rang gi sa bon yongs su gyur pa las mtshan ma'i lte bar byin gyis brlabs pa de yongs su gyur pa las rang gi lha'i gzugs brnyan no/_/de rdzogs pa ni bzhengs pa ste/_phyag dang zhal la sogs pa'i gzugs kyis rab tu skye zhing 'byung ba'o/_/
[\[189a.5\]]de lta bu dag kyang 'chad par 'gyur te/_zhu ba gzugs las bzhengs nas ni/_/rdo rje chen po dag gi sku/_/zhes pa'o/_/bzhi pa la ni yig 'bru dgod/_/ces pa ni rnal 'byor bzhi pa ste/_gang gi zhe na yi ge de'i dang /_sngags kyi dgod pa ni nye bar dgod pa ste/_oM d+ha rmA d+hA tu swa b+hA ba At+ma
[\[189a.6\]]ko\u0f85haM/_zhes bya ba 'dis byin gyis brlab ces pa'i tha tshig go/_/de lta bu yang phyis 'chad pa ste/_chos kyi bdag nyid brjod pa'o/_/phyag gnyis pa'i he ru ka'am/_bdag med ma'am/_'chad par 'gyur ba'i lha mo gzhan rnams ni mngon par byang chub pa lnga yis so/_/phyag bzhi pa la
[\[189a.7\]]sogs pa'i he ru ka gsum po dag ni/_rdo rje 'chang sngon du song ba las bskyed pa'o zhes shes par bya'o/_/re pha zhes bya ba la sogs pa la/_sngon du zhes pa ni thog ma'o/_/gur bcing ba zhes pa la/_'ang gi yi ge ni sa gzhi yang rdo rje'i rang bzhin du bsgom par bya zhes bya bar 'brel lo/_/
[\[189b\]]
[\[189b.1\]]rdo rje'i 'od zer rnams logs su song ba las rab/_steng du song ba las gur ro/_/'og tu song ba las sa gzhi zhes bya bar dgongs so/_/yang na sa bon bsdu zhes pa ni sa bon gyis lha rnams skyed par byed pa'i rgyu rdo rje 'chang gi'am/_mngon par byang chub pa rnam pa lnga'i 'am/_yang dag par
[\[189b.2\]]bsgrub pa'i sbyor ba ste/_de yang rdo rje ra ba dang /_gur dang /_sa gzhi dang /_chos 'byung dang /_gzhal yas khang dang /_gdan dag la sa bon la sogs pas rim pa bzhin du yang dag par bskyed pa'o/_/gsum pa la ni gzugs brnyan rdzogs/_/zhes bya ba ni lha'i gzugs su bsgom
[\[189b.3\]]par bya ste/_rdo rje 'chang zhu ba sngon du song ba las glus bskul ba'i rjes la'am/_yang na bya ba grub pa'i ye shes kyi rjes la rdzogs par byung ba'o/_/de yang rjes su chags pa'i mthar thug pa'am/_yang na dbang bskur ba'i bar du'o/_/bzhi pa la ni yig 'bru dgod/_/ces bya ba
[\[189b.4\]]la dgod pa ni kun nas nye bar dgod pa ste/_des na dkyil 'khor 'byin cing dgod pa'o/_/yig 'bru ni mi zad pa dang /_mi 'gyur ba ste/_bdag med pa'o/_/de yang don dam pa dang de'i rang bzhin yin pa'i phyir yig 'bru dgod pa'o/_/sa bon bsdu ba'i yan lag cung zad gsungs pa re pha zhes
[\[189b.5\]]bya ba la sogs pa'o/_/dang por ni thog mar te mngon par byang chub pa rnam pa lnga'o/_/thog mar ro ni zhes pa la sna tshogs pad+ma'i steng du ro te gan rkyal du bsgom par bya'o/_/chos kyi dbyings kyi bdag nyid brjod/_/ces bya ba la chos rnams kyi dbyings ni chos kyi dbyings kyi rang bzhin te/_bdag
[\[189b.6\]]med cing stong pa zhes bya ba'i don to/_/de nyid kyi bdag nyid ni rang bzhin te/_phung po la sogs pa de'i chos kyi dbyings kyi bdag nyid ces dgongs so/_/de yang chos kyi dbyings kyi bdag nyid las sku 'byung ba nyid du byin gyis brlab pa'i sngags ni/_oM d+harmA d+hA tu swa b+hA ba At+ma ko\u0f85haM zhes pa'o/_/
[\[189b.7\]]brjod ces pa ni rgyud gzhan las gsal ba nyid du brjod pa'o/_/de yang ji ltar dpal gsang ba 'dus pa las/_oM d+ha rmA d+hA tu swAb+hAb At+ma ko\u0f85haM zhes pa'o/_/rnal 'byor pa ni de yis te ro'i steng du'o/_/sngon du brjod pa'i nyi ma la rnal 'byor pa gnas pa'o/_/des na bdag nyid dpal he ru kar
[\[190a\]]
[\[190a.1\]]bsgom par bya'o/_/de skad du brjod par yang bskul ba'i rjes la'am/_sa bon yongs su gyur pa las sam/_mngon par byang chub pa lnga'i sbyor ba las/_he ru ka nyid du bsgom par bya'o/_/de'i rjes la oM d+ha rmA d+hA tu swAb+hA ba At+ma ko\u0f85haM/_zhes pa 'dis byin gyis brlab
[\[190a.2\]]par bya zhes pa'o/_/rang gi snying gar bya zhes pa ni bsgom pa nye bar rtsom pa'i dus su rang gi snying gar re pha yongs su gyur pa las/_nyi ma'i dkyil 'khor bsgom par bya'o/_/der ni zhes pa ni nyi ma'i dkyil 'khor de nyid du'o/_/de yang stong pa nyid dang snying rje mi phyed pa'i bdag nyid can gyi byang chub
[\[190a.3\]]sems kyi rang bzhin hUM gi rnam par bsgom par bya'o/_/des na nyi ma dang hUM gi rnam par mchog tu nye bar mtshon pas las gang yang rung pa'i lha rnams bsgom par bya ba de lta bu nyid kyang rang gi gdan la gnas pa'i sa bon zhes pas bstan to/_/de lta bu yang sngar brjod pa nyid do/_/da ni phyag
[\[190a.4\]]gnyis pa skyed par byed pa'i khyad par gsungs pa/_nag po zhes bya ba la sogs pa la/_'jigs pa chen po zhes pa ni gtsigs pa las so/_/rdo rje ni rnam par dbye ba'i mtha' can dang bral ba'o/_/byung ba zhes pa ni rdo rje yang dag par byung ste/_de las ni he ru ka'o/_/de'i lte ba la nyi ma la
[\[190a.5\]]gnas pa'i hUM bsgom par bya'o/_/de yang de kho na nyid de/_de ltar yang gang gi phyir chos thams cad ni rgyu dang bral ba'i phyir sgyu ma lta bu'i dngos por gyur pa ni hUM ngo /_/yang na hUM yig de'i yang de kho na nyid de/_spro ba'i gzugs su bsgom par bya/_/zhes pa dang /_rdo rje lte ba'i zhes bya ba la sogs
[\[190a.6\]]pa tshigs su bcad pa bcu bdun no/_/hUM yig gis nye bar mtshon nas zla ba dang /_A li dang /_kA li dang /_rdo rje dang /_hUM yig dang /_nyi ma yongs su gyur pa las phyag gnyis pa'i he ru ka'i bdag nyid du bltas te/_de'i rang bzhin ni zhe sdang gi bdag nyid mi bskyod pa'i skur bsgom par bya'o/_/
[\[190a.7\]]de nas sku dang mig la sogs pa byin gyis brlabs pa'i rjes la dbang bskur ba'i he ru ka'i bdag nyid can gyi dbul thugs kyi bdag pos mtshan pa'o zhes dgongs so/_/rdo rje skye ba zhes pa ni hUM yig las skyes pa la des byin gyis brlabs te/_rdo rje'i lte ba las hUM byung ba ni rdo rje las skyes so/_/yang
[\[190b\]]
[\[190b.1\]]na rdo rje skye ba zhas pa ni don dam par na 'chi bdag gi bdud las rgyal bas so/_/des na rdo rje lta bu mi phyed pa de 'di la yod pas na de skad ces bya'o/_/'dam skyes sngon po 'dra ba'i mdog/_/ces bya ba ni nag po che zhes pa'i khyad par te/_sngo ba dang 'dres pa skya rengs kyi mdangs can gang gi he ru
[\[190b.2\]]ka'i bdag nyid kyi sku ni/_/sngo dang nyi ma'i mdog ces pa dang /_gnag cing sngo dang skya rengs mdog_/ces pa'o/_/gang zhig sems nyid gsal ba las skyes pa de ni phyag gnyis pa'i he ru kar sgom par byed pa yin te/_shes rab nyid kyi 'bras bur gyur pa'i phyir ro/_/nges par zhes bya ba ni phyogs
[\[190b.3\]]gnyis po de la ltos nas so/_/sgom par byed pa 'di gsungs pa/_nam mkhar zhes pa ste/_chos 'byung gi nang gi gzhal yas khang ni nam mkha'o/_/rdo rje skye ba zhes pa ni he ru ka'o/_/snying rje che zhes pa ni bla ma'o/_/mchod par bya zhes pa ni sdig pa bshags pa la sogs pa'i don te/_gzugs
[\[190b.4\]]rdo rje ma la sogs pa drug po rnams kyis sam/_lha mo brgyad po rnams kyis mchod pa ste gsum pa'o/_/rgyan rnams thams cad rab 'dzin pa/_/zhes pa ni 'khor lo dang rna cha la sogs pa 'dzin pa rnams kyis so/_/des he ru ka'i dkyil 'khor gyi 'khor lo dang /_rdo rje 'chang dang 'dra ba'i
[\[190b.5\]]bla ma rje btsun mdun du dmigs te/_rang gi snying ga'i sa bon las spros pa de dag gis gzugs rdo rje ma la sogs pa'i mchod pas yang dag par mchod pa dang /_sdig pa bshags pa la sogs pa bya'o zhes dgongs so/_/de rnams thams cad kyis thun mong gi rnal 'byor ro/_/rnal 'byor
[\[190b.6\]]ma brgyad ni phyag gnyis pa'i dkyil 'khor ba yang 'di dang 'dra zhes pa'o/_/dkar mo zhes bya ba la sogs pa la chu lag ma zhes pa ni chus bkang ba'i bum pa zhes pa'o/_/sman zhes pa ni thod par bdud rtsi lnga blugs pa'o/_/ro 'dzin zhes pa ni ro drug gis bkang ba'i thod pa 'dzin pa'o/_/g.yung
[\[190b.7\]]mos mgrin par 'khyud ces pa ni rlung gi grwa nas g.yung mos mgrin par 'khyud par gyur pa ji ltar 'gyur ba zhes pa ste/_bya ba'i khyad par 'khyud pa'i phyag rgya dang ldan zhes pa'i don to/_/chags pa chen po ni phyag gnyis pa'i he ru ka'o/_/rjes su chags pa ni de'i'o/_/nang du gyur pa'i phyag
[\[191a\]]
[\[191a.1\]]gnyis pa'i mtshan nyid ni/_snying rje chen por shes par bya/_/zhes pa ni tshig lhag ma'o/_/dkar mo la sogs pa rnams ni/_gaM tsaM baM g+haM paM shaM laM DaM zhes pa'i sa bon rnams kyis gnas rnams su rim pa ji lta bar bskyed pa'am/_phyag gnyis pa'i snying gnas 'od zer
[\[191a.2\]]phra mo spros pa las blta bar bya'o/_/de rnams kyi sku mdog dang gdan la sogs pa ni phyag bcu drug pa'i dkyil 'khor las 'chad par 'gyur la/_khyad par gyi dbye ba ni phyag mtshan tsam mo/_/phyag gnyis pa mngon par byang chub pa lngas bskyed pa nyid du bstan pa'i don du gsungs pa/_
[\[191a.3\]]zla ba zhes pa la sogs pa la gdan gyi steng du zla ba yin la/_de'i steng du a la sogs pa dang /_ka la sogs pa'i yi ge'o/_/de nyid du sa bon las bskyed pa'i mtshan ma la gnas pa'i sa bon de'i steng du bdud las rgyal ba'o zhes sbyar ro/_/phyag gnyis pa ni mngon par byang chub pa lngas
[\[191a.4\]]bskyed pa shes rab med pa'o zhes man ngag las rtogs par bya'o/_/de nyid ces bya ba la sogs pa la/_sems dpa' ni mngon par byang chub pa'i sbyor ba de nyid las rdo rje 'chang ba ste/_lhag ma ni go sla'o/_/da ni ye shes kyi 'khor lo dang dam tshig gi 'khor lo dag rig par bya ba gsungs pa/_
[\[191a.5\]]rnam par spros zhes pa la sogs pa ste/_rnam par spro ba ni rang gi sems las lha rnams su rab tu gsal bar bya zhes pa skabs 'dir blangs te/_dam tshig gi dkyil 'khor gyi lha rnams rang gi lus la ldan pa sku mdog dang /_phyag mtshan dang /_dbyibs la sogs par gyur pa yin no zhes
[\[191a.6\]]pa'o/_/de bzhin du ci gang du rnam par spros she na gsungs pa/_nam mkha'i dkyil 'khor zhes pa ni yi ge dgu pa'i tshig go/_/de yang rang gi snying ga'i 'od zer rnams kyis ye shes kyi lha rnams bsdu zhing bkug ste/_gzhan ma yin pa nyid du rab tu gzhug par bya'o/_/snying po ni dam tshig gi
[\[191a.7\]]dkyil 'khor rnal 'byor pa'i sems tsam du snyoms par 'jug pa dang ldan pa'o/_/ji skad du/_sems tsam du ni snyoms 'jug pa/_/rnal 'byor zhes su brjod pa yin/_/zhes brjod pas so/_/des na zhe sdang zhes pa ni de nyid phyi rol gyi don la rnam par sdang ba'o/_/de lta bu nyid kyi bdag nyid gyur
[\[191b\]]
[\[191b.1\]]na zhe sdang bdag nyid can no/_/sngo dang nyi ma mtshungs mdog ni/_mtha' can gyi rnam par dbye ba med pa'o/_/des na sngo ba yang yin la nyi ma yang yin pas na sngo dang nyi ma mtshungs pa'i mdog go/_/grong khyer dkrug pa'i sngags kyis bzlas pa ni he ru ka rnam pa bzhi las gang yang rung ba bsgom par bya
[\[191b.2\]]zhes pa ni man ngag go/_/ba n+du yang yin la dmar po yang de nyid yin pas ba n+du dmar po can no/_/de yang rgyas par na spyan no/_/ba n+du'i khyad par dmar po ci dgos she na/_dkar po'i ba n+du yang mthong bas so/_/yang na rgyas pa rtogs par bya'i don du dmar pos khyad par du byas pa'o/_/gang gi
[\[191b.3\]]phyir rgyas pa ni dmar po nyid kyis rab tu bsal bar gyur pa'o/_/yang rgyas pa nyid kyis zlum por yang ste/_de'i spyan ni khro bar byed pa dang /_'dren cing 'thob par byed pa dang /_sems can gyi don la dmigs par byed pas na spyan no/_/ban+du ltar rgyas shing dmar ba'i spyan ni ban+du dmar po'i spyan
[\[191b.4\]]de nyid de/_zlum zhing dmar la rgyas pa'i spyan zhes pa'i don to/_/de lta bu yang lha rnams kyi spyi'i tshul du shes par bya zhes pa'o/_/skra ser gyen du 'khyil ba zhes pa ni skra ser zhing gyen du 'khyil ba ji lta ba de bzhin du mig gi rdzi ma yang ser zhing gyen du 'degs pa'o/_/phyag rgya lnga la sogs pa ni go
[\[191b.5\]]sla'o/_/sdang lta zhes pa ni sdang ba yang de yin la/_de bzhin du lta ba yang de yin te/_zlum zhing rgyas pa dmar ba'i spyan dang ldan pa'i phyir ro/_/des na de'i spyan zlum zhing dmar ba ni shes rab dang ldan zhing snying rje'i rnam par dag pa'o/_/gang gi phyir bcom ldan 'das ni don dam par sems can rnams la
[\[191b.6\]]sdang zhing khro ba ni ma yin no/_/'on kyang sdang bar bcos pa ste/_sems can rnams nyon mongs pa nyid du ldan pa'i phyir ro/_/khro zhing sdang ba nyid kyis ni stag gi pags pa'i rgyan can no/_/brgyad gnyis lo'i tshul ni stong pa nyid bcu drug rnam par dag pa'o/_/de dag kyang lha'i gzugs thams cad
[\[191b.7\]]kyi thun mong du brjod do/_/rdo rje thod pa dang zhes pa ni rdo rjes mtshan pa'o/_/g.yon pa nas kyang kha T+wAM ga_/zhes pa ni nye zhing gsal bar bcar ba'o/_/sku mdog nag po zhes pa ni byams pas gnag pa'o/_/hUM gi yi ge 'don pa'i bdag_/ces pa ni ngag tu ste/_khro zhing gdug par ston par byed
[\[192a\]]
[\[192a.1\]]pa'o/_/dur khrod la sogs pa'i tshigs su bcad pa ni yi ge sum cu rtsa gnyis pa'o/_/sa sa ti ni ro gnas zhes pa ste/_a yig phyis pa des na Sha grub ste/_srog chags phra mo tsam gnas pa'o/_/de yang med pa las bden par mngon par zhen pa las gnas par
[\[192a.2\]]gyur pa de gang gi tshe dur khrod de/_bdag med pa nyid kun rdzob tu gdan du byas pa'o/_/de'i rnam par dag pa ni gzhal yas khang gi phyi rol du yang dur khrod do/_/de dag kyang thun mong du gyur pa'o/_/gang gi phyir de rnams kyi phyag gnyis pa bskyed par yang gsungs pa/_phyag bzhi ni zhes
[\[192a.3\]]bya ba la sogs pa la phung po la sogs pa bdud bzhi las rgyal ba'i rnam par dag pa ni phyag bzhi'o/_/sngar gyi he ru ka'i sku mdog dang /_gzugs dang /_dbyibs gang gi yang sa bon ni hUM yig yin pas sngar gsungs pa'i sku mdog dang /_gzugs dang /_hUM las byung ba de phyag bzhi
[\[192a.4\]]pa'i yang ngo /_/khrag gis bkang ba zhes pa ni thun mong ngo /_/shes rab rdo rje phag mo ni ming ngo /_/rdo rje 'chang zhu ba sngon du song ba las bskul ba'i rjes la zhu ba bsdus pa las skyes pa'i hUM dang /_de las byung ba'i sa bon gnyis po rim pa ji lta bar ro/_/de yongs su gyur pa las rdo rje dang gri gug gi lte ba la de dag gis
[\[192a.5\]]byin gyis brlabs pa'i phyag mtshan gnyis so/_/de dag yongs su gyur pa las thabs dang shes rab ste/_phyag bzhi pa'i thabs dang shes rab bo/_/de bzhin du zhu ba bsdus pa las skyes pa hUM aM gi sa bon gnyis so/_/de dag yongs su gyur pa las rdo rje dang gri gug gi lte ba la de dag gis byin gyis brlabs pa'o/_/
[\[192a.6\]]de dag yongs su gyur pa las phyag drug pa'i thabs dang shes rab bo/_/dang po sngon po gcer bu zhes pa ni sngon po nyid gcer bu sngon po ste/_zhal dang po sngon po zhes bya ba'i don to/_/la la dag ni gcer bu zhes pa'i tshig ni smad g.yogs dang bral ba'o/_/phyag bzhi pa dang drug pa dag gi lhag ma ni
[\[192a.7\]]mang por yod de/_phyag bcu drug pa bzhin no/_/'on kyang lha rnams bsgoms pa'i don bsdus pa ni phyag bzhi pa'i he ru ka dang /_bdag med ma dang /_ku ru ku l+le'i sgrub thabs su shes par bya'o/_/khams gsum gyi zhes pa ni khams gsum po rnams te/_'dod pa dang /_gzugs dang /
[\[192b\]]
[\[192b.1\]]gzugs med pa zhes brjod pa bsdus pa'o/_/de'i bdag nyid ni rang bzhin no/_/de yang sems tsam mo/_/ji skad gsungs pa/_kye rgyal ba'i sras dag khams gsum pa 'di dag ni sems tsam mo zhes de nyid ni zag pa med pa'i bde ba ste lhan cig skyes pa zhes pa'i don to/_/ro mnan pa zhes
[\[192b.2\]]pa ni srog med pa'i gang zag go/_/des na ro 'di nyid khams gsum gyi bdag nyid can yin la/_khams gsum gyi bdag nyid can yang ro ste/_chags pa dang /_chags pa med pa dang /_bdag dang gzhan du rig pa la sogs pa bral bar chos mthun pas na'o/_/de ru mnan pa ni he ru ka'o/_/
[\[192b.3\]]mnan pa ni a kran ta te/_ta rkyen du byas pas bdun no/_/gang du rkang pas mnan par byas pa ste/_de dang de ni zag pa med pa'i bde ba de'i'o/_/de yang zag pa dang bcas pa'i bde ba'i bdag nyid ma yin pa las bde ba'i bdag nyid du byas pa'o/_/de skad du yang /_sems kyi rang bzhin 'od gsal
[\[192b.4\]]ba/_/dri ma rnams ni glo bur ba/_/zhes pa dang /_byams pas kyang gsungs la/_sems ni rang bzhin 'od gsal ba/_/nyon mongs rnams ni glo bur ba/_/zhes so/_/des na mchog tu zag pa med pa'i bde ba chen po las logs na cung zad kyang yod pa ma yin no zhes dgongs so/_/yang
[\[192b.5\]]chos kyi dbyings las ma gtogs pa/_/'di ltar chos gzhan yod ma yin/_/zhes pa'o/_/des na lhan cig skyes pa'i bde ba nyid ro'i rang bzhin du mnan zhes pa'i don to/_/de dag ni dgyes pa rdo rje'i rnam par 'grel pa las/_lha'i le'u ste gsum pa'o//_//da ni 'chad par 'gyur
[\[192b.6\]]ba'i mig la sogs pa byin gyis brlabs pa dang /_sku la sogs pa byin gyis brlabs pa'i rjes la sgrib pa thams cad gzhom pa'i don du dbang bskur ba rdzogs pa'i lha'i gzugs kyis rnal 'byor rigs so zhes lha dbang bskur ba'i le'u gsungs pa/_lha zhes bya ba la sogs pa la/_rang gi snying gar
[\[192b.7\]]gnas pa'i rang gi sa bon las 'od zer byung ba ni 'od zer nag pos sangs rgyas rnams spyan drangs pa'i rjes la zhes bya bar sbyor ro/_/'od zer nag pos rab tu gsal ba'i 'od zer gang yin pa de ni 'od zer nag po ste/_de'i rang bzhin ni 'od zer nag po'o/_/'od zer nag po zhes pa ni 'gugs pa dang
[\[193a\]]
[\[193a.1\]]rab tu 'jug par byed pa dang /_mtshon par byed pa dang /_skye ba med pas bsdigs par byed pa de nyid mtha'i tshig dang ldan pas don 'dzin par byed pa'o/_/des 'gugs par byed pas na lcags kyu'o/_/de yang a'i sgras sa man+ta ste/_mtha' yas pa'o/_/ka ra ni byed pa
[\[193a.2\]]ste lcags kyu'i rnam pa'o/_/gang gis bya ba mtha' yas pa las/_de ni lcags kyu'i 'od zer nyid do/_/yang de lta bu'i rnam pa tsam gyis ni 'gugs shing 'dzin pa ma yin no/_/sangs rgyas rnams zhes bya ba ni rnam par snang mdzad la sogs pa khams gsum na bzhugs pa yid kyis
[\[193a.3\]]dmigs te phyi nas sngar brjod pa'i 'od zer nag po'i gzugs kyis spyan drangs nas gsol ba gdab ces bya bar 'brel to/_/der ci byas nas she na/_ma mo brgyad ces bya ba la sogs pa la/_brgyad ces pa ni bdog cing 'dod pas na gzugs la sogs pa la khyab pa'i tshul gyis na 'dod par
[\[193a.4\]]gyur pa'o/_/gzugs rdo rje ma la sogs pa drug po yang ngo /_/ma mo ni de rnams nyid sems can thams cad la ma ltar brtse bar gyur pa las so/_/de rnams kyis yang dag par mchod nas gsol ba gdab ces pa ni/_de dag tsam gyis na mchod pa'i rjes la gsol ba gdab ces pa'o/_/gsol
[\[193a.5\]]ba gdab pa yang gsungs pa/_oM a b+hi Shi ny+tsa zhes pa la sogs pa'o/_/yang na ma mo brgyad kyis zhes pa ni/_gau rI la sogs pa rnams kyis dang /_sangs rgyas rnams dang lhan cig tu gzugs rdo rje ma la sogs pa 'chad par 'gyur ba'i tshig las thob pa rnams kyis so/_/yang dag par
[\[193a.6\]]mchod ces bya ba ni de bkug ste/_rtag tu mchod pa'o/_/he ru ka'i gzugs zhes bya ba ni he ru ka'i rnam pa ste/_mi bskyod pa rnam par dag pa'i gzugs gang yin pa rnams kyis de bzhin du'o/_/de dag kyang nye bar mtshon pa'o/_/yang lha rnams dbang bskur bar bya ba de nyid du rigs kyi bdag po dgug
[\[193a.7\]]par bya zhes shes par bya'o/_/yang na he ru ka'i gzugs nyid kyis dkyil 'khor pa dang lhan cig tu'o/_/bdud rtsi lnga zhes bya ba ni me long lta bu'i ye shes la sogs pa ye shes lnga po de dag nyid bdud rtsi ste de dag gis 'dzin pa'o/_/de bzhin gshegs pa lnga'i bdag nyid can gyi bum pa ni sna
[\[193b\]]
[\[193b.1\]]tshogs pa'i bum pa'o/_/lngas dbang bskur ba ni de dag gis dbang bskur ba'o zhes pa la sogs pa'o/_/gang gi tshe dbang bskur ba na/_de'i tshe me tog gi char la sogs pa 'bab ces pa'i don to/_/char gyi sgras ni mang bar bstan to/_/gur kum ni mtshon pa ste/_dri zhim po sna tshogs
[\[193b.2\]]pa'i char pa 'bab par 'gyur ro/_/gzugs rdo rje ma dang /_sgra rdo rje ma dang /_dri rdo rje ma dang /_ro rdo rje ma dang /_reg rdo rje ma dang /_chos kyi dbyings rdo rje ma rnams ni rgyan rnam pa sna tshogs kyis brgyan pa rim pa ji lta ba bzhin du me long dang /_pi bang dang /_dri'i dung phor dang /_ro'i lhung bzed
[\[193b.3\]]dang /_kha dog sna tshogs pa'i gos dang /_chos 'byung 'dzin pa rnams dkar po dang /_nag po dang /_ser po dang /_dmar po dang /_ljang gu dang /_dmar ser dag ste/_de rnams kyis mchod pa ste/_de dag kyang gsungs pa/_gzugs rdo rje zhes bya ba la sogs pa ste de dag thams cad
[\[193b.4\]]nyid la de rnams kyis mchod par byas pa ste/_dbang bskur ba'i dus su nye bar mtshon pa'o/_/spyan la sogs pa zhes pa ni sangs rgyas spyan dang /_mA ma kI dang /_gos dkar mo dang /_sgrol ma rnams te rim pa bzhin du dkar ba dang /_sngo ba dang /_dmar ba dang /_ser ba ste/_'khor lo
[\[193b.5\]]dang /_ut+pal dmar po dang /_pad+ma dang /_ut+pal ser po 'dzin cing rgyan thams cad kyis brgyan pa/_rdo rje'i glu dang /_bstod pa byed pa dag tu blta bar bya'o/_/de yang kol+la i reT+Thi zhes pa la sogs pa rdo rje'i glu 'chad par 'gyur bas so/_/spyi bor zhes pa ni spyi bo'i rnam grangs ni spyi
[\[193b.6\]]bo'i skrar gnas pa'o/_/rang gi rigs zhes pa ni mi bskyod pa'o/_/'dis ni zhes pa ni he ru ka ste/_rnam par dbye ba ma byas par ro/_/rdzogs pa nyid ni yan lag bzhi'i rnal 'byor gyis rdzogs pa'i don to/_/de la bsnyen pa'i he ru ka bskyed pa tsam mo/_/nye bar bsgrub pa ni mig la sogs
[\[193b.7\]]pa byin gyis brlab pa'o/_/sgrub pa ni sku la sogs pa byin gyis brlab pa'o/_/sgrub pa chen po ni dbang bskur ba'o/_/de rnams kyi 'bras bu chung ngu dang /_'bring po la sogs pa'i dbye ba ni skabs su bshad par bya'o/_/thun gsum du byin gyis brlab pa'i sgom pa rnam par bsgoms nas langs
[\[194a\]]
[\[194a.1\]]te zhes bya ba la thun gsum du ste/_byin gyis brlabs pa ni lha rnams su rnam par dgod pa'o/_/de rnams kyi sgom pa ni goms pa'o/_/de'i sgom pa ni cho ga'o/_/langs pa ni rnal 'byor gyis gnas pa'o/_/thun dang bsgoms pa'i phyi rol gyi bya ba gsungs pa/_
[\[194a.2\]]lha'i zhes bya ba la sogs pa la/_lha'i gzugs ni 'dug pa dang /_za ba dang /_nyal ba la sogs pa rnams su lha'i nga rgyal gyis yul rnams la lha'i gzugs su nye bar longs spyod pa'i rnal 'byor gyis nges pa nyid do zhes dgongs so/_/de dag kyang de dang der 'chad par 'gyur ro/_/
[\[194a.3\]]de dag ni dgyes pa'i rdo rje'i rnam par bshad pa las/_lha dbang bskur ba'i le'u ste bzhi pa'o//_//da ni bdag gi de kho na nyid la sogs pa de kho na nyid bzhi po mdor bstan pa rgyas par bshad pa gsungs pa/_de nas zhes bya ba la sogs pa la/_de nas ni lha rnams
[\[194a.4\]]rdzogs pa'i rjes la ste/_gang gi phyir lha rnams de kho na nyid du rig cing bsgoms nas rdzogs pa'i byang chub tu 'gro bas so/_/de kho na nyid ces pa ni de kho na nyid rnam pa bzhi'o/_/de la yul rnams skyes pa de'i tshe de'i rnam par shes pa dang phung po lnga rnams so/_/de rnams kyi bdag
[\[194a.5\]]nyid ni rang bzhin te/_gcig dang du ma la sogs pa'i mtshan nyid do/_/de'i de kho na nyid ni bdag med pa'i rang bzhin te/_dngos po med pa zhes bya ba'i bar du'o/_/de yang gsungs pa/_nges par dngos po thams cad ni/_/dag pa de bzhin nyid du brjod/_/yang na yul la sogs pa
[\[194a.6\]]rnams kyi bdag nyid du nges pa'i dbang po ni 'dzin pa'i rang bzhin no/_/des na nges par 'gyur ba'i rten dang /_brten par nges shing dmigs pa rnams te/_phung po lnga rnams so/_/de'i bdag nyid ni rang gi mtshan nyid do/_/de skad du yang gzugs ni gzugs su rung ba'i mtshan nyid do/_/
[\[194a.7\]]tshor ba ni nyams su myong ba'i mtshan nyid do/_/'du shes ni mtshan mar 'dzin pa'i mtshan nyid do/_/'du byed ni mngon par 'du byed pa'i mtshan nyid do/_/rnam par shes pa ni yul gyi rnam par shes pa'i mtshan nyid do zhes pa'o/_/de dag gi de kho na nyid ni sngar gyi bzhin no/_/de nyid kyang gsungs
[\[194b\]]
[\[194b.1\]]pa ni ngo bos zhes bya ba la sogs pa la ngo bos ni gnyug ma'i bdag nyid do/_/de la med ces bya ba ni byis pa rnams kyis brtags pa'i gcig dang du ma'i mtshan nyid du yod pa ma yin pa'o/_/ngo bo nyid kyis zhes pa ni gong nas gong du yang ngo /_/cis she na gsungs pa/_gzugs zhes pa ste/_
[\[194b.2\]]dkar po dang /_ser po la sogs pa dang /_ring po dang /_thung ngu la sogs pa'i mtshan nyid ni gcig pa nyid la sogs pa'i tshad mas gnod pas na yod pa ma yin pa'o/_/yang na rang nyid kyis rang bzhin gyi gnas rtag pa nyid du yod pa ma yin te/_bdag med pa'i de nyid kyis gzugs
[\[194b.3\]]la sogs pa'i bdag nyid can gyi mtshan nyid de/_gang gi phyir bdag med par mthong bas gcig pa la sogs pa yod pa ma yin pa'i phyir ro/_/ji lta ji ltar de kho na nyid gnyi ga yang bdag med pa tsam gyi rang bzhin du gnas pa'o/_/gal te gzugs la sogs pa'i
[\[194b.4\]]yul rnams ni med du chug na de bzhin du yang mig la sogs pa'i dbang po dang /_de'i rnam par shes pa la sogs pa ni yod dam zhe na/_/gsungs pa/_mthong ba po med ces pa la mthong ba ni lta ba po mig ste/_gang gi mig gis blta ba po/_/zhes brtags pa de de'i bdag nyid du ma
[\[194b.5\]]skyes pa'o/_/'ang gi tshig ni de'i rnam par shes pa yang ste/_de gnyis ka yang yod pa ma yin pa ni tshad mas gnod pa ma yin pa'i phyir ro/_/de'i lung gis gnod pa bstan pa ni/_/ji ltar me long gzugs brnyan la/_/mthong yang de na yod ma yin/_/de bzhin dngos dang dngos med kyang /_/
[\[194b.6\]]gcig dang du ma rnam par spangs/_/zhes pa yang ste/_lung gzhan las kyang ngo /_/de'i phyir gzugs la sogs pa med pa nas sgra dang dri la sogs pa med pa'o/_/de bzhin du sgra dang /_rna ba dang /_de'i rnam par shes pa yang ngo /_/thos pa po zhes pa ni rna ba'i dbang po'o/_/snom pa po
[\[194b.7\]]zhes pa ni sna'i dbang po'o/_/myong ba po zhes pa ni lce'i dbang po'o/_/reg pa po zhes pa ni reg par sbyor ba'i chos/_reg pa po ste lus kyi dbang po'o/_/sems zhes pa ni yid kyi dbang po'o/_/sems las byung ba zhes pa ni bde ba la sogs pa'o/_/thams cad la yang dang 'ang gi sgra
[\[195a\]]
[\[195a.1\]]gnyis ni ji ltar rang rang gi rnam par shes pa yang 'gog par byed pa'o/_/yang na nges pa'i dbang pos gzung ba la sogs pa'i tshul gyis na gzugs la sogs pa yod pa ma yin pa nyid de/_dngos po med pa'i phyir ro/_/des na yang bdag med pa 'ba' zhig
[\[195a.2\]]tu gnas so/_/de ni bdag med pa zhes bya ba'i de kho na nyid dang /_lha rnams kyi gzugs kyi phung po la sogs pa'i rnam par dag pa bsgom pa rnams la zag pa med pa'i bde ba chen po 'grub pa yin no/_/'o na gang gi tshe bsgom par bya ba ni dbang po'i spyod yul ma yin pa de mngon du bya ba ni de
[\[195a.3\]]dang 'dra ba yin pa dang /_la la dag ni rtogs nas bsgom par bya ba yin nam/_la la dag kyang lhan cig skyes pa de bsgom pas mngon sum du bya bar 'dod pa yang de kho na nyid mthong zhing mngon sum du rtogs nas bsgom par bya'o/_/de'i phyir de dang 'dra ba zhig mngon sum du byed cing
[\[195a.4\]]rtogs par bya'o zhe na/_gsungs pa/_skyed byed ces bya ba la sogs pa la 'dir bu mo zhes pa yang shes par bya ste/_de la bu mo ni 'chad par 'gyur ba'i ngag las so/_/rnal 'byor zhes bya ba ni sbyor ba'o/_/rtag tu zhes pa ni 'khor ba mthas gtug par ro/_/skyed byed ma la sogs
[\[195a.5\]]pa'i sgras bsgom pa rtogs pa ni sgra ji bzhin pa'i don to/_/yang 'chad par 'gyur te/_phrag dog khro ba rnam spangs pa'i/_/slob ma cher 'gyur shes nas ni/_/zhes pa'o/_/bram ze mos ni rgyal rigs dang /_rje'u rigs kyang nye bar mtshon pa las so/_/he badzra zhes bya ba la
[\[195a.6\]]sogs pa la rigs rnam pa lnga'i cha dag las/_gtso bo'i dbang du byas pa ni rang nyid kyi lha'i gzugs su rdzogs pa rdo rje dang por byas pas so/_/mchod pa ni yang dag pa'i sbyor ba'i mchod pa byed pas so/_/bu mo yang thos pa dang ldan pa dang snying rje dang ldan pa rnams te gzhan
[\[195a.7\]]dag ni ma yin no zhes dgongs so/_/de nyid kyang 'chad par byed de/_shes rab gdong yang bcings pa dang /_/thabs kyi gdong yang de bzhin no/_/zhes pa'o/_/de ltar na skyed byed ma la sogs pas ni dge ba dang bral lo zhe na/_gsungs pa/_de nyid rig pa'am sdug pa zhes pa ste de kho
[\[195b\]]
[\[195b.1\]]na mkhyen pa'o/_/de kho na nyid la 'dod pas kun la chags par nus zhes pa'i don to/_/sngon du dge ba bcu la sogs pa dang /_lung la sogs pa'i bya ba'i tshogs la sogs pa du mas slob ma 'dus byas la chu la sogs pa nas slob dpon gyi dbang bskur ba sbyin pa'i bar du sngon du 'gro ba
[\[195b.2\]]can gyis rgyud 'dir bshad pa ste/_de'i don du bshad pa'o/_/yang bdag med ma bshad pa ni lhan cig skyes pa dang 'brel ba gang gi rnam pa bstan pa ni/_lhan cig skyes pa de kho na nyid la 'dod pa skyes pas shes rab 'di rnams la gsang ba la sogs pa'i dbang sbyin par bya'o/_/des
[\[195b.3\]]na gal te bdag med ma las skyed byed ma la sogs pa 'gro ba 'di dag phyin ci log tu snang ba de dag go zhe na/_slob ma nyid las rtogs pa'am/_de yang rkyen du byed pa ste/_grol ba nyid du skyed byed ma la sogs pa gzung ba ni log par snang ba'i dngos po yin yang bstan pa las
[\[195b.4\]]rtogs pa'i rgyu'o zhes dgongs so/_/mchod pa gdon mi za bar bya ba yin pas na gsungs pa/_bstan pa nyid ces bya ba la sogs pa ste/_de dag ni sgrub pa pos ji ltar rnyed pa de dag tu gyur pa bsten par bya ba'o/_/ji ltar zhe na/_gsungs pa/_rab tu 'bad ces pa de rab tu
[\[195b.5\]]'bad pa nyid ni de lta bu 'dis bya ba ste/_gzhan du na ni phyag rgya chen po'i dngos grub tu mi 'gyur ba ste/_ci lhan cig skyes pa'i rang bzhin dang /_bdag med ma yang ji lta bu mngon sum du shes par mi nus pa'o/_/de dag ni gang gi phyir shes rab mas ma gtogs pa lhan cig skyes
[\[195b.6\]]pa'i rang bzhin nam/_bdag med ma yang rung ste/_mngon sum du rtogs pa ma yin no zhes shes par bya'o/_/gal te yang sgrub pa po dang 'dra ba ma yin par gyur na ni ji ltar bsten par bya zhe na/_gsungs pa/_ji ltar dbye ba zhes bya ba la sogs pa la ji ltar de rnams ni sgrub
[\[195b.7\]]pa po dang dbye bar mi 'gyur ba ste/_de yang mi 'dra ba ni dam tshig dang /_sdom pa la gnas pa la sogs pa mi mthun pa ma yin pa dag de bzhin du bsten par bya'o/_/rtag tu mchod par byed par 'dod pas dam tshig dang sdom pa la gnas pa rtag tu bsten par bya'o zhes dgongs so/_/bsten
[\[196a\]]
[\[196a.1\]]pa yang shin tu gsang bar bya ba yin pas na gsungs pa/_shin tu gsang ba zhes pa ni shugs te/_ma gsang zhes pa ni ma gsang ba las sdug bsngal bar byed pa'o/_/cis she na/_gsungs pa/_sbrul dang zhes pa ste sbrul dang stag la sogs pa'o/_/chom
[\[196a.2\]]rkun ni nor la sogs pa 'phrog pa ste/_de yang ma gsang ba las sdug bsngal bar byed pa'o/_/me yis zhes pa ni khyim la sogs pa tshig pas so/_/sa spyod ni sa gzhi ste/_de yang lcug ma dang /_khyim dang /_chu klung dang /_ri phug dang /_rtsig pa la sogs pa ral bdag dang
[\[196a.3\]]g.yang sa dag tu gzhan gyis bskul nas 'gro zhing de rnams kyis dug la sogs pa ster ba'o/_/yang na srin po la sogs pa rnams sa la rgyu bas na sa spyod do/_/yang na rgyal po la sogs pa ste/_ma gsang ba las sdug bsngal bar ston pa yin la gsang zhing ma smras pa ni dngos grub
[\[196a.4\]]tu 'gyur ba'o/_/yang na ji ltar dbye bar mi 'gyur zhes pa la sogs pa ni de rnams brten pas ye shes kyi dbye ba ste/_ji ltar bsten pa'i pha rol dag las yang dag par 'pho ba'i ye shes skye ba de ltar bsten par bya zhes pa'o/_/gsang ba yis ni dngos grub yin la/_de nas ma gsang na
[\[196a.5\]]skyon gsungs pa/_ma gsang zhes pa la sogs pa'o/_/gang gi tshe lhan cig skyes pa ni shes rab kyis mtshon pa de'i tshe mig gi spyod yul du bskyed pa ma yin no/_/ci de dag las nges par skyed par byed ce na/_gsungs pa/_phyag rgya zhes pa la sogs pa la/_phyag rgya gsungs pa
[\[196a.6\]]ni/_de yang rigs lnga las ma gtogs pa ni ma yin zhes pa'i don to zhes bya ba'i sgra ni skyed byed ma la sogs pa'o/_/de dag gis cir 'gyur zhe na gsungs pa/_thar pa'i rgyu zhes pa la thar pa ni bgrod dang bgrod min la sogs pa'i 'dzin pa las grol ba'o/_/de nyid kyi rgyur skyed byed ma
[\[196a.7\]]la sogs pa bsten pa nges pa'i'o/_/yang 'chad par 'gyur ba yang /_bgrod dang bgrod min zhes pa la sogs pa'o/_/phyag rgya zhes pa'i sgras ji ltar myur du 'jug par 'gyur zhe na/_gsungs pa/_rdo rje 'dis ni zhes bya ba la sogs pa la/_rdo rje ni ga bur gyis te/_yang dang yang du
[\[196b\]]
[\[196b.1\]]rgyas 'debs shing mtshon par byed pa 'dis na phyag rgya'o/_/de yang 'dod pa can rnams kyi ga pur phal che bar gyur pa las so/_/yang na rdo rje 'dis zhes pa ni stong pa nyid kyis te/_de yang /_rdo rje rdo rje zhes brjod pa/_/nyon cig rdo rje'i mtshan nyid ni/_/zla ba'i 'od mtshungs dag pa'i
[\[196b.2\]]blo/_/rdo rje zhes ni gsungs pa'o/_/zhes gsungs so/_/rigs zhes pa ni ming ci zhe na/_gsungs pa/_rdo rje pad+ma zhes bya ba la sogs pa ste/_rgyud gzhan las ni rigs du ma gzung ba de dag ni 'dod pa ma yin pa 'dis na lnga'i grangs su byas pa'o/_/rgyun mi 'chad par
[\[196b.3\]]rigs gsum po dag gam zhe na gsungs pa/_dam pa'i zhes pa ste/_nges pa nyid du phyag rgya chen po'i dngos grub kyi rgyu yin pa las so/_/de dag gi yang khyad par ni skyed byed ma la sogs pa'o/_/gal te 'di lta bu ni 'jig rten pa dang 'gal ba'i phyir bstan par bya ba ma yin no
[\[196b.4\]]zhe na gsungs pa/_snying rje chen po zhes pa'o/_/gal te khyed ni snying rje chen po'i yon tan mnga' ba de'i tshe 'jig rten gyi rnam par gzhag pa las 'das pa 'gro ba ma lus pa'i don yongs su rdzogs par byed pa phyag rgya chen po'i dngos grub sgrub par byed pa'i rigs skyed byed ma la sogs
[\[196b.5\]]pa rnams khyed kyis bstan pa ni rjes su mthun pa'am rigs so zhe na/_gsungs pa/_gang gi phyir sngags kyi gzhung gis/_'jig rten pa'i spyod pa'i lugs las shin tu 'das pa nyid kyis 'grub pa'o/_/de skad du/_'jig rten spyod las rnam par grol/_/ci gsungs dam tshig sdom pa
[\[196b.6\]]las/_/sangs rgyas kun yang mi 'da' bas/_/sngags kyi spyod pa zhes su brjod/_/ces gsungs so/_/rgyud gzhan dag las mngon par 'dod pa rnams gzung ba'i rdo rje la sogs pa'i rigs kyis ming lnga po rnams gsungs pa/_rdo rje g.yung mo zhes bya ba la sogs pa nas/_
[\[196b.7\]]rnam par nges zhes pa'o/_/rgyud 'dir ni lnga char yang rdo rje'i rigs yin zhes dgongs so/_/g.yung mo la sogs pa lnga po rnams nyid ji ltar dam pa yin zhe na/_gsungs pa/_de bzhin zhes bya ba la sogs te tshigs su bcad pa 'di ni yi ge bcu bdun pa'o/_/de bzhin gshegs pa'i
[\[197a\]]
[\[197a.1\]]rigs ji lta bu zhe na/_gsungs pa/_ming zhes pa ni ming du rab tu grub pa zhes bya ste/_ming gis dngos grub nges par ster/_/zhes bya ba'i tha tshig go/_/ming ni rigs kyi khyad par dag gis so/_/'di rnams zhes pa ni grangs rnam pa lnga pos rigs kyi rnam
[\[197a.2\]]par gzhag pa'o/_/mdor bsdus pa zhes pa ni rigs drug pa la ltos nas so/_/gsungs pa/_de dag ni de bzhin gshegs pa nyid la kun rdzob kyi gzugs kyis brten pa'o/_/rigs rnam pa lnga rnams kyis de nas rim pa ji lta ba bzhin du bsten pa dag las dngos grub ster zhes
[\[197a.3\]]pa'o/_/des na yang rdo rje zhes pa'i sgras ni mi bskyod pa dang g.yung mo'o/_/pad+ma'i sgras ni snang ba mtha' yas dang gar ma'o/_/las kyi sgras ni don yod grub pa dang tshos ma'o/_/de bzhin gshegs pa'i sgras ni rnam par snang mdzad dang bram ze ma'o/_/rin po che'i sgras ni rin chen
[\[197a.4\]]'byung ldan dang gtum mo'o/_/g.yung mo la sogs pa'i bu mo rnams kyang dgongs pa'i skad kyis yang 'chad par 'gyur ba dang /_rigs ni rnam pa lnga ru brjod ces pa dang /_kha dog dbye ba so so yin/_/zhes pas kyang ngo /_/don dam par ni me long lta bu dang /_mnyam pa nyid dang /_
[\[197a.5\]]so sor rtog pa dang /_bya ba grub pa dang /_shin tu rnam par dag pa chos kyi dbyings kyi ye shes kyi rang bzhin rim pa bzhin du rnam par snang mdzad dang /_rin chen 'byung ldan dang /_snang ba mtha' yas dang /_don yod grub pa dang /_mi bskyod pa'i de bzhin gshegs pa rnams su
[\[197a.6\]]shes par bya'o/_/des na de bzhin gshegs pa'i rang bzhin las mchog tu gyur pa dag go/_/de bzhin gshegs pa'i sgras ni ji ltar rnam par snang mdzad la sogs pa rnams la rab tu 'jug pa de bzhin du gsungs pa/_de bzhin nyid ces kyang gsungs te/_de bzhin nyid ni stong pa
[\[197a.7\]]nyid dang /_bdag med pa dang /_yang dag pa'i mtha'i zhes pa don gzhan ma yin pa'o/_/de skad du yang stong pa nyid dang /_gsog ma yin pa dang /_chad pa ma yin pa dang /_snying po med pa ma yin pa dang /_de bzhin nyid dang /_yang dag pa dang /_gzhan ma yin pa nyid dang /_chos
[\[197b\]]
[\[197b.1\]]nyid dang /_chos kyi dbyings dang /_chos skyon med pa nyid dang /_yang dag pa'i mtha' dang bsam gyis mi khyab pa'i dbyings zhes gsungs te/_de dag ni thun mong du gyur pa'o/_/gshegs pa ni 'gog pa ste/_sgyu ma lta bur gyur pa las so/_/dpal ldan zhes bya ba ni bsod nams
[\[197b.2\]]dang ye shes kyi tshogs dang ldan pas so/_/de bzhin slar yang gshegs pa zhes pa la slar gshegs pa ni 'byung ba'o/_/de bzhin ni de bzhin nyid de/_sgyu ma lta bu las so/_/skye ba dang 'gag pa ni kun rdzob tu ste de bzhin nyid du gnas pa'o/_/bsod nams dang ye shes kyi tshogs dang
[\[197b.3\]]ldan pa/_ston pa 'dis na de bzhin gshegs pa'o/_/de skad du yang /_'di rnams ni chos rnams kyi rang bzhin du gnas pa'o zhes gsungs so/_/yang na de bzhin nyid du gshegs pa zhes pa ni de bzhin nyid du gnas pa ste/_chos kyi sku'i rang bzhin ni/_/zhes pa'i don to/_/slar yang
[\[197b.4\]]gshegs zhes pa ni slar 'byung zhing skyes pa dang /_sgyu ma lta bur bstan pa ste sprul pa'i sku'i rang bzhin no/_/de lta bu ni de bzhin gshegs pa zhes bya'o/_/de nyid gsungs pa/_'di yis ni zhes pa la sogs pa la gong du gsungs pa'i shes rab kyis bkod pa dang ldan zhing bsod nams
[\[197b.5\]]dang ye shes kyi tshogs kyi sbyor ba las/_de bzhin gshegs pa zhes mngon par brjod do/_/de lta bu'i don mdzad cing 'chad pa dang ldan pas de bzhin gshegs par mngon par brjod do zhes dgongs so/_/yang na shes rab ces pa ni de bzhin nyid yongs su shes pa'o/_de nyid ji lta bu zhe na/_
[\[197b.6\]]gsungs pa/_rigs pa zhes pa ste gzung ba la sogs pa rnams tshad mas 'gog par byed pa'i phyir zhes pa'o/_/gang la ltos nas mdor bsdus pa zhe na/_gsungs pa/_rigs ni zhes pa ste/_rdo rje sems dpa' bcug pas na rnam pa drug go/_/brjod ces pa ni de bzhin gshegs
[\[197b.7\]]pa rnams so/_/rigs drug pa la ltos nas rigs rnam pa lnga'o zhes gsungs pa mdor bsdus pas ni rnam pa lnga zhes pa'o/_/rigs rnam pa lnga la ltos nas rigs rnam pa gsum zhes bya ste/_de gnyis gsungs pa/_phyi nas zhes bya ba la sogs pa la/_gsum zhes pa ni rnam pa
[\[198a\]]
[\[198a.1\]]gsum ste/_sku la sogs pa'i rang bzhin rnam pa gsum gyis so/_/dbye ba yis zhes pa ni so sor gyur pas so/_/de yang rin chen 'byung ldan dang /_don yod grub pa dang /_rdo rje sems dpa' rnams ni thugs kyi khongs su gtogs pa'o/_/rigs gsum po dag
[\[198a.2\]]la ltos nas rigs gcig tu bsdu bar blta bar bya ste/_sku dang gsung yang thugs kyi khongs su gtogs pas so/_/de yang 'chad par 'gyur te/_mi bskyod zhe sdang gzugs can gyis/_/thugs kyi bdag po rigs gcig pa/_/zhes pa'o/_/rigs drug pa la ltos pa'i rigs
[\[198a.3\]]rnams ji ltar 'gyur zhe na/_gsungs pa/_rigs dang zhes bya ba la sogs pa la/_'byung ba yang yin la/_lnga yang yin pas na 'byung ba lnga ste/_de rnams ni rigs so/_/de yang 'chad par 'gyur te/_bo la kak+ko la sbyor bas/_/reg pa sra ba'i bag chags nyid/_/sra ba gti mug
[\[198a.4\]]chos kyi phyir/_/gti mug rnam par snang mdzad brjod/_/ces bya ba la sogs pa'o/_/yang na 'byung ba lnga zhes bya ba me long lta bu la sogs pa ye shes lnga'i rang bzhin dang /_rim pa bzhin du gzugs la sogs pa dang /_phung po lnga'i rang bzhin dang /_rnam par snang mdzad la sogs
[\[198a.5\]]pa'i rigs lnga po rnams so/_/de skad du yang /_phung po lnga ni mdor bsdus na/_sangs rgyas lngar ni rab tu grags/_/zhes gsungs so/_/'o na rigs kyi sgras ni ji ltar de bzhin gshegs pa rnams la 'jug ce na/_'di yis zhes pa la sogs pa gsungs so/_/rigs dang bgrang bya zhes
[\[198a.6\]]bya ba ni grangs sam/_bgrang bya zhes pas na rigs so/_/'di yis ni zhes bya ba ni 'god pa dag gis so zhes bya ba'i sgra ni don ji lta bar rtogs pa'o/_/rigs kyi sgras ni de bzhin gshegs pa'i dgod pa la thun mong du rab tu 'jug pa'o/_/gzhan du ni ji lta ba de lta bu'o zhes dgongs so/_/yang
[\[198a.7\]]bgrang bya ni gtso bo dag las te/_bgrang bya gtso bo de bzhin gshegs pa ma gtogs pa gzhan du 'gro ba ni ma yin no zhes pa'i don to/_des na yang 'dis ni zhes pa ni rang bzhin dgod pa 'dis de bzhin gshegs pa'i tshogs la rigs zhes mngon par brjod par bya zhes sbyar ro/_/yang na zhes
[\[198b\]]
[\[198b.1\]]pa'i sgra ni rigs dang bgrang bya 'di yis ni/_/zhes par 'brel to/_/rigs rnams ni de bzhin gshegs pa rnam pa lnga po de dag gi bdag nyid do/_/de bzhin du phung po dang lus nas brtsams pa des kyang rigs su shes par bya'o/_/da ni sngags dang lha'i de kho na nyid ci zhe na/_gsungs pa/_
[\[198b.2\]]med ces bya ba la sogs pa la/_sgom pa po med ces bya ba ni rnam par dbye ba'i cha med par bstan pa'o/_/sgom pa ni goms par byed pa ste/_de ma grub pas na sgom pa po dang /_bsgom par bya ba'i don kyang med pa'o/_/gnyis po ma grub pas bsgom par ldan par yang med do/_/
[\[198b.3\]]des na shugs kyis sngags dang lha gnyis po yang med pas bsgom pa ma grub pa'o zhes pa 'di ni yi ge bcu bdun pa'i tshigs su bcad pa phyed do/_/'o na gang gi phyir rdzogs pa'i byang chub tu ji ltar 'gyur zhe na/_gsungs pa/_yang dag gnas zhes bya ba la sogs pa la/_lha
[\[198b.4\]]ni lha rnams so/_/des na sngags dang lha rnams yang dag par gnas pa'o/_/ji ltar grol zhe na/_spros pa med ces bya ba la spros pa ni gzung ba la sogs pa'i rang bzhin no/_/gang gi phyir de lta bu'i rang bzhin ni gzung ba la sogs pa ste/_de bzhin du de dag gis stong pa ni rang bzhin te/_
[\[198b.5\]]de dag gi bdag nyid du yang dag par gnas zhes pa'o/_/de yang bsub cing bsgyur ba las lnga pa bzhin no/_/rang bzhin med pa dang ldan pa'i lha la sogs pa bsgom pa'i dbang du byas nas rdzogs pa'i byang chub tu 'gyur zhes dgongs so/_/lha rnams ni gang dag ce na/_gsungs pa/_rnam snang
[\[198b.6\]]zhes bya ba la sogs pa la rin chen zhes pa ni rin chen 'byung ldan no/_/dpag med ni snang ba mtha' yas so/_/sems dpa' ni rdo rje sems dpa'o/_/de bzhin gshegs pa de rnams kyis ni rigs drug po dag kyang bstan to/_/'jig rten dang 'jig rten las 'das pa'i lha thams cad ni rigs
[\[198b.7\]]lnga dang /_drug dang /_gsum las gzhan pa'i rang bzhin du mi gnas pa ste/_de'i bdag nyid du gyur pa'i phyir ro/_/da ni he ru ka la sogs pa'i ming gis mi ston gyis kyang de kho na nyid bstan par bya ba'i sgos 'di rnams ming gzhan dag gis bstan pa'i don du gsungs pa/_tshangs pa zhes bya ba la
[\[199a\]]
[\[199a.1\]]sogs pa la gang cung zad 'phel bar byed cing skyed par byed pa'i gzhir gyur pas na tshangs pa zhes bya'o/_/des na gsungs pa/_sgrib bral zhes pa ste/_sgrib pa dang bral bar byed cing rdzogs pa'o/_/de nas skyed par byed pas na tshangs pa'o/_/ci zhe na/_gsungs pa
[\[199a.2\]]sangs rgyas zhes pa ste/_dngos po'i de kho na nyid rtogs pas na sangs rgyas so/_/de yang rnam par snang mdzad ces pa 'dis te/_sangs rgyas zhes pa'i khyad par gyi tshig gong nas gong du sbyar bar bya'o/_/de nas khyab 'jug ni khyad par dang /_ston pa zhes pa'i tshig las sa yig tu byas
[\[199a.3\]]nas so/_/de yang gzung ba la sogs pa 'joms pa'i mtshan nyid can te/_des na khyab 'jug ni sangs rgyas mi bskyod pa'o/_/zhi ba ni sangs rgyas snang ba mtha' yas so/_/ci zhe na/_shin tu bzang ba dang /_dge ba dang rnam par dag pa'i phyir ro/_/de'i bdag nyid du gyur pa ni/_zhi ba zhes bya
[\[199a.4\]]bar dgongs so/_/thams cad ces bya ba ni phung po la sogs pa kun gyi bdag nyid kyi rang bzhin du mnyam par gnas pas na thams cad ces pa ni sangs rgyas rin chen 'byung ldan no/_/rtag tu zhes pa ni zag pa med pa'i bde ba'o/_/dam pa'i bde ba ni 'di nyid shin tu bzang ba dang /_gsal
[\[199a.5\]]zhing bzang bar gyur pa'i tshe na'o/_/de'i rang bzhin ni dam pa'i bde ba'o/_/des na de nyid ces pa ni sangs rgyas rdo rje sems dpa'o/_/de skad du yang /_sangs rgyas rdo rje 'dzin par brjod/_/ces gsungs so/_/rnam sangs rgyas zhes bya ba la sogs pa la bde ba zhes pa ni sprul pa ste/_dga' ba
[\[199a.6\]]zhes pa dang /_rol pa zhes bya ba 'dis so/_/de'i stong pa la sogs pa'i rang bzhin gyi ye shes ni rnam sangs rgyas te/_sangs rgyas don yod grub pa'o/_/yang na me long lta bu'i ye shes la sogs pa thob pa rim pa ji lta ba bzhin du sngar gsungs pa'i bya ba'i sgos rnam par snang mdzad
[\[199a.7\]]la sogs pa rnams ni tshangs pa la sogs pa rnams su gyur pa'o/_/rdo rje sems dpa' nyid ni ye shes rnam pa lnga char thob pa'o/_/da ni lha'i sgras rnam par snang mdzad la sogs pa rnams la de bzhin du 'jug par bstan pa ni lus las zhes bya ba la sogs pa ste/_lus ni rnam par dag
[\[199b\]]
[\[199b.1\]]pa'i phung po la sogs pa'i rang bzhin no/_/'byung ba nyid ces pa ni der tha mi dad pa'i rang bzhin gyis gnas pa'o/_/lha zhes pa 'dir ni bcom ldan 'das kyis tshig tu yang bstan pa'i don du gsungs pa/_'di la b+ha ga mnga' zhes pa la sogs pa ste/_b+ha ga ni phun sum tshogs pa'i
[\[199b.2\]]phyir ro/_/sangs rgyas zhes bya ba ni rtogs pa'o/_/yon tan ni goms par bya ba de rnams la yon tan zhes bya'o/_/'dir drag po phyis pa ni gsung rab las so/_/kun zhes pa ni sangs rgyas kyi yon tan gzhan gyis ma bcom pa'o/_/yang na yon tan kun ni drag po med pas na
[\[199b.3\]]yang dag par bsdus pa'o/_/yang na zhes bya ba ni phyogs gzhan du ston par byed pa'o/_/nyon mongs pa la sogs zhes bya ba ni 'dod chags dang /_zhe sdang dang /_gti mug dang /_nga rgyal dang /_lta ba dang /_the tshom gyi nyon mongs pa rnams so/_/sogs pa'i sgras ni phung po dang /_
[\[199b.4\]]nyon mongs pa dang /_'chi bdag dang /_lha'i bu'i bdud rnams gzung ngo /_/bcom pa ni de rnams kyi tha mal gyi rang bzhin 'joms pa ste/_de rnams kyi tha mal pa'i rang bzhin gyis rnam par dag ces pa'i don to/_/des kyang shes rab tu bsgrubs so/_/de skad du yang /_shes
[\[199b.5\]]rab nyon mongs 'joms pas na/_/de phyir shes rab bcom ldan brjod/_/ces gsungs so/_/yang na shes rab ni ma rig pa rnam par sbyong zhing nyon mongs pa yang shes rab des 'joms shing ldog mi nus so zhes gsungs so/_/des na dag pa ni sems rnam par dag pa'o/_/sems
[\[199b.6\]]rnam par dag pa ni 'chi bdag la sogs pa'i bdud rnams rnam par dag pa'o/_/gang gi phyir bdud rnams ni sems nyid las rab tu byung bas so/_/de skad du yang /_sems nyid bdud ni chen po ste/_/sems nyid de bzhin gshegs ma yin/_/rang gis sems ni 'dul don du/_/bdud rnams nye bar zhi bar bya/_/
[\[199b.7\]]zhes gsungs so/_/des na nyon mongs pa la sogs pa rnam par dag pa nyid rdzogs pa'i byang chub kyi rgyu rnams so zhes shes par bya ste/_der rab tu sbyor ba ni sangs rgyas bcom ldan 'das so/_/des na yang 'di skad bdag gis zhes bya ba la sogs pa'i tshig las bcom ldan
[\[200a\]]
[\[200a.1\]]'das kyi sgra dang /_de bzhin gshegs pa'i sgra ni 'dis legs par 'gyur ba yin no/_/da ni skyed byed ma la sogs pa'i tshig rnams ni nges pa'i don sbas te/_drang ba'i don du gsungs pa/_skye 'gro skyed ces bya ba la sogs pa la/_gang gi phyir gang zhig
[\[200a.2\]]dam tshig dang sdom pa la sogs pa la gnas pas ni shes rab ste/_yun ring mor gus pa rgyun mi 'chad par lhan cig skyes pa goms par byas pa las de nyid rgyal bar 'gyur ba'o/_/des na skye 'gro skyed pa ni sangs rgyas rnams skyed pa ste rab tu rdzogs par byed pa'o/_/sring mo ni skal
[\[200a.3\]]ba ste/_skal shes gsal bar ston pa las so/_/de yang lhan cig skyes pa lhan cig tu khong du chud pas kyang skal ba so sor ston par byed par 'brel to/_/sems rnam par dag pa las so/_/gdong bzang ba la sogs pa phyi rol gyi yon tan dang /_sgrub pa po dang sems mthun pa'i sems
[\[200a.4\]]can dang rnal 'byor pa sgyur zhing 'tshed pas na btso blag ma'am/_nang du skyes pa'i khyad par gyi bu rnams dang /_sems can dang /_nor dang /_gos la sogs pa rnams kyang 'tshed pa 'dis na yang ngo /_/yon tan 'jo phyir zhes pa ni stobs bcu dang mi 'jigs pa la sogs pa'i yon tan
[\[200a.5\]]rnams 'jo zhing 'gengs pa'i phyir dang /_pha ma dag las rang nyid skyes pas kyang cung zad 'dra ba'i yon tan bzhos nas bdag nyid du 'gengs par byed pa 'dis kyang ngo /_/g.yo ba'i phyir zhes pa ni 'jig rten pa'i rnam par gzhag pa dag la'o/_/de yang g.yo ba ni g.yo ba'i gnas skabs
[\[200a.6\]]te brdzun pa'i chos can yin pa'i phyir ro/_/nang nas skyes pa'i khyad par gyis kyang gar ma ste/_g.yo bas na'o/_/mi reg pa zhes bya ba la reg pa ni gzugs la sogs pa'i mtshan nyid do/_/don dam par na de yod pa ma yin zhes pa dang nang du skyes pa'i khyad par gyi bus kyang mi reg pa zhes bya'o/_/
[\[200a.7\]]gtum mo yang ma brjod pa ni mi reg pa nyid kyis bsdus pa'o/_/de lta bu bkod cing gsal ba byas pas ni/_skyed byed ma la sogs pa'i sgra'am/_yang na shes rab dag pa ste/_sems can gyi bsam pa'i bye brag shes par byas la/_drang don du gsungs so/_/de skad du yang /_bsam
[\[200b\]]
[\[200b.1\]]pa'i bye brag ji bzhin du/_sems can rnams ma bshad par 'tshal/_/zhes gsungs pa'o/_/slob ma'i don du chu la sogs pa dang /_slob dpon du dbang bskur ba thob nas drang don bshad par bya ba ni/_sngags kyang med ces bya ba la sogs pa mdor bstan pa'i sngags dang rgyud kyi rgyas
[\[200b.2\]]par bshad pa gsungs pa/_brjod pa bzlas pa zhes bya ba la sogs pa las/_brjod pa ni ngag tu'o/_/de yang ji srid du brjod pa de srid ni sngags so/_/gang zhe na/_gsungs pa/_A li zhes bya ba la sogs pa ste/_A li dang kA li brjod pa'i bdag nyid do/_/de dag brjod pa'i bdag nyid
[\[200b.3\]]can gyi sgra dang ldan pa'o/_/des na yang A li kA li las ma gtogs pa'i sgra ni gang yang yod pa ma yin la/_sngags ni sgra'i bdag nyid can te de ni bdag med pa nyid do/_/des na sngags ni bdag med pa zhes bya ste sngags kyi de kho na nyid do/_/dkyil 'khor la sogs pa'i de kho na
[\[200b.4\]]nyid bshad pa ni ji lta bu zhe na/_lus la bya'o zhes gsungs pa/_rkang pa'i rjes ni zhes bya ba la/_rkang pa ni ye shes te de nyid rjes su bya ba ni rjes so/_/gang yang ye shes kyi dkyil 'khor nyid rjes zhes pa'i don to/_/des na yang rnal 'byor rgyun mi 'chad pas rten dang brten pa'i
[\[200b.5\]]dkyil 'khor gyi rang bzhin sems kyis 'dri zhing sgom par byed pa'o/_/de dag gis ni phyi rol gyi dkyil 'khor gyis ci zhig bya zhes pa'o/_/de kho na nyid bshad pa'i skabs su ye shes tsam nyid dkyil 'khor gyi de kho na nyid yin pas na rang gi sems nyid bsgom mo zhes pa'o/_/ci zhe na/_
[\[200b.6\]]gsungs pa/_nyed phyir zhes bya ba la sogs pa la/_lag pa nyed pa ni byang chub tu 'dzin zhing 'chang ba las so/_/sor mo nyid pa zhes bya ba ni sor tshigs nyed pa de nyid phyag rgya'o/_/sor tshigs nyed pa yang phyag rgya ste/_ji srid lus kyi rnam par g.yeng ba la sogs pa phyag rgya yin par
[\[200b.7\]]ni de nyid kyi ngag las so/_/des na rtag tu rnal 'byor dang ldan pas ni phyag rgya dang /_lag pa nyed pa la sogs pa nyid kyis ci zhig bya ste/_'bad pa med pa'i phyag rgyas 'grub/_/ces bya ba'i don to/_/bsam bya dang /_bsam gtan du gyur pa'i dkyil 'khor gsungs pa/_dkyil 'khor
[\[201a\]]
[\[201a.1\]]zhes bya ba la sogs pa la/_gang bsams de ni bsam gtan no/_/zhes bya ba ni sems nyid du gnas par byas pa'o/_/gang yin zhe na/_gang rnam pa sna tshogs pa'i bsam gtan te/_phyag bzhi pa la sogs pa'i gzugs rnams su bsams pa'o/_/sngar
[\[201a.2\]]gyi rjes su gyur pa de'i yang dang yang du dran par bya'o zhes pa ni bsam gtan gyi dkyil 'khor du bshad pa'o/_/da ni ye shes kyi de kho na nyid gsungs pa/_pha las bde ba thob ces bya ba la sogs pa la/_pha zhes bya ba ni byang chub kyi sems te/_bde ba las skyes pa'i phyir ro/_/yang
[\[201a.3\]]na bdag nyid ni pha ste de yang /_khyod rang yang ni de yi pha/_/zhes 'chad par 'gyur ba'i ngag las so/_/thob pa zhes pa ni dga' ba la sogs pa'i dbye bas cha yang dag par phye ste 'dir thob par lta'o/_/ci zhe na/_gsungs pa/_bde ba nyid ni bde ba gang yin pa'o/_/de'i bde ba ni
[\[201a.4\]]zhes pa ni rang nyid dang /_de'i bdag nyid nyams su myong ba ste/_ma lus pa bde ba nyid du rang rig par nyams su myong ba'i phyir ro/_/bdag nyid la nyams su myong ba dper bya ste/_der gzhan dag rnams la yang der dpag cing gzhal ba las yin gyi nyams su myong ba ni ma yin no/_/
[\[201a.5\]]de dag gis ni thun mong du brjod nas khyad par du gsungs pa/_'chi ba 'dir zhes pa la sogs pa la/_'chi ba ni yul rnam pa lnga rnams dang /_dbang po lnga dang bral ba ste/_gang zhig gi bde ba dga' bral rgyu las gyur pa ste/_gang yang yid kyi dbang po 'ba' zhig bde ba la dmigs
[\[201a.6\]]nas gnas pa tsam mo/_/de'i bde ba zhes bya ba ni/_des na dga' bral gyi bde ba'i rgyu las byung ba gang gi bde ba ni de'i bde ba'o/_/de yang de'i bde ba ni lhan cig skyes pa rtogs pa'i byed rgyu ste/_des ni de'i bde ba nyid bsam gtan no/_/bsam bya ni ye shes kyi
[\[201a.7\]]dmigs par bya'o zhes pa'i dbang du byas pa ni de las skyes pa'i lhan cig skyes pa'o/_/lhan cig skyes pa la ni dmigs par byas pa la dmigs par ma grub pa'o/_/des na yang lhan cig skyes pa nyid ye shes kyi de kho na nyid yin par dgongs la/_lhan cig skyes pa nyid kyang rang
[\[201b\]]
[\[201b.1\]]bzhin med pa'o zhes dgongs so/_/de dag ni dgyes pa'i rdo rje'i rnam par 'grel pa las/_de kho na nyid kyi le'u ste lnga pa'o//_//de kho na nyid la 'jug pa lha rnams bsgoms pa la sogs pas rang gi khyim mam/_dur khrod la sogs par sngar bsnyen pa'i cho gas dgug pa la
[\[201b.2\]]sogs pa'i nus pa skyes pas de kho na nyid la rang gi sems brtan zhing rtogs pa'i don du rnal 'byor pas rnam par rtog pa med pa'i spyod pa bya ba ni spyod pa'i le'u gsungs pa/_de nas zhes bya ba la sogs pa la bdag gi de kho na nyid la sogs pa bstan pa las gzhan pa'i skabs
[\[201b.3\]]shes par byas pa la/_spyod pa bshad par bya'o zhes par 'brel to/_/rnam par rtog pa med pa nyid du bstan pa dang nges pa'i don du spyod pa 'dis tha snyad du byed pa ste/_spyod pa yang rna cha bzang po la sogs pa 'dzin cing rigs rnam pa lngas 'chag pa la sogs pa mtshon pa ste/_de ni
[\[201b.4\]]'jig rten las brgal zhing mchog dang /_phul du 'gyur ba'i mthar thug pa ste/_bzang po'i rang bzhin du gyur pa nyid las so/_/des na gsungs pa/_spyod pa zhes pa'o/_/spyod pa byed pa'i dgos pa gsungs pa/_mthar 'gro ba zhes pa gsungs te/_dngos grub ni spyod pa byed pa gang
[\[201b.5\]]gis phyag rgya chen por ro/_/mthar zhes pa ni lhag mar gtugs pa'o/_/'gro ba ni rdzogs pa ste phyag rgya chen po'i dngos grub tu 'gyur ba dang /_rtogs pa zhes bya ba'i bar du'o/_/de spyod pa bya ba la rab bshad bya zhes bya bar 'brel to/_/ji lta bu zhe na/_gsungs pa/_kye'i rdo rje zhes bya ba la
[\[201b.6\]]sogs pa ste thabs dang shes rab kyi bdag nyid can gyi ye shes dag go/_/dngos grub ni rtog pa med pa dang /_brtan pa dang /_nges par brtan pa ste/_de'i rgyur gang gi phyir spyod pa byed pa de bzhin du'o/_/gsungs pa/_de dag gis ni spyod pa byed pas rtogs pa med cing dngos grub brtan
[\[201b.7\]]pa'i don du ste/_des kyang phyag rgya chen po grub pa'o zhes shes par bya'o/_/spyod pa gsungs pa/_sgom pa po zhes bya ba la sogs pa ste/_sgom par byed pa ni lha rnams kyi rnam pa ma byung ba nyid las bsnyen cing bsten pas na sgom pa po'o/_/bzang zhes pa ni lha rnams kyis bzang ba ste/_lha
[\[202a\]]
[\[202a.1\]]rnams dang rol par gyur pas na bzang po'o/_/rna cha dag la ji lta ba de bzhin du 'khor lo la sogs pa yang ste/_des na rus pa'i rna chas ni skyon med cing rol pa'i don du ste/_'dzin zhes pa'i rnam pas so/_/lag gdub gnyis zhes bya ba ni keng rus kyi phreng ba gnyis so/_/
[\[202a.2\]]bcu phyed ni bdud rtsi rnam pa lnga'o/_/bza' ba ni rnal 'byor pas gang gi tshe bdud rtsi za ba de'i tshe brtags nas bzar rung zhes shes par bya'o/_/de'i spyod pa yang ji lta bus she na/_gsungs pa/_he ru ka zhes bya ba la sogs pa gsungs te/_he ru ka'i sbyor ba ni gang gi tshe rtse gcig pa'i ting nge
[\[202a.3\]]'dzin de'i tshe'o/_/de la gnas pas za ba dang /_nyal ba la sogs pa rnam par mi rtog pas 'jig rten pa'i 'phrog pa'o/_/cis she na/_gsungs pa/_rigs lnga dag gis zhes pa ste/_bram ze dang /_rgyal rigs dang /_rje'u rigs dang /_dmangs rigs dang /_mthar skyes
[\[202a.4\]]rnams ji ltar gser gyi rnam pa lta bu rnams so/_/de nyid ji lta bu zhe na/_gsungs pa/_lnga zhes bya ba la sogs pa ste yang dag par ldan pa ni gang zhig tu bsdus pa ste/_lnga po rnams kyi rigs rnams so/_/des na/_rigs gcig tu ni rnam par brtag_/ces bya ba la/_na'i sgras ni khyad par
[\[202a.5\]]du gyur pa'i don to/_/rigs gcig pa rnams so/_/brtags te rnam par gzhag ces pa ni lhag ma'o/_/bram ze la sogs pa rnams las gang yang rung ba gcig po de nyid du brtags pa ni mchog ste/_gcig tu brtags pa mchog yin pas lnga po dag gis ci zhig bya ste/_bsdus
[\[202a.6\]]pa'i rnam pa zhes dgongs so/_/ji lta bu zhe na/_gsungs pa/_du ma nyid kyis ni zhes bya ba la sogs pa la/_du ma ni gcig las mi mthun pa ste/_mang po dag gi dbye ba'o/_/de dag gi rigs ni bram ze la sogs pa gzhan rnams dag gis ni mtshon par mi bya zhes pa ste/_gang gi phyir
[\[202a.7\]]khyad par gyi mtshon bya med pas so/_/des na yang gcig tu gyur pa'i rnam pa ni khyad par te mi phyed pa nyid do/_/ji lta bu zhe na/_brjod par bya ste/_'di lta ste dper na/_nyon mongs pa'i phung po dang /_khams dang /_skye mched rnams dang /_khu ba dang /_khrag la sogs pa rnams dang /
[\[202b\]]
[\[202b.1\]]skad cig ma dang /_stong pa nyid la sogs pa'i mtshan nyid can gyi chos rnams ni bram ze la sogs pa lnga po rnams la thun mong du mthong ba ste/_de dag gi dbye ba ni rnam par gzhag pa tsam mo/_/de bas na rigs gcig tu rnam par gzhag ste/_sgyu ma lta bu'i rnal 'byor pas tha snyad kyi lugs
[\[202b.2\]]tsam du gnas par bya zhes pa'o/_/nus pa dang mi ldan pas spyad par bya ba ma yin zhes pas na dngos grub bsgrub pa'i gnas gsungs pa/_shing gcig ces bya ba la sogs pa ste/_'dir yang mtshan mo zhes pa'i mthar tshig gsum gyi tshigs su bcad pa'o/_/gcig nye ba ma
[\[202b.3\]]yin pa dang /_gnyis ma yin pa dang /_grib ma ltos pa med pa'i khyad par du gyur pa'i shing dag go/_/bzang bar zhes bya ba ni rang gi khyim du sngar bsnyen pa byas pas rang gi 'dod pa'i lha rmi lam du mthong ba dang /_dang por nag po bsgom par bya/_/zhes bya ba la sogs pa le'u brgyad
[\[202b.4\]]pa las gsungs pa'i mtshan ma mthong ba dang /_sems bskyed pa la sogs pa dang /_ji ltar grub pa de ltar dgug pa la sogs pa'i dngos grub ni don du gang dur khrod la sogs pa rnams su bsgom pa de ni bzang bar brjod do/_/ma mo'i khyim zhes bya ba ni tshangs ma dang /_drag
[\[202b.5\]]mo la sogs pa ma mo bdun po de rnams kyi gzugs brnyan de dag gang du gnas pa de ni ma mo'i khyem mo/_/de dag ni mtshan mo yang ngo /_/yang na dben pa'am bas mtha' ru/_/zhes bya ba ni rang dbang du gnas pa'o/_/dben pa zhes pa ni ri'i bya skyibs la sogs pa'am/_ma
[\[202b.6\]]rungs pa'i skye bo spangs pa'o/_/bas mtha' zhes pa ni bar mtshams thag ring ba ste/_sgrib g.yogs kyis chod pa dag go/_/de lta bu ni bas mtha' ste gling la sogs pa'o/_/sgom pa bzang bar brjod par bya/_/zhes pa ni kun la sbyor ro/_/cung zad ces bya ba la sogs pa ni
[\[202b.7\]]ji lta bu yang ste/_gnas rnams su bsgom pa la sogs pa dang /_nor bu dang sngags la sogs pas nus pa thob pa'o/_/yang ci zhe na/_rtogs zhes bya bar 'brel te de dag gis ni phyag rgya chen po'i dngos grub kyang rtogs zhes pa'i don to/_/de yang sngags la sogs pa'i nus pa'i
[\[203a\]]
[\[203a.1\]]bya ba ni phyag rgya chen po'i dngos grub tu 'gyur ba'o/_/ji ltar byang chub sems dpa'i phyag dang zhabs la sogs par 'khor lo rtsibs stong dang ldan pa la sogs pa'i mtshan mar son pa ni yang dag par rdzogs pa'i byang chub tu 'gyur ba bzhin no/_/sngags la sogs
[\[203a.2\]]pa nus pa 'bras bur gyur pa mthong bas sangs rgyas su 'gyur bar byed par rjes su dpag go/_/ji ltar 'jig rten na yang grog ma 'pho ba la sogs pa'i mthong bar gyur pas de ma thag tu char 'byung ba bzhin no/_/sangs rgyas ji lta bur 'byung ba bzhin no/_/spyod pa byed pa ni 'dod ces pa
[\[203a.3\]]la/_ni'i sgra ni khyad par du gyur pa'i spyod pa byed ces pa'i don to/_/dngos grub kyi mtshan ma mthong bas spyod pa brtsam par bya'o zhes gsungs pa/_dngos grub ces bya ba la sogs pa la/_dngos grub ces bya ba ni phyag rgya chen po'i dngos grub bo/_/'dis ni zhes bya ba ni 'chad par
[\[203a.4\]]'gyur ba gang gi spyod pas so/_/spyod pa ni rig ma dang lhan cig 'grogs pas spyad par bya'o zhes gsungs pa/_shin tu bzhin bzangs zhes bya ba la sogs pa rang gi zhes bya ba ni/_bdag nyid kyis dbang bskur ba ste/_rang nyid kyi chos thams cad kyi man ngag de la sbyin par bya zhes bya
[\[203a.5\]]ba'i don to/_/sgrub pa po'i rang gi bdag nyid du gyur pas/_'khyud cing dbang bskur ba ni khrus byas pa dang ldan pa'o/_/kha cig ni sgrub pa pos ji srid du bdag gi bar byas pas so zhes pa'o/_/snying rje can zhes bya ba la/_snying rje de ni dngos grub tu 'gyur ba'i rtsa ba'o zhes pas na snying rje can te
[\[203a.6\]]snying rje dang ldan pa'o/_/des kyang /_snying rje dman na 'grub mi 'gyur/_/zhes pa 'di nyid kyi ngag las so/_/rdo rje bu mo zhes bya ba ni sngar gyi lo can bsten pas chos bsten par nus pa nyid kyi bu mo bskyed cing bsdu ba ste/_de yang bcu drug pa'i na so can no/_/gzung zhes pa ni lag pas
[\[203a.7\]]gzung zhing khyer ba ste/_'jug ces bya ba'i don to/_/rang gis dbang bskur zhes bstan pa ni rang gi khyim thab lta bu'am/_gzung zhing khyer zhes pas nges par bshad pa'o/_/spyod pa bya bar rtogs zhes bya ba ni de nyid nye bar bsdu ba'i don to/_/yang bskyar te bstan pa des na yang gang gi tshe 'di
[\[203b\]]
[\[203b.1\]]lta bu'i bu mo rnyed pa de'i nges pa'i dngos grub tu'o zhes shes par bya'o/_/rdo rje rigs kyi dngos med na/_/zhes bya ba la sogs pas ni phyogs gzhan ston par byed do/_/rang zhes bya ba ni rang gi mtshan nyid bstan pa'o/_/'dod pa ni rang gi'o/_/lha'i rigs ni de lta bu'o/_/gzhan zhes pa ni rdo rje'i rigs la
[\[203b.2\]]sogs pa rnams las te/_rdo rje rigs la sogs pa las gzhan pa zhes bya ba'i tha tshig go/_/de mtshon par byed pa yang /_skyes pa'am ni bud med kyi/_/gang gi srin lag rtsa ba na/_/rdo rje rtse dgu par gyur pa/_/mi bskyod pa ni dam pa'i rigs/_/zhes bya ba la sogs pa 'chad par 'gyur ro/_/phyogs gsum pa
[\[203b.3\]]gsungs pa/_yang na zhes bya ba la sogs pa la gzhan gyi rigs las byung ba zhes bya ba ni dga' bzang ma la sogs pa dgug pa'i rnal 'byor ma mchog rnyed pa'o/_/byang chub kyi sa bon ni rgyu'i chos rnams so/_/de'i bcug ces pa ni dgod cing gsol bar ston pa'o/_/des sbyangs pa zhes pa
[\[203b.4\]]ni tha mal pa'i gnas skabs las grol ba'o/_/gzung zhing khyer zhes pa ni de lta bu rnyed nas spyod pa bya'o zhes sngar gyi dang 'brel to/_/gal te zhes bya ba la sogs pa la/_rdo rje ni mi phyed pa ste/_sba ba dang /_gsang ba dang /_de kho na nyid ces pa'i bar du'o/_/de mngon par rtogs pas na tshig ces bya
[\[203b.5\]]ste rdo rje'i tshig go/_/des ldan pa ni 'brel ba ste/_glu blang zhes pa'i don to/_/dga' ba skyes zhes pa ni ngag gi bya ba bstan pa'o/_/lus kyi bya ba gsungs pa/_gal te dga' ba zhes bya ba la sogs pa la/_thar pa'i rgyu zhes bya ba ni so so'i skye bo'i gar rnams ni gzung ba la sogs pa'i mngon
[\[203b.6\]]par zhen pa de rnams rnal 'byor pas ni de la mngon par zhen pa med pa ste/_de bas na gar gyi bya ba ni thar pa'i rgyur gyur pa yin no/_/rdo rje rkang pa zhes pa ni gom stabs brgyad pa'o/_/de rnams ni du zhe na/_'di lta ste/_g.yas pa'i brla cung zad bskum ste rkang pa g.yas pas gnas pa ni mtho
[\[203b.7\]]gang tsam gyi steng du ni shin tu mnan par bya zhing rkang pa g.yon pas shar phyogs la sogs pa rnams su dgod cing bsgyur bar bya'o/_/de bzhin du g.yon pa'i brla bskums te rkang pa g.yon pas gnas te rkang pa g.yas pas bsgyur zhing dgod par yang de bzhin du bya'o/_/gang yang 'chad
[\[204a\]]
[\[204a.1\]]par 'gyur ba yang yin la de dag gi rkang stabs brgyad pa'i gar zhes pa ste/_rkang pa gcig la man ngag gis brgyad du bsgyur ba'o/_/yo gI zhes pa ni lha'i rnal 'byor dang ldan pas so/_/mnyam par gzhag pa zhes bya ba ni 'jig rten pa'i spyod pa la mos pa dang bral
[\[204a.2\]]zhing lha'i rnal 'byor nyid dam sems brtan pa'o/_/des na 'di nyid kyis ni sems kyi bya bar yang ston to/_/des na mngon par zhen pa med pa'i thar pa zhes bya bas yang dag par bsdus pa ste/_tha mal pa'i bya ba las bzlog pa'o/_/sems kyi bya ba brtan pa'i don du sngar gsungs
[\[204a.3\]]pa'i rgyan rnams kyi rnam par dag pa gsungs pa/_mi bskyod pa zhes bya ba la sogs pa'o/_/kha T+wAM ga gzugs shes rab ste/_/zhes pa ni kha T+wAM ga ni dngos po med pa rnam par dag pa'o/_/thabs kyi gzugs kyis cang te'u nyid/_/ces bya ba ni cang te'u brdung ba ste/_sgyu ma lta bu'i
[\[204a.4\]]rang bzhin du rnam par dag pa'o/_/de dag gis gnyis ka yang gzung bar bya zhes shes par bya'o/_/zhe sdang rnam par dag ces bya ba la gzung ba la sogs pa la zhe sdang bas na zhe sdang he ru ka'o/_/rna cha la sogs pa rnams ni 'jig rten pa'i tshul mi'i rus pa la sogs pa'i bdag nyid
[\[204a.5\]]rnams kyang mi bskyod pa la sogs pa'i bdag nyid du rnam par dag pas na/_mi'i rus pa la sogs pa'i rna cha la sogs pa rnams lha'i gzugs kyi bdag nyid can du rnam par dag pa'o/_/lha'i gzugs su rnam par dag pa yang bdag med pa nyid du rnam par dag par shes par bya'o/_/
[\[204a.6\]]de ltar yang tha mal gyi bag chags kyis bsgos pa'i glu rnams rnam par dag pa'i glu yin la de yang /_rnam par dag pa'i sngags yin la sngags kyang bdag med par rnam par dag pa'o/_/de ltar tha mal gyi lus kyi bya ba'i gar rnam par dag pa'i gar dang /_lha'i gzugs kyang bdag med
[\[204a.7\]]par rnam par dag pa zhes bya'o/_/de lta bu nyid gsungs pa/_sngags su gnas zhes bya ba la sogs pa ste/_glu dang gar dag ni bsgom pa dang bzlas pa'o/_/des na gnyis ka rnal 'byor pas spyad par bya'o zhes gsungs pa de'i phyir zhes bya ba la sogs pa la/_rtag par rtag tu zhes bya
[\[204b\]]
[\[204b.1\]]ba ni blang bar 'dod pa yang gang dang gang du dga' ba ma skyes pa de'i tshe ni len par 'dod pa med pa ste/_de dang der zhes pa'i don to/_/sman ni zhes bya ba la sman pa sangs rgyas bcom ldan 'das te/_nyon mongs pa thams cad kyi nad gso bar byed pa'i phyir ro/_/des na gsungs pa/_sman ni
[\[204b.2\]]bdud rtsi lnga'o/_/de yang sbar la sogs pas sbyangs te bza' bar bya'o/_/de skad du yang /_mi 'chi bcu phyed bza' ba zhes mdor bstan pa bshad pa'i tshig go/_/chu ni rtag par btung ba nyid/_/ces bya ba la 'ang gi sgra ni sdud par byed pa ste/_rtag tu ma yin par yang zhes pa ste/_dang
[\[204b.3\]]po'i don la gnyis pa'o/_/a ri ni dgra ste/_'dod chags la sogs rnams dang 'gal ba'i las rnams so/_/rtag par ni rgyun du gnas pa ste/_de dag nyid btung bar bya'o/_/de yang gang gi phyir chu la sogs pa 'thungs pas ni rdzing la sogs pa nas kyang zad par 'gro bas de
[\[204b.4\]]yang des stong ngo zhes brjod pa ltar 'dod chags la sogs pa rgyun du gnas pa rnams kyang /_rnal 'byor pas 'thungs na de dag kyang des der zad par 'gyur ro/_/sman la zos pa dag gis ni cir 'gyur zhe na/_gsungs pa/_rga shi zhes bya ba la sogs pa la/_rgas pa dang /_'chi
[\[204b.5\]]ba dag gis mi 'joms pa'o/_/gang yang cho ga 'dis ni rtag tu bsrung bar gyur pa yin te/_gang gi phyir kun kyang mngon sum nyid du 'chi ba la sogs pa med par 'gyur ba'o/_/'chi ba yang las dang nyon mongs pa'i dbang las gyur pa ste/_cho ga 'dis ni rnal 'byor pa rnams
[\[204b.6\]]las dang nyon mongs pa shin tu phra ba nyid du 'gyur ba'o/_/rgas pa dang 'chi ba ni ci zhe na/_des na rim pa 'di yang byang chub bsgrub pa la goms par byed pa ste/_bsrung ba'i 'khor lo la sogs pa dang 'dra'o/_/hUM byung ni lhag pa'i he ru ka ste/_de dang nye bar gyur pa yang hUM byung zhes de skad
[\[204b.7\]]du brjod pa'o/_/shing la sogs pa'i bdag nyid he ru ka'i skur bsam pa yin gyi mos pa tsam gyis ni ma yin no/_/de skad du yang /_sku gsung thugs kyi rdo rje rnams/_/lus ngag yid kyi sgom pa ste/_/rang bzhin nyid du byas pas na/_/des ni dngos grub thob pa'o/_/zhes gsungs so/_/
[\[205a\]]
[\[205a.1\]]lnga zhes bya ba la sogs pa ni rnam par snang mdzad la sogs pa rnam par dag pa'i thod pa rnam pa lnga dpral ba'i steng du 'dzin pa'o/_/rnal 'byor spyod pa zhes bya ba ni theg pa chen po gsang sngags kyi spyod pa'o/_/des na rnam pa lnga po la sogs pa de dag kyang sangs rgyas rnam pa
[\[205a.2\]]lnga'i rnam par dag par shes par bya'o/_/thal ba zhes pa ni dur khrod na gnas pas so/_/de bzhin du skra'i mchod phyir thogs pa yang ngo /_/rdo rje zhes bya ba la sogs pa la mi phyed pas na rdo rje ste gzung ba la sogs pa la mngon par zhen pa med pa'o/_/ji ltar zhe na ka ni bde ba skyong bar byed pas na
[\[205a.3\]]rdo rje thod pa'i he ru ka ste/_de'i spyod pa'o/_/brkam dang zhes bya ba ni gzung ba'i dngos po'o/_/rmongs dang zhes bya ba ni ma rig pa ste gzung ba la sogs pa'i mngon par zhen pa'o/_/des nye bar mtshon pas 'dod chags la sogs pa nyon mongs pa rnam pa lnga yang blta bar bya'o/_/chu ni rtag par
[\[205a.4\]]btung ba nyid/_/ces pa mdor bstan pa'i rgyas par bshad pa gnyis so/_/'jigs dang zhes bya ba ni rnam par g.yeng pa'o/_/khro zhes bya ba ni bdud rnam pa bzhi'i gnod pa 'ong ba las sems kyis 'joms pa'o/_/ngo tsha ba ni 'dzem pa ste sems kyi zhum pa'o/_/de'i bya ba ni brtan
[\[205a.5\]]pa'i bya ba la sogs pas spong ba'o/_/gnyid ces pa ni bdag med pa ste/_/'dzin pa'i bya ba la mi sems pa'o/_/de yang rkang pa la sogs pa'i thun mong du lha dang /_lha ma yin dang /_mi rnams dang /_dmyal ba dang /_yi dgas dang /_byol song la yang yod la/_ngo tsha ba'i
[\[205a.6\]]bya ba ni lha dang /_lha ma yin dang /_mi rnams la'o/_/de bas na thun mong dang /_khyad par gyi dngos grub rnams kyi nyon mongs pa dang /_nye ba'i nyon mongs pa spong ba'o/_/bdag nyid ces bya ba ni gnyug ma'i lus so/_/spangs na zhes bya ba ni nye bar 'tshe ba thams cad bcom nas spyod
[\[205a.7\]]pa bya'o zhes bya bar 'brel to/_/rnal 'byor pa bdag tu 'dzin pa med par gyur pas ni nyon mongs pas gnod pa ma yin pa'o/_/des na yang rnam par rtog pa dang bral bas kun du bzang po'i spyod pa byed pa nyid ni ci ste/_'dir the tshom du gyur ces dgongs so/_/lus kyi zhes bya ba la
[\[205b\]]
[\[205b.1\]]sogs pa la gang gtong bar byed pa ni len pa nyid gtso bo nyid yin gyi/_lus gtong ba ni gtso bo ma yin no/_/'o na lus gtong ba ma yin nam zhe na/_sems can thams cad la de ster bar byed pa yang de kun la ste/_sems can rnams nyid la'o/_/des na yang sems can
[\[205b.2\]]rnams nyid kyi don du khyad par bya ba'i tshul gyis spyad pa spyod par byed pa'o/_/ci yang 'dis bdag nyid kyi dngos po gtong bar byed pa yang rang gi sems nyid kyis te/_gang cung zad bsod nams ci skyes pa de dag thams cad kyang sems can thams cad kyi don du'o zhes shes par bya'o/_/
[\[205b.3\]]spyod pa 'di yang 'di ni sems can thams cad do snyam pa'i bsam pa 'dis lus 'di sbyin par byed pa'o zhes pa ni ma yin no/_/'o na de ji ltar lus de byin la spyod pa byed pa yin nam zhe na/_gsungs pa/_skal dang zhes bya ba la sogs pa la skal ba ni rang gi lus kyi mtshan nyid do/_/skal
[\[205b.4\]]min ni sems can thams cad kyi mtshan nyid de/_'di dag ni phan tshun ma yin par dgag pa'o/_/des na de dag nyid du dpyad par bya ba ma yin pa'o/_/bdag tu 'dzin pa med pas sems can thams cad dbyer med cing de rnams dang bdag nyid mi gzhan pa ni 'gro ba'i rang bzhin ni chos
[\[205b.5\]]kyi dbyings kyi rang bzhin du mnyam pa 'dis yin gyi gang phyir sbyin pa ni rnam par dpyad cing thams cad du sbyin par bya ba ma yin pa nyid do/_/des kyang der skal ba yang dag par 'byung bar 'gyur ba las so/_/de nyid 'chad par 'gyur te/_gang phyir 'gro kun nga las byung /_/srid gsum
[\[205b.6\]]po yang nga las byung /_/nga yis 'di kun khyab pa ste/_/'gro ba'i rang bzhin gzhan ma mthong /_/zhes pa'o/_/gang gi tshe rang bzhin mi 'byed pa'i blo skyes pa de'i spyod pa spyad par bya'o zhes dgongs so/_/brkam pa la sogs pa bstan pa'i bshad pa gsungs pa/_bza' bcas
[\[205b.7\]]zhes bya ba la sogs pa la bca' ba ni khur ba la sogs pa'o/_/bza' ba zhes pa ni gsol ba la sogs pa'o/_/btung ba nyid ni 'thung ba ste btung bya'i rdzas so/_/de yang ji ltar rnyed pa bza' ba'o/_/ci'i phyir zhe na/_gsungs pa/_zhen pa tsam zhes bya ba la sogs pa la/_gang gi
[\[206a\]]
[\[206a.1\]]phyir dngos po dang dngas po med par 'dzin pa nyid ni zhen pa ste de gtang bar bya'o/_/bza' dang bza' min zhes bya ba la sogs pas ni sngar gsungs pa'i rgyas par bshad pa'o/_/bla ma la bsnyen bkur ba'i don du gsungs pa/_dngos grub ces bya ba la sogs pa la/_
[\[206a.2\]]dngos grub ni dgug pa la sogs pa'o/_/yang dag ye shes zhes bya ba ni/_gnyis su med pa'i ye shes so/_/mngon phyag 'tshal zhes pa ni bla ma la zhes pa ste/_yi ge dgu pa'i tshig go/_/bsgom pa'i dus su yang mchod pa'i rjes la phyag bya bar blta'o zhes bstan to/_/de
[\[206a.3\]]dag ci'i phyir zhe na/_gsungs pa/_mnar med ces bya ba la sogs pa la/_spang ba ni btang ba ste ngo bo yang ngo /_/gal te bla ma la bkur sti mi byed pa de ni grub par gyur kyang de mnar med par 'gro ba yang cis 'grub par 'gyur zhes pa'o/_/bslab dang zhes pa ni bzo la sogs pa'i
[\[206a.4\]]rig pa bslab pa'o/_/cho ga ni skra bregs pa la sogs pa'i brtul zhugs 'dzin pa ste/_gang de mchod sbyin ni phyi rol gyi'o/_/dka' thub ni bud med dang /_nya dang /_sha la sogs pa spang ba'o/_/sngags dang bsam gtan rnam par spangs/_/zhes bya ba ni dgyes pa'i rdo rje'i
[\[206a.5\]]sngags dang /_bsam gtan gcig pu las gzhan pa'i lha'i sngags dang bsam gtan te de dag spang bar bya'o/_/yang na sngags dang bsam gtan ni las kyi tshogs bsgrub pa'i don du ste de dag spang bar bya'o/_/dam tshig ces pa ni 'jig rten pa'i rnam par gzhag pa'o/_/sdom
[\[206a.6\]]pa zhes pa ni 'jig rten las 'das pa'i bya ba nyid kyis so/_/de la 'jigs pa ni 'jigs pa'o/_/'jigs pa bstan pa'i bshad pa ni/_/brgya byin zhes bya ba la sogs pa ste/_ji ltar seng ge ni thams cad la dman par blta zhing gnod par yang mi byed pa'o/_/de bzhin du
[\[206a.7\]]rnal 'byor pas kyang ngo /_/snying rjes gzhan gyi don bya ba gsungs pa/_rnal 'byor pas sems can thams cad bsgral ba'i sems kyis dus thams cad du btung bar bya'o/_/snying rje ni srid pa ste de dang ma bral zhes pa'i don to/_/de dag ni rnal 'byor pa'i chos te/_sems
[\[206b\]]
[\[206b.1\]]can gyi don las gzhan pa'i bya ba med ces pa'o/_/des na gsungs pa kun gyis zhes bya ba la sogs pa'o/_/yang na snying rje'i bya ba rnal 'byor pa'i sems kyis btung ba ni 'thung ba ste/_bdag tu 'dzin pa thams cad 'thung zhes pa'i don to/_/chang dang bur chang la sogs pa
[\[206b.2\]]btung ba ni g.yeng ba byed pas na 'gog pa gsungs pa/_rnal 'byor zhes bya ba la sogs pa ste/_nus pa thob pa'i rnal 'byor pas yul dang /_dus dang /_gnas dag tu chang la sogs pa spyad par bya ba ma yin no zhes 'chad par 'gyur te/_de nas rang nyid btung bar bya/_/zhes
[\[206b.3\]]bya ba la sogs pa'o/_/de bzhin du gang gi tshe chang la spyod pa de'i tshe mchod par bya ba ma yin mod/_yang na gal te btung ba dang btung ba ma yin pa gnyis med pas btung bar bya zhing de'i tshe yang rtsed mor ni ma yin te/_/rnal 'byor nyams par 'gyur ba'i phyir ro/_/gzhan du na
[\[206b.4\]]sems can thams cad kyi don nyid lha'i rnal 'byor gyis bsgrub pa las nyams par 'gyur ro/_/de dag ni dgyes pa'i rdo rje'i rnam par 'grel pa las le'u drug pa'o//_//da ni spyod pa'i rnal 'byor pa rnams kyi grub pa'i rnal 'byor ma rnams blta ba'i don du/_gnas dang
[\[206b.5\]]zhing la sogs pa rnams su bgrod cing /_de rnams las mngon par 'dod pa'i grub pa'i mtha' bdag dang 'brel ba las rtogs pa'i phyir dang /_de rnams dang bdag mnyam zhing 'dra bar bskyed pa'i don du de dag gi brda ster bar rigs so zhes pa dang /_brda la goms par yang
[\[206b.6\]]rigs zhes pa'o/_/brda chen zhes gang mdor bstan pa nas brtsams te/_le'u gsungs pa/_de nas zhes bya ba la sogs pa ste/_ts+tsho ma'i sgra'i brda can te/_de yang brda dang ldan zhing phyag rgya'i rab tu dbye ba zhes pa'i bar du'o/_/gang gis zhes pa ni brda dang ldan pas so/_/spun
[\[206b.7\]]dang sring mo zhes pa ni thun mong gi grub pa'i mtha' gzung ba ste/_gang la des sor mo gcig gis 'ongs sam zhes pa de la gnyis byin pa des ni legs par 'ongs zhes pa'i don du brjod do/_/des na gsungs pa/_khyod legs 'ongs sam zhes pa la/_/brjod ces pa ni khyod legs
[\[207a\]]
[\[207a.1\]]par 'ongs sam zhes brjod pa'i don to/_/sor mo gcig ston par byed pa de la sor mo gnyis ston par byed pa ni shin tu legs par 'ongs pa rtogs pa'i don du ste/_gsungs pa/_gnyis kyis zhes bya ba la sogs pa ste/_bdag ni shin tu legs par 'ongs/_/
[\[207a.2\]]zhes pa'i don to/_/bsnyun gyi zhes bya ba la sogs pa yang sor mo gcig phyag rgya nyid phyag rgya'i lan du blta bar bya'o/_/gos ni zhes bya ba la sogs pa gos gyon pa dag las ji ltar 'dul bar byed pa'o/_/rtse gsum zhes bya ba ni mthe bos mthe chung mnan te sor mo gsum par
[\[207a.3\]]byas pa'o/_/'khor lo zhes bya ba ni mthe bo dang mdzub mo dag phan tshun du rtse mo sbyar te sor mo gsum dgrol ba sngon du 'gro bas zlum po'i rnam par 'chad par byed pa'o/_/phyag rgya zhes bya ba la sogs pa la/_phyag rgya ni rengs par byed cing 'gog par byed pa'o/_/phyag rgya dang
[\[207a.4\]]phyag rgya'i lan gyis mtshon par byas te/_phyag rgya'i lan ni dbye ba ste/_phyag rgya'i rjes la zhes pa'i don to/_/khyod kyis phyag rgya shes so zhes pa dang lan du rtogs so zhes dgongs so/_/gang gi phyir dam tshig 'di rnams dgyes pa'i rdo rje'i rnal 'byor pa dang /_rnal 'byor
[\[207a.5\]]ma rnams kyi yin pa des na ci zhe na/_gsungs pa/_/rnal 'byor mas smras pa zhes bya ba la sogs pa la/_rnal 'byor mas zhes pa ni rnal 'byor ma rnams so/_/des smras pa ni sgrub pa po la bstod pa'i phyag rgyar rtogs pa'o/_/bstod pa gsungs pa/_e ma zhes bya ba la
[\[207a.6\]]sogs pa ste/_khyod ni gsang ba chen po 'di lta bu rtogs pa zhes ngo mtshar ba'o/_/bu ni snying rje che zhes pa ni bod pa ste/_gang rnal 'byor ma rnams kyis de ni brtse ba dang ldan zhing 'gro ba'i don rdzogs par 'dod pa'o zhes de dag gis rtogs pa'o/_/gzhan yang ci zhe na/_gal
[\[207a.7\]]te zhes bya ba la sogs pa ste/_lag pa gnyis bskums pas phreng ba 'dzin zhing brtse bar gar byed pa de ni phreng ba'i lag pa'o/_/ston pa yang de yin te/_de dag gis ni 'du bar bya/_/zhes brjod pa'o/_/ji ltar me tog gi phreng bas ni 'du bar byed pa de bzhin du bdag kyang 'du bar bya
[\[207b\]]
[\[207b.1\]]zhes dgongs so/_/gzhan yang bstan par bya ba ci zhe na gsungs pa/_phreng ba zhes bya ba la sogs pa ste/_ji ltar na brtse bas gzung ba 'di ni de ltar na brtse bas btang ba ni mngon par btang ba'o/_/des na phreng ba yang yin la mngon par btang ba yang yin zhes phyis phan
[\[207b.2\]]tshun du bsdus pa'i tshig gi phrad do/_/des na yang phreng ba mngon par gtang bar byas nas phreng ba rnal 'byor pa la lan du/_phreng ba mngon par gtang byas nas/_/zhes bya ba brjod pas sngar gyi bya ba dag ces bya ba dang 'brel to/_/cis she na gsungs pa/_dam tshig ces bya ba
[\[207b.3\]]la sogs pa ste/_bdag nyid kyis dam tshig gam 'du ba'am/_tha snyad du gnas te dam bcas pa yin no/_/ji ltar zhe na gsungs pa/_phyi rol zhes bya ba ni 'gro ba dang de nyid du 'ong ba yang ngo /_/de'i don ni 'di yin te/_kye bu phyi rol du zhes pa dang /_gang du zhe na/_
[\[207b.4\]]gsungs pa/_de la 'du ba zhes pa'o/_/gang du 'gro zhe na/_gang la sa 'ongs pa der 'du ba'o/_/su zhe na gsungs pa/_bzang po spyod yul la gnas pa/_/zhes pa la bzang po'i rnal 'byor ma rnams dang 'du ba ni mchog ces gsungs pa gang dag dang mi 'bral lo zhes
[\[207b.5\]]pa'o/_/gang 'dus pa nyid ni bzang po'i rnal 'byor pa de dag dang mi 'bral bar nges par 'gro zhes pa'i tha tshig go/_/der yang rnal 'byor ma rnams 'dus pa ni 'jig rten pa'i tha snyad las 'das pa'i tshig tu khyod kyis byas pa'o zhes pa des na gsungs pa/_gang smras zhes bya ba
[\[207b.6\]]la sogs pa ste/_dam tshig la gnas pa la sogs pa ste/_phreng ba gtong bar ston pa'o/_/de nas yang phreng ba'i lag pas bdag nyid 'du bar bya'o zhes ston pa ni phreng ba btang bas mngon par 'du bar bya'o zhes ston pa'o/_/yang na 'jig rten las 'das pa'i rang gi grub
[\[207b.7\]]pa'i mtha' mi 'gog par bkug cing smra ba ste/_rnal 'byor mas de dag thams cad bya'o zhes brjod pa ste/_de dag gis ston pa ni phreng grub ces pa'o/_/de nas 'du ba'i gnas gsungs pa/_gnas dang zhes bya ba la sogs pa ste/_de dag kyang go sla'o/_/'di rnams zhes bya ba la
[\[208a\]]
[\[208a.1\]]sogs pa la/_'di rnams ni sa bcu gnyis po ste/_sa bcu gnyis rnam par dag pa zhes pa'i don to/_/sa bcu'i dbang phyug mgon po nyid/_/'dis ni gzhin gyis brjod mi bya/_/zhes bya ba ni gang gi phyir sa bcu'i dbang phyug dang /_mgon po he ru ka'i
[\[208a.2\]]gnas 'di rnams kyis brjod pa'o/_/cir 'gyur zhe na/_gzhan gyis ma yin par 'di nyid byang chub sems dpa'i ye shes kyis dag la dbyer mi phyed pas/_de'i rang bzhin te/_sa rnams rnam par dag pa zhes bya ba'i don to/_/de la sa rnams ni rab tu dga' ba la sogs pa'o/_/
[\[208a.3\]]de yang 'di lta ste/_sa dang po ni rab tu dga' ba'o/_/de bzhin du dri ma med pa dang /_'od byed pa dang /_'od 'phro ba dang /_sbyang dka' ba dang /_mngon du gyur pa dang /_ring du song ba dang /_mi g.yo ba dang /_legs pa'i blo gros dang /_chos kyi sprin no/_/sa bcu gcig pa ni
[\[208a.4\]]sangs rgyas kyi sa'o/_/sa de dag kyang ci'i phyir sangs rgyas bcom ldan 'das kyis sa dang po rab tu dga' ba zhes brjod ce na/_ci'i phyir na/_sangs rgyas kyi sa bcu gcig par brjod ces pa'i bar du'o/_/sa dang po ni bsam pa rgya che ba dang /_'jig rten las 'das pa'i
[\[208a.5\]]sems thob pa dang /_brtse bas rgyas shing rab tu dga' ba 'dzin pas na rab tu dga' ba zhes brjod do/_/sa gnyis pa ni bde ba thams cad skyes pas tshul khrims 'chal ba'i dri ma dang bral ba 'dzin pas na dri ma med ces brjod do/_/sa gsum pa ni snang ba tshad med pa bsten cing gzung
[\[208a.6\]]ste de'i ting nge 'dzin dang de'i thos pa dang /_bsam pa yang 'chang bas na 'od byed pa zhes brjod do/_/sa bzhi pa ni nyon mongs pa'i bud shing ye shes kyi 'od zer gyis bsregs par gyur pas ni de'i byang chub kyi chos bsgoms pas na 'od 'phro ba zhes brjod do/_/sa lnga pa ni de rnams nyid byang
[\[208a.7\]]chub kyi phyogs kyi chos rnams te/_de bsgoms pa'i thabs lus nyon mongs par gnas pa de 'dzin par byed pas na sbyang dka' ba zhes brjod do/_/sa drug pa ni mngon par 'du byed ba la rab tu 'jug pa bsgoms pas mngon sum du byed cing /_phal cher mtshan ma med pa yid la byas pa
[\[208b\]]
[\[208b.1\]]'dzin par byed pas ni mngon du byed pa zhes brjod do/_/sa bdun pa ni bar chad med cing rgyun ma chad par mtshan ma yid la byed pas ring por 'jug cing rnam par dag pa'i sa la rab tu 'jug pa/_'dzin par byed pas na ring du song zhes brjod do/_/sa brgyad pa ni mtshan ma med pa lhun gyis
[\[208b.2\]]grub pas/_mtshan ma dang nyon mongs pa'i tshogs rnams kyis mi g.yo bar 'dzin pas na mi g.yo ba zhes brjod do/_/sa dgu pa ni rnam pa thams cad du chos ston pa la gnas shing skyon med pa shin tu rgyas pa thob pa 'dzin pas na legs pa'i blo gros zhes brjod do/_/sa bcu pa ni
[\[208b.3\]]nam mkha' ltar lus kyi gnas ngan len pa dag la sprin chen po dang /_chos kyi mdzod lta bu nas spros shing gsal bar byed pa 'dzin par byed pas na chos kyi sprin zhes brjod do/_/sa bcu gcig pa ni shin tu phra ba'i nyon mongs pa'i sgrib pa rab tu 'joms shing nyon mongs pa 'joms
[\[208b.4\]]pa la thogs pa med pa rnam pa thams cad du mngon par byang chub pa 'dzin par byed pas na sangs rgyas kun du 'od ces brjod do/_/mos pa spyod pa'i sa ni thams cad kyi nang du chud pa ste/_tha mi dad pa'i phyir ro/_/sangs rgyas kyis yang 'bras bur gyur pas logs shig tu ma bstan pas
[\[208b.5\]]bcu ste/_rab tu dga' ba la sogs pa dang /_gnas la sogs pa rim pa ji lta ba bzhin du sbyar bar bya'o/_/mos pa spyod pa'i sa dang /_sangs rgyas kyi sa ni dur khrod dang /_nye ba'i dur khrod pa ji lta ba bzhin du sbyar ro/_/yul bstan pa'i rjes la ngas bstan pa'i don du gsungs pa/_
[\[208b.6\]]nyin par nyid kyang zhes bya ba la sogs pa ste/_yi dgas zla phyed ces bya ba'i yi dgas rnams ni mngon par 'dod pa'o/_/zla ba phyed ni phyogs te de yang nag po nyid do/_/yang na yi dgas ni rdo rje 'chang chen po ste/_bdag gi sdig pa rnams bskul zhing 'khor ba'i 'gro ba rnams der khyer
[\[208b.7\]]bar byed pas na'o/_/de skad du yang /_sdig pa thams cad skul byed cing /_/'khor ba dag ni sgrol ba po/_/des na nga ni yi dgas gsungs/_/chos kun rnam par dag pa'o/_/zhes gsungs so/_/lhag ma'i don ni snga ma bzhin no/_/rgyal mtshan zhes bya ba la/_gang mngon par
[\[209a\]]
[\[209a.1\]]'phyang ba thams cad rgyal mtshan no/_/mtshon bsnun zhes bya ba ni g.yul ngor bsnun pa'o/_/lan bdun pa yang zhes bya ba la/_lan bdun du bar ma chad par mir skyes pa gang yin pa de ni lan bdun pa ste/_bsod nams dang ldan pa'i skyes bu'o/_/de
[\[209a.2\]]dag thams cad kyis kyang dam tshig nye bar mtshon pa zhes pa ni lhag ma'o/_/bza' bar bya zhes pa ni chang dag kyang btung bar bya ste zhes dgongs so/_/de yang dam tshig tu btung ba ma yin pa ste/_'on kyang sems cung zad yang dag par dga' ba'i don du'o/_/de yang gang gi
[\[209a.3\]]phyir 'chad par 'gyur te/_de ni chang yang 'thung bar byed/_/de nas rab tu brtul zhugs can/_/zhes pa'o/_/de yang rnal 'byor pas khyad par du lan bdun pa'i sha zhim par bza' bar bya ba yin la/_de yang thun mong du ni khyab pa'i snying rje can gyis so/_/gang zhig rang la
[\[209a.4\]]chags pas za ba de ni bdag nyid slu bar rtogs nas gsungs pa/_snying rje zhes bya ba la sogs pa ste/_de yang bdag ni rtag pa dang /_gtsang ba dang /_snying po can dang /_bdag po zhes phung po lngar mnyam pas na bdag nyid bde ba dang /_bdag nyid sdug bsngal ba dang bral bar
[\[209a.5\]]'dod cing bdag nyid la snying rje bskyed nas rang gi ra la sogs pa mtho ris kyi don du gsod par byed pa'i slu bar byed pa 'ba' zhig pa nyid de/_gang gi phyir de lta bu nyid byas pa las 'bras bu shin tu med pa nyid kyi phyir ro/_/sus byed ce na/_lan du brjod pa/_mkhas pas so zhes pa ni bzhad
[\[209a.6\]]gad dang bcas pa'i tshig nyid de/_de yang mkhas pa ni bram ze la sogs pa'i ngag la dad pa'o/_/de skad du yang /_rang gi ra la sogs pa gsod ces pa ni rig byed pa'i ngag go/_/rigs kun la ni bza' bya ba/_/rtag tu sder chags lnga lnga ste/_/ri bong gzugs mo byi thur dang /_/ba men
[\[209a.7\]]dang ni rus sbal dang /_/bse dang rnam pa lnga po yin/_/zhes drang srong ba'i tshig go/_/rnam shes stobs dang shugs kyis ni/_/dud 'gro skye ba bdun gyi mthar/_/rnam pa gang dang gang gis ni/_/blo dang ldan pas bkug ste bza'/_/zhes pa ni bde byed pa'i'o/_/des na bza' ba yang bsod pa
[\[209b\]]
[\[209b.1\]]nyid nye bar mtshon pa yin zhing gzhan du na mi gtsang ba nyid du thal bar 'gyur te/_rnam pa gang dang gang gis bkug pa'i khyad par lags so/_/de nas gang gi phyir de rnams ni mkhas pa ltar snang ba yin te/_rang gi lung dang yang 'gal bar spyod cing don med pa'i cha la brten pa'i the tshom la
[\[209b.2\]]rab tu 'jug pa'i phyir ro/_/de skad du yang /_rig byed pa na re/_gang gi phyir snying rje chos kyi gtso zhes pa'i phyir dang /_ri dwags sha sred mchod sbyin byed/_/las kyi bsod nams dman par skyes/_/zhes drang srong las khyab pa dang ldan pa'o zhes gsungs so/_/de la ri dwags kyi shal
[\[209b.3\]]chags shing sred pas srogs chags su skye'o zhes pa ni khyab pa ma grub pa'o/_/yang bde byed kyis gsungs pa/_thog mar snying rje rgyas par bya/_/zhes pa'o/_/des na yang srog bcad pa las phung bar 'gyur bas na don du nges nas de la rab tu 'jug pa'i mkhas pa zhes pa ni ji ltar bzhad
[\[209b.4\]]gad kyi gnas ma yin/_la lar yang mkhas pa'o zhes pa'i tshig yod do/_/de'i don ni bdag nyid la snying rje bskyed cing gsod par byed pa de ni mkhas shing rig pa dang ldan pa dang /_shes rab dang ldan pa'o zhes pa'i gtam rgyud dag las so/_/der ni sngar gyi rig pa yis/_/
[\[209b.5\]]phyin ci log ces pa la/_mkhas pa ma yin par bshad pa'o/_/des na yang snying rjes 'gro ba'i sdug bsngal 'phrog par bzhed pa'i mdzad pa ni dngos grub thams cad kyi rgyu'o zhes de rtogs pa'i don du gsungs pa/_snying rje zhes bya ba la sogs pa la/_snying rje ni sdug bsngal dang /_
[\[209b.6\]]sdug bsngal gyi rgyu'i 'gro ba 'don par 'dod pa'i mtshan nyid can no/_/gang de lta bu yin na mngon spyod la sogs pa ji ltar gsungs she na/_gdug pa zhes bya ba la sogs pa la/_gdug pa ni dkon mchog gsum la gnod pa la sogs pa'i las kyis bdag nyid la sdug bsngal
[\[209b.7\]]'phel bar byed pas na ma rungs pa ste/_de rnams kyi de dag spangs pas yang dag pa'i lam la sbyar ba'i don du mngon spyod la sogs pa thams cad ni rab tu grags par zad do/_/de yang ji lta bu zhe na/_gsungs pa/_cho ga'i gtso bo zhes bya ba la sogs pa la/_cho ga zhes pa ni cho gas sgrub par
[\[210a\]]
[\[210a.1\]]byed pa'o/_/de yang gtso bo ste mchog go/_/des na cho ga'i gtso bo'i sgras ni gtso bo'i cho ga zhes shes par bya ste snying rje brjod par bya ba'i don gyi nang nas phul du byung ba'i phyir ro/_/snying rje phal che ba'i yid can nyid la mngon spyod la sogs pa rjes su gnang ba yin no/_/de bas
[\[210a.2\]]na yang ci'i phyir gdug pa la sdug bsngal ster zhe na/_gang ji srid du sdig pa'i rgyu las ldog pa de srid du sems can la sbyor ba dang bral bas ni ma yin no/_/'dis kyang mngon spyod la sogs pa'i blo yang snying rje'i rab tu sbyor ba'i khyad par las so/_/de la 'du ba'i gnas su gang bya ba'i
[\[210a.3\]]don du bstan pa gsungs pa/_de la 'di ltar zhes bya ba la sogs pa la/_nyin mo bcom ldan rdo rje can/_/zhes pa ni nyin mo thabs kyi cha'o/_/de yang gsal ba'i bdag nyid las yon tan du gyur pa'o/_/mtshan mo ni shes rab kyi cha ste/_de yang dri ma dang bral bas na skyon no/_/yon
[\[210a.4\]]tan dang skyon dag ni thabs dang shes rab dag go/_/des na yon tan dang skyon gyi rang bzhin ni 'gro ba dang 'ong ba'i dus su'o/_/de ltar na thams cad kyang yon tan dang skyon las ma gtogs pa mya ngan las 'das pa dang 'khor ba ji lta bu zhes pa'o/_/de lta na yon tan dang skyon yang res 'ga'
[\[210a.5\]]ni mya ngan las 'das pa'o/_/res 'ga' ni 'khor ba ste/_ma dag pas yon tan yang 'khor ba'o/_/rnam par dag pa las ni skyon dag kyang mya ngan las 'das pa'o/_/de yang mngon par zhen pa dang ldan pas ni mya ngan las 'das pa yang skyon no/_/mngon par zhen pa med pas ni
[\[210a.6\]]'khor ba yang yon tan no zhes pa'o/_/mi bya cung zad ces bya ba la sogs pa la/_skyes bu dam pa'i bya ba ni bya zhes pa ste/_sbyin pa la sogs pa'o/_/de las bzlog pas ni mi bya ba'o/_/yod ma yin zhes pa ni med pa'o/_/mi bza' zhes bya ba ni bza' bar bya ba ma yin pa go ku da
[\[210a.7\]]ha na la sogs pa'o/_/yod ma yin zhes pa ni de lta mod kyi 'di dag bza' ba nyid do/_/mi bsam zhes bya ba ni bzang po'i bya ba byed pas mi bsam zhes pa ste/_pha rol gyi don du mi 'gyur ba bsam par bya ba ma yin pas so/_/mi smra zhes bya ba ni ngo tsha ba'i gtam bzung nas mi brjod pa
[\[210b\]]
[\[210b.1\]]ste/_pha rol po dag la gsal bar mi ston pa'i tshig go/_/yang mi dge ba de dag mi brjod pas ni de med pa'o/_/'dis ni sdig pa bshags par yang bstan to/_/yang na bya ba ma yin pa la sogs pa thams cad nyid de/_gang 'jig rten pa dang 'gal ba de med pa'o/_/de med pa ni
[\[210b.2\]]ma yin pa ste/_srog gcod pa la sogs pa gsum ni lus kyi nyes par spyod pa'o/_/ngag gi nyes par spyod pa ni brdzun la sogs pa rnam pa bzhi'o/_/yid kyi nyes par spyod pa ni brnab sems la sogs pa gsum ste/_des na lus kyi zhes bya ba la sogs pa ni blang bar bya ba ma
[\[210b.3\]]yin zhes bya ba ste/_de rnams ni rang bzhin gyis kha na ma tho ba dang bcas pa'i phyir ro/_/des na gang gi phyir dge ba kun kyang sgyu ma lta bur lhag par mos par bya zhing mi dge ba ma yin par rtag tu byang chub kyi spyod pa nyid las te de'i'o/_/bdag dang gzhan la brje ba gsungs pa
[\[210b.4\]]ji ltar zhes bya ba la sogs pa la ji ltar bdag ni bdag dang nga'o zhes nga rgyal ba de bzhin du sems can pha rol po dag la'o/_/gzhan zhes bya ba ni gzhan du nga rgyal ba de bzhin du bdag nyid la yang bya'o/_/de ni gang sngar gsungs te/_lus kyi sbyin pa byin nas ni/_/phyi nas spyod pa yang dag
[\[210b.5\]]spyad/_/ces pa'o/_/bza' dang zhes bya ba la sogs pa ni kha da naM ste/_da phyis pa las so/_/kha nu a pa da ra na gcod cing bza' ba'i sgra'i byings las rab tu sbyor ba'o/_/spyod pa'i le'ur bstan pa'i gar dang glu'i rnam par dag pa bshad pa gsungs pa/_ji snyed ces bya ba la sogs pa'o/_/
[\[210b.6\]]nam gyi tshe zhe na/_gsungs pa/_gang gi tshe dpal he ru ka'i go 'phang la rnal 'byor pa gnas pa de'i tshe de lta bu yin no/_/de la 'dod pa'i lha dpal he ru ka kun brjod pa'i don du gsungs pa/_dpal zhes bya ba la sogs pa la/_dpal gyi sgras ni gnyis su med pa'i ye shes te/_gzung
[\[210b.7\]]ba dang 'dzin pa la sogs pa dang bral bas so/_/he ni rgyu sogs stong pa nyid/_/ces bya ba la/_ha'i sgra'i byings las i stengs su rkyen dang ldan pa phyi bas he'o/_/ni i di'i sgra las i phyis pas des na yang he zhes bya ste rnyed pas he ni zhes par sbyar ro/_/des na rgyu la sogs
[\[211a\]]
[\[211a.1\]]pa stong pa nyid ni he'i sgra zhes pa'i don to/_/du ni tshogs dang bral ba zhes bya ba la/_tshogs ni lha la sogs pa rtog cing dpyod pa ste de dang bral ba ni lha rnams dngos po med par 'gyur zhing /_des na yang lhar skye bar gyur cig ces bya ba la sogs pa'i smon lam dang
[\[211a.2\]]bral ba'o/_/gang las she na/_ru yig gi don gyis so/_/des na stong pa nyid dang /_mtshan ma med pa dang /_smon pa med pa'i mtshan nyid can gyi rnam par thar pa'i sgo gsum po 'di dag gis bsdus so/_/ka ni gang du'ang mi gnas zhes bya ba la/_gnas pa ni gnas pas nye
[\[211a.3\]]bar mtshon pa nyid de/_skye ba dang 'jig pa yang gzung ngo /_/des na yang don dam par gnas la sogs pa ni gang du yang yod pa ma yin te/_kun rdzob tu ni yod do zhes dgongs so/_/ro mnyam pa'i rang bzhin du nye bar bsdu ba ni sgo nas gang dang gang rnams zhes bya ba la sogs
[\[211a.4\]]pa ste/_skye bo zhes pa ni shes pa'i rten gyis ngo bo las skye zhing rab tu 'byung bas na skye bo zhes pa ste/_lus la sogs pa'i dbang po rnams so/_/sha zhes bya ba ni yul rnams te/_sha dang chos mthun pas na sha'o/_/sems nyid kyis thams cad bza' ba yang brkam
[\[211a.5\]]chags dang bral bar bya'o/_/de bzhin du yul rnams la yang ngo /_/mkhas pas bza' bya ba zhes bya ba la/_mkhas pa ni gzung ba med par gnas pa ste/_skye bo gang dang gang rnams kyi yul gyi bza' bya za ba tsam byed pa'o/_/de dang de'i yul so so bdag ni ji ltar dbang du byed
[\[211a.6\]]par gyur pa'i sems can te/_dbang po dang skye mched la sogs pa mthun par 'gro ba ste/_ji ltar 'dod pa ltar zhes pa'i don to/_/de bas na yul rnam par dag pa'i longs spyod pa'i dbang pos longs spyod pas ni srid pa'i btson rar mi ltung zhing /_mi gnas pa'i mya ngan
[\[211a.7\]]las 'das pa'i skam sar gnas par brjod do/_/de yang 'chad par 'gyur te/_dag pas dug med byas nas ni/_/bsten bya 'di dag bsten pa nyid/_/ces pa'o/_/des na dbang por gnas pa ro mnyam pa'i rang bzhin gyi 'bras bu'o/_/yang na skye bo dbang po la brten nas yul
[\[211b\]]
[\[211b.1\]]la dmigs pa skye zhes pas na skye bo'o/_/skye bo'i zhes pa ni byed pa'i don gyis drug pa'o/_/de'i don ni 'di yin te/_dbang po 'di rnams la rnam par shis pa rnams brten pa nyid ngo zhes sbyar te/_yul rnams la dmigs zhes par 'brel to/_/lhag ma ni snga ma bzhin no/_/
[\[211b.2\]]gang las she na gsungs pa/_rdo rje thod pa'i sbyor ba zhes bya ba la/_rdo rje ni mi phyed pa ste rtog pa med pa nyid do/_/kaM ni bde ba ste skyong bas na rdo rje thod pa'o/_/de'i sbyor ba ni dpal he ru ka'i sbyor ba ste ting nge 'dzin to/_/des na brda dang gnas la sogs pa gang du gtan la
[\[211b.3\]]'bebs pa'i le'u la brda dang gnas gtan la 'bebs pa'i le'u zhes bya'o/_/de dag ni dgyes pa'i rdo rje'i rnam par 'grel pa las le'u bdun pa'o//_//da ni rnal 'byor ma rnams kyis gsungs pa dang /_ma gsungs pa'i rgyu rtogs par bya ba'i phyir dang /_gnas
[\[211b.4\]]dang byed rgyu nges par bshad pa'i don du rnal 'byor ma'i le'u gsungs pa/_de nas zhes bya ba la sogs pa ni/_rnal 'byor ma'i skye gnas dang byed rgyu bstan pa'i dbang du byas pa'o/_/rnal 'byor ma ni bdag med ma la sogs pa rnams sam/_rnal 'byor ma rnams so/_/
[\[211b.5\]]des na bdag med ma la sogs pa'i 'khor lo ni/_rnal 'byor ma'i 'khor lo yin pa ste/_rnal 'byor ma rnams kyang so sor mngon par byang chub pa lngas bskyed pa ste rang gtso bor gyur pa las so/_/bdag med ma yang dkyil 'khor gyi gtso bor gyur pas so/_/de yang
[\[211b.6\]]'chad par 'gyur te/_bdag med rnal 'byor ldan pa yis/_/zhes pa'o/_/nam mkha'i khams su zhes pa ni stong pa nyid do/_/b+ha ga zhes pa ni stong pa nyid bsgom par byas nas rdo rje ra ba la sogs pa'i dbus su skad cig tsam gyis chos 'byung gi phyag rgya gru gsum gyen du gnas pa'i
[\[211b.7\]]nang gi dbus su sna tshogs pad+ma dang /_sna tshogs rdo rje la gnas par bsams pa'o/_/de'i dbus su sna tshogs rdo rje'i lte ba la 'chad par 'gyur ba bsgom zhing brtag par bya'o/_/de nyid gsungs pa/_'khor lo zhes bya ba la sogs pa la lha rnams bsgom pa las sngon du 'chad par
[\[212a\]]
[\[212a.1\]]'gyur ba'i gzhal yas khang gi rim pa'i lugs las mi 'da' bar bsgom par bya zhes 'dir blang bar bya'o/_/lha rnams ji ltar 'byung ba nyid/_/ces bya ba ni phyi nas gzhal yas khang du lha rnams kyi tshogs rim par bskyed pa las mi 'da' bar bsgom par bya zhes
[\[212a.2\]]pa'i don to/_/gzhal yas khang bskyed pa'i tshul gsungs pa/_sa dang zhes bya ba la sogs pa la/_sa'i dkyil 'khor ni laM las byung ba'o/_/chu'i zhes pa ni baM las byung ba'i chu'i dkyil 'khor ro/_/sngon zhes pa ni gzhal yas khang gi rgyur ro/_/de lta bu'i khyad par ni sngar gyi
[\[212a.3\]]dang gzhan dag la yang sbyar bar bya'o/_/ji ltar rigs pa zhes pa ni rim pa ji lta ba bzhin du bkod pa'o/_/byin za zhes pa ni raM las byung ba'i me'i dkyil 'khor ro/_/lha rnams ni rol pas na lha ste rengs pa la sogs pa'i mtshan nyid do/_/de yang 'phel zhing rgyas pas na
[\[212a.4\]]lha rnams te/_laM yig la sogs pa'i sa bon gyi yi ge rnams so/_/de rnams la lha rnams zhes bya ba ni lnga pa'i don la drug pa'o/_/rlung chen zhes pa ni yaM las skyes pa'i rlung gi dkyil 'khor zhes pa'i don to/_/sgom pa po zhes pa ni sems tsam gyi gzugs te/_sems nyid
[\[212a.5\]]sa la sogs pa'i rang bzhin du byung zhes pa'i don to/_/ji ltar byas nas 'di dag sgom par byed ce na/_gsungs pa/_ji ltar rigs zhes pa ste/_laM yig la sogs pa'i rnam pa las rim pa ji lta ba bzhin du sa la sogs pa'i dkyil 'khor rnams bskyed par gyur pa ni bsdus pa'i
[\[212a.6\]]don to/_/chos 'byung las skyes 'khor lo zhes pa ni chos 'byung gi phyag rgya'i dbus su gnas pa'i sna tshogs pad+ma dang /_sna tshogs rdo rje'i lte bar sa la sogs pa'i dkyil 'khor yongs su gyur pa las gzhal yas khang bsgom par bya zhes pa ste thun mong ngo /_/khyad par gsungs
[\[212a.7\]]pa/_rim pa gnyis zhes pa ste/_bdag med pa'i dkyil 'khor gyi mtshan nyid do/_/dag pa zhes pa ni dus rib bor gus pa rgyun mi 'chad par goms pa las sgrib pa thams cad rnam par dag pa'o/_/skyon med pa zhes pa ni gzugs la sogs pa'i rnam par rtog pa'i skyon te/_de
[\[212b\]]
[\[212b.1\]]yang gang gi phyir don dam par de las nges par 'byung ba ste/_de bzhin du'o/_/yang na me long ye shes kyi rang bzhin gyis dri ma med cing rang gi nyes pa dang chos mthun pas na skyon te/_gang gi tshe mthong ba tsam gyis nyon mongs pa las nges par byung ba ni sems can rnams las so zhes de bzhin
[\[212b.2\]]du brjod pa ste/_de dag kyang thun mong ngo /_/'phar ma gnyis bstan pa'i bshad pa gsungs pa/_ze 'bru las ni gcig gyur te/_/zhes pa la pad+ma la sogs pa las ma gtogs par ni ze'u 'bru 'byung ba ma yin no/_/des na pad+ma 'dab ma bzhi'i ze 'bru zhes man ngag tu ston to/_/nang
[\[212b.3\]]gi 'phar mas gcig gyur pa'o/_/gru gsum gyis ni phyi ma brjod/_/ces pa ni chos 'byung gi nang du son pa gru gsum gyi rnam pa'i nam mkhar ston pa ni phyi ma ste phyi rol gyi 'phar ma nyid do/_/de yang gru bzhi la sogs pa dang ldan pa ste/_gru bzhi pa la sogs pa ni 'chad par 'gyur ba
[\[212b.4\]]thun mong gi mtshan nyid las so/_/gdan rnams gsungs pa ni de dbus zhes bya ba la sogs pa la/_de dbus shi ba rnam par bsam/_/zhes pa ni yi ge dgu pa'i tshig ste 'phar ma gnyis pa'i gzhal yas khang gi dbus su ro bsam par bya'o/_/ji lta bu zhe na/_gsungs pa/_
[\[212b.5\]]bco lnga'i gdan gyi bdag nyid la ni gang yang nyi ma'i dkyil 'khor bco lnga'i bdag nyid ni bco lnga'o/_/ro zhes pa ni rigs tsam du byas pas gcig gi tshig go/_/nyi ma'i dkyil 'khor bco lnga'i gdan du yongs su gyur pa de ru ro bco lnga bsam zhes pa'i don to/_/nyi ma'i gdan rnams
[\[212b.6\]]kyang lha mo rnams khros pa'i bdag nyid yin pa'i phyir yin gyis/_zla ba'i gdan ni ston pa'i tshig med pas so/_/A li zla ba kA li nyi/_/sa bon nang du son gyur pa/_/zhes bstan pa'i bshad pa gsungs pa/_de'i zhes bya ba la sogs pa la de'i steng du nyi ma'i gdan/_de'i steng du
[\[212b.7\]]zla ba/_de'i steng du yang mtshan bzang po sum cu rtsa gnyis rnam par dag pa dbyangs yig bcu drug nyis 'gyur ro/_/dpe byad bzang po brgyad cu rnam par dag pa lce rtse cung zad bskyod pas brjod pa'i bye brag gi dbye ba Da D+ha da d+ha ya la'i gsal byed drug dang bcas pa nyis 'gyur dang /_ka la
[\[213a\]]
[\[213a.1\]]sogs pa gsal byed sum cu rtsa bzhi'o/_/zla ba'i steng du sa bon nyid ces pa ni gsal byed dang dbyangs kyi tshogs gnyis ka yang mnan pa'i zla ba'i steng du rang gi sa bon yongs su gyur pa las mtshan ma ste/_de'i lte bar sa bon gnas pa'o/_/de ltar ni 'chad
[\[213a.2\]]par 'gyur te/_rang lha'i sa bon phyag mtshan ni/_/so sor rtog pa nyid du brjod ces pa'o/_/phyi nas bdud las rgyal bas mnan/_/zhes pa ni de thams cad bdud las rgyal bas mnan zhes pa'i don to/_/gnyis 'dus pa las bde chen po/_/zhes pa ni zla ba dang nyi ma dag stong pa
[\[213a.3\]]dang /_snying rje'i rang bzhin gnyis 'dus shing dbyer med par mi phyed pa las bde ba chen po'o/_/de ltar yang 'chad par 'gyur te/_A li shes rab kA li thabs/_/zla ba nyi ma rab dbye ba/_/zhes pa'o/_/a la sogs pa dang ka la sogs pa nyi ma nyid du rnam par gzhag
[\[213a.4\]]par bya ba gsungs pa/_A li zla ba'i gzugs kyis gnas/_/zhes pa ni dbang bskur ba'i dkyil 'khor du bstan pa'i don du gsungs pa/_zla ba zhes bya ba la sogs pa ste/_zla ba nyi ma zhes pa ni zla ba dang nyi ma dag a la sogs pa dang /_ka la sogs pa nyid 'dus shing 'brel
[\[213a.5\]]ba ni 'brel ba las so/_/gang dag ce na gsungs pa/_gnyis zhes pa ste/_rdo rje sems dpa' dang /_bdag med ma gnyis so/_/de yang ci zhe na/_gsungs pa/_dkar mo la sogs zhes pa la/_/mngon par byang chub lnga dag las/_/rdo rje 'chang du gyur pa'i ba spu'i bu ga dag
[\[213a.6\]]tu a la sogs pa dang /_ka la sogs pa'i yi ge'i tshogs rab tu zhugs shing de bzhin du phyung nas/_bdag med ma'i nang du zhugs nas gcig tu gyur cing chos 'byung du zhu bar gyur par bsam par bya'o/_/de nas zhu ba bsdus pa las lha dgu'i bdag nyid can gtso bo rdo rje
[\[213a.7\]]sems dpa' sems can dbang bskur ba'i don du dkyil 'khor sprul pa'o zhes dgongs so/_/de la yang a la sogs pa dang /_ka la sogs bzhu ba'i sems can rnams dbang bskur bas dam pa'i bde ba thob pa las skyes pa'o zhes shes par bya'o/_/yang 'chad par 'gyur te/
[\[213b\]]
[\[213b.1\]]thabs dang shes bar rang bzhin las/_/'jig rten gsum po de las skyes/_/zhes pa'o/_/zla ba la sogs pa rnams me long lta bu'i ye shes la sogs par rnam par dag par gsungs pa/_me long zhes bya ba la sogs pa ste/_cung zad kun nas blta zhing dmigs te rab tu
[\[213b.2\]]gnas par byas pa las gang gi phyir gzung ba la sogs pa'i bdag nyid can gyi dngos po rnams ni bden pa yang ma yin brdzun pa yang ma yin pa'i phyir/_me long dang chos mthun pa ste/_gzugs brnyan dang 'dra ba las so/_/ye shes kyang yul du dmigs pa'i phyir te/_
[\[213b.3\]]ye shes rjes su 'jug cing gong nas gong du 'gro ba ni me long lta bu'i ye shes kyis de sbyor ba ste me long lta bu'i ye shes so/_/mnyam pa nyid ni chos rnams rang bzhin med pa'o/_/ye shes ni de nyid 'od gsal ba las so/_/rang lha'i sa bon phyag mtshan ni/_/so sor rtog pa
[\[213b.4\]]nyid du brjod/_/ces bya ba 'di ni rnam par dbye ba ma byas te/_rang gi sa bon las rdzogs shing rang gi sa bon gyis byin gyis brlabs pa'i lha rnams rang gi mtshan ma ni so sor rtog pa'i ye shes rnam par dag pa ste/_de yang so sor rtog pa ni dngos po ma lus pa phyin ci ma log
[\[213b.5\]]byas so/_/ye shes ni de la dmigs pa ste/_des na so sor rtog pa'i ye shes so/_/de rnams gcig gyur bya nan tan/_/zhes bya ba ni zla ba dang /_sa bon dang /_mtshan ma dang /_A li kA li dag las gang gcig tu gyur pa de ni nan tan zhes bya'o/_/de'i yang bya ba ni sems
[\[213b.6\]]can gyi don la rab tu 'jug pa'i sprul pa'i sku'i mdzad pa'o/_/ye shes kyang de nyid sgyu ma la sogs pa'i gzugs kyis sprul zhing dmigs pa las so/_/gzugs rdzogs chos dbyings dag pa zhes bya ba la/_gzugs ni gzugs brnyan dang 'dra ba'o/_/rdzogs pa ni lha rnams kyi
[\[213b.7\]]lus so/_/dag pa ni shin tu rnam par dag pa chos kyi dbyings te/_gzugs brnyan rdzogs zhes pa'i don to/_/shin tu rnam par dag pa'i chos kyi dbyings ni de bzhin nyid do/_/de nyid ni ye shes te dag cing gsal ba'i bdag nyid kyi phyir ro/_/lha'i le'ur phyed gnyis pa bskyed pa'i
[\[214a\]]
[\[214a.1\]]skabs su sngar bstan pa 'di'i bshad pa ni/_da ltar bdag med ma bskyed pa'i skabs su mngon par byang chub pa lnga'i sbyor bas thun mong du byas pa'o/_/de'i khyad par gsungs pa rnam pa lnga po zhes bya ba la sogs pa ste/_'bras bu'i gzugs kyis rnam par
[\[214a.2\]]'byed cing gsal bar byed pa ste/_de bzhin gshegs pa lnga'i rnam pas rdo rje 'chang nyid du sgom par byed ces bya bar 'bral to/_/ji lta bu zhe na gsungs pa/_cho ga lnga gsungs pa zhes bya ba ni zla ba la sogs pa'i gzugs rnam pa lnga las so/_/A li dang kA li rnam par dag pa brjod
[\[214a.3\]]pa gsungs pa/_A li zhes bya ba la sogs pa ste/_A li dang kA li dag mnyam pa ni 'dra ba'o/_/kun nas sbyor ba ni nyis 'gyur bskor ba ste/_gang gi tshe rnam lnga'i sbyor ba de bzhin du'o/_/de 'bras bu'i gzugs kyi rdo rje 'chang gi rgya che ba'i gdan no/_/de dag kyang skyed par byed
[\[214a.4\]]pa'i sa bon dang /_mtshan ma ni ci zhe na/_gsungs pa/_yi ge las byung gong bu'i hUM/_/zhes bya ba la yi ge zhes bya ba ni mi 'gyur ba dang /_mi zad pas so/_/las byung ni rdo rje ste/_des na yi ge las byung ngo /_/de lta bu'i gong bu ni lus te/_gang gi rdo rje sems dpa' la de skad du
[\[214a.5\]]brjod do/_/de'i hUM yig dang de lta bu'i rdo rje ni mtshan ma yin la/_hUM yig ni sa bon zhes ston to/_/'on kyang sa bon gnyis ni yod pa ma yin pa ste/_de gsungs pa/_phaT kyi rnam pa 'dod mi bya/_/zhes bya ba la/_phaT ni chos kyi brdas 'byed par brjod do/_/rnam pa ni byed pa ste bya
[\[214a.6\]]ba'o/_/de'i don ni 'di yin te/_rdo rje 'chang gi shes rab kyi sa bon ni tha dad par yod pa ma yin pa ste/_sa bon gcig pa nyid las thabs dang shes rab gnyis ka rdzogs zhes pa'i don to/_/'bras bu he ru kar gyur pa las ni shes rab dang 'brel ba'i sa bon yang logs shig pa
[\[214a.7\]]nyid do/_/de'i phyir rgyu'i rdo rje 'chang du gyur pa la ni shes rab nyid kyang sa bon logs shig tu ni yod do zhes bya ba'i the tshom ni 'dod pa ma yin no zhes gsungs so/_/shin tu rgyas par gsungs pa/_sems pa'i gzugs brnyan las byung ba'i/_/dkyil 'khor bdag po rnam par
[\[214b\]]
[\[214b.1\]]bsgom/_/zhes bya ba la sems dpa' ni a yig la sogs pa'i sa bon dang mtshan ma'o/_/gzugs brnyan ni zla ba dang nyi ma dag sbyor ba'o/_/de dag las byung ba ni de dag yongs su gyur pa las sa/_/dkyil 'khor ni nyi ma'i dkyil 'khor te/_des bsgom zhes par
[\[214b.2\]]'brel to/_/de dag ji lta bu yin zhe na/_yang dag ces pa la/_yang dag ni saM gi sgras bde ba'o/_/de'i rang bzhin ni rdo rje 'chang chen po la yang de skad du brjod pas de bsgom par bya ste/_dpal he ru ka phyag bzhi pa dang /_phyag drug pa dang /_phyag bcu drug pa'i rnam pa'i gzugs
[\[214b.3\]]su yang bsgom par bya'o/_/da ni nye bar bsdu ba gsungs pa/_gong ma bzhin zhes bya ba la sogs pa la/_gong ma ni he ru ka gsum po ste/_ji ltar le'u gnyis par zhal brgyad dang phyag bcu drug pa gsungs pa dang /_le'u gsum par phyag bzhi pa la sogs pa dang ldan pa'i phyag bzhi pa dang /_phyag drug pa la sogs pa dang ldan pa'i
[\[214b.4\]]phyag drug pa gsungs so/_/des na yang sngar dang 'dra bas gong ma bzhin no/_/phyag dang zhal la sogs pa zhes pa'i sgras ni gar gyi nyams te/_zhal dang mdog la sogs pa rnam par 'gyur bar blta bar bya'o/_/des na yang phyag drug pa dang /_phyag bcu drug pa'i rdo rje 'chang ba
[\[214b.5\]]ni phyag drug pa dang /_phyag bcu drug pa'i dpal he ru ka'i rgyu 'gyur pa dag ste/_rtsa ba'i zhal ni dkar po'o/_/g.yas pa ni nag po/_g.yon pa ni dmar po/_lus thams cad ni dkar ba'o/_/de nyid gsungs pa/_zla ba chu shel nor bu'i 'od/_/ces pa ste/_lus thams cad ni
[\[214b.6\]]dkar po yin no/_/da ni bdag med ma skyed par byed pa'i skabs su bab pa rnam pa lnga'i sbyor ba'i rgyu nyid gsungs pa/_'di ltar zhes bya ba la sogs pa la/_'di ltar ni rnam pa lnga po nyid do/_/bdag med ma la sogs pa rnal 'byor ma bco lnga bskyed pa'o/_/de rnams kyang chags pa
[\[214b.7\]]chen po dang ldan pa ste/_rjes su mthun pa'i thabs dang 'khyud cing sbyor ba'i phyir ro/_/des na gsungs pa/_thabs dang shes rab rang bzhin las/_/zhes pa'o/_/de nas stong pa nyid dang rnam par dag pa'i snying rje'i rang bzhin gyi thabs kyi ngo bo A li dang /_kA li shes rab dang thabs
[\[215a\]]
[\[215a.1\]]su bstan pa bshad pa gsungs pa/_shes rab ces bya ba la sogs pa'o/_/de lta bu yang ci zhe na/_gsungs pa/_zla ba nyi ma zhes bya ba la sogs pa la/_zla ba ni gsum pa gcig gi tshig mi mngon par byas pa'o/_/des na zla ba ni a la sogs pa rnams so/_/
[\[215a.2\]]nyi ma ni ka yig la sogs pa'o/_/rab dbye ba ni khyad par dag las so/_/des na a la sogs pa dang /_ka yig la sogs pa rnams kyi yi ge 'dres pa ni dgos pa yod pa ma yin te/_sgra'i lugs su mi gnas pas so/_/des na yang so so gsal ba las A li ni shes
[\[215a.3\]]rab bo/_/kA li ni thabs su gsal bar byas pa'o/_/'di las dkar mo la sogs pa/_/kha dog dbye ba so so yin/_/zhes pa ni dpal he ru ka phyag bzhi pa dang /_phyag drug pa dang /_phyag bcu drug pa'i gau rI la sogs pa'i dkyil 'khor pa rnams a la sogs pa dang /_ka la sogs
[\[215a.4\]]pa'i yi ge 'di nyid las yang dag par byung ba'o/_/de dag gis ni 'di skad du ston te/_A li dang kA li gnyis kyi tshogs rang gi zhal du zhugs nas rdo rje'i lam nas shes rab kyi pad+ma'i dbus su bkod cing zhu bar gyur par bsam par bya'o/_/zhu ba de yongs su gyur pa las ga la sogs
[\[215a.5\]]pa'i sa bon gau rI la sogs pa'i lha rnams dpal he ru ka phyag bzhi pa la sogs pa'i rnal 'byor ma rnams su blta bar bya zhes pa'o/_/phyag gnyis pa'i dkyil 'khor ni sngar bzhin du gdan gyi steng du skad cig gis rang nyid ji lta bar gaM yig la sogs pa'i sa bon tsam gyis rdzogs pa
[\[215a.6\]]de dag nyid do/_/kha dog dbye ba so so zhes pa ni gau rI la sogs pa brgyad po rnams kyi kha dog ni dkar po la sogs pa'i kha dog gi dbyi ba sna tshogs pa nyid do/_/bskyed pa ni A li dang /_kA li zhu zhing gcig tu gyur pa las so zhes dgongs so/_/yang na kha dog ni yi ge ste gaM
[\[215a.7\]]yig la sogs pa'i sa bon dbye ba so so'o/_/so so ni dbye ba'i bshad pa'o/_/re zhig nang gi zhes bya ba la sogs pa la/_bdag nyid kyi dbang du byas pas gang gyur pa de ni nang gi 'phar ma ste/_nang du gyur pa dag la bdag med ma la sogs pa rnams kyis mnan pa nyid kyis so/_/des
[\[215b\]]
[\[215b.1\]]na bdag nyid du gyur pa phung po lnga rnams ni/_bdag med ma la sogs pa rnams kyis rnam par dag pa'o/_/des na gsungs pa/_phung po lnga zhes bya ba la sogs pa ste/_ji ltar phung po lnga rnams la rdo rje ma la sogs pa rnams kyi phyag dang zhal la sogs pa'i gzugs ni rang bzhin
[\[215b.2\]]te des na rnal 'byor ma rnams su bsgom par bya'o/_/rdo rje ma la sogs pa rnams kyis gzugs la sogs pa rnam par dag par ro zhes dgongs so/_/dbang po zhes pa ni shar gyi 'dab ma'o/_/gshin rje zhes pa ni lho'i'o/_/chu dbang zhes pa ni nub kyi'o/_/lus ngan zhes pa ni byang gi
[\[215b.3\]]'dab ma'o/_/dbus su zhes pa ni ze 'bru la'o/_/phyi rol gyi ni 'phar ma zhes pa ni phyi rol gyi skye mched kyi rang bzhin du gyur pa la go rI la sogs pas mnan pa nyid do/_/srid dang zhi ba'i rang bzhin gyis/_/zhes pa la/_srid pa ni gzung ba'o/_/mya ngan las 'das pa ni gzung ba las grol ba'o/_/
[\[215b.4\]]lha mo thams cad kha dog gnag_/ces pa ni bdag med ma la sogs pa lha mo bco lnga po rnams so/_/gau rI la sogs pa rnams ni 'chad par 'gyur ba'i sna tshogs pa'i kha dog nyid do/_/gri gug ni gri gug nyid do/_/'khor lo zhes bya ba la sogs pa'i rgyan gsungs pa ni dpung
[\[215b.5\]]rgyan la sogs par blta bar bya'o/_/de ltar thams cad rnam par bshad/_/ces pa ni de dag thams cad nyid mngon par byang chub pa rnam pa lngar bstan te/_thams cad kyi sku mdog dang /_phyag mtshan la sogs pa 'dra'o/_/sa bon dag ni tha dad de/_/ji ltar bdag med ma ni
[\[215b.6\]]aM ngo /_/rdo rje ma ni AM ngo /_/dkar mo'i iM ngo /_/chu ma'i IM ngo /_/rdo rje mkha' 'gro ma'i uM ngo /_/puk+ka sI'i UM ngo /_/ri khrod ma'i r-iM ngo /_/gtum mo'i r-IM ngo /_/g.yung mo'i l-iM ngo /_/yang na dkar mo'i l-IM ngo /_/chom rkun ma'i eM ngo /_/ro langs ma'i aiM ngo /_/g+ha sma ri'i eM ngo /_/
[\[215b.7\]]mkha' spyod ma'i auM ngo /_/sa spyod ma ni aM ngo /_/nga rgyal la sogs skyon drug rnams/_/zhes bya ba ni yi ge bdun pa'i tshig ste/_skyon ni sems kyi skyon du byed pas na skyon te/_nga rgyal dang /_'dod chags dang /_zhe sdang dang /_gti mug dang /_lta ba dang /_the tshom gyi mtshan nyid can gyi nyon
[\[216a\]]
[\[216a.1\]]mongs pa'i 'khor ba rtsad nas gcod pa'i gri gug ni gcod pas na gri gug go/_/nga rgyal la sogs pa ma rungs pa'i skyon gcod pa ni shes rab rnam par dag pa'i gri gug go zhes dgongs so/_/de skad du yang /_shes rab nyon mongs 'joms pa'o/_/
[\[216a.2\]]zhes gsungs so/_/dngos dang zhes bya ba la sogs pa la dngos dang dngos po med pa la sogs pa ni mi mthun par brtags pas na/_dngos dang dngos med de sems kyi rnam par dag pa'o/_/de'i mgo bo ni tha mal gyi bag chags kyi rang bzhin te/_de gcad pa ni pad+ma'i snod de
[\[216a.3\]]thod pa'o/_/de dag gis ni yang srid pa med par ston to/_/dngos dang dngos po med pa la sogs pa rnam par rtog pa'i bag chags kyis yang srid pa med pa ni rtog pa rnam par dag pa'i thod pa 'dzin pa'o zhes dgongs so/_/rang gi sems las byung ba'i bdud thams cad tha mal
[\[216a.4\]]ba'i sems bcom pa ni bdud bcom pa'o zhes gsungs pa/_khrag ces bya ba la sogs pa la/_grol ba'am dngos grub phyir zhes pa ni gang gi phyir bdud ni thar pa la 'ching bar byed pa ste/_de sems nyid kyis 'joms pa'o/_/rnam par spros pa tsam gyi gzugs
[\[216a.5\]]nyid kyis bcom nas de rnams kyi khrag ni lhag mar byas te gzung ba'o/_/de'i phyir de rnams ni phyis skye bar mi 'gyur ba'o/_/de skad du yang /_sems nyid las ni bdud chen po/_/sems nyid de bzhin gshegs pa yin/_/rang gi sems ni gdul ba'i phyir/_/bdud ni nye bar
[\[216a.6\]]zhi bar bya/_/zhes gsungs so/_/bdud rnams bzhi'i khrag ni rnam par dag pa'i khrag tu sprul pa'o/_/stong pa'i rnam pa kha T+wAM ga_/zhes pa ni stong pa nyid kyi rnam pa ni mi rtog pa la sogs pa ste/_de'i rnam par dag pa ni kha T+wAM ga'o/_/thabs kyis ro ni rnam par brtag_/ces pa'i kha T+wAM
[\[216a.7\]]ga'i steng du ro ste/_snying rje'i rnam par dag pa'o/_/da ni dus ring por gus pa rgyun mi 'chad par bsgoms pas dngos grub kyi mtshan ma mthong ba'o zhes gsungs pa/_dang po zhes bya ba la sogs pa la/_nag po zhes pa ni 'od zer zhes pa lhag ma'o/_/yan lag drug ces pa ni mig
[\[216b\]]
[\[216b.1\]]la sogs pa byin gyis brlabs pa de dag dus gcig tu thams cad mthun par sku gsung thugs kyi byin gyis brlabs pa dang /_dbang bskur ba'ang de bzhin du'o/_/de ltar gzugs rdo rje ma la sogs pa'i mchod pa dang /_spyan ma la sogs pa'i rdo rje glus bstod pa dang /_bdud rtsi
[\[216b.2\]]myang ba dang /_gtum mo'i sbyor ba dang /_sngags bzlas pa dang /_bsdu zhing gshegs su gsol ba yang bya'o/_/dga' bral mtha' yang de bzhin no/_/zhes bya ba la/_dga' bral mtha' ni lhan cig skye'o/_/yang zhes pa ni khyad par du gyur pa'i dkyil 'khor du rtogs par bya'o/_/
[\[216b.3\]]de'i don ni 'di yin te lhan cig skyes pa'i rang bzhin nyid la khyad par du gyur ba'i dkyil 'khor bsgom par bya zhes pa'o/_/lhan cig skyes pa'i dga' ba la sogs pa bstan pa'i don du gsungs pa/_rim pa zhes bya ba la sogs pa la/_rim pa ni bskyed pa'i rim pa zhes pa'i don dang /_
[\[216b.4\]]rdzogs pa'i rim pa zhes pa'i don to/_/de dag kyang rim gnyis mnyam par gnas nas ni/_rdo rje can gyis te sangs rgyas rnams kyis so/_/chos bstan pa ni de yang rim pa gnyis pa la brten nas chos bstan to zhes bya bar dgongs so/_/de dag gi nang nas bskyed pa'i cha bstan nas
[\[216b.5\]]rdzogs pa'i phyogs kyang dga' ba la sogs pa ston zhes pa des na gsungs pa/_bskyed pa yi ni cha bshad do/_/zhes bstan pa nyid kyis so/_/rdzogs pa gsal bar bya ba gsungs pa/_nam mkha'i khams zhes bya ba la sogs pa la/_pad+ma la zhes pa ni chos 'byung du skyes pa'i ye shes
[\[216b.6\]]so/_/b+ha ga zhes pa ye shes brjod/_/ces pa ni 'dir lhan cig skyes pa rtogs pa yis so/_/ye shes ni rdo rje'o/_/de nyid ni b+ha ga ste/_chos thams cad kyi nyon mongs pa'i phung po bag chags bag la nyal dang bcas pas 'joms par byed pa'i phyir ro/_/sgom pa zhes bya snyoms
[\[216b.7\]]'jug nyid/_/ces pa ni pad+ma dang rdo rje dag yang dag par sbyor ba'i sgom pa'o/_/de'i bde ba 'khor lor brjod/_/ces pa ni snyoms par 'jug pa las byung ba'i bde ba'i ye shes ni 'khor lo'o zhes yang dag par bsgom par bya ste/_dang po'i dga' ba zhes pa'i don to/_/ji ltar 'gyur
[\[217a\]]
[\[217a.1\]]zhes bya ba la sogs pa la/_dga' bde la sogs pa las skye ba'i rim pas rang gi bdag nyid yang dag par rig pa'i don du byang chub kyi bdag nyid can gyi sems ni byang chub kyi sems so/_/gang lhan cig skyes pa'i ming ni de kho na nyid do/_/de ni lha rnams so/_/de lta mod
[\[217a.2\]]kyi rang rig pa nyid du ji ltar 'gyur zhe na/_gsungs pa/_ji ltar 'byung ba khu ba yin/_/zhes pa la/_khu ba ni bde ba 'byung ba las mi 'da' ba'o/_/ji ltar 'byung ba ni de ltar rang rig pa'i byang chub kyi sems yin pas so/_/de ltar na ji ltar gyi sgras 'dir blangs pa'o/_/des na yang
[\[217a.3\]]de kho na nyid kyi lhan cig skyes pa rnam pa gnyis so zhes pas na de yang gsungs pa/_de'i rnam pa gnyis zhes pa la/_gnyis ni zhu ba dang /_bde ba'i rang bzhin gyi rnam par dbye ba gang la yod pa de ni rnam pa gnyis te/_gnyis po nyid ni gnyis su dbye ba'o/_/ci zhe na gsungs pa/_
[\[217a.4\]]des na lhan cig skyes pa zhes pa la/_lhan cig tu byung zhing lhan cig tu skyes pas na lhan cig skyes pa ste zhu ba'o/_/de yang lus kyi nye bar rtsom pa nyid las te/_'gro ba de nyid du skyes pa'i bde ba yang bdag nyid du skyed par byed pa'i rtsom pa las so/_/yang na lhan cig skyes pa'i rang bzhin
[\[217a.5\]]du gnas par brjod do/_/yang na zhu ba de'i lhan cig skyes pa ni phan tshun du rtag par ltos nas skye ba'o zhes pa ste/_phan tshun ltos pa yang rigs tsam nyid do/_/de'i zhes pa ni ji ltar 'byung ba ste zhu ba yang dag pa nyid las so/_/lhan cig skyes pa'i gnyis kyi dbye ba las
[\[217a.6\]]bzhir dbye ba bstan pa'i don du gsungs pa/_btsun mo zhes bya ba la sogs pa lte/_skyes pa dang bud med dag bde ba skye ba ni thabs dang shes rab tu 'gyur ba yin no/_/des na btsun mo nyid la ltos nas skyes bu ni thabs so/_/skyes bu la ltos nas/_btsun mo ni shes rab bo/_/
[\[217a.7\]]gnyis las ma gtogs pa ma yin pas na gnyis po dag las ni zhu ba de phun sum tshogs pa che ba'i bdag nyid do zhes dgongs so/_des na 'gro ba rnams pho dang mo dag nye bar 'dus pa nyid las te/_de nyid kyang gang cung zad sgrub pa por byed pa ni bde bar bsgrub par bya ba nyid kyi bar
[\[217b\]]
[\[217b.1\]]du'o/_/phyi nas zhes bya ba la sogs pa la/_de dag ces pa ni bde ba dang zhu ba'o/_/don dam pa ni nyams su myong bas na don dam pa ste bde ba'o/_/kun rdzob ni bde ba rtogs par byed pas na kun rdzob ste zhu ba'o/_/gang zhig snyoms par 'jug pa tsam las skyes pa ni bde ba ste/_
[\[217b.2\]]des na yang gang shes par byed pa ni zhu ba'o/_/de dag ni zhu ba dang bde ba'i sgras so/_/des na zhu ba las gang skyes pa ni bde ba gzhan ste/_don dam pa'o/_/don dam pa'i bde ba skyes pa nyid kyi rang bzhin thob pa de lta bu yang kun rdzob zhu ba zhes pa'o/_/des na lhan cig skyes pa bzhi'i
[\[217b.3\]]dbye bas khyad par gyi grub pa'o/_/da ni thun mong du grub pa nyid gsungs pa/_re zhig skyes bu zhes bya ba la sogs pa la/_skyes bu'am/_btsun mo dag 'brel ba'i zhu ba dang bde ba'i lhan cig skyes pa'o zhes pa'i don to/_/des na yang btsun mo'i lhan cig skyes pa ni zhu ba de'o/_/skyes
[\[217b.4\]]bu'i yang lhan cig skyes pa'i zhu ba dang bde ba ste/_thabs dang shes rab dag gi lhan cig skyes pa'i dbye ba rnam pa bzhis ni thun mong du grub pa'o/_/snyoms par 'jug pa las byung ba'i bde ba dang de'i zhu ba ste/_des na zhu bas bskyed pa'i bde ba gzhan dag ni don dam pa'i ming can
[\[217b.5\]]no/_/don dam lhan cig skyes pa'i bde ba skyes pa de nyid kyi zhu ba yang kun rdzob kyi ming can no/_/lhan cig skyes zhes pa ni lhan cig skyes pa'i khyad par grub pa'o/_/rnam bzhi zhes pa ni bsdus pa'i don to/_/des na yang de kho na nyid can gyis lhan cig skyes pa'o/_/de nyid phyir na
[\[217b.6\]]dga' ba ni/_/bzhi yi rab tu dbye ba yis/_/zhes pa/_de nyid phyir na ni khyad par du grub pa'o/_/bzhi'i rab tu dbye ba ni lhan cig skyes pa'i mtshan nyid kyi rgyus so/_/dga' ba'i dga' ba la sogs pa'i ye shes rnams kyi rab tu dbye ba gzhan dang gzhan dag gi khyad par ro/_/des
[\[217b.7\]]na gsungs pa/_gang phyir lhan cig skyes rnam bzhi/_/zhes pa'o/_/de nyid gang la brten nas she na/_gsungs pa/_rdzogs pa'i rim pa'i phyogs la ni/_/zhes pa la/_rim pa ni thob par bya ba yin zhing bsgrub par bya ba yin pas na rim pa ste thabs so/_/rdzogs pa ni lhan
[\[218a\]]
[\[218a.1\]]cig skyes pa yongs su shes pa'i rim pa ste/_rdzogs pa'i rim pa'o/_/rdo rje pad+ma snyoms par 'jug pa de'i tshe bde ba ni bde ba las zhu ba la sogs pa'i mtshan nyid can no/_/de nyid phyogs te/_bskyed pa'i rim pa'i phyogs la ltos nas so/_/der brten pa yin yang lhan cig
[\[218a.2\]]skyes pa de dngos kyi rgyu ma yin no/_/bzhi'i rab tu dbye ba zhes bya ba ni/_lnga pa mi mngon par byas pa'o/_/mtshan ma'i rnam par rtog pa thams cad bral ba'i lhan cig skyes pa'i de kho na nyid du gyur pa la bzhi'i rab tu dbye ba ni ma yin te/_de'i gnyis su med pa nyid kyis rnam pa gzhan du
[\[218a.3\]]ma yin pas so/_/lhan cig skyes pa'i dga' ba rnam pa bzhir rab tu dbye ba ni/_ji lta bu zhe na gsungs pa/_dga' ba zhes bya ba la sogs pa ste/_gang snyoms par 'jug pa las byung ba'i bde ba skyes pa de dag dman pa'i rgyun dag gis bsdus nas nges pa nyid du 'bring po las gzhan
[\[218a.4\]]pa'i bde ba dang zhu ba skyes pa'o/_/'bring po yang rgyun dag gis de bzhin du ste/_mchog las gzhan pa'i zhu ba dang bde ba skyes pa'o/_/mchog dag kyang rgyun gyis de bzhin du mchog gi mchog tu gyur pa las gzhan pa'i bde ba dang zhu ba skyes pa'o/_/des na yang dman pa dag las ni
[\[218a.5\]]dga' ba skyes pa'o/_/'bring po dag las ni mchog tu dga' ba'o/_/mchog dga' las ni dga' bral lo/_/mchog gi mchog tu gyur pa dag las ni lhan cig skyes pa'i dga' ba'o zhes pa la sogs pa rnams kyis ni rkyen gyi dbye bas phye ba'o/_/lhan cig skyes pa'i dga' ba yang
[\[218a.6\]]rang yang dag par rig pa'i rang bzhin no/_/ci de nyid de yang ji lta bu zhe na/_don dam pa de ni skye ba dang /_skyes pa'i rang bzhin dang /_rtogs par bya ba dang /_rtogs par byed pa'i rang bzhin ni ma yin te/_'on kyang bla ma'i zhabs la bsnyen bskur ba las shes pa'o/_/dga' ba dang
[\[218a.7\]]po dpa' bo nyid/_/ces bya ba la snyoms par 'jug pa las byung ba'i bde ba bskyed pa'i zhu ba dag ni dga' ba ste/_bde ba'i ye shes 'phel ba'i bdag nyid can no/_/de yang dman par gyur pas na dman pa'o/_/ji ltar rdo rje'i rtsa bar byang chub kyi sems gnas par gyur pa ni de nyid
[\[218b\]]
[\[218b.1\]]du bde ba myang ba'i nyams su myong ba'am rtogs pa ste/_de yang rtogs pa dang po nyid las so/_/gang gi phyir brgya lam na nyams su myong ba yang tha mal gyi gnas skabs na ni rtogs par byed pa ma yin/_de yang dpa' bo ste thabs su gyur pa'o/_/mchog tu dga' ba rnal 'byor ma/_/zhes
[\[218b.2\]]bya ba la/_mchog tu dga' ba ni dga' ba dang po la ltos nas so/_/'bring po ni zhu bar gyur pa las 'bring po'o/_/mchog kyang yin la dga' ba yang de yin pas de skad du'o/_/ji ltar rdo rje'i dkyil du byang chub kyi sems gnas par gyur pa de nyid las nyams su myang zhing rtogs
[\[218b.3\]]pa ste/_khyad par du gyur pa'i bde ba'i ye shes mngon du byas pa'o/_/de yang rnal 'byor ma ste/_shes rab bo/_/shin tu bde dga' thams cad nges/_/zhes pa ni 'dir yid shin tu bde zhing dga' ba ni bde ba ste/_bde ba yang de yin la dga' ba yang de yin pas shin tu bde
[\[218b.4\]]dga'o/_/thams cad dam ma lus pa ni yang dag pa bdun te/_gang 'dir dbang po lnga rnams dang yul rnam pa lnga las so/_/de las ste'i sgras nges pa ni yi ge sbrel ba'i don te bde ba'i sgrar 'brel to/_/'di yang mchog tu dga' ba'i pha rol du blta bar bya ste/_de lta bu la
[\[218b.5\]]dga' bral nyid/_/ces brjod do/_/mchog ni zhu ba dang bde ba yang dag par byung ba las mchog tu gyur pa yang ji ltar rdo rje nor bu'i rtsar byang chub kyi sems gnas par gyur pa de nyid nyams su myong ba rtogs pa ni bde ba'i ye shes kyi khyad par ro/_/de bde thabs las thams cad rig_/ces
[\[218b.6\]]bya ba la/_thabs kyi sgras ni 'dir zhu ba'i gnas skabs la bya'o/_/de'i don ni 'di yin te/_de dag las mchog tu gyur pa dag ste/_zhu ba dang bde ba las phung po la sogs pa thams cad do/_/rig pa ni shes pa ste lhan cig skyes pa'i dga' bar ro/_/mchog tu gyur pa'i bde bar
[\[218b.7\]]yang dag par gyur pa las so/_/de yang mchog tu gyur pa'i bde ba'i khyad par nyams su myong ba ni khyad par gyi rang bzhin no/_/ji ltar rdo rje nor bu'i dkyil du byang chub kyi sems gnas par gyur pa de nyid lhan cig skyes pa'i dga' ba zhes bya ba ste/_bde ba thams cad las skye ba ni sngar
[\[219a\]]
[\[219a.1\]]bzhin du dga' ba rnams zhu ba de'i rkyen las skye bar blta bar bya'o/_/dga' ba bde ba cung zad bde/_/zhes bya ba ni dga' ba ni bde ba cung zad ces pa'i don to/_/mchog tu dga' ba la ltos pas bde ba chung ba las so/_/des na gsungs pa/_mchog tu dga' ba
[\[219a.2\]]de las lhag_/ces pa la/_lhag pa ni lhag par gyur pa ste/_de'i phyir dga' ba las lhag pa ni de las lhag ces pa'o/_/dga' bral dga' ba chags bral nyid/_/ces bya ba ni bral ba ni gzugs la sogs pa'i yul rnams la mig la sogs pa'i dbang po rnams kyis rim pa ji lta
[\[219a.3\]]ba bzhin du bral ba ste/_de rnams su mi 'dzin pas na'o/_/yid kyi rnam par shes pa tsam la brten nas bde ba'i yul dang dmigs pa'i yid kyi rnam par shes pa tsam du gnas pa'i bdag nyid du byas pa ni bral ba yin pa'o zhes pa'i don to/_/de yang dga' ba dang /_bde ba 'dzin
[\[219a.4\]]pa dang bral ba'i shes pa kun rdzob kyi rang bzhin las 'dod chags kyi yul la ma thogs shing bral ba yang de yin la/_ma chags pa yang de yin pas chags bral te/_gzugs la sogs pa'i yul rnams la chags pa dang bral ba'o/_/chags pa dang bral ba nyid dga' bral te/_
[\[219a.5\]]bdag nyid bde ba cung zad do snyam pa'i nga rgyal tsam du gnas zhes par dgongs so/_/lhag ma lhan cig skyes dga' nyid/_/ces bya ba la lhag ma zhes pa ni lnga pa mi mngon par byas pa ste/_dga' bral gyi lhag ma'o/_/des na tshogs pa'i lhag ma thob pa ni lhan cig skyes pa'i dga' ba
[\[219a.6\]]yin pas dga' bral gyi tshogs pa'i lhag mar gyur pa ni lhan cig skyes pa'i dga' ba ste/_nor bu'i dkyil gyi tshogs pa las thob pa'o/_/lhag ma zhes pa ni mchog dga' dang /_dga' bral du yang sbyar ro/_/ni'i sgra yang khyad par nyid du ston pa'i don to/_/snyoms par 'jug
[\[219a.7\]]pa tsam las byung ba'i zhu ba de'i lhag mar gyur pa ni dga' ba ste/_rdo rje rtsa ba'i tshogs pa las rnyed pa'o/_/dga' ba'i tshogs pa'i lhag mar gyur pa ni mchog dga' ste/_rdo rje dkyil gyi tshogs pa las rnyed pa'o/_/mchog dga'i tshogs pa'i lhag mar gyur pa ni dga' bral te/_rdo rje nor bu'i
[\[219b\]]
[\[219b.1\]]rtsa ba'i tshogs pa las thob pa zhes pa'o/_/la la dag 'dod pa ni 'di yin te/_bgrang ba tsam gyis lhan cig skyes pa'i dga' ba lhag ma nyid du rtogs pa ni byang chub kyi sems ltung ba nyid la dga' bral du byas nas/_lhan cig skyes pa'i dga' ba dga' bral gyis sngon du khyer
[\[219b.2\]]bar byed do/_/de ni bden pa ma yin te/_bsgrub bya grub pa nyid kyi phyir te/_gang gi phyir lhan cig skyes pa ni rkyen gyis bsgrubs pas so/_/de yang dngos su 'am/_brgyud nas te/_dga' ba dang mchog tu dga' bas shes par byed do zhe na/_'o na dga' bral gyi rjes su 'brangs
[\[219b.3\]]pas ci zhig bya ste/_dga' bral ni bsgrub par bya ba dang /_sgrub par byed pa ma yin pa'o/_/ci ste yang byang chub kyi sems ltung ba las ni sdug bsngal ba nyid do/_/de ji ltar dga' ba zhes pa ni bdag nyid du byed pa yin/_dang por reg par 'dod pa dang /_/zhes pa ni yi ge
[\[219b.4\]]bdun gyi tshig ste/_reg pa zhes pa ni yul de rnams la reg par ro/_/'dod pa ni gang gi tshe reg par 'dod pa ste dang po'i dga' ba'o/_/gnyis pa bde bar 'dod pa dang /_/zhes bya ba ni bde ba tsam du 'dod pa ste mchog tu dga' ba zhes pa'i don to/_/gsum pa 'dod chags
[\[219b.5\]]'jig pa nyid/_/ces pa ni chags pa'i bde ba la zhen pa med pa ste/_'dir 'dod chags med pas na dga' bral de'i chags pa med pa nyid yin no/_/des na gsum pa dga' bral ni yul la 'dzin pa med pa ste/_bde ba tsam gyi lhag ma 'dzin pa'o/_/bzhi pa zhes pa ni dga'
[\[219b.6\]]ba bzhi pa ste/_gang lhan cig skyes pa zhes pa der gyur pa'o/_/de rnams las dga' ba dang mchog tu dga' ba dang /_dga' ba 'di dag ji lta bu zhe na/_gsungs pa/_bsgom par bya zhes pa ste/_gang bsgom par bya ba ni dga' ba la sogs pa ste/_rnam par rtog pa dang ldan
[\[219b.7\]]pa'o/_/bzhi pa ni rtog pa dang bral ba'o zhes pa'i don to/_/mchog tu dga' ba zhes bya ba la sogs pa la/_mchog dga' ni brjod pa ste/_bdag dang bdag gir 'dzin pa'i rgyun gyi rang bzhin cung zad kyis 'ching bas so/_/dga' bral ni chags pa dang bral ba'o/_/mya ngan las
[\[220a\]]
[\[220a.1\]]'das pa ni las dang nyon mongs pa'i 'ching ba spangs pa'o/_/dbu ma zhes pa ni snyoms par 'jug pa tsam las yang dag par byung ba nyid do/_/dga' ba tsam ni de lta bu ste/_dang po'i dga' ba zhes pa'i don to/_/de yang 'khor ba'i rnam pa nyid do/_/lhan cig
[\[220a.2\]]skyes pa 'di dag spangs/_/zhes pa la/_'di dag ni dga' ba la sogs pa gsum po ste/_'khor ba dang mya ngan las 'das pa dag tu shin tu 'dzin pa med pa'i rang bzhin ni lhan cig skyes pa'o zhes dgongs so/_/ji lta bu zhe na gsungs pa/_'dod chags med cing zhes bya ba la sogs
[\[220a.3\]]pa ste/_chags pa med pa dang /_chags bral med pa dang /_dbu ma med pa ste/_chags pa dang chags bral la sogs pa las grol zhing so sor mi dmigs pa zhes rtogs so/_/gang gi phyir dga' ba dang /_mchog dga' ni chags pa yin la/_dga' bral ni chags pa med pa'o/_/
[\[220a.4\]]de dag ni dbus su bzhi pa rtogs par yang dmigs par mi 'gyur ro/_/de lta bu'i rang bzhin ni ji ltar rtogs par bya zhe na/_de la brjod par bya zhes pa gsungs pa/_gzhan gyis brjod min zhes bya ba la sogs pa ste/_ngag gi spyod yul ma yin pa'i phyir te/_yul med pa
[\[220a.5\]]gzugs dang sgra la sogs pa'i rang bzhin nyid dang bral ba dang /_phyogs gang du yang bum pa la sogs pa bzhin du mig la sogs pa'i rang bzhin gyis mi dmigs pa'o/_/'o na lhan cig skyes pa zhes bya ba ming tsam ste/_ri bong gi rwa bzhin brtags pas gang gi rnam pas
[\[220a.6\]]kyang rtogs par bya ba med do zhe na gsungs pa/_bdag gis zhes bya ba la sogs pa ste/_ci lhan cig skyes pa ni shes par byar med pa ste/_'on kyang pha rol gyi sgra ni nang nyid yin pas bdag gis bdag la ste bdun pa'i don du blta bar bya'o/_/de bas na bdag gis bdag la
[\[220a.7\]]lhan cig skyes pa shes par bya'o/_/de yang bsod nams las te bla ma dang dkon mchog gsum la sogs pa mchod pa la sogs pa'i tshogs las byung ba'o/_/gang 'di ltar bla ma bstan pa la sogs pa ji ltar byed ce na/_gsungs pa/_bla ma'i zhes pa la sogs pa ste/_bla ma'i dus
[\[220b\]]
[\[220b.1\]]thabs ni rim pa ste/_gcig nas gcig tu gyur pa ste bla ma gcig nas gcig tu zhes pa'i don to/_/des na bla ma'i dus thabs bsten pa ste/_dgos pa'i don la yon 'bul ba la sogs pa sngon du 'gro bas bsten pas so/_/bsten pa de dag gis ni bla ma nyid kyi thugs dgyes shing
[\[220b.2\]]gsal bar gyur te/_rigs kyi 'dod pa'i yum dang snyoms par 'jug pa las byung ba'i dga' ba la sogs pa'i thabs gzung ngo /_/des na bsod nams dang /_bdag gis bdag la lhan cig skyes pa shes par bya zhes pa'o/_/da ni 'di'i ro mnyam pa nyid bstan pa'i don du gsungs
[\[220b.3\]]pa/_dman dang /_'bring dang zhes bya ba la sogs pa'o/_/bstan pa 'di'i bshad pa gsungs pa/_dman pa'i gnas ni zhes bya ba la sogs pa ste/_dman pa dang /_bcom pa dang /_bral ba dang /_med pa zhes pa'i don to/_/des na gsungs pa/_phra ba'i don zhes pa ste/_phra ba'i tshig ni
[\[220b.4\]]shes pa phra ba'i don dngos po med pa'i mtshan nyid de 'dir de bzhin du brjod ces pa'o/_/mchog ni dngos por brjod par bya/_/zhes pa ni dngos po yod pa'i rang bzhin du gyur pa'o/_/dbu ma gnyis kyis spangs pa nyid/_/ces pa ni dngos dang dngos po med pa las grol ba'i gnyi
[\[220b.5\]]gar gyur pa zhes pa'i don to/_/dbang po drug ces pa ni mig la sogs pa'i dbang po rnams so/_/brtan pa ni gzugs la sogs pa'i yul rnams so/_/g.yo ba ni de'i rnam par shes pa dag go/_/yang na brtan pa ni rtag pa'o/_/g.yo ba ni mi rtag pa'o/_/'di kun zhes bya ba nyid
[\[220b.6\]]med/_/ces bya ba la/_kun zhes pa ni kun bsdus pas so/_/des na nga nyid du ma skyes pa ste/_nga nyid ni phung po'o/_/med pa ni de rnams ma byung bas na nga nyid med pa'o/_/mtshungs par 'dod ces bya ba ni dbang po drug dang /_yul dang rnam par shes pa ste/_phung po lnga po dngos dang
[\[220b.7\]]dngos po med pa dang /_gnyis ka'i rang bzhin dang 'dra zhing mnyam par bya ba'o/_/de nyid bsgoms pas zhes bya ba'i tshig tu brjod pa dang /_ro mnyam zhes pa'i tshig tu brjod pa ni bstan pa'o/_/mnyam zhes bya ba la sogs pa la/_mnyam zhes bya ba mtshungs par brjod/_/ces pa
[\[221a\]]
[\[221a.1\]]ni yi ge bdun gyi tshig go/_/de yang bde ba dang /_sdug bsngal ba la sogs pa sems tsam gyis 'dra zhing mtshungs pa'o/_/de yi 'khor lo ro zhes brjod/_/ces bya ba ni de ni mtshungs pa ste/_bde ba la sogs gsad pa'o/_/ro ni nyams su myong ba'o/_/'khor lo ni
[\[221a.2\]]tshim pa ste/_gzhan dang gzhan du 'dod pa dang bral bas so/_/bsgom pa ni lhan cig skyes pa de nyid du rtse gcig pa'i ting nge 'dzin rnams te/_ro mnyam pa'i rang bzhin zhes bya bar dgongs so/_/sgom pa ro gcig mnyam pa nyid/_/ces bya ba ni gcig tu gyur pa ste/_gnyug
[\[221a.3\]]ma gang gi ro mnyam pa de nyid do/_/des na sems su mnyam pa'i rang bzhin pas na bde ba la sogs pa de phan pa'i rang bzhin can no/_/don 'di yis zhes bya ba ni sngar brjod pa'i rgyu nyid las so/_/de'i don ni 'di yin te/_gang gi phyir kun gyi bya ba mnyam pa de'i phyir rang bzhin
[\[221a.4\]]gcig pa zhes bya'o/_/de dag thams cad rang gi sems las mi gzhan pa nyid gsungs pa nga las byung zhes bya ba la sogs pa ste/_nga ni sems nyid du gyur pa ste/_des na nga las byung ba'o/_/nyid ni nges par gzung ba ste/_ci zhe na gsungs pa/_'gro ba thams cad ces bya
[\[221a.5\]]ba la/_'gro ba ni phung po dang khams dang skye mched thams cad do/_/srid gsum ni lus dang /_ngag dang /_yid dang /_'dod pa dang /_gzugs dang /_gzugs med pa'i khams gsum mo/_/nga yis 'di kun khyab pa ste/_/zhes bya ba la/_nga ni sems tsam gyi phung po la
[\[221a.6\]]sogs pa la khyab pa ste dam bca' ba'o/_/nye bar bsdu ba gsungs pa/_'gro ba'i rang bzhin gzhan ma mthong /_/zhes pa ste/_de dag las gzhan pa'i brtan pa dang g.yo ba la sogs pa la yang khyab ces pa'o/_/yang na nga la sogs pa rnams kyis lhan cig skyes pa zhes brjod do/_/
[\[221a.7\]]de skad du yang /_'gro ba thams cad sangs rgyas lnga yi bdag nyid de/_/gang zhig rang gi sems nyid las ni gar bzang po/_/bde ba chen po zhes pa gang tshe gtso bo ste/_/gcig nyid du ma'i nyams kyis gar mdzad do/_/zhes gsungs so/_/tshul 'dis bskyed pa'i rim pa'i
[\[221b\]]
[\[221b.1\]]rnam pa rab tu dbye ba bshad pa rdzogs pa'i rim pas rig cing rtogs la/_bskyed pa'i rim pa bshad pas rdzogs pa rtogs shing rig pa'i don du bskyed pa'i rim pa ji ltar byung ba dang bslab pa'i don du gsungs pa/_de ltar shes nas zhes bya ba la sogs pa ste/_lhan cig skyes
[\[221b.2\]]pa'i rang bzhin ni 'gro ba'i bdag nyid can gyi dkyil 'khor te/_gang zhig lhan cig skyes pa la dus ring por gus pa rgyun mi 'chad par bsgoms pa des ni 'grub par the tshom med ces par 'brel to/_/shin tu mnyam gzhag ces pa ni mi dge ba yongs su spong ba'i dge ba ste/_de yang
[\[221b.3\]]dge ba dang mi dge ba ro gcig nyams pa'i rang bzhin lhan cig skyes pa ji lta ba bzhin du dmigs par bya'i/_sems skyo ba tsam dang g.yo ba'i rang bzhin gyis ni bya ba ma yin no/_/gang gi phyir bcom ldan 'das kyis dam pa'i chos ni spu gri'i so la yod pa'i sbrang rtsi'i thigs
[\[221b.4\]]pa dang mtshungs pa ste/_thabs dang bral ba'i dge bas ni bsgrub mi nus pas so/_/yang na shin tu mnyam gzhag ni dad pa ste/_rim pa gnyis ka la yang gus pa nyid du gnas pa'o/_/'grub par zhes pa ni 'grub pa nyid do/_/des na gsungs pa/_the tshom med
[\[221b.5\]]ces pa'o/_/bsod nams chung bas zhes pa ni de bsod nams chung zhing nyung ba de dag go/_/gang gis kyang ste brgya lam na sangs rgyas kyi byin gyi rlab kyis thabs kyi rgyu mtshan dang /_goms pa la rab tu 'jug pa'i rgyus rtogs par byed pa'i bsod nams 'dis byas pa ste/_
[\[221b.6\]]bsod nams gzhan gyis ni ma yin no/_/yang na mtshams med pa lnga la sogs pa byed pa 'dis kyang ste/_bsod nams chung bar gyur pa'o zhes dgongs so/_/kyang zhes pa'i sgras ni bsod nams dang ldan pas 'grub pa nyid la the tshom du 'gyur/_da ni rgyun mi 'chad
[\[221b.7\]]par gsungs pa/_bza' dang zhes bya ba la sogs pa la/_nyal dang zhes pa ni de bzhin du gnyid yur ba yin yang sems dpa' dang /_ji ltar gnyid log kyang rmi lam du 'ong ba'o/_/yang na nyal zhing log pa 'dis kyang mchog tu rgyun mi 'chad par ston to/_/rtag tu
[\[222a\]]
[\[222a.1\]]zhes pa ni rtag pa dang /_rgyas pa dang /_rengs pa ste/_de yang lhan cig pa'i dus kyi rtag pa dang 'phel ba zhes pa dang /_rtag pa de'i rang bzhin du gyur pa zhes pas na rtag pa ste dus ring ba nyid do zhes pa'i don to/_/ni'i sgra ni bsdu ba'i don to/_/des na zhes pa
[\[222a.2\]]ni lnga pa mi mngon par byas pa'o/_/des sgom par byed pa ni gus pa rgyun mi 'chad pa la zhugs pas rtag tu 'gro ba ste/_des 'grub pa'o zhes sngar gyi bya bar 'brel to/_/de lta bus cir 'gyur zhe na/_gsungs pa/_phyag rgya chen po mngon 'dod pa/_/zhes pa la phyag rgya chen po
[\[222a.3\]]ni lha rnams so/_/der bdag nyid mngon par 'dod pa de yang de bzhin no/_/lha'i gzugs kyi bdag nyid du 'dod pa'o zhes pa'i don to/_/de kho na nyid ma yin pa cung zad kyang med ces pa bstan pa'i don du gsungs pa/_bsgom pa zhes bya ba la sogs pa ste/_bsgom pa zhes
[\[222a.4\]]pa ni goms par byed pa'o/_/nyid ni nges par gzung ba'o/_/'gro ba thams cad ces bya ba ni bshad zin to/_/gang gi phyir yid la mngon par zhen cing goms pa nyid kyis sgom par byed pa'o/_/mngon par zhen pa mngon du song bas dngos po med pa nyid ji ltar sgom par
[\[222a.5\]]byed ce na/_gsungs pa/_thams cad ces bya ba la sogs pa la/_thams cad ni phung po la sogs pa rnams gcig dang du ma la sogs pa stong pa'i shes pa ni sgom pa ste/_de lta bu'i sgom pa ni sgom pa ma yin no/_/gang las gang gi phyir chos thams cad rang bzhin gyis
[\[222a.6\]]mthu dang bral ba yin na de rnams gcig pa la sogs pa dang bral ba ji lta bu dngos po med pa de la ni yongs su shes pa yang ma grub pas so/_/gzhan yang 'gro ba lhan cig skyes pa'i rang bzhin du bstan pa ni/_brtan dang zhes bya ba la sogs pa ste/_g.yo ba ni srog
[\[222a.7\]]chags rnams so/_/brtan pa'i sgras brjod par bya ba gsungs pa/_rtswa lcug ces bya ba la sogs pa la/_dam pa de nyid nges bsgom bya/_/zhes pa ni yi ge bdun pa'i tshig ste/_des ni mngon par zhen pa med pa'i bsgom pa ni de kho na nyid do/_/de kho na nyid kyi rang bzhin gsungs
[\[222b\]]
[\[222b.1\]]pa/_bdag gi dngos po ni bsam pa dang sems nyid do zhes pa'i bar du'o/_/de nyid kyi rang bzhin gang yin pa de de bzhin du'o/_/de skad du yang /_gang sems can de rnams nyid kyi mthong ba dang /_thos pa dang /_snom pa dang /_myong bar byed pa dang /_reg pa la sogs pa nyams
[\[222b.2\]]su myong ba gang yin pa de dag thams cad rang gi sems nyid kyi rang bzhin no zhes gsungs so/_/des na yang gang dang gang du gang dang gang gis mthong ba la sogs par byed pa de dang de nyid du de dang de'i rang gi sems nyid ni rang gi sems nyid las gzhan du cung zad kyang yod pa ma yin pa'o/_/gang gis
[\[222b.3\]]bde ba la sogs ni sngon po la sogs gzugs su snang ba ni de'i sems nyid de dag gi rnam par ro/_/de yang dgra dang zin la sogs pa dang /_las dang las ma yin pa la sogs pa dang /_de bzhin gshegs pa la sogs pa'i gzugs rnams kyang de dag gi sems nyid do/_/
[\[222b.4\]]sems nyid du gsungs pa ni bdud 'di dag ni sems nyid do/_/sems nyid de bzhin gshegs pa yin/_/rang gi sems ni 'dul don du/_/bdud ni nye bar zhi bar bya/_/zhes pa'i tshig las so/_/gang de lta bu yin na sems can ma grol ba ji lta bu zhe na/_gsungs pa/_de rnams
[\[222b.5\]]zhes pa la sogs pa ste/_de rnams ni thun mong du 'gro ba rnams la de kho na nyid bde ba chen po'i rang bzhin yod pa yin no/_/'on kyang rang rig pa 'di lta bu rang gis nyams su myong ba nyid kyi tshor ba yod pa ma yin pa ste/_tha mal gyi gzugs nyid kyis gzung ba las/_de dag gis bdud
[\[222b.6\]]bzung nas kyang gzung ba lta bu ste rtogs pas so/_/gang gi phyir dngos po rtogs nas bzung ba yin gyi/_tha mal pas kyang dngos po'i rang bzhin mi rtogs shing go ba ma yin pa'o/_/dngos po yang bsgom par byas nas grol ba thob pa yin gyis/_de yang de ltar ma bsgoms na rang
[\[222b.7\]]bzhin dmigs par mi 'gyur ro/_/rang bzhin mthong ba las ni dngos po rnams mthong ba ste/_rang bzhin ni grol ba nyid yin pas so/_/de yang 'chad par 'gyur te/_/rang bzhin mya ngan 'das pa nyid/_/ces pa'o/_/lhan cig skyes pa'i rang bzhin yang gzung ba ma yin te/_gzung
[\[223a\]]
[\[223a.1\]]ba la sogs pa'i mngon par zhen pas so/_/des na gsungs pa/_rang rig las ni 'grub par 'gyur/_/zhes pa la/_rang rig ni de'i bde ba chen po rang yang dag par rig pas so/_/des na phyag rgya chen po'i dngos grub bo/_/rtogs pa tsam gyis kyang ji ltar dngos
[\[223a.2\]]grub tu 'gyur zhe na/_gsungs pa/_rang rig phyir na bsgoms pa nyid/_/ces pa ste/_rang rig pa nyid bsgoms pa las ma gtogs pa'i dngos grub ni yod pa ma yin pa ste/_lhan cig skyes pa'i rang bzhin lha rnams kyi dngos por bsgom pas grol bar ster bar 'gyur zhes bya bar
[\[223a.3\]]dgongs so/_/dge ba dang mi dge ba'i las rnams lhan cig skyes pa'i rang bzhin no zhes gsungs pa/_rang rig pa'i rang bzhin las zhes pa'o/_/de lta mod kyi grol bar ji ltar 'gyur zhe na/_gsungs pa/_gnod pa las ni las skyes te/_/zhes bya ba la/_gnod pa ni rnam par
[\[223a.4\]]rtog pa ste/_mngon par zhen pa zhes pa'i don to/_/de yang lhan cig skyes pa ni shes bya'i sgrib pas bsgribs te ma mthong bas lhan cig skyes pa nyid las las kyi snang ba skye bar byed de/_ji ltar rab rib can lta bur dag pa'i rang bzhin nam mkha'i ngos su bden pa ma yin pa las skra
[\[223a.5\]]shad kyi phung po rnams so/_/gang gis 'phrog cing zhes bya ba ni rang nyid las dang nyon mongs pa 'joms pa'i lhan cig skyes pa'i dga' ba'o/_/rang gis byed ces pa ni las dang nyon mongs par yang byed pa ste/_rang nyid kyis grol ba dang 'khor ba byed ces pa'i don to/_/rang nyid
[\[223a.6\]]rgyal po zhes pa ni 'khor ba dang mya ngan las 'das par mngon par zhen pa med pa'i rang bzhin mi gnas pa'i mya ngan las 'das pa la gnas pa ni rang nyid do/_/rang nyid gtso bo zhes pa ni bdag nyid la bdag nyid kyis khyab pa'o/_/yang na rang nyid las dkyil 'khor sprul pa dang /_rang nyid gzung ba la
[\[223a.7\]]sogs pa de dag nyid du mngon par zhen pa 'joms pa dang /_rang nyid dkyil 'khor gyi bdag po nyid kyis na rgyal po ste/_rang nyid brtan pa dang g.yo ba la khyab ces pa'o/_/da ni nyon mongs pa'i sgrib pa las grol ba nyid gsungs pa/_'dod chags zhes bya ba la sogs pa la/_'dod
[\[223b\]]
[\[223b.1\]]chags ni 'khor ba'i bya ba'i dgos pa la chags pa'o/_/zhe sdang ni sems kun nas mnar sems pa'o/_/phrag dog ni gzhan gyi yon tan la mi bzod pa'o/_/gti mug ni shes bya'i sgrib pa ste/_de yang nye bar len pa'i phung po lnga la sogs pa la rtag pa dang bdag nyid la sogs
[\[223b.2\]]par shes pa'i rang bzhin no/_/nga rgyal ni sems khengs pa gang gi phyir 'di ltar phung po lnga rnams la bdag nyid du bkod pa yang nga 'am bdag go zhes khyad par de dang de'i bdag nyid du khengs pa ste/_gang gi phyir 'di ltar phung po lnga rnams la bdag nyid du bkod pa yang nga 'am bdag go
[\[223b.3\]]zhes khyad par de dang de'i bdag nyid du khengs par byed pa'o/_/de yang rnam pa bdun du phyed pa ni 'di lta ste/_nga rgyal ni shes pa dang /_rigs dang nor la sogs pa rnams kyis dman pa las rigs la sogs pa mtho'o snyam pa'o/_/lhag pa'i nga rgyal ni rigs dang /_shes pa dang /_
[\[223b.4\]]nor la sogs pa mtshungs pa las gtong ba dang /_tshul khrims dang /_skyes bu la sogs pas bzang ngo snyam pa'o/_/nga rgyal las kyang nga rgyal ni rigs dang /_shes pa dang /_nor la sogs pas bzang ba las/_rigs dang /_shes pa dang /_nor la sogs pa bzang ngo /_/nga'o
[\[223b.5\]]snyam pa'i nga rgyal ni nye bar len pa'i phung po rnams bdag dang bdag gi dang bral ba la bdag gir sems mngon par zhen cing khengs pa'o/_/mngon pa'i nga rgyal ni gong ma'i khyad par ma thob par bdag gis mngon sum nyid du thob pa'o zhes sems khengs pa'o/_/cung zad snyam pa'i nga
[\[223b.6\]]rgyal ni/_shes pa dang /_rigs dang /_nor la sogs pa khyad par shin tu 'phags pa la rigs dang /_shes pa dang /_nor la sogs pa cung zad kyis dman snyam pa'o/_/log pa'i nga rgyal ni yon tan ma yin pa la yon tan can no snyam du sems khengs pa'o/_/de lta bu'i 'dod
[\[223b.7\]]chags pa'i nyon mongs pas de gnas la/_bcu drug char yang mi phod do/_/zhes bya bar 'brel to/_/de'i sgra ni lhan cig skyes pa nyid do/_/gnas ni ye shes te/_'dis nyon mongs pa zad nas go 'phang du bgrod pa'o/_/de nyid go 'phang yang yin gnas kyang yin pa ste/_lhan
[\[224a\]]
[\[224a.1\]]cig skyes pa'i ye shes zhes pa'i don to/_/nyams dga' zhes pa yang dpes bskrun du med pa nyid las so/_/lhan cig skyes pa dang ldan pa de la ni bcu drug gi chas sbyar ba ma yin no/_/gang gi phyir zla ba ni bcu drug gis dus te de'i yang cha ni bcu drug yin
[\[224a.2\]]pas/_bcu drug char yang ngo /_/de yang don gyis bya ba mi byed pa des na yang nyon mongs pa de dag mi gnas so zhes pa'i don to/_/don byed pa'i nus pa'i cha yang yod pa ma yin no zhes dgongs so/_/chos 'byung las skyes ye shes zhes bya ba la/_chos ni gnyug ma ste dngos
[\[224a.3\]]po thams cad kyi rang bzhin no/_/de yang gcig dang du ma la sogs pa'i rang bzhin dang bral ba'o/_/las skyes ni de las byung ba ste/_chos 'byung las skyes so/_/chos 'byung gi gnas 'di yis bskyed pa'i stong pa nyid kyi ye shes so/_/des na skyes pa zhes pa ni de nyid
[\[224a.4\]]du'o/_/ye shes ni rab tu gsal ba'i rang bzhin nyid kyis so/_/mkha' mnyam ni gnyug mar grub pa las so/_/de ji lta bu'i ye shes yin zhe na/_gsungs pa/_lhan cig thabs dang bcas zhes pa ste/_thabs dang bcas pas 'phel bas na thabs dang bcas pa ni
[\[224a.5\]]shes rab bo/_/de dang lhan cig pa ni der rab tu bsgrub pa ste/_de las ma gtogs pas shes pa'i nus pa med ces pa'i don to/_/'jig rten gsum po de las skyes/_/zhes pa 'dis ni shes rab kyi chos 'byung gi nang gi dkyil 'khor du sems can rnams dbang bskur
[\[224a.6\]]bas bde ba chen po thob pa dang /_de las skyes pa zhes rtogs par bya ba'i don to/_/yang na 'jig rten gsum ni sprul pa la sogs pa'i sku gsum mo/_/de la lhan cig skyes pa las byung ba'i dkyil 'khor goms pa nyid ni 'dod par 'gyur ba'i sbyor ba'o/_/de nyid kyis na
[\[224a.7\]]nyid kyi sgra ni nges par gzung ba'o/_/de nyid ci zhe na/_gsungs pa/_shes rab ces bya ba la sogs pa ste/_shes rab ni lhan cig skyes pa'i ye shes so/_/thabs zhes pa ni dkyil 'khor gyi 'khor lo'o/_/rang bzhin ni de dag tu nges pa ste/_ldog pas byas pa'i tha dad tsam/_/
[\[224b\]]
[\[224b.1\]]zhes pa'i don to/_/de'i don ni 'di yin te/_lhan cig skyes pa rtogs pa las lha'i rnam pa bsgoms pas sku gsum 'grub ces pa'am/_yang na thabs dang shes rab kyi rang bzhin las sems can thams cad skye zhes pa'o/_/khu ba'i rnam pa bcom ldan yin/_/zhes pa ni yi ge
[\[224b.2\]]dgu pa'i tshig ste/_zhu ba'i rnam par yang dpal he ru ka ste de yang thabs so/_/de'i bde ba 'dod mar brjod/_/ces pa la/_de'i bde ba ni bde ba'i rgyun las byung ba'i bde ba de'o/_/de ni 'dod ma ste de dag lhan cig skyes par rjod par byed pa don dam par gyur pa lhan cig skyes pa'i
[\[224b.3\]]dga' ba rtogs pa'o/_/gang gi phyir de dag gi rang bzhin yin zhe na gsungs pa/_gcig dang zhes bya ba la sogs pa ste/_rdul phra rab tshogs pa'i rang bzhin nyid las gcig dang du ma'i rang bzhin no/_/de zhes pa ni zhu ba'i rnam pa'o/_/skad cig gcig la mchog dga' ba/_/
[\[224b.4\]]zhes bya ba la/_dga' ba ni bde ba dang shes rab ste/_de yang skad cig ma nyid dga' ba'o/_/de lta bu'i dga' bas ni gnyis spangs pa nyid las so/_/khu ba dang bde ba dag ni thabs dang shes rab la sogs pa dag tu ston pa nyid do/_/de'i lhan cig skyes pa'i rnam pa'i don du gsungs
[\[224b.5\]]pa/_rang gi rig pa'i ye shes zhes bya ba la sogs pa ste/_lhan cig skyes pa'i rang bzhin la dris pa'i sbyor ba dang /_lan du gyur pa yod pa ma yin pas ngag gi lam 'das so/_/'dis ni byin gyis brlabs rim pa/_/zhes bya ba las byin gyis brlabs pa ni 'jug pa ste/_lha
[\[224b.6\]]rnams thams cad kyis 'jig rten dang 'jig rten las 'das pa'i dngos grub la sogs pa ster ba dang /_'dir byin gyis brlabs pa ste/_gang du yang gyur pa ma yin zhes pa'i don to/_/yang na lhag ma las lhag pa'i dus de bzhin du gnas pa ni lhag par gnas pa de byin gyis
[\[224b.7\]]rlabs so/_/des na thog ma dang tha ma spangs pa'i dus su gnas zhes pa'i don to/_/de yang lhan cig skyes pa'o/_/de'i rim pa ni yul rnams so sor rtogs pa nyid kyis lhag mar 'gro bas na byin rlabs rim pa'o/_/de yang snyoms par 'jug pa tsam las byung ba'i bde ba la
[\[225a\]]
[\[225a.1\]]sogs pa'i dga' ba gsum gyi rang bzhin thabs so/_/kun mkhyen ye shes de lta bu/_/zhes pa la kun mkhyen ye shes ni rnam par dbye ba mi mngon par byas nas kun mkhyen ye shes ni gnyis su med pa'i ye shes ni shes rab kyi pha rol tu phyin pa'i rang bzhin yin
[\[225a.2\]]la/_de yang de'i bdag nyid du byin gyis brlabs pa'i rim pa'i rang bzhin te/_gang gi phyir gnyis su med pa'i ye shes ni lhan cig skyes pa'i rang bzhin no/_/'o na gang gi phyir gnyis su med pa'i rang bzhin gyi rtogs pa'i skad cig ma ni ji lta bu zhe na/_gsungs pa/_sa
[\[225a.3\]]dang zhes bya ba la sogs pa ste/_kun gyis skad cig ces pa ni lnga pa mi mngon par byas nas/_de dag gnas nyams dga' zhes pa la bsnyegs te/_de gnas su zhugs pa'i skad cig tsam thob nas spang zhing med par bya ba'i las 'dir blang bar bya'o/_/gang las she na/_
[\[225a.4\]]gsungs pa/_mi gnon te zhes bya ba la sogs pa ste/_gang gi phyir rang gzhan dag gi rig pa ni/_/rang gzhan dag gi rig pa zhes bya'o/_/ci zhe na gsungs pa/_tshor ba yis zhes pa ste/_sa la sogs pas shes pa la gnod pa ni sa la sogs pas so/_/de'i don
[\[225a.5\]]ni 'di yin te/_/gang gi phyir lhan cig skyes pa 'byung ba rang nyid kyis brten pa yang mi bden pa lta bu yin te/_rnam par rtog pa med pa'i phyir ro/_/de la dmigs pa'i ye shes ji ltar skyes par 'gyur zhes pa'o/_/dbye ba'i khyad par shin tu che yang der ma shes so zhes bstan
[\[225a.6\]]pa'i don du gsungs pa/_mtho ris zhes pa la sogs pa ste/_dbyer med cing sems gcig pa tsam ni 'dir mtho ris la sogs pa'i gzugs zhes bya'o/_/gzugs gcig pa de ni rnal 'byor pa'o/_/skad cig ces pa ni de'i tshe'o/_/lhan cig skyes pa sna tshogs pa nyid ni
[\[225a.7\]]sgyur zhing gnod par mi nus pa nyid do zhes gsungs so/_/rang bzhin cha yi rnam rtog gis/_/gnod pa nyid ni nus pa min/_/zhes pa la gnod pa ni rang bzhin nyid la dbye ba nyid dang /_bsgyur zhes pa'i bar du'o/_/mi nus zhes pa ni gang du yang bsgyur du mi nus pa nyid do/_/gzhan
[\[225b\]]
[\[225b.1\]]du na lhan cig skyes pa ma yin pa nyid du thal bar 'gyur ro/_/dngos grub kyi thabs gzhan pa yin pa nyid du gsungs pa/_thams cad ces bya ba la sogs pa ste/_de bzhin las rgyas pa la sogs pa zhes pa ni yi ge dgu pa'i tshig go/_/dag pa'i dngos grub 'byung ma yin/_/
[\[225b.2\]]yang ni srid mthar skye bar 'gyur/_/zhes bya ba ni skye ba gzhan du yang dngos grub 'byung ba ma yin no zhes 'brel to/_/skye ba ni skye ba'o/_/srid pa'i mthar zhes pa ni phung po la sogs pa'i mtha'o/_/de la dngos grub 'byung ma yin ni rig byed la sogs pa rnams las so/_/ji ltar
[\[225b.3\]]yang dngos grub ce na/_/dag 'byung yang ni zhes pa la/_dag pa ni gnyis te/_don dam pa'i rang bzhin dang kun rdzob kyi rang bzhin zhes pa ste/_snga ma ni lhan cig skyes pa'i dga' ba'o/_/cig shos ni lha'i rnam pa'o/_/de dag phung po la sogs pa rnam par dag par
[\[225b.4\]]bsgoms nas rdzogs pa'i byang chub ster bar nus zhes pa'i tha tshig go/_/ldog pa'i sgos thabs bsdu ba gsungs pa/_de med ces bya ba la sogs pa la de zhes pa ni rnam par dag pa gnyis so/_/rnam par dag pa gnyis po de yang dpal dgyes pa'i rdo rje las gzhan pas ni ji lta
[\[225b.5\]]ba bzhin du mi shes pa'o zhes gsungs so/_/mi shes zhes bya ba la sogs pa'o/_/yang thabs shes pa tsam gyis 'grub pa ma yin no zhes gsungs pa/_chu bo zhes pa la sogs pa ste/_rtag tu de nyid rnal 'byor gyis gnas par bya zhes par 'brel to/_/ji lta bu zhe na gsungs
[\[225b.6\]]pa/_chu bo zhes pa ste/_chu bo'i rgyun ni chu dang bcas pa ngogs gnyis kyi bar de nyid du rgyun du 'bab cing 'jug pa gang yin pa de nyid rnal 'byor de'i'o/_/ji lta bu zhe na/_gsungs pa/_mar me'i zhes pa la sogs pa ste/_mar me'i 'od zer gyi rab tu bcings pa ni gzhan dang gzhan
[\[225b.7\]]du 'gyur ba mar me'i 'od zer rab tu bcing ba nyid ni mar me'i rtse mo rab bcing ltar ro/_/gzhan dag ni bstan pa dang rtag tu bshad pa ni/_nyin dang mtshan du zhes bya ba'o/_/yang na de kho na nyid yang dag par bsdus pa'i rnal 'byor bas so/_/kun rdzob tu ni sgrub pa po gang gis te/_de nyid
[\[226a\]]
[\[226a.1\]]rnal 'byor ro/_/lhag ma ni snga ma bzhin no/_/don dam par shes par byed pa'i thabs la goms par byas pa dang /_'bras bu ster bar 'gyur ro zhes dgongs so/_/yang na de kho na nyid kyi sgra ni thun mong dang mchog gi tshig go/_/des na yang de nyid ni gnyis te kun rdzob
[\[226a.2\]]dang don dam pa dag go/_/rnal 'byor ni phan tshun du mi phyed pa'o/_/de lta bur 'gyur ba'i rgyu des na rtag tu sgrub pa pos rnam par gzhag par bya'o/_/de nyid rnal 'byor gyis ji lta bur 'gyur zhe na/_gsungs pa/_chu bo'i rgyun nyid rab tu 'jug pa gang gi rgyun de de bzhin du'o/_/yang
[\[226a.3\]]khyad par ni mar me zhes pa la sogs pa ste/_mar me'i 'od zer dag rab tu bcings pa de ltar ro/_/ji ltar chu bo'i rgyun dag dang /_mar me'i rtse mo rab tu bcings pa de dag gi bdag nyid de bzhin du kun rdzob dang don dam pa'i rnal 'byor gyis the tshom med par lhag par mos shing
[\[226a.4\]]kun rdzob tu bsgoms pa la rnam par gzhag par bya'o zhes gsungs so/_/le'u rdzogs pa'i sgos le'u gsungs pa'i don bsdus te gsungs pa/_rnal 'byor ma'i zhes bya ba la sogs pa ste/_rnal 'byor ma rnams kyi'am/_rnal 'byor ma'i 'khor lo 'dir rjod par byed
[\[226a.5\]]pa'o zhes pa de bzhin du 'du ba ni thabs te/_rnal 'byor ma chen mo shin tu rnam par dag pa'i shes rab 'du ba nyid kyis so/_/de dag sbyor ba ste/_phan tshun du khyad par sbyor ba'i bar du'o/_/des bsgrub par bya ba'i bde ba gang dag tu brjod pa'i le'u gang yin pa de la yang de skad du zhes
[\[226a.6\]]bya'o/_/bskyed pa dang rdzogs pa'i rim pa mngon par brjod pa'i rim pa ste brgyad pa'o/_/de yang khyad par du bgrangs pa dag las le'u'i lhag ma gsungs pa'i don ni bdag gis brjod pa'o/_/de bzhin du gzhan la yang ngo /_/de dag ni dgyes pa'i rdo rje'i rnam par 'grel pa las
[\[226a.7\]]le'u brgyad pa'o//_//phung po la sogs pa rnams rnam par dag pas rnam par dag pa bsgoms nas thar pa thob pa/_bskyed pa dang rdzogs pa rnam par dag pa gnyis kyi tshul sngar gyi le'ur bstan pa zhes pa'i bshad pa/_de nas gzhan yang rnam par dag pa'i le'u gsungs
[\[226b\]]
[\[226b.1\]]pa/_de nas gzhan yang zhes bya ba la sogs pa la rnam par dag pa ni kun rdzob dang /_don dam pa'i rang bzhin no/_/don dam pa'i rnam par dag pa gsungs pa/_thams cad kyi zhes pa la sogs pa la/_nges par gyi sgra ni don dam pa'i tshig go/_/des na yang dngos po
[\[226b.2\]]rnams ni phung po la sogs pa rnams te don dam par na'o/_/rnam par dag pa ci zhe na/_gang de bzhin nyid du brjod pa ste/_de yang rang bzhin stong pa nyid la sogs pa rdzogs pa'i rang bzhin te/_lhan cig skyes pa zhes bya ba'i bar du'o/_/gang yang de rnams kyis snang ba'i
[\[226b.3\]]rnam pa'i rang bzhin brdzun pa de ni kun rdzob rnam par dag par bstan pa'i don du gsungs pa/_phyi nas zhes bya ba la sogs pa ste lha rnams kyi'o/_/re re'i dbye ba ni khyad par ro/_/lha rnams ni phung po la sogs pa rnam par dag pa brjod ces par 'brel to/_/rnam par dag pa
[\[226b.4\]]ni rnam dag par 'gyur ba'o/_/de yang phung po la sogs pa rnams tha mal gyi gzugs mngon par 'dod pa ma yin pa yongs su spangs pas sngar gyi mngon par 'dod pa'i rang bzhin du sbyor ba'o/_/de yang don dam par na bdag med pa'i sa gzung ba la sogs pa'i mngon par
[\[226b.5\]]'dod pa ma yin pa'i rang bzhin yongs su spongs pa ni mngon par zhen pa rnams mngon par 'dod par bya ba'i rang bzhin ma yin no zhes sbyar bar bya'o/_/kun rdzob tu lha'i gzugs kyis mchod yon la sogs pas mchod pa'i tshul mi spong ba ste/_mchod pa la sogs pa'i tshul
[\[226b.6\]]can no zhes bya bar sbyar ro/_/don dam par rnam par dag pa'i tshul de srid pa gsungs pa/_dbang po drug ces bya ba la sogs pa la phung po lnga dang dbang po drug ces bya ba ni/_phung po lnga ni nye bar len pa'i phung po lnga rnams so/_/skye mched drug ces bya ba ni phyi rol gyi skye mched
[\[226b.7\]]drug go/_/'byung chen lnga zhes bya ba ni sa la sogs pa'i 'byung ba lnga rnams so/_/rang bzhin gyis ni rnam par dag_/ces bya ba ni de rnams ngo bos sam/_rang bzhin nyid kyis so/_/rnam par dag ni gzung ba la sogs pa'i dri ma spangs pa'o/_/gang de ltar de dag gis ci
[\[227a\]]
[\[227a.1\]]rnam par dag ce na/_gsungs pa/_shes bya'i zhes bya ba la sogs pa ste/_shes bya'i sgrib pa ni mi shes pa ste/_gzung ba la sogs par mngon par zhen pa'i rang bzhin rmongs pa zhes pa'i don to/_/nyon mongs zhes pa ni 'dod chags dang /_zhe sdang dang /_
[\[227a.2\]]nga rgyal dang /_gti mug dang /_lta ba dang /_the tshom rnams kyis bsgribs pa'o/_/dbang po la sogs pa las byung ba ni cung zad bsgribs pa ste/_de'i dri ma rnams ni rang bzhin ma yin pa nyid las so/_/sbyang bya zhes pa ni gnyug ma phun sum tshogs pa'i rang bzhin du byed
[\[227a.3\]]pa'o/_/gang gi phyir de rnams ni rang bzhin gyis dri ma med pa gnyug ma'i rang bzhin ni sbas shing byibs nas/_gzung ba la sogs pa'i rang bzhin glo bur ba'i rmongs pa ni bsal bar byas pa'o/_/ji ltar nam mkha' ni thog ma med pa nas grub pas dri ma med pa nyid de/_
[\[227a.4\]]mun pa dang /_/bug rnal sogs pa'i sgrib g.yogs kyis bkab pas glo bur ba'i rang bzhin nyid kyi gnas skabs bsal bar byed do/_/de yang ji ltar gnyen pos bsal ba'i gnas nam mkha' nyid de bsal bas na dri ma med pa zhes brjod do/_/de bzhin du gti mug la sogs
[\[227a.5\]]pa'i mi mthun pa yang gnyen por gyur pa dag bdag med pas bsal bas na/_phung po la sogs pa yang gzung ba la sog pa'i dri ma bsal ba'o/_/gzhan yang dag par gyur pa'i lhan cig skyes pa'i bdag nyid ces pa yang gsungs pa/_rang rig bdag nyid dam pa nyid/_/
[\[227a.6\]]ces pa'o/_/kun rdzob tu rnam par dag pa lta zhog gi/_don dam pa'i rnam par dag pa ji lta bu zhe na/_gsungs pa/_gzhan gyis zhes bya ba la sogs pa la/_gzhan ni kun rdzob 'ba' zhig rnam par dag pa 'dis so/_/rnam grol min ni don dam pa'i rnam par rtog pa la ma ltos
[\[227a.7\]]par ro/_/de yang gzung ba la sogs par gzung bas ni grol bar mi 'gyur zhing /_'dzin pa yang sdug bsngal gyi rgyu ste/_gang gi phyir bsgrub bya ni bde ba las so/_/phung po la sogs pa dang rang rig pa nyid ji ltar 'brel zhe na/_gsungs pa/_yul gyis nye bar mtshon nas
[\[227b\]]
[\[227b.1\]]phung po la sogs pa yang gzung ngo /_/des na yul la sogs pa rnams ni rang rig pa'i bde ba mchog go zhes 'brel pas na 'brel pa nyid do/_/ci zhe na/_gsungs pa/_dngos po dag pa zhes bya ba la/_dga' ba'i dngos po ni gnyug ma chos kyi dbyings kyi rang bzhin gang yin
[\[227b.2\]]pa de dag yul la sogs pa de rnams su gyur pa ste rnam par dag pa'i rang bzhin nyid do/_/des na dngos po 'di yang yul la sogs pa rnams kyi rang bzhin te/_rang bzhin mchog tu rnam par dag pa de'i bdag nyid kyang rang gis rig pa'i bde ba'o/_/des na yul la sogs pa dang
[\[227b.3\]]'brel bar gyur pa zhes pa'o/_/ci zhe na/_gsungs pa/_gzugs zhes bya ba la sogs pa la gzugs la sogs pa'i yul zhes pa'i gzugs la sogs pa ni sgra la sogs pa ste/_gang gi yul yin pa de dag go/_/gang yang gzhan rnams zhes pa ni phung po la
[\[227b.4\]]sogs par snang ba'i rnal 'byor ma rnams so zhes pas yi ge dgu pa'i tshig go/_/gang gzugs la sogs pa'i yul rnams dang /_phung po la sogs kun rang bzhin gyis dag pa'i rnal 'byor pa mthong zhing snang ba yin gyi/_so so skye bos ni ma yin no zhes pa'i don to/_/
[\[227b.5\]]gang gi phyir de rnams shes bya'i sgrib pa rab rib kyis mthong ba nyams pa rnams kyis gzugs la sogs pa dngos por mthong ba'o zhes gsungs pa/_dngos po 'di kun dag pa nyid/_/ces pa ste/_nyid ni nges par gzung ba'o/_/des na dngos po dag pa nyid ni ji lta bu zhe na/_
[\[227b.6\]]gsungs pa/_ji ltar 'gro ba sangs rgyas bdag_/ces pa ni phung po la sogs pa sangs rgyas kyi rang bzhin te 'gro ba ni phung po'i rang bzhin no/_/sangs rgyas ni gnyis su med pa'i ye shes te/_des na 'di ni rnam par dag pa'i rang bzhin no/_/phung po la sogs pa 'di thams cad
[\[227b.7\]]do zhes par 'brel to/_/gang dang gang gi rang bzhin las ma gtogs pa de dang de ni skad cig tsam du yang mi gnas te/_ji ltar me'i tsha ba bzhin no/_/des na rnal 'byor bas phung po la sogs pa rnams gnyis su med pa'i ye shes kyi rang bzhin du shin tu gsal bar kun du snang zhing
[\[228a\]]
[\[228a.1\]]mthong ba'o zhes pa'o/_/de skad du yang /_shes rab pha rol phyin ye shes/_/gnyis med de ni de bzhin gshegs/_/zhes gsungs so/_/kye bcom ldan 'das zhes bya ba la sogs pa ni rdo rje snying pos dris so/_/gzugs la sogs pa'o zhes pa ni bcom ldan
[\[228a.2\]]'das kyis dris pa'i lan no/_/ci'i slad du zhe na zhes pa yang dris pa'o/_/gzung ba zhes pa la sogs pa ni yang lan btab pa'o/_/gang lags zhes pa ni yang dris pa'o/_/de nyid kyang gsungs pa/_mig gis zhes bya ba la sogs pa ste/_mig la sogs pas gzugs
[\[228a.3\]]la sogs pa rim pa bzhin du 'dzin pa nyid de/_de dag la brten nas shes pas 'dzin pa nyid kyis so/_/des na mig la sogs pa'i dbang po rnams dang /_de'i rnam par shes pa rnams kyis 'dzin pas na rnam par ma dag pa nyid du grub po/_/de yang yul rnams
[\[228a.4\]]dang /_dbang po rnams ni gcig dang du ma'i rang bzhin dang bral bas na ma grub pa'o/_/de dag gi rnam par shes pa rnams kyang ma grub ste/_bden pa ma yin pa dag la brten cing dmigs pa'i phyir ro/_/de yang de rnams la dmigs pa nyid ni gzung ba dang 'dzin pa nyid
[\[228a.5\]]kyis so/_/des na yul dang /_dbang po dang /_rnam par shes pa rnams ni mi bden pa'i rang bzhin pas na gsal ba nyid du rnam par ma dag pa nyid do/_/gang gi phyir de rnams de dag dang bral bas ni dman pa ma yin pa'i rang bzhin no/_/dman zhing ngan pa ma yin pa yang rnam par dag pa
[\[228a.6\]]zhes pa'o/_/de lta mod kyi spyod yul dag tu mi 'grub bo zhe na/_gsungs pa/_bsten bya zhes bya ba la sogs pa ste/_'di dag ces bya ba ni yul 'di dag nyid bsten par bya ba'o/_/ji ltar bsten par bya ba'am/_mi bya zhe na gsungs pa/_bsten bya zhes pa'o/_/ji ltar byas nas
[\[228a.7\]]bsten par bya zhe na/_gsungs pa/_dag pas dug med byas nas ni/_/zhes pa la/_dug ni bi Sha'i sgras dka' ba ste/_gzung ba la sogs pa'i mngon par zhen pa'o/_/de yang de rnams las nges par 'byung ba ni dug med pa ste yul rnams so/_/de nyid ma mthong ba rnams la dug med par byas
[\[228b\]]
[\[228b.1\]]te des na dug med par byed pa yang yul dag la'o zhes par 'brel to/_/de skad du yang /_'dod pa'i yon tan lnga rnams kyang /_bsten na myur du 'grub pa'o/_/zhes gsungs so/_/gang de lta bu'i de kho na nyid ma mthong ba'i logs pa'i blo dang ldan pa dag ni dug yin la/_de lta bu ni dug
[\[228b.2\]]med pa ste de kho na nyid mthong ba ma 'khrul ba'i blo dang ldan pa dag las so/_/dag pas zhes pa ni dag pa dag ste/_gang gi phyir de bzhin du lha'i rnam pa nyid kyis yul la mi 'dzin zhing rnam par dag pas nye bar longs spyad par bya ba dang /_bsgom par bya bas bsten pa nyid do/_/yul
[\[228b.3\]]gyis nye bar mtshon pa'i phung po la sogs pa rnams kyang yang dag par bsten pa'o/_/rnam par dag pa de gsungs pa/_gzugs dang zhes bya ba la sogs pa smos te/_gzugs ni dbang po lnga dang don rnams so/_/tshor ba ni bde ba dang sdug bsngal du nyams su myong ba'i bdag nyid
[\[228b.4\]]can no/_/'du shes ni mtshan mar 'dzin pa'i bdag nyid can no/_/'du byed ni sems mngon par 'du byed pa'o/_/rnam par shes pa ni yul dag gi rnam par shes par byed pa'o/_/gang phyir rtag tu rnam dag pas/_/de nyid rnal 'byor pas 'grub 'gyur/_/zhes pa ni gzugs la
[\[228b.5\]]sogs pa 'di rnams rdo rje ma la sogs pa'i lha rnams su 'brel to/_/phung po rnam par dag pa ni kun rdzob kyi rang bzhin no/_/de nyid ni don dam par rnam par dag pa'i rnal 'byor pas kyang 'grub pa nyid do/_/gzhag ces pa ni rnam par gzhag pa'o/_/de nas phyi yi 'phar ma bshad/_/
[\[228b.6\]]yang ni lha mo dkar mo sogs/_/zhes pa ni gzhan pa'i gau rI la sogs pa'i lha rnams so/_/'di dag phyi rol gyi 'phar ma la'o/_/gzhan dag gis gau rI la sogs pa'i lha rnams de yang bshad ces 'brel to/_/phyi rol gyi 'phar ma'i grwa rnams su puk+ka sI la sogs par sngar
[\[228b.7\]]gsungs pa/_de'i rjes su gzhan dag gis gau rI la sogs pa dang ldan par bshad ces bya bar dgongs so/_/nang na yang gau rI yod pas na/_gzhan gyi sgra ni sgo srung nyid du khyad par du byas pa'o/_/'og tu sa spyod ma zhes pa ni bsgom pa'o/_/'dri ba la phyi rol gyi 'phar ma'i nub
[\[229a\]]
[\[229a.1\]]sgo'i nang du'o/_/steng du mkha' spyod ma zhes pa ni bsgom pa'o/_/'dri ba la shar sgo'i nang du'o/_/rdo rje ma la sogs pa brgyad po rnams ni phyogs rnams su nges par byas pa'o/_/'dir ni phyi rol gyi gau rI la sogs pa rnam pa bcu po rnams shes pa'o/_/des na gsungs pa/_
[\[229a.2\]]bskyed pa'i rim pa nyid kyi phyogs/_/zhes pa ste/_des na yang dbang ldan du ni zhes bya ba la sogs pa gsungs pa nas 'di'i mthar thug pa'i gzhung gis ni bskyed pa'i rim pa nyid kyi dbang du byas te rtogs par bya'o/_/srid pa dang mya ngan las 'das pa dag ni shin tu mngon par zhen pa zad par
[\[229a.3\]]bya ba'i don du sa spyod ma dang /_mkha' spyod ma dag rim pa ji lta ba bzhin du rnam par dag ces pa'o/_/des na gsungs pa/_srid dang zhes bya ba la sogs pa'o/_/lha mo 'di gnyis zhes pa ni lha mo de dag gnyis so/_/de ltar phung po lnga rnam par dag pa gsungs nas/_yul rnam
[\[229a.4\]]par dag pa gsungs pa/_gzugs la zhes bya ba la sogs pa ste/_ro la g+ha sma rI rab grags/_/zhes pa ni yi ge dgu pa'i tshig go/_/chos ni dngos po rnams so/_/khams ni rang bzhin te bde ba'o/_/phyag bcu drug pa'i rnam par dag pa'i cha gsungs pa/_phyag rnams zhes bya ba la sogs
[\[229a.5\]]pa ste/_stong pa nyid bcu drug gis phyag bcu drug rnam par dag pa'o zhes par 'brel to/_/'di lta ste/_nang stong pa nyid ni nang gi chos mig la sogs pas stong zhes pa'o/_/phyi stong pa nyid ni phyi'i chos gzugs la sogs pa'i yul rnams gzugs la sogs pa nyid kyis stong zhes
[\[229a.6\]]pa'o/_/phyi nang stong pa nyid ni nang gi chos phyi'i chos kyis stong la/_phyi'i chos nang gi chos kyis stong zhes pa'o/_/stong pa nyid stong pa nyid ni chos thams cad stong pa nyid kyis chos kun stong zhes pa'o/_/chen po stong pa nyid ni shar la sogs pa'i chos stong zhes pa'o/_/don dam pa stong
[\[229a.7\]]pa nyid ni don dam pa mya ngan las 'das pa nyid kyis stong pa nyid mya ngan las 'das zhes pa'o/_/'dus byas stong pa nyid ni 'dod pa dang gzugs dang gzugs med pa rnams 'dus byas pa rnams nyid kyis stong zhes pa'o/_/'dus ma byas stong pa nyid ni skye ba dang 'gag pa la sogs pas
[\[229b\]]
[\[229b.1\]]stong pa nyid 'dus ma byas pa ste/_des na de ni stong pa zhes bya'o/_/mtha' las 'das pa stong pa nyid ni/_gang gi mthar mi dmigs pa der skyes pa de ni mtha' las 'das pa stong pa zhes pa'o/_/thog ma dang tha ma med pa stong pa nyid ni gang gi thog ma dang tha mar yang ma grub pa de ni thog ma
[\[229b.2\]]dang tha ma med pa stong pa zhes pa'o/_/dor ba med pa stong pa nyid ni gang gi chos rnams spong zhing dor ba ste bor zhing btang ba'o/_/des na dor ba med pa stong pa nyid ces pa'o/_/rang bzhin stong pa nyid ni 'dus byas dang 'dus ma byas kyi chos rnams gang gi rang bzhin ni de nyid kyis stong zhes
[\[229b.3\]]pa'o/_/chos thams cad stong pa nyid ni phung po lnga la sogs pa'i chos thams cad de nyid kyis stong zhes pa'o/_/rang gi mtshan nyid stong pa nyid ni gzugs la sogs pa rang gi mtshan nyid kyis gzugs kyi phung po la sogs pas stong zhes pa'o/_/mi dmigs pa stong pa nyid ni 'das pa
[\[229b.4\]]dang /_ma 'ongs pa dang /_da ltar byung ba'i chos rnams ni 'das pa dang /_ma 'ongs pa dang /_da ltar byung bas mi dmigs pa'o zhes pa'o/_/dngos po med pa'i ngo bo nyid stong pa nyid ni 'du zhing sbyor ba med pa'i gang gi chos rnams kyi dngos po ni rten cing 'brel par 'byung ba nyid kyi sbyor
[\[229b.5\]]ba ste/_sbyor ba des stong zhes pa'o/_/dngos po stong pa nyid ni gang gi phyir yang dag par sbyor ba'i rang bzhin dang bral ba las dngos po med pa'i ngo bo yin la/_dngos po ni nye bar len pa'i phung po'o/_/dngos po de yang dngos po nyid kyis stong zhes pa'o/_/dngos po med pa stong pa
[\[229b.6\]]nyid ni dngos po med cing 'dus ma byas pa des stong zhes pa'o/_/rang gi dngos po stong pa nyid ni ngo bo ste/_rang bzhin phyin ci ma log pa des stong zhes pa'o/_/gzhan gyi dngos po stong pa nyid ni de bzhin gshegs pa rnams byung yang rung /_ma byung yang rung ste/_chos rnams kyi chos nyid ye
[\[229b.7\]]nas gnas pa ste/_gnas pa dang /_chos kyi dbyings dang /_chos mi 'gyur ba dang /_de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_yang dag pa'i mtha' ste/_de dag ni des stong pa'o/_/de ni gzhan gyi cha'o/_/'dir ni stong pa nyid bzhi po
[\[230a\]]
[\[230a.1\]]nang du gtogs par bya ste/_stong pa nyid bcu drug tu gzung ba'o/_/bdud dag pa las zhabs rnams nyid/_/ces pa la/_phung po'i bdud ni tshangs pa'i gzugs 'dzin pa'o/_/nyon mongs pa'i bdud ni gnod sbyin gyi gzugs so/_/'chi bdag gi bdud ni
[\[230a.2\]]gshin rje'i gzugs so/_/lha'i bu'i bdud ni dbang po'i gzugs zhes pa'o/_/des na bdud bzhi las rnam par rgyal ba'i dag pa ni zhabs bzhi rnam par dag pa'o/_/rnams kyi tshig ni mang po'i tshig nyid do/_/rnam thar brgyad kyi zhal rnams nyid/_/ces pa ni zhal brgyad kyi rnam
[\[230a.3\]]par dag pa ni rnam par thar pa'o/_/de la rnam par thar pa brgyad ni gzugs can dang gzugs la sngon po dang bral zhing gnag pa la sogs pa dang bral bar blta ba ni rnam par thar pa dang po'o/_/nang gzugs med pa'i 'du shes dang ldan zhing phyi rol gyi gzugs ni sngar bzhin zhes pa ni
[\[230a.4\]]gnyis pa'o/_/de dag kyang gnyis kyi dngos pos dngos po med pa'i rang bzhin te/_sngon po la sogs pa dang bral ba ste/_'dod pa na spyod pa'o/_/bsam gtan dang po'i sa dag ni kha dog dang chags pa dag grangs ji lta ba bzhin du bsam gtan dang po dang /_gnyis pa'i gnyen po
[\[230a.5\]]ste sa gzhan dag ni ma yin no/_/rnam par thar pa dkar zhing bzang ba'i lus kyi mngon sum du byed pa shes nas gnas so zhes pa ni dkar po'i rnam par thar pa bsam gtan bzhi pa ste rnam par thar pa gsum pa'o/_/de yang /_snang zhing gsal ba'i rang bzhin pas/_/mi dge ba'i rang bzhin
[\[230a.6\]]ma yin te/_/dge ba'i rnam pa nyid kyis so/_/gzugs med pa'i rnam par thar pa bzhi pa de rnams ni dge zhing mnyam par gzhag pa nyid de/_gzugs med pas ni rnam par thar pa zhes pa thob cing nyon mongs pa dang mnyam par ma bzhag pa ma yin te/_ji ltar 'chi ba srid pa la
[\[230a.7\]]sogs pa bzhin no/_/'du shes dang tshor ba 'gog pa ni rnam par thar pa brgyad pa 'gog pa'i snyoms par 'jug pa ste/_'du shes dang tshor ba 'gog pa ni gzugs med pa'o/_/rnam par thar pa bzhi ni stong pa nyid dang /_mtshan ma med pa dang /_smon pa med pa dang /_rang bzhin gyis
[\[230b\]]
[\[230b.1\]]'od gsal ba'i mtshan nyid do/_/sa'i khams la sogs pa'i rnam par dag pa gsungs pa/_sa ni zhes bya ba la sogs pa'o/_/nyon mongs pa'i rnam par dag pa gsungs pa/_rdo rje can zhes pa ste bdag med pa'o/_/de yang zhe sdang ste zhe sdang gi rang bzhin yin pa'i phyir ro/_/la lar ni
[\[230b.2\]]'khor lo can zhes pa ste/_de'i tshe bdag med ma'i dkyil 'khor gyi 'khor lo can te/_dkyil 'khor gyi gtso mo zhes pa'i don to/_/phra ma ni 'di ltar yang rang gi don nyid du mthun pa dag 'byed pa'i tshig ste/_de'i rang bzhin ni phra ma'o/_/gsang ba'i gau rI ni nang gi 'phar ma la gnas
[\[230b.3\]]pa nyid do/_/gti mug ces pa ni rnam par dbye ba ma byas pa'o/_/des na yang bdag med ma dang /_chu ma dang /_rdo rje mas rnam par dbye ba zhe sdang dang /_'dod chags dang /_phrag dog dang /_phra ma dang /_gti mug rnams rim pa bzhin du blta bar bya'o/_/'di ltar bskyed pa'i lha'i gzugs
[\[230b.4\]]kyis phung po la sogs pas phung po dag par byed pa 'di lta bu gsungs pa/_'dis ni zhes pa la sogs pa ste/_phung po zhes pa ni tshogs te/_phung po la sogs pa'i tshogs pa zhes pa'i don to/_/phung po la sogs pa'i mtshan nyid ni 'khor ba'o/_/'dis ci ltar grol zhe na/_
[\[230b.5\]]gsungs pa/_gang dag ces bya ba la sogs pa la 'ching ba ni 'ching bar byed pa ste/_'ching ba las grol zhes pa ni bcings pa las grol ba'o/_/ji lta bu nyid gsungs pa/_'jig rten zhes bya ba la sogs pa la grol ba ni shes bya'i sgrib pas 'dzin pa las so/_/gang las
[\[230b.6\]]she na/_gang lhan cig skyes pa'i de nyid ma rig pa nyid do/_/de kho na nyid la zhugs pas 'khor ba nyid bsgom par byas nas grol bar 'gyur ba nyid ces pa'o/_/gsungs pa/_de nyid rnam spangs dngos grub rnyed mi 'gyur/_/zhes bya ba la/_dngos grub mi thob pa ni de kho nyid spangs
[\[230b.7\]]pa'o/_/don dam pa'i rnam par dag pa nye bar bsdu ba gsungs pa/_de'i phyir zhes bya ba la sogs pa ste/_gang gi phyir thams cad kyang rang bzhin gyis rnam par dag pa nyid phung po la sogs pa 'di dag go/_/de'i phyir phung po la sogs pa ni don dam pa ma yin no zhes bya bar 'brel to/_/
[\[231a\]]
[\[231a.1\]]de dag gi ming rnams ji ltar gsal bar byed ce na gsungs pa/_sems kyi rnam par dag ces pa ste/_sems nyid de dang de'i rang bzhin du snang ba ste/_bag chags kyis dkris pa'i phyir ro/_/de skad du yang /_ji ltar byis pas rnam brtags pas/_/phyi rol don
[\[231a.2\]]du yod ma yin/_/bag chags kyis ni dkrugs pa'i sems/_/don du snang ba rab tu byung /_/zhes pa dang /_gang phyir bsgom pa gang gang gis/_/mi rnams yid ni yang dag sbyor/_/des na de yi rang bzhin 'gyur/_/sna tshogs gzugs can nor bu bzhin/_/zhes pa'o/_/yang
[\[231a.3\]]na ji ltar snang ba de bzhin du gzugs la sogs pa 'di rnams yod pa ma yin te/_'on kyang sems rnam par dag pa ste/_sems tsam nyid kyi rang bzhin zhes pa'i don to/_/rnam par dag pa'i sgra ni don mang po'i tshig ste rnam par dbye ba ma byas pa'o/_/de dag gi don nye bar bsdu ba
[\[231a.4\]]gsungs pa/_dag ces bya ba la sogs pa gsungs te/_gang gi rang bzhin dag pa ni dag pa'i rang bzhin te/_de lta bu'i 'gro ba'i rang bzhin de ni rang bzhin dag pa'i 'gro ba zhes pa ste/_dag pa'i rang bzhin gyi 'gro ba ni tshig gi don to/_/'gro ba rnam par dag pa'i rang bzhin du
[\[231a.5\]]shes pa ni ngas shes pa ste/_sems rnam par dag ces pa ni lhag ma'o/_/de ltar bstan pa'i nga rgyal de bzhin du sgrub pa po gzhan gyi blos kyang bya zhes dgongs so/_/de dag ni dgyes pa'i rdo rje'i rnam par 'grel pa las rnam par dag pa'i le'u ste dgu pa'o//_//
[\[231a.6\]]de kho na nyid kyi bslab pa rab tu gsal bar bya'o zhes pa dbang ma gtogs par lhan cig skyes pa ji lta ba bzhin du ston mi nus pas na de'i don du dbang gi le'u gsungs pa/_de nas zhes bya ba la sogs pa ste/_de nas zhes bya ba ni rnam par dag pa'i rjes la'o/_/des na 'dir
[\[231a.7\]]dbang la ma ltos par de kho na nyid brjod pa ma yin no/_/ji ltar dkyil 'khor gyi rim pa zhes bya ba ni dkyil 'khor gyi lugs so/_/brjod pa de rnams kyis kyang dbang bskur ba ma gtogs par de kho na nyid brjod pha ma yin la dbang bskur ba la yang dkyil 'khor med par ma yin no/_/
[\[231b\]]
[\[231b.1\]]rgyu des na dkyil 'khor gyi rim pa ji lta ba bzhin bshad ces par 'brel to/_/dkyil 'khor yang dbang bskur ba'i thabs med par ma yin pas dbang bskur zhes pa de'i phyir gsungs pa slob ma zhes bya ba la sogs pa'o/_/da ni dkyil 'khor gyi rim pa de snyed gsungs pa/_nor
[\[231b.2\]]'dzin zhes bya ba la sogs pa ste/_lha'i bdag nyid ces pa ni ting nge 'dzin gsum gyi sbyor ba bsgom pa'o/_/hUM las rdo rje can zhes bya ba la sogs pa ni/_re pha las ni nyi ma rnam par bsgom/_/zhes pa la sogs pa'i tshigs su bcad pa'i don bstan pa'o/_/des na de nyid kyang 'chad par
[\[231b.3\]]'gyur te/_sngar gsungs pa nyid ces pa la sogs pa'o/_/dkyil 'khor byed pa'i rnal 'byor gyi gnas gsungs pa/_skyed tshal zhes bya ba la sogs pa ste/_dben pa zhes pa ni skye bo ma rungs pa spangs pa'o/_/phyogs zhes pa ni gang yang rung ba'i phyogs gcig go/_/rdul tshon
[\[231b.4\]]dam pa zhes pa ni mi'i rus pa'i tshon gyis bris pa'o/_/'bring po bstan pa'i bshad pa ni/_/rin chen lnga zhes pa la sogs pa'o/_/tha ma'i tshon kyang 'bras dang gro la sogs pa ji ltar rnyed pa de nyid gsungs pa/_yang na 'bras la sogs pas so zhes so/_/yang na rdul tshon gyis dam
[\[231b.5\]]par bri zhes pa ste/_yo ba dang chad pa med par rdul tshon snying pos bri ba'o/_/yang na ni 'phang gi sgra ste bsdu ba'o/_/'bring po zhes pa ni shin tu sbom zhing phra ba ma yin pa'o/_/mthe bong gsum ni lhag par bya/_/zhes pa ni nas gang ngam/_mthe bos lhag pa'o/_/lag pa'i khrus
[\[231b.6\]]'jal ba yang skyes bu tshad ma'i mthe bo 'am nas nyi shu rtsa bzhir gyur pa'o/_/dkyil 'khor yang rig ma med par gsang ba dang bzhi pa'i dbang med pas na de der rab tu gzhug par bya'o zhes pa des na gsungs pa/_rig ma zhes bya ba la sogs pa la bzang mo zhes pa ni bzhin la
[\[231b.7\]]sogs pa mdzes shing chos kyi de kho na nyid shes pa'o/_/yang na ji ltar gang rnyed de/_/zhes pa ni yi ge dgu'i tshig ste/_dbang bskur ba'i don du gzhug par bya'o zhes pa lhag ma'o/_/bcu drug lon zhes pa ni thun mong gi lo'i nges pa bstan pa'o/_/lo bcu drug gis nye bar mtshon te/
[\[232a\]]
[\[232a.1\]]bcu gnyis nas brtsams nas nyi shu rtsa lnga'i bar du'o/_/bsten pa'i sgra ni de dag nyid la bstan pa'i don du gsungs pa/_de srid ces bya ba la sogs pa ste/_lo bcu gnyis pa nas brtsams nas nyi shu rtsa lnga'i bar ni lhag pa'i zhu ba 'byung bar 'gyur zhes dgongs so/_/
[\[232a.2\]]phyag rgya'i sgo yang bcing ba dang /_thabs kyi sgo yang de bzhin no/_/zhes pa ni shes rab kyi pad+ma'i ze'u 'bru'i bug sgo dang /_thabs kyi rdo rje'i nor bu'i bug sgor phaT yig ser pos bkag nas/_phyag rgya bsten zhes bya bar 'brel to/_/de dag gis ni hUM yig las pad+mar gyur nas/_a yig
[\[232a.3\]]gis de'i ze'u 'brur ro/_/yang hUM yig sis ni rdo rje ste/_rab tu zhugs pa ni de'i ze'u 'bru'o zhes bstan to/_/'di ltar de bstan pa'i don du gsungs pa/_bstan pa zhes pa ste/_de'i shes rab bstan pas so/_/gang 'byung ba ni byang chub kyi sems so/_/mthe bo dang srin lag dag
[\[232a.4\]]gi rdo rje'i lag pas gzung ste/_ji ltar sngon gyi sangs rgyas zhes bya ba la sogs pa'i tshigs su bcad pa brjod cing chu la sogs pa'i dbang sngon du thob pa'i slob ma'i khar ni btung bar bya zhes pa ste/_gsang ba'i dbang bstan to/_/shes rab ye shes bstan pa'i don du
[\[232a.5\]]gsungs pa/_bya bar bya zhes pa la sogs pa ste/_sngar bstan pa bzhin du rigs lnga la sogs pa dang 'brel pa'i bcu drug la sogs pa'i sgras dam tshig dang sdom pa la sogs pa'i yon tan dang ldan pa'i shes rab nyid do/_/ro mnyam zhes pa ni lhan cig skyes pa'o/_/slob ma'i spyod yul
[\[232a.6\]]zhes pa ni lhan cig skyes pa slob ma'i spyod yul du zhes pa ste shin tu bzang ba'i slob ma la'o/_/de yang slob ma la chu la sogs pa'i dbang bskur ba'i rim pas gsang ba'i dbang yang thob pa de nyid kyi spyod yul te/_gang gi yul du gyur pa'o/_/slob ma'i spyod yul zhes pa ni ro
[\[232a.7\]]mnyam pa de lta bu'i rnam par bya zhes par 'brel te bya bar bya zhes pa'i don to/_/des cir 'gyur zhe na/_gsungs pa/_rang rig ces bya ba la sogs pa ste/_lhan cig skyes pa bstan pa shin tu bshad pa ni/_rang rig ces pa la sogs pa ste/_rang rig bde ba nyams su myong ba las
[\[232b\]]
[\[232b.1\]]shes par bya'o zhes pa la la dag gi tshig go/_/de ltar 'gyur ba ni lus las so zhes bshad do/_/lhag ma ni go sla'o/_/rdul bral zhes pa ni nyon mongs pa'i cha'i rdul te de las khyad par du gyur cing tha mal gyi bya ba la sogs pa mi byed pas/_'dir rtogs par byas nas zhes pas de
[\[232b.2\]]bzhin du bstod do/_/stong pa zhes pa ni gzung ba la sogs pa'o/_/mchog ces pa ni dga' bral dag las so/_/des na gsungs pa/_mtha' zhes pa ste/_mthar 'gyur bas na mtha'o/_/de yang gsungs pa/_dga' bral dang po zhes pa ste/_dga' bral gang gi dang por de bzhin no/_/phyis nas skad cig ma'i zhu
[\[232b.3\]]ba de dag dbyer mi phyed par gsungs pa/_shes rab zhes bya ba la sogs pa ste go sla'o/_/de nyid srog chags rnams kyi srog_/ces pa la srog ni rlung ste/_rlung gi de kho nyid rig pa srog chags kun dang 'brel pas so/_/de nyid 'gro ba'i bdag nyid de/_/zhes pa ni snying
[\[232b.4\]]stobs dang rdul dang mun pa mnyam zhing gnas skabs ni rang bzhin no zhes rang bzhin du smra ba rnams kyi'o/_/des na rang bzhin don gyi rnam pa ni 'gro ba'o zhes pas na 'gro ba'i bdag nyid do/_/de nyid thams cad khyab pa po/_/zhes pa ni bdag tu smra ba rnams te 'gro ba thams cad la
[\[232b.5\]]bdag gis khyab cing byas pa'i rang bzhin ni 'di'o zhes pa'i don to/_/de bzhin du lus thams cad la khyab cing gnas pa'o zhes par yang gsungs pa/_thams cad ces bya ba la sogs pa'o/_/yang na thams cad kyis lus rnams la gnas pas so/_/sems can zhes
[\[232b.6\]]pa ni 'gro ba kun rtag pa'i sems nyid tsam mo zhes rig byed kyi mtha' pa rnams kyi'o/_/rnam par shes pa'i tshul zhes pa ni/_sangs rgyas pa nyid kyi rnam par shes par smra ba rnams kyi'o/_/skyes bu sngon rabs zhes pa ni rig byed pa rnams kyi'o/_/dbang phyug ces pa ni dbang
[\[232b.7\]]phyugs byed pa po rnams kyi ste yi ge dgu'i tshig go/_/bdag dang zhes pa ni sngar gyi bstan pa de 'dir bshad pa'o/_/gso ba zhes pa ni brtan g.yo thams cad srog dang bcas pa ste zhes pa phyogs kyi gos can la'o/_/sems can zhes bya ba ni bi kra ma pa ti ste rgyal po'i
[\[233a\]]
[\[233a.1\]]bstan bcos rig pa'i lugs zhes pa'i don to/_/dus zhes pa ni/_'byung ba rnams ni dus las gyur/_/skye dgu rnams kyang dus kyis bsdus/_/zhes dus su smra ba rnams kyi'o/_/gang zag nyid dang zhes pa ni nyan thos pa rnams kyi'o/_/de dag gi don bsdu ba
[\[233a.2\]]gsungs pa/_dngos po kun gyis zhes bya ba la sogs pa'o/_/da ni dga' ba rnams kyi grangs kyi rim pa gsungs pa/_dang por zhes bya ba la sogs pa'o/_/lhan cig skyes pa'i mtshan nyid rdo rje snying po la sogs pas thos nas ngo mtshar ba gsungs pa/_de skad ces bya ba la
[\[233a.3\]]sogs pa'o/_/de skad ces bya ba ni lhan cig skyes pa'o/_/mchog tu ngo mtshar gyur nas zhes pa ni yi ge dgu pa'i tshig go/_/ngo mtshar ni sngar ma mthong ba'i sems kyi gnas skabs las so/_/rgyal ba ni yul dag spangs pas so/_/sa la 'gyel bar gyur zhes pa ni de yang a
[\[233a.4\]]phyis pa ste gsung rab las so/_/de nyid ji lta bu zhe na gsungs pa/_dang por zhes bya ba la sogs pa la/_'gro ba'i gzugs zhes bya ba ni phung po la sogs pa ste/_de dang mi phyed pa'i mchog tu dga' ba la dmigs pa ste/_bde ba las ma gtogs pa'i phung po la sogs pa ni ma
[\[233a.5\]]yin no/_/de nyid ji lta bu zhe na/_gsum pa lhan cig skyes pa med/_/ces pa'o/_/de zhes pa'i sgra ni gtan tshigs te/_dga' ba la sogs pa rnams la lhan cig skyes pa med pa'i gtan tshigs so/_/gang gi phyir lhan cig skyes pa ni yod pa dang /_med pa dang /_rtag pa dang /_
[\[233a.6\]]mi rtag par ma grub cing spangs pa dang blangs pa la sogs pa gnyis rnam par spangs pas phung po la sogs pa rnams kyang yod pa dang med pa la sogs pa'i rang bzhin spangs pa'o/_/tshigs su bcad pa de yang yi ge dgu pa'i tshig bzhi pa'o/_/'di nyid kyi don rgyas par bshad pa
[\[233a.7\]]gsungs pa/_bcom ldan 'das zhes bya ba la sogs pa ste/_bcom ldan bka' stsal kye rdo rje/_/zhes bya ba ni thabs dang shes rab kyi bdag nyid can gyi rdo rje 'chang ba'o/_/sangs rgyas kun gyi sku gcig pa/_/zhes pa ni rnam par snang mdzad la sogs pa'i sangs rgyas thams
[\[233b\]]
[\[233b.1\]]cad gcig pa'o/_/mi phyed pa'i sku ni de'i zhes pa ste/_de bzhin du'o/_/ci gsungs she na gsungs pa/_the tshom zhes pa la sogs pa ste/_the tshom sel ba bzang po zhes pa'i the tshom ni gnyis te/_lhan cig skyes pas yang dag par rdzogs pa'i byang chub ma yin zhes pa dang de
[\[233b.2\]]bsal bya zhes pa de lta bu'i tshig go/_/rdo rje snying pos zhes pa ni de'i gnas skabs su'o/_/rtogs bya'i phyir zhes pa ni lhan cig skyes pa la gcig tu nges par bya ba'i phyir ro/_/des na yang bzang po'i tshig go/_/da ni bcom ldan 'das kyi gsung bstan par bya ste/_'dod chags
[\[233b.3\]]med cing zhes bya ba la sogs pa ste/_don de nyid ni slar brjod pa/_/don gzhan la ni brten pas so/_/zhes pa'i rigs pas tshigs su bcad pa phyed kyis zlos pa'i skyon spangs so/_/gsum po spangs pa nyid kyi phyir/_/zhes pa ni 'dod chags spangs pas dga' ba dang mchog
[\[233b.4\]]dga' spangs pa'o/_/chags bral spangs pas dga' bral spangs pa'o/_/'dod chags dang chags bral te gnyis kar bsgom pa spangs pa nyid ni/_/lhan cig skyes pa byang chub brjod/_/ces pa'i yi ge dgu pa'i tshig go/_/brjod ces pa ni 'di dag brjod pa tsam ste don
[\[233b.5\]]dam par na lhan cig skyes pa'i byang chub ni ngag gi spyod yul las 'das pa'o/_/lhan cig skyes pa de ji ltar mtshon zhe na gsungs pa/_dga' bral dang por zhes bya ba la sogs pa ste/_dga' bral yang de yin la dang po yang de yin pas dga' bral dang po ste der mtshon par byed pa ste/_
[\[233b.6\]]dga' bral dang por byas pa ni mtshon zhes par dgongs so/_/lhag ma ni go sla'o/_/dang po sprin dang 'dra ba yin/_/zhes pa ni dang po zhes pa ni ye shes kyi dkyil 'khor te/_gang zhig snang ba ni sprin dang 'dra zhes par 'brel to/_/de yang ji ltar nam mkha' la sprin gnas pa ni cung zad kyang
[\[233b.7\]]dmigs su med do/_/de bzhin du ye shes kyi dkyil 'khor yang snang ba nyid na don dam par gcig dang du ma la sogs pa dang bral bas don dam par na dmigs su med do/_/gang gi tshe grub ce na gsungs pa/_grub pa zhes pa smos pa'i sgra ni lhan cig skyes pa'i yin te/_rang bzhin
[\[234a\]]
[\[234a.1\]]gyis grub pa'i phyir ro/_/nyid kyi sgra ni khyad par te lhan cig skyes pa brtan par gyur pa ni dkyil 'khor khyad par du gyur pa'i rang bzhin gyi snod yin zhes dgongs so/_/mi gnas pa'i rnal 'byor la gnas pa'i dpe gsungs nas/_sgyu ma'i dpe gsungs pa ni/_sgyu ma lta
[\[234a.2\]]bu zhes pa la/_sgyu ma'i shes pa dang 'dra bas na sgyu ma lta bu ste/_de yang ji ltar glang po che dang rta'i tshogs sprul pa'i tshe sgyu ma mkhan sprul pa'i shes pa la ni bden pa ma yin par snang ba'o/_/de bzhin du lhan cig skyes pa mngon du gyur pa'i rnal 'byor pa la ye shes kyi dkyil 'khor 'byung
[\[234a.3\]]bar 'gyur ro/_/rmi lam gyi dpe gsungs pa/_rmi lam 'dra zhes pa ni yud tsam ste/_yud tsam du shes pa'i stobs kyis so/_/rmi lam zhes pa ni rmi lam na don du snang ba'i shes pa bzhin te/_ji ltar rmi lam na 'dod chags can la sogs pa don med bzhin du snang ba'o/_/
[\[234a.4\]]de bzhin du lhan cig skyes pa mngon du gyur pa'i dkyil 'khor snang ba 'di yang ngo /_/de'i don gsal bar bya ba'i phyir/_rmi lam sad pa'i mi phyed pa/_/zhes pa la/_rmi lam ni nyal zhing log pas na rmi lam zhes pa'i don to/_/nyal zhing log pa'i rmi lam tsam dang sad pa'i
[\[234a.5\]]shes pa mi phyed pa ni sad pa dang mi phyed pa'i ye shes so/_/sad pa dang mi phyed pa'i ye shes dang 'dra ba ni sad pa dang mi phyed pa bzhin no/_/de'i don ni 'di yin te/_ci bdag nyid ni nyal lo zhe'am/_rmi lam rmi'o zhe'am/_sad do zhes phye zhing phyed pa'i ye shes rnal 'byor pa las
[\[234a.6\]]'byung bar mi 'gyur ro/_yang na don la dmigs pa yang bden pa ma yin brdzun pa yang ma yin pa ni de'i don to/_/de bzhin du lhan cig skyes pa mngon du gyur pa'i ye shes kyi dkyil 'khor yang ngo /_/gang gi phyir ci der dkyil 'khor bsgom pa yang ci med do zhes snyam pa
[\[234a.7\]]yang rnal 'byor pa la 'byung bar mi 'gyur ro/_/de bzhin du dkyil 'khor yang 'byed par mi dmigs so/_/des na de nyid 'chad par 'gyur te/_ji ltar rmi lam de bzhin sgyu/_/zhes pa la sogs pa'o/_/mi phyed mtshan nyid dngos grub po/_/zhes pa la/_mtshan nyid ni skyes pa
[\[234b\]]
[\[234b.1\]]ste dkyil 'khor gyi'o/_/dngos grub ni A sa man+ta ste/_kun nas grub pa ste/_de yang goms pa phul du gyur pa las/_mthar thug par 'gro ba dang /_skyes pa dang /_skyed pa po dang /_thog ma dang tham can la sogs pa mi phyed pa'i mtshan nyid can gyi dngos grub po/_/de lta bu'i
[\[234b.2\]]phyag rgya rnal 'byor pa yis 'grub ces bya bar 'brel to/_/ston pas dkyil 'khor 'di skad gsungs/_/zhes pa la/_'di skad kyi sgra ni rgyu mtshan te gang gi phyir dkyil 'khor du 'jug pa sngon du 'gro bas dbang bskur ba dang de kho na nyid bstan to/_/des na dkyil 'khor gsungs
[\[234b.3\]]so zhes dgongs so/_/ston pa ni nges par 'gyur ba'i bstan pa las so/_/lhag ma ni go sla'o/_/rin chen lnga zhes pa ni gser dang /_dngul dang /_mu tig dang /_byi ru dang /_dung zhes pa ste rin chen lnga'o/_/sar pa zhes pa la sogs pa ni las gzhan dag las khyad par du
[\[234b.4\]]gyur pa ste/_sar pa ni sra ba'o/_/legs par bkal ba zhes pa ni sangs rgyas lngas byin gyis brlabs pa'i skud pa lngas so/_/shin tu tshad ma zhes pa ni dkyil 'khor las nyis 'gyur gyis ring ba'o/_/mdzes pa zhes pa ni legs par bsgril ba'o/_/srad bus zhes pa ni
[\[234b.5\]]dkyil 'khor zhes par 'brel te/_shes rab can zhes pa ni dkyil 'khor gyi bya ba shes pa'o/_/gdab pa ni dkyil 'khor la bri ba'o/_/dkyil 'khor gyi bdag po'i sngags 'bum bzlas pa dang /_dkyil 'khor ba so so rnams kyi sngags khri khri nyid do zhes gsungs la/_
[\[234b.6\]]'khor lo'i bdag po'i bzlas pa 'bum/_/dkyil 'khor ba yi de bzhin khri/_/zhes pa ni yi ge bcu bdun pa'i tshigs su bcad pa byed pa'o/_/gtor ma phyin nas sa spyad pa la sogs pa bya'o zhes gsungs pa/_gtor ma zhes bya ba la sogs pa ste/_sbyin zhes pa ni sa
[\[234b.7\]]sbyin par byas nas so/_/bsrung ba zhes pa ni bya ba la sogs pa 'dir blang bar bya'o/_/gang zhig dbang ni rab dbye ba/_/rang gi dkyil 'khor cho gas sbyin/_/zhes pa ni 'dir 'chad par 'gyur ba slob dpon la sogs pa'i dbang rnams dang /_rgyud gzhan las gsungs pa'i chu la
[\[235a\]]
[\[235a.1\]]sogs pa sbyin par bya'o/_/dkyil 'khor zhes pa ni sgrub pa pos bsgom pa'i lha'o/_/cho gas zhes pa ni cho ga rnams kyis te/_cho ga dang 'dra ba'i cho ga nyid ni ma yin pa'o/_/de yang cho ga ni dkyil 'khor mthong ba la sogs pa'i mtshan nyid can no/_/mchod pa la
[\[235a.2\]]sogs pa 'dir 'chad par 'gyur ba ji ltar rab tu bsgrubs pa nyid de/_des na gsungs pa/_mchod dang zhes bya ba la sogs pa'o/_/'khor lo 'phar ma gnyis bzang bri/_/zhes pa ni yi ge dgu pa'i tshig go/_/dbang ldan du ni ci gsungs pa/_/zhes bya ba ni yang ngo /_/de lta de
[\[235a.3\]]ltar 'og dang steng /_/zhes bya ba la/_'og gi sgra ni sa yig phyis pa las grangs med pa nyid do/_/rdo rje sems dpa' bsnyems byas nas/_/zhes bya ba ni bdag med ma dang brtsam par bya ba'o/_/rkang pa g.yas pa brkyang byas te/_/zhes pa ni rkang pa g.yas pa brkyang bar byas pa
[\[235a.4\]]ste/_rkang pa g.yas pas lan lngar gdab cing brkyang ba'o/_/de ni g.yas brkyang ba'i stang stabs su shes par bya'o/_/yang g.yon pa yang bskum par bya'o zhes pa ste rkang pa g.yon pa bskum par byas nas so/_/slob dpon dkyil 'khor 'jug pa nyid/_/ces pa la/_
[\[235a.5\]]dkyil 'khor ni gnyis po'i tshig mi mngon par byas pa'o/_/lhag ma ni go sla'o/_/phyis nas zhes pa ni shes rab ye shes kyi dbang bskur ba'i rjes la'o/_/de nyid ces bya ba la sogs pa ni go sla'o/_/de nyid ni 'khor ba dang mya ngan las 'das par mi gnas pa gsungs pa/_
[\[235a.6\]]'khor ba zhes bya ba la sogs pa ste/_'khor ba ni bdag dang bdag gir gyur pa ste/_'dir phung po lnga'i bdag nyid can gyi 'khor ba'o/_/mya ngan las 'das pa ni rnam par byang ba'am/_rnam par dag pa'o/_/'khor ba dang mya ngan las 'das pa dag mi phyed pa ni phan tshun du khyad par
[\[235a.7\]]yod pa ma yin zhes pa ste/_gnyi ga yang rang bzhin gyis rnam par dag pa'i phyir ro/_/de skad du yang /_'khor ba nyid ni mya ngan 'das/_/ji ltar gyur pa'i don bstan pa'o/_/zhes gsungs so/_/da ni le'u 'dir de kho na nyid kyi don bsdu ba gsungs pa/_mchog dga' zhes bya ba la sogs pa ste/_
[\[235b\]]
[\[235b.1\]]mchog dga' zhes bya ba ni lhan cig skyes pa'o/_/bsgom pa ni bsgom par bya ba'o/_/sgom pa po ni tshor ba po'o/_/lus kyang zhes pa ni rnam par shes pa gzung ste/_gang rnams de rnams kyis gzung ba ni dbang po rnams so/_/gzung ba zhes pa ni yul rnams so/_/'dzin pa zhes pa ni rnam par
[\[235b.2\]]shes pa rnams so/_/skyug bro zhes pa ni smad cing dman pa dag go/_/rmongs pa zhes pa ni mi gtsang bas rmongs pa'o/_/gtsang sbra ni yang dag par byung ba'i dngos po'o/_/de yang /_'dod chags zhe sdang gti mug dang /_/de bzhin nga rgyal phrag dog gis/_/de kun de gnas nyams
[\[235b.3\]]dga' bar/_/bcu drug char yang mi phod do/_/zhes pas kyang ngo /_/'dod chags la sogs pa mi dmigs pas bstan pa de dag gi bkod pa ni/_chags med ces bya ba la sogs pa ste/_phra ma zhes pa ni ngag gis nyes par spyod pa ste/_nyon mongs pa'i cha'o zhes dgongs so/_/mthong
[\[235b.4\]]bya zhes pa ni dkyil 'khor ro/_/sgom dang zhes pa ni de bsgom pa'o/_/sgom pa po zhes pa ni rnal 'byor pa'o/_/bshes dang zhes pa ni rjes su mthun pa'i dngos po'o/_/dgra zhes pa ni de las bzlog pa'o/_/des cir 'gyur zhe na/_gsungs pa/_rlom sems med pa'i zhes pa la/_
[\[235b.5\]]rlom sems ni rnam par rtog pa'o/_/lhan cig skyes pa zhes bya ba ni sna tshogs pa'o zhes pa la/_lhan cig skyes pa'i ming ni sna tshogs rmad du byung ba'am/_khyad par du gyur pa'i yid kyis shes pa'o/_/'og na phung po la sogs pa mtshan nyid can ni lus te/_de yang rang
[\[235b.6\]]bzhin med pa yin na/_ji ltar 'byung ba'i bdag nyid ces pa de nyid gsungs pa/_'di skad gsol zhes pa ste/_gzod nas zhes pa thog ma nyid nas so/_/rdo rje can zhes pa ni rdo rje sems dpa'o/_/lhag ma ni go sla'o/_/bo la zhes bya ba la sogs pa la/_sa ni de las zhes
[\[235b.7\]]pa ni chos thams cad bdag med pa las mer mer po'i rang bzhin du skye ba sgyu ma la sogs pa'i rnam pas sa la sogs pa byung zhes dgongs so/_/des na/_lnga po rnams kyis yongs su bskor/_/zhes par 'brel to/_/de'i phyir zhes bya ba la sogs pa ni/_gang phyir 'byung ba che
[\[236a\]]
[\[236a.1\]]bde ba/_/zhes pa ni gcig dang du ma la sogs pas mi phyed pas de phyir de nyid min pa'o/_/yang na dbang po gnyis sbyor ba las gang rtogs pa'i bde ba de ni 'byung ba che'o/_/de nyid kyang de kho na nyid dang 'dra bas so/_/'on kyang dpyad par ma byas pa ma yin
[\[236a.2\]]pas de nyid min zhes brjod do/_/de kho na nyid ni lhan cig skyes pa'o/_/de kho na nyid ci zhe na gsungs pa/_lhan cig skyes zhes bya ba la sogs pa ste/_mchog tu gyur pa dag gi lhan cig skyes pa'i dga' ba'i zhu ba de dag las 'byung bar 'gyur te/_de yang lhan cig skyes pa'i dga' ba 'di
[\[236a.3\]]ni goms pa las 'di ltar rtogs shing gang gi tshe mngon du 'gyur ba'o/_/de'i tshe las dang nyon mongs pa'i rang bzhin du slar mi ldog pa'o/_/goms pa phul du byung ba mthar thug pa ma yin na/_las dang nyon mongs pa slar 'byung ba nyid do/_/des na yang lhan cig skyes pa de ci zhe na gsungs
[\[236a.4\]]pa/_rang bzhin zhes bya ba la sogs pa ste/_phung po la sogs pa'i ngo bo ni rang bzhin no/_/de yang chos kyi dbyings ni thams cad kyi rnam pa ste/_phung po la sogs pa snang ba'i sems nyid gcig tu bsdus pas na/_rnam pa thams cad sdom cig pa/_/zhes pa ste lhan cig skyes
[\[236a.5\]]pa'o/_/snying rje thabs zhes pa la thabs ni nye ba ste/_chos mthun pa las rang gi ngo bo'i bsgom pa'i yan lag tu gyur pa'o/_/yang thabs ni rnam par dpyod pa'i rang bzhin du gzung ste/_de yang blo'i khyad par las sems can du dmigs pa'i blo snying rje ni thabs ji lta ba bzhin
[\[236a.6\]]te/_mngon par zhen pa rnams la/_snying rje ldan pa ni kun rdzob tha snyad du'o zhes dgongs so/_/des na gsungs pa/_phyag rgya rgyu dang bral ba las/_/zhes pa ste/_rgyu dang bral ba ni rgyu la sogs pa dang bral ba'o/_/shes rab stong pa nyid ni phyag rgya'o/_/de'i don gsal bar gsungs pa/_stong dang
[\[236a.7\]]zhes bya ba la sogs pa ste/_chos thams cad kyi rang bzhin ni stong pas de rnams kyang rang bzhin gyis stong pa ste/_snying rje yang ngo /_/chos thams cad de nyid rnam par dpyad pas stong pa nyid dbyer mi phyed pa ste/_de'i rang bzhin yin pa'i phyir ro/_/de dag dbyer med cing so sor ma yin pa
[\[236b\]]
[\[236b.1\]]ci zhe na/_gsungs pa/_byang chub sems zhes pa la/_byang chub ni gnyis su med pa'i ye shes so/_/sems ni sgyu ma la sogs pa'i rang bzhin tsam du dngos po gzung ba'i blo dang ldan pa'o/_/des na byang chub kyang yin la sems kyang yin pas byang chub sems te/_thabs
[\[236b.2\]]dang shes rab kyi bdag nyid can gyi ye shes la rab tu brjod ces par 'brel to zhes pa'i sgra ni dgongs pa gsal bar byed ces pa'o/_/byang chub sems kyi sgra ni phyi rol gyi don to/_/don dam par ni bla ma'i man ngag las rtogs pa dang /_rang las rtogs pa'i tshul lo/_/de bas
[\[236b.3\]]na bzlas pa la sogs pa gzhan du gyur pa cung zad kyang yod pa ma yin no zhes gsungs pa sngags med ces bya ba la sogs pa ste/_gang de lta bus byang chub thob par 'gyur zhe na/_gsungs pa/_de nyid sngags zhes bya ba la sogs pa'o/_/de yang sngar gsungs pa'i sems de
[\[236b.4\]]nyid dang lhan cig ste/_stong pa nyid kyi sems dang de nyid du lhan cig bsdus pa zhes pa de bzhin du ste/_thabs dang shes rab kyi bdag nyid can gyis sems su 'dus pa'o/_/de'i gzugs can 'di ni sngags bzlas pa la sogs pa ste/_sngags bzlas pa la sogs pa
[\[236b.5\]]rnam pa thams cad du med pa ni ma yin no/_/de lta mod kyi gzung ba dang 'dzin pa la sogs pa'i rang bzhin nyid ni yod pa ma yin la/_mngon par zhen pa med pa nyid du gnas pa ste/_de lta bu nyid kyis rdzogs pa'i byang chub thob ces dgongs so/_/tshigs su bcad pa 'di ni me mar
[\[236b.6\]]lnga pa'o/_/de dag ni dgyes pa'i rdo rje'i rnam par 'grel pa las dbang gi le'u ste bcu pa'o//_//le'u dang por lta stangs mdor bstan pa de bshad pa'i don du le'u bcu gcig pa gsungs pa/_mnyam par zhes pa la sogs pa la/_mnyam par ni rengs pa'i lta
[\[236b.7\]]stangs kyi khyad par ro/_/ltung bar byed pa'i lta stangs gsungs pa/_ma rungs zhes pa ni/_drag po'i las kyi sgo yis so/_/dpral ba can zhes pa ni gnas kyi khyad par gyi sgo gnyis yin no/_/ltung bar byed pa ni de ltar 'gyel bar byed pa'o/_/ltung ba yang las kyi sgo nas
[\[237a\]]
[\[237a.1\]]ming gi tha snyad do/_/dbang gsungs pa/_dbang gi zhes bya ba la sogs pa ste/_gnyis ni mig 'bras te gnyis su brjod pas ni mig 'bras gnyis ka yang g.yon du bzlog pa'o zhes pa ste/_phyi ma dag la yang rtogs par bya ba nyid do/_/dgug pa
[\[237a.2\]]gsungs pa/_dgug pa zhes bya ba la sogs pa ste/_dgug pa sbyar nas lta stangs sbyar ba ni mig 'bras gnyis po yang zhes bsgre bar bya'o/_/des na yang g.yas pa'i cha'i mig 'bras gnyis bzlog cing blta bar bya'o/_/steng nas kyang ni mig 'bras gnyis sbyar ro zhes
[\[237a.3\]]bya ba ni/_/ltung ba'i mig 'bras kyi lta stangs bzhin du dpral bar sbyar bar bya'o/_/des na dpral ba zhes pa de nyid gsungs pa'o/_/rengs pa bshad pa ni/_dbu ma zhes pa la sogs pa ste/_g.yon du bstan pa la sogs pa dang bral ba ni mnyam pa ste des na dbu ma'o/_/gnyi ga sna yi
[\[237a.4\]]bems po'i mtha'/_/zhes bya ba ni mig 'bras gnyis po sna bug gnyis kyi dbu ma nyid du gnas pa'o zhes rtogs par bya ba ste/_mnyam pa nyid du'o/_/de yang dbang la ni ho yig dmar po'am/_hi yig blta bar bya ba yin la dgug pa'i lta stangs la ni hUM yig dmar po'am/_dza yig go/_/
[\[237a.5\]]rengs pa la laM yig ser po'am/_hUM yig go/_/ltung ba la ni phaT yig nag po'o/_/'byung ba'i rlung la sogs pa'i sbyor bas ltung ba la sogs pa goms par bya'o zhes pas na gsungs pa/_'byung ba nyid kyis ltung bar byed/_/ces bya ba la sogs pa ste go sla'o/_/rdo rje'i shing la zhes bya ba
[\[237a.6\]]ni snum dang ldan pa'i shing rnams so/_/g.yo bcas zhes pa ni g.yo 'gul can no/_/de yang 'di ltar dus ring por gus pa rgyun mi 'chad par goms pas rnal 'byor pa'i lta stangs phul du gyur nas 'grub pa'o/_/des na gsungs pa/_zla drug ces bya ba la sogs pas so/_/'di la 'khrul
[\[237a.7\]]pa mi bya zhes pa ni 'dir de lta bu'i blos 'khrul pa zhes pa ste/_rgyu dang 'bras bu bya ba dang byed pa la blos 'khrul pa ste/_de mi byed pa ste/_gang las she na gsungs pa/_bsam gyis mi khyab ces pa ste lta stangs ni sgrub par byed pa yin la/_bsgrub par bya ba de ni mthu'o/_/bsam par mi bya ba zhes
[\[237b\]]
[\[237b.1\]]pa ni bsgrub par bya ba dang /_sgrub par byed pa'i rang bzhin yang lung dang rigs pas gnod pa'i lta stangs las 'byung ba dbang la sogs pa bsgrub par bya ba lta bur mi bsam pa ste/_skyon med pa'i lta stangs rnams la goms par bya'o zhes dgongs so/_/de nyid ci zhe na/_gsungs pa/_sangs
[\[237b.2\]]rgyas zhes pa ste/_dngos po rnams kyi gang lhan cig skyes pa'i chos mkhyen pa dang ldan pa ni sangs rgyas te/_sngar gyi rnal 'byor pa nyid do/_/de'i mthu yang don ci zhe na/_gsungs pa/_rdzu 'phrul zhes pa ste/_gang de dag ni grub pa'i rnal 'byor pas rol par mdzad pa'o/_/de yang gar la
[\[237b.3\]]sogs par rol par dgos pa'i blos byed pa ni mkhas shing blo dang ldan pa la ci yang yod pa ma yin te/_'on kyang sems can rnams gzhug par bya zhes pa'i blo ste/_yi ge dgu pa'i tshig go/_/sems can rnams rang gi bstan pa la'o zhes kyang sbyar ro/_/des sems can ji ltar
[\[237b.4\]]'jug par 'gyur te/_ltung ba la sogs pa 'chi ba nyid kyis so zhe na/_de dgag pa gsungs pa/_gsad par 'dir ni bya ba min/_/zhes pa ste/_bya ba zhes pa ni gnod cing slu ba la sogs pa ste/_de mi bya ba'o/_/'on kyang mngon par 'dod pa shin tu 'byung ba ma yin pa'o zhes pas na
[\[237b.5\]]gsungs pa'o/_/dam tshig ces pa la sogs pa ste/_sangs rgyas rnams kyi dam tshig ni sems can rnams kyi don nges pa nyid du rdzogs par byed pa'o/_/de'i nyams pa ni mi gnas par byed pa 'ba' zhig yin no/_/shing la sogs pa ltung ba la sogs pa'i nus mthu mthong ba dang /_
[\[237b.6\]]ma rungs pa'i sems can rnams gzhug par bya ba'i don dang /_lhag ma dbang la sogs pas kyang ngo zhes dgongs so/_/sems can slu ba spangs nas su/_/bya min thams cad bya ba'o/_/zhes bya ba la bya min thams cad ni mi dge ba bcu'i mtshan nyid gang yin pa ste bya ba'o/_/
[\[237b.7\]]'on kyang sems can slu ba spangs pa'o/_/slu ba ni 'dod pa'i don la sbyor bar mi byed pa'o/_/de'i don ni 'di yin te/_sems gcig tu bsdus pa ni srog gcod pa'o/_/btsun mo la zhu ba ma yin pa ni ma byin par len pa'o/_/rang gi rig ma bstan pa ni 'dod pas log par g.yem
[\[238a\]]
[\[238a.1\]]pa'o/_/sems can thams cad bsgral ba ni brdzun du smra ba'o/_/las ngan pa las sems can 'byed pa ni phra ma'o/_/tshig rtsub mo ni/_sku ni mi gtsang smyung ba ste/_/srid pa ngan pa'ang 'byung mi 'gyur/_/nam mkha'i dbang po'i gzhu 'dra ba'i/_/sku dang ldan par
[\[238a.2\]]ston pa'o/_/zhes pa'i brtse ba med pa'i tshig go/_/ngag 'khyal pa ni bzhin bzangs lang tsho zhes bya ba la sogs pa ni shes rab yang dag par bsngags pa dang /_bsten par bya zhes bya ba la sogs pa rnams kyang rnam par dag pa'i yul la longs spyod par bsngags pa ni ngag 'khyal
[\[238a.3\]]pa'o/_/brnab sems ni nyon mongs pa bde brlag par byed pa'i sems so/_/gnod sems ni bya ba ngan pa'i las sel bar bya ba'i don du sems can la 'tshe ba med pa'i sems so/_/log par lta ba ni brdzun pa la sogs pa'i chos thams cad don dam par na ma grub pa la
[\[238a.4\]]dge ba dang mi dge ba la sogs pa yang kun rdzob tsam ste don dam par ni ma yin no zhes pa de lta bu dag ni rnal 'byor pas bya ba'o/_/des na tha mal pa rnams ni bya ba ma yin te byed par mi nus shing dka' ba'i phyir ro/_/slu bas nyes pa ci yod ce na/_gsungs pa/_sems can
[\[238a.5\]]gnod pa zhes bya ba la sogs pa gsungs te/_sems can thams cad kyi don bsgrub pa dang /_sems can la phan pas ni de bzhin gshegs pa la sogs pa sgrub pa'i thabs mang pos ni bsgrub bya phyag rgya chen po 'grub pa'o/_/sems can la gnod pa gcig pus ni dngos
[\[238a.6\]]grub rnyed mi 'gyur zhes dgongs so/_/de skad du yang /_sems can la phan dbang gis na/_/dngos grub nyid du bgrod pa'o/_/zhes gsungs so/_/de la dam tshig bza' bya ba/_/zhes pa la/_dam tshig ni mi 'da' bas so/_/de la zhes pa ni dngos grub bsgrub pa la'o/_/dgyes
[\[238a.7\]]pa'i rdo rje zhes pa ni dam tshig rnams ji srid dgyes pa'i rdo rjer gsungs pa de srid rnams dgyes pa'i rdo rje'i rnal 'byor pas bsten to zhes rtogs par bya'o/_/des na dngos grub ni gdon mi za bar nye bar 'gyur ba ma yin no zhes gsungs pa/_dngos grub phyir zhes pa'o/_/dam
[\[238b\]]
[\[238b.1\]]tshig gsungs pa na dang po zhes bya ba la sogs pa'o/_/bdud rtsi lnga yang de bzhin bza'/_/zhes pa la/_de bzhin ni na dang po la sogs pa'i sgron ma lnga'i dam tshig brjod pa nyid do/_/rnam par snang mdzad la sogs pa'i yang ste/_bdud rtsi rnam pa lnga dang mi phyed pa'i dam tshig mngon
[\[238b.2\]]par brjod pa rnams so/_/de la ni dang po dang /_rnam par snang mdzad ni b+h+rUM yig las skyes pa'o/_/gdang po dang mi bskyod pa ni hUM yig las byung ba'o/_/dang po'i shwa dang rin chen 'byung ldan ni AM yig las byung ba'o/_/ha dang po dang don yod grub pa ni khaM yig las byung ba'o/_/
[\[238b.3\]]mtha'i shwa dang /_snang ba mtha' yas ni dzr-IM yig las byung ba'o/_/de skad du yang rdo rje gdan bzhi pa las/_lcags kyu chen po zhes bya ba/_/ye shes ldan pa 'dod pa'i lha/_/rdo rje lcags kyu mi bskyod pa/_/gnas pa'i lcags kyu rin chen 'byung /_/don yod grub pa lcags kyu
[\[238b.4\]]rgyal/_/'od dpag med pa lcags kyu g.yo/_/zhes gsungs so/_/rnam par snang mdzad dang /_rin chen 'byung ldan dang /_snang ba mtha' yas dang /_don yod grub pa dang /_mi bskyod pa ni bdud rtsi lnga la brjod do/_/b+h+rUM dang /_AM dang /_dzr-IM dang /_khaM dang /_hUM yig rnams las rim pa
[\[238b.5\]]ji lta ba bzhin 'byung ba'o/_/de bzhin bza' zhes pa ni sbar ba dang /_sbyang ba la sogs pas bsgrubs nas so sor nye bar longs spyod par bstan to/_/de skad du yang /_ji ltar bdud rtsi lnga bza' ba/_/brtson 'grus lnga yang de bzhin bza'/_/zhes gsungs so/_/gzhan dag
[\[238b.6\]]ni go sla'o/_/skye ba bdun pa mdor bstan pa'i bshad pa ni/_skye ba bdun pa zhes bya ba la sogs pa ste/_dga' bral dga' ba la smod pa/_/zhes pa la bral ba ni nyan thos kyi byang chub bo/_/dga' ba ni 'khor ba'o/_/de dag sun 'byin pa zhes pa ni dga' bral gyi don 'dis sun
[\[238b.7\]]'byin pa ste/_des na dga' bral dga' ba smod pa ni 'khor ba dang mya ngan las 'das pa smad nas mi gnas pa la gnas so zhes pa'i don to/_/skad snyan mig dang ldan pa zhes pa ni yi ge bdun gyi tshig go/_/de yi zos pa tsam gyis ni/_/zhes pa ni zos pa tsam gyis so/_/mkha' spyod
[\[239a\]]
[\[239a.1\]]'gyur zhes pa la skad cig ces pa ni de ma thag tu'o/_/des na sha chen zos pa tsam gyis mkha' spyod nyid du ste/_skye ba bdun pa'i mtshan nyid do/_/ku ru ku l+le'i sgrub thabs gsungs pa'i thabs kyi rim pa ni/_ku ru ku l+le'i bshad ces pa ste yi ge bcu pa'i tshig go/_/
[\[239a.2\]]brtag pa bcu gnyis zhes pa ni dgyes pa'i rdo rje brtag pa bcu gnyis pa'o/_/sgrub thabs gsungs pa/_hrIHyig ces bya ba la sogs pa ste/_'di yang mngon par byang chub pa rnam pa lnga las yang dag par byung ba'i mtshan dang kha dog mthun pa'i rnal 'byor ma bcu bzhi pos bskor ba ni
[\[239a.3\]]bdag med ma dang 'dra la kha dog dang mtshan ma ni mi mthun pa'o/_/lhag ma ni go sla'o/_/rdo rje snying po mngon par byang chub pa/_/zhes pa ni rdo rje snying po mngon par byang chub pa ste 'dir yang dag par rtogs pa zhes pa'o/_/de nyid rtogs pa'i rgyal po ste/_rtog pa ni gzhung dum bur
[\[239a.4\]]byas pa'o/_/de ltar na rgyal po yang yin zhing de bzhin du rtog pa yang ngo /_/rdzogs so zhes pa ni gzhung dang don yang dag par len cing 'dzin pa'am/_mthar thug pa'o/_/dpal dgyes pa'i rdo rje le'u bcu gcig gi bdag nyid can gyi rnam par 'grel pa zhes bya ba ste brtag pa
[\[239a.5\]]dang po'o//_//da ni gang yang chos thams cad mi gnas pa'i mya ngan las 'das pa'i chos can te/_de'i tshe yang so so'i skye bo sems dga' ba'i don du sku gzugs la sogs pa rab tu gnas pa bshad par byed pa'i le'u gsungs pa/_bshad du gsol zhes pa la
[\[239a.6\]]sogs pa ste/_gsol pa ni rdo rje snying pos so/_/rab gnas mtshan nyid ni rang bzhin te/_bcom ldan 'das kyis bshad du gsol/_/zhes par 'brel to/_/rdo rje snying po bdag ces pa la/_rdo rje ni de bzhin gshegs pa thams cad do/_/snying po ni de rnams kyi ste/_mi gnas
[\[239a.7\]]pa'i mya ngan las 'das pa'o/_/bdag nyid ni gang gi ste de bzhin du'o/_/thams cad ces pa ni sangs rgyas thams cad do/_/gcig pa ni dbyer mi phyed pa gang gi lus de dag go/_/des na gsol ba gdab pa'i rjes la bstan pa/_gsungs pa/_sbyin sreg ces bya ba la sogs pa ste/
[\[239b\]]
[\[239b.1\]]ci gsungs zhes bya ba ni de kho na nyid bsdus par dkyil 'khor bzhengs su gsol ba ltar zhes pa'o/_/de skad du gsungs par gyur pas ni bgegs byung bar gyur na bgegs gzhom pa'i don du nyi ma gung la mngon spyod kyi sbyin sreg bya ba'o/_/dus gzhan la 'chad par 'gyur ba'i
[\[239b.2\]]zhi ba la sogs pa byas la sa sbyong ba sngon du 'gro ba can gyi dkyil 'khor bzhengs par bya'o/_/de sngon du 'gro ba can gyi rab tu gnas pa ni sku gzugs la sogs pa'o zhes pa ste/_des na gsungs pa/_srod la zhes pa la sogs pa ste/_mtshan mo'i dus ni sta gon gyi dbang du byas nas so/_/snga dro sku la
[\[239b.3\]]sogs pa'i rab tu gnas pa zhes pa'o/_/blo ldan nam rab mthong zhes pa ni rab tu gnas pa shes pa'o/_/bstan pa dang 'chad par 'gyur ba'i cho ga ni bdag gis dkyil 'khor gyi cho gar byas pas der shes par bya'o/_/sngags kyi phyi rol son zhes pa ni sngags bzlas pa'o/_/dkyil 'khor mchod pa'i don du
[\[239b.4\]]me tog dbul ba'i sngags oM badzra puSh+peAHhUM zhes pa la sogs pa'o/_/mchod yon dang zhabs bsil la sogs pa sngar bzhin pas na/_gong ma'i rgyud kyi cho ga rim pa zhes pa ste/_gong ma'i rgyud kyi sgras ni de kho na nyid bsdus pa la sogs pa'o/_/der ar+g+haM la
[\[239b.5\]]sogs pa dung chos la sogs pa'i phyag rgyas oM pra bar sat+kA ra ar+g+haM pra tIts+tsha zhes bya ba la sogs pa'i sngags kyis dbul bar bya'o/_/da ni sbyin sreg gsungs pa zhi ba zhes bya ba la sogs pa'o/_/me lha'i mchod yon la sogs pa'i sngags gsungs pa/_oM dzaHhUM zhes
[\[239b.6\]]pa la sogs pa'o/_/de dag ni dgyes pa'i rdo rje'i rnam par 'grel pa las rab tu gnas pa bstan pa'i brtag pa gnyis pa'i le'u dang po'o//_//sgrub thabs la rab tu zhugs shing bsgoms pas kyang /_ci dngos grub kyi mtshan ma mthong bar 'gyur na yang der ldog
[\[239b.7\]]pa la the tshom skye bas de sel ba dngos grub gtan la dbab pa'i le'u gsungs pa/_rdo rje snying po zhes bya ba la sogs pa ste/_nam mkha' lta bu'i chos kun la/_/zhes pa ni yi ge dgu pa'i tshig ste/_ji ltar nam mkha' ni rang bzhin med pa ste/_phung po la sogs pa'i chos
[\[240a\]]
[\[240a.1\]]rnams kyang rang bzhin med pa yin na ji ltar sems can 'grub ces par 'brel to/_/ji lta bu zhe na gsungs pa/_rgya mtshor ku ba ji lta bu/_/zhes pa ste/_rgya mtshor ku bas 'grub par byed pa ni yod pa ma yin no/_/yang na der gang gi tshe 'grub pa yin
[\[240a.2\]]na de'i tshe/_sems can 'dis 'dod pa'i lha'i rnal 'byor rnam pa ji lta bu las 'grub ces dris pa'o/_/dris pa'i lan ni dngos grub 'grub pa'i thabs bsam gyis mi khyab pa'i rnam pa bcom ldan 'das kyis bka' stsal pa/_bdag med ces bya ba la sogs pa 'di ni yi ge
[\[240a.3\]]bdun gyi tshigs su bcad pa phyed do/_/des na bdag med ma'i rnal 'byor gyi bdag nyid dam dpal he ru ka'i rnal 'byor gyi bdag nyid kyis rtag tu gnas pa'o/_/dngos grub 'dod pas zhes bya ba la dngos grub ni nus pa ste/_de 'dod pa'o/_/dang por rnal 'byor pa gang gis rang gi
[\[240a.4\]]khyim la sogs par bsgom par bya'o zhes pas na/_gsungs pa/_rang khyim zhes pa'o/_/mtshan dus su zhes pa ni mtshan mo nyid la dngos grub mang bar 'gyur bas so/_/bdag nyid grub pa'i sems kyis zhes pa ni gang gi phyir bdag nyid nga rgyal sngon du song bas thams
[\[240a.5\]]cad kyi dngos grub tu 'gyur ba'o/_/de skad du yang /_phung po bdag las byung ba yis/_/gang zhig 'khor ba 'di rnams kyi/_/bdag nyid nga rgyal sbyor sangs rgyas/_/de nyid sangs rgyas rang bzhin no/_/zhes gsungs so/_/bza' dang btung dang zhes bya ba la sogs pa ni
[\[240a.6\]]mdor bstan pa ni/_gzhan pa'i sems kyis skad cig kyang mi gnas so zhes pa 'dis bshad pa'o/_/rgyun mi 'chad pa'i bshad pa gsungs pa/_rkang pa 'khrud dang zhes bya ba la sogs pa ste go sla'o/_/dang por gang gis rang gi khyim la sogs par thun gsum dang /_
[\[240a.7\]]gzhan pa'i dus su yang bsgom par bya ste/_'dod pa'i lhar lhag par mos par gnas par bya zhes dgongs so/_/des na gsungs pa skad cig kyang zhes bya ba la sogs pa la/_dngos grub don du zhes pa ni dngos grub ni nus pa'i don du'o/_/dngos grub 'dod pas zhes bya ba
[\[240b\]]
[\[240b.1\]]ni phyag rgya chen po'i dngos grub 'dod pas so/_/bsam gtan sdig pa 'jig byed pa/_/zhes bya ba ni rang gi khyim la sogs pa gang gis dang por bsam gtan gyi thog ma med pa nas grub pa'i sdig pa 'jig par byed do/_/de nas sdig pa med pa dang /_nyon mongs pa phra bar gyur
[\[240b.2\]]pa'i rjes la dur khrod la sogs par bsgom pa byas pas dgug pa la sogs pa'i nus pa skye bar 'gyur ba'o/_/sdig pa 'jig pa zhes pa yang ji ltar shes she na/_gsungs pa/_dngos grub phyir zhes pa la sogs pa ste/_sdig pa zhig pa dang /_nyon mongs pa cung zad phra
[\[240b.3\]]bar 'gyur la de nas le'u brgyad pa las gsungs pa'i/_dang po nag por bsgom par bya/_/zhes pa la sogs pa dngos grub kyi mtshan ma dag kyang 'byung ba ste/_zla ba phyed du bsgom zhes bya ba'i don to/_/thabs gzhan dang thun mong ma yin pa gsungs pa/_thabs gzhan zhes
[\[240b.4\]]bya ba la sogs pa ste/_bdag med ma'am dpal he ru ka'i sgom pa ma gtogs par 'khor bar thabs gzhan yod pa ma yin pa'o/_/de ci'i phyir zhe na/_gsungs pa/_rang gzhan don te/_'khor ba las sgrol ba'o/_/des na rab sgrub phyir ni mi gnas pa'i mya ngan las 'das
[\[240b.5\]]pa'o/_/de'i don gyi thabs gzhan yod pa ma yin no zhes 'brel to/_/rig ma lhan cig goms byas pas/_/zhes pa ni rgyud gzhan las 'phral du mngon du byed par 'gyur ba ma yin la pha rol tu phyin pa'i lugs kyis kyang bskal pa grangs med pa gsum gyis byang chub nyid
[\[240b.6\]]du'o/_/de yang sdig pa 'joms shing mngon du 'gyur ba ni bskal pa gcig la sogs pa ma gtogs par mi 'byung zhes pa'o/_/de la ltos nas zla ba phyed du'am/_nyi ma gcig ni lhan cig tsam nyid do/_/'phral du'am de ma thag ces pa ni zla ba phyed kyi mthar ram/_nyi
[\[240b.7\]]ma phyed kyi mthar te/_tshe 'di nyid la sangs rgyas pa'am/_rdo rje 'dzin pa thob par 'gyur ro/_/sdig pa zhig nas mngon du 'gyur ba gsungs pa/_'jigs smyo zhes bya ba la sogs pa ste 'jigs pa ni skrag par byed pa'o/_/smo ba ni sems rnam par 'gyur ba'o/_/sdug
[\[241a\]]
[\[241a.1\]]bsngal dang zhes pa ni 'bras dang chu bur la sogs pa'o/_/mya ngan ni yid kyi gdung ba'o/_/'tshe ba ni 'ching ba dang sdom pa la sogs pa'i mtshan nyid can no/_/sogs kyi sgras ni phra ma dang /_/ngan rtsub mo la sogs pa'o/_/gzhan yang srin po la sogs pa dang /_
[\[241a.2\]]rgyal po'i chad pa la sogs pa yang byed pa'o/_/'dod chags la sogs pa ni nyon mongs pa drug ste/_'dod chags kyis nye bar mtshon pa nyid las so/_/de rnams kyis sgrub pa po la gnod par mi 'gyur zhes pa des na gsungs pa/_sgrub pa po ni nyon mi mongs/_/zhes pa ste/_
[\[241a.3\]]sdig pa zhig pa nyid kyi phyir ro/_/des na bzod pa'i pha rol tu phyin pa yongs su rdzogs pa'i don nyid du bskyed pa ste/_tha mal gyi las kyi 'bras bu'i rnam par smin pa ni ma yin te/_de'i rnam par dag pa nyid las so/_/yang na rnam par dag pa la goms pa'i las kyis 'jigs pa la
[\[241a.4\]]sogs pa'i mtshan nyid la mngon du mthong pa ni 'dir 'bras bu nye bar spyod par 'gyur ba'o/_/chos la bzod pa'i bsam gtan du bstan pa'i don du gsungs pa/_de ltar zhes bya ba la sogs pa ste/_de ltar zhes pa ni de bzhin du zhes pa'i sgra'i don to/_/ji ltar na 'jigs pa
[\[241a.5\]]la sogs pa dang /_'dod chags la sogs pa'i nyon mongs pa'i sgrib pa rnams kyis gang mi gnod pa de bzhin du rnal 'byor ba de yang skad cig tsam yang ngu 'bod kyis 'jigs par te/_tsha ba la sogs pa'i dmyal bar ji ltar skye zhing gnas te mi gnas zhes pa'i don to/_/gsungs
[\[241a.6\]]pa/_de dag gis ni dmyal ba la sogs par skye ba'i las dang /_sdug bsngal dang /_rnam par smin pa'i sgrib pas mi gnod pa'o/_/rnam par dag pa nyid ni thams cad kyi byed pa med pa cis mi gnas she na gsungs pa/_nges par shes zhes bya ba la sogs pa ste/_phan
[\[241a.7\]]dang zhes pa ni de dag gi don la phan pa'o/_/gnod pa zhes pa ni de las bzlog pa'o/_/de lta bu'i 'bras bu byung ba dag go/_/gang gi phyir rnam par dag pa'i las kyis ni phan pa'i 'bras bu byung ba ste/_thun mong du gyur pa gcig gi tshig go/_/de lta bu'i las kyi 'bras bu de'am/_
[\[241b\]]
[\[241b.1\]]byed pa po de dag gnyis ka longs spyod pa ni rang bzhin med pa nyid du nges par shes shing rnam par dpyod pa mi gnas pa'o/_/gang gi phyir nyon mongs pa zad par 'gyur ba ni de lta bu bsam pas skyes pa'o/_/ji ltar dmyal bar gnas pa'i rnal 'byor pa gnas kyang gnas pa nyid ma yin
[\[241b.2\]]no zhes dgag pa gsungs pa/_mtshams med lnga zhes pa la sogs pa lnga ni ma dang /_pha dang /_dgra bcom pa gsod pa dang /_dge 'dun gyi dbyen dang /_de bzhin gshegs pa la ngan sems kyis khrag 'byin pa'o/_/mtshams med pa ni shi nas dmyal ba nyid du 'gro ba zhes
[\[241b.3\]]brjod de/_des na mtshams med pa lnga'o/_/de lta bu'i las kyi sgrib pa byed pa ni srog gcod pa la dga' ba ste/_des na 'dir yan lag rnam pa lngas srog gcod pa ston to/_/gzhan yang skye ba dman pa dang /_/zhes pa ni skye ba'i sgrib pa dang ldan pa pha rol pa la sogs pa'o/_/
[\[241b.4\]]rmongs dang zhes pa ni shes bya'i sgrib pa dang ldan pa'o/_/ma rungs las byed ces pas ni ma byin par len pa la sogs pa la gnod pa'i las byas pas yi dgas su'o/_/gzugs ngan yan lag ma tshang ba/_/zhes pa la gzugs ngan ni blta bar mi 'os pa'o/_/yan lag ma
[\[241b.5\]]tshang ba ni mig la sogs pa mtshang ba ste/_gzugs dman par gyur pa zhes dgongs so/_/de dag thams cad du ji ltar skyes pa ni mi khom pa brgyad du gnas pa ste/_de dag gis kyang da mi byed pa sdom pa dang /_thabs la goms par byas pas phyag rgya chen po'i dngos grub thob par
[\[241b.6\]]'gyur ro zhes pa des na gsungs pa/_de rnams 'grub par 'gyur zhes pa'o/_/dge ba bcu byas pas 'grub par gsungs pa/_dge ba bcu zhes bya ba la sogs pa ste/_bla ma la gus zhes bya ba ni lus dang srog phul nas kyang bla ma bsten pa'o/_/de lta bu yang bla ma bsnyen bkur
[\[241b.7\]]bar bstan par blta'o/_/dbang po dul zhes pa ni dang pa dang /_brtson 'grus dang /_dran pa dang /_ting nge 'dzin dang /_shes rab kyi mtshan nyid kyi dbang po ste/_des dul zhing gang ldan par byas pa de dag go/_/spyod pa'i dus rnam par gzhag pa'i don du gsungs pa/_rtag tu zhes bya ba la sogs
[\[242a\]]
[\[242a.1\]]pa la dngos grub ces pa ni dgug pa la sogs pa'i dngos grub bo/_/mnyam par gzhag pas zhes pa ni dngos grub kyi bar chad sel ba'o/_/gsang la spyod ces pa ni ji ltar gyur pa'i gsang bas de bzhin du spyod pa'o/_/dngos grub ni gsang bar spyod par gnas pa zhes pa'i
[\[242a.2\]]don to/_/sngags pa la zhes pa la/_thabs shes rab can gyi ye shes ni sngags so/_/de rtag tu yod pas rnal 'byor pa'o/_/de bzhin du rnal 'byor ma zhes pa ni mi snang ba'i lha rnams kyis so/_/gnang ba rnyed ces pa ni rmi lam la sogs par ro/_/gnang ba byin pa
[\[242a.3\]]gsungs pa/_khyer zhes bya ba la sogs pa'o/_/che ge mo zhes pa ni rigs lnga'i nang nas gang yang rung ba gcig gi'o/_/sems can don gyis zhes pa ni byin gyis brlabs pa'i phyag rgya de dang lhan cig tu gnas shing ji srid spyod pa byas pa'o/_/des na de dag ni rang dang 'dra
[\[242a.4\]]ba'i phun sum tshogs pa dang ldan pa dang /_dkyil 'khor la sogs pa sngon du 'gro bas phyag rgya chen po'i dngos grub bsgrub par bya'o/_/des grub pa dang ji ltar 'dod pa bzhin du sems can gyi don byed ces par 'brel to/_/de ni sems can gyi don bya ba'i tshul khrims zhes bya bar
[\[242a.5\]]dgongs so/_/yang na gang gi tshe phyi rol gyi phyag rgya la ma ltos par phyag rgya chen po'i dngos grub sgrub par byed pa ni de'i tshe dkyil 'khor nyid 'ba' zhig nye bar bstan pa de lta bur de'i bdag nyid kyi rnal 'byor pas rdzogs pa'o zhes pa ni man ngag go/_/rdo rje 'dzin zhes pa ni sprul pa
[\[242a.6\]]la sogs sku gsum gyi rdo rje gang gis 'dzin par byed pas na rdo rje 'chang ngo /_/gang gi tshe sprul pa la sogs pa'i sku rdzogs pas sems can gyi don byed ces pa'i don to/_/gang gi phyir sprul pa la sogs pa'i sku rdzogs pa nyid ni phyag rgya chen po'i dngos grub nyid do/_/si h+la ga
[\[242a.7\]]bur zhes bya ba la sogs pas nad med pa nyid du rtogs par bya'o/_/byang chub sems kyi sa bon bcug ste zhes mdor bstan pa'i bshad pa ni phyag rgya la chos bstan pa byang chub sems kyi zhes bya ba la sogs pa ste/_de yang /_bla ma sangs rgyas phyag 'tshal 'dud/_/chos la phyag
[\[242b\]]
[\[242b.1\]]'tshal skyabs su mchi/_/dge 'dun che la phyag 'tshal lo/_/gsum po dag la'ang bdag phyag 'tshal/_/dkon mchog gsum la bdag skyabs mchi/_/zhes bya bas dkon mchog gsum po dag la phyag 'tshal zhing skyabs su 'gro ba'o/_/dkon mchog gsum la skyabs su song ba
[\[242b.2\]]dang /_de srid de/_sdig pa thams cad so sor bshags/_/zhes bya bas ni sdig pa bshags pa'o/_/'gro ba'i dge la rjes yi rang /_/zhes pa la ni bsod nams la rjes su yi rang bar bya ba dang /_bdag gzhan don ni rang bsgrub phyir/_/byang chub sems ni bskyed par bgyi/_/
[\[242b.3\]]zhes pas byang chub kyi sems gzung ba'i mthar de la dge ba bcu la sogs pa'i chos bstan par bya'o zhes pa des na gsungs pa/_dge ba bcu nas brtsams nas ni/_/de la chos ni rab tu dbye/_/zhes pa'o/_/lha'i gzugs kyi sems dang zhes pa la/_lha'i gzugs ni brtags
[\[242b.4\]]shing bsgoms pa'i lha'i gzugs/_de'i sems kyang de bzhin du'o/_/dam tshig kyang zhes pa ni 'dir dam tshig ni sems kyang gcig pa nyid ces te lhan cig skyes pa'o/_/des na rab tu dbye zhes pa sngar gyi bya bar 'brel to/_/zla ba gcig gis zhes pa la/_zla ba yang yin la
[\[242b.5\]]gcig kyang yin pa'o/_/dus de dag de tsam gyis ji ltar snod du 'gyur zhe na/_gsungs pa/_mchog thob ces bya ba la sogs pa'o/_/de ni sngon du lha rnams kyis byin gyis brlabs pa 'jig rten pa'i rnam par rtog pas stong pa/_chos nyid zab mo bla ma las rtogs pa dang /_des chos
[\[242b.6\]]shes pa yang cung zad bsgribs pa bsal bar byed pa'o zhes ston to/_/yang na zhes bya ba la sogs pa ni phyogs gzhan gyis grub mtha' gsungs pa'o/_/de yang zhes pa la/_yang ni phyogs gzhan du'o/_/des na mchog thob pa'am/_yang na bdag gi nus pas bkug nas khyer te/_
[\[242b.7\]]spyod pa spyad do zhes dgongs so/_/spyod pa zhes pa ni spyod pa'i le'ur gsungs so/_/bdag gi dal ba mngon du bya ba'i phyir zhes pa ni brtan pa dang ldan pa'i lung rigs mang du shes pa ste/_de yis dngos po med par byas shing rnam par dag pa de'i rigs lngar gnas shing rgyu ba la sogs
[\[243a\]]
[\[243a.1\]]pa'i mtshan nyid dang ldan pa'i phyogs yongs su mi gtong bar bya'o/_/des kyang mngon du byed pas na dal ba mngon du'i phyir ro/_/des na spyod pa ni bstan pa nyid du byed pa ste/_dal zhing brtan pa mngon du byed pa'i phyir spyod pa byed do zhes bya ba'i don to/_/'jig rten pa'i
[\[243a.2\]]lugs las 'das pa'i spyod pa byed pa ma yin nam zhe na/_sgrub pa pos 'jig rten las 'das pa nyid bsgrubs nas phyir mi ldog pa'i sems kyis 'grub par 'gyur ba yin gyi/_de ma yin na yang 'jig rten du 'jug pa'i bya ba ni nus pa ma yin no zhes pa'o/_/spyod pa byed pa yang
[\[243a.3\]]dngos grub nges pa can te/_gang gi tshe 'di lta bu'i spyod pa dag gis grub pa ni phyag rgya chen po'i dngos grub kyang 'dod pa'o zhes nges pa skye bar 'gyur te/_des na yang dal ba'am/_brtan pa'o zhes dgongs so/_/de lta bu ston pa gsungs pa/_spyod pa min zhes bya ba la sogs pa ste/_
[\[243a.4\]]'jigs pa'i gzugs can zhes bya ba ni byis pa dag la rab tu 'jigs pa'i gzugs can gyis so/_/'o na thabs dang shes rab kyi bdag nyid can gyi lha'i sku phyag rgya chen po de ji ltar bdag med ma'i rnal 'byor pas phyag rgya dang bcas pa spyod pa/_spyad pa'i dngos grub bsgrub pa'i dus su shes rab
[\[243a.5\]]'ba' zhig gis yin gyi gnyis kyi bdag nyid kyis byed pa ma yin no zhes pa/_phyag rgya'i khyad par ji ltar zhes pa yi ge dgu pa'i tshig go/_/phyag rgya ji lta bu zhes pa'i khyad par gyis khyad par du byed pa ste/_gzhan ma yin pas ji ltar byed ces pa'i don to/_/de nyid gsungs pa/_phyag rgya nyid
[\[243a.6\]]ces bya ba la sogs pa'o/_/bud med ces bya ba la sogs pas ni lan gsungs pa'o/_/nu ma spangs zhes pa ni nu ma spangs nas so/_/bo lar 'gyur zhes pa ste/_bo la nyid du 'gyur zhes pa'i don to/_/gang du gnas par bsgom zhe na/_gsungs pa/_kak+ko la dbus zhes pa'o/_/'gram
[\[243a.7\]]gnyis dril bu zhes pa ni bo la'i ngos su 'bras bu'i pags par bsgom par bya'o/_/dbus kyi khyad par ni ze 'bru bo la can du 'gyur zhes pa'o/_/chos 'byung nyid rdo rje ste 'bras bu pags pa'i gzugs brnyan gyis gnas so zhes pa ni lhag ma'o/_/gsungs pa/_de dag gis bdag med
[\[243b\]]
[\[243b.1\]]ma'i rnal 'byor pas spyod pa byed pa phyag rgya dang snyoms par 'jug pa'i dus dang /_dngos grub bsgrub pa'i dus su rigs rnam pa lnga'i nang nas de blang bar bya ste/_bdag nyid skad cig tsam gyis 'di lta bu'i skyes bur bsgoms nas snyoms par 'jug pa las lhan cig skyes pa mtshon pa'am/_
[\[243b.2\]]phyag rgya chen po'i dngos grub bsgrub par bya zhes pa'o/_/la la dag ni gzhung 'dis bud med nyid spangs te skyes bu nyid du skad cig tsam gyis mngon du byed pa'i nus pa rnyed nas spyod pa bya'o zhes bya bar bstan to/_/lhag ma zhes bya ba la sogs pas ni rgyan dang sku mdog la sogs pa can gyi phyag
[\[243b.3\]]gnyis pa'i he ru ka nyid ston to/_/phyag mtshan ni gri gug dang thod pa nyid do/_/gzhan du na bdag med ma nyid du 'grub par mi 'gyur ro zhes pa'o/_/yang na bdag med ma'i rnal 'byor bas spyod pa ma byas kyang phyag rgya chen po'i dngos grub bsgrubs pa de'i tshe rjes su mthun pa'i gzugs dang ldan
[\[243b.4\]]pa'i bdag med mar bsgom pa 'ba' zhig gis 'grub ces pa'o/_/bdag nyid chen po nyid ces pa ni mthu chen pos so/_/dga' chen zhes pa ni thog ma med pa nas rol pa la rab tu 'jug pa nu ma dang chos 'byung spangs pa/_rdo rje dang 'bras bu'i pags pa gnyis dang ldan pa'i he ru ka'i lhag
[\[243b.5\]]ma'i gzugs 'dzin pa skyes bur gyur cing thob pas 'grub pa'o zhes gsungs pa/_he ru ka zhes bya ba la sogs pa'o/_/'di las zhes bya ba ni spyod pa byas pa las so/_/gsal bar zhes pa ni gsal bar nus pas te/_'jig rten pa'i lugs nyid du gsal bar nus pas so/_/
[\[243b.6\]]ji ltar bdag med ma'am/_dpal he ru ka'i rnam par bsgom par bya zhe na/_gsungs pa/_skye dang zhes bya ba la sogs pa ste/_skye ba ni phung po'i rjes su 'dzin pa'o/_/'jig pa ni mi gnas pa'o/_/de dag ni thabs dang shes rab gnod mi 'gyur ba ste/_thabs dang shes rab kyis de
[\[243b.7\]]dag sel zhes pa'i don to/_/gang las she na/_gsungs pa/_gang phyir thabs ni zhes bya ba la sogs pa ste/_gang 'byung ba ni skye ba'o/_/de thabs kyi sgras mngon par brjod do/_/'jig ces pa ni rab tu 'jig pa ste/_de yang shes rab ces pa'i sgras mngon par brjod pa'o/_/srid
[\[244a\]]
[\[244a.1\]]pa skye ba'i mthar byed pas na srid mthar byed ces pa ste/_skye ba dang srid mthar byed ces pa'i don to/_/de yang skye ba ni nges pa nyid du mi 'jig pa ma yin pas 'jig pa'o/_/'jig cing mi 'jig pa ma yin pa las skye ba'o zhes pa ste/_de dag kyang phan tshun du
[\[244a.2\]]ltos nas 'byung ba dang 'jig pa dag go/_/de dag ni thabs dang shes rab kyi rang bzhin dag gis 'gro ba mnan pa ste/_de yang sgyu ma lta bu'i rnam pa nyid ni de kho na nyid ma yin te/_tshad ma dang lung gis ma grub pa'i phyir ro/_/de dag ni skye ba dang 'jig pa dag gi yang chos de lta
[\[244a.3\]]bu'i chos can gyi rjes su byed cing brjod pa'o zhes pa des na gsungs pa/_des na 'di la zhes pa la sogs pa ste/_'di la zhes pa ni 'gro ba la'o/_/ji ltar de dag la de kho na nyid du mi gnas she na/_gsungs pa/_de nyid la ni chags pa med/_/ces pa ste chags pa med cing
[\[244a.4\]]'jig pa'i rjes la ni chags shing skye ba ste/_rol cing skyes zhes bya ba'i bar du'o/_/'jig pa'i dngos med zad pa med/_/ces pa la/_'jig pa ni rol pa dang skye ba ste/_dngos po med pas mi zad pa/_/zhes bya'o/_/de kho na nyid kyi bsam gtan byas nas bskyed pa'i rim pa rnam par
[\[244a.5\]]bsgom pa'o zhes pa des na gsungs pa/_bskyed pa'i rim pa zhes bya ba la sogs pa la/_spros pa zhes pa ni dkyil 'khor gyi 'khor lo la sogs pa rgyas pa zhes pa'i don to/_/brtul zhugs zhes pa ni mtha' gcig tu nges pa dang ldan pa'o/_/ci byas nas bsgom zhe na/_gsungs pa
[\[244a.6\]]spros pa rmi lam zhes bya ba la sogs pa'o/_/yang des ci byed ce na/_gsungs pa/_spros pa nyid ni zhes bya ba la sogs pa'o/_/de yang spros pa rnams rmi lam dang 'dra bas bsgom pa rab kyi mthar thug pa'i bar du gyur pas bdag dang gzhan la sogs pa'i spros pa med par byed pa
[\[244a.7\]]dang /_nyon mongs pa dang nye ba'i nyon mongs pa'i mtshan nyid 'jig pa'o/_/bar ma'i srid pa zhes bya ba ni 'chi ba'i srid pa dang skye ba'i srid pa dag gi bar du rkyen tshogs par ma gyur na zhag bdun gyi bar du gnas pa'o/_/sems can de ni bden pa yang ma yin brdzun pa yang ma yin pas lhan
[\[244b\]]
[\[244b.1\]]cig skyes pa'i dga' ba ste/_de las mi gzhan pa'i dkyil 'khor zhes pa'o/_/de bstan pa'i don du gsungs pa/_phyag rgya chen po zhes bya ba la sogs pa ste/_phyag rgya chen po ni ji skad gsungs pa'i mtshan nyid can gyi shes rab bo/_/dbang ni de yis dbar bskur ba'o/_/gsungs
[\[244b.2\]]pa/_de dag gis ni dbang po gnyis snyoms par 'jug pa las rdo rje nor bu'i nang du chud pa'i byang chub kyi sems gnas shing brtan par byas pa las rtogs pa ni lhan cig skyes pa ste/_de nyid bla ma'i man ngag gis nges pa nyid du byed pa gang yin pa de ni dbang bskur ba bzhi pa'o/_/des na
[\[244b.3\]]phyag rgya chen po'i dbang bskur bas ji ltar rtogs pa ni lhan cig skyes pa ste de'i bdag nyid can gyi dkyil 'khor zhes par 'brel to/_/des na gsungs pa/_de'i 'di ni zhes bya ba la sogs pa ste/_'di ni zhes pa ni dkyil 'khor ro/_/byin rlabs sam mthu ni phul du gyur par byung ba las
[\[244b.4\]]so/_/de'i zhes pa ni gsungs pa de dag gis te/_lhan cig skyes pa las rnam par dag pa'i dkyil 'khor sprul zhes pa'i don to/_/lhag ma ni go sla'o/_/lhan cig skyes pa'i bdag nyid kyi dkyil 'khor ni bde ba'i rang bzhin lhan cig skyes pa ste/_de bas na bde ba'i dkyil 'khor dag ni de'i
[\[244b.5\]]bdag nyid do zhes bstan pa'i don du gsungs pa/_bde ba zhes pa la sogs pa ste/_nag po la sogs pa ni bde ba yang yin la dkyil 'khor yang yin pa des na bde ba dang dkyil 'khor tha dad pa ma yin pa'o/_/dngos po zhes pa ni skye ba'o/_/dngos med ni skye ba med ni skye ba med pa'o/_/lhag ma ni go sla'o/_/
[\[244b.6\]]da ni ma 'ongs pa'i sems can the tshom skye bar 'gyur ba bsal ba'i don du rdo rje snying pos bskyed pa'i rim pa dgos pa med pa'o zhes zhus pa la bstan pa'i don du gsungs pa/_rdo rje snying po zhes bya ba la sogs pa ste/_rdzogs pa'i rim pa'i rnal 'byor zhes pa ni/_rdzogs pa'i rim pa'i rnal
[\[244b.7\]]'byor te/_rim par sbyor bas so/_/ci zhe na gsungs pa/_'di zhes pa ste/_de yang /_nam mkha'i khams ni pad+ma la/_zhes pa la sogs pa brtag pa dang po'i le'u brgyad par bstan pa'i bshad pa ni rnal 'byor pa 'di yis yin no/_/rdzogs pa nyid ci zhe na/_gsungs pa/_dam pa'i
[\[245a\]]
[\[245a.1\]]bde chen brjod ces pa ste/_yi ge dgu pa'i tshig go/_/gang yang bde ba chen po ni de'i bde ba ste/_zag pa med pa zhes pa'i don to/_/de nyid lhan cig skyes pa'i ye shes so/_/de'i don ni 'di yin te/_'di ni sngar gsungs pa'i rdzogs pa'i rim pa'i rnal 'byor
[\[245a.2\]]gang yin pa de ni bde ba chen por bsgrub pa'o/_/gzhan yang khyad par du gyur pa 'di ni rdzogs pa bsgom pa med pa ste/_rdzogs pa zhes pa ni rdzogs pa'i rim pa'i rnal 'byor ro/_/ci zhig 'tshal zhes brjod pa'i don du gsungs pa/_bskyed pa yis ni ci zhig 'tshal/_/zhes pa
[\[245a.3\]]ste/_bskyed pa'i rim pa la gnas shing ngal bso ba ni/_bsgom pa dman pa'i rim pas sgrub par byed pas na ci zhig bya ste/_de bsgoms pas mi 'grub pa'i phyir ro zhes dgongs so/_/bcom ldan 'das kyis bka' stsal pa ni lan te/_e ma'o zhes bya ba la sogs pa la/_e
[\[245a.4\]]ma'o zhes pa ni dad pa che ba'i bdag nyid do/_/dad pa'i shugs zhes pa ni dad pas bskul ba'i bdag nyid pas na shugs te/_de lta bu ni bcom ldan 'das kyis kyang gzugs la sogs pa ni yod pa ma yin no zhes sngar brjod pa nyid do/_/de la dang por ni sems rab tu dang ba'o/_/de nas
[\[245a.5\]]ni yid ches pa'o/_/de'i rjes la mngon par 'dod cing rab tu 'jug ces pa'o/_/nyams shing mi gnas zhes pa ni/_nyams myong med par 'jug pa dag_/ces dgongs so/_/bskyed pa'i rim pa ni sgyu ma lta bu yin la des na sgyu ma lta bu nyid kyis rab tu 'jug par mi byed cing thams cad du de lta bu 'dor ba ni nyams
[\[245a.6\]]shing mi gnas pa nyid do/_/de yang dngos po thams cad sgyu ma lta bur nyams su myong ba dang rtogs pas so/_/de lta bu bskyed rim med na lus med la/_de med na rdzogs pa'i rim pa'i rnal 'byor med la/_de med na bde ba chen po rtogs pa yang yod pa ma yin no/_/gang gi phyir lus las
[\[245a.7\]]bskyed pa'i rim pa'i rnal 'byor gyis bde ba nye bar 'thob pa'o/_/bde ba yang nyams su myong ba'i yul yin la/_nyams su myong ba yang gzugs la sogs pa las logs shig na med do/_/gzugs la sogs pa'i bdag nyid kyang lus te/_des na de dag med par bde ba thob par mi
[\[245b\]]
[\[245b.1\]]'gyur ba'o zhes pa ni gsungs pa/_lus kyi dngos med ces bya ba la sogs pa ste/_bde ba smra bar mi nus zhes pa ni nyams su myong ba tsam du rtogs pa las/_lhag ma ni go sla'o/_/bde ba ni gzugs la sogs pa de'i bdag nyid du gsungs pa/_ji ltar zhes pa la sogs pa ste/_gang
[\[245b.2\]]dang gang gi rang bzhin yin pa de ni med par dmigs par mi 'gyur te/_ji ltar me tog med par dri mi dmigs pa bzhin no/_/gzugs la sogs pa'i rang bzhin gyi bde ba yang ngo zhes pa ni sbyor ba'o/_/me tog la gnas zhes pa ni me tog dang 'brel ba'i dri ste/_'brel ba yang 'brel
[\[245b.3\]]ba'i yul gyi rang bzhin nyid do/_/gzugs la sogs pa'i rang bzhin yang bde ba'o zhes pa ni phyogs kyi chos nye bar bsdu ba la blo brtan par bya ba'i don du dper byas pa'o/_/de bzhin zhes pa la sogs pa ni shing med na sha pa med pa lta bu zhes dgongs so/_/ji ltar bde ba chen
[\[245b.4\]]po'i bdag nyid ni 'gro ba ste/_de bzhin du bdag nyid kyang ngo zhes bcom ldan 'das kyis bstan pa'i don du gsungs pa/_dngos po zhes bya ba la sogs pa ste/_dngos po zhes pa ni sgyu ma lta bu'i dngos por dmigs pa'o/_/dngos po med ces pa ni rang bzhin med pa nyid las
[\[245b.5\]]so/_/dngos po rtogs phyir sangs rgyas nga /_/zhes pa ni stong pa la sogs pa'i rang bzhin gyis rtogs pa las so/_/rmongs pa zhes pa ni shes bya'i sgrib pas g.yogs pa'o/_/le lo can zhes pa ni gzung ba la sogs par 'dzin pa la 'dug pas snyom las te/_de dag gi ngo bo'o/_/des na le
[\[245b.6\]]los bsnun pa dang /_/zhes pa dang /_des kyang mi shes zhes sngar gyi dang 'brel to/_/bde ba can du zhugs zhes pa ni kun gzhi'i rnam par shes pa'i rang bzhin nyid kyis so/_/rdo rje btsun mo'i b+ha ga bzang /_/zhes pa ni rnam par dag pa 'di nyid las so/_/e yi rnam pa'i cha byad
[\[245b.7\]]gzugs/_/zhes pa ni sku la sogs pa'i rang bzhin gyis gru gsum gyi rnam pa nyid do/_/sangs rgyas rin chen za ma tog/_ces pa ni mchog tu zag pa med pa bde ba chen po'i rang bzhin gyi dga' bas rgyas pa zhes pa ste/_rin po che ni rnyed par dka' bas so/_/sangs rgyas kyang yin
[\[246a\]]
[\[246a.1\]]la rin po che yang yin pas sangs rgyas rin chen no/_/de rnams kyi za ma tog ni gnas gzhi ste/_gang gi phyir ni nam mkha'i dbus kyi gzhal yas khang du ji ltar gnas pa'i he ru ka la sogs pa'i gzugs 'dzin cing gnas par byed pas so/_/'chad par
[\[246a.2\]]zhes pa ni gzhal yas khang der gnas te 'chad do/_/chos kyang nga zhes pa ni gsung rab yan lag dgu ste/_de la mdo sde ni don mang po ston par byed pa'o/_/dbyangs kyis bsnyad pa ni gang tshig gis don brjod pa'i mthar glus 'jug cing tshigs su bcad pa blangs pas rtogs pa
[\[246a.3\]]mang du 'phel ba de'o/_/lung du bstan pa ni gang drang ba'i don gyi mdo sde dag las gang du ma 'ongs pa'i don 'byung ba la sogs pa'i sgos lung ston par byed pa de dag go/_/tshigs su bcad pa'i sde ni nges pa'i don gyi sde yis brjod pa'i don gsal bar byed pa ste tshig gnyis la sogs
[\[246a.4\]]pa nas tshigs su bcad pa drug gi bar du'o/_/ched du brjod pa'i sde ni 'dul ba'i bsam pas dris pa'i don kun brjod pa ni ming mchog tu gyur pa nang du yid la byas te brjod pa'o/_/gleng gzhi'i sde ni nges par byed pa'i gsung dang /_yul dang /_dus la sogs pa'i so sor nges
[\[246a.5\]]par brjod pa'o/_/rtogs pa brjod pa ni rtogs pa 'di dag gis nges par byed pa dag las dpes mthun pa'i don ston pa dag go/_/de lta bu byung ba'i sde ni sngon gyi byung tshul brjod pa'o/_/skyes pa rabs kyi sde ni byang chub sems dpa'i spyod pa'i gnas skabs brjod pa dag go/_/
[\[246a.6\]]shin tu rgyas pa'i sde ni byang chub sems dpa' rnams kyis bdag med pa gnyis brjod pa dang /_bden pa rnam pa gnyis rab tu gsal zhing rgyas pa dag go/_/chos rmad du byung ba'i sde ni cho 'phrul chen po ston pa rnams so/_/gtan la phab pa bstan pa'i sde ni bshad pa rab tu gsang
[\[246a.7\]]bar byed pa'o/_/de la 'phags pa'i dge 'dun pa la chen gyi sde pa rnams kyi 'dod pa ni gleng gzhi'i sde dang /_rtogs pa brjod pa dang /_gtan la phab pa'i ming du byas pa'i yan lag gsum mdo sde la sogs pa'i nang du gtogs so zhes pas na 'dir yan lag bcu gnyis sam/_yan
[\[246b\]]
[\[246b.1\]]lag dgu'i chos te/_de dag tu rtogs pa'i rang bzhin yang nga yin pa ste/_chos kyi sku'i rang bzhin zhes pa'i don to/_/nyan pa dang zhes pa ni de lta bu'i chos nyan pa'o/_/rang gi tshogs ldan zhes pa ni skal ba dang ldan pa'i 'khor lo bsten pa'o/_/'dis ni longs spyod rdzogs
[\[246b.2\]]pa'i sku'i rang bzhin du ston to/_/chos la goms pas sgrub pa'i rang bzhin nyid du gsungs pa bsgrub bya zhes pa ste/_de yang 'gro ba thams cad kyi nye bar 'tsho bar mchog tu gyur pa ni zag pa med pa'i bde ba chen po'i rang bzhin nyid las so/_/'gro ba'i ston pa zhes pa ni sna tshogs
[\[246b.3\]]su sprul pas 'gro ba rjes su 'dzin pa'o zhes pa 'dis so/_/des ni sprul pa'i sku'i rang bzhin du bstan to/_/'jig rten zhes pa ni rigs can dang rigs can ma yin par gnas pa'o/_/'jig rten pa zhes bya ba ni rigs can dang rigs can ma yin pa la sogs pa'i tha snyad kyi lugs
[\[246b.4\]]so/_/yang na 'jig rten ni bskyed pa'i rjes su 'jug cing brten pa'o/_/'jig rten pa ni de'i chos skye ba la sogs pa'i mtshan nyid can no/_/lhan cig skyes dga'i ngo bo nga /_/zhes pa ni lhan cig pa nyid spros pa 'di lta bu'i ngang tshul can no/_/de nyid ji lta bu zhe na/_gsungs pa/_
[\[246b.5\]]dga' bral nges par rdzogs pa'o zhes pa'o/_/rdzogs pa ni g.yeng ba med pa dang /_phun sum tshogs pa dang /_ji srid gang ba'i mthar thug pa'i bar du'o/_/des na dga' bral las gang zhig rdzogs pa ni lhan cig skyes pa dge bar gyur pa ni nga yin no zhes dgongs so/_/yang na
[\[246b.6\]]'di ltar rdzogs pa'i bar du bkag pa ste/_bar ram nang du chud ces brjod do/_/glegs bam la lar ni/_mchog mtha' dga' bral dang por ni/_/zhes pa'i tshig go/_/de lta bu'i bshad pas ni rang bzhin ji lta bur byed ce na/_gsungs pa/_dga' bral dang po zhes pa ste/_dga' bral
[\[246b.7\]]yang yin la dang po yang yin pas dga' bral dang po ste/_dga' bral de dang por byas nas lhan cig skyes pa'i rang bzhin ni nga yin no zhes dgongs so/_/dga' bral dang po des cir 'gyur zhe na/_gsungs pa/_mchog mtha' zhes pa ste mchog dga'i mthar thug pa'o/_/gnyis
[\[247a\]]
[\[247a.1\]]pa'i tshig mthong bas 'dir bya'o zhes pa blang par bya'o/_/yang na 'di ltar sbyar bar bya ste/_gang gi rang bzhin nyid ni lhan cig skyes pa'i ye shes so/_/ci zhe na gsungs pa/_mchog mtha' dga' bral dang po zhes pa ste/_dga' bral gyi pha rol du'o/_/mtha' yang mthar gyur pas na mtha' ste dga' bral nyid kyi mtho'o/_
[\[247a.2\]]ci zhe na gsungs pa/_dga' bral dang po zhes pa ste/_gang gi dga' bral dang po can ni lhan cig skyes pa'i ye shes so/_/glegs bam la lar/_mchog mtha' dga' bral dang po can/_/zhes pa'i tshig ste yi ge bcu'i tshig go/_/de yang mchog ces pa ni mchog dga'i ye shes so/_/dga' ba zhes pa ni dang por dga'
[\[247a.3\]]ba'i ye shes so/_/bral ba zhes pa ni dga' bral gyi ye shes te/_de dag gi rang bzhin ni nga yin no zhes pa ni lhag ma'o/_/da ni bdag gi ye shes kyi rang bzhin gsungs pa/_de bzhin zhes bya ba la sogs pa ste/_de bzhin zhes pa ni kun bsdus pa yang nga yin zhes pa ste/_gang dngos po'i de kho na nyid phul du byung bar shes pa
[\[247a.4\]]ste/_de rkyen gyis khyad par du shes pa'o/_/ci 'dra zhe na gsungs pa/_mun pa la ni mar me ltar/_/zhes pa ste/_ji ltar mar me'i rang bzhin rab tu gsal bar byed cing mun pa yang sel ba dang /_dngos po dag kyang rab tu gsal bar byed do/_/de bzhin du 'phags pa'i spyod yul gyi ye shes kyang rang bzhin gsal zhing shes bya'i sgrib
[\[247a.5\]]pa'i rab rib sel ba dang /_'phags pa'i spyod yul gyi dngos po dag kyang rang bzhin gyis gsal bar byed do/_/ston pa sum cu rtsa gnyis mtshan/_/zhes bya ba ni de bzhin gshegs pa rnams kyi phyag dang zhabs kyi mthil la 'khor lo rtsibs stong dang ldan zhing mu khyud can lte ba dang bcas pa rnam pa thams
[\[247a.6\]]cad yongs su rdzogs pas phyag dang zhabs 'khor lo'i mtshan dang ldan pa'o/_/phyag dag gi mthil mnyam zhing sa la reg pa bskum pa ma yin pa nyid do/_/zhabs dag kyang legs par gnas pa ni phyag gi mthil bzhin no/_/ngang pa'i rgyal po ltar phyag dang zhabs kyi sor mo dra bas 'brel bas phyag
[\[247a.7\]]dang zhabs dra bar 'brel ba'o/_/phyag dang zhabs shing bal ltar gzhon zhing mnyen pas phyag zhabs mnyen pa'o/_/phyag dang zhabs rgyas pa dang spyi gtsug mtho zhing mgur lhun mtho bas bdun mtho ba'o/_/phyag dang zhabs kyi sor mo ring bas sor mo ring ba'o/_/rting pa ring bas rting pa yangs pa'o/_/sku mdun du
[\[247b\]]
[\[247b.1\]]'phags shing drang bas sku che zhing drang ba'o/_/long bu mdzes par nub pas zhabs legs par mtho ba'o/_/spu gyen du g.yas phyogs su 'khyil bas yan lag gi spu gyen du 'khyil ba'o/_/byin pa chags pa dang bcas pa ri dgas e na ya ltar mdzes pas byin pa ri dgas e na ya ltar
[\[247b.2\]]rim gyis gzhol ba'o/_/brla mnyam zhing dpung mgo mnyam pa de'i phyag mthil gnyis kyis bus mo'i lhang sa la reg pas phyag gis brla slebs pa'o/_/glang po dang rta cang shas ltar gsang ba'i gnas shin tu mdzes par sbubs su nub pa'o/_/pags pa mdog bzang po dang
[\[247b.3\]]ldan pas gser gyi mdog lta bu'o/_/gser dngul shin tu sbyangs pa ltar pags pa snyoms shing sku la rdul gyis mi gos pas mdog 'jam pa'o/_/ba spu'i khung bu re re nas skyes shing gnyis su med pas khung bu re re'o/_/'od gsal ba'i mdzod spu smin mtshams shin tu
[\[247b.4\]]rgyas pas zhal mdzod spus brgyan pa'o/_/sku'i ro stod che bas sku seng ge'i ro stod do/_/mgul legs shing lhun zlum pas phrag pa'i lhun mdzes pa'o/_/gser gyi gtan pa phyis pa ltar phrag so legs par grub pas phrag so shin tu rgyas pa'o/_/rlung dang mkhris pa dang bad
[\[247b.5\]]kan gyis ma nyams shing rnam par shes pa 'dra ba med pas ro bro ba'i mchog go/_/'dom du mnyam zhing tshad du mnyam pas shing n+ya gro d+ha ltar chu zheng gab pa'o/_/spyi gtsug zlum zhing legs la g.yas phyogs su 'khyil ba'i dbu dang ldan zhing legs par grub pas dbu gtsug tor dang
[\[247b.6\]]ldan pa'o/_/ut+pal dmar po'i 'dab ma'i kha dog lta bu dang ldan pas ljags yangs shing srab pa'o/_/bya ka la pi d+ha'i gsung mnga' bas tshangs pa'i dbyangs so/_/'gram pa me long gi dkyil 'khor ltar legs par grub cing mdzes par skyes te yid du 'ong bas seng ge'i 'gram pa
[\[247b.7\]]lta bu'o/_/me tog kun+da dang zla ba ltar shin tu dkar ba'i tshoms mnga' bas chems shin tu dkar ba'o/_/tshoms mtho dman med pas tshoms mnyam pa'o/_/tshems la bar mtshams med pas tshoms thags bzang ba'o/_/bla 'og gye gu med pas tshems mnyam zhing bzhi bcu
[\[248a\]]
[\[248a.1\]]tshang ba'o/_/dkar nag cha ma 'dres la ma nyams shing mdog dmar pos ma g.yogs pas spyan dkar nag 'byes pa'o/_/rdzi ma bla 'og shin tu legs par gnas la ma 'dzings pas ba'i rdzi ma lta bu'o zhes bya ba dag ste/_mtshan bzang po sum cu rtsa gnyis rtag
[\[248a.2\]]tu ldan pa gang yin pa de dag ni ston pa'i mtshan nyid dang ldan pa'o/_/dpe byad bzang po brgyad cu ni mngon par 'du bya ba thams cad la sems chags pa dang bral bas sen mo zangs kyi mdog tu 'dug pa yin/_sems can thams cad la phan pa dang bde ba'i thugs mnga' bas
[\[248a.3\]]sems can thams cad la phan pa dang bde ba ste sen mo'i mdog snum pa yin/_rigs dang rgyud mtho ba dang ldan pas sen mo mtho ba yin/_kha na ma tho ba mi mnga' bas sor mo zlum pa yin/_dge ba'i rtsa ba shin tu tshogs pas sor mo rgyas pa yin/_dge ba'i rtsa ba rim gyis
[\[248a.4\]]bsags pas sor mo rim gyis gzhol ba yin/_sku la sogs pa'i phra ni las dang 'tsho ba shin tu dben pas rtsa mi mngon pa yin/_nyon mongs pa'i mdud pa grol bas na rtsa mdud pa med pa yin/_shin tu gsal ba'i chos mnga' bas na long bu mi mngon pa yin/_mi mnyam pa
[\[248a.5\]]thams cad las sgrol bas na zhabs mi mnyam pa med pa yin/_mi'i seng ge yin pas na seng ge'i stabs su bzhud pa yin/_glang po dgu'i stobs dang ldan pas na glang po'i stabs su bzhud pa yin/_ngang pa'i rgyal po ltar nam mkha' la gshegs pas ngang pa'i stabs su bzhud
[\[248a.6\]]pa yin/_mi'i khyu mchog yin pas khyu mchog gi stabs su bzhud pa yin/_rjes su mthun pa'i lam mnga' bas g.yas phyogs su bzhud pa yin/_blta na mdzes pas na mdzes par bzhud pa yin/_rtag tu thugs yon po mi mnga' bas mi yo bar bzhud pa yin/_tshul rnam par
[\[248a.7\]]dag pa'i yon tan ston pas sku legs pa yin/_sdig pa'i chos rnams shin tu sbyangs pas na sku shin tu sbyangs pa yin/_chos rim gyis ston pas na sku rim gyis gzhol ba yin/_sku la sogs pa gtsang ba dang ldan pas na sku shin tu gtsang ba yin/_rang bzhin gyis thugs
[\[248b\]]
[\[248b.1\]]'jam pa dang ldan pas sku shin tu 'jam pa yin/_rang bzhin gyis thugs 'jam pas sku shin tu rnam par dag pa yin/_chos dang 'dul ba shin tu rdzogs pas na sku shin tu rdzogs pa yin/_yon tan rdzogs shing bzang ba ston pas na sku che zhing mdzes pa yin/_sems can
[\[248b.2\]]thams cad la mnyam pa'i thugs mnga' bas sku legs par mnga' ba yin/_shin tu rnam par dag pa'i chos ston pas spyan shin tu rnam par dag pa yin/_shin tu 'jam pa'i chos ston pas na sku shin tu gzhon pa yin/_thugs rtag tu zhum pa mi mnga' bas na sku zhum pa med
[\[248b.3\]]pa yin/_sems can thams cad la mnyam pa'i thugs mnga' bas dge ba'i rtsa ba rdzogs pas na sku shin tu rgyas pa yin/_srid pa bcom zhing zad pas sku shin tu mkhregs pa yin/_rten cing 'brel bar 'byung ba'i yan lag dang nying lag legs par ston pas na yan lag
[\[248b.4\]]dang nying lag so sor mdzes pa yin/_shin tu rnam par dag par gzigs pas na snang ba rab rib med cing rnam par dag pa yin/_gzhi tshul dang ldan pa'i slob ma mnga' bas na dku skabs zlum pa yin/_'khor ba'i nyes pa thams cad sbyangs pas na dku skabs byang ba yin/_
[\[248b.5\]]nga rgyal gyi ri bo bcom pas na dku skabs ma zhom pa yin/_chos zad par rnam par bzlog pas phyal phyang nge ba yin/_chos zab mo thugs su chud pas lte ba zab pa yin/_mthun par 'dzin pa'i slob ma mnga' bas lte ba g.yas su 'khyil ba yin/_slob ma kun nas mdzes pa'i dge
[\[248b.6\]]'dun mnga' bas kun nas mdzes pa yin/_thugs shin tu gtsang ba'i mchog dang ldan pas kun nas spyod pa gtsang ba yin/_chos nag po ston pa dang bral ba'i chos 'dul ba mnga' bas sku la sme ba med pa yin/_shing bal ltar rab tu yang ba thob pa'i chos ston pas phyag shing
[\[248b.7\]]bal ltar 'jam pa yin/_skye bo la byams shing dge sbyong chen po mnyes pas phyag gi ri mo snum pa yin/_mchog tu zab cing brtan par bzhugs pas phyag gi ri mo zab pa yin/_/bzod pa'i chos yangs pa ston pas phyag gi sor mo ring ba yin/_bslab pa'i gnas mi ring bar
[\[249a\]]
[\[249a.1\]]'cha' bas zhal ha cang yang mi ring ba yin/_gzugs brnyan 'jig rten du bkye bas zhal gyi gzugs brnyan snang ba yin/_'jam pa sngon du btang zhing dul bas ljags shin tu 'jam pa yin/_yon tan phra ba'i tshogs dang ldan pas ljags shin tu srab pa yin/_
[\[249a.2\]]byis pa'i skye bo'i 'dod chags kyis chos dang 'dul ba gting dpag dka' bas na ljags dmar ba yin/_glang po'i sgra dang 'brug gi sgra lta bus bsnyems pa mi mnga' bas glang po'i nga ro dang 'brug gi dbyangs dang ldan pa yin/_snyan cing 'jam pa dang nyams su bde bar smra ba'i slob
[\[249a.3\]]ma mnga' bas snyan cing 'jam pa dang nyams su bde ba'i gsung dang ldan pa yin/_srid pa kun du sbyor ba las 'das pas tshems mche ba zlum pa yin/_skye bo rno ba rnams shin tu 'dul ba dang ldan pas tshoms mche ba rno ba yin/_shin tu dkar ba'i chos kyis 'dul bas tshems mche
[\[249a.4\]]ba dkar ba yin/_sa phyogs mnyam pa la bzhugs pas mche ba mnyam pa yin/_mngon par rtogs pa'i chos rim gyis ston pas tshems mche ba rim gyis gzhol ba yin/_shes rab mthon po'i ri bo la bzhugs pas shangs mtho ba yin/_gtsang ba'i 'dul ba mnga' bas
[\[249a.5\]]shangs gtsang ba yin/_sangs rgyas kyi cho 'phrul yangs pa mnga' bas spyan yangs pa yin/_gzigs pa rnam par dag pas spyan rnam par dag pa yin/_sems can gyi tshogs bsags pas rdzi ma stug pa yin/_lha dang lha ma yin dang /_skyes bu dang na chung gi mig dkar
[\[249a.6\]]nag 'byes shing pad+ma'i 'dab ma ltar 'dug pas mngon par dga' bar byas pas na spyan dkar nag 'byes shing pad+ma'i 'dab ma lta bu yin/_rtag tu yangs pa gzigs pas smin ma ring ba yin/_'jam par 'dul ba la mkhas pas smin ma gnyis 'jam pa yin/_skyon thams
[\[249a.7\]]cad mkhyen pas smin ma'i spu mnyam pa yin/_dge ba'i rtsa ba'i snum gyis sems can snum pa'i skye bo 'dul bas smin ma gnyis snum pa yin/_chos mchog tu yangs shing don mang po dang ldan pas snyan shal ring ba yin/_nyon mongs pa'i rgyud las rgyal bas snyan mnyam
[\[249b\]]
[\[249b.1\]]pa yin/_sems can bsam pa ma nyams par 'dul bas snyan gyi dbang po ma nyams pa yin/_lta ba'i rnam pa thams cad byang bas dpral ba legs pa yin/_bram ze dang dge sbyong la sogs pa phas kyi rgol ba 'dul bas dpral ba yangs pa yin/_smon lam yongs su
[\[249b.2\]]rdzogs pas na dbu rgyas pa yin/_yul la rol ba'i bung ba bzlog pas dbu skra bung ba ltar gnag pa yin/_mthong ba dang bsgoms pas spong ba'i nyon mongs pa zad pas dbu skra 'khyil ba yin/_thugs mnyam par bstan pa'i snying po mkhyen pa dbu skra 'jam pa yin/_
[\[249b.3\]]rtag tu thugs ma 'khrul bas dbu skra ma 'dzings pa yin/_skyes bu nges pa'i gsung dang ldan pas skra mi rtsub pa yin/_byang chub kyi yan lag gi spos kyis skye bo mthun par sgrub pas dbu skra dri zhim pa yin/_phyag dang zhabs dpal be'u dang /_bkra shis dang /_
[\[249b.4\]]dge ba'i 'khyil pas brgyan pas phyag dang zhabs de dag gis brgyan pa ste/_dpe byad bzang po brgyad cus brgyan pa dang rtag tu ldan pa de dag go/_/mtshan dang dpe byad kyi gzhi yin pas na longs spyod rdzogs pa'i skur bstan to/_/gtso bo zhes pa ni dkyil 'khor gyi bdag po nyid
[\[249b.5\]]kyis so/_/zhu ba zhes pa ni nur nur por gyur pa'i skabs lta bu ste/_de'i shin tu bshad pa ni/_de med pas na zhes bya ba la sogs pa ste/_zhu ba de dag ni phan tshun ltos nas 'byung bar shes par bya'o/_/de'i rigs la ltos nas de bzhin du 'gyur ba ste/_rgyu la ltos pa'am/_
[\[249b.6\]]phan tshun du ltos pa ste/_zhu bar gyur nas bde ba bskyed par byas pas so/_/de ltar zhu ba dang bde ba ni de bzhin gshegs pa'i sku'i mtshan nyid yin te/_de bzhin gshegs pa nyid bzhin no/_/lha'i rnal 'byor bsgom pa yang zag pa med pa'i bde ba las skye'o zhes pa des na gsungs
[\[249b.7\]]pa/_ltos dang bcas zhes pa la sogs pa ste/_zhu ba'i bdag nyid kyi phung po de nyid las lha rnams kyi rang bzhin gyis bsgrub pa ni bde ba las byung ba'o zhes dgongs so/_/de phyir zhes bya ba la sogs pa ni gang gi phyir phyag dang zhal dang gzugs kyi rnam pa nyams su myong ba de ni sangs
[\[250a\]]
[\[250a.1\]]rgyas zhes bya bar 'brel te/_/des na dngos po med cing dngos med min pa de ni sangs rgyas yin pa ste zhal phyag la sogs pa ni dbyibs kyang zhes bya bar sbyar ro/_/yang na/_dngos po med cing dngos med min/_/zhes gsungs pa la/_dngos po ni rang bzhin te de yang ma
[\[250a.2\]]yin zhes pa'o/_/des na dngos po ni rjes su bshad do zhes pa'i don to/_/gang las she na/_gsungs pa/_mchog tu bde bas gzugs med pa/_/zhes bya ba la/_gang gi phyir mchog tu bde ba ni gnod pa thams cad dang bral ba'o/_/de'i phyir zhes bya ba la sogs pa la/_gang gi
[\[250a.3\]]phyir lhan cig skyes pa ni rang bzhin gnyug mar brjod pas/_de phyir 'gro kun lhan cig skyes/_/zhes par 'brel to/_/rang bzhin ni dngos po rnams kyi gnyug ma'i rang bzhin no/_/de nyid chos kyi dbyings dang mya ngan las 'das pa'o/_/rang bzhin ni gzhan ma yin no zhes pa de nyid
[\[250a.4\]]gsungs pa/_rang bzhin mya ngan 'das pa nyid/_/ces pa'o/_/ji lta bu zhe na/_gsungs pa/_rnam par dag pa'i sems kyis ni/_/zhes pa ni/_don dam par rnam par dag pa'i rnam pa ni rang bzhin te/_gang gi sems de de bzhin du ste/_rnam par dag pa'i rnam pa ni sems so
[\[250a.5\]]zhes pa'i tha tshig go/_/'dir lha'i rnam pa ni rnam par dag pa'i rnam pa las gyur pas na sems rnam par dag pa'i rnam pa'o/_/gzhan yang lha'i rang bzhin nyid 'gro ba'i rang bzhin yin pa ni sems rnam par dag pa de nyid do/_/de nyid gsungs pa/_lha'i zhes bya ba la sogs pa
[\[250a.6\]]ste/_gang yang lha ni ji ltar nyon mongs pa dang bcas she na/_gsungs pa/_'on kyang bag chags phal pas so/_/zhes pa la/_phal pa'i bdag tu 'dzin pa'i bag chags las bdag dang bdag gir 'dzin pa'i tshul te/_de yang gang gi phyir rnam par dag pa'i ngar 'dzin pa ni
[\[250a.7\]]sangs rgyas su nga rgyal byed pa'o/_/rnam par ma dag par ngar 'dzin pa'i rten ni phung po nyid de 'khor ba'o/_/de nyid phyag dang zhal la sogs pa dbyibs dang ldan pa ste/_yongs su dag pa'i ngar 'dzin pa'am/_nga rgyal ba'i rten ni sangs rgyas so zhes dgongs so/_/de skad du yang /_
[\[250b\]]
[\[250b.1\]]nga las phung po rnams ni byung /_/'khor ba rnams kyang ji lta bar/_/sangs rgyas sbyor ba'i nga rgyal las/_/sangs rgyas rang bzhin de nyid do/_/zhes gsungs so/_/rnam par dag pa'i rnam pa yang mya ngan las 'das pa nyid ces pa'o/_/de'i dper bya ba ni de nyid ces bya ba la sogs pa ste/_de nyid
[\[250b.2\]]ces pa ni rab tu grags pa ste/_dug gi dum bus 'chi bar byed pa de nyid kyis 'chi bar byed pa ni 'gro ba thams cad do zhes pa'o/_/de yang 'gro ba rnams kyi nang nas gang yang rung ba cig gis gal te dug gi dum bu de zos na de nges pa nyid du 'chi'o zhes dgongs so/_/de nyid kyis na
[\[250b.3\]]'chi bar byed/_/ces pa'o/_/dug yod dug ni yod pa ste/_/srid gsum kun na dug ni yod/_/dug med dug ni med pa ste/_/srid gsum kun na dug ni med/_/ces pa'o/_/des na gang gi de kho na nyid du nga rgyal byed pa de ni de kho na nyid yin pas na dug gi de nyid shes pa'o/_/yang na
[\[250b.4\]]dug gi de kho na nyid ni dug gi sngags so/_/de nyid shes pa ni dug 'joms pa ste/_sel bar byed ces pa'i don to/_/gang gi phyir ji ltar 'dus byas shing sbyangs pa'i skyon dang bral ba ste/_dug mchog tu byas pas kyang dug med pa'o/_/de bzhin du rnam par bkod cing sbyangs pas
[\[250b.5\]]kyang skyon dang bral ba yin la/_mchog gi rnam pas kyang nyon mongs pa med par byed pa'o/_/ji ltar zhes bya ba la sogs pa la/_mon sran gre'u bza' ba zhes pa ni mar la sogs pa dang lhan cig tu bcos shing sbyangs pa dang ldan pa'i sran ma zos na rlung la snun par byed pa yin la/_
[\[250b.6\]]gzhan du na rlung nyid skyed par byed pa'o/_/rnam rtog dang ni rnam rtog pa/_/zhes pa la/_rnam rtog dang ni phung po la sogs pa'i bdag nyid do/_/yang rtog pa ni lha'i rnam pa nyid 'khor ba'o/_/des na dag pa 'jig rten pa'i srid pa zhes dgongs so/_/ji ltar rna bar chu zhugs pa/_/chu
[\[250b.7\]]gzhan gyis ni dgug par bya/_/zhes pa la rna ba gnyis su chu gzhan yang ste/_thal mo kha sbyor gyi nang du gzhag ste blugs par byas na dgug pa'o/_/de bzhin du 'khor ba'i srid pa ni gdungs shing gdungs pa nyid do/_/da ni dpe las byung ba'i sgos so sor nye bar bsdu ba gsungs
[\[251a\]]
[\[251a.1\]]pa de bzhin zhes bya ba la sogs pa ste/_'di yang tshig gnyis pa'i tshigs su bcad pa'o/_/nyon mongs pa dag pa'i dpe gsungs pa/_ji ltar zhes bya ba la sogs pa mes tshig pa'i gnas su snum bskus te/_me la shin tu ring ba yang ma yin nye ba yang ma yin
[\[251a.2\]]par bsro zhing gdungs pa'o/_/de ltar bsro zhing gdungs pas ni mes me nyid sbyong ba'o/_/lhag ma ni go sla'o/_/sangs rgyas mu stegs zhes bya ba ni nyan thos la sogs pa rnams kyis so/_/bo la ka k+ko la sbyor bas/_/zhes pa ni gong gi le'u bcu par bstan pa de bshad pa'i
[\[251a.3\]]tshig tu byas pa'i phyir gsungs pa/_kun du ru las zhes bya ba la sogs pa ste/_kun du ru dag las 'byung ba chen po'i rang bzhin gcig nyid las lnga lnga'o/_/des na 'byung ba lngar 'gro ba zhes par 'brel to/_/'byung ba lnga ni nyon mongs pa lnga dang /_phung po lnga ste/_de lta bu'i 'byung
[\[251a.4\]]ba lnga'i rang bzhin las lnga lnga dag tu 'gro ba'o/_/cis she na gsungs pa/_dbye bas zhes pa ste/_kun rdzob tu zhes pa'i don to/_/lnga lnga nyid du 'gro ba gsungs pa/_bo la ka k+ko la sbyor bas/_/zhes pa la sogs pa ste/_lhag ma ni go sla'o/_/lnga yi gzugs kyis rnam par mtshon/_/
[\[251a.5\]]zhes pa la/_lnga'i gzugs ni de bzhin gshegs pa lnga'i gzugs dang /_'byung ba lnga'i gzugs dang /_phung po lnga'i gzugs dang /_'dod chags la sogs pa nyon mongs pa lnga'i gzugs kyis so/_/mtshon zhes pa ni brtags pa ste/_lnga'i gzugs nyid ni don dam par
[\[251a.6\]]na yod pa ma yin zhes bya bar dgongs so/_/de yang lhan cig skyes pa nyid las sprul pa ni lnga'i gzugs dang /_drug nyid dang /_brgya dang /_stong dang /_grangs med pa'i rang bzhin no zhes pa ste/_de nyid gsungs pa/_rigs ni lnga po de nyid ces bya ba la sogs pa'o/_/lhag ma ni
[\[251a.7\]]go sla'o/_/dgyes pa'i rdo rje zhes bya ba la sogs pa la/_dngos grub ni phyag rgya chen po'i dngos grub po/_/gtan la dbab pa ni nyon mongs pa de rnams nyams smad pa la sogs pa gdon mi za bar 'gyur ba dang /_nges pa nyid du byed pa ste/_des na 'dir dngos grub gtan la dbab pa'i le'u'o/_/
[\[251b\]]
[\[251b.1\]]ji lta bu'i yang zhe na/_gsungs pa/_kye'i rdo rje zhes pa ste/_dgyes pa'i rdo rje'i rgyud do/_/mkha' 'gro ma dra ba'i sdom pa zhes pa ni/_d+he ba ya sa g+ha mi ni byings las nye bar brtags pa ste/_nam mkha' kun du rgyu grub pas/_/mkha' 'gro ma zhes brjod pa'o/_/de yang d+ha zhes bya
[\[251b.2\]]ba ni bcom ldan 'das nyid kyis byings su byas pa ste nam mkha'o/_/'gro ba ni sprul pa rnams kyis nam mkha' thams cad du khyab pa'i rang bzhin gang yin pa des na mkha' 'gro ma'o/_/phyis yang ya'i gnas su ka yig ste/_nges pa'i tshig las mkha' 'gro ma zhes bya bar 'gyur te/_
[\[251b.3\]]mkha' 'gro ma ni lha mo rnams so/_/dra ba ni de rnams kyis te sprul pa'o/_/sdom pa ni des grub par byed pa ste/_lhan cig skyes pa'o/_/des na 'dir de dag ni mkha' 'gro ma dra ba'i sdom pa'i dgyes pa'i rdo rje'i rgyud 'di dag ni brtag pa gnyis pa'i le'u gnyis pa'o/_/yang na mkha' 'gro ma ni
[\[251b.4\]]shes rab ste/_dra ba ni thabs so/_/de dag gi dbu ma ni sdom pa ste/_'dir de bzhin du'o/_/rgyud kyi nang du le'u brjod pa 'di yang bdun pa'i tshig gnyis kyi don to/_/le'u sngar gyi dang /_gzhan las rdzogs so zhes shes par bya'o/_/de dag ni dgyes pa'i rdo rje'i rnam par 'grel pa las/_
[\[251b.5\]]brtag pa gnyis pa'i le'u gnyis pa'o//_//de nas zhes pa ni dngos grub gtan la dbab pa gsungs pa'i rjes la/_rdo rje 'chang gis thabs gsungs so/_/zhes par 'brel to/_/thabs kyi ming ci zhe na gsungs pa/_rgyud thams cad kyi gleng gzhi zhes bya ba zhes pa la/_gleng
[\[251b.6\]]gzhi'i rgyud 'di'i don bsdus pa ste/_gang nges par 'chad pa de bzhin du'o/_/de'i ming ni thabs te rgyud rtogs par byed pa'i sgo'o/_/ji ltar nges par byed pa'i gsung yin zhe na/_gsungs pa/_rnal 'byor ma rnams zhes pa ste/_de yang rnal 'byor ma'i dbang du byas te rgyud la 'jug
[\[251b.7\]]pas rnal 'byor ma gtso bor gyur pa ste/_gang rnal 'byor ma rnams ni rgyud kyi don du nges par skye ba'i thabs so/_/des na de'i gsung ni ma zhus pa nyid du bcom ldan 'das nyid kyis gsungs pa'o zhes dgongs so/_/rgyud thams cad du sdud pa pos ston pa yin no/_/sdom pa dang zhes bya ba
[\[252a\]]
[\[252a.1\]]la sogs pa la/_sdom pa ni le'u dang por mdor bstan la dbang dang zhes pa ni dbang gi le'ur mdor bstan pa'o/_/de bzhin zhes pa ni le'u dang por mdor bstan pa ni dga' ba la sogs pa ste/_de bzhin zhes pa'i sgra'i don to/_/gzhan yang ston pa la sogs zhes
[\[252a.2\]]pa ni rang gi thams cad ston pas bstan par bya zhes par 'brel to/_/de nas bcom ldan 'das kyis nges par ston par byed pa'i gsung bstan pa'i don du gsungs pa/_de la zhes bya ba la sogs pa ste/_de la ni de rnams las te/_sdom pa la sogs pa rnams las so/_/re zhig
[\[252a.3\]]sdom pa gsungs pa/_sdom pa ni zhes pa la sogs pa ste/_sangs rgyas kun zhes pa'i sangs rgyas ni rtogs pa nyid kyis so/_/sdom pa ni gang gi phyir sangs rgyas kun yang dag par sdom pas so/_/dbang las yang dag shes zhes pa ni phyag rgya chen po'i dbang bskur bas ji ltar
[\[252a.4\]]shes pa'i bde ba chen po zhes pa der bshad pa nyid do/_/mkha' 'gro ma'i sdom pa nyid kyi sgra ni bsdus pa'o/_/de la e waM rnam pa ci/_/zhes brjod pa ni mkha' 'gro ma rnams kyi sdom pa yang ci zhes brjod ces par 'gyur ba'o/_/bde ba thams cad kyi ni gnas/_/zhes pa ni gang gi
[\[252a.5\]]phyir 'jig rten dang 'jig rten las 'das pa'i bde ba rnams kyi nang nas bde ba nyid bsgrub par bya ba ste/_de yang zag pa dang bcas pa dang /_zag pa med pa'o/_/de la zag pa dang bcas pa ni byis pa rnams kyi yin la/_cig shos ni 'phags pa rnams kyi'o/_/gnyi
[\[252a.6\]]ga'i rang bzhin gyi bde ba ni gnyis po dag rnams kyi ste de lta bur grub pa'o/_/dga' ba rnams kyang chos 'byung du rtogs par bya ba'o/_/de nyid gsungs pa/_dga' ba zhes bya ba la sogs pa'o/_/ji lta bus she na/_gsungs pa/_skad cig ces pa la sogs pa ste/_skad cig dbye
[\[252a.7\]]bas kyang phye ba'o/_/ci zhe na gsungs pa/_skad cig dbye ba zhes bya ba la sogs pa'o/_/gang gi phyir skad cig gi dbye bas dga' ba la sogs pa'i bde bas zhes pa ni e waM yi ge rab tu gnas shing rab tu 'brel ba'o/_/gang gi phyir 'dod cing 'khyud pa las kyang gang bde ba de ni e
[\[252b\]]
[\[252b.1\]]waM yi ge'i chos so/_/skad cig gsungs pa sna tshogs dang /_/zhes bya ba la sogs pa'o/_/skad cig bzhi ni yang dag shes/_/de ltar rnal 'byor pas shes 'gyur/_/zhes pa ni de ltar dga' ba la sogs pa shes pa'i rnal 'byor pa nyid kyis yin gyi/_gzhan gyis ni ma yin no/_/
[\[252b.2\]]skad cig bzhi po dag gis cir 'gyur zhe na/_rim pa ji lta ba bzhin du yang dag par rtogs pa ni shes par 'gyur zhes pa ste/_skad cig bzhis yang dag par rtogs pa'o/_/de yang glengs bam la lar ni/_/skad cig bzhir ni yang dag rtogs/_/zhes pa'i tshig ste/_'dir yang
[\[252b.3\]]skad cig bzhis yang dag par rtogs zhes bshad pa ste/_lhag ma ni snga ma bzhin no/_/skad cig gi mtshan nyid gsungs pa/_rnam pa sna tshogs zhes pa la sogs pa'o/_/rnam pa sna tshogs de'i bshad pa ni/_'khyud dang 'o byed ces bya ba la sogs pa ste/_sogs pa'i sgra
[\[252b.4\]]ni/_sen mos gdab pa la sogs pa'o/_/rnam par smin pa de las bzlog/_/ces pa ni/_de'i 'khyud pa la sogs pas mtshon pa'i skad cig ma las gzhan du bzlog pa nyid gang yin pa de'i tshe de bzhin du skad cig ma'o/_/de nyid rnam par smin pa'o/_/zhes brjod de/_de nyid
[\[252b.5\]]de'i 'bras bu'o/_/skad cig 'di yis ci byed ce na/_gsungs pa/_bde ba'i ye shes spyod pa nyid/_/ces pa ni/_gang bde ba'i ye shes mngon sum du nyams su myong ba'o zhes rtogs par bya'o/_/gros ni rnam par nyed par brjod/_/ces pa ni rnam par rtog pa ste/_yul lnga po
[\[252b.6\]]rnams la song zhing nyed pas na rnam par nyed pa'i skad cig ma'o/_/gzhan yang gros ni 'di'o zhes gros su byed pa'o/_/de nyid la 'dir ci gros su bya zhe na gsungs pa/_bdag gi bde ba zos pa'o/_/zhes pa ste/_mig la sogs pa dbang po lnga dang /_gzugs dang sgra la sogs pa
[\[252b.7\]]yul rnam pa lnga spangs par gyur nas yid kyi dbang po 'bab zhig gis kyang bde ba'i yul la dmigs nas gnas pa ni/_gang du bde ba ni nga'am bdag gi bde rnam par nyed pa'i skad cig ma'o/_/mtshan nyid dang bral bar zhes pa ni mi 'dra bar gyur pa'i mtshan nyid 'di ni mtshan nyid dang bral ba'i
[\[253a\]]
[\[253a.1\]]skad cig ma'o/_/dga' ba rnams su skad cig ma sbyar ba gsungs pa/_sna tshogs zhes bya ba la sogs pa'o/_/le'u dang por de ltar na thams cad bzhi bzhi'o zhes pa 'dis dbang bzhi yang bsdus pa ste/_de dag ma rtogs par dga' ba la sogs pa shes
[\[253a.2\]]par mi nus so zhes brtan pa'i don du slob dpon zhes bya ba la sogs pa'o/_/dga' ba la sogs rim shes pas/_/dbang gi grangs ni rnam pa bzhi/_/zhes pa ni dga' ba bzhi la sogs pa rnam par dag pa ni dbang bzhi zhes pa'i don to/_/de yang rgyud gzhan las gsungs pa'i chu la
[\[253a.3\]]sogs pa 'dir yang blta bar bya'o/_/dbang bskur ba'i le'u las dbang ni rab tu bshad ces pa ni thun mong gi tshig go/_/dgod pa dag pa slob dpon nyid/_/ces pa ni bya ba dang spyod pa'i rgyud dag tu dgod pa zhes pa'i ming gis te/_de dag ni slob dpon gyi dbang ngo /_/de yang 'khru
[\[253a.4\]]bas na ste dbang bskur ba'i rjes su blta bar bya'o/_/lta ba gsang ba de bzhin no/_/zhes pa la/_lta ba'i sgras ni rnal 'byor gyi rgyud de/_de rnam par dag pa ni gsang ba'i dbang ngo /_/lag bcangs las ni shes rab nyid/_/ces pa ni yi ge drug gi tshig ste/_lag bcangs zhes pa'i sgra
[\[253a.5\]]ni rnal 'byor ma'i rgyud de/_de rnam par dag pa ni shes rab ye shes so/_/gnyis gnyis ldan pa de yang nyid/_/ces pa ni gnyis ldan gyi rgyud ni rnal 'byor bla na med pa'i rgyud de/_de rnam par dag pa dbang bzhi pa'o/_/dbang ni zhes pa go sla'o/_/bkrus dang zhes bya ba la sogs
[\[253a.6\]]pas ni dbang gi don gsungs pa ste/_bkrus dang zhes pa ni 'khru bar byed pa ste/_sems dag par byed pa dbang bskur ba 'dis so/_/de yang 'dis nyon mongs pa'i sgrib pa sel bar byed pa'o/_/lag pa dag gis yang dag 'khyud/_/ces pa ni yi ge bdun gyi tshig ste/_'khyud
[\[253a.7\]]pa las mngon sum nyid du lhag par mos pa nyid do/_/shin tu bzhin bzangs zhes bya ba la sogs pa la/_rigs rnam pa lnga'i nang nas de lta bu'i rnam pa can bsten pa nyid ni bsten pa las phun sum tshogs pa dang ldan pa'i byang chub kyi sems nyid rgan po dang srin lag dag gis rdo rje
[\[253b\]]
[\[253b.1\]]nor bu gzung ste slob ma'i khar ltung bar byed pa ni gsang ba'i dbang zhes bya'o/_/shes rab ces bya ba la sogs pas ni shes rab ye shes kyi dbang bstan to/_/ci brjod cing gtad par bya zhe na gsungs pa/_ston pas zhes bya ba la sogs pa'o/_/bla mas bstod pa'i tshe
[\[253b.2\]]gang brjod par bya ba bstan pa'i don du gsungs pa/_shes nas ni zhes bya ba la sogs pa'o/_/gnang ba sbyin pa cis she na/_gsungs pa/_kun du ru gyis rdo rje 'dzin/_/zhes pa ste/_bla mas brjod ces par dgongs so/_kye bcom ldan 'das zhes pa nas bsgral zhing bskyabs
[\[253b.3\]]pa zhes pa'i mthar thug pa'i gzhung ni gsol ba gdab pa'i don to/_/lhag ma ni go sla'o/_/slob mas mchod pa 'di rnams ni yi ge bdun gyi tshig go/_/ston pa zhes bya ba la sogs pa'i tshig gis ni dbang bzhi pa gsungs pa'o/_/dkyil 'khor 'khor lo la sogs thabs
[\[253b.4\]]kyis zhes pa la/_sogs zhes pa'i sgras ni thabs dang shes rab ston par byed pa'i thabs so/_/da ni rdo rje snying pos 'dri ba gsungs pa/_des na zhes pa la sogs pa ste/_bzod pa ni sring mo rnams la bzod par gsol par bstan pa'i don to/_/bcom ldan bdag ni 'khrul
[\[253b.5\]]gyur pas/_/ji ltar rigs par bshad du gsol/_/zhes pa'i mang po'i tshig ni gus par shes par bya ba nyid do/_/dkyil ni snying po zhes brjod de/_/zhes pa ni ji ltar dkyil 'khor gzhan gyi snying po zhes pa'i don to/_/de bzhin du phung po la sogs pa'i yang dkyil lam
[\[253b.6\]]snying po ste/_cis she na gsungs pa/_byang chub sems ni bde chen po/_/zhes pa'o/_/de len par byed pas na zhes pa ni de len cing 'dzin par byed pas na dkyil 'khor te/_snying po len pas na dkyil 'khor zhes dgongs so/_/de ci zhe na gsungs pa/_'dus pa zhes
[\[253b.7\]]pa ste/_lha rnams 'dus pa zhes dgongs so/_/de nyid ji ltar dkyil 'khor yin/_/zhe na gsungs pa/_'khor lo zhes pa la sogs pa ste/_rgyun gnas ni phung po lnga'o/_/khams zhes pa ni sa la sogs pa'o/_/ak+Sha'i sgra ni dbang po rnams so/_/yul ni gzugs la
[\[254a\]]
[\[254a.1\]]sogs pa'o/_/des na rgyun gnas pa phung po dang /_khams dang /_dbang po dang /_yul la sogs par gyur pa gang yin pa de rnams dang /_de bzhin du 'dod chags dang /_zhe sdang la sogs pa nyon mongs pa de dag go/_/rnam par sbyong ba de ni de rnams
[\[254a.2\]]kyi dri ma gcod par byed pa nyid ni rnam par sbyong ba ste 'khor lo'o/_/rnam par sbyang ba yang gsungs pa dang /_'chad par 'gyur ba ste/_de la rnam par shes pa'i phung po thams cad nges par rnam par shes pa dag go/_/des na dkyil 'khor yang yin la 'khor lo yang yin pas dkyil
[\[254a.3\]]'khor 'khor lo'o/_/de'i don ni 'di yin te/_lha rnams tshogs pa'i snying po len pa'i dkyil 'khor nyid kyis 'dir tshogs rnam par dag pa nyid kyi dkyil 'khor zhes par thob pa'o/_/'o na bde chen po zhes bya ba'i snying po ji ltar len par byed ce na/_po la kak+ko la sbyor bas/_/
[\[254a.4\]]de yi bde ba shes par 'gyur/_/zhes pa'o/_/lhag ma ni go sla'o/_/lha mo thams cad dga' bar 'gyur/_/zhes pa ni rangs par gyur pa'o/_/spyod pa'i dus su bza' ba la sogs pa mdor bstan pa'i bshad pa ni/_bza' btung zhes bya ba la sogs pa'o/_/dogs pa med pa'i
[\[254a.5\]]sems kyis zhes pa ni gnyis spangs pa'o/_/de skad du yang /_thabs dang shes rab sems kyis ni/_/mi bza' cung zad yod ma yin/_/rtag tu the tshom bral gyur pas/_/'dod pa lnga la nyer longs spyod/_/ces gsungs so/_/lha 'di rnams la phyag mi bya/_/zhes pa la sogs
[\[254a.6\]]pa ni rnal 'byor pa sems bsgom pa la chags pas phyi rol gyi lha la phyag byed pa bkag pa yin la/_lhag par mos pa tsam la zhugs pa'i rnal 'byor bas ni ma yin te phyag bya'o/_/dpal dgyes pa'i rdo rje dbang bskur bas dgongs pa'i skad kyis smra'o zhes pas na nges pa gsungs
[\[254a.7\]]pa/_gang zhig dbang bskur dgyes rdor 'dir/_/zhes pa la sogs pa ste/_gang dgongs pa'i skad kyis mi smra ba'i dam tshig rig pa de ni nyams par 'gyur zhes par 'brel to/_/ci zhe na gsungs pa/_'tshe ba 'dir bdag ces pa la sogs pa ste/_de yang /_char mi 'bab
[\[254b\]]
[\[254b.1\]]cing char ches pas/_byi ba ne tsho chag pa/_/thog ser 'di drug blo ldan gyis/_/mtshungs pa nyid du 'tshe bar shes/_/zhes pa la sogs pa'i mtshan nyid can no/_/dgongs pa'i skad kyi bya ba gsungs pa/_rang rig dam tshig rig rnyed nas/_/zhes pa'o/_/gzhan yang 'tshe ba de rnams
[\[254b.2\]]'ba' zhig ma yin pa dag gis kyang 'joms so zhes brjod pa'o/_/dgongs pa'i skad dang ldan pa'i rnal 'byor ma rnams kyis 'tshe bar byed ces bstan pa'i don du/_de'i tshe na zhes bya ba la sogs pa ste/_gnas bzhi las skyes zhes pa ni sprul pa dang /_chos dang /_longs spyod
[\[254b.3\]]dang /_bde ba chen po'i 'khor lo rnams su rtsa'i gzugs kyis sam/_byang chub kyis sems kyi gzugs kyis gnas pa'i rnal 'byor ma'o/_/rgyud thams cad kyi gleng gzhi dang dgongs pa'i skad gang du ston par byed pa de la yang /_rgyud thams cad kyi gleng gzhi dang gsang
[\[254b.4\]]ba'i skad ces bya ba'i le'u'o/_/de dag ni dgyes pa'i rdo rje'i rnam par 'grel pa las brtag pa gnyis pa'i le'u gsum pa'o//_//da ni yang spyod pa'i le'ur glu dang gar la sogs pa mdor bstan pa'i bshad pa dang /_rgyu thams cad kyi phyag rgya bsdus pa'i don gyi le'u gsungs pa/_
[\[254b.5\]]de nas zhes bya ba la sogs pa la/_de nas zhes pa ni gleng gzhi'i tshig dang /_/dgongs pa'i skad thos pa'i rjes la'o/_/lha dbang bskur ba las gang gsungs pa/_zhe sdang la sogs phyag rgya rnams/_/zhes pa la/_dbang bskur ni dbang bskur nas spyi bor rang gi
[\[254b.6\]]rigs kyi bdag por gyur pa zhes pa 'dis ston pa ste/_zhe sdang la sogs phyag rgya rnams so/_/rnam par dag pa ni rtsa rnams kyi tshogs so/_/re zhig dang por glu bstan par bya ste/_kol+la e re T+Thi zhes bya ba la sogs pa'o/_/'dir glu'i sgra ji bzhin pa'i don ni rab tu grub pa nyid
[\[254b.7\]]yin la/_sbas pa'i don du shes pa yang /_/kol+la i re T+Thi zhes pa ni spyi bo na gnas pa'o/_/bo la can ni thabs te haM yig go/_/mum+mu Ni re kak+ko la zhes pa ni lte bar gnas pa'i kak+ko la can te shes rab e yig go/_/de nas yang gsungs pa/_g+ha Na kr-i pi Ta ho bA dz+dza i zhes pa la/_
[\[255a\]]
[\[255a.1\]]kr-i pi Ta ni cang te'u te sgra'i bdag nyid kyis na sngags te cang te'u'i sgra 'dra ba nyid du brjod do/_/des na g+ha Na kr-i pi Ta ho bA dz+dza i zhes par sbyar te/_rgyun mi 'chad par brjod pa'o/_/de'i don ni 'di yin te/_aM dang haM zhes pa bris pa'i gzugs lta bu'i sngags rim pa ji lta bar
[\[255a.2\]]lte ba dang spyi bor las dang nyon mongs pa'i bag chags 'joms pa'i rang bzhin du skad cig rgyun mi 'chad pa sgrogs zhes pa'o/_/kA ru Ne ki a i na ro lA/_/zhes pa la/_kA ru Ne ni bdud rtsi 'dzag pa'o/_/des na rol ni 'gal bar mi bya ba'o/_/de dag gis 'di skad du bstan pa yin
[\[255a.3\]]te/_lte ba sprul pa'i 'khor lo'i 'dab ma'i lte ba la gnas pa'i aM yig gi thig le'i 'od zer gyis bde ba chen por gnas pa'i haM yig gi thig le bskul ba las gang bdud rtsi'i rnam pa zhu ba de nyid ni skra'i rtse mo brgya stong gi cha'i tshad tsam gyis lus thams cad du khyab cing zhugs
[\[255a.4\]]zhes pa'o/_/de lta bu'i sbyor ba la goms par byas nas ci byed ce na gsungs pa/_ta hiM zhes bya ba la sogs pa ste/_ta hiM ni der sbyor ba las goms par gnas nas so/_/bal ni gzung bar mngon par zhen pa'o/_/khAdz+dza zhes pa ni zos pa'o zhes dgongs so/_/gA D+hiM ma a NA
[\[255a.5\]]pi dz+dza i zhes pa la ma da na ni 'dzin par mngon par zhen pa'o/_/de yang pi dz+dza i ni 'thung ba ste/_/snang ba med par byed pa'o/_/gA D+hiM zhes pa ni ji lta ba bzhin du bstan par 'gyur ba'o/_/de yang sngar dang phyis kyi sbyor ba 'dra bar rtogs par bya'o/_/yang ha le kA liny+dza ra pa Ni a i
[\[255a.6\]]zhes pa'i ha le zhes pa'i tshig gis rnal 'byor ma rnams la bod pa'o/_/kA li ny+dza ra zhes pa ni thabs dang shes rab kyi bdag nyid can gyi ye shes te/_der rab tu 'jug pa'o/_/dun+du ra bAdz+dzi a i zhes bya ba la dun+du ra ni stong pa nyid du mngon par zhen pa'o/_/de bi ba rdzi hi ti ni spang bar
[\[255a.7\]]bya ba ste de ru'o/_/ji ltar sbyor bas goms par bya/_/zhe na gsungs pa/_tsa u sa ma ga ts+tshu rI si h+la/_kAp+pu ra lA i a i zhes pa ni ya ra la wa bzhi po mnyam por rlung dang /_me dang /_sa dang /_chu rnams skyed par byed pa'i rgyu'i rim pas sgrol ma dang /_gos dkar mo dang /_sangs
[\[255b\]]
[\[255b.1\]]rgyas spyan dang /_mA ma kI'i lha mo'i bdag nyid can de dag kyang chos dang /_longs spyod dang /_sprul pa dang /_bde ba chen po'i 'khor lo rnams su 'brel ba pad+ma'i 'dab ma'i yang dbang ldan la sogs pa'i grwa rnams su rim pa bzhin du gnas par sbyar bar bya'o/_/kats+tshu rI zhes
[\[255b.2\]]pa ni hUM yig ste de yang chos kyi 'khor lo'i pad+ma'i ze 'brur sbyar bar bya'o/_/sih+la zhes bya ba ni rab bsngags te longs spyod kyi 'khor lo'i pad+ma'i ze 'brur sbyar bar bya'o/_/kAp+pu ra zhes bya ba ni dbyangs yig bcu drug bde ba chen po'i 'khor lo'i pad+ma'i 'dab mar sbyar bar bya'o/_/mA la/_
[\[255b.3\]]zhes pa ni sprul pa'i 'khor lo'i pad+ma'i 'dab ma rnams la shar la sogs par a ka tsa Ta ta ba ya sha zhes pa dgod par bya'o/_/in+d+ha na zhes pa ni a A i I u U e ai zhes pa'i dbyangs yig rnams las chos kyi 'khor lo'i dbang po la sogs pa'i 'dab ma bzhi la dbyangs thung ngu
[\[255b.4\]]bzhi'o/_/longs spyod kyi 'khor lor dbang po la sogs pa'i 'dab ma bzhi la dbyangs ring po bzhi'o/_/sa liny+dza ta hiM b+ha ru khA i zhes pa la/_sa li dzi'i sgras ni phung po dang khams la sogs pa can no/_/b+ha ru zhes pa ni de dag tu ni nges par gang ba'o/_/khAdz+dza zhes pa ni zas ste nye
[\[255b.5\]]bar longs spyod ces bya ba'i tha tshig go/_/des na rnal 'byor la goms pa 'dis ni phung po la sogs pa rnam par dag nas dam pa'i bde ba thob par 'gyur zhes dgongs so/_/slar yang goms shing rtogs par bya ba gsungs pa/_phreM kha Na zhes bya ba la sogs pa ste/_phraM kha Na
[\[255b.6\]]zhes pa ni lte ba sprul pa'i 'khor lor gnas pa'i dbyangs yig dang po'i thig le'i 'od zer steng du 'gro ba'o/_/kha Ta zhes pa ni 'od zer de dag gis zhu ba ste/_bde ba chen po'i 'khor lor gnas pa'i haM yig thig le las 'byung ba'i bdud rtsi'i thig le'i 'og tu 'gro ba'o/_/de lta bu byas
[\[255b.7\]]nas shu d+d+ha a shud+d+ha ste dag pa dang ma dag par shes par bya ba ma yin pa'o/_/yang rnal 'byor gyis dag par bya ba'i don du gsungs pa/_ni raM su aM ge zhes bya ba la sogs pa ste/_ni zhes pa ni lhag ma ma lus par dag pa'o/_/ngaM su ni de'i 'od zer ro/_/des na ni raM su ste zla
[\[256a\]]
[\[256a.1\]]ba phyed po/_/aM ge ni lus la thams cad du 'khor lo bzhi'i yi ge rnams kyi mgo bor zla phyed thig le gzhag par bya'o/_/des na ta hiM dza sa rA wa pa Ni a i zhes par 'brel te/_de la yang dza'i sgra ni phyi rol gyi rgyan no/_/ta hiM ni de ru ste mgo bo'i steng nas thig le 'dzag
[\[256a.2\]]pas rab tu 'jug pa dang gsal bar byed ces pa'i don to/_/de dag gis ni thig le'i rnal 'byor bstan to/_/da ni phra mo'i rnal 'byor gsungs pa/_ma la a dze kun du ru pa Ta i zhes pa ste/_lte ba nas steng du sor bzhi bcad par 'og gi 'od zer steng du song bas bdud rtsi'i thig ler
[\[256a.3\]]sbyar bas na ma la a dze ngo /_/der til 'bras tsam du sems 'dzin pas kun du ru'o/_/kun du ru'i sgra ni a ba brang shi ti pas ni kun da zhes pa yin no/_/des dgongs pa phun sum tshogs pa ji lta bu zhig byed ce na/_gsungs pa/_Di N+Di ma ta hi n+na bA dz+dzi a i zhes pa ste/_Di N+Di ma ni a wa
[\[256a.4\]]d+hU tI'i rtsa'o/_/der na bA dz+dzi ni mi spong ba ste/_ma lus par sgom zhes pa'i tha tshig go/_/re'i sgra ni yang dag par bod pa ste/_'dis ni brtan pa'i tshig go/_/da ni bsdus pa'i don brjod par bya ste/_lte bar pad+ma 'dab ma drug cu rtsa bzhi mdog ser po de'i dbus su dang po'i dbyangs yig zla
[\[256a.5\]]phyed thig le dang bcas pa shar la sogs pa'i 'dab ma brgyad la rim pa bzhin du a ka tsa Ta ta pa ya sha zla phyed thig le dang bcas pa'o/_/snying gar pad+ma 'dab ma brgyad pa dkar po'i dbus su dbyangs yig drug pa la zhon pa zla phyed thig le dang bcas pa'i haM kha thur du bltas pa'o/_/
[\[256a.6\]]shar la sogs pa'i 'dab ma bzhi la dbyangs yig dang po dang /_gsum pa dang /_lnga pa dang /_bcu gcig pa'o/_/dbang ldan la sogs pa'i 'dab ma bzhi la rim pa ji lta ba bzhin du ya ra la wa zla phyed thig le dang bcas pa'o/_/mgrin par 'dab ma bcu drug po dmar ba'i ze 'bru la
[\[256a.7\]]phyag 'tshal ba 'og tu bltas pa'o/_/'dab ma bzhi po dag la rim pa ji lta bar dbyangs yig gnyis pa dang /_bzhi pa dang /_drug pa dang /_bcu gnyis pa'o/_/dbang ldan la sogs pa'i 'dab ma bzhi la de bzhin du ya ra la wa'o/_/smin mtshams su 'dab ma sum cu rtsa gnyis pa
[\[256b\]]
[\[256b.1\]]sna tshogs pa'i kha dog can gyi ze'u 'brur yang haM yig kha thur du bltas pa'o/_/shar la sogs pa'i 'dab ma rnams la re re bor zhing dbyangs yig bcu drug go/_/lte bar gtum mo'i ming du btags pa dbyangs yig dang po las pad+ma'i skud pa ltar dkar zhing phra ba steng du song ba ni ji
[\[256b.2\]]srid yang dag par sbyor ba'i bar du ste/_de'i thig le dang 'od zer gyis hUM yig dang phyag 'tshal ba'i thig le gnyis po zhu ba la haM yig gi thig le zhu zhing thim pa'o/_/de bas na haM yig gi thig le zhu ba yang skra'i rtse mo brgya stong gi cha ste/_der 'od zer bskul bas gtum mo'i thig
[\[256b.3\]]ler zhugs pa'o/_/de yang sngar gyi bya ba ji lta ba bzhin du yang bya ste/_de dag nyid phra zhing dkyil 'khor dang bcas pa 'dod pa'i lhar mos par bya ba ni/_song ba dang 'ong ba ji ltar rdzogs par bsgom par bya ste/_thig le'i rnal 'byor ro/_/lte ba nas te sor bzhi'i cha bor te/_
[\[256b.4\]]'od zer gyis thig le zhu ba'i sbyor ba ni sems til 'bras tsam du rten dang brten pa'i dkyil 'khor gyi rnam par sems gzung bar bya'o zhes pa ste/_phra mo'i rnal 'byor ro/_/sbyor ba 'di dag gis ni chen po las kyang chen por gyur pa'i bsnyen pa la sogs par lhag par mos par bya'o/_/
[\[256b.5\]]de yang dkyil 'khor rgyal po mchog gi rjes la sbyor bar brjod par bya ste/_sbyor ba 'dis ni tha mal gyi gzugs bsregs te phung po la sogs pa sbyong bar byed pa'o/_/des na 'dir ni/_lte bar gtum mo sbar ba yis/_/de bzhin gshegs pa lnga bsregs shing /_/spyan la sogs
[\[256b.6\]]pa yang bsregs te/_/bsregs pas haM las ri bong 'dzag/_/ces rdo rje rigs kyi le'u las gsungs pa'i tshigs su bcad pa legs par gnas pa yin te/_de yang /_phung po lnga ni mdor bsdus na/_/sangs rgyas lngar ni rab tu grags/_/zhes pa ste/_de bzhin gshegs
[\[256b.7\]]pa lnga'i sgras ni phung po lnga la bya'o/_/yang na/_sa ni spyan mar gsungs pa ste/_/chu khams mA ma kI ru brjod/_/me ni gos dkar mo yin la/_/rlung gi khams ni sgrol mar brjod/_/ces pa ste/_spyan la sogs pa'i sgra ni sa la sogs pa nyid do/_/phung po la lngas ni khams dang skye
[\[257a\]]
[\[257a.1\]]mched kyang bsdus pa'o/_/haM yig ni ri bong can nyid de/_/de yang thig le zhu ba'i gzugs kyis 'dzag pa'o/_/zhu ba'i dus gsungs pa/_bsregs zhes pa ste bsregs nas so/_/des na bsregs pa ni 'od zer 'bar ba'o/_/gtum mo 'bar ba'i rang bzhin
[\[257a.2\]]las phra ba'i gzugs byung nas phung po la sogs bsregs te gnas so zhes shes par bya'o/_/de yang me 'bar ba med na lus kyi bdud rtsi 'byung ba med pa yin la/_ji ltar phyi rol gyi zla ba dang nyi ma bzhin du lus kyi yang haM yig dang gtum mo dag shes par bya'o/_/da ni lte ba la
[\[257a.3\]]sogs pa gsungs pa/_lte ba zhes pa la sogs pa'o/_/dran pa mi 'phrogs rnal 'byor pas/_/zhes bya ba la dran pa ni bskyed pa'i rim pa dang /_rdzogs pa'i rim pa dag mngon par shes pa'o/_/de yang nyon mongs pas ma 'phrogs shing ma bcad pa ni 'dir dran pa ni mi 'phrogs
[\[257a.4\]]pa'o/_/rnal 'byor ni thams cad kyis te de bzhin du ting nge 'dzin kyang ngo /_/de lta bu'i rnal 'byor gyis sdig par mi byed do zhes 'dir glu blang bar bya'o/_/des na gsungs pa/_'dod chags sems kyis bsgom pa nyid/_/ces pa ste/_rnal 'byor pas zhes pa ni lhag ma'o/_/de
[\[257a.5\]]lta bu nyid kyi bshad pa gsungs pa/_chags bral min goms sems kyis ni/_/zhes pa'o/_/glu dang gar dag ci dang bcas pas byed ce na gsungs pa/_rdo rje zhes bya ba la sogs pa ste/_rdo rje chos zhes pa ni byang chub sems dpa'o/_/rnal 'byor ma dang ma mo yis/_/zhes pa ni
[\[257a.6\]]shes rab kyis te/_gau rI la sogs pa rnams kyis zhes pa'i don to/_/des na phyi rol gyi rnal 'byor pas sangs rgyas dang /_byang chub sems dpa'i gzugs dang /_gau rI la sogs pa rang rang gi gzugs dang bcas pas gar dang glu blang bar bya'o/_/'di dag gis zhes pa ni tha
[\[257a.7\]]mal gyi glu dang gar sel ba'o/_/des na 'di nyid goms pa yang goms pa 'ba' zhig ces pa'i don to/_/rim pa 'dis ni bdag gzhan gnyis ka bsrung bar 'gyur ba'o/_/'jig rten pas kyang de la gnas te bzlas pa dang bsgom par bya ba yang yin no zhes pa gsungs pa/_'di nyid
[\[257b\]]
[\[257b.1\]]kyis ni tshogs bsrung zhing /_/zhes pa ste/_ni'i sgra ni sgom pa ston to/_/spyod pa'i le'ur gsungs pa/_glu ni rnam dag sngags su gnas/_/gar ni sgom par brjod pa ste/_/zhes pa'o/_/glu dang gar byin gyis brlab pa gsungs pa gus par zhes pa ste/_gus par zhes pa ni nye
[\[257b.2\]]bar mtshon pa ste/_dus yun ring por rgyun mi 'chad par gar la sogs pa bya'o/_/gang du ni de ru ste/_lhar byin gyis brlabs pa yin pa'o/_/de dag gi mtshan ma ci zhe na/_gsungs pa/_tshogs kyi bdag pos zhes bya ba la sogs pa ste/_ga pur ma la ya dza ngo /_/de'i rjes su
[\[257b.3\]]glu yi byin rlabs mtshan nyid do/_/zhes pa ste/_yi ge bcu bdun gyi tshigs su bcad pa'o/_/sgog pa la sogs pa'i dri ni/_gar gyi byin rlabs mtshan nyid do/_/zhes blta bar bya'o/_/de'i rjes la/_glu yi byin rlabs mtshan nyid do/_/zhes pa blta bar bya'o zhes 'chad par
[\[257b.4\]]'gyur ba de nyid gsungs pa/_bung ba'i sgra zhes bya ba la sogs pa ste/_ba lang che'i sgra yang ni phyi rol tshal du yang thos pa sbyar la mtshon no zhes dgongs so/_/phyag rgya bstan pa'i don du gsungs pa/_phyag rgya zhes bya ba la sogs pa ste/_rtags dang mtshan ma ni rtags dang mtshan
[\[257b.5\]]ma dang /_phyag rgya ste ming gi rnam grangs so/_/phyag rgya rigs zhes pa ste/_de yang lha gang gi rigs gang yin pa de dag des dbang bskur bar 'gyur bas dngos grub mngon sum nyid du ster bar 'gyur ba'o/_/gzhan du na ma yin no/_/'di nyid gsungs pa/_rigs 'chol zhes bya ba la
[\[257b.6\]]sogs pa'o/_/phyag rgya gsungs pa/_bdag med ces bya ba la sogs pa ste go sla'o/_/rnal 'byor ma rnams kyi sa bon gsungs pa/_A li dang po zhes bya ba la sogs pa ste/_sa bon de rnams ni zla phyed thig le dang bcas pas mtshan pa'o/_/gzhan dag ni go sla'o/_/rtsa rnams
[\[257b.7\]]ni rnal 'byor ma rnams su rnam par dag pa'i don du gsungs pa/_rigs kyi le'u zhes bya ba la sogs pa ste/_rtsa ni gnyis gnyis rnal 'byor ma/_/re re rim pa ru ni 'dod/_/ces bya ba ni yi ge bcu bdun pa'i tshigs su bcad pa phyed do/_/gsungs pa/_de dag gis ni mi phyed ma dang
[\[258a\]]
[\[258a.1\]]gzhol ma zhes pa 'di gnyis ni rdo rje ma'o/_/phra gzugs ma dang mdog nag ma/_/zhes pa 'di gnyis ni gsang ba'i gau rI'o/_/bzang mo dang spyod ma zhes pa gnyis ni chu ma'o/_/g.yon pa ma dang rgyu sbyin ma/_/zhes pa 'di gnyis ni rdo rje mkha' 'gro ma'o/_/thung ngu
[\[258a.2\]]ma dang sbyor bral ma/_/zhes pa gnyis ni puk+ka sI'o/_/rus sbal skyes ma dang tshab ma zhes pa gnyis ni ri khrod ma'o/_/bsgom pa ma dang grub ma zhes pa gnyis ni gtum mo'o/_/dbang ma dang [(]'chod [,]'tshed [)]ma zhes pa gnyis ni g.yung mo'o/_/skyon ma dang yid bzangs ma gnyis ni dkar
[\[258a.3\]]mo'o/_/'jug ma dang sum skor ma zhes pa gnyis ni chom rkun ma'o/_/ma mo dang 'dod ma zhes pa gnyis ni ro langs ma'o/_/mtshan mo dang khyim ma zhes pa gnyis ni za phod ma'o/_/bsil sbyin ma dang gtum mo zhes pa gnyis ni mkha' spyod ma'o/_/drod ma dang bdud 'dral ma
[\[258a.4\]]zhes pa gnyis ni sa spyod ma'o/_/rkyang ma dang ro ma dang a wa d+hU ti zhes pa gsum ni bdag med ma'o/_/de nyid gsungs pa/_rkyang ma ro ma kun 'dar ma/_/bdag med rnal 'byor ma zhes brjod/_/ces pa'o/_/bdud 'joms ma bor bar bya bar brjod pa gsungs pa/_kun gyi
[\[258a.5\]]lhag ma zhes bya ba la sogs pa'o/_/gang las she na/_gang phyir bcu drug cha med pa/_/zhes pa'o/_/ci'i rgyus de med ce na/_gsungs pa/_don gyi bya ba mi byed phyir/_/zhes pa la sogs pa ste/_rtsa gnyis gnyis ni cha'o/_/bdud 'joms ma ni cha gcig ste/_ji ltar byed
[\[258a.6\]]pa zhes snyam du dgongs so/_/de yang phyi rol gyi zla ba yang rtsa'i bdag nyid can gyi cha bco lnga'i bdag nyid ni byang chub kyi sems kyi zla ba'am/_de bzhin du'o zhes gsungs pa/_zla ba byang chub sems su 'gyur/_/bco lnga'i cha yi bdag nyid can/_/zhes pa ste/_rnal 'byor ma rnams
[\[258a.7\]]kyi A li dag gis ji ltar sa bon byed ce na gsungs pa/_A li zhes bya ba la sogs pa ste/_bde ba chen po gang zhig las 'gyur ba ste/_de'i bde ba ni byang chub sems A li'i gzugs so/_/de lta bu'i brjod pa gang dang gang gi yin zhe na/_gsungs pa/_rnal 'byor ma rnams de yi
[\[258b\]]
[\[258b.1\]]cha/_/zhes pa ste/_byang chub sems dag gi rnal 'byor ma rnams cha can te cha shes so/_/cha 'di dag kyang byang chub sems kyi cha shas las gyur pa'i rnal 'byor ma de dag A li'i gzugs so/_/des na yang A li'i gzugs las rnal 'byor ma rnams kyi sa bon ni sa bon du gzung ste aM
[\[258b.2\]]yig la sogs pa nyid sa bon no/_/ga pur zhes bya ba ni kun rdzob dang don dam pa'i gzugs so/_/rnal 'byor ma kun las byung ba/_/zhes bya ba ni rnal 'byor ma kun gyi 'byung ba las zhes pa'o/_/yang na thams cad las sam/_rnal 'byor ma rnams las byung zhes de bzhin du
[\[258b.3\]]brjod do/_/zad med ces pa ni dam pa'i bde ba de nyid kyis so/_/zad pa'i gzugs can zhes pa ni me tog kun+da lta bur gyur pa'i bdag nyid kyis so/_/glegs bam la lar ni btung mchog nam mkha' mtshungs zhes pa ste/_des na der 'byung ba'i bdag nyid can dang /_de bzhin du bde
[\[258b.4\]]ba'i rang bzhin nyid do/_/dkyil 'khor 'khor lo sogs thabs dang /_/rang byin brlab pa'i rim pas kyang /_/zhes pa la sogs pa'i sgras ni 'dod pa'i yon tan lnga po nye bar longs spyod pa can no/_/shin tu byin gyis brlabs pa zhes bdag byin gyis brlabs pa'i rim pa'i thabs
[\[258b.5\]]ni dkyil 'khor gyi 'khor lo'o/_/zhu ba ni bde ba yang dag par sdud par byed pas na kun rdzob bo/_/de'i khyad par gyis 'dzin pa ni kun nas 'dzin par byed ces pa ste don dam mo/_/bde ba ni rdo rje 'chang chen po zhes pas ni rdo rje 'chang gi byang chub tu sems bskyed pa yang gnyis te/_kun rdzob
[\[258b.6\]]don dam gzugs can no/_/de dag tu rtogs par 'gyur ba bstan pa'i don du gsungs pa/_e waM zhes bya ba la sogs pa'o/_/bdag dang bdag gir 'dzin pas ni 'dir 'khor ba ste/_'khor ba gzugs dang sgra la sogs/_/zhes pa'o/_/de yang rang bzhin gyis 'od gsal ba nyid kyis
[\[258b.7\]]na 'dir gzugs la sogs pa'i rnam par rtog pa nyid snying po med pa nyid 'ching ba yin la/_snying po med pa nyid grol ba yang yin no/_/snying po med pa de gsungs pa/_'di nyid mya ngan 'das pa zhes pa ste/_gnyis ka yang ngo /_/nyid kyi sgra ni phyogs snga mkhas blangs pa ste/_'khor
[\[259a\]]
[\[259a.1\]]ba dang mya ngan las 'das pa ming du gyur pa ni/_sgyu ma lta bu nyid kyis snying po med pa rnam pa gnyis zhes dgongs so/_/rang bzhin gyis rnam par dag pa las 'khor ba dang mya ngan las 'das pa mi phyed par bstan pa'i don du gsungs pa/_'khor ba spangs nas zhes bya
[\[259a.2\]]ba la sogs pa ste/_de skad du yang /_'khor ba dang ni mya ngan 'das/_/gnyis po 'di dag yod ma yin/_/srid pa nyid ni yongs shes pa/_/mya ngan 'das pa zhes su brjod/_/ces gsungs pa/_'khor ba nyid ni mya ngan 'das/_/ji ltar gyur pa'i don rnams mthong /_/zhes pa
[\[259a.3\]]dang /_yang sngar gsungs te/_'khor ba dang ni mya ngan 'das/_/khyad par cung zad yod ma yin/_/zhes pa'o/_/de bzhin du sangs rgyas thams cad kyi yul la 'jug pa ye shes snang ba rgyan gyi mdo las kyang /_/chos rnams thams cad mya ngan 'das dang mnyam/_/zhes gsungs so/_/
[\[259a.4\]]des na yang 'khor ba dang mya ngan las 'das pa dag de kho na nyid du rtogs par bya ste/_de'i thabs su rnal 'byor pas bsgom par bya'o/_/de kho na nyid kyang bla ma'i zhabs kyi bka' drin dang /_bsod nams lhag par gyur pa las te/_rang nyid kyis rtogs shing goms pa las so zhes
[\[259a.5\]]dgongs so/_/gang gi phyir de kho na nyid ni bla mas kyang brjod par mi nus pa ste/_de kho na nyid rtogs pa'i thabs tsam du brjod pas na de kho na nyid brjod do zhes nye bar brtags so/_/de dag gis ni de kho na nyid la bslab bo zhes gsal bar rab tu grub bo/_/'khor ba gsungs pa/_
[\[259a.6\]]'khor ba gzugs zhes bya ba la sogs pa'o/_/mya ngan las 'das pa zhes gsungs pa/_'di rnams chos ni mya ngan 'das/_/zhes pa'o/_/gal te 'di rnams mya ngan las 'das pa'i rang bzhin yin na/_'o na ji ltar 'khor ba'i rang bzhin du gyur zhe na gsungs pa/_rmongs pa
[\[259a.7\]]'khor ba'i gzugs can te/_/zhes pa la/_rmongs pa dang /_shes bya'i sgrib pa dang /_'khor ba rnams ni don tha dad pa ma yin pa ste/_mya ngan las 'das pa zhes dgongs so/_/'o na ji ltar shes bya'i sgrib pa spang zhe na gsungs pa/_rmongs med 'khor ba dag pas zhes bya ba la
[\[259b\]]
[\[259b.1\]]dag pa ni 'khor ba'i rmongs pa med par gyur pa ste/_shes bya'i sgrib pa spang pa zhes pa'i don du'o/_/'dis kyang 'khor ba sgrib pa med par byed pa yin la/_sgrib pa med pa ni mya ngan las 'das pa'o/_/sgrib pa med pa dang 'dra bas na rgyun gcod pa'o/_/mya ngan las 'das pa yang
[\[259b.2\]]mya ngan las 'das pa dang 'dra bar gyur zhes pa'i don to/_/des na mya ngan las 'das pa ni zhen pa spangs pas bral zhing mtha' gcig tu nges pas na mya ngan las 'das pa'o/_/yang na 'khor ba ni sgrib pa dang bral ba dang /_mya ngan las 'das pa dang /_rab tu mi gnas pa'i rang bzhin
[\[259b.3\]]du go bar bya ba'i phyir khyod dang 'brel pa yin no zhes rdo rje snying po la bos nas bstan to zhes pa ste bshad pa'o/_/byang chub sems ni mya ngan 'das/_/zhes pa'i tshig nas brtsams nas/_sih+la ga pur 'byung ba zhes pa'i mthar tshig lnga'i tshigs su bcad pa 'dis don dam pa byang chub sems
[\[259b.4\]]ni bde ba'o/_/ni'i sgras ni zhu ba blangs te don dam dang /_kun rdzob byang chub sems kyi rang bzhin blangs shing sbrel te brjod cing bstan pa'i don du gsungs pa/_shin tu bzhin bzangs zhes bya ba la sogs pa ste/_rigs bzangs ma ni zhes pa ni rigs lnga dang 'brel pa'o/_/ni'i sgra ni
[\[259b.5\]]gzhan yang ste/_yon tan 'di lta bu dang ldan pa gzhan dag kyang gzung ngo /_/sih+la ga pur yang dag 'byung /_/zhes pa ni nad med pa ste/_de yang nad kyis thebs pa la ni sih+la dang ga pur dag gnyis ka yang 'byung ba ma yin pas/_de lta bu rnyed nas dkyil 'khor gyi 'khor lo sgom pa
[\[259b.6\]]sngon du 'gro ba can gyis byang chub kyi sems bskyed pa la sogs pa bya'o zhes bya ba'i rim pa 'dir blang ba'o/_/de yang /_nus pa med phyir ltos dang bcas/_/lha yi rnal 'byor las bde ba/_/zhes pa dang /_dkyil 'khor 'khor lo la sogs thabs/_/zhes sngar gsungs pas
[\[259b.7\]]so/_/der ni chang yang 'thung bar byed/_/ces pa/_shes rab 'di yis lta ba ngan cing log pa spong zhing sel ba ste/_de la yang chang blud par byed pa dang /_chags par bya ba'i don tsam du'o/_/rang yang btung ba nyid ni chags pa skyes pa'i don tsam du'o/_/'o na chags pa ni rang 'byung du
[\[260a\]]
[\[260a.1\]]yod na ji ltar 'thung bar byed ce na/_phyi nas phyag rgya rjes chags bya/_/zhes pa ste yi ge dgu pa'i tshig go/_/kun du ru la bslab par bya ba gsungs pa/_bo la kak+ko la zhes pa la sogs pa'o/_/ngag gi lam du yul gyi khyad par gyi bde ba mngon par 'dod pa la
[\[260a.2\]]mkhas pas rdo rje las pad+mar ltung ba'i ga pur lag pa la sogs par blang bar bya ba ma yin pa'o zhes gsungs pa/_lag tu mi blang zhes pa la sogs pa'o/_/ji ltar blang zhe na/_gsungs pa/_bdud rtsi zhes pa ste/_bdud rtsi ni zhu ba'o/_/de skad du yang /_bdud rtsi zhu ba zhes su brjod/_/
[\[260a.3\]]ces gsungs so/_/lce yis blang ba nyid kyang de bzhin du gsungs pa/_de bzhin gnas nas blang ba yin/_/lag par sor mo'ang de bzhin no/_/rmongs pas de ltar byed na yang /_/blangs pa nyid kyis nyams par 'gyur/_/rtag tu dag la ma nyid du sbyin/_/lce yi rol pas de bzhin
[\[260a.4\]]no/_/nor bu'i rtse nas lag la sogs/_/blang zhing gzung bar mi bya'o/_/gang gis she na gsungs pa/_lce yis so/_/de nas yang blo zhes bya ba ni rang gi bde ba 'phel bar 'gyur ba'o/_/stobs kyis zhes pa ni lhan cig skyes pa'i ye shes kyi stobs so/_/ga pur gyi sgras ni bde ba
[\[260a.5\]]la yang mngon par brjod ces pa ji lta bur zhe na/_ga pur zhes bya ba la sogs pa'o/_/ga pur la brjod na bdag med ma'i blo de cis she na gsungs pa/_bde ba bdag med tshul can nyid/_/ces pa ste/_gang bdag med pa'i blo de ni bde ba'o zhes dgongs so/_/des na bde ba yang ga
[\[260a.6\]]pur dang dbyer med par brjod do/_/de'i bde ba zhes pa la de'i ste/_spyi bor gnas pa'i zhu ba bde bar 'brel zhing bde bar gyur pa yin te/_de las skyes pa'i phyir ro/_/phyag rgya che/_lte ba'i dkyil 'khor nyid du gnas/_/zhes pa ni/_de'i zhu ba ni phyag rgya chen po'i thabs yin la/_
[\[260a.7\]]des na shes rab bde ba lhan cig gnas pa de ni zhu ba las skyes pa ste/_de ni zhu ba bsgrubs nas bde ba skye bar byed pa'o/_/dang po'i dbyangs yig rang bzhin te/_/zhes pa ni gsal bar bstan pa nyid do/_/blo zhes pa ni rtogs pa'i don to/_/blo'i rnam pa ni shes rab kyi rang bzhin
[\[260b\]]
[\[260b.1\]]yin pas so/_/lhan cig skyes pa 'byung ba nyid ni shes rab dang bde ba'i rang bzhin du brjod par bya bas na gsungs pa/_de nyid ces pa la sogs pa ste des na de nyid kyang 'chad par 'gyur te/_lhan cig skyes dga' byed pa can/_/zhes pa ste/_de lta bu nyid la ring ba dang thung ba la sogs pa dgag
[\[260b.2\]]pa ste/_bde ba'i rang bzhin nyid las so/_/de las skyes pa'i rnal 'byor ba/_/zhes pa la/_de las te shes rab stong pa nyid kyi rang bzhin las skye bar 'gyur ba zhes pa'i tha tshig go/_/rnal 'byor ni/_ye shes tsam la snyoms 'jug pa/_/rnal 'byor zhes su brjod pa'o/_/zhes
[\[260b.3\]]pa'o/_/de dang ldan pa ni rnal 'byor pa'o/_/de dang lhan cig dngos grub 'gyur/_/zhes bya ba la/_de dang ni bdag med pa'i rang bzhin de dang lhan cig pas dngos grub tu 'gyur ba'o/_/de nyid thabs dang shes rab kyi lha'i rang bzhin yin pas na phyag rgya chen po'i bde ba ste zhes pa
[\[260b.4\]]ste/_nus mthu'o/_/de yang /_bde chen bzang po'i rnal 'byor ma/_/zhes pa'i yi ge dgu pa'i tshig gis so/_/'khor lo bsgom pa'i lam dang zhes pa ni tshangs pa'i gnas bzhi dang stong pa nyid la sogs pa'o/_/bcom ldan 'das kyis sngar gsungs na/_/zhes pa ni yi ge dgu
[\[260b.5\]]pa'i tshig go/_/rnal 'byor ma yi lus dbus gnas/_/zhes pa ni rang gi spyi bo'i gnas su haM yig gi rang bzhin no/_/mchog ces pa ni sdom pa ste aM yig go/_/de yang lus kyis dbus kyi lte ba'i gnas su yang dag par gnas pa ste/_rtag tu de gnas pa'i phyir ro/_/de yang /_
[\[260b.6\]]rnal 'byor bdag med ma dang 'brel/_/zhes pa ste/_sa bon nyid yin pas so/_/de yang sngar gsungs pa ste/_lte ba'i dkyil 'khor nyid du gnas/_/dang po'i dbyangs yig nyid yin te/_/zhes pa dang /_'chad par yang 'gyur te/_a yig rnal 'byor ma 'khor lo/_/ha yig rnam
[\[260b.7\]]pa bde chen po/_/zhes pa'i yi ge bcu bdun pa'i tshigs su bcad pa phyed do/_/'dis ni gtum mo'i rnal 'byor ston to/_/ji ltar phyi rol de bzhin nang /_/zhes pa ni ji ltar phyi rol gyi nyi ma'i dro ba'i 'od zer 'og na gnas pa'i nyi ma'i 'od zer gyis zla ba bsil ba'i 'od zer steng
[\[261a\]]
[\[261a.1\]]nas 'dzag par gyur pas srid pa gsum po tshim par byed do/_/de bzhin du nang du yang 'di lta ste/_lte bar gnas pa'i a yig shes rab kyi rang bzhin gyi 'od zer rnams kyis longs spyod kyi bar du song ste/_smin phrag na gnas pa'i haM yig thig le zhu bar byas pa des
[\[261a.2\]]bdud rtsi'i rang bzhin skra'i rtse mo brgya stong gi cha 'dzags nas lus thams cad tshim par gyur pa'o/_/sdom pa de nyid rab tu phye/_/zhes bya ba la/_sdom pa zhes bya ba yang bde ba 'ba' zhig ma yin te/_'on kyang aM yig sdom pa'o zhes dgongs so/_/bo la'i bde ba phyag rgya che/_/rdo rje skye
[\[261a.3\]]mched thabs nyid do/_/zhes pa la rdo rje 'dzin pa byang chub kyi sems nor bu'i dbus su gnas pa'i bde ba gang yin pa de ni bo la'i bde ba'o/_/de nyid shes rab kyang ste phyag rgya chen po'o/_/rdo rje'i bde ba yang yin la/_/skye mched kyang yin pas rdo rje skyed mched de/_zhu ba zhes brjod do/_/de yang
[\[261a.4\]]thabs te de dag nyid las lhan cig skyes pa 'byung bas na'o/_/de nyid gsungs pa/_'dis ni zhes bya ba la sogs pa ste/_'dis ni gsang ba'i snyoms 'jug pas/_/zhes pa ni yi ge dgu pa'i tshig go/_/gsang ba'i thabs dang shes rab dang /_zhu ba'i bde ba'i rang bzhin dag go/_/
[\[261a.5\]]snyoms 'jug la ni yang dag par 'dus pa'o/_/de yang phyi rol gyi thabs dang shes rab gnyis sbyor bar ni bstan pa ma yin te/_'di ni nor bu'i dkyil du zhu ba de gnyis snyoms par 'jug pa gang gi tshe brtan par 'gyur ba de'i tshe lhan cig skyes pa'i ye shes yang dag par 'byung ba
[\[261a.6\]]yin gyi phyi rol gyi bdag nyid can gyi thabs dang shes rab dag sbyor bar mi dmigs zhes dgongs so/_/da ni/_byang chub phyogs mthun tshad med dang /_/rnam par thar dang mthar gyis ni/_/snyoms 'jug dgu yi bdag nyid dang /_/zad par bcu yi bdag nyid dang /_/zil gyis gnon
[\[261a.7\]]pa'i skye mched ni/_/rab tu dbye bas rnam brgyad dang /_/nyon mongs med dang smon mkhyen dang /_/mngon shes so so yang dag rig_/rnam pa thams cad dag bzhi dang /_/dbang bcu dang ni stobs bcu dang /_/mi 'jigs pa ni bzhi dag dang /_/srung ba med pa rnam gsum dang /_/dran
[\[261b\]]
[\[261b.1\]]pa nye gzhag rnam gsum dang /_/bsnyel ba mi mnga'i chos nyid dang /_/bag chags yang dag bcom pa dang /_/skye la thugs rje chen po dang /_/thub pa kho na'i ma 'dres chos/_/bco brgyad bshad pa gang yin dang /_/rnam pa thams cad mkhyen nyid la/_/chos kyi sku zhes brjod
[\[261b.2\]]pa yin/_/mtshan ni sum cu rtsa gnyis dang /_/dpe byad brgyad cu'i bdag nyid 'di/_/theg chen nye bar longs spyod phyir/_/thub pa'i longs spyod rdzogs skur bzhed/_/gang gis srid pa ji srid par/_/'gro la phan pa sna tshogs dag_/mnyam du mdzad pa'i sku de ni/_/thub pa'i
[\[261b.3\]]sprul sku rgyun mi 'chad/_/ces gang bstan pa de rnams kyi mtshan nyid ni sku gsum phyi rol du rnam par gzhag pa'o/_/yang bstan pa de rnams kyi lus su rnam par gzhag pa gsungs pa sku gsum zhes bya ba la sogs pa ste/_de yang sprul pa la sogs pa'i 'khor lo gsum
[\[261b.4\]]la sku gsum mo/_/bde ba chen po'i 'khor lo ni sku gsum yongs su shes pa nyid do/_/de nyid gsungs pa/_sku gsum yongs su zhes bya ba la sogs pa ste/_sku gsum yongs su shes pa yang sku gsum gyi gnas ji lta ba bzhin yongs su shes pa ste/_sku gsum yongs su
[\[261b.5\]]shes shing rnam par dag pa ni bde ba chen po'i 'khor lo'o/_/bde ba chen po rtogs pa'i rgyu yin pas bde ba chen po zhes pa ni byang chub kyi sems zhes nye bar btags so/_/de'i gnas kyang spyi bo yin te/_der gnas pas na bde ba chen po'i 'khor lor brjod pa'o/_/'khor lo ni mi
[\[261b.6\]]shes pa gcod pa'o/_/'khor lo'i grangs gsungs pa/_chos dang longs spyod sprul pa dang /_/de bzhin du yang bde chen nyid/_/ces pa'o/_/'khor lo rnams kyi gnas gsungs pa/_skye gnas zhes bya ba la sogs pa ste/_skye gnas ni lte ba'o/_/lte ba la sogs pa'i gnas
[\[261b.7\]]de rnams su sku gsum 'khor lo'i gzugs kyis rnam par gnas pa'o/_/'dir ni sku gsum nyid du 'dod pa ni rnam par smin pa'i sku dang /_ngo bo nyid kyi sku dang /_longs spyod rdzogs pa dang /_chos kyi sku'i nang du rim pa ji lta ba bzhin rtogs pa'o/_/gnas la sogs pa'i bshad pa
[\[262a\]]
[\[262a.1\]]gsungs pa/_ma lus pa zhes bya ba la sogs pa ste/_sems can rnams ni sgo nga las skye ba dang /_mngal nas skye ba la sogs pa rnams gang skyes so cog de dag ni sprul pa'i sku'o/_/de yang sems can rnams ni mi'i lto ba'i skye gnas las skyed par byed pa zhes
[\[262a.2\]]pas so/_/de yang ji lta bu zhe na gsungs pa/_sprul pa zhes bya ba la sogs pa ste/_sprul pa gnas brtan gyi gzugs ni sku'i rdo rje'i rang bzhin zhes pa'i don to/_/sprul pa la sogs pa ni skyes pa ste/_de yang skyed pas na gnas su rnam par gzhag pa'o/_/sems ni chos kyi rang bzhin
[\[262a.3\]]nyid/_/chos kyi sku yang snying gar 'gyur/_/zhes pa ni thugs kyi rdo rje'i rang bzhin ni chos kyi sku yin la/_thugs kyi rdo rje'i gnas ni snying ga'o/_/des na yang chos kyi sku ni snying gar sbyar ba'o/_/snying ga zhes pa ni bdun pa phyis nas so/_/bza' ba nges par longs spyod brjod/_/ro
[\[262a.4\]]rnams drug gi gzugs can nyid/_/ces pa ni skyur ba dang /_mngar ba dang /_bska ba dang /_kha ba dang /_tsha ba dang /_lan tshwa rnams te ro drug po de rnams lce'i sgor dmigs pa ni mgrin pa nyid du'o/_/de nyid gsung rdo rje'i rang bzhin yin la gsung gi rdo rje'i gnas ni min pa nyid do/_/
[\[262a.5\]]de nas de nyid du longs spyod rdzogs pa'i sku rnam par gzhag pa zhes dgongs so/_/spyi bor bde ba chen po gnas/_/zhes pa ni yi ge dgu pa'i tshig ste/_bde ba chen po'i 'khor lo spyi bor gnas pa'o/_/'bras bu gsungs pa/_e waM yi ge zhes bya ba la sogs pa ste/_e waM yi
[\[262a.6\]]ge ni lte ba ste/_lus kyi dbye ba'i gnas bzhir 'bras bu bzhi rnam par gzhag pa'o/_/lhag ma ni go sla'o/_/sde pa zhes pa sku ru brjod/_/ces pa la/_sku ni lus so/_/skye gnas zhes pa ni lte ba'o/_/de bzhin ma ni mkhan po nyid/_/ces pa ni yi ge dgu pa'i tshig go/_/'gro ba'i bya ba
[\[262a.7\]]zhes pa ni rtogs pa ma lus pa bskyed pas so/_/dge slong du skyes sngags 'don pa/_/zhes pa ni a haM zhes pa'i sngags 'don pa'i dge slong du rang byung zhes pa'i don to/_/rnam par dag pa 'dis ni rkyen gyis sems can sangs rgyas nyid do/_/rnal 'byor ma rnams bud med kyi rnam pa nyid kyis
[\[262b\]]
[\[262b.1\]]sems can rnams ni nyon mongs pa la sogs pa shin tu mang bas na ngo mtshar la sogs par byed pa'o zhes gsungs pa/_de nas zhes bya ba la sogs pa ste/_mchog tu ngo mtshar du gyur zhes pa ni 'di lta bu'i gsung bdag gis gang du yang ma thos pa thos nas sems 'khrug pa thob par gyur to/_/
[\[262b.2\]]de bas na sngar ma thos pas de rnams skrag pa dang myos pa'o zhes pa la sogs pa rim par blta bar bya'o/_/sa la 'gyel ba ni nyal ba'o/_/sgra thos pas lus dang yan lag g.yo ba'i rnyed pa ni 'dar ba'o/_/yang na chos nyid ji lta ba bzhin rtogs pa'i byin gyi rlabs kyis de lta bu dag byung ba yin
[\[262b.3\]]te bden pa nyid du ston pa'i blo dang ldan pa'i phyir ro/_/de bzhin du yang 'jig rten pa'i blos de rnams la tshogs pa bzhis zhes bsam pa'o/_/des ni rang bzhin zhes bya ba'i tshul gyis bstod pa gsungs pa/_sa dang zhes bya ba la sogs pa ste/_sa ni gti mug go/_/gang gi phyir sa ni gti
[\[262b.4\]]mug gi chos dang ldan pas so/_/chu ni zhe sdang ngo /_/gang gi phyir chu ni mi bskyod pa de ni zhe sdang gi chos so/_/rlung ni phrag dog ste/_gang gi phyir rlung ni don yod grub pa'o/_/me ni 'dod chags te/_gang gi phyir de'i chos te/_me ni snang ba mtha' yas so/_/gang gi phyir de yang 'dod chags
[\[262b.5\]]kyi chos zhes pa ste/_drug pa'i tshig go/_/khyed ces pa ni 'bru mang po pa'i tshig go/_/sring mo zhes pa ni i yig thung ngu ste/_i yig thung ngu sring mo'i snod can zhes pa'i don to/_/lha mo zhes pa yang i yig thung ngu'o/_/des na/_sa dang chu rlung byin za yi/_/kye lha mo khyed ni snod yin te/_/
[\[262b.6\]]zhes pa ni bsdus pa'i don to/_/khyed ni gti mug la sogs pa'i nyon mongs pa'i rnam par dag pa la brten pa'o zhes dgongs so/_/bstod cing bos pa mdzad pa'o/_/zhes sbyar ba'i don du gsungs pa nyon zhes bya ba la sogs pa ste/_spro yis zhes pa ni nga yis spro bar bya ba'o/_/de nyid ces pa
[\[262b.7\]]ni de kho na nyid do/_/des na nga yis de kho na nyid spro bar bya yis nyon cig ces 'brel to/_/de yang spros pa ni bskyed pa dag ste/_des na sngar gsungs pa/_bskyed pa'i rim pa'i rnal 'byor pa/_/brtul zhugs can gyis spros pa bsgom/_/spros pa rmi lam ltar byas nas/_/spros pa nyid ni spros
[\[263a\]]
[\[263a.1\]]med byed/_/ces pa'o/_/gal te spros pa de kho na nyid de ni 'gro ba thams cad kyis rtogs pa yin pa des na thams cad 'di nyid du grol bar 'gyur ro zhe na gsungs pa/_gang zhig sus kyang mi shes pa/_/zhes pa'o/_/gal te'am brgya lam na gang de kho na nyid kyang nyon cig
[\[263a.2\]]ces par 'brel to/_/spros pa rnam par dag nas kyang de kho na nyid du gyur pa ste/_rnam par dag pa de yang nyan thos la sogs pa gang gis kyang shes pa ma yin no zhes dgongs so/_/bstod pa'i glu 'di yang bdag med ma'i dkyil 'khor du yang blta bar bya'o/_/bzhengs pa'i rjes la/_
[\[263a.3\]]bcom ldan 'das kyis bka' stsal pa/_sems can rnams ni sangs rgyas nyid/_/ces pa'o/_/'o na ji ltar nyon mongs pa dang bcas pa nyid yin zhe na gsungs pa/_'on kyang zhes bya ba la sogs pa ste/_de yis bsal nas sangs rgyas nyid/_/ces pa la/_de'i don ni 'di yin
[\[263a.4\]]te/_sems can rang bzhin gyis rnam par dag pa ste des na yang dag pa'o/_/de yang sems can rnams ni sangs rgyas yin no zhes brjod pa ni ma yin la/_'on kyang dri ma bsal bar bya/_/zhes pa ste/_gang gi phyir sangs rgyas su ni rang bzhin gyis grub pas so/_/de'i don dpe yis
[\[263a.5\]]bstan par bya zhing dri ma bsal ba'i thabs gsungs pa/_brgyal ba zhes bya ba la sogs pa ste/_brgyal ba ni 'khrul pa ste/_btsan dug rnams zos zhes par 'brel te su yis she na/_gsungs pa/_gang gis mi shes 'jig rten pa/_/zhes pa ste/_shes pa ni dug gi de kho na nyid yang
[\[263a.6\]]dag par shes pa ste/_gang de dang bral ba ni brgyal bar 'gyur zhes par 'brel to/_/gang zhig dug gi de kho na nyid shes pa de la ni cung zad kyang dug tu mi 'gyur ro zhes gsungs pa/_rmongs spangs zhes bya ba la sogs pa ste/_rmongs pa ni ma rig pa ste/_ngar 'dzin pa tha mal gyi rang bzhin no/_/
[\[263a.7\]]de nyid yid kyis zhes bya ba ni dug gi de kho na nyid kyi yid kyis so/_/de yis zhes pa ni de yis te mchog go/_/gcod pa ni de'i gcod pa ste/_de yang dug de nyid kyis so/_/des na gang gti mug spangs pa'i de kho na nyid kyi yid can gyis der mchog tu gyur pas dug gcod pa'o zhes 'brel to/_/de dag ni
[\[263b\]]
[\[263b.1\]]dug gi dum bu gang nyid kyis zhes pa la sogs pa'i sngar gyi tshigs su bcad pa phyed kyang dran par bya zhes pa ste/_des na bskyed pa'i rim pa nyid rnam par dag pa bsgom zhes dgongs so/_/sngar gyi dpe bstan par bya ba gsungs pa de bzhin zhes bya ba la sogs pa ste/_dag par byed pa phyi
[\[263b.2\]]mar sbyar bar bya ste/_zhi ba ni mya ngan las 'das pa'o/_/de'i thabs ni rnam par dag pa'o/_/dgyes pa'i rdo rjer ngal byas na/_/zhes pa ni dgyes pa'i rdo rje bstan pa rnam par dag pa'i thabs bstan pa de lta bu ni gzhan la yod pa ma yin zhes dgongs so/_/ma rig sogs pas mi 'dzin
[\[263b.3\]]te/_/zhes pa ni shes bya la sogs pa'i sgrib pa'o/_/de nyid kyi bshad pa gsungs pa/_gti mug la sogs 'ching ba min/_/zhes pa ste/_ji ltar gti mug spangs na de kho na nyid kyi yid kyis dug 'joms par byed do/_/de bzhin du zhi ba'i thabs shes pas ma rig pa la sogs pa
[\[263b.4\]]gcod par byed par 'brel to/_/des na rnam par dag pa'i thabs kyis shes bya'i sgrib pa la sogs pa rnams bsal zhes par grub bo/_/rnam pa gzhan gyis kyang sems can sangs rgyas yin no zhes gsungs pa/_sangs rgyas ma yin zhes bya ba la sogs pa ste/_'gro ba drug po rnams kyi sems can sangs
[\[263b.5\]]rgyas ma yin pa ni gcig kyang yod pa ma yin pa'o/_/gang las she na/_gsungs pa/_rang dang rang gi rtogs pa las/_/zhes pa ni yi ge dgu pa'i tshig ste rang gi bde ba'o/_/yang dag rtogs na sangs rgyas so/_/des na rang nyid bde bar rtogs pas na sangs rgyas zhes bya bar
[\[263b.6\]]dgongs so/_/'am gyi sgras ni phyogs gzhan no/_/phyogs 'dis kyang sems can thams cad sangs rgyas yin pa'o/_/gang yang sangs rgyas ma yin pa ni su dag ce na gsungs pa/_dmyal ba zhes bya ba la sogs pa ste/_bshang ba'i srin bu la sogs pa ni bshang ba la sogs pa
[\[263b.7\]]las skyes pa'o/_/sems can rnams la rang nyid kyis bde ba rtogs pa yod par gsungs pa/_rtag tu rang bzhin bde ba can/_/zhes pa yi ge dgu pa'i tshig go/_/de dag gis ni dmyal ba la sogs pa'i 'gro ba'i sems can rnams rtag pa'i bde ba yin pa'o/_/cis she na gsungs
[\[264a\]]
[\[264a.1\]]pa/_rang bzhin zhes pa ste rang ngam rang ni skye gnas so/_/yang na rang rang gi rang bzhin te rang rang gi bde ba'i rang bzhin la gnas zhes dgongs so/_/rang gi bde ba ma rtogs pa cis she na/_gsungs pa/_bde ba gang phyir mi shes pa/_/lha dang lha ma yin gyi yang /_/
[\[264a.2\]]zhes pa ni gang gi phyir/_ngan 'gro dang /_lha dang /_lha ma yin dang /_yang gi sgra ni mi rnams kyis kyang ste des na bde ba rtogs pa ma yin pa ste/_lha dang /_lha ma yin dang /_mi rnams kyis kyang dmyal ba la sogs pa'i bde ba yang rig pa ma yin par shes par bya'o/_/de yang sems can rnams
[\[264a.3\]]gnyug ma'i bde bar gyur pas na bde ba can yin la rang bzhin gyi bde bar gyur pa las gzhan pa ni bde ba yang sdug bsngal ba can no/_/gang gi phyir/_gang rang bzhin gyis 'brel ba ci tsam pa de ni sdug bsngal yang bde ba ste/_ji ltar bshang ba'i srin bu la sogs pa bzhin no/_/sangs rgyas
[\[264a.4\]]ni sgrib g.yogs dang ldan pa yin no zhes dgag par gsungs pa/_sangs rgyas gzhan du rnyed mi 'gyur/_/zhes pa la sogs pa'o/_/gang las she na sems te/_sems nyid rdzogs pa'i sangs rgyas nyid yin la/_/de nyid sangs rgyas ma yin pa yang ngo /_/de yang /_sems nyid de bzhin
[\[264a.5\]]gshegs pa'ang yin/_/zhes pa'i ngag las so/_/da ni thabs kyi nus mthu gsungs pa/_gdol ba zhes bya ba la sogs pa ste/_gdol pa ni mthar skyes kyi khyad par ro/_/de yang bye brag ni smyig ma mkhan dang /_mda' mkhan zhes pa ste rab tu grags so/_/sogs pa'i sgras ni bya
[\[264a.6\]]gsod pas 'tsho ba la sogs pa gzung ngo /_/de dag gi khyad par ni gsod don zhes pa la sogs pa ste/_gsod pa nyid don de dgos pa'o/_/des na gsod don ni rnyis 'dzin pa la sogs pas gsod pa don du sems shing skyes pa ste/_don du sems pa can no/_/yang na rang dbang
[\[264a.7\]]du gyur pa'i tshig ste/_gsod pa'i don du ral gri la sogs pas don de sems par byed pa ste/_mtshon thogs pas nye bar mtshon pa rnams so/_/de yang skye ba'i sgrib pas bsgribs pa dang /_mi dge ba'i las byed pa dag ste/_des kyang 'grub ces dgongs so/_/mi shes zhes bya ba ni gzung
[\[264b\]]
[\[264b.1\]]ba la sogs par mngon par zhen pa'i mtshan nyid dang shes bya'i sgrib pas so/_/'gro ba 'di dag ces pa ni rnam par dag pa'i gnas skabs so/_/mi shes zhes pa ni mi shes pa rnams so/_/'gro drug srid pa'i btson ra zhes pa ni drug po 'di dag gi rang bzhin du gyur pa ni gang gi srid
[\[264b.2\]]pa'i btson ra ste/_de bzhin du btson ra ni dra ba'o/_/rnam par dag pa'i 'bras bu gsungs pa/_thabs rnyed nas zhes pa la sogs pa ste/_bla med ces pa ni sangs rgyas nyid du'o/_/sa la sogs pa ni go sla'o/_/de bzhin ro langs ma nyid dang /_/de yi rigs pas g+ha sma rI/_/
[\[264b.3\]]zhes bya ba la de'i don ni 'di yin te/_ro langs ma ni rin chen 'byung ldan gyi rnam par dag pa'i don to/_/g+hasma rI ni snang ba mtha' yas kyi rang bzhin gyis ro rnam par dag pa'o/_/de bzhin du be tA lI yang dri'i rang bzhin nyid kyis rin po che'i phyag rgyas btab bo/_/g+hasma rI yang ro'i rang
[\[264b.4\]]bzhin nyid kyis ni snang ba mtha' yas kyi phyag rgya'o/_/de skad du yang sngar gsungs te/_snyoms 'jug gnas pa'i zhes pa la sogs pa ste/_dri yi yul la be tA lI/_/ro la g+hasma rI rab grags/_/zhes pa'o/_/phyag rgya phyin ci ma log pa'o zhes pa ni bdag med ma la sogs pa
[\[264b.5\]]rnams ni phung po'i rang bzhin de bzhin gshegs pa lnga'i phyag rgyas so/_/da ni gtor ma'i bshad pa gsungs pa/_snyoms 'jug gnas pa'i zhes pa la sogs pa ste/_bgegs dang zhes bya ba ni tshogs kyi bdag po'i khyad par dag las so/_/oM la sogs pa rnams kyis gtor ma
[\[264b.6\]]gsungs pa/_de la in+d+ra ni brgya byin te/_spyan stong pa/_rin po che'i thor cog_/mdog dkar po/_/lag na rdo rje/_glang po la zhon pa'o/_/dza ma ni gshin rje ste/_phyag na dbyig pa 'dzin cing mdog gnag pa ma he la zhon pa/_rin po che'i dbu rgyan can no/_/dza la zhes pa ni chu
[\[264b.7\]]bdag ste/_mdog dkar zhing chu srin la zhon pa/_phyag na zhags pa 'dzin cing /_rin po che'i cod pan can no/_/dza k+kha ni gnod sbyin te/_rin po che'i dbu rgyan can/_mdog ser po/_/phyag na dpal 'bras can no/_/de dag ni rgyan thams cad kyis brgyan pa'o/_/de la gshin rje ni nyi ma'i
[\[265a\]]
[\[265a.1\]]gdan dang nyi ma'i 'od can no/_/lhag ma ni zla ba'i gdan dang zla ba'i 'od can no/_/b+hU ta zhes pa ni bgegs kyi bdag po ste/_spyan gsum pa/_ral pa'i thor tshugs can/_khyu mchog la zhon pa/_phyag na rtse gsum 'dzin cing mdog dkar po thal bas bskus pa/_
[\[265a.2\]]stag gi pags pas brgyan pa/_sbrul gyi rgyan can zla ba'i gdan dang 'od can no/_/bah+ni ni me lha ste gsus pa 'phyang zhing mdog shin tu ser ba/_mi'u thung ra la zhon pa/_bgrang phreng dang ril ba spyi blugs 'dzin cing ral pa'i thor cog can/_nyi ma'i gdan dang nyi ma'i 'od can no/_/ras kyi
[\[265a.3\]]gos kyis ga shar byas pa'o/_/bA yu ni rlung lha ste mdog nag po rin po che'i dbu rgyan can/_ri dgas la zhon pa/_zla ba'i gdan dang zla ba'i 'od can/_rgyan thams cad kyis brgyan pa'o/_/rak+kha ni srin po ste/_skra ser po gyen du 'greng ba gri gug dang thod pa 'dzin cing khros pa smin ma
[\[265a.4\]]g.yo ba dang bcas shing mdog nag po'o/_/tsan+dan ni zla ba ste mdog dkar zhing rta dkar po la zhon pa/_rin po che'i dbu rgyan can/_phyag na pad+ma ku mu ta thogs shing rgyan thams cad kyis brgyan pa/_zla ba'i gdan dang 'od can no/_/sudz+dza zhes pa ni nyi ma ste mdog dmar zhing phyag bzhi
[\[265a.5\]]pa pad+ma 'dzin cing rta ljang gu la zhon pa/_rin po che'i cod pan dang /_rgyan thams cad dang ldan pa/_rang gi gdan dang /_'od zer can no/_/zla ba dang nyi ma ni nye bar mtshon pa ste/_mig dmar la sogs pa'i gza' rnams kyang ngo /_/mA da zhes pa ni ma ste/_sa'i lha mo'o/_/de yang mdog
[\[265a.6\]]ser mo gos bzang po la sogs pas brgyan pa/_lag na bum pa 'dzin cing zla ba'i gdan dang zla ba'i 'od zer can no/_/pap+pa zhes pa la/_pap+pa ni pha'o/_/de yang tshangs pa ste/_mdog ser po ral pa'i thor tshugs can/_ngang pa la zhon cing lto che ba zla ba'i gdan dang zla ba'i 'od can no/_/
[\[265a.7\]]ta la pA tA le aT+Ta sap+pa zhes pa ni klu brgyad de/_de la rigs ldan dang /_dung skyong dang /_'jog po ni mdog ser po'o/_/nor skyong ni shin tu dmar po'o/_/pad+ma dang pad+ma chen po ni dkar po'o/_/stobs kyi rgyu dang mtha' yas ni ljang gu dang sngon po'o/_/de dag kyang rin po che'i dbu rgyan
[\[265b\]]
[\[265b.1\]]can skyes bu'i gdong pa la sbrul gyi gzugs can/_rgyan kun gyis brgyan pa'o/_/de nas gtor ma 'bul ba ni bdud rtsi myang ba'i cho ga rdzogs par byas nas/_oM en+da dza ma dza la dza k+kha b+hU ta ba h+ni bA u ra k+kha tsan+da sudz+dza mA da pa p+pa ta la pA tA la aT+Ta sap+pa swA hA/_/zhes pa'i sngags dal
[\[265b.2\]]bar brjod cing dril bu 'khrol zhing bskul bas brgya byin la sogs pa phyogs skyong ba brgyad rnams mdun du spyan drang ngo /_/'og gi pad+ma 'dab ma brgyad la gnas pa ni gnas ji lta ba bzhin du ji lta ba'i gzugs rnams la ste/_dbus su sa'i lha'o/_/rigs ldan la sogs pa sprul
[\[265b.3\]]pa brgyad po ni shar la sogs pa'i pad+ma 'dab ma brgyad la'o/_/de'i steng gi dbus su ni klu lhag ma can te dkar po'o/_/steng gi pad+ma 'dab ma brgyad du ni gza' brgyad de/_nyi ma dang /_zla ba dang /_mig dmar dang /_gza' lhag dang /_phur bu dang /_pa ba sangs dang /_spen pa dang /_
[\[265b.4\]]sgra gcan te/_dmar po dang /_sngo bsangs dang /_ser po dang /_dkar po dang /_nag po dang /_du ba'i mdog can te/_de dag gi dbus su ni tshangs pa bsams la oM pra ba ra sa t+kA ra pra tIts+tsha swA hA/_zhes pa dang /_dung chos kyi phyag rgyas ar+g+ha mdun du dbul bar bya'o/_/zhabs bsil
[\[265b.5\]]yang skam pa'i phyag rgyas zhabs gnyis la dbul bar bya'o/_/de nas tshangs pa la sogs pa rnams la ni oM yig las rnam par snang mdzad dang 'dra bar bskyed pa'i dbang po la sogs pa'o/_/dbang po la sogs pa rnams ni mi bskyod pa bzhin du hUM yig las skyes pa'o/_/rigs ldan
[\[265b.6\]]la sogs pa sprul pa rnams ni snang ba mtha' yas ltar a yig las skyes par yang bsam par bya'o/_/lha'i rnal 'byor gyis der gtor ma phul ba dang /_hUM yig las byung rdo rje lce'i sbu gus drangs te/_'jig rten skyong ba de rnams kyang bdag nyid dkyil 'khor gyi 'khor los
[\[265b.7\]]gsol ba'o zhes bsam par bya'o/_/dgos pa yang yid kyis bsam/_de nas/_i daM ba liM/_b+huny+dz+dza/_dzig+ha/_phul+la/_d+hUp+pa/_maM sa/_piM g+ha/_am+b+ha/_sap+pa/_kadz+dza/_sA da/_khan+ti/_khu Ni/_phe Da/_gA da/_zhes pa dal bar brjod cing dril bu dkrol bar bya'o/_/de nas rang nyid mngon par
[\[266a\]]
[\[266a.1\]]'dod pa'i don du bsngos nas nye reg phul te sngags 'dis slar gshegs su gsol bar bya'o/_/oM a kA ro mu khaM sar+b+ba d+ha rmA NAM A d+ya nu t+pa n+na twA ta oM AHhUM phaT swA hA/_muHzhes pa dang dril bu dkrol bar bya zhes pa'o/_/'byung po thams cad ces pa ni bzhi pa'i don gyi
[\[266a.2\]]gnyis pa'o/_/gsang gsum 'khor lo'i dbus su ni/_/sku gsung thugs su phye ba las/_/zhes pa ni 'og tu ni sku'o/_/dbus su ni thugs so/_/steng du ni gsung ngo /_/de dag nyid kyang gsungs pa/_'og dang steng dang dbus gnas kyi/_/'khor lo'i dbus su rnam par gnas/_/zhes
[\[266a.3\]]pa la/_'khor lo ni dkyil 'khor te de'i dbus su'o/_/ji ltar dkyil 'khor gyi dbus su gnas pa de bzhin du lus kyi dbus su yang ste/_sprul pa'i sku dang /_sku rdo rje dang /_sa'i rang bzhin no/_/thugs ni chos kyi sku dang /_sa 'og dang /_longs spyod rdzogs pa dang /_gsung rdo rje dang /_
[\[266a.4\]]nam mkha'o/_/dkyil 'khor gyi dbus su bdag med ma'i 'og ni sprul pa'i sku'o/_/steng ni longs spyod rdzogs pa'i sku'o/_/bdag med mar gnas pa nyid ni chos kyi sku'o/_/des na de nyid ni/_sa spyod sku'i phyag rgya yis/_/zhes pa ste/_de yang /_'og zhal sku yi rdo rje ma/_/zhes pa
[\[266a.5\]]ste/_sku'i rdo rje rang bzhin nyid las so/_/mkha' spyod 'dod chags phyag rgya can/_steng zhal gsung gi rdo rje can/_/zhes pa ni gsung gi rdo rje rang bzhin nyid las so zhes dgongs so/_/des na yang gtor ma'i cho ga la yang sa 'og na gnas pa dbus su bya ste/_de lta bu nyid kyis
[\[266a.6\]]sems can gyi don du'o/_/skabs 'dir sa spyod ma dang mkha' spyod ma blangs te/_phyag rgyar brtags pa'o/_/rigs bsdus pa gsungs pa/_rigs ni rnam pa drug tu brjod/_/ces pa ste go sla'o/_/phyag rgya gtso bor gyur pa'i bsdus pa'i don ni zhes pa ste/_gar dang glu la sogs
[\[266a.7\]]pa'i mtshan nyid dang rgyud thams cad kyi phyag rgya bsdus pa'i don gang du ston par byed pa'i le'u la yang de skad ces bya'o/_/de dag ni dgyes pa'i rdo rje'i rnam par 'grel pa las brtag pa gnyis pa'i le'u bzhi pa'o//_//da ni he ru ka'i dkyil 'khor brjod pa'i don du he ru ka bzhengs
[\[266b\]]
[\[266b.1\]]pa'i le'u gsungs pa/_phyag ni bcu drug ces bya ba la sogs pa'o/_/phyag bcu drug pa la sogs pa'i khyad par gyis khyad par du gyur pa'i rdo rje 'chang nyid la dris pa'o zhes bya bar gsungs pa/_zhus zhes bya ba la sogs pa ste/_'dir 'khor lo zhes pa bsam gtan gyi dkyil
[\[266b.2\]]'khor dang rdul tshon gyis bri ba'o/_/gang gi phyir de bzhin du brtags pa dang po'i le'u brgyad par bdag med ma'i bsam gtan gyi dkyil 'khor gsungs pa/_le'u bcu par ni rdul tshon gyi dkyil 'khor ro/_/bco lngas yongs su bskor ba zhes pa ni yi ge dgu pa'i tshig go/_/khyod kyi
[\[266b.3\]]dkyil 'khor ji ltar lags/_/zhes bya ba la/_khyod ni he ru ka'i gzugs kyi dkyil 'khor te/_bsam gtan gyi dkyil 'khor dang rdul tshon gyis 'dri ba'o/_/ji ltar lags zhes pa ni zhus pa ste/_ji lta bu'i khyad par dang ldan pa'o/_/'khor lo zhes pa ni bsam gtan gyi'o/_/ji lta bar zhes
[\[266b.4\]]pa ni ji ltar khyed kyi rten gyi dkyil 'khor tsam ste/_chos 'byung gi nang du sa la sogs pa yongs su gyur pa'o/_/de la dbus su nga yod ces pa la de la ni dkyil 'khor la ste/_de'i yang dbus su he ru ka'i gzugs nyid nga yod pa ni rig pa dang /_rig ma ni bdag med ma ste/_
[\[266b.5\]]bdag med ma dang snyoms par zhugs pa'o/_/de yang nga nyid ni dpal he ru ka'i gzugs zhes dgongs so/_/zhal brgyad ces bya ba la sogs pa nas/_bung ba bzhin zhes pa ni mthar gyi gzhung gis ni bdag po'i dbang du byas pa'o/_/de nas bde ba ster ba zhes pa'i mtha'
[\[266b.6\]]nas rlung gi mtshams su zhes pa'i mthar thug pa'i gzhung gis bde ba ster ba'i mtha' las byung ba ni de rnams su blta bar bya'o/_/de la lha mo rnams kyis bskul/_/zhes pa ni ho dmar po gnyis kyi dbus su yi ge gsum dang ldan par rang gi khar zhugs pa sngon du song ba can
[\[266b.7\]]rdo rje'i lam nas lha mo'i pad+ma'i dbus su lhung ba'i yi ge gsum chags pa chen pos zhu ba'i 'od zer chags pa chen po'i stobs kyis rgyu rdo rje 'dzin pa rig ma dang bcas pa de yang zhu bar gyur pa'o/_/zhu bar gyur pa'i rjes la/_he ru ka'i smon lam gyi mdzad pas rnal 'byor ma rnams yi
[\[267a\]]
[\[267a.1\]]ge gsum gyis sku la sogs pa'i rang bzhin du rnam par shes pa skul bar byed ces pa'i don to/_/lha mo rnams zhes pa ni byams pa la sogs pa'i sngar goms pas nga rgyal ba'i rang bzhin can rnams so/_/sna tshogs glu'i mchod pa zhes pa ni glu du mas mchod pa'o/_/bzhengs
[\[267a.2\]]shig ces pa ni ldang ba ste/_sems can gyi don du rtsol ba mdzad ces pa'i don to/_/rje btsun zhes pa ni/_kye rje btsun ci'i phyir 'di lta bu zhes pa'o/_/bskul ba'i the tshom bsal ba gsungs pa/_snying rje'i yid ces pa la/_snying rje ni sems can rnams sdug bsngal dang /_
[\[267a.3\]]sdug bsngal gyi rgyu las bsgral bar 'dod pa'o/_/des na kye de lta bu'i yid can gyis bzhengs shig par 'brel to/_/de lta bus ci byed snyam pa'i the tshom bsal ba'i don du gsungs pa/_puk+ka sI ni bdag la skyobs/_/zhes pa la/_shin tu myur bar rang gi ming 'dzin pas
[\[267a.4\]]na puk+ka sI zhes bya ba ste/_puk+ka sI bdag ni sa dang byams pa'i rang bzhin yin pas yongs su skyobs shig pa'o/_/des na khyed snying rje'i bdag nyid can yin la/_bdag sa'i rang bzhin zhes pa'i don to/_/yongs su skyob pa'i thabs gsungs pa/_bde chen zhes pa ste/_khyed
[\[267a.5\]]bde ba chen po'i snyoms par 'jug pa'i sbyor bas bdag la 'di ltar gang gi phyir stong pa spongs zhes pa ste/_nyi tshe ba'i stong pa'i rang bzhin du zhen pa spongs shig pa'o/_/khyod med na ni bdag 'gum pas/_/zhes pa ni khyed mi bzhugs na 'gum par 'gyur bas bzhengs
[\[267a.6\]]shig ces pa ste/_sems can thams cad la bu gcig pa ltar brtse bas bzhengs shig pa'o/_/stong pa'i rang bzhin nyid spongs zhes pa ni stong par chags pa spong ba'o/_/ri khrod ma 'bras grub par mdzod/_/ces pa la/_ri khrod ma ni chu dang snying rje'i rang bzhin can no/_/
[\[267a.7\]]dgos pa'am 'bras bu ni snying rje de nyid du grub par mdzod cig pa'o/_/'jig rten mgron gnyer zhes pa ni 'jig rten pa la smon pa byang chub kyi sems kyis/_bdag gis dpal he ru kar gyur nas sems can thams cad he ru ka'i go 'phang la gzhag par bya'o zhes mgron bos
[\[267b\]]
[\[267b.1\]]nas/_ci'i phyir stong pa nyid la bzhugs zhes bya bar 'brel to/_/des yang sems can thams cad bde blag tu sgrol zhing bde ba sgrub pas dga' ba dang /_gtso bo zhes bod pa'o/_/gtum mo bdag ni zhu ba bgyid/_/ces pa la/_gtum mo ni me'i khams dang /_dga' ba'i rang
[\[267b.2\]]bzhin no/_/mig 'phrul mnga' ba zhes pa ni kye mig 'phrul mnga' ba'i mig 'phrul gyis sems can thams cad kyi don mdzad pa'i gar gyi bdag po'o/_/bdag gis khyed kyi thugs 'tshal zhes pa ni khyed kyi thugs sems tsam du bdag gis 'tshal ba'o/_/g.yung mo
[\[267b.3\]]bdag ni sgrin mo ni/_/zhes pa la g.yung mo rnams ni rlung gi khams dang /_btang snyoms kyi rang bzhin no/_/gcig la yang mang po'i tshig ni/_bud med yin yang nga rgyal mnga' ba dang /_dri ma med pa yid la byed pa dang /_btang snyoms gtsor byed pa dang mnyam pa'i
[\[267b.4\]]sems dang ldan pa'o/_/snying rje rnam gcod ma mdzad cig_/ces pa ni mnyam par rab tu 'jug pa'i snying rje rnam par gcod pa'i stong par ro gcig par ma mdzad cig pa'o/_/de lta bu'i puk+ka sI la sogs pa'i sgra'i tshul gyis bskul ba yin gyi/_gzugs kyis ni ma yin no/_/de'i bdag
[\[267b.5\]]nyid du byas pa yang rnal 'byor ma bzhi smon lam gyis grub pa ni gang gi phyir rnam par shes pa las sgra'i tshul du spros pa'o/_/de yang thabs rnam par dag pas bskyed pa yin gyi/_'khor ba'i nyes pas gos pa ni ma yin no/_/glus bskul bde dag ni phyag bzhi pa dang /_phyag drug
[\[267b.6\]]pa la yang thun mong ngo /_/glang po rta bong la sogs pa rnams ni 'jig rten skyong ba brgyad rnam par dag pa'o/_/sa dang chu la sogs pa rnams ni gza' brgyad rnam par dag pa'o/_/aM hUM dag gis rdo rje che/_/zhu ba'i gzugs las bzhengs nas ni/_/zhes bya ba ni rdo rje sems dpa'
[\[267b.7\]]zhu ba'i gzugs yongs su gyur pa dag ni zla phyed thig le dang bcas pa'i dbyangs yig dang po dang hUM yig go/_/de dag yongs su gyur pa ni de dag gi lte bar byin gyis brlabs pa'i gri gug dang rdo rje'o/_/sa bon dang mtshan ma de dag yongs su gyur pa las thabs dang shes rab kyi bdag nyid
[\[268a\]]
[\[268a.1\]]can gyi he ru ka'o/_/bdag med ma dang dpal he ru ka dag gi sa bon aM yig dang hUM yig las A li dang kA li zhal du zhugs te/_rdo rje'i lam nas lha mo'i pad+mar lhung zhing zhu bar byas te/_de yongs su gyur pa las/_gaM yig la sogs pas gau rI la sogs
[\[268a.2\]]pa'i lha mo dbyung bar gsungs pa gaM tsaM zhes bya ba la sogs pa'o/_/de dag gis dkyil 'khor rgyal po mchog bstan to/_/aM dang hUM dag ces pa'i bshad pa gsungs pa/_bdag po zhes bya ba la sogs pa ste/_dga' ma'i sgras ni shes rab ste/_rtse zhing rol pa 'dis rnam
[\[268a.3\]]par spros pa'o/_/phyag bzhi pa dang phyag drug pa'i dkyil 'khor la yang de lta bu'i mtshan ma dag go/_/tshangs pa zhes pa nas gdan gyi gzhung gi mthar de dag gi dbus su bdag bsam par bya zhing /_de dang de dag thams cad kyi mthar yang blta bar bya'o/_/des na yang gzhal
[\[268a.4\]]yas khang rdzogs pa'i dus nyid du brgya byin la sogs pa'i snying gar nyi mas mnan par bzhengs pa'i bdag nyid du blta bar bya'o/_/dkyil 'khor rab tu bzhengs zhes pa ni rdul tshon gyi dkyil 'khor ram/_bris pa'i dkyil 'khor te/_bsam gtan gyi dkyil 'khor yang rdul
[\[268a.5\]]tshon gyi dkyil 'khor bzhin no/_/de dbus pad+ma zhes pa ni bsam gtan gyi dkyil 'khor yang blta bar bya'o/_/rig ma bde chen brgyad po nyid/_/ces pa ni bskyed byed ma la sogs pa brgyad po ste/_dpal he ru ka'i dkyil 'khor ro/_/bdag med ma'i dkyil 'khor du ni rnam pa
[\[268a.6\]]lnga'o/_/rigs mchog tu byung ba nyid kyi rig ma de dag gzhug par bya ste/_de yang /_bzang po rigs lnga las byung ba/_/zhes pa'i tshig gis so/_/'di rnams zhes pa ni 'di rnams kyi dbus su de mchod par bya'o/_/gos kyis mig ni bkab nas ni/_/zhes pa ni gos ser
[\[268a.7\]]pos so/_/ji ltar ni bdag med ma'i dkyil 'khor du dbang ngo /_/dbang ni cho ga'o/_/gsungs pa nyid ni 'dir yang dkyil 'khor gyi cho gar rgyas par bstan pa las rtogs par bya'o/_/de kho na nyid ces pa ni lhan cig skyes ba'i dga' ba'i ye shes kyi skad cig ma'i gnas skabs
[\[268b\]]
[\[268b.1\]]ji lta bu zhes bdag med mas zhus pa lha de'i skad cig ji ltar lags zhes pa'o/_/bcom ldan 'das kyis de'i skad cig bka' stsal pa/_thog ma mtha' med der ni dbus/_/zhes pa la/_thog ma ni skye ba'o/_/tha ma zhes pa ni 'gag pa ste/_de dag med pa'o/_/der ni dbus zhes pa ni dbu
[\[268b.2\]]mar gnas pa ni der te/_lhan cig skyes pa'i skad cig ma zhes sngar gyi dang 'brel to/_/der zhes pa'i sgras ni sngar gyi dag kyang nang du gyur pa'o/_/srid pa ni las dang nyon mongs pas 'ching ba'o/_/mya ngan las 'das pa ni las dang nyon mongs pa spongs te/_de dag med pa'o/_/
[\[268b.3\]]der zhes pas 'dir yang bsgre'o/_/'di ni mchog tu bde chen yin/_/zhes pa ni lhan cig skyes pa'i rang bzhin rdo rje 'chang chen po zhes pa'i don to/_/gzhan med bdag med ces pa la/_gzhan ni shes rab bo/_/bdag ni thabs te de dag med pa'o/_/yang na gzhan
[\[268b.4\]]ni gzung ba'o/_/bdag ni 'dzin pa ste de dag med pa'o/_/'dir yang der zhes pas bsgre bar bya'o/_/gang du thog ma dang tha mal sogs par mi dmigs pa de ni lhan cig skyes pa'i ye shes yin zhes dgongs so/_/ji lta bu zhe na/_gsungs pa/_/rang gi g.yas dang
[\[268b.5\]]lag gzhan zhes bya ba la sogs pa la/_g.yas pa ni shin tu bzang ba ste/_rang gi g.yas bzang po/_gzhan ni de las cig shos te sdug bsngal can no/_/des na rang gi lag dang /_lag gzhan ni bde ba'o/_/de dag lag pas rjes su byed pa ni zhu ba'o/_/de'i rlabs
[\[268b.6\]]gnyis kyis btsir zhes par 'brel to/_/de yang rlabs ni shugs te/_des na rlabs kyang yin la/_gnyis kyang yin pas rlabs gnyis so/_/skad cig gnyis su gnas pa na shugs kyang gnyis te/_ji srid skad cig gnyis zhu bar gnas par byed pa'o zhes pa'i don
[\[268b.7\]]to/_/longs spyod ces pa ni yang dag pa'i ye shes kyi longs spyod nyams su myong bar gyur pa ni 'dir longs spyod de nor bu'i dkyil du'o/_/des ci lta bu nyid du byed ce na/_gsungs pa rgan po zhes pa la sogs pa ste/_rgan po ni stong pa nyid do/_/srin lag ni snying rje'o/_/de dag gis btsir bar
[\[269a\]]
[\[269a.1\]]bya ba ste mngon par zhen pa med ces bya ba'i don to/_/rnal 'byor pa zhes pa ni shes rab dang snyoms par 'jug pa ste/_de dang ldan pas rnal 'byor ro/_/shes rab dang snyoms par 'jug pas rdo rje nor bu'i dbus su skad cig ma gnyis pa'o/_/mngon par zhen pa dang ldan pa'i zhu ba brtan par
[\[269a.2\]]gnas par bya zhes bsdus pa'i don to/_/de dag gis kyang ci zhe na gsungs pa/_phyi nas zhes pa la sogs pa ste/_zhu ba brtan pa'i rjes la ye shes skyes pa ni lhan cig skyes pa'i dga' ba'i ming can no/_/ci 'dra zhe na gsungs pa/_gzhon nu ma zhes pa la sogs pa ste/_gang yang rung ba zhig la
[\[269a.3\]]gzhon nu ma bde ba'i don du byin nas bdag nyid kyis gzung bar byas pa dang /_'dzin pa pos kyang bde ba'i don du byin pa'o zhes shes la pha la sogs pa ma lus pa nyid kyis shes pa yin yang phul du gyur pa'i chos nyams su dogs pas su la yang smra bar mi byed de/_/des na bde ba de ni rang yang dag
[\[269a.4\]]par rig par gyur cing brjod du med pa nyid kyi ye shes gzhon nu ma'i bde bas nye bar 'jal bar byed do/_/'o na phul du gyur pa'i gzhon nu ma'i bde ba ni brjod par nus kyang brjod pa ma yin la/_lhan cig skyes pa dga' ba'i ye shes ni ji ltar brjod/_de mi nus pa nyid do zhe na/_des na rang gi
[\[269a.5\]]g.yas dang lag gzhan nam/_lag pa g.yon pa'i rgan po dang srin lag gi rlabs gnyis te/_g.yas pa dang cig shos kyis rtsa gnyis mgrin pa longs spyod kyi gnas su btsir bar bya'o/_/de ltar byas pas phyi nas ye shes skyes pa ni gzhon nu ma'i bde ba bzhin no/_/gzhon nu mas ni shes
[\[269a.6\]]rab nye bar mtshon no/_/des na yang la la dag ni shes rab dang 'dus pa las bde ba'i ye shes ji ltar skyes pa de ltar skyes pa ste de lta bur mgrin pa'i gnas su la la nA dang ra sa nA'i rtsa gnyis po dag kyang mnan pas skye bar 'gyur zhes pa'o/_/des kyang mchog gis bstan pa nyid las te/_gang zhig
[\[269a.7\]]bde ba'i thabs las lhan cig skyes pa'i ye shes rtogs par sla ba yin no/_/'dis kyang skad cig gnyis su gnas pas 'chi ba'i sdug bsngal nyid la yang yin no/_/de bzhin du yang chom rkun ma rnams la de lta bu'i rig la 'byung ngo zhes gtam rgyud las so/_/ye shes khyad par du gyur pa ni
[\[269b\]]
[\[269b.1\]]mchog gi mtha' ste/_dga' bral gyi zhes pa ste/_mchog ces pa ni dga' ba'i lhag ma nyid kyis so/_/des na gsungs pa/_mtha' zhes pa ste mthar gyur pa ni mtha' nyid do/_/gang gis she na gsungs pa/_dga' bral dbus zhes gsungs te/_/de yang dbus ni mchog tu dga' ba'i ye shes kyi'o/_/
[\[269b.2\]]gang gi phyir dga' bral gyi bdag nyid ni dga' bral gyi ye shes te/_de'i mthar gyur pas na mtha' zhes pa'i don to/_/'di ni yi ge bcu pa'i tshig go/_/stong dang stong min he ru ka_/_zhes pa ni rang bzhin gyis stong pa yang sgyu ma lta bu nyid las so/_/yang na stong min ni rnam par dag pa'i 'khor ba yis so/_/
[\[269b.3\]]de lta bu'i ye shes kyang dpal he ru ka'o/_/de skad du yang 'chad par 'gyur te/_'khor ba'i rnam pa he ru ka/_/zhes pa'o/_/gang du dgyes pa'i rdo rje mngon par 'byung ba de la de skad ces bya'o/_/de dag ni dgyes pa'i rdo rje'i rnam par 'grel pa las brtag pa gnyis pa'i le'u lnga pa'o//_//
[\[269b.4\]]da ni bris skur son pa'i bris pa'i dkyil 'khor bstan pa'i phyir dang /_phyag rgya lnga'i rnam par dag pa so sor rgyas par bstan pa'i don du bris sku'i cho ga'i le'u gsungs pa/_lha mo zhes bya ba la sogs pa ste/_thod par zhes pa la ka ni bde ba'o/_/pA ni skyong bas ni/_pA la ste thod pa'o/_/mchan
[\[269b.5\]]khung zhes pa ni chos 'byung gi ngos dag tu'o/_/sen mo zhes pa ni lcags kyu chen po'o/_/de dag gis ni phyi rol gyi shes rab dang rjes su chags par ston to/_/phyag rgya lnga ni rab tu phye/_/zhes pa ni bcom ldan 'das de lta bur mdzad pa la/_bcom ldan 'das mas phyag rgya lnga'i rnam par dag pa zhus
[\[269b.6\]]la/_phyag rgya lnga'i rnam par dag pa rab tu phye zhes pa sdud pa po'i tshig go/_/des na bcom ldan 'das kyis phyag rgya lnga'i rnam par dag pa'i rab tu phye ba'i tshig gsungs pa/_bla ma zhes pa la sogs pa ste/_'khor lo la sogs pa 'dzin pas rtag tu 'jug pa ni/_phyag la sogs pa'i bya ba
[\[269b.7\]]yod pa nyid du rtogs par bya'o zhes rnam par dag par bya ba'i sgo yis so/_/bris sku'i byed pa zhes bya ba ni bris sku dang /_ras la sogs pa yang rnal 'byor pa la rnal 'byor pa nyid kyis bya zhes blta bar bya'o/_/lus la ni raM su bsam zhes pa ni byings su sbyor ba gsung rab las te 'dzin pa po zhes
[\[270a\]]
[\[270a.1\]]pa'i don to/_/bris sku'i cho ga zhes pa ni bris sku byed pa ste/_de'i cho ga'i le'u'o/_/de dag ni dgyes pa'i rdo rje'i rnam par 'grel pa las brtag pa gnyis pa'i le'u drug pa'o//_//rnal 'byor pas 'jig rten pa'i lugs su rnam par dag pa cung zad bya ba ni dur khrod la sogs
[\[270a.2\]]par bza' ba zos pas dngos grub thob par byed pa'o zhes dam pa'i chos gnas pa'i rgyu glegs bam 'dri ba nges par brjod pa sngon du 'gro ba can gyis bza' ba'i le'u gsungs pa/_de nas zhes bya ba la sogs pa ste/_de nas ni bris sku'i cho gzhus pa'i lan gyi rjes la'o/_/glegs bam yang
[\[270a.3\]]ni ji ltar 'gyur/_/zhes pa ni lha mo la gsungs zhes par 'brel to/_/gro gar zhes pa ni gro ga la sogs par dgyes pa'i rdo rje'i rgyud bris na bsod nams mang po 'byung ba'o/_/sbrang chen zhes pa ni rin chen 'byung ldan no/_/yang dag rab sbyin ldan pa la/_/res 'ga' tsam zhig bstan pa nyid/_/
[\[270a.4\]]ces pa la/_sbyin zhes pa ni ster ba ste/_yang dag par rtogs pa ster pa'o/_/des na yang dag rab sbyin no/_/gang snyoms par 'jug pa las rtogs par gyur pa nyid ni/_de kho na nyid ces bya ste/_bla ma'i tshig gis slob ma'i don du rtogs par byed cing sbyin par byed ces pa'i don to/_/ldan pa ni
[\[270a.5\]]de dag gis phul du gyur pas na'o/_/nyid kyi sgras ni brgya lam na'i don to/_/de yang gal te dgos pa yod par gyur na res 'ga' tsam glegs bam bstan pa ni yang dag rab sbyin ldan pa'i mchog de la bstan par bya ba yin gyis/_gzhan la glegs bam bstan par bya ba ma yin zhes dgongs so/_/
[\[270a.6\]]gsungs pa de dag gi mtshan nyid kyis ni glegs bam bstan to/_/tshogs kyi dkyil 'khor bza' ba zhes pa la bza' ba ni ji skad gsungs pa'i mtshan nyid can no/_/tshogs ni rnal 'byor ma rnams 'dus pa'o/_/de nyid dkyil 'khor te lha rnams rnam par dag pa ji ltar gnas pa'i he ru ka'i
[\[270a.7\]]dkyil 'khor ltar phyi rol gyis rnal 'byor pa rnams rnam par gnas shing bkod pa dag go/_/gang du zos pa zhes pa ni gang du bza' ba zos pas dngos grub tu 'gyur ba lha mo nyon cig ces pa sngar dang 'brel to/_/mi med grong khyer zhes pa ni mi ma yin la sogs pas byin gyis brlabs pa'i
[\[270b\]]
[\[270b.1\]]nags tshal la sogs pa'o/_/rgya mtsho'i mtha' zhes pa ni chu klung la sogs par nye bar yang ngo /_/tshogs kyi dkyil 'khor gsungs pa brtag ces pa la sogs pa'o/_/bza' ba gsungs pa/_dam tshig ces bya ba la sogs pa ste/_/dam tshig ni lnga ste/_go gu da ha na'o/_/rgyal po'i sA
[\[270b.2\]]lu zhes pa ni mi'i dam tshig dang rgyal po'i sA lu dang /_rus skyes zhes bya ba ni ming gi rnam grangs so/_/pad+ma'i lag pas zhes pa ni lag pa gnyis pad+ma'i rnam par gnas pas na pad+ma'i lag pa'o/_/sgrub pa po zhes pa ni sbyin bdag rnams so/_/de dag ni dgyes pa'i rdo rje'i rnam par 'grel
[\[270b.3\]]pa las/_brtag pa gnyis pa'i le'u bdun pa'o//_//phyi rol gyi shes rab kyi rang bzhin rtogs par bya ba'i don dang /_smon lam gdab pa bstan pa'i don dang /_snod du bya ba sngon du 'gro ba can gyi sems can la chos bstan par bya'o zhes bslab pa'i don du gdul bar dka' ba 'dul
[\[270b.4\]]pa'i le'u gsungs pa/_der zhes bya ba la sogs pa ste/_kun rdzob gzugs can zhes pa ni kun rdzob tu byed pa'i rang bzhin gyis/_gang gi phyir don dam pa las phyag rgya chen po'i lha'i rnam pa'i gzugs de yang 'dis sgrub par byed pas na 'di la yang phyag rgya chen po zhes nye bar btags so/_/
[\[270b.5\]]pad+ma'i 'dab ma'i rnam pa 'dra/_/zhes pa ni pad+ma'i 'dab ma ltar sngo bsangs so/_/rdul kyang dri zhim ldan par 'gyur/_/zhes pa ni rgyas par bshad pa'o/_/ri dgas lte ba'i dri dang mtshungs/_/zhes pa ni go sla'o/_/pad+ma la yang dbang mchog dri/_/skad cig pad+ma lta bu 'byung /_/zhes bya ba la/_
[\[270b.6\]]pad+ma ni chos 'byung ngo /_/des na pad+ma'i dri dang mtshungs/_/zhes par 'brel to/_/skad cig ces pa ni skad cig so so la'o/_/cis dri dang mtshungs she na/_gsungs pa/_pad+ma lta bu zhes pa ste/_ji ltar me tog pad+ma'i dri zhim pa de bzhin du pad+ma can de yang zhes pa'i don to/_/pad+ma la yang dbang
[\[270b.7\]]mchog dri/_/zhes par yang shes par bya ste/_lta bu zhes pa'i sgra 'dir yang blang bar bya'o/_/de nas zhes pa ni phyag rgya chen po dris pa'i lan gyi rjes la'o/_/gdul dka' ba zhes pa ni sgrub par dka' ba'o/_/gdul bar zhes pa ni bslab pas gdul bya rjes su 'dzin pa zhes pa ste/_de'i
[\[271a\]]
[\[271a.1\]]rang bzhin gyis 'dul ba ni 'dul ba'o/_/bsnyen gnas zhes pa ni srog gcod pa dang /_ma byin par len pa dang /_mi tshangs par spyod pa dang /_brdzun du smra ba dang /_chang 'thung ba dang /_dri zhim po'i me tog phreng ba dang /_byug pa la sogs pa rnams spong pa ni bsnyen gnas so/_/
[\[271a.2\]]bye brag smra ba zhes pa ni nyan thos dang rang sangs rgyas kyi lugs so/_/de la nyan thos pa rnams kyi byang chub ni nyon mongs pa'i sgrib pa spangs pa'i rang bzhin no/_/rang sangs rgyas kyi byang chub ni nyon mongs pa dang /_shes bya'i sgrib pa'i phyogs gcig spangs pa'i rang bzhin no/_/mdo sde pa zhes pa ni
[\[271a.3\]]mdo sde dag la klog par byed pa'o/_/rnal 'byor spyod pa zhes pa ni rnam par shes pa tsam bden pa'o zhes rnal 'byor spyod pa'i lugs so/_/dbu ma pa zhes pa ni thams cad kun rdzob tsam mo zhes pa dbu ma pa'i lugs so/_/'dul ba gtsor bstan pa'i le'u la de skad ces bya'o/_/de dag ni dgyes
[\[271a.4\]]pa'i rdo rje'i rnam par 'grel pa las brtag pa gnyis pa'i le'u brgyad pa'o//_//brtag pa snga mar gsungs pa'i sngags rnams gang 'ga' zhig btu ba'i le'u gsungs pa/_de nas zhes bya ba la sogs pa ste/_de nas zhes pa ni gdul dka' ba'i skabs kyi rjes la'o/_/yang de nas
[\[271a.5\]]zhes pa gang gi tshe gdul bar dka' ba sngar gsungs pa'i rigs pas 'dul bar mi nus pa de'i nus pa bstan pa nyid kyis gdul bar bya'o zhes pas na/_kha sbyor dbye ba'i cho ga rab bshad bya/_/zhes bya bar 'brel to/_/kha sbyor dbye ba'i cho ga yang bla ma'i man ngag las shes par bya'o/_/bsdu
[\[271a.6\]]ba'i dngos po bzhi zhes pa ni sbyin pa dang /_snyan par smra ba dang /_don spyod pa dang /_don mthun pa'i mtshan nyid can ni bsdu ba'i dngos po rnam pa bzhi'o/_/pags pa byang chub yan lag bdun/_/zhes pa ni chos rab tu rnam par 'byed pa dang /_brtson 'grus dang /_ting nge 'dzin dang /_dran pa dang /_dga' ba
[\[271a.7\]]dang /_shes bzhin dang /_btang snyoms kyi mtshan nyid ni byang chub kyi yan lag bdun no/_/las kyi dngos grub nyid du 'gyur/_/zhes bya ba la dngos grub nyid ni rengs pa la sogs pa'i las kyi dngos grub po/_/de ltar 'gyur ba ni 'gro ba'o/_/dang por rnam par snang mdzad sbyin/_/zhes pa ni oM yig sbyin zhes pa
[\[271b\]]
[\[271b.1\]]ste/_las dang 'brel pa las kun kyang gnyis pa nyid do/_/uSh+ma rnams kyi bzhi pa la/_/zhes pa ni Sha dang /_sha dang /_sa dang /_ha ni uSh+ma ste/_de rnams kyi bzhi pa ni ha'o/_/duk+ka sI zhes pa ni dbyangs yig drug pa'o/_/stong pas mnan zhes pa ni thig les mnan pa'o/_/mdog dkar mthar ni swA hA
[\[271b.2\]]sbyor/_/zhes pa ni oM hUM swA hA zhes pa'i sngags so/_/dang por yi ge'i bdag po sbyin/_/rdo rje mkha' 'gro ma de nas/_/zhes bya ba la/_yi ge'i bdag po ni oM yig go/_/mkha' spyod ma ni dbyangs yig bco lnga pa'o/_/mthar ni swA hA zhes pa ni oM A swA hA zhes pa ste/_snying po'i sngags mdog
[\[271b.3\]]dmar po'o/_/rigs byed rnams kyi dang po ni phyag 'tshal ba'o/_/dang po yi ni gnyis pa la/_/zhes pa la sde tshan dang po'i ka'o/_/de yi gnyis pa ni kha yig go/_/stong bcas swA hA mtha' ru'o/_/zhes pa ni oM khaM swA hA zhes pa ste/_sngags 'di ni nag po'o/_/rnam par snang mdzad ces pa ni sngar
[\[271b.4\]]bzhin no/_/gnyis pa yi ni gsum pa la/_/zhes pa ni sde tshan gnyis pa ste de'i gsum pa ni dza yig go/_/ra dang ldan zhing chu mas brgyan/_/zhes pa ni dza yig gi 'og tu ra sbyin la mgo bor dbyangs sbyin par bya'o/_/stong bcas swA hA mthar ru sbyar/_/zhes pa ni oM dzr-IM swA hA zhes pa ste nag po'o/_/yi ge'i
[\[271b.5\]]dbang phyug ni phyag 'tshal ba'o/_/lnga pa nyid kyi gsum pa la/_/zhes pa la lnga pa ni pa'i sde tshan no/_/de'i gsum pa ni ba yig go/_/stong pa zhes pa ni/_thig les mgo bo mnan pa'o/_/mkha' 'gro ma dang ldan zhes pa ni rdo rje mkha' 'gro ma'o/_/de'i sa bon yang mkha' 'gro ma ste dbyangs yig
[\[271b.6\]]lnga pa'o/_/de yang sngags dang lha dag mi phyed pa'i phyir te de ltar sngar gyi dang /_phyis kyi dag la yang sbyar bar bya'o/_/mthar ni swA hA zhes pa ni oM bruM swA hA zhes pa ste mdog nag po'o/_/yi ge'i thu bo zhes pa ni oM yig ste lhag ma ni go sla'o/_/gti mug rigs zhes pa yang oM yig ste lhag ma ni go sla'o/_/
[\[271b.7\]]dang po rnam par snang mdzad ces pa yang sngar bzhin no/_/dang po nyid kyi dang po la/_/zhes pa la/_dang po ni ka'i sde tshan no/_/dang po ni ka yig go/_/rdo rje mkha' 'gro ma de sbyar/_/zhes pa ni u yig dang ldan pa'o/_/rnam par snang mdzad ces pa ni sngar bzhin no/_/mthar gnas pa yi gnyis pa la/_/
[\[272a\]]
[\[272a.1\]]zhes pa ni ya ra la wa ste mthar gnas pa'o/_/de rnams kyi gnyis pa ni ra yig go/_/rdo rje mkha' 'gro ma de ldan/_/zhes pa ni sngar bzhin no/_/yang ni dang po'i rtse mo la/_/zhes pa ni ka'o/_/rdo rje mkha' 'gro ma ni sngar bzhin no/_/mthar gnas pa'i gsum pa la/_/zhes pa ni la
[\[272a.2\]]yig go/_/yang ni de nyid yang dag ldan/_/zhes pa ni la yig gis yang dag par ldan pa ste/_l+la zhes pa'o/_/steng du chom rkun ma yis brgyan/_/zhes pa la chom rkun ma ni e yig go/_/hrIHyig bzlas pa'i rjes su swA hA mthar zhes pa'o/_/oM ku ru kul+le hrI swA hA zhes pa ni ku ru ku l+le'i sngags so zhes pa ste/_
[\[272a.3\]]sngags 'di ku ru ku l+le dang 'brel pas so/_/oM ni dang po bzhi pa yi/_/gsum pa chom rkun ma yis brgyan/_/zhes pa la/_bzhi pa ni ta'i sde tshan no/_/de'i gsum pa ni da yig go/_/de chom rkun ma yis brgyan pa'o/_/de yang gang gi dang por ni oM yig yin pas 'di ltar oM yig dang por
[\[272a.4\]]gyur pa'o/_/de bzhin du/_chom rkun ma yis brgyan pa la/_/chom rkun ma ni e yig go/_/mthar gnas pa yi bzhi pa la/_/zhes ni wa yig go/_/pi tsu badzra ni tshig sbyor ba'o/_/uSh+ma rnams kyi bzhi pa la/_/puk+ka sI sa ni rnam par brgyan/_/stong pas mnan cing zhes pa ni hUM yig ste/_de yang
[\[272a.5\]]sum 'gyur du'o/_/lnga pa yi ni gnyis pa dang /_/zhes pa ni pha'o/_/gsum pa'i dang po zhes pa la/_gsum pa ni Ta'i sde tshan no/_/de'i dang po ni Ta yig ste/_de yang srog med do/_/mthar swA hA zhes pa ni oM de ba pi tsu badzra hUM hUM hUM phaT swA hA zhes pa'o/_/dgyes pa'i rdo rje'i snying po zhes pa ni phyag
[\[272a.6\]]bcu drug pa'i zhes pa'i don to/_/snang mdzad dang po dz+wA la gnyis/_/sbyar nas zhes bya ba la/_snang mdzad ni oM yig go/_/gang gi dang por rnam par snang mdzad yang yin pa de ni snang mdzad dang po'o/_/lnga pa'i bzhi pa ni b+ha yig ces par 'brel to/_/dz+wa la dz+wa la'i sgras ni sngar gyi bzhin du sbyar
[\[272a.7\]]ba'o/_/mthar gnas rnams kyi dang por sbyar/_/zhes pa ni b+ha yig ste mthar gnas pa ste/_ya yig gis 'og tu ldan pa'o/_/g+hasma rI yis rnam par brgyan/_/zhes pa ni oM yig ste nges brgyan pa'o/_/uSh+ma rnams kyi bzhi pa la/_/rdo rje mkha' 'gro ma yis brgyan/_/stong pas mnan cing
[\[272b\]]
[\[272b.1\]]sum 'gyur nyid/_/ces pa ni hUM yig thung ngu gsum mo/_/lnga pa yi ni gnyis pa dang /_/gsum pa'i dang po swA hA mthar/_/zhes pa ni/_oM dz+wa la dz+wa la b+h+yo hUM hUM hUM phaT swA hA/_zhes pa ste/_phyag bzhi pa'i snying po'i sngags so/_/dang por rnam snang dang po yi/_/zhes pa ni ji ltar oM
[\[272b.2\]]yig dang por gyur pa de bzhin du'o/_/dang po'i dang po ni ka yig go/_/nang gi dkar mos brgyan zhes pa ni i yig gis brgyan pa'o/_/gsum pa nyid kyi dang po la/_/nang gi dkar mos rnam par brgyan/_/nyis 'gyur byas zhes pa ni Ta yig la i yig gis brgyan pa'o/_/
[\[272b.3\]]des na ki Ti'i sgras lan gnyis su brjod pa'o/_/lnga pa'i gsum pa zhes pa ni ba yig go/_/gnyis pa'i gsum pa zhes pa ni dza yig go/_/me yis rnam par brgyan zhes pa ni dza yig la ras brgyan cing hUM yig ring po gsum sbyar ba'o/_/lnga pa nyid kyi gnyis pa dang /_/zhes pa
[\[272b.4\]]ni pha yig go/_/gsum pa'i dang po'i zhes pa ni Ta yig ste de yang srog med do/_/mthar ni swA hA zhes pa ni oM ki Ti ki Ti badzra hUM hUM hUM phaT swA hA/_zhes pa ste/_phyag drug pa'i snying po'i sngags zhes par 'brel to/_/dang po'i rnam snang bzhi pa yi/_/dang po zhes pa ni sde tshan bzhi pa'i
[\[272b.5\]]dang po'i yi ge ste ta yig go/_/byin za yang dag ldan zhes pa ni 'og tu ra dang ldan pa'o/_/ro langs ma yis rnam par brgyan/_/zhes pa ni i yig gis brgyan pa'o/_/mthar gnas pa yi gsum pa la/_/zhes pa ni la yig go/_/g+hasma rI yis rnam par brgyan/_/zhes pa ni
[\[272b.6\]]a yig gis brgyan pa'o/_/dang po yi ni dang po la/_/zhes pa ni ka yig go/_/mthar gnas pa yi dang po dang /_/zhes pa ni ya yig gis sbyar ba'o/_/rdo rje ma yis rnam par brgyan/_/zhes pa ni a yig gis brgyan pa'o/_/k+Sha ni chom rkun ma yis brgyan/_/zhes pa ni k+Sha yig
[\[272b.7\]]la e sa brgyan pa'o/_/lnga pa nyid kyi dang po ni pa yig go/_/uSh+ma rnams kyi bzhi pa la/_/rdo rje mkha' 'gro ma yis brgyan/_/stong pas mnan cing sum 'gyur te/_/zhes pa ni thig les mtshan pa'i hUM yig thung ngu gsum brjod pa'o/_/phaT dang mthar ni swA hA zhes pa ni oM tra
[\[273a\]]
[\[273a.1\]]lo kyA k+She pa hUM hUM hUM phaT swA hA/_zhes pa ste/_sngags 'di ni phyag gnyis pa'i'o/_/bdag med ces pa ni dbyangs yig dang po'o/_/dang po'i dang po zhes pa la sogs pas ni grong khyer dkrug pa'i sngags te/_oM a ka tsa Ta ta pa ya sha swA hA zhes pa'o/_/mthar gnas
[\[273a.2\]]pa'i gnyis pa ni ra'o/_/k+Sha yi rkang pa nyis 'gyur nyid/_/hUM gi rnam pa gsum dang ldan/_/dang por rnam snang phaT yi ge/_/spel te mthar ni swA hA zhes pa ni oM ra k+Sha ra k+Sha hUM hUM hUM phaT swA hA ste sa sbyong ba'i'o/_/dang por rnam snang de rjes su/_/rdo rje ma yi mtha' ru hUM/_zhes pa la rnam
[\[273a.3\]]par snang mdzad ni oM yig dang por gyur pa'o/_/de rjes rdo rje ma ni dbyangs yig gnyis pa ste/_de la thig le gnyis sbyar ba'o/_/de nas yang hUM yig ste a yig gi pha rol du thig le gnyis ni phyis pa'o/_/des na/_rdo rje ma yi mtha' ru hUM/_/zhes pa'i mtha' drag po'i thig le dag ni thim zhing sbas
[\[273a.4\]]pa'o/_/oM AHhUM zhes pa'o/_/dang por rnam par snang mdzad ces pa la sogs pa ni 'byung po kun gyi gtor ma'i sngags te yang go sla'o/_/sngags btu ba'i le'u zhes bya ba la/_btu ba ni btus pa ste gsal bar byas pa'o/_/sngags ni A li dang kA li'i tshogs kyi phung po btus pas
[\[273a.5\]]na sngags btu ba ste/_ji ltar zho'i nang nas mar bsdus pa bzhin no/_/de'i mngon par brjod pa can ni le'u ste de yang dgu pa'o/_/de dag ni dgyes pa'i rdo rje'i rnam par 'grel pa las brtag pa gnyis pa'i le'u dgu pa'o//_//sngags btus pa'i rjes la sngags kyi phreng ba
[\[273a.6\]]gang gis dngos grub tu 'gyur bas na de mngon par brjod pa'i le'u gsungs pa/_de nas zhes bya ba la sogs pa ste/_de nas ni sngags btu ba'i rjes la'o/_/chos kun sdom cig ces pa la/_chos kun ni rengs pa la sogs pa'i las kyi tshul lo/_/gcig pa ni de dag go/_/
[\[273a.7\]]sdom pa ni phul du gyur pa nyid kyis bsrung ba'o zhes pa de bzhin du'o/_/bzlas pa'i yul zhes pa ni bzlas pa'i sngags bgrang ba'o/_/de nyid dngos grub rnams kyi yul yin pas/_bzlas pa'i yul ni rab tu phye/_/zhes pa ste/_rab tu bstan pa'o/_/bzlas pa
[\[273b\]]
[\[273b.1\]]zhes pa ni brjod pa'o/_/'dir bgrang ba 'dis bzlas pa ni phreng ba la'o/_/dbang la tsan+dan dmar po zhes pa ni tsan+dan gyi shing dmar po'o/_/la la dag ni rdo ba dmar po bdar ba'i ri lu dag las bya zhes pa'o/_/la la dag ni lung tang gi 'bras bu'i khyad par ro/_/rgyud gzhan las
[\[273b.2\]]ni las kyi bye brag gis rdog ma'i grangs nges pa yod de/_'dir ni khyad par gyi tshig med pa las rdog ma'i grangs brgya rtsa brgyad nyid du nges shing gsal bar bya'o/_/yang na zhes bya ba la sogs pa ni gsad pa la sogs pa rim pa ji lta ba bzhin dam tshig gi rjes la yang bstan par bya ste/_
[\[273b.3\]]mtha'i shwa zhes pa ni gsad pa la rta'i'o/_/dang po'i shwa zhes pa ni dgug pa la khyi'i'o/_/g+ha dang po zhes pa ni rnam par dbye ba la ba lang gi'o/_/ha dang po zhes pa ni glang po'i ste de yang bskrad pa la'o/_/bzlas pa mngon par brjod pa can ni bzlas pa'i le'u'o/_/de dag ni dgyes pa'i rdo rje'i
[\[273b.4\]]rnam par 'grel pa las/_brtag pa gnyis pa'i le'u bcu pa'o//_//da ni spyod pa'i le'u las ji skad gsungs pa rang 'dod lha'i rigs kyis bya'o zhes pas de rtogs par bya ba'i don du rnal 'byor ma rnams kyi thun mong gi rigs dang snyoms par 'jug pa las lhan cig skyes pa rtogs pa'i don du
[\[273b.5\]]lhan cig skyes pa'i le'u gsungs pa/_dam 'khyud ces bya ba la sogs pa ste/_'khor lo'i 'dren pas 'di skad gsungs/_/zhes pa ni rdo rje 'chang chen po la chos kyi 'khor lo bskor bar gsol ba btab pa'i rjes la/_'di skad gsungs zhes bya bar 'brel to/_/lus can rnams kyi rang lus
[\[273b.6\]]bshad/_/ces pa ni bcom ldan 'das kyi gsung ngo /_/bshad pa gsungs pa/_srin lag ces bya ba la sogs pa la/_rdo rje rtse dgu par gyur pa/_mi bskyod pa yi rigs mchog nyid/_/ces pa ni de'i zhes pa 'dir blang bar bya'o/_/'dir bud med dang skyes pa dag gi thun mong ngo zhes rtogs par bya ba'i don
[\[273b.7\]]du gsungs la/_bud med ces bya ba la sogs pa ste thun mong gi mtshan nyid can gyis ni rigs thun mong ba ste/_de dang lhan cig tu spyod pa bya ba'o/_/yang na srin lag gi rtsa ba'i rdo rjes ni mi bskyod pa'i rigs yin la/_bud med la yang srin lag gi rtsa bar rdo rjes mtshan pa ni rigs can yin pas de dang lhan
[\[274a\]]
[\[274a.1\]]cig tu spyod pa spyad do/_/rnam par snang mdzad kyi rigs dang rigs can la yang srin lag gi rtsa bar 'khor lo ste/_de dang lhan cig tu spyod pa spyad do/_/snang ba mtha' yas la sogs pa'i rigs la yang blta bar bya'o/_/bud med dang skyes pa dag mi bskyod pa'i rigs ni nag po
[\[274a.2\]]nyid kyis thun mong gi rigs can dag lhan cig tu spyod pa nyid ni gau rI chen mo la sogs pa rnams dang yang blta bar bya'o/_/da ni rang gi rigs dang lhan cig tu spyod pa'i don du gsungs pa/_de la zhes bya ba la sogs pa ste go sla'o/_/myos pa'i mtshan ldan pa yi lus/_/zhes pa ni myos
[\[274a.3\]]pa'i rtags te/_sid ces pa dang /_gdung ba'i sgra la sogs pa can te/_de byed pa la mkhas pa ni so dang sen mo la sogs pas so/_/las zhes pa ni snyoms par 'jug pa'o/_/bo la ldan pa ni thabs so/_/bcing ba'i khyad par gsungs pa/_khyogs dang zhes pa la sogs pa ste/_
[\[274a.4\]]na ra la na rI yis shin tu 'khrigs shing mdun gyi rked pa'i phyogs dang rgyab tu yang ste/_khyogs zhes bya ba ste khyogs dang 'dra bas na khyogs so/_/de skad du yang /_bud med kyi ni mdun dang rgyab/_/rked par rim bzhin khyogs lta bur/_/chu so'i steng du mnyam par gnas/_/de ni
[\[274a.5\]]khyogs su rab tu grags/_/zhes gsungs so/_/brla zhes pa ni/_na ra'i mgrin par sbyar zhing g.yas pa'i pus mo lha nga bteg pa dang /_rang gi lag pa g.yon par gzhug par bya zhing lag pa g.yas pas de'i rgyab tu gzung bar bya'o zhes pa ni brla'i ming can gyi byed pa'o/_/de skad du
[\[274a.6\]]yang /_na ra'i pus mo yang dag bteg_/lag pa g.yas dang g.yon dag gis/_/sbyar te steng du byed pa na/_/gnyi ga mngon par phyogs te gnas/_/zhes gsungs so/_/de yang /_gnyi ga mngon par phyogs te gnas/_/zhes pa la gnyi ga ni skyes pa dang bud med do/_/gang gi
[\[274a.7\]]tshe mngon par phyogs pa dag go/_/de nyid ni steng du sbyor ba'i byed pa zhes bya'o/_/shin tu brkyang ba zhes pa ni na rI brkyang ba'i g.yas dang g.yon pa'i rkang pa gnyis rang gi rkang pa gnyis kyis mnan pa ste/_lag pa dag ni ngang pa'i gshog pa ltar rab tu brkyang bar bya zhes pa ste/_rab tu
[\[274b\]]
[\[274b.1\]]brkyang ba nyid ni rab tu brkyang ba'o/_/de skad du yang /_ngang pa'i gshog pa'i rnam pa 'dra/_/brkyang ba zhes ni rab tu grags/_/gnyis ka'i rkang pa rab tu brkyang /_/rab tu brkyang ba zhes su brjod/_/ces gsungs so/_/steng dang 'og tu blta ba nyid/_/ces pa ni gdong ba dang pad+ma blta zhes
[\[274b.2\]]pa'i don to/_/lhan cig skyes pa'i le'u zhes pa ni lhan cig skyes pa'i ye shes de'i don du ka ra na rab tu rtogs pa dang /_shes rab kyi mchod pa gang du mngon par brjod pa'i le'u de la yang de skad ces bya'o//_//de dag ni dgyes pa'i rdo rje'i rnam par 'grel pa las/_brtag pa gnyis pa'i le'u
[\[274b.3\]]bcu gcig pa'o//_//tshigs su bcad pa sngon du 'gro ba can gyi dbang sbyin pa dang /_rdo rje dang pad+ma byin gyis brlab pa sngon du 'gro ba can gyis shes rab kyi mchod pa'o zhes pa ste/_de brjod pa'i don du le'u bcu gnyis pa gsungs pa/_de nas zhes bya ba la sogs pa ste/_de nas
[\[274b.4\]]zhes pa ni/_mchod pa dang /_bstan pa dang /_thos pa'i rjes la'o/_/rdo rje can ni/_rdo rje snying po la bka' stsal pa'o/_/ci bka' stsal zhe na gsungs pa/_dbang bzhi'i don zhes pa ste/_gang gi tshe yang zhu ba'i ngag gi sgras ni yod pa ma yin pa de'i tshe slob dpon la sogs pa'i dbang rnam pa bzhi'i
[\[274b.5\]]tshigs su bcad pas dbang bzhir gyur pa ste/_dbang bzhi'i tshigs su bcad pa de dag la ji lta bu zhes mgo bo g.yo zhing 'dri bar blta bar bya'o/_/de yang bstan par bya zhes pa'i tshig las so/_/bstan par bya zhes pa ni zhus pa'i rjes la bcom ldan 'das kyis dris pa'i lan gyi dbang
[\[274b.6\]]bzhi'i tshigs su bcad pa dag gnas par bstan par bya zhes par 'brel to/_/de dag nyid gsungs pa/_rdo rje che dang zhes bya ba la sogs pa ste chu dang /_dbu rgyan dang /_rdo rje dang /_dril bu dang /_bdag po dang /_ming gi dbang bskur ba'i tshigs su bcad pa rnams ni rgyud gzhan
[\[274b.7\]]dag tu gsungs so/_/dbang bskur ba'i don du gsol ba gdab pa ni yon dbul ba'i don du blta bar bya'o/_/rigs lnga'i shes rab byin gyis brlab pa la sogs pa'i sngags bstan pa'i don du gsungs pa/_spyi bor oM zhes bya ba la sogs pa ste/_shes rab kyi smin ma'i
[\[275a\]]
[\[275a.1\]]dbus su hUM dang AHyig dkar po/_snying gar ni hUM yig ces pa ni snying gar nyi ma la hUM yig sngon po gnas pa'o/_/'dis nye bar mtshon pa tsam nyid kyis lte ba la sogs pa rnams swA yig la sogs pa blta bar bya ste/_de la lte bar ni nyi ma la swA yig ser po gnas
[\[275a.2\]]pa'o/_/gsang bar ni nyi ma la gnas pa'i a yig dmar po'o/_/brla gnyis su nyi ma la gnas pa'i hA yig ljang gu dag go/_/ze'u 'bru la AHyig gi rnam pa zhes pa ni hUM yig gis pad+ma dang /_AHyig gis de'i ze'u 'bru'o/_/hUM yig las skyes pa'i sna tshogs rdo rje dang /_oM yig las skyes
[\[275a.3\]]pa'i nor bu de'i ze'u 'bru'i bug sgor phaT yig ser po zhes pas yig ge gsum bstan to/_/ze'u 'bru la AHyig gi rnam pa zhes pas rgyud kyi mthar bsdus pa'o/_/le'u bcu gnyis pa brtag pa gnyis kyi bdag nyid ni dgyes pa'i rdo rje'i rgyud brtag pa gnyis kyi bdag nyid ces bya'o/_/
[\[275a.4\]]de dag ni dgyes pa'i rdo rje'i rnam par 'grel pa las/_brtag pa gnyis pa rdzogs so//_//'di ltar snying ga'i snod du yang dag sbas pa ni/_/bla ma'i bka' yis rgyud kyi don rtogs pa/_/bdag gi khong du dran pa gnas pas bris/_/gang phyir gsung rab rtogs pa mkhas pa dag gi
[\[275a.5\]]nor/_/gal te bla mas bstan pa 'di ni skyon med pa'o/_/gnyug ma'i dgongs pa las skyes legs par byas/_/gang tshe rgyun mi 'chad par dus ring ma bsten na/_/de nyid nyams myong de tshe ji ltar gsal/_/las dang nyon mongs rnam par dag pa'i thabs/_/mtshungs med dgyes pa'i rdo rje'i rnam par
[\[275a.6\]]'grel pa ni/_/bdag gis byas pa'i bsod nams gang thob pa/_/des ni 'gro kun dgyes pa'i rdo rje ldan par shog_/dgyes pa'i rdo rje'i rnam par 'grel ba b+ha ba b+ha dra zhabs kyis mdzad pa rdzogs so//_//rgya gar gyi mkhan po puN+ya kIrti dang /_/zhu chen lo tsA bsod nams rgyal mtshan gyis/_/sgra
[\[275a.7\]]don gnyis dang mi 'gal tsam du bsgyur/_/rnyed dang grags pa'i don du 'di ma yin/_/ma 'ongs dus su gzhan la phan phyir dang /_/rang gi slob ma rnams kyis gsol btab pas/_/gus shing spro ba'i sgo nas 'di bsgyur ba'i/_/dge ba gang thob kun gyi don phyir bsngo//_//