92-1-1a

༄༅། །རྒྱུད་ཕ་པ་བཞུགས་སོ།།

92-1-1b

༄༅༅། །རྒྱ་གར་སྐད་དུ། ཨཱཪྱ་ཨ་བ་ལོ་ཀི་ཏེ་ཤྭ་ར་ནཱ་མ་དྷ་ར་ཎི། བོད་སྐད་དུ།
འཕགས་པ་སྤྱན་རས་གཟིགས་དབང་ཕྱུག་གི་གཟུངས་ཞེས་བྱ་བ། འཕགས་པ་སྤྱན་རས་
གཟིགས་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་སྤྱན་རས་
གཟིགས་དབང་ཕྱུག་བྱམས་པའི་ངང་ལས་སྙིང་རྗེའི་ཤུགས་ཀྱིས་བྱང་ཆུབ་ཀྱི་སེམས་

92-1-2a

༄༅། །རབ་ཏུ་བསྐྱེད་ནས་པདྨ་དང༌། ཉི་མ་དང༌། ཟླ་བའི་གདན་ལ་ཧྲཱིཿའི་འཕྲོ་འདུ་ལས་ཞལ་
གཅིག་པ་ལ་ཕྱག་བཞི་པ། དང་པོ་གཉིས་ཐལ་མོ་སྦྱར་བ། གཡས་འོག་མ་ན་བགྲང་ཕྲེང་མུ་ཏིག་དཀར་
པོ། གཡོན་འོག་མ་ན་པདྨ་དཀར་པོ་བསྣམས་པ། སྐུ་མདོག་དཀར་པོ་ཞབས་རྫོགས་པའི་སྐྱིལ་ཀྲུང་བཅས་
པ། རིན་པོ་ཆེའི་རྒྱན་སྣ་ཚོགས་དང༌། རིན་པོ་ཆེའི་དབུ་རྒྱན་གྱིས་མཛེས་པ། མ་ལྷ་མོ་དྲུག་མ་དང༌། ཡབ་
ནོར་བུ་རིན་པོ་ཆེས་བརྟེན་པ། བྱང་ཆུབ་སེམས་དཔའ་དང༌། སེམས་མ་རབ་ཏུ་མང་པོས་བསྐོར་ཏེ་

92-1-2b

འདི་སྐད་ཅེས་གསུངས་སོ། །རིགས་ཀྱི་བུའམ། རིགས་ཀྱི་བུ་མོས་སྔགས་འདི་ལན་གཅིག་བརྗོད་དམ། དྲན་ཞིང་
ཡིད་ལ་བྱས་སམ། བྲིས་ནས་ལུས་ལ་བཅངས་སམ། མོས་ཤིང་གུས་པར་བྱས་ན། མཚམས་མེད་པ་ལྔ་དང༌།
དེ་དང་ཉེ་བའི་སྡིག་པའི་ལས་ཐམས་ཅད་བྱང་ཞིང༌། ངན་སོང་གསུམ་དང༌། མི་ཁོམ་པ་བརྒྱད་དང༌། སྡུག་བསྔལ་
དང་བཅས་པར་མི་སྐྱེའོ། །མི་དང༌། མི་མ་ཡིན་པ་དང༌། གཅན་གཟན་གྱི་འཇིགས་པ་ཐམས་ཅད་ལས་གྲོལ་བར་འགྱུར་རོ། །ནད་དང་གདོན་ཐམས་ཅད་ལས་ཐར་བར་འགྱུར་རོ། །ཨོཾ་མ་ཎི་པདྨེ་ཧཱུཾ། ཞེས་བརྗོད་པས་འཕགས་པ་
སྤྱན་རས་གཟིགས་ཀྱི་ཞལ་མཐོང་བར་འགྱུར་ཞིང༌། ཚེ་འཕོས་ནས་ཀྱང་བདེ་བ་ཅན་དུ་སྐྱེ་སྟེ། འདི་ལ་ཐེ་ཚོམ་མམ།

92-1-3a

༄༅། །སོམ་ཉིའམ། ཡིད་གཉིས་མ་ཟ་ཞིག །འཕགས་པ་སྤྱན་རས་གཟིགས་དབང་ཕྱུག་གི་གཟུངས་རྫོགས་སོ།།    །།
རྒྱ་གར་སྐད་དུ། པདྨ་མུ་ཀུ་ཊ་ཏནྟྲ་ནཱ་མ། བོད་སྐད་དུ། པདྨ་ཅོད་པན་ཞེས་བྱ་བའི་རྒྱུད། བཅོམ་
ལྡན་འདས་འཇམ་པའི་རྡོ་རྗེ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ལྷའི་
གཞལ་མེད་ཁང་ན་ལོངས་སྤྱོད་རྫོགས་པའི་སྐུར་སངས་རྒྱས་ནས་བྱང་ཆུབ་སེམས་དཔའི་འཁོར་དཔག་ཏུ་མེད་པ་དང་
ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཐུགས་རྗེ་ཆེན་པོའི་སྒོ་ཀུན་ནས་འཕྲོ་བ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ཏེ། འོད་ཟེར་གྱིས་རྣམ་པར་སྣང་མཛད་གང་ཆེན་མཚོའི་ཞིང་གི་རྡུལ་ལ་རེག་པས་རེག་མ་ཐག་ཏུ་

92-1-3b

བསྐལ་པ་བཟང་པོའི་སངས་རྒྱས་སྟོང་རྩ་གཉིས་ལ་མཆོད་ནས་འོད་ཟེར་དེ་བཅོམ་ལྡན་འདས་ཀྱི་དབུའི་གཙུག་ཏོར་དུ་ནུབ་བོ། །ནུབ་མ་ཐག་ཏུ་ཐུགས་རྗེ་ཆེན་པོ་ཕྱག་
སྟོང་སྤྱན་སྟོང་དང་ལྡན་པ། སྐུ་མདོག་གངས་ཀྱི་རྩེ་ལ་ཉི་མ་ཤར་བ་ལྟར་དཀར་བ། ཞལ་བཅུ་གཅིག་གི་རྩ་བའི་ཞལ་དཀར་པོ། སྟེང་གི་ཞལ་སེར་བ། གཡས་ལྗང་
གུ༑ གཡོན་དམར་བ། སྟེང་གི་གསུམ་ནག་པོ། བཅོམ་ལྡན་འདས་ཀྱི་དབུ་ནི། བྱི་རུ་བཅག་པ་ལྟ་བུར་གྱུར་ཏེ་འཛུམ་པ་མཛད་ནས་ཐུགས་རྗེ་ཆེན་པོའི་བདག་པོ་
འཕགས་པ་སྤྱན་རས་གཟིགས་དབང་ཕྱུག་ལ་གཟིགས་སོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཐལ་མོ་སྦྱར་ཏེ་
བཅོམ་ལྡན་འདས་ལ་གསོལ་པ། སྐུ་དང་སྔགས་དང་ལས་རྣམས་དང༌། །ཁྱད་པར་ཆོ་ག་བསྟན་པར་གྱིས། །ཞེས་གསོལ་བ་བཏབ་ནས་བཅོམ་ལྡན་འདས་
ཀྱིས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ། །ཞེས་བྱ་བ་བྱིན་ནས་བཀའ་སྩལ་པ། སྐུ་ནི་རྣམ་པ་འདི་ལྟ་སྟེ། །ཐུགས་རྗེ་
དག་པས་ཆུ་ཤེལ་ཏེ། །མཉམ་པར་བཞེངས་པས་འགྲོ་དོན་མཛད། །ཆུ་ཤེལ་མདོག་འདྲ་ཞལ་གསུམ་དཀར། །ལྗང་གུའི་མདོག་ཅན་ནག་པོ་ཆེ། །སེར་པོ་དེ་བཞིན་

92-1-4a

༄༅། །བཅོམ་ལྡན་དམར། །དྲང་སྲོང་དག་ཏུ་རི་དྭགས་བརྒྱན། །ཞི་བ་འཛུམ་དང་བཞད་པ་དང༌། །ཁྲོས་པའི་ཞལ་མངའ་སྤྱན་གསུམ་མཛེས། །བཅུ་པ་
སེམས་དཔའི་རྟགས་ཅན་ཏེ། །བཅུ་གཅིག་བཅོམ་ལྡན་འདས་ཀྱི་བདག །ཡོན་ཏན་ནོར་བུ་མུ་ཏིག་ཕྲེང༌། །འཕྲིན་ལས་སྣ་ཚོགས་སྨད་དཀྲིས་པ། །དང་པོའི་ཕྱག་ནི་ཐལ་
སྦྱར་ཏེ། །གཡས་པ་རིན་ཆེན་ཕྲེང་བ་འཛིན། །གཡོན་པ་དྲི་མེད་པདྨ་འཛིན། །གཡས་པ་མཆོག་སྦྱིན་མཛད་པའོ། །གཡོན་པ་རིལ་བ་སྤྱི་བླུགས་ཏེ། །གཡས་པ་འཁོར་ལོ་
རབ་ཏུ་འཛིན། །གཡོན་པ་ན་ནི་མདའ་གཞུ་སྟེ། །ལྷག་མ་མཆོག་སྦྱིན་སྤྱན་ལྡན་ནོ། །དེ་ནས་ཡང་བཅོམ་ལྡན་འདས་ཀྱིས་འཛུམ་པ་མཛད་དེ་ཅོད་པན་གཉིས་ནས་རིན་
པོ་ཆེ་རབ་ཏུ་འཕྲོ་བ་དང༌། བཅོམ་ལྡན་འདས་ལ་སངས་རྒྱས་ཐམས་ཅད་ཀྱི་བྱིན་གྱི་རླབས་ལས་བྱུང་བའི་པདྨའི་སྟེང་དུ་རིགས་ལྔ་བྱུང་བ་ནི། འདི་ལྟ་སྟེ། རྣམ་པར་
སྣང་མཛད་དང༌། རིན་ཆེན་འབྱུང་ལྡན་དང༌། སྣང་བ་མཐའ་ཡས་དང༌། དོན་ཡོད་གྲུབ་པ་དང༌། མི་བསྐྱོད་པའོ། །ཁང་བུ་བརྩེགས་པའི་རིན་པོ་ཆེ་དེའི་ནང་དུ་སེངྒེ་
དང༌། རྟ་དང༌། རྨ་བྱ་དང༌། ནམ་མཁའ་ལྡིང་དང༌། གླང་པོ་ཆེའོ། །དེ་དག་ནི། ཅོད་པན་ལས་བྱུང་བའོ། །ཡང༌། ཡུམ་ནི་སྐུ་མདོག་སྔོན་མོ་སྟེ། པདྨ་ལས་བྱུང་པདྨའི་

92-1-4b

སྟེང༌། །ཚད་མེད་བཞི་སྟེ་ཕྱག་བཞིས་མཛེས། །སེམས་དཔའི་རྒྱན་དང་ལྡན་པ་ཡི། །མཉམ་པ་ཡི་ནི་སྐྱིལ་ཀྲུང་བཅས། །ཡབ་ནི་སྐུ་མདོག་སེར་པོ་སྟེ། །པདྨ་ལས་བྱུང་པདྨའི་
སྟེང༌། །ཐལ་སྦྱར་ནོར་བུའི་བགྲང་ཕྲེང་འཛིན། །རྒྱན་རྣམས་ཡོངས་སུ་འཛིན་པའོ། །ཡང་ན་འོད་ཟེར་རབ་བཀྱེ་སྟེ། །ཟླ་བ་ཉི་མ་ལས་བྱུང་བའི། །ཉི་མའི་མདོག་ཅན་ཉི་མ་
ནི༑ ༑གཞོན་ནུ་ཨུཏྤལ་མཆོག་སྦྱིན་མཛད། །ཟླ་བ་ལས་སྐྱེས་ནམ་མཁའི་མདོག །ཅུང་ཞིག་ཁྲོས་པ་རྡོ་རྗེ་ཅན། །དཀར་པོ་གངས་ལྟར་དཀར་བ་སྟེ། །ཉི་ཟླའི་སྟེང་ན་པདྨ་
འཛིན། །དྲག་པོ་གཉིས་དང་ཧྲཱི་ཡིག་ལས། །གཉིས་མེད་ཚུལ་གྱིས་འབྲས་བུར་རྫོགས། །ཧ་ཡ་གྲི་བས་ཁམས་གསུམ་སྡུད། །ཁྲོ་གཉེར་ཅན་གྱིས་འཕྲིན་ལས་མཛད། །
གཤིན་རྗེ་གཤེད་པོ་གཏེར་འཛིན་ཅིང༌། །ཁམས་གསུམ་རྣམ་རྒྱལ་བདུད་སྡེ་འཇོམས། །འཁོར་ལོ་དཀར་པོ་དགེ་བའི་སྟེང༌། །གྲུ་བཞི་སྒོ་བཞི་རྟ་བབས་བཅས། །དང་
པོར་དཀོན་མཆོག་རབ་དད་ཅིང༌། །ཚད་མད་བཞི་ནི་ཡོངས་སུ་རྫོགས། །བྱང་ཆུབ་ཡན་ལག་རྫོགས་པ་དང༌། །ཆོས་ཀྱི་རང་བཞིན་སྟོང་ཉིད་དོ། །གླེང་གཞི་དང༌། སྐུ་
བསྟན་པའི་ལེའུ་སྟེ་དང་པོའོ།།    །།དེ་ནས་གསང་སྔགས་བསྟན་པའི་ཕྱིར་བཅོམ་ལྡན་འདས་ཀྱིས་རྣམ་པར་སྣང་མཛད་གང་ཆེན་མཚོའི་ཞིང་ཁམས་

92-1-5a

༄༅། །ཐམས་ཅད་དུ་འོད་བཀྱེ་ནས་གཙུག་ཏུ་ནུབ་པར་གྱུར་ཏོ། །དེ་ནས་ཡང་གསུངས་པ། ཨོཾ་ཧཱུཾ་ཏྲཱཾ་ཧྲཱིཿཡཱཿ། ན་ནོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་
ར་བཻ་རོ་ཙ་ནཱ་ཡ། བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ་ཨརྷ་ཏེ། སམྱཀྶཾ་བུདྡྷཱ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷད་བྷྱཿ། སམྱཀྶཾ་བུདྡྷེ་བྷྱཿ། ནཱ་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་ས་ཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨིཊྚེ་ཝ་ཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མེ་ཝ་རེ། ཨི་
ལི་མི་ལི། ཙི་ཏི་ཛྭ་ལ་མ་པ་ན་ཡ་སྭཱཧཱ། སྔགས་འདི་རྣམས་ཁ་ཏོན་བྱེད་པའི་རིགས་ཀྱི་བུའམ། རིགས་ཀྱི་བུ་མོས་ལན་གཅིག་བརྗོད་དམ། དྲན་ཞིང་ཡིད་ལ་བྱས་
སམ༑ ལུས་ལ་བཅངས་ན། མཚམས་མེད་པ་ལྔ་དང༌། དེ་དང་ཉེ་བའི་སྡིག་པའི་ལས་འབྱང་ཞིང་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་
སུ་མི་སྐྱེ་ཞིང༌། མི་ཁོམ་པ་བརྒྱད་དུ་སྡུག་བསྔལ་དང་བཅས་པར་མི་འགྱུར་རོ། །གཅན་གཟན་དང༌། སྲིན་པོ་དང༌། མི་མ་ཡིན་པ་དང༌། ནད་དང༌། འཇིགས་པ་ཐམས་
ཅད་ལས་ཐར་བར་འགྱུར་རོ། །ཨོཾ་རཀྵ་རཀྵ་ཞེས་པས་ཀྱང་བསྲུང་བར་བྱའོ། །ཨོཾ་ཨ་ཀཱ་རོ་མུ་ཁཾ་སརྦྦ་དྷརྨཱ་ཎཾ། ཨཱ་དྱ་ནུཏྤནྣ་ཏྭཏ་ཞེས་པས་གཏོར་མའི་ཆུས་ཡི་དྭགས་

92-1-5b

ལ་མཆོད་པར་བྱ་སྟེ། ཨོཾ་ཨཱཿཧཱུཾ་ཞེས་བས་སོ། །དེ་རྣམས་སྲུང་བའི་སྔགས་སོ། །ཨོཾ་མ་ཎི་པདྨེ་ཧཱུཾ། ཞེས་པས་སོ། །འདིས་ནི། རིགས་གསུམ་གྱི་བདག་པོར་འགྱུར་ཏེ།
དེའི་ཕན་ཡོན་ནི། འདིའོ། །ཆོས་ཀྱི་སྐུ་དང་གཟུགས་ཀྱི་སྐུའི་ཐུགས་རྗེ་ཆེན་པོ་མཐོང་བར་འགྱུར་རོ། །ཨོཾ་ན་མཿསརྦ་ཏ་ཐཱ་ག་ཏཱ་དྷུ་པེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་
ཡེ་ཧཱུཾ། ཨོཾ་ན་མཿསརྦ་ཏ་ཐཱ་ག་ཏཱ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་ན་མཿསརྦ་ཏ་ཐཱ་ག་ཏ་ཨཱ་ལོ་ཀེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་ན་མཿ
སརྦ་ཏ་ཐཱ་ག་ཏ་གནྡྷེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་ན་མཿསརྦ་ཏ་ཐཱ་ག་ཏ་ནཻ་ཝི་དྱ་པཱུ་ཛེ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་ན་མཿསརྦ་ཏ་ཐཱ་ག་ཏ་
ཤཔྟ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་ན་མཿསརྦ་ཏ་ཐཱ་ག་ཏ་མཎྜ་ལ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། དེ་ནས་མཆོད་པས་ཡང་དག་མཆོད། །
སྟོང་ཉིད་ཡེ་ཤེས་ལས་བྱུང་བའི། །ཐབས་དང་ཤེས་རབ་གཉིས་ལྡན་པའི། །ཧྲཱིཿཡིག་དཀར་པོ་ཡང་དག་ལྡན། །སྔགས་ཀྱི་ལེའུ་སྟེ་གཉིས་པའོ།།    །།
ལས་དང་ཆོ་ག་བསྟན་པའི་ཕྱིར། །དང་པོ་ཞི་བའི་ལས་བསྒྲུབས་ན། །ཡིད་དུ་འོང་བའི་གནས་དག་ཏུ། །དཀར་པོ་དང་པོ་གསལ་དུས་སུ། །དྲི་ཞིམ་ཆུ་ཡིས་ལེགས་

92-1-6a

༄༅། །བྱུགས་ཏེ། །མེ་ཏོག་དཀར་པོ་བཀྲམ་བྱས་ནས། །ཁྲུས་དང་ཁ་ཟས་ཕྱོགས་མཐུན་པའི། །བདེ་བའི་སྟན་ལ་ཉེར་འདུག་སྟེ། །བུམ་པ་
དཀར་པོ་ཙནྡན་དཀར། །དྲིས་བཀང་གོས་ཀྱིས་ལེགས་པར་དཀྲི། །མཎྜལ་དབུས་སུ་ལེགས་པར་གཞག །ཧྲཱིཿལས་བྱུང་བའི་སེམས་དཔའི་སྐུ། །ཞལ་གཅིག་
ཕྱག་གཉིས་སྐུ་མདོག་དཀར། །རྒྱན་རྣམས་རྫོགས་པ་པདྨ་བསྣམས། །ཟླ་བའི་གདན་ལ་ལེགས་བཞུགས་པ། །ཧྲཱིཿལས་འོད་ཟེར་འཕྲོ་བ་བསྒོམ། །ཕྱག་སྟོང་
སྤྱན་ཡང་དེ་བཞིན་ཏེ། །རྒྱས་པའི་སྐུ་ནི་མདུན་བསམས་ནས། །ཧྲཱིཿཡི་འཕྲོ་འདུ་གསལ་བ་ནི། །བཟླས་པ་རབ་ཏུ་གསལ་བ་སྟེ། །གསང་སྔགས་འདི་ནི་བརྗོད་
པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་ས་གཱ་ར་བཻ་རོ་ཙ་ན་ཡ། བྱཱུ་ཧ་རཱ་ཛ་ཡ། ཏ་ཐཱ་ག་ཏ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷད་
བྷྱཿ། སམྱཀྶཾ་བུདྡྷཱ་བྷྱཿ། ན་མ་ཨཱཪྱ་ཨ་བ་ལེ་ཀི་ཏེ་ཤྭ་རཱ་ཡ། བོདྷི་སཏྭཱ་ཡ། མ་ཧཱ་སཏྭ་ཡ། མ་ཧཱ་ཀ་རུ་ཎི་ཀཱ་ཡ། ཨ་མི་ཏ་བྷ་ཡ་ཆེ་གེ་མོ་ཤཱནྟིཾ་ཀུ་རུ་སྭཱཧཱ། ཞེས་བཟླས་
པར་བྱའོ། །བྲུཾ། རྣམ་པར་སྣང་མཛད་བུམ་པའི་ཆུས། །གང་དག་ལེགས་པར་ཁྲུས་བྱེད་པ། །དྲི་མ་ཐམས་ཅད་ཡོངས་དག་ནས། །འབྲས་བུ་བདེ་བ་དེ་ཐོབ་འགྱུར། །

92-1-6b

འཇིགས་པ་ཀུན་ལས་རྣམ་གྲོལ་ནས། །མྱུར་དུ་ཆུ་སྐྱེས་མཐོང་བར་འགྱུར། །དེ་ནས་རྒྱས་པ་སྒྲུབ་འདོད་ན། །ནགས་ཚལ་ཤིན་ཏུ་མཐོ་བར་ནི། །དྲི་ཞིམ་ཆུ་ཡིས་ལེགས་
བྱུགས་ལ། །འབྲས་བུར་བཅས་པའི་མེ་ཏོག་དགྲམ། །རྒྱན་རྣམས་ཡོངས་སུ་བཏགས་ནས་ནི། །བདེ་བའི་སྟན་ལ་ཉེར་འདུག་སྟེ། །རིན་ཆེན་སྣ་ལྔ་འབྲུ་སྣར་བཅས། །རིན་
ཆེན་ག་འུར་བླུག་པར་བྱ། །མཎྜལ་དབུས་སུ་ལེགས་པར་གཞག །ཧྲཱིཿལས་བྱུང་བའི་སེམས་དཔའི་སྐུ། །ཞལ་གཅིག་ཕྱག་གཉིས་སྐུ་མདོག་སེར། །རྒྱན་རྣམས་རྫོགས་
པ་པདྨ་བསྣམས། །ཕྱག་སྟོང་སྤྱན་ཡང་དེ་བཞིན་ཏེ། །རྒྱས་པའི་སྐུ་ནི་མདུན་བསམས་ནས། །མཆོད་པ་ལྔ་ཡིས་ཡང་དག་མཆོད། །ཧྲཱིཿཡི་འཕྲོ་འདུ་གསལ་བར་
བཟླས༑ ༑ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་ས་ག་ར་བཻ་རོ་ཙ་ན་ཡ། བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷ་ད་བྷྱཿ།
སམྱཀྶཾ་བྷུདྡྷེ་བྷྱཿ། ན་མཿཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། རཏྣ་ཀུ་ན་པུཥྚིཾ་ཀུ་རུ་སྭཱ་ཧཱ། བང་མཛོད་སྟོང་པའི་ཐོག་བཞག་
ན༑ ༑འབྲུ་ཡིས་ཡོངས་སུ་ཁེངས་པར་འགྱུར། །དེ་ནས་དབང་གི་ལས་བྱེད་ན། །སྡུད་པར་བྱེད་ན་ཆུ་ཀླུང་འགྲམ། །པ་ལ་ཤ་དང་ཨ་ཤྭཏྠ། །མེ་ཏོག་དམར་པོའི་རིལ་བུ་

92-1-7a

༄༅། །བྱས༑ ༑བསེ་གབ་དམར་པོའི་ནང་དུ་གཞུག །མེ་ཏོག་དམར་པོས་རབ་ཏུ་མཆོད། །ཧྲཱིཿཡིག་ལས་བྱུང་སྒྲོལ་མའི་སྐུ། །ལྗང་གུ་ཕྱག་ན་
ལྕགས་ཀྱུ་འཛིན། །ཕྱག་སྟོང་སྤྱན་ཡང་དེ་བཞིན་ཏེ། །རྒྱས་པའི་སྐུ་ནི་མདུན་བསམས་ནས། །མཆོད་པ་ལྔ་ཡིས་མཆོད་བྱས་ཏེ། །ཧྲཱིཿཡི་འཕྲོ་འདུ་གསལ་བར་
བཟླས༑ ༑ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་ས་ག་ར་བཻ་རོ་ཙ་ནཱ་ཡ། བྱཱུ་ཧ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ། སམྱཀྶཾ་བྷུདྡྷེ་བྷྱཿ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷད་
བྷྱཿ། སམྱཀྶཾ་བྷུདྡྷེ་བྷྱཿ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཨ་མོ་གྷ་བྷསྨི་ཀུ་རུ། ཨོཾ་ཏཱ་རེ་ཏུཏྟཱ་རེ་ཏུ་རེ་ཨ་མོ་གྷ་བྷསྨི་
ཀུ་རུ་སྭཱ་ཧཱ། རྫས་ཀྱི་ལྡེ་གུས་ལུས་བྱུགས་ན། །བྱུགས་པ་དེ་ཡིས་ཁུགས་པར་འགྱུར། །དེ་ནས་འཕྲིན་ལས་བྱེད་འདོད་ན། །དུར་ཁྲོད་ཤིང་གཅིག་དག་ཏུ་ནི། །
བ་ཡི་ལྕི་བས་ལེགས་བྱུགས་ནས། །མེ་ཏོག་སྔོན་པོ་ནིམ་པ་ཡི། །སྤོས་ཀྱི་ཚོམ་བུ་ལྔ་སྟེང་དགྲམ། །བྱང་ཆུབ་འདུག་སྟེ་ལས་འདི་བརྩམ། །གཅན་གཟན་སྟེང་དུ་ཆུ་
ཤེལ་ཏེ༑ ༑ཧྲཱིཿཡི་ཡི་གེ་ལས་བྱུང་བའི། །མདོག་དཀར་རལ་པའི་ཐོར་ཚུགས་ཅན། །ཞལ་གཅིག་སྤྱན་ནི་གསུམ་པ་སྟེ། །རི་དྭགས་པགས་པ་འཛིན་པ་ཡི། །དྲང་

92-1-7b

སྲོང་ཁྲོས་པའི་ཆ་བྱད་ཅན། །ཕྱག་བཞི་དང་པོ་མཆོག་སྦྱིན་པ། །གཡོན་པ་པད་སྟེང་རལ་གྲི་ཅན། །གཡས་པ་ལྟོས་འགྲོས་བརྒྱན་པའི་མདུང༌། །རྩེ་གསུམ་དཀར་པོས་བརྒྱན་
པའོ༑ ༑གཡོན་ན་ཐོད་པ་དཀར་པོ་སྟེ། །དྲི་ཞིམ་མེ་ཏོག་དག་གིས་བཀང༌། །རྒྱལ་པོ་ཆེན་པོ་རོལ་པ་ལྟར། །ཅུང་ཞིག་ཟུར་གྱིས་གཟིགས་པའོ། །ཕྱག་སྟོང་སྤྱན་ཡང་དེ་
བཞིན་ཏེ། །བསྐལ་པ་བཟང་པོའི་སངས་རྒྱས་སྟོང༌། །པདྨའི་གདན་ལ་ལེགས་ཞུགས་པའི། །རྒྱས་པའི་སྐུ་ནི་ལེགས་བསམས་ནས། །ཧྲཱིཿཡི་འཕྲོ་འདུ་ལས་བྱུང་
བའི༑ ༑གསང་སྔགས་རྒྱལ་པོ་བཟླས་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་རཱ་ཡ། བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བྷུདྡྷཱ་ཡ།
ན་མཿསརྦ་ཏ་ཐཱ་ག་ཏེ་བྷྱཿ། ཨརྷད་བྷྱཿ། སམྱཀྶཾ་བྷུདྡྷེ་བྷྱཿ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་ཀ་ཊེ་
ནི་ཀ་ཊེ། ཀ་ཊ་ཀ་ཊ་ཀ་རོ་ཊེ་ཀ་རོ་ཊ་བཱི་ཪྱེ་སྭཱ་ཧཱ། ཨོཾ་ཀརྨ་ཨ་མོ་གྷ་བི་བཛྲ་སིཾ་ཧ་ན་དི་ཧཱུཾ་ཕཊ། དྲིའམ་བྱུག་པ་དག་ལ་ནི། །བཏབ་པ་ལུས་ལ་བྱུག་པར་བྱ། །མེ་ཏོག་སྔོན་པོ་
མགོ་ལ་གཞག །མཎྜལ་ཆུ་ཡིས་ལུས་ལ་བྱུག །ཉི་ཤུ་རྩ་ལྔ་བཟླས་ན་ནི། །ལས་རྣམས་ཐམས་ཅད་འགྲུབ་པར་འགྱུར། །དེ་ནས་བཞི་ག་སྒྲུབ་འདོད་ན། །བཀྲ་ཤིས་དུས་

92-1-8a

༄༅། །སུ་རྫོགས་དུས་སུ། །རི་བོ་ཡིད་འོང་གནས་དག་ཏུ། །ས་གཞི་ཆག་ཆག་ལེགས་བཏབ་སྟེ། །མཎྜལ་ལེགས་བྱས་མེ་ཏོག་ནི། །དྲི་ཞིམ་དཀར་པོས་
ཡོངས་གཏོར་ཏེ། །གཙང་ཞིང་དག་པའི་རྫས་རྣམས་དགྲམ། །གཙང་མ་བྲམ་ཟེ་བྱས་ཏེ་གཞག །ཁྲུས་དང་ཀུ་ཤའི་སྟེང་གནས་ཏེ། །ཧྲཱིཿལས་བྱུང་བའི་ཆུ་སྐྱེས་སྟེང༌།།
ཆུ་སྐྱེས་མདོག་འདྲ་ཞལ་གསུམ་ཡང༌། །འཛུམ་ཞིང་ཞི་བའི་ཆ་བྱད་ཅན། །ལྗང་གུ་བཞད་པའི་ཞལ་གསུམ་པ། །ནག་པོ་ཁྲོས་པ་དམར་སེར་སྐྲ། །སེར་པོའི་ཞལ་
ནི་འཛུམ་པ་སྟེ། །དམར་པོ་བཅོམ་ལྡན་འདས་ཀྱི་དབུ། །རི་དྭགས་པགས་པས་སྟོད་གཡོགས་ཤིང༌། །སྣ་ཚོགས་ཤམ་ཐབས་མནབས་པ་ཡི། །ཞབས་གཉིས་
ཕྱག་དྲུག་མཉམ་པར་བཞེངས། །གཡས་གཡོན་དང་པོ་ཐལ་མོ་སྦྱར། །བར་མ་བགྲང་ཕྲེང་པདྨ་བསྣམས། །ཐ་མ་མཆོག་སྦྱིན་སྤྱི་བླུགས་འཛིན། །བུམ་པ་རྣམ་སྣང་
ལྷ་མོ་ནི༑ ༑ལཱ་སྱེ་མ་ལེ་གིརྟི་སྟེ། །ནིརྟི་ནང་གི་ལྷ་མོ་དག །ཟླ་བའི་གདན་ལ་ལེགས་པར་བཞུགས། །ཧྲཱིཿཡི་ཡི་གེ་ལས་བྱུང་བའི། །གསང་སྔགས་རྒྱལ་པོ་བཟླས་
པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ནཱ་ཡ། བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷད་

92-1-8b

བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨཊྚེ་ཊེ་ཝཊྚེ་ཊེ།
ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་རེ། ཨི་ལི་མི་ལི་ཙི་ཏི་ཛྭ་ལ་མ་པ་ན་ཡ་སྭཱ་ཧཱ། བུམ་པའི་ཆུ་ལ་ལེགས་བསྒྲུབས་ནས། །ལུས་ལ་བྱུགས་ན་འགྲུབ་པར་
འགྱུར༑ ཆོ་གས་སྒྲུབ་པའི་ལེའུ་སྟེ་གསུམ་པའོ།།    །།དེ་ནས་ཐབས་ཀྱི་རིམ་པ་ནི། གྲོ་གའམ་རས་སམ་ཤིང་ཤུན་ལ། །ར་ཡི་འོ་མས་བྲིས་པ་
ཡི༑ ༑ཚོམ་བུ་ལྔ་ཡི་འཁོར་ལོ་ལ། །དབུས་སུ་སྐུ་ཡི་ས་བོན་ཏེ། །ལྔ་པ་ཡི་ནི་ལྔ་པ་སྟེ། །ཤར་དུ་དེ་ཡང་བྲི་བར་བྱ། །བཞི་པའི་ལྔ་པས་དབུས་སུ་མཚན། །ལྷོ་རུ་དེ་ནི་ཡང་
དག་དགོད། །ལྔ་པའི་དང་པོ་བཞི་པའི་གསུམ། །ནུབ་ཏུ་དེ་ནི་ཡང་དག་དགོད། །ལྔ་པ་ཡི་ནི་ལྔ་པ་ལ། །ཨེ་ཡི་རྣམ་པར་སྦྱར་བ་སྟེ། །བྱང་དུ་དེ་ནི་ཡང་དག་དགོད། །དབུས་
སུ་ཐུགས་ཀྱི་ས་བོན་ཏེ། །ཤཱནྟིཾ་ཀུ་རུ་མཚམས་སུའོ། །སྭཱ་ཧཱ་དབུས་སུ་དགོད་པར་བྱ། །དེ་ལྟར་འཁོར་ལོ་གསལ་བཀོད་ནས། །དངུལ་ལམ་དཀར་པོའི་གའུར་གཞུག །
ཐམས་ཅད་ལས་ཀུན་ཞི་བར་འགྱུར། །ཡུང་བའི་ཆུ་ཡིས་བྲིས་པ་ཡི། །པུཥྚིཾ་ཀུ་རུ་མཚམས་སུའོ། །ཁམ་ཕོར་སེར་པོར་ལེགས་པར་གཞུག །རྒྱས་པའི་ལས་རྣམས་

92-1-9a

༄༅། །འགྲུབ་པར་འགྱུར། །པ་ལ་ཤ་ཡིས་ལེགས་པར་བྲིས། །བ་ཤཾ་ཀུ་རུ་མཚམས་སུ་དགོད། །ཁམ་ཕོར་དམར་པོར་ལེགས་པར་གཞུག །དབང་
གི་ལས་རྣམས་འགྲུབ་པར་འགྱུར། །ནིམ་པའི་ཆུ་ཡིས་ལེགས་པར་བྲིས། །མཱ་ར་ཡ་ནི་མཚམས་སུ་དགོད། །ལྕགས་སམ་ཐོད་པར་
ཡང་དག་གཞུག །འཕྲིན་ལས་ཐམས་ཅད་འགྲུབ་པར་འགྱུར། །ཙནྡན་དཀར་པོ་དྲི་ཞིམ་ཞིང༌། །ཞི་བས་དེ་ནི་མེ་ལ་བསྲེག །འབྲས་བུ་མངར་དང་བཅས་པའི་ཤིང༌།།
རྒྱས་པས་དེ་ནི་མེ་ལ་བསྲེག །དབང་ནི་པ་ལ་ཤ་ཡི་ཤིང༌། །དེ་ལ་བསྲེགས་ན་ཁུགས་པར་འགྱུར། །ནིམ་པའི་ཤིང་ལ་ཚར་གཅད་པའི། །བསྲེགས་པས་འཕྲིན་
ལས་འགྲུབ་པར་འགྱུར། །འཁོར་ལོའི་ལེའུ་སྟེ་བཞི་པའོ།།    །།དེ་ནས་ལས་ཀྱི་རིམ་པ་ནི། །དུར་བའི་རྩ་དང་འབྲས་ཀྱི་འདབ། །ཏིལ་དང་
ཡུངས་ཀར་ཅི་ཙེ་ལ། །གསང་སྔགས་བཟླས་ནས་གྲུབ་པ་ནི། །ད་ལིའི་ཤིང་ལ་ལེགས་བསྲེགས་ནས། །ཐམས་ཅད་རབ་ཏུ་ཞི་བར་འགྱུར། །ཀུ་ཤ་སྟར་བུ་ཤུག་འབྲུམ་
དང༌། །སྟག་པའི་མེ་ཏོག་དམར་པོ་དང༌། །གསང་སྔགས་བཟླས་པ་རབ་བྱས་ནས། །ཙནྡན་ཤིང་ལ་ལེགས་བསྲེགས་ནས། །རྒྱས་པར་བྱ་བའི་ལས་འགྲུབ་

92-1-9b

ཅིང༌། །ནུས་པ་མཆོག་ནི་ཐོབ་པར་འགྱུར། །པ་ལ་ཤ་ཡི་ཤིང་དག་དང༌། །ཁྲེ་དང་ཅི་ཙེ་མོ་སྲན་ལ། །གསང་སྔགས་བཟླས་པ་རབ་བྱས་ཏེ། །པདྨ་ཀ་ཡི་ཤིང་ལ་
བསྲེགས། །ནུས་པ་མཆོག་ནི་ཐོབ་པར་འགྱུར། །ཐམས་ཅད་དབང་དུ་འདུས་པར་འགྱུར། །གྲོ་དང་སོ་བ་འབྲས་དང་ནི། །བྲ་བོ་མོན་སྲན་ཏིལ་ནག་པོ། །གསང་སྔགས་
རབ་ཏུ་བཟླས་བྱས་ཏེ། །ཁ་ཏི་ར་ཡི་ཤིང་ལ་བསྲེག །ནུས་དང་ལྡན་ཏེ་ལས་རྣམས་ནི། །མྱུར་བ་ཉིད་དུ་འགྲུབ་པར་འགྱུར། །པྲ་ཧ་ཁ་ཚའི་ཤིང་དག་ལ། །ལོ་མ་
འབྲས་བུར་བཅས་པ་དང༌། །རྡོ་རྗེའི་ཤིང་ལ་སྔགས་བཟླས་ནས། །མྱ་ངན་འཚང་གི་ཤིང་ལ་བསྲེག །ནུས་པ་ཐོབ་ནས་མྱུར་དུ་ནི། །མི་རྣམས་ཐམས་ཅད་དབང་
དུ་སྡུད༑ ༑ལྡོང་རོས་པདྨའི་རྩ་བ་ལ། །མུ་ལ་པ་ཏྲའི་ཤིང་དག་ལ། །གསང་སྔགས་རབ་ཏུ་བཟླས་བྱས་ནས། །ཨ་རུ་ར་ཡི་ཤིང་ལ་བསྲེག །འཁོར་ལོའི་འོག་ཏུ་
བཅུག་པ་ཡིས། །རྒྱལ་པོ་དབང་དུ་བྱེད་པར་འགྱུར། །པ་ལ་ཤ་ཡི་ཤིང་དག་དང༌། །ཀཱ་ར་བི་རའི་འབྲས་དག་ལ། །གསང་སྔགས་རབ་ཏུ་བཟླས་བྱས་ནས། །འཛམ་བུའི་
ཤིང་ལ་རབ་བསྲེགས་ནས། །རལ་གྲི་འོག་ཏུ་བཅུག་ན་ནི། །ཡུལ་དབང་ཡང་ནི་དབང་དུ་འགྱུར། །ཚེ་རབས་བརྒྱ་རུ་ལོན་པའི་རུས། །མཚོན་གྱིས་བསྣུན་པའི་རུས་པ་

92-1-10a

༄༅། །དག །གསང་སྔགས་རབ་ཏུ་བཟླས་བྱས་ནས། །སྐྱེར་པའི་མེ་ལ་རབ་བསྲེགས་ཏེ། །ལྕགས་ཀྱུའི་འོག་ཏུ་རབ་བཅུག་ན། །གླང་པོ་དབང་དུ་
འགྱུར་བར་བྱེད། །བ་ལེ་ཏ་དང་ཏ་ལེ་ཤ། །ཁ་ཏི་ར་དང་དྷ་ཏི་མ། །དུར་ཁྲོད་ཤིང་ལ་རབ་བསྲེགས་ན། །སྟག་ལ་སོགས་པ་དབང་དུ་འདུ། །ནས་དང་འབྲས་དང་
སོ་བ་དང༌། །སྨན་དང་རིན་ཆེན་སྣ་ཚོགས་ཀྱིས། །མཎྜལ་ཟླུམ་པོ་ལེགས་བྱས་ཏེ། །རྒྱན་རྣམས་རྫོགས་པའི་སངས་རྒྱས་ནི། །པདྨ་ཆུ་ཤེལ་ལས་སྐྱེས་པའི། །
ཆུ་ཤེལ་མདོག་ཅན་འཛུམ་དང་བཅས། །རྡོ་རྗེ་སྐྱིལ་མོ་ཀྲུང་བཅས་བཞུགས། །ཀུ་ཤའི་སྟན་ལ་ཤར་དུ་འདུག །པདྨའི་ཕྱག་རྒྱ་བཅས་པ་ཡིས། །བྱམས་
པའི་སེམས་ཀྱིས་དབུལ་བར་བྱའོ། །ནད་དང་རིམས་དང་འབྲུམ་བུ་དང༌། །ཤུ་བ་གཡན་པ་མེ་དཔལ་དང༌། །ནད་དང་གདོན་ནི་ཐམས་ཅད་བཟློག །མཚམས་
མེད་ལྔ་དང་མི་དགེ་བའི། །འབྲས་བུ་སྡུག་བསྔལ་ཐམས་ཅད་བཟློག །མེའི་ལས་ཀྱི་ལེའུ་སྟེ་ལྔ་པའོ།།    །།དེ་ནས་རྒྱལ་པོའི་འཇིགས་པ་ལ།།
མཎྜལ་དཀར་པོ་ལེགས་བྱས་ལ། །ཙནྡན་དཀར་པོའི་དྲིས་བསྒོས་ཏེ། །མཆོད་ཡོན་མེ་ཏོག་དཀར་པོ་དང༌། །ཅི་འབྱོར་པ་ཡིས་མཆོད་པ་ཡིས། །རྒྱལ་པོ་ལྟ་

92-1-10b

བུའི་གཟུགས་ལ་མཆོད། །སྡིག་པ་ཐམས་ཅད་དེ་མདུན་དུ། །བཤགས་ནས་མྱུར་དུ་སྐྱབས་སུ་འགྲོ། །གྲོ་ག་དག་གམ་ཤིང་ཤུན་ལ། །རྒྱལ་པོ་དག་གི་གཟུགས་བྱས་
ཏེ༑ ༑ཡིག་འབྲུ་ལྔ་ཡིས་བཏབ་པ་ཡིས། །ཚོན་སྣ་ལྔ་ཡིས་རབ་ཏུ་བཅིང༌། །བྱམས་པའི་སེམས་ཀྱིས་ཆུ་བོ་ལ། །བཀུར་ན་རྒྱལ་པོའི་ཆད་ལས་ཐར། །ཨོཾ་ཧཱུཾ་ཏྲཱཾ་ཧྲཱིཿཨཱཿཤོ་
ན་ཧ་རི་མ་ཀ་ཏོ། ས་ར་ས་ར་ཀ་ར་ཀ་ར་སྭཱ་ཧཱ། གཅན་གཟན་འཇིགས་པ་འོངས་པའི་ཚེ། །མཎྜལ་དཀར་པོ་ལེགས་བྱས་ལ། །མེ་ཏོག་དཀར་པོས་རབ་ཏུ་གཏོར། །མཆོད་
པ་ལྔ་ཡིས་རྒྱལ་པོ་མཆོད། །སྡིག་བཤགས་མྱུར་དུ་སྐྱབས་སུ་འགྲོ། །འབྲུ་སྣ་ལྔ་དང་རིན་ཆེན་ལྔ། །ཚོན་སྣ་ལྔ་ཡི་ཕུར་མ་ལྔ། །བྱས་པ་ལུས་ལ་བཏགས་པ་ལ། །
གཅན་གཟན་འཇིགས་པ་ཐམས་ཅད་ལས། །མྱུར་བ་ཉིད་དུ་གྲོལ་བར་འགྱུར། །ཨོཾ་ཨཱཿཧཱུཾ་ཏྲིཾ་ཧྲཱིཿཤོ་ཤ་ན་ཧ་རི་ཧ་ཏིརྨ་ཀ་རོ་ས་ར་ས་ར་ཀ་ར་ཀ་ར་སྭཱ་ཧཱ། ཆོམ་རྐུན་དག་
གིས་འཇིགས་པ་ལ། །མེ་ཏོག་སྔོན་པོ་རྡོ་རྗེ་ཅན། །མཐིང་ནགས་གནོན་ཕྱག་རྒྱ་ཅན། །མཆོད་ནས་བདག་ཉིད་སྐྱབས་སུ་འགྲོ། །ཨོཾ་ཨཀྵོ་བྷྱཿཏ་ཀ་ཀ་ར་ཎ་ག་ར་ཁ་ཏི་
བ་སྭ་དྷི་ཙིཀྲ་ཏ་ཡ་རི་ཀ་ཙེ་ཙ་ཏྲ་ཏིན་དུ་དནྟ་ས་ར་ས་ར་ཀ་ར་ཀ་ར་སྭཱ་ཧཱ། སྦྲུལ་གྱི་གདུག་པས་འཇིགས་པ་ལ། །བལ་པོ་སེ་འུའི་ལྕུག་མ་ལ། །བྲམ་ཟེའི་གཟུགས་ཀྱི་རྒྱན་

92-1-11a

༄༅། །བསྒོམས་ནས། །རིན་ཆེན་འབྱུང་ལྡན་སྐུར་བསྒོམས་ཏེ། །སྤྱི་བོར་མུ་ཏིག་བྱི་རུ་དང༌། །མན་ཤེལ་པདྨ་རཱ་ག་དང༌། །ཨིནྡྲ་ནཱི་ལ་དུང་གཡས་
འཁྱིལ༑ ༑གསེར་དང་དངུལ་དང་དུར་བ་དང༌། །རིན་ཆེན་རྒྱན་དང་འབྲུ་སྣར་བཅས། །ཀུ་ཤ་གླ་རྩི་ཙནྡན་དང༌། །བ་ལུ་སྐྱེར་པ་ཨུཏྤ་ལ། །གུར་གུམ་དྲི་ཞིམ་ལུས་
ལ་བྱུག །ཨོཾ་རཏྣ་སཾ་བྷཱ་བ་ས་ཏཾ་བི་ཤ་ས་ར་ས་ར་ཀ་ར་ཀ་ར་སྭཱཧཱ། །ལྕེ་འབབ་པ་ཡིས་འཇིགས་པ་ལ། །སྟག་དང་འབྲུག་གི་རུས་པ་དང༌། །འཁར་བའི་ཕྱེ་མ་
ལྕགས་ཕྱེ་དང༌། །ཟངས་ཕྱེ་ར་གན་ཕྱེ་མ་དང༌། །གསེར་གྱི་ཕྱེ་མ་གྲོ་བར་བཏུམ། །སྣང་བ་མཐའ་ཡས་སྐུར་བསྒོམས་ཏེ། །བྱམས་པས་ཕྱོགས་མཚམས་
ཀུན་ཏུ་བསྟན། །དུག་རྣམས་སྣ་ཚོགས་དུད་པས་བདུག །ཨོཾ་ཨ་མྲྀ་ཏ་བཛྲ་ཛྭ་ལ་བཛྲ་ཛྭ་ལ། གརྫ་གརྫ། ས་ར་ས་ར་ཀ་ར་ཀ་ར་སྭཱཧཱ། མི་ཡིས་འཇིགས་པ་དག་ལ་
ནི༑ ༑འབྲུག་རུས་སེན་ད་ཝ་ཤ་དང༌། །ཏིལ་དང་སཱ་ལུ་ཙི་ཙི་དང༌། །ནས་དང་གྲོ་དང་རྒུན་འབྲུམ་གྱི། །ཐང་ཕྲོམ་དག་ལ་སྔགས་བཏབ་སྟེ། །མི་ཡི་ཕྱོགས་སུ་
གཏོར་བར་བྱ། །ཨོཾ་བཻ་རོ་ཙ་ན་པྲ་བྷ་ཛྭ་ལ་ཛྭ་ལ་ས་ར་ས་ར་ཀ་ར་ཀ་ར་སྭཱཧཱ། རྣམ་པར་སྣང་མཛད་སྐུར་བསྒོམས་ཏེ། །མེ་ལ་གཏོར་ནས་ས་ཡིས་གསོད། །

92-1-11b

ཆུ་བོ་དག་གིས་འཇིགས་པ་ལ། །མཛེ་ཅན་ཕོ་མོའི་ཐོད་པ་ནི། །ར་དང་ཁྱི་དང་ཕག་གི་ཁྲག །ས་བདག་སྡེ་བརྒྱད་གཟུགས་དང་བཅས། །ནང་དུ་བཅུག་སྟེ་ཆུ་བོར་
དོར༑ ༑དོན་ཡོད་གྲུབ་པའི་སྐུ་རུ་གསལ། །ཨོཾ་ཨ་མོ་གྷ་སིདྡྷི། ཨོཾ་ཀ་བཻ་ཏཱ་ར་ཎི་ས་ར་ས་ར་ཀ་ར་ཀ་ར་སྭཱཧཱ། ཕྱག་སྟོང་སྤྱན་ཡང་དེ་བཞིན་ཏེ། །ཐུགས་རྗེ་ཆེན་
པོའི་སྐུ་མཆོག་ནི། །སོ་སོར་གསལ་ཞིང་བསྒོམ་པར་བྱ། །སོ་སོའི་དབུ་ལ་སོ་སོར་བསམ། །བྱམས་པས་ཀུན་ལ་རབ་ཏུ་བལྟ། །འཇིགས་པ་ཀུན་ལས་གྲོལ་
བར་འགྱུར། །འཇིགས་པ་ཀུན་སྲུང་བའི་ལེའུ་སྟེ་དྲུག་པའོ།།    །།སྐུ་གདུང་མེ་ཏོག་དཀར་པོས་མཆོད། །ས་གཞི་དྲི་ཡིས་ཆག་ཆག་བཏབ། །སྙིང་པོ་
གཟུངས་དང་བཅས་པའམ། །ཁྲུ་གང་ཚད་ཀྱི་མཆོད་རྟེན་ལ། །ལེགས་པར་མཆོད་ཅིང་བསྟོད་པར་བགྱི། །སྟོང་ཉིད་ཡེ་ཤེས་ལས་བྱུང་བའི། །ཐུགས་རྗེའི་གཟུགས་
ཀྱི་རྟེན་དུ་ཤར། །རྫུ་འཕྲུལ་ཚད་མེད་བཞི་དང་ལྡན། །བྱང་ཆུབ་ཕྱོགས་རྣམས་ཡོངས་སུ་རྫོགས། །དྲི་མེད་དུང་འདྲ་དཀར་པོ་སྟེ། །རྒྱལ་ཆེན་བཞི་ཡང་དེ་བཞིན་ནོ། །
བྱང་ཆུབ་ཆེན་པོའི་མཆོད་རྟེན་ནི། །ཁྲི་འཕང་བཅུ་གསུམ་ཏོག་དང་ལྡན། །ལྷ་ཡི་རོལ་མོ་ཆར་དུ་འབབ། །ཆོས་སྒྲ་རྒྱུན་མི་འཆད་པའི་གཏེར། །རིན་ཆེན་ལྔ་ཡི་བདག་

92-1-12a

༄༅། །ཉིད་དེ༑ ༑ཕུར་བུས་གདབ་ཅིང་ཡོངས་སུ་གཟུང༌། །སངས་རྒྱས་ཀུན་གྱི་བྱིན་རླབས་ཆེ། །དེ་ཡི་བསོད་ནམས་རབ་བསྟན་པ། །མཚམས་
མེད་ལྔ་དང་མི་དགེ་བཅུ། །ཉོན་མོངས་དབང་གྱུར་སྡིག་པ་རྣམས། །སྐད་ཅིག་ཙམ་གྱིས་དག་པར་འགྱུར། །ཤིན་ཏུ་གཙང་བའི་གནས་དག་ནི། །
བྱམས་ལྡན་སྙིང་རྗེ་ཅན་གྱིས་བྱས། །བྲམ་ཟེའི་རིགས་ལས་བྱུང་བ་ཡི། །འབྲི་མཁན་སྙིང་རྗེ་ཅན་གྱིས་བྱ། །རང་བསམ་རྣམ་པར་དག་པ་ཡིས། །མདུན་དུ་
བདར་ཏེ་མཆོད་པར་བྱ། །ཚད་དང་ཁ་དོག་ཡོངས་དག་གསལ། །ཡིད་དུ་འོང་བ་དག་ལའོ། །ཟས་དག་ཡིད་དུ་འོང་བ་ཡི། །དཀར་གསུམ་སྦགས་པ་སྤངས་
བ་ཡིས༑ ༑ཤ་དང་སྒོག་པ་ལ་ཕུག་དང༌། །ཟན་དང་ཆང་ནི་ཤིན་ཏུ་སྤྲང༌། །ཤེལ་ཕྲེང་པདྨའི་སྙིང་པོ་དང༌། །བོ་དྷི་ཙེ་དང་མུ་ཏིག་ཤིས། །གླལ་དང་སྦྲིད་པ་
མི་ཚིགས་རྣམས། །ནམ་ཡང་ཆོད་པར་མི་བྱའོ། །ཡོ་བྱད་དང་དམ་ཚིག་བསྟེན་པའི་ལེའུ་སྟེ་བདུན་པའོ།།    །།ལས་རྣམས་སྣ་ཚོགས་སྒྲུབ་
བྱེད་ན༑ ༑པོ་ཏིའམ་ལུགས་མ་རས་རིས་ལ། །བརྟེན་ནས་བདག་ནི་བྱམས་སེམས་ལྡན། །མུཾ་ལས་འཕགས་པ་འཇམ་དཔལ་ནི། །དམར་སེར་ཨུཏྤལ་པུ་ཏི་

92-1-12b

འཛིན༑ ༑མཉམ་པ་སྐྱིལ་མོ་ཀྲུང་གིས་བཞུགས། །བུམ་པ་ཁ་དོག་སེར་པོ་ནི། །རིན་ཆེན་ལྔ་དང་འབྲུ་སྣར་བཅས། །ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ།
ཨིཊྚེ་བཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མེ་ཝ་རེ། ཨི་ལི་མི་ལི། ཙི་ཏི་ཛྭ་ལ་མ་པ་ན་ཡ་སྭཱཧཱ། ལན་བདུན་ཡོངས་སུ་བཟླས་བྱས་ན། །གཏི་མུག་
ཐམས་ཅད་ཞི་བར་འགྱུར། །ཤེས་རབ་ཆེན་པོ་ཐོབ་པར་འགྱུར། །རས་རིས་མཆོད་རྟེན་ལ་བརྟེན་ནས། །མཎྜལ་དྲི་ཞིམ་མེ་ཏོག་དགྲམ། །དཀར་གསུམ་མངར་
གསུམ་དག་དང་ནི། །འབྲས་དང་ཏིལ་དང་ཡུངས་ཀར་དང༌། །པདྨའི་རྩ་བ་དཀར་པོ་ལ། །རིལ་བུ་རྒྱ་ཤུག་འབྲུམ་བུ་ཙམ། །སྤྱན་རས་གཟིགས་ཀྱི་དབང་ཕྱུག་ནི། །
ཧྲཱིཿལས་བྱུང་བའི་སྐུ་མདོག་དཀར། །ཕྱག་ན་པདྨ་མཆོག་སྦྱིན་མཛད། །སེམས་དཔའི་སྐྱིལ་མོ་ཀྲུང་གིས་བཞུགས། །ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་
དྷུ་རུ། ཨིཊྚེ་བཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མེ་ཝ་རེ། ཨི་ལི་མི་ལེ། ཙི་ཏི་ཛྭ་ལ་མ་པ་ན་ཡ་སྭཱཧཱ། རིལ་བུ་དག་ལ་སྔགས་བཏབ་སྟེ། །བྱམས་
པའི་སེམས་དང་ལྡན་པས་བཟའ། །སྲིད་པའི་འདོད་ཆགས་ཞི་གྱུར་ནས། །རབ་ཏུ་བདེ་བ་ཐོབ་པར་འགྱུར། །མཎྜལ་སྔོན་པོ་ལེགས་བྱས་ནས། །ཨུཏྤལ་སྔོན་

92-1-13a

༄༅། །པོ་ནིམ་པ་དང༌། །ཨ་ག་རུ་དང་ཙནྡན་དང༌། །དྲི་ཡི་ཆུ་ཡིས་བུམ་པ་དགང༌། །ཕྱག་ན་རྡོ་རྗེ་གོས་སྔོན་ཅན། །སྐུ་མདོག་ལྗང་སྔོན་
ཅུང་ཞིག་ཁྲོ། །རྡོ་རྗེ་དྲིལ་བུ་ཕྱག་ན་བསྣམས། །སེམས་དཔའི་སྐྱིལ་མོ་ཀྲུང་གིས་བཞུགས། །ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཨཊྚེ་བཊྚེ། ཙ་
ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མེ་ཝ་རེ། ཨི་ལི་མི་ལི། ཙི་ཏི་ཛྭ་ལ་མ་པ་ན་ཡ་སྭཱཧཱ། ཧཱུཾ་བསྐྱེད་ཕྱག་ན་རྡོ་རྗེ་ཡིས། །བུམ་པའི་ཆུ་ཡིས་ཁྲུས་བྱས་
ན༑ ༑ཞེ་སྡང་རབ་ཏུ་ཞི་བར་འགྱུར། །བཟོད་པ་ཆེན་པོ་ཐོབ་པར་འགྱུར། །དུག་རབ་ཏུ་ཞི་བར་བྱེད་པའི་ལེའུ་སྟེ་བརྒྱད་པའོ།།    །།རས་སམ་
གྲོ་ག་ཤིང་ཤུན་ལ། །འཁོར་ལོ་རྩིབས་བཞི་མུ་ཁྱུད་བཅས། །དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཆེ་གེ་མོ་ལ་རཀྵ་རཀྵ་ཞེས་བྱའོ། །སྲུང་བ་ལུས་ལ་བཏགས་
བྱས་ན། །ནད་དང་གདོན་དང་རིམས་དང་ནི། །འཇིགས་པའི་ནད་དང་གདོན་ལས་ཐར། །བདེ་བ་ཡོངས་སུ་རྫོགས་པར་འགྱུར། །སྐུད་པ་དག་ནི་དཀར་པོ་
ལ༑ ༑མདུད་པ་དག་ནི་རབ་བྱས་ཏེ། །བདུན་ནམ་ཉི་ཤུ་རྩ་གཅིག་གམ། །བརྒྱ་རྩ་བརྒྱད་ནི་ལེགས་བཟླས་ནས། །སྲུང་བའི་དམ་པ་འདི་བྱས་ན། །སྲུང་བ་ཡི་

92-1-13b

ནི་དམ་པ་འདིས། །སྲུང་བའི་མཆོག་ཏུ་འགྱུར་བའོ། །མུ་ཏིག་རིན་ཆེན་བྱི་རུ་གསེར། །ག་བུར་གུར་གུམ་གླ་རྩི་དང༌། །ཨ་ག་རུ་དང་དུ་རུ་སྐ། །ཕུར་མ་སྙིང་གར་གདགས་
པར་བྱ༑ ༑ཙནྡན་གླ་རྩི་གུར་གུམ་དང༌། །གུ་གུལ་ནག་པོ་བསྲེགས་པའི་ཕྱེ། །བ་ཡི་འོ་མས་ལྡེ་གུ་བྱས། །གནས་གསུམ་དག་ཏུ་བྱུགས་པས་ནི། །གདོན་དང་ནད་
ཀྱིས་འཇིགས་ཀུན་ལ། །བྱུགས་པས་དེ་ནི་སྲུང་བར་འགྱུར། །སྲུང་བའི་འཁོར་ལོའི་ལེའུ་སྟེ་དགུ་པའོ།།    །།སེར་བ་ཡོངས་སུ་སྲུང་བ་ནི། །
སེང་ལྡེང་ལྷང་ཏིའི་ཕུར་བུ་ལ། །གཟུངས་སྔགས་བཟླས་ནས་དབུས་སུ་ནི། །ཧཱུཾ་ལས་བྱུང་བའི་སྐུ་བསྐྱེད་དོ། །ཕྱོགས་བཞིར་ཁྲོ་བོ་ཆེན་པོ་ནི། །ཤར་དུ་ཁམས་གསུམ་
རྣམ་རྒྱལ་ནི། །སྐུ་མཆོག་དཀར་པོ་མེ་དཔུང་འབར། །རྡོ་རྗེ་འཁོར་ལོ་སྡིགས་མཛུབ་མཛད། །ཨོཾ་པྲ་ཛྙཱནྟ་ཀྲི་ཏ་ཧ་ན་ཧ་ན་ཧཱུཾ་ཕཊ། ལྷོ་རུ་གཤིན་རྗེ་གཤེད་པོ་ནི། །དམར་
ནག་ལག་ན་བེ་ཅོན་འཛིན། །ཨོཾ་ཡ་མཱནྟ་ཀྲྀཏ་ཏིཥྛ་ཏིཥྛ་ཧཱུཾ་ཕཊ། ནུབ་ཏུ་རྟ་མགྲིན་དམར་པོ་ནི། །མེ་དཔུང་རྡོ་རྗེ་དབྱུག་པ་འཛིན། །ཨོཾ་ཧ་ཡ་གྲི་བ་ཧུ་ལུ་ཧུ་ལུ་ཧཱུཾ་ཕཊ།
བྱང་དུ་ཁྲོ་གཉེར་ཅན་སྐུ་ནི། །ལྗང་སྔོན་རལ་གྲི་འཛིན་པ་སྟེ། །ཨོཾ་ཨ་མོ་གྷ་ཀ་བྷྲྀ་ཀུ་ཊི་བནྡྷ་བནྡྷ་ཧཱུཾ་ཕཊ། ཕྱོགས་བཞིར་ཕུར་བུ་དག་ལ་ནེ། །བདུན་ནམ་ཉི་ཤུ་རྩ་

92-1-14a

༄༅། །གཅིག་བཟླས། །གཅན་གཟན་དྲི་མ་ཡུངས་ཀར་བསྲེས། །གསང་སྔགས་བཟླས་ཤིང་མཁའ་ལ་གཏོར། །ཨོཾ་བཛྲ་ཀྲོ་དྷ་ཧུ་ལུ་ཧུ་ལུ། ཏིཥྛ་
ཏིཥྛ། བནྡྷ་བནྡྷ། ཧ་ན་ཧ་ན་ཧཱུཾ་ཕཊ། སེར་བ་སྲུང་བའི་ལེའུ་སྟེ་བཅུ་པའོ།།    །།དེ་ནས་བཅོམ་ལྡན་འདས་ཀྱིས་འོད་ཟར་རབ་ཏུ་བཀྱེ་སྟེ་
ཕྱག་སྟོང་དང་སྤྱན་སྟོང་ལས་འོད་ཟེར་བྱུང་བ་འདི་ལྟ་སྟེ། དཀར་པོ་དང༌། དམར་པོ་དང༌། ནག་པོ་དང༌། ལྗང་གུ་དང༌། སེར་པོ་སྟེ། འོད་ཟེར་དེ་དག་གིས་
འགྲོ་བ་རིས་དྲུག་པོ་དེ་དག་ཐམས་ཅད་ལ་ཁྱབ་སྟེ་དབུགས་དབྱུང་བར་མཛད་དོ། །དེ་ནས་རྒྱལ་ཆེན་རིགས་བཞི་དང༌། སུམ་ཅུ་རྩ་གསུམ་དང༌། འཐབ་བྲལ་དང༌།
དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་དང༌། ཚངས་རིས་དང༌། ཚངས་པ་ཀུན་འཁོར་དང༌། ཚངས་པ་མདུན་ན་འདོན་དང༌།
ཚངས་པ་ཆེན་པོ་དང༌། འོད་ཆུང་དང༌། ཚད་མེད་འོད་དང༌། འོད་གསལ་དང༌། དགེ་ཆུང་དང༌། ཚད་མེད་དགེ་དང༌། དགེ་རྒྱས་དང༌། སྤྲིན་མེད་དང༌། བསོད་
ནམས་སྐྱེས་དང༌། འབྲས་བུ་ཆེ་བ་དང༌། མི་ཆེ་བ་དང༌། མི་གདུང་བ་དང༌། ཤིན་ཏུ་མཐོང་བ་དང༌། གྱ་ནོམ་སྣང་བ་དང༌། འོག་མིན་ལ་སོགས་པའི་ལྷའི་བུ་དེ་

92-1-14b

དག་གིས་མཆོད་པའི་སྤྲིན་གྱི་ཆར་ཕབ་ནས་ལྷའི་བུ་རྣམས་ཀྱིས་ཚིགས་སུ་བཅད་པས་བསྟོད་པ། །སྤྱན་རས་གཟིགས་དབང་ཐུགས་རྗེའི་སྐུ། །ཕྱག་སྟོང་ཉོན་མོངས་སྒྲོལ་བའི་ཕྱག།
སྤྱན་སྟོང་ཤེས་རབ་འོད་གསལ་ཏེ། །འགྲོ་དོན་མཛད་ལ་ཕྱག་འཚལ་བསྟོད། །ཅེས་བསྟོད་ནས་བཅོམ་ལྡན་འདས་ཐུགས་རྗེ་ཆེན་པོའི་སྐུ་དེ་མི་སྣང་བར་གྱུར་
ནས་བཅོམ་ལྡན་འདས་ཤཱཀྱ་ཐུབ་པར་གྱུར་ཏོ། །དེ་ནས་ལྷའི་བུས་གསོལ་པ། འདིའི་ཕན་ཡོན་ཅི་ཡིན་ཞེས་ཞུས་པ་དང༌། བཅོམ་ལྡན་འདས་ཀྱིས་བཀའ་སྩལ་
པ༑ གང་ཞིག་རྒྱུད་འདི་ཡིད་བྱེད་ན། །ནད་དང་རིམས་དང་གདོན་དང་ནི། །རྒྱལ་པོ་གཅན་གཟན་འཇིགས་པ་དང༌། །འཇིགས་པ་ཀུན་ལས་གྲོལ་བར་འགྱུར། །འདོད་
ཆགས་ཞེ་སྡང་གཏི་མུག་དང༌། །མཚམས་མེད་སྡིག་པ་མི་དགེ་ཀུན། །རབ་ཏུ་ཞི་བར་བྱེད་པར་འགྱུར། །དམྱལ་བ་ངན་སོང་སྡུག་བསྔལ་དང༌། །མི་ཁོམ་བརྒྱད་ལས་
རྣམ་གྲོལ་ཏེ། །ཉན་དང་འཆད་དང་སྒོམ་པར་འགྱུར། །དྲི་མེད་ནམ་མཁའི་དཀྱིལ་ལྟ་བུར། །བཅོམ་ལྡན་འདས་ཀྱང་མཐོང་བར་འགྱུར། །ཞེས་བཀའ་སྩལ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ནས་ལེགས་

92-1-15a

༄༅། །སོ་ལེགས་སོ་ཞེས་བྱ་བ་གསུངས་ནས་སྟན་ལ་འཁོད་དོ། །བྱང་ཆུབ་སེམས་དཔའ་འབུམ་ཕྲག་ལྔ་སྟོང་དང༌། ལྷ་དང༌། མི་དང༌། ལྷ་མ་ཡིན་
དུ་བཅས་པའི་འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །པདྨ་ཅོད་པན་ཞེས་བྱ་བའི་རྒྱུད་ལེའུ་བཅུ་གཅིག་པ་
རྫོགས་སོ།།    །།པཎྜི་ཏ་དྷརྨ་ཤྲཱི་མི་ཏྲ་དང༌། ལོཙྪ་བ་ཆོས་ཀྱི་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པ། །
རྒྱ་གར་སྐད་དུ། ལོ་ཀེ་ཤྭ་ར་ཀལྤ། བོད་སྐད་དུ། འཇིག་རྟེན་དབང་ཕྱུག་གི་རྟོག་པ། བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་
འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །འཇིག་རྟེན་མགོན་པོའི་རྟོག་པ་ནི། །མདོར་བསྡུས་འདིར་
ནི་བརྗོད་བྱ་སྟེ། །སངས་རྒྱས་ཐམས་ཅད་རྒྱུན་ཆེན་པོ། །འདོད་པའི་དོན་ཀུན་རབ་སྟེར་བ། །དང་པོར་རེ་ཞིག་རིག་པ་འཛིན་པས་གཙང་ཞིང་དབེན་པའི་ས་ཕྱོགས་སུ་
ཧཱུཾ་གིས་དག་པར་བྱས་པར་ཉེ་བར་འདུག་ཅིང་པདྨའི་ཕྱག་རྒྱ་བཅིངས་ལ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྲ་བྷཱ་བ་ཨཱཏྨ་ཀོ྅ཧཾ་ཞེས་བརྗོད་ལ་ཐམས་ཅད་སྟོང་པའི་རྣམ་

92-1-15b

པར་བསམ་པར་བྱའོ། །དེའི་རྗེས་ལ་ཨོཾ་ཙིཏྟ་པྲ་ཏི་བོ་དྷཾ་ཀ་རོ་མི། དེ་ལྟར་བརྗོད་ལ་སྣ་ཚོགས་པདྨ་འདབ་མ་བརྒྱད་པར་བསྒོམས་ནས་པདྨའི་སྟེང་དུ་ཟླ་བའི་དཀྱིལ་འཁོར་
བསམ་པར་བྱའོ། །ཟླ་བའི་སྟེང་དུ་ཧྲཱིཿའི་སྔགས་གྱུར་པ་ལས་བདག་ཉིད་འཇིག་རྟེན་དབང་ཕྱུག་བགོམ་པར་བྱ་སྟེ། སེམས་དཔའ་སྐྱིལ་མོ་ཀྲུང་གིས་བཞུགས་པ།
ཕྱག་གཉིས་པ། མདོག་དམར་པ། མཆན་དུ་ནི་གོས་དཀར་མོ་དེ་ལ་འཁྱུད་པ། པདྨ་དམར་པོ་ཁ་འབྱེད་ཅིང་གར་གྱི་ཚུལ་ཅན། ཁབ་ཀྱི་ཕྱག་རྒྱས་ཁ་འབྱེད་པར་
བསྒོམས་ལ་འདི་བརྗོད་པར་བྱ་སྟེ། ཇི་ལྟར་པདྨ་དམར་པོ་འདི། །འདོད་ཆགས་སྐྱོན་གྱིས་མ་གོས་ཤིང༌། །དེ་བཞིན་སྣ་ཚོགས་བག་ཆགས་སྐྱོན། །ཁམས་གསུམ་
རྣམ་པར་དག་པའོ། །དབུ་རྒྱན་འོད་དཔག་ཏུ་མེད་པར་བསྒོམ་པར་བྱའོ། །དེ་ནས་འདི་བརྗོད་པར་བྱ་སྟེ། ཨོཾ་སརྦ་ཏ་ཐཱ་ག་ཏ་ཀཱ་ཡ་བཀྩི་ཏ་བཛྲ་སྭ་བྷཱ་བ་ཨཱཏྨ་ཀོ྅ཧཾ།
དེ་ལྟར་བསྒོམས་ནས་ཕྱོགས་བརྒྱད་དུ་ལྷ་མོ་རྣམས་བསམ་མོ། །ཨོཾ་བི་ལོ་ཀི་ནི། ཨ་བ་ལོ་ཀི་ནི། ཨ་བ་ལོ་ཀ་ཡ་སྭཱཧཱ། ཤར་གྱི་འདབ་མ་ལ་རྣམ་པར་གཟིགས་
མ་ཞེས་བྱ་བའི་ལྷ་མོ་པདྨ་དམར་པོ་བསྣམས་པའོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ལྷོའི་པདྨ་ལ་བཅོམ་ལྡན་འདས་མ་སྒྲོལ་མ་པ་ལ་ཤའི་འདབ་མ་ལྟ་བུའི་པདྨ་

92-1-16a

༄༅། །བསྣམས་པའོ། །ཨོཾ་བྷུ་རི་ཎི་མ་ཧཱ་ཙཀྲ་བརྟི་ནི་ཧཱུཾ། ནུབ་ཀྱི་འདབ་མ་ལ་བྷུ་རི་ཎི་ཞེས་བྱ་བའི་ལྷ་མོ་ཨུཏྤ་ལ་སྔོན་པོ་ལྟ་བུའི་པདྨ་བསྣམས་
པའོ། །ཨོཾ་བྷྲི་ཀུ་ཊཱི་ཏཱ་རེ་ཏུ་ཏ་མ་ཏཱ་ཧཱུཾ། བྱང་གི་འདབ་མ་ལ་ཁྲོ་གཉེར་ཅན་ཞེས་བྱ་བའི་ལྷ་མོ་པདྨ་སེར་པོ་བསྣམས་པའོ། །ཨོཾ་མ་ཧཱ་ཤྲི་ཡེ་མ་ཎི་པདྨེ་ཧཱུཾ། འདི་
ནི༑ པདྨའི་གོས་ཅན་ཤར་ཕྱོགས་ཀྱི་མཚམས་སུ་བཙོད་ལྟ་བུའི་པདྨ་བསྣམས་པའོ། །ཨོཾ་བཛྲ་པདྨེ་ཤྭ་ར་མ་ར་པདྨེ་ཧཱུཾ། ལྷོ་ཕྱོགས་ཀྱི་མཚམས་སུ་པདྨ་
དཀར་པོ་བསྣམས་པའོ། །ཨོཾ་བི་ཤྭ་པདྨེ་ཧཱུཾ། འདི་ནི། སྣ་ཚོགས་ཀྱི་པདྨ་སྟེ། ནུབ་ཕྱོགས་ཀྱི་མཚམས་སུ་པདྨ་ནག་པོ་བསྣམས་པའོ། །ཨོཾ་བི་ཤྭ་བཀྟྲེ་ཧཱུཾ།
འདི་ནི། སྣ་ཚོགས་ཀྱི་ཞལ་ཅན་ཏེ། བྱང་ཕྱོགས་ཀྱི་མཚམས་སུ་སྣ་ཚོགས་པདྨ་བསྣམས་པའོ། །ཨོཾ་ཧྲཱིཿཔདྨ་ན་རྟེ་ཤྭ་ར་ཧཱུཾ། ཟེ་འབྲུའི་དབུས་སུ་འདོད་ཆགས་
ཆེན་པོའི་བཅོམ་ལྡན་འདས་སྤྱན་རས་གཟིགས་དབང་ཕྱུག་གོ། །དེ་ལྟར་གང་སྒོམ་པ་དང་ལྡན་ཞིང་ཏིང་ངེ་འཛིན་ལ་གོམས་པར་བྱེད་ན། དངོས་གྲུབ་བརྟན་
པོར་འགྱུར་རོ། །དེས་སངས་རྒྱས་ཉིད་དང༌། འདོད་པའི་ལོངས་སྤྱོད་ཐམས་ཅད་སྟེར་རོ། །སངས་རྒྱས་ཕ་རོལ་ཕྱིན་གྲུབ་ཅིང༌། །གཟུངས་དང་ས་ཡང་དེ་

92-1-16b

བཞིན་ནོ། །འཇིག་རྟེན་ཀུན་གྱི་བདེ་སྟོན་ཅིང༌། །སོ་སོ་རང་ཉིད་རྗེས་སུ་སྒྲུབ། །སངས་རྒྱས་ཉིད་ནི་བྱང་སེམས་ཉིད། །རང་རྒྱལ་ཉིད་ཀྱང་དེ་བཞིན་ནོ། །ཡིད་འོང་སངས་
རྒྱས་གོ་འཕང་ནི། །སྤྱད་མི་དགོས་པར་འགྲུབ་པར་འགྱུར། །བྱང་ཆུབ་སེམས་དཔའ་ག་པུར་བཅས། །ཙནྡན་དམར་དང་རབ་སྦྱར་ཏེ། །རྡོ་རྗེ་ཆུ་དང་ཡང་དག་ལྡན། །
སངས་རྒྱས་ཀུན་གྱི་བཅུད་ལེན་ཡིན། །སྦྱོར་བ་བཟང་པོ་འདི་ཡིས་ནི། །བཅུད་ཀྱིས་ལེན་ནི་བདེ་བ་ཡང༌། །འགྲུབ་འགྱུར་འཇིག་རྟེན་མགོན་པོ་ཡིས། །གཞོན་ཞིང་ནད་
མེད་དམ་བདེ་ཞིང༌། །ཚེ་དང་སྟོབས་དང་བརྩོན་འགྲུས་དང༌། །སྐལ་བཟང་ཡེ་ཤེས་བླ་ན་མེད། །སྐྱེ་བ་འདི་ལ་འགྲུབ་པའོ། །མ་ལུས་ལུས་པ་མེད་པ་འགྲུབ། །
དབང་དང་དགུག་དང་དབྱེ་བ་དང༌། །གསད་དང་བསྐྲད་པ་ལ་སོགས་པ། །རེངས་དང་ཕུར་བུས་གདབ་ཉིད་དང༌། །ནམ་མཁར་འགྲོ་བ་དེ་བཞིན་ནོ། །ས་བཅུའི་
དབང་ཕྱུག་ཐོབ་འགྱུར་ཞིང༌། །ཏིང་ངེ་འཛིན་ལ་གནས་པར་འགྱུར། །དེ་ཕྱིར་ཏིང་འཛིན་ལྡན་པ་ཡིས། །རྡོ་རྗེ་དམ་ཚིག་དེ་ཡིས་ནི། །རིག་པ་དང་ནི་བཅས་པའི་མཆོག།
འཇིག་རྟེན་མགོན་པོར་འགྲུབ་པར་འགྱུར། །ཨོཾ་ཧྲཱིཿཔདྨ་ནི་རྟེ་ཤྭ་ར་ཧཱུཾ། རྩ་བའི་སྔགས་འདི་བརྒྱ་རྩ་བརྒྱད་བཟླས་ན། ཉིན་མོ་དང་ནུབ་མོ་བྱས་པའི་སྡིག་པ་ཉམས་

92-1-17a

༄༅། །པར་འགྱུར་རོ། །ཡང་ན་ལྔ་བརྒྱ་བཟླས་བརྗོད་བྱས་ན། ནད་ཐམས་ཅད་ལས་གྲོལ་བར་འགྱུར་རོ། །ཡང་ན་སྟོང་བཟླས་བརྗོད་བྱས་ན།
དུས་མ་ཡིན་པར་འཆི་བ་མེད་པར་འགྱུར་རོ། །ཡང་ན་སྟོང་ཕྲག་གཉིས་བཟླས་བརྗོད་བྱས་ན། ཐམས་ཅད་ཀྱི་མཆོད་པའི་འོས་སུ་འགྱུར་རོ། །གཞན་ཡང་
སྟོང་ཕྲག་གསུམ་བཟླས་བརྗོད་བྱས་ན། སྐལ་བ་བཟང་བ་དང༌། གཡང་རབ་ཏུ་འཕེལ་བར་འགྱུར་རོ། །གཞན་ཡང་སྟོང་ཕྲག་བཞི་བཟླས་བརྗོད་བྱས་ན། དབུལ་
བ་མེད་པར་འགྱུར་རོ། །ཡང་ན་སྟོང་ཕྲག་ལྔ་བཟླས་བརྗོད་བྱས་ན། དགྲ་ཐམས་ཅད་ཀྱི་སྙིང་འཁྲུག་པར་བྱེད་དོ། །སྟོང་ཕྲག་དྲུག་བཟླས་བརྗོད་བྱས་ན།
དགྲ་ཐམས་ཅད་མེད་པར་འགྱུར་རོ། །སྟོང་ཕྲག་བདུན་བཟླས་བརྗོད་བྱས་ན། བདུད་བཞི་ལས་མཆོག་ཏུ་རྒྱལ་བར་འགྱུར་རོ། །སྟོང་ཕྲག་བརྒྱད་བཟླས་བརྗོད་
བྱས་ན། རིག་འཛིན་མ་གྲུབ་པར་འགྱུར་རོ། །སྟོང་ཕྲག་དགུ་བཟླས་བརྗོད་བྱས་ན། གནོད་སྦྱིན་མོ་གྲུབ་པར་འགྱུར་རོ། །ཁྲི་ཚོ་གཅིག་བཟླས་བརྗོད་བྱས་ན། ལྷ་
དང༌། ཀླུ་དང༌། མིའི་བུ་མོ་རྣམས་འགྲུབ་པར་འགྱུར་རོ། །སྟོང་ཕྲག་ཉི་ཤུ་བཟླས་བརྗོད་བྱས་ན། བར་སྣང་ལ་འགྲོ་བའི་རྣལ་འབྱོར་མ་རྣམས་འགྲུབ་པར་འགྱུར་རོ། །

92-1-17b

སྟོང་ཕྲག་སུམ་ཅུ་བཟླས་བརྗོད་བྱས་ན། བསམ་པ་ཐམས་ཅད་རྫོགས་པར་འགྱུར་རོ། །སྟོང་ཕྲག་བཞི་བཅུ་བཟླས་བརྗོད་བྱས་ན། མཁའ་ལ་སྤྱོད་པའི་རིག་པ་འཛིན་པར་
འགྱུར་རོ། །སྟོང་ཕྲག་ལྔ་བཅུ་བཟླས་བརྗོད་བྱས་ན། རལ་གྲིའི་རིག་པ་འཛིན་པར་འགྱུར་རོ། །སྟོང་ཕྲག་དྲུག་ཅུ་བཟླས་བརྗོད་བྱས་ན། གྲུབ་པའི་རིག་འཛིན་དུ་
འགྱུར་རོ། །སྟོང་ཕྲག་བདུན་ཅུ་བཟླས་བརྗོད་བྱས་ན། ས་གསུམ་གྱི་བདག་པོར་འགྱུར་རོ། །སྟོང་ཕྲག་བརྒྱད་ཅུ་བཟླས་བརྗོད་བྱས་ན། འཁོར་ལོས་བསྒྱུར་བའི་རྒྱལ་
པོར་འགྱུར་རོ། །འབུམ་ཕྲག་གཅིག་བཟླས་བརྗོད་བྱས་ན། བྱང་ཆུབ་སེམས་དཔའ་ཉིད་དུ་འགྱུར་རོ། །འབུམ་ཕྲག་བཅུ་བཟླས་བརྗོད་བྱས་ན། རང་དགའི་
གཟུགས་སུ་འགྱུར་རོ། །བཞི་ཆ་དང་བཅས་པའི་འབུམ་ཕྲག་བཟླས་བརྗོད་བྱས་ན། སངས་རྒྱས་ཉིད་དུ་འགྱུར་རོ། །བྱེ་བ་ཕྲག་གཅིག་བཟླས་བརྗོད་བྱས་ན།
ཐམས་ཅད་དུ་རྗེས་སུ་འཛིན་པར་བྱེད་པའི་ནུས་པ་ཅན་སྤྱན་རས་གཟིགས་དབང་ཕྱུག་ལྟ་བུ་འགྲུབ་པར་འགྱུར་ཞིང་ལུས་དང་ངག་དང་ཡིད་ཀྱང་བྱིན་གྱིས་རློབ་བོ། །
འདི་ནི། བཅོམ་ལྡན་འདས་གསུང་རྡོ་རྗེས་གསུངས་པའོ། །ཨོཾ་པཎྜ་རི་བ་སི་ནི་བ་རི་དེ་ཧཱུཾ། འདི་ནི། གོས་དཀར་མོའི་སྔགས་ཏེ། ལན་གཅིག་བརྗོད་པས་སྡིག་པའི་

92-1-18a

༄༅། །རིགས་ཀྱི་ཚོགས་སྲེག་པར་བྱེད། ནུབ་བདུན་གྱི་ནང་རོལ་ཏུ་རྒྱལ་པོ་བློན་པོ་དང་བཅས་པ་མདུན་ན་འདོན་དང༌། སྐྱེ་འགྲོའི་ཚོགས་དང༌།
བཙུན་མོའི་ཚོགས་དང་བཅས་པ་དབང་དུ་འགྱུར་རོ། །བཟླས་པ་ཙམ་གྱིས་ཕུན་སུམ་ཚོགས་པ་ཐམས་ཅད་ཀྱི་སྐལ་པ་དང་ལྡན་པར་འགྱུར་རོ། །དེ་ལྟ་བུའི་
རིམ་པས་འབུམ་ཕྲག་གཅིག་བཟླས་ན། གང་ཡང་སངས་རྒྱས་དང་བྱང་ཆུབ་སེམས་དཔའ་དང་ནུས་པ་མཉམ་ཞིང༌། །དངོས་སུ་འཕགས་པ་སྤྱན་རས་གཟིགས་
དབང་ཕྱུག་འགྲུབ་པར་འགྱུར་རོ། །ཨོཾ་བི་ལོ་ཀི་ནི་ཨ་བ་ལོ་ཀཱ་ཡ་སྭཱ་ཧཱ། འདིའི་སྦྱོར་བ་ནི། སྟོང་ཕྲག་བཅུ་བཟླས་བརྗོད་བྱས་ན། མེ་ལོང་དང༌། མཐེབ་ཆེན་
དང༌། ནམ་མཁའ་ལ་སོགས་པ་ལ་གསལ་པོ་པྲ་དབབ་པ་འགྲུབ་པར་འགྱུར་རོ། །གང་སྔོན་བྱུང་བ་དང༌། ད་ལྟར་དང༌། ཕྱིས་འོང་བ་དེ་སྟོན་པར་བྱེད་དོ། །
ཡང་ན་སོ་ཤིང་ལ་ལན་ཉི་ཤུ་རྩ་གཅིག་མངོན་པར་བསྔགས་པར་བྱས་ལ། ནུབ་མོ་ཉལ་བའི་དུས་སུ་སོ་ཤིང་འཆོས་ནས་མི་སྨྲ་བར་ཉལ་ན། དགོས་པ་གང་
ཡིན་པ་རྨི་ལམ་དུ་སྟོན་པར་བྱེད་དོ། །དེ་ཡང་འཁྲུལ་པ་མེད་པར་སྟོན་ནོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། བཅོམ་ལྡན་འདས་སྒྲོལ་མ་འདི་འབུམ་ཕྲག་གཅིག་བཟླས་

92-1-18b

རྣ། འཇིག་རྟེན་གསུམ་གྲུབ་པར་འགྱུར་རོ། །ལྷའི་བུ་མོ་དང༌། ཀླུའི་བུ་མོ་དང༌། མིའམ་ཅིའི་བུ་མོ་དང༌། གནོད་སྦྱིན་གྱི་བུ་མོ་དང༌། མིའི་བུ་མོ་སྟེ། འདི་རྣམས་ཀྱི་ནང་
ནས་གང་འདོད་པ་དེའི་ཆོས་འབྱུང་དུ་གུར་གུམ་དང༌། རྒྱ་སྐྱེགས་དང༌། རང་བྱུང་གི་མེ་ཏོག་དང༌། བྱང་ཆུབ་ཀྱི་སེམས་དང་ཡང་དག་པར་ལྡན་པས་རྩིབས་དྲུག་པ་ཤིན་ཏུ་
རྣོ་བའི་འཁོར་ལོ་དམར་པོ་འཁོར་བཞིན་པ་རྣམ་པར་བྲིས་པ་བསམ་ལ། ཆོས་འབྱུང་དེ་སྒྲུབ་པ་པོས་རི་སུལ་ཆུ་ངོགས་གསང་བའི་གནས་སུ་བསམ་པར་བྱའོ། །དེ་
ཡང་མྱོས་ཤིང་སྒྲུབ་པ་པོའི་སྟེང་དུ་ལྟུང་བའི་རྣམ་པ་བསྒོམ་པར་བྱའོ། །དེ་བཀུག་ལ་རང་ལ་ཆུ་ཤིང་ནོར་དང་བཅས་པ་དབང་དུ་འགྱུར་བར་བལྟའོ་ཞེས་བྱའོ། །ཡང་
ན་ལྷ་དང༌། ཀླུ་དང༌། ལྷ་མ་ཡིན་དང༌། མིའམ་ཅི་དང༌། རིག་པ་འཛིན་པ་དང༌། གནོད་སྦྱིན་དང༌། འཁོར་ལོས་བསྒྱུར་བ་དང༌། བློན་པོ་དང༌། སྐྱེས་བུའམ་གང་འདོད་པ་
དེ་དམར་པོར་རྣམ་པར་བསམས་ལ། དེའི་སྙིང་གར་རྡོ་རྗེ་ལྕགས་ཀྱུ་འོད་འབར་བའི་ཕྲེང་བ་འཁྲུགས་པའི་ལྕགས་ཀྱུས་འབིགས་བཞིན་པ་དང༌། ཞགས་པས་རྐེད་
པ་ནས་བཅིངས་ལ་འགུགས་བཞིན་པ་འདོད་པས་མྱོས་པར་གྱུར་པར་རབ་ཏུ་གསལ་པོར་བསམ་པར་བྱའོ། །བདག་ཉིད་ནོར་དང་བཅས་པ་འགུགས་ཤིང་དབང་དུ་

92-1-19a

༄༅། །འགྱུར་རོ་ཞེས་བྱའོ། །ཨོཾ་བྷུ་རི་ཎི་མ་ཧཱ་ཙ་ཀྲ་བི་རྟ་ནི་ཧཱུཾ། འདིའི་སྦྱོར་བ་ནི། དྲི་ཆེན་དང༌། རྡོ་རྗེ་ཆུ་ལ་སོགས་པས་དཀྱིལ་འཁོར་བྱས་ལ་ཇི་ལྟར་
རྙེད་པའི་མེ་ཏོག་གིས་མཉམ་པར་མཆོད་ལ། དེ་ན་གནས་པའི་སྒྲུབ་པ་པོས་གླིང་ངམ་གླིང་གཞན་དང༌། གྲོང་ཁྱེར་དང༌། གྲོང་དང༌། ཡུལ་འཁོར་གྱི་རྒྱལ་པོར་
བསམ་ཞིང་བཟླས་པ་བྱའོ། །དེས་བདག་པོ་ཉིད་དུ་འགྱུར་ཞིང་ལོངས་སྤྱོད་ལ་ལོངས་སྤྱད་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བ་ཐོབ་པར་འགྱུར་རོ། །
ཨོཾ་བྷྲྀ་ཀུ་ཊཱི་ཏཱ་རེ་ཏུ་ཏ་མ་ཏ་ཧཱུཾ། ལྷ་མོ་ཁྲོ་གཉེར་ཅན་ཞེས་བྱ་བ་འདི་ནི། དགྲའི་རྐང་རྗེས་ཀྱི་རྡུལ་བླངས་ལ་དུག་དང༌། ཚྭ་དང༌། སྐེ་ཚེ་དང༌། ཁྲག་དང༌། ཆུ་བོའི་འགྲམ་
གཉིས་ཀྱི་ས་དང༌། དྲི་ཆེན་རྡོ་རྗེ་ཆུས་བསྣོས་ལ་གཟུགས་བརྙན་བྱས་ལ་མིའི་རུས་པའི་རང་བཞིན་གྱི་ཕུར་བུས་ཚིགས་དང་གནད་ཀུན་ལ་བཏབ་ལ། ཐོད་པ་ཁ་
སྦྱར་གྱི་ནང་དུ་བཞག་སྟེ་དུར་ཁྲོད་ཀྱི་མེ་ལ་གདུང་བར་བྱའོ། །ཞག་བདུན་དུ་སྦྱོར་བ་བྱས་པས་འཆི་བར་འགྱུར་རོ། །གལ་ཏེ་སེམས་ལ་སྡིག་པ་མེད་པར་གྱུར་
ན་ཞག་ཉི་ཤུ་རྩ་གཅིག་གིས་ནི། སངས་རྒྱས་ཀྱང་འཆི་བར་འགྱུར་རོ། །ཨོཾ་མ་ཧཱ་ཤྲི་ཡེ་མ་ཎི་པདྨེ་ཧཱུཾ། ལྷ་མོ་འདི་ལ་དྲི་དང༌། མེ་ཏོག་དང༌། མར་མེ་དང༌། བསོད་

92-1-19b

སྙོམས་ཀྱི་ཟས་ཀྱིས་སོ་སོར་མཆོད་ལ་བཟླས་པ་བྱས་ན། ཐམས་ཅད་དུ་སྲུང་བར་འགྱུར་རོ། །ཡུལ་ཆོས་ཀྱི་རྩོད་པ་ལས་རྒྱལ་བར་འགྱུར་རོ། །སྤྱན་རས་གཟིགས་
དབང་ཕྱུག་དང་མཉམ་པར་འགྱུར་རོ། །ནོར་ཆེན་པོའི་བདག་པོར་འགྱུར་རོ། །ཡང་ན་པདྨ་སྟོང་ཕྲག་བཅུ་སྦྱིན་སྲེག་བྱས་ན་རྒྱལ་པོར་འགྱུར་རོ། །ཨོཾ་བཛྲ་པདྨེ་ཤྭ་
རི་མ་ར་པདྨེ་ཧཱུཾ། རྡོ་རྗེ་པདྨའི་དབང་ཕྱུག་མ་འདི་ཡིད་ཀྱིས་བཟླས་ན། དབང་དང་དགུག་པ་ལ་སོགས་པ་བྱེད་དོ། །ལན་བདུན་མངོན་པར་བསྔགས་ཏེ་གཙུགས་ཕུད་
མདུད་ན། རང་སྲུང་ཞིང་རིམས་དང༌། ལྐོག་ནང་དང༌། ནད་ཐམས་ཅད་དང༌། མཚོན་དང༌། མེ་དང༌། རྐུན་པོ་དང༌། སེང་གེ་དང༌། གླང་པོ་ཆེ་དང༌། སྦྲུལ་དང༌། འཆིང་
བ་དང༌། རྒྱ་མཚོ་དང༌། ཤ་ཟའི་ནད་སྟོང་ཕྲག་གཅིག་བཟླས་པས་ཞི་བར་འགྱུར་རོ། །ལན་གཅིག་གི་ལས་ཀྱིས་རྗེད་བྱེད་ཀྱི་གདོན་དང༌། ཟད་བྱེད་དང༌། སྐྱུག་པ་
དང༌། བྲི་བར་དཀའ་བ་དང༌། སྒོམ་པར་དཀའ་བའི་གདུག་པ་ཅན་གྱི་སེམས་ཅན་ཐམས་ཅད་ཉམས་པར་བྱེད་དོ། །འབུམ་ཕྲག་གཅིག་བཟླས་ན། ལུས་འཕེལ་
ཞིང་སྐལ་བ་བཟང་བ་དང༌། ལུས་གཞོན་ཞིང་ནད་མེད་པར་བྱེད་ཅིང་དུས་མ་ཡིན་པའི་འཆི་བ་ཉམས་པར་བྱེད་དོ། །ཡང་ན་ཀླུ་ཐབ་ཁུང་དུ་བྲིས་ལ་དེར་དུག་དང༌།

92-1-20a

༄༅། །སྐེ་ཚེ་དང༌། ཚ་བའི་སྦྱིན་སྲེག་བྱ་ཞིང༌། ཀླུའི་མིང་དང་སྤེལ་བས་འབུམ་ཕྲག་གཅིག་སྦྱིན་སྲེག་བྱས་ན། ཆར་ཆེན་པོ་ཕབ་ནས་མུ་གེ་མེད་པར་
འགྱུར་རོ། །ཨོཾ་བི་ཤྭ་པདྨེ་ཧྲཱིཿ། སྣ་ཚོགས་པདྨ་འདི་ནི། རྨོངས་པ་དང༌། རེངས་པ་དང༌། མནན་པ་དང༌། ཕུར་བུས་གདབ་པ་དང༌། གཞན་གྱི་ནོར་འཕྲོག་པ་དང༌།
ཕུར་བུ་དང༌། མིག་འཕྲུལ་དང༌། ངོ་མཚར་དང༌། མི་མཐོང་བར་བྱེད་པ་དང༌། ཕུག་ཏུ་འཇུག་པ་དང༌། ནམ་མཁའ་ལ་འགྲོ་བ་དང༌། ལྕགས་སྒྲོག་གཅོད་པ་དང༌།
རིལ་བོར་དགུག་པ་གང་དང་གང་ཡིན་པ་རྒྱུད་ལས་བསྟན་པ་དང༌། རྒྱུད་གཞན་དང་ཡང་དག་པར་ལྡན་པའི་ལས་ཐམས་ཅད་བྱེད་དོ། །ལུས་དང་ངག་དང་ཡིད་
གསུམ་གྱི་དངོས་གྲུབ་སྟེར་རོ། །བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་འགྲུབ་ཅིང་གང་འདོད་པའི་ལས་ཐམས་ཅད་ནི། འགྲུབ་པར་
འགྱུར་རོ་ཞེས་བྱའོ། །ཨོཾ་བི་ཤྭ་པདྨེ་ཧཱུཾ། སྣ་ཚོགས་རྡོ་རྗེ་ཞེས་བརྗོད་པའི་ལྷ་མོ་འདིས་ནི། ངག་གི་དངོས་གྲུབ་སྟེར་རོ། །ཚིག་བཤད་མཁན་དུ་བྱེད་ཅིང་གཞན་གྱི་
ངག་རེངས་པར་བྱེད་དོ། །རང་ཉིད་སྲུང་བ་དང༌། གཞན་ཡང་སྲུང་བར་འགྱུར་རོ། །རང་སྐལ་བ་བཟང་ཞིང་གཞན་པ་ཡང་སྐལ་བ་བཟང་པོའི་རང་དོན་དང་གཞན་

92-1-20b

དོན་བྱེད་དོ། །ཇི་ལྟར་འདི་ནི། འཕགས་པ་སྤྱན་རས་གཟིགས་དབང་ཕྱུག་སེམས་ཅན་གྱི་དོན་ལ་སྤྲོ་ཞིང་བརྩོན་པ་དེ་བཞིན་དུ། འདིར་བཅོམ་ལྡན་འདས་མས་དམྱལ་བ་
དང༌། ཡི་དྭགས་དང༌། བྱོལ་སོང་གི་སྐྱེ་གནས་སུ་གཏོགས་པའི་སེམས་ཅན་རྣམས་སྒྲོལ་བར་བྱེད་དོ། །བདེ་བར་གཤེགས་པའི་བསྟན་པ་ལ་དད་པ་རྣམས་ལ་མ་ཉིད་
ཀྱིས་སྲུང་ངོ་ཞེས་ཐུགས་ཀྱི་རྡོ་རྗེ་དེ་བཞིན་གཤེགས་པས་གསུངས་སོ། །དེ་ལྟར་རྟོག་པའི་རྒྱལ་པོ་བསྡུས་པ་རབ་ཏུ་བསྟན་ཏོ། །སེམས་བརྟན་རྟོག་པ་མེད་པ་ཡི། །བློ་
དང་ལྡན་པས་འགྲུབ་པར་འགྱུར། །གང་ཞིག་སྤྱོད་ལམ་བསྟན་པ་ཡི། །སངས་རྒྱས་ཀུན་རྒྱུ་ཇི་ལྟ་བར། །དེ་ལྟར་འདིར་ནི་རབ་སྦྱར་ནས། །དེ་ནས་རྟག་པའི་གོ་འཕང་
འགྲུབ། །ཇི་ལྟར་འདོད་པར་གནས་བྱེད་ཅིང༌། །ཀུན་ལ་ལོངས་སྤྱོད་ཀུན་བྱེད་ལྟར། །ཇི་ལྟར་འདོད་པའི་སྙིང་རྗེ་སྤྱོད། །ཇི་ལྟར་འདོད་པའི་སྤྱོད་པ་ཡིས། །འདུག་པ་འམ་
ནི་ལངས་ཀྱང་རུང༌། །འཆག་པ་འམ་ནི་གང་དང་དེ། །རྒོད་པ་འམ་ནི་བརྗོད་པ་འམ། །གང་དེ་ཇི་ལྟར་དོན་བཞིན་ནོ། །དཀྱིལ་འཁོར་དུ་ནི་མ་ཞུགས་པའམ། །སྒྲིབ་པ་ཀུན་
དང་ལྡན་པ་ཡང༌། །རང་མོས་ལྷ་ཡི་རྣལ་འབྱོར་བདག །བསོད་ནམས་ཆུང་བའང་འགྲུབ་པར་འགྱུར། །འདི་ཡིས་སངས་རྒྱས་ཐམས་ཅད་ཉིད། །ཐམས་ཅད་མཁས་

92-1-21a

༄༅། །པ་ཉིད་དང་ནི། །ཐམས་ཅད་རྡོ་རྗེ་འཆང་ཉིད་ཀྱང༌། །སྐྱེ་བ་འདི་ལ་འགྲུབ་པར་འགྱུར། །ཡང་གསུངས་པ། རྣལ་འབྱོར་དག་ནི་གཟུགས་བརྙན་
གྱི། །བཅོས་མའི་སྐུ་ལས་འགྱུར་བ་མིན། །བྱང་ཆུབ་སེམས་ཆེན་ལ་བརྩོན་ན། །རྣལ་འབྱོར་དག་ནི་དེ་ལྟ་ཡིན། །ཁྲག་ཆེན་པོ་དང་ག་པུར་བཅས། །ཙནྡན་དམར་
དང་བསྲེས་པ་ནི། ཚོགས་ཀྱི་ནང་དུ་ཞུགས་པ་ན། །ཀུན་ལས་མཆོག་གྱུར་བཅུད་ལེན་ནོ། །སྦྱོར་བ་བཟང་པོ་འདི་ཡིས་ནི། །བཅུད་ཀྱིས་ལེན་ནི་སླ་བ་རུ། །རྡོ་རྗེ་སེམས་
དཔའི་ཚེ་བཟང་དང༌། ནད་མེད་བདེ་བ་བཟང་པོ་འཐོབ། །གྲུབ་པའི་མཚན་ཉིད་ཇི་ལྟར་གསུངས། །སངས་རྒྱས་ཕ་རོལ་ཕྱིན་པ་དང༌། གཟུངས་དང་ས་དང་དེ་བཞིན་
འགྲུབ། །བདེ་སྟོན་ཐམས་ཅད་ཐོབ་འགྱུར་ཞིང༌། །རང་ཉིད་སོ་སོ་རྗེས་སུ་འགྲུབ། །སངས་རྒྱས་ཐམས་ཅད་མཉམ་སྦྱོར་བས། །སངས་རྒྱས་ཐམས་ཅད་ཉིད་དུ་
འགྱུར། །སངས་རྒྱས་ཀུན་གྱི་དངོས་ཉིད་ཀྱང༌། །སངས་རྒྱས་ཀུན་ནི་རབ་གྲུབ་འགྱུར། །གཞན་ཡང་རྣལ་འབྱོར་གྱི་སྤྱོད་པ་བྱེད་པར་འདོད་ཅིང་སེམས་ཡོངས་སུ་
དག་པ་མེད་ན། དེའི་ཚེ་ཐང་སྐུའི་སྒྲུབ་པ་བཤད་དེ། བསྙེན་གནས་དང་ལྡན་ཞིང་སྨྱུང་བར་གནས་པའི་ལྷ་བཟོས་ཚོན་སྣ་མ་འདྲེས་པར་རས་གསར་བ་དེ་ཡང་རང་

92-1-21b

རང་གི་ཀུན་ཏུ་ཁྲུ་རེའི་ཚད་ཀྱིས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་བྲི་བར་བྱ་སྟེ། སྣ་ཚོགས་ཀྱི་པདྨ་འདབ་མ་བརྒྱད་པ། ཟེ་འབྲུའི་དཀྱིལ་དུ་
ཟླ་བའི་དཀྱིལ་འཁོར་གྱི་དབུས་སུ་བཅོམ་ལྡན་འདས་མདོག་དམར་བ། མི་བསྐྱོད་པའི་དབུ་རྒྱན་ཅན། ཞལ་གསུམ་པ། ཞལ་གྱི་གཙོ་བོ་ནི། དམར་བ་སྟེ། འདོད་
ཆགས་ཆེན་པོ་ཉིད་ཀྱི་ཕྱིར་རོ། །གཡས་པ་ནག་པ་སྟེ། ཞེ་སྡང་ཆེན་པོ་ཉིད་ཀྱི་ཕྱིར་རོ། །གཡོན་པ་དཀར་བ་སྟེ། གཏི་མུག་ཉིད་ཀྱི་ཕྱིར་རོ། །ཕྱག་དྲུག་པ་བྱའོ། །གཡོན་
པའི་ཕྱག་གཅིག་གིས་གོས་དཀར་མོའི་མགྲིན་པ་ནས་འཁྱུད་པ་དང༌། པདྨ་དམར་པོ་བསྣམས་པ་དང༌། གཡོན་པ་གཉིས་ཀྱིས་མེ་ཏོག་གི་གཞུ་བསྣམས་པའོ། །
གཡས་པ་གསུམ་དུ་ཁབ་ཀྱི་ཕྱག་རྒྱས་པདྨ་ཁ་འབྱེད་པ་དང༌། མེ་ཏོག་གི་མདའ་དང༌། ལྕགས་ཀྱུ་བསྣམས་པའོ། །སེམས་དཔའི་སྐྱིལ་མོ་ཀྲུང་གིས་གནས་པར་བྱའོ།།
ཤར་གྱི་འདབ་མ་ལ་རྣམ་པར་གཟིགས་མ་མདོག་དཀར་མོ། །པདྨ་དམར་པོ་དང༌། རྡོ་རྗེ་ཕྱག་ན་བསྣམས་པའོ། །ལྷོ་ཕྱོགས་ཀྱི་འདབ་མ་ལ་ལྷ་མོ་སྒྲོལ་མ་ལྗང་གུ་རྒྱ་
སྐེགས་ཀྱི་ཤིང་གི་ལོ་མ་དང༌། རིན་པོ་ཆེ་ཕྱག་ན་བསྣམས་པའོ། །ནུབ་ཕྱོགས་ཀྱི་འདབ་མ་ལ་བྷུ་རི་ཎི་སེར་མོ་ཨུཏྤལ་སྔོན་པོ་དང༌། འཁོར་ལོ་བསྣམས་པའོ། །བྱང་ཕྱོགས་

92-1-22a

༄༅། །ཀྱི་འདབ་མ་ལ་ཁྲོ་གཉེར་ཅན་པདྨ་དཀར་སེར་ལྟ་བུ་པདྨ་སེར་པོ་དང༌། རལ་གྲི་ཕྱག་ན་བསྣམས་པའོ། །ཤར་གྱི་མཚམས་སུ་པདྨའི་གོས་
ཅན་མ་གསེར་ལྟ་བུའི་མདོག་བཙོད་ལྟ་བུའི་པདྨ་བསྣམས་པའོ། །ལྷོ་ཕྱོགས་ཀྱི་མཚམས་སུ་རྡོ་རྗེ་པདྨའི་དབང་ཕྱུག་མ་ནམ་མཁའི་མདོག་ཅན་པདྨ་དཀར་པོ་དང་
ཤལ་གྱི་ཕྲེང་བ་བསྣམས་པའོ། །ནུབ་ཕྱོགས་ཀྱི་མཚམས་སུ་སྣ་ཚོགས་ཀྱི་པདྨ་སྟོན་ཀའི་ཟླ་བ་ལྟ་བུ་དཀར་སེར་གྱི་མདོག་པདྨ་ནག་པོ་དང༌། པོ་ཏི་ཕྱག་ན་བསྣམས་
པའོ། །བྱང་ཕྱོགས་ཀྱི་མཚམས་སུ་སྣ་ཚོགས་རྡོ་རྗེ་མ་སྣ་ཚོགས་ཀྱི་མདོག་ཅན་དུ་བྱས་ལ་སྣ་ཚོགས་ཀྱི་རྡོ་རྗེ་དང༌། སྣ་ཚོགས་ཀྱི་པདྨ་བསྣམས་པའོ། །དེ་ལྟར་པདྨ་ལ་
བཀོད་ཅིང་བྲིས་ལ་སྒེག་མོ་ལ་སོགས་པ་རྣམས་མཚམས་སུའོ། །ཛཿཧཱུཾ་བཾ་ཧོཿའི་ཡི་གེ་ལས་ཡང་དག་པར་བྱུང་བའི་ལྕགས་ཀྱུ་དང༌། ཞགས་པ་དང༌། ལྕགས་སྒྲོག་
དང༌། དྲིལ་བུ་རྣམས་ནི། ཤར་ལ་སོགས་པའི་ཕྱོགས་རྣམས་སུའོ། །ཡང་ཐང་སྐུ་གཞན་བརྗོད་པར་བྱ་སྟེ། སྟོན་ཀའི་ཟླ་བ་ལྟ་བུའི་དཀར་སེར་གྱི་བཅོམ་ལྡན་
འདས་གཡས་ན་སྐུད་པ་དང༌། དབྱུག་པ་དང༌། རྩེ་གསུམ་དང༌། མཆོག་སྤྱིན་པའི་ཕྱག་རྒྱ་ཅན། གཡོན་ན་པདྨ་དང༌། རིལ་བ་སྤྱི་བླུགས་དང༌། ཞགས་པ་དང༌། ཐམས་

92-1-22b

ཅད་མཁྱེན་པའི་དམ་ཚིག་གི་པོ་ཏི་བསྣམས་པའི་ཕྱག་ཅན། སྟག་གི་པགས་པའི་ཤམ་ཐབས་འཆང་བ། སྦྲུལ་མཆོད་ཕྱིར་ཐོགས་པ། རལ་བའི་ཅོད་པན་ལ་འོད་དཔག་
མེད་བཞེངས་པའམ། །སྐྱིལ་ཀྲུང་ཕྱེད་པས་གནས་པ་དབུ་རྒྱན་དུ་བྱས་པའོ། །དེའི་གཡས་ཕྱོགས་ཀྱི་ཆ་རུ་སྒྲུབ་པ་པོ་མཆོད་ཡོན་གྱི་སྣོད་དང༌། བདུག་སྤོས་ཀྱི་སྣོད་ལག་
པས་གཟུང་བར་བྱའོ། །གཞན་ཡང་བཅོམ་ལྡན་འདས་ཕྱག་གཉིས་པ། རི་གྲུ་འཛིན་ལ་གནས་ཤིང་སེངྒེའི་ཁྲི་ལ་བཞུགས་པ། གཡོན་པ་ས་ལ་གནས་ཤིང་ཞབས་
གཡས་པ་པདྨའི་སྟེང་གི་གདན་སྟེང་དུ་བཞུགས་པའོ། །ཕྱག་རེ་རེ་ན་ཕྲེང་བ་བསྣམས་པར་སེམས་པ་པོས་ཕྲེང་བའི་འོག་ཏུ་འདྲེན་པའི་ཚུལ་འདིས་བསམ་པར་བྱ་བ་ནི།
སེམས་པ་ལྟ་བུར་གནས་པ་ཞེས་བྱའོ། །ཆོ་ག་གཞན་ཡང་བཅོམ་ལྡན་འདས་དཀར་ཞིང་དམར་བ་ཕྱག་བཅུ་པ། རི་དྭགས་སེངྒེའི་གདན་ལ་པདྨའི་སྟེང་དུ་སྐྱིལ་ཀྲུང་ཕྱེད་
པས་བཞུགས་པ། གཡས་ན་ཕྲེང་བ་བསྣམས་པའོ། །སེངྒེ་དང༌། གླང་པོ་ཆེ་དང༌། མེ་དང༌། སྦྲུལ་གྱི་འཇིགས་པ་རྣམས་ལས་གྲོལ་བའི་ཆ་བྱད་ཅན་ནོ། །གཡོན་ན་པདྨ་
དམར་པོ་སྡོང་བུ་གཉིས་པ་སྟེང་དུ་པོ་ཏི་ཅན་ཏེ། རྐུན་མ་དང༌། ལྕགས་སྒྲོག་གིས་བཅིངས་པ་དང༌། མཚོ་དང༌། ཐོག་ཆེན་པོ་དང༌། ཤ་ཟས་ཟ་བ་རྣམས་སྒྲོལ་བའི་ཆ་བྱད་

92-1-23a

༄༅། །ཅན་ནོ། །གནས་དེ་བརྒྱད་དུ་སྒྲུབ་པོ་རྒྱན་ཐམས་ཅད་ཀྱིས་བརྒྱན་པ། ཡན་ལག་ཐམས་ཅད་ཡོངས་སུ་རྫོགས་པ་སྔོན་བཞིན་དུ་ལངས་པའམ།
འདུག་པ་བསམ་པར་བྱའོ། །གཞན་ཡང་ཆོ་ག་ནི། ཟླ་བའི་དཀྱིལ་འཁོར་གྱི་དབུས་སུ་བཅོམ་ལྡན་འདས་སྣ་ཚོགས་ཀྱི་གཟུགས་འཆང་བ། དབུ་བཅུ་གསུམ་པ།
སྤྱི་བོའི་མགོ་བོ་ནི། ལྗང་གུའི་རྟ་ཞལ་ལོ། །ཡང་ན་ཞི་བ་སངས་རྒྱས་ཤཱཀྱ་ཐུབ་པའི་ཞལ་ལོ། །ཕྱག་བརྒྱ་བའི་བཅོམ་ལྡན་འདས་འདི་ནི། སྣ་ཚོགས་ཀྱི་མཚོན་ཆ་
བསྣམས་པའོ། །ཡང་ན་ཞལ་བརྒྱ་པ་ཕྱག་སྟོང་པ་ཡང་བྱའོ། །ཁ་ཅིག་ཏུ་རྡོ་རྗེ་སྐྱིལ་མོ་ཀྲུང་གིས་གནས་པའམ་བཞེངས་པ་ཡང་བྱའོ། །ཙམ་པ་ཀ་ལྟ་བུའི་དཀར་
སེར་གྱི་བཅོམ་ལྡན་འདས་སོ། །ཐང་སྐུ་དེ་ཀུན་གྱི་གཡས་ཕྱོགས་ཀྱི་བར་དུ་སྒྲུབ་པ་པོ་མེ་ཏོག་དང༌། མཆོད་ཡོན་གྱི་སྣོད་དང༌། བདུག་སྤོས་ཀྱི་སྣོད་ལག་པ་ན་
གཟུང་བར་བྱའོ། །དེ་རྣམས་ཀྱི་དབུ་ལ་དབུ་རྒྱན་འོད་དཔག་མེད་པའམ། ཆོས་ཀྱི་རྒྱལ་པོའི་མཆོད་རྟེན་བྲི་བར་བྱའོ། །འདི་ནི། ཐང་སྐུའི་ཆོ་གའོ། །ཐང་སྐུའི་མདུན་
དུ་རྩ་བའི་སྔགས་ཇི་ལྟ་བ་འདོད་པ་དེ་བཟླ་ཞིང་བསམ་གཏན་ཡང་བྱས་ནས་མཆོད་པ་རྣམ་པ་ལྔས་མཆོད་ལ། མཆོད་ཡོན་སྣོད་དང༌། ཡོངས་སུ་གང་བའི་བདུད་རྩི་ལྟ་བུའི་ཟས་

92-1-23b

དང༌། སྒྲོན་མའི་ཟས་ལ་བྱས་ནས་མཆོད་ཡོན་བྱིན་ཏེ་སྔགས་གང་འདོད་པ་དེ་བཟླས་པ་བྱས་ན། དེ་ལ་གསུངས་པའི་དངོས་གྲུབ་ཏུ་འགྱུར་རོ། །གསང་བ་པོ་ནི་སྔགས་འདི་
ཉིད། །ཁ་ཅིག་ལ་ཡང་མི་སྦྱིན་ནོ། །བློ་ལྡན་སེམས་ཅན་དོན་བརྩོན་པའི། །སེམས་བརྟན་པ་ལ་སྦྱིན་པར་བྱ། །མཆོད་རྟེན་ལས་བྱེད་ཉིད་ལ་ནི། །བློ་ལྡན་འབད་པས་སྦྱིན་
པར་བྱ། །རང་ཉིད་དང་ནི་ནོར་དག་གིས། །བླ་མ་ལ་རྟག་གུས་པར་བྱ། རྡོ་རྗེ་སློབ་དཔོན་རྣལ་འབྱོར་ལ། །མཆོག་ཏུ་གྱུར་པའི་ཡོན་ཡང་དབུལ། །གང་དང་གང་ནི་གཏང་
དཀའ་བ། །མཆོག་ཏུ་གྱུར་པ་འདིར་ནི་བསྔགས། །ཆུང་མ་སྲིང་མོ་དང་ཡང་ནི། །བུ་མོ་དང་ནི་ཚ་མོ་དག །བུ་མོ་རྒྱན་ཀུན་བརྒྱན་པར་བྱའོ། །གླང་ཆེན་རྟ་དང་ཤིང་རྟ་དང༌། །
ཕྱུགས་དང་གྲོང་ཁྱེར་རྒྱལ་སྲིད་དང༌། །ཡུལ་འཁོར་རྒྱལ་སྲིད་ལྡན་པ་དང༌། །རིན་ཆེན་སྣ་ཚོགས་དག་ཀྱང་ནི། །གཞན་ཡང་རྡོ་རྗེ་སློབ་དཔོན་དབུལ། །རྡོ་རྗེ་སློབ་དཔོན་
དགྱེས་གྱུར་པ། །ཐམས་ཅད་རབ་སྦྱིན་དབུལ་བར་བྱ། །འཇིག་རྟེན་དབང་ཕྱུག་གི་རྟོག་པ་རྫོགས་སོ།།    །།རྒྱ་གར་གྱི་མཁན་པོ་ཛམྦྷ་ལ་དང༌། བོད་
ཀྱི་ལོ་ཙྪ་བ་དགེ་སློང་བ་རིས་བསྒྱུར་ཅིང་གཏན་ལ་ཕབ་པ།    །རྒྱ་གར་སྐད་དུ། །ཨཱཪྱ་ས་མནྟ་བྷ་དྲ་ནཱ་མ་དྷཱ་ར་ཎི། བོད་སྐད་དུ། འཕགས་པ་ཀུན་ཏུ་

92-1-24a

༄༅། །བཟང་པོ་ཞེས་བྱ་བའི་གཟུངས། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་
གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་དགེ་སློང་བརྒྱད་སྟོང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དགུ་
བཅུ་རྩ་དགུ་དང་ཐབས་ཅིག་ཏུ་བཞུགས་ཏེ། གནས་གཙང་མའི་རིས་ཀྱི་ལྷའི་བུ་འབུམ་ཕྲག་དུ་མས་ཡོངས་སུ་བསྐོར་ཅིང་མདུན་གྱིས་བལྟས་ནས་ཆོས་སྟོན་ཏོ། །དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་
ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། །དེང་བདག་
ནི༑ བདག་གིས་དེ་བཞིན་གཤེགས་པ་ཟླ་བ་བླ་མའི་འོད་ལས་བླངས་པ་ཀུན་ཏུ་བཟང་པོའི་གཟུངས་ཡང་དག་པར་སྟོན་པར་འཚལ་ཏེ། གཟུངས་དེ་ཐོས་མ་
ཐག་ཏུ་བྱང་ཆུབ་སེམས་དཔའི་ཐེག་པ་པ་རྣམས་ཕྱིར་མི་ལྡོག་ཅིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱའོ། །

92-1-24b

ལས་ཀྱི་སྒྲིབ་པ་ཐམས་ཅད་ཀྱང་སེལ་ཏོ། །ལོངས་སྤྱོད་ཆེན་པོ་ཕུན་སུམ་ཚོགས་པ་ཡང་ཡོངས་སུ་འཛིན་ཏོ། །ལུས་རྣམ་པར་དག་པ་ཡང་འཐོབ་བོ། །ངག་རྣམ་པར་
དག་པ་ཡང་འཐོབ་བོ། །སེམས་རྣམ་པར་དག་པ་ཡང་འཐོབ་བོ། །ཕ་རོལ་ཏུ་ཕྱིན་པ་རྒྱ་མཚོ་ཐམས་ཅད་ཀྱང་ཡོངས་སུ་རྫོགས་པར་བགྱིད་དོ། །གཟུངས་རྒྱ་མཚོ་
ཐམས་ཅད་ཀྱང་འཐོབ་བོ། །དེ་བཞིན་གཤེགས་པ་མཐོང་བ་ཐམས་ཅད་ཀྱང་མཉེས་པར་བགྱིད་དོ། །བཅོམ་ལྡན་འདས། །བདག་གིས་གཟུངས་འདི་ཐོས་མ་ཐག་
ཏུ་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ། །དཔའ། བར་འགྲོ་བའི་ཏིང་ངེ་འཛིན་ཀྱང་འཐོབ། རིན་ཆེན་ཕྱག་རྒྱའི་ཏིང་ངེ་འཛིན་ཀྱང་འཐོབ། །འབར་བའི་སྒྲོན་
མའི་ཏིང་ངེ་འཛིན་ཀྱང་འཐོབ། །རྒྱ་མཚོའི་ཕྱག་རྒྱའི་ཏིང་ངེ་འཛིན་ཀྱང་འཐོབ། རྡོ་རྗེ་དཀྱིལ་འཁོར་གྱི་ཏིང་ངེ་འཛིན་ཀྱང་འཐོབ། མི་ཟད་པའི་ཟ་མ་ཏོག་གི་ཏིང་ངེ་འཛིན་
ཀྱང་འཐོབ། སྒྱུ་མ་ལྟ་བུའི་ཏིང་ངེ་འཛིན་ཀྱང་འཐོབ། ཕྱོགས་བཅུ་རྒྱས་པར་འགེངས་པའི་ཏིང་ངེ་འཛིན་ཀྱང་འཐོབ་སྟེ། བཅོམ་ལྡན་འདས། །དེ་ལ་སོགས་པའི་ཏིང་
ངེ་འཛིན་བྱེ་བ་ཁྲག་ཁྲིག་འབུམ་ཕྲག་གངྒཱའི་ཀླུང་གི་བྱེ་མ་སྙེད་བདག་ལ་མངོན་སུམ་དུ་གྱུར་ཏོ། །བཅོམ་ལྡན་འདས། །དེས་ན་བདག་ད་ལྟར་དྲན་པ་འདི་ལྟ་བུ་

92-1-25a

༄༅། །དང་ལྡན། བློ་གྲོས་འདི་ལྟ་བུ་དང་ལྡན། ཆགས་པ་མ་མཆིས་པའི་ཡེ་ཤེས་འདི་ལྟ་བུ་དང་ལྡན་ཞིང༌། མཐོང་བ་དང་ཐོས་པ་དང་
བསྙེན་བཀུར་བགྱིས་པའི་དོན་མཆིས་པར་གྱུར་ཏེ། བཅོམ་ལྡན་འདས། བདག་ཐོས་པ་དོན་མཆིས། གཟུངས་འདི་ཐོས་པ་དོན་མཆིས་ན། བཅོམ་ལྡན་
འདས་ཀྱིས་གནང་བར་མཛད་ཅིང་འཁོར་བཞི་པོ་དེ་ཡང་ཡོངས་སུ་དགོད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སེམས་ཅན་དག་པ། དེའི་
དུས་ལ་བབ་པར་ཤེས་ན་སྨྲོས་ཤིག །དེ་བཞིན་གཤེགས་པས་འཁོར་བཞི་པོ་འདི་བྱིན་གྱིས་བརླབས་ཟིན་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་སྐད་ཅིག་ཐང་གཅིག་ཡུད་ཙམ་དེ་ཉིད་ལ་རྡོ་རྗེའི་དཀྱིལ་འཁོར་གྱི་ཏིང་ངེ་འཛིན་ལ་སྙོམས་པར་ཞུགས་
ནས་གཟུངས་འདི་སྨྲས་སོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་
སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། ཁ་ག་མེ་ཁ་ག་མེ། ཙཀྵུ་ཁ་བེ། ཤྲོ་ཏྲ་ཁ་བེ། གྷ་ན་ཁ་བེ། ཛི་དྭ་ཁ་བེ། ག་ལ་ཡ་ཁ་བེ། མ་ན་ཁ་བེ།

92-1-25b

ས་ར་ཁ་བེ། ས་ར་ཁ་བེ། ས་ར་ཁ་བེ། ཤཱུ་ན་ཏྲ་ཁ་བེ། ཨ་ན་མི་ཏ་ཁ་བེ། ཨ་པྲ་ཎི་ཧི་ཏ་ཁ་བེ། ས་མཱི་དྷ་ཁ་བེ། པཱ་ར་མི་ཏཱ་ཁ་བེ། བོ་དྷི་ཁ་བེ། ས་ར་ས་ར་ས་ར། སརྦ་བུངྡྷ་ཨ་དྷི་ཥྛི་ཏེ། བྷ་ར་བྷ་ར་བྷ་
ར། དྷ་རམ་ཨ་དྷི་ཥྛི་ཏེ། ཀ་ལ་ཀ་ལ་ཀ་ལ། སཾ་གྷ་ཨ་དྷི་ཥྛི་ཏེ། ན་མོ་དྭ་ན་བ་ཏཱི་ནཱཾ། བུངྡྷ་ཀོ་ཊཱི་ཎཱཾ། ཨ་དྷིཥྛ་ན་དུ་མན། ཙ་ཏ་སྲ་པཪྵ་ད་ཨཱ་ཡུར་བ་ལན་ཙ་ད་དནྡུ། ཏདྱ་ཐཱ། སུ་ར་
བྷི་སུ་ར་བྷི། མ་ཧཱ་སུ་ར་བྷི། མུ་ནི་མུ་ནི། མ་ཧཱ་མུ་ནི། མ་ཏི་མ་ཏི། མ་ཧཱ་མ་ཏི། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་
ཎི་ཀཱ་ཡ། ས་མྲྀ་དནྡུ་མན། ས་མནྟ་བྷ་དྲ་དྷ་ར་ཎི་སྭཱ་ཧཱ། གཟུངས་འདི་ཐོས་མ་ཐག་ཏུ་བྱང་ཆུབ་སེམས་དཔའ་བྱེ་བ་ཕྲག་དགུ་བཅུ་རྩ་གཉིས་པོ་དེ་དག་གིས་དཔའ་བར་འགྲོ་
བའི་ཏིང་ངེ་འཛིན་ཐོབ་པར་གྱུར་ཏོ། །བྱང་ཆུབ་སེམས་དཔའ་དཔག་ཏུ་མེད་པ་དག་ནི། གཟུངས་སྣ་ཚོགས་ཐོབ་པར་གྱུར་ཏོ། །གཟུངས་འདིའི་ཆོ་ག་ནི། འདི་ལགས་
ཏེ། ནང་པར་ལངས་ནས་ལན་བརྒྱ་རྩ་བརྒྱད་བཟླས་བརྗོད་བགྱིའོ། །ལན་ཉི་ཤུ་རྩ་གཅིག་བཟླས་བརྗོད་བགྱིས་ན། འཕགས་པ་སྤྱན་རས་གཟིགས་དབང་ཕྱུག་མཐོང་བར་
འགྱུར་རོ། །ཕོངས་པར་གྱུར་པའི་ཚེ་ལན་བདུན་ཡིད་ལ་བགྱིས་ན། ཐར་པར་འགྱུར་རོ། །རིམས་ནད་ཐམས་ཅད་ལ་རྣ་བར་བཟླས་བརྗོད་བགྱིའོ། །རླུང་གིས་ཟིན་ན། མར་

92-1-26a

༄༅། །དང་༑ འབྲུ་མར་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་བསྐུ་བར་བགྱིའོ། །སོ་ན་ན། སོ་ཤིང་ལ་ལན་ཉི་ཤུ་རྩ་གཅིག་ཡོངས་སུ་
བཟླས་ཏེ་བཅའ་བར་བགྱིའོ། །རྣ་བ་ན་ན། རས་བལ་གྱི་ས་བོན་འབྲུ་མར་དང་ལྷན་ཅིག་ཏུ་བསྐོལ་བ་ལ་ལན་བདུན་བཟླས་བརྗོད་བགྱིས་ཏེ་ཟངས་ཀྱི་སྣོད་ཀྱིས་རྣ་
བར་བླུག་པར་བགྱིའོ། །ཀླད་པ་ན་བ་ལ་འབྲུ་མར་རོ། །ལྟོ་ན་བ་ལ་བྱབ་པར་བགྱིའོ། །གདོན་གྱིས་བཏབ་པ་ལ་ཚོན་སྐུད་སྣ་ལྔ་ལ་ལན་བརྒྱ་རྩ་བརྒྱད་བཟླས་ཏེ་མགུལ་དུ་
གདགས་སོ། །མཁའ་འགྲོ་མའི་གདོན་གྱིས་བཏབ་ན། འབྲུ་མར་ལ་ལན་བདུན་བཟླས་ཏེ་གཤིས་ཐམས་ཅད་དུ་བྱུག་གོ །ནད་ཐམས་ཅད་ལ་བྱབ་པར་བགྱིའོ། །
འདི་ནི༑ སྒྲུབ་པ་མ་མཆིས་པའི་ཆོ་གའོ། །ཅི་སྟེ་སངས་རྒྱས་དང་བྱང་ཆུབ་སེམས་དཔའ་མཐོང་བ་དང༌། གཟུངས་དང་ཏིང་ངེ་འཛིན་འཐོབ་པ་དང༌། རྫུ་འཕྲུལ་གྱིས་
འགྲོ་བ་དང༌། མི་སྣང་བར་བགྱི་བ་དང༌། མིག་བསྐུ་བ་དང༌། ལྡོང་རོས་ལ་སོགས་པ་སྒྲུབ་པར་འཚལ་ན། དེས་སྐུ་གདུང་དང་བཅས་པའི་མཆོད་རྟེན་དང་སྐུ་གཟུགས་
ཀྱི་སྤྱན་སྔར་དཀྱིལ་འཁོར་བགྱིས་ཏེ་བུམ་པ་གང་བ་བརྒྱ་རྩ་བརྒྱད་བཞག་ལ་གདུགས་དང༌། རྒྱལ་མཚན་དང༌། བ་དན་བྲེས་ཏེ་མེ་ཏོག་སྣ་ཚོགས་ཀྱིས་ཆལ་བར་

92-1-26b

བཀང་ལ། ཙནྡན་དང༌། ཨ་ག་རུ་དང༌། ཀུན་དུ་རུའི་བདུག་པས་བདུགས་ཏེ་མར་མེ་བརྒྱ་རྩ་བརྒྱད་བུད་ཅིང་མཆོད་པ་ཆེན་པོ་བགྱིས་ཏེ་ཚངས་པར་སྤྱོད་པ་གཙང་བས་གོས་གཙང་
མ་བགོས་ལ་གཟུངས་ཀྱི་གསང་སྔགས་འདི་དག་གིས་མཚམས་གཅད་པར་བགྱིའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭ་
ཡ༑ མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། ཏི་ལི་བནྡྷ་མི། མི་ལི་བནྡྷ་མི། ཙི་མི་ལི་བནྡྷ་མི། སཱི་མི་བནྡྷ་མི། བདག་གི་མཚམས་ལས་སུ་ཡང་འདའ་བར་མ་གྱུར་ཅིག་སྭཱཧཱ། ཆུ་ལ་ལན་
ཉི་ཤུ་རྩ་གཅིག་ཡོངས་སུ་བཟླས་ཏེ་ཕྱོགས་བཅུར་མཚམས་གཅད་པར་བགྱིའོ། །གང་གིས་འགུགས་པར་འགྱུར་བའི་གཟུངས་འདི་དག་ཀྱང་ཐོག་མར་བརྗོད་པར་བྱའོ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཙི་ལི་ཙི་ལི། མི་ལི་མི་ལི། ཙི་ལི་ལི། ཨེ་ཧི་བྷ་ག་ཝཱ་ན།
ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ་སྭཱ་ཧཱ། འདི་ནི། བདག་གི་སྙིང་པོ་བཤད་པ་སྟེ། དེས་བདག་དགུག་པར་འགྱུར་རོ། །དེའི་འོག་ཏུ་ཟླ་བ་ཡར་གྱི་ངོས་ཚེས་བརྒྱད་ནས་བཟུང་སྟེ་
ཉའི་བར་དུ་ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་དུས་གསུམ་དུ་བཟླས་བརྗོད་བགྱི། དུས་གསུམ་དུ་ཁྲུས་བགྱི། དུས་གསུམ་དུ་གོས་བརྗེ་བར་བགྱིད་དོ། །དེ་ནས་

92-1-27a

༄༅། །ཚེས་བཅོ་ལྔ་ལ་མཆོད་པ་ཆེན་པོ་བགྱིས་ཏེ་བཟླས་བརྗོད་དཔག་ཏུ་མ་མཆིས་པར་བགྱིའོ། །འོན་ཏང་ནམ་གྱི་གུང་ཐུན་ལ་འཕགས་པ་
སྤྱན་རས་གཟིགས་དབང་ཕྱུག་གསེར་གྱི་ཁ་དོག་གི་ལུས་དང་ལྡན་པ། མཚན་དང་དཔེ་བྱད་བཟང་པོས་ལེགས་པར་བརྒྱན་པ། ལུས་ལས་འོད་ཟེར་བྱེ་བ་སྟོང་
འབྱིན་ཅིང་མཆི་བར་འགྱུར་རོ། །དེ་ལ་རིག་སྔགས་འཆང་གིས་སྐྲག་པར་མི་བགྱི་ཞིང་བརྟན་པར་བགྱིས་ན། མཐོང་མ་ཐག་ཏུ་ས་ཐོབ་པར་འགྱུར་རོ། །གཟུངས་
དང་ཏིང་ངེ་འཛིན་ཀྱང་ཐོབ་པར་འགྱུར་རོ། །ཤར་ཕྱོགས་སུ་དེ་བཞིན་གཤེགས་པ་མི་འཁྲུག་པ་མཐོང་བར་འགྱུར་རོ། །ལྷོ་ཕྱོགས་སུ་རིན་ཆེན་ཏོག་དང༌། ནུབ་
ཕྱོགས་སུ་འོད་དཔག་མེད་དང༌། བྱང་ཕྱོགས་སུ་དེ་བཞིན་གཤེགས་པ་རྔ་སྒྲ་མཐོང་བར་འགྱུར་རོ། །དེ་ལ་སོགས་པ་ཕྱོགས་བཅུའི་དེ་བཞིན་གཤེགས་པ་
གྲངས་མེད་དཔག་ཏུ་མེད་པ་དག་རིགས་པའི་ཚུལ་གྱིས་མཐོང་བར་འགྱུར་རོ། །འདི་ནས་ཤི་འཕོས་ནས་སངས་རྒྱས་ཀྱི་ཞིང་ཡོངས་སུ་དག་པ་རྣམས་སུ་སྐྱེ་བར་
འགྱུར་ཏེ། ཐམས་ཅད་དུ་ཡང་སངས་རྒྱས་བཅོམ་ལྡན་འདས་རྣམས་མཉེས་པར་བགྱིད་པར་འགྱུར་རོ། །དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་

92-1-27b

སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང༌། བྱང་ཆུབ་སེམས་དཔའ་དེ་དག་དང༌། གནས་གཙང་མའི་རིས་ཀྱི་ལྷའི་བུ་རྣམས་དང༌། ཐམས་
ཅད་དང་ལྡན་པའི་འཁོར་དེ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །འཕགས་པ་ཀུན་ཏུ་བཟང་པོ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་
བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ། །རྒྱ་གར་སྐད་དུ། ཨཱཪྱ་ཨ་བ་ལོ་ཀི་ཏེ་ཤྭཱ་རཱ་ཧ་ཡ་གྲི་
བ་དྷཱ་ར་ཎཱི། བོད་སྐད་དུ། འཕགས་པ་སྤྱན་རས་གཟིགས་དབང་ཕྱུག་ཧ་ཡ་གྲི་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། སརྦ་སཏྭེ་བྷྱཿས་ནཱ་ག་ཏི་ནེ། ན་མཿསརྦྦ་སཏྭེ་བྱཿས་ན་ཨ་ས་བ་ཧ་
རི་ཎི༑ ན་མཿསརྦྦ་སཏྭཱ་བྷ་ཡོདྟ་ར་ཎཱ་ཡ། ན་མཿསརྦྦ་བྷ་བ་པྲ་ཤ་མ་ན་ན་ཀ་རཱ་ཡ། ན་མཿསརྦ་སཏྭ་བོ་དྷི་ཙི་ཀི་ཏ་ས་ན་ཀ་རཱ་ཡ། ན་མཿསརྦྦ་བནྡྷ་ན། ཙྪེ་ད་ན་ཀ་རཱ་ཡ། ན་མཿ

92-1-28a

༄༅། །སརྦྦ་དུ༑ ཁ་ར་མོ་ཀྵ་ཎ་ཀ་རཱ་ཡ། ན་མཿསརྦྦ་ཨནྡྷ་ཀ་ར་བི་དྷ་མ་ན་ཀ་རཱ་ཡ། ན་མཿསརྦྦ་བིདྱ་རཱ་ཛ་བ་ཤ་པྲ་བཏ་ཡེ། མ་ཧཱ་ཡོ་གཱ་ཡོ་གཱི་ཤྭ་རཱ་ཡ་ཏེ་སྱན་
མ་ཀྲྀ་ཏྭཱ་ཨི་དཾ་ཨཱཪྱ་ཨ་བ་ལོ་ཀི་ཏེ་ཤྭ་ར་མུ་ཁོ་ཏྒཱི་རྞཾ་རྀ་ཥི་བིད་དཱ་དེ་བ་ནཱ་ག །ཡཀྵ་རཀྵ་ས། ཤཱཀྱ་བྲཧྨ། ལོ་ཀ་པཱ་ལ་བིཥྞུ་མ་ཧེ་ཤྭ་ར། ནཱ་ར་ཡ་ཎ། སྐནྡྷ་ཀུ་བེ་ར། ཨ་
སུ་རེནྡྲ། མ་ཏྲི་ག་ཎི། ན་མཿཀྲྀ་ཏཾ་བཛྲ་ཁུ་ར་ས་ཧི་ཡཾ། ཧ་ཡ་གྲི་བ་བྲཧྨ། པྲ་ར་མ་ཧྲྀ་ད་ཡ། མ་བརྟ་ཡི་ཥྱ་མི། ཨ་བ་བྲ་མེ་ཡཱརྷ་སཱ་དྷ་ཀཾ །ཨ་བ་ཧྱཾ། སརྦྦ་བྷཱུ་ཏཱ་ནཱཾ། སརྦྦ་
བི་གྷྣཾ་བི་ནཱ་ཡ་ཀཾ། ཨ་མོ་གྷཾ། སརྦྦ་ཀརྨ་ཎཾ། བི་ཤཱ་ནཉྩ། བི་ནཱ་ཡ་ཀཾ། ཏདྱ་ཐཱ། ཨོཾ་ཏ་རུ་ལ་ཏ་རུ་ལ། བི་ཏ་རུ་ལ་བི་ཏ་རུ་ལ། སརྦྦ་བིཥ་གྷཱ་ཏ་ཀ །སརྦྦ་བྷུ་ཏ་བི་དྲ་བ་ཀ་ཛྭ་
ལི་ཏི༑ ཨ་ན་ལ། བི་སྤུ་ལིངྒ། ཨཊྚ་ཧ་ས། ཀེ་ས་ར། ཨ་ཏོ་བ། བྲ་བི་ཏ་ཀ་ཡཾ་བཛྲ་ཁུ་ར་ནིརྒ་ཏི་ཏ། ཙ་ལི་ཏ་བཱ་སུ་དྷ་ཏ་ལ། བཛྲོ་ད་ཤྭ་སི་ཏ། ཧ་སི་ཏ་མ་རུ་ཏོཀྵ་ཏི། པྲ་ཤ་
མ་ན་ཀ་ར༑ བ་ད་དུཥྚ་བགྷཱི་ན། སཾ་བྷཀྵ་ཎ་ཀ་ར། སྭ་བིདྡྷོ་པ་ད་ཤ་ཀ་ར། པ་ར་མ་ཤཱནྟི་ཀ་ར། བུདྡྷ་བུདྡྷ། བོ་དྷ་ཡ་མི་ཏེ། བྷ་ག་ཝན་ཧ་ཡ་གྲི་བ། སརྦྦ་བིདྱཱ་ཧྲྀ་ད་ཡ།
མ་བརྟ་ཡི་ཥྱ་མི། ཁཱ་ད་ཁཱ་ད། མ་ཧཱ་རོ་དྲེ། མནྟྲ་ན། རཀྵ་རཀྵ། ཨཱཏྨ་སྭ་ཧི་ཏཾ། མནྟྲཾ་སིདྡྷ་སིདྡྷ། སརྦྦ་ཀརྨ་ཥུ་མེ། སིདྡྷེ། དེ་ཧི་དེ་ཧི། ཨཱ་བེ་ཤ་ཨཱ་བེ་ཤ །པྲ་བེ་ཤ་པྲ་

92-1-28b

བེ་ཤ༑ སརྦ་གྲ་ཧེ་ཥུ་ཨ་པྲ་ཏི་ཧ་ཏ། དྷུ་ན་དྷུ་ན། བི་དྷུ་ན་བི་དྷུ་ན། མ་ཐ་མ་ཐ། པྲ་མ་ཐ་པྲ་མ་ཐ། སརྦྦ་བ་རོ་པ་གྲ་མ། ཀྲྀ་ཏྱ་ཀ་ཁོ་རྡོ། དུར་ལཾ་གྷི་ཏ། མུ་ཤི་ཁ། བི་ཤ་ཀ་ར། བི་ཤ་
དཾཥྚྲ་བི་ཤ་ཙུརྞ་ཡོ་ཨ་བི་ཙཱ་ར་བི་ཤྭ་ཀ་ར་ན། སིདྡྷ་ཨཉྫ་ན། ཙཀྵུ་ར་མོ་ཧ་ན། ཙིཏ་ཏ་བཀྵེ་པ་ན་ཀ་ར། ནི་ཏྱ། ཡ་བ་ར་པྲེ་ཀྵ་ཎ། ཏྲཱ་ས་ཡ་ཏྲཱ་ས་ཡ། མ་ཧཱ་བོ་དྷི་སཏྭཱ་རྀ་དྡྷྱ་དྷི་ཥྛཱཾ་ཎེ་
ནཿསརྦྦ་བྷ་ཡེ་བྷྱཿསཏྭཱ་ནཱ་རཀྵ་རཀྵ། མ་མ་བུདྡྷ། དྷརྨ་སཾ་གྷ༑ ཨ་ནུ་ཛྙཱ་ཏཾ། མེ་ཀརྨ། ཤཱི་གྷྲཾ་ཀུ་རུ་ཀུ་རུ་ཕཊ། ཧ་ཡ་གྲི་བ་ཕཊ། བཛྲ་ཁུ་རཱ་ཡ་ཕཊ། བཛྲ་དཾཥྚོ་ཏ་ཀ་ཊ་བྷ་ཡ་
བྷཻ་ར་ཝ་ཡ་ཕཊ། པ་ར་མནྟྲཾ་ཤ་མ་ཀ་རཱ་ཡ་ཕཊ། པ་ར་དུཥྚ་བིགྷྣན། བཾ་བྷ་ཀྵ་ཎ་ཀ་རཱ་ཡ་ཕཊ། སརྦྦ་གྲ་ཧོད་སཱ་ད་ན་ཀ་རཱ་ཡ་ཕཊ། སརྦྦ་གྲ་ཧེ་ཥུ་ཨ་པྲ་ཏི་ཧ་ཏཱ་ཡ་ཕཊ། པ་ཊ་ལ་
མུ་ཁཱ་ཡ་ཕཊ། ཡི་གེ་ཙི་ཏ། མ་མ་ཨ་ཧི་ཏེ་ཥི་ན། ཀ་ཡེ་ཀྲ་མནྟི། མནྟྲ་ཡནྟི། ཨ་མནྟི། ཛ་བ་ཡནྟི། ཛུ་ཧྭནྟི། ཀཱ་ཁོརྡཾ་ཀུརྦནྟི། ཏ་ན་སརྦ་ནཱ་བྷ་མུ་ཁེ་ན་བ་ཀྲྀ་ཏཱ་ཡ་ཕཊ། ན་མཿ
སརྦྦ་དུཥྚ་གྲ་ཧོད་སཱ་ད་ནཱ་ཡ། ཧ་ཡ་གྲི་བཱ་ཡ། སིདྡྷྱནྟུ་མནྟྲ་པ་ད་སྭཱཧཱ། ཨོཾ་ཨ་མྲྀ་ཏོཏྦྷ་བཱ་ཡ་ཧཱུཾ་ཕཊ་ཕཊ་སྭཱཧཱ། ཨོཾ་ན་མ་ཧ་ཡཱ་ཡ་སྭཱཧཱ། ཨོཾ་ན་མོ་བི་ཤྭ་མཱུརྟ་ཡེ་སྭཱ་ཧཱ། ན་མཿ
སརྦྦ་སཏྭཱ་ནཱཾ། སིདྡྷྱནྟུ་མནྟྲ་པ་དཱ་ཡ་སྭཱ་ཧཱ། འཕགས་པ་སྤྱན་རས་གཟིགས་དབང་ཕྱུག་ཧ་ཡ་གྲི་བ་ཞེས་བྱ་བའི་གཟུངས་སོ།།    །།རྒྱ་གར་སྐད་དུ།

92-1-29a

༄༅། །ཨཱཪྱའ་བ་ལོ་ཀི་ཏེ་ཤྭ་ར་སྱ་ནཱ་མ་ཨཥྚ་ཤ་ཏ་ཀཾ། །བོད་སྐད་དུ། འཕགས་པ་སྤྱན་རས་གཟིགས་དབང་ཕྱུག་མཚན་བརྒྱ་རྩ་བརྒྱད་པ། སངས་
རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་འཕགས་པ་སྤྱན་རས་
གཟིགས་དབང་ཕྱུག་གི་ཕོ་བྲང་རི་པོ་ཊ་ལའི་རྩེ་མོ་ན་མེ་ཏོག་དྲི་ཞིམ་པོ་སྣ་ཚོགས་ཀྱིས་བརྒྱན་པ། ཛམྦུ་ནཱ་དའི་གསེར་གྱི་ཁ་དོག་དང་འདྲ་བ། རིན་པོ་ཆེ་སྣ་
ཚོགས་ཀུན་ཏུ་འབར་བའི་ས་ཕྱོགས་ན་བཞུགས་ཏེ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་
ཅི་དང༌། ལྟོ་འཕྱེ་ཆེན་པོ་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། མི་དང༌། མི་མ་ཡིན་པ་བྱེ་བ་ཁྲག་ཁྲིག་བརྒྱ་སྟོང་དུ་མས་བཅོམ་
ལྡན་འདས་ལ་བསྟི་སྟང་དུ་བྱས། བླ་མར་བྱས། རིམ་གྲོར་བྱས། མཆོད་ཅིང་བཀུར་སྟིར་བྱས་ཏེ་ཡོངས་སུ་བསྐོར་ནས་མདུན་དུ་བྱས་པ་ལ་ཆོས་སྟོན་ཏེ། ཐོག་
མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་བྱང་བ། ཡོངས་སུ་དག་པ། ཡོངས་སུ་རྫོགས་པ།

92-1-29b

ཡོངས་སུ་གསལ་བ། ཚངས་པར་སྤྱོད་པ་འབའ་ཞིག་ཡང་དག་པར་རབ་ཏུ་སྟོན་ཏོ། །དེ་ནས་ཚངས་པ་ལ་སོགས་པས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་ལ་བསྟོད་པ། ཀྱེ་བཅོམ་ལྡན་འདས། བྱ་བ་བྱས་ཤིང་བྱེད་ལ་མཁས། །ཁུར་བོར་བདག་དོན་རྗེས་སུ་བརྙེས། །སྲིད་པར་སྦྱོར་བ་ཡོངས་
སུ་ཟད། །ཡང་དག་བཀའ་ལ་རྣམ་གྲོལ་སེམས། ཤེས་རབ་ཤིན་ཏུ་རྣམ་པར་གྲོལ། །ཀླུ་ཆེན་པོ་ན་ཅིང་ཤེས་པོ། །སེམས་ལ་དབང་བ་སྒྱུར་ཐམས་ཅད་ཀྱི། །མཆོག་
ཏུ་ཕ་རོལ་ཕྱིན་པ་ཐོབ། །ཡེ་ཤེས་ཚོགས་ནི་ཡོངས་སུ་རྫོགས། །སྲིད་པའི་དགོན་པ་རབ་ཏུ་བརྒལ། གཞན་ལ་ཕན་པ་མཛད་ལ་བརྩོན། །ཐུགས་རྗེ་དང་ནི་འབྲེལ་
བའི་ཐུགས། །སྐྱེ་རྒུ་ཀུན་ལ་མཆོག་ཏུ་བྱམས། །བདེ་བར་བརྩོན་པ་བྱམས་ལས་བྱུང༌། །མཐའ་ཡས་སེམས་ཅན་གྲོལ་ལ་མཁས། །བདེ་བར་གཤེགས་པ་ཉིད་ལས་
སྐྱེས༑ ༑བདེ་བར་གཤེགས་པ་ཉིད་ཀྱི་བཀའ། །ཁམས་གསུམ་ཀུན་གྱི་གཉེན་གཅིག་པུ། །འདོད་ཆགས་ཞེ་སྡང་གཏི་མུག་མེད། །དྲི་མ་གསུམ་ནི་རབ་ཏུ་སྤངས། །
རིག་པ་གསུམ་གྱི་ཕ་རོལ་ཕྱིན། །མངོན་པར་ཤེས་པ་དྲུག་ཀྱང་བརྙེས། །ནྱ་གྲོ་དྷ་ནི་ལྟ་བུར་ཟླུམ། །སྐྱེས་བུ་ཆེན་པོའི་མཚན་རྣམས་ནི། །སུམ་ཅུ་རྩ་གཉིས་དག་དང་

92-1-30a

༄༅། །ལྡན༑ ༑དཔེ་བྱད་བཟང་པོ་བརྒྱད་ཅུས་ཀྱང༌། །སྐུ་ནི་རྣམ་པ་ཀུན་ཏུ་བརྒྱན། །སྐུ་མདོག་གསེར་གྱི་ཁ་དོག་འདྲ། །སྐུ་ཚད་ཆེ་ལ་དཀར་ཤམ་པོ། །ནཱ་ག་གེ་སར་
གཞོན་ནུ་ལྟར། །ཅུང་ཟད་དམར་བ་འདྲ་བའི་མདོག །དབུ་ཡི་ཐོར་ཚུགས་དག་དང་ལྡན། །ཐོར་ཚུགས་མང་པོས་ཉེ་བར་གཡོགས། །དབུ་ལ་འོད་དཔག་མེད་པ་བཞུགས། །འོད་
ཟེར་དག་ནི་རྣམ་པར་འཕྲོ། །འོད་འཕྲོ་འདོམ་གང་རབ་ཏུ་འབར། །གསེར་གྱི་རི་འདྲ་གྲགས་པས་ཁྱབ། །གཟི་བརྗིད་དག་ཀྱང་རབ་ཏུ་ཆེ། །ཤར་གྱི་རི་ལ་འཆར་བ་ཡི། །ཉི་མའི་
གཙུག་ཏོར་དག་དང་ལྡན། །ནོར་བུ་རིན་ཆེན་འབར་བ་ཡི། །སེ་རལ་ཁས་ནི་སྐུ་ཕྱེད་བརྒྱན། །ས་དག་ལ་ནི་རབ་ཏུ་མཁས། །ཕ་རོལ་ཕྱིན་པ་བཅུ་རྣམས་སྤྱོད། །ཚུལ་ཁྲིམས་མ་ཉམས་རལ་
པ་མེད༑ ༑ཐོང་ག་སེངྒེ་མཆོང་བ་འདྲ། །སྐུ་ནི་འཇམ་ཞིང་ལྡེམ་བག་ཅན། །གཟིགས་ཤིང་གཤེགས་པ་ཁྱུ་མཆོག་འདྲ། གཡས་སུ་འཁྱིལ་བའི་དུང་ཡང་འདྲ། །དཔྲལ་བ་ཟླ་བ་ཁམ་པ་འདྲ།།
དཔྲལ་བའི་དབྱིབས་ཀྱི་རྒྱ་ཡང་ཆེ། །སྨིན་མཚམས་བར་ཡང་ཡོང་མ་ཆད། །སྤྱན་ནི་ནོར་བུ་རིན་ཆེན་འབར། །ཤངས་ཀྱི་དབྱིབས་ནི་ཅུང་ཟད་མཐོ། །ཚེམས་ཀྱི་སྒྲོས་ཀྱིས་རྣམ་པར་
གནོན༑ ༑ལྗགས་ཀྱིས་སྟོང་གསུམ་ཁེབས་མཛད་ཅིང༌། །སྙན་གྱི་ཁྲུང་ཡང་རབ་ཏུ་ཟབ། །མགུར་ཀྱང་བུམ་པའི་མགྲིན་པ་འདྲ། །དཔུང་པ་དག་ཀྱང་རབ་ཏུ་

92-1-30b

ཟླུམ༑ ༑ཕྱག་སོར་རྣམས་ཀྱི་ཚིགས་ཀྱང་རིང༌། །སོར་མོ་འཇམ་ཞིང་ཅུང་ཟད་དམར། །ཕྱག་སོར་རྣམས་ཀྱི་བར་འབྲེལ་བ། །ཕྱག་དང་ཞབས་ཀྱི་མཐིལ་རྣམས་ལ། །འཁོར་
ལོ་དག་གིས་རབ་ཏུ་བརྒྱན། །སྟོན་ཀའི་པདྨ་འདྲ་བར་མཛེས། །སྐུ་མདངས་འཇམ་ཞིང་ཤངས་ཀྱང་རྒྱས། །གསུང་ནི་ཚངས་པའི་དབྱངས་ལྟར་སྙན། །ཡིད་དུ་འོང་ཞིང་
དགའ་བར་འགྱུར། །བལྟ་ན་སྡུག་ཅིང་མདངས་དགའ་བ། །པདྨ་ལས་འཁྲུངས་པདྨ་འདྲ། །པདྨ་དག་ལས་ཀུན་ཏུ་སྐྱེས། །པདྨ་དག་གི་གདན་ལ་བཞུགས། །ཕྱག་
ན་པདྨ་བཟང་པོ་བསྣམས། །རིལ་བ་སྤྱི་བླུགས་ཕྱག་ན་བསྣམས། །ཁྲི་སྙན་ས་ལེའི་པགས་པ་མནབས། །དབྱུག་པ་དང་ནི་བགྲང་ཕྲེང་འཛིན། །བཀྲ་ཤིས་དག་གིས་
གཙང་མར་གྱུར། །སྔ་ནས་གསུངས་ཤིང་གསོང་པོར་གསུངས། །བདུད་རྩིའི་ཆར་ནི་རབ་ཏུ་འབེབས། །ཡིད་བཞིན་ནོར་བུ་རིན་ཆེན་འདྲ། །སེམས་ཅན་ཐམས་ཅད་
དགའ་བར་མཛད། །བཟང་པོ་སྣང་བའི་ལྗོན་ཤིང་ལྟར། །སེམས་ཅན་ཀུན་གྱི་གསོས་སུ་གྱུར། །སངས་རྒྱས་ཀྱི་ནི་སྤྲུལ་པ་ལགས། །བདེ་བར་གཤེགས་པའི་ཆ་
ལུགས་མངའ། །བདེ་བར་གཤེགས་པའི་རིང་བསྲེལ་འཛིན། །བ་སྤུ་ཉག་མ་རེ་རེ་ཡང༌། །སེམས་ཅན་རྣམས་ཀྱི་གཙོ་བོར་གྱུར། །བསོད་ནམས་མཛད་ཅིང་དགེ་བ་མཛད། །བཤོལ་བ་མེད།

92-1-31a

༄༅། །ཅིང་ངེས་པར་མཛད། །རབ་ཏུ་དྲག་པའི་བརྩོན་འགྲུས་ཅན། །འཁོར་བ་དག་ལས་རབ་ཏུ་བརྒལ། །དམ་ཆོས་རྒྱལ་མཚན་མངའ་གསོལ་བ། །ཡིད་བཞིན་འཁོར་ལོ་དགེ་
བ་སྦྱོར། །དོན་ཡོད་ཞགས་པ་སྡུག་བསྔལ་འདྲེན། །ཧ་ཡ་གྲི་བ་བདུད་བཞི་འཇོམས། །གྲོ་དྷ་མགྲིན་སྔོན་གདུག་པ་སེལ། །ཆུ་སྲིན་འཛིན་ཁྲིའི་འཇིགས་ལས་སྒྲོལ། །ལྷ་མོ་སྒྲོལ་མ་རྗེས་སུ་
འབྲང༌། །ཁྲོ་གཉེར་ཅན་ནི་བཀའ་བཞིན་བྱེད། །རྒྱལ་བ་ཅན་ནི་ཚུལ་དང་ལྡན། །མཐུ་ཆེན་ལྡན་ཞིང་དྲན་དང་ལྡན། །ཡོན་ཏན་ལྡན་ཞིང་བྱམས་དང་ལྡན། །ཤེས་རབ་ལྡན་
ཞིང་དཔལ་དང་ལྡན། །ཚུལ་ཁྲིམས་ལྡན་ཞིང་དོན་དང་ལྡན། །དོན་རྣམས་ཀུན་ནི་རིག་པ་པོ། །ཐེ་ཚོམ་ཐམས་ཅད་གཅོད་པ་པོ། །ཆོས་རྣམས་ཐམས་ཅད་སྨྲ་བའོ། །འཇིག་
རྟེན་རྣམས་ཀྱི་སྟོན་པ་པོ། །ཞལ་བཟང་ཟླ་བ་ཉ་བ་འདྲ། །སྐུ་སྨད་རིན་ཆེན་ཀུན་གྱིས་བརྒྱན། །གསེར་གྱི་མཆོད་སྡོང་འདྲ་བར་གནས། །འོད་ཟེར་ཉི་མ་སྟོང་བས་ལྷག །ཚངས་
པ་ལ་སོགས་ཕྱག་བགྱིས་པའི། །འཇིག་རྟེན་མགོན་ལ་ཕྱག་འཚལ་ལོ། །གང་ལ་ལ་ཞིག་འཕགས་པ་སྤྱན་རས་གཟིགས་དབང་ཕྱུག་ལ་མཚན་བརྒྱ་རྩ་བརྒྱད་ཀྱིས་
གང་ཞིག་བསྟོད་པ་བྱེད་པ་དེ་མཚམས་མེད་པ་ལྔ་བྱས་པའི་ལས་ཀྱི་སྒྲིབ་པ་ཡོངས་སུ་བྱང་བར་འགྱུར་རོ། །དཀྱིལ་འཁོར་ཐམས་ཅད་དུ་ཞུགས་པར་འགྱུར་རོ། །གསང་སྔགས་

92-1-31b

ཐམས་ཅད་ཀྱང་འགྲུབ་པར་འགྱུར་རོ། །བསྐལ་པ་སྟོང་གི་བར་དུ་ཡང་ངན་འགྲོར་མི་སྐྱེའོ། །མནར་མེད་པར་མི་འགྲོའོ། །སུ་ཞིག་ནང་པར་ལངས་ནས་ཀློག་གམ། ཀློག་
ཏུ་འཇུག་གམ། ཁ་ཏོན་དུ་འདོན་ན། མི་དེའི་ལུས་ལ་མཛེ་དང༌། ཤུ་བ་དང༌། གློ་ན་བ་དང༌། དབུགས་མི་བདེ་བ་ལ་སོགས་པའི་ནད་ཐམས་ཅད་ལས་ཐར་བར་
འགྱུར་རོ། །སྐྱེས་སོ་ཅོག་ཏུ་སྐྱེ་བ་དྲན་པར་འགྱུར་རོ། །ལྷའི་བུ་དང་འདྲ་བར་འགྱུར་རོ། །འཆི་བའི་དུས་ཀྱི་ཚེ་ན་ཡང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་
རོ༑ ༑གར་སྐྱེས་ཀྱང་འཕགས་པ་སྤྱན་རས་གཟིགས་དབང་ཕྱུག་དང་མི་འབྲལ་བར་འགྱུར་རོ། །རྟག་ཏུ་བཟླས་བརྗོད་བྱས་ན། ཡིད་གཞུངས་པར་འགྱུར་རོ། །སེམས་
དཔའ་བར་འགྱུར་རོ། །དབྱངས་སྙན་པར་འགྱུར་རོ། །སྐལ་བ་བཟང་པོར་འགྱུར་རོ། །གཙུག་ལག་ཐམས་ཅད་ལ་མཁས་པར་འགྱུར་རོ། །ཚིག་བཙུན་པར་འགྱུར་རོ། །བསྟོད་པ་འདིས་བསྟོད་ན།
སངས་རྒྱས་བཅོམ་ལྡན་འདས་གངྒཱའི་ཀླུང་དྲུག་ཅུ་རྩ་གཉིས་ཀྱི་བྱེ་མ་སྙེད་དག་ལ་མཆོད་པ་བྱས་པར་འགྱུར་ཏེ། རྣམ་པར་སྨིན་པ་ཡང་དེ་དང་འདྲ་བས་ན་བྱེ་བྲག་མེད་དོ།།
རྒྱལ་བ་ཐམས་ཅད་ཀྱི་རིང་བསྲེལ་རིན་པོ་ཆེ་ཟ་མ་ཏོག་ཅེས་བྱ་བ་འཕགས་པ་སྤྱན་རས་གཟིགས་དབང་ཕྱུག་གི་མཚན་བརྒྱ་རྩ་བརྒྱད་པ་རྫོགས་སོ།།    །།

92-1-32a

༄༅། །རྒྱ་གར་སྐད་དུ། ཨཱཪྱ་ཛཾ་བྷ་ལ་ཛཱ་ལེནྡྲ་ཀ་རུ་ཎི་ཀ་སྱ་ཤཾ་ཀ་ར་ནཱ་མ་དྷཱ་ར་ཎི། བོད་སྐད་དུ། འཕགས་པ་གནོད་འཛིན་ཆུ་དབང་སྙིང་རྗེ་
ཅན་གྱི་གཟུངས་བདེ་བྱེད་ཅེས་བྱ་བ། ཐམས་ཅད་མཁྱེན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ནོར་བུའི་
གྲོང་ཁྱེར་གནོད་སྦྱིན་གྱི་སྡེ་དཔོན་ཆེན་པོ་བྱང་ཆུབ་སེམས་དཔའ་ནོར་བུ་བཟང་པོའི་བུའི་གནས་ན་བཞུགས་སོ། །དེ་ནས་བཅོམ་ལྡན་འདས་ལ་གནོད་སྦྱིན་གྱི་
སྡེ་དཔོན་ཆེན་པོ་ནོར་བུ་བཟང་པོའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་
གང་ལ་ལ་ཞིག་བདག་གི་སྙིང་པོ་ཉིན་ལན་གསུམ། མཚན་ལན་གསུམ་སེམས་པར་བགྱིད་ན། བཅོམ་ལྡན་འདས། བདག་རྟག་ཏུ་དེའི་རྗེས་སུ་འབྲང་བར་
བགྱིད༑ བདག་དཔག་ཚད་བརྒྱར་ཡང་གནོད་སྦྱིན་རྣམས་ལས་བསྲུང་བར་བགྱིའོ། །བསམ་པ་ཐམས་ཅད་ཡོངས་སུ་རྫོགས་པར་བགྱིའོ། །འདོད་པ་དང་
ལྡན་པའི་ཁ་ན་མ་ཐོ་བ་མ་གཏོགས་པ་འདི་ལྟ་སྟེ། ཟས་དང༌། སྐོམ་དང༌། བཅའ་བ་དང༌། བཟའ་བ་དང༌། ནོར་དང༌། འབྲུ་དང༌། དབྱིག་དང༌། གསེར་སྩལ་

92-1-32b

བར་བགྱིའོ། །ཏདྱ་ཐཱ། ཧི་ལི་མ་ཎི་བྷ་དྲ། ཧི་ལི་ཧི་ལི་མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་ལི་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་
ཏུ་རུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་རུ་ཙུ་རུ་མ་ཎི་བྷ་དྲ། སུ་རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། ཨོཾ་ཨེ་ཧྱེ་ཧི་ཏིཥྛ་ཏིཥྛ་མེ་སཱ་དྷ་ཡ་སྭཱ་ཧཱ། ཏདྱ་ཐཱ། པཱུ་ཏ་ནེ་པཱུ་ཏ་ནེ། སུ་རུ་
མེ༑ སུམ་ཏེ། སུ་བནྟེ་སུ་པཱུ་ཥྱེ། ཧི་ལི་མི་ལི་སྭཱ་ཧཱ། ཆོ་ག་ནི། ཟླ་བ་ཡར་གྱི་ངོ་ཚེས་བཅོ་ལྔ་ལ་ཙནྡན་དཀར་པོས་དཀྱིལ་འཁོར་བྱས་ལ་ཨ་ག་རུ་བསྲེགས་ནས་བཟླས་
བརྗོད་བྱས་ན། དེའི་འོག་ཏུ་གསེར་ཐོབ་པར་འགྱུར་རོ། །འཕགས་པ་གནོད་འཛིན་ཆུ་དབང་སྙིང་རྗེ་ཅན་གྱི་གཟུངས་བདེ་བྱེད་ཅེས་བྱ་བ་རྫོགས་སོ།།    །།
རྒྱ་གར་སྐད་དུ། ཨཱཪྱ་རུ་ཙི་ར་ཨངྒ་ཡཥྛི་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ལུས་ཀྱི་དབྱིབས་མཛེས་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་ལ་ཕྱག་འཚལ་ལོ། །ན་མོ་བི་པུ་ལ་བི་མ་ན་སུ་པྲ་ཏིཥྛི་ཏེ་ཨ་སཾ་ཁེ་ཡ། སཱུཪྱ་ཤ་ཏ་ས་ཧ་སྲ་ཨ་ཏི་རེ་ཀ་ཏེ་ཛ། པྲ་བྷཱ་ཨ་བ་བྷ་སི་ཏ་མུརྟ་ཡེ།
མ་ཧཱ་མ་ཎི་མུ་ཀུ་ཏྲ་ཀུཎྜ་ལ། ཨ་ལཾ་ཀཱ་ར་དྷ་རི་ཎེ་བྷ་ག་བཱ་ཏེ་པདྨ་པཱ་ཎ་ཡེ། སརྦ་ལོ་ཀ་ཨ་བ་ཡ་ཤ་མ་ནཱ་ཡ། བི་བི་དྷ་ཁུ་ཁ་ས་མ་བཱ་ཤ་ཨ་བིཥྛ། སརྦ་སཏྭ་པ་རི་མོ་ཙ་ཀཱ་

92-1-33a

༄༅། །ཡ༑ ཏདྱ་ཐཱ། ཨོཾ་བྷུརྦྷུ་བ་སྭཱ་ཧཱ། མ་ཧཱ་ཨ་ལོ་ཀ་ཀ་ར་ཎ་ཏ་མ་སྟི་མི་ར་པ་ཏ་ལ་བི་ནཱ་ཤ་ཀ །རཱ་ག་དྭེ་ཥ་མ་ཧཱ་མོ་ཧ་ཛྭ་ལ་ཤ་མ་ཀ །ཤ་ས་ཀ་རཀྵ་
ཀ །སརྦ་ཨ་པ་ཡ་དུརྒ་ཏི་པྲ་ཤ་མ་ཀ །སརྦ་སཏྭ་ས་མཱ་ཤྭཱ་ས་ན་ཀ་ར། སརྦ་ཨཱ་ཤཱ་པ་རི་པཱུ་ར་ཀ །སརྦ་ཏ་ཐཱ་ག་ཏཱ་སཾ་བྷ་ན་ཀ་ར། ཧེ་ཧེ་མ་ཧཱ་བོ་དྷི་སཏྭ། བ་ར་བ་ར་ད་
ཡ་ཀཱ། པདྨ་ཨ་ལོ་ཀ་སཾ་བྷ་ཏ། མ་ཧཱ་ཀ་རུ་ཎི་ཀ །ཛཱ་ཊཱ་མུ་ཀུ་ཊཱ། ཨ་ལཾ་ཀྲྀ་ཏེ་ཤི་ར། མ་ཎི་ཀ་ན་ཀ་རཱ་ཛ། ཤ་ཏ་བཛྲེ་བཻ་ཌཱུཪྱ་ཨ་ལཾ་ཀྲྀ་ཏ་ཤཱ་རཱི་ར། ཨ་མི་ཏཱ་ཛི་ན་ཀ་
མ་ལ་ཡ་ཨ་ལཾ་ཀྲྀ་ཏ། པྲ་བྷ་ར་ཎ་རཱ་ཛཱ་ན་ཤ་ཏ་ས་ཧ་སྲ་ཨཱ་བྷི་ལ་ཥི་ཏི་ཀཱ་ཡ། མ་ཧཱ་བོ་དྷི་སཏྭ་བ་ར་བི་དྷ་མ་བི་དྷ་མ། བི་ནཱ་ཤ་ཡ། བི་ནཱ་ཤ་ཡ། མ་ཧཱ་ཡཱཾ་ཏྲ་ཀླེ་ཤ་ཀ་
བ་ཊཱ་ཨ་བ་བདྡྷ་བི་བོ་དྷི་སཏྭ་སཾ་ས་ར་ཙ་ར་ཀ་པྲ་མ་ཐཱ་ན། པུ་རུ་ཥ་པདྨ། པུ་རུ་ཥ་ནཱ་ག །པུ་རུ་ཥ་སཱ་ག་ར། པུ་རུ་ཥ་སིཾ་ཧ། བི་ཧ། བི་ར་བི་ར་ཛ། སུ་དནྟ་པ་རི་བྲི་ཏ། དྷ་
མ་དྷ་མ། ས་མ་ས་མ། དྷུ་རུ་དྷུ་རུ། པྲ་ཤཱ་ས་ཡ་པྲ་ཤཱ་ས་ཡ། པྲ་དྷ་ན་ས་ཡ་པྲ་དྷ་ན་ས་ཡ། གྷི་རི་གྷི་རི། དྷི་རི་དྷི་རི། བི་དྷི་རི་བི་དྷི་རི། བི་རི་བི་རི། བི་བི་རི་བི་བི་རི།
ཙི་རི་ཙི་རི། སི་རི་སི་རི། སུ་རུ་སུ་རུ། མུ་རུ་མུ་རུ། མུ་ཡ་མུ་ཡམ། མུཾ་ཙ་མུཾ་ཙ། དྷུ་ན་དྷུ་ན། བི་དྷུ་ན་བི་དྷུ་ན། དྷུ་རུ་དྷུ་རུ། གཱ་ཡ་གཱ་ཡ། གཱ་དྷ་ཡ་གཱ་དྷ་ཡ། ཧ་ས་ཧ་ས།

92-1-33b

པྲ་ཧ་ས་པྲ་ཧ་ས། ནཱ་ནཱ་བི་བི་དྷ་ཀླེ་ཤ་པ་ས་ནཱ། ཧ་ར་ཧ་ར། སཾ་ཧ་ར་སཾ་ཧ་ར། དྷུ་རུ་ཊི་དྷུ་རུ་ཊི། མ་ཧཱ་མཎྜ་ཨ་ལ་ཀཱ་ར་ཎ། ཤ་ཏ་པྲ་སེ་ཀ །ཨ་བ་བྷི་སི་ཏཱ་མ་ཧཱ་བི་ཥ་ཤ་མ་
ཀ༑ མ་ཧཱ་བོ་དྷི་སཏྭ་པ་ར་ད་སྭཱ་ཧཱ། བཅོམ་ལྡན་འདས་ལག་ན་པདྨའི་ལུས་ཀྱི་དབྱིབས་མཛེས་པ་ཞེས་བྱ་བའི་གཟུངས་བྱང་ཆུབ་སེམས་དཔའི་ཁང་བཟང་དམ་པ།
རྡོ་རྗེ་ཆེན་པོས་བགེགས་པར་གསུངས་པ། ལྷ་དང༌། ཀླུ་དང༌། སྦྱིན་བྱེད་མའི་བུ་དང༌། མིའམ་ཅི་དང༌། ལྷ་མ་ཡིན་ཆེན་པོས་བསྟོད་པ། རེ་བ་ཐམས་ཅད་ཕུན་
སུམ་ཚོགས་པར་བྱེད་པ་འདི་སྒྲིབ་པ་ཆེན་པོ་མང་པོས་བསྒྲིབས་པ་གང་ལ་ལ་ཞིག་ཉན་ཏམ། འཆང་ངམ། འདོན་ཏམ། ཀློག་གམ། མཐོང་ནས་ལེགས་པར་
རྟོགས་པར་བྱེད་ན། དེའི་ལས་དང་ཉོན་མོངས་པའི་སྒྲིབ་པ་ཐམས་ཅད་ཡོངས་སུ་བྱང་བར་འགྱུར་རོ། །ནང་པར་ལངས་ནས་ལན་གཅིག་བཏོན་ན། ལག་ན་པདྨ་ཕྱི་
བཞིན་འབྲང་བར་འགྱུར་རོ། །ཡིད་ལ་གང་དག་འདོད་པའི་དགོས་པ་བསམ་པ་ཙམ་གྱིས་འགྲུབ་པར་འགྱུར་རོ། །གཅིག་པུ་རབ་ཏུ་དབེན་པར་འདུག་སྟེ་སངས་རྒྱས་
ཡིད་ལ་བྱ་བ་མངོན་དུ་དམིགས་ནས་བཅོམ་ལྡན་འདས་ལག་ན་པདྨ་རྗེས་སུ་དྲན་པར་བྱས་ལ་ལན་བདུན་བརྗོད་ན། དམ་པ་ཅི་འདོད་པ་ཐོབ་པར་འགྱུར་རོ། །

92-1-34a

༄༅། །སེམས་ཅན་ཐམས་ཅད་ཀྱི་ཡིད་དུ་འོང་བར་འགྱུར་རོ། །དེའི་ངན་འགྲོ་ཐམས་ཅད་འགག་པར་འགྱུར་རོ། །ཡུད་ཙམ་ཞིག་འཆག་ཅིང་འདུག་
ལ་ཡིད་ལ་བརྗོད་ན། བསྐལ་པ་བྱེ་བ་འབུམ་ཕྲག་དུ་མར་བསགས་པའི་ལས་བྱང་བར་འགྱུར་རོ། །འཁོར་ལོས་བསྒྱུར་བ་སྟོང་གིས་བསགས་པའི་བསོད་
ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར་རོ། །ཚེ་རབས་ཚེ་རབས་སུ་ཡང་པདྨའི་རིགས་ཆེན་པོར་སྐྱེ་བར་འགྱུར་རོ། །སྐྱེ་བོ་ཁྱད་པར་དུ་འཕགས་པས་
བཀུར་བར་འགྱུར་རོ། །མེ་ཏོག་དྲི་ཞིམ་པོས་སྙིམ་པ་བཀང་སྟེ་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་ལན་བདུན་བརྗོད་ན། ཡོན་ཏན་ཆེན་
པོ་སྟོང་ཐོབ་པར་འགྱུར་རོ། །སྙིང་རྗེ་ཆེན་པོའི་ཆོས་ཉིད་སྣང་བ་ཡང་དེ་ལ་སྐྱེ་བར་འགྱུར་རོ། །དམ་པ་ཆེན་པོ་དང་ལྡན་པར་འགྱུར་རོ། །དེ་ཉིད་ཀྱི་གདོང་དུ་
བལྟས་ཏེ་བཟླས་བརྗོད་བྱས་ན། བཅོམ་ལྡན་འདས་ཞལ་རྟག་ཏུ་བཞད་པ་འཕགས་པ་སྤྱན་རས་གཟིགས་དབང་ཕྱུག་མཐོང་བར་འགྱུར་ཞིང༌། ཆོས་སྣང་
བའི་གསལ་བ་དང་པོ་དྲི་མ་མེད་པར་བྱེད་པ་ཞེས་བྱ་བ་འཐོབ་པར་འགྱུར་རོ། །ཚེ་འདི་ཉིད་ལ་སངས་རྒྱས་རྗེས་སུ་དྲན་པ་ཐོབ་པར་འགྱུར་རོ། །སེམས་

92-1-34b

མཉམ་པར་བཞག་བཞིན་དུ་འཆི་བའི་དུས་བྱེད་པར་འགྱུར་རོ། །ཚེ་རབས་ཐམས་ཅད་དུ་ཚེ་རབས་དྲན་པར་འགྱུར་རོ། །ཇི་ལྟར་འདོད་པ་བཞིན་དུ་ལས་ཀྱི་སྒྲིབ་པ་ཐམས་
ཅད་ཟད་པར་བྱེད་པར་འདོད་ན། ཚེས་བཅོ་ལྔའི་ཟླ་བ་ཉ་བ་ལ་སྨྱུང་བ་བྱས་ལ་གོས་དཀར་པོ་བགོས་ཏེ་རིང་བསྲེལ་དང་བཅས་པའི་མཆོད་རྟེན་ནམ། སྐུ་གཟུགས་
ཀྱི་སྤྱན་སྔར་ཙནྡན་དཀར་པོས་དཀྱིལ་འཁོར་བསྐུས་ལ། དཀྱིལ་འཁོར་དེ་དང༌། བཅོམ་ལྡན་འདས་ལ་མེ་ཏོག་སྣ་ཚོགས་གཏོར་ཏེ་བཅོམ་ལྡན་འདས་དང༌། འཕགས་
པ་སྤྱན་རས་གཟིགས་དབང་ཕྱུག་ལ་དྲི་ཞིམ་པོའི་བདུག་པ་དང༌། མར་མེ་དང༌། སྤོས་ཀྱིས་བསྟི་སྟང་བྱས་ཏེ། དེ་ཉིད་དུ་འདུག་ལ་ལན་བརྒྱ་རྩ་བརྒྱད་བརྗོད་ན། དེས་
སྡིག་པ་ཐམས་ཅད་དང་བྲལ་བར་འགྱུར་རོ། །མཚམས་མེད་པ་བྱེད་པ་ཡང་སྡིག་པ་བྱང་ཞིང་ཤིན་ཏུ་ཡོངས་སུ་དག་པའི་སེམས་ཀྱི་རྒྱུད་དང་ལྡན་པ་དང༌། ཤིན་
ཏུ་ཡོངས་སུ་དག་པའི་ལུས་དང༌། ངག་དང༌། ཡིད་ཀྱི་སྤྱོད་པ་དང་ལྡན་པར་འགྱུར་རོ། །དེ་བཞིན་གཤེགས་པ་རྣམས་ཀྱིས་རྟག་པར་རྒྱུན་དུ་ཏིང་ངེ་འཛིན་གྱི་
སྟོབས་དང༌། དབང་བསྐུར་བའི་སྟོབས་དང༌། ས་དང་ཕ་རོལ་ཏུ་ཕྱིན་པའི་སྟོབས་དང༌། ཡེ་ཤེས་ཁྱད་པར་ཅན་གྱི་སྟོབས་སྒྲུབ་པར་མཛད་དོ། །གནམ་ལ་གྱེན་

92-1-35a

༄༅། །དུ་བལྟས་ཏེ་བཟླས་བརྗོད་བྱས་ན་ཆར་འབབ་བོ། །ས་ལ་བལྟས་ཏེ་བཟླས་བརྗོད་བྱས་ན། ལོ་ཏོག་ཐམས་ཅད་ལེགས་པར་འགྱུར་རོ།།
ཆུ་དང༌། མཚེའུ་དང༌། རྫིང་བུའི་ཤུལ་དུ་བལྟས་ཏེ་བཟླས་བརྗོད་བྱས་ན། ཆུ་འབྱུང་བར་འགྱུར་རོ། །ནད་ཐམས་ཅད་ལ་ལག་པས་བྱ་བ་ཅིང་བཟླས་བརྗོད་བྱས་ན། སོས་
པར་འགྱུར་རོ། །དྲན་པ་ཉམས་པའི་མདུན་དུ་བཟླས་བརྗོད་བྱས་ན། དྲན་པ་རྙེད་པར་འགྱུར་རོ། །བཀྲེས་པ་དང༌། སྐོམ་པའི་གདོང་དུ་བལྟས་ཏེ་བཟླས་བརྗོད་
བྱས་ན། ཚིམ་པར་འགྱུར་རོ། །མི་ངས་ཆེན་པོ་བྱུང་ན་རས་ལ་བྲིས་ཏེ་རྒྱལ་མཚན་གྱི་རྩེ་མོར་བཏགས་ན། དཔག་ཚད་ཚུན་ཆད་མཚམས་གཅད་པ་དང༌། སྲུང་
བ་བྱས་པར་འགྱུར་རོ། །འཕགས་པ་ལུས་ཀྱི་དབྱིབས་མཛེས་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་པྲ་ཛྙཱ་ཝརྨ་དང༌།
ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།    །རྒྱ་གར་སྐད་དུ། སིཾ་ཧ་ནཱ་ད་ཏནྟྲ་ནཱ་མ། བོད་སྐད་དུ། སེངྒེ་
སྒྲའི་རྒྱུད་ཅེས་བྱ་བ། བཅོམ་ལྡན་འདས་པདྨ་གསུང་གི་ལྷ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་པདྨའི་

92-1-35b

དབང་ཕྱུག་ཏུ་བསྒྱུར་ཏེ་རྡོ་རྗེའི་གདན་ལ་བཞུགས་སོ། །དེ་ནས་གསང་བའི་བདག་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བསོད་
ནམས་དང་ཡེ་ཤེས་ཀྱི་ཚོགས་དང༌། ལམ་རྣམས་ཇི་ལྟར་སྦྱང༌། ཨེ་མ་ཧོ་སེམས་ཅན་རྣམས་ལ་སྙིང་བརྩེ་བའི་མཆོག་སྤྱན་རས་གཟིགས་སེངྒེ་སྒྲ་ཞེས་བྱ་བ་
ཡོད་དེ༑ དེས་སྨོན་ལམ་སྦྱང་བ་དང༌། བསོད་ནམས་དང་ཡེ་ཤེས་ཀྱི་ཚོགས་བསགས་པར་ཡིད་ལ་བྱས་སོ། །དེ་ནས་བཅོམ་ལྡན་འདས་པདྨའི་དབང་ཕྱུག་
ལངས་ཏེ་གསང་སྔགས་ཀྱི་ཚིག་འདི་དག་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ།
ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ཀ་ཊཾ་ཀ་ཊེ། ཀ་རོ་ཊེ། ཀ་རོ་ཀཾ་ཊེ། བཱི་ཪྱེ་སྭཱ་ཧཱ། ཨོཾ་ཨཱཿཧྲཱིཿསིཾ་ཧ་ནཱ་ད་ཧཱུཾ། བྲུཾ་ཨཾ་ཛྲཱིཾ་ཁཾ་ཧཱུཾ། ཨོཾ་ཨཱཿཧཱུཾ། ཨོཾ་བ་ལི་ན་བྷུ་ཛྙཱ་ཛཱི་བ་པུཥྤེ་དྷུ་པེ་
ཧཱུཾ། སརྦ་ཨ་མྲྀ་ཏེ་ཧཱུཾ། ཨོཾ་བ་ཏ་ལི། མ་ཧཱ་བ་ཏ་ལི། ཧཱུཾ་ཧཱུཾ་ཧཱུཾ་ཛཿསྭཱ་ཧཱ། ཨོཾ་བཀྵ་བཀྵ། ས་མ་ཡ་ཏིཥྛ་ཛ་ཧཱུཾ་ཕཊ་སྭཱ་ཧཱ། ཨོཾ་ཨ་ཏ་པྲ་ཏེ་ཧཱུཾ་ཕཊ། སྲི་ཏི་ཀ་ར་ཧཱུཾ་ཕཊ། ཨོཾ་
བ་རུ་ཎ་ཨཱ་གཙྪ་ཡ། ཨཱ་གཙྪ་ཡ། མ་ཧཱ་ནཱ་ག་ཀི་ས་ཏི་སརྦེ་བྷུརཿཕུཿཕུཿཕུཿསྭཱ་ཧཱ། ཨོཾ་བྷ་ག་བ་ཏི་ཤྲུ་ཏི་སྨྲྀ་ཏི་ས་མ་བ་ཏི། ས་ར་མ་ཏི་སིདྡྷཾ་སྭཱཧཱ། ཨོཾ་ཨཱཿཧྲཱིཿཧཱུཾ་སྭཱཧཱ།

92-1-36a

༄༅། །ཕུཿཧྲཱྀཿཨོཾ་སིཾ་ཧ་ནཱ་ད་ཕུཾ་ཕཊ་ཕཊ། ནཱ་ག་དུ་པ་ལ་མཱ་ར་ཡ་ཕཊ། ཛྭཱ་ལ་ཛྭཱ་ལ་ཧཱུཾ་ཕཊ། ཨོཾ་ཨ་བིགྷྣཱནྟ་ཀྲྀཏ་ཧཱུཾ། ཨོཾ་ཨགྣ་ཡེ་ཨ་ཏི་བྱ། ་བྷི་ས་
མ་ཡ་བི་ཤ། མ་ཧཱ་ཀྲྀ་ཡེ་ཧ་བྱ། ཀ་བྱ་མ་ཧཱ་ནི་ཡ་སྭཱ་ཧཱ། ཨོཾ་བྷ་བ་ག་ཨགྣ་ཡེ། ཤཱནྟིཾ་ཀུ་རུ་སྭཱ་ཧཱ། ཨཱཿཧྲཱིཿསིཾ་ཧ་ནཱ་ད་བཛྲ་ཙ་ཀྲ་བརྟི་ལོ་ཀི་ཀ་བྲུཾ་བྲུཾ་བྲུཾ། ལོ་ཀོཏྟ་ར་
ཎི་སིཾ་ཧ་ནཱ་ད་བྲུཾ་བྲུཾ་བྲུཾ་ཧཱུཾ་ནི་ཧཱུཾ་ནི། སིཾ་ཧ་ནཱ་ད་བྲུཾ་བྲུཾ་བྲུཾ་ཧཱུཾ་ཧཱུཾ་ཧཱུཾ་སྭཱ་ཧཱ། གསང་བའི་བདག་པོ། འདི་ནི། མཎྜལ་གྱི་སྒྲུབ་པ་ཞེས་བྱའོ། །གསད་པ་དང༌། ཕྱིར་ལྡོག་
པ་དང༌། དགུག་པ་དང༌། བཅིང་བ་དང༌། ཞི་བའི་ལས་ཡིན་ཏེ། ནང་པར་བའི་ལྕི་བ་ས་ལ་མ་ལྷུང་བས་མཎྜལ་བྱས་ཏེ་མངར་གསུམ་ལག་པའི་མཐིལ་དུ་
མཉེས་པས་ཀླུའི་ཞེ་སྡང་ཞི་བར་འགྱུར་རོ། །འདི་ནི། ཀླུའི་སྡེ་དཔོན་ཞེས་བྱ་སྟེ། སེངྒེའི་སྟེང་དུ་ཟླ་བ་ལ། །རྒྱལ་པོ་རོལ་པའི་སྟབས་ཀྱིས་བཞུགས། །གཡས་
ན་ཐོད་མཚན་རྩེ་གསུམ་ལ། །དྲག་པོའི་རྒྱལ་རིགས་དབང་དུ་བསྡུས། །པདྨའི་རྩེ་ལ་ཐོད་པ་ནི། །འཕྲིན་ལས་བཞི་ལྡན་ཀུ་མུ་ད། །ཤེས་རབ་སྦྱོར་བའི་རལ་
གྲིར་བཅས། །དཀའ་ཐུབ་ལྡན་པའི་སྐུ་དེ་ལ། །རིགས་ལྔས་རྣམ་པར་བརྒྱན་པ་པོ། །གསུམ་དང་ལྔ་ནི་མདུན་དུ་འཕྱང༌། །རྩེ་མོར་འོད་དཔག་མེད་པས་བརྒྱན།།

92-1-36b

སེངྒེའི་སྒྲ་ལས་བྱུང་བ་ཡིན། །འདམ་སྐྱེས་དམར་པོའི་ལོ་མ་གཉིས། །པདྨ་བཞི་ལ་སྔགས་བཞི་ལྡན། །རང་ལུས་འོག་ནས་ཐལ་མོ་སྦྱོར། །སྐུ་ལ་འདུད་ཅིང་འཕྲིན་
ལས་བྱེད། །རྡོ་རྗེའི་གདན་ལ་མི་བསྐྱོད་པའི། །ཐུགས་ཀ་ནས་ནི་སྔགས་འོད་འདོན། །སྤྲོ་བ་གསུམ་དུ་ལྡན་པའི་སྔགས། །ཉི་ཤུ་རྩ་གཅིག་གདོན་པར་བྱའོ། །གསང་
བའི་བདག་པོ། །རྒྱུད་འདི་ལ་སྨོད་པའི་སེམས་ཅན་དེ་ནི། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་སྨོད་པ་ཡིན་ནོ། །གསང་བའི་བདག་པོ། རྒྱུད་
འདི་ཉན་པ་དང༌། སེམས་པ་དང༌། མཆོད་པ་དང༌། འཆང་བ་དང༌། ཐ་ན་འདི་ལ་མོས་པའི་སེམས་ཅན་དེ་དག་ལ་རྒྱལ་ཆེན་བཞིའི་ལྷ་དང༌། སུམ་ཅུ་རྩ་གསུམ་གྱི་
ལྷ་དང༌། ཚངས་པའི་བུ་དང༌། ཚངས་ཆེན་རྣམས་ཀྱིས་སྲུང་བ་དང༌། །བསྐྱབ་པ་དང༌། སྦ་བ་དང༌། ཀུན་ཏུ་རྗེས་སུ་འབྲང་བར་བྱེད་དེ། དེ་བས་ཆེས་ལྷག་པའི་
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་བུ་ལ་མས་སྲུང་བ་བཞིན་དུ་སྲུང་བར་འགྱུར་རོ། །བདུད་ཀྱིས་བར་དུ་གཅོད་པར་མི་ནུས་སོ། །གང་ཤི་
འཕོས་ནས་ནུབ་ཕྱོགས་བདེ་བ་ཅན་དུ་པདྨོ་ལས་སྐྱེ་བར་འགྱུར་རོ། །མངལ་གྱི་སྡུག་བསྔལ་ལས་ཐར་བར་འགྱུར་རོ། །ཚེ་འདིར་མེ་དང་ཆུའི་འཇིགས་པ་ལས་ཐར་

92-1-37a

༄༅། །བར་འགྱུར་རོ། །འདིར་ནི། མདོ་ཙམ་སྨོས་སུ་ཟད་ཀྱི། དེ་མ་ཡིན་པ་གང་འདོད་པ་ཐམས་ཅད་བསམ་པ་ཡིད་བཞིན་དུ་འགྲུབ་པར་
འགྱུར་རོ། །གང་རྒྱུད་འདི་ལ་གནོད་པ་དང༌། འཚེ་བ་དང༌། ཚུལ་བཞིན་མ་ཡིན་པ་ཡིད་ལ་མི་བྱེད་ན། དེ་ལ་ལྷའི་བུ་དང༌། ཀླུའི་བུ་ཁྱེད་རྣམས་ཀྱིས་སྲུང་
བར་གྱིས་ཤིག་ཅེས་བཀའ་སྩལ་ཏོ། །དེ་ནས་གསང་བའི་བདག་པོ་དང༌། ཚངས་རིས་ཀྱི་ལྷའི་བུ་དེ་དག་རབ་ཏུ་དགའ་ནས་ཚུལ་བཞིན་དུ་ཁས་བླང་བར་
བྱས་སོ། །དེ་ནས་གཞན་བསྲུང་བའི་ཕྱིར་བདག་ས་དཀར་པོ་ལ་ལན་དུ་མར་བསྔགས་ན། བར་ཆད་ཐམས་ཅད་ཞི་བར་འགྱུར་རོ། །སེངྒེ་སྒྲའི་རྒྱུད་ཅེས་
བྱ་བ་རྫོགས་སོ།།    །།རྒྱ་གར་གྱི་མཁན་པོ་པཎྜི་ཏ་པྲ་ཛྙཱ་ཀ་ར་དང༌། བོད་ཀྱི་ལོཙྪ་བ་འགོས་ཁུག་པ་ལྷས་བཙས་ཀྱིས་ཞུས་ཤིང་བསྒྱུར་ཏེ་
གཏན་ལ་ཕབ་པ།    །རྒྱ་གར་སྐད་དུ། ཨཱརྱཱ་བ་ལོ་ཀི་ཏེ་ཤྭ་རཱ་ཡ་སིཾ་ཧ་ནཱ་ད་ནཱ་མ་དྷཱ་ར་ཎི། བོད་སྐད་དུ། འཕགས་པ་སྤྱན་རས་གཟིགས་
དབང་ཕྱུག་སེངྒེ་སྒྲའི་གཟུངས་ཞེས་བྱ་བ། བཅོམ་ལྡན་འདས་རྡོ་རྗེ་འཆང་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་

92-1-37b

ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་ཕོ་བྲང་རི་བོ་ཊ་ལའི་རྩེ་མོ་ན་རིན་པོ་ཆེའི་ཁང་བཟང་རིན་པོ་ཆེ་དང༌། མུ་ཏིག་དང༌། ནོར་བུ་དཔག་མེད་
ཀྱིས་སྤྲས་པ། འོད་ཀྱིས་སྟོང་གསུམ་ཁྱབ་པ། མེ་ཏོག་དྲི་ཞིམ་པོ་སྣ་ཚོགས་ཀྱིས་ཀུན་ནས་བརྒྱན་པའི་ས་ཕྱོགས་དེ་ན་བྱམས་པ་ལ་སོགས་པའི་བྱང་ཆུབ་
སེམས་དཔའ་དཔག་ཏུ་མེད་པ་དང༌། ཉན་ཐོས་ཆེན་པོ་ཤཱ་ར་དྭ་ཏིའི་བུ་ལ་སོགས་པ་དགེ་སློང་རབ་ཏུ་མང་པོས་ཡོངས་སུ་བསྐོར་ཞིང༌། བཅོམ་ལྡན་འདས་
སེངྒེའི་གདན་བཤམས་པ་ལ་བཞུགས་སོ། །འཁོར་དེར་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་ཞེས་བྱ་བ་འདུས་ཏེ་འདུག་པར་གྱུར་པ་
དེ་རང་གི་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་
ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཡུལ་མ་ག་དྷ་ན་རྒྱལ་པོ་དབང་ཕྱུག་འོད་ཅེས་བགྱི་བ་འཁོར་དང༌།
བཙུན་མོ་དང༌། ལོངས་སྤྱོད་ཕུན་སུམ་ཚོགས་པ་དང་ལྡན་པ་ལས། རྒྱལ་པོ་དེ་མཛེ་དང༌། ཕོལ་མིག་དང༌། དབུགས་མི་བདེ་བ་སྙིང་ནད་འབར་བ་བྱུང་སྟེ། དེ་

92-1-38a

༄༅། །ཇི་ལྟར་བསལ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ།
སྔོན་འཇིག་རྟེན་གྱི་ཁམས་འདི་ཉིད་ན་འཇམ་དཔལ་ཁྱེད་ཉིད་བྱང་ཆུབ་སེམས་དཔའ་ཤེས་རབ་ཆེན་པོ་ཞེས་བྱ་བ་ཡིན་ལ། འཕགས་པ་སྤྱན་རས་གཟིགས་
དབང་ཕྱུག་སེངྒེ་སྒྲ་འདི་ཉིད་བྱང་ཆུབ་སེམས་དཔའ་སྙིང་རྗེའི་མཆོག་ཅེས་བྱ་བ་ཡིན་པས། བྱང་ཆུབ་སེམས་དཔའ་དེ་གཉིས་སྟོང་གསུམ་དུ་སེམས་
ཅན་གྱི་དོན་ལ་གཤེགས་པ་ལ་སེངྒེ་དཀར་པོ་གཅིག་དབང་དུ་བསྡུས་ཏེ་ཆིབས་པ་བྱས། སྐུ་ལ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན། མདུང་རྩེ་གསུམ་
པ་དང༌། རལ་གྲི་དང༌། པདྨ་དང༌། ཨུཏྤ་ལ་ཐོགས་ནས་ཕྱིན་པ་ལ་རྒྱ་མཚོ་ཆེན་པོ་ལ་རྒལ་བའི་དུས་སུ་སེངྒེ་བཞག་ནས་འཁུར་རེས་བྱས་ཤིང་བྱོན་པ་
ལ༑ བྱང་ཆུབ་སེམས་དཔའ་ཤེས་རབ་ཆེན་པོ་ཁྱོད་ཉིད་ནི། གྲོགས་ལ་ཕན་པའི་སེམས་ཀྱིས་རང་གི་རལ་གྲིས་རང་བཀུམ་མོ། །བྱང་ཆུབ་སེམས་དཔའ་
སྙིང་རྗེ་མཆོག་གི་བསམ་པ་ལ་སྟེང་འོག་བར་སྣང་གི་ཀླུ་དང༌། ལྷ་ལ་སོགས་པས་བསད་དམ་སྙམ་ནས་བཏུང་བའི་སྣོད་བྲམ་ཟེའི་ཐོད་པ་ལག་ན་ཐོགས་

92-1-38b

ཏྲི་ཤཱུ་ལ་རྩེ་གསུམ་པ་ལག་ན་ཐོགས། སེངྒེ་དཀར་པོ་ལ་ཞོན། མྱ་ངན་དུ་རལ་པ་ཐོད་དུ་བཅིངས་ནས་སྟེང་གི་ལྷ་ལ་བསྡིགས་ཏེ། སྙིང་རྗེའི་སྟོབས་ཀྱིས་སེམས་ཅན་
དོན་བྱས་པས། །རང་གི་གྲོགས་པོས་སྤངས་ནས་གཅིག་པུ་ལུས། །ལྷ་རྣམས་ཀུན་གྱིས་ཉེས་ན་ཆད་པའི་ལས། །གྲོང་ཁྱེར་འཇོམས་ཤིང་ལྷ་རྣམས་འགུམ་
པར་བགྱིད། །ཅེས་སྨྲས་ཏེ་ལྷ་རྣམས་ལ་ཏྲི་ཤཱུ་ལ་གདེངས་པ་དང༌། རྒྱལ་པོ་ཆེན་པོ་བཞི་དང༌། ལྷའི་དབང་པོ་བརྒྱ་བྱིན་དང༌། མི་མཇེད་ཀྱི་བདག་པོ་ཚངས་པ་
དང༌། ཁམས་གསུམ་གྱི་ལྷ་དགའ་བའི་མདངས་ཕྱུང་སྟེ་ལྷའི་མེ་ཏོག་པདྨ་དང༌། ཀུ་མུ་ད་དང༌། པུཎྜ་རཱི་ཀ་དང༌། ཙམ་པ་ཀ་ལ་སོགས་པ་ཕུལ་ཏེ་ཐོད་པ་བཀང་
ངོ༌། དེ་ནས་བར་སྣང་གི་ལྷ་དང༌། ཀླུ་དང༌། དྲི་ཟ་དང༌། གནོད་སྦྱིན་དང༌། ལྷ་མ་ཡིན་དང༌། གྲུལ་བུམ་དང༌། ནམ་མཁའ་ལྡིང་དང༌། མིའམ་ཅི་ལ་སོགས་པ་ལ་
བསྡིགས་པ། ཏྲི་ཤཱུ་ལ་གདེངས་ནས། སྙིང་རྗེའི་སྟོབས་ཀྱིས་སེམས་ཅན་དོན་བྱས་པས། །རང་གི་གྲོགས་པོས་སྤངས་ནས་གཅིག་པུ་ལུས། །སྡེ་བརྒྱད་ཚོགས་
ཀྱིས་ཉེས་ན་ཆད་པའི་ལས། །གྲོང་ཁྱེར་འཇོམས་ཤིང་སྡེ་བརྒྱད་འགུམ་པར་བགྱིད། །ཅེས་སྨྲས་ཏེ། སྡེ་བརྒྱད་ལ་ཏྲི་ཤཱུ་ལ་གདེངས་པ་དང༌། ཀླུའི་རྒྱལ་པོ་

92-1-39a

༄༅། །གཙུག་ན་རིན་ཆེན་དང༌། དྲི་ཟའི་རྒྱལ་པོ་ཟུར་ཕུད་ལྔ་པ་དང༌། གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུ་དང༌། ལྷ་མ་ཡིན་གྱི་རྒྱལ་པོ་ཐགས་
བཟང་རིས་དང༌། མིའམ་ཅིའི་རྒྱལ་པོ་ལྗོན་པ་རྟ་མགོ་ཅན་དང༌། གྲུལ་བུམ་གྱི་རྒྱལ་པོ་སྦྲུལ་མགོ་དགུ་པ་དང༌། ནམ་མཁའ་ལྡིང་གི་རྒྱལ་པོ་གསེར་མིག་ཅན་
ལ་སོགས་པ་འཁོར་མང་པོ་དང་བཅས་པ་དགའ་བའི་མདངས་ཕྱུང་སྟེ་སེངྒེ་ལ་རིན་པོ་ཆེའི་རྒྱན་ཕུལ་ལོ། །དེ་ནས་སའི་འོག་ན་གནས་པའི་ཀླུ་ལ་
བསྡིགས་ཏེ། སྙིང་རྗེའི་སྟོབས་ཀྱིས་སེམས་ཅན་དོན་བྱས་པས། །རང་གི་གྲོགས་པོས་སྤངས་ནས་གཅིག་པུ་ལུས། །ཀླུ་ཚོགས་རྣམས་ཀྱིས་ཉེས་ན་ཆད་
པའི་ལས། གྲོང་ཁྱེར་འཇོམས་ཤིང་ཀླུ་རྣམས་འགུམ་པར་བགྱིད། །ཅེས་སྨྲས་ཏེ། རྒྱ་མཚོ་ཆེན་པོ་ཏྲི་ཤཱུ་ལས་དཀྲུགས་པ་དང༌། ཀླུའི་རྒྱལ་པོ་མ་དྲོས་པ་
དང༌། ཀླུའི་རྒྱལ་པོ་ཝ་ར་ཎ་དང༌། ཀླུའི་རྒྱལ་པོ་འཇོག་པོ་དང༌། དེ་དག་ལ་སོགས་པ་རྫུ་འཕྲུལ་དང་ལྡན་པ། འོད་དང་ལྡན་པ། ལྷ་དང་ལྷ་མ་ཡིན་གྱི་གཡུལ་
མྱོང་བར་བྱེད་པ། ཀླུའི་རྒྱལ་པོ་འབུམ་ཕྲག་དྲུག་གཡོག་དང་འཁོར་དུ་བཅས་པ་འདུས་ཏེ་དགའ་བའི་མདངས་ཕྱུང་ནས་ཀླུའི་རྒྱལ་པོ་ཝ་རུ་ན་སྦྲུལ་དཀར་

92-1-39b

པོ་གཅིག་ཏུ་བྱས་ནས་ཕྱག་འཚལ་བསྐོར་བ་ལན་གསུམ་བྱས་ཏེ། བྱང་ཆུབ་སེམས་དཔའ་སྙིང་རྗེ་ཅན། །ཁྱོད་ལ་བདག་ནི་སྐྱབས་སུ་མཆི། །ཀླུ་རྣམས་ཀུན་གྱི་
མགོན་མཛོད་ཅིག །ཉམས་ན་ཀླུ་ཡི་གཤེད་མ་མཛོད། །ཅེས་སྨྲས་ནས་ཏྲི་ཤཱུ་ལ་ལ་ལན་གསུམ་དཀྲིས། ཁ་བྱང་ཆུབ་སེམས་དཔའ་ལ་བསྒྱུར། །ཕུཿཕུཿཞེས་
བརྗོད་ཅིང་གུས་པས་ཁ་ནས་ཁྲག་འབྱིན་ཅིང་གནས་སོ། །ཀླུའི་རྒྱལ་པོ་གཞན་རྣམས་ཀྱང་ཐལ་མོ་སྦྱར་ནས་བསྐོར་བ་ལན་གསུམ་གསུམ་བྱས་ནས། བྱང་
ཆུབ་སེམས་དཔའ་སྙིང་རྗེ་ཅན། །ཁྱོད་ལ་བདག་ཅག་སྐྱབས་སུ་མཆིའོ། །ཀླུ་རྣམས་ཐམས་ཅད་སྐྱབས་སུ་ཟུངས། །ཉམས་ན་ཀླུ་ཡི་གཤེད་མ་མཛོད། །ཅེས་
སྨྲས་ནས་ཀླུ་ཆེན་པོ་བརྒྱད་སྦྲུལ་དཀར་པོ་གཅིག་ཏུ་བྱས་ནས་ཚངས་སྐུད་ལ་འཁྲིས་སོ། །ཀླུའི་རྒྱལ་པོ་དེ་རྣམས་ཀྱང་བདག་ཅག་ནི། བྲན་བགྱིད་དོ། །ཅི་
བཀའ་སྩལ་པ་ཉན་ནོ། །ཞེས་སྨྲས་ནས་ཀླུ་རྣམས་སོ་སོའི་གནས་སུ་དེངས་སོ། །འཇམ་དཔལ། བྱང་ཆུབ་སེམས་དཔའ་དེ་ནི། སྙིང་རྗེ་ཀླུ་འདུལ་ཞེས་བྱའོ། །
སྙིང་ནད་སེལ་བ་ཞེས་བྱའོ། །འཇམ་དཔལ། དེ་ལྟར་སྔོན་གྱི་བྱང་ཆུབ་སེམས་དཔའ་ཤེས་རབ་ཆེན་པོ་དེ་འཇམ་དཔལ་སྨྲ་བའི་སེངྒེ་ཁྱོད་ཉིད་ཡིན་ནོ། །དེའི་

92-1-40a

༄༅། །དུས་ཀྱི་བྱང་ཆུབ་སེམས་དཔའ་སྙིང་རྗེ་མཆོག་དེ་ནི། ད་ལྟའི་འཕགས་པ་སྤྱན་རས་གཟིགས་དབང་ཕྱུག་སེངྒེ་སྒྲ་ཀླུའི་དེད་དཔོན་ཆེན་
པོ་འདི་ཉིད་ཡིན་ནོ། །འཇམ་དཔལ། ངས་རྒྱལ་པོ་ཆེན་པོ་དེའི་དོན་དུ་ཐུགས་རྗེ་ཆེན་པོའི་སྔགས་བརྗོད་པར་བྱའོ། །ཡིད་ལ་ཟུངས་ཤིག །ན་མོ་རཏྣ་ཏྲ་ཡཱ་ཡ།
ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ཀ་ཊཾ་ཀ་ཊེ། ཀ་རོ་ཊེ། ཙི་ཏི་ཛྭ་ལ་ཀ་
རོ་ཏི་བིཪྱ་སྭཱ་ཧཱ། གཟུངས་འདི་ནི། སངས་རྒྱས་བྱེ་བ་ཕྲག་བརྒྱད་ཅུས་གསུངས་ལ། ད་ལྟར་ང་ཉིད་ཀྱིས་བརྗོད་པའོ། །འདིའི་ཆོ་ག་ནི། མི་དགོས་པས་ལས་
ཐམས་ཅད་འགྲུབ་པའོ། །བཅོམ་ལྡན་འདས་སྤྱན་རས་གཟིགས་དབང་ཕྱུག་སེངྒེ་སྒྲའི་སྐུ་ལུགས་མའམ། བྲིས་སྐུའི་སྤྱན་སྔར་བའི་ལྕི་བ་ས་ལམ་ལྷུང་
བས་སོ་སོར་མ་འདྲེས་པར་མཎྜལ་བརྒྱད་བྱས་ཏེ། མཎྡལ་རེ་རེ་ལ་མེ་ཏོག་ཚོམ་བུ་ལྔ་ལྔ་བཀྲམ་སྟེ་མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌།
ཕྱེ་མ་རྣམས་ཀྱིས་མཆོད་ནས་མཎྜལ་རེ་རེ་ལ་གཟུངས་ལན་བཅུ་གསུམ་བཅུ་གསུམ་གྱི་བར་དུ་བཟླས་ལ་ལྕི་བ་དེ་བསྡུས་ཏེ། ལྕི་བ་ལྷག་མ་ལ་བསྔགས་

92-1-40b

ཤིང་ནད་པ་ལ་བྱུགས་ན། ནད་ཐམས་ཅད་ཉེ་བར་ཞི་བར་འགྱུར་རོ། །ལྷ་དང་ཀླུ་ལ་སོགས་པའི་དུག་གི་ནད་ཐམས་ཅད་ཞི་བར་འགྱུར་རོ། །ཞག་ཉི་ཤུ་རྩ་གཅིག་
ལ་གྲུབ་པར་མ་གྱུར་ན། འཇམ་དཔལ། ཐུགས་རྗེ་ཆེན་པོ་ཉིད་ཀྱིས་མཚམས་མེད་པ་ལྔའི་ལས་བྱས་པ་ཡིན་ནོ། །འཇམ་དཔལ། ཐུགས་རྗེ་ཆེན་པོ་ཉིད་ཀྱིས་དམ་
བཅས་པའི་ཚིག་གོ །འཇམ་དཔལ། རྒྱལ་པོ་ཆེན་པོའི་གནོད་པ་ནི། གཟུངས་འདིས་སྙིང་ནད་འབར་བ་ལས་གྲོལ་ནས་སྐྱེ་བ་ཕྱི་མ་ལ་བདེ་བ་ཅན་གྱི་ཞིང་ཁམས་
སུ་སྐྱེ་བར་འགྱུར་རོ། །འཇམ་དཔལ། ཉོན་ཅིག །སངས་རྒྱས་འོད་དཔག་མེད་ལ་སོགས་པ་སངས་རྒྱས་བྱེ་བ་ཕྲག་དགུ་བཅུ་རྩ་དགུས་སྙིང་པོ་འདི་གསུངས་སོ། །
ཨོཾ་ཨཱཿཧྲཱིཿསིཾ་ཧ་ནཱ་ད་ཧཱུཾ་ཕཊ། ད་ལྟར་ང་ཉིད་ཀྱིས་བརྗོད་དེ། རིག་སྔགས་ཀྱི་སྙིང་པོ་འདི་ལན་གཅིག་བརྗོད་པས་སྡིག་པ་ཀུན་ལས་གྲོལ་བར་འགྱུར་རོ། །སྲིད་པ་
ཉམ་ངར་འགྲོ་མི་འགྱུར། །ལུས་ལ་མཚོན་གྱིས་ཚུགས་མི་འགྱུར། །དགྲ་དང་ཆོམ་པོས་མི་ཚུགས་ཅིང༌། །ཀླུ་ལ་སོགས་པས་འཚེ་མི་འགྱུར། །རྟག་ཏུ་དཔལ་དང་
ལྡན་པར་འགྱུར། །བུད་མེད་ལུས་སུ་མི་འགྱུར་ཞིང༌། །རྟག་ཏུ་སྐྱེ་བ་དྲན་པར་འགྱུར། །ཤི་ནས་བདེ་བ་ཅན་དུ་འགྲོ། །འཇམ་དཔལ། དེ་བཞིན་གཤེགས་པ་རྣམ་

92-1-41a

༄༅། །པར་གཟིགས་དང༌། གཙུག་ཏོར་ཅན་དང༌། ཐམས་ཅད་སྐྱོབ་དང༌། ལོག་པར་དད་སེལ་དང༌། གསེར་ཐུབ་དང༌། འོད་སྲུང་གིས་ཀྱང་
གསང་སྔགས་འདི་གསུངས་ལ། ད་ལྟར་ཤཱཀྱ་ཐུབ་པ་ངས་ཀྱང་བརྗོད་པ་སྟེ། ན་མོ་རཏྣ་ཏྲ་ཡཱ་ཡ། ན་མ་ཧ་ཡ་གྲི་བཱ་ཡ། ན་མོ་ལོ་ཀེ་ཤྭ་རཱ་ཡ། ཏདྱ་ཐཱ། ཨོཾ་
ཧྲཱིཿཀུ་ལུ་ཀུ་ལུ་ནཱི་ལ་ཀཎྛ། ཧུ་ལུ་ཧུ་ལུ། ཏིཥྛ། ཏིཥྛ། བནྡྷ་བནྡྷ། མཱ་ར་ཡ་མཱ་ར་ཡ། ཧཱ་ཧཱ་ཧཱ་ཧཱ། བཛྲ་ཀྲོ་དྷ་ཧ་ཡ་གྲི་བ་ཧྲཱིཿཧཱུཾ་ཕཊ། འཇམ་དཔལ། གཟུངས་
འདི་འཕགས་པ་སྤྱན་རས་གཟིགས་དབང་ཕྱུག་ཉིད་པདྨ་ཧ་ཡ་གྲི་བའི་སྔགས་ཡིན་ཏེ། ལན་གཅིག་ཀློག་པར་བྱེད་པའི་མི། །སྡིག་པ་ཀུན་ལས་གྲོལ་འགྱུར་
ཞིང༌། །ངན་སོང་སྒོ་རྣམས་གཅོད་པར་འགྱུར། །ཀླུ་སོགས་གདོན་གྱིས་འཚེ་མི་འགྱུར། །བྱད་དང་དུག་ལས་གྲོལ་འགྱུར་ཞིང༌། །སངས་རྒྱས་ཀུན་གྱི་གསུང་
ཡིན་ནོ། །བྱེ་བ་གྲངས་མེད་མཐུ་ལས་བྱུང༌། །དེ་ཡི་ཡོན་ཏན་དཔག་ཏུ་མེད། །ལན་གཅིག་བཀླགས་ན་སྡིག་པ་སེལ། །ལན་གཉིས་བཀླགས་པས་དཔལ་དང་
ལྡན༑ ༑གསུམ་གྱིས་ཚེ་རྣམས་རིང་བར་འགྱུར། །འབུམ་ཕྲག་བཅུ་ཡིས་ཞལ་མཐོང་འགྱུར། །པདྨ་ཅན་གྱི་ཞིང་དེར་འགྲོ། །འཇམ་དཔལ། མི་གཞན་དག་

92-1-41b

ལ་ནི། ཁྲག་དང་མཁྲིས་པ་ལས་གྱུར་པ་དང༌། རླུང་དང་གྲང་བ་ལས་གྱུར་པ་དང༌། ཀླུ་རྒྱལ་རིགས་ཀྱིས་ཟིན་པ་དང༌། ཀླུ་བྲམ་ཟེའི་རིགས་ཀྱིས་ཟིན་པ་དང༌། ཀླུ་
གདོལ་པ་དང་དམངས་རིགས་ཀྱིས་ཟིན་པ་ནི། སྙིང་མི་དགའ་བ་དང༌། སྙིང་ན་བ་དང༌། དབུགས་མི་བདེ་བ་དང༌། ལྟོ་རྒྱབ་ཏུ་ན་བ་དང༌། ཀླད་ཀོར་དུ་ན་བ་དང༌། གཞོགས་
ཕྱེད་དུ་ན་བ་དང༌། མ་ཞུ་བ་དང༌། སྦོས་པ་དང༌། ཞ་གྲུམ་གྱིས་བཏབ་པ་དང༌། སྦྲུམ་པ་ལྟ་བུར་ན་བ་དང༌། སྲོག་ཆགས་སུ་ན་བ་དང༌། ཚིགས་དང་ཤ་ཁོལ་བུར་ན་
བ་དང༌། ཟ་ཁུ་ཅན་དང༌། ལུད་པ་གློ་ཅན་དང༌། རུས་ཁོལ་དུ་ན་བ་དང༌། འཕྲེས་པ་དང༌། ཞ་བ་དང༌། ཡི་ག་མི་བདེ་བ་དང༌། ཐོར་པ་ལྟ་བུའི་ནད་དང༌། སྐྲན་ཅན་
དང༌། དམུ་ཆུ་ཅན་དང༌། འབྲས་དང༌། མེ་དཔལ་དང༌། ལྷོག་པ་དང༌། གག་པ་དང༌། ཆུ་ཐིག་ཅན་དང༌། གྲང་ལྷང་ལྷང་དང༌། ཚ་ཙག་ཙག་ལ་སོགས་པའི་མཛེ་
རིགས་ཅན་དང༌། ཕོལ་མིག་དང་བཅས་པ་དང༌། ལྷ་དང༌། བདུད་དང༌། ཚངས་པ་དང༌། གཤིན་རྗེ་དང༌། བྲག་སྲིན་དང༌། སེམས་འཁྲུག་གི་གདོན་དང༌།
ཐབ་གཞོབ་དང༌། མཚོ་སྨན་དང༌། ཀླུ་ལ་སོགས་པས་ཟིན་པ་དང༌། གནོད་སྦྱིན་དང༌། འབྱུང་པོ་དང༌། ལོག་འདྲེན་དང༌། ཤ་ཟའི་གདོན་རྣམས་ཀྱིས་ཟིན་

92-1-42a

༄༅། །པ་དང༌། ནད་སྣ་ཚོགས་འབྱུང་སྟེ། དེ་ཡང་མི་དགེ་བ་ལས་སྡུག་བསྔལ་འབྱུང་བ་ཡིན་ནོ། །བཅོམ་ལྡན་འདས་ཀྱིས་བཀའ་སྩལ་པ།
བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་ཉོན་ཅིག །སྙིང་པོ་གཟུངས་ཀྱི་ཆོ་ག་འདི། །དང་པོ་ཐུགས་རྗེ་ཆེན་པོ་ལ། །གུས་ཤིང་དད་པའི་
སེམས་བསྐྱེད་ནས། །སྣུམ་པའི་ས་ལ་དཀྱིལ་འཁོར་བྱ། །ལྕི་བ་དྲིར་བཅས་བྱུགས་ནས་ནི། །ཚོན་རྩི་ཁ་དོག་སྣ་ལྔ་ཡིས། །དཀྱིལ་འཁོར་པདྨ་ལྟ་བུར་བྲི། །
བུམ་པ་གང་བ་ལྔ་དག་ཀྱང༌། །ཕྱོགས་བཞི་དབུས་དང་ལྔ་རུ་གཞག །གང་བའི་གཏོར་མ་ལྔ་ཡང་བཤམས། །སེང་ལྡེང་ཕུར་བུ་ལྔ་ཡང་དགོད། །དར་གྱིས་
དཀྲིས་པའི་མདའ་བཞི་དགོད། །ཚོན་སྐུད་ལྔ་ཡི་དྲ་བ་བྲེ། །འཕགས་པ་སྤྱན་རས་གཟིགས་དབང་ཕྱུག་སེངྒེ་སྒྲ་ལ་ཕྱག་འཚལ་ལོ། །ཁྲོ་བོའི་རྒྱལ་པོ་རྟ་
མགྲིན་ལ་ཕྱག་འཚལ་ལོ། །བཅོམ་ལྡན་འདས་མ་གོས་དཀར་མོ་ལ་ཕྱག་འཚལ་ལོ། །བཅོམ་ལྡན་འདས་མ་སྒྲོལ་མ་ལ་ཕྱག་འཚལ་ལོ། །བྱང་ཆུབ་སེམས་
དཔའ་ཀླུའི་རྒྱལ་པོ་ཝ་རུ་ཎ་ལ་ཕྱག་འཚལ་ལོ། །ཨཱཿཧྲཱིཿཧྲི་པཾ་ཏཾ་ནཾ། ཡི་གེ་དྲུག་པའི་སྔགས་འདི་ནི། །བརྗོད་པས་སྡིག་པ་སྡུག་བསྔལ་སེལ་སྭཱ་ཧཱ། སངས་རྒྱས་

92-1-42b

མཆོད་ལ་བརྩོན་པར་བྱ། མེ་ཏོག་དང༌། བདུག་པ་དང༌། སྤོས་དང༌། མེ་ཏོག་གི་ཕྲེང་བ་དང༌། བྱུག་པ་དང༌། གདུགས་དང༌། རྒྱལ་མཚན་དང༌། བ་དན་དང༌། ཕྱེ་
མ་དང༌། རྒྱན་ཐམས་ཅད་ཀྱིས་མཆོད་ནས། སེང་ལྡེང་རྒྱ་ཤུག་མེ་བཏང་ལ། །ཚོན་སྐུད་བཅང་ཞིང་འབྲུ་རྣམས་བསྲེག །རྨ་བྱ་རྨག་ཤད་ལྕུག་མ་ཡིས། །ཀླུ་ཡི་དུག་
རྣམས་སེལ་བར་བྱེད། །ཧྲཱིཿན་ག་ལེ་ལེ། ནཱ་ག་དུམ་བ་ལེ་ལེ། ནཱ་ག་ཕུད་ཕུད། ཧ་ལེ་ཧ་ལེ། ཧཱ་ལ་ཧཱ་ལ། སྥུ་ཊ་སྥུ་ཊ། ནཱ་ག་ཁྲོལ་ཁྲོལ་ཤིག་ཤིག་སྭཱ་ཧཱ། ཀླུ་དང༌།
ལོག་འདྲེན་ཐམས་ཅད་ཀྱི་ཡིད་ཀྱི་དུག་དང༌། མཐོང་བའི་དུག་དང༌། བཅིངས་པའི་དུག་དང༌། ཁ་རླངས་ཀྱི་དུག་དང༌། རེག་པའི་དུག་དང༌། དུག་ཐམས་ཅད་ཕྱིར་
ཁུད་ཅིག་སྭཱ་ཧཱ། དུག་འདིར་མ་འདུག་ཅིག །སྦྱིན་པར་བྱེད་པའི་གན་དུ་སོང་ཞིག །འཛིན་པའི་ནང་དུ་སོང་ཞིག །མེའི་ནང་དུ་སོང་ཞིག །ཆུའི་ནང་དུ་སོང་ཞིག །ཞི་བར་
གྱུར་ཅིག་སྭཱ་ཧཱ། འཇམ་དཔལ། འདི་དག་ནི། དེ་བཞིན་གཤེགས་པས་སྤྱི་བོ་ནས་དབང་བསྐུར་བའོ། །ཧྲཱིཿབྷྲུཾ་ཨཾ་ཧཱུཾ་ཁཾ། རིགས་ལྔས་དབང་བསྐུར་བའོ། །རྡོ་རྗེ་སྲུང་
བའི་མཆོག་ཏུ་འགྱུར། །བཀྲ་ཤིས་ལྷ་མོ་དཔལ་དང་ལྡན། །བསྙེན་གནས་ལ་ནི་གནས་གྱུར་ནས། །དཀོན་མཆོག་རྗེས་དྲན་སེམས་བསྐྱེད་ནས། །བུམ་ཆུ་དག་

92-1-43a

༄༅། །པས་ལས་སྒྲིབ་སེལ། །ལུས་ངག་སེམས་ཀྱིས་དག་པ་ཐོབ། །ཕ་རོལ་ཕྱིན་དྲུག་གནས་གྱུར་ཅིང༌། །སངས་རྒྱས་སེམས་ཅན་མཁྱེན་པར་
གྱུར༑ ༑ཏིང་འཛིན་ཐམས་ཅད་མངོན་དུ་འགྱུར། །བུ་མོ་གཞོན་ནུས་བཀལ་པ་ཡི། །སྐུད་པ་དཀར་པོ་སུམ་བསྒྲིལ་ལ། །བཟླས་བརྗོད་ཉི་ཤུ་བརྒྱད་བྱས་ནས། །
མགུལ་དུ་བཏགས་ན་ནད་ལས་གྲོལ། །ནད་ལ་ཕན་པའི་སྨན་རྣམས་ལ། །གཟུངས་སྔགས་བཟླས་ཤིང་བཏབ་གྱུར་ན། །ནད་རྣམས་ཀུན་ལས་གྲོལ་བར་
འགྱུར། །ཆུ་ལ་གཟུངས་སྔགས་མང་བཟླས་ན། །ཀླུ་ནད་ཁོང་དུ་སེལ་བར་འགྱུར། །ལོ་ཏོག་ཟ་བ་ཁ་བཅིང་ན། །བྱེ་མ་ས་དང་ཐལ་བས་སེལ། །ཧ་ཅང་ཆར་
པ་ཆེས་པ་ན། །ལྷ་ལ་ཕུལ་བའི་རྙིང་པ་ལ། །ཁམ་ཕོར་གསར་པའི་ནང་དུ་ཡང༌། །མེ་ཏོག་གཙང་མ་བླངས་ནས་ནི། །བསྲེགས་ན་ཆར་པ་འཆད་པར་འགྱུར། །
སེར་བ་དྲག་པོ་འོངས་པ་ན། །ཐལ་ཆེ་ཡུངས་ཀར་བཟླས་བརྗོད་ཀྱིས། །སེར་བ་ཉ་ལྕིབ་ལྕུག་མ་དང༌། །ལྕུམ་པོ་བཏགས་ཏེ་བཙུགས་གྱུར་ན། །སེར་བ་འཆད་པར་
འགྱུར་བ་ཡིན། །ལྷ་ཀླུ་དྲི་ཟ་ལ་སོགས་པའི། །གདོན་ནི་གནོད་པར་གྱུར་པ་ལ། །དཀྱིལ་འཁོར་འདོམ་གང་གྲུ་བཞི་ལ། །བུམ་པ་གཙང་མ་ལྔ་བཞག་སྟེ། །

92-1-43b

སྨན་སྦྱར་ཆུས་ནི་གང་བ་ལ། །བཟླས་བརྗོད་བརྒྱ་ནི་རྩ་བརྒྱད་བཟླས། །སློབ་མ་གོས་ཟས་དཀར་པོ་སྦྱར། །དཀྱིལ་འཁོར་དེ་ཡི་ནང་དུ་གཞུག །བུམ་པའི་ཆུ་ཡིས་
བཀྲུ་བར་བྱ། །ནད་དང་གནོད་པ་ཀུན་ལས་ཐར། །ཀླུ་སོགས་གདོན་རྣམས་དཔག་མེད་ཀྱིས། །གླགས་ཀྱང་རྙེད་པར་མི་འགྱུར་རོ། །བུས་པ་གདོན་གྱིས་འཇིགས་
པ་ལས། །གི་ཝང་གིས་ནི་སྲུང་འཁོར་བྲི། །ཡུངས་ཀར་དག་དང་བཅས་ཏེ་གདགས། །བྱིས་པ་གདོན་དང་ནད་ལས་ཐར། །ལམ་དུ་ཞུགས་ཏེ་འགྲོ་བ་ན། །ཐུ་
བ་གཡས་པའི་གོས་ཀྱི་གྲར། །བཟླས་བརྗོད་བདུན་བྱས་མདུད་པ་བོར། །སོང་ན་བདེ་ཞིང་དོན་ཡང་འགྲུབ། །རྟ་ལ་སོགས་པའི་ཕྱུག་རྣམས་ལ། །ཆུ་དང་ཡུངས་
ཀར་བཅས་པ་ལ། །བཟླས་ནས་གཏོར་ན་བདེ་བར་འགྱུར། །མི་ནད་ཕྱུགས་ནད་ཐམས་ཅད་ལ། །ཡུངས་ཀར་དང་ནི་བུམ་པའི་ཆུས། །བཀྲུ་ཞིང་བཏགས་ན་མི་
ནད་ཞི། །ཨ་མྲ་རི་ཡི་གཟུངས་སེལ་ལྟར། །ལས་རྣམས་ཐམས་ཅད་འགྲུབ་པར་འགྱུར། །བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་
སེམས་དཔའ་ཆེན་པོ་འཇམ་དཔལ། །རྒྱལ་པོ་འདིའི་ཁོང་ན་ཀླུའི་དུག་གིས་གང་ནས་འདུག་སྟེ། འདི་ནི། ཀླུའི་རྒྱལ་པོ་ཝ་རུ་ཎ་འདིས་ཀླུ་ཐམས་ཅད་ལ་དབང་

92-1-44a

༄༅། །བྱེད་པ་ཡིན་པས་འདིས་དབྱུང་བར་བྱའོ། །བཅོམ་ལྡན་འདས་འཇིག་རྟེན་དབང་ཕྱུག་སེངྒེ་སྒྲ་ལ་ཕྱག་འཚལ་ལོ། །ཀླུའི་རྒྱལ་པོ་ཝ་རུ་ཎ་
ལ་ཕྱག་འཚལ་ལོ། །ཀླུའི་རྒྱལ་པོ་ཏཀྵ་ཀ་ལ་ཕྱག་འཚལ་ལོ། །ཀླུའི་རྒྱལ་པོ་མཐའ་ཡས་ལ་ཕྱག་འཚལ་ལོ། །ཀླུའི་རྒྱལ་པོ་པདྨ་ལ་ཕྱག་འཚལ་ལོ། །ཀླུའི་
རྒྱལ་པོ་པདྨ་ཆེན་པོ་ལ་ཕྱག་འཚལ་ལོ། །ཀླུའི་རྒྱལ་པོ་དུང་སྐྱོང་ལ་ཕྱག་འཚལ་ལོ། །ཀླུའི་རྒྱལ་པོ་རིགས་ལྡན་ལ་ཕྱག་འཚལ་ལོ། །ཀླུའི་རྒྱལ་པོ་དགའ་བོ་ལ་
ཕྱག་འཚལ་ལོ། །ཀླུའི་རྒྱལ་པོ་ནོར་རྒྱས་ལ་ཕྱག་འཚལ་ལོ། །ཨོཾ་ཝ་རུ་ཎཱ་ཡ་སྭཱ་ཧཱ། ཨོཾ་ཨ་ནནྟཱ་ཡ་སྭཱ་ཧཱ། ཨོཾ་བཱ་སུ་ཀཱ་ཡ་སྭཱ་ཧཱ། ཨོཾ་ཏཀྵ་ཀཱ་ཡ་སྭཱ་ཧཱ། ཨོཾ་ཀརྐོ་
ཊཱ་ཡ་སྭཱ་ཧཱ། ཨོཾ་པདྨཱ་ཡ་སྭཱ་ཧཱ། ཨོཾ་མ་ཧཱ་པདྨཱ་ཡ་སྭཱ་ཧཱ། ཨོཾ་ཤཾ་ཁ་པཱ་ལཱ་ཡ་སྭཱ་ཧཱ། ཨོཾ་ཀུ་ལི་ཀཱ་ཡ་སྭཱ་ཧཱ། ཀླུ་ཡི་གཟུགས་ནི་མང་པོ་ཡང༌། །དཀར་གསུམ་
མངར་གསུམ་འབྲས་ཟན་ལ། །ལེགས་བྱས་ཁ་དོག་བསྒྱུར་བྱས་ལ། །མེ་ཏོག་སྤོས་དང་བྱུག་པ་དང༌། མར་མེ་ཞལ་ཟས་སྒྲ་སྙན་དང༌། །གདུགས་དང་རྒྱལ་
མཚན་མེ་ཏོག་ཕྲེང༌། །ཚངས་པའི་སྐུད་པས་མཉེས་པར་བྱ། །རྩ་བ་ལོ་མ་སྡོང་བུ་དང༌། །མེ་ཏོག་འབྲས་བུ་སྨན་གྱིས་མཆོད། །རྨ་བྱ་གཟུངས་མོ་མེ་ལོང་གིས།།

92-1-44b

རྒྱལ་པོའི་ཁོང་གི་དུག་ཐོན་ཅིག །རིན་ཆེན་རྨག་ཤད་མཆོད་པའི་རྟེན། །མི་ལྡོག་པ་ཡི་རྫས་སུ་ཆོངས། །བུམ་པ་གཏེར་གྱིས་གང་བ་མཛེས། །སྲོག་ཆགས་ཡིད་འོང་
གཟུགས་ཀྱིས་མཆོད། །ཞི་འགྱུར་འདི་ལ་ཐེ་ཚོམ་མེད། །ཀླུ་ཡི་རྒྱལ་པོ་འཇོག་པོ་ཡིས། །ཟིན་ཀྱང་སྐད་ཅིག་གཅིག་ལ་ཐོན། །འཇམ་དཔལ། །འདི་གཞན་གྱི་
མཐུ་མ་ཡིན་ཏེ། འཕགས་པ་སྤྱན་རས་གཟིགས་དབང་ཕྱུག་དེའི་མཐུའོ། །སྟོབས་སོ། །བྱིན་གྱི་རླབས་སོ། །ཐུགས་རྗེ་དང་ལྡན་པ་འདིའི་ཡོན་ཏན་བརྗོད་ཀྱིས་
མི་ལང་ཡང་བདག་གིས་ཆ་ཤས་ཙམ་ཞིག་བརྗོད་ན། ཨོཾ་བཅོམ་ལྡན་འདས། །བྱ་བ་བྱས་ཤིང་བྱེད་པ་བྱས། །ཁུར་བོར་བདག་དོན་རྗེས་སུ་བརྙེས། །སྲིད་པར་སྦྱོར་བ་
ཡོངས་སུ་ཟད། །ཡང་དག་བཀའ་ལས་རྣམ་པར་གྲོལ། །སེམས་དཔའ་དབང་སྒྱུར་ཐམས་ཅད་ཀྱི། །མཆོག་ཏུ་ཕ་རོལ་ཕྱིན་ཐོབ་པ། །སྲིད་ལས་རྒལ་ཞིང་ཚོགས་
གཉིས་རྫོགས། །ཨཱཿ། གཞན་ལ་ཕན་བརྩོན་ཐུགས་བརྩེ་ཅན། །སེམས་ཅན་ཀུན་ལ་མཆོག་ཏུ་བྱམས། །ཁམས་གསུམ་ཀུན་གྱི་གཉེན་གཅིག་པུ། །མཐའ་ཡས་
སེམས་ཅན་སྒྲོལ་ལ་མཁས། །ཧྲཱིཿ། འགྲོ་བ་ཉམ་ཐག་ཀུན་ཏུ་སྐྱོབ། །དྲི་མ་གསུམ་སྤངས་ཕ་རོལ་ཕྱིན། །མངོན་ཤེས་དྲུག་བརྙེས་ནྱ་གྲོ་བུ། །སྐྱེས་བུ་ཆེན་པོའི་

92-1-45a

༄༅། །མཚན་རྣམས་ནི། །སུམ་ཅུ་རྩ་གཉིས་དག་དང་ལྡན། །དཔེ་བྱད་བཟང་པོ་བརྒྱད་ཅུས་མཛེས། །སྐུ་མདོག་ཤེལ་གྱི་ཁ་དོག་འདྲ། །གངས་
རི་ཉི་ཤར་ལྟ་བུར་མཚོན། །སྐུ་ཚད་ཆེ་ལ་འོད་ཟེར་འབར། །རིགས་ལྔ་སངས་རྒྱས་སྐུ་ལ་འཕྲོ། །དབུ་སྐྲ་ཐོར་ཚུགས་གྱེན་ལ་བརྫེས། །དབུ་ལ་འོད་དཔག་མེད་
པ་བཞུགས། །ཀླུ་རྣམས་ཐམས་ཅད་འདུལ་མཛད་པ། །རྩེ་གསུམ་སྦྲུལ་གྱིས་རབ་ཏུ་དཀྲིས། །རིགས་གསུམ་མགོན་པོའི་བྱིན་རླབས་འཛིན། །དུག་གསུམ་
རྩད་ནས་གཅོད་ལ་བསྟོད། །སྐྱོན་གྱིས་མ་གོས་པདྨ་བསྣམས། །ཤེས་རབ་ཕུན་སུམ་རལ་གྲི་འབར། །ཉོན་མོངས་དག་པ་བྲམ་ཟེའི་མགོ །མེ་ཏོག་དྲི་ཞིམ་
ཚོགས་ཀྱིས་བཀང༌། །ཀླུ་རྣམས་ཀུན་ནས་དབང་བསྡུས་པས། །སྦྲུལ་གྱི་ཚངས་སྐུད་མཛེས་ལ་བསྟོད། །སིཾ་ཧ། པདྨ་དག་གི་གདན་ལ་བཞུགས། །བདུད་བཞི་ཟིལ་གྱིས་གནོན་
མཛད་པ། །སེངྒེ་དཀར་པོའི་གདན་ལ་བཞུགས། །འདོད་པའི་དོན་རྣམས་སྒྲུབ་པའི་ཕྱིར། །རིན་ཆེན་སྣ་ཚོགས་རྒྱན་གྱིས་བརྒྱན། །བ་སྤུ་ཉ་ག་མ་རེ་རེ་ཡང༌། །སེམས་ཅན་ཀུན་
གྱི་མཆོག་ཏུ་འགྱུར། །ཕྱག་འཚལ་ཐུགས་རྗེ་ཅན་ལ་བསྟོད།། ཏཱ། །དམ་ཆོས་རྒྱལ་ཚབ་དབང་བསྐུར་བ། །ལྷ་མོ་སྒྲོལ་མ་རྗེས་སུ་འབྲང༌། །འཇིགས་པ་བརྒྱད་སྐྱོབ་སྐུ་མདོག་ལྗང༌། །གནོད་

92-1-45b

པ་སེལ་བ་མི་འཇིགས་སྦྱིན། །ཨུཏྤལ་ཐུགས་རྗེའི་བདག་ཉིད་ཅན། །བཏུད་དེ་སྤྲུལ་པ་མང་པོ་འགྱེད། །ཧཱུཾ། གོས་དཀར་མོ་ནི་བཀའ་བཞིན་བྱེད། །ཡིད་བཞིན་
འཁོར་ལོ་བདེ་བར་བསྐོར། །འདོད་པའི་དོན་ཡོད་སྡུག་བསྔལ་ཞི། །འཇིགས་པ་བརྒྱད་པོ་སེལ་བ་ལ་བསྟོད། །ཕཊ། ཧ་ཡ་གྲི་བ་ཁྲོ་བོའི་སྐུ། །འཕགས་པ་རྟ་མགྲིན་
བདུད་བཞི་འཇོམས། །ཀྲོ་དྷ་མགྲིན་སྔོན་གདུག་པ་འདུལ། །ཀླུ་བདུད་འདུལ་མཛད་ཧཱུཾ་གིས་བསྟོད། །ནཱ། ནམ་མཁའ་ཀླུ་རྒྱལ་ཝ་རུ་ཎ། །ཆུ་ལྷ་སྟོན་པའི་ཞལ་
མཐོང་ཞིང༌། །བསྟན་ལ་རབ་དགའ་ཀླུ་རྣམས་འདུལ། །ས་དང་པོ་ཡི་བདེན་པ་མཐོང༌། །བདེ་བར་གཤེགས་པའི་རིང་བསྲེལ་འཛིན། །ཀླུ་རྒྱལ་བྱང་ཆུབ་སེམས་
ལ་བསྟོད། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཨོཾ་ཀ་ཊེ་བི་ཀ་ཊེ་ནི་ཀ་ཊེ། ཀ་ཏཾ་ཀ་ར་སྭཱ་ཧཱ། གང་གིས་བསྟོད་ཅིང་ཟློས་པ་དེ་མཚམས་མེད་པ་ལྔ་བྱས་པའི་ལས་ཀྱི་
སྒྲིབ་པ་ཡང་ཡོངས་སུ་བྱང་བར་འགྱུར་རོ། །དཀྱིལ་འཁོར་ཐམས་ཅད་དུ་ཞུགས་པར་འགྱུར་རོ། །གསང་སྔགས་ཐམས་ཅད་བཟླས་པར་འགྱུར་རོ། །བསྐལ་
པ་སྟོང་གི་བར་དུ་ངན་སོང་དུ་མི་སྐྱེའོ། །བུད་མེད་ཀྱི་ལུས་སུ་མི་སྐྱེའོ། །སུ་ཞིག་ནང་པར་ལངས་ནས་ཆུ་དྲི་ཞིམ་པོས་ཁྲུས་བྱས་ཏེ་གཙང་སྦྲ་ལ་གནས་ནས་ཐུགས་

92-1-46a

༄༅། །རྗེ་ཆེན་པོ་སེངྒེ་སྒྲའི་སྤྱན་སྔར་གཟུངས་འདི་ཀློག་གམ། འབྲི་འམ། འཆང་ངམ། ཀློག་ཏུ་འཇུག་གམ། ཁ་ཏོན་དུ་བཏོན་ནས་སྙིང་པོ་
དང༌། གཟུངས་སྔགས་ཟློས་ན་ནི། དེའི་ལུས་ལ་མཛེ་དང༌། ཤུ་བ་དང༌། ཕོལ་མིག་དང༌། འབྲས་དང༌། བས་ལྡགས་དང༌། མེ་དབལ་དང༌། གཡན་པ་དང༌།
ལྷོག་པ་དང༌། གག་པ་དང༌། སྦོས་པ་དང༌། དམུ་ཆུ་དང༌། སྐེམ་པ་དང༌། མཁལ་མ་རྡོལ་བ་དང༌། དོན་སྣོད་དུ་འདུས་པ་དང༌། བྱད་ཀྱི་དཀྱིལ་འཁོར་ལ་ནད་སྣ་
ཚོགས་འདུས་པ་དང༌། གློ་བ་ན་བ་དང༌། དབུགས་མི་བདེ་བ་དང༌། རླུང་མཁྲིས་བད་ཀན་འདུས་པ་ཐམས་ཅད་ལས་ཐར་པར་འགྱུར་རོ། །འཇམ་དཔལ། གཟུངས་
འདི་ནི། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པའོ། །སུ་ཞིག་གམ་རྒྱལ་པོ་ཆེན་པོ་དེས་གཟུངས་འདི་གླེགས་བམ་ལ་བྲིས་ཏེ་འཆང་བ་
དང༌། ཀློག་པ་དང༌། ཀུན་ཆུབ་པར་བྱེད་པ་དང༌། མཆོད་པ་དང༌། ཡི་གེར་འབྲི་བ་དང༌། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རྒྱལ་པོ་
ཡུལ་འཁོར་དང་བཅས་པའམ། གཙུག་ལག་ཁང་དུ་གླེགས་བམ་འདི་འཆང་ན། དཔལ་ནག་པོ་ཆེན་པོ་དང༌། རྒྱལ་པོ་ཆེན་པོ་བཞི་དང༌། ཀླུའི་རྒྱལ་པོ་ཝ་རུ་

92-1-46b

ཎ་དང༌། ཀླུ་ཆེན་པོ་བརྒྱད་རྣམས་སླད་བཞིན་འབྲང་ཞིང་དཔག་ཚད་སྟོང་ཚུན་ཆད་དུ་སླར་རྒོལ་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། གདོན་མ་རུངས་པ་ཐམས་
ཅད་དང༌། ལོག་པར་འདྲེན་པ་དང༌། ཕྱིར་རྒོལ་བ་ཐམས་ཅད་འཇོམས་པར་འགྱུར་རོ། །སྒོམ་ཉེས་པ་དང༌། བྲི་ཉེས་པ་དང༌། སྔགས་ནོར་པ་དང༌། ཕྱག་རྒྱ་ནོར་བ་
དང༌། བཤད་ཉེས་པ་དང༌། ཉན་པ་ནོར་བ་ཡང་གཟུངས་འདི་བཀླགས་པས་དག་པར་འགྱུར་རོ། །གཟུངས་འདིས་སུ་ལ་སྲུང་བ་བྱས་པ་དང༌། ཡོངས་སུ་བསྐྱབ་
པ་བྱས་པ་དང༌། བསྐྱང་བ་དང༌། ཞི་བ་དང༌། བདེ་ལེགས་སུ་བྱས་པ་དེ་ལ་མཚོན་དང༌། དུག་དང༌། དབྱིག་དུག་དང༌། བྱད་དང༌། གཤེད་མ་དང༌། རིམས་དང༌།
གནོད་པ་ཐམས་ཅད་དང༌། དུས་མ་ཡིན་པར་འཆི་བས་མི་ཚུགས་སོ། །གནོད་པར་བྱེད་པ་ཚར་གཅོད་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས་བྱང་ཆུབ་སེམས་དཔའ་འཇམ་དཔལ་དང༌། ཉན་ཐོས་ཆེན་པོ་ཤཱ་ར་དྭ་ཏིའི་བུ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་
ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་སྤྱན་རས་གཟིགས་དབང་ཕྱུག་སེངྒེ་སྒྲ་ཞེས་བྱ་བའི་གཟུངས་རྫོགས་སོ།།    །།

92-1-47a

༄༅། །ཁ་ཆེའི་ཡུལ་དུར་ཁྲོད་འབྲི་ས་ཀ་རང་བྱུང་གི་མཆོད་རྟེན་རྩར་དངོས་གྲུབ་བརྙེས་པའི་རྗེ་བཙུན་མ་རྡོ་རྗེ་སེམས་མ་དང༌། སྒྲ་སྒྱུར་གྱི་ལོཙྪ་བ་
མགར་ཤེས་རབ་འབྱུང་གནས་ཞེས་བྱ་བས་བསྒྱུར་ཅིང་ཞུས་ཏེ་གཏན་ལ་ཕབ་པ།    ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་ཀ་ཊེ། བི་ཀ་ཊེ། ནི་ཀ་ཊེ། ཀ་ཊཾ་ཀ་ཊེ། ཀ་རོ་ཊེ། ཀ་རོ་ཊེ། བཱིཪྱེ་སྭཱཧཱ། བཅོམ་ལྡན་འདས་དེའི་
སྤྱན་སྔར་པའི་ལྕི་བ་ས་ལ་མ་ལྟུང་བས་སོ་སོར་མཎྜལ་བརྒྱད་བྱས་ལ་མཎྜལ་རེ་རེ་ལ་ལན་བཅུ་གསུམ་གྱི་བར་དུ་བཟླས་ལ། ལྕི་བ་ལྷག་མ་ལ་སྔགས་བཟླས་ཏེ་
སྨན་པ་ལ་ཉེ་བར་བྱུགས་ན། ནད་ཐམས་ཅད་ཞི་བར་འགྱུར་རོ། །གལ་ཏེ་ཉི་མ་བདུན་ནམ། བཅུ་གསུམ་མམ། ཉི་ཤུ་རྩ་གཅིག་གིས་འགྲུབ་སྟེ། མཚམས་འགྲུབ་སྟེ། མཚམས་
མེད་པ་ལྔ་བྱས་པ་ནི། མ་ཡིན་ནོ། །དེ་ལྟར་མ་གྲུབ་ན། བདག་གིས་མཚམས་མེད་པ་ལྔ་བྱས་པར་འགྱུར་རོ། །སེངྒེ་སྒྲའི་གཟུངས་རྫོགས་སོ།།    །།
རྒྱ་གར་གྱི་མཁན་པོ་ངག་གི་དབང་ཕྱུག་དང༌། གློག་སྐྱ་ཤེས་རབ་བརྩེགས་ཀྱིས་བསྒྱུར་བའོ།།    །།བོད་སྐད་དུ། སྙིང་རྗེ་མི་བཤོལ་བ་ཞེས་བྱ་

92-1-47b

པའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །རྫོགས་པའི་སངས་རྒྱས་བྱེ་བ་ཕྲག་བདུན་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་མངའ་བ། གནོད་པ་ཐམས་ཅད་ལས་ཐར་བར་མཛད་པ། ནད་ཐམས་ཅད་རབ་ཏུ་
ཞི་བར་མཛད་པ། འབྱུང་པོ་ཐམས་ཅད་ངེས་པར་ཟློག་པ། སེམས་ཅན་མི་ཁོམ་པ་བརྒྱད་དུ་ལྟུང་བ་རྣམས་ཡང་དག་པར་སྒྲོལ་བ་ལ་ཕྱག་འཚལ་ལོ། །དེ་ལ་ཕྱག་
འཚལ་ནས་འཕགས་པ་སྤྱན་རས་གཟིགས་དབང་ཕྱུག་གིས་བཤད་པའི་གཟུངས། ཐུགས་རྗེ་ཆེན་པོ་མི་བཤོལ་བ་ཞེས་བྱ་བ་འདི་བརྗོད་ཀྱི། ཐུགས་རྗེ་ཆེན་
པོ་མངའ་བ་བདག་ལ་དགོངས་སུ་གསོལ། འདི་ལྟ་སྟེ། ཨོཾ་ཛ་ཏ་ཛ་ཏ། ཛི་ཏི་ཛི་ཏི། ཛུ་ཏུ་ཛུ་ཏུ། ཏ་ར་ཏ་ར། ཏི་རི་ཏི་རི། ཏུ་རུ་ཏུ་རུ། ཀ་ལ་ཀ་ལ། ཀི་ལི་ཀི་ལི། ཀུ་
ལུ་ཀུ་ལུ། ཐུགས་རྗེ་ཆེན་པོ་མངའ་བ་དེ་བཞིན་གཤེགས་པ་རྣམས་ཀྱིས་འདུས་པ་རྗེས་སུ་དགོངས་ཏེ་གཤེགས་སུ་གསོལ། ཙ་ཏ་ཙ་ཏ། ཙི་ཏི་ཙི་ཏི། ཙུ་ཏུ་ཙུ་ཏུ།
བྱང་ཆུབ་སེམས་དཔའ་ཐམས་ཅད་ཀྱི་སྨོན་ལམ་གྱི་སྤྲིན་དུ་རྗེས་སུ་དགོངས་ཏེ་ཐུགས་རྗེ་ཆེན་པོ་མངའ་བ་མྱུར་དུ་གཤེགས་སུ་གསོལ། ར་ལ་ར་ལ། རི་ལི་རི་ལི།

92-1-48a

༄༅། །རུ་ལུ་རུ་ལུ། བསམ་གཏན་དང༌། རྣམ་པར་ཐར་པ་དང༌། ཏིང་ངེ་འཛིན་དང༌། སྙོམས་པར་འཇུག་པའི་གཞི་ལ་བཞེངས་སུ་གསོལ། ཙ་
ལ་ཙ་ལ༑ ཙི་ལི་ཙི་ལི། ཙུ་ལུ་ཙུ་ལུ། བོ་དྷི་བོ་དྷི། ཨེ་ཧི་ཨེ་ཧི། བུདྡྷ་བུདྡྷ། སངས་རྒྱས་ཀྱི་བདེན་པ་དང༌། ཆོས་ཀྱི་བདེན་པ་དང༌། དགེ་འདུན་གྱི་བདེན་པས་
བཞེངས་སུ་གསོལ། བཞེངས་སུ་གསོལ། བྱམས་པ་ཆེན་པོས་འབྱུང་པོ་ཐམས་ཅད་ཟློག་ཏུ་གསོལ། ཐུགས་རྗེ་ཆེན་པོའི་སྤྲིན་གྱིས་བདག་གི་ནད་ཐམས་
ཅད་རབ་ཏུ་ཞི་བར་མཛད་དུ་གསོལ། དྷུ་ན་དྷུ་ན། བི་དྷུ་ན་བི་དྷུ་ན། མ་ཐ་མ་ཐ། པྲ་མ་ཐ་པྲ་མ་ཐ། བཞེངས་སུ་གསོལ། བཞེངས་སུ་གསོལ། ཚུར་གཤེགས་
ཚུར་གཤེགས། བདག་གི་བསམ་པ་རྫོགས་པར་མཛད་དུ་གསོལ། ལས་སྦྱང་དུ་གསོལ། མ་ཧཱ་ཀཱ་རུ་ཎི་ཀཱ་ཡ་སྭཱཧཱ། མ་ཧཱ་པདྨ་ཧསྟཱ་ཡ་སྭ་ཧཱ། པདྨ་ཨཱ་ས་
ནཱ་ཡ་སྭཱཧཱ། ཤྭེ་ཏ་མཛྙཱ་ཨུ་པ་བི་ཏཱ་ཡ་སྭཱཧཱ། ཀི་རི་ཏ་ནེ་སྭཱ་ཧཱ། ཤུ་ལ་ནེ་སྭཱཧཱ། ཙཀྲ་ཎེ་སྭཱཧཱ། བཛྲ་ཎེ་སྭཱཧཱ། ཏྲི་ཎེ་ཏྲེ་ཡ་སྭཱཧཱ། ཏྲི་ཎ་ཏྲེ་ཡ་པྲ་ཧཾ་རུ་པཱ་ཡ་སྭཱཧཱ།
ཨཱ་ཀཱ་ཤཱ་ཡ་སྭཱཧཱ། ཤི་ནི་ཤི་ནི་སྭཱཧཱ། པྲ་ཙ་པ་ཏ་ཡེ་སྭཱཧཱ། ཡ་མ་ཡེ་སྭཱཧཱ། ཡ་མ་བྷུདྻ་སྭཱཧཱ། ཨཎྜ་ཛེ་བྷྱོ་བྷྱ་ཏེ་བྷྱཿསྭཱཧཱ། ཛ་ར་ཡུ་ཛེ་བྷྱོ་བྷྱུ་ཏེ་བྷྱཿསྭཱཧཱ། སཾ་སྭེ་ད་

92-1-48b

ཚེ་བྷྱོ་བྷུ་ཏེ་བྷྱཿསྭཱཧཱ། ཨོཾ་པ་པ་ཏུ་ཀེ་བྷྱོ་བྷྱུ་ཏེ་བྷྱཿསྭཱ་ཧཱ། བི་ཏི་ཀ་བྷྱོ་བྷུ་ཏེ་བྷྱཿསྭཱཧཱ། བཻ་དྷ་ཏི་ཀི་བྷྱོ་བྷུ་ཏེ་བྷྱཿསྭཱཧཱ། ཥྥ་ཥྞ་ཀེ་བྷྱོ་བྷྱ་དྷྱི་བྷྱཿསྭཱཧཱ། ས་ན་ནི་པ་ཧི་ཀི་བྷྱོ་བྷྱ་དྷྱི་བྷྱཿ
སྭཱ་ཧཱ༑ སརྦ་བུདྡྷོ་སྭཱཧཱ། སརྦ་བྷྱ་དྷྱི་བྷྱཿསྭཱཧཱ། བྷུ་མེ་ཨནྟ་རི་ཥི་ཙཱ་ཪྱེ་བྷྱོ་བྷྱ་དྷྱི་བྷྱཿསྭཱཧཱ། འདི་ལྟ་སྟེ། ཨོཾ་ཏྲ་ཊ་ཏྲ་ཊ། ཏྲི་ཊི་ཏྲི་ཊི། ཏྲུ་ཊུ་ཏྲུ་ཊུ། བདག་འཇིགས་པ་ཐམས་
ཅད་དང༌། འཚེ་བ་ཐམས་ཅད་དང༌། ནད་ཐམས་ཅད་ལས་སྲུངས་ཤིག་སྭཱཧཱ། གྲ་ས་གྲ་ས། མ་ཐ་མ་ཐ། པྲ་མ་ཐ་པྲ་མ་ཐ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ན་མ་
ཨཱཪྱ་བ་ལོ་ཀི་ཏེ་ཤྭ་ར་ཨཱཛྙཱ་པ་ཡ་ཏ་སྭཱཧཱ། སྙིང་རྗེ་མི་བཤོལ་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་བ་ལོ་ཀི་ཤྭ་ར་
མཱ་ཏེ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གྲོང་ཁྱེར་ཡངས་པ་ཅན་ན་འཁོར་ཆེན་པོས་ཡོངས་སུ་བསྐོར་ཅིང་མདུན་
གྱིས་བལྟས་ནས་བཞུགས་ཏེ། ཉན་ཐོས་ཆེན་པོ་ཤཱ་རིའི་བུ་ལ་སོགས་པ་དགེ་སློང་ལྔ་བརྒྱ་དང༌། བྱམས་པ་ལ་སོགས་པ་བྱང་ཆུབ་སེམས་དཔའ་སེམས་དཔའ་

92-1-49a

༄༅། །ཆེན་པོ་རབ་ཏུ་མང་པོས་ཡོངས་སུ་བསྐོར་ཅིང་མདུན་གྱིས་བལྟས་ནས་བཅོམ་ལྡན་འདས་གདན་བཤམས་པ་ལ་བཞུགས་སོ། །འཁོར་
དེར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཞེས་བྱ་བ་འདུས་ཏེ་འདུག་པར་གྱུར་པ་དེ་རང་གི་སྟན་ལས་ལངས་ནས་བླ་གོས་ཕྲག་པ་
གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས། སྤྱན་རས་གཟིགས་དབང་ཕྱུག་གི་མ་ཞེས་བགྱི་བའི་གཟུངས་ཀྱི་རིག་སྔགས་ཆེན་མོ་གསང་སྔགས་ཀྱི་
གཞི་འདི་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་གསུངས་ཤིང༌། ད་ལྟར་གསུངས་པ། བཅོམ་
ལྡན་འདས་བྱང་ཆུབ་སེམས་དཔར་གྱུར་ཏེ་བྱང་ཆུབ་ཡོངས་སུ་ཚོལ་བ་ན་སེམས་ཅན་ཐམས་ཅད་རྗེས་སུ་གཟུང་བ་དང༌། དོན་དང༌། བྱང་ཆུབ་སེམས་
དཔའི་དོན་གྱི་བར་གྱི་ཕྱིར་སྔོན་གསུངས་པ། བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུའམ། རིགས་ཀྱི་བུ་མོ་རྣམས་ཀྱི་ཕར་གྱུར་པ། མར་གྱུར་པ།

92-1-49b

སྐྱབས་མ་མཆིས་པ་རྣམས་ཀྱི་སྐྱབས་དང༌། དཔུང་གཉེན་མ་མཆིས་པ་རྣམས་ཀྱི་དཔུང་གཉེན་དང༌། མགོན་མ་མཆིས་པ་རྣམས་ཀྱི་མགོན་དུ་གྱུར་པ། སྡིག་
པ་ཐམས་ཅད་ཟད་པར་བགྱིད་པ་མཆིས་ཏེ། གཟུངས་དེ་ཐོས་མ་ཐག་ཏུ་བསམ་པ་ཐམས་ཅད་ཡོངས་སུ་རྫོགས་པར་འགྱུར། རིག་སྔགས་ཐམས་ཅད་
ཀྱང་འགྲུབ་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ། ང་སྔོན་བྱང་ཆུབ་སེམས་དཔར་གྱུར་
ཏེ་བྱང་ཆུབ་ཡོངས་སུ་ཚོལ་བ་ན་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ཀྱི་ཕ་རོལ་གྱི་ཡང་ཆེས་ཕ་རོལ་ན་འཇིག་རྟེན་གྱི་ཁམས་བདེ་བ་ཅན་ཞེས་བྱ་
བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ཅེས་བྱ་བ་ད་ལྟར་ཡང་བཞུགས་ཏེ་འཚོ་ཞིང་གཞེས་ལ་
ཆོས་ཀྱང་སྟོན་ཏོ། །འཁོར་དེ་ཉིད་ན་བྲམ་ཟེ་དབང་ཕྱུག་འོད་ཅེས་བྱ་བ། བྱང་ཆུབ་སེམས་དཔའི་ས་གསུམ་པ་ཐོབ་པར་གྱུར་པ་ཞིག་འདུག་པ་དེས་སྤྱན་རས་
གཟིགས་དབང་ཕྱུག་གི་མ་ཞེས་བྱ་བའི་གཟུངས། རིག་སྔགས་ཀྱི་རྒྱལ་མོ་ཆེན་མོ་འདི་བྲམ་ཟེ་བརྒྱ་སྟོང་མང་པོ་དང༌། སེམས་ཅན་བྱེ་བ་ཁྲག་ཁྲིག་དུ་མ་ལས་

92-1-50a

༄༅། །བསྒྲགས། བཤད། བསྟན་ཏེ། དེ་དག་ཐམས་ཅད་ཀྱིས་གཟུངས་འདི་ཐོས་མ་ཐག་ཏུ་སྡིག་པ་ལྟུང་བར་བྱེད་པ་ཐམས་ཅད་ལས་
རྣམ་པར་གྲོལ་བ་དང༌། སྐྱེ་བ་དྲན་པར་གྱུར་པ་ངས་དྲན་ནོ། །བྱང་ཆུབ་སེམས་དཔའ་ཆེན་པོ། དེ་སྨྲོས་ཤིག །ཕྱི་མའི་དུས་ན་འཇིག་རྟེན་གྱི་ཁམས་ཀུན་
ནས་ཉོན་མོངས་པ་ཅན་དུ་སེམས་ཅན་སྡིག་པར་བྱེད་པ། མཚམས་མེད་པ་བྱེད་པ་བྱེ་བ་ཁྲག་ཁྲིག་འབུམ་ཕྲག་དུ་མའི་སྡིག་པ་ཟད་པར་འགྱུར་རོ། །ཕན་
པ་དང་བདེ་བར་འགྱུར། མགོན་མེད་པ་རྣམས་ཀྱི་མགོན་དུ་འགྱུར་རོ། །ངས་ཀྱང་གནང་ཞིང་རྗེས་སུ་ཡི་རང་ངོ༌། །བཅོམ་ལྡན་འདས་ཀྱིས་དེ་སྐད་ཅེས་
བཀའ་སྩལ་པ་དང༌། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་སྤྱན་རས་གཟིགས་དབང་ཕྱུག་གི་མ་ཞེས་བྱ་བའི་གཟུངས་ཀྱི་
རིག་སྔགས་ཀྱི་གསང་སྔགས་ཀྱི་གཞི་འདི་དག་སྨྲས་སོ། །དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་འོད་དཔག་
མེད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །དེ་དག་ལ་ཕྱག་

92-1-50b

འཚལ་ནས་འཕགས་པ་སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས་རིག་སྔགས་ཆེན་མོའི་གསང་སྔགས་ཀྱི་གཞི་འདི་དག་བརྗོད་
བར་བྱའོ། །བདག་ལ་རིག་སྔགས་འདི་གྲུབ་པར་གྱུར་ཅིག །ཏདྱ་ཐཱ། ཨི་ལི་མི་ལི། ཙི་ལི་མི་ལི། ཀུན་ཏུ་ལེ་ཀུན་ཏུ་ལེ། ཀུན་ཏུ་ལེ་སི་རེ། སི་སི་རེ། བི་སི་རེ།
བི་ར་ཡ། གཽ་རི། གནྡྷ་རི། ཌ་མི་ཌེ། མ་ཏཾ་གི །པུཀྐ་སི། ཀྵྚཱ་ཡ། མཱ་ལ་ཙཎྜཱ་ལི། ཧུ་ཏུ་མཱ་ལི་ནི། ཧཱུཾ་དྷུ་དྷུ་མཱ་ལི་ནི། ཙི་ལི་མི་ལི། གྲྀཧྞ་སཽ་མ་དཪྵ་ནི། ཀུ་རུ་ཙཎྜ་མུ་ཁེ།
ལ་གྷུ་མཱ་ན་ཡཾ་ཏེ། ཨཱཪྱ་དཀྵི་ཎ་བྷུ་ཛེ། སརྦ་བིདྱཱ་ནཱ་མ། པྲ་སཱ་དྷ་ནེ། སརྦ་བིདྱཱ་ནཱ་མ། ཨཱི་ཤྭ་རི་སྭཱཧཱ། བཀླགས་པས་གྲུབ་པའི་གཟུངས་འདིའི་ཆོ་ག་ནི། འདི་ཡིན་
ཏེ༑ ཐོས་མ་ཐག་ཏུ་ལས་ཀྱི་སྒྲིབ་པ་ཐམས་ཅད་བྱང་པར་འགྱུར་རོ། །འཇིགས་པ་ཐམས་ཅད་ལས་སྲུང་ངོ༌། །དུས་གསུམ་དུ་བཟླས་པ་བྱས་ན། ཞག་བདུན་
གྱིས་བྱང་ཆུབ་སེམས་དཔའ་ཀུན་ཏུ་བཟང་པོ་མཐོང་བར་འགྱུར་རོ། །གཞན་དུ་མི་སེམས་པའི་ཡིད་ཀྱིས་བཟླས་པ་བྱས་ན། ཟླ་བ་གཅིག་གིས་འཕགས་པ་
སྤྱན་རས་གཟིགས་དབང་ཕྱུག་གི་མ། རིག་པ་ཆེན་མོ་བདག་ཉིད་སྟོན་ཏེ། འཕགས་པ་འོད་དཔག་མེད་ཀྱང་མཐོང་ངོ༌། །བྱང་ཆུབ་ལས་ཕྱིར་མི་ལྡོག་པར་འགྱུར་

92-1-51a

༄༅། །རོ༑ ༑སྐྱེ་བ་དྲན་པ་དང༌། ཐོས་པ་འཛིན་པར་ཡང་འགྱུར་རོ། །གང་དང་གང་དུ་སྐྱེས་པ་དེ་དང་དེར་དམ་པའི་ཆོས་དང་མི་འབྲལ་བར་
འགྱུར་རོ། །ལོངས་སྤྱོད་ཆེན་པོར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་
བཟང་པོ་དང༌། བྱང་ཆུབ་སེམས་དཔའ་དེ་དག་དང༌། དགེ་སློང་དེ་དག་དང༌། ཐམས་ཅད་དང་ལྡན་པའི་འཁོར་དེ་དག་ཡི་རང་སྟེ་བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ། །འཕགས་པ་སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས་རྫོགས་སོ།།    །།རྒྱ་གར་
གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ཏེ་གཏན་ལ་
ཕབ་པ།།    །།རྒྱ་གར་སྐད་དུ། སརྦ་ཏ་ཐཱ་ག་ཏཱ་མཱ་ཏ་ནཱི་ཏཱ་ར་བི་ཤྭ་ཀརྨ་བྷ་བ་ཏནྟྲ་ནཱ་མ། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་
ཡུམ་སྒྲོལ་མ་ལས་སྣ་ཚོགས་འབྱུང་བ་ཞེས་བྱ་བའི་རྒྱུད། འཕགས་པ་འཇམ་དཔལ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན།

92-1-51b

བཅོམ་ལྡན་འདས་དགའ་ལྡན་གྱི་གནས་ན་བཞུགས་ཏེ། བྱང་ཆུབ་སེམས་དཔའ་བྱམས་པ་དང༌། འཇམ་དཔལ་ལ་སོགས་པ་དཔག་ཏུ་མེད་པ་དང༌། ཀུ་
རུ་ཀུལླེ་དང༌། རི་ཁྲོད་མ་ལོ་མ་ཅན་ལ་སོགས་པ་དང༌། ཚངས་པ་དང༌། བརྒྱ་བྱིན་ལ་སོགས་པ་དཔག་ཏུ་མེད་པ་དག་གིས་ལྷ་རྫས་ཀྱི་མེ་ཏོག་པདྨ་དང༌། ཀུ་
མུ་ད་དང༌། མནྡཱ་ར་བ་ལ་སོགས་པ་ལྷ་རྫས་ཀྱི་མེ་ཏོག་དཔག་ཏུ་མེད་པ་དག་དང༌། དུང་དང༌། པི་ཝང་དང༌། རྔ་དང༌། རྫ་རྔ་དང༌། དགུ་པོ་རྒྱུད་མང་ལ་སོགས་པ་
ལྷའི་རོལ་མོ་དཔག་ཏུ་མེད་པ་དང༌། ལྷའི་གདུགས་དང༌། རྒྱལ་མཚན་དང༌། བ་དན་ལ་སོགས་པ་དཔག་ཏུ་མེད་པ་ཐོགས་ཏེ་བཅོམ་ལྡན་འདས་ལ་གཡས་
ཕྱོགས་ནས་བསྐོར་ཏེ་མཆོད་པ་སྣ་ཚོགས་ཀྱིས་མཆོད་པའི་སྤྲིན་གྱིས་མཆོད་དོ། །དེ་ནས་བཅོམ་ལྡན་འདས་ཀྱིས་ཕ་རོལ་གྱི་སྡེ་རབ་ཏུ་འཇོམས་པ་རྡོ་རྗེ་ལྟ་བུ་
ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་སྟེ། བཞག་མ་ཐག་ཏུ་ས་ཆེན་པོ་ཡང་གཡོས། བདུད་ཀྱི་དཀྱིལ་འཁོར་ཡང་ཕམ་པར་བྱས་ཏེ་འོད་ཀྱི་སྣང་
བ་ཆེན་པོ་ཡང་བཀྱེའོ། །དེ་ཡང་འདི་ལྟ་སྟེ། དཀར་པོ་དང༌། དམར་པོ་དང༌། སེར་པོ་དང༌། ལྗང་གུ་དང༌། མཐིང་ག་དང༌། འདྲེས་པ་སྟེ། འོད་སྣ་ཚོགས་བཀྱེ་

92-1-52a

༄༅། །སྟེ་སྡུག་བསྔལ་དང་བཅས་པ་རྣམས་སྦྱངས་ཏེ་སངས་རྒྱས་ཐམས་ཅད་ཀྱི་ཡུམ་སྒྲོལ་མ་ཀུ་རུ་ཀུལླེའི་གཙུག་ཏུ་ནུབ་པར་གྱུར་ཏོ།།
གཙུག་ཏུ་ནུབ་མ་ཐག་ཏུ་མཆོད་པའི་སྤྲིན་གྱི་ཆར་པ་ཡང་བབ་པར་གྱུར་ཏོ། །དེ་ནས་ལྷ་མོ་དེ་དཔེར་ན་སྤྲིན་དང་བྲལ་བའི་ཉི་མའི་དཀྱིལ་འཁོར་ལྟ་བུར་
གྱུར་ཏོ། དེའི་ཚེ་བསྟོད་པའི་ཚིགས་སུ་བཅད་པ་འདིས་བསྟོད་པ། ཞིང་ཁམས་ཐམས་ཅད་ཡོངས་སུ་དག་པ་ལ། །རིན་ཆེན་མེ་ཏོག་མང་པོའི་ཆར་དུ་ཕབ།།
དུས་གསུམ་སངས་རྒྱས་ཐམས་ཅད་སྐྱེད་པའི་ཡུམ། །ཡུམ་གྱུར་སྒྲོལ་མ་ཁྱོད་ལ་ཕྱག་འཚལ་བསྟོད། །ཅེས་གསུངས་སོ། །དེའི་ཚེ་བྱང་ཆུབ་སེམས་
དཔའ་འཇམ་དཔལ་གཞོན་ནུར་གྱུར་པས་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ལ་གསོལ་
པ༑ བཅོམ་ལྡན་འདས། དུས་གསུམ་གྱི་སངས་རྒྱས་ཐམས་ཅད་ཟབ་པའི་ཕྱིར་ཅིའི་ཕྱིར་བསྐྱེད། གང་གིས་ན་ཡུམ་ཡིན་ཞེ་ན། བཅོམ་ལྡན་འདས་ཀྱིས་
གསུངས་པ། འཇམ་དཔལ། བདེན་མོད་ཀྱི། དུས་གསུམ་གྱི་སངས་རྒྱས་ཐམས་ཅད་ཀྱང་མ་སྐྱེས་པ། མ་འགག་པ། དྲི་མ་མེད་པ། དྲི་མ་དང༌། བྲལ་བ་

92-1-52b

མེད་པ། འགྲིབ་པ་མེད་པ། འཕེལ་བ་མེད་པ། རང་བཞིན་གྱིས་མྱ་ངན་ལས་འདས་པའོ། །དེའི་ཕྱིར་ཆོས་ཐམས་ཅད་ཀྱི་རང་བཞིན་ནི། དེའོ། །བྱང་ཆུབ་སེམས་
དཔའ་འཇམ་དཔལ་གཞོན་ནུར་གྱུར་པས་སྨྲས་པ། བཅོམ་ལྡན་འདས། དུས་གསུམ་གྱི་སངས་རྒྱས་ནི། མ་སྐྱེས་པ། མ་འགག་པ། དྲི་མ་མེད་པ། དྲི་མ་དང་
བྲལ་བ་མེད་པ། འགྲིབ་པ་མེད་པ། འཕེལ་བ་མེད་པ། རང་བཞིན་གྱིས་མྱ་ངན་ལས་འདས་པ་དེ་ཇི་ལྟར་སྐྱེ་བར་འགྱུར། བཅོམ་ལྡན་འདས་ཀྱིས་གསུངས་པ། འཇམ་
དཔལ༑ མྱ་ངན་ལས་འདས་པ་ཞེས་བྱ་བ་ནི། དོན་དམ་པའོ། །མྱ་ངན་ལས་འདས་པ་ཞེས་བྱ་བ་ནི། ཆོས་ཀྱི་དབྱིངས་སོ། །ཡང་དག་པའི་མཐའི་ཚིག་བླ་དྭགས་སོ། །
སྙིང་རྗེ་ཆེན་པོའོ། །ཀུན་རྫོབ་ངོ་བོ་འཁོར་བའི་ཚིག་བླ་དྭགས་སོ། །དེ་ལས་འདས་པ་ནི། དུས་གསུམ་གྱི་སངས་རྒྱས་སྐྱེད་པའི་ཡུམ་མོ། །དེ་ཕྱིར་འཁོར་བ་དང༌། མྱ་
ངན་ལས་འདས་པའོ། །འཇམ་དཔལ། དེ་ལྟར་ན། ཡུམ་དུ་ཡིད་ལ་བྱའོ། །བཅོམ་ལྡན་འདས་ཀྱིས་གསུངས་པ། འཇམ་དཔལ། དེ་བས་ན། ཆོས་རྣམས་ཀྱི་དེ་ཁོ་ན་
ཉིད་ཤེས་པས་འདི་བསྒོམ་པར་བྱའོ། །གཟུངས་སྔགས་འདི་བརྗོད་པར་བྱའོ། །ནན་ཏན་དུ་བསྒྲུབ་པར་བྱའོ། །འདིའི་ཡོན་ཏན་ཤེས་པར་བྱའོ། །འདི་མཆོད་པར་

92-1-53a

༄༅། །བྱའོ༑ ༑ལུང་ནོད་པར་བྱའོ། །ཐེ་ཚོམ་མེད་པར་བྱའོ། །ལས་ལ་ནན་ཏན་དུ་བྱའོ། །འདིའི་བསྔགས་པ་ཡིད་ལ་བྱའོ། །སོ་སོའི་སྒོ་ནས་བསྒྲུབ་
པར་བྱའོ། །དེ་སྐད་ཅེས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་བསྟན་ཏོ། །དེས་ནི། གླེང་གཞིའི་ལེའུ་བསྟན་པ་སྟེ་ལེའུ་དང་པོའོ།།    །།
དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་གསོལ་པ། བཅོམ་ལྡན་འདས། འདི་ཇི་ལྟར་བསྒོམ་པར་བྱ། འདི་ལ་ཇི་ལྟར་
ནན་ཏན་དུ་བགྱི་ཞེས་གསོལ་པ་དང༌། བཅོམ་ལྡན་འདས་ཀྱིས་གསུངས་པ། འཇམ་དཔལ། འདི་ལྟར་ཡིད་ལ་བྱའོ། །འཇམ་དཔལ། ཆོས་ཐམས་ཅད་ནི། མ་སྐྱེས་པའོ། །ཆོས་ཐམས་
ཅད་ནི༑ མ་འགག་པའོ། །ཆོས་ཐམས་ཅད་ནི། དྲི་མ་དང་བྲལ་བའོ། །ཆོས་ཐམས་ཅད་ནི། མྱ་ངན་ལས་འདས་ཤིང་རང་བཞིན་གྱིས་རྣམ་པར་དག་པར་བསྒོམ་
པར་བྱའོ། །འཇམ་དཔལ། དེའི་ཕྱིར་སྔགས་འདི་བརྗོད་པར་བྱའོ། །ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་བི་ཤུདྡྷོ་ཉ་ཧཾ་ཞེས་བརྗོད་པར་བྱའོ། །ཡང་བཅོམ་ལྡན་
འདས་ཀྱིས་གསུངས་པ། མངལ་ནས་སྐྱེས་པ་དང༌། སྒོ་ང་ལས་སྐྱེས་པ་དང༌། དྲོད་གཤེར་ལས་སྐྱེས་པ་དང༌། རྫུས་ཏེ་སྐྱེ་བ་དག་ལ་བལྟས་ཏེ་བྱམས་

92-1-53b

པ་བསྒོམ་པར་བྱའོ། །སྐྱེས་པ་དང༌། རྒ་བ་དང༌། ན་བ་དང༌། འཆི་པ་ལ་སྙིང་རྗེ་ཆེན་པོ་བསྐྱེད་པར་བྱའོ། །སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་
དང༌། རང་བཞིན་གྱིས་འདུས་མ་བྱས་པ་ལ་དགའ་བ་དང༌། བཏང་སྙོམས་བསྒོམ་པར་བྱའོ། །འཇམ་དཔལ། དེ་ལྟ་བས་ན། རྒྱུ་ནི། ཚད་མེད་པ་བཞིའོ། །དེས་བསྐྱེད་
པ་ནི། བྱང་ཆུབ་ཀྱི་སེམས་སོ། །དེའི་ཕྱིར་དེ་ལ་ནན་དུ་ཡིད་ལ་བྱའོ། །འཇམ་དཔལ། དེའི་ཕྱིར་སྔགས་འདི་བརྗོད་པར་བྱའོ། །ཨོཾ་བོ་དྷི་ཙིཏྟ་ཨུ་ཏ་པཱ་ད་ཡ་ཨ་ཧཾ་ཞེས་
བརྗོད་པར་བྱའོ། །ཡང་བཅོམ་ལྡན་འདས་ཀྱིས་གསུངས་པ། མཆོད་པ་འདི་རྣམས་ཀྱིས་མཆོད་པར་བྱའོ། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་
པའི༑ ༑སངས་རྒྱས་རྣམས་ཀྱིས་བྱིན་གྱིས་བརླབས་པ་ཡི། །ཕྱེ་མ་ཕུར་མ་བདུག་པའི་བྱེ་བྲག་རྣམས། །རྒྱལ་བ་སྐྱེད་པའི་ཡུམ་ལ་མཆོད་པར་བྱའོ། །གང་ཡང་
ཕྱོགས་བཅུའི་འཇིག་རྟེན་ཁམས་བཞུགས་པའི། །དེ་བཞིན་གཤེགས་པའི་ཡུམ་མཆོག་སངས་རྒྱས་སྤྱན། །མེ་ཏོག་སིལ་མ་ཕྲེང་བའི་བྱེ་བྲག་རྣམས། །རྒྱལ་བ་
སྐྱེད་པའི་ཡུམ་ལ་མཆོད་པར་བགྱི། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་པའི། །དེ་བཞིན་གཤེགས་པའི་ཡུམ་མཆོག་རིན་པོ་ཆེ། །རིན་ཆེན་

92-1-54a

༄༅། །མར་མེ་ཕྲེང་བའི་བྱེ་བྲག་རྣམས། །རྒྱལ་བ་སྐྱེད་པའི་ཡུམ་ལ་མཆོད་པར་བགྱི། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་
པའི༑ ༑དེ་བཞིན་གཤེགས་པའི་ཡུམ་མཆོག་ན་བཟའ་དཀར། །དྲི་ཞིམ་ཆུ་གཙང་སྤོས་ངད་ལྡན་པའི་ཆུ། །རྒྱལ་བ་སྐྱེད་པའི་ཡུམ་ལ་མཆོད་པར་བགྱི། །
གང་ཡང་ཕྱོགས་བཅུའི་འཇིག་རྟེན་ཁམས་བཞུགས་པའི། །རྒྱལ་བ་སྐྱེད་པའི་ཡུམ་མཆོག་འཕྲིན་ལས་ལྡན། །བཟའ་དང་བཅའ་བ་ལ་སོགས་ཞལ་
ཟས་རྣམས། །རྒྱལ་བ་སྐྱེད་པའི་ཡུམ་ལ་མཆོད་པར་བགྱི། །སྡུག་བསྔལ་ཐམས་ཅད་ཞི་བར་མཛད་པ་ཡི། །གླུ་དང་རོལ་མོ་སིལ་སྙན་བཅས་པའི་སྒྲ། །
གདུགས་དང་རྒྱལ་མཚན་བ་དན་འཕན་གདུགས་བཅས། །ཕྱོགས་བཅུ་ཀུན་ནས་སྤྲིན་བཞིན་གཏིབས་གྱུར་ཅིག །དཔག་བསམ་གྱི་ནི་ཤིང་དག་དང༌། །
ལྗོན་པའི་ཤིང་དང་ཤིང་དག་གི །དྲི་ཞིམ་ལོ་འདབ་བཅས་པའི་ཤིང༌། །ཕྱོགས་བཅུ་ཀུན་ནས་གཏིབས་གྱུར་ཅིག །སྤོས་ཀྱི་ངད་དང་ལྡན་པའི་ཆར། །འབྲུ་དང་
མེ་ཏོག་ལ་སོགས་པའི། །ཡིད་དུ་འོང་བའི་དྲི་ཞིམ་ཆར། །ངེས་པར་ཀུན་ཏུ་འབབ་པར་ཤོག །འབབ་ཆུ་ལྟེང་ཀ་ལུ་མ་དང༌། །མཚོ་དང་རྫིང་བུ་དག་དང་ནི། །རོ་བརྒྱ་

92-1-54b

དག་དང་ལྡན་པའི་མཚོ། །ངང་པ་ལ་སོགས་བཅས་པ་ཡི། །རིན་ཆེན་ཁང་པ་ཡིད་འོང་བའི། །དྲ་བ་དྲ་བ་ཕྱེད་པ་དང༌། །ཤར་དུབ་འོད་བཅས་ཉི་ཟླ་དག་དང་ནི། །ཁང་པ་
ཤིན་ཏུ་ཡིད་དུ་འོང་བ་རྣམས། །རྒྱལ་བ་སྐྱེད་པའི་ཡུམ་ལ་མཆོད་པར་བྱའོ། །འཇམ་དཔལ། དེའི་ཕྱིར་མཆོད་པའི་སྔགས་འདི་བརྗོད་པར་བྱའོ། །ཨོཾ་སརྦ་ཐཱ་ག་
ཏ་དྷུ་པེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་ཨཱ་ལོ་ཀེ་པཱུ་ཛ་མེ་གྷ་ས་མུ་དྲ་སྥ་
ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་ཏ་གནྡྷེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུཾ། ཨོཾ་སརྦ་ཏ་ཐཱ་ག་ཏ་ནཻ་ཝི་དྱ་པཱུ་ཛ་ཡེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་སརྦ་ཏ་ཐཱ་ག་
ཏ་ཤཔྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཞེས་བརྗོད་པར་བྱའོ། །མཆོད་པའི་ལེའུ་སྟེ་གཉིས་པའོ།།    །།དེ་ནས་ཡང་འཇམ་དཔལ་གཞོན་
ནུར་གྱུར་པ་ལ་གསུངས་པ། འཇམ་དཔལ། ཡུམ་འདི་ནི། དུས་གསུམ་གྱི་སངས་རྒྱས་ཐམས་ཅད་ཀྱི་ཡུམ་མོ། །འཇམ་དཔལ། དེའི་ཕྱིར་དུས་གསུམ་གྱི་སངས་རྒྱས་
ཐམས་ཅད་ཀྱིས་བསྟོད་པ་འདི་འཇམ་དཔལ། ཁྱོད་ཀྱིས་ཡིད་ལ་གྱིས་ཤིག །དེ་ནས་བཅོམ་ལྡན་འདས་ཀྱིས་བསྟོད་པའི་གཟུངས་སྔགས་གསུངས་པ། ན་མཿསརྦ་

92-1-55a

༄༅། །ཏ་ཐཱ་ག་ཏཱ་ནཱཾ། ཏདྱ་ཐཱ། ཨོཾ་ན་མཿསཱུ་ཀ་སཾ་ན་མཿཏཱ་ར་ཡེ་ཏཱ་ར་མི་མི་ཏཱ། ན་མསྟཱ་རེ་ཏུ་རེ་བཱི་རེ་ཀྵ་ཎཻ་ར་དྱུ་ཏི་ནི་བྷཀྵ་ཎེ། ཏྲེ་ལོ་ཀྱ་ནཱ་ཐཱ་ན་བཀྟྲ།
ཨབ་ཛ་བི་ཀ་སཏ་ཀེ་ཤ་རོ་ཏྦྷ་བེ། ནཱ་མཱཿཤ་ཏ་ས་རཙྩནྡྲ། སཾ་པུརྞ་པ་ཊ་ལཱ་ན་ནེ། ཏ་རཱ་ས་ཧ་སྲ་ནི་ཀ་ར། པྲ་ཧ་སཏ་ཀི་ར་ཎི་ཛྭེ་ལེ། ན་མཿཀ་ན་ཀི་ནཱི་ལ་ཨ་བ་ཛ། པཱ་ཎི་ང་
པདྨ་བི་བྷུ་ཥི་ཏེ། དཱ་ན་བཱིཪྱ་ཏ་པཿཤཱནྟི། ཏི་ཏིཀྵ་དྷྱ་ན་གོ་ཙ་རེ། ན་མསྟ་ཐཱ་ག་ཏོཥྞཱི་ཥ་བི་ཛ་ཡཱ་ནནྟ་ཙཱ་རི་ཎཱི། ཨ་ཤེ་ཥ་པཱ་ར་མི་ཏ་པྲཔྟ། ཛི་ན་པུ་ཏྲ་ནི་སེ་བི་ཏི། ན་མ་སྟུ་ཏྟཱ་ར་
ཧཱུཾ་ཀཱ་ར། པཱུ་རི་ཏཱ་ཤཱ་དི་གན་ཏཱ་རེ། སཔྟ་ལོ་ཀ་ཀྲ་མཱ་ཀྲནྟི། ཨ་ཤེ་ཥཱ་ཎ་ཀྵ་མ། ན་མཿཤ་ཀྲ་ཨན་ལ་བྲཧྨ། མ་རུང་བི་ཤྭེ་ཤྭ་རཾ་ཨ་རཱ་ཙྪ་ཏེ། བྷུ་ཏ་བེ་ཏཱ་ལ་གནྡྷ་རྦ།
ག་ཎ་ཡཀྵ་པཱུ་ར་སྐྲི་ཏེ། ན་མསྟྲ་ཌི་ཏི་ཕཊ་ཀཱ་ར། པ་ར་ཡནྟྲ་པྲ་མརྡ་ནི། པྲ་དྱ་ལཱི་ཌྷ་པ་ད་ནྱ་སེ། ཤི་ཁི་ཛྭཱ་ལ་ཀུ་ལ་ཀྵ་ཎེ། ན་མསྟུ་རེ་མ་ཧཱ་གྷོ་རེ། མཱ་ར་བཱི་ར་བི་ནཱ་ཤ་
ནི༑ བྷྲྀ་ཀུ་ཊཱི་ཀྲི་ཏ་བཀྟྲ་ཨེ་བ་ཛ། སརྦ་ཤ་ཏྲུ་ནི་སཱུ་ད་ནི། ན་མཿཏྲི་རཏྣ་མུ་དྲཱཾ་ཀ །ཧྲྀ་དྱཾ་གུ་ལི་བི་བྷུ་ཥི་ཏེ། བྷུ་ཥི་ཏཱ་ཤེ་ཥཱ་ཌི་ཀ་ཙ་ཀྲ་།ནི་ཀ་ར་སྭ་ཀ་རཱ་ཀུ་ལེ། ན་མཿཔྲ་
མུ་དི་ཏཱ་ཊོ་པ་མུ་ཀུ་ཊཱ་ཀྵི་བཏ་མཱ་ལི་ནི། ཧ་སཏྤྲ་ཧ་སཏྟུ་ཏྟཱ་རེ། མ་ར་ལོ་ཀ་པ་ཤངྐ་རི། ན་མཿས་མ་ཏ་བྷུ་པཱ་ལ། པ་ཊ་ལཱ་ཀཪྵ་ཎ་ཀྵ་མེ། ཙ་ལད་བྷྲྀ་ཀུ་ཊི་ཧཱུཾ་ཀཱ་ར། སརྦ་

92-1-55b

པ་ད་བི་མོ་ཙ་ནི། ན་མཿཤི་ཁཎྜ། ཁཎྜེཎྜུ། མུ་ཀུ་ཊཱ་བྷ་ར་ཎོཛྫྭ་ལེ། ཨ་མི་ཏཱ་བྷ་ཛ་ཊཱ་བྷཱ་ར། བྷ་སུ་རེ་ཀི་ར་ཎོ་ཌྷྲུ་པེ། ན་མཿཀལྦཱནྟ་ཧུ་ཏ་བྷུ་ག །ཛྭཱ་ལཱ་མཱ་ལཱནྟ་ར་སྠི་ཏེ།
ཨཱ་ལཱི་ཌྷ་མུ་དི་ཏཱ་བཾནྡྷ། རི་པུ་ཙ་ཀྲ་བི་ནཱ་ས་ནི། ན་མཿཀ་ར་ཏ་ལཱ་གྷཱ་ཏ། ཙ་ར་ཎ་ཧ་ཏ་བྷུ་ཏེ་ལེ། བྷྲྀ་ཀུ་ཏཱི་ཀྲྀ་ཏ་ཧཱུཾ་ཀ་ར། སཔྟ་པཱ་ཏཱ་ལ་བྷེ་དི་ནི། ན་མཿཤི་བེ་ཤུ་བྷེ་ཤཱནྟེ།
ཤཱནྟ་ནིརྦཱ་ཎ་གོ་ཙ་རེ་སྭཱཧཱ། ཨོཾ་པྲ་ཎ་བ་སི་ཡུཀྟེ། མ་ཧཱ་པཱ་པ་ཀ་ནཱ་ས་ནི། ན་མཿཔྲ་མུ་དིཏཱ་བནྡྷ། རི་བུ་གཱ་ཏྲ་པྲ་བྷེ་དི་ནི། ད་ཤཱཀྵ་ར་པ་ད་ནྱ་སེ། བིདྱ་ཧཱུཾ་ཀཱ་ར་དཱི་པི་ཏེ། ན་མསྟུ་རེ་
པཱ་དཱ་གྷཱ་ཏ། ཧཱུཾ་ཀ་ར་ཀཱ་ར་བཱི་ཛི་ཏེ། མཻ་རུ་མནད་ར་ཀཱཻ་ལ་ས། བྷུ་བ་ན་ཏྲ་ཡ་ཙཱ་ལི་ནི། ན་མཿསུ་ར་ས་རཱ་ཀཱ་ར། ཧ་ར་ཎཱི་ཀ་ཀ་ར་སྠི་ཏེ། ཧཱ་རཱ་དཱི་རུ་ཀ་ཏ་སྥུ་ཊ་ཀཱ་ར། ཨ་ཤེ་ཥ་བི་ཥ་ནཱ་
ས་ནི༑ ན་མཿསུ་ར་ག་ཎཱ་དྷྱཀྵ། སུ་ར་ཀནྣི་ར་སེ་བི་ཏེ། ཨཱ་བིནྡྷ་མུ་དི་ཏཱ་བྷོ་ག་ཀ་ལི། དུཿསྭཔྣ་ནཱ་ས་ནི། ན་མཿཙནྡྲ་ཨརྐ་སཾ་པུརྞ། ན་ཡ་ན་དྱུ་ཏི་བྷཱ་སུ་རེ། ཧ་ར་ད་དྭེ་རུ་ཀ་ཏ་
ཏུཏྟཱ་རེ། བི་ཥ་མ་ཛྲ་ར་ནཱ་ས་ནཾ། ན་མསྟྲི་ཏ་ཏྭ་བི་ནྱཱ་ས། ཤི་བ་ཤཀྚི་ས་མ་ནྭི་ཏེ། གྲ་ཧ་བེ་ཏཱ་ལ་ཡ་ཀྵོ་གྷ་ན། ནཱ་ཤ་ནི་པྲ་བ་རེ་ཏུ་རེ། མནྟྲ་མུ་ལ་མི་སྟོ་ཏྲཾ། ན་མ་སྐཱ་རེ་ཀཱ་བཾ་ཤ་
ཀཾ༑ ཡཿབ་ཐིཏྤྲ་ཡཏྣ་དྷཱི་མཾ། དེ་བྱཱ་བྷཀྟི་ས་མན་བ་ཏ། ཤ་ཡམྦྷཱ་པྲཱ་ཏ་རུ་ཏ་ཐཱ་ཡཱ་ཡཿ། སྨ་རེ་ཏ་སརྦཱ་བྷ་ཡ་པྲ་དཾ། སརྦ་པཱ་བ་པྲ་ཤ་མ་ནཾ། སརྦ་དུརྒ་ཏི་ནཱ་ཤ་ནཾ། ཨ་བྷི་ཥི་ཀ་

92-1-56a

༄༅། །ཏོ་བྷ་བེཏྟུརྞྞཾ། སཔྟ་བྷི་ཛི་ན་ཀོ་ཊི་བྷིཿ། ཨ་སྨིན་མ་ཧཱ་ཏྲ་མཱ་སཱ་དྱ། སོ་ཊནྟེ་བཽདྡྷ་པ་དཾ་པྲ་ཛེ་ཏ། བི་ཥནྟ་སྱ་མ་ཧཱ་གྷཽ་རཾ། སྠ་བ་རཾ་བཱ་ཐ་ཛ་ག་མཾ། སྨྲ་ཎྟཏྤྲ་
ལ་ཡཾ་ཡཱ་ཏི། ཁཱ་ཧི་ཏཾ་པོ་ཏཱ་མེ་བ་བཱ། གྲ་ཧ་ཛྭཱ་ར་བི་ཥཱ་རཏྣཾ། པ་ར་མ་རཏྟི་བི་ནཱ་ཤ་ནཾ། ཨ་ནྱེ་ཥཱཾ་ཙེ་བ་སཏྭཱ་ནཱཾ། དྭི་སྟྲ་སཔྟ་བྷི་བ་རཏྟི་ནཾ། པུ་ཏྲ་ཀཱ་མོ་ལ་བྷེ་ཏ་བུ་ཏྲཾ། དྷ་ན་ཀཱ་མོ་
ལ་བྷེ་ཏ་དྷ་ནཾ། སརྦ་ཀཱ་མཱ་ན་བཱ་པ་ནོ་ཏི། ན་བི་གྷྣི། པྲ་ཏི་ཧ་མ་ཏེ། ཏཱ་ར་བྷ་ག་པ་ཏེ་ཡཾ་སུ་ཏྲཾ། སམྱཀྶཾ་བུདྡྷ་བྷ་ཤི་ཏཾ་སརྦ་ཀ་ར། ས་མ་ཡཱ་ཨུ་ལ་ཀ་ར་ཡེ། བུདྡྷ་ནི་ཙ། དྷརྨ་ཎི་ཙ།
སཾ་གྷ་ནི་ཙ་ཏཱ་ར་ཡེ་སྭཱཧཱ། འཇམ་དཔལ། གཟུངས་འདི་ནི། དུས་གསུམ་གྱི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་ཤིང་དུས་གསུམ་གྱི་སངས་རྒྱས་ཐམས་
ཅད་སྐྱེད་པའི་ཡུམ་སྒྲོལ་མ་ལ་མ་རུངས་པ་འཇོམས་པའི་སྒོ་ནས་བསྟོད་པ་སྟེ། ཕན་ཡོན་ནི། བསམ་གྱིས་མི་ཁྱབ་པའོ། །འཇམ་དཔལ། དེའི་ཕྱིར་བརྗོད་པར་བྱའོ། །
གཟུངས་འདི་བརྗོད་པའི་གང་ཟག་ནི། སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་ལ་སོགས་པའི་གནས་སུ་ནམ་ཡང་སྐྱེ་བར་མི་འགྱུར། ཡུལ་མཐའ་
འཁོབ་དང༌། ཀླ་ཀློ་དང༌། དབང་པོ་མ་ཚང་བ་ལ་སོགས་པར་ནམ་ཡང་སྐྱེ་བར་མི་འགྱུར་རོ། །རིམས་དང༌། འབྲུམ་བུ་དང༌། ནད་འགོ་བ་ལ་སོགས་པའི་ནད་ཀྱི་

92-1-56b

འཇིགས་པ་ཐམས་ཅད་ལས་གྲོལ་ཞིང་ནད་ཀྱི་འཇིགས་པ་མི་འབྱུང་ངོ༌། །འཇིགས་པ་ཆེན་པོ་བརྒྱད་ལ་སོགས་པ་ལས་གྲོལ་བར་འགྱུར་རོ། །འཇམ་དཔལ། དུས་གསུམ་
གྱི་སངས་རྒྱས་ཐམས་ཅད་ཀྱིས་བསྟོད་པ་འདི་འཛིན་པའི་གང་ཟག་དེ་ནི། དུས་གསུམ་གྱི་སངས་རྒྱས་ཐམས་ཅད་ལ་མཆོད་པ་བྱས་པར་འགྱུར་རོ། །འདི་འཛིན་པའི་
གང་ཟག་དེ་ནི། མཚམས་མེད་པ་ལ་སོགས་པའི་སྡིག་པ་མ་ལུས་པ་བྱང་བར་འགྱུར་རོ། །སངས་རྒྱས་ཐམས་ཅད་མཐོང་བར་འགྱུར་རོ། །དུས་མ་ཡིན་པའི་འཆི་བ་མི་
འབྱུང་ཞིང་ནམ་འཆི་བའི་ཚེ་དུས་གསུམ་གྱི་སངས་རྒྱས་ཐམས་ཅད་སྐྱེད་པའི་ཡུམ་སྒྲོལ་མ་མཐོང་བར་འགྱུར་རོ། །འདི་འཛིན་པའི་གང་ཟག་དེ་ནི། ཡིད་ལ་ཅི་
བསམ་པ་ཐམས་ཅད་འགྲུབ་པར་འགྱུར་རོ། །གཟུགས་ཕུན་སུམ་ཚོགས་པ་དང༌། ཁ་དོག་ཕུན་སུམ་ཚོགས་པ་ལ་སོགས་པ་ཐམས་ཅད་འཐོབ་པར་འགྱུར་རོ། །
རྨི་ལམ་ངན་པ་དང༌། སྡང་བ་དང༌། མི་མ་ཡིན་པའི་བར་དུ་གཅོད་པ་ཐམས་ཅད་ཞི་བར་འགྱུར་རོ། །དུས་གསུམ་གྱི་བདེན་པ་ཡང་མཐོང་བར་འགྱུར་རོ། །ཡུམ་སྒྲོལ་མའི་
སྐུ་དངོས་སུ་མཐོང་བར་འགྱུར། ན་མཿསརྦ་ཏ་ཐཱ་ག་ཏ་སམྱ་ཀྶཾ་བུདྡྷ་ཡ་ཏྲེ་ཡ་ཏེ་ཏྲཱ་ར་ཏེ་ཏུ་ཏཱ་ར་ཞེས་བརྗོད་པར་བྱའོ། །བསྟོད་པའི་ལེའུ་སྟེ་གསུམ་པའོ།།    །།

92-1-57a

༄༅། །དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུས་བཅོམ་ལྡན་འདས་ལ་གསོལ་པ། གཟུངས་སྔགས་འདི་གང་ལ་བརྟེན་ནས་
ཡིད་ལ་ནན་ཏན་དུ་བྱ་ཞེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། སྡུག་བསྔལ་ལས་གྲོལ་བར་འདོད་ཅིང་ཟབ་མོའི་དོན་ལ་མོས་པས་
ནན་ཏན་དུ་བྱའོ། །དེ་ནས་ཏཾ་ལས་བྱུང་བའི་འོད་ཟེར་ལས་སྟེང་འོག་ཐམས་ཅད་དུ་རྡོ་རྗེར་གྱུར་ཏེ། འཇམ་དཔལ། སྔགས་འདི་བརྗོད་པར་བྱའོ། །ཨོཾ་བཛྲ་ཛྭ་ལ་བཛྲ་
ཏ་ན་ཧཱུཾ་ཕཊ་ཅེས་བརྗོད་པར་བྱའོ། །དེ་ནས་ཏཾ་ལས་བྱུང་བའི་ཡི་གེ་ཨ་དཀར་པོ་བསྒོམ་པར་བྱའོ། །དེའི་སྟེང་ན་པཾ་སྔོན་པོ་བསྒོམ་པར་བྱའོ། །དེའི་སྟེང་དུ་ལཾ་སེར་པོ་བསྒོམ་
པར་བྱའོ། །དེའི་སྟེང་དུ་ཡཾ་ལྗང་གུ་བསྒོམ་པར་བྱའོ། །དེའི་སྟེང་དུ་རཾ་དམར་པོ་བསྒོམ་པར་བྱའོ། །དེ་རྣམས་ཀྱིས་འོད་ཟེར་འཕྲོ་བ་དང་བསྡུ་བ་བྱས་ཏེ། ཨོཾ་དྷརྨ་དྷཱ་ཏུ་བི་
ཤུདྡྷ་ཧཱུཾ། ཨོཾ་ཨཾ་དྷ་ཏུ་བི་ཤུདྡྷ་ཧཱུཾ། ཨོཾ་ས་མནྟ་བི་ཤུདྡྷ་ཧཱུཾ་ཨོཾ་པ་ཀྵ་བི་ཤུདྡྷ་ཧཱུཾ། ཨོཾ་ཀྵ་ཏ་བུ་ཐཱ་ན་བི་ཤུདྡྷ་ཧཱུཾ། ཨོཾ་ན་མཿསརྦ་ཏ་ཐཱ་ག་ཏཱ་མཎྜ་ལ་ས་མནྟ་བི་ཤུདྡྷ་ཧཱུཾ།
འཇམ་དཔལ། དེ་ལྟར་སྔགས་དེ་བརྗོད་པས་དཀྱིལ་འཁོར་གྱི་ཁང་པ་བསྐྱེད་པར་བྱ་སྟེ། པདྨ་འདབ་མ་བཞི་པ་ཁ་དོག་སྣ་ཚོགས་པ་ལ་རྡོ་རྗེ་ར་བས་བསྐོར་བ་གྲུ་

92-1-57b

ཚད་བཞི་དང་ལྡན་པ་གྲུ་བཞིར་འདུག་ཅིང༌། སྒོ་བཞིར་ཀ་བ་བརྒྱད་དང་ལྡན་པ། དྲ་བ་དང་དྲ་བ་ཕྱེད་པ་དང༌། རིན་པོ་ཆེའི་ཆུན་འཕྱང་དང༌། ཏ་ར་ནི་ལ་སོགས་པས་མཛེས་
པའོ༑ ༑དེ་ལྟར་དཀྱིལ་འཁོར་གྱི་ཁང་པ་དེ་འདྲ་བ་བསྐྱེད་དེ་དབུས་ཀྱི་ཟེ་འབྲུ་ལ་ནི། ཟླ་བ་དང༌། པདྨའི་སྟེང་དུ་ཏཾ་ལྗང་གུ་ལས་བྱུང་བའི་ཨུཏྤ་ལ་ཏཾ་དང་བཅས་པས་འཇིག་
རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་
བརྙན་ལྟ་བུར་མཐོང་ངོ༌། །དེའི་ཨུཏྤ་ལ་ལས་བྱུང་བའི་སྒྲོལ་མའི་སྐུ་ལྗང་གུ་ཞལ་གཅིག་ཕྱག་གཉིས་པ། ཕྱག་གཡས་ཀྱིས་མཆོག་སྦྱིན། གཡོན་སྡོང་བུ་དང་བཅས་
པའི་ཨུཏྤལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་དང༌། རྣ་ཆ་དང༌། དཔུང་རྒྱན་དང༌། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་མ་ལང་ཚོ་ལ་བབ་པ།
ཞལ་འཛུམ་བག་དང་བཅས་པ། མཉམ་པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་དུ་བཞུགས་པའོ། །ཤར་དུ་ཟླ་བ་དང༌། པདྨའི་སྟེང་དུ་ཏཾ་ལས་བསྐྱེད་
པའི་ཨུཏྤ་ལ་མཐིང་ག་ས་བོན་དང་བཅས་པ་ལས་འཇིག་རྟེན་གྱི་ཁམས་ཐམས་ཅད་དུ་ཁྱབ་སྟེ། འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་

92-1-58a

༄༅། །སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་བརྙན་ལྟ་བུར་མཐོང་ངོ༌། །དེའི་ཨུཏྤ་ལ་ལས་བྱུང་བའི་
སྒྲོལ་མ་མཐིང་ག་ཕྱག་གཉིས་པ། གཡས་ཀྱིས་ཏྲི་ཤུ་ལ་འཛིན་པ། ཕྱག་གཡོན་ན་སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་
དང༌། སྙན་ཆ་དང༌། དཔུང་རྒྱན་དང༌། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ། ཞལ་འཛུམ་པ་དང་བཅས་པ། མཉམ་པའི་སྐྱིལ་མོ་ཀྲུང་དང་
བཅས་པས་ཟླ་བ་དང་པདྨའི་སྟེང་དུ་བཞུགས་པའོ། །ལྷོར་ཟླ་བ་དང་པདྨའི་སྟེང་དུ་རེ་ལས་བསྐྱེད་པའི་ཨུཏྤ་ལ་སེར་པོ་ས་བོན་དང་བཅས་པ་ལས་འཇིག་རྟེན་གྱི་ཁམས་
ཐམས་ཅད་དུ་ཁྱབ་སྟེ། འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་
བརྙན་ལྟ་བུར་མཐོང་ངོ༌། །དེའི་ཨུཏྤ་ལ་ལས་བྱུང་བའི་སྒྲོལ་མ་སྐུ་མདོག་གསེར་བསྲེགས་པ་ལྟ་བུ་ཕྱག་གཉིས་པ། ཕྱག་གཡས་ན་རལ་གྲི་འཛིན་པ། གཡོན་ན་
སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་དང༌། སྙན་ཆ་དང༌། དཔུང་རྒྱན་དང༌། རྒྱན་སྣ་ཚོགས་ཀྱིས་བརྒྱན་པ། གཞོན་

92-1-58b

ནུ་ལང་ཚོ་ལ་བབ་པ། ཞལ་འཛུམ་བག་དང་བཅས་པ། མཉམ་པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་དུ་བཞུགས་པའོ། །ནུབ་ཏུ་ཟླ་བ་དང་པདྨའི་སྟེང་དུ་ཏུ་
ལས་བྱུང་བའི་ཨུཏྤ་ལ་དམར་པོ་ས་བོན་དང་བཅས་པ་ལས་འཇིག་རྟེན་གྱི་ཁམས་ཐམས་ཅད་དུ་ཁྱབ་སྟེ། འོད་ཁ་དོག་སྣ་ཚོགས་དང་བཅས་པས་འཇིག་རྟེན་ཐམས་
ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་བརྙན་ལྟ་བུར་མཐོང་ངོ༌། །དེའི་ཨུཏྤ་ལ་ལས་བྱུང་བའི་སྒྲོལ་མ་དམར་མོ་
ཕྱག་གཉིས་པ། གཡས་ན་འཁོར་ལོ་འཛིན་པ། གཡོན་ན་སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་དང༌། སྙན་ཆ་དང༌། དབུང་རྒྱན་
དང༌། རྒྱན་སྣ་ཚོགས་ཀྱིས་བརྒྱན་པ། གཞོན་ནུ་ལང་ཚོ་ལ་བབ་པ། ཞལ་འཛུམ་བག་དང་བཅས་པ། མཉམ་པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་ན་
བཞུགས་པའོ། །བྱང་དུ་ཟླ་བ་དང་པདྨའི་སྟེང་དུ་ཏཾ་ལས་བྱུང་བའི་ཨུཏྤ་ལ་ལྗང་གུ་ས་བོན་དང་བཅས་པ་ལས་འཇིག་རྟེན་གྱི་ཁམས་ཐམས་ཅད་དུ་ཁྱབ་སྟེ། འོད་ཁ་དོག་སྣ་
ཚོགས་པས་འཇིག་རྟེན་ཐམས་ཅད་དུ་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་བརྙན་ལྟ་བུར་མཐོང་ངོ༌། །དེའི་ཨུཏྤ་ལ་ལས་

92-1-59a

༄༅། །བྱུང་བའི་སྒྲོལ་མ་ལྗང་གུ་ཕྱག་གཉིས་པ། གཡས་ན་གདུགས་འཛིན་པ། གཡོན་ན་སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་
སྐུ་རིན་པོ་ཆེའི་དོ་ཤལ་དང༌། སྙན་ཆ་དང༌། དཔུང་རྒྱན་དང༌། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ། ཞལ་འཛུམ་བག་དང་བཅས་པ།
མཉམ་པའི་སྐྱིལ་མོ་ཀྲུང་བཅས་པས་གདན་ཟླ་བ་དང་པདྨའི་སྟེང་དུ་བཞུགས་པའོ། །ཤར་གྱི་སྒོར་ཟླ་བ་དང་པདྨའི་སྟེང་ན་ཏཾ་ལས་བྱུང་བའི་ཨུཏྤ་ལ་ས་བོན་
དང་བཅས་པས་འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་
དང༌། སྨིག་རྒྱུ་དང༌། ཆུ་ཟླ་དང་གཟུགས་བརྙན་ལྟ་བུར་མཐོང་ངོ༌། །དེའི་ཨུཏྤ་ལ་ལས་བྱུང་བའི་སྒྲོལ་མ་ལྕགས་ཀྱུ་མ་སྐྱུ་མདོག་དཀར་མོ་ཕྱག་གཉིས་ལྕགས་ཀྱུ་
འཛིན་པ། ཁྲོས་པའི་སྐུ་རིན་པོ་ཆེའི་དོ་ཤལ་དང༌། སྙན་ཆ་དང༌། དཔུང་རྒྱན་དང༌། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ། ཅུང་ཞིག་ཁྲོས་
པའི་ཞལ་དང་བཅས་པ། ཞབས་བརྐྱང་བསྐུམ་དུ་ཟླ་བ་དང་པདྨའི་སྟེང་ན་བཞུགས་པའོ། །ལྷོའི་སྒོར་པདྨ་དང་ཟླ་བའི་སྟེང་དུ་རེ་ལས་བྱུང་བའི་ཨུཏྤལ་ལས་ས་བོན་དང་བཅས་

92-1-59b

པས་འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་
དང༌། གཟུགས་བརྙན་ལྟ་བུར་མཐོང་ངོ༌། །དེའི་ཨུཏྤལ་ལས་བྱུང་བའི་སྒྲོལ་མ་ཞགས་པ་མ་སྐུ་མདོག་སེར་པོ། ཕྱག་གཉིས་ཞགས་པ་འཛིན་པ། ཁྲོས་པའི་སྐུ་རིན་པོ་ཆེའི་
དོ་ཤལ་དང༌། སྙན་ཆ་དང༌། དཔུང་རྒྱན་དང༌། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ། ཅུང་ཞིག་ཁྲོས་པའི་ཞལ་དང་བཅས་པ། ཞབས་བརྐྱང་
བསྐུམ་དུ་ཟླ་བ་དང་པདྨའི་སྟེང་ན་བཞུགས་པའོ། །ནུབ་ཀྱི་སྒོར་ཟླ་བ་དང་པདྨའི་སྟེང་དུ་ཏུ་ལས་བསྐྱེད་པའི་ཨུཏྤ་ལ་ས་བོན་དང་བཅས་པས་འཇིག་རྟེན་གྱི་ཁམས་ཐམས་
ཅད་དུ་འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་བརྙན་ལྟ་བུར་
མཐོང་ངོ༌། །དེའི་ཨུཏྤལ་ལས་བྱུང་བའི་སྒྲོལ་མ་ལྕགས་སྒྲོག་མ་སྐུ་མདོག་དམར་མོ། །ཕྱག་གཉིས་ལྕགས་སྒྲོག་འཛིན་པ། ཁྲོས་པའི་སྐུ་རིན་པོ་ཆེའི་དོ་ཤལ་དང༌། སྙན་ཆ་
དང༌། དཔུང་རྒྱན་དང༌། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ། ཁྲོས་པའི་ཞལ་དང་བཅས་པ། ཞབས་བརྐྱང་བསྐུམ་དུ་ཟླ་བ་དང་པདྨའི་སྟེང་ན་བཞུགས་

92-1-60a

༄༅། །པའོ། །བྱང་གི་སྒོར་ཟླ་བ་དང་པདྨའི་སྟེང་དུ་རེ་ལས་བྱུང་བའི་ཨུཏྤ་ལ་ས་བོན་དང་བཅས་པས་འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་
ཚོགས་པས་འཇིག་རྟེན་གྱི་ཁམས་ཅད་སྤྲུལ་པ་ལྟ་བུ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་བརྙན་ལྟ་བུར་མཐོང་ངོ༌། །དེའི་ཨུཏྤ་ལ་
ལས་བྱུང་བའི་སྒྲོལ་མ་དྲིལ་བུ་མ་སྐུ་མདོག་ལྗང་གུ་མ། ཕྱག་གཉིས་ན་དྲིལ་བུ་འཛིན་པ། ཁྲོས་པའི་སྐུ་རིན་པོ་ཆེའི་དོ་ཤལ་དང༌། སྙན་ཆ་དང༌། དཔུང་རྒྱན་དང༌།
རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ། ཁྲོས་པའི་ཞལ་དང་བཅས་པ། ཞབས་བརྐྱང་བསྐུམ་དུ་ཟླ་བ་དང་པདྨའི་སྟེང་དུ་བཞུགས་པའོ། །
འཇམ་དཔལ། དེ་ལྟར་ལྷའི་འཁོར་ལོ་བསྒོམ་པར་བྱའོ། །འཇམ་དཔལ་གྱིས་གསོལ་པ། བཅོམ་ལྡན་འདས། སྤྲུལ་པ་ལ་སོགས་པ་རྣམས་ནི། ཇི་ལྟ་བུ། བཅོམ་ལྡན་
ལྡན་འདས་ཀྱིས་བཀའ་སྩལ་པ། འཇམ་དཔལ། འགྲོ་བ་དྲུག་པོ་རྣམས་ཀྱི་ཉོན་མོངས་པ་དང་བཅས་པའི་ཁམས་སོ། །དེ་ལྟ་བས་ན། སྤྲུལ་པ་ལྟ་བུ་དང༌། སྒྱུ་མ་དང༌།
འཇའ་ཚོན་དང༌། སྨིག་རྒྱུ་དང༌། ཆུ་ཟླ་དང༌། གཟུགས་བརྙན་ལྟ་བུར་རིག་པར་བྱའོ། །ལྷའི་ལེའུ་སྟེ་བཞི་པའོ།།    །།དེ་ནས་འཇམ་དཔལ་གྱིས་ཞུས་པ།

92-1-60b

བཅོམ་ལྡན་འདས། ལྷ་དེས་ལྷས་ཇི་ལྟ་བུས་བྱིན་གྱིས་བརླབ་པར་བྱ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ། སྤྲུལ་པ་ལྟ་བུ་དང༌། སྒྱུ་མ་ལྟ་བུ་དང༌། འཇའ་
ཚོན་ལྟ་བུ་དང༌། སྨིག་རྒྱུ་ལྟ་བུ་དང༌། ཆུ་ཟླ་ལྟ་བུ་དང༌། གཟུགས་བརྙན་ལྟ་བུས་སོ། །འཇམ་དཔལ་གྱིས་གསོལ་པ། བཅོམ་ལྡན་འདས། སྤྲུལ་པ་ཞེས་བྱ་བ་ཇི་ལྟ་བུ། བཅོམ་
ལྡན་འདས་ཀྱིས་བཀའ་སྩལ་པ། སྤྲུལ་པ་ཞེས་བྱ་བ་ནི། ཡང་དག་པ་མ་ཡིན་ཞིང་གཉིས་ཀ་འཁྲུལ་བའོ། །སྒྱུ་མ་ནི། གཞན་འཁྲུལ་པའོ། །འཇའ་ཚོན་ནི། སྟོང་པའོ། །སྨིག་རྒྱུ་ནི།
ཡུལ་འཁྲུལ་ཅིང་སྟོང་པའོ། །ཆུ་ཟླ་ནི། རྒྱུ་འབྲས་སོ། །གཟུགས་བརྙན་ནི། དྲི་ཟའི་གྲོང་ཁྱེར་ཏེ། འཇམ་དཔལ། འཁྲུལ་པ་ནི། དེ་བཞིན་ཏེ། ཉོན་མོངས་པ་དང་བཅས་པའི་
ཁམས་དེ་བཞིན་ནོ། །འཇམ་དཔལ། དེ་ལྟ་བས་ན། ལྷས་ལྷ་ལ་བྱིན་གྱིས་བརླབས་པ་ཡང་འདྲའོ། །འཇམ་དཔལ། སྤྲུལ་པ་དང༌། སྒྱུ་མ་དང༌། འཇའ་ཚོན་དང༌། སྨིག་རྒྱུ་དང༌།
ཆུ་ཟླ་དང༌། གཟུགས་བརྙན་ནི། ཐོགས་པ་མེད་ཅིང་ཐོགས་པ་དང་བྲལ་པའོ། །ཐ་དད་པ་མེད་ཅིང་ཐ་དད་པ་དང་བྲལ་བའོ། །འཇམ་དཔལ། དེའི་ཕྱིར་དེའི་རང་བཞིན་ནི། དེ་
དང་འདྲ་བར་ཡིད་ལ་གྱིས་ཤིག །དེ་ནས་བཅོམ་ལྡན་འདས་ཀྱིས་བྱིན་གྱིས་བརླབས་པ་མཛད་པ་ནི། ལག་པ་ཐལ་མོ་སྦྱར་ཏེ་གུང་མོ་གཉིས་བརྐྱང་སྟེ་རྩེ་སྦྱར་ནས་མཛུབ་མོ་

92-1-61a

༄༅། །གཉིས་དང༌། སྲིན་ལག་གཉིས་གུང་མོ་ལ་རེག་སྟེ་ཟུར་བཅག་ནས་མཐེའུ་ཆུང་དང༌། མཐེ་བོ་རྩེ་སྤྲད་ནས་ནང་སྦྱར་བ་ནི་རྡོ་རྗེའི་ཕྱག་རྒྱའོ། །དེའི་
སྔགས་ནི། ཨོཾ་སརྦ་ཏ་ཐཱ་ག་ཏཱ་ཨ་ཏཾ་ཨ་ཧཾ་བཛྲ་སྟ་ན་སརྦ་ཏ་ཐཱ་ག་ཏ་བཛྲ་ཏ་ན་ཧཱུཾ་ཞེས་བརྗོད་པར་བྱའོ། །དེ་ནས་ཡང་བཅོམ་ལྡན་འདས་ཀྱིས་དབང་བསྐུར་བར་མཛད་
པ་ནི༑ ལག་པ་ཐལ་མོ་སྦྱར་ཏེ་མཐེའུ་ཆུང་དང་སྲིན་ལག་གཉིས་ཕྱིར་བཀན་ཏེ་གུང་མོ་རྩེ་སྤྲད་ནས་མཐེ་བོས་མཛུབ་མོ་གཉིས་མནན་པ་ནི། རིན་པོ་ཆེའི་ཕྱག་རྒྱ་སྟེ།
མགོ་བོའི་སྟེང་དུ་བཞག་ནས་སྔགས་བརྗོད་པ་ནི། ཨོཾ་སརྦ་ཏ་ཐཱ་ག་ཏ་ཙིནྟ་མ་ཎི་ཛྭ་ལ་ནི་སརྦ་ཏ་ཐཱ་ག་ཏ་ཨ་ཧཾ་ཤུདྡྷ་པ་རི་ཤུདྡྷཱ་ཡ་སྭཱ་ཧཱ་ཞེས་བྱ་བའི་སྔགས་འདིས་ཕྱོགས་
བཅུའི་སངས་རྒྱས་ཐམས་ཅད་ཀྱིས་དབང་བསྐུར་ཞིང་བྱིན་གྱིས་བརླབས་པའོ། །དེ་ནས་བཅོམ་ལྡན་འདས་ཀྱིས་ཐུགས་ཀྱི་རིགས་ཐམས་ཅད་ཀྱི་དམ་ཚིག་གི་ཕྱག་རྒྱ་
ནི༑ ལག་པ་གཉིས་ཐལ་མོ་སྦྱར་ཏེ་སོར་མོ་རྣམས་ཕན་ཚུན་དུ་སོ་སོར་བསྣོལ། གུང་མོ་བསྒྲེང་སྟེ་མཐེ་བོང་དང༌། མཐེ་ཆུང་ཡང་གཤིབས་ཏེ་བསྒྲེང་བ་ནི། དམ་ཚིག་གི་
ཕྱག་རྒྱ་སྟེ། སྔགས་ནི། ཨོཾ་སརྦ་ཏ་ཐཱ་ག་ཏ་བཛྲ་ས་མ་ཡ་ཧཱུཾ་ཞེས་བརྗོད་པར་བྱའོ། །དབང་བསྐུར་བའི་ལེའུ་སྟེ་ལྔ་པའོ།།    །།དེ་ནས་བྱང་ཆུབ་སེམས་

92-1-61b

དཔའ་འཇམ་དཔལ་གཞོན་ནུས་སྨྲས་པ། ཟླ་བ་ཉི་མའི་སྐུ་འདྲ་བའི། །ལྗང་གུའི་མདོག་ཅན་འགྱིང་བག་ཅན། །པདྨ་ཟླ་བའི་སྟེང་ན་བཞུགས། །སངས་རྒྱས་ཐམས་ཅད་
སྐྱེད་པའི་ཡུམ། །སེམས་ཅན་ཀུན་གྱི་སྐྱབས་གྱུར་བའི། །ཨུཏྤལ་བསྣམས་ལ་ཕྱག་འཚལ་བསྟོད། །ཅེས་ཡུམ་ལ་བསྟོད་ནས་གསོལ་པ། བཅོམ་ལྡན་འདས། གསང་
སྔགས་ནི། གང་གིས་འགྲུབ་ཅེས་སྨྲས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། འདིའི་གཟུངས་ནི། འདིའོ། །ཨོཾ་ན་མོ་རཏྣ་ཏྲ་ཡཱ་ཡ། ན་མ་སྟྲཻ་དྷྭ་སརྦ་ཏ་ཐཱ་ག་ཏཱ་
ནཱཾ། ན་མསྟཱ་རཱ་ཡེ། ན་མསྟཱ་རེ་ཏུ་རེ་བཱི་ར་ཀྵཱ་ཎེ་དྷུ་ཏི་ནི་བྷེཀྵ་ཎེ། ཏྲཻ་ལོ་ཀྱ་ན་ཐཱ་བཀྟྲཱ་བ་ཛ་བི་ཀ་སཏ་ཀེ་ས་རོད་བྷ་བེ། ན་མཿཤ་ཏ་ཤ་ར་ཙནྡྲ་སཾ་པུརྞ་པ་ཊ་ལཱ་ན་ནེ། ཏཱ་ར་ས་ཧ་སྲ་ནི་
ཀ་ར་པྲ་ཧ་ས་ཏ་ཀི་ར་ཎོ་ཛྭ་ལི། ན་མཿཀ་ན་ཀཱ་ནི་ལཱ་བ་ཛ་པཱ་ཎི་པདྨ་བི་བྷུ་ཥི་ཏེ། དཱ་ན་བིདྱཱ་ཏ་པ་ཤནྟི་ཏི་ཏིཀྵ་དྷྱ་ན་གོ་ཙ་རེ། ན་མཿསརྦ་ཏ་ཐཱ་ག་ཏོཥྞི་ཥ་བི་ཛ་ཡཱ་ནནྟ་ཙཱ་རི་ཎི། ཨ་ཤེ་ཥ་
པཱ་ར་མི་ཏཱ་པྲཔྟ་ཛི་ན་པུ་ཏྲ་ནི་ཏྲེ་ཏ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླ་བར་བྱའོ། །གཟུངས་སྔགས་ནི། འདིའོ། །སྙིང་པོ་ནི། འདིའོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླ་བར་
བྱའོ། །ཨོཾ་ཏུཏྟཱ་རེ་ཏུ་ཏཱ་རེ་ཏུ་རེ་སྭཱ་ཧཱ། པདྨའི་རིགས་ཀྱི་སྙིང་པོའོ། །ཨོཾ་ཏཱ་རེ་ཏུ་རེ་ཏུ་རེ་སྭཱ་ཧཱ། རིན་པོ་ཆེའི་རིགས་ཀྱི་སྙིང་པོའོ། །ཨོཾ་ཏུ་རེ་ཏུཏྟཱ་རེ་སྭཱ་ཧཱ། ལས་ཀྱི་རིགས་ཀྱི་སྙིང་

92-1-62a

༄༅། །པའོ༑ ༑ཨོཾ་ཏཱ་རེ་ཏུཏྟཱ་རེ་ཏ་རེ་སྭཱ་ཧཱ། རྡོ་རྗེ་རིགས་ཀྱི་སྙིང་པོའོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ལས་སྣ་ཚོགས་པའི་སྙིང་པོའོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཧཱུཾ་ཀཱ་ར་
པུ་རི་ཏ་ཤ་དི་གནྟ་རེ་སཔྟ་ལོ་ཀ་ཀྲ་མ་ཀྲཱནྟི། ་བྷི་ཥ་ཀ་ར་ཤ་ན་ཀྵ་མི་ཧྲཱིཿ། དབང་དུ་བསྡུ་བའི་སྔགས་སོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཧཱུཾ་སྭཱ་ཧཱ། ཀཱ་རཱ་པུ་རི་ཏ་ཤ་དི་གནྟ་རེ་སཔྟ་ལོ་
ཀ་ཀྲ་མ་ཀྲཱཾ་ཏི་ཨ་ཤེ་ཥ་པུཥྚིཾ་ཀུ་རུ་ཀ་ར་ཥ་ནཀྵ་མི་ཧོ། །རྒྱས་པའི་སྔགས་སོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཧཱུཾ་ཀ་ར་པུ་ཏི་ཏ་ཤ་དི་གནྟ་རེ་སཔྟ་ལོ་ཀ་ཀྲ་མ་ཀྲཱནྟི་ཨུཥྞི་ཥ་ཨ་ཀཪྵ་ཡ་
ཀ་རཱ་ཤཱ་ན་ཀྵ་མི་ཕཊ། དེ་ནི། ལས་ཀྱི་སྔགས་སོ། །ཨོཾ་ཏཱ་རེ་ཏུཏྟཱ་རེ་ཏུ་རེ་ཧཱུཾ་ཀཱ་ར་པུ་རི་ཏ་ཤ་དི་ག་ཏྣ་རེ་སཔྟ་ལོ་ཀ་ཀྲ་མ་ཀྲཱནྟི་ཨ་ཥེ་ཥ་ཤཱནྟི་ཀུ་རུ་ཀ་ར་ཤ་ན་ཀྵ་མི་སྭཱ་ཧཱ། ཀླུ་ཞི་
བའི་སྔགས་སོ། །ཨོཾ་ཏཱ་རེ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ། ཤ་ཀྲ་ནཱི་ལ་བྲཧྨ་རུ་དྲི་ཤྩེ་ར་ཙེ་ཏི་བྷུ་ཏཱ་བེ་ཏཱ་ལ་ག་དྷརྦ་ག་ཎ་ཡཀྵ་བཱི་ར་ས་ཀྲྀ་ཏེ་ཕཊ་ཀཱ་ར་པ་ར་ཡནྟྲ་པྲ་མརྡ་ནི་པྲ་ཏེ་ལི་ཌྷ་པ་
ད་ནྱཱ་ས་ཤི་ཁི་ཛྭ་ལ་ཀུ་ལི་ཛ་ལི་རི་མ་ཧཱ་གྷོ་རི་མཱ་རཱ་བཱི་ར་བ་ནཱི་ཤ་ནི། བྷྲི་ཀུ་ཊི་ཀྲྀ་ཏ་བཀྲ་པ་ཛ་སརྦ་ཤ་ཏྲུ་ནི་སཱུ་ད་ནི་རཏྣ་མུ་ཏྲཱཾ་ཀ་ཧྲི་དྱཱཾ་གུ་ལི་བི་བྷུ་ཥི་ཏེ་བྷུ་ཥི་ཏ་ཤེ་ཥ་དིག་ཙ་ཀྲ་ཀ་
ར་སྭ་ཀ་རཱ་ཀུ་ལེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། ལས་སྣ་ཚོགས་པའི་སྔགས་སོ། །ཨོཾ་ཨིནྡྲཱ་ཡ། ཡ་མཱ་ཡ། ཝ་རུ་ཎཱ་ཡ། ཡཀྵ་ཡ། ཨགྣ་ཡེ། བཱ་ཡ་བེ། ནཻ་རི་ཏ་ཡེ་རཀྵ་སེ། ཨོཾ་ཨིནྡྲ་པཱ་

92-1-62b

ལཱ་ཡ། སཱུཪྱ་ཙནྡྲ་ཡ། ཨུ་ཏི་ཨ་ཡ་བྷུ་མི་ཡེ། ཨ་ཀཱ་རོ་མུ་ཁཾ་སརྦ་དྷརྨ་ནཱཾ། ཨཱཪྱ་ནུཏྤནྣ་ཏྭཱ་ཏ་ཨོཾ་ཨཱཿཧཱུཾ་ཕཊ་སྭཱཧཱ། ཞེས་བྱ་བ་ནི། ལས་ཐམས་ཅད་གྲུབ་པའི་སྔགས་སོ། །སྔགས་ཀྱི་
ལེའུ་སྟེ་དྲུག་པའོ།།    །།འཇམ་དཔལ། ལས་ནི། འདིའོ། །སྤོས་ཀྱི་ཁང་པ་ཡིད་དུ་འོང་བར་དྲི་ཞིམ་པའི་ཆག་ཆག་བཏབ་སྟེ་མཎྜལ་དཀར་པོ་ཙནྡན་དཀར་
པོའི་ཆུས་བྱུགས་ལ་མེ་ཏོག་སིལ་མ་གཏོར་ཏེ། བུམ་པ་དཀར་པོ་རིན་པོ་ཆེ་ལས་བྱས་པའི་ནང་དུ་རིན་པོ་ཆེ་ལྔ་ནི། གསེར་དང༌། མུ་ཏིག་དང༌། མན་ཤེལ་དང༌། བྱི་རུ་དང༌།
མུ་མེན་གཞུག་པར་བྱའོ། །སྤོས་ལྔ་ནི། ཙནྡན་དང༌། ཨ་ག་རུ་དང༌། དུ་རུ་ཀ་དང༌། ག་པུར་དང༌། པུ་ཤེལ་ཙེ་གཞུག་པར་བྱའོ། །འབྲུ་ལྔ་ནི། ནས་དང༌། གྲོ་དང༌། སྲན་མ་དང༌། འབྲས་
དང༌། ཏིལ་མར་གཞུག་པར་བྱའོ། །སྙིང་པོ་ལྔ་ནི། བུ་རམ་དང༌། སྦྲང་རྩི་དང༌། མར་དང༌། ལན་ཚྭ་དང༌། ཏིལ་གཞུག་པར་བྱའོ། །གཙང་མའི་རས་ཁ་ཚར་མ་ཉམས་པས་དཀྲིས་ཏེ་དབུས་སུ་
གཞག་གོ །གང་བའི་བུམ་པ་བཞི་གཞག་པར་བྱའོ། །པོག་ཕོར་བཞི་དང༌། མེ་ཏོག་ལ་སོགས་པ་བཞི་ཡང་གཞག་པར་བྱའོ། །དེ་ལྟར་རྫོགས་པས་འདི་བསམ་གཏན་དུ་བྱའོ།།
ཡི་གེ་ཏཾ་ལས་བྱུང་བའི་བརྩོན་འགྲུས་དང་ལྡན་པའི་ཡུམ་སྒྲོལ་མ་དཔའ་མོ་རྣལ་འབྱོར་མའི་ལུས་སུ་སྒོམ་པ་ནི། པདྨ་རྒྱས་པ་ལས་བྱུང་ཞིང་ཟླ་བ་རྒྱས་པ་ལ་བཞུགས་པ།

92-1-63a

༄༅། །སྐུ་མདོག་སྟོན་ཀའི་ཟླ་བ་ལྟར་དཀར་བ། གཞོན་ནུ་ལང་ཚོལ་བབ་པ་ལྟ་བུའི་སྐུ་དོ་ཤལ་དང༌། དཔུང་རྒྱན་རིན་པོ་ཆེའི་ཆུན་འཕྱང་ལ་སོགས་
པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ། ཀ་ཤི་ཀའི་རས་ཀྱིས་སྟོད་གཡོགས་པ། སྐྱིལ་ཀྲུང་ཕྱེད་པ་དང་བཅས་པ། ཞལ་གཅིག་ཕྱག་གཉིས་
པ༑ ཞལ་འཛུམ་ཞིང་སྤྱན་འཁྱུག་པ། ཕྱག་གཡས་པ་མཆོག་སྦྱིན་མཛད་པ། གཡོན་པ་ཨུཏྤ་ལ་སྡོང་བུ་དང་བཅས་པ་འཛིན་པ། སྐུ་ལས་འོད་ཟེར་འཕྲོ་ཞིང་པདྨ་དཀར་
པོ་གེ་སར་དང་བཅས་པའི་དཀྱིལ་ན་བདུད་རྩིའི་རྒྱུན་སྐུ་ལས་འོད་ཟེར་འཕྲོ་བ་ཅན་དུ་བྱང་ཆུབ་སེམས་དཔའ་དཔག་ཏུ་མེད་པ་དང་བཅས་པ་བསམས་ཏེ་བཟླ་བར་བྱའོ། །ཨོཾ་ཏཱ་རེ་
ཏུཏྟཱ་རེ་ཏུ་རེ་སྭཱཧཱ། ཞེས་བཟླ་བར་བྱའོ། །དེ་ནས་ལས་ཀྱི་སྔགས་དང་བཅས་པ་ནི། གཅིག་གམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་བཟླས་པས་གསོལ་བ་
བཏབ་ན་གྲུབ་པར་འགྱུར་རོ། །འཇམ་དཔལ། དེའི་ཕན་ཡོན་ནི། མཚམས་མེད་པ་ལྔ་དང༌། དེ་དང་ཉེ་བ་ལྔ་དང༌། སྡང་བ་དང༌། རྨི་ལམ་ངན་པ་ཐམས་ཅད་ཞི་བར་འགྱུར་རོ། །
འཇམ་དཔལ། དེའི་ཕན་ཡོན་ནི། ངན་སོང་གསུམ་གྱི་སྡུག་བསྔལ་ཞི་བར་འགྱུར་རོ། །མི་ཁོམ་པ་བརྒྱད་དུ་ནམ་ཡང་སྐྱེ་བར་མི་འགྱུར་རོ། །འཇམ་དཔལ། དེའི་ཕན་ཡོན་ནི། ཚེ་

92-1-63b

རབས་དྲན་པ་དང༌། དབང་པོ་གསལ་བ་དང༌། ཡིད་གཞུངས་པར་འགྱུར་རོ། །བཟོའི་གནས་ཐམས་ཅད་ལ་མཁས་པར་འགྱུར་རོ། །སྟོབས་དང༌། མདངས་དང༌། གཟི་བརྗིད་ཕུན་སུམ་
ཚོགས་པར་འགྱུར་རོ། འཇིག་རྟེན་སྐྱོང་བ་ཐམས་ཅད་སྲུང་བ་དང༌། སྐྱོབ་པ་དང༌། སྦེད་པ་དང༌། ཕན་པ་བྱེད་དེ། གང་དུ་ཕྱིན་པ་ཐམས་ཅད་དུ་བཀྲ་ཤིས་པར་འགྱུར་རོ། །ཞི་
བའི་ལས་ཀྱི་ལེའུ་སྟེ་བདུན་པའོ།།    །།འཇམ་དཔལ། རྒྱས་པའི་ལས་འདིའོ། །སྤོས་ཀྱི་ཁང་པ་དྲི་ཞིམ་པ་དང་ལྡན་པའི་གནས་སུ་བ་སེར་སྐྱའི་རྣམ་ལྔས་སྐྱང་
ནུལ་བྱས་ཏེ་དྲི་ཞིམ་པོས་བྱུགས་པའི་མཎྜལ་བྱའོ། །མེ་ཏོག་གི་ཚོམ་བུ་ཡང་དགྲམ་པར་བྱའོ། །རྒྱས་པ་ལས་བྱུང་བའི་ཐང་ག་ཡང་དགྲམ་པར་བྱའོ། །རིན་པོ་ཆེ་རྣམ་པ་ལྔ་
དང༌། འབྲུ་དང༌། སྨན་ལ་སོགས་པ་དག་ལ་རིལ་བུ་ཉི་ཤུ་རྩ་གཅིག་བྱས་ཏེ་རིན་པོ་ཆེའི་གའུར་བཅུག་ལ་མཎྜལ་གྱི་དབུས་སུ་གཞག་པར་བྱའོ། །པོག་ཕོར་བཞི་ཡང་
གཞག་པར་བྱའོ། །མེ་ཏོག་ལ་སོགས་པ་ཡང་གཞག་པར་བྱས་ནས་བསམ་གཏན་བསྒོམ་པར་བྱ་སྟེ། ཡི་གེ་ཏཾ་ལས་སྐྱེས་པའི་མྱུར་བའི་བརྩོན་འགྲུས་དང་ལྡན་པའི་ཡུམ་སྒྲོལ་
མ་དཔའ་མོ་གཅིག་མ་རྣལ་འབྱོར་མའི་ལུགས་སུ་སྒོམ་པ་ནི། པདྨ་རྒྱས་པ་ལས་བྱུང་ཞིང་ཉི་ཟླའི་སྟེང་དུ་རྒྱས་པའི་སྐུ་སྟོན་ཀའི་ཟླ་བ་ལྟར་གསལ་བའི་སྤྲིན་དང་བྲལ་བའི་

92-1-64a

༄༅། །ཉི་མ་ལྟ་བུར་གཞོན་ནུ་ལང་ཚོ་ལ་བབ་པ་ལྟ་བུའི་སྐུ་མདོག་སེར་པོ་དོ་ཤལ་དང༌། དཔུང་རྒྱན་དང༌། རིན་པོ་ཆེའི་ཆུན་འཕྱང་ལ་སོགས་པས་མཛེས་
པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ། ཀ་ཤི་ཀའི་རས་ཀྱིས་སྟོད་གཡོགས་པ། སྐྱིལ་ཀྲུང་ཕྱེད་པ་དང་བཅས་པ། ཞལ་གཅིག་ཕྱག་གཉིས་པ། ཞལ་
འཛུམ་ཞིང་སྤྱན་འཁྱུག་པ། ཕྱག་གཡས་པ་མཆོག་སྦྱིན་མཛད་པ། གཡོན་པ་ཨུཏྤ་ལ་སྡོང་བུ་དང་བཅས་པ་འཛིན་པ། སྐུ་ལས་འོད་འཕྲོ་ཞིང་པདྨའི་གེ་སར་དང་བཅས་
པའི་དཀྱིལ་ན་བདུད་རྩིའི་རྒྱུན་སྐུ་ལས་འོད་འཕྲོ་བ་ལྷའི་ཚོགས་དང༌། ལྷ་མ་ཡིན་གྱི་ཚོགས་དང༌། ནམ་མཁའ་ལྡིང་གི་ཚོགས་དང༌། མིའམ་ཅིའི་ཚོགས་དང༌། དྲི་ཟའི་
ཚོགས་དང༌། ལྟོ་འཕྱེ་ཆེན་པོའི་ཚོགས་དང༌། སྲིན་པོའི་ཚོགས་ཀྱི་སྟོབས་ཟིལ་གྱིས་གནོན་པའི་བྱང་ཆུབ་སེམས་དཔའ་དཔག་ཏུ་མེད་པ་དང་བཅས་པ་བསྒོམས་ཏེ་བཟླས་
པ་འདི་བྱའོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་སྭཱཧཱ། ཞེས་བཟླ་བར་བྱའོ། །དེ་ནས་ལས་ཀྱི་སྔགས་དང་བཅས་པས་ལན་གཅིག་གམ། བདུན་ནམ། ཉི་ཤུ་རྩ་གཅིག་གམ།
བརྒྱ་རྩ་བརྒྱད་བརྗོད་ནས་གསོལ་བ་བཏབ་ན། འགྲུབ་པར་འགྱུར་རོ། །འཇམ་དཔལ། དེའི་ཕན་ཡོན་ནི། ལྷའི་ཚོགས་དང༌། ལྷ་མ་ཡིན་གྱི་ཚོགས་དང༌། མིའམ་ཅིའི་ཚོགས་

92-1-64b

དང༌། ནམ་མཁའ་ལྡིང་གི་ཚོགས་དང༌། མིའམ་ཅིའི་ཚོགས་དང༌། མིའི་ཚོགས་དང༌། དྲི་ཟའི་ཚོགས་དང༌། ལྟོ་འཕྱེའི་ཚོགས་དང༌། སྲིན་པོ་ལ་སོགས་པ་ཐམས་ཅད་ཀྱིས་དེའི་སྟོབས་
ཐུབ་པར་མི་འགྱུར་ལ། སྲུང་བ་དང་སྐྱོབ་པ་ཡང་བྱེད་པར་འགྱུར་རོ། །དུས་མ་ཡིན་པའི་འཆི་བ་དང༌། རྩོད་པ་དང༌། རྨི་ལམ་ངན་པ་དང༌། ལྟས་ངན་པ་དང༌། རིམས་དང༌། འབྲུམ་བུ་དང༌། གཡན་པ་
ལ་སོགས་པས་མི་ཚུགས་སོ། །ནམ་འཆི་བའི་ཚེ་ཡང་སྟོབས་དང་ལྡན་པར་འགྱུར་རོ། །ངན་སོང་གསུམ་དུ་མི་འགྱུར་རོ། །འཇམ་དཔལ། ལས་དེས་ཡོ་བྱད་དང༌། ཚེ་དང༌། བཀྲག་དང༌། སྟོབས་དང་ལྡན་
པར་འགྱུར་རོ། །དེ་བཞིན་གཤེགས་པ་མཐོང་བ་དང༌། སྟོབས་དང་ལྡན་པར་འགྱུར་རོ། །རྒྱས་པའི་ལས་ཀྱི་ལེའུ་སྟེ་བརྒྱད་པའོ།།    །།འཇམ་དཔལ། དབང་དུ་བསྡུ་བའི་ལས་
ནི་འདིའོ། །དུར་ཁྲོད་དམ། ཤིང་གཅིག་གམ། ཆུ་ཆེན་པོའི་འགྲམ་མམ། གཙུག་ལག་ཁང་དུ་བྱའོ། །ཁང་པ་དེར་བའི་རྣམ་ལྔས་སྐྱང་ནུལ་བྱས་ཏེ་དྲི་ཞིམ་པོས་བྱུགས་པའི་
མཎྜལ་ལ་མེ་ཏོག་སིལ་མ་དགྲམ་པར་བྱའོ། །ཡུམ་གྱི་སྐུ་གཟུགས་ཀྱང་བཞུགས་ཏེ་པོག་ཕོར་དང༌། མེ་ཏོག་ལ་སོགས་པ་ཡང་བཤམ་པར་བྱའོ། །མེ་ཏོག་དང་འབྲས་བུ་ནུས་པ་
དང་ལྡན་པའི་རྫས་དག་རིན་པོ་ཆེའི་ག་འུར་བཅུག་ལ་མཎྜལ་གྱི་དབུས་སུ་གཞག་པར་བྱའོ། །དེ་ནས་བསམ་གཏན་སྒོམ་པ་ནི། ཏཾ་ལས་བྱུང་བའི་མྱུར་པའི་བརྩོན་འགྲུས་

92-1-65a

༄༅། །དང་ལྡན་པའི་ཡུམ་སྒྲོལ་མ་དཔའ་མོ་རྣལ་འབྱོར་མའི་ལུས་སུ་སྒོམ་པ་ནི། པདྨ་ལས་བྱུང་ཞིང་ཉི་ཟླའི་སྟེང་ན་སྐུ་མདོག་བན་དུ་ཀའི་མེ་ཏོག་
ལྟར་དམར་བ། གཞོན་ནུ་ལང་ཚོ་ལ་བབ་པ་ལྟ་བུའི་སྐུ་དོ་ཤལ་དང༌། དཔུང་རྒྱན་དང༌། རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་
སྨད་དཀྲིས་པ། ཀ་ཤི་ཀའི་རས་ཀྱིས་སྟོད་གཡོགས་པ། འགྱིང་བག་གི་ཚུལ་གྱིས་བཞེངས་པ། ཞལ་གཅིག་ཕྱག་གཉིས་པ། ཞལ་བཞད་ཅིང་ཆེར་བཞད་པ། སྤྱན་
འཁྱུག་པ། ཕྱག་གཡས་ཀྱིས་ཐུགས་ཀ་ན་འདུད་པ། གཡོན་ན་སྡོང་བུ་དང་བཅས་པའི་ཨུཏྤ་ལ་འཛིན་པ། སྐུ་ལས་འོད་འཕྲོ་བ་དང་བཅས་པ་ལས་རང་དང་མཐུན་པའི་
འོད་འཁྲུགས་པ་དང་བཅས་པའི་སྐུ་བྱང་ཆུབ་སེམས་དཔའ་དཔག་ཏུ་མེད་པ་དང་བཅས་པ་བསམས་ཏེ་བཟླས་པ་འདི་བྱའོ། །ཨོཾ་ཏུཏྟཱ་རེ་ཏུ་རེ་སྭཱཧཱ། ཞེས་བཟླ་བར་བྱའོ། །དེ་
ནས་ལས་ཀྱི་སྔགས་དང་བཅས་པ་ལན་གཅིག་གམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་བཟླས་ནས་གསོལ་བ་བཏབ་ན། འགྲུབ་པར་འགྱུར་རོ། །འཇམ་
དཔལ། དེའི་ཕན་ཡོན་ནི། ས་བདག་གི་རྒྱལ་པོ་ལ་སོགས་པ་འཇིག་རྟེན་གསུམ་པོ་ཐམས་ཅད་དབང་དུ་འགྱུར་རོ། །ཐམས་ཅད་ཁུགས་པར་འགྱུར་རོ། །དབང་གི་

92-1-65b

ལས་ཀྱི་ལེའུ་ཞེས་བྱ་སྟེ་དགུ་པའོ།།    །།འཇམ་དཔལ། དྲག་པོའི་ལས་བྱ་བར་འདོད་ན། གནས་ནི། དུར་ཁྲོད་དམ། ཤིང་གཅིག་གམ། ཆུ་བོ་ཆེན་པོའི་འགྲམ་
མམ༑ གཙུག་ལག་ཁང་དུ་བྱའོ། །ཁང་པ་དེར་བའི་རྣམ་ལྔས་ཆག་ཆག་བཏབ་སྟེ་དྲི་ཞིམ་པོའི་ཆུས་མཎྜལ་བྱའོ། །སྐུ་གཟུགས་ལ་སོགས་པ་ཡང་དགྲམ་པར་བྱའོ། །གྲོ་གའམ།
རས་སམ། ཤིང་ཤུན་ལ་རྒྱལ་པོ་ལ་སོགས་པའི་གཟུགས་ནིམ་པའི་ཆུས་བྲིས་ལ་མཎྜལ་གྱི་སྟེང་དུ་ཁམ་པའི་ག་འུར་གཞུག་པར་བྱའོ། །དེ་ནས་མཎྜལ་གྱི་སྟེང་དུ་གཞག་པར་
བྱའོ༑ ༑པོག་ཕོར་ལ་སོགས་པའི་མཆོད་པ་ཡང་བཤམས་པར་བྱའོ། །དེ་ནས་བསམ་གཏན་བསྒོམ་པར་བྱ་སྟེ། །ཡི་གེ་ཏཾ་ལས་བསྐྱེད་པའི་མྱུར་བའི་བརྩོན་འགྲུས་དང་ལྡན་པའི་
ཡུམ་སྒྲོལ་མ་དཔའ་མོ་རྣལ་འབྱོར་མའི་ལུས་སུ་བསྒོམ་པ་ནི། པདྨ་རྒྱས་པ་ལས་བྱུང་ཞིང་ཉི་ཟླའི་སྟེང་ན་བཞུགས་པ། སྐུ་མདོག་ལྗང་གུ་ཀུན་ནས་གསལ་བ་གཞོན་ནུ་ལང་ཚོ་
ལ་བབ་པ་ལྟ་བུའི་སྐུ་དོ་ཤལ་དང༌། དཔུང་རྒྱན་དང༌། རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ། ཀ་ཤི་ཀའི་གོས་
ཀྱིས་སྟོད་གཡོགས་པ། ཞབས་གཡས་བརྐྱང་བ་གཡོན་བསྐུམ་པས་བཞུགས་པ། ཞལ་གཅིག་ཕྱག་གཉིས་པ། ཞལ་མཆེ་བ་གཙིགས་པ། སྤྱན་ནི། རབ་ཏུ་འབར་ཞིང་དབུ་སྐྲ་

92-1-66a

༄༅། །གྱེན་དུ་བརྫེས་པ། དབུའི་ཟླ་བའི་སྟེང་ན་ཨ་མི་དེ་བ་དང་བཅས་པ་བསྐལ་པའི་མེ་དཔུང་ནང་ན་བཞུགས་པ། ཕྱག་གཡས་ན་འཁོར་ལོ་འཛིན་པ།
གཡོན་ན་སྡིགས་མཛུབ་དང་བཅས་པའི་ཨུཏྤ་ལ་སྡོང་བུ་དང་བཅས་པ་འཛིན་པ། སྐུ་ལས་ཁྲོ་བོ་འཕྲོ་བ་ཁྲོ་མོ་དཔག་ཏུ་མེད་པ་དང་ལྷན་ཅིག་ཏུའོ། །དེའི་བཟླས་པ་ནི།
འདིའོ། །ཨོཾ་ཏུ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླ་བར་བྱའོ། །དེ་ནས་ལས་ཀྱི་སྔགས་དང་བཅས་པ་ལན་གཅིག་གམ། ལན་བདུན་ནམ། ཉི་ཤུ་རྩ་གཅིག་གམ། བརྒྱ་རྩ་
བརྒྱད་བཟླས་ཤིང་ཉིན་ལན་གསུམ་མཚན་ལན་གསུམ་བཟླས་ནས་གསོལ་བ་བཏབ་ན་འགྲུབ་པར་འགྱུར་རོ། །འཇམ་དཔལ། འདིའི་ཡོན་ཏན་ནི། ཉོན་མོངས་
པ་དང༌། ལས་དང༌། རྣམ་པར་སྨིན་པ་དང༌། ངན་སོང་ལ་སོགས་པ་ཐམས་ཅད་འཇོམས་པའོ། །འཇམ་དཔལ། མ་རུངས་པའི་དགྲ་དང༌། གདོན་དང༌། བགེགས་
ལ་སོགས་པ་ཐམས་ཅད་འཇོམས་པར་འགྱུར་རོ། །དྲག་པོའི་འཕྲིན་ལས་ཀྱི་ལེའུ་སྟེ་བཅུ་པའོ།།    །།འཇམ་དཔལ། འཕྲིན་ལས་སྣ་ཚོགས་
པའི་ལས་ནི། འདིའོ། །དུར་ཁྲོད་དམ། ཤིང་གཅིག་གམ། མཆོད་རྟེན་གྱི་མདུན་ནམ། ཆུ་བོ་ཆེན་པོའི་འགྲམ་དུ་ལས་བྱའོ། །ཁང་པ་དེར་བའི་རྣམ་ལྔས་སྐྱང་ནུལ་

92-1-66b

བྱས་ཏེ་དྲི་ཞིམ་པོས་བྱུགས་པའི་མཎྜལ་ལ་མེ་ཏོག་སིལ་མ་དགྲམ་པར་བྱའོ། །ཡུམ་གྱི་སྐུ་གཟུགས་ཀྱང་བཞུགས་ཏེ་སྤྲ་ཚིལ་ལས་བྱས་པའི་གཟུགས་ཀྱི་སྙིང་གར་དུར་ཁྲོད་ཀྱི་
རས་ལ་སྔགས་བཅུ་པ་དང༌། གསལ་བའི་ཡི་གེ་གཉིས་དང་བཅས་པ་ལ་མིང་གི་ཡི་གེ་མཐའ་དང་བཅས་པ་བཅུག་སྟེ་མཎྜལ་གྱི་དབུས་སུ་གཞག་པར་བྱའོ། །པོག་ཕོར་
དང༌། མེ་ཏོག་ལ་སོགས་པ་ཡང་དགྲམ་པར་བྱའོ། །དེ་ནས་བསམ་གཏན་སྒོམ་པ་ནི། ཏཾ་ལས་བྱུང་བའི་མྱུར་བའི་བརྩོན་འགྲུས་དང་ལྡན་པའི་སྐུ་ཡུམ་སྒྲོལ་མ་དཔའ་མོ་
རྣལ་འབྱོར་མའི་ལུས་སུ་བསྒོམ་པ་ནི། པདྨ་ལས་བྱུང་ཞིང་ཉི་ཟླའི་སྟེང་ན་སྐུ་མདོག་ནག་པོ་ཤིན་ཏུ་འཚེར་བ་གཞོན་ནུ་ལང་ཚོ་ལ་བབ་པ་ལྟ་བུ་སྐུ་དོ་ཤལ་དང༌། དཔུང་རྒྱན་
དང༌། རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ། ཀ་ཤི་ཀའི་གོས་ཀྱིས་སྟོད་གཡོགས་པ། ཞབས་བརྐྱང་
བསྐུམ་དུ་བཞུགས་པ། ཞལ་གཅིག་ཕྱག་གཉིས་པ། མཆེ་བ་ཟླ་བ་ཕྱེད་པ་ལྟ་བུ་གཙིགས་པ། ཞལ་ཁྲོ་གཉེར་ཧཱུཾ་སྒྲ་དང་བཅས་པ། དབུ་སྐྲ་དམར་སེར་གྱེན་དུ་ཕྱོགས་
པ། དབུ་ལ་ཟླ་བའི་སྟེང་ན་ཨ་མི་དེ་བ་བཞུགས་པ། བསྐལ་པའི་མེ་དཔུང་དང་བཅས་པའི་འོད་ལས་འཇིགས་པ་བརྒྱད་ལས་སྲུང་བའི་ལྷ་མོ་བརྒྱད་འཕྲོ་བ། གཡས་ན་གྲི་

92-1-67a

༄༅། །ཁུག་འཛིན་ཅིང༌། གཡོན་པ་སྡོང་བུ་དང་བཅས་པའི་ཨུཏྤ་ལའི་སྟེང་ན་མེ་ཏོག་གིས་བཀང་བའི་བྲམ་ཟེའི་ཐོད་པ་ཅན་འཛིན་པ། ཁྲོ་
བའི་ཚོགས་དང་བཅས་པ་བསྒོམ་པར་བྱའོ། །སྔགས་ནི། འདི་བཟླ་བར་བྱའོ། །ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱཧཱ། ཞེས་བཟླ་བར་བྱའོ། །དེ་ནས་ལས་ཀྱི་སྔགས་དང་བཅས་པ་ལ་
ལན་གཅིག་གམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་བཟླས་ནས་གསོལ་བ་བཏབ་ན་འགྲུབ་པར་འགྱུར་རོ། །འཇམ་དཔལ། དེའི་ཕན་ཡོན་ནི། འཕྲིན་
ལས་བཞི་འགྲུབ་པར་འགྱུར་རོ། །འཇིགས་པ་ལས་བསྲུངས་པར་འགྱུར་རོ། །འཕྲིན་ལས་སྣ་ཚོགས་ཀྱི་ལེའུ་སྟེ་བཅུ་གཅིག་པའོ།།    །།དེ་ནས་
ཡང་བཅོམ་ལྡན་འདས་ལ་སངས་རྒྱས་ཐམས་ཅད་སྐྱེད་པའི་ཡུམ་ནི། རིགས་ལྔའི་བདག་ཉིད་ཀྱི་ཡུམ་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། འཇམ་
དཔལ། རྡོ་རྗེའི་རིགས་ཀྱི་ཡུམ་ནི། ཞལ་བཞིའམ། ཕྱག་བརྒྱད་མ། དུང་གི་མདོག་ཅན། གཞོན་ནུ་ལང་ཚོ་ལ་བབ་པ། ཞལ་དཀར་བ་དང༌། ནག་པ་དང༌། དམར་བ་དང༌། སེར་
བའི་ཞལ་བཞིའོ། །རིགས་ལྔས་དབུ་ལ་མཚན་པ། སྤྱན་གསུམ་པའོ། །ཕྱག་བརྒྱད་ནི། རྡོ་རྗེ་དང༌། མདའ་དང༌། མདུང་དང༌། ཐ་མ་ལ་མཆོག་སྦྱིན་གྱི་ཕྱག་རྒྱའོ། །ཨུཏྤ་ལ་

92-1-67b

དང༌། གཞུ་དང༌། རྡོ་རྗེ་ལྕགས་ཀྱུ་དང༌། ཞགས་པ་དང༌། སྡིགས་མཛུབ་ནི། གཡོན་གྱི་ཕྱག་རྒྱའོ། །རྡོ་རྗེ་སྐྱིལ་ཀྲུང་གིས་བཞུགས་ཤིང་ཆོས་སྐུའི་རང་བཞིན་ཅན་ནོ། །འཇམ་དཔལ་
དེའི་སྔགས་ནི། འདིའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་རཱ་ཡ། ཨཀྵོ་བྷྱཿབྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་བྷྱཿསམྱ་ཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བྷོ་དྷི་
སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱཧཱ། ཞེས་བརྗོད་པས་རྡོ་རྗེའི་རིགས་ཐམས་ཅད་ཀྱིས་མེ་ཏོག་དང༌། མར་མེ་དང༌། དྲི་ཆབ་དང༌། བཤོས་
གཙང་གིས་མཆོད་དོ། །འཇམ་དཔལ། དེའི་ལས་ནི། འདིའོ། །སྤྲ་ཚིལ་ལས་གང་ལ་བྱ་བའི་གཟུགས་བྱས་ཏེ་སྐྲོད་པའི་རྫས་ནི། བྱ་རོག་དང༌། ཧུ་ལུའི་ཤ་མིང་དང་བཅས་པའི་སྙིང་
གར་བཅུག་ནས་སྔགས་འདི་བརྗོད་པར་བྱའོ། །ཨོཾ་ཨ་མུ་ཀཾ་མེ་ཤ་མ་ན་ཡ་སྭཱཧཱ། ཞེས་བརྗོད་ནས་རླུང་གི་ཕྱོགས་སུ་སྦས་ན། འཇམ་དཔལ། འཐབ་ཅིང་འབྱེ་བར་འགྱུར་ཏེ། གཞན་
དུ་འབྲོས་པར་འགྱུར་རོ། །རྡོ་རྗེའི་རིགས་ཀྱི་ཡུམ་གྱི་ལེའུ་སྟེ་བཅུ་གཉིས་པའོ།།    །།འཇམ་དཔལ། པདྨའི་རིགས་ཀྱི་ཡུམ་ནི། ཞལ་བཞི་པ། ཕྱག་བརྒྱད་པ། རྩ་
བའི་ཞལ་ནི། དམར་པོ། བནྡུ་ཀའི་མེ་ཏོག་གི་མདོག་ཅན་གྱི་སྐུ་གཞོན་ནུ་ལང་ཚོ་ལ་བབ་པ། གཡས་ཞལ་དཀར་པོ། གཡོན་ཞལ་ནག་པོ། རྒྱབ་ཞལ་སེར་པོ། རིགས་བཞིས་དབུ་ལ་

92-1-68a

༄༅། །མཚན་པ། སྤྱན་གསུམ་པའོ། །ཕྱག་བརྒྱད་ན་པདྨ་དང༌། མདའ་དང༌། མདུང་དང༌། ཐ་མ་མཆོག་སྦྱིན་གྱི་ཕྱག་རྒྱའོ། །ཨུཏྤ་ལ་དང༌། གཞུ་དང༌། རྡོ་རྗེའི་
ལྕགས་ཀྱུ་དང༌། ཞགས་པ་དང༌། སྡིགས་མཛུབ་ནི། གཡོན་པའི་ཕྱག་རྒྱའོ། །རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་ཆོས་ཀྱི་སྐུའི་རང་བཞིན་ཅན་ནོ། །འཇམ་དཔལ། དེའི་
སྔགས་ནི། འདིའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་རཱ་ཡ། ཨ་མི་ཏཱ་བྷ་དེ་བ་བྱུ་ཧ་རཱ་ཛཱ་ཡ། །ཏ་ཐཱ་ག་ཏཱ་ཡ། ཨརྷ་ཏེ་བྷྱཿསམྱ་ཀྶཾ་བུདྡྷ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་
རཱ་ཡ། བྷོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ། ཞེས་བརྗོད་པས་པདྨའི་རིགས་ཐམས་ཅད་ཀྱིས་མེ་ཏོག་དང༌། བདུག་སྤོས་དང༌། མར་མེ་
དང༌། དྲི་ཆབ་དང༌། ཞལ་ཟས་ཀྱིས་མཆོད་དོ། །འཇམ་དཔལ། དེའི་ལས་ནི། འདིའོ། །དྷ་རུ་ར་དང༌། ནིམ་པ་དང༌། མྱ་ངན་འཚང་གི་མེ་ཏོག་བཏགས་ཏེ་ཕྱེ་མ་སྦྲང་རྩི་དང་
ལྡེ་གུ་བྱས་ནས་སྔགས་འདི་བརྗོད་པར་བྱའོ། །ཨོཾ་ཨ་མུ་ཀ་ཨ་མི་ཏ་ནཾ་ཀུ་མཱ་རི་མ་ཧཱ་མུ་རི་དྲ་བ་ཧ་ན་ད་སྱ་པི་ཏ་པ་ཡ་ཙ་ཏུ་ཧཱུཾ་ཧྲཱིཿཞེས་བརྗོད་ནས་ལུས་ལ་བྱུགས་ན། རང་དབང་
མེད་པར་ཁུགས་པར་འགྱུར་རོ། །པདྨའི་རིགས་ཀྱི་ཡུམ་གྱི་ལེའུ་སྟེ་བཅུ་གསུམ་པའོ།།    །།འཇམ་དཔལ། དེ་བཞིན་གཤེགས་པའི་ཡུམ་ནི། ཞལ་

92-1-68b

བཞི་ཕྱག་བརྒྱད་པ་སེར་མོ། །གསེར་བསྲེགས་པ་ལྟ་བུའི་སྐུ། གཞོན་ནུ་ལང་ཚོ་ལ་བབ་པ། རྩ་བའི་ཞལ་སེར་པོ། གཡས་ཞལ་དཀར་པོ། གཡོན་ཞལ་དམར་བ། རྒྱབ་ཞལ་ནག་པ།
རིགས་བཞིས་དབུ་ལ་མཚན་པ། སྤྱན་གསུམ་པའོ། །ཕྱག་བརྒྱད་ན་འཁོར་ལོ་དང༌། མདའ་དང༌། མདུང་དང༌། ཐ་མ་མཆོག་སྦྱིན་མཛད་པའོ། ཨུཏྤ་ལ་དང༌། གཞུ་དང༌། རྡོ་རྗེ་
ལྕགས་ཀྱུ་དང༌། ཞགས་པ་དང༌། སྡིགས་མཛུབ་དང་བཅས་པ་གཡོན་ན་འཛིན་པའོ། །རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་ཆོས་ཀྱི་སྐུའི་རང་བཞིན་ཅན་ནོ། །འཇམ་དཔལ།
དེའི་སྔགས་ནི། འདིའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་རཱ་ཡ། བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་བྷྱཿསམྱ་ཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བྷོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ་
ཞེས་བྱ་བས་དེ་བཞིན་གཤེགས་པའི་རིགས་ཐམས་ཅད་ཀྱིས་མཆོད་པའི་མེ་ཏོག་དང༌། མར་མེ་དང༌། བདུག་པ་དང༌། དྲི་ལ་སོགས་པས་མཆོད་དོ། །འཇམ་དཔལ་
དེའི་ལས་ནི། །འདིའོ། །ཐལ་ཆེན་དང༌། ས་ཞག་ལ་གཟུགས་བྱས་ཏེ་སྙིང་གར་གསལ་བྱེད་གཉིས་ཀྱི་ཡེ་གེའི་མཐའ་ཅན་བཅུག་ལ་སྔགས་འདི་བརྗོད་པར་བྱའོ། །ཨོཾ་མཱ་ར་
ཡ་མཱ་ར་ཡ། ཀཱ་ར་ཡ་ཀཱ་ར་ཡ། སྟཾ་བྷ་ཡ་སྟཾ་བྷ་ཡ། ཛཾ་བྷ་ཡ་ཛཾ་བྷ་ཡ། ཧཱུཾ་ཧཱུཾ་ཧཱུཾ། ལཾ་ལཾ་ལཾ་ལཾ་ལཾ་ཞེས་བརྗོད་ན་ལམ་རྒྱ་གྲམ་དུ་སྦ་བར་བྱའོ། །དེ་བཞིན་གཤེགས་པ་ཐམས་

92-1-69a

༄༅། །ཅད་ཀྱི་ཡུམ་གྱི་ལེའུ་སྟེ་བཅུ་བཞི་པའོ།།    །།འཇམ་དཔལ། རིན་པོ་ཆེའི་རིགས་ཀྱི་ཡུམ་ནི། ཞལ་བཞི་ཕྱག་བརྒྱད་པ། རྩ་བའི་
ཞལ་ནི། མཐིང་ག །གཞོན་ནུ་ལང་ཚོ་ལ་བབ་པ། མཐིང་གའི་སྐུ། ཞལ་གཡས་དཀར་བ། གཡོན་ཞལ་དམར་བ། རྒྱབ་ཞལ་སེར་བ། རིགས་བཞིས་དབུ་ལ་མཚན་པ།
སྤྱན་གསུམ་པའོ། །ཕྱག་བརྒྱད་ནི། རིན་པོ་ཆེ་དང༌། མདའ་དང༌། མདུང་དང༌། ཐ་མ་མཆོག་སྦྱིན་མཛད་པའོ། །ཨུཏྤ་ལ་དང༌། གཞུ་དང༌། རྡོ་རྗེ་ལྕགས་ཀྱུ་དང༌། ཞགས་
པ་དང༌། སྡིགས་མཛུབ་གཡོན་པ་ན་འཛིན་པའོ། །རྡོ་རྗེའི་སྐྱིལ་མོ་ཀྲུང་གིས་བཞུགས་ཤིང་ཆོས་ཀྱི་སྐུའི་རང་བཞིན་ཅན་ནོ།། འཇམ་དཔལ། དེའི་སྔགས་ནི། འདིའོ།།
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་རཱ་ཡ། སཾ་བྷ་བ་བྷུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་བྷྱཿསམྱ་ཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བྷོ་དྷི་སཏྭ་ཡ།
མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ་ཞེས་བརྗོད་པས་རིན་པོ་ཆེའི་རིགས་ཐམས་ཅད་ཀྱིས་མེ་ཏོག་དང༌། བདུག་པ་དང༌། མར་མེ་དང་
དྲི་ཆབ་ཀྱིས་མཆོད་དོ། །འཇམ་དཔལ། དེའི་ལས་ནི། འདིའོ། །སྟག་མའི་རྩ་བ་རུལ་པ་དང༌། སྙིང་ལས་སྐྱེས་པའི་སྲིན་བུ་དང༌། ས་བོན་གཉིས་སུ་བསྲེས་པ་ཁམ་པའི་

92-1-69b

གའུར་བཅུག་སྟེ་སྔགས་འདི་བརྗོད་པར་བྱའོ། །ཨོཾ་ཨ་མུ་ཀ་ཨི་བི་ཊ་ནཾ། ཨཱ་ཀཪྵ་ཡ་ཨཱ་ཀཪྵ་ཡ། ཨ་མུ་ཀི་མ་ཡཻ་བ་སེ་ཏྲཾ་སྭ་བ་ནཾ་ཀ་ཐ་ཧཱུཾ་ཧྲཱིཿཞེས་བཟླས་ཏེ་མལ་འོག་ཏུ་སྦས་
ན༑ ཡོན་ཏན་ཤེས་ཤིང་མི་ཕྱེད་པར་འགྱུར་རོ། །རིན་པོ་ཆེའི་རིགས་ཀྱི་ཡུམ་གྱི་ལེའུ་སྟེ་བཅོ་ལྔ་པའོ།།    །།འཇམ་དཔལ། ལས་ཀྱི་རིགས་ཀྱི་ཡུམ་ནི།
ཞལ་བཞི་ཕྱག་བརྒྱད་པ། རྩ་བའི་ཞལ་ནི། ལྗང་གུ། གཞོན་ནུ་ལང་ཚོ་ལ་བབ་པ། གཡས་ཞལ་དཀར་བ། གཡོན་ཞལ་དམར་བ། རྒྱབ་ཞལ་ལྗང་གུ། རིགས་བཞིས་དབུ་ལ་
མཚན་པ། སྤྱན་གསུམ་པའོ། །ཕྱག་བརྒྱད་ལ་རལ་གྲི་དང༌། མདའ་དང༌། མདུང་དང༌། ཐ་མ་མཆོག་སྦྱིན་མཛད་པའོ། །ཨུཏྤ་ལ་དང༌། གཞུ་དང༌། རྡོ་རྗེ་ལྕགས་ཀྱུ་དང༌།
ཞགས་པ་དང༌། སྡིགས་མཛུབ་ནི་གཡོན་ན་འཛིན་པའོ། །རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་ཆོས་ཀྱི་སྐུའི་རང་བཞིན་ཅན་ནོ། །འཇམ་དཔལ། དེའི་སྔགས་ནི། འདིའོ། །ན་
མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་རཱ་ཨ་མོ་གྷ་སིདྡྷ་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་བྷྱཿསམྱ་ཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བྷོ་དྷི་སཏྭ་ཡ། མ་ཧཱ་སཏྭ་ཡ།
མ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ་ཞེས་བརྗོད་པས་ལས་ཀྱི་རིགས་ཐམས་ཅད་ཀྱིས་མེ་ཏོག་དང༌། བདུག་སྤོས་དག། མར་མེ་དང༌། དྲི་ཆབ་ཀྱིས་མཆོད་དོ། །འཇམ་

92-1-70a

༄༅། །དཔལ༑ དེའི་ལས་ནི། ཕྲག་དོག་མེད་པར་མོ་ཐམས་ཅད་འགུགས་པ་ནི། ཕུག་རོན་གྱི་མིག་དང༌། ལྕེ་དང༌། སྙིང་དང༌། གོ་རོ་ཙ་ན་དང༌། དངུལ་རྡོ་དང་
དེ་རྣམས་ནིམ་པས་རིལ་བུ་བྱས་ཏེ་འདི་བརྗོད་པར་བྱའོ། །ཙ་ལ་པྲ་ཙ་ལ་ཤཱི་གྷྲཾ་ག་མི་དེ་བ་དཏྟ་ཨུ་ཙ་ཏཱ་ཡ་ཨ་མུ་ཁཾ་བ་ས་ནཾ་མུཀྟཾ་ཀུ་རུ་ན་ཡ་ན་མ་ཧཱ་ར་ཧད་དེ་ཧྲཱིཿསྭཱཧཱ་ཞེས་
བཟླས་ཏེ་བྱུགས་ན། མོ་ཐམས་ཅད་ཁུགས་པར་འགྱུར་རོ། །དབང་དུ་འགྱུར་རོ། །ཕྲག་དོག་མེད་པར་འགྱུར་རོ། །ལས་ཀྱི་རིགས་ཀྱི་ཡུམ་གྱི་ལེའུ་སྟེ་བཅུ་དྲུག་པའོ།།    །།
དེ་ལྟར་ལས་ཀྱི་བྱེ་བྲག་བསྟན་ནས་འཇམ་དཔལ་གཞོན་ནུར་གྱུར་པས་ལས་ཐམས་ཅད་ཀུན་རྫོགས་པར་སྦྱིན་སྲེག་ཇི་ལྟར་བྱ་ཞེས་གསོལ་བ་དང༌། བཅོམ་ལྡན་འདས་
ཀྱིས་བཀའ་སྩལ་པ། འཇམ་དཔལ། འདི་ཐམས་ཅད་ཀྱི་སྔོན་དུ་འགྲོ་ཞིང་སོ་སོའི་ལས་བསྒྲུབ་པའི་ཕྱིར་སྦྱིན་སྲེག་བྱའོ། །དེ་ལ་དང་པོ་ཞི་བའི་ལས་བྱ་བ་ནི། ཚེས་
གསུམ་པའི་ཟླ་བ་ལ་ཁ་དོག་དང་མཐུན་པའི་ཁང་བུ་བྱས་ཏེ་རྡོ་རྗེ་དཀར་པོ་དགོད་པར་བྱའོ། །བུད་ཤིང་ནི། ཙནྡན་དཀར་པོའི་ཤིང་ལ་སོགས་པས་བྱའོ། །དེ་ལ་མེ་སྦར་
ཏེ་སྐུ་གཟུགས་མདུན་དུ་བཞག་སྟེ་འབྲས་དང༌། ཁྲེ་དང༌། ཅུ་ཙེ་དང༌། ཏིལ་དཀར་པོ་ལ་སྔགས་བཏབ་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། ལན་བདུན་ནམ། ཉི་ཤུ་རྩ་གཅིག་

92-1-70b

ཏུ་བཟླས་ཏེ་མེའི་ནང་དུ་གཏོར་བར་བྱའོ། །ཞོ་དང་འོ་མ་ལ་སྔགས་བཏབ་སྟེ། ཤཱནྟིཾ་ཀུ་རུ་དང་བཅས་པས་དབུལ་བར་བྱའོ། །འོ་མ་ཅན་གྱི་ཤིང་དང་མར་དཀར་པོ་ལ་ནི། སརྦ་
པཱ་པཾ་དང་བཅས་པས་དབུལ་ལོ། །འཇམ་དཔལ། མེ་ཏོག་དཀར་པོ་དང་བཅས་པའི་མེའི་ཁང་པར་ཙནྡན་ལ་སོགས་པ་དྲི་ཞིམ་པོའི་ཤིང་ལ་མེ་སྦར་ཏེ་སྐུ་གཟུགས་མདུན་
ཏུ་བཞག་ལ་ཆུ་དང་ཡུངས་ཀར་ལ་སྔགས་ཏེ་མེར་གཏོར་བའི་སྔགས་ནི་ཏདྱ་ཐཱ། ཨོཾ་སརྦ་ཏ་ཐཱ་ག་ཏཱ་ཏཱ་རེ་ཏུཏྟཱ་རེ་ཏུ་རེ་སྭཱཧཱ་ཞེས་བྱ་བའི་སྔགས་དང༌། སརྦ་པཱ་པཾ་ཤཱནྟིཾ་ཀུ་
རུ་སྭཱཧཱ་ཞེས་བྱ་བས་ཆུ་ཁྱོར་བ་བརྒྱ་རྩ་བརྒྱད་དབུལ་བར་བྱའོ། །འཇམ་དཔལ་དེའི་ཕན་ཡོན་ནི། །མཚམས་མེད་པ་ལ་སོགས་པའི་སྡིག་པ་ཞི་བར་འགྱུར་རོ། །ནད་འགོ་
བ་དང༌། གདོན་ལ་སོགས་པ་ཐམས་ཅད་ཞི་བར་འགྱུར་རོ། །སྐྱེ་བ་ཐམས་ཅད་དུ་ཚེ་རབས་དྲན་པར་འགྱུར་རོ། །འཇམ་དཔལ། བའི་རྣམ་ལྔའི་བྱུགས་པས་བྱུགས་ཏེ་མེའི་ཁང་
བ་དྲི་དང་ལྡན་པའི་ཁང་པར་སྤྲ་ཚིལ་ལ་གཟུགས་དྲིས་པ་དང་བཅས་པ་སྔགས་འདིས་བསྲེག་གོ། །ཨོཾ་ཏཱ་རེ་ཏུ་ཏྟཱ་རེ་ཏུ་རེ་སྭཱཧཱ་ཞེས་བྱ་བས་བསྲེགས་ན། དབང་དུ་འགྱུར་ཞིང་
ཚར་བཅད་པར་ཡང་འགྱུར་རོ། །སྦྱིན་སྲེག་གི་ལེའུ་སྟེ་བཅུ་བདུན་པའོ།།    །།དེ་ནས་བཅོམ་ལྡན་འདས་ཀྱིས་འཛུམ་པ་མཛད་དེ་བྱང་ཆུབ་སེམས་དཔའ་

92-1-71a

༄༅། །འཇམ་དཔལ་གཞོན་ནུ་ལ་འཁོར་ལོའི་རིམ་པ་བཀའ་སྩལ་ཏོ། །འཁོར་ལོ་ལིང་ཚེ་དགུ་པ་ལ་ཨོཾ་དང་ཧཱ་གཉིས་དབུས་སུ་ཆེ་གེ་མོ་དང་བཅས་པ་བྲི།
རཀྵ་རཀྵཿཞེས་བྱ་བ་ནི། སྲུང་བའོ། །ཕྱོགས་མཚམས་སུ་ཨོཾ་ཧཱ་རེ་ཏུཏྟཱ་རེ་ཏུ་རེ་སྭཱ་ཧཱ་ཞེས་བྱ་བ་བྲིས་ཏེ་ཀུན་ལ་སྭཱ་ཧཱའི་བར་དུ་བཅུག་པ་གྲོ་ག་ལ་གུར་གུམ་གྱིས་བྲིས་ནས་
དཔུང་པ་ལ་བཏགས་པ་ནི། སྲུང་བའི་མཆོག་གོ །ཞི་བའི་སྲུང་བའི་འཁོར་ལོའི་ལེའུ་སྟེ་བཅོ་བརྒྱད་པའོ།།    །། དེ་ནས་དབང་གི་སྲུང་བ་ནི། འཁོར་ལོ་ལིང་
ཚེ་དགུ་པ་ལ་ཨོཾ་དང་ཧཱ་གཉིས་དབུས་སུ་ཆེ་གེ་མོ་དང་བཅས་པ་བྲི། རཀྵ་རཀྵཿཞེས་བྱ་བ་ནི། སྲུང་བའོ། །ཕྱོགས་མཚམས་སུ་ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ་ཞེས་བྱ་བ་བྲིས་ཏེ་ཀུན་
ལ་མུ་དང་མུའི་བར་དུ་ས་བོན་ནོ། །དེ་གྲོ་ག་དམར་པོ་ལ་རྒྱ་སྐྱེགས་ཀྱི་ཁུ་བས་བྲིས་ཏེ་ལྟེ་བར་མི་མངོན་པར་བཏགས་ན། སྲུང་བའི་མཆོག་ཏུ་འགྱུར་ཞིང་དབང་དུ་སྡུད་
དོ༑ ༑དབང་གི་སྲུང་བའི་འཁོར་ལོའི་ལེའུ་སྟེ་བཅུ་དགུ་པའོ།།    །།དེ་ནས་རྒྱས་པའི་སྲུང་བ་ནི། འཁོར་ལོ་རྩིབས་བརྒྱད་པ་བྱས་ཏེ། ཨོཾ་ཏཱ་རེ་ཏུཏྟཱ་རེ་
ཏུ་རེ་བརྒྱད་པོ་དགོད་པར་བྱའོ། །དབུས་སུ་སྭཱ་ཧཱའི་མིང་རཀྵཿརཀྵཿདང་བཅས་པ་གྲོ་ག་ལ་གུར་གུམ་གྱིས་བྲིས་པ་དཔུང་པའམ་མགུལ་དུ་བཏགས་ན། སྲུང་བའི་

92-1-71b

མཆོག་ཏུ་འགྱུར་རོ། །རྒྱས་པའི་སྲུང་བའི་འཁོར་ལོའི་ལེའུ་སྟེ་ཉི་ཤུ་པའོ།།    །།དེ་ནས་བར་ཆོད་སེལ་བའི་སྲུང་བའི་འཁོར་ལོ་ནི། མུ་ཁྱུད་གསུམ་ལ་ཐ་མ་
ལིང་ཚེ་བརྒྱད་པའོ། །དབུས་སུ་མིང་གི་མཐའ་ཅན་གྱི་སྭཱ་ཧཱ་རཀྵ་དང་བཅས་པའོ། །མུ་ཁྱུད་ནང་མ་ལ་ཨུ་ཨུ་ཨུ་ཨུ་ཨུ་ཨུ་ཨུ་ཨུ་ཞེས་བྱ་བ་དགོད་པར་བྱའོ། །ལིང་ཚེ་བརྒྱད་པ་ཕྱི་
མ་ལ་ནི། ཨོཾ་ཏཱ་རེ་ཏུ་རེ་ཏུཏྟཱ་རེ་ཞེས་བྱ་བའི་ཡིག་འབྲུ་རྣམས་ཨུ་དང་ཨུའི་བར་དུ་བཅུག་སྟེ་བཀོད་ལ་གྲོ་གའམ་ཤིང་ཤུན་ལ་གུར་གུམ་གྱིས་བྲིས་ཏེ་སྤྱི་བོའམ། མཆན་ཁུང་དུ་
མིས་མི་མཐོང་བར་བཏགས་ན། གནོད་པ་ཐམས་ཅད་ལས་ཐར་རོ། །སྔགས་ནི། ཅི་མང་དུ་གྲངས་དང་ལྡན་པར་བཟླའོ། །ཤིན་ཏུ་རྒྱས་པའི་སྲུང་བའི་འཁོར་ལོའི་ལེའུ་སྟེ་ཉི་
ཤུ་རྩ་གཅིག་པའོ།།    །།དེ་ནས་འཕྲིན་ལས་ཐམས་ཅད་སྒྲུབ་པའི་འཁོར་ལོ་ནི། གྲོ་གའམ་རས་ལ་ལིང་ཚེ་དགུ་པའི་འཁོར་ལོ་ཙནྡན་དཀར་པོའི་ཆུས་བྲིས་
ཏེ་སྔགས་དགོད་པ་ནི། ཨ་ཨཱ། ཨི་ཨཱི། ཨུ་ཨུ། ཨེ་ཨཻ། ཨོ་ཨཽ། རྀ་རཱྀ། ལྀ་ལཱྀ། ཨཾ་ཨཿཞེས་པ་ཕྱིའི་མུ་ཁྱུད་ལའོ། །ནང་གི་མུ་ཁྱུད་ལ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཨོཾ་དང་ཧཱའི་བར་
དུ་རཀྵཿཤཱནྟིཾ་ཀུ་རུ་ཞེས་པ་ནི། སྟེང་གི་འཁོར་ལོའོ། །འོག་གི་འཁོར་ལོ་ནི། སྔགས་ལྡོག་པས་སོ། །ཕྱིའི་དབྱངས་ཡིག་ཀྱང་ལྡོག་པར་ཤེས་པར་བྱའོ། །དབུས་སུ་ནི། ཨོཾ་

92-1-72a

༄༅། །དང་ཧཱའི་བར་དུ་རཀྵཿཤཱནྟིཾ་ཀུ་རུ་བྲི་བར་བྱའོ། །ཞི་བ་ཆེན་པོའི་འཁྲུལ་འཁོར་གྱི་སྲུང་བ་སྟེ་ལེའུ་ཉི་ཤུ་རྩ་གཉིས་པའོ།།    །།དེ་ནས་
འཕྲིན་ལས་བཞིའི་ལས་སོ་སོའི་འཁོར་ལོ་ནི། ཞི་བ་ནི། ཁམ་པ་ལ་གའུ་ཁ་སྦྱོར་བྱས་ཏེ་མེར་བསྲེགས་ལ་ཁ་དོག་དཀར་པོ་བྱུག་པར་བྱའོ། །དེའི་ནང་དུ་འཁོར་ལོ་ལིང་
ཚེ་དགུ་པ་བྲིས་ཏེ་སྔགས་དགོད་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་ཞེས་བྱ་བ་རེ་མིག་བརྒྱད་ལའོ། །རུ་རུ། ཨོཾ་རུ་རུ། རུ་རུ། ཏཱ་རུ་རུ། རུ་རུ་རེ་རུ་རུ། རུ་རུ་ཏུཏ་རུ་རུ། རུ་རུ་ཏཱ་རུ་རུ། རུ་
རུ་རེ་རུ་རུ། རུ་རུ་ཏུ་རུ་རུ། རུ་རུ་རེ་ཏུ་རུ་ཞེས་བྲིའོ། །དབུས་སུ་ནི། ཀུ་རུ་ཤཱནྟིཾ་ཀུ་རུ་སྭཱ་ཧཱ་ཞེས་བྲིས་ཏེ་གའུར་སྦྱར་ཏེ་དབུས་སུ་སྲད་བུ་དཀར་པོ་དང་ལྡན་པའི་ག་འུར་མཎྜལ་
ཐོག་ཏུ་བཞག་ལ། མེ་ཏོག་དཀར་པོས་མཆོད་ཅིང་མཆོད་པ་རྣམ་པ་ལྔ་ཡང་དབུལ་ཏེ་དུས་གསུམ་དུ་མཆོད་ན། ཞི་བར་འགྱུར་རོ། །ཞི་བའི་འཁོར་ལོའི་ལེའུ་སྟེ་ཉི་ཤུ་
རྩ་གསུམ་པའོ།།    །།དེ་ནས་ཞི་བ་ཆེན་པོའི་ལས་བྱ་བ་ནི། ཁམ་པ་ལ་གའུ་ཁ་སྦྱོར་བྱས་ཏེ་ཙནྡན་དཀར་པོས་སྣག་ཚ་བྱས་ལ་འཁོར་ལོ་ཕྱི་ནང་དང་ལྡན་
པའི་ལིང་ཚེ་དགུ་པ་བྲི་བར་བྱའོ། །སྔགས་དགོད་པ་ནི། སྭཱ་ཤཱནྟིཾ་ཀུ་རུ་ཧཱ་ཞེས་བྱ་བ་དབུས་སུ་བྲིའོ། །མུ་ཁྱུད་ནང་མ་ལ་ནི། ཨ་ཨ་ཞེས་བྱ་བ་བརྒྱད་དགོད་པར་བྱའོ། །མུ་

92-1-72b

ཁྱུད་ཕྱི་མ་ལ་ནི། ཨ་ཨོཾ་ཨ། ཨ་ཏཱ་ཨ། ཨ་རེ་ཨ། ཨ་ཏུཏ་ཨ། ཨ་ཏཱ་ཡ། ཨ་རེ་ཨ། ཨ་ཏུ་ཨ། ཨ་རེ་ཨ་ཞེས་བྱ་བ་བྲི་བར་བྱའོ། །གའུར་མེ་ཏོག་གི་ཕྲེང་བ་བཅིངས་ཏེ་
མཎྜལ་གྱི་སྟེང་དུ་དུས་བཞིར་མཆོད་ཅིང་ཞག་བདུན་དུ་སྔགས་མ་ནོར་བར་བཟླས་ན། ཞི་བ་ཅེན་པོའི་ལས་འགྲུབ་པར་འགྱུར་རོ། །ཞི་བ་ཆེན་པོའི་ལེའུ་སྟེ་ཉི་ཤུ་རྩ་བཞི་
པའོ།།    །།དེ་ནས་རྒྱས་པའི་ལས་བྱ་བ་ནི། གུར་གུམ་མམ། གྷི་ཝང་གིས་གྲོ་ག་ལ་འཁོར་ལོ་ཕྱི་ནང་དང་ལྡན་པའི་ལིང་ཚེ་དགུ་པ་བྲིས་ཏེ་དབུས་སུ་སརྦ་པུཥྚིཾ་
ཀུ་རུ་ཨོཾ་ཨ་ཞེས་བྱ་བ་དགོད་པར་བྱའོ། །ལིང་ཚེ་ནང་མ་བརྒྱད་ལ་ཨོཾ་བརྒྱད་བྲི་བར་བྱའོ། །ལིང་ཚེ་ཕྱི་མ་བརྒྱད་ལ་ཨོཾ་ཨོཾ་ཨོཾ། ཨོཾ་ཏཱ་ཨོཾ། ཨོཾ་རེ་ཨོཾ། ཨོཾ་ཏུཏ་ཨོཾ། ཨོཾ་ཏཱ་ཨོཾ།
ཨོཾ་རེ་ཨོཾ། ཨོཾ་ཏུ་ཨོཾ། ཨོཾ་རེ་ཨོཾ་ཞེས་བྱ་བ་བྲིས་ནས་ཁམ་པའི་གའུར་བཅུག་སྟེ་མེ་ཏོག་སེར་པོ་ནཱ་ག་པུཥྤེའི་མེ་ཏོག་དང༌། མཆོད་པ་ལྔས་དུས་བཞིར་ཟླ་བ་རྒྱས་ནས་བཟུང་
ནས་ཞག་བདུན་དུ་མཆོད་ན། ཚེ་དང་བསོད་ནམས་ཐམས་ཅད་རྒྱས་པར་འགྲུབ་བོ། །རྒྱས་པའི་འཁོར་ལོའི་ལེའུ་སྟེ་ཉི་ཤུ་རྩ་ལྔ་པའོ།།    །།དེ་ནས་
དབང་དུ་བསྡུ་བར་འདོད་ན། ཀཎྜ་ཀ་རིའུ་ཤུན་པ་དང༌། སེང་ལྡེང་གི་ཤུན་པ་དང༌། མཛོ་མོ་ཤིང་གི་ཤུན་པ་བསྐུས་པའི་ཁུ་བས་བསེ་གབ་བམ། གའུ་ལ་འཁོར་ལོ་བྲི་

92-1-73a

༄༅། །བ་ནི༑ ལིང་ཚེ་དགུ་པའོ། །སྔགས་དགོད་པ་ནི། དབུས་སུ་ཨ་སྭཱ་ཙ་ཨ་མོ་གྷ་ཨ་ཧྲིཿཧ་ཞེས་པ་བྲིའོ། །ལིང་ཚེ་བརྒྱད་ལ་ནི། ཨ་ཨོཾ་ཨ། ཨ་
ཏཱ་ཨ། ཨ་རེ་ཨ། ཨ་ཏུཏ་ཨ། ཨ་ཏཱ་ཨ། ཨ་རེ་ཨ། ཨ་ཏུ་ཨ། ཨ་རེ་ཨ་ཞེས་བྲིས་ནས་ཐོད་པ་ཁ་སྦྱོར་དུ་བཅུག་ནས་སྐུད་པ་སྔོན་པོས་དཀྲིས་ནས་མེ་ཏོག་དམར་པོ་
དང༌། མཆོད་པ་ལྔས་དུས་བཞིར་ཟླ་བ་ཁམ་པའི་དུས་སུ་མཆོད་ན། ཐམས་ཅད་དབང་དུ་འདུའོ། །དབང་དྲག་གི་འཁོར་ལོའི་ལེའུ་སྟེ་ཉི་ཤུ་རྩ་དྲུག་པའོ།།    །།
དེ་ནས་དབང་དུ་འདུ་བར་བྱེད་པ་ནི། སྲིན་ལག་གི་ཁྲག་དང༌། རྒྱ་སྐྱེགས་ཀྱི་ཁུ་བ་དང༌། དུར་ཁྲོད་ཀྱི་སོལ་བ་དང༌། ཀཎྜ་ཀའི་ཁུ་བ་རྣམས་ཀྱིས་བྲིས་ཏེ་དུར་ཁྲོད་ཀྱི་རས་སམ། མི་ཤི་བའི་གོས་སམ།
འཁོར་ལོ་ལིང་ཚེ་དགུ་པ་བྲིའོ། །དབུས་སུ་ཨ་མོ་གྷ་ཧྲཱིཿཧ་ཞེས་བྱ་བ་བྲིའོ། །རྩིབས་བརྒྱད་ལ་ཨོཾ་དེ་ཨོཾ། །ཏཱ་པ་ཏཱ། རེ་ད་ཏ་རེ། ཏུ་ཏ་ཏ་ཏུཏ། ཏཱ་ཨ་ཏཱ། རེ་མོ་ར། ཏུ་གྷ་ཏུ། རེ་ཧྲཱིཿ
རེ་ཞེས་བྱ་བ་བྲིའོ། །གའུར་སྲིན་མགོ་དམར་པོ་དང་འཁོར་ལོ་ཕྲལ་ནས་གཙང་པོ་ཕར་འགྲམ་ཚུར་འགྲམ་དུ་སྦས་ན། དབྱེ་ཞིང་དབང་དུ་འགྱུར་རོ། །དབྱེ་ཞིང་དབང་དུ་བསྡུ་བའི་
འཁོར་ལོའི་ལེའུ་སྟེ་ཉི་ཤུ་རྩ་བདུན་པའོ།།    །།དེ་ནས་བསྐྲད་པར་འདོད་ན། དུག་དང༌། ཁྲག་དང༌། རམས་རྣམས་སྦྱར་ཏེ་དུར་ཁྲོད་ཀྱི་རས་ལ་འཁོར་

92-1-73b

ལོ་གཉིས་བྲིས་ཏེ་ལིང་ཚེ་དགུ་པའི་དབུས་སུ་ཧ་ས་ཨུ་ཙ་ཧ་ཧ་ཧ་བྲི་བར་བྱའོ། །ལིང་ཚེ་བརྒྱད་ལ་ཧ་ཨོཾ་ཧ། ཧ་ཏཱ་ཧ། ཧ་རེ་ཧ། ཧ་ཏུ་ཏ་ཧ། ཧ་ཏཱ་ཧ། ཧ་རེ་ཧ། ཧ་ཏུ་ཧ། ཧ་རེ་ཧ་
ཞེས་པ་བྲིས་ཏེ། ཁ་སྦྱར་ཀ་པཱ་ལར་བཅུག་སྟེ་སྐུད་པ་སྔོན་པོས་བཅིངས་ཏེ་དུར་ཁྲོད་དུ་སྦས་ན་བསྐྲད་པར་འགྱུར་རོ། །བསྐྲད་པའི་འཁོར་ལོའི་ལེའུ་སྟེ་ཉི་ཤུ་རྩ་བརྒྱད་
པའོ།།    །།དེ་ནས་དབྱེ་བའི་འཁོར་ལོ་ནི། དུར་ཁྲོད་ཀྱི་སོལ་བ་དང༌། བྱ་རོག་དང༌། འུག་པའི་ཁྲག་དང༌། དུག་རྣམས་མཉམ་པར་བསྲེས་པའི་སྣག་
ཚས་འཁོར་ལོ་ཕྱི་ནང་དང་བཅས་པའི་ལིང་ཚེ་དགུ་པ་བྲིས་ཏེ་དབུས་སུ་ཕཊ་སྭཱ་ཏེ་བ་དཏ་ཏ་ཧ་ཕཊ་ཅེས་བྱ་བ་བྲིའོ། །ལིང་ཚེ་ནང་མ་བརྒྱད་ལ་ཕཊ་ཕཊ་ཕཊ་ཕཊ་ཕཊ་
ཕཊ་ཕཊ་ཕཊ་ཅེས་པ་བྲིའོ། །ལིང་ཚེ་ཕྱི་མ་བརྒྱད་ལ་ཕཊ་ཨོཾ་ཕཊ། ཕཊ་ཏཱ་ཕཊ། ཕཊ་རེ་ཕཊ། ཕཊ་ཏུཏ་ཕཊ། ཕཊ་ཏཱ་ཕཊ། ཕཊ་རེ་ཕཊ། ཕཊ་ཏུ་ཕཊ། ཕཊ་རེ་ཕཊ་
ཞེས་བྱ་བ་བྲིས་ཏེ། བྱ་རོག་དང༌། འུག་པའི་སྒོ་ངར་བཅུག་སྟེ་བྲག་དང་ཆུ་འཐབ་སར་སྒོ་ང་སྦས་ན། དབྱེ་བར་འགྱུར་རོ། །དབྱེ་བའི་འཁོར་ལོའི་ལེའུ་སྟེ་ཉི་ཤུ་རྩ་དགུ་
པའོ།།    །།དེ་ནས་གསད་པའི་འཁོར་ལོ་ནི། དུག་དང༌། ཁྲག་དང༌། སྐེ་ཚེ་རྣམས་མཉམ་པར་སྦྱར་བས་ལིང་ཚེ་དགུ་པའི་འཁོར་ལོ་ཕྱི་ནང་དང་

92-1-74a

༄༅། །བཅས་པ་བྲིས་ཏེ་དབུས་སུ་ཧཱུཾ་སྭཱ་མཱ་ར་ཡ་ཧཱ་ཕཊ་ཅེས་བྱ་བ་བྲིའོ། །ལིང་ཚེ་ནང་མ་ལ་ཧཱུཾ་ཕཊ་ཧཱུཾ། ཕཊ་ཧཱུཾ་ཕཊ། ཧཱུཾ་ཕཊ་ཧཱུཾ། ཕཊ་ཧཱུཾ་ཕཊ། ཧཱུཾ་ཕཊ་
ཧཱུཾ། ཕཊ་ཧཱུཾ་ཕཊ། ཧཱུཾ་ཕཊ་ཧཱུཾ། ཕཊ་ཧཱུཾ་ཕཊ་ཞེས་བྱ་བ་བྲིའོ། །ལིང་ཚེ་ཕྱི་མ་ལ་ཧཱུཾ་ཨོཾ་ཕཊ། ཧཱུཾ་ཏཱ་ཕཊ། ཧཱུཾ་རེ་ཕཊ། ཧཱུཾ་ཏུཏ་ཕཊ། ཧཱུཾ་ཏཱ་ཕཊ། ཧཱུཾ་རེ་ཕཊ། ཧཱུཾ་ཏུ་ཕཊ། ཧཱུཾ་རེ་ཕཊ་
ཞེས་བྱ་བ་བྲིས་ཏེ་རབས་ཆད་ཕོ་མོའི་ཐོད་པ་ལ་བྲིས་ཏེ་སྔགས་མང་དུ་བཟླས་ནས་དུར་ཁྲོད་དུ་སྦས་ན། འཆི་བར་འགྱུར་རོ། །གསད་པའི་འཁོར་ལོའི་ལེའུ་སྟེ་
སུམ་ཅུ་པའོ།།    །།མྱོས་པའི་འཁོར་ལོ་ནི། དྷ་དུ་རའི་ཆུས་རས་སམ། ཤོ་གུ་ལ་ལིང་ཚེ་དགུ་པ་ཕྱི་ནང་དང་བཅས་པའི་འཁོར་ལོ་བྲིས་ཏེ་དབུས་སུ་
ཧ་ཧ་དེ་བ་ཏྟ་ཏ་ཧ་ཞེས་པ་བྲིའོ། །ལིང་ཚེ་ནང་མ་ལ་ཧྷ་ཧྷ་ཧྷ་ཧྷ་ཧྷ་ཧྷ་ཧྷ་ཧྷ་བྲི་བར་བྱའོ། །ཕྱི་མ་བརྒྱད་ལ་ནི། ཧྷ་ཨོཾ་ཧྷ། ཧྷ་ཏཱ་ཧྷ། ཧྷ་རེ་ཧྷ། ཧྷ་ཏུཏ་ཧྷ། ཧྷ་ཏཱ་ཧྷ། ཧྷ་རེ་ཧྷ། ཧྷ་ཏུ་
ཧྷ༑ ཧྷ་རེ་ཧྷ་ཞེས་བྱ་བ་བྲིས་ཏེ་རྩིའི་གའུར་བཅུག་ནས་བཟླས་པ་ཅི་ནས་ཀྱང་མྱུར་བར་བྱས་ཏེ་ལམ་རྒྱ་གྲམ་དུ་དོང་དང་བཅས་པར་སྦས་ཏེ་དྷ་དུ་ར་སྤུངས་ན། མྱོས་པར་
འགྱུར་རོ། །གསོ་ན། མར་སྦྲང་རྩི་བའི་འོ་མས་ལིང་ག་བཀྲུས་ན། འཚོ་བར་འགྱུར་རོ། །མྱོས་བྱེད་ཀྱི་འཁོར་ལོའི་ལེའུ་སྟེ་སུམ་ཅུ་རྩ་གཅིག་པའོ།།    །།དེ་

92-1-74b

ནས་མནན་པའི་འཁོར་ལོ་ནི། གཡམ་པ་ལ་ལིང་ཚེ་དགུ་པའི་འཁོར་ལོ་བྲིས་ཏེ་ཡུང་བའི་ཆུས་ལིང་ཚེ་དགུ་པའི་དབུས་སུ་ག་སྭ་སྟཾ་བྷ་ཡ་སྟཾ་བྷ་ཡ་གྷ་ཧ་ཞེས་བྱ་བ་བྲི་བར་
བྱའོ༑ ༑ལིང་ཚེ་བརྒྱད་ལ་ག་ཨོཾ་ག །ག་ཏཱ་ག། ག་རེ་ག །ག་ཏུཏ་ག །ག་ཏཱ་ག །ག་རེ་ག །ག་ཏུ་ག །ག་རེ་ག་ཞེས་བྱ་བ་བྲིས་ཏེ་འཁོར་ལོ་ཁ་སྦྱར་ནས་ལམ་རྒྱ་གྲམ་དུ་སྦས་ན།
འགུལ་མི་ཤེས་པར་འགྱུར་རོ། །མནན་པའི་འཁོར་ལོའི་ལེའུ་སྟེ་སུམ་ཅུ་རྩ་གཉིས་པའོ།།    །།དེ་ནས་མནན་པ་ཆེན་པོ་ནི། ཡུང་བའི་ཁུ་བས་སྣག་ཚ་བྱས་
ཏེ་ཁམ་པའི་གའུའི་ནང་དུ་ཕྱི་ནང་ལིང་ཚེ་དགུ་པའི་འཁོར་ལོ་བྲིས་ལ་སྔགས་དགོད་པ་ནི། དབུས་སུ་རྒ་སྭ་སྟཾ་བྷ་ཡ་སྟཾ་བྷ་ཡ་རྒ་ཧ་ཞེས་བྱ་བ་བྲིའོ། །ནང་མ་ལ་ཧ་ཧ་ཧ་ཧ་ཧ་ཧ་ཧ་
ཧ་ཞེས་བྱ་བ་བརྒྱད་བྲིའོ། །དེའི་ཕྱི་རོལ་གྱི་ལིང་ཚེ་བརྒྱད་ལ་ནི། རྒ་ཨོཾ་རྒ། རྒ་ཏཱ་རྒ། རྒ་རེ་རྒ། རྒ་ཏུཏ་རྒ། རྒ་ཏཱ་རྒ། རྒ་རེ་རྒ། རྒ་ཏུ་རྒ། རྒ་རེ་རྒ་ཞེས་བྱ་བ་བྲིས་ཏེ་སྒྲུབ་པ་འཕགས་
མ་ལ་བྱས་ལ་དགྲ་གང་ནས་འོང་བའི་ཕྱོགས་སུ་སྦས་ན། སྲུང་བར་འགྱུར་ཞིང་དགྲའི་སྒོར་སྦ་ན། མནན་པར་འགྱུར་རོ། །དགྲ་མནན་པའི་འཁོར་ལོའི་ལེའུ་སྟེ་སུམ་ཅུ་རྩ་
གསུམ་པའོ།།    །།དེ་ནས་རིག་སྔགས་ཀྱི་སྦྱོར་བ་མནན་པར་བྱེད་པའི་འཁོར་ལོ་ནི། ཡུང་བའི་ཁུ་བས་གཡམ་པའམ། ལྷང་ཚེར་མ་གཉིས་གང་ཡང་རུང་

92-1-75a

༄༅། །བ་ལ་འཁོར་ལོ་བྲིས་ཏེ་ལིང་ཚེ་དགུ་པ་ལ་ཕྱི་ནང་དང་བཅས་པ་བྲི་བར་བྱའོ། །སྔགས་དགོད་པ་ནི། དབུས་སུ་ཝ་སྭ་སྟཾ་བྷ་ཡ་སྟཾ་བྷ་ཡ་ཧ། འཁོར་
ལོ་ནང་མ་ལ་ཝ་ཝ་ཝ་ཝ་ཝ་ཝ་ཝ་ཝ་ཞེས་བྱ་བ་བྲི་བར་བྱའོ། །ཕྱི་མ་ལ་ཝ་ཨོཾ་ཝ། ཝ་ཏཱ་ཝ། ཝ་རེ་ཝ། ཝ་ཏུཏ་ཝ། ཝ་ཏཱ་ཝ། ཝ་རེ་ཝ། ཝ་ཏུ་ཝ། ཝ་རེ་ཝ་ཞེས་བྱ་
བ་བྲིས་ཏེ་ཕན་ཚུན་གཡས་པ་གཡོན་དུ་འཁོར་ལོ་རེ་རེ་སྦས་ན། མནན་པར་འགྱུར་རོ། །རིག་སྔགས་ཀྱི་སྦྱོར་བ་མནན་པའི་ལེའུ་སྟེ་སུམ་ཅུ་རྩ་བཞི་པའོ།།    །།
དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་འཇམ་དཔལ་གཞོན་ནུས་མེ་ཏོག་མནྡཱ་ར་བ་དང༌། པདྨ་དང༌། ཀུ་མུ་ད་ལ་སོགས་པས་བཅོམ་ལྡན་འདས་ལ་གཏོར་
རོ༑ ༑ལྷ་རྫས་ཀྱི་རོལ་མོའི་སྒྲ་དུ་མ་ཡང་སྒྲགས་སོ། །དེ་ནས་བཅོམ་ལྡན་འདས་ལ་གསོལ་པ། དམ་ཚིག་ཀྱང་གང་གིས་འགྲུབ་པར་འགྱུར་ཞེས་ཞུས་པ་དང༌། བཅོམ་
ལྡན་འདས་ཀྱིས་བཀའ་སྩལ་པ། སོ་སོའི་དམ་ཚིག་སྡོམ་གནས་ཏེ། །ལྷ་ཡི་འཁོར་ལོ་དང་ལྡན་པས། །སྲོག་ཆགས་དག་ནི་བསད་པ་སྤང༌། །མ་བྱིན་པ་དག་མི་
བླང་ཞིང༌། །བུད་མེད་མི་བསྟེན་སྨད་མི་བྱ། །བརྫུན་ནི་རྣམ་པ་ཀུན་ཏུ་སྤང༌། །མྱོས་འགྱུར་དག་དང་ཤ་དག་དང༌། །རྐུ་ཞིང་རྣམ་པ་རྟག་ཏུ་སྤང༌། །མི་རྣམས་ཐམས་ཅད་ཀུན་

92-1-75b

ལ་ནི༑ ༑ཆགས་པའི་སེམས་ཀུན་སྤང་པ་སྟེ། །མ་བཞིན་དུ་ནི་ཀུན་ལ་ནི། །ཕན་པའི་སེམས་ཀྱིས་ཀུན་ལ་བཀུར། །དམ་ཚིག་སྡོམ་ལ་གནས་པ་ཡི། །ལས་རྣམས་ཀུན་ལ་མཐུ་
ཡོད་འགྱུར། །ཞེས་བཅོམ་ལྡན་འདས་ཀྱིས་གསུངས་སོ། །དམ་ཚིག་དང་སྡོམ་པ་བསྟན་པའི་ལེའུ་སྟེ་སུམ་ཅུ་རྩ་ལྔ་པའོ།།    །།དེ་ནས་ལྷའི་དབང་པོ་
བརྒྱ་བྱིན་དང༌། ཚངས་པ་ལ་སོགས་པ་ལྷ་དཔག་ཏུ་མེད་པ་དང༌། བྱང་ཆུབ་སེམས་དཔའ་འཇམ་དཔལ་གཞོན་ནུ་ལ་སོགས་པའི་འཁོར་དཔག་ཏུ་མེད་པ་དག་དང༌།
ལྷ་དང༌། མི་དང༌། ལྷ་མ་ཡིན་དང་བཅས་པའི་འཇིག་རྟེན་རྗེས་སུ་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །བཅོམ་ལྡན་འདས་མ་སྒྲོལ་
མའི་རྒྱུད་ལས་སྣ་ཚོགས་བསྟན་པ་ཞེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་དྷརྨ་ཤྲཱི་མི་ཏྲ་དང༌། ལོ་ཙྪ་བ་དགེ་སློང་ཆོས་ཀྱི་བཟང་པོས་
བསྒྱུར་བའོ།།    །།རྒྱ་གར་སྐད་དུ། ཨཱཪྱ་ཏཱ་ར་བྷ་ཊྚཱ་རི་ཀ་ནཱ་མ་ཨཥྚ་ཤ་ཏ་ཀཾ །བོད་སྐད་དུ། རྗེ་བཙུན་མ་འཕགས་མ་སྒྲོལ་མའི་མཚན་བརྒྱ་རྩ་བརྒྱད་པ། རྗེ་
བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །དཔལ་ལྡན་ཡིད་འོང་པོ་ཊ་ལ། །སྣ་ཚོགས་ཁམས་ཀྱིས་རྣམ་པར་སྤྲས། །སྣ་ཚོགས་ལྗོན་པས་བཀྲམ་པ་སྟེ།

92-1-76a

༄༅། །སྐྱེ་གཉིས་དུ་མ་སྒྲ་འབྱིན་པ། །འབབ་ཆུ་སྣ་ཚོགས་ཀུ་ཅོ་ཆེ། །རི་དྭགས་སྣ་ཚོགས་འཁྲུགས་པ་སྟེ། །མེ་ཏོག་སྣ་ཚོགས་རིགས་རྣམས་ཀྱིས། །ཀུན་ཏུ་དྲི་
ཡིས་བཀང་བ་སྟེ། །སྣ་ཚོགས་ཡིད་འོང་འབྲས་བུར་ལྡན། །རྐང་པ་དྲུག་པ་གླུ་ཡི་སྒྲ། །མིའམ་ཅི་ཡིས་གླུ་སྙན་ལེན། །གླང་ཆེན་སྨྱོན་པས་ཡང་དག་ཁེངས། །རིག་འཛིན་གྲུབ་
པའི་ཚོགས་རྣམས་དང༌། །དྲི་ཟ་རྣམས་ཀྱང་གླུ་ལེན་པ། །ཐུབ་པ་འདོད་ཆགས་བྲལ་རྣམས་དང༌། །བྱང་ཆུབ་སེམས་དཔའི་ཚོགས་གཞན་དང༌། །ས་བཅུའི་དབང་
ཕྱུག་རྣམས་དང་ནི། །འཕགས་མ་སྒྲོལ་སོགས་ལྷ་མོ་རྣམས། །རིག་པའི་རྒྱལ་མོ་སྟོང་རྣམས་ཀྱིས། །རྟག་ཏུ་ལེགས་པར་སྟེན་པའོ། །ཁྲོ་བོའི་རྒྱལ་པོའི་ཚོགས་
གཞན་དང༌། །རྟ་མགྲིན་ལ་སོགས་ཀྱིས་བསྐོར་བ། །སེམས་ཅན་ཀུན་ལ་ཕན་པར་བརྩོན། །བཅོམ་ལྡན་འདས་ནི་སྤྱན་རས་གཟིགས། །བཞུགས་ཏེ་དེ་ཕྱིར་དཔལ་དང་
ལྡན༑ ༑པདྨའི་སྙིང་པོ་ཐུབ་པའི་གདན། །དཀའ་ཐུབ་ཆེན་པོ་དང་ལྡན་པ། །བྱམས་པ་དང་ནི་སྙིང་རྗེ་ལྡན། །ལྷ་ཡི་འཁོར་ནི་ཆེན་པོ་ལ། །ཆོས་གསུང་པོ་ནི་ཡང་དག་
བཞུགས། །དེ་རུ་ཉེར་འདུག་ཡང་དག་ལངས། །ཕྱག་ན་རྡོ་རྗེ་སྟོབས་པོ་ཆེ། །མཆོག་ཏུ་སྙིང་རྗེ་དང་ལྡན་པས། །སྤྱན་རས་གཟིགས་ལ་ཞུས་པ་སྟེ། །རྐུན་པོ་སྦྲུལ་དང་སེངྒེ་

92-1-76b

མེ༑ ༑གླང་པོ་སྟག་དང་ཆུས་འཇིགས་པ། །ཞི་མཛད་ཐུབ་པས་སེམས་ཅན་རྣམས། །འཁོར་བའི་རྒྱ་མཚོར་བྱིང་བ་རྣམས། །འཁོར་བའི་ཞགས་པས་བཅིངས་པ་རྣམས། །
ཆགས་སྡང་གཏི་མུག་དྲི་མ་ལས། །གང་གིས་སེམས་ཅན་གྲོལ་འགྱུར་བ། །དེ་གསུངས་བདག་ལ་ཐུབ་ཆེན་པོ། །དེ་སྐད་ཞུས་ནས་བཅོམ་ལྡན་འདས། །འཇིག་རྟེན་མགོན་
པོས་འདི་སྐད་གསུངས། །དཔལ་ལྡན་དེ་ནི་སྤྱན་རས་གཟིགས། །ཕྱག་ན་རྡོ་རྗེར་རབ་རྟོགས་བྱེད། །སྙན་པའི་ཚིག་ནི་འདི་སྐད་གསུངས། །ཉོན་ཅིག་གསང་བའི་རྒྱལ་དབང་
པོ༑ ༑སྐྱོབ་པ་འོད་དཔག་མེད་པ་ཡི། །སྨོན་ལམ་སྟོབས་ཀྱིས་བྱུང་བ་སྟེ། །ང་ཡིས་འཇིག་རྟེན་མ་རུང་ཤེས། །སྙིང་རྗེ་ཆེ་དང་ལྡན་པ་ཡིས། །འགྲོ་བ་འདོན་པར་བརྩོན་པ་མོ། །
ཉི་མ་ཤར་བ་དང་འདྲ་བ། །ཟླ་བ་ཉ་འདྲ་བྱེད་ཀྱི་འོད། །ལྷར་བཅས་མི་དང་ལྷ་མིན་རྣམས། །འདི་རྣམས་ཐམས་ཅད་གསལ་བར་བྱེད། །འཇིག་རྟེན་གསུམ་པོ་གཡོ་བར་བྱེད། །
གནོད་སྦྱིན་སྲིན་པོ་འཇིགས་པར་བྱེད། །ཕྱག་ན་ཨུཏྤལ་སྔོན་པོ་བསྣམས། །མ་འཇིགས་མ་འཇིགས་ཞེས་བརྗོད་མ། །བར་སྣང་དུ་ནི་འབར་བར་གནས། །འགྲོ་བ་ཡང་དག་གཟུང་དོན་
དུ༑ ༑མཚོན་གྱི་བསྐལ་པ་བྱུང་བ་དང༌། །འཇིགས་པ་སྣ་ཚོགས་འཁྲུགས་དོན་དུ། །རྒྱལ་བ་རྣམས་ཀྱི་བདག་བསྐྱེད་དེ། །མིང་རྣམས་དྲན་པ་ཉིད་ཀྱིས་ཀྱང༌། །སེམས་ཅན་ཐམས་

92-1-77a

༄༅། །ཅད་བདག་གིས་སྲུང༌། །སྣ་ཚོགས་འཇིགས་པའི་རྒྱ་མཚོ་ལས། །སེམས་ཅན་ཐམས་ཅད་བདག་གིས་བསྒྲལ། །དེས་ན་བདག་ལ་འཇིག་རྟེན་དུ།།
རྒྱལ་བའི་ཚོགས་ཀྱིས་སྒྲོལ་མར་བསྒྲགས། །ཐལ་མོ་སྦྱར་བ་བྱས་ནས་ནི། །སྤྱན་སྔར་འདུག་སྟེ་འདི་སྐད་གསོལ། །གུས་དང་བཅས་པས་ཡང་དག་གནས། །གང་ཞིག་
རྒྱལ་བས་སྔོན་བསྒྲགས་པ། །གསུངས་ཤིག་མཚན་བརྒྱ་རྩ་བརྒྱད་པ། །ས་བཅུའི་དབང་ཕྱུག་མགོན་རྣམས་དང༌། །བྱང་ཆུབ་སེམས་དཔའ་རབ་དགའ་བ། །སྡིག་པ་
སྤོང་བྱེད་བསོད་ནམས་དང༌། །བཀྲ་ཤིས་གྲགས་པ་འཕེལ་བར་བྱེད། ། །གཏེར་དང་ནོར་རྣམས་འཕེལ་བྱེད་ཉིད། །ནད་རྣམས་ཐམས་ཅད་བརླག་པར་བྱེད། །དཔལ་དང་
ཤིས་པ་འཇོག་པར་བྱེད། །ནད་མེད་ཚེ་ནི་འཕེལ་བར་བྱེད། །སེམས་ཅན་རྣམས་ལ་བྱམས་བསྒོམས་ལ། །དེ་དག་སྒྲོགས་ཤིག་ཐུབ་ཆེན་པོ། །དེ་སྐད་ཞུས་ནས་བཅོམ་
ལྡན་འདས། །སྤྱན་རས་གཟིགས་དབང་རབ་ཏུ་བཞད། །ཕྱོགས་རྣམས་ཐམས་ཅད་རབ་གཟིགས་ནས། །འདི་ལྟ་བུ་ཡི་བྱམས་པ་སྤྲོས། །ཕྱག་ནི་གཡས་པས་ཕྱག་
ཐབས་མཛད། །བསོད་ནམས་མཚན་ཉིད་ལྡན་པ་ཡི། །དེ་གསུངས་ཤེས་རབ་ཤིན་ཏུ་ཆེ། །ལེགས་སོ་ལེགས་སོ་དཀའ་ཐུབ་ཆེ། །སེམས་ཅན་ཀུན་ལ་གཅིག་ཏུ་བརྩེ།།

92-1-77b

སྐལ་པ་ཆེན་པོའི་མི་རྣམས་ཉོན། །མི་རྣམས་གང་ཞིག་འདི་སྒྲོག་པ། །ནོར་གྱི་དབང་ཕྱུག་ཡང་དག་འགྱུར། །ནད་རྣམས་ཐམས་ཅད་ཡང་དག་གྲོལ། །དབང་ཕྱུག་ཀུན་དང་
ཡང་དག་ལྡན། །དུས་མིན་འཆི་བ་ངེས་པར་འཇོམས། །འཆི་བ་བདེ་བ་ཅན་འགྲོ་བ། །དེ་རྣམས་བདག་གིས་བཤད་པར་བྱ། །ལྷ་ཡི་དགེ་འདུན་བདག་ལ་ཉོན། །འདི་ལ་རྗེས་
སུ་ཡི་རང་གིས། །ལེགས་པར་བསྔམས་པར་འགྱུར་ལ་བསྟོད། །ཨོཾ། །དགེ་བ་ཅན་ནི་གཟི་བརྗིད་ཆེ། །འཇིག་རྟེན་གསོ་བྱེད་སྙན་པ་ཆེ། །དབྱངས་ཅན་མ་ནི་སྤྱན་ཡངས་མ། །ཤེས་
རབ་དཔལ་དང་བློ་འཕེལ་མ། །གསོ་བྱེད་མ་དང་རྒྱས་བྱེད་མ། སྭཱ་ཧཱ། ཨོཾ་གྱི་རྣམ་པར་འདོད་གཟུགས་མ། །སེམས་ཅན་ཀུན་ལ་ཕན་པར་བརྩོན། །གཡུལ་ལས་སྒྲོལ་
བྱེད་རྒྱལ་བ་མོ། །ལྷ་མོ་ཤེས་རབ་ཕ་རོལ་ཕྱིན། །འཕགས་མ་སྒྲོལ་མ་ཡིད་འོང་མ། །རྫ་རྔ་དུང་ཅན་རྒྱས་པ་པོ། །རིག་པའི་རྒྱལ་མོ་ཚིག་སྙན་མ། །ཟླ་བའི་གདོང་ཅན་དཀར་
མོ་ཆེ། །མི་ཕམ་གོས་ནི་སེར་མོ་ཅན། །སྒྱུ་མ་ཆེན་མོ་དཀར་མོ་ཆེ། །སྟོབས་པོ་ཆེ་ལ་ཕ་རོལ་ཕྱིན། །རྩུབ་མོ་ཆེན་མོ་གཏུམ་ཆེན་མོ། །སྡང་བའི་སེམས་ཀྱིས་བརླག་བྱེད་མ། །
རབ་ཏུ་ཞི་བ་ཞི་བའི་གཟུགས། །རྣམ་པར་རྒྱལ་བ་འབར་བའི་འོད། །གློག་གི་ཕྲེང་བའི་རྒྱལ་མཚན་ཅན། །རལ་གྲི་འཁོར་ལོ་གཞུ་ཐོགས་མཚོན། །འཆོལ་བྱེད་རེངས་

92-1-78a

༄༅། །བྱེད་ནག་མོ་ཆེ། །མཚན་མོ་ནག་མོ་མཚན་སྤྱོད་མ། །སྲུང་བྱེད་རྨོངས་བྱེད་ཞི་བ་མོ། །མཛེས་མ་དགེ་མ་འདྲ་བའི་ལྡིང༌། །ཚངས་པ་མོ་དང་རིག་
བྱེད་མ༑ ༑གསང་བ་མོ་ནི་བྲག་ཕུག་གནས། །བཀྲ་ཤིས་དོན་བྱེད་ཞི་བ་མོ། །སྐྱེས་གནས་རིག་བྱེད་ཡིད་མགྱོགས་མ། །ཐོད་པ་ཅན་ནི་ཤུགས་ཆེན་མོ། །ཚངས་མ་བདེན་
མ་གཞན་མི་རྒྱལ། །དེད་དཔོན་ཆེན་མོ་སྙིང་རྗེ་གནས། །ཆུད་ཟོས་པ་ལ་ལམ་རབ་སྟོན། །མཆོག་སྟེར་སྟེར་བྱེད་སྟོན་པ་མོ། །བུད་མེད་གཟུགས་ལ་དཔག་མེད་གནོན། །
རི་ཁྲོད་མ་དང་རྣལ་འབྱོར་མ་།གྲུབ་མ་གཏུམ་མ་བདུད་རྩི་མ། །དེས་མ་ནོར་མ་བསོད་ནམས་མ། །སྐལ་ཆེན་སྐལ་བཟང་མཛེས་སྟོན་མ། །མཐར་བྱེད་སྐྲག་བྱེད་
འཇིགས་བྱེད་མ། །དྲག་དང་བརྟུལ་ཞུགས་ཆེན་མོ་མ། །འགྲོ་ལ་གཅིག་ཏུ་ཕན་པར་བརྩོན། །སྐྱབས་བྱེད་གུས་ལ་གསོང་པོ་མ། །ངག་གི་དབང་ཕྱུག་ཞི་ཕྲ་མ། །རྟག་
པར་ཀུན་འགྲོ་རྗེས་འགྲོ་མ། །དོན་ཀུན་སྒྲུབ་བྱེད་བཟང་པོ་མ། །གསད་བྱེད་གསོ་བྱེད་ནོར་སྟེར་མ། །མི་འཇིགས་བསོད་ནམས་གོ་ཏ་མ། །སྤྱན་རས་གཟིགས་དབང་
བདག་ཉིད་སྐྱེས། །མཚན་བརྒྱ་རྩ་བརྒྱད་འདི་དག་ནི། །ཕན་པར་བྱེད་པར་གྲགས་པ་སྟེ། །མཆོག་ཏུ་རྨད་བྱུང་གསང་བའོ། །ལྷ་ཡུལ་ན་ཡང་རྙེད་དཀའ་བ། །སྐལ་

92-1-78b

བཟང་བསྐལ་པ་དང་ལྡན་བྱེད། །དུག་ནི་ཐམས་ཅད་ཉམས་བྱེད་པ། །ནད་ནི་ཐམས་ཅད་ཞི་བྱེད་མ། །སེམས་ཅན་ཀུན་ལ་བདེ་སྟེར་མ། །བློ་ལྡན་གང་ཞིག་ལན་གསུམ་ཀློག །
མཉམ་བཞག་གཙང་སྦྲ་བྱས་པ་ཡིས། །དེས་ནི་དུས་མི་རིང་བ་རུ། །རྒྱལ་སྲིད་དཔལ་ཡང་ཐོབ་པར་འགྱུར། །རྟག་ཏུ་སྡུག་པའང་བདེ་བར་འགྱུར། །བཀྲེན་པ་ཕྱུག་པོར་འགྱུར་
བའོ། །རྨོངས་པ་ཤེས་རབ་ཆེན་པོར་འགྱུར། །ཡིད་གཞུངས་འགྱུར་བར་ཐེ་ཚོམ་མེད། །བཅིངས་པ་བཅིངས་ལས་གྲོལ་བར་འགྱུར། །ཐ་སྙད་ལས་ཀྱང་རྒྱལ་བར་འགྱུར། །
དགྲ་བོ་བཤེས་པོར་འགྱུར་བ་སྟེ། །རྭ་ཅན་དང་ནི་མཆེ་བ་ཅན། །དོག་པའི་འཐབ་མོ་རྒྱལ་དཀའ་དང༌། །སྣ་ཚོགས་འཇིགས་པ་འཁྲུགས་པ་ལས། །མཚན་ནི་འདི་རྣམས་དྲན་པ་ཡིས།།
འཇིགས་པ་ཀུན་ལས་སྒྲོལ་བར་བྱེད། །དུས་མིན་འཆི་ལ་སྒྲོལ་བར་བྱེད། །སྐྱེས་བུ་སྙན་པ་ཐོབ་པར་བྱེད། །མིར་ནི་སྐྱེ་བ་དོན་དང་བཅས། །དེ་གཅིག་པུ་ཡི་ཕན་ཡོན་གྱིས། །གང་ཞིག་འདིར་ནི་སྔར་ལངས་
ནས༑ ༑སྐྱེས་བུ་གང་ཞིག་སྒྲོག་བྱེད་པ། །དེ་ཡི་དུས་རིང་ཚེ་དང་ལྡན། །མི་ནི་དཔལ་གྱིས་དགའ་འགྱུར་ཏེ། །ལྷ་དང་ཀླུ་དང་གནོད་སྦྱིན་དང༌། །དྲི་ཟ་དང་ནི་ལུས་སྲུལ་པོ། །འབྱུང་པོ་
གཤེད་བྱེད་སྲིན་པོ་དང༌། །མ་མོ་རྩུབ་པའི་སེམས་ལྡན་པ། །གནོད་སྦྱིན་མོ་དང་ཡི་དྭགས་བྱེད། །སྨྱོ་བྱེད་དང་ནི་གདོན་ཆེན་རྣམས། །གྲིབ་གནོན་དང་ནི་བརྗེད་བྱེད་དང༌། །ཤ་ཟ་

92-1-79a

༄༅། །ལ་སོགས་པ་རྣམས་དང༌། །རོ་ལངས་ལ་སོགས་སྣ་ཚོགས་རྣམས། །སྐུལ་བྱེད་གཞན་སེམས་སྡང་བ་རྣམས། །གྲིབ་མ་ཡང་ནི་འགོམ་མི་འགྱུར།།
ཇི་ལྟར་སླར་ནི་མཆོད་པར་འགྱུར། །སྡང་བའི་སེམས་ཅན་འཆིང་བར་འགྱུར། །ནད་ལ་སོགས་པས་ཐེབས་མི་འགྱུར། །ཕྱུག་ཅིང་ལོངས་སྤྱོད་ཡོན་ཏན་ལྡན། །བུ་དང་ཚ་
བོ་འཕེལ་བར་འགྱུར། །བློ་ལྡན་སྐྱེ་བ་དྲན་པར་འགྱུར། །རིགས་དང་ལྡན་ཞིང་མཐོང་དགར་འགྱུར། །གཟི་བརྗིད་དང་ལྡན་ཞིང་ཚིག་གསལ་བ། །བསྟན་བཅོས་ཐམས་ཅད་རིག་
པར་འགྱུར། །དགེ་བཤེས་བསྙེན་བཀུར་ཡང་དག་བསྟེན། །བྱང་ཆུབ་སེམས་ཀྱིས་བརྒྱན་པ་དང༌། །གང་དང་གང་དུ་སྐྱེས་པ་དེར། །རྟག་ཏུ་སངས་རྒྱས་ཀྱིས་མི་སྤོང༌། །
དཔལ་ལྡན་འཕགས་པ་སྤྱན་རས་གཟིགས་དབང་ཕྱུག་གིས་གསུངས་པ་རྗེ་བཙུན་མ་འཕགས་མ་སྒྲོལ་མའི་མཚན་བརྒྱ་རྩ་བརྒྱད་པ་རྫོགས་སོ།།    །།
རྒྱ་གར་སྐད་དུ། ཏཱ་ར་དེ་བཱི་ནཱ་མ་ཨཥྚ་ཤ་ཏ་ཀཾ །བོད་སྐད་དུ། ལྷ་མོ་སྒྲོལ་མའི་མཚན་བརྒྱ་རྩ་བརྒྱད་པ། །ལྷ་མོ་ཆེན་མོ་སྒྲོལ་མ་རྣམ་པར་རྒྱལ་བའི་ནོར་བུ་རྣམ་པ་སྣ་ཚོགས་
ཀྱི་དོ་ཤལ་དང༌། ན་བཟའ་དང༌། ཤམ་ཐབས་ཀྱི་ག་ཤལ་ཀས་འཇིག་རྟེན་གྱི་ཁམས་ཆེན་པོའི་བླ་རེ་བྱས་པ་ལ་ཕྱག་འཚལ་ལོ། །དེ་ནས་ལྷ་མོ་སྒྲོལ་མས་དེའི་ཚེ་སྔོན་མ་

92-1-79b

མཐོང་མ་ཐོས་པའི་གཟུངས་ཀྱི་མཆོག་བརྗོད་པ། ཨོཾ་ཏྲེ་ལོ་ཀྱ་བི་ཛ་ཡ། ཨ་ཙི་ཏྟ་ཛ་ཡ། ཨ་ནི་ར་ཙི་ཛ་ཏཱ་ཡ། སུ་ཛ་ཡ། བི་ཛ་ཡ། མ་ཧཱ་ཛ་ཡ། བི་ཛ་ཡ། ཛ་ཡ་ཛ་ཡ། ཧེ་ཧེ། སྨ་ར་སྨ་ར།
བ་ར་བ་ར། བ་ར་ད། མ་ཧཱ་དེ་བི། བི་ལ་ས། བེ་ལ་ས། བི་ལ་ས། བ་ཛ་ཨ་མོ་ཏ་ཀ་རི་བི་ཛ་ཡ་དེ་བི་ཧཱི་ཧཱི། ཀི་ནི་ཀི་ནི་བི་ལཾ་བ་སེ། སྨ་ར་སྨ་ར། མ་ཧཱ་པྲ་ཛྙཱ་ཨ་ནི་བ་ཏ། བཛྲ་མ་ཧཱ་ཀཱ་རུ་ཎི་
ཀཱ༑ བྷ་གི་ནི་ཧྲཱུཾ་ཧྲཱུཾ། སྤུ་ཊ་སྥུ་ཊ། སྥོ་ཊ་སྥོ་ཊ། ཨ་བེ་ཤ་ཡ། ཨ་བེ་ཤ་ཡ། དྷུ་ན་དྷུ་ན། བི་དྷུ་ན། བི་དྷུ་ན། ཀམྤ། ཀམྤ། ཀམྤ་ཡ། སུ་ར་བི་གནྡྷ། ་ཏི་སི་ཏ། མུ་ཁེ་ཧ་ལ་ད་བ་ལ། སཾ་
ག་རཱ་ཛཱ་ན་བི་མ་བི་གི །བི་ན་ཤ་ཡ་བི་ནཱ་ཤ་ཡ། ཧེ་བྷ་ག་བ་ཏི། སནྟྲ་ས་ཡ། བི་ག་ནཱ་ན། པ་རི་བ་ལཱ་ཡ། ཨསྨ་ཀཾ་ཨསྨ་ཀཾ །མཱ་ད་ནི་མཱ་ད་ནི། སམ་བོ་དྷ་ཡ་སཾ་བོ་དྷ་ཡ། ཧ་ར་ཧ་ར།
ཧི་རི་ཧི་རི། ཧུ་རུ་ཧུ་རུ། བི་ཏ་ར་ཀ་བ་ར་ཛ། ཧཾ་ཧཾ། ཏྲོ་ཏཱ་ཡ་ཧཾ་ཧཾ། སནྟྲི་ཏཱ་ཡ། སནྟྲོ་ཡ། མནྟ་མནྟ། མརྡ་མརྡ། ཙ་ར་ཙ་ར། སཾ་ཙ་ར་སཾ་ཙ་ར། བེ་ག་བེ་ག་བེ་ག་བ་ཏི། ན་མོ་ན་མོ་ན་མཿ
སྭཱ་ཧཱ། དེ་ནས་ལྷ་དང་ལྷ་མིན་ཚོགས། །སྲིན་པོ་གནོད་སྦྱིན་མི་འམ། ཅི། །ལྟོ་འཕྱེ་ཆེན་པོའི་ཚོགས་རྣམས་དང༌། །འབྱུང་པོ་དྲི་ཟ་ལོག་འདྲེན་རྣམས། །འཇིག་རྟེན་གསུམ་དུ་
གྲགས་པའི་མཆོག །གསང་སྔགས་ཆེན་པོ་འདི་ཐོས་ནས། །སྐྲག་ཅིང་མགོ་བོ་སྨད་གྱུར་ཏེ། །ལག་པ་ཆེན་པོ་ཡོངས་བསྐྱོད་ནས། །གང་གིས་འདི་ནས་ས་གསུམ་འདི། །

92-1-80a

༄༅། །མཐའ་དག་ཁྱབ་པར་བྱ་བའི་ཕྱིར། །འདོད་པའི་ལྷ་ཡི་ངག་བཟློག་པ། །སྒྲོལ་མ་སྤྱན་ཡངས་ཕྱག་འཚལ་ལོ། །སྤྱན་རས་གཟིགས་ཀྱི་རིགས་
སྨྲས་པ། །ཆེ་བ་ཉིད་ཀྱིས་གྲགས་པའོ། །སྤྱན་ཡངས་ཁྱོད་ནི་སེམས་ཅན་རྣམས། །ཕན་བཞེད་སླད་དུ་འབྱུང་བ་ལགས། །དེ་ནས་དབང་ཕྱུག་ལ་སོགས་པ། །ལྷ་དང་ལྷ་
མིན་འདུས་ཀུན་དང༌། །རིག་སྔགས་འཆང་གི་བདག་པོ་དང༌། །དེ་བཞིན་རིག་སྔགས་འཆང་བ་རྣམས། །བླ་གོས་ཕྲག་པ་གཅིག་གཟར་ཏེ། །བསྐོར་བ་མཆོག་ནི་བྱས་ནས་ཀྱང༌།
པུས་མོའི་ལྷ་ང་ས་སྟེང་དུ། །བཙུགས་ནས་ཚིག་ནི་འདི་སྐད་སྨྲས། །སྒྲོལ་མ་འོད་འབར་དེ་ལ་ནི། །ཕྱག་འཚལ་ཕྱག་འཚལ་ཕྱག་འཚལ་ལོ། །མིང་བརྒྱ་རྩ་བརྒྱད་དམ་པ་ཡིས། །
དཔེ་མེད་མིང་ནི་བརྗོད་པར་བགྱི། །བཀྲ་ཤིས་རྣམ་རྒྱལ་དཔལ་བཟང་བ། །སྐྱེ་རྒུའི་དབང་ཕྱུག་མངོན་ཤེས་མྱུར། །དབང་ཕྱུག་རབ་དགའ་འཇིགས་ལ་དྲག །རྒོད་བག་མེད་ཅིང་
དྲེགས་པ་མེད། །པདྨའི་སྤྱན་དང་པདྨའི་ཞལ། །པདྨའི་ལྟེ་བ་རབ་གཙང་སྦྱིན། །སྤྱན་བཟང་སྤྱན་ནི་ཡངས་པ་སྟེ། །སྔོ་བ་ཨུཏྤལ་སྔོན་པོའི་འོད། །སྐྱོབ་པ་སྐྱབས་འོས་བདེ་བ་
སྦྱིན༑ ༑དེ་བཞིན་སྟོབས་སྦྱིན་གཟུགས་སྦྱིན་པ། །མགོན་པོ་མགོན་མཛད་དྲག་མོ་སྟེ། །དཀོན་མཆོག་གསུམ་པོ་རྒྱལ་མཛད་མ། །སྒྲོས་དམར་སོ་ནི་དམར་བ་སྟེ། །སྤྱན་རྩ་དམར་

92-1-80b

པོས་གཟིགས་པར་མཛད། །དགའ་མཛད་དགའ་སྟོབས་པདྨ་ལགས། །པདྨའི་མདོག་ཅན་པད་མདོག་དགྱེས། །འཇིག་རྟེན་གསུམ་འདུལ་ཞི་བ་སྟེ། །འཇིགས་པའི་ཆ་ལུགས་
སྟོབས་མོ་ཆེ། །འདུལ་དུ་འཇུག་མ་འདུལ་མཛད་མ། །བསྟོད་ལྡན་མི་མཆོག་དམ་པ་ལགས། །རབ་གསལ་འདུལ་བ་རྡོ་རྗེ་ཅན། །རྣམ་པར་རྒྱལ་བ་འོད་གསལ་བ། །བྱང་ཆུབ་རྡུལ་
མེད་དྲི་མ་མེད། །ཟླ་བ་ལྷ་མཆོག་རྣམས་ཀྱི་རྗེ། །སྲེད་བྱ་དང་ནི་སྲེད་བྱའི་བར། །རྒྱུ་ཞིང་གཤེགས་ལ་འོད་ཟེར་མཛེས། །ཆུ་ལྷ་གཡུལ་འགྱེད་འགྱིང་བག་ཅན། །སྐྱེས་མཆོག་རང་
བཞིན་ཡིད་འཕྲོས་རྒྱས། །གཙུག་ཕུད་གསུམ་པོ་ལྟོ་ཚིལ་གསུམ། །སྤྱན་གསུམ་དྲི་མ་གསུམ་སེལ་པ། །སྲིད་པ་སེལ་མཛད་ཁོང་དགེ་བ། །ཚིག་ལྡན་མ་ཡང་དེ་བཞིན་གྲགས། །
རྒྱལ་བ་སྦྱིན་པ་བསོད་ནམས་སྦྱིན། །སྡིག་པ་འཇོམས་མ་འཇིགས་པ་མེད། །ནོར་སྦྱིན་མདོག་སྦྱིན་ཞི་བ་མ། །གཟུགས་བཟང་ཕྱལ་བཟང་ནུ་མ་བཟང༌། །སྒྱུ་འཕྲུལ་སྒྱུ་འཕྲུལ་
ལྡན་ཞིང་འདུལ། །དུལ་བ་སྲུང་བ་རྡུལ་སེལ་བ། །ཕྲེང་བ་ཐོགས་མ་རྒྱགས་མཛད་མ། །རྒྱགས་པ་སྦྱིན་མ་དྲེགས་སྤོང་མ། །དྲག་མོ་ལགས་ཏེ་གཟི་སྐྱེད་མ། །དཀར་མོ་ཞི་མཛད་
བདེ་བ་མོ། །སྐྱེ་རྒུའི་བདག་མོ་ཚངས་པར་ལྡན། །ཚངས་སྦྱིན་དབང་ཕྱུག་དམ་པ་ལགས། །ཟླ་བའི་འོད་ཅན་ཟླ་བའི་ཞལ། །ཟླ་བའི་གཟི་ནི་འཕྲོག་པར་མཛད། །ཉི་མའི་གཟི་འཕྲོག་

92-1-81a

༄༅། །དགྱེས་པ་མོ། །ཡིད་འོང་བཟང་ཞིང་ཞི་བ་མོ། །བདེ་བ་བདེ་ལྡན་མུ་དང་སྟེགས། །བཀྲ་ཤིས་བགེགས་རྣམས་སེལ་མཛད་མ། །ནོར་སྦེལ་བསོད་ནམས་
རྣམ་པར་རྒྱལ། །ཛམྦུའི་ཆུ་བོའི་གསེར་དངུལ་འོད། །འཇིགས་པ་སེལ་བ་འཇིགས་མེད་སྦྱིན། །སྒྲོལ་མ་ལགས་ཏེ་ཟླ་བའི་ཞལ། །སེམས་ཅན་ཀུན་ལ་མེད་མི་འགྱུར། །མཆོད་
གནས་ཕྱག་གནས་དགའ་མཛད་མ། །ཆ་ལུགས་སྔོ་བ་ཆ་ལུགས་བཟང༌། །རྒྱན་དམར་རྒྱན་དུ་ཐོགས་པ་སྟེ། །ན་བཟའ་གསེར་མནབས་གངྒཱ་མ། །དཀར་མོ་འབར་བ་རྣམ་པར་
གཟིགས། །གིའུ་ཝང་གི་ཐིག་ལེ་སྤོས། །འཁོར་ལྡན་རྡོ་རྗེ་ཆུ་ལྷ་ཉིད། །དཀྱིལ་འཁོར་མཆོག་མངའ་འཇིགས་མཛད་མ། །ཚེམས་དཀར་བཞད་ཅིང་ཚེམས་དཀར་འཛུམ། །
དཔུང་རྒྱན་སྙན་ཆ་གདུབ་ཀོར་ཐོགས། །དོ་ཤལ་འབར་བའི་ཆུན་པོ་ཅན། །འོད་དཔག་བཟང་ལྡན་ཞལ་བཟང་མ། །གྲོག་ནི་ནིམ་པའི་ལོ་མ་ཐོགས། །ནོར་བུའི་ཅོད་པན་ནོར་བུ་
འཆང༌། །ནོར་བུའི་རྒྱན་རྣམས་རྒྱན་དུ་ཐོགས། །ནོར་བུའི་འོད་ཟེར་སྣང་བ་ཅན། །ནོར་བུའི་དཀྱིལ་འཁོར་རྒྱན་མངའ་བ། །འབར་བའི་མདོག་མངའ་རྡོ་རྗེ་ཅན། །སྐྱེས་པ་བུད་
མེད་སད་པར་མཛད། །ཞི་བ་དབྱིག་ཐོགས་མཆེ་བ་ཅན། །ཚངས་པའི་ཞུགས་ཅན་རླུང་དང་ལྡན། །བུད་མེད་ལགས་ཏེ་མཁའ་ལས་གཤེགས། །ལྷ་མོ་མཆོག་གི་འོད་འཕྲོ་

92-1-81b

མ༑ ༑འོད་དང་ལྡན་པ་འདོད་པས་འདུལ། །འདོད་པའི་ཁྲོ་བོ་རབ་འཇོམས་མ། །དྲག་པོ་ཐོར་ཚུགས་གཙུག་ཕུད་ཅན། །ཚངས་པ་ཚངས་པའི་གསུང་ལྡན་རྒྱལ། །པིངྐའི་སྐད་
འདྲ་ཕེག་བཟང་མ། །འཇིག་རྟེན་དབང་ཕྱུག་རིགས་མཆོག་སྐྱེས། །དབྱིག་པའི་ཤིང་ལ་རྡོ་རྗེ་ཐོགས། །དྲག་མོ་རིན་ཆེན་འོད་ཀྱིས་བརྒྱན། །གཤེགས་ན་སྙན་ཆ་དྲི་མེད་གཡོ། །
གཤིན་རྗེ་བ་ཡི་ཡིད་ལ་འཇུག །རིག་སྔགས་འཆང་མ་གཟུགས་འཆང་མ། །སྟོབས་ལྔ་སྟོབས་དང་ལྡན་པར་མཛད། །སྟོབས་དང་སྟོབས་མང་མངའ་བ་སྟེ། །ཤེས་རབ་མཚོན་གྱིས་
གཅོད་པར་མཛད། །སྒྱུ་རྩལ་ལགས་ཏེ་སྒྱུ་རྩལ་ལྡན། །དེ་བཞིན་བརྗོད་དང་སྨྲ་བ་ལགས། །སྟེང་ནས་ཁྱམས་དང་ཁྱམས་བཟང་ཚུལ། །ཙམ་པ་ཀ་ཡི་ཆུན་པོས་གསལ། །སེར་མོ་
ཅན་པ་ལེགས་པའི་རྟེན། །དྲག་མོ་ཕྱག་ན་ཆུན་པོ་ཐོགས། །སྐལ་པ་བཟང་མོ་གཤལ་ཀ་ཅན། །དེ་བཞིན་ཤིན་ཏུ་ཤས་ཆེར་དགྱེས། །རིགས་མཚན་ཤིན་ཏུ་སྟོབས་དང་ལྡན། །
རྡོ་རྗེ་ཁྲོ་བོ་དགའ་མཛད་མ། །བདེ་ལྡན་བློ་ལྡན་རྡོ་རྗེའི་ཐོགས། །བློ་མཛད་ཤེས་རབ་སྐྱེད་པར་མཛད། །ལྷ་མོ་ལ་མེ་ཅོད་པན་ཅན། །ལྷ་རྣམས་ཀུན་ལ་ཚུལ་ལྷག་མ། །སྲེད་མེད་བུ་
མོ་སྡིག་པ་སེལ། །བཀྲ་ཤིས་ངོ་ཚ་ཤེས་དང་དགྱེས། །རབ་ཏུ་དགའ་བ་གྲོགས་ན་དགའ། །སྤྱོད་ཚུལ་དགའ་ལ་དགའ་དང་ལྡན། །དགའ་མ་དགའ་བར་མཛད་པ་སྟེ། །ཆོས་རྣམས་

92-1-82a

༄༅། །ཀུན་གྱི་ལེགས་པའི་རྟེན། །སངས་རྒྱས་སྤྲུལ་པ་སྤྲུལ་མཛད་མ། །ང་རྒྱལ་སེལ་བར་མཛད་པ་སྟེ། །ལས་དང་ཉོན་མོངས་རབ་འཇོམས་ཤིང༌། །འདོད་
པའི་སྡེ་རྣམས་རབ་འཇོམས་མ། །ཤེས་པ་བཅུ་མངའ་སངས་རྒྱས་པ། །ཕ་རོལ་ཕྱིན་པ་བཅུ་ལ་གནས། །ས་བཅུ་དག་ལ་མངའ་བརྙེས་པ། །སྟོབས་རྣམས་བཅུ་པོས་ཆེར་
གསལ་མ། །རྡོ་རྗེ་ཅོད་པན་རྡོ་རྗེ་འཆང༌། །རྡོ་རྗེ་ཕྲ་མོ་ལྷ་མིན་སེལ། །དུས་ཀྱི་རྡོ་རྗེ་རབ་ཏུ་རྒྱགས། །རྡོ་རྗེ་ལྕགས་ཀྱུ་བདེ་བ་དཔལ། །རྡོ་རྗེ་ཞགས་པ་ཞགས་པ་བཟང༌། །སྒེག་མོ་
རྡོ་རྗེ་ཕྱག་ན་བསྣམས། །ཡིད་འོང་ཡིད་ལ་ཚིམ་པར་མཛད། །ཕ་རོལ་བགེགས་རྣམས་སེལ་མཛད་པ། །ཚིམ་མཛད་ཤས་ཆེར་བདེ་བ་སྟེ། །རོལ་ཅིང་གར་ཐབས་སྟོན་པར་
མཛད༑ ༑ཆོས་ཅན་ཧ་ལ་ཧ་ལའི་འོད། །ཆོས་སྦྱིན་རྣམ་པར་གཟིགས་པ་ལགས། །ཁྱོད་ནི་རྡོ་རྗེ་འཕྲོ་བ་དང༌། །བདུད་རྩི་རྡོ་རྗེར་བརྗོད་པ་སྟེ། །རྡོ་རྗེ་འབར་བ་སྟོབས་མོ་ཆེ། །
ལྷ་མོ་ཆེན་མོ་ཁྱོད་ཕྱག་འཚལ། །བདག་ཅག་རྣམས་ཀྱིས་བསྟོད་པ་ཡིས། །མཚན་བརྒྱ་རྩ་བརྒྱད་མཆོག་འདི་བརྗོད། །ཀྱེ་ཀྱེ་བཅོམ་ལྡན་མཆོག་ཉིད་ནི། །སྨྲ་བ་རྣམས་ཀྱི་
མཆོག་ལགས་གསུངས། །དེ་ནས་ཟླ་བའི་འོད་འདྲ་ཞིང༌། །འབར་ལ་འཕྲོ་བར་ལྡན་པ་ཡི། །ལྷ་མོ་སྒྲོལ་མ་བརྗིད་བག་ཅན། །འཛུམ་བཞིན་དུ་ནི་རབ་སྨྲས་པ། །དབང་ཕྱུག་

92-1-82b

ཆེན་པོ་ལ་སོགས་ཀུན། །ང་ཡི་ཚིག་ནི་མཉན་པར་གྱིས། །ཐམས་ཅད་རྟག་ཏུ་མཐུན་པར་ནི། །སྟོབས་བཅུ་དག་ལ་བརྩོན་པར་གྱིས། །དེ་བཞིན་གཤེགས་པའི་ཚུལ་ཆེན་ཡང༌། །དུས་
ཀུན་དུ་ནི་སྲུང་བར་གྱིས། །ཞི་བའི་ལམ་ལ་དམིགས་པས་ནི། །འཁོར་བའི་རྒྱ་མཚོ་མི་བཟད་ཅིང༌། །འཇིགས་པ་ཆེན་པོའི་གཞིར་གྱུར་པ། །རྒལ་དགའ་ཁྱེད་ཀྱིས་རྒལ་བར་གྱིས།
མྱ་ངན་འདས་པའི་གྲོང་ཁྱེར་ལ། །དམིགས་ནས་བརྩོན་ཏེ་འཇུག་པར་གྱིས། །དེ་ནས་ཉི་འོད་འབར་བ་ཡི། །ཕྲེང་བ་ལྟ་བུ་མཛེས་པའི་ཞལ། །དེ་བཞིན་གཤེགས་པའི་འབྲུག་གི་སྒྲ། །
འདྲ་བའི་ཚིག་ནི་བཀའ་སྩལ་པ། །ཀྱེ་མ་རིག་སྔགས་སྒྲོལ་མའི་མཆོག །མུན་པ་སེལ་བར་བྱེད་པ་དང༌། །མཐུ་སྟོབས་རྒྱ་ཆེན་སྐྱེད་བྱེད་པ། །སྒྲིབ་པ་ཐམས་ཅད་གཅོད་བྱེད་པ། །
ཚོགས་རྣམས་སྐྱེད་པའི་གཟི་བརྗིད་ཀྱིས། །དག་པར་བྱས་པ་མ་ཡིན་པས། །ཤས་ཆེར་དགའ་བར་བྱེད་པ་ཡི། །གཟུངས་འདི་ཐོས་པར་མི་འགྱུར་རོ། །སྔོན་ཆད་སངས་རྒྱས་
བརྩོན་བྱས་པའི། །བརྟན་པོ་གཟི་བརྗིད་དག་རྣམས་ལ། །དམ་ཚིག་ཆེན་པོ་རིག་སྔགས་ཀྱི། །དམ་ཚིག་འདི་ནི་འབྱུང་བར་འགྱུར། །ཉོན་མོངས་མཐའ་དག་རབ་འཇོམས་ཤིང༌། །
སྡིག་པ་ཐམས་ཅད་སེལ་བྱེད་པ། །སེམས་ཅན་ཐམས་ཅད་རབ་འབྱེད་པའི། །གཟུངས་སྔགས་རྡོ་རྗེ་མཆོག་འཛིན་པ། །སུ་ཞིག་མཉམ་པར་བཞག་པ་ཡིས། །ཉན་ཏམ་འཆང་

92-1-83a

༄༅། །ངམ་ཀློག་བྱེད་ན། །རང་བྱུང་གིས་ནི་གསུངས་པ་བཞིན། །དེ་ཡི་དོན་ཀུན་འགྲུབ་པར་འགྱུར། །ཉོན་མོངས་ཀུན་ལས་རྣམ་གྲོལ་ཞིང༌། །སེམས་
ཅན་ཀུན་ལས་ལྷག་པའི་མཆོག །འཇིག་རྟེན་དག་ཏུ་ཆོས་ཤེས་ལ། །འཛུད་པའི་དེ་བཞིན་གཤེགས་དང་མཚུངས། །སུ་ཞིག་མིང་བརྒྱ་རྩ་བརྒྱད་འདི། །འདོན་ཅིང་སྒྲོལ་
མ་ཟླ་བའི་ཞལ། །དེ་བཞིན་བསྟོད་བྱེད་དེ་དག་ནི། །སངས་རྒྱས་ཉིད་ཀྱང་ཐོབ་པར་འགྱུར། །དེ་ཡི་དོན་ཀྱང་འགྲུབ་འགྱུར་ཞིང༌། །རྒྱལ་པོ་རྣམས་དང་སྟོབས་ཆེན་མི། །གཞན་
ཡང་སེམས་ཅན་བགྲང་བ་གང༌། །ཐམས་ཅད་དེ་ཡི་དབང་དུ་འགྱུར། །ལྷ་མོ་སྒྲོལ་མ་ཞལ་བཟང་བའི། །མིང་བརྒྱ་རྩ་བརྒྱད་གྲགས་པ་འདི། །འཇིག་རྟེན་དག་ན་རྒྱགས་པ་
དང༌། །ཉོན་མོངས་མི་རིགས་ཀུན་སེལ་བའོ། །དེ་ནས་བདུད་རིས་གྱེན་དུ་གཡོས་པའི་རི་བོ་འཁྲུག་བྱེད་པ། །དེ་བཞིན་གཤེགས་པའི་རི་བོ་མཆོག་དང་འདྲ་བའི་སྐུ་མངའ་བ། །འོད་
གསལ་ལྷ་དང་མི་རྣམས་ལེགས་པར་སད་པར་མཛད་པ་པོ། །རྒྱལ་སྲས་ཐུ་བོ་རྣམས་ཀྱིས་ཁྱད་པར་སྟོབས་ཀྱིས་བསྟེན་པ་ཡིས། །གསུང་རབ་རྟག་ཏུ་ཚོགས་ཆེན་བརྡ་སྤྲོད་
ལ༑ ༑དོན་ཆེན་གྲགས་ཤིང་ཕན་ཕྱིར་ཞུགས་པ་གང༌། །རབ་དེས་ཆོས་དེ་དང་ནི་སྡུད་བྱེད་དང༌། །དེ་བཞིན་ཁྱད་པར་སེམས་པའི་རིམས་སེལ་བས། །བཟོད་མེད་ཉོན་མོངས་

92-1-83b

སེལ་བ་དང༌། །ཞི་བའི་ཡིད་ནི་སྐྱེད་པའི་ཚིག །རྒྱལ་བ་མཆོག་གིས་བཀའ་སྩལ་ནས། །གཞེས་པར་གྱུར་ཏེ་མི་གསུང་བཞུགས། །དེ་ནས་སྒྲོལ་མཆོག་ལྷ་མོས་གཙེར་གྱུར་དགའ་
བར་བྱེད་ཅིང་ཡིད་འཕྲོག་ལ། །དགའ་བ་རྒྱ་ཆེན་སྐྱེད་ཅིང་ཚེ་དང་བདེ་སྦྱིན་བསྟན་པའི་ཚིག་ཐོས་པས། །ལྷ་ཚོགས་ལྷ་མིན་ཚོགས་བཅས་མཐའ་དག་དགའ་བ་རྒྱས་ཤིང་རྨད་བྱུང་
ནས༑ ༑རབ་ཏུ་དགའ་ཞིང་སྤྱི་བོས་ཐལ་མོ་སྦྱར་ཏེ་སྨྲ་བ་ཞི་བར་འགྱུར། །སྒྲོལ་མའི་མཆོག་ཅེས་བྱ་བའི་གཟུངས་ཏེ། ལྷ་མོ་སྒྲོལ་མའི་མཚན་བརྒྱ་རྩ་བརྒྱད་པ་རྫོགས་སོ།།    །།
རྒྱ་གར་སྐད་དུ། །ཨཱཪྱ་ཨ་གྲ་པྲ་དཱི་པ་དྷཱ་ར་ཎི་བིདྱཱ་རཱ་ཛ། བོད་སྐད་དུ། འཕགས་པ་རིག་སྔགས་ཀྱི་རྒྱལ་མོ་སྒྲོལ་མ་མཆོག་གི་གཟུངས། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་
དགའ་ར་བ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང༌། ལྷ་དང༌། མི་འབུམ་ཕྲག་དུ་མ་དང༌། བྱང་ཆུབ་སེམས་དཔའ་འབུམ་ཕྲག་དུ་མ་དང་
ཐབས་ཅིག་ཏུ་བཞུགས་ཏེ་ཡོངས་སུ་བསྐོར་ཅིང་མདུན་གྱིས་བལྟས་ནས་ཆོས་སྟོན་ཏོ། །སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་བྱེ་བ་བརྒྱ་ཕྲག་སྟོང་འདས་པ་ན་འཇིག་

92-1-84a

༄༅། །རྟེན་གྱི་ཁམས་མེ་ཏོག་མཐའ་ཡས་ཞེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོན་མ་མཆོག་ཅེས་
བྱ་བ་ད་ལྟར་ཡང་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་པ་དེས་བྱང་ཆུབ་སེམས་དཔའ་འོད་ཆེན་པོ་དང༌། འོད་དཔག་མེད་ཅེས་བྱ་བ་བྱང་ཆུབ་སེམས་དཔའ་གཉིས་
འཇིག་རྟེན་གྱི་ཁམས་མི་མཇེད་འདིར་བཏང་ངོ༌། །དེ་ནས་བྱང་ཆུབ་སེམས་དཔའ་དེ་གཉིས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ག་ལ་བ་
དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་
ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བྱང་ཆུབ་སེམས་
དཔའ་དེ་གཉིས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སངས་རྒྱས་ཀྱི་ཞིང་བྱེ་བ་ཕྲག་འབུམ་འདས་པ་ན་འཇིག་རྟེན་གྱི་ཁམས་མེ་
ཏོག་མཐའ་ཡས་ཞེས་བགྱི་བ་དེ་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོན་མ་མཆོག་ཅེས་བགྱི་བ་ད་ལྟར་

92-1-84b

བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོན་མའི་མཆོག་དེས་
བདག་ཅག་གཉིས་འཇིག་རྟེན་གྱི་ཁམས་མི་མཇེད་འདིར་བཏང་སྟེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོན་མའི་
མཆོག་དེས་བཅོམ་ལྡན་འདས་ལ་གནོད་པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འཚོའམ། སྟོབས་དང༌། བདེ་བ་དང༌། ཁ་ན་མ་ཐོ་བ་མ་མཆིས་པ་ལ་
རེག་པར་གནས་སམ་ཞེས་སྙུན་གསོལ་ལོ། །འདི་སྐད་ཅེས་ཀྱང་གསུང་ངོ༌། །འདི་ན་མིའམ། མི་མ་ལགས་པའམ། འབྱུང་པོའམ། ཤ་ཟའམ། གནོད་སྦྱིན་ནམ། སྲིན་པོའམ།
གྲུལ་བུམ་མམ། གྲུལ་བུམ་གྱི་སྡེ་དཔོན་ནམ། རྒྱལ་པོའམ། བློན་པོ་ཆེན་པོའམ། ཆོ་མ་རྐུན་ནམ། སྦྲུལ་ལམ། སྲིན་བུའམ། སྲིན་བུ་ལུ་ཏའམ། སྦྲང་བུ་ལྕགས་ཕྱེའམ། ཉེ་བའི་
ཉོན་མོངས་པ་གང་ཡང་རུང་བ་དག་ལ་འཚེ་བར་བགྱིད་པ་འགའ་ཡང་མ་མཆིས་སམ་ཞེས་གསུང་ངོ༌། །སེམས་ཅན་རྣམས་ཀྱི་དོན་དང༌། སྨན་པ་དང༌། བདེ་བ་དང༌། མདངས་
དང་ལྡན་པར་བགྱི་བ་དང༌། གཟི་བརྗིད་དང་ལྡན་པར་བགྱི་བ་དང༌། གྲགས་པ་དང་ལྡན་པར་བགྱི་བ་དང༌། ཡོན་ཏན་དང་ལྡན་པར་བགྱི་བ་དང༌། སྟོབས་དང་ལྡན་པར་བགྱི་བ་

92-1-85a

༄༅། །དང་༑ མདོག་དང་ལྡན་པར་བགྱི་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་སླད་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་སྒྲོན་མའི་མཆོག་དེས་གཟུངས་ཀྱི་གསང་སྔགས་ཀྱི་གཞི་འདི་དག་ཀྱང་བསྐུར་ཏེ། འདི་ལྟ་སྟེ། ཛྭ་ལེ་ཛྭ་ལེ། ཛྭ་ལེ་ག་ཏེ། ཧུཀྐུ།
མུཀྐུ། སཾ་མ་ཏེ། མ་ཧཱ་སཾ་མ་ཏེ། མ་ཧཱ་ཛྭ་ལ། ཛྭ་བ་ལ་མེ། ས་ཧེ་ས་ཧེ། མ་ཧཱ་ཛྭ་ལེ། ཨུཀྐེ། མུཀྐེ། ཤ་མེ། སཾ་མ་ཧེ། མ་ཧཱ་སཾ་མ་ཏེ། མ་ཧཱ་ཤ་མེ་སྭཱ་ཧཱ། དེ་ནས་བཅོམ་ལྡན་
འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གསང་སྔགས་ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་
ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ། སངས་རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་
གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ་
རིགས་ཀྱི་བུ་མོ་གང་ལ་ལ་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་

92-1-85b

ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བདུན་དུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་ཅད་ལས་ཡང་
དག་པར་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་བདུན་ཅུ་
རྩ་བདུན་གྱིས་གསུངས་ཏེ། གང་གཟུངས་ཀྱི་གསང་སྔགས་ཀྱི་གཞི་འདི་དག་ལས་འདའ་བར་བྱེད་པ་དེ་ནི། དེ་དག་ཐམས་ཅད་ལ་འཁུས་པ་ཡིན་ནོ། །དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་མ་ཕམ་པ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་
ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་སེམས་ཅན་རྣམས་ཀྱི་དོན་དང༌། སྨན་པ་དང༌།
བདེ་བ་དང༌། མདངས་དང་ལྡན་པར་བགྱི་བ་དང༌། གཟི་བརྗིད་དང་ལྡན་པར་བགྱི་བ་དང༌། གྲགས་པ་དང་ལྡན་པར་བགྱི་བ་དང༌། ཡོན་ཏན་དང་ལྡན་པར་བགྱི་བ་དང༌། སྟོབས་
དང་ལྡན་པར་བགྱི་བ་དང༌། མདོག་དང་ལྡན་པར་བགྱི་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་སླད་དུ་གཟུངས་ཀྱི་གསང་སྔགས་ཀྱི་གཞི་འདི་རྣམས་བརྗོད་པར་བགྱིའོ།།

92-1-86a

༄༅། །འདི་ལྟ་སྟེ། ཨཏྟེ། བཏྟེ། ནཏྟེ། ཀུནཏྟེ། པུ་ཀ་སེ། ཀུ་པུ་ཀ་སེ། ཀ་སེ། ཨ་ན་ཀ་སེ། ནཱ་མ་ཀ་སེ། ཨ་ནུ་ཏ། པྲ་ནུ་ཏ། ཁ་ཛེ། མ་ཧཱ་ཁ་ཛེ། སད་པ་ཕེ། ཏ་ཌ་ཕེ།
ཏུ་ཌ་ཕེ། ཧི་ལི་མི་ལི། ཏི་ལེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གསང་སྔགས་ཀྱི་གཞི་
འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་ཅིག །ཀུན་དགའ་བོ།
སངས་རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་
དག་འཛིན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་
དང༌། ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བཅུ་གཉིས་སུ་ཚེ་རབས་
དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་ཅད་ལས་ཡང་དག་པར་འདའ་བ་དང༌། འགྲོ་བ་ཐམས་ཅད་

92-1-86b

དང་རྗེས་སུ་མཐུན་པར་བགྱིའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་བརྒྱད་ཅུ་རྩ་གཉིས་ཀྱིས་གསུངས་ཏེ། གང་གཟུངས་ཀྱི་
གསང་སྔགས་ཀྱི་གཞི་དག་ལས་ཡང་འདའ་བར་བྱེད་པ་ནི། དེ་དག་ཐམས་ཅད་ལ་འཁུས་པ་ཡིན་ནོ། །དེ་ནས་འཇམ་དཔལ་གཞོན་ནུར་གྱུར་པ་སྟན་ལས་ལངས་ཏེ་བླ་གོས་
ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་སེམས་ཅན་རྣམས་ཀྱི་དོན་དང༌། ཕན་པ་དང༌། བདེ་བ་དང༌། མདངས་དང་ལྡན་པར་བགྱི་བ་དང༌། གཟི་བརྗིད་དང་
ལྡན་པར་བགྱི་བ་དང༌། གྲགས་པ་དང་ལྡན་པར་བགྱི་བ་དང༌། ཡོན་ཏན་དང་ལྡན་པར་བགྱི་བ་དང༌། སྟོབས་དང་ལྡན་པར་བགྱི་བ་དང༌། མདོག་དང་ལྡན་པར་བགྱི་བ་དང༌། བསྲུང་
བ་དང༌། སྦ་བ་དང༌། བསྐྱབ་པའི་སླད་དུ་གཟུངས་ཀྱི་གསང་སྔགས་ཀྱི་གཞི་འདི་རྣམས་བརྗོད་པར་བགྱིའོ། །འདི་ལྟ་སྟེ། ཨགྑེ། བགྑེ། ན་ཛི་ཏེ། ནཱ་ག་ས་རེ། ན་ཧཱི་ལེ། ཛ་ཧི་
ལེ༑ ཛ་ཧི་ལ་བ་ཏེ། ཙ་ཌཱི་ལ་བ་ཏེ་སྭཱ་ཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གཟུངས་ཀྱི་གསང་སྔགས་

92-1-87a

༄༅། །ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ། སངས་
རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་
ཡང་ཤིན་ཏུ་རྙེད་པར་དཀའོ། །ཀུན་དགའ་བོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་
བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚ་རབས་བཅུ་གསུམ་དུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་
ཡང་སྔོན་གྱི་ལས་མ་གཏོགས་པ་གཞན་གྱི་གནོད་པ་ཐམས་ཅད་ལས་ཡང་དག་པར་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །ཀུན་དགའ་
བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་བརྒྱད་ཅུ་རྩ་གཉིས་ཀྱིས་གསུངས་ཏེ། གང་གཟུངས་ཀྱི་གསང་སྔགས་ཀྱི་གཞི་འདི་དག་
ལས་འདའ་བར་བྱེད་པ་དེ་ནི། དེ་དག་ཐམས་ཅད་ལས་འཁུས་པ་ཡིན་ནོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ངས་

92-1-87b

ཀྱང་སེམས་ཅན་རྣམས་ཀྱི་དོན་དང༌། ཕན་པ་དང༌། བདེ་བ་དང༌། མདངས་དང་ལྡན་པར་བྱ་བ་དང༌། གཟི་བརྗིད་དང་ལྡན་པར་བྱ་བ་དང༌། གྲགས་པ་དང་ལྡན་པར་བྱ་བ་དང༌། ཡོན་
ཏན་དང་ལྡན་པར་བྱ་བ་དང༌། སྟོབས་དང་ལྡན་པར་བྱ་བ་དང༌། མདོག་དང་ལྡན་པར་བྱ་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་ཕྱིར་གཟུངས་ཀྱི་གསང་སྔགས་ཀྱི་གཞི་
འདི་རྣམས་བཤད་དོ། །འདི་ལྟ་སྟེ། ཨཊྚེ། བཊྚེ། ནཊྚེ། ཀུ་ནཊྚེ། ཊ་ཀེ། ཨེ་ཌ་ཀེ །ཏ་ཏ་བེ། ཏུ་ཌ་བེ། ར་ཊ་ཀེ། ལེ་ལེ། ཧུ་ལེ། ཧི་ལི། མི་ལེ། ཏི་ལེ། ཤཱི་ལེ། ཤཱི་ལ། ཨ་ཌྷེ། བ་ཌྷེ།
ན་ཌྷེ། ཀུ་ན་ཌྷེ། ཨ་ཌ་བེ་ཏི། པ་ཎ་བ་ཏཱི། ཀ་སེ་ཀ་སེ་ཀ་སེ། ཕ་སེ་ཕ་སེ་ཕ་སེ། མ་ཧཱ་ཕ་སེ་ཕ་སེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་
སྩལ་པ། ཀུན་དགའ་བོ། ཁྱོད་ཀྱིས་གཟུངས་ཀྱི་གསང་སྔགས་ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་
ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ། སངས་རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའ་བོ། །ཀུན་དགའ་བོ། གཟུངས་ཀྱི་
གསང་སྔགས་འདི་དག་སྟོན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌།

92-1-88a

༄༅། །ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བཅུ་བཞིར་ཚེ་
རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་ཅད་ལས་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་
འགྱུར་རོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་བརྒྱད་ཅུ་རྩ་བཞིས་གསུངས་ཏེ། གང་གཟུངས་ཀྱི་གསང་སྔགས་ཀྱི་
གཞི་འདི་དག་ལས་འདའ་བར་བྱེད་པ་དེ་ནི། དེ་དག་ཐམས་ཅད་ལས་འཁུས་པ་ཡིན་ནོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་དག་གིས་གཟུངས་ཀྱི་གསང་སྔགས་
ཀྱི་གཞི་འདི་དག་ཤིང་སྐམ་པོ་གཤེར་བག་མེད་པ་ལ་སྲུང་བ་བྱས་ཏེ་ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། བཅིང་བ་དང༌། ཞི་བ་དང༌། བདེ་ལེགས་སུ་འགྱུར་
བ་བྱས་ན། ཤིང་དེ་ལ་ལྕུག་གུ་དང༌། ལོ་མ་དག་ཀྱང་སྐྱེ་བར་འགྱུར་ཏེ། མེ་ཏོག་དང་འབྲས་བུ་རྣམས་ཀྱང་མངོན་པར་འགྲུབ་པར་འགྱུར་ན། མིར་གྱུར་པ་ལྟ་ཅི་སྨོས། ན་མཿ
སརྦ་བུདྡྷེ་བྷྱཿསིདྡྷྱནྟུ་དྷཱ་ར་ཎི། མནྟ་པཱ་ད་ནི་སྭཱཧཱ། དེ་ནས་བཅོམ་ལྡན་འདས་ཀྱིས་ཡང་དགེ་སློང་རྣམས་ལ་བཀའ་སྩལ་པ། དགེ་སློང་དག །སེམས་ཅན་རྣམས་ཀྱི་དོན་

92-1-88b

དང༌། ཕན་པ་དང༌། བདེ་བ་དང༌། མདངས་དང་ལྡན་པར་བྱ་བ་དང༌། གཟི་བརྗིད་དང་ལྡན་པར་བྱ་བ་དང༌། གྲགས་པ་དང་ལྡན་པར་བྱ་བ་དང༌། ཡོན་ཏན་དང་ལྡན་པར་བྱ་བ་དང༌།
སྟོབས་དང་ལྡན་པར་བྱ་བ་དང༌། མདོག་དང་ལྡན་པར་བྱ་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་ཕྱིར་གཟུངས་ཀྱི་གསང་སྔགས་ཀྱི་གཞི་གཞན་དག་ཀྱང་བཤད་པར་
བྱའོ། །འདི་ལྟ་སྟེ། ཨཏྟེ། མཏྟེ། པ་ཀེ །པཱ་ར་ཀེ། བེ་ཀེ་ཌ། དྲ་མ་ཏི། ཏ་རེ་མ་ཏི། ཊུ་ཌ་མ་ཊི། ཊུ་ཌ་མ་ཊི། ཊུ་ཌ་མ་ཊི། ཊུ་ཌ་ཊུ་རེ། སུ་རེ། ཧི་ལེ། མུ་ལེ། ཏི་ལེ་སྭཱཧཱ། དེ་ནས་བཅོམ་ལྡན་
འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གཟུངས་ཀྱི་གསང་སྔགས་ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །
ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ། སངས་རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་
པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་གཟུངས་
ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་

92-1-89a

༄༅། །ཉི་ཤུ་རྩ་གཅིག་ཏུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་ཅད་ལས་འདའ་བ་དང༌།
འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །གང་ལ་ལ་ཞིག་ལ་སྲུང་བ་བྱས་ན། དེ་ལ་ཡང་འབྱུང་བོ་ཐམས་ཅད་ཀྱིས་མི་ཚུགས་སོ། །ལྷ་དང༌། ཀླུ་དང༌། གནོད་སྦྱིན་
དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཀྱིས་མི་ཚིགས་སོ། །སྦྲུལ་དང༌། སྲིན་བུ་དང༌། སྲིན་
བུ་ལུ་ཏ་དང༌། སྦྲང་བུ་ལྕགས་ཕྱེ་ཐམས་ཅད་ཀྱིས་མི་ཚུགས་སོ། །རིམས་རླུང་དང༌། མཁྲིས་པ་དང༌། བད་ཀན་དང༌། འདུས་པ་དང༌། དུས་ཚིགས་འགྱུར་བ་ལས་བྱུང་བ་ཐམས་
ཅད་ཀྱིས་མི་ཚུགས་སོ། །ཞག་གཅིག་པ་དང༌། ཞག་གཉིས་པའམ། ཞག་གསུམ་པའམ། ཞག་བཞི་པའམ། ཞག་བདུན་པའམ། ཟླ་བ་ཕྱེད་པའམ། ཟླ་བ་གཅིག་པའམ།
ལོ་གཅིག་པའམ། ནད་རྒྱུན་རིང་ངམ། སྐད་ཅིག་པ་རྣམས་ཀྱིས་མི་ཚུགས་སོ། །འབྲས་སམ། ཕོལ་མིག་གམ། རྐང་ཤུའམ། ལྷོག་པའམ། མེ་དཔལ་ལམ། ཤུ་བའམ། ཁྱི་
རྡོའམ། གཡན་པའམ། མཛེ་ཐམས་ཅད་དམ། ལྷོག་པ་ཐམས་ཅད་དམ། གཤེད་བྱེད་ཐམས་ཅད་དམ། སྒྱུར་བའི་ལས་ཐམས་ཅད་དམ། བྱང་ཐམས་ཅད་དང༌། རོ་ལངས་

92-1-89b

ཐམས་ཅད་ཀྱིས་ཀྱང་མི་ཚུགས་སོ། །ཀུན་དགའ་བོ། །གཟུངས་ཀྱི་གསང་སྔགས་འདི་དག་ནི། །སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་ཏེ། གང་གཟུངས་ཀྱི་གསང་སྔགས་ཀྱི་
གཞི་འདི་དག་ལས་འདའ་བར་བྱེད་པ་དེ་ནི། དེ་དག་ཐམས་ཅད་ལ་འཁུས་པ་ཡིན་ནོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། རྒྱལ་པོའི་ཕོ་བྲང་ན་འདུག་
ན་ཡང་ཡིད་ལ་བྱའོ། །ཆོམ་རྐུན་གྱི་ནང་ན་འདུག་ན་ཡང་ཡིད་ལ་བྱའོ། །སྲིན་པོའི་ནང་ན་འདུག་ན་ཡང་ཡིད་ལ་བྱའོ། །གཅན་གཟན་ཁྲོ་བོའི་ནང་ན་འདུག་ན་ཡང་ཡིད་ལ་བྱའོ། །
འབྲོག་དགོན་པའི་ནང་ན་འདུག་ན་ཡང་ཡིད་ལ་བྱའོ། །ཀླུང་དང་བགྲོད་དཀའ་བ་ན་འདུག་ན་ཡང་ཡིད་ལ་བྱའོ། །མེའི་ནང་ན་འདུག་ན་ཡང་ཡིད་ལ་བྱའོ། །ཆུའི་ནང་ན་འདུག་ན་ཡང་
ཡིད་ལ་བྱའོ། །དེ་ཡིད་ལ་བྱས་པ་དེ་རྣམས་ལ་འཇིགས་པ་དེ་དག་ཐམས་ཅད་མི་འབྱུང་ངོ༌། །དེས་དུག་ཟོས་པ་ཐམས་ཅད་ཀྱང་ཁ་ཟས་ཉིད་དུ་འགྱུར་རོ། །ཀུན་དགའ་བོ། གཟུངས་
ཀྱི་གསང་སྔགས་ཀྱི་གཞི་འདི་དག་འཛིན་པ་ནི། འབྱུང་པོ་ཐམས་ཅད་ཀྱིས་མི་ཚུགས་སོ། །ཡི་དྭགས་ཐམས་ཅད་དང༌། སྲུལ་པོ་ཐམས་ཅད་དང༌། གཤེད་བྱེད་ཐམས་ཅད་དང༌།
སྒྱུར་བའི་ལས་ཐམས་ཅད་དང༌། བྱད་ཐམས་ཅད་དང༌། མི་དང༌། མི་མ་ཡིན་པ་ཐམས་ཅད་ཀྱིས་མི་ཚུགས་ཏེ། ཀུན་དགའ་བོ། མདོར་ན་དེ་ལ་གཞན་གྱི་གནོད་པ་ཐམས་ཅད་ཀྱིས་

92-1-90a

༄༅། །མི་ཚུགས་སོ། །ཀུན་དགའ་བོ། གསད་པའི་རིགས་པ་ནི། ཆད་པས་བྲལ་བར་འགྱུར་རོ། །ཆད་པས་གཅད་པའི་རིགས་པ་ནི། བརྡེགས་པས།
བརྡེག་པའི་རིགས་པ་ནི། བརྒྱད་པས། བརྒྱད་པའི་རིགས་པ་ནི། བསྡིགས་པས། བསྡིགས་པའི་རིགས་པ་ནི། མིག་ཚུགས་སུ་བལྟས་པས་ཐར་བར་འགྱུར་རོ། །ཀུན་
དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་གིས་གང་ལ་སྲུང་བ་བྱས་པའམ། ཡོངས་སུ་བསྐྱབ་པའམ། ཡོངས་སུ་གཟུང་བས་བཅིངས་པའམ། ཞི་བ་དང༌།
བདེ་ལེགས་སུ་འགྱུར་བ་བྱས་པ་གཞན་དུ་འགྱུར་བ་དེ་ནི། གནས་མེད་དེ། ལྷ་དང་བཅས། བདུད་དང་བཅས། ཚངས་པ་དང་བཅས་པའི་འཇིག་རྟེན་དང༌། དགེ་སྦྱོང་དང༌།
བྲམ་ཟེར་བཅས་པའི་སྐྱེ་རྒུ་དང༌། ལྷ་དང༌། མི་དང༌། ལྷ་མ་ཡིན་གྱི་ནང་ན་ཡང་ངས་མ་མཐོང་ངོ༌། །དེ་ཅིའི་ཕྱིར་ཞེ་ན། གཟུངས་ཀྱི་གསང་སྔགས་ཀྱི་གཞི་འདི་དག་ནི།
གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་ལས་ངེས་པར་འབྱུང་བར་བྱིན་གྱིས་བརླབས་པའི་ཕྱིར་རོ། །དེ་ནས་ཆོས་ཀྱི་རྣམ་གྲངས་འདི་རྫོགས་པའི་རྗེས་
ལ་རྒྱལ་པོ་ཆེན་པོ་བཞིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་ཀྱང་ཆོས་ཀྱི་རྣམ་གྲངས་འདི་རྒྱ་ཆེར་རྒྱས་པར་

92-1-90b

བགྱི་བ་དང༌། ཆོས་སྨྲ་བ་དེ་དག་རྗེས་སུ་ཡོངས་སུ་གཟུང་བ་དང༌། དམ་པའི་ཆོས་ཅི་ནས་ཀྱང་ཡུན་རིང་དུ་གནས་པ་དང༌། བདུད་ཐམས་ཅད་ཚར་གཅོད་པའི་སླད་དུ་གཟུངས་
ཀྱི་གསང་སྔགས་ཀྱི་གཞི་འདི་རྣམས་རྗེས་སུ་སྩལ་བར་འཚལ་ན། བཅོམ་ལྡན་འདས་ཀྱིས་དེ་ལ་ལེགས་སོ་ཞེས་བགྱི་བ་གནང་བར་མཛད་དུ་གསོལ། དེ་ནས་བཅོམ་ལྡན་
འདས་ཀྱིས་རྒྱལ་པོ་ཆེན་པོ་བཞི་ལ་ཐུགས་བརྩེ་བའི་ཕྱིར་ཅང་མི་གསུང་བར་གྱུར་བས་གནང་སྟེ། རྒྱལ་པོ་ཆེན་པོ་བཞི་པོ་དེ་དག་གིས་ཀྱང་བཅོམ་ལྡན་འདས་ཀྱིས་ཅང་མི་
གསུང་བར་གྱུར་བས་གནང་བར་རིག་ནས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནི། འདི་ལྟ་སྟེ། ད་ན་ཌྜེ། ད་ན་ཌྜེ། མ་ཧཱ་ན་ཌྜེ། ཛཾ་བྷ་ནེ། སྟཾ་བྷ་ནི། ཊ་ཊེ་ཊ་ཊ་ནི། མ་ཧཱ་ཊ་ཊ་ནི། ཀུཊྚེ།
ཀུཊྚ་ནི། མ་ཧཱ་ཀུཊྚ་ནེ། དྷརྨྨ་ལེ། ཙརྨ་ལེ་སྭཱཧཱ། བཅོམ་ལྡན་འདས། འདི་དག་ནི། གཟུངས་འདིའི་འཁོར་གྱི་ཚིག་ལྟ་བུར་དགའ་བ་ལགས་ཏེ། རིགས་ཀྱི་བུའམ་རིགས་ཀྱི་
བུ་མོ་གང་ལ་ལ་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། བཟླས་ཏེ་བཏོན་ནས་འཆང་བ་དེ་ནི། སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་
ཅད་ལས་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །དེ་ལ་ནི། དམ་པའི་ཆོས་ཐམས་ཅད་ཡོངས་སུ་གཟུང་བ་ལ་ཡང་བར་ཆད་འབྱུང་བར་མི་

92-1-91a

༄༅། །འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་པོ་དག་ལ་གྲོགས་པོ་དག །ཁྱེད་བསྟན་པ་ཡུན་རིང་དུ་གནས་པར་བྱ་
པའི་ཕྱིར་ཞུགས་པ་ལེགས་སོ་ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་
དེ་དག་རྫུ་འཕྲུལ་ཆེ་བར་འགྱུར་བ་དང༌། ཕན་ཡོན་ཆེ་བ་དང༌། བྱིན་ཆེ་བར་འགྱུར་བའི་ཕྱིར་གཟུངས་ཀྱི་ཆོས་ཀྱི་རྣམ་གྲངས་འདི་ཟུངས་ཤིག །ལོངས་ཤིག །ཆོངས་ཤིག །
ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །གསོལ་པ། བཅོམ་ལྡན་འདས། རྒྱས་པར་བགྱི་བའི་སླད་དུ་བདག་གིས་བཟུང་
ལགས་སོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་རྒྱས་པར་བསྟན་པའི་ཕྱིར་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །གཟུངས་སྔགས་ཀྱི་ནི་མདོ་སྡེ་འདི།
སངས་རྒྱས་ཀུན་གྱིས་གསུངས་པ་སྟེ། སེམས་ཅན་རྣམས་ལ་ཕན་པའི་ཕྱིར། །དེ་ནི་ངས་ཀྱང་བཤད་པ་ཡིན། །གང་ཞིག་གཟུངས་སྔགས་མདོ་སྡེ་འདི། །འཛིན་ཏམ་
ཡང་ན་ཀློག་བྱེད་པ། །ཚེ་རབས་ཉི་ཤུ་རྩ་གཅིག་ཏུ། །དེ་ནི་ཚེ་རབས་དྲན་པར་འགྱུར། །གཟུངས་སྔགས་འདི་བརྗོད་དེ་ལ་ནི། །མི་མིན་གང་ཡང་རུང་བ་དང༌། །གནོད་སྦྱིན་གྲུལ་

92-1-91b

བུམ་སྲིན་པོ་དག །ནམ་ཡང་བར་འཆད་མི་བྱེད་དོ། །གཟུངས་སྔགས་འདི་བརྗོད་དེ་ལ་ནི། །འདོད་ཁམས་དབང་ཕྱུག་གང་ཡིན་པ། །སྡིག་ཅན་བདུད་དེ་ནམ་དུ་ཡང༌། །བར་ཆད་
བྱེད་པར་མི་འགྱུར་རོ། །གཟུངས་སྔགས་འདི་འཛིན་བྱེད་དེ་ཡི། །ཕ་མ་དང་ནི་ཕུ་ནུ་དང༌། །སྲིང་མོ་མཛའ་བཤེས་གཉེན་དག་ཀྱང༌། །ལོག་པར་ལྟུང་བར་མི་འགྱུར་རོ། །དེ་ཕྱིར་
གཟུངས་སྔགས་མདོ་སྡེ་འདི། །འཇིགས་མེད་གང་གིས་ཐོས་གྱུར་ནས། །གཟུངས་སྔགས་འདི་བརྗོད་བྱེད་པ་དེས། །ནམ་ཡང་འཇིགས་པར་མི་བྱའོ། །གཟུངས་སྔགས་འདི་
འཛིན་བྱེད་དེ་ཡི། །བསྐལ་པ་བྱེ་བ་སྟོང་རྣམས་སུ། །སྒྲིབ་པའི་ལས་ནི་གང་བྱས་པ། །ཞག་བདུན་གྱིས་ནི་བྱང་བར་འགྱུར། །བྱང་ཆུབ་སེམས་དཔའི་བསོད་ནམས་གང༌། །
བསྐལ་པ་བྱེ་བར་བསྒྲུབས་པ་ཀུན། །གཟུངས་སྔགས་འདི་འཛིན་བྱེད་པ་དེས། །ཞག་བདུན་གྱིས་ནི་ཟིལ་གྱིས་གནོན། །ཕྱོགས་བཞིའི་འཇིག་རྟེན་སྐྱོང་བ་པོ། །རྒྱལ་པོ་ཆེན་པོ་
བཞི་པོ་དག །ལུས་ངན་དང་ནི་ཡུལ་འཁོར་སྲུང༌། །མིག་མི་བཟང་དང་འཕགས་སྐྱེས་པོ། །ཁ་དོག་ལྡན་ཞིང་གྲགས་དང་ལྡན། །འཁོར་བཅས་བློན་བཅས་དེ་དག་ཀྱང༌། །གཟུངས་
སྔགས་འདི་ནི་རྗོད་ཕྱེད་པ། །དེ་ལ་རྟག་ཏུ་སྲུང་བར་བྱེད། །དེ་ནས་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ཉན་ཐོས་ཆེན་པོ་

92-1-92a

༄༅། །དེ་དག་དང༌། འཕགས་པ་བྱམས་པ་དང༌། འཇམ་དཔལ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། རྒྱལ་པོ་
ཆེན་པོ་བཞི་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
འཕགས་པ་རིག་སྔགས་ཀྱི་རྒྱལ་པོ་སྒྲོན་མ་མཆོག་གི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ།
ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་དུ་ཥྚན་པྲ་དུ་ཥྚན་མ་མ་ཀྲྀ་ཏེ་ཛཾ་བྷ་ཡ། སྟཾ་བྷ་ཡ།
མོ་ཧ་ཡ། བནྡྷ་ཡ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། སརྦ་དུཥྚ་སྟཾ་བྷ་ནི་ཏཱ་རེ་སྭཱཧཱ། འཕགས་མ་སྒྲོལ་མའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ཏཱ་
རཱ་སྭ་པྲ་ཏཱི་ཛྙཱ་ནཱ་མ་དྷཱ་ར་ཎཱི། བོད་སྐད་དུ། འཕགས་མ་སྒྲོལ་མ་རང་གིས་དམ་བཅས་པ་ཞེས་བྱ་བའི་གཟུངས། །འཕགས་མ་སྒྲོལ་མ་ལ་ཕྱག་འཚལ་ལོ། །དེ་ནས་སྒྲོལ་
མ་རང་གིས་དམ་བཅས་པའི་གཟུངས་སྨྲས་པ། ཏདྱ་ཐཱ། ཨོཾ་ཏཱ་རེ་ཏཱ་རེ་ཡཻ། ཧཱུཾ་ཧཱུཾ་ཧཱུཾ། ས་མ་ཡ་སྠི་ཏེ། བྷ་ར་བྷ་ར། སརྦ་བྷ་ར་ཎ། བི་བྷུ་ཥི་ཏེ། པདྨ་ནི་པདྨ། མ་ཧཱ་པདྨ། ཨ་

92-1-92b

ས་ན་སྠི་ཏེ། ཧ་ས་ཧ་ས། ཏེ་ལོཀྱ་པ་ར་དེ། སརྦ་དེ་བ་ད་ན་པ། པཱུ་ཛིན་ཏེ་སྨྲ་རཱ་ཧཱི། བྷ་ག་ཝ་ཏི་ཏཱ་རེ། སྨ་རཱ་ཧི། བྷ་ག་བནྟ། ཏ་ཐཱ་ག་ཏཱ་སྱ། པུ་ར་ཏཿ། སམ་ཡཾ། དྷ་ར་དྷ་ར། མ་ཧཱ་ས་ཏྭ་
ཨ་བ་ལོ་ཀི་ཏེ། མ་ཎི་ཀ་ནི་ཀ། བི་ཙི་ཏྲ་བྷ་ར་ཎེ། ཨོཾ་བི་ལོ་ཀཱི་ཡ། ཆེ་གེ་མོ་བྷ་ག་ཝ་ཏེ། ཏཱ་རེ། ཧྲཱིཾ་ཧྲཱིཾ་ཧྲཱིཾ་ཕཊ་སྭཱཧཱ། གཟུངས་ངས་འདི་ཡིད་ཀྱིས་དྲན་པ་ཙམ་གྱིས་འཇིགས་
པ་ཐམས་ཅད་སེལ་བར་འགྱུར་རོ། །དངོས་གྲུབ་ཐམས་ཅད་ཐོབ་པར་འགྱུར་རོ། །སེམས་ཅན་ཐམས་ཅད་དབང་དུ་འགྱུར་རོ། །དཀར་པོའི་ཚེས་བརྒྱད་དམ་བཅོ་ལྔ་ལ་
འཕགས་མ་སྒྲོལ་མ་ལ་མཆོད་པ་ཆེན་པོ་བྱས་ཏེ་སྒྲོལ་མ་མངོན་སུམ་དུ་མཐོང་གི་བར་དེ་ཙམ་དུ་བཟླ་བར་བྱའོ། །གང་འདོད་པ་དེ་སྦྱིན་ནོ། །མཆོག་ཐམས་ཅད་སྟེར་རོ། །མ་
བྱིན་ན། བདག་གིས་མཚམས་མེད་པ་ལྔ་བྱས་སོ། །གཞན་ཡང་ཕན་ཡོན་དཔག་ཏུ་མེད་པ་འབྱུང་བར་འགྱུར་རོ། །རྡོ་རྗེ་མཆོག་གི་རྒྱུད་ལས་བཏུས་པ་འཕགས་མ་
སྒྲོལ་མ་རང་གིས་དམ་བཅས་པའི་གཟུངས་རྫོགས་སོ།།    །།རྒྱ་གར་སྐད་དུ། །ཨཱཪྱ་ཨ་མོ་གྷ་པཱ་ཤ་ཧྲྀ་ད་ཡཾ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་
པ་དོན་ཡོད་ཞགས་པའི་སྙིང་པོ་ཞེས་བྱ་བ་ཐེག་པ་ཆེན་པོའི་མདོ། འཕགས་པ་དོན་ཡོད་ཞགས་པ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཐུགས་རྗེ་ཆེན་པོ་

92-1-93a

༄༅། །ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བོ་ཊ་ལ་ཀའི་རིའི་རྩེ་མོ་འཕགས་པ་སྤྱན་རས་གཟིགས་
དབང་ཕྱུག་གི་གནས་ས་མ་ལ་དང༌། ཏ་མ་ལ་དང༌། ཙམ་པ་ཀ་དང༌། མྱ་ངན་མེད་པ་དང༌། ཨ་ཏི་མུཀྟ་ཀ་ལ་སོགས་པ་མང་པོ་དང༌། སྣ་ཚོགས་པའི་རིན་པོ་ཆེའི་སྡོང་
པོས་ཡང་དག་པར་བརྒྱན་པར་དགེ་སློང་གི་དགེ་འདུན་ཆེན་པོ་སྟོང་ཕྲག་བཅོ་བརྒྱད་དང༌། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུ་དང༌།
གནས་གཙང་མའི་ལྷའི་བུ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བྱས་ནས་མང་པོ་དང་ཐབས་ཅིག་ཏུ་བཞུགས་སོ། །དབང་ཕྱུག་དང༌། དབང་ཕྱུག་ཆེན་པོ་
དང༌། ཚངས་རིས་ཀྱི་ལྷའི་བུ་རྣམས་གཙོར་བྱས་ནས་ཆོས་སྟོན་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། གང་བཅོམ་ལྡན་འདས་ལ་དེས་ཐལ་མོ་སྦྱར་ཞིང་
ཕྱག་འཚལ་ནས་ཞལ་འཛུམ་པར་གྱུར་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་དོན་ཡོད་ཞགས་པའི་སྙིང་པོ་ཞེས་བྱ་བ་

92-1-93b

ཡོད་དེ། གང་སྔོན་བསྐལ་པ་དགུ་བཅུ་རྩ་གཅིག་ན་འཇིག་རྟེན་རྣམ་པར་གཟིགས་པ་ཞེས་བྱ་བའི་འཇིག་རྟེན་གྱི་ཁམས་སུ་འཇིག་རྟེན་གྱི་དབང་པོ་རྒྱལ་པོ་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལས་བདག་གིས་བླངས་ཏེ། གང་ཡང་བདག་གིས་དབང་ཕྱུག་དང༌། དབང་ཕྱུག་ཆེན་པོ་གཙོར་བྱས་པའི་གནས་གཙང་
མའི་རིས་གྱི་ལྷའི་བུ་བརྒྱ་སྟོང་མང་པོ་ཡང་འདུས་སོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་ཡོད་ཞགས་པའི་ཡེ་ཤེས་ཀྱི་གཙོ་བོའི་ཏིང་ངེ་འཛིན་བཅུ་པ་བརྒྱ་
སྟོང་བདག་གིས་རབ་ཏུ་རྙེད་དོ། །གཞན་ཡང་གང་གི་ཚེ་བཅོམ་ལྡན་འདས། ས་གཞིའི་ཕྱོགས་གཅིག་ཏུ་རབ་ཏུ་སྤྱོད་པ་ལས་རྟོགས་པར་བྱ་སྟེ། བཅོམ་ལྡན་འདས། དེའི་ཚེ་ས་
ཕྱོགས་དེ་དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་རིས་གཙོར་བྱས་པའི་ལྷའི་བུ་སྟོང་ཕྲག་བཅུ་གཉིས་ཀྱིས་སྲུང་བ་དང༌། བསྐྱབ་པ་དང༌། སྦེད་པའི་དོན་དུ་གནས་
པར་འགྱུར་རོ། །གང་འདིར་དོན་ཡོད་ཞགས་པའི་སྙིང་པོ་རབ་ཏུ་སྤྱོད་ན། བཅོམ་ལྡན་འདས། སའི་ཕྱོགས་གཅིག་པོ་དེ་མཆོད་རྟེན་དུ་འགྱུར་རོ། །སེམས་ཅན་གང་དག་དོན་
ཡོད་ཞགས་པའི་སྙིང་པོ་ཉན་པ་དེ་དག་ནི། སངས་རྒྱས་མང་པོ་བྱེ་བ་ཁྲག་ཁྲིག་བརྒྱ་སྟོང་ལ་མཆོད་པར་འགྱུར་རོ། །དེ་ནས་བཅོམ་ལྡན་འདས་བྱང་ཆུབ་སེམས་དཔའ་གང་

92-1-94a

༄༅། །འདིར་དོན་ཡོད་ཞགས་པའི་སྙིང་པོ་ཐོས་པས་བདག་གི་དགེ་བའི་རྩ་བ་བསྐྱེད་པར་འགྱུར་རོ། །གང་ཁ་ཅིག་བཅོམ་ལྡན་འདས། སྡིག་པའི་
སྐྱོན་བྱེད་པ། སྡིག་པའི་ཆོས་ཐམས་ཅད་ལ་ཡང་དག་པར་སྤྱོད་པ། འཕགས་པ་ལ་སྐུར་བ་འདེབས་པ། དམ་པའི་ཆོས་ལ་སྨོད་པ། མནར་མེད་པ་ལ་གཞོལ་བ།
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། འཕགས་པ་ཉན་ཐོས་དང༌། རང་སངས་རྒྱས་ལ་སྨོད་པ་པོ་དེ། གལ་ཏེ་འགྱོད་པར་གྱུར་ཅིང་སླན་ཆད་
གཅོད་ཅིང་སྡོམ་པར་གྱུར་ན། བཅོམ་ལྡན་འདས། དེས་རེ་ཞིག་དེ་ཉིད་སྨྱུང་བར་གནས་པ་གཅིག་གིས་དེ་བཟླས་ན། དེའི་སྐྱེ་བ་འདིའི་ལས་ཡོངས་སུ་དག་ཅིང་ཡོངས་
སུ་ཟད་པར་འགྱུར་རོ། །ཕྱིར་ཟློག་པར་འགྱུར་རོ། །རིམས་ཉིན་གཅིག་པའམ། །ཉིན་གཉིས་པའམ། ཉིན་གསུམ་པའམ། ཉིན་བཞི་པའམ། དེའི་ཕྱིར་ཁྲག་ཏུ་འཁྲུ་
བའམ། ཚད་པའམ། ལག་པ་ན་བའམ། རྐང་པ་ན་བའམ། མགོན་བའམ། ཧ་ལ་ཧ་ལས་བཏགས་པའམ། མཛེའམ། རྐང་ཤུའམ། འབྲུམ་བུ་ཕྲ་མོའམ། ལྷོག་
པའམ༑ འབྲས་སམ། བྱེའུ་འབྲས་སམ། གཡན་པའམ། མཚན་པར་རྡོལ་བའམ། འབྲུམ་བུའམ། བརྗེད་བྱེད་དམ། ཁྱབ་པར་ན་བའམ། གསོད་པའམ། འཆིང་

92-1-94b

པའམ། བརྡེག་པའམ། བསྡིགས་པའམ། མི་སྙན་པར་བརྗོད་པའམ། མདོར་བསྡུ་ན་བཅོམ་ལྡན་འདས། ལུས་ཀྱི་ན་ཚའམ། སེམས་ཀྱི་སྡུག་བསྔལ་ལམ། རྨི་ལམ་ངན་པ་
མཐོང་བས་དེའི་ལས་ཡོངས་སུ་དག་ཅིང་ཟད་པར་འགྱུར་རོ། །སྔར་ཉིད་ནས་དག་པའི་སེམས་ཅན་དད་ཅིང་ལྷག་པར་མོས་པ་རྣམས་ཤིན་ཏུ་ཡོངས་སུ་བྱང་བར་འགྱུར་རོ། །གལ་
ཏེ་བཅོམ་ལྡན་འདས། འཁོར་བཞི་པོ་དང༌། རིགས་བཞི་པོས་ཇི་སྙེད་དུ་བདག་ལ་སྒྱུ་དང་གཡོས་ཀྱང་མཆོད་པར་བྱེད། །གང་འདིར་དོན་ཡོད་ཞགས་པའི་སྙིང་པོ་ཉན་པར་བྱེད་
པ་དང༌། དོན་འཛིན་པར་བྱེད་པ། འཆང་བར་བྱེད་པ། ཀློག་པར་བྱེད་པ། འབྲི་བར་བྱེད་པ། འབྲིར་འཇུག་པར་བྱེད་པ། ཀུན་ཆུབ་པར་བྱེད་པ། སེམས་ཅན་གཞན་རྣམས་ཉན་
དུ་འཇུག་པར་བྱེད་པའམ། ཐ་ན་དུད་འགྲོའི་སྐྱེ་གནས་སུ་གཏོགས་པའི་རྣ་བུག་ཏུ་གཏུགས་ཏེ་ཟློས་པར་བྱེད། སྔགས་ཀྱི་ཚིག་འདི་སེམས་པར་བྱེད་པ་དང༌། དོར་བ་མེད་པ།
གཟུགས་མེད་པ། རྣམ་པར་མི་རྟོག་པ། ཡང་དག་པར་འབྱུང་བ་མེད་པ། ཡུན་རིང་དུ་འབྱུང་བ་མེད་པ། རྒྱུ་མེད་པ། གོས་པ་མེད་པ། མཉམ་པའི་སེམས་གཡེང་བ་མེད་པ།
ཕུང་པོ་དང་བྲལ་བའི་སྦྱོར་བ་འདིས་ནི། སངས་རྒྱས་རྗེས་སུ་དྲན་པར་བྱའོ། །དེ་དག་ལ་ཕྱོགས་བཅུའི་སངས་རྒྱས་བརྒྱ་སྟོང་གིས་ཞལ་སྟོན་པར་འགྱུར་རོ། །ཁྱེད་ཀྱི་བཟླས་

92-1-95a

༄༅། །པས་སྡིག་པ་བཤགས་པར་འགྱུར་རོ། །ཇི་སྙེད་པོ་ཏིར་བྲི་བར་བྱས་ནས་ཁྱིམ་དུ་བཞུགས་སུ་གསོལ་བར་བྱའོ། །བཅོམ་ལྡན་འདས། མང་པོས་ཅི་
བྱ་སྟེ། ཕན་ཚུན་འགྲན་པས་ཉན་པའམ། རྗེ་དཔོན་གྱིས་འཇིགས་པས་སམ། གཞན་གྱི་རྗེས་སུ་འཇུག་པས་སམ། གཞན་སྨད་པར་བྱ་བའི་ཆེད་དུ་ཉན་པ་ནི། འཕགས་
པ་སྤྱན་རས་གཟིགས་དབང་ཕྱུག་གི་བྱིན་གྱི་རླབས་སུ་མཁས་པས་ཤེས་པར་བྱའོ། །དེ་དག་གི་རྣ་བུག་ཏུ་དེའི་སྒྲ་གྲགས་པར་འགྱུར་རོ། །བཅོམ་ལྡན་འདས། འདི་ལྟ་
སྟེ༑ གང་ལ་ལའི་སྐྱེས་བུའི་ཙནྡན་ནམ། ག་བུར་རམ། གུར་གུམ་མམ། གླ་རྩི་གནུར་ཞིང་བརྒྱད་ཅིང་རྡོ་བའམ་ས་ལ་གཞི་བས་ནས་བདག་ཉིད་ལ་བྱུགས་ན། དེ་ལ་ཙནྡན་
ནམ༑ ག་བུར་རམ། གུར་གུམ་མམ། གླ་རྩི་གནུར་བའམ་བརྒྱད་པས་དེ་ལྟར་དྲི་འཕོ་བར་མི་འགྱུར་རོ། །ཡང་དྲི་ཞིམ་པོ་ཡང་དེ་ཉིད་དོ། །བཅོམ་ལྡན་འདས། དེ་ལྟར་ཁོ་
ནར་བདག་གིས་དོན་ཡོད་ཞགས་པའི་སྙིང་པོ་འདི་ལ་ཡང་གང་ལ་ལ་ཞིག་གིས་འཕྱ་ཞིང་སྨོད་པ་དང༌། སྔ་མ་ལྟར་ཇི་སྙེད་བདག་ལ་སྒྱུ་དང་གཡོས་མཆོད་པར་བྱེད་
པ་དེ་དག་ནི། བཅོམ་ལྡན་འདས། རྨུ་རྒོད་ཀྱི་སེམས་ཅན་དེ་དག་གི་དགེ་བའི་རྩ་བ་བསྐྱེད་པར་འགྱུར་རོ། །འདོད་པས་དཀའ་བར་འཛིན་པར་བརྗོད་དེ། ཕྱི་མ་ལ་ཡང་ངོ༌།

92-1-95b

གང་དང་གང་དུ་སྐྱེས་པ་དེ་དང་དེར་ཚུལ་ཁྲིམས་དང༌། ཏིང་ངེ་འཛིན་དང༌། ཤེས་རབ་དང༌། བསོད་ནམས་ཀྱི་ཚོགས་ཀྱི་དྲི་དང་མི་འབྲལ་བར་འགྱུར་རོ། །ཚུལ་ཁྲིམས་ཀྱི་དྲི་ཞིམ་
པོ་ཉིད་དུ་བྱེད་དོ། །གང་ཡང་བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དེ་ལས་
གཞན་པའི་ཁ་ཅིག་དོན་ཡོད་ཞགས་པའི་སྙིང་པོ་ཆེད་དུ་བྱས་ནས་དཀར་པོའི་ཕྱོགས་ཀྱི་ཚེས་བརྒྱད་ལ་སྨྱུང་བར་གནས་པར་བྱས་ཏེ་ལན་བདུན་དུ་དོན་ཡོད་ཞགས་པའི་སྙིང་
པོ་ཚིག་ཏུ་མི་བརྗོད་པར་ཡོངས་སུ་བཟླས་ན། དེ་ལ་བཅོམ་ལྡན་འདས། མཐོང་བའི་ཆོས་ཉིད་ལ་ཕན་ཡོན་ཉི་ཤུ་ཐམ་པ་སོ་སོར་འདོད་པར་བྱའོ། །ཉི་ཤུ་པོ་གང་ཞེ་ན། གང་དེའི་
ལུས་ལ་ནད་མི་འབྱུང་བ་དང༌། ལས་ཀྱི་དབང་གིས་ནད་བྱུང་བ་ཡང་མྱུར་དུ་ཞི་བར་འགྱུར་རོ། །སྣུམ་ཞིང་ཡིད་དུ་འོང་བའི་ལུས་དཀར་བར་ཡང་འགྱུར་རོ། །སྐྱེ་བོ་མང་པོའི་ཡིད་
དུ་འོང་བར་འགྱུར་རོ། །དབང་པོ་སྦུབས་སུ་ནུབ་པ་དང༌། ནོར་རྙེད་པར་ཡང་འགྱུར་རོ། །ནོར་ཡོད་པ་ཡང་རྐུན་པོས་འཁྱེར་བར་མི་ནུས་སོ། །མེས་མི་འཚིག་གོ །ཆུས་མི་འཁྱེར་
རོ༑ ༑རྒྱལ་པོའི་ཡིད་ཀྱིས་ཀྱང་འཕྲོག་པར་མི་ནུས་སོ། །དེའི་ལས་ཀྱི་མཐའ་རྒྱས་པར་འགྱུར་རོ། །དེའི་ལུས་ལ་ཆུའི་འཇིགས་པ་འབྱུང་བར་མི་འགྱུར་རོ། །རླུང་དང་ཆར་པའི།

92-1-96a

༄༅། །འཇིགས་པ་འབྱུང་བར་མི་འགྱུར་རོ། །ལན་བདུན་དུ་དོན་ཡོད་ཞགས་པའི་སྙིང་པོ་ཆུའམ་ཐལ་བ་ལ་ཡོངས་སུ་བསྔགས་ཏེ་ཕྱོགས་དང༌། མཚམས་
དང༌། སྟེང་དང༌། འོག་གི་ཞིང་ལ་བཅིང་བ་བྱས་ན། ཉེ་བར་འཚེ་བ་ཐམས་ཅད་ཉེ་བར་ཞི་བར་འགྱུར་རོ། །མདངས་ཟ་བས་མདངས་འཕྲོག་པར་མི་ནུས་སོ། །སེམས་ཅན་ཐམས་
ཅད་དགའ་བར་འགྱུར་རོ། །དགྲས་འཇིགས་པ་བྱུང་བ་ཡང་མྱུར་དུ་ཞི་བར་འགྱུར་རོ། །མིས་འཇིགས་པར་མི་འགྱུར་རོ། །ཁྱབ་པར་ན་བའི་འཇིགས་པ་དང༌། མཁའ་འགྲོ་
མའི་འཇིགས་པ་འབྱུང་བར་མི་འགྱུར་རོ། །ཉོན་མོངས་པ་དྲག་པོ་ཡང་འབྱུང་བར་མི་འགྱུར་རོ། །མེ་དང་ཆུ་དང་མཚོན་གྱིས་འཆི་བའི་དུས་བྱེད་པར་མི་འགྱུར་རོ། །ལྷས་
ཀྱང་རྒྱུན་དུ་ཉེ་བར་སྲུང་བ་དང༌། སྐྱོབ་པ་དང༌། སྦེད་པར་བྱེད་པར་འགྱུར་རོ། །གང་དང་གང་དུ་སྐྱེས་པ་དེ་དང་དེར་བྱམས་པ་དང༌། སྙིང་རྗེ་དང༌། དགའ་བ་དང༌། བཏང་
སྙོམས་དང་འབྲལ་བར་མི་འགྱུར་རོ། །ཕན་ཡོན་ཉི་ཤུ་པོ་འདི་དག་སོ་སོར་འདོད་པར་བྱའོ། །གཞན་ཡང་ཆོས་བརྒྱད་སོ་སོར་འཐོབ་སྟེ། བརྒྱད་པོ་གང་ཞེ་ན། འཆི་བའི་
དུས་སུ་འཕགས་པ་སྤྱན་རས་གཟིགས་དབང་ཕྱུག་དགེ་སློང་གི་གཟུགས་ཀྱིས་ཞལ་ཡང་དག་པར་སྟོན་པར་འགྱུར་རོ། །བདེ་བར་ཚེའི་དུས་བྱེད་པར་འགྱུར་རོ། །མཐོང་

92-1-96b

པར་འཁྲུལ་པ་མེད་དོ། །ལག་པ་གཡོབ་པ་མེད་དོ། །བཤང་བ་མེད་དོ། །གཅི་བ་མེད་དོ། །རླུང་གི་རྣམ་པ་མེད་དོ། །ཤིན་ཏུ་ལེགས་པར་གནས་ཤིང་དྲན་པ་དང་ལྡན་པར་འགྱུར་རོ། །ཁ་འོག་ཏུ་བལྟས་ནས་
ཚེའི་དུས་བྱེད་པར་མི་འགྱུར་རོ། །འཆི་བའི་དུས་སུ་ཉོན་མོངས་པ་མེད་པར་རབ་ཏུ་བརྗོད་པར་འགྱུར་རོ། །སངས་རྒྱས་ཀྱི་ཞིང་གང་དང་གང་དུ་སྨོན་ལམ་བཏབ་པ་དེ་དང་དེར་སྐྱེ་བར་འགྱུར་རོ། །དགེ་བའི་
བཤེས་གཉེན་དང་འབྲལ་བར་མི་འགྱུར་རོ། །ཉིན་རེ་ཞིང་དུས་གསུམ་དུ་ལན་གསུམ་དུ་བཀླག་པར་བྱའོ། །ཆང་དང༌། ཤ་དང༌། བཙོད་དང༌། སྒོག་སྐྱ་དང༌། བདེ་བྱེད་ལ་བྱིན་པའི་ལྷག་མ་
ཁྱད་པར་དུ་སྲུང་བར་འདོད་པས་དེ་རྣམས་སྤང་བར་བྱའོ། །དོན་ཡོད་ཞགས་པའི་སྙིང་པོ་ཞེས་བྱ་བའི་ཆོས་ཀྱི་རྣམ་གྲངས་འདི་སེམས་ཅན་རྣམས་ལ་ནུས་སམ་མི་ནུས་ཤེས་པར་
བྱས་ལ་ཉན་དུ་གཞུག་པར་བྱའོ། །སློབ་དཔོན་གྱིས་སེར་སྣ་མི་བྱ་སྟེ། གང་གི་ཕྱིར་ཕྲག་དོག་དང་སེར་སྣའི་དྲི་མ་སྤངས་པ་ནི། བྱང་ཆུབ་སེམས་དཔའ་ཡིན་ནོ། །སེམས་ཅན་གྱི་
དོན་གྱི་ཆེད་དུ་སངས་རྒྱས་ཀྱི་བྱང་ཆུབ་ཐོབ་པའི་ཕྱིར་བྱང་ཆུབ་སེམས་དཔའི་དགེ་འདུན་དུ་ཡང་འགྱུར་རོ། །ཤེས་རབ་ནི། བྱང་ཆུབ་ཏུ་བརྗོད་ལ། སེམས་དཔའ་ནི། ཐབས་ཏེ།
དེ་གཉིས་དག་གིས་སེམས་ཅན་གྱི་དོན་ཉིད་ཐོབ་པར་འགྱུར་རོ། །བཅོམ་ལྡན་འདས། གལ་ཏེ་ཆོས་འདི་རྗེས་སུ་ཟློས་ཤིང་སྙིང་པོ་དེ་བཞིན་གཤེགས་པའི་མདུན་དུ་བརྗོད་པར་བྱེད་

92-1-97a

༄༅། །པ་ནི། འཁོར་བཞི་པོ་རྣམས་ལ་ཕན་པ་དང༌། བདེ་བའི་དོན་གྱི་ཕྱིར་དང༌། སྡིག་པ་བྱེད་པ་གཞན་རྣམས་ཀྱི་ཡང་ཕྱིར་རོ། །དེ་ནས་བཅོམ་ལྡན་འདས་
ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། གང་འདི་དག་པའི་སེམས་ཅན་ལ་ཁྱོད་ཀྱིས་བསྟན་པའི་
དུས་ལ་བབ་སྟེ། དེ་བཞིན་གཤེགས་པས་ཀྱང་རྗེས་སུ་ཡི་རང་ངོ༌། །ཕྱི་མའི་ཚེ་ཕྱི་མའི་དུས་ན་བྱང་ཆུབ་སེམས་དཔའ་རྣམས་ཀྱི་ཕའི་བྱ་བ་བྱེད་པར་འགྱུར་རོ། །དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྤྱན་མི་འཛུམ་པར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས། གསོན་ཅིག །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པའི་རྣམ་པར་ཐར་པའི་དཀྱིལ་འཁོར་འདི་སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་
པོ་ལ་བདེ་བ་དང༌། འཇིག་རྟེན་ལ་རྗེས་སུ་བརྩེ་བ་དང༌། སྐྱེ་རྒུའི་ཚོགས་ཆེན་པོ་ལ་ཕན་པ་དང༌། བདེ་བ་དང༌། རྣམ་པར་ཐར་པའི་དོན་གྱི་ཕྱིར་ཡང་ངོ༌།།    །།ན་མསྟྲཻ་ཡ་
དྷྭ་ཨ་ནུ་ག་ཏ་པྲ་ཏིཥྛི་ཏེ་བྷྱཿ། སརྦ་བུདྡྷ་བོ་དྷི་སཏྭ་བྷྱཿ། ན་མཿཔྲ་ཏྱེ་ཀ་བུདྡྷ་ཨཱཪྱ་ཤྲཱ་བ་ཀ་སཾ་གྷེ་བྷྱཿ། ཨ་ཏཱི་ཏ་ཨ་ནཱ་ག་ཏ་པྲ་ཏྱུ་ཏ་པནྣེ་བྷྱཿ། ན་མཿསམྱགྒ་ཏཱ་ནཱཾ། ན་མཿསམྱ་ཀ་པྲ་ཏི་

92-1-97b

པནྣཱ་ནཱཾ། ན་མཿཤཱ་ར་དྭ་ཏི་པུ་ཏྲཱ་ཡ་མ་ཧཱ་མ་ཏ་ཡེ། ན་མ་ཨཱཪྱ་མཻ་ཏྲེ་ཡ་པྲ་མུ་ཁེ་བྷྱཿ། མ་ཧཱ་བོ་དྷི་སཏྭ་སཾ་གྷེ་བྷྱཿ། ན་མཿསུ་པྲ་ཏིཥྛི་ཏེ་ཤི་ལེནྡྲ་རཱ་ཛ་པྲ་མུ་ཁེ་བྷྱཿ། སརྦ་ཏ་ཐཱ་ག་ཏ་བྷྱཿ། ཨརྷད་བྷྱཿ།
ས་མྱ་ཀྶཾ་བུངྡྷེ་བྷྱཿ། བྷ་ག་བ་དེ་བྷྱཿ། ན་མཿསུ་བརྞྞ་སུ་པྲ་ཏི་བྷཱ་ས་བ་ནི་རྟི་ཏེ་ཤྭ་ར་རཱ་ཛཱ་ཡ། ཏ་ཐཱ་ག་ཏཱ་ཡ། ན་མཿསིཾ་ཧ་བི་ཀྲི་ཌི་ཏ་རཱ་ཛཱ་ཡ། ཏ་ཐཱ་ག་ཏཱ་ཡ། ན་མ་ཨ་མི་ཏཱ་བྷཱ་ཡ། ད་ཐཱ་ག་
ཏཱ་ཡ། ན་མཿསུ་པྲ་ཏིཥྛྀ་ཏེ་མ་ཎི་ཀླུ་ཊ་རཱ་ཛཱ་ཡ། ཏ་ཐཱ་ག་ཏཱ་ཡ། ན་མཿས་མནྟ་སྨྱུད་ག་ཏ་ཤྲཱི་ཀཱུ་ཊ་རཱ་ཛཱ་ཡ། ཏ་ཐཱ་ག་ཏཱ་ཡ། ན་མོ་བི་པ་ཤྱ་ནེ། ཏ་ཐཱ་ག་ཏཱ་ཡ། ན་མཿཤི་ཁི་ནེ་ཏ་ཐཱ་ག་ཏཱ་ཡ།
ན་མོ་བི་ཤྭ་བྷུ་ཛེ་ཏ་ཐཱ་ག་ཏཱ་ཡ། ན་མཿཀྲ་ཀུཙྪ་ན་དཱ་ཡ། ཏ་ཐཱ་ག་ཏཱ་ཡ། ན་མཿཀ་ན་ཀ་མུ་ན་ཡེ། ཏ་ཐཱ་ག་ཏཱ་ཡ། ན་མཿཀཱ་ཤྱ་པཱ་ཡ། ཏ་ཐཱ་ག་ཏཱ་ཡ། ན་མཿཤཱཀྱ་མུ་ན་ཏེ། ཏ་ཐཱ་ག་ཏཱ་ཡ།
ཨ་རྷ་ཏེ་སམྱ་ཀྶཾ་བུངྡྷ་ཡ། ཏདྱ་ཐཱ། ཨོཾ་མུ་ནེ་མུ་ནེ་མ་ཧཱ་མུ་ན་ཡེ་སྭཱ་ཧ། ཨོཾ་ཤ་མེ་ཤ་མེ་མ་ཧཱ་ཤ་མེ་རཀྵ་རཀྵ་མཱཾ་སརྦ་སཏྭཱཾ་ཤྩ་སརྦ་པཱ་པཾ་པྲ་ཤ་མ་ནེ་སྭཱ་ཧཱ། ན་མཿསུ་པ་རི་ཀཱི་རྟི་ཏ་ནཱ་མ་དྷེ་ཡཱ་
ཡ་ཤྲི་ཡེ་ཏ་ཐཱ་ག་ཏཱ་ཡ། ན་མཿས་མནྟ་ཨ་ཝ་བྷཱ་ས་བི་ཛི་ཏ་སཾ་གྲ་མ་ཤྲི་ཡེ་ཏ་ཐཱ་ག་ཏཱ་ཡ། ན་མཿཨིནྡྲ་ཀེ་ཏུ་དྷྭ་ཛ་ཤིར་ཡེ་ཏ་ཐཱ་ག་ཏཱ་ཡ། ན་མོ་རཏྣ་པ་བྷ་སེ་ཤྭ་ར་རཱ་ཛཱ་ཡ་ཏ་ཐཱ་ག་ཏཱ་ཡ། ན་
མོ་ཨ་པྲ་ཏི་ཧ་ཏ་བཻ་ཥ་ཛྱཱ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མོ་བི་ཀྲཱནྟ་གཱ་མི་ནེ་ཏ་ཐཱ་ག་ཏཱ་ཡ། ན་མོ་བུངྡྷ་ཡ། ན་མོ་དྷ་རྨཱ་ཡ། ན་མོཿསཾ་གྷཱ་ཡ། ན་མོ་ཨ་ཏཱི་ཏ་ཨ་ནཱ་ག་ཏ་པྲ་ཏྱུད་པནྣེ་བྷྱོ། །སརྦ་བུངྡྷ་

92-1-98a

༄༅། །བོ་དྷི་སཏྭ་བྷྱོ། བྷ་ག་བད་བྷྱཿ། ཏདྱ་ཐཱ། སྨྲྀ་ཏི་བརྡྷ་ནི། མ་ཏི་བརྡྷ་ནི། ག་ཏི་བརྡྷ་ནི། དྷྲྀ་ཏི་བརྡྷ་ནི། པྲ་ཛྙཱ་བརྡྷ་ནི། པྲ་ནི་བྷཱ་ན་བརྡྷ་ནི། དྷྱ་ན་བརྡྷ་ནི། སཱ་མ་ཐ་བརྡྷ་
ནི། བི་བཱ་ཤྱ་ན་བརྡྷ་ནི། སརྦ་བོ་དྷི་བཀྵ་དྷ་རྨ་བརྡྷ་ནི། ས་ཀུ་ལ་བུདྡྷ་དྷརྨ་བ་རི་པཱུ་ར་ཎཱི་ཡེ་སྭཱ་ཧཱ། མ་ནོ་རཏྣ་ཏྲ་ཡཱ་ཡ། ན་མ་ཨཱ་ཪྱ་ཨ་ཝ་ལོ་ཀི་ཏེ་ཤྭ་རཱ་ཡ། བོ་བྷི་སཏྭཱ་ཡ། མ་ཧཱ་སཏྭཱ་
ཡ། མ་ཧཱ་ཀ་རུ་ཎི་ཀཱ་ཡ། ན་མོ་མ་ཧཱ་སྠཱ་མ་པྲ་བྷཱེ་ཡ། བོ་དྷི་སཏྭཱ་ཡ། མྨ་ཧཱ་སཏྭཱ་ཡ། མ་ཧཱ་ཀུ་རུ་ཎི་ཀཱ་ཡ། ཨེ་བྷྱོ་ནོ་མ་སྐྲྀ་དྭ་ཨི་དཾ་ཨཱཪྱ་ཨ་བ་ལོ་ཀི་ཡེ་ཤྭ་ར་མུ་ཁོ་ད་གཱི་རྞྞཾ། ཨ་མོ་གྷ་པཱ་
ཤ་རཱ་ཛཱ་ནཱ་མ་ཧྲི་ད་ཡཾ། ཏ་ཐཱ་ག་ཏཱ་སཾ་མུ་ཁི་བྷཱི་ཥི་ཏཾ། མ་ཧཱ་ཏཾ་པ་ར་ཥཾ་མ་དྷེ་ཨ་ཧ་མི་དཱ་ནཱི་མཱ་བརྟ་ཡ་ཥྱ་མི། སིངྡྷྱ་ནྟུ་མེ་མནྟྲ་པ་དེ། སརྦ་ཀཱརྱཱ་ཎཱི་སརྦ་བྷ་ཡེ་བྷྱོ་མ་མ་སརྦ་སཏྭཱ་ནཱ་ཉྩ་
རཀྵ་བྷ་ཝནྟུ། ཏདྱ་ཐཱ། ཨོཾ་ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། མ་ར་མ་ར། མི་རི་མི་རི། མུ་རུ་མུ་རུ། མ་ཧཱ་ཀཱ་རུ་ཎཱི་ཀཱ། ས་ར་ས་ར། སི་རི་སི་རི། སུ་རུ་སུ་རུ། ཙུ་རུ་ཙུ་རུ། ཙི་རི་
ཚི་རི། བི་རི་བི་རི། པོ་རི་པི་རི། མི་རི་མི་རི། མ་ཧཱ་པདྨ་ཧ་སྟ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། མ་ཧཱ་ཤུངྡྷ་ས་ཏྭ། བུངྡྷྱ་བུངྡྷྱ། བོ་དྷ་བོ་དྷ། བི་དྷི་བེ་ཤི། བོ་དྷ་ཡ་བོ་དྷ་ཡ།
ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུངྡྷ་སཏྭ། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མ་ཧཱ་སྠཱ་མ་པྲཱ་པྟ། ཙ་ལ་ཙ་ལ། སཉྩ་ལ་སཉྩ་ལ། བི་ཙ་ལ་མི་ཙ་ལ། པྲ་ཙ་ལ་པ་ཙ་ལ།་

92-1-98b

ཨེ་ཊ་ཊ་ཨེ་ཊ་ཊ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། ཏ་ར་ཏ་ར། ཏི་རི་ཏི་རི། ཏུ་རུ་ཏུ་རུ། ཨེ་ཧྱེ་ཧི་མ་ཧཱ་ཀཱ་རུ་ཎི་ཀ། མ་ཧཱ་པ་ཤུ་པ་ཏི་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་
ཏ་ར། ས་ར་ས་ར། ཙ་ར་ཙ་ར། པ་ར་པ་ར། བ་ར་བ་ར། མ་ར་མ་ར། ལ་ར་ལ་ར། ཧ་ར་ཧ་ར། ཧཱ་ཧཱ་ཧཱི་ཧཱི་ཧཱུ་ཧཱུ། ཨོཾ་ཀཱ་ར་བྲཧྨ་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་
ར་ས་ར། ཙ་ར་ཙ་ར། ཡ་ར་ཡ་ར། བ་ར་བ་ར། ཧ་ར་ཧ་ར། རསྨི་ཤ་ཏ་ས་ཧ་སྲ་པྲ་ཏི་མཎྜི་ཏ་ཤ་རཱི་ར། དྭཱ་ལ་ཛྭ་ལ། ཏ་པ་ཏ་པ། བྷཱ་ས་བྷཱ་ས། བྷྲ་མ་བྷྲ་མ་བྷ་ག་ཝཱ་ན། སོ་མ་ཨཱ་ད་ཏྱ། ཡ་མ།
བ་རུ་ཎ། ཀུ་བེ་ར། བྲཧྨེནྡྲ། བཱ་ཡུ། ཨགྣི། དྷ་ན་ད། དེ་བ། རི་ཥི་ག་ཎ་ཨ་བྷྱ་རྩི་ཏ་ཙ་ར་ཎ། སུ་རུ་སུ་རུ། ཙུ་རུ་ཙུ་རུ། མུ་རུ་མུ་རུ། གྷུ་རུ་གྷུ་རུ། ས་ན་ཏྭ་ཀུ་མཱ་ར། རུ་དྲ། བཱ་ས་བ། བིཥྞུ། དྷ་
ན་ད། བཱ་ཡུ། ཨགྣི་རི་ཥི། ནཱ་ཡ་ཀ་བི་ནཱ་ཡ་ཀ། བ་ཧུ་བི་བི་དྷ་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ཐ་ར་ཐ་ར། གྷ་ར་གྷ་ར། ཡ་ར་ཡ་ར། ལ་ར་ལ་ར། ཧ་ར་
ཧ་ར། པ་ར་པ་ར། ས་ར་ས་ར། བ་ར་བ་ར། བ་ར་དཱ་ཡ་ཀ །ས་མནྟ་ཨ་ཝ་ལོ་ཀི་ཏེ། བི་ལོ་ཀི་ཏེ། ལོ་ཀེ་ཤྭ་ར། མ་ཧེ་ཤྭ་ར། ཏྲི་བྷུ་བ་ནི་ཤྭ་ར། སརྦ་གུ་ཎ་ས་མ་ཨ་ལཾ་ཀྲྀ་ཏ། ཨ་བ་
ལི་ཀི་ཏེ་ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་ཡ་མུ་ཡམ་མུ་ཉྩ་མུ་ཉྩ། རཀྵ་རཀྵ་མཱཾ་སརྦ་སཏྭཱ་ཤྩ། སརྦ་བྷ་ཡེ་བྷྱཿ། སརྦོ་པ་དྲ་པེ་བྷྱཿ། སརྦོ་པ་སརྒེ་བྷྱཿ། སརྦ་གྲ་ཧེ་བྷྱཿ། སརྦ་བྱཱ་དྷི་

92-1-99a

༄༅། །བྷྱཿ། སརྦ་བི་ཥེ་བྷྱཿ། སརྦ་ཛྭེ་རེ་བྷྱ། ཨེ་བཾ་བནྡྷ་བནྡྷ་ན། ཏཱ་ཌ་ན། ཏརྫ་ན། རཱ་ཛ། ཏསྐ་ར། ཨགྣི། ཨུ་ད་ཀ །བི་ཥ་ཤསྟ་པ་རི་མོ་ཙ་ཀ །ཀ་ཎ་ཀ་ཎ། ཀི་ཎི་ཀི་
ཎི། ཀུ་ཎུ་ཀུ་ཎུ། ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། ཨིནྡྲི་ཡ། བ་ལ། བོ་དྷྱཾ་ག །ཙ་ཏུར་ཨཱཪྱ་སཏྭ་སཾ་པྲ་ཀཱ་ཤ་ཀ །ཏ་པ་ཏ་པ། ཏ་མ་ཏ་མ་ད་མ་ད་མ། ས་མ་ས་མ། མ་ས་མ་ས། དྷ་
མ་དྷ་མ། མ་ཧཱ་ཀུ་རུ་ཎི་ཀ །མ་ཧཱ་ཏ་མོ་ཨནྡྷ་ཀཱ་ར་བི་དྷ་མ་ན། ཥ་ཊ་པཱ་ར་མི་ཏཱ་པ་རི་པཱུ་ར་ཀ །མ་ལ་མ་ལ། མི་ལི་མི་ལི་།མུ་ལུ་མུ་ལུ། ཊ་ཊ་ཊ་ཊ། ཋ་ཋ་ཋ་ཋ་ཊི་ཊི་ཊི་ཊི། ཊུ་ཊུ་ཊུ་ཊུ་ཊུ།
ཋི་ཋི་ཋི་ཋི། ཋུ་ཋུ་ཋུ་ཋུ། ཨེ་ན་ཡ་ཙརྨྨ་ཀྲྀ་ཏ་པ་རི་ཀ་ར། ཨེ་ཧྱེ་ཧི་མ་ཧཱ་ཀ་རུ་ཎི་ཀ། ཨཱི་ཤྭ་ར། མ་ཧེ་ཤྭ་ར། མ་ཧཱ་བྷུ་ཏ་ག་ཎ་སཾ་བྷ་ཉྫ་ཀ །ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། པ་ར་པ་
ར། ཧ་ར་ཧ་ར། བ་ར་བ་ར། ས་ར་ས་ར། མ་ར་མ་ར་ཀ་ར་ཀ་ར། ཀ་ཊ་ཀ་ཊ། ཀི་ཊི་ཀི་ཊི། ཀུ་ཊུ་ཀུ་ཊུ། མ་ཊ་མ་ཊ། མ་ཧཱ་བི་ཤུངྡྷ་བི་ཥ་ཡ་ནི་བ་སི་ཏ། མ་ཧཱ་ཀཱ་རུ་ཎི་ཀ་ཤྭེ་ཏ་ཡ་ཛྙཱོ་ཨུ་པ་
བཱི་ཏ། རཏྣ་མུ་ཀུ་ཊ། མཱ་ལཱ་དྷ་ར། སརྦ་ཛྙཱ་ཤི་ར། སི་ཀྲྀ་ཏ་ཛ་ཊ་མུ་ཀུ་ཊ། མ་ཧཱ་ཨ་ད་བྷུ་ཏ་ཀ་མ་ལ་ཨ་ལཾ་ཀྲྀ་ཏ་ཀ་ར་ལ་ཏ། དྷྱཱ་ན་ས་མཱ་དྷི་བི་མོཀྵ་ཨ་པྲ་ཀམྤྱ། བ་ཧུ་སཏྭ་སནྟ་ཏི་པ་རི་པཱ་
ཙ་ཀ །མ་ཧཱ་ཀཱ་རུ་ཎི་ཀ །སརྦ་ཀ་རྨ་ཨཱ་ཝ་ར་ཎ་བི་ཤོ་དྷ་ཀ །སརྦ་ཛྙཱ་ཛྙཱ་ན་པ་རི་པཱུ་ར་ཀ །སརྦ་བྱཱ་དྷི་པ་རི་མོ་ཙ་ཀ །སརྦ་སཏྭ་ཨ་ཤ་པ་རི་པཱུ་ར་ཀ །སརྦ་སཏྭ་ས་མཱ་ཤྭཱ་ས་ཀ་ར་ན་མཿསྟུ་ཏེ་སྭཱ་ཧཱ།

92-1-99b

ཨ་མོ་གྷཱ་ཡ་སྭཱ་ཧཱ། ཨ་མོ་གྷ་པཱ་ཥཱ་ཡ་སྭཱ་ཧཱ། ཨ་ཛི་ཏཱ་ཡ་སྭཱ་ཧཱ། ཨ་པ་རཱ་ཛི་ཏཱ་ཡ་སྭཱ་ཧཱ། ཨ་མི་ཏཱ་བྷཱ་ཡ་སྭཱ་ཧཱ། ཨ་མི་ཏཱ་བྷ་སུ་ཏྲཱ་ཡ་སྭཱ་ཧཱ། མཱ་ར་སཻ་ནྱ་པྲ་མརྡ་ནཱ་ཡ་སྭཱ་ཧཱ། ཨ་བྷ་ཡཱ་ཡ་སྭཱ་ཧཱ།
ཨ་བྷ་ཡ་པྲ་དཱ་ཡ་སྭཱ་ཧཱ། ཛ་ཡཱ་ཡ་སྭཱ་ཧཱ། བི་ཛ་ཡཱ་ཡ་སྭཱ་ཧཱ། ཛ་ཡ་བི་ཛ་ཡཱ་ཡ་སྭཱ་ཧཱ། བ་ར་དཱ་ཡ་སྭཱ་ཧཱ། བ་ར་པྲ་དཱ་ཡ་སྭཱ་ཧཱ། ཨ་ཀཱ་ལ་མྲྀ་ཏྱུ་པྲ་ཤ་མ་ནཱ་ཡ་སྭཱ་ཧཱ། ཨི་དཉྩ་མེ་ཀ་རྨ་ཀུ་རུ་ན་
མོ་སྟུ་ཏེ་སྭཱ་ཧཱ། ཨོཾ་ར་ཎ་ར་ཎ་ཧཱུཾ་ཕཊ་སྭཱ་ཧཱ། ཨོཾ་ཛ་ཡ་ཧཱུཾ་ཕཊ་སྭཱ་ཧཱ། ཨོཾ་ཛྲི་ཛྲི་ཛུཾ་སྭཱ་ཧཱ། ཨོཾ་ཧཱུཾ་ཛ་ཡ་སྭཱ་ཧཱ། ཨོཾ་ཧྲཾ་ཏྲཻ་ལོ་ཀྱ་བི་ཛ་ཡ་ཨ་མོ་གྷ་པཱ་ཤ་ཨ་པྲ་ཏི་ཧ་ཏ་ཧྲཱིཿཧཿཧཱུཾ་ཕཊ་སྭཱ་ཧཱ། ཨོཾ་
བ་སུ་པ་ཏི་སྭཱ་ཧཱ། ཨོཾ་ཨཱ་རོ་ལྀ་ཀ་སྭཱ་ཧཱ། ཨོཾ་བ་ཧུ་ལེ་བ་ཧུ་ལེ་སྭཱ་ཧཱ། ཨོཾ་ཨཱ་རོ་ལྀ་ཀ་ཧྲཱིཿཧྲཱིཿཧཱུཾ་ཕཊ་སྭཱ་ཧཱ། ནི་ཡ་ཏ་ཨ་ནི་ཡ་ཏ། བེ་དཱ་ནཱི་ཡ་ཨ་ཤུ་བྷ་སྱ་མེ་བྷ་ག་ཝཱན་ཀ་རྨ་ཎོ་ཨ་ཤེ་ཥ་ཏཱཿ
ཀྵ་ཡཾ་ཀུ་རུ་སྭཱ་ཧཱ། ཨོཾ་པདྨ་ཧསྟཱ་ཡ་སྭཱ་ཧཱ། ཨོཾ་བུདྡྷ་དྷརྨ་སཾ་གྷཱ་ཡ་སྭཱཧཱ། བཀླགས་པས་ལས་ཐམས་ཅད་འགྲུབ་པ་ཡིན་ནོ། །དུས་གསུམ་དུ་བཟླས་ན། མཚམས་མེད་པ་ལྔ་རྣམ་
པར་དག་པར་འགྱུར་རོ། །ལས་ཀྱི་སྒྲིབ་པ་ཐམས་ཅད་རྣམ་པར་དག་པར་འགྱུར་རོ། །ཨ་ག་རུའི་བདུག་སྤོས་དང༌། ཐལ་བ་དང༌། ཆུ་དང༌། ཡུངས་ཀར་དང༌། སེང་ལྡེང་གི་ཕུར་བུ་
ལ་སོགས་པས་མཚམས་བཅིང་ངོ་། །རིམས་ནད་ཐམས་ཅད་ལ་སྲུང་སྐུད་བཅིང་བར་བྱའོ། །ནད་ཐམས་ཅད་ལ་མར་རམ། མར་ནག་གམ། ཆུ་ལ་ཡོངས་སུ་བཟླས་ཏེ་སྦྱིན་པར་

92-1-100a

༄༅། །བྱའོ༑ ༑ལུས་ལ་ཁྱབ་པའི་ནད་ལ་མཚོན་ཆས་བཅད་ཅིང་སྲུང་སྐུད་ཀྱང་བྱའོ། །ལྟོ་ན་བ་ལ་ཚྭ་ཆུས་ཉམས་པར་བྱེད་པའམ། འཇིམ་བག་གམ། ཆུས་ཀྱང་
བྱའོ༑ ༑མིག་གི་ནད་ལ་སྐུད་པ་དཀར་པོ་རྣ་བ་ལ་བཅིང་བར་བྱའོ། །སོའི་ནད་ལ་ཀཱ་ར་བཱི་རའི་སོ་ཤིང་གིས་སོ། །མཚམས་བཅིང་བ་ལ་ནི། ཚོན་སྣ་ལྔའི་སྐུད་པ་ལ་ལན་ཉི་ཤུ་རྩ་གཅིག་གི་
བར་དུ་ཡོངས་སུ་བཟླས་ནས་སེང་ལྡེང་གི་ཕུར་བུ་བཞི་ལ་བཅིངས་ཏེ་ཕྱོགས་བཞིར་གདབ་པར་བྱས་ན། མཚམས་བཅིངས་པ་ཡིན་ནོ། །ཐམས་ཅད་དུ་སྲུང་སྐུད་དམ། ཆུའམ། ཐལ་
བས་བྱའོ། །གཟའ་ཐམས་ཅད་ལ་ཚོན་སྣ་ལྔའི་སྐུད་པས་བྱའོ། །རིམས་ཐམས་ཅད་ལ་སྐུད་པ་དཀར་པོས་བྱའོ། །སྦྲུལ་དང༌། སྲིན་བུ་དང༌། པ་སྤུ་བྱི་བ་དང༌། ལྷོག་པ་དང༌། གྲེ་བ་
འགགས་པ་རྣམས་ལ་སྦྲང་རྩི་པི་པི་ལིང་དང་ལྡན་པས་བྱའོ། །མིག་གི་ནད་ལ་དྲི་ཞིམ་པོའི་ཆུའམ། རྒྱ་སྐྱེགས་ཀྱི་ཆུའམ། སྦྲང་རྩིའམ། ཤིང་མངར་གྱིས་བྱའོ། །རྩོད་པའི་དུས་
ཐམས་ཅད་དུ་རྩོད་པ་དང༌། མི་སྙན་པར་བརྗོད་པ་ལ་ཆུ་ལ་ཡོངས་སུ་བཟླས་ཏེ་གདོང་བཀྲུ་བར་བྱའོ། །ཡུལ་གཞན་གྱི་རྒྱལ་པོའི་འཚེ་བ་ལ་ཡུལ་འཁོར་དུ་བུམ་པ་གང་བ་ཡང་དག་
བར་བཞག་ནས་གཙང་མས་གོས་གཙང་མ་གྱོན་ཏེ་མཆོད་པ་ཆེན་པོ་བྱས་ཤིང་བཀླགས་ན། ཞི་བ་ཆེན་པོར་འགྱུར་རོ། །དེའི་ཆུས་ཀྱང་གཏོར་བར་བྱས་ནས་སེམས་ཅན་ཐམས་

92-1-100b

ཅད་སྲུང་བ་ཡིན་ནོ། །ཉེ་བར་འཚེ་བ་ཐམས་ཅད་དང༌། ཡམས་རྣམས་ཞི་བ་ཡིན་ནོ། །ཕྱག་རྒྱ་ཙནྡན་གྱི་ཐིག་ལེ་ལ་ལན་ཉི་ཤུ་རྩ་གཅིག་གི་བར་དུ་ཡོངས་སུ་བཟླས་ན། མཚམས་མེད་པ་
ཐམས་ཅད་ཟད་པར་བྱེད་དོ། །རྟག་ཏུ་བཟླས་ན་ཁྱིམ་སྲུང་བའོ། །པདྨའི་སྦྱིན་སྲེག་གིས་སེམས་ཅན་ཐམས་ཅད་ཀྱི་སྲུང་བའོ། །ཙནྡན་གྱི་སྦྱིན་སྲེག་གིས་གཟའ་དང༌། འབྱུང་པོ་དང༌།
རྒྱུ་སྐར་ཐམས་ཅད་ལས་སྲུང་བའོ། །རྒྱལ་བ་དང༌། རྣམ་པར་རྒྱལ་བ་དང༌། གཞན་གྱིས་མི་ཐུབ་པ་དང༌། ན་གུ་ལི་དང༌། དྲིའི་ན་གུ་ལི་དང༌། དྷ་ར་ནི་དང༌། མི་འཇིགས་པའི་ལག་པ་དང༌།
དབང་པོའི་ལག་པ་དང༌། དྲིའི་པྲི་ཡང་ཀུ་དང༌། ཏ་ཀ་ར་དང༌། འཁོར་ལོ་དང༌། འཁོར་ལོ་ཆེན་པོ་དང༌། རྣམ་པར་གནོན་པ་དང༌། སོ་མ་རཱ་ཛི་དང༌། སུ་ནཏ་ཏ་ཞེས་བྱ་བ་སྟེ། དེ་དག་གང་ཡང་རུང་
བ་ལ་བརྒྱ་རྩ་བརྒྱད་ཀྱི་བར་དུ་ཡོངས་སུ་བཟླས་ནས་ནོར་བུ་ལྟ་བུར་བྱས་ནས་མགོ་བོ་དང༌། དཔུང་བ་ལ་བཅིང་བར་བྱའོ། །བྱིས་པ་རྣམས་ཀྱི་ནི། མགུལ་དུའོ། །བུད་མེད་རྣམས་ཀྱི་འདོམས་
སུ་བཅངས་ན། རང་ཉིད་མཆོག་ཏུ་སྐལ་བ་དང་ལྡན་པར་བྱེད་དོ། །གཡང་མེད་པ་ཉམས་ནས་བུ་ཡང་སྟེར་རོ། །ནོར་བུ་འདི་བཅངས་པས་ཐམས་ཅད་དུ་སྲུང་བ་བྱས་པ་ཡིན་ནོ། །དུག་དང་མེས་མི་
ཚུགས་སོ། །དུག་གིས་བྱས་པ་ཡང་སྐྱེ་བར་མི་འགྱུར་རོ། །ནད་བྱུང་བ་ཡང་མི་སྐྱེ་ཞིང་མྱུར་དུ་ཞི་བར་འགྱུར་རོ། །གཟའ་རབ་ཏུ་ཞི་བར་འགྱུར་རོ། །རླུང་དང༌། སྤྲིན་དང༌། ཐོག་ནི། ཆུས་རེངས་པར་

92-1-101a

༄༅། །བྱེད་དོ༑ ༑ཀཱ་ར་བཱི་རའི་ལྕུག་མས་ནི། ལས་ཐམས་ཅད་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་མཆོག་ཏུ་གྲུབ་པ་འདིས་མ་བསྒྲུབས་པར་
ཡང་ལས་འདི་རྣམས་བྱེད་དོ། །དེ་ནས་སྒྲུབ་པར་འདོད་ན། ཐང་སྐུའི་ཆོ་ག་ནི། ཚོན་སྣ་མ་ལུས་པས་སངས་རྒྱས་ཀྱི་སྐུ་གཟུགས་མཉམ་པར་བྲི་བར་བྱ་སྟེ། འཕགས་པ་སྤྱན་རས་གཟིགས་
དབང་ཕྱུག་རལ་པའི་ཅོད་པན་འཆང་བ་རི་དྭགས་ཀྱི་པགས་པས་སྨད་དཀྲིས་བྱས་ཤིང་ཕྱུགས་བདག་ག་ཆ་ལུགས་འཆང་བ་རྒྱན་ཐམས་ཅད་ཀྱིས་བརྒྱན་པར་བྱའོ། །ལྷ་བཟོ་མཁན་གསོ་
སྦྱོང་དང་ལྡན་པས་རི་མོར་བྲི་བར་བྱའོ། །དེ་ནས་སྒྲུབ་པ་པོས་སྐུ་གཟུགས་དེའི་མདུན་དུ་བ་ལང་གི་ལྕི་བས་དཀྱིལ་འཁོར་བྱས་ལ་མེ་ཏོག་དཀར་པོ་བཀྲམ་སྟེ་དྲི་ཞིམ་པོའི་ཆུས་བཀང་
བའི་བུམ་པ་བརྒྱད་གཞག་པར་བྱའོ། །ཉེ་བར་སྤྱོད་པ་བརྒྱད་དང༌། ཉེ་བར་མཁོ་བ་དྲུག་ཅུ་རྩ་བཞི་དང༌། ཁྲག་མེད་པའི་གཏོར་མ་ཤ་དང་བཅས་པ་བྱའོ། །ཨ་ག་རུའི་བདུག་སྤོས་བསྲེགས་
ལ་རིག་པ་སྟོང་ཕྲག་བརྒྱད་བཟླ་བར་བྱའོ། །ཉིན་ཞག་གཅིག་ཏུ་སྨྱུང་བར་གནས་པའམ། དཀར་གསུམ་ཟ་ཞིང་དུས་གསུམ་དུ་ཁྲུས་བྱས་ནས་གོས་གཙང་མ་གྱོན་པར་གྱུར་པས་བཟླས་
པ་བྱའོ༑ ༑དེ་ནས་སྐུ་གཟུགས་ཀྱི་མདུན་དུ་རང་ཉིད་བྲིས་པ་བལྟས་ཏེ་དེ་མཐོང་བས་དགའ་བར་འགྱུར་རོ། །ཇི་སྲིད་དུ་འཕགས་པ་སྤྱན་རས་གཟིགས་དབང་ཕྱུག་བྱོན་ཏེ་བསམ་པ་ཐམས་

92-1-101b

ཅད་ཡོངས་སུ་རྫོགས་པར་བྱེད་དོ། །ལྡོང་རོས་སམ་མིག་སྨན་ལ་ཡོངས་སུ་བཟླས་ཏེ་མིག་ལ་བསྐུས་ན། དེ་ནས་མི་སྣང་བར་འགྱུར་ཞིང་ནམ་མཁའ་ལ་འགྲོ་བར་འགྱུར་རོ། །ཡང་དག་པར་རྨོངས་
པ་མེད་པའི་ཚོགས་ཞེས་བྱ་བའི་ཏིང་ངེ་འཛིན་རབ་ཏུ་འཐོབ་བོ། །སྒྲུབ་པ་པོ་གང་འདོད་པ་དེ་འདིས་བྱེད་དོ་ཞེས་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང༌། དགེ་སློང་དེ་དག་དང༌། བྱང་ཆུབ་སེམས་དཔའ་དེ་དག་དང༌། གཙང་མའི་རིས་ཀྱི་ལྷའི་བུ་དེ་དག་དང༌། ལྷ་དང༌། མི་
དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དོན་ཡོད་ཞགས་པའི་སྙིང་པོ་ཞེས་བྱ་བ་ཐེག་པ་
ཆེན་པོའི་མདོ་རྫོགས་སོ།།    །།རྒྱ་གར་གྱི་མཁན་པོ་ཨ་མོ་གྷ་བཛྲ་དང༌། བོད་ཀྱི་ལོཙྪ་བ་དགེ་སློང་རིན་ཆེན་གྲགས་པས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།དཔལ་ལྷ་མོ་སྒྲ་དབྱངས་
ལ་བསྟོད་པ། ལམ་གང་གིས་ན་སངས་རྒྱས་འབྱུང་བ་དང༌། །རྒྱལ་བ་སྲས་བཅས་ཆོས་ཀྱི་བླ་མར་གྱུར། །མཁྱེན་པའི་རིམ་པར་ས་རྣམས་བཀོད་པ་ཡི། །ཤེས་རབ་དཀྱིལ་འཁོར་མང་ལ་
སྐྱབས་སུ་མཆི། །ཕྱག་འཚལ་དཔལ་ལྡན་ལྷ་མོ་དབྱངས་ཅན་མ། །འཇིག་རྟེན་ཁམས་འདིར་སྨྲ་ལ་དབང་བརྙེས་ཤིང༌། །དྲང་སྲོང་རིག་གསུམ་རིག་པའི་ཕ་རོལ་གཤེགས། །དེ་ནི་སྤྱོད་པ་རྒྱ་

92-1-102a

༄༅། །ཆེན་རྣམས་ལས་བྱུང༌། །སེམས་ཅན་དོན་ཕྱིར་འཕྲིན་ལས་ཆེན་པོའི་ཁུར། །སྤྲོ་བར་དཀའ་བ་ཀུན་ཀྱང་ཁྱོད་ཀྱིས་མཛད། །ས་དང་ཕ་རོལ་ཕྱིན་པ་བཅུ་སྤྱད་པས། །དགེ་
བའི་ཚོགས་བརྟན་ཡིད་བཞིན་ལས་སུ་བསྒྱུར། །ཞལ་གྱི་དཀྱིལ་འཁོར་ཟླ་བ་དྲི་མེད་རྒྱས། །ཐུགས་རྗེའི་སྤྱན་གྱིས་འགྲོ་བའི་མིག་བྱེད་པ། །དུས་རིང་འཇིག་རྟེན་ཀུན་ལ་བདེ་བར་གཟིགས།།
དེ་ལ་དབང་པོ་ཚངས་སོགས་ཤིན་ཏུ་འདུད། །བྱམས་ཤིང་བཟོད་ལྡན་སྙིང་རྗེ་བསྐྱེད་པའི་མ། །ལྷ་མོ་མཆོག་དེ་འགྲོ་ཀུན་སྐྱོང་བར་དགྱེས། །ཐོར་ཚུགས་རི་བོ་རྩེ་འདྲ་སྤོབས་པ་འཕགས། །
ཤེས་རབ་ཟབ་ཅིང་ཤེས་པའི་རྟེན་བྱེད་ཀྱང༌། །རིག་པའི་གནས་ལ་མངའ་བརྙེས་ཚིག་གི་བདག །འཇིག་རྟེན་ན་ཡང་ལྷ་ཡི་ལྷར་གྱུར་ལ། །སྡུག་བསྔལ་བསལ་བར་རབ་བརྩོན་གཉེན་
མཆོག་པས། །མུ་སུ་རྟོག་གེ་བ་རྣམས་ཀུན་ཀྱང་འདུད། །ཡན་ལག་རྣམ་པར་འབྱེས་ཤིང་གསུང་སྙན་པ། །ཡོན་ཏན་དྲི་མེད་བསོད་ནམས་འབར་བར་བསྒྱིངས། །རིག་པ་མཆོག་གི་དངོས་
གྲུབ་སྦྱིན་མཛད་པ། །བློ་མྱུར་ཚིག་འཆང་སྤོབས་པའི་མཆོག་སྩོལ་ཅིག །སེམས་ཅན་ཀུན་ལ་རྟག་ཏུ་ཕན་སེམས་པ། །མི་བསླུ་མཆོག་ཁྱོད་རྣམ་གྲོལ་ས་ལ་བཞུགས། །ཐུགས་དམ་
བརྟན་བཅས་བསྐུལ་བ་རྣམས་ལ་ཡང༌། །དཔལ་གྱིས་དགོངས་ཤིག་དོན་ཀུན་ཉེ་བར་སྐོངས། །འདི་ལྟར་འཇིག་རྟེན་དག་ན་སྣང་བ་ཀུན། །སྒྲ་འཇོམས་ཁྱད་པར་ཚིག་གིས་དོན་མཚོན་ཏེ། །

92-1-102b

ཕན་ཚུན་ཤེས་ཤིང་ཡང་དག་བརྡ་སྤྲོད་པའང༌། །དབྱངས་ཅན་ཁྱོད་ཀྱི་མཐུ་སྟེ་བསམ་མི་ཁྱབ། །གཟུངས་དང་ཆོས་ཀྱི་སྟོབས་ལ་དབང་བརྙེས་པ། དམ་ཚིག་བདེན་གྲུབ་དྲང་སྲོང་ཤེས་ཉེན་ཅན། །
ལུས་སེམས་ངག་རྣམས་བྱིན་གྱིས་རློབ་པ་དང༌། །ཡིད་འོང་སྒྲས་ཀྱང་འཇིག་རྟེན་ཚིམ་པར་བྱེད། །བྱང་ཆུབ་མཆོག་གི་སྤྱོད་ཕྱིར་སུ་དག་མོས། །བདག་དང་གཞན་དོན་ཕུན་སུམ་ཚོགས་
འགྱུར་བའི། །ལུས་དང་ངག་ཡིད་རྣམ་དག་མཆོག་འདོད་ལ། །བཅོམ་ལྡན་འདས་མས་རྟག་ཏུ་དོན་མཆོག་སྩོལ། །བདག་ནི་དཔའ་ཞིང་བྱང་ཆུབ་ལམ་བརྩོན་དང༌། །ལྕེ་ཡི་དབང་པོ་དག་ཅིང་
ཚིག་བཙུན་ལ། །རིག་པའི་གཏེར་ལྡན་སྨྲ་ལ་ཐོགས་མེད་དང༌། །བདེ་གཤེགས་སྤོབས་པ་ཉེ་བར་སྒྲུབ་ཏུ་གསོལ། །རིག་པའི་ཡུམ་གྱི་རང་བཞིན་རྟོག་ལས་བདེན། །སྙན་པའི་རྒྱལ་མཚན་
དགའ་བའི་ཤུགས་ཀྱིས་བསྐྱོད། །མཁའ་ལ་སྣ་ཚོགས་རྣམ་པར་དྲི་འདོད་ལྟར། །མཚན་ཉིད་རྟོགས་དཀའ་ཡོན་ཏན་གཏིང་མཐའ་མེད། །ན་མོ་བྷ་ག་ཝ་ཏེ། བྲཧྨ་ཎེ། ན་མཿསྭ་ར་སྭ་ཏྱཻ་དེ་བི་
སིདྡྷྱ་ནྟུ་མནྟྲ་པཱ་ད་ཏཾ་བྲ་ཧྨཱ་ནུ་མནྟྲ་སྭཱ་ཧཱ། དཔལ་ལྷ་མོ་སྒྲ་དབྱངས་ལ་བསྟོད་པ་རྫོགས་སོ།།    །།རྒྱ་གར་སྐད་དུ།  རྒྱ་གར་སྐད་དུ། ཨཱཪྱ་ཤྲཱི་མ་ཧཱ་དེ་བི་བྱཱ་ཀ་ར་ཎ། བོད་སྐད་དུ། འཕགས་པ་ལྷ་མོ་ཆེན་མོ་
དཔལ་ལུང་བསྟན་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ནི། བཅོམ་ལྡན་འདས་བདེ་བ་ཅན་ན་བྱང་ཆུབ་སེམས་

92-1-103a

༄༅། །དཔའི་དགེ་འདུན་ཆེན་པོ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་མཐུ་ཆེན་ཐོབ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་
སའི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་དང༌། བྱང་ཆུབ་
སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཇིགས་པ་ཐམས་ཅད་སེལ་བ་དང༌། དེ་བཞིན་དུ་བྱང་ཆུབ་སེམས་དཔའ་
སེམས་དཔའ་ཆེན་པོ་དག་བྱེད་ཀྱི་བཀྲ་ཤིས་ཐམས་ཅད་འཛིན་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་བསོད་ནམས་ཀྱི་མཚན་ཐམས་ཅད་འཛིན་པ་དང༌། བྱང་
ཆུབ་སེམས་དཔའ་སེམས་དཔའ་ཆེན་པོ་ཉི་ཟླ་དང༌། འཇིག་རྟེན་འཛིན་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་མུ་སྟེགས་ཀྱི་བཀྲ་ཤིས་ཐམས་ཅད་འཛིན་པ་དང༌།
བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་དང༌། དེ་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་

92-1-103b

ཅད་དང་ཐབས་ཅིག་ཏུ་བཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་
ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །ལྷ་མོ་ཆེན་པོ་དཔལ་ཡང་བཅོམ་ལྡན་འདས་ཀྱི་ཐད་དུ་སོང་སྟེ་ཕྱིན་ནས་བཅོམ་ལྡན་འདས་ཀྱི་
ཞབས་ལ་མགོ་བོས་ཕྱག་འཚལ་ཏེ་ལན་གསུམ་བསྐོར་བ་བྱས་ནས་བདེ་བ་ཅན་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་ཡང་མགོ་བོས་ཕྱག་
འཚལ་ཏེ་ཕྱོགས་གཅིག་ཏུ་འདུག་གོ། །དེ་ནས་བཅོམ་ལྡན་འདས་བསོད་ནམས་བརྒྱ་སྟོང་དུ་མས་བརྒྱན་ཅིང༌། དེ་བཞིན་གཤེགས་པ་བྱེ་བ་དག་གིས་ཡོངས་སུ་བསྐོར་ཏེ་
བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་ཐམས་ཅད་ཀྱིས་བསྟོད་ཅིང་བསྔགས་སོ། །ལྷ་མོ་ཆེན་མོ་དཔལ་ལ་གཟིགས་ནས་ཚངས་པ་ཆེན་པོའི་གསུང་གིས་བྱང་ཆུབ་
སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སྤྱན་རས་གཟིགས་དབང་ཕྱུག །རྒྱལ་པོའམ། བློན་པོའམ། དགེ་སློང་
ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། བྲམ་ཟེའམ། རྒྱལ་རིགས་སམ། རྗེའུ་རིགས་སམ། དམངས་རིགས་གང་ལ་ལ་ལྷ་མོ་ཆེན་མོ་དཔལ་གྱི་མིང་བརྒྱ་

92-1-104a

༄༅། །རྩ་བརྒྱད་དྲི་མ་མེད་པར་གྲགས་པ་ཞེས་བྱ་བའི་བསྟོད་པ་འདི་འཆང་ན། རྒྱལ་རིགས་ཀྱི་རྒྱལ་པོ་དེའི་ཡུལ་དང༌། སེམས་ཅན་དེ་དག་གི་འཇིགས་
པ་དང༌། ཡམས་ཀྱི་ནད་གནོད་པ་ཐམས་ཅད་ཞི་བར་འགྱུར་ཞིང་ཆོམ་རྐུན་དང༌། གཡོ་ཅན་དང༌། མི་དང༌། མི་མ་ཡིན་པའི་འཇིགས་པ་ཐམས་ཅད་འབྱུང་བར་མི་འགྱུར་ཏེ།
ནོར་དང༌། འབྲུ་དང༌། མཛོད་དང༌། བང་བ་ཐམས་ཅད་རྣམ་པར་འཕེལ་བར་འགྱུར་རོ། །རྒྱལ་རིགས་ཀྱི་རྒྱལ་པོ་དེའི་ཁྱིམ་དུ་ཡང་དཔལ་ངེས་པར་གནས་པར་འགྱུར་རོ། །དེ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་ཚིག་འདི་སྐད་ཅེས་གསོལ་ཏོ། །བཅོམ་ལྡན་འདས། །གསུང་འདི་ལེགས་པར་བཀའ་སྩལ་པ་ལེགས་སོ་
ལེགས་སོ། །ལེགས་ཏེ། གང་དག་ལྷ་མོ་ཆེན་མོ་དཔལ་གྱི་མིང་རྣམས་འཛིན་པ་དང༌། ཐོས་ནས་ཀྱང་སྒྲུབ་པར་བགྱིད་པ་དེ་དག་གི་ཡོན་ཏན་དང༌། པན་ཡོན་ནི། །དེ་དག་
ལགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། ལྷ་མོ་དཔལ་གྱིས་དགེ་བའི་རྩ་བ་གང་དུ་བསྐྱེད་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་ཆེན་མོ་དཔལ་གྱིས་དེ་བཞིན་གཤེགས་

92-1-104b

པ་གངྒཱའི་ཀླུང་གི་བྱེ་མ་སྙེད་ལ་དགེ་བའི་རྩ་བ་བསྐྱེད་དེ། སྤྱན་རས་གཟིགས་དབང་ཕྱུག །སྔོན་བྱུང་བ་འདས་པའི་དུས་ན་འཇིག་རྟེན་གྱི་ཁམས་རིན་པོ་ཆེ་ལས་བྱུང་བ་ཞེས་བྱ་བ་ན་དེ་
བཞིན་གཤེགས་པ་རིན་པོ་ཆེའི་མེ་ཏོག་ཡོན་ཏན་གྱི་རྒྱ་མཚོ་བཻ་ཌཱུཪྱ་དང༌། གསེར་གྱི་རི་བོ་མདོག་མཛེས་གསེར་འོད་དཔལ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་
མང་པོ་གཞན་དག་ལ་ཡང་ལྷ་མོ་ཆེན་མོ་དཔལ་གྱིས་དགེ་བའི་རྩ་བ་བསྐྱེད་དོ། །དེ་བཞིན་གཤེགས་པའི་མཚན་འདི་དག་ཀྱང་ལྷ་མོ་ཆེན་མོ་དཔལ་དེའི་དགེ་བའི་རྩ་བ་རྣམ་པར་
འཕེལ་བ་དང༌། འགྲུབ་པར་བྱེད་པ་དང༌། རྟག་ཏུ་རྗེས་སུ་འབྲང་བ་ཡིན་ཏེ། དེ་དག་ནི། འདིར་ལྷ་མོ་དཔལ་ཡང་དག་པར་བརྗོད་པ་དང༌། སྡིག་པ་ཐམས་ཅད་སེལ་བ་དང༌། ཉེས་
སྡིག་ཐམས་ཅད་མེད་པར་བྱེད་པ་དང༌། ལུས་ཐམས་ཅད་དྲི་མ་མེད་པར་བྱེད་པ་དང༌། ནོར་དང༌། འབྲུ་རྣམས་འདུ་ཞིང་འཕེལ་བར་བྱེད་པ་དང༌། དབུལ་བ་གཅོད་པར་བྱེད་པ་
དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་ཐམས་ཅད་འདུན་པར་བྱེད་ཅིང་འགུགས་པར་
བྱེད་པ་དང༌། ཡམས་ཀྱི་ནད་དང༌། གནོད་པ་དང༌། འཐབ་པ་དང༌། འཁྲུག་པ་དང༌། འགྱེད་པ་དང༌། རྩོད་པ་ཐམས་ཅད་ཞི་བར་བྱེད་པ་དང༌། ཕ་རོལ་ཏུ་ཕྱིན་པ་དྲུག་སྒྲུབ་པར་

92-1-105a

༄༅། །བྱེད་པའོ། །འདི་ལྟ་སྟེ། དེ་བཞིན་གཤེགས་པ་དཔལ་སྟུག་པོ་ལ་ཕྱག་འཚལ་ལོ། །དེ་བཞིན་གཤེགས་པ་རིན་པོ་ཆེའི་མེ་ཏོག་ཡོན་ཏན་གྱི་རྒྱ་མཚོ་
བཻ་ཌཱུཪྱ་དང༌། གསེར་གྱི་རི་བོ་མདོག་མཛེས་གསེར་འོད་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་གངྒཱའི་མུ་སྟེགས་ཀྱི་སྒོ་ཐམས་ཅད་བཀྲ་ཤིས་ཀྱི་དཔལ་ལ་
ཕྱག་འཚལ་ལོ། །དེ་བཞིན་གཤེགས་པ་ཙནྡན་གྱི་མེ་ཏོག་གཟི་བརྗོད་སྐར་མའི་འོད་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་ཏུ་སྣང་བ་གཡུལ་ལས་
རྣམ་པར་རྒྱལ་བའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཡོན་ཏན་རྒྱ་མཚོ་སྣང་བའི་དཀྱིལ་འཁོར་གྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་
ཀྱེ་ཆོ་འཕྲུལ་རྒྱལ་མཚན་ཤུགས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྐར་འོད་ཞི་བའི་སྤོས་སྣང་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་
སེམས་ཅན་གྱི་བསམ་པ་ཞི་བར་མཛད་པའི་སྐུའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྨོན་ལམ་རྒྱ་མཚོས་སྣང་བའི་དཔལ་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེགས་པ་ཤིན་ཏུ་ཡོངས་སུ་བརྗོད་པ་མཚན་གསོལ་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཕྱིར་མི་ལྡོག་པའི་འཁོར་ལོ་རིན་པོ་ཆེའི་གནས་

92-1-105b

ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཉི་མའི་དཀྱིལ་འཁོར་འོད་འཕགས་པ་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་བརྩོན་འགྲུས་གྲངས་མེད་པ་ལ་ཡང་
དག་པར་རྫོགས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་དཔག་ཏུ་མེད་པའི་གསེར་མཆོག་སྣང་བའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་གསུང་གི་
ཡན་ལག་ཐམས་ཅད་ཀྱི་སྒྲ་དབྱངས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཤེས་རབ་སྒྲོན་མ་གྲངས་མེད་པའི་འོད་ཀྱི་ཏོག་གི་དཔལ་ལ་ཕྱག་འཚལ་ལོ། །དེ་བཞིན་
གཤེགས་པ་སྲེད་མེད་ཀྱི་བུའི་བརྟུལ་ཞུགས་ཀྱི་ཆོ་ག་ལྷུན་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་དབང་
ཕྱུག་ཆེན་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཉི་ཟླའི་འོད་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཟབ་མོའི་ཆོས་ཀྱི་འོད་ཀྱི་རྒྱལ་པོའི་དཔལ་ལ་ཕྱག་འཚལ་
ལོ༑ ༑དེ་བཞིན་གཤེགས་པ་ནམ་མཁའི་སྒྲོན་མ་འོད་བཟང་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཉི་འོད་ཏོག་གི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྤོས་ཀྱི་སྒྲོན་མའི་
དཔལ་ལ་ཕྱག་འཚལ་ལོ། །དེ་བཞིན་གཤེགས་པ་རྒྱ་མཚོའི་སྙིང་པོ་ལས་བྱུང་བའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྤྲུལ་པའི་འབྲུག་སྒྲ་སྙན་པའི་དཔལ་ལ་ཕྱག་

92-1-106a

༄༅། །འཚལ་ལོ། །དེ་བཞིན་གཤེགས་པ་ཆོས་ཀྱི་སྣང་བ་ཐམས་ཅད་བཀོད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཤིང་གི་རྒྱལ་པོ་ལྟར་སྐྱེས་
པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་འོད་འཕྲོ་རི་བོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཡེ་ཤེས་འོད་འཕྲོ་རྒྱ་མཚོའི་དཔལ་ལ་
ཕྱག་འཚལ་ལོ། །དེ་བཞིན་གཤེགས་པ་སྨོན་ལམ་ཆེན་པོའི་ཤུགས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྤྲིན་ཆེན་པོའི་དཔལ་ལ་ཕྱག་འཚལ་ལོ། །དེ་བཞིན་
གཤེགས་པ་དྲན་པའི་ཏོག་གི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་དབང་པོ་ཏོག་གི་རྒྱལ་མཚན་གྱི་རྒྱལ་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་
པ་ནོར་དང་འབྲུ་ཐམས་ཅད་སྡུད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཞི་བ་འདྲེན་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཕུན་སུམ་ཚོགས་
པ་འགུགས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པའི་མཚན་འདི་དག་རིམ་གྲོར་བྱས་ཏེ་བཅང་བར་བྱའོ། །བཀླག་པར་བྱའོ། །དེ་ལྟར་བྱས་ན། རིགས་ཀྱི་བུའམ།
རིགས་ཀྱི་བུ་མོ་དེའི་བསོད་ནམས་ཤིན་ཏུ་མང་དུ་བསྐྱེད་པར་འགྱུར་རོ། །ལྷ་མོ་ཆེན་མོ་དཔལ་དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་ཏེ། ལྷ་མོ་ཆེན་མོ་དཔལ་ཁྱོད་མ་

92-1-106b

འོངས་པའི་དུས་ན་འཇིག་རྟེན་གྱི་ཁམས་དཔལ་ཆེན་པོ་རིན་པོ་ཆེས་བརྒྱན་པ་ཞེས་བྱ་བར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་ནོར་
བུ་རིན་པོ་ཆེ་ལས་བྱུང་བ་ཞེས་བྱ་བར་འགྱུར་ཏེ། འཇིག་རྟེན་གྱི་ཁམས་དེ་ཡང་ལྷའི་རིན་པོ་ཆེ་སྣ་ཚོགས་ཀྱིས་བརྒྱན་པར་འགྱུར་རོ། །འཇིག་རྟེན་གྱི་ཁམས་དེར་དེ་བཞིན་གཤེགས་པ་
དེ་ཉིད་སྣང་བར་མཛད་པར་འགྱུར་ལ། འཇིག་རྟེན་གྱི་ཁམས་དེ་ན་གནས་པའི་བྱང་ཆུབ་སེམས་དཔའ་དེ་དག་ཀྱང་རང་ལས་འོད་འབྱུང་ཞིང་ཚེ་དཔག་ཏུ་མེད་པར་འགྱུར་རོ། །ནམ་མཁའ་
ལས་ཀྱང་སངས་རྒྱས་དང༌། ཆོས་དང༌། དགེ་འདུན་གྱི་སྒྲ་འབྱུང་བར་འགྱུར་རོ། །སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་གང་དག་སྐྱེ་བར་འགྱུར་བ་དེ་དག་ཐམས་ཅད་ཀྱང་པདྨའི་
སྙིང་པོ་དག་ལས་སྐྱེ་བར་འགྱུར་རོ་ཞེས་ལུང་བསྟན་ཏོ། །དེ་ལ་མིང་བརྒྱ་རྩ་བརྒྱད་དྲི་མ་མེད་པ་ལྟ་བུ་ཞེས་བྱ་བའི་བསྟོད་པ་རྒྱུན་ཆགས་བཅུ་གཉིས་གང་ཞེ་ན། འཇིགས་པ་མེད་པ་
སྤྱན་རས་གཟིགས་དབང་ཕྱུག །ལྷ་མོ་ཆེན་མོ་དཔལ་གྱི་མིང་རྣམ་པར་ཉོན་ཅིག །འདི་ལྟ་སྟེ། དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བ། ལྷ་ཐམས་ཅད་ཀྱིས་དབང་
བསྐུར་བ། དེ་བཞིན་གཤེགས་པ་ཐམས་ཅད་ཀྱི་ཡུམ། ལྷ་ཐམས་ཅད་ཀྱི་མ། དེ་བཞིན་གཤེགས་པ་ཐམས་ཅད་ཀྱི་དཔལ། བྱང་ཆུབ་སེམས་དཔའ་ཐམས་ཅད་ཀྱི་དཔལ།

92-1-107a

༄༅། །འཕགས་པ་ཉན་ཐོས་དང༌། རང་སངས་རྒྱས་ཐམས་ཅད་ཀྱི་དཔལ། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་རྣམས་ཀྱི་དཔལ།
ལྷ་ལ་སོགས་པ་ཐམས་ཅད་ཀྱི་དཔལ། གནས་ཐམས་ཅད་ཡོད་པའི་དཔལ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌།
མིའམ་ཅི་དང༌། ལྟོ་འཕྱེ་ཆེན་པོ་ཐམས་ཅད་ཀྱི་དཔལ། རིག་སྔགས་འཆང་དང༌། ལག་ན་རྡོ་རྗེ་དང༌། རྡོ་རྗེ་འཆང་ཐམས་ཅད་ཀྱི་དཔལ། འཇིག་རྟེན་སྐྱོང་བ་བཞི་དང༌། ལྔའི་
དཔལ། གཟའ་བརྒྱད་དང་རྒྱུ་སྐར་ཉི་ཤུ་རྩ་བརྒྱད་ཀྱི་དཔལ་ལོ། །ཨོཾ་ཉི་མའི་བུ་མོའམ། ཡུམ་རིག་བྱེད་བཞིའི་དཔལ། བཀྲ་ཤིས་མ། སེམས་ཅན་གྱི་མ། རྣམ་པར་རྒྱལ་མ།
གངྒཱ་མ། མུ་སྟེགས་ཐམས་ཅད་མ། བཀྲ་ཤིས་ཐམས་ཅད་མ། དྲི་མ་མེད་པར་བྱེད་པའི་དཔལ། སྡིག་པ་ཐམས་ཅད་འཕྲོག་མ། རྒྱགས་བྱེད་མ། ཟླ་བའི་དཔལ། ཉི་མའི་
དཔལ༑ གཟའ་ཐམས་ཅད་ཀྱི་དཔལ། སེངྒེ་ལ་ཞོན་མ། པདྨའི་མཆོག་འབུམ་གྱིས་བཀབ་མ། པདྨ། པདྨ་ལས་བྱུང་མ། པདྨ་ལ་གནས་མ། པདྨ་འཛིན་མ། པདྨ་དང་ལྡན་མ། རིན་པོ་ཆེ་
འོད་འབར་བའི་ཕྲེང་བ་དུ་མ་དང་ལྡན་མ། ནོར་སྦྱིན་མ། དཀར་མོ། དཀར་མོ་ཆེན་མོ། ལག་དཀར་མ། བཀྲ་ཤིས་ཐམས་ཅད་འཛིན་མ། བསོད་ནམས་ཐམས་ཅད་བསགས་པའི་

92-1-107b

ལུས་ཅན་མ། ཤེས་ཉིན་གྱི་བུ་མོ། ལག་པ་འབུམ་ལྡན་མ། མིག་འབུམ་ལྡན་མ། མགོ་འབུམ་ལྡན་མ། ནོར་བུ་རྣམ་པ་སྣ་ཚོགས་ཀྱི་ཅོད་པན་དང་ལྡན་མ། གཟུགས་བཟང་མ། ཀུན་གྱི་
གཟུགས་ཅན་མ། གྲགས་མ། ཤིན་ཏུ་གྲགས་མ། ཞི་མ། སྤྲིན་འདྲ་བའི་སྐྲ་གཙང་མ། ཟླ་བ་ལྟར་མཛེས་མ། དགེ་མ། དགེ་བྱེད་མ། སེམས་ཅན་ཐམས་ཅད་ལ་མངོན་དུ་ཕྱོགས་
པའི་དཔལ། འཕགས་པ་མེ་ཏོག་གི་དཔལ། མེ་ཏོག་གི་དབང་ཕྱུག་མ། རིའི་རྒྱལ་པོ་རི་རབ་ཐམས་ཅད་ཀྱི་དཔལ། ཆུ་ཀླུང་དང༌། མཚོ་ཐམས་ཅད་ཀྱི་དཔལ། ཆུ་དང་རྒྱ་མཚོ་ཐམས་
ཅད་ཀྱི་དཔལ། མུ་སྟེགས་ཐམས་ཅད་མངོན་དུ་ཕྱོགས་པའི་དཔལ། སྨན་དང༌། རྩྭ་དང༌། ནགས་ཚལ་དང༌། ནོར་དང༌། འབྲུ་ཐམས་ཅད་ཀྱི་དཔལ། གསེར་སྦྱིན་མ། ཟས་དང༌།
སྐོམ་སྤྱིན་མ། འོད་གསལ་མ། སྣང་མ། ལུས་གཙང་མ། དེ་བཞིན་གཤེགས་པ་ཐམས་ཅད་ཀྱི་དབང་བསྒྱུར་མ། ལྷའི་ཚོགས་ཐམས་ཅད་ལ་མངོན་དུ་ཕྱོགས་མའི་དཔལ། གཤིན་
རྗེ་དང༌། ཆུ་ལྷ་དང༌། ལུས་ངན་དང༌། བརྒྱ་བྱིན་ལ་སོགས་པའི་དཔལ། སྦྱིན་བྱེད་མ། ལོངས་སྤྱོད་མ། གཟི་བརྗིད་མ། གཟི་བརྗིད་ལྡན་མ། ཕུན་སུམ་ཚོགས་མ། འབྱོར་པ་མ། རྣམ་
པར་འཕེལ་མ། མཐོང་མ། ཆོས་ཀྱི་དཔལ་མ། ཁྱབ་འཇུག་ལ་བརྟེན་མ། ཀུ་མུ་ད་ལ་གནས་མ། གནོད་སྦྱིན་མ། བཟོད་སྦྱིན་མ། མཐུ་རྩལ་གྱི་གནས་མ། དག་བྱེད་དང་བཀྲ་ཤིས་

92-1-108a

༄༅། །ཐམས་ཅད་ཀྱི་ལག་ལྡན་མ། བཀྲ་མི་ཤིས་པ་ཐམས་ཅད་འཇིག་བྱེད་མ། བསོད་ནམས་ཐམས་ཅད་སྡུད་པའི་དཔལ། ས་ཐམས་ཅད་དང་རྒྱལ་
པོ་ཐམས་ཅད་ཀྱི་དཔལ། རིག་སྔགས་འཆང་གི་རྒྱལ་པོ་ཐམས་ཅད་ཀྱི་དཔལ། འབྱུང་པོ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་དང༌།
ལྟོ་འཕྱེ་ཆེན་པོ་ཐམས་ཅད་ཀྱི་དཔལ། ལྷའི་གནས་དང༌། ལྷ་ཐམས་ཅད་ཀྱི་དཔལ། བཟླས་བརྗོད་དང་བཟླས་བརྗོད་དུ་བྱ་བ་དང༌། སྦྱིན་སྲེག་དང་སྦྱིན་སྲེག་ཏུ་བྱ་བ་དང༌།
བཀྲ་ཤིས་ཐམས་ཅད་ཀྱི་དཔལ། འོད་ལྡན་མ། མཆོག་དགའ་མ། སྐལ་པས་འགྱུར་མ། དྲང་སྲོང་ཐམས་ཅད་དགའ་བར་བརྗོད་པའི་དཔལ། བུད་མེད་ཐམས་ཅད་ཀྱི་གནས།
ཀུན་གྱི་གཙོ་མོ་དཔལ་གྱི་མཆོག །མིའམ་ཅི་མོ་ཐམས་ཅད་དང༌། ལྷ་མ་ཡིན་མོ་ཐམས་ཅད་ཀྱི་དཔལ་གྱི་མཆོག །ཁ་ན་མ་ཐོ་བ་མེད་པའི་གནས་ན་འདུག་མ། ཡིད་འོང་མ་
སིམ་བྱེད་མ། ལུས་ངན་ལ་སྡུག་མ། ཆོས་ཀྱི་རྒྱལ་པོའི་དཔལ། ཨོཾ་སྡུག་བསྔལ་ཐམས་ཅད་ལས་རྣམ་པར་གཟིགས་ཤིང་སྒྲོལ་ཅིག །ཐར་བར་མཛོད་ཅིག །བསོད་ནམས་
ཀྱི་ཚོགས་ཐམས་ཅད་བདག་ལ་མངོན་དུ་གྱུར་བར་མཛོད་ཅིག་སྭཱ་ཧཱ། ཨོཾ་གངྒཱ་སརྦ་ཏིརྠ་མུ་ཁེ་སྭཱ་ཧཱ། ཨོཾ་སརྦ་བི་ཏྲེ་སྭཱ་ཧཱ། སརྦ་མཾ་ག་ལ་དྷཱ་ར་ཎི་སྭཱ་ཧཱ། ཙ་ཏུ་རེ་བེ་ད་སརྦ་ནཀྵ་

92-1-108b

ཏྲ༑ གཱ་ཧཱ་ག །ནཱ་ཧཱ་ག །ནཱ་དྷཱ་མཱུརྟ་ཡེ་སྭཱ་ཧཱ། བྲཧྨཱ་ཡ་སྭཱ་ཧཱ། བིཥྞུ་ཡེ་སྭཱ་ཧཱ། རུ་དྲཱ་ཡ་སྭཱ་ཧཱ། བི་ཤྭ་མུ་ཁཱ་ཡ་སྭཱ་ཧཱ། ཨོཾ་གྲི་ནི་གྲི་ན་སརྦ་ཀཱཪྱ་སཱ་དྷ་ནི། སི་ནི་སི་ནི། ཨཱ་བཱ་ཧཱ། དེ་བ་ཧཱ། བཻ་ཤྲ་མ་ཎཱ་
ཡ་སྭཱ་ཧཱ། སུ་བརྞ། དྷ་ན་དྷྱ་ནྱ། ཨཱ་ཀཪྵ་ཎྱཻ་སྭཱ་ཧཱ། སརྦ་པུ་ཎྱཻ་སྭཱ་ཧཱ། ཤྲཱི་ཧེ་བ་ཏེ་ཨཱ་ཀཪྵ་ཎྱཻ་སྭཱ་ཧཱ། སརྦ་པཱ་པཾ་ན་ཤ་མྱཻ་སྭཱ་ཧཱ། སརྦ་ཨ་ལཀྵྨི་པྲ་ཤ་མ་ནྱཻ་སྭཱ་ཧཱ། སརྦ་ཏ་ཐཱ་ག་ཏ་ཨ་བྷི་ཥེ་ཀ་ཡེ་
སྭཱ་ཧཱ། སརྦ་དེ་བ་ཏ་ཨ་བྷི་མུ་ཁ་ཤྲི་ཡེ་ཨ་ཡུར་བ་ལ་པརྞ་ཀེ་ར་ཡེ་སྭཱ་ཧཱ། སརྦ་བ་ཏི་ཏྭ་མཾ་ག་ལ་ཧ་སྟ་ཡ་སྭཱ་ཧཱ། སིཾ་ག་བ་ཧ་ན་ནེ་སྭཱ་ཧཱ། པདྨ་སཾ་བྷུ་ཏ་ཡེ་སྭཱ་ཧཱ། སརྦ་ཀྲ་ཏི་ཀ་ཁོརད་བི་ནཱ་ཤ་ནེ་སྭཱ་ཧཱ།
འཇིགས་པ་མེད་པ་སྤྱན་རས་གཟིགས་དབང་ཕྱུག །གང་ལ་ལ་ལྷ་མོ་ཆེན་མོ་དཔལ་གྱི་མིང་ཉེས་སྡིག་ཐམས་ཅད་མེད་པར་བྱེད་པ། སྡིག་པ་ཐམས་ཅད་འཇོམས་པར་བྱེད་པ།
བསོད་ནམས་ཐམས་ཅད་སྡུད་པར་བྱེད་པ། བཀྲ་མི་ཤིས་པ་ཐམས་ཅད་མེད་པར་བྱེད་པ། དཔལ་དང༌། བདེ་བ་དང༌། སྐལ་པ་བཟང་པོ་ཐམས་ཅད་སྡུད་པར་བྱེད་པ་འདི་དག་དང༌། དེ་
བཞིན་གཤེགས་པའི་མཚན་འདི་དག་འཆང་བ་དང༌། ཀློག་པར་བྱེད་པ་དེས་ནང་པར་ལངས་ཏེ་གཙང་པར་བྱས་ལ་སངས་རྒྱས་ཐམས་ཅད་ལ་མེ་ཏོག་དང་བདུག་པ་གསོལ་ནས་ལྷ་
མོ་ཆེན་མོ་དཔལ་ལ་ཡང་ཙནྡན་གྱི་བདུག་པ་ཕུལ་ཏེ་བཀླགས་ན། དེས་དཔལ་ཐམས་ཅད་མཐོང་བར་འགྱུར། །བདེ་བ་དང༌། ཡིད་བདེ་བ་ཐམས་ཅད་ཐོབ་པར་འགྱུར། ལྷ་ཐམས་

92-1-109a

༄༅། །ཅད་ཀྱང་སྲུང་བ་དང༌། བསྐྱབ་པ་དང༌། སྦེད་པ་བྱེད་པར་འགྱུར། །དེའི་དགོས་པ་ཐམས་ཅད་འགྲུབ་པར་འགྱུར་རོ། །བཅོམ་ལྡན་འདས་ཀྱིས་
དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་འཇིགས་པ་མེད་པ་སྤྱན་རས་གཟིགས་དབང་ཕྱུག་དང༌། ལྷ་མོ་ཆེན་མོ་དཔལ་དེ་དང༌། ཐམས་ཅད་དང་ལྡན་
པའི་འཁོར་དེ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །
འཕགས་པ་ལྷ་མོ་ཆེན་མོ་དཔལ་ལུང་བསྟན་པ་རྫོགས་སོ།།    །།རྒྱ་གར་སྐད་དུ། ཨཱཪྱ་མ་ཧཱ་ཤྲི་ཡཱཿསཱུ་ཏྲ། བོད་སྐད་དུ། འཕགས་པ་དཔལ་ཆེན་
མོའི་མདོ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བདེ་བ་ཅན་
ན་བཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་བསྐོར་བ་ལན་གསུམ་བྱས་ཏེ་ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་

92-1-109b

ཀྱིས་དཔལ་ཆེན་མོ་ལ་གཟིགས་ནས་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །དཔལ་ཆེན་མོའི་མཚན་བཅུ་གཉིས་པོ་འདི། དགེ་སློང་ངམ་
དགེ་སློང་མའམ། དགེ་བསྙེན་ནམ། དགེ་བསྙེན་མའམ། དེ་མ་ཡིན་པ་གཞན་ཡང་རུང་སྟེ། གང་གིས་ཤེས་པ་དང༌། གང་ལ་ལ་འཆང་བ་དང༌། ཀློག་པ་དང༌། འབྲི་བ་དང༌། འབྲིར་
འཇུག་པ་དེ་ནི། དབུལ་བ་བོར་ཏེ་ཕྱུག་པོར་འགྱུར་རོ། །དེ་ནས་འབྱུང་པོའི་ཚོགས་ཐམས་ཅད་ཀྱིས་དེ་ལྟར་གྱུར་ཅིག་ཅེས་ཀུན་ནས་གསོལ་ཏོ། །དེ་ནས་བཅོམ་ལྡན་འདས་ཀྱིས་
དཔལ་ཆེན་མོའི་མཚན་བཅུ་གཉིས་པོ་བཀའ་སྩལ་པ་འདི་ལྟ་སྟེ། དཔལ་ལྡན་མ། བཀྲ་ཤིས་མ། པདྨའི་ཕྲེང་བ་ཅན། །ནོར་གྱི་བདག་མོ། དཀར་མོ། གྲགས་པ་ཆེན་མོ། པདྨའི་སྤྱན།
འོད་ཆེན་མོ། བྱེད་པ་མོ། ཟས་སྦྱིན་མ། རིན་པོ་ཆེ་རབ་ཏུ་སྦྱིན་མ། དཔལ་ཆེན་མོ། སྱཱད་ཐ་ཐེ་ད་ན། ཛི་ནི། གྷྲི་ཎི། སརྦ་ཨརྠ་སཱ་དྷ་ནི། ཤ་ཤི་ནི། ཨ་ལཀྵྨི་ཎི། མེ་ནཱ་ཤ་ཡ། སིདྡྷྱནྟུ་མེ་
མནྟྲ་པ་དཱཿསྭཱ་ཧཱ། ཨོཾ་བྷྲྀ་ཀུ་ཊཱི་པ་ར་མ་སུ་བྷ་གེ་སྭཱ་ཧཱ། ལན་གསུམ་དུ་བརྗོད་པར་བྱ་སྟེ། གང་ལ་ལ་དུས་གསུམ་དུ་འདོན་པ་དེའི་མི་མཐུན་པའི་ཕྱོགས་ཐམས་ཅད་འཇིག་པར་འགྱུར་རོ། །
སྐལ་པ་བཟང་པོ་དང་ལྡན་པར་འགྱུར་རོ། །འབྱོར་པ་ཟད་མི་ཤེས་པར་འགྱུར་རོ། །མི་དང་ཕྲད་དུ་འགྲོ་བའི་ཚེ་བཀླགས་ནས་ཕྲད་པ་བྱས་ན། མི་དེས་དེ་ལ་བུའི་འདུ་ཤེས་སྐྱེད་པར་

92-1-110a

༄༅། །འགྱུར་ཏེ་དགའ་བར་ཡང་འགྱུར་ལ་ཇི་སྐད་བསྒོ་བ་བཞིན་བྱེད་དོ། །རྟག་ཏུ་རྒྱུན་མི་འཆད་པར་བཀླགས་ན། ཚངས་པ་བྲམ་ཟེས་དྲག་ཤུལ་གྱི་
ལས་བྱས་ཀྱང་མི་ཚུགས་པར་འགྱུར་ལ། སངས་རྒྱས་མང་པོ་ལ་བསྙེན་བཀུར་བྱས་པར་ཡང་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དཔལ་ཆེན་མོའི་མདོ་རྫོགས་
སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།     དཔལ་གྱི་
ལྷ་མོའི་མཚན་བཅུ་གཉིས་པ། །དཀོན་མཆོག་གསུམ་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཕྱག་ན་རྡོ་རྗེ་ལ་ཕྱག་འཚལ་ལོ། །
དཔལ་ལྷ་མོ་ཆེན་མོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བདེ་བ་ཅན་གྱི་འཇིག་རྟེན་ན་བཞུགས་ཏེ། དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་

92-1-110b

གཅིག་ཏུ་འདུག་གོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་ལྷ་མོ་ཆེན་མོ་ཡང་བཅོམ་ལྡན་འདས་ག་ལ་བ་དེར་སོང་སྟེ་དྲུང་དུ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་
ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །དེ་ནས་བཅོམ་ལྡན་འདས་ཀྱིས་དཔལ་ཆེན་མོ་ལ་གཟིགས་ནས་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །
སྤྱན་རས་གཟིགས་དབང་ཕྱུག །དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། སེམས་ཅན་གང་སུ་ཡང་རུང་བས་དཔལ་ཆེན་མོ་འདིའི་མིང་བཅུ་གཉིས་ཤེས་ཏེ་
འཆང་བ་དང༌། ཀློག་པ་དང༌། སྒྲུབ་པར་བྱེད་པ་དང༌། བརྗོད་པར་བྱེད་ན། དེ་དབུལ་པོ་སྤངས་ནས་ཕྱུག་པོ་ཆེན་པོར་འགྱུར་རོ། །དེ་ནས་འབྱུང་པོའི་ཚོགས་ཐམས་ཅད་ཀྱིས་ཀྱང་དེ་བཞིན་
དུ་གྱུར་ཅིག་ཅེས་སྨྲས་སོ། །དཔལ་ལྷ་མོ་ཆེན་མོའི་མིང་བཅུ་གཉིས་འདི་ལྟ་སྟེ། བཀྲ་ཤིས་མ། དཔལ་ལྡན་མ། པདྨའི་ཕྲེང་ཐོགས་མ། ནོར་བདག་མ། དཀར་ཤམ་མ། གྲགས་ཆེན་
མ༑ པདྨ་སྤྱན་མངའ་མ། འོད་ཆེན་མ། བྱེད་པ་མོ། ཟས་སྦྱིན་མ། རིན་ཆེན་འོད་ལྡན་མ། དཔལ་ཆེན་མོ་མ། སངས་རྒྱས་ཐམས་ཅད་ལ་ཕྱག་འཚལ་ལོ། །སྤྱན་རས་གཟིགས་དབང་
ཕྱུག་ལ་ཕྱག་འཚལ་ལོ། །དཔལ་ཆེན་མོ་ལ་ཕྱག་འཚལ་ལོ། །འདི་ལྟ་སྟེ། ཛི་ནི། གྷྲི་ནི། དགོས་པ་ཐམས་ཅད་སྒྲུབ་པར་མཛད་མ། སི་མི་སི་མི། ནི་མི་ནི་མི། བདག་གི་མི་

92-1-111a

༄༅། །ཤེས་པ་ཐམས་ཅད་བསལ་བར་མཛོད་ཅིག་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱིས་བཀའ་སྩལ་པ་ལ་མངོན་པར་དགའོ། །དཔལ་གྱི་ལྷ་མོའི་མཚན་བཅུ་གཉིས་རྫོགས་སོ།།    །།རྒྱ་གར་
གྱི་མཁན་པོ་ཛི་ན་མི་ཏྲ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། །ཨཱཪྱ་བཛྲ་པཱ་ཏཱ་ལ་ནཱ་མ་ཏནྟྲ་རཱ་ཛ། བོད་སྐད་
དུ༑ འཕགས་པ་རྡོ་རྗེ་ས་འོག་གི་རྒྱུད་ཀྱི་རྒྱལ་པོ་ཞེས་བྱ་བ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་མཉན་ཡོད་ཀྱི་གཙུག་ལག་ཁང་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དགེ་སློང་གི་དགེ་འདུན་ཆེན་པོ་བརྒྱ་ཕྲག་ཕྱེད་དང་
བཅུ་གསུམ་དང༌། ལྷའི་ཚོགས་དང༌། བྱང་ཆུབ་སེམས་དཔའི་དགེ་འདུན་དང་ཐབས་ཅིག་ཏུ་བཞུགས་པ་ལ་འདི་ལྟ་སྟེ། བྱང་ཆུབ་སེམས་དཔའ་དྲི་མ་མེད་པའི་བློ་གྲོས་དང༌།
བྱང་ཆུབ་སེམས་དཔའ་བསམ་གྱིས་མི་ཁྱབ་པའི་བློ་གྲོས་དང༌། བློ་གྲོས་ཐམས་ཅད་བ་དང༌། བློ་གྲོས་འཕེལ་བ་དང༌། འཇིག་རྟེན་གསུམ་རྣམ་པར་གནོན་པའི་བློ་གྲོས་དང༌།

92-1-111b

ནམ་མཁའི་མཛོད་དང༌། ཀུན་ཏུ་བཟང་པོ་དང༌། འཇམ་དཔལ་གཞོན་ནུར་གྱུར་པ་དང༌། བྱང་ཆུབ་སེམས་དཔའ་སྲེད་མེད་ཀྱི་བུ་དང༌། མི་ཐུབ་སེལ་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་སྤྱན་རས་གཟིགས་དབང་ཕྱུག་དང༌། དེ་དག་ལ་སོགས་པ་བྱང་ཆུབ་སེམས་དཔའ་སྟོང་ཕྲག་བཅུ་དྲུག་དང༌། ཉན་ཐོས་ཀྱི་དགེ་འདུན་ལ་འདི་ལྟ་སྟེ། རབ་འབྱོར་དང༌། ཀ་ཏྱའི་
བུ་དང༌། འོད་སྲུང་དང༌། ལྟེང་རྒྱས་འོད་སྲུང་དང༌། མཽད་གལ་གྱི་བུ་དང༌། མཽད་གལ་གྱི་བུ་ཆེན་པོ་དང༌། གླང་པོའི་མཆོད་རྟེན་དང༌། ཤཱ་ར་དྭ་ཏིའི་བུ་དང༌། དེ་དག་ལ་སོགས་པ་ཉན་ཐོས་
སྟོང་ཕྲག་ཉི་ཤུ་རྩ་བརྒྱད་ཀྱིས་བཅོམ་ལྡན་འདས་ལ་ཡོངས་སུ་བསྐོར་ཅིང་མདུན་དུ་བདར་ཏེ་བཞུགས་སོ། །གཞན་ཡང་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌།
ནམ་མཁའ་ལྡིང་དང༌། མི་འམ་ཅི་དང༌། ཅིའི་སྐྱེས་བུ་དང༌། ལྟོ་འཕྱེ་ཆེན་པོ་རྣམས་ཀྱང་འཁོར་འདུས་པ་དེའི་ནང་དུ་ཆོས་ཉན་པའི་ཕྱིར་ལྷགས་སོ། །དེ་ནས་དེའི་ཚེ་བཅོམ་ལྡན་
འདས་ཀྱིས་འཁོར་གྱི་དཀྱིལ་འཁོར་དེར་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་ལ་བཀའ་སྩལ་པ། དྲི་མ་མེད་པའི་བློ་གྲོས། ཁྱོད་ཀྱིས་ཤར་གྱི་ཕྱོགས་ཀྱི་སྣང་བ་ཆེན་
པོ་འདི་མཐོང་ངམ། དེ་ནས་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་

92-1-112a

༄༅། །ཏེ་བཅོམ་ལྡན་འདས་ཀྱི་ཞབས་གཉིས་ལ་སྤྱི་བོས་མངོན་པར་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས།
མཐོང་ལགས་སོ། །ཤར་ཕྱོགས་ཀྱི་ངོས་ཀྱི་སྣང་བ་ཤིན་ཏུ་ཆེན་པོ་ཡོངས་སུ་འཕྲོ་བ་འདི་འཚལ་ལགས་ན། བཅོམ་ལྡན་འདས། འདི་ལྟ་བུའི་སྣང་བ་འདི་ཅི་
ལགས། དེ་ནས་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་ཀྱིས་སླར་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འོད་ཆེན་པོ་
འདི་སུས་བགྱིས་པ་བཀའ་སྩལ་དུ་གསོལ། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ཅུང་ཟད་བཞད་པ་དང་བཅས་པས་བྱང་ཆུབ་སེམས་དཔའ་དྲི་མ་མེད་
པའི་བློ་གྲོས་ལ་འདི་སྐད་ཅེས་བཀའ་སྩལ་ཏོ། །དྲི་མ་མེད་པའི་བློ་གྲོས། །འདིར་བྱང་ཆུབ་སེམས་དཔའ་ལག་ན་རྡོ་རྗེ་དགའ་བ་དང་ཚིམ་པས་རང་གི་རིག་པའི་ཚོགས་ཀྱིས་
ཡོངས་སུ་བསྐོར་ཞིང༌། །གཞན་ཡང་ལྷ་མ་ཡིན་དང༌། སྲིན་པོ་དང༌། ཤ་ཟ་དང༌། འབྱུང་བོ་སྟོང་ཕྲག་རྣམས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏེ་འཁོར་གྱི་
དཀྱིལ་འཁོར་འདིར་འོང་བར་འདོད་པའི་སྣང་བ་ཡིན་ནོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དེ་ཉིད་དུ་འཁོར་འདུས་པའི་དཀྱིལ་

92-1-112b

འཁོར་དེར་ཕྱིན་པར་གྱུར་ཏོ། །ཕྱིན་ནས་ཀྱང་བཅོམ་ལྡན་འདས་ཀྱི་ཞབས་ལ་གཏུགས་ནས་བཅོམ་ལྡན་འདས་ལ་ལན་གསུམ་དུ་བསྐོར་བ་བྱས་ནས་ཕྱོགས་གཅིག་ཏུ་
འཁོད་དོ། །དེ་ནས་བཅོམ་ལྡན་འདས་ཀྱིས་ཕྱོགས་གཅིག་ཏུ་འཁོད་པར་མཁྱེན་ནས་མཁྱེན་བཞིན་དུ་དགྱེས་ཤིང་རངས་པས་ཡོངས་སུ་དྲིས་པ། ལག་ན་རྡོ་རྗེ། གལ་ཏེ་ངའི་
ཐད་དུ་ཅུང་ཟད་གླེང་བར་འདོད་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ལ་ཕན་པའི་ཕྱིར་བརྩོན་པས་གདོན་མི་ཟ་བར་རྟོགས་པར་གྱིས་ཤིག །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་ལག་ན་རྡོ་རྗེས་སླར་ཡང་བཅོམ་ལྡན་འདས་ལ་བལྟས་ནས་དེ་ནས་ཡང་འཁོར་གྱི་དཀྱིལ་འཁོར་
ཐམས་ཅད་ལ་རྣམ་པར་བལྟས་ནས་ངོ་ཕབ་སྟེ་ཅང་མི་སྨྲ་བར་འཁོད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཕྱག་ན་རྡོ་རྗེ་ཅང་མི་སྨྲ་བར་འཁོད་པར་གཟིགས་ནས་འདི་
སྐད་ཅེས་བཀའ་སྩལ་ཏོ། །རིག་པའི་རྒྱལ་པོ་དཔག་ཏུ་མེད་པའི་སྟོབས་ཀྱིས་ཕ་རོལ་གནོན་པའི་རྡོ་རྗེ་འཛིན་པ་ཆེན་པོ། འཁོར་ཐམས་ཅད་སྤྲོ་བའི་སེམས་སུ་གྱུར་པས་ཅང་མི་སྨྲ་
བར་འཁོད་ཀྱི། སྨྲོས་ཤིག་སྨྲོས་ཤིག །དེ་སྐད་ཅེས་བཀའ་སྩལ་པ། ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་རྗེས་སུ་གནང་

92-1-113a

༄༅། །ན༑ བདག་ལྷ་མ་ཡིན་གྱི་དབང་པོ་གཞན་ལེན་ཞེས་བྱ་བས་ཉེ་བར་བོས་ཏེ་ལྷ་མ་ཡིན་གྱི་འཁོར་ཆེན་པོས་ཡོངས་སུ་བསྐོར་ནས་རང་གི་གནས་སུ་མཆིས་
སོ༑ ༑བཅོམ་ལྡན་འདས། གནས་དེར་བདག་གིས་སྔོན་མ་འཚལ་བའི་ཁང་པ་དང༌། སྒོ་དང༌། རྟ་བབས་དང༌། ཡང་ཐོག་དང༌། ཕྱིར་དང༌། མཚོ་དང༌། མཚེའུ་དང༌། རྫིང་དང༌།
ཁྲོན་པ་དང༌། སྒོ་དང༌། སྒོ་གསེང་རྣམས་མཐོང་ལགས་སོ། །བཅོམ་ལྡན་འདས། བདག་གིས་ཏིང་ངེ་འཛིན་གྱི་ཁྱད་པར་གང་གིས་ཀྱང་སྔོན་མ་འཚལ་ཏེ། བདག་གིས་
དེའི་རྣམ་པར་རྣལ་འབྱོར་བས་བསམ་གཏན་མཆོག་ལ་མཉམ་པར་བཞག་ལགས་སོ། །དེར་ལྷ་མ་ཡིན་གྱི་དབང་པོ་གཞན་ལེན་གྱིས་བདག་ལ་བཅོམ་ལྡན་འདས། གཞལ་
དུ་མེད་ཅིང་བསམ་གྱིས་མི་ཁྱབ་པའི་རྫུ་འཕྲུལ་དང་སྟོབས་དང་རྣམ་པར་རོལ་པས་ནམ་མཁའ་ཁྱབ་པའི་སྐུ་མངའ་བ། འཇིག་རྟེན་གསུམ་ལས་རྣམ་པར་རྒྱལ་བའི་བྱང་
ཆུབ་སེམས་དཔའ་ཆེན་པོ་ཅིའི་ཕྱིར་བསམ་གཏན་ལ་མཉམ་པར་འཇོག་པར་གྱུར། བཅོམ་ལྡན་འདས། བདག་གིས་གནས་ཁང་ན་ཉམས་མི་དགའ་བ་ཅུང་ཟད་ཀྱང་མ་
མཆིས་ན། གང་གི་དོན་དུ་བསམ་གཏན་མཉམ་པར་འཇོག་པ་ལགས་པར་བཀའ་སྩལ་དུ་གསོལ་ཞེས་མཆིའོ། །དེ་ནས་ལྷ་མ་ཡིན་གྱི་དབང་པོ་དེས་སྒྱུ་མ་ཐམས་ཅད་

92-1-113b

དང༌། འཁྲུལ་འཁོར་དང༌། སྒོ་གླེགས་ལ་སོགས་པ་གླེང་ལགས་སོ། །བཅོམ་ལྡན་འདས། བདག་གིས་དེ་ཟིལ་གྱིས་མནན་པའི་ཕྱིར་སྣང་བ་ཆེན་པོ་འཛིན་པའི་རྡོ་རྗེ་ཁྲོ་བོ་ཆེན་
པོ་རྡོ་རྗེས་འོག་ཅེས་བགྱི་བ་འཁྲུལ་འཁོར་ཐམས་ཅད་ཀྱི་བླ་མའི་བླ་མར་གྱུར་བ། འཁྲུལ་འཁོར་བརྒྱ་རྩ་བརྒྱད་པོ་ཐམས་ཅད་འཇོམས་པར་བྱེད་པ། ཉེ་བར་ཞི་བར་བྱེད་པ། ལྟུང་
བར་བྱེད་པ། ངེས་པར་འཇོམས་པར་བཤད་ལགས་སོ། །བཅོམ་ལྡན་འདས་ཀྱིས་འདི་རྗེས་སུ་མཁྱེན་ནོ། །བདག་གིས་དགའ་བའི་བཞིན་གྱིས་བཤད་པ་དང༌། སྐྱེ་བོ་མང་པོ་ལ་
ཕན་པ་དང༌། བདེ་བར་འགྱུར་བར་བཅོམ་ལྡན་འདས་ཕྱི་མའི་ཚེ་ཕྱི་མའི་དུས་ལྔ་བརྒྱ་ཐ་མ་ལ་སེམས་ཅན་སྐྱབས་མེད་པ་རྣམས་ཞི་བ་དང༌། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་
རྫོགས་པར་བྱ་བའི་ཕྱིར་འཁྲུལ་འཁོར་བརྒྱ་རྩ་བརྒྱད་པོ་ཐམས་ཅད་འཇོམས་པའི་རྡོ་རྗེ་ས་འོག་ཅེས་བྱ་བ་འཁྲུལ་འཁོར་ཐམས་ཅད་ཀྱི་བླ་མའི་བླ་མ་བདག་གིས་བཤད་པར་
བགྱིའོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེས་སྨྲས་པ་འདི་སྲོག་ཆགས་རྣམས་ཀྱིས་སྒྲུབ་པར་དཀའོ། །ལག་ན་རྡོ་རྗེས་
གསོལ་པ། བཅོམ་ལྡན་འདས། བརྗོད་པ་འདི་བསྒྲུབ་པར་དཀའ་བ་མ་ལགས་ཀྱི། བཅོམ་ལྡན་འདས་ཀྱིས་རྗེས་སུ་གནང་བ་མཛད་དུ་གསོལ། བདེ་བར་གཤེགས་པས་རྗེས་སུ་གནང་

92-1-114a

༄༅། །བ་མཛད་དུ་གསོལ། །བཅོམ་ལྡན་འདས། བདག་གིས་བསྒྲུབ་པར་དཀའ་བ་བརྗོད་པར་མི་བགྱིའོ། །ལྷ་མ་ཡིན་གྱི་དབང་པོ་གཞན་ལེན་གྱི་འཁྲུལ་འཁོར་
བདེ་བླག་ཏུ་སྒྲུབ་པར་བྱེད་པ་དེ་དག་གིས་རྗེས་སུ་དྲན་ཏེ་བཤད་པར་བགྱི་ལགས་ན། བཅོམ་ལྡན་འདས་ཀྱིས་དེ་བདག་ལ་རྗེས་སུ་གནང་བ་མཛད་དུ་གསོལ། །དེ་སྐད་ཅེས་
གསོལ་པ་དང༌། བཅོམ་ལྡན་འདས་ཀྱིས་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ངས་རྗེས་སུ་གནང་གི །ཁྱོད་ཀྱིས་རྗེས་སུ་ཤོད་ཅིག །ལག་ན་རྡོ་རྗེ། སྐྱེ་བོ་མང་པོ་
ལ་ཕན་པ་དང༌། སྐྱེ་བོ་མང་པོ་ལ་བདེ་བ་དང༌། ཐབས་ལ་མཁས་པས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བའི་ཕྱིར་འཁྲུལ་འཁོར་གྱི་བླ་མ་རྟོག་པ་དང་བཅས་
པའི་གསང་བ་ཆེན་པོ་སྟོན་ཅིག །དེ་ནས་ལག་ན་རྡོ་རྗེ་བཅོམ་ལྡན་འདས་ཀྱིས་རྗེས་སུ་གནང་ནས་ཅ་ཅོའི་སྒྲ་ཡང་དང་ཡང་དུ་ཕྱུང་ནས་རྡོ་རྗེ་གྱེན་དུ་གསོར་ཞིང་རྡོ་རྗེ་འབར་བའི་
ཕྲེང་བ་ཅན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་རྡོ་རྗེ་ས་འོག་གི་གསང་སྔགས་སྨྲས་པ། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ།
ཨོཾ་ཧྲཱིཿཔོ་ཏྲི་བཛྲ་པཱ་ཏཱ་ལ་ཧཱ་ནཱ་མ་ཐཱ་བྡཉྫ་པཱ་ཏ་ཡ་མཱ་ཙི་ར་མ་བཛྲ་ཀྲོ་དྷ་ཧཱུཾ་ཕཊ། དེ་ནས་རྡོ་རྗེ་ཁྲོ་བོ་ཆེན་པོས་ཀུན་འོད་ཟེར་གྱིས་སྣང་བར་བྱས་ཏེ་ས་ཆེན་པོ་འདི་རྣམ་པ་དྲུག་ཏུ་

92-1-114b

གཡོས་སོ། །ལྷ་མ་ཡིན་དང༌། ལྷ་མ་ཡིན་གྱི་བུ་མོ་རྣམས་རྡོ་རྗེ་ཁྲོ་བོས་གཟིར་བས་སྐྱབས་མེད་པར་གྱུར་ཏེ་བཅོམ་ལྡན་འདས་ག་ལ་བ་དེར་དོང་ངོ༌། །དོང་ནས་ཀྱང་བཅོམ་ལྡན་འདས་
ཀྱི་ཞབས་ལ་གཏུགས་ནས་འདི་སྐད་ཅེས་སྨྲ་ཞིང་འདུད་པར་བྱེད་དོ། །བཅོམ་ལྡན་འདས། བདག་སྲུང་དུ་གསོལ། །བདེ་བར་གཤེགས་པ། ཡོངས་སུ་བསྐྱང་དུ་གསོལ། །རྡོ་རྗེ་ཁྲོ་བོས་
བདག་ཅག་ཡོངས་སུ་གཟིར་ཏོ། །བཅོམ་ལྡན་འདས། རྡོ་རྗེ་ཁྲོ་བོ་འདི་བཤད་པས་བདག་ཅག་གི་ཁང་པ་རྣམས་ཀྱི་འཁྲུལ་འཁོར་རྣམས་མེད་པར་གྱུར། སྒོ་གཏན་རྣམས་མེད་པར་
གྱུར༑ སྒོ་རྣམས་གྲོལ་བར་གྱུར་ཏོ། །བཅོམ་ལྡན་འདས། མ་བྱུང་བའི་སེམས་ཅན་རྣམས་ཀྱང་བྱུང་བར་གྱུར་ཏོ། །བཅོམ་ལྡན་འདས། འདིར་ཇི་ལྟར་གནས་པར་བགྱི་བཀའ་སྩལ་དུ་
གསོལ༑ བཅོམ་ལྡན་འདས་ཀྱིས་བཀའ་སྩལ་པ། གྲོགས་པོ་དག །མ་འཇིགས་ཤིག་མ་འཇིགས་ཤིག །ལག་ན་རྡོ་རྗེའི་དམ་ཚིག་ལ་མནོས་ཤིག །དེ་ལྟ་ན་བདེ་བ་ལ་གནས་པར་
འགྱུར་རོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་གཟིགས་ཏེ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། ལྷ་མ་ཡིན་གྱི་དབང་པོ་ལ་སོགས་པ་རྨད་དུ་བྱུང་བའི་དམ་ཚིག་
སྟོན་ལ་བདེ་བར་གྱིས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། ཕྱག་ན་རྡོ་རྗེས་ལྷ་མ་ཡིན་དང༌། ལྷ་མ་ཡིན་གྱི་ཆུང་མ་དག་ལ་བཀའ་སྩལ་པ། འདིར་ཐོག་

92-1-115a

༄༅། །མར་རྡོ་རྗེ་ས་འོག་གི་ཁྲོ་བོ་ཆེན་པོའི་ས་འོག་གི་དཀྱིལ་འཁོར་གྱི་དམ་ཚིག་ལ་གང་འཇུག་པ་དེ་དག་འདིར་འཁྲུལ་འཁོར་ཆེན་པོའི་བླ་མའི་རྩི་སྨན་དང༌།
ཕྱེ་མ་དང༌། རྩ་བ་དང༌། སྦྱར་སྨན་དང༌། གྲུབ་པའི་རྫས་དང༌། དངུལ་ཆུ་དང༌། བཅུད་ལེན་དང༌། གཞོན་ནུ་མ་དང༌། ལྷ་མ་ཡིན་གྱི་བུ་ག་དང༌། སྒོར་འཇུག་པ་དང༌། འཁྲུལ་
འཁོར་ཐམས་ཅད་འཇོམས་པ་དང༌། སྐེམ་པར་བྱེད་པ་དེ་དག་ནི། འཇུག་ངོགས་བདེ་བར་འགྱུར་རོ། །གཞན་དུ་ན་དེ་དག་འགྲུབ་པར་མི་འགྱུར་བ་དེའི་ཕྱིར་ས་འོག་གི་དཀྱིལ་
འཁོར་དུ་འཇུག་པར་བྱའོ། །ལྷ་མ་ཡིན་རྣམས་ལ་བཀའ་སྩལ་པ། བུ་གར་འཇུག་ནུས་པ་དང༌། བྱ་བའི་རྒྱུད་ཀྱི་ཁམས་དང༌། གསེར་འགྱུར་དང༌། དུག་སྨན་དང༌། ས་འོག་
དང༌། ཞིང་གི་དངོས་གྲུབ་དག་རང་ཉིད་ཀྱི་ཁང་པར་འཇུག་པ་ལྟར་རྡོ་རྗེའི་བྱེ་བྲག་གིས་འགྲུབ་པར་འགྱུར་རོ། །ཞེས་ང་སྨྲའོ། །གཞན་དུ་ན་སྐྱིལ་འཁོར་མ་མཐོང་ན་ཉམས་པར་
འགྱུར་རོ། །རྡོ་རྗེ་ཁྲོ་བོའི་རྒྱལ་པོ་ཆེན་པོ་འདིའི་རང་ཉིད་ཀྱི་རྟོག་པ་དང༌། རྒྱུད་གཞན་དུ་གསུངས་པའི་སྒྲུབ་པའི་ཐབས་རྣམ་པ་སྣ་ཚོགས་ཀྱི་བྱ་བ་མི་བྱ་ལ། རྟོག་པ་གཞན་གྱི་
ཆོ་ག་འདོད་པས་བསྒྲུབ་པར་མི་བྱའོ། །དེ་སྐད་ཅེས་བཀའ་སྩལ་པ་དང༌། ལྷ་མ་ཡིན་དང༌། ལྷ་མ་ཡིན་གྱི་དབང་པོ་དགའ་ཞིང་རངས་ཏེ་རབ་ཏུ་ཚིམ་པ་དང༌། མགུ་བ་སྐྱེས་ནས་

92-1-115b

རང་ཉིད་ཀྱིས་ཕྱག་ན་རྡོ་རྗེའི་དཀྱིལ་འཁོར་མཐོང་ནས་ངེས་པར་འབྱུང་བར་བྱས་ཏེ་བཅོམ་ལྡན་འདས་ཐམས་ཅད་ཀྱི་བྲན་དུ་གྱུར་ཏོ། །དེ་ནས་བཅོམ་ལྡན་འདས་བྱང་ཆུབ་སེམས་དཔའ་
སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ལྷའི་མིག་གིས་འཁོར་གྱི་དཀྱིལ་འཁོར་ལ་རྣམ་པར་བལྟས་ནས་དམ་ཚིག་གི་དཀྱིལ་འཁོར་བཀའ་སྩལ་པ། གྲོང་ངམ་གྲོང་ཁྱེར་
གྱི་སའི་ཕྱོགས་ལེགས་པར་བརྟགས་ནས་དབང་ལྡན་གྱི་ཕྱོགས་ནས་བརྩམས་ཏེ་རྡོ་དང༌། གསེག་མ་དང༌། རུས་པ་དོར་ནས་རྒྱུ་སྐར་དགེ་བ་ལ་རྗེས་སུ་མཐུན་པའི་ཚོན་རྩི་ལྔའི་ཕྱེ་མས་
དཀྱིལ་འཁོར་གྲུ་བཞི་བ། ཁྲུ་བཞི་པ་སྒོ་བཞི་པ་དྲུག་པ་ཅན་ཡང་དག་པར་བྲི་བར་བྱའོ། །སྒོ་དང་སྒོའི་མཚམས་རྣམས་སུ་རྡོ་རྗེ་དང་ཡུངས་ཀར་གཞག་པར་བྱའོ། །ཤར་ཕྱོགས་
ཀྱི་ཆར་སངས་རྒྱས་བཅོམ་ལྡན་འདས་བྲི་བར་བྱའོ། །བྱང་དུ་འཇིག་རྟེན་དབང་ཕྱུག །ལྷོར་རྡོ་རྗེ་འཆང༌། ནུབ་ཏུ་ཆུང་མ་དང་བཅས་པའི་ཁྱུ་མཆོག་གི་རྒྱལ་མཚན་ཅན་ནོ། །དབར་
ལྡན་དུ་དྲི་མ་མེད་པའི་བློ་གྲོས་ལག་པར་རྔ་ཡབ་འཛིན་པའོ། །མེར་སྙིང་པོའོ། །ལུས་ངན་དུ་རྗེས་སུ་སྤྱོད་པའོ། །རླུང་དུ་ལས་ཐམས་ཅད་པའོ། །དབུས་སུ་རྡོ་རྗེ་ས་འོག་ལག་པར་རྡོ་
རྗེ་དང་དགྲ་སྟ་འཛིན་པ་བྲི་བར་བྱའོ། །སྙིང་པོ་དང་རྗེས་སུ་སྤྱོད་པ་ལ་དབྱུག་གུ་དང་ཐོ་བ་བྲི་བར་བྱའོ། །ལས་ཐམས་ཅད་པ་ལ་རྡོ་རྗེའོ། །ཤར་གྱི་སྒོར་སྨན་ཐམས་ཅད་དང༌། རྒྱན་ཐམས་

92-1-116a

༄༅། །ཅད་དང༌། དངུལ་ཆུ་དང༌། བཅུད་ལེན་དང༌། ལྷ་མ་ཡིན་གྱི་བུ་མོ་དང༌། གྲུབ་པའི་རྫས་ལ་སོགས་པ་དང༌། སྨིག་སྨན་དང༌། ལྡོང་རོས་དང༌། རལ་གྲི་དང༌།
རིན་པོ་ཆེ་སྔོན་དུ་འགྲོ་བ་གཞག་པར་བྱའོ། །ལྷོའི་སྒོར་ལྷ་མ་ཡིན་བརྒྱད་ནི། སྟོབས་ཅན་དང༌། སྟོབས་ཅན་གྱི་བུ་དང༌། བདེ་མཆོག་དང༌། ཐག་བཟང་རིས་དང༌། བདེ་ལྡན་དང༌།
དུས་ཀྱི་མུ་ཁྱུད་དང༌། གཞན་ལེན་དང༌། དབྱིག་ཟའོ། །ནུབ་ཀྱི་སྒོར་འཁྲུལ་འཁོར་བརྒྱ་རྩ་བརྒྱད་གཞག་པར་བྱའོ། །དེའང་བརྒྱད་རྣམ་པ་དང་བཅས་པ་བྲི་སྟེ། སྲད་བུ་དང༌། གྲི་གུག་
དང༌། བུད་མེད་དང༌། སེངྒེ་དང༌། ལུག་དང༌། མདའ་དང་བཅས་པའི་གཞུ་དང༌། ཆུ་རྒྱུན་དང༌། སྦྱིན་དང༌། འདོ་ལི་དང༌། བདག་ཉིད་ཀྱི་འཁྲུལ་འཁོར་རྣམས་སོ། །བྱང་གི་སྒོར་བུ་ག་
བརྒྱད་པ་དང་བཅས་པ་བྲི་སྟེ། དེའང་ལུག་གི་རྣམ་པ་དང༌། ཆུ་སྲིན་གྱི་རྣམ་པ་དང༌། གླང་པོའི་གདོང་གི་རྣམ་པ་དང༌། ལྟོ་འཕྱེའི་རྣམ་པ་དང༌། བྱི་བའི་རྣམ་པ་དང༌། མིའི་གདོང་གི་
རྣམ་པ་དང༌། དཀྱིལ་འཁོར་གྱི་རྣམ་པ་དང༌། མ་བྱས་པའི་གདོང་གི་རྣམ་པའོ། །སྟེགས་བུའི་མཚམས་རྣམས་སུ་སྒོ་བྲལ་བཞི་བྲི་བར་བྱའོ། །མེའི་ཕྱོགས་སུ་མེའི་ཐབ་ཁུང་ངོ༌། །
བདེན་བྲལ་དུ་བདུག་སྤོས་ཀྱི་ཐབ་ཁུང་ངོ༌། །རླུང་གི་མཚམས་རྣམས་སུ་ཆུའི་ཐབ་ཁུང་ངོ༌། །དབང་ལྡན་དུ་རུས་སྦལ་གཞག་པར་བྱའོ། །དེ་ནས་དྲི་ཐམས་ཅད་དང༌། མེ་ཏོག་

92-1-116b

ཐམས་ཅད་དང༌། བདུག་པ་ཐམས་ཅད་དང༌། འབྱུང་པོ་ཐམས་ཅད་པའི་གཏོར་མ་དང༌། མཆོད་པ་སྦྱིན་པར་བྱའོ། །དེ་ནས་སྐྱེས་བུ་དཔའ་བོ་དག་གི་དྲི་ཞིམ་པོས་ཡན་ལག་བྱུགས་ལ་
ཤིན་ཏུ་ཕྲ་བའི་རས་ཀྱིས་གདོང་གཡོགས་ཏེ་སྲུང་བ་བྱས་ལ་འཁྲུལ་འཁོར་གྱི་བླ་མའི་བྱ་བ་བྱས་ལ་འཇུག་པར་བྱའོ། །སྤྱན་དྲང་བ་དང་གཤེགས་སུ་གསོལ་བ་ལ་སོགས་པའི་སྒོ་ནས་
སོ༑ ༑འདིར་རྡུལ་ཚོན་གྱིས་བྲིས་པའི་དཀྱིལ་འཁོར་བསྟན་པར་བྱའོ། །དེ་ལྟ་བུའི་དཀྱིལ་འཁོར་མཐོང་བའི་སྐྱེས་བུ་དཔའ་བོ་དེ་ལ་བླ་མས་རྗེས་སུ་གནང་བ་བྱིན་ལ་དམ་ཚིག་ཤེས་པས་
འཁྲུལ་འཁོར་གྱི་བླ་མའི་ཕྱག་རྒྱའམ། ལྷ་མ་ཡིན་གྱི་ཕྱག་རྒྱ་བཅིངས་པས་དབང་དུ་བྱེད་པར་འགྱུར་རོ། །ལྷ་མ་ཡིན་གྱི་ཆུང་མ་དང་ཁྱིམ་རྣམས་སུ་འཇུག་པར་འགྱུར་རོ། །གཞན་ལེན་
གྱིས་བྱས་པའི་འཁྲུལ་འཁོར་ཐམས་ཅད་ལས་ཁྱད་པར་དུ་འཕགས་པའི་རྫས་རྣམས་དབང་དུ་འགྱུར་རོ། །བཅོམ་ལྡན་འདས་རྡོ་རྗེ་འཛིན་པ་རྡོ་རྗེ་ཁྲོ་བོའི་རྒྱལ་པོ་རྡོ་རྗེ་ས་འོག་གི་དམ་
ཚིག་གི་དཀྱིལ་འཁོར་གྱི་ལེའུ་སྟེ་དང་པོའོ།།    །།དེ་ནས་གཞན་ཡང་ཕྱག་རྒྱ་དང་སྔགས་སུ་གྱུར་པ་ནི། སོར་མོ་ཕན་ཚུན་ཁུ་ཚུར་དུ་བྱས་ལ་མཐེ་བོང་སྦྲུལ་མགོའི་རྣམ་པ་ལྟར་
བྱས་པ་ནི། དེ་བཞིན་གཤེགས་པའི་རིགས་ཀྱི་ཕྱག་རྒྱའོ། །སྔགས་ནི། ཛི་ན་ཛི་ཀ། གཉེན་གྱི་ཕྱོགས་སུ་པདྨའི་རིགས་ཀྱི་སྙིང་པོའི་ཕྱག་རྒྱ་དང་སྔགས་ནི། ཨཱ་རོ་ལྀ་ཀ། ལྷོ་ཕྱོགས་

92-1-117a

༄༅། །སུ་རཏྣ་དྷྲྀ་ཀ །བྱང་ཕྱོགས་སུ་པདྨ་དྷྲྀ་ཀ། རྡོ་རྗེའི་རིགས་ཀྱི་སྙིང་པོའི་ཕྱག་རྒྱ་དང་སྔགས་ནི། བཛྲ་དྷྲྀ་ཀ །མཐེ་ཆུང་དང༌། མིང་མེད་སྦྱར་ལ་རྩེ་གཅིག་ཏུ་བྱས་པ་
ལ་བསྡིགས་མཛུབ་བཞག་པ་ནི། རྡོ་རྗེ་ས་འོག་གི་རྩ་བའི་ཕྱག་རྒྱའོ། །སྔགས་ནི། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་ཧྲཱིཿཔོ་ཏྲི་བཛྲ་པཱ་
ཏཱ་ལ་ཧཱ་ནཱ་མ་ཐ་བྷཉྫ་པྲཱ་ཏཱ་ཡ། མཱ་ཙི་རཾ་བཛྲ་ཀྲོ་དྷ་ཧཱུཾ་ཕཊ། རྩ་བའི་སྔགས་དང་ཕྱག་རྒྱས་ལུས་ཐམས་ཅད་བྱིན་གྱིས་བརླབ་བོ། །ཕྱག་འཚལ་བའི་ཐལ་མོ་ལས་མིང་མེད་ཀྱི་རྩེ་མོ་
སྦྱར་ལ་མཐེ་ཆུང་སྦས་ཏེ་གུང་མོ་དང་མཐེ་བོའི་རྩེ་སྦྱར་ལ་གཡོན་པའི་མཛུབ་མོས་ཕྱི་ནས་བཀུག་སྟེ་གཡས་པའི་མཛུབ་མོ་རྡོ་རྗེའི་རྣམ་པ་ལྟར་བསྐུམ་པ་ནི། རྡོ་རྗེ་དགྲ་སྟའི་ཕྱག་
རྒྱའོ༑ ༑གཡས་པའི་ལག་པ་དང་གཡོན་པའི་ལག་པ་མཉམ་པར་བཞག་ལ་མཐེ་བོ་དང་མཛུབ་མོ་སྦྱར་ཏེ་གཡས་པའི་མཐེ་བོས་སོར་མོ་གསུམ་གྱི་སེན་མོ་བཀབ་ལ་མཉམ་པར་
མཛུབ་མོ་གཡོན་པའི་མཐེ་བོའི་རྩ་བར་སྦྱར་བ་ནི། ཞགས་པའི་ཕྱག་རྒྱའོ། །ལག་པ་གཡོན་པ་ལའོ། །ཨོཾ་བི་བིནྡ་བིནྡ་ཧཱུཾ་ཕཊ་སྭཱཧཱ། སྙིང་གར་རོ། །ཨོཾ་བཛྲ་པཱ་ཏཱ་ལ་ཧཱུཾ་ཕཊ་སྤྱི་བོར་
རོ༑ ༑ཨོཾ་ཧཿབཛྲ་ཧཱུཾ་ཕཊ་སྤྱི་གཙུག་གོ། ཨོཾ་ཧྲཱི་བནྡྷ་བནྡྷ་སྭཱཧཱ་གོ་ཆའོ། ཨོཾ་བཛྲ་བཛྲ་ས་ཧཱ་ཤྲཱི་ཤི་ར་སེ་ཛྭ་ལི་ཏ་ཨ་ན་ལ་ཧ་ན་བྷཉྫ་ཨུཙྪཱ་ཊ་ཡ་ཧཱུཾ་ཕཊ། མཚམས་བཅིངས་པའི་

92-1-117b

སྔགས་སོ། །འདི་དག་དང་རྩ་བའི་ཕྱག་རྒྱ་སྦྱར་བར་བྱའོ། །ལག་མཐིལ་མཉམ་པོར་བྱས་ཏེ་མཐེ་བོང་དང་མཐེ་ཆུང་སྦྱར་ལ་སོར་མོ་ལྷག་མ་རྣམས་རྡོ་རྗེའི་མཚན་ཉིད་དུ་བྱས་པ་འདི་ནི།
ལས་ཐམས་ཅད་པ་ས་གསུམ་གྱི་ཕྱག་རྒྱའོ། །སྔགས་ནི། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཧི་རི་མི་རི་བི་ར་ར་རི་ཎི་སྭཱཧཱ། སོ་སོར་སྦྱར་བར་བྱའོ། །སོར་
མོ་ཕན་ཚུན་སྦྱར་ལ་ཁུ་ཚུར་དུ་བྱས་ཏེ་གུང་མོ་བརྐྱང་ལ་སྦྱར་ནས་དེའི་ཕྱི་རོལ་ཏུ་མཛུབ་མོ་ཅུང་ཟད་བསྐུམས་ལ་མཐེ་བོང་གཉིས་དབུས་སུ་བཞག་པ་ནི། དབང་ཕྱུག་ཆེན་པོའི་ཕྱག་རྒྱའོ། །
སྔགས་ནི། ན་མཿས་མནྟ་བུདྡྷ་ནཱཾ་རུ་དྲཱ་ཡ་སྭཱཧཱ། དབང་ཕྱུག་ཆེན་པོའི་ཕྱག་རྒྱ་དེ་ཉིད་ལས་མཛུབ་མོ་བརྐྱང་བ་འདི་ནི། ལྷ་མོ་ཆུ་ལོན་གྱི་ཕྱག་རྒྱའོ། །སྔགས་ནི། ན་མཿས་མནྟ་བུདྡྷ་ནཾ་ཨུ་མ་
ཡེ་སྭཱཧཱ༑ ཐལ་མོ་ཕྱེ་བ་ལས་མཐེ་ཆུང་རྩེ་མོ་སྦྱར་ལ་དེའི་རྒྱབ་ཏུ་སྲིན་ལག་སྦྱར་ནས་དེའི་ཚིགས་གསུམ་པར་གུང་མོ་གཉིས་སྦྱར་ལ་དེའི་ཚིགས་དང་པོར་མཛུབ་མོ་གཉིས་སྦྱར་བ་ནི། ལྷ་
མ་ཡིན་ཐམས་ཅད་དབང་བསྐུར་བའི་ཕྱག་རྒྱའོ། །གཉིས་ཀ་ཡང་རྡོ་རྗེ་མཚན་ཉིད་དང་གཅིག་ཏུ་སྦྱར་བར་བྱའོ། །ལྷ་མ་ཡིན་ཐམས་ཅད་ཀྱི་འཁྲུལ་འཁོར་འཇོམས་ཤིང་འབྱེད་པའི་ཕྱག་རྒྱ་ནི།
འདིར་སོར་མོ་རྣམས་རྣམ་པར་བཟློག་ལ་རུས་སྤལ་གྱི་རྣམ་པར་བྱ་བ་ནི། རུས་སྦལ་གྱི་ཕྱག་རྒྱའོ། །སྤྱི་བོར་བཞག་པ་ནི། ལྷ་མ་ཡིན་ཐམས་ཅད་དབང་བསྐུར་བའི་ཕྱག་རྒྱའོ། །ལག་པ་

92-1-118a

༄༅། །གཡོན་པ་འོག་ཏུ་བཞག་ལ་དེའི་སྟེང་དུ་ལག་པ་གཡས་པ་སྦྱར་ལ་མཐེ་བོང་སོ་སོར་བྱ་བ་འདི་ནི། རུས་སྦལ་དབང་བསྐུར་བའི་ཕྱག་རྒྱའོ། །ལག་པ་གཡོན་པ་རྡོ་
རྗེའི་ཚུལ་དུ་བཞག་ལ་ལག་པ་གཡས་པ་རྡོ་རྗེ་ཐུར་དུ་བཞག་ལ་ཐད་ཀར་སྦྱར་བར་བྱས་པ་འདི་ནི། རུས་སྦལ་གྱི་ཕྱག་རྒྱ་གཞན་ནོ། །བླ་འོག་གི་ལག་པ་རྣམ་པར་བཟློག་ལ་སྙིང་གར་
སོར་མོ་གྱེན་དུ་བྱས་ལ་མཐེ་བོང་མཉམ་པར་གཤིབས་པ་ནི། རུས་སྦལ་གྱི་ཕྱག་རྒྱའོ། །རྡོ་རྗེ་ས་འོག་གི་མཛུབ་མོ་སྟེང་དུ་མཉམ་དུ་གཤིབས་པ་ནི། རྡོ་རྗེ་ས་འོག་གི་ཕྱག་རྒྱའོ། །
ཁུ་ཚུར་བྱས་པའི་མཛུབ་མོ་བརྐྱང་ལ་གུང་མོ་དང་སྲིན་ལག་གི་སྟེང་དུ་མཐེ་བོང་སྦྱར་བ་ནི། དབྱུག་གུའི་ཕྱག་རྒྱའོ། །དེ་ཉིད་ལས་མཐེ་བོང་མཛུབ་མོའི་རྩ་བར་སྦྱར་བ་ནི། ཐོ་བའི་ཕྱག་
རྒྱའོ༑ ༑ཁུ་ཚུར་དུ་བྱས་ལ་གུང་མོ་དང་མཐེ་བོང་མཉམ་པོར་སྦྱར་བ་ནི། བྱ་རོག་གི་མཆུའི་ཕྱག་རྒྱའོ། །ལག་པ་གཡོན་པ་རྡོ་རྗེའི་ཚུལ་དུ་བྱས་ལ་སྙིང་གའི་ཕྱོགས་སུ་སྐྱར་ལ་ལག་
པ་གཡས་པ་རྡོ་རྗེ་སྟེང་དུ་ཕྱར་ནས་རྐང་པ་བརྐྱང་བསྐུམ་དུ་གནས་པ་ནི། རྡོ་རྗེ་སྨོད་པའི་ཕྱག་རྒྱའོ། །ལག་པ་གཡོན་པ་རྡོ་རྗེ་རྩེ་གཅིག་པ་སྙིང་གའི་ཕྱོགས་སུ་བཞག་ལ་ལག་པ་
གཡས་པའི་སོར་མོ་གསུམ་གྱིས་རྒྱས་བཏབ་ནས་བརྐྱང་བསྐུམ་དུ་གནས་པ་འདི་ནི། རྡོ་རྗེ་གཞན་ལ་སྨོད་པའི་ཕྱག་རྒྱའོ། །སྔགས་ནི། ཨོཾ་བི་བིནྡྷ་བི་བིནྡྷ་ཧཱུཾ་ཕཊ། འཕགས་པ་རྡོ་རྗེ་ས་འོག་

92-1-118b

གི་རྒྱུད་ཇི་སྙེད་པ་ལས། སྔགས་དང་ཕྱག་རྒྱའི་ལེའུ་སྟེ་གཉིས་པའོ།།    །།གང་གི་ཚེ་སྐྱེས་བུ་དཔའ་བོ་དཔལ་གྱི་སྒོར་འཇུག་པར་འདོད་པར་གྱུར་ན། དེས་རྡོ་རྗེ་ཁྲོ་བོའི་བསྙེན་པ་སྔོན་
དུ་བྱས་ལ་ཕྱིས་འཇུག་པར་བྱའོ། །དེ་ལ་སྔོན་དུ་བསྙེན་པ་ནི། འབུམ་ཕྲག་བརྒྱད་སློང་མོ་ཟ་ཞིང་སྨྲ་བ་བཅད་ལ་སེམས་ཅན་ཐམས་ཅད་ལ་བྱམས་པའི་སེམས་དང༌། དེ་བཞིན་གཤེགས་པ་
མཆོད་པ་ལ་དགའ་བས་རྟེན་ཅིང་འབྲེལ་པར་འབྱུང་བའི་སྙིང་པོའི་མཆོད་རྟེན་བྱས་ལ། དེའི་མདུན་དུ་རི་བོའམ། ཆུ་བོ་འདུས་པའམ། ཤིང་གཅིག་པའམ། བ་ལང་གི་ལྷས་སམ། བས་
མཐའ་མ། མཆོད་རྟེན་གང་ཡང་རུང་བའི་གནས་སུ་བྱང་ཆུབ་ཀྱི་སེམས་རྗེས་སུ་དྲན་པས་དེ་བཞིན་གཤེགས་པ་ཐམས་ཅད་ལ་གསོལ་བ་བཏབ་ནས་སྡིག་པ་བཤགས་ཏེ་བླ་ན་མེད་
པར་བསྔོས་ལ་དམ་པའི་ཆོས་བཏོན་ཏེ་རྗེས་སུ་དྲན་པར་བྱས་ལ་མཆོད་རྟེན་གྱི་ལས་ལ་རྗེས་སུ་གནས་ནས་ལུས་དང་སྲོག་ལ་དགའ་བ་དོར་ཏེ་དུས་གསུམ་དུ་ཕྱག་རྒྱ་དང༌། དབང་
བསྐུར་ཞིང་དུས་གསུམ་དུ་ཁྲུས་བྱས་ལ། དེའི་ལྟ་བུའི་ཚུལ་གྱིས་བསྙེན་པ་བྱའོ། །གང་དག་རྨི་ལམ་མམ་མངོན་སུམ་མཚན་མ་མཐོང་ན་རེ་ཞིག་མི་འཇུག་སྟེ། དེའང་རྨི་ལམ་ནི། གླང་
པོ་ཆེ་ཆེན་པོས་ཟིལ་གྱིས་མནན་པའམ། གཟིར་བའམ། བྲོས་པའམ། འགྱེལ་བའམ། གང་དག་ཤི་བ་དེ་ལྟ་བུ་མཐོང་ན། དེ་ནས་འཇུག་པར་བྱའོ། །ཡང་ན་མངོན་སུམ་སྟེ། སྒོ་འཕར་

92-1-119a

༄༅། །གྱི་མཚམས་བཅོམ་པའམ། རྡོ་ཆེན་པོ་ལྟུང་བའམ། ཁྲོས་ནས་གཟའ་ཆེན་པོ་འགུགས་པའམ། གདུག་པ་རྣམས་དང༌། གཏུམ་པོ་དང༌། འཇིགས་བྱེད་དང༌།
ཀླུ་དང༌། གླང་པོ་ཆེ་ཆེན་པོ་དང༌། སེངྒེ་དང༌། སྟག་དང༌། མ་ཧེ་དང༌། དགྲའི་དབུས་སུ་ཕྱིན་ཡང་བལྟ་དཀའ་བར་འགྱུར་བ་དང༌། དེ་དག་ཐམས་ཅད་བྱམས་པའི་སེམས་སུ་གྱུར་ན་དེ་
ནས་འཇུག་པར་བྱའོ། །ལྷ་ཐམས་ཅད་མངག་གཞུག་ཏུ་འགྱུར་རོ། །འདི་ནི། ཁྲོ་བོའི་རྒྱལ་པོ་རྡོ་རྗེ་ས་འོག་གི་སྔོན་དུ་བསྙེན་པའི་ཆོ་གའི་ལེའུ་སྟེ་གསུམ་པའོ།།    །།བུ་གའི་མཚན་
ཉིད་ཤེས་བྱ་བ། །ཆུ་འབབ་གང་དག་རྩེ་མོ་མེད། །ས་ཡི་སྒྲ་ནི་སྒྲོག་པ་དང༌། །ལྟོས་འཕྱེའི་གནས་ཁང་ཇི་ལྟ་བར། །རྡོ་རྗེ་ས་འོག་མཚན་ཉིད་ནི། །མཁས་པ་ཡིས་ནི་མཚོན་པར་བྱ། །རྣམ་པ་གང་གི་
ཚུལ་གྱིས་ནི། །བུ་ག་རྣམས་སུ་བརྗོད་པ་ཡི། །འཇུག་པ་ན་ནི་དོག་གྱུར་ལ། །བུ་ག་དེར་ནི་ཕྱིན་པ་ན། །ཀུན་ནས་ས་གཞི་མཉམ་པ་ནི། །དཔལ་གྱི་སྒོར་ནི་རྣམ་པར་བསྟན། །གླ་རྩི་མཆོག་གི་
དྲི་ལྡན་ཞིང༌། །འཁྲིལ་ཤིང་ལྕུག་མས་ཁྱབ་པ་དང༌། །དྲི་སྣུམ་ལྡན་པའི་ཁ་དོག་ཅན། །དཔལ་གྱི་སྒོར་ནི་དེ་བཤད་དོ། །དྲི་དང་ལྡན་ཞིང་ངོས་བརླན་པ། །དྲོ་བ་ཡིས་ནི་འཁྲུགས་འགྱུར་བ། །ཞུགས་
པ་ཙམ་གྱིས་ཡང་དང་ཡང༌། །འཁྲུག་པ་ཉིད་དུ་འགྱུར་བ་ནི། །དཔལ་གྱི་སྒོར་ནི་དེ་ཤེས་བྱ། །དེ་ན་དངུལ་ཆུ་ཡོད་པར་བསྟན། །བུ་ག་ཡི་ནི་སྒོར་ཞུགས་པས། །དེ་ཡི་སེམས་ནི་འདོད་ལྡན་འགྱུར། །

92-1-119b

ཁྲོ་བོའི་སེམས་སུ་གྱུར་པ་ན། །བུ་གར་མཛེས་མ་གནས་པ་ཡིན། །འཇིགས་པ་མེད་ཅིང་ང་རྒྱལ་དང༌། །རློམ་པའི་སེམས་དང་ལྡན་པ་ཡིས། །དེར་ནི་ཞུགས་པས་ཚིམ་འགྱུར་ན། །བུ་གར་དཀར་
རྫས་ལྡན་པས་ཁྱབ། །བུ་ག་དག་ནི་གང་དག་ཏུ། །ཚུལ་མེད་ང་རྒྱལ་ཅན་ཁྲོ་བ། །བརྩེ་མེད་སེར་སྣ་དང་ལྡན་ཞིང༌། །ཕན་ཚུན་དུ་ནི་རྨོངས་བྱེད་པའམ། །ཡང་ན་བུ་གའི་སྒོ་ན་ནི། །སྲིན་བུ་རྣམས་ནི་
རྟེན་གྱུར་པ། །དེར་ནི་ལྟོ་འཕྱེ་ཤེས་བྱ་སྟེ། །བུ་ག་དེར་ནི་རྙེད་དཀའ་འོ། །གང་དག་དཀར་པོའི་བྱ་བ་ནི། །བུག་སྒོར་ཡང་དག་གནས་མཐོང་ན། །དེ་ན་བུད་མེད་སྟོང་ཕྲག་གནས། །གསེར་ནི་རྣམ་པ་དུ་
མ་གནས། །ནོར་བུ་མུ་ཏིག་བྱི་རུ་དང༌། །རིན་ཆེན་རྣམ་པ་སྣ་ཚོགས་དང༌། །བཅུད་ལེན་དུ་མའི་རྫས་རྣམས་ནི། །བུ་ག་མཆོག་དེར་གནས་པ་ཡིན། །བུ་ག་གང་གི་སྒོ་ལ་ནི། །རྐང་གདུབ་སྒྲ་ནི་
གྲགས་གྱུར་ན། །བུ་ག་དེ་ནི་རིན་ཆེན་གང༌། །བུད་མེད་སྟོང་ཕྲག་དེ་ན་གནས། །བུ་ག་གང་གི་སྒོ་ན་ནི། །ཚང་བྱེའུ་གར་བྱེད་གནས་གྱུར་ན། །བུ་ག་དེ་ནི་འབྲས་མེད་ཤེས། །དེར་ནི་བློ་ལྡན་
འཇུག་མི་བྱ། །གང་གི་ནང་ན་རྐང་གཉིས་ནི། །ཡང་དག་བརྟེན་པར་མཐོང་གྱུར་ན། །དེར་ནི་རབ་ཏུ་སྤྲོ་བ་ཡིས། །མཁས་པ་ཡིས་ནི་འཇུག་པར་བྱ། །མི་གང་འཐུངས་པས་འཆི་མེད་པའི།།
མཆོག་གི་བཅུད་ལེན་དེ་ན་གནས། །གང་དག་བུ་གའི་སྒོ་ལ་ནི། །གང་པོ་ཡང་དག་བརྟེན་མཐོང་ནས། །མཐོང་ནས་མ་མཐོང་གྱུར་ན་ནི། །བུ་ག་དེས་ནི་ལས་ཀུན་བྱེད། །གང་དག་བུ་ག་

92-1-120a

༄༅། །དེར་འཇུག་པའི། །ལྟོ་འཕྱེའི་དབང་ཕྱུག་རྣམས་མཐོང་ནས། །དཔའ་བོས་དེར་ནི་འཇུག་མི་བྱ། །དེ་མ་ཐག་ཏུ་སྲོག་འཕྲོག་བྱེད། །བུ་གའི་དྲུང་ན་འཇིགས་བྱེད་
པའི༑ ༑ཅེ་སྤྱང་མི་ཡི་སྒྲ་གྲག་ན། །དེར་ནི་བག་མེད་མི་བྱ་སྟེ། །འཁོར་དང་བཅས་པ་སྐྲག་པར་འགྱུར། །གང་ན་ཁྲུང་ཁྲུང་སྒྲ་སྒྲོག་པ། །བུ་གའི་ནང་ན་གནས་གྱུར་ན། །བུ་ག་དེ་ནི་ཀུན་
གྱིས་གང༌། །འདོད་པ་རྣམས་ཀྱིས་རྣམ་པར་བརྒྱན། །གང་དག་བུ་གའི་སྒོར་བརྟེན་པའི། །ཉ་ནི་ཡང་དག་མཐོང་གྱུར་ན། །དེར་ནི་བརྩོན་པས་འཇུག་པར་བྱ། །བུད་མེད་སྟོང་གི་བདག་པོར་
འགྱུར༑ ༑བུད་མེད་གཞོན་ནུ་བུམ་པའི་ལག །བུ་གའི་སྒོར་ནི་ཡང་དག་མཐོང༌། །གདོན་མི་ཟ་བར་བུ་གའི་ལས། །དེར་ནི་གྲུབ་པར་ཤེས་པར་བྱ། །བུ་གའི་ལས་ལ་འཇུག་པ་ན། །
སྒྲ་སྐད་ཆེན་པོ་བྱུང་གྱུར་ན། །བུ་ག་དེ་ནི་མཐའ་མེད་ཤེས། །དེར་ནི་གྲུབ་པར་རྗེས་སུ་བསྟན། །བུ་ག་ཡི་ནི་སྒོ་རུ་ཡང༌། །བྱི་བ་ཀ་ཀ་རུ་དཀར་པོ། །གང་དག་ལྷན་ཅིག་གནས་མཐོང་
ན༑ ༑བུ་ག་དེ་ནི་ལས་ཀུན་བྱེད། །བུ་གའི་སྒོ་རུ་ཁྱད་པར་དུ། །དེར་ནི་རས་ཀྱི་དྲི་བྱུང་ན། །བུ་མོ་རྣམས་ནི་སྟོང་ཕྲག་དག །དགུ་དང་བདུན་བརྒྱ་རྣམས་དང་ནི། །བཅུད་ཀྱིས་ལེན་དང་
གསེར་དང་ནི། །རིན་ཆེན་རྣམ་པ་སྣ་ཚོགས་གནས། །གང་དུ་བཞུགས་པའི་འབྱུང་འགྱུར་བ། །ཀཱ་ར་བའི་རའི་མེ་ཏོག་རྒྱས། །དེ་ན་དངུལ་ཆུ་གནས་པ་ན། །མཁས་པ་ཡིས་ནི་བླང་

92-1-120b

བར་བྱ༑ ༑བུ་ག་གང་ན་སྒྲེ་མོ་ནི། །གནས་པར་མཐོང་ན་བུ་ག་དེ། །འཁྲུལ་འཁོར་མེད་པར་ཤེས་བྱས་ལ། །དེར་ནི་བརྟག་དཔྱད་མི་བྱའོ། །བུད་མེད་དག་ནི་ཚིག་སྟོང་དང༌། །བརྒྱ་ཕྲག་
དག་ནི་བཅུ་གཉིས་ནི། །པདྨའི་སྙིང་པོ་ལྟར་འཇམ་ཞིང༌། །རྟག་ཏུ་རོལ་པས་སྤྱོད་པར་བྱེད། །ཐམས་ཅད་ཀྱང་ནི་ཚུལ་གཅིག་ཀྱང༌། །ཀུན་གྱིས་མཐོང་ན་དགའ་བའོ། །དེ་ལ་རིན་ཆེན་དུ་
མ་དང༌། །གོས་དག་དང་ནི་རྒྱན་དག་དང༌། །བཅུད་ཀྱིས་ལེན་གྱི་གཙོ་བོ་དང༌། །དམ་པ་སྣ་ཚོགས་མཛེས་པའོ། །དེ་ནས་ལྡོང་རོས་དག་དང་ནི། །མིག་སྨན་དང་ནི་དངུལ་ཆུ་དང༌། །མཛེས་
པའི་མཚོན་ཆ་སྣ་ཚོགས་རྣམས། །བུ་གའི་གྲོང་གི་མཆོག་ནའོ། །བུ་ག་དེ་ཡི་ནང་འགྲམ་ན། །དུ་བ་འཐུལ་བ་མཐོང་གྱུར་ན། །གསེར་ནི་རྣམ་པ་མང་པོ་དང༌། །དེར་ནི་དངུལ་ཆུར་ཤེས་པར་
བྱ༑ ༑བུ་ག་དེ་ཡི་ལོགས་ལ་ནི། །ཚངས་པ་ཁ་དོག་སྣ་ཚོགས་པའམ། །རང་བཞིན་དཀར་པོ་རྟེན་གྱུར་ན། །བུ་ག་དེ་ཡང་ལས་ཀུན་བྱེད། །དབུས་ནས་མཆི་མ་འཛག་པ་ཡི། །བྱ་རོག་ཐོན་པ་
གང་ཡིན་པ། །དེ་ནི་བཟའ་བ་སྣ་ཚོགས་པའི། །བུ་ག་རུ་ནི་རྣམ་པར་བསྟན། །གང་ན་མ་ཧེ་མཐོང་བ་ན། །ཁྱད་པར་དུ་ནི་སྤྲིན་གྱི་མདོག །བུ་ག་དེར་ནི་འབད་པ་ཡིས། །མཁས་པ་ཡིས་
ནི་འཇུག་པར་བྱ། །མ་མྱོས་པ་དང་ལྷན་ཅིག་ཏུ། །ལག་ན་རལ་གྲིས་རྒྱུན་དུ་ནི། །བུ་ག་དེར་ནི་དོར་བར་བྱ། །ཐམས་ཅད་དུ་ནི་བྱང་གི་ཆར། །ཟབ་མོ་སྤྲིན་གྱི་མདོག་འདྲ་བའི། །

92-1-121a

༄༅། །དངུལ་ཆུ་དེར་ནི་ཤེས་པར་བྱ། །གང་ན་མེ་ཏོག་དྲི་ཡོད་ཅིང༌། །ཁྱད་པར་དུ་ནི་སྤང་སྤོས་དྲི། །བུ་ག་དེ་ཡི་ནང་ན་ནི། །བུད་མེད་གནས་པར་རྣམ་པར་
བསྟན། །འཇུག་པ་པོས་ནི་ཁྱད་པར་དུ། །དེར་ནི་ཐེ་ཚོམ་མི་བྱའོ། །དེ་ནས་ར་བ་རྣམ་ལྔ་དང༌། །རྒྱལ་པོའི་སྒོ་དང་རྟ་བབས་དང༌། །གསེར་གྱི་རང་བཞིན་ཀ་བ་ནི། །བུད་མེད་
རིན་ཆེན་རྣམས་ཀྱིས་སྤྲས། །བཅུད་ལེན་རྣམས་དང་རིན་ཆེན་རྣམས། །གདོན་མི་ཟ་བར་དེ་ན་གནས། །བུ་གའི་སྒོ་རུ་ཁྱད་པར་དུ། །གང་ན་པདྨའི་དྲི་ཡོད་དང༌། །གཞན་
ལེན་བུ་གར་དེར་ཤེས་བྱ། །འདོད་པ་ཀུན་གྱིས་རྣམ་པར་བརྒྱན། །བརྟུལ་ཞུགས་ཅན་གྱིས་དེར་འཇུག་གོ །བརྟུལ་ཞུགས་མེད་པས་ནམ་ཡང་མིན། །དེ་ནས་རྣམ་པ་
དུ་མ་གནས། །གང་འདོད་དེ་ནི་བརྟག་པར་བྱ། །པུ་གའི་སྒོ་རུ་ཁྱད་པར་དུ། །གང་ན་སྦྲང་རྩིའི་དྲི་ཡོད་ན། །བུ་གའི་ལོགས་ནི་ཐམས་ཅད་ལ། །དེ་ན་བུང་བ་ཡོད་པ་སྟེ། །དེ་
ལ་ཐེ་ཚོམ་མི་བྱའོ། །དེ་ན་གནས་པའི་བུང་བ་སོགས། །རིག་པ་འཛིན་པ་ཁྱད་པར་དུ། །སྔགས་གྲུབ་པ་ལ་རྩེད་མི་འགྱུར། །བུ་གའི་སྒོ་ནི་ཐམས་ཅད་དུ། །གང་ནས་ཡི་དྲི་
ཡོད་པ། །ས་ལ་རིན་ཆེན་ཇི་སྙེད་པ། །རྒྱ་མཚོ་ཡང་ནི་ཁྱད་པར་དུའོ། །ལྷ་མ་ཡིན་རྣམས་ཀུན་གྱི་དང༌། །མི་ཡི་གཙོ་བོ་རྣམས་ཀྱི་དང༌། །གནོད་སྦྱིན་དག་ནི་རྣམས་ཀྱི་ཡང༌། །བུ་

92-1-121b

གའི་མཆོག་དེར་ཐམས་ཅད་གནས། །རིག་པ་འཛིན་པས་དེར་བཞུགས་པས། །འདོད་པ་ཐམས་ཅད་ཐོབ་པར་འགྱུར། །བུ་གའི་ནང་ན་ལུག་གི་དྲི། །གང་དག་ཡོད་ན་བུ་ག་དེ། །འཁྲུལ་
འཁོར་མེད་པར་ཤེས་པར་བྱ། །འདོད་པ་ཀུན་གྱིས་རྣམ་པར་བརྒྱན། །ཆུ་སྐྱར་དང་ནི་ཆུ་སྐྱར་མོ། །མཉམ་དུ་སྤྱོད་ཅིང་ལྷན་ཅིག་ཏུ། །བུ་གའི་ནང་ན་གནས་ན་ནི། །བུ་ག་དེ་ཡི་འཁྲུལ་
འཁོར་མེད། །དེ་ན་དངུལ་ཆུ་བཅུ་གཅིག་ཡོད། །དེ་ནི་བུ་གའི་དམ་པའོ། །བུ་ག་དག་ནི་བརྐོས་པ་ན། །གང་དུ་ལུགས་ཀོང་མཐོང་གྱུར་ན། །བུ་ག་དེ་ནི་རིན་ཆེན་གང༌། །མཁས་པ་
ཡིས་ནི་འཇུག་པར་བྱ། །ཞུགས་པ་ཙམ་ནི་མཐོང་འགྱུར་བ། །དཀྱུས་སུ་དཔག་ཚད་ཕྱེད་པ་ཡི། །དེ་ན་ཐང་ནི་ལེགས་པར་ཡོད། །འཛམ་བུ་ཆུ་བོ་འདྲ་བའི་འོད། །དེར་ནི་མི་ཡིས་འབྲས་
ཐོབ་སྟེ། །ལོ་ནི་ཁྲི་ཕྲག་བརྒྱར་འཚོ་འོ། །གང་ན་མི་མོ་སྒྲོན་མའི་ལག །བུ་གའི་ནང་ན་གནས་པ་ན། །འདི་ནི་དེ་ཡི་བུ་གར་ཤེས། །གདོན་མི་ཟ་བར་དངུལ་ཆུས་གང༌། །བུ་གའི་
སྒོ་རུ་ཁྱད་པར་དུ། །གང་ན་ཤ་ཡི་དྲི་ཡོད་པ། །སྲིན་པོ་རྣམས་ཀྱི་བུ་གར་ཤེས། །བློ་དང་ལྡན་པས་དེར་མི་འཇུག །བུ་གའི་དྲུང་ན་གར་བྱེད་པའི། །རྨ་བྱ་མཐོང་ན་བུ་ག་དེ། །འཁྲུལ་འཁོར་
མེད་པར་ཤེས་པར་བྱ། །འདོད་པ་ཀུན་གྱིས་རྣམ་པར་བརྒྱན། །བུ་གའི་སྒོ་རུ་ཁྱད་པར་དུ། །གང་ན་ཁྲག་ནི་མཐོང་བ་ན། །གཅིག་པུ་ཉིད་དུ་དེར་འཇུག་སྟེ། །རང་གི་ཁྱིམ་བཞིན་འཇིགས་

92-1-122a

༄༅། །པ་མེད། །གང་ན་ཉ་ཡི་དྲི་ཡོད་ཅིང༌། །ཁྱད་པར་དུ་ཡང་ཞག་དྲི་ཡོད། །དེ་དང་དེར་ནི་བརྩོན་པ་ཡིས། །མཁས་པ་ཡིས་ནི་འཇུག་པར་བྱ། །ཞུགས་པས་ཆུ་རྒྱུན་
མཐོང་གྱུར་ན། །འདོད་པ་ཀུན་གྱི་འབྲས་བུ་སྟེ། །དེ་ཡི་འགྲམ་དུ་བཟང་ལྡན་པའི། །ཁང་པ་རབ་ཏུ་སྦྱངས་གྱུར་པ། །ལྷ་ཁང་དང་ནི་ཤིང་ཁང་ལ། །བ་དན་རྣམས་ཀྱིས་མངོན་
པར་སྤྲས། །དེ་ན་རིན་ཆེན་བཟང་པོ་དང༌། །དགའ་མ་འདྲ་བའི་བུད་མེད་དང༌། །དེ་ན་དངུལ་ཆུ་མང་ཡོད་པར། །ཐམས་ཅད་དུ་ནི་ཐེ་ཚོམ་མེད། །བུ་ག་གང་དག་བརྐོས་པ་ན། །ཁྲག་
གི་ཆར་པ་བབ་གྱུར་ན། །དེར་ནི་འཇུག་པར་མི་འགྱུར་སྟེ། །དེ་མ་ཐག་ཏུ་སྲོག་འཕྲོག་བྱེད། །བུ་ག་བརྟགས་ཤིང་དཔྱད་པ་ན། །གང་ན་མུན་པ་ཡོད་གྱུར་ན། །དེར་ནི་འཇིགས་
པ་མེད་པར་འཇུག །བུ་ག་དེ་ནི་རང་ཁྱིམ་མཚུངས། །བུ་གའི་སྒོ་རུ་ཁྱད་པར་དུ། །གང་ན་རས་ཀྱི་དྲི་ཡོད་པ། །དེ་ནི་རིན་ཆེན་དུ་མ་དང༌། །དངུལ་ཆུ་ལྡོང་རོས་དེ་བཞིན་དུ། །མིག་
སྨན་བཟང་པོ་རྣམས་དང་ནི། །རིན་ཆེན་རྣམས་ཀྱི་རྒྱན་དག་ནི། །དུ་མ་རྣམ་པ་སྣ་ཚོགས་དང༌། །གསེར་ནི་རྣམ་པ་དུ་མ་ཡོད། །བུ་གའི་ནང་ནི་གང་དག་ན། །སྒྲོན་མ་ཡི་ནི་དྲི་
ཡོད་པ། །དེ་རུ་ཡང་ནི་འཇུག་པར་བྱ། །འདོད་པ་ཐམས་ཅད་ཐོབ་པར་འགྱུར། །བུ་ག་ཡི་ནི་འགྲམ་ལོགས་ན། །གང་ན་གདུག་པ་གནས་གྱུར་ན། །དེ་ནི་ཤ་ཟའི་གནས་

92-1-122b

ཡིན་ཞིང༌། །བཟང་ངན་གནས་པར་གདོན་མི་ཟ། །གང་ན་ཧ་ཧའི་སྒྲ་སྒྲོག་པ། །དབང་ལྡན་གྱི་ནི་ཕྱོགས་ལ་བརྟེན། །བུ་ག་དེ་ནི་འཇིག་ཤེས་བྱ། །དེ་བས་མྱུར་བར་འབྲོས་པར་བྱ། །
གང་ན་སྒྲ་དག་གིས་གང་བར། །ཤར་གྱི་ཕྱོགས་ལ་ཡང་དག་བརྟེན། །དེ་ནི་འབད་པར་བྱས་ན་ནི། །བུ་ག་དེ་ཡང་ལས་ཀུན་བྱེད། །བུ་ག་དེ་ཡི་ཐན་འཁོར་དུ། །གང་ན་རྡོ་རྗེའི་ཆར་
འབབ་ན། །དེར་ནི་དངུལ་ཆུར་ཤེས་བྱ་སྟེ། །སེམས་ཅན་ཐམས་ཅད་གྲུབ་པར་བྱེད། །བུ་ག་དེ་ཡི་ཐན་འཁོར་དུ། །མེ་ཏོག་དྲི་ལྡན་བུ་ག་དེ། །འཁྲུལ་འཁོར་མེད་པར་ཤེས་པར་བྱ། །
འདོད་པ་ཐམས་ཅད་སྒྲུབ་པར་བྱེད། །བུ་ག་དེ་ཡི་ནང་ན་ནི། །གང་ན་རྒྱལ་པོའི་སྒྲ་ཡོད་པ། །བུ་ག་འཁྲུལ་འཁོར་མེད་ཤེས་བྱ། །དེར་ནི་མཁས་པས་འཇུག་པར་བྱ། །བུ་ག་ཡི་ནི་ཐན་
འཁོར་དུ། །གང་ན་ཁྱུ་མཆོག་མཐོད་བ་དང༌། །དེ་ཡང་དཔའ་བོས་འཇུག་པར་བྱ། །བུ་ག་དེ་ཡི་རིན་ཆེན་གང༌། །གང་ན་སྐྱེས་བུ་གཅེར་བུ་ནི། །ནག་པོ་ཤ་དེའི་ཁྱིམ་ཆེན་དག །མཐོང་ནས་
ཡང་ནི་མ་མཐོང་ན། །བུ་ག་དེ་ཡང་ལས་ཀུན་བྱེད། །གང་ན་དགེ་སྦྱོང་གཅེར་བུ་དང༌། །སྤྱི་ཅེར་དང་ནི་སྣ་རིང་པོའམ། །གང་དག་ཏུ་ནི་ཁྱིམ་མཐོང་ན། །དེར་ནི་གྲུབ་པར་བསྟན་པའོ། །བུ་
ག་གང་གི་ཐན་འཁོར་དུ། །རྔ་མོ་ཡོ་ནི་དེ་ཡོད་ན། །བུ་ག་དེ་ཡི་ལམ་གྱི་རྒྱུད། །དཔག་ཚད་བརྒྱ་རུ་ཤེས་པར་བྱ། །གང་ན་རྩེ་གསུམ་མཚན་ཉིད་ནི། །ཐམས་ཅད་དུ་ནི་མཐོང་བ་ན། །མི་

92-1-123a

༄༅། །རྣམས་ཀྱིས་ནི་ཁྱད་པར་དུ། །བུ་ག་དེར་འཇུག་ནུས་མ་ཡིན། །གང་དུ་མེ་ཏོག་དྲིས་བརྒྱན་པའི། །བྲམ་ཟེ་མཐོང་ན་བུ་ག་དེ། །འཁྲུལ་འཁོར་མེད་པར་ཤེས་
བྱ་སྟེ། །འདོད་པ་ཀུན་གྱི་འབྲས་བུ་འགྲུབ། །བུ་གའི་སྒོ་རུ་ཡང་དག་བརྟེན། །གང་ན་དཀར་པོའི་སྦྲུལ་ཡོད་ན། །དེར་ཡང་བརྩོན་པར་བྱས་ནས་སུ། །མཁས་པ་ཡིས་ནི་འཇུག་
པར་བྱ། །བུ་གའི་སྒོ་ཡི་ཐན་འཁོར་ནི། །གང་དུ་དོམ་ནི་མཐོང་བ་ན། །བུ་ག་འཁྲུལ་འཁོར་མེད་ཤེས་བྱ། །འདོད་པ་ཀུན་གྱི་དོན་འགྲུབ་བྱེད། །བུ་གའི་ལས་ནི་བྱེད་པ་ན། །གང་
དུ་ཕག་ནི་མཐོང་གྱུར་ན། །བུ་ག་འཁྲུལ་འཁོར་མེད་ཤེས་བྱ། །གདོན་མི་ཟ་བར་རིན་ཆེན་གང༌། །བུ་གའི་སྒོ་ཡི་ཐན་འཁོར་ནི། །གང་ན་ཆུ་ཡི་དྲི་ཡོད་པ། །དེར་ནི་དངུལ་ཆུར་
ཤེས་བྱ་སྟེ། །སེམས་ཅན་ཀུན་ལ་ཕན་པར་བྱེད། །བུ་ག་དེ་ཡི་ཐན་འཁོར་ནི། །གང་ལ་བདུག་པའི་དྲི་ཡོད་པ། །བུ་ག་འཁྲུལ་འཁོར་མེད་ཤེས་བྱ། །གདོན་མི་ཟ་བར་རིན་
ཆེན་གང༌། །བུ་གའི་སྒོ་ལ་གནས་པ་ཡི། །གང་ན་བུར་ཆང་དྲི་ཡོད་ན། །བུད་མེད་རིན་ཆེན་གཟུགས་མཛེས་དང༌། །བཟའ་དང་བཏུང་བར་ཤེས་པར་བྱ། །བུ་ག་ཡི་ནི་ཐན་འཁོར་
ན། །གང་ན་ར་ཡི་དྲི་ཡོད་པ། །དེར་ཡང་དཔའ་བོས་འཇུག་བྱ་སྟེ། །འགའ་ཞིག་དང་ནི་འཇུག་མ་ཡིན། །མ་མྱོས་པར་ནི་ཞུགས་ནས་སུ། །དེར་ནི་ཇི་ལྟར་འདོད་པ་བསྡད། །དད་

92-1-123b

ལྡན་གཙང་ཞིང་མཁས་པ་དང༌། བྱ་བ་བྱས་པས་ཁྱད་པར་དུ། །དཀོན་མཆོག་གསུམ་ལ་ཕྱག་བྱའོ། །དེ་བཞིན་རིག་པའི་བདག་པོ་དང༌། །རིག་པའི་རྒྱལ་པོ་ལྷ་མོ་དང༌། །རིག་པའི་
ཚོགས་ལའང་ཁྱད་པར་དུའོ། །ཨོཾ་བ་ར་བཛྲ་ཧཱུཾ་ཕཊ། འཕགས་པ་རྡོ་རྗེ་ས་འོག་གི་སྙིང་པོའོ། །ལས་ཐམས་ཅད་པའི་ཉེ་བའི་དབང་པོའང་དེ་ཉིད་དོ། །ཨོཾ་ཧྲཱིཿ
ཧཱུཾ་ཕཊ། ཨོཾ་བི་བིནྡྷ་བིནྡྷ་ཧཱུཾ་ཕཊ། འདིས་སྒོ་དང་འཁྲུལ་འཁོར་གྱི་ཕྱོགས་སམ་མཆོད་པའི་དུས་སུ་བསྲུང་བར་བྱའོ། །འདི་ནི། རྡོ་རྗེ་ས་འོག་གི་རྒྱུད་ལས། བུ་གའི་མཚན་ཉིད་
མཚོན་པའི་ལེའུ་སྟེ་བཞི་པའོ།།    །།སྔགས་པས་དཔལ་གྱི་སྒོར་འཇུག་པར་འདོད་ན། དེས་བརྗོད་པ་དང་སྦྱང་བ་བྱས་ལ་འཇུག་པར་བྱའོ། །དེ་ལ་བརྗོད་པ་ནི། གང༌། སྦྱང་
བ་ནི། གང་ཞེ་ན། དེ་ལ་ཐོག་མར་ས་རྙིང་པ་དང༌། ཆུ་དང༌། སྨན་གྱི་ལུས་ཉེ་བར་བྱུགས་ལ་ཀུ་མུ་ད་དང༌། ཨུཏྤལ་དང༌། རུ་རྟ་དང༌། ནི་ར་གུཎྜི་དང༌། ལྡོང་རོས་མཉམ་པོར་སྦྱར་བའི་སྨན་
གྱི་དམ་པ་འདིས་སྲིན་པོ་འཇོམས་པ་དང༌། དུག་འཇོམས་ཤིང་གཞོན་ནུ་རྣམས་སྐྱེད་འཕེལ་བ་དང༌། མཆོད་སྦྱིན་གྱི་བགེགས་སེལ་བ་དང༌། ཚངས་པའི་སྲིན་པོ་སྲུང་བ་དང༌། དྲག་པོ་དང་
སྐེམ་བྱེད་ཀྱིས་བཟུང་བ་དང༌། གང་དག་ལུས་སྲུལ་པོས་བཟུང་བ་དང༌། བུད་མེད་མངལ་ཉམས་པ་རྣམས་ཀྱིས་ཉེར་གནས་ལ་བྱུགས་པས་བཟང་པོར་འགྱུར་བ་དང༌། དེ་དག་གིས་ཡན་

92-1-124a

༄༅། །ལག་བྱུགས་པ་གང་ཡིན་པས་ནི། དུག་ཧ་ལ་ཧ་ལ་ཡང་འཐུང་བར་བྱེད་དོ། །དེ་དག་གིས་འདིར་ཡན་ལག་བྱུགས་ནས་ཞུགས་པས་སྒོ་གྲོལ་བར་འགྱུར་
ལ། སྒོ་བསྒྲིབས་པ་དེ་གྲོལ་ནས་གང་དག་མཚམས་རིང་དུ་སྦྱར་བའི་རླུང་ཡང་འབྱུང་བར་འགྱུར་རོ། །དེ་དག་ནི། བརྗོད་པའོ། །སྦྱོར་བ་ཡང་མ་ཏུ་ལུང་ཀ་དང༌། ཀ་རཉྫ་དང༌།
ནྱ་གྲོ་དྷའི་ཡལ་ག་ལ་སོགས་པའི་ཤིང་རྣམས་ཀྱིས་བུ་གའི་སྒོ་བཀག་ལ་མཚམས་མེད་པར་བྱས་ཏེ་སྒོ་འཕར་གྱིས་ཀུན་ནས་བསྒྲིབས་ལ་མེ་སྦར་བར་བྱའོ། །གང་
དག་ནང་ན་གནས་པའི་མེ་རབ་ཏུ་ཞི་བ་ནི། སྦྱོར་བའོ། །དེ་ནས་སྐྱེས་བུ་དཔའ་བོས་བ་སེར་སྐྱའི་ལྕི་བ་ས་ལ་མ་ལྷུང་བས་དཀྱིལ་འཁོར་ཉེ་བར་བྱུགས་ལ་བུ་གའི་སྒོར་
མཆོད་པ་དང་གཏོར་མའི་ཆོ་ག་བྱས་ཏེ་ཨ་པ་མརྒའི་ཡ་མ་ཤིང་ལ་མེ་རབ་ཏུ་སྦར་ལ། ཨ་པ་མརྒའི་འབྲས་བུ་དང༌། མར་དང༌། སྦྲང་རྩི་བཏགས་ཏེ་སྲེག་བླུག་བརྒྱ་རྩ་བརྒྱད་ཁྲོ་
བོའི་འཁྲུལ་འཁོར་གྱི་བླ་མས་དབུལ་བར་བྱའོ། །འདིས་འཁྲུལ་འཁོར་ཐམས་ཅད་ལྟུང་བ་དང་བརླག་པར་འགྱུར་རོ། །དེ་ནས་རའི་པགས་པའི་རལ་གུ་གྱོན་ལ། ཉི་མ་ཤར་བ་
ན་འཁོར་དང་བཅས་པ་ཐམས་ཅད་སྨན་གྱིས་ལུས་བྱུགས་ཏེ་བྱ་བ་བྱས་ལ་གྲོགས་བཟང་པོ་དང་འཇུག་པར་བྱའོ། །ཤིང་མངར་དང༌། ཀོ་བི་ད་ར་དཀར་པོ་དང༌། ཀུ་ཌུ་ཀ་

92-1-124b

བླུགས་པའི་ཡུང་བ་གཉིས་ཀྱིས་སྦྲུལ་གྱི་དཔའ་བ་འཇོམས་པ་དང༌། མངོན་པར་འདོད་པའི་དོན་སྒྲུབ་པ་དང༌། སྐྱེས་བུ་གཞོན་ནུ་སྲུང་བ་དང༌། བུད་མེད་སྐལ་བ་བཟང་པོར་བྱེད་པ་དང་
འདོད་པའི་གདུང་བ་ཐམས་ཅད་སེལ་བ་དང༌། རྩོད་པ་ཞི་བར་བྱེད་པ་དང༌། སའི་བདག་པོ་རྒྱས་པ་སྟེར་བ་དང༌། དགྲ་ཐམས་ཅད་རྟག་ཏུ་འཇོམས་པ་དང༌། ཉི་མ་ཤར་བ་ན་དབང་དུ་བྱེད་
པར་བརྗོད་དོ། །འདིར་འདི་དག་གིས་ལུས་ལ་བྱུགས་ལ། རའི་པགས་པའི་རལ་གུ་གྱོན་ཏེ། ཆུ་གྲི་བཟུང་ལ་མུན་པའི་ཕྱིར་སྒྲོན་མ་ཤལ་མ་ལིའི་དོག་པ་ལས་སྡོང་བུ་བྱས་ཏེ་འཁྲུལ་
འཁོར་གྱི་བླ་མ་ལན་ཉི་ཤུ་རྩ་གཅིག་ཡོངས་སུ་བཟླས་ལ་རབ་ཏུ་སྦར་ཏེ། བྱི་བའི་རྣམ་པ་ཡིན་ན་བྱི་བའི་ཞག་དང༌། ཆུ་སྲིན་གྱི་ཞག་སྔ་མ་བཞིན་ནོ། །ཇི་ལྟར་གླང་པོའི་གདོང་གི་རྣམ་པ་
ཡིན་ན། སྔ་མ་བཞིན་དུ་གླང་པོའི་ཞག་གིས་སོ། །ཇི་ལྟར་ལྟོ་འཕྱེའི་རྣམ་པ་ཡིན་ན། སྔ་མ་བཞིན་དུ་ལྟོ་འཕྱེའི་ཞག་གིས་སོ། །མིའི་གདོང་གི་རྣམ་པ་ཡིན་ན། མིའི་ཞག་གིས་ཤལ་
མ་ལིའི་དོག་པའི་སྡོང་བུ་སྟང་དུ་བཞག་ལ་མུན་པའི་ཕྱོགས་སུ་གཟུང་བར་བྱ་།གང་གི་གདོང་གི་རྣམ་པར་འདུག་པ་དེའི་ཞག་གིས་བསྐུས་ལ་འཁྲུལ་འཁོར་གྱི་བླ་མ་ཉི་ཤུ་རྩ་གཅིག་
བཟླས་ལ་མེ་སྦར་རོ། །མུན་པ་མུན་ནག་ཐམས་ཅད་འཇོམས་པར་འགྱུར་རོ། །འཇུག་པ་ན་ལྷན་ཅིག་པ་རྣམས་ལ་ཡང་ཉེ་བར་བྱུག་གོ །ཏ་ཀ་རའི་མེ་ཏོག་དང༌། རུ་རྟ་དང༌། སྤང་

92-1-125a

༄༅། །སྤོས་དང༌། སུག་སྨེལ་དང༌། ཨུཏྤ་ལ་ཝ་ཏི་དང༌། སིཾགྷྲི་དང༌། བྱཱ་གྷྲི་དང༌། ན་མ་སྐ་རི་དང༌། ཨ་ནནྟ་དང༌། ཛ་ཡནྟི་དང༌། རྨ་བྱའི་གཙུག་ཕུད་དང༌། དུང་གི་མེ་
ཏོག་སྟེ། དེ་དག་གི་ཕྱེ་མས་སྒྱུ་མ་ཐམས་ཅད་འཇོམས་པ་དང༌། འབྱེད་པ་དང༌། སྲེག་པར་བརྗོད་དོ། །ཆུ་དང༌། སྤྱིན་དང༌། དེ་བཞིན་དུ་བཅུད་དང༌། བཅུད་ལེན་དང༌། རྔའི་ཁང་
བུ་དང༌། དུག་གི་གདུག་པ་དང༌། པདྨའི་མཚོ་དང༌། ལྷ་མ་ཡིན་གྱི་བུ་མོ་འགུགས་པ་དང༌། དབང་དུ་བྱེད་པ་དང༌། བུད་མེད་འབེབས་པ་དང༌། དེ་དག་གི་གནས་རྣམས་སམ།
གཞན་དུ་ཡང་སྐྱེ་བུ་དཔའ་བོས་འཁྲུལ་འཁོར་གྱི་བླ་མ་ཉི་ཤུ་རྩ་གཅིག་བཟླས་ལ་བསྣུན་པར་བྱའོ། །ཆུར་འཇུག་པ་དང༌། དུག་གི་དུ་བ་དང༌། དུག་གི་རླུང་གིས་རང་གི་རྐང་
མཐིལ་དང༌། སྤྱི་གཙུག་གི་བར་དུ་ཡོངས་སུ་བྱུགས་ལ་འཇུག་གོ །དེ་དག་ཐམས་ཅད་ལས་སྲུང་བ་བྱས་པར་འགྱུར་རོ། །འཇུག་པ་ན་འཁྲུལ་འཁོར་གྱི་བླ་མ་བཟླའོ། །ཟློས་
ཤིང་འཇུག་པར་བྱའོ། །རྡོ་རྗེ་འཛིན་པའི་གཟི་བརྗིད་ལྟ་བུར་ཐམས་ཅད་ཀྱིས་ཚུགས་པར་མི་ནུས་ཏེ། རང་གི་ཁྱིམ་དུ་འཇུག་པ་བཞིན་ནོ། །རའི་འོ་མ་དང་ཀ་ར་ལྷན་ཅིག་ཏུ་བཛྲ་ཏནྡུ་
ལ་དང་བསླགས་ལ་ཁྲོ་བོ་ལན་ཉི་ཤུ་རྩ་གཅིག་བཟླས་ཏེ་ཟོས་ལ་འཇུག་གོ །གང་གི་ཚེ་ལྷ་ཆེན་པོའི་ཁང་པའི་ལྷ་བཤོས་ཡོད་པ་ལས་ཕྱོགས་ཏེ་གཡས་ཕྱོགས་ནས་བསྐོར་ལ་

92-1-125b

འཁྲུལ་འཁོར་གྱི་བླ་མ་ཟློས་ཤིང་འཇུག་པར་བྱའོ། །ཞུགས་པ་དང༌། རྔའི་དབྱུག་གུ་ལ་ལན་ཉི་ཤུ་རྩ་གཅིག་བཟླས་ལ་བརྡུང་པར་བྱའོ། །གང་གི་ཚེ་རྔའི་སྒྲ་གྲགས་པ་ལ་བུད་མེད་
ཀྱི་ཚོགས་མ་འོངས་ན། དེ་ནས་ལྷ་ཆེན་པོའི་ལྷོའི་ས་ལ་བསྡད་ལ་འཁྲུལ་འཁོར་གྱི་བླ་མ་བཟླའོ། །དེའི་སྐད་ཅིག་ལ་བུད་མེད་ཀྱི་ཚོགས་ཐམས་ཅད་ཐད་དུ་འོངས་ཏེ་མཆོད་
ཡོན་སྦྲེངས་ནས་སྐྱེས་བུ་དཔའ་བོ་རྣམས་འཇུག་པར་བྱེད་དོ། །ཞུགས་པ་དང་ཇི་སྲིད་འཚོའི་བར་དུ་བཞུགས་ཤིག་ཅེས་འཕྲིན་ཡིག་གདས་པར་བྱེད་དོ། །དཀོན་མཆོག་གསུམ་
དང་འཕགས་པ་ཕྱག་ན་རྡོ་རྗེ་རྟག་ཏུ་རྗེས་སུ་དྲན་པས་བཟླ་བར་བྱའོ། །འདི་ལྟར་བུད་མེད་ཀྱི་དབུས་སུ་ཉི་མ་དང༌། ཟླ་བ་དང༌། སྐར་མ་གནས་ཀྱི་བར་དུ་སྡོད་དོ། །ཇི་སྲིད་འགྲོ་བར་
འདོད་ན། དེས་སྦྱར་སྨན་གྱིས་བསྐུ་བ་བྱུགས་ལ། དངུལ་ཆུ་དང༌། བཅུད་ལེན་དང༌། གྲུབ་པའི་རྫས་གང་འདོད་པ་དེ་གཟུང་བར་བྱའོ། །གཞུའི་འཁྲུལ་འཁོར་ལས་བྱོལ་ལ་ཡུངས་
ཀར་ལ་ལན་བདུན་བཟླས་ལ་བསྣུན་པར་བྱའོ། །དེ་ལྟ་ན་ཡང་མི་ལྟུང་ན། དེ་ནས་འཁྲུལ་འཁོར་དེ་ལ་ལྟོའི་རྩ་བ་ནས་བསྣུན་པར་བྱའོ། །དེ་ནས་ལྟུང་ངོ༌། །ཐོག་མར་འཁོར་རྣམས་
སྔོན་དུ་བཏང་ལ་བདག་ཉིད་ཕྱི་ནས་འཇུག་པར་བྱའོ། །མར་མེའི་མཆོད་སྡོང་ལ་སྦྱིན་སྲེག་གི་གི་ཐབ་ནས་མེ་སྦར་ལ་འཇུག་གོ །ཁྲོན་པ་རྣམས་སུ་འཁྲུལ་འཁོར་གྱི་བླ་མ་སྟོང་ཕྲག་

92-1-126a

༄༅། །བརྒྱད་བཟླས་པས་སྒོ་འབྱུང་ངོ༌། །ཁྲོན་པ་དེ་ན་ཡང་ཏ་ལའི་ཤིང་སྦྲུལ་གྱི་རྣམ་པར་སྣང་བ་ལ་དྲི་མ་མེད་པའི་མིག་སྨན་དང༌། རྒྱ་སྤོས་དང༌། རུ་རྟ་དང༌། བཱ་ལཱ་
དང༌། སྤང་སྤོས་དང༌། ལྡོང་རོས་དང༌། གི་ཝང་རྣམས་མཉམ་པོར་སྐར་མ་རྒྱལ་ལ་སྦྱར་བའི་རིལ་བུར་བྱས་ལ་སྨན་གྱི་མཆོག་དུག་འཇོམས་པ་དེ་ཤེས་རབ་ཅན་གྱིས་བསྣུན་
པར་བྱའོ། །དེ་ནས་ཏ་ལའི་ཤིང་ཉིད་དུ་འགྱུར་རོ། །འདི་ནི། བཅོམ་ལྡན་འདས་ཕྱག་ན་རྡོ་རྗེས་བཀའ་སྩལ་ཏོ། །འཕགས་པ་ཕྱག་ན་རྡོ་རྗེས་བཀའ་སྩལ་བའི་འཁྲུལ་འཁོར་
འབའ་ཞིག་བའི་ལེའུ་སྟེ་ལྔ་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པའི་སྤྱོད་ཡུལ་གྱི་གནས་ན་གསང་བ་བའི་བདག་པོ་ལག་ན་རྡོ་རྗེ་དང་ཐབས་
ཅིག་ཏུ་བཞུགས་སོ། །དེ་ནས་བཅོམ་ལྡན་འདས་ཀྱིས་གསང་བའི་བདག་པོ་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཇི་ལྟར་ལྷ་མ་ཡིན་ཐམས་ཅད་ཀྱི་དྲེགས་པ་གཞོམ་པ་
དང༌། དམ་ཚིག་ལ་གནས་པར་བྱ་བའི་ཕྱིར་རྡོ་རྗེ་ཁྲོ་བོའི་དམ་ཚིག་འདི་སྒྲོགས་ཤིག །དེ་ནས་ལག་ན་རྡོ་རྗེ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་
ལྷ་ང་ས་ལ་བཙུགས་ཏེ་བཅོམ་ལྡན་འདས་ལ་བཏུད་ནས་ཐལ་མོ་སྦྱར་ཏེ་ཕྱག་བྱས་ནས་རྡོ་རྗེ་ཁྲོ་བོས་སྨྲས་སོ། །སྨྲས་པ་ཙམ་གྱིས་རྡོ་རྗེ་ཁྲོ་བོའི་རྒྱལ་པོ་མེ་ལྕེ་གཅིག་ཏུ་འབར་ཏེ་འཇིག་

92-1-126b

རྟེན་གསུམ་བཀང་ནས་སྒྲ་ཆེན་པོ་ཕྱུང་ངོ༌། །དེ་ནས་དེ་ལྟ་བུའི་མཚན་མ་ཆེན་པོ་དེས་ལྷ་མ་ཡིན་འཁོར་དང་བཅས་པ་ཐམས་ཅད་འདིར་ལྷ་དང་ལྷ་མ་ཡིན་རྣམས་གཡུལ་འགྱེད་པར་
གྱུར་ཏོ་སྙམ་དུ་སེམས་ཏེ། ལྷ་མ་ཡིན་རྣམས་ལ་ཐགས་བཟང་རིས་དང༌། སྟོབས་ཅན་དང༌། རྣམ་པར་སྣང་བྱེད་དང༌། རབ་བདེ་དང༌། བདེ་མཆོག་དང༌། དུས་ཀྱི་མུ་ཁྱུད་དང༌། དབྱིག་ཟ་
དང༌། རུས་སྦལ་ལ་སོགས་པ་འཁོར་དང་བཅས་པ་དང༌། གཞན་ཡང་བགྲོད་དཀའ་ཆེན་པོ་དང༌། གློག་གི་ལྕེ་དང༌། སྒྲ་གཅན་དང༌། སྣང་བའི་ཕྲེང་བ་ཅན་དང༌། འཕྲོག་བྱེད་སེར་སྐྱ་ལ་
སོགས་པ་དང༌། ཡི་དྭགས་དང༌། ལྷ་མ་ཡིན་གྱི་རྗེས་སུ་དཔྱོད་པ་དཔུང་དང་བཅས་པ། གཞོན་པ་དང་བཅས་པ་འདུས་ཏེ་བཅོམ་ལྡན་འདས་ག་ལ་བ་དེར་ལྷགས་སོ། །ལྷ་རྣམས་ཀྱིས་ཀྱང་
དེ་ལྟ་བུའི་མཚན་མ་ཆེན་པོ་དེ་མཐོང་ནས་ལྷའི་ཚོགས་གཞན་རྣམས་དང༌། རང་རང་གི་རྣམ་པར་རྟོག་པ་ཇི་ལྟ་དེ་ལྟར་ལྷ་རྣམས་ཀྱི་དབང་པོ་ལ་སྨྲ་ཞིང་བཅོམ་ལྡན་འདས་ག་ལ་བ་དེར་
ལྷགས་ཏེ་ཐལ་མོ་སྦྱར་ནས་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། །གང་འདིར་དུས་ལ་བབ་
བར་ཤེས་ན། དེང་འདིར་ས་འོག་གི་དབང་བསྐུར་བ་རྔའི་སྒྲ་དབྱངས་ཞེས་བྱ་བས་བྱིན་གྱིས་རློབས་ཤིག །སྐྱེ་བོ་མང་པོ་ལ་ཕན་པ་དང༌། དོན་དང༌། བདེ་བར་འགྱུར་རོ། །བཅོམ་ལྡན་

92-1-127a

༄༅། །འདས༑ བདག་གིས་ཐེག་པ་ཆེན་པོ་ལ་དད་པ་དང་ལྡན་པའི་རིགས་ཀྱི་བུའི་དོན་དུ་དམ་ཚིག་བསྟན་པས་བྱིན་གྱིས་བརླབ་ལགས་ཀྱི། །བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བྱིན་གྱིས་བརླབ་ཏུ་གསོལ། དེ་བཞིན་གཤེགས་པ་གཞན་གྱིས་ཀྱང་བྱིན་གྱིས་བརླབས་
ལགས་སོ། །དེ་བདག་གིས་ཀྱང་བྱིན་གྱིས་བརླབ་པར་བགྱིའོ། །དབང་ལྡན་གྱི་ཕྱོགས་སུ་བསྡད་ལ་གནས་མཆོག་དེར་མགལ་དུམ་དང༌། རྡོ་བ་དོར་ཏེ་འཁྲུལ་འཁོར་དང་ཤིང་སྡོང་
སྤངས་ལ། གཞན་ཡང་བསང་གཏོར་དང༌། ལྷའི་མཆོད་སྦྱིན་དང༌། དཀྱིལ་འཁོར་དང༌། དབང་བསྐུར་བ་བྱས་པ་དང༌། བགེགས་དང༌། ལོག་འདྲེན་དང༌། གནོད་སྦྱིན་མཆོད་པ་
བྱས་པ་དང༌། དགེ་འདུན་དབང་བསྐུར་བའི་གནས་རྣམས་དོར་ལ། དེར་ཡང་ཆུ་སྣུམ་པ་དང༌། མཚོ་དང༌། མཚེའུ་དང༌། རི་བོ་དང༌། སྣུམ་པའི་ཕྱོགས་མཚོན་པར་བྱས་ལ། དེ་རྣམས་
སུ་སྔོན་བཞིན་དུ་བྱི་དོར་དང་ཡོངས་སུ་སྦྱང་བ་བྱས་ཏེ་ཚོན་སྣ་ལྔས་གྲུ་བཞི་སྒོ་བཞི་བའི་རི་མོ་བྲིས་ལ་དཀྱིལ་འཁོར་གྱི་དབུས་ཆ་བརྒྱད་པར་བྱས་ཏེ་ཡུངས་ཀར་དཀར་པོས་བྱིན་
གྱིས་བརླབས་པའི་རྡོ་རྗེ་གྲ་བཞིར་གཞག་པར་བྱའོ། །དེའི་དབུས་སུ་སངས་རྒྱས་བཅོམ་ལྡན་འདས་བྲི་བར་བྱའོ། །བཅོམ་ལྡན་འདས་ཀྱི་གཡས་ཀྱི་དྲུང་དུ་འཕགས་པ་ཕྱག་ན་རྡོ་

92-1-127b

རྗེ་འབར་བའི་ཕྱག་ཅན་གཞག་པར་བྱའོ། །དེའི་དྲུང་དུ་ཁྲོ་བོའི་རྒྱལ་པོ་རྡོ་རྗེ་ས་འོག་རྡོ་རྗེ་དགྲ་སྟའི་ཕྱག་ཅན་གཞག་པར་བྱའོ། །བཅོམ་ལྡན་འདས་ཀྱི་གཡོན་གྱི་དྲུང་དུ་བྱང་ཆུབ་སེམས་
དཔའ་དྲི་མ་མེད་པའི་བློ་གྲོས་རྔ་ཡབ་ཀྱི་ཕྱག་ཅན་གཞག་པར་བྱའོ། །བཅོམ་ལྡན་འདས་ཀྱི་མདུན་དུ་ལྷ་ཆེན་པོ་ཆུང་མ་དང་བཅས་པ་གཞག་པར་བྱའོ། །དེའི་མདུན་དུ་ཁྱུ་མཆོག་ཁ་
འོག་ཏུ་ལྟ་བ་ནག་པོའི་གོས་ཅན་གཞག་གོ །ཤར་གྱི་སྒོར་སྨན་ཐམས་ཅད་གཞག་པར་བྱ་སྟེ། ཨེ་ར་བ་ཏི་དང༌། མེ་ཁ་བ་ཏི་དང༌། ཛྱོ་ཏི་ར་ས་དང༌། བེ་ག་བ་ཏི་དང༌། སཱུཪྱ་བ་ཏི་དང༌།
ཨ་ཛ་གནྡྷ་དང༌། ཡཀྵ་ཀ་ནྱ་སྟེ། སྨན་ཆེན་པོ་འདི་བརྒྱད་གཞག་པར་བྱའོ། །དེའི་གཟུགས་ནི། སེངྒེ་དང༌། ཁྱུ་མཆོག་དང༌། བྱ་རྒོད་དང༌། རུས་སྦལ་དང༌། སྦལ་བ་དང༌། རྩངས་པ་དང་
མེ་འབར་བ་དང༌། དངུལ་ཆུ་རྣམས་གནས་རྣམས་སུ་གོ་རིམ་བཞིན་དུ་བྲི་བར་བྱའོ། །སྨན་རྣམས་དངུལ་ཆུ་དང༌། བཅུད་ལེན་དང༌། རིགས་ཀྱི་བུད་མེད་ཀྱི་དབྱིབས་སུ་གཞག་པར་བྱའོ།།
རྒྱན་རྣམས་དང༌། གྲུབ་པའི་རྫས་རྣམས་དང༌། ལྡོང་རོས་དང༌། མིག་སྨན་དང༌། གི་ཝང་དང༌། བུམ་པ་བཟང་པོ་དང༌། རྐང་བྱུག་དང༌། མཆོད་ཕྱིར་ཐོགས་དང༌། འཁོར་ལོ་དང༌། རལ་
གྲི་དང༌། དབྱུག་གུ་དང༌། རྩེ་གསུམ་དང༌། ཞགས་པ་ལ་སོགས་པ་བྲི་བར་བྱའོ། །དེའི་ལྷོའི་སྒོར་ལྷ་མ་ཡིན་བརྒྱད་བྲི་སྟེ། སྟོབས་ཅན་དང༌། སྟོབས་ཅན་གྱི་བུ་དང༌། བདེ་མཆོག་དང༌།

92-1-128a

༄༅། །དུས་ཀྱི་མུ་ཁྱུད་དང༌། ཐགས་བཟང་རིས་དང༌། རབ་བདེ་དང༌། གཞན་ལེན་དང༌། དབྱིག་ཟའོ། །ནུབ་ཀྱི་སྒོར་འཁྲུལ་འཁོར་སུམ་ཅུ་ལྷག་པའི་སྟོང་
གཞག་པར་བྱའོ། །དེ་ལ་འཁྲུལ་འཁོར་ཆེན་པོ་བརྒྱད་རྣམ་པ་དང་བཅས་པ་གཞག་པར་བྱ་སྟེ། དེ་ལ་སྲད་བུ་དང༌། གྲི་གུག་དང༌། བུད་མེད་དང༌། གཞིའི་འཁྲུལ་འཁོར་དང༌།
འཕང་འཛིན་པའི་ལག་པ་དང༌། འོག་ཏུ་ལྟ་བའི་ཚུལ་དང༌། གཞིའི་འཁྲུལ་འཁོར་ལ་ལྟ་བ་བྲི་བར་བྱའོ། །དེ་ནས་སེངྒེ་དང༌། ལུག་དང༌། ཆུ་སྲིན་དང༌། གླང་པོ་ཆེ་དང༌། ལྟོ་འཕྱེའི་
རྣམ་པ་དང༌། དཀྱིལ་འཁོར་གྱི་རྣམ་པ་དང༌། མ་བྱས་པའི་གདོང་དང༌། དཔལ་གྱི་སྒོ་འདི་བརྒྱད་རྣམ་པ་དང་བཅས་པ་བྲི་བར་བྱའོ། །གདོང་གི་འཁྲུལ་འཁོར་མཆུ་བཙུམ་པ་བྲི་བར་
བྱའོ༑ ༑ལུག་གི་སྤྱི་བོར་ཕུར་བུའི་འཁྲུལ་འཁོར་བྲི་བར་བྱའོ། །མདའ་དང་བཅས་པའི་གཞུ་དང༌། ཆུ་རྒྱུན་གྱི་ལྟེ་བར་ཕུར་བུ་གཞག་པར་བྱའོ། །སྦྱིན་དང༌། འདལ་གྲུ་བཞི་བ་
དང༌། བསྐོར་བའི་འཁྲུལ་འཁོར་བྲིའོ། །གཉིས་དང༌། འོད་འཕྲོ་བའི་རྣམ་པ་བྲི་བར་བྱའོ། །དེའང་གོ་རིམ་བཞིན་དུ་རྣམ་པ་དང་བཅས་པའི་འཁྲུལ་འཁོར་ལ་ཕུར་བུ་བསྣུན་པ་བྲི་
བར་བྱའོ། །དེ་ནས་བྱང་གི་སྒོར་བུ་ག་རྣམ་པ་དང་བཅས་པ་བྲི་བར་བྱ་སྟེ། སེངྒེ་དང༌། ལུག་དང༌། ཆུ་སྲིན་དང༌། གླང་པོ་ཆེའི་གདོང་དང༌། ལྟོ་འཕྱེའི་གདོང་དང༌། བ་ལང་གི་དགོད་

92-1-128b

དང་༑ དཀྱིལ་འཁོར་དང༌། མ་བྱས་པའི་གདོང་གི་རྣམ་པ་སྟེ། དཔལ་གྱི་སྒོ་བརྒྱད་ཕུར་བུས་བསྣུན་པའི་རྣམ་པ་དང་བཅས་པ་བྲི་བར་བྱའོ། །དེའི་དབུས་སུ་ཆུ་རྒྱུན་དབྱུག་གུ་དང་
བཅས་པ་བྲི་བར་བྱའོ། །གྲ་བཞིར་སྒོ་བྲལ་བཞི་བྲི་བར་བྱའོ། །མར་མེའི་ཐབ་ཁུང་ངོ༌། །བདེན་བྲལ་དུ་དུ་བའི་ཐབ་ཁུང་ངོ༌། །རླུང་དུ་ཆུའི་ཐབ་ཁུང་ངོ༌། །དབང་ལྡན་དུ་སྦྲུལ་
གཞག་པར་བྱའོ། །དེ་ནས་རས་དཀར་པོ་ཕྲ་བ་དྲི་ཞིམ་པའི་གདུགས་བཞི་དང༌། དབྱིག་དང་བཅས་པའི་ནོར་བུས་བྱིན་གྱིས་བརླབས་ལ་ཤིན་ཏུ་བྲི་ཞིམ་པའི་ཆུ་གཙང་མས་
ཡོངས་སུ་བཀང་བའི་བུམ་པ་རྩ་བ་ནག་པོ་མེད་ཅིང་དྲི་ཞིམ་པོས་ཡོངས་སུ་བྱུགས་པ་གཞག་གོ །ཕྱིའི་དཀྱིལ་འཁོར་གྱི་ཕྱོགས་གྲ་བཞི་བའི་ཤར་གྱི་སྒོར་གནས་གཅིག་ཏུ་
ལྷ་མ་ཡིན་གྱི་དབང་པོ་ཆེན་པོ་སྟོབས་ཅན་དང༌། བགྲོད་དཀའ་ཆེན་པོ་བྲི་བར་བྱའོ། །དེའི་ལྷོར་རྣམ་པར་སྣང་བྱེད་དང༌། ཧ་རི་ཏའི་པི་ག་ལ་ཞེས་བྱ་བ་བྲི་བར་བྱའོ། །དེའི་ནུབ་ཀྱི་
སྒོར་སྣང་བའི་ཕྲེང་བ་ཅན་དང༌། རྔ་བོ་ཆེ་སྟེ། ལྷ་མ་ཡིན་གྱི་དབང་པོ་དེ་དག་བྲི་བར་བྱའོ། །དེ་ནས་མཆོད་པ་ཤ་མེད་པའི་ལྷ་བཤོས་བྱ་བ་སྟེ། གཅིག་ནི། སངས་རྒྱས་བཅོམ་
ལྡན་འདས་ལའོ། །གཉིས་པ་ནི། དྲི་མ་མེད་པའི་བློ་གྲོས་ལའོ། །གསུམ་པ་ནི། རྡོ་རྗེ་འཛིན་པ་ལའོ། །བཞི་པ་ནི། ཁྲོ་བོའི་རྒྱལ་པོ་ལའོ། །ལྔ་པ་ནི། ལྷ་ཆེན་པོ་ལའོ། །དེ་ནས་

92-1-129a

༄༅། །ཇི་ལྟར་འབྱོར་པས་ལྷ་མ་ཡིན་གྱི་དབང་པོ་རྣམས་ཀྱི་གཏོར་མ་དང༌། འབྱུང་པོ་ཐམས་ཅད་བའི་གཏོར་མ་སྦྱིན་པར་བྱའོ། །དེ་ནས་དྲི་ཐམས་ཅད་དང༌། མེ་ཏོག་དང༌།
ཕྱེ་མ་ལ་སོགས་པའི་ལྷ་བཤོས་སྦྱིན་ནོ། །དེ་ནས་ལྷ་རྣམས་འཆིང་བར་བྱེད་པའི་སྔགས་ནི། ཨོཾ་བཛྲ་གརྦྷེ་བཛྲ་གརྦྷྱེ་ཕཊ་ཧཱ་དྷི་ཀི་རི་ཎི་སྭཱ་ཧཱ། དེ་ནས་མཚམས་བཞིར་ལག་པ་ཕྱག་
རྒྱས་བྱིན་གྱིས་བརླབས་པས་ལོག་འདྲེན་བཅིང་བར་བྱའོ། །དེའི་སྔགས་ནི། ན་མཿས་མནྟ་བཛྲ་ཎཱཾ། ཨོཾ་བཛྲ་པཱ་ལ་ཡ་སྭཱ་ཧཱ། ཞེས་ལན་གསུམ་དུ་བརྗོད་དོ། །རྡོ་རྗེ་ལྕགས་སྒྲོག་གིས་
བཅིང་བ་དང་དགུག་པར་བའོ། །སངས་རྒྱས་དང་བྱང་ཆུབ་སེམས་དཔའ་རྣམས་དང༌། ལྷ་ཐམས་ཅད་མེ་ཏོག་གིས་དགུག་པར་བྱའོ། །ན་མ་སྟྲཻ་ཡ་དྷྭི་ཀྭ་ནཱཾ། སརྦ་ཏ་ཐཱ་ག་ཏཱ་ནཱཾ། ཨ་ན་
ལ་བྷཱ་ཀཱ་ནཱཾ་ན་མཿསྭཱ་ཧཱ། དེ་ནས་སྐྱེས་བུ་དཔའ་བོས་སྔགས་འདིས་བསྲུང་བར་བྱ་སྟེ། ཨོཾ་དུ་རྦ་རེ་ཛྭ་ལ་ཛྭ་ལ་ན་མོ་བཛྲ་སཱ་ག་རཱ་ཡ་སྭཱ་ཧཱ། འདིས་བསྲུངས་ནས་རས་དཀར་པོ་ཕྲ་བ་དྲི་
ཞིམ་པོས་གདོང་གཡོགས་ཏེ་འཁྲུལ་འཁོར་གྱི་བླ་མ་བཟླས་ལ་སྐྱེས་བུ་དབའ་བོས་ཆོས་ཀྱི་གྲུ་ལྟ་བུའི་ཤིང་ལྷམ་གོན་ཏེ་ལག་པ་གཡས་པ་རུས་སྦལ་གྱི་ཕྱག་རྒྱའམ། ལྷ་མ་ཡིན་
གྱི་ཕྱག་རྒྱ་བཅིངས་ལ། རྩ་བ་ནག་པོ་མེད་པའི་བུམ་པ་ལོ་མ་བཟང་པོ་དང་ལྡན་པའི་ཆུས་ཤར་གྱི་སྒོར་འཁྲུལ་འཁོར་གྱི་བླ་མ་ཟློས་ཤིང་དབང་བསྐུར་བར་བྱའོ། །དེ་ལྟར་དབང་

92-1-129b

བསྐུར་བ་དེའི་རྗེས་སུ་ལག་པ་རྡོ་རྗེའི་ཕྱག་རྒྱས་མེ་ཏོག་དོར་རོ། །མེ་ཏོག་གང་ལ་ལྷུང་བ་དེའི་ལྷའི་རིགས་འགྲུབ་བོ། །དེ་ནས་གདོང་བཅིངས་པ་བཀྲོལ་ལ་དབང་བསྐུར་བ་དེ་ལ་སྐྱེས་བུ་དཔའ་
བོས་དཀྱིལ་འཁོར་བསྟན་པར་བྱའོ། །ལྷ་མ་ཡིན་གྱི་དབང་པོ་རྣམས་ཀྱི་གནས་དང༌། མཚོན་ཆ་དང༌། དངུལ་ཆུ་དང༌། བཅུད་ལེན་དང༌། བུད་མེད་ཀྱི་ཚོགས་དང༌། གྲུབ་པའི་རྫས་དང༌། དེ་
དག་གི་དཀྱིལ་འཁོར་མཐོང་ན། ལྷ་དང༌། ལྷ་མ་ཡིན་གྱི་དམ་ཚིག་གི་ཚོགས་སུ་འགྲོ་བར་འགྱུར་རོ། །སྔོན་དུ་བསྙེན་པ་མ་བྱས་ཀྱང་འཁྲུལ་འཁོར་འཇིག་པར་འགྱུར་རོ། །དེ་དག་
གིས་ཉེ་བར་མི་རྩེད་དོ། །ལྷ་མ་ཡིན་ཐམས་ཅད་ཀྱི་ཁང་པ་དང༌། དངུལ་ཆུ་དང༌། བཅུད་ལེན་དང༌། བུད་མེད་དང༌། མཚོན་ཆ་དང༌། རྒྱན་དང༌། སྒྱུ་མ་ལ་སོགས་པའི་འཁྲུལ་འཁོར་རྣམ་
པ་སྣ་ཚོགས་པ་དེས་དབང་དུ་འགྱུར་རོ། །སྒྱུར་མས་སྤྲུལ་པའམ། །ལྷ་མ་ཡིན་གྱི་སྤྲུལ་པ་རྣམས་སམ། །གཞན་ཡང་སྲང་སྲོང་དང༌། གྲུབ་པས་རབ་ཏུ་སྦྱར་བའི་འཁྲུལ་འཁོར་ལ་སོགས་
པ་ལྟུང་བ་དང༌། དབང་དུ་བྱེད་ནུས་པར་འགྱུར་རོ། །གང་དག་དཔལ་གྱི་སྒོར་འཇུག་པར་འདོད་ན། སྔོན་དུ་རྡོ་རྗེ་ཁྲོ་བོས་བཟླས་ལ་དཔལ་གྱི་སྒོར་བརྗོད་པ་དང༌། སྦྱོར་བས་སྲེག་པ་ལ་
སོགས་པ་བྱས་ཏེ་བ་སེར་སྐྱའི་ལྕི་བས་དཀྱིལ་འཁོར་བྱུགས་ལ་གཏོར་མའི་ཆོ་ག་བྱས་ནས་ཁའི་རྣམ་པའི་ཐུབ་ཁུང་གི་སྟེང་དུ་ཨ་པ་མརྒའི་ཡམ་ཤིང་ལ་མེ་སྦར་ལ། ཨ་པ་མརྒའི་

92-1-130a

༄༅། །འབྲས་བུ་སྟོང་ཕྲག་བརྒྱད་སྦྱིན་སྲེག་བྱའོ། །དེས་འཁྲུལ་འཁོར་ཐམས་ཅད་ལྟུང་བར་འགྱུར་རོ། །དེ་ནས་རའི་པགས་པའི་རལ་གུ་གྱོན་ལ་ལག་ཏུ་མཚོན་ཆ་
ཐོགས་ཏེ་མར་མེའི་མཆོད་སྡོང་བ་ལང་གི་རྔ་མའི་པགས་པ་བཅིངས་ལ། ཤལ་མ་ལིའི་དོག་པས་བཀང་སྟེ་ཛྱོ་ཏི་སྨྲ་ཏའི་འབྲུ་མར་ལ་སྔགས་འདིས་མེ་སྦར་རོ། །ཨོཾ་དཱུ་བི་དཱུ་བི་
པྲ་ཛྭ་ལི་ནི་སྭཱ་ཧཱ། ཡང་ན་བུ་ག་གང་གི་རྣམ་པར་གྱུར་པ་དེ་བཞག་ལ་སྔགས་འདིས་མེ་སྤར་ཏེ་འཁྲུལ་ཁོར་གྱི་བླ་མ་བཟླའོ། །ཀུན་པ་མུན་ནག་ཐམས་ཅད་འཇོམས་
པར་འགྱུར་རོ། །བདག་དང་ལྷན་ཅིག་སྤྱོད་པ་ཐམས་ཅད་སྨན་གྱིས་ལུས་བྱུག་གོ། །སྨན་ནི། །འདི་དག་སྟེ། རྒྱ་སྤོས་དང༌། གུར་གུམ་དང༌། རུ་རྟ་དང༌། སྤང་སྤོས་དང༌། སུག་
སྨེལ་དང༌། མུ་ལི་ཀ་དང༌། དཎྜ་ཨུཏྤ་ལ་དང༌། སིཾ་གྷྲི་དང༌། བྱ་གྷྲྀ་དང༌། ན་མ་སྐ་རི་དང༌། ཨ་ནནྟ་དང༌། ཛ་ཡིན་ཏ་དང༌། རྨ་བྱའི་གཙུག་ཕུད་དག་སྟེ། འདི་རྣམས་ཀྱི་ཕྱེ་མ་སྒྱུ་མ་
ཐམས་ཅད་འཇོམས་པར་བྱེད་པ་ཞེས་བྱ་སྟེ། ཆུའི་འཁྲུལ་འཁོར་དང༌། སྦྱིན་དང༌། དངུལ་ཆུ་དང༌། བཅུད་ལེན་དང༌། བུད་མེད་ཀྱི་དབུས་སུ་འཇུག་པ་དང༌། ལྷ་མ་ཡིན་
གྱི་བུ་མོ་འགུགས་པ་ན་ཆོ་ག་ཕྲ་མོ་བྱས་ཏེ་འཁྲུལ་འཁོར་གྱི་བླ་མ་བཟླས་ནས་དེའི་རྐང་པ་ལེགས་པར་བྱུགས་པས་སྤྱིན་ལ་སོགས་པའི་འཁྲུལ་འཁོར་ཐམས་ཅད་འབྱུང་

92-1-130b

བར་འགྱུར་རོ། །དེར་འཇུག་པ་ན་སྔོན་དུ་བཛྲ་ཏནྟུ་ལི་བཀླགས་ལ་ཀ་ར་དང་ལྷན་ཅིག་ཏུ་ཟོས་ལ་འཇུག་གོ །ལྷའི་ཁང་བའི་ལྷ་བཤོས་མི་བཟའོ། །ལྷའི་གྲང་ལ་གཡས་ཕྱོགས་ནས་
བསྐོར་ལ་འགྲོའོ། །རྔའི་ཁང་པར་འཇུག་གོ། །རྔའི་འོག་ཏུ་རུལ་སྦལ་གྱི་ཕྱག་རྒྱ་འབྲིའོ། །དབྱུག་གུ་ལ་འཁྲུལ་འཁོར་གྱི་བླ་མ་བརྒྱ་རྩ་བརྒྱད་བཟླས་ཏེ་རྐང་པ་གཡོན་པས་མནན་
ལ་ཁྲོ་བོའི་རྒྱལ་པོ་བཟློས་ཤིང་བརྡུང་ངོ༌། །འཇུག་པའི་སྔོན་དུ་མཆོད་ཡོན་དང༌། ཞབས་བསིལ་དང༌། ༑འཐོར་འཐུང་བཟུང་ནས་མ་འོངས་ན། ཐམས་ཅད་དེར་འཆི་བར་འགྱུར་རོ།།
ཅི་ནས་ཀྱང་འོང་བར་འགྱུར་རོ། །འདི་ནི། བཅོམ་ལྡན་འདས་རྡོ་རྗེ་འཛིན་པ་ཉིད་ཀྱིས་གསུངས་སོ། །ཡང་ན་ཕྱག་རྒྱའི་སྟེང་དུ་རྐང་པས་རྐང་པ་མནན་ལ་ཁ་བྱང་དུ་ཕྱོགས་ཏེ་ཕྱག་
རྒྱ་བཅིངས་ལ་ཅུང་ཟད་ཅིག་བཟླའོ། །རྐང་འོག་ཏུ་ནང་ན་གནས་པ་ཐམས་ཅད་དང༌། ལྷ་མ་ཡིན་གྱི་བུ་མོ་ངེས་པར་འོང་བར་འགྱུར་རོ། །ཇི་ལྟར་འདོད་པའི་དངུལ་ཆུ་དང༌། བཅུད་
ལེན་དང༌། གྲུབ་པའི་རྫས་རྣམས་སྟེར་རོ། །དེ་ནས་ཇི་ལྟར་འདོད་པའི་དུས་དེ་སྲིད་དུ་དེ་རྣམས་དང་ལྷན་ཅིག་ཏུ་གནས་སོ། །དེ་ནས་འོང་བར་འདོད་ན། སེམས་ཅན་ལ་ཕན་པར་བྱེད་
པའི་རྫས་མཛེས་པ་ཇི་ལྟར་འདོད་པ་བཟུང་ལ་གང་འདོད་པ་དེ་གདོན་མི་ཟ་བར་འདོང་བར་བྱའོ། །དེ་ནས་འཁྲུལ་འཁོར་གྱི་དབྱིབས་ཀྱི་རྣམ་པ་སེམས་ལ་བྲིས་ལ་ལྷ་མ་ཡིན་གྱི་ཕྱག་

92-1-131a

༄༅། །རྒྱའམ༑ གཞན་གྱི་ཕྱག་རྒྱ་བཅིངས་ལ་བཟླའོ། །དེའི་སྐད་ཅིག་ལ་སྣང་བ་ཆེན་པོ་བྱུང་ནས་སྒོ་གྲོལ་བར་འགྱུར་རོ། །སོམ་ཉི་མེད་པར་ཇི་ལྟར་འདོད་པར་
འགྲོའོ༑ ༑དཔག་ཏུ་མེད་པའི་སྟོབས་ཀྱིས་ཕ་རོལ་གནོན་པར་འགྱུར་རོ། །ཡིད་ལྟར་མགྱོགས་པ་དང༌། ཇི་ལྟར་འདོད་པའི་རྒྱལ་པོ་གདུལ་དཀའ་བར་འདུལ་བར་འགྱུར་རོ། །ཞེས་
བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །རྡོ་རྗེ་རྔ་བོ་ཆེ་ས་འོག་གི་དཀྱིལ་འཁོར་ཞེས་བྱ་བ་དོན་ཡོད་པ་ལྷ་མ་ཡིན་གྱི་གཙོ་བོ་སྐྱེས་བུ་དཔའ་བོ་རྣམས་དབང་བསྐུར་
བ་འདི་ལས་གཞན་པ་མེད་དོ། །རྡོ་རྗེ་རྔ་བོ་ཆེ་ས་འོག་གི་ཕྱག་རྒྱ་དང་དཀྱིལ་འཁོར་ཞེས་བྱ་བ་ལས། དོན་ཡོད་པའི་ལེའུ་སྟེ་དྲུག་པའོ།།    །།དེ་ནས་རྡོ་རྗེ་ས་འོག་ལས། །
གསུངས་པའི་དབང་བསྐུར་རབ་བཤད་བྱ། །ས་འོག་དཀྱིལ་འཁོར་གསང་བ་ཡི། །རྔ་ཡི་སྒྲ་དབྱངས་བྲི་བར་བྱ། །དེ་ནས་རུས་སྦལ་ཕྱག་རྒྱ་གཞག །ཡུངས་ཀར་དཀར་པོའི་སྟེང་
དུའོ༑ ༑མཆོད་པའི་ཆོ་ག་བྱས་ནས་སུ། །བྲ་བའི་རས་ཀྱི་བརྒྱན་པ་ཡི། །བུམ་པ་རྩ་བ་མི་ནག་པ། །རིན་ཆེན་སྨན་གྱིས་ཡོངས་བཀང་ལ། །གཏོར་མ་གཡས་བསྐོར་བྱིན་ནས་སུ། །
ཕྱག་རྒྱའི་སྟེང་དུ་གཞག་པར་བྱ། །སྔོན་དུ་བཤད་པའི་ཆོ་ག་ཡིས། །དཀྱིལ་འཁོར་བྱིན་གྱིས་བརླབ་པར་བྱ། །ལྷ་དང་སྤྱན་དྲང་བྱས་ནས་སུ། །ཇི་ལྟར་རིགས་པའི་མཆོད་པ་བྱ།།

92-1-131b

བྱ༑ ༑བྱང་ཆུབ་སེམས་ནི་བསྐྱེད་ནས་སུ། །སྡིག་པ་ཡང་ནི་བཤགས་པར་བྱ། །དེ་ནས་རྡོ་རྗེའི་ཕྱག་རྒྱ་བཅིང༌། །གསང་བའི་དཀྱིལ་འཁོར་ཕྱི་རོལ་ཏུ། །གྲུབ་ངའི་རྡོ་རྗེའི་ཆུ་ཡིས་སུ། །དེ་
ནས་དབང་བསྐུར་བ་ནི་བྱ། །ཇི་ལྟ་བ་ཡི་དབང་བསྐུར་ལ། །དེ་ལྟ་བུ་ཡི་བུམ་པ་དགོད། །གང་གི་དཀྱིལ་འཁོར་ཆོ་ག་ལ། །ཕྱག་རྒྱ་གཏོར་མའི་ཆོ་གར་བཤད། །དབང་བསྐུར་ཕྱིར་ནི་
འབད་པ་ཡིས། །ཕྱག་རྒྱ་བཅིངས་ལ་གནས་པར་བྱ། །སྔོན་དུ་བསྙེན་པ་བྱས་ནས་སུ། །དངུལ་ཆུའི་བྱ་བ་སྤང་བར་བྱ། །མདོ་སྡེའི་རྗེས་འབྲང་ཆོ་ག་ཡིས། །མཆོད་རྟེན་གྱི་ནི་ལས་བྱའོ། །
གྲོགས་རྣམས་ཀུན་དང་རྣམ་གྲོལ་ཏེ། སློང་མོ་ཟ་ཞིང་མཉམ་བཞག་པས། །མྱུར་དུ་དངོས་གྲུབ་ཐོབ་པར་འགྱུར། །ཕྱག་ན་རྡོ་རྗེས་བྱིན་གྱིས་རློབ། །འཕགས་པ་རྡོ་རྗེས་འོག་གི་སྒྲུབ་
པར་བྱེད་པའི་དབང་བསྐུར་བའི་ལེའུ་སྟེ་བདུན་པའོ།།    །།དེ་ནས་འདིར་བཅོམ་ལྡན་འདས་འཇིག་རྟེན་གསུམ་གྱིས་ཞབས་ལ་རྗེད་ལ། ཁྲོ་བོ་ཆེན་པོ་རྡོ་རྗེ་ས་འོག་གི་བྲིས་
སྐུའི་ཆོ་ག་བརྗོད་པར་བྱའོ། །གཞོན་ནུ་མས་བཀལ་བའི་སྲད་བུ་བ་ལང་གི་ཆུས་བཀྲུས་ཏེ་ཡན་ལག་བརྒྱད་པའི་གསོ་སྦྱོང་ལ་གནས་པའི་ཐགས་མཁན་གྱིས་འཐག་པར་བྱའོ། །རས་སུ་
གྱུར་པ་དང་སྔགས་པའི་ཁྲུ་དོ་པའི་སྲིད་ལ་ཞེང་དུ་ཁྲུ་གང་དང་སོར་བརྒྱད་པ་ལ་རི་མོ་མཁན་ཡན་ལག་བརྒྱད་པའི་གསོ་སྦྱོང་དང་ལྡན་པ་ལ་སྲུང་བ་བྱས་ཏེ་མཆོད་ཡོན་ཕུལ་ལ། བཅོམ་

92-1-132a

༄༅། །ལྡན་འདས་ཨུཏྤ་ལ་སྔོན་པོའི་ཁ་དོག་ཅན་ཁྲོ་བོ་སྤྱན་དམར་པོ། །ཡ་སོས་མ་མཆུ་མནན་པ། གནས་གསུམ་གཡོ་བ། ཁྲོ་གཉེར་བསྡུས་པ། གདུ་བུ་དང༌། སྐ་
རགས་དང༌། རྐང་གདུབ་དང༌། དཔུང་རྒྱན་དང༌། རིན་པོ་ཆེའི་ཅོད་པན་གྱིས་སྤྲས་པའི་རལ་པའི་ཐོར་ཚུགས་ཅན། མི་མགོ་རློན་པའི་ཕྲེང་བས་བརྒྱན་པའི་མཆོད་ཕྱིར་ཐོགས་འཆང་བ།།
གདུ་བུ་དང་འཁྱིལ་པས་རྣ་བ་བརྒྱན་པ། རལ་བའི་ཐོར་ཚུགས་ཀྱི་སྟེང་དུ་པདྨའི་སྐྱིལ་ཀྲུང་གིས་བཞུགས་པ། ཆོས་འཆད་པའི་ཚུལ་ཅན། བཅོམ་ལྡན་འདས་མི་འཁྲུགས་པ་
བྲི་བར་བྱའོ། །ལག་པ་གཡས་པར་རབ་ཏུ་འབར་བའི་རྡོ་རྗེའོ། །གཉིས་པར་ལྕགས་ཀྱུའོ། །གཡོན་པར་པདྨའི་མཛོད་ཀྱི་ནང་དུ་ཡིད་བཞིན་གྱི་ནོར་བུས་གང་བ་འཛིན་པའོ། །གཡོན་
པའི་གཉིས་པ་ལྷ་མ་ཡིན་སྡིགས་པའི་མཛུབ་མོའོ། །རྒྱ་མཚོ་ཆེན་པོའི་ནང་དུ་པདྨ་ཆེན་པོའི་སྟེང་ན་བཞུགས་པ། འགྲན་ཟླ་དང་བྲལ་བ་གཅིག་པུའོ། །གཡས་པའི་ལག་པའི་འོག་
ཏུ་སྒྲུབ་བྱེད་པདྨེའི་སྟེང་དུ་པུས་མོ་བཙུགས་པ་པདྨའི་སྡོང་བུས་བརྒྱན་པའི་ལག་པ་ཅན་བྲི་བར་བྱའོ། །དེ་ནས་སྔར་བཤད་པའི་གནས་རྣམས་སུ་རྗེས་སུ་མཐུན་པའི་རབ་ཏུ་གནས་
པ་དང༌། མཆོད་པ་བྱས་ལ་རིང་བསྲེལ་ཅན་གྱིས་མཆོད་རྟེན་གྱི་མདུན་དུ་འབུམ་ཕྲག་བཅུ་བཟླས་པར་བྱའོ། །དེ་ནས་ལས་ཐམས་ཅད་བྱེད་པར་འགྱུར་རོ། །དཔལ་གྱི་སྒོར་བྲིས་སྐུ་

92-1-132b

གཞག་པར་བྱའོ། །ཇི་ལྟར་འདོད་པར་རོ། །དཔལ་དང་ལྡན་པས་བ་ལང་གི་པགས་པའི་སྟན་ལ་གོས་དམར་པོ་གྱོན་ཏེ་དུག་དང་ཁྲག་བསྲེས་ལ་མིའི་རུས་པས་བཅུས་ཤིང་བརྒྱ་ཕྲ་བརྒྱད་
སྲེག་བླུག་བྱའོ། །བུ་གའི་འཁྲུལ་འཁོར་ཐམས་ཅད་འཇོམས་པར་འགྱུར་རོ། །བཅོམ་པ་དང༌། དངུལ་ཆུ་དང༌། བཅུད་ལན་དང༌། བུད་མེད་ཀྱི་གྲོང་དུ་འཇུག་པར་འགྱུར་རོ། །འཁྲུལ་འཁོར་
རྣམས་བཀའ་བཞིན་དུ་སྒྲུབ་པར་འགྱུར་རོ། །ཕྱག་རྒྱས་ལྷ་ཐམས་ཅད་འགུགས་པར་བྱེད་དོ། །འདི་ལྟ་བུས་གང་ཇི་ལྟར་སམས་པའི་བསམ་པ་དང༌། གང་ཇི་ལྟར་སེམས་པའི་ལས་དང༌།
གང་ཇི་ལྟར་སེམས་པའི་ཆོ་ག་ཐམས་ཅད་བཀའ་བཞིན་དུ་བྱེད་པར་འགྱུར་རོ། །བསྒོ་བ་ཉན་པར་འགྱུར་རོ། །གང་ཞིག་ཀླུའི་རྒྱལ་པོ་བྲིས་ནས་དེའི་མདུན་དུ་བྲིས་སྐུ་བཀྲམ་སྟེ། རྐང་པ་
གཡོན་པས་མནན་ལ་སྟོང་ཕྲག་བརྒྱ་བཟླ་བར་བྱའོ། །ཀླུའི་རྒྱལ་པོ་དེ་འོངས་ནས་ཅི་བགྱི་ཞེས་སྨྲ་བར་འགྱུར་རོ། །དེས་སྨྲས་པ། ངའི་བཀའ་བཞིན་དུ་གྱིས་ཤིག་ཅེས་བརྗོད་དོ། །དེས་ཅི་
བསྒོ་བ་ཉན་པར་འགྱུར་རོ། །ཀླུ་ཐམས་ཅད་ཀྱི་ཁང་པ་རྣམས་སུ་འཇུག་པར་འགྱུར་རོ། །དེ་དག་ལ་འདི་དག་ཐམས་ཅད་གྱིས་ཤིག་ཅེས་བཀའི་བསྒོ་བ་ཉན་ནོ། །དེ་བཞིན་དུ་ལུས་ངན་
རྣམས་དང༌། གནོད་སྦྱིན་རྣམས་དང༌། འབྱུང་པོ་རྣམས་དང༌། སྲིན་པོ་རྣམས་དང༌། བྱར་འདབས་རྣམས་ཀྱི་གནོད་སྦྱིན་མོ་ལ་སོགས་པ་ཐམས་ཅད་བཀའ་བཞིན་བྱེད་པར་འགྱུར་རོ། །

92-1-133a

༄༅། །ཅི་བསྒོ་བ་ཉན་ནོ། །གྲགས་མཁར་བདུན་གྱི་རྩེ་མོའི་ས་བསྡུས་ཏེ། དེ་ལས་ནམ་མཁའ་ལྡིང་བྱས་ལ་རིང་བསྲེལ་གྱི་སྙིང་པོ་ཅན་གྱི་དྲུང་དུ་བྲིས་སྐུ་བཀྲམ་
སྟེ་དགོན་པའམ། གཞན་གང་ཡང་རུང་བར་དེའི་སྟེང་དུ་བསྡད་ལ་སྟོང་ཕྲག་བརྒྱ་བཟླའོ། །དེའི་སྟེང་དུ་འགྲོའོ། །སྲེད་མེད་ཀྱི་བུ་ཆེན་པོ་སྟོབས་སུ་འགྱུར་རོ། །སྦྲུལ་པ་ཆེན་པོ་བྱེད་
དོ༑ ༑ཐམས་ཅད་གྲུབ་པའི་རིག་པ་འཛིན་པ་རྣམས་ཀྱི་འཁོར་ལོས་བསྒྱུར་བར་འགྱུར་རོ། །ལས་ཐམས་ཅད་པ་ལྟ་བུར་ཚེ་དཔག་ཏུ་མེད་པ་དང༌། འཆི་བ་ལ་དབང་ཐོབས་པར། འདོད་
ན་སངས་རྒྱས་ཀྱི་ཞིང་རྣམས་སུ་སྐྱེ་བ་དང༌། དེ་ནས་ཡང་ཤི་འཕོས་ནས་ཏིང་ངེ་འཛིན་གྱི་སྟོབས་ཀྱིས་བྱང་ཆུབ་སེམས་དཔའི་དགེ་བའི་བཤེས་གཉེན་གྱིས་རྗེས་སུ་འཛིན་པར་འགྱུར་
རོ༑ ༑འཕགས་པ་རྡོ་རྗེ་ས་འོག་གི་རྒྱུད་ཀྱི་སྤྲིན་ཆེན་པོ་འབེབས་པར་བྱེད་ཅིང་རྐང་འོག་ཐམས་ཅད་ཀྱི་ནང་དུ་རིག་པ་དང༌། སྤྱོད་པ་དང༌། རིན་པོ་ཆེའི་འབྱུང་ཁུངས་ཐམས་ཅད་ཀྱི་
གཙོ་བོ་དང༌། མཆོག་སྟེར་བ་དང༌། འཁོར་ལོ་འཛིན་པ་ལྟར་གཅིག་ཏུ་དཔའ་བའི་རྒྱལ་པོ་ཆེན་པོར་འགྱུར་རོ། །འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་
པ་རྡོ་རྗེ་ས་འོག་གི་རྒྱུད་ལས། ཐམས་ཅད་སྒྲུབ་པར་བྱེད་པའི་ལེའུ་སྟེ་བརྒྱད་པའོ།།    །།དེ་ནས་ལྷ་མ་ཡིན་ཐམས་ཅད་ཀྱིས་མཆོད་པ་མཆོག་ཏུ་གསང་བའི་བྲིས་སྐུ་བཤད་

92-1-133b

པར་བྱའོ། །གཞོན་ནུ་མས་བཀལ་བའི་ཁ་ཚར་མ་བཅད་ཅིང་སྐྲ་མེད་པའི་རས་ལ་རི་མོ་མཁན་གསོ་སྦྱོང་དང་ལྡན་པས་ཁ་དོག་མ་འདྲེས་པ་སྣོད་གསར་པར་བཞག་ལ། ཁ་དོག་དམར་
པོ་ཕྱག་བཞི་པ་སྦྲུལ་གྱི་སྐ་རགས་ཀྱིས་བརྒྱན་པ། སྦྲུལ་གྱི་མཆོད་ཕྱིར་ཐོགས་པ་ཅན། སྤྲིན་གསར་པ་ལྟ་བུ་མཆུ་སྦྱར་པ། དཔྲལ་བར་ཁྲོ་གཉེར་བསྡུས་པ། རྡོ་རྗེ་དང་བཅས་པའི་
མགོ་བོའི་ཕྲེང་བ་ཅན། གཡས་པར་དགྲ་སྟ་དང༌། ཡང་རྡོ་རྗེའོ། །གཡོན་པའི་སྡིགས་མཛུབ་ཀྱིས་དཔལ་གྱི་སྒོའི་བུ་ག་གསལ་བར་བྱེད་པ། གཡོན་པའི་གཉིས་པར་ལྟོ་འགྲོ་
ཆེན་པོ་བསྐྱིལ་བའི་ཞགས་པ་འཆང་བའོ། །འོག་ཏུ་གཟིགས་པ། ཞལ་མཆེ་བ་གཙིགས་པ། དྲག་པོའི་གཟུགས་ཅན་མ་མོས་པར་གྱུར་པས་བྲི་བར་བྱའོ། །རྣམ་པར་བྲལ་བའམ།
སྟོང་པའི་ཕྱོགས་མེ་ཏོག་དང་འབྲས་བུར་ལྡན་པའམ། བུ་གའི་སྒོར་འབུམ་ཕྲག་དྲུག་བཟླའོ། །དེའི་སྔོན་དུ་ཇི་ལྟར་བྲིས་སྐུ་དེ་གདུག་པ་ཅན་འགས་ཀྱང་མ་མཐོང་བ་དེ་ལྟར་བྱའོ། །དེ་
ནས་རྡོ་རྗེས་བསྣུན་པའི་ཤིང་གིས་ས་བསྲེགས་ལ་ཕྱོགས་དེར་ཡུངས་ཀར་དཀར་པོ་ལ་རྡོ་རྗེ་ཁྲོ་བོས་ཡོངས་སུ་བསྔགས་ཏེ་གདབ་པར་བྱའོ། །དེ་ལས་སྐྱེས་པའི་ས་བོན་དེ་གཟུང་བར་
བྱའོ། །དེ་ནས་རྡོ་རྗེས་བསྣུན་པའི་ཤིང་ལ་མེ་སྦར་ཏེ་རྡོ་རྗེའི་རྣམ་པའི་ཐབ་ཁུང་དུ་ཡུངས་ཀར་དེ་དང༌། ཙནྡན་དམར་པོ་བསྲེས་ལ་སྟོང་ཕྲག་བརྒྱད་སྲེག་བླུགས་བྱའོ། །ཉི་མ་བཞི་

92-1-134a

༄༅། །པ་ལ་ལྷ་མ་ཡིན་གྱི་གྲོང་ན་གནས་པའི་བུད་མེད་ལས་དྲོ་བ་དང་ལྡན་པས་ངེས་པར་འོངས་ནས་སྟོན་པར་འགྱུར་རོ། །དེ་རྣམས་དང་ལྷན་ཅིག་ཏུ་འཇུག་པར་མི་
བྱའོ༑ ༑དེ་རྣམས་དང་སྨྲ་བར་མི་བྱའོ། །ཉི་མ་ལྔ་པ་ལ་སྲེག་བླུགས་བྱས་པའི་མཐར་འཁྲུལ་འཁོར་ཐམས་ཅད་ལ་དུ་བ་འབྱུང་བར་འགྱུར་རོ། །དེ་ནས་བུད་མེད་དེ་དག་འོངས་ཏེ་སྐྱེས་བུ་
དཔའ་བོ་བྱོན་པར་ཞུ་ཞེས་སྨྲ་བར་འགྱུར་རོ། །དེར་ཡང་འཇུག་པར་མི་བྱའོ། །སྲེག་བླུགས་བྱས་པ་དང༌། ཉི་མ་དྲུག་པ་ལ་ཁང་པ་ཐམས་ཅད་ལ་དུ་བ་འཐུལ་བར་འགྱུར་རོ། །འཁྲུལ་
འཁོར་གྱི་གནས་སུ་ཀི་ཊི་ཀི་ཊི་ཞེས་སྒྲོག་པར་འགྱུར་རོ། །དེ་ནས་བུད་མེད་དེ་རྣམས་མིག་མཆི་མས་གང་བཞིན་དུ་གྲུབ་པའི་རྫས་དང༌། རིན་པོ་ཆེ་ཐམས་ཅད་བཟུང་ནས་འོང་བར་
འགྱུར་རོ། །རང་གི་ཕྱག་རྒྱ་བསྟན་ལ་བླང་བར་བྱའོ། །གལ་ཏེ་མི་འདོད་ན་ཡང་ཉི་མ་བདུན་པ་ལ་སྦྱིན་སྲེག་བྱའོ། །གང་སྔོན་དུ་ཞུགས་པ་དེ་ཐམས་ཅད་འཆི་བར་འགྱུར་རོ། །
འཁྲུལ་འཁོར་ཐམས་ཅད་ལྟུང་བ་དང་འཇོམས་པར་འགྱུར་རོ། །ཆོ་ངེས་འདེབས་ཤིང་ངེས་པར་འོད་བར་འགྱུར་རོ། །དེ་དག་ལ་མི་འཇིགས་པ་བྱིན་ལ་ཕྱི་ནས་འཇུག་པར་བྱའོ། །
འཕགས་པ་རྡོ་རྗེ་ས་འོག་གི་རྒྱུད་ལས། ལྷ་མ་ཡིན་གྱི་བུ་མོ་ལ་དྲག་ཤུལ་སྤྱོད་པའི་ལེའུ་སྟེ་དགུ་པའོ།།    །།དེ་ནས་གཞན་ཡང་རིམ་པར་ཕྱེ་བར་གྱུར་པ་ནི། བཅོམ་ལྡན་

92-1-134b

འདས་དེ་ཉིད་རྣམ་པར་འགྱུར་བ་སྟག་གི་པགས་པའི་ཤམ་ཐབས་ཅན། ཕྱག་བཞི་པ། ལྷ་མ་ཡིན་ཆེན་པོ་གཞན་ལེན་གྱི་མགོ་ལ་ཕྱག་གཉིས་ཀྱིས་རྡོ་རྗེས་བསྣུན་ནས་གསོད་པར་
མཛད་དོ། །ཕྱག་གཡས་པར་ཆུ་སྲིན་གྱི་མཆེ་བའི་རྣམ་པའི་སོར་མོའི་རྩ་མོ་ལྕགས་ཀྱུས་མེ་ཏོག་འདོན་པ་ལྟར་བསྣུན་པའོ། །གཡོན་པ་བསྡིགས་མཛུབ་མཛད་པའོ། །དེའི་མདུན་
དུ་རྡོ་རྗེས་བསྣུན་པའི་ཤིང་ལ་མེ་རབ་ཏུ་འབར་ལ་མེ་ཏོག་དང་འབྲས་བུ་ལྡན་པར་རྡོ་རྗེ་རྩེ་མོ་དྲུག་པ། ཉི་མ་གཅིག་ཏུ་ཕཊ་ཀྱི་ཡི་གེ་དང་ལྡན་པར་བསྲེག་པར་བྱའོ། །དེ་བསྲེགས་པས་
ལྷ་མ་ཡིན་ཐམས་ཅད་ཀྱི་རིགས་ཀྱི་བུད་མེད་ཆོ་ངེས་འདེབས་ཤིང༌། སྐྱབས་མེད་པར་འོང་བར་འགྱུར་རོ། །དེ་རྣམས་དང་ལྷན་ཅིག་ཏུ་འཇུག་པར་འགྱུར་རོ། །དེ་ན་ལྷ་མོ་གཡོན་
ཕྱོགས་པ་ཞེས་འཇིག་རྟེན་དུ་གྲགས་པའི་རྣམ་པ་སྤྲ་ཚིལ་དང༌། ཚ་བ་གསུམ་དང༌། ལུགས་ཕྱེ་བསྲེས་པ་ལས་གཟུགས་བརྙན་བྱས་ལ། རྡོ་རྗེས་བསྣུན་པའི་ཤིང་ལ་མེ་སྦར་ཏེ།
རྡོ་རྗེས་སྙིང་གར་གཟེར་ལ་ཇི་སྲིད་ལངས་ཀྱི་བར་དེ་སྲིད་དུ་བསྲོ་བར་བྱའོ། །གལ་ཏེ་མི་ལྡང་ན། རྡོ་རྗེའི་རྣམ་པའི་ཐབ་ཁུང་དུ་ཤིང་དེ་ཉིད་ལ་མེ་སྦར་ལ་དུམ་བུར་གཏུབས་ཏེ་སྦྱིན་སྲེག་
བྱའོ༑ ༑འཁྲུལ་འཁོར་ཐམས་ཅད་ལ་དུ་བ་དེས་རེག་པ་ཙམ་གྱིས་ལྟུང་སྟེ། སླར་འབྱུང་བའི་མཐུ་མེད་པར་འགྱུར་རོ། །གསང་བ་ཆེན་པོ་འདི་དཀྱིལ་འཁོར་མ་མཐོང་བ་དང༌། ཆོ་ག་

92-1-135a

༄༅། །མི་ཤེས་པ་དང༌། ལས་ཀྱིས་གྲིབ་པ་མ་སྦྱངས་པ་དང༌། དམ་ཚིག་མེད་པ་ལ་སྦྱིན་པར་མི་བྱའོ། །བསོད་ནམས་བྱས་པ་དང༌། བུ་གའི་འཁྲུལ་འཁོར་འཇོམས་པ་
དང༌། སྤྲོ་བའི་སེམས་དང་ལྡན་པ་དང༌། ཁ་ན་མ་ཐོ་བ་མེད་པའི་ཡིད་དང༌། ཕ་དང་མ་ལ་གུས་པ་དང༌། བྱང་ཆུབ་ཀྱི་སེམས་བསྐྱེད་པ་དང༌། དེ་བཞིན་གཤེགས་པ་ལ་བསམ་པ་
མི་ཕྱེད་པ་དག་ལ་སྦྱིན་པར་བྱའོ། །འཕགས་པ་རྡོ་རྗེ་ས་འོག་གི་རྒྱུད་ལས། ལྷ་མ་ཡིན་གྱི་དབང་པོ་གཞན་ལེན་གྱི་གཙུག་ཏུ་བྲི་བའི་ལེའུ་སྟེ་བཅུ་པའོ།།    །།དེ་ནས་
གཞན་ཡང་རིམ་པར་ཕྱེ་བར་གྱུར་པ་ནི། ཧཱ་ཡང་ཙའི་དབུས་སུ་ཡུངས་ཀར་སྐྱ་བོས་སྟོང་ཕྲག་བརྒྱད་སྲེག་བླུགས་བྱའོ། །དེ་ནས་བུད་མེད་རྣམས་འོང་བར་འགྱུར་རོ། །
ལག་པ་ཡོངས་སུ་བཟུང་ནས་འཇུག་པར་བྱེད་དོ། །ཡང་ན་གང་འདོད་པ་དེ་སྟེར་རོ། །འབུམ་ཕྲག་ཉི་ཤུ་རྩ་གཅིག་བཟླས་པས་རི་བོ་དང་བགེགས་རྣམ་པ་སྣ་ཚོགས་པ་རྣམ་
པར་འཇོམས་པར་བྱེད་དོ། །འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས། རྡོ་རྗེ་ཉིད་ཁུའི་ལེའུ་སྟེ་བཅུ་གཅིག་པའོ།།    །།
དེ་ནས་འདིར་རྟོག་པ་གཞན་ཡང་བཤད་པར་བྱ་སྟེ། ལོ་མ་དང༌། ནས་ཀྱི་བཟའ་བ་དང༌། སློང་མོའི་ཟས་ཟ་ཞིང་སྔར་བཤད་པའི་ཚུལ་གྱིས་འབུམ་ཕྲག་གསུམ་བཟླ་བར་བྱའོ།།

92-1-135b

བཟླས་པ་ཡོངས་སུ་རྫོགས་པ་དང༌། རྡོ་རྗེས་བསྣུན་པའི་ཤིང་ལ་རྡོ་རྗེ་ཁྲོ་བོ་ཚོན་གང་ཁྲོ་གཉེར་བསྙེར་ཞིང་མཆུ་བསྡམས་པ། འཇིགས་པར་བྱེད་པ། རྡོ་རྗེ་འཕྱར་བའི་ལག་པ་ཅན།
གཡོན་པའི་མཛུབ་མོ་སྡིག་མཛུབ་ཏུ་བྱས་པ། དེ་ནས་ཟླ་བ་ཆེར་གཟས་བཟུང་ནས་མི་མཐོང་བ་ན་དུར་ཁྲོད་དུ་ཙནྡན་དམར་པོའི་སྟན་ནམ། ཆུ་བོའི་འགྲམ་གྱི་འཇིམ་པ་ལ་
བཞུགས་པར་བྱའོ། །དེ་ལ་རྒྱ་ཆེན་པོའི་མཆོད་པ་བྱས་ནས་དེའི་མདུན་དུ་རྡོ་རྗེས་བསྣུན་པའི་ཤིང་ལ་སོར་དྲུག་པའི་རྡོ་རྗེ་རྩེ་མོ་ལྔ་པ་བྱས་ཏེ་དྲི་དང༌། མེ་ཏོག་གིས་མཆོད་ལ་ཇི་ལྟར་
འབྱོར་པའི་མཆོད་པ་དང༌། གཏོར་མ་བྱས་ཏེ་ཨ་ཤྭཏྠའི་འདབ་མ་བཞིའི་སྟེང་དུ་བཞག་ལ་ལོ་མ་གསུམ་གྱིས་དགབ་པར་བྱའོ། །ལག་པ་གཡོན་པའི་མཐིལ་དུ་དུར་ཁྲོད་ཀྱིས་སོལ་བས་
རྡོ་རྗེ་བྲིས་ལ་ལག་པ་དེ་བཀབ་སྟེ། དེ་ཉིད་ཇི་སྲིད་ས་མི་འགུལ་བ་དེ་སྲིད་ཀྱི་བར་དུ་བཟླས་པས་དེ་ནས་འགྲུབ་པར་འགྱུར་རོ། །རྡོ་རྗེ་དེ་ཉིད་ལག་པར་བཟུང་བས་བུ་ག་ཐམས་ཅད་ཀྱི་
འཁྲུལ་འཁོར་འཇོམས་པར་བྱེད་དེ། འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །དེ་ནས་བུད་མེད་རྣམས་ཕྱི་རོལ་ཏུ་དགུག་པར་འདོད་ན། དཔལ་གྱི་བུ་གའི་སྒོར་
རྡོ་རྗེ་ཁྲོ་བོ་དེ་ཉིད་བཞག་ལ་དུར་ཁྲོད་ཀྱི་ཤིང་ལ་མེ་སྦར་ཏེ། རྡོ་རྗེ་དེ་ལག་པ་གཡོན་པར་བཟུང་ལ་གཡས་པ་མ་ཡིན་པའི་ལག་པས་ཡུངས་ཀར་སྐྱ་བོ་རྣམས་སྟོང་ཕྲག་བརྒྱད་དུ་

92-1-136a

༄༅། །སྦྱིན་སྲེག་བྱའོ། །དེ་ནས་བུད་མེད་རྣམས་འོང་བར་འགྱུར་རོ། །ལག་པ་ནས་བཟུང་སྟེ་འཇུག་པར་བྱེད་དོ། །ཡང་ན་གང་འདོད་པ་དེ་སྟེར་བར་འགྱུར་རོ། །འབུམ་
ཕྲག་ཉི་ཤུ་རྩ་གཅིག་ཏུ་བཟླས་པས་རི་མོ་མཁྲང་པོ་རྣམ་པ་སྣ་ཚོགས་འཇོམས་པར་འགྱུར་རོ། །འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་
ས་འོག་གི་རྒྱུད་ལས། རྡོ་རྗེ་སྒྲུབ་པར་བྱེད་པའི་ལེའུ་སྟེ་བཅུ་གཉིས་པའོ།།    །།སྨན་འདི་སྒྲུབ་པ་པོས་ཅི་ནས་ཀྱང་བསྒྲུབ་པར་བྱའོ། །བགེགས་རྣམས་དང་ལོག་པར་འདྲེན་པ་
མེད་པར་བྱེད་དོ། །ཟླ་བ་ཤར་བ་དང༌། དབང་པོ་ལག་པ་དང༌། སིཾ་གྷྲི་དང༌། བྱཱ་གྷྲྀ་དང༌། ལག་པ་བཞི་པ་དང༌། བྷ་ར་ཧ་ཀརྟི་ཀ་དང༌། ག་ཛྲཾ་ཀ་དང༌། ར་ཙ་ནི་དང༌། རུ་རྟ་དང༌། གུར་
གུམ་དང༌། དུང་གི་ཕྱེ་མ་རྣམས་གླང་པོའི་གཅིན་གྱིས་སྦྲུས་ལ་ཇི་ལྟར་འདོད་པའི་རིལ་བུ་བྱའོ། །དྲི་དང༌། མེ་ཏོག་དང༌། གཏོར་མ་དང༌། བདུག་པ་རྣམས་གནས་རྣམས་སུ་བཞག་ལ།
ཆུ་འཆག་པ་དང༌། དྲི་མ་འདོར་པ་ན་རས་ཀྱིས་བཅིང་བར་བྱའོ། །དྲི་དང་མེ་ཏོག་ལ་སོགས་པ་རྣམས་ཀྱིས་མཆོད་པར་བྱའོ། །གཞན་དུ་ན་ལོག་པར་འདྲེན་པ་རྣམས་ཞུགས་ཏེ་མ་
རུངས་པར་བྱེད་པར་འགྱུར་རོ། །བཤད་མ་ཐག་པའི་སྨན་གྱིས་ལོག་པར་འདྲེན་པ་ལ་སོགས་པ་ཐམས་ཅད་རྣམ་པར་ཉམས་ནས་ཕན་ཚུན་ལྟ་ཞིང་འདི་སྐད་ཅེས། འདི་ན་ཇི་སྲིད་

92-1-136b

སྨན་ཡོད་པ་དེ་སྲིད་འགྲོ་བར་མི་བྱའོ། །ཞེས་སྨྲ་ཞིང༌། ཕྱོགས་དང་ཉེ་བའི་ཕྱོགས་རྣམས་སུ་འབྱོར་བར་འགྱུར་རོ། །དཔག་ཚད་གཅིག་གི་ཁོངས་སུ་བགེགས་ལྡང་བར་མི་འགྱུར་རོ། །ལས་
ཐམས་ཅད་ཀྱང་འགྲུབ་པར་འགྱུར་རོ། །གང་ཡང་རིག་པ་འཛིན་པས་དུས་གསུམ་དུ་ཉེ་བར་བྱུགས་ན། དེ་ལ་འགའ་ཞིག་གིས་ཀྱང་འཇུག་པར་མི་ནུས་སོ། །བཱ་ལ་ཀ་དང༌། སཱ་རི་བ་དང་
ལོ་དྲ་མ་དང༌། ལངྒ་ལི་དང༌། སྒོག་པ་དང༌། བྱི་བའི་སྤུ་རྣམས་སྦྱར་བའི་བདུག་པ་འབད་པས་བྱས་ན། བུ་གའི་སྒོར་འགྲོ་བ་ན་ཐིགས་པ་ཞི་བར་བྱེད་དོ། །ཨུཏྤ་ལ་སྔོན་པོ་དང༌། དྲི་ཞིམ་
པོའི་མར་དང༌། རུ་རྟ་དང༌། ས་ར་བི་དང༌། ཙནྡན་དང༌། བོ་ལ་ཀ་དང༌། བ་ལང་གི་གཅིན་གྱིས་སྦྲུས་པའི་སྨན་གྱིས་དུག་འཇོམས་པར་བྱེད་ཅིང་དཔལ་གྱི་སྒོའི་དྲོད་གཤེར་ལས་སྐྱེས་
པ་འཇོམས་པར་བྱེད་དོ། །ཆུ་ཤིང་དང༌། གླ་སྒང་དང༌། བཱ་ཎ་དང༌། ཀོཥྛ་དང༌། ཨུ་དུམ་ཝ་ར་དང༌། བ་ལ་དང༌། ཨ་ཤྭ་གནྡྷ་དང༌། ཤུ་དག་དང༌། གེ་རི་ཀརྞྞི་ཀ་དཀར་པོ་སྟེ། འདི་རྣམས་
སྦྱར་བས་ཐམས་ཅད་ཀྱི་གཉིད་དང༌། འཁྲུལ་འཁོར་དང༌། མུན་པ་འཇོམས་པར་བྱེད་དོ། ཤི་བྷ་ཨཉྩ་པའི་ས་བོན་དང༌། ཨུཏྤ་ལ་དང༌། ནཱ་ག་གེ་སར་དང༌། ག་པུར་རྣམས་
མཉམ་པོར་སྦྱར་བའི་མིག་སྨན་གྱིས་གཉིད་མེད་པར་བྱེད་དོ། །ཀ་ར་དང༌། རྟའི་ཁ་ཆུ་དང༌། ནཱ་ག་གེ་སར་དང༌། ས་རི་བས་མིག་སྨན་བྱས་ལ་ཁྲོ་བོ་བཟླས་པ་ཉིད་ཀྱི་འཁྲུལ་འཁོར་

92-1-137a

༄༅། །ཟློག་པར་བྱེད་དོ། །རྨ་བྱའི་གཙུག་ཕུད་དང་མཉམ་པོར་སྦྱར་ལ། ན་ལེ་ཤམ་དཀར་པོ་དང་བཏགས་ཏེ་ལན་བདུན་བཟླས་པས་རྩོད་པ་ཟློག་པར་བྱེད་དོ། །སེམས་
རྣམ་པར་གཡེང་བ་མེད་པ་དང༌། བརྩེ་བ་དང་ལྡན་པ་དང༌། ཆོས་ཤེས་པ་དང༌། རིང་དུ་མཐོང་བ་གང་གི་ཁྱིམ་དུ་ཆོ་ག་དང་ལྡན་པས་སྨན་བཞག་ནས་ཁྲོ་བོ་རྡོ་རྗེ་ས་འོག་ལ་མཆོག་ཏུ་
གུས་པར་གྱུར་ན། དེས་རྐང་འོག་གི་དཔལ་གྱི་སྒོ་འགྲུབ་པར་འགྱུར་ཏེ། འདི་ལ་ཐེ་ཚོམ་མེད་དོ། །ཡ་བའི་མེ་ཏོག་དང༌། རྒྱ་སྲན་གྱི་ཕྱེ་མ་དང༌། ཡུངས་ཀར་དང༌། བཱི་ལ་དང༌། ཨིང་
གུ་རྣམས་སྲང་རེ་རེ་སི་ཏ་དང་ལྷན་ཅིག་བསྲེས་ལ་ལན་ཉི་ཤུ་རྩ་གཅིག་བཟླས་པས་བཀྲེས་པའི་འཁྲུལ་འཁོར་ཟློག་པར་བྱེད་དོ། །ཨ་པ་མརྒའི་ས་བོན་དང༌། བི་ཛ་ཨཀྵའི་ས་བོན་
དང༌། ཨུ་དུམ་ཝ་རའི་རི་བུ་ལ་ལན་བདུན་བཟླས་ན། བཀྲེས་པ་སེལ་བར་བྱེད་དོ། །གླང་པོའི་རྣ་བའི་པ་ལ་ཤའི་ཁུ་བ་བླངས་ལ་རྡོ་རྗེའི་སྡོང་སྐྱེས་དང༌། རྡོ་རྗེའི་འོ་མ་དང་མཉམ་པོར་
སྦྱར་ལ། ཏིལ་མར་དང་བསྐོལ་ཏེ་སྦྱིན་རྣམས་ཐམས་ཅད་ལ་མར་ཁུའི་མཆོག་དེས་བྱུག་པར་བྱའོ། །རྡོ་རྗེ་ལྗོན་པའི་ཁྲག་དང་ནི། །དེ་བཞིན་རྡོ་རྗེ་སྡོང་བུའི་བཅུད། །སེ་པ་ལ་ཡི་བཅུད་
དང་སྦྱར། །གསེར་གྱི་མར་དང་བཙོ་བར་བྱ། །ཐོག་མར་དེ་དག་བཅངས་ནས་སུ། །མཁས་པ་ཡིས་ནི་འབད་པར་བསྡད། །འབྲུ་མར་གྱིས་ནི་ལུས་བྱུགས་ན། །སྦྱིན་གྱི་སྟེང་ནས་འགྲོ་བར་

92-1-137b

བྱ༑ ༑ཨིང་གུ་བི་ལེའི་མར་ཁུ་དང༌། །ཁ་བ་ཡི་ནི་ནས་དག་ནི། །རྟ་ཡི་དྲི་དང་མཉམ་བསྲེས་ནས། །རྟ་ཡི་གཅིན་དང་བསྐོལ་བར་བྱ། །འདི་དག་གིས་ནི་ལུས་བྱུགས་ན། །སྦྱིན་གྱིས་གོས་
པར་མི་འགྱུར་རོ། །འཕགས་པ་རྡོ་རྗེ་ས་འོག་གི་རྒྱུད་ལས། །སྨན་དང་རྩིའི་ལེའུ་སྟེ་བཅུ་གསུམ་པའོ།།    །།དེ་ནས་སེངྒེའི་ལྟ་སྟངས་ཀྱིས་བུ་གར་འཇུག་པར་བྱའོ། །མཁས་
པས་མཚན་མ་མཚོན་པར་བྱ་སྟེ། དཔལ་གྱི་སྒོར་རྐང་བཞི་པ་དང༌། དངུལ་ཆུ་དང༌། བཅུད་ལེན་དང༌། བུད་མེད་དང༌། གྲུབ་པའི་རྫས་ཀྱིས་ཡང་དག་པར་ཁྱབ་པ་དང༌། བུ་ག་གང་དག་
ཤང་ཤོང་ཅན། །ལ་ལ་རྡོ་བས་ཁྱབ་པ་ནི། །དེ་ནི་རད་རོད་ཅན་ཤེས་བྱ། །ས་ནི་འབར་བས་ཆུ་སྐེམ་ཞིང༌། །ཕྱི་རོལ་བཤད་པའི་དྲི་མནམ་ཞིང༌། །ཀེང་རུས་ཀྱི་ནི་རུས་པས་ཁྱབ། །གདུག་
པའི་རྡོ་བ་དག་གིས་གང༌། །དེ་ནི་རད་རོད་ཅན་དུ་བསྟེན། །འགའ་ཞིག་འཇིམ་པ་དག་གིས་ཁྱབ། །ལ་ལ་རྡོ་དང་ཆུ་ཡིས་གང༌། །དྲི་མི་ཞིམ་པའི་ཤིང་མང་བ། །རད་རོད་འཇིགས་པ་ཉིད་དུ་
འགྱུར། །བཤད་དང་ལྗན་ལྗིན་དྲི་མནམ་ཞིང༌། །ཁ་ཅིག་ན་ནི་སྦྲུལ་གྱི་དྲི། །པགས་པ་དང་ནི་བྱ་ཡིས་ཁྱབ། །དེ་ནི་ངེས་པར་ཅེ་སྤྱང་གནས། །ཡང་ན་རྡོ་རྗེ་ས་འོག་ལས་བསྟན་པའི་ཇི་ལྟ་
བུའི་རྣམ་པའི་སྒོ་མཁས་པས་ཕྱི་རོལ་ཏུ་བརྟགས་ནས་འཇུག་པར་བྱའོ། །ཡོ་བྱད་ཐམས་ཅད་དང་ལྡན་པས། །ཁྲོ་བོའི་དམ་པ་ལེགས་པར་བཟླས། །དབང་བསྐུར་བས་ནི་དབང་བསྐུར་

92-1-138a

༄༅། །ལ༑ ༑བློ་དང་ལྡན་པས་བསྲུང་བར་བྱ། །འདི་ཡི་ཚུལ་གྱིས་དཔའ་བོ་ཡིས། །ས་འོག་མཐོ་རིས་དཔལ་གྱི་སྒོ། །དེར་ནི་སོམ་ཉི་མེད་པར་འཇུག །དེ་ཡིས་
འདོད་འབྲས་ཐོབ་པར་འགྱུར། །དཔའ་བོ་དེ་ཡིས་ཆེར་སྤྲོ་བས། །གཏོང་དང་བརྩེ་དང་ལྡན་གཙང་བ་དང༌། །དྲེགས་མེད་མངོན་པའི་ང་རྒྱལ་བྲལ། །འཇིགས་བྲལ་ཁྱད་པར་འཕགས་
པའི་ཡིད། །མེ་འོད་དང་ནི་ལྟས་ཆེན་པོ། །མཐོང་ནས་ཟུག་རྔུ་མེད་པའི་སེམས། །རྡོ་རྗེ་ལྟ་བུར་བརྟན་པ་ཡིས། །སྒྲུབ་པར་དཀའ་བའང་བསྒྲུབ་པར་བྱ། །འཕགས་པ་རྡོ་རྗེ་ས་
འོག་གི་རྒྱུད་ལས། འཁྲུལ་འཁོར་བརྟག་པའི་ལེའུ་སྟེ་བཅུ་བཞི་པའོ།།    །།དེ་ནས་གཞན་ཡང་དཔལ་གྱི་སྒོར་འཇུག་པའི་རིམ་པར་ཕྱེ་བར་གྱུར་པ་ནི། འཁྲུལ་འཁོར་གྱི་ནི་
དྲུང་འགྲོ་བ། །ཤིན་ཏུ་མྱུར་དང་བུ་ལ་མིན་པར། །རྐང་པ་འཇོག་ཅིང་འབད་པ་ཡིས། །ཀུན་ནས་འཁྲུལ་འཁོར་བལྟ་བར་བྱ། །གང་ཚེ་འཁྲུལ་འཁོར་གཡོ་བ་དང༌། །འགུལ་བ་
དང་ནི་ལྡེག་པའམ། །ཡང་ན་མཚོན་ཆ་ཐོགས་པ་སྟེ། །མདའ་དང་ཤཀྟི་དབྱུག་གུ་དང༌། །རལ་གྲི་འཁོར་ལོ་མཚོན་ཆ་ཡི། །འཁྲུལ་འཁོར་གྱིས་ནི་གང་མཐོང་ཞིང༌། །གྲི་གུག་སྤུ་གྲིའི་
སོ་དག་དང༌། །དེ་བཞིན་ལུག་ལ་སོགས་འགྲོ་བ། །དེ་ལྟའི་རྣམ་པ་མཐོང་ན་ནི། །ཕྱག་རྒྱ་ལེགས་པར་བཅིང་བར་བྱ། །ཡུངས་ཀར་སྐྱ་བོ་ཉིད་དམ་ནི། །ཐལ་བ་ལ་ཡང་ཁྲོས་པ་ཡིས།།

92-1-138b

ཁྲོ་བོ་ལན་བདུན་བཟླས་ནས་སུ། །འཁྲུལ་འཁོར་ལ་ནི་མཁས་པས་བསྣུན། །གདོན་མི་ཟ་བར་དེ་ལྟུང་ངོ༌། །ལྷ་ཡི་ཁང་པར་འཇུག་པར་བྱ། །གང་དག་ལྷ་ཆེན་པོར་གྱུར་པ། །དེར་ནི་
ཡི་དྭགས་གཏོར་མ་མཐོང༌། །ཇི་ལྟར་བཀྲེས་ཀྱང་མི་ཟའོ། །དེ་ཉིད་དུ་ནི་ངེས་མཐོང་བ། །སྐད་ཅིག་ཙམ་ཡང་མི་འགྲུལ་ཞིང༌། །དེ་ཚེ་དེ་ནི་མི་སྨྲ་སྟེ། །ལྷ་མིན་སྟོང་གིས་རྒྱས་
བཏབ་པས། །དེ་མཐོང་ནས་ནི་རུས་སྦལ་གྱི། །རྒྱ་ལྡན་ལན་བདུན་བཟླས་པས་གཡོ། །དེ་ནི་རང་བཞིན་དང་བ་ཡིས། །གུས་དང་བཅས་པས་ཕྱག་འཚལ་ཏེ། །ལེགས་པར་བྱོན་
ཏམ་དཔའ་བོ་རྣམས། །ཅི་བདེ་བར་ཡང་འཇུག་པར་མཛོད། །གྲུབ་པའི་ཆོ་གའི་སྦྱོར་བ་རྣམས། །རིན་ཆེན་རྣམ་པ་དུ་མ་དང༌། །དངུལ་ཆུ་དང་ནི་བཅུད་ལེན་དང༌། །ནོར་བུ་རྣམས་དང་
བུད་མེད་དང༌། །གཞན་ཡང་ནང་ན་གང་བ་ཡིས། །རལ་གྲི་དང་ནི་མཚོན་ཆ་རྣམས། །དེ་དག་གི་ནི་ལག་པ་ནས། །བཟུང་ནས་ཇི་ལྟར་བདེ་བར་སྟོན། །ཕྱག་ན་རྡོ་རྗེའི་བྱིན་རླབས་ཀྱིས། །དེར་
ནི་ཇི་ལྟར་འདོད་པར་བྱ། །དེར་ནི་ཇི་ལྟར་སྡོད་ཀྱི་བར། །ལྷ་མིན་བུ་མོ་རྣམས་དང་རྩེ། །དེ་རྣམས་ཀྱིས་བསྟན་ལམ་ནས་ནི། །ཅི་བདེ་བར་ནི་ངེས་པར་འདོང༌། །ལྷ་མིན་གྲོང་དུ་བདེ་བར་འགྲོ།།
ཇི་ལྟར་བདེ་བར་སླར་ཡང་འོང༌། །གང་དག་དེར་ནི་སྔོན་སོང་བ། །རྡོ་རྗེ་ས་འོག་གིས་གཟིར་བས། །གལ་ཏེ་འོངས་པར་མ་གྱུར་ན། །དེར་ནི་རྨོངས་ནས་འཆི་བར་འགྱུར། །དེ་ན་སྔོན་རྒྱུ་

92-1-139a

༄༅། །ཞུགས་རྣམས་ལ། །བློ་གྲོས་ལྡན་པས་གཟིར་མ་བྱ། །འཕགས་པ་རྡོ་རྗེ་ས་འོག་གི་རྒྱུད་ལས། དཔལ་གྱི་སྒོར་འཇུག་པའི་ལེའུ་སྟེ་བཅོ་ལྔ་པའོ།།    །།
དེ་ནས་དཔལ་གྱི་སྒོའི་རྟོགས་པར་བརྗོད་པའི་རིམ་པར་ཕྱེ་བར་གྱུར་པ་ནི། དཔལ་གྱི་སྒོ་ཡི་ཕྱིར་གནས་པའི། །མཚན་ཉིད་མཐོང་ནས་ཤེས་པ་ཡིས། །སྨྲ་སྤངས་སློང་བ་ཟ་བ་དང༌། །
འཁྲུལ་པ་མེད་པའི་སེམས་ལྡན་པས། །བློ་གྲོས་ཅན་གྱིས་འབུམ་ཕྲག་གསུམ། །དཔལ་གྱི་སྒོ་ལ་བརྟེན་ཏེ་བཟླས། །འབུམ་ཕྲག་དང་པོ་བཟླས་པ་ཡིས། །འཁྲུལ་འཁོར་རྣམས་ནི་
ལྟུང་བར་འགྱུར། །གཉིས་པ་ཡིས་ནི་ས་གཡོ་ཞིང༌། །དུ་བ་ཆེན་པོ་འཁྲུག་པར་འགྱུར། །གསུམ་པ་ཡིས་ནི་དྲོ་ལྡན་པའི། །རྒྱན་དང་སྐ་རགས་གྲོལ་བ་ཡི། །ལྷ་མིན་བུ་མོ་ངེས་པར་འོངས། །
ཁྲོ་བོ་མེ་ཡིས་བསྲོས་པ་ན། །བསྐལ་པའི་མེ་སྙམ་སེམས་པ་ཡིས། །ཅ་ཅོ་འདོན་ཞིང་རྣམ་པར་འབྲོས། །དེར་ནི་ཞི་བར་བྱ་དོན་དུ། །ཙནྡན་ལྡན་མར་སྦྱིན་སྲེག་གིས། །དེ་ཡི་ལུས་ནི་
རྣལ་མར་གནས། །བསམ་པ་ཐག་པས་འདུད་པར་འགྱུར། །དཔལ་གྱི་སྒོ་དེར་ནོར་རྣམས་དང༌། །རལ་གྲི་ལྡོང་རོས་མིག་ལ་སོགས། །དངུལ་ཆུ་བཅུད་ལེན་བཟང་པོ་དང༌། །བུད་
མེད་སྟོང་ཕྲག་བརྒྱ་རྣམས་གནས། །བདག་གི་བདག་པོ་ཁྱོད་ཀྱིས་མཛོད། །མཐོ་རིས་ས་འོག་བཟང་པོ་སྟེ། །གལ་ཏེ་དེར་ནི་མི་འཇུག་ནའང༌། །ཇི་ལྟར་བཞེད་པ་དེ་བཞིན་མཛོད།

92-1-139b

རལ་གྲི་གྲུབ་པའི་མིག་སྨན་སོགས། །དེ་ཡི་མདུན་དུ་བཞག་ནས་ཀྱང༌། །རྡོ་རྗེ་ཁྲོ་བོས་གཟིར་བས་ན། །ཡིད་ལ་གཅགས་བཞིན་སྟེར་བར་འགྱུར། །ཇི་ལྟར་འདོད་པ་དེ་བཟུང་སྟེ། །དེ་ནི་
བཏང་བ་ཉིད་དུ་བྱ། །དེར་ནི་དཀྱིལ་འཁོར་བསྡུ་བྱས་ཏེ། །ལྷ་དག་མཉེས་པར་བྱས་ནས་སུ། །ཁྲོ་བོ་དེ་ཡང་གཤེགས་སུ་གསོལ། །བརྒྱ་རྩ་བརྒྱད་བཟླས་ཤིང་དེར་འགྲོ་།གོ་ཆ་ཆེན་
པོ་གྱོན་པ་ཡིས། །བློ་དང་ལྡན་པས་དབང་བླངས་ཏེ། །སེར་སྣ་ཁྲོ་དང་འགྱོད་པ་དང༌། །ཕྲག་དོག་ལ་སོགས་དོར་ནས་སུ། །རྟག་ཏུ་སྤྲོ་བར་འགྱུར་བ་ཡི། །བྱ་བ་བྱས་ན་ལེགས་པར་
འགྲུབ༑ ༑འདི་ནི་བཅོམ་ལྡན་རྡོར་འཛིན་གསུངས། །འཕགས་པ་རྡོ་རྗེ་ས་འོག་གི་རྒྱུད་ལས། དཔལ་གྱི་སྒོར་དྲག་ཤུལ་སྤྱོད་པའི་ལེའུ་སྟེ་བཅུ་དྲུག་པའོ།།    །།དེ་ནས་མཚན་
ཉིད་གཞན་གྱིས་རིམ་པར་ཕྱེ་བར་གྱུར་པ་ནི། སྔོན་དུ་འབུམ་ཕྲག་གསུམ་བཟླས་ལ་དེ་ནས་བུ་གའི་སྒོར་ལུས་དྲི་ཞིམ་པོས་འོ་མ་དང་ནས་ཟན་ཟ་ཞིང་འབུམ་ཕྲག་གསུམ་བཟླའོ། །
དེ་ནས་བུ་གའི་འཁྲུལ་འཁོར་ཐམས་ཅད་འཇོམས་པར་འགྱུར་རོ། །དེ་ནས་ཐེ་ཚོམ་མེད་པར་གྱུར་པའི་ཡིད་ཀྱིས་སྒོ་དྲུང་དུ་སྲེག་བླུགས་བརྒྱ་རྩ་བརྒྱད་བྱས་ལ་འཇུག་པར་བྱ་སྟེ། རང་
གི་ཁྱིམ་བཞིན་ནོ། །ལྷ་མ་ཡིན་གྱི་དབང་པོ་གཞན་ལེན་གྱིས་བསྒྲགས་པའི་གསང་བ་ཆེན་པོ་བཅོམ་ལྡན་འདས་རྡོ་རྗེ་འཛིན་པས་སེམས་ཅན་ཐམས་ཅད་ཀྱི་ཕྱིར་ས་འོག་གི་གསང་བ་

92-1-140a

༄༅། །ཆེན་པོའི་དཔལ་གྱི་སྒོ་བཀའ་སྩལ་པ། རྡོ་རྗེ་འཁོར་ལོ་དེ་བཞིན་དུ། །རྩེ་གསུམ་ཀུ་མུད་པདྨ་དང༌། །བཀྲ་ཤིས་དང་ནི་དུང་ཉིད་དང༌། །ཆུ་སྲིན་དུ་ནི་མཚོན་
པར་བྱ༑ ༑རྡོ་རྗེས་གནོད་སྦྱིན་རྣམས་སུ་འགྲོ། །འཁོར་ལོས་སྲིན་པོ་རྣམས་འགྲོ་སྟེ། །ཀླུ་ཡི་ཁང་པར་རྩེ་གསུམ་གྱིས། །རྐང་འོག་ཏུ་ནི་ཀུ་མུ་དས། །ལམ་པོ་ཆེར་ནི་པདྨས་འགྲོ།
བཀྲ་ཤིས་ཁྱིམ་གྱིས་མཛོད་ཁྱིམ་དོང༌། །ཆུ་སྲིན་གྱིས་ནི་བུད་མེད་ཁྱིམ། །འཕགས་པ་རྡོ་རྗེ་ས་འོག་གི་རྒྱུད་ལས། །མཚན་ཉིད་ཀྱི་ལེའུ་སྟེ་བཅུ་བདུན་པའོ།།    །།དེ་ནས་
རིག་པ་འཛིན་པའི་རྣལ་འབྱོར་གྱི་རིམ་པར་གྱུར་པ་ནི། མུན་པ་ལས་ནི་འདས་པ་ན། །གང་ཚེ་སྒྲོན་མའི་འོད་གསལ་བ། །དེ་ནི་འཁྲུལ་འཁོར་གནས་ཞེས་བྱ། །གནས་དེར་
བློ་ལྡན་འགྲོ་མི་བྱ། །འཁྲུལ་འཁོར་གཞོམ་པར་བྱ་བའི་ཕྱིར། །རྡོ་རྗེ་འཕྱར་བ་སྦྱར་བར་བྱ། །རྐང་པ་གཡས་པ་བཏེག་ནས་སུ། །གཡོན་པའི་སྟེང་དུ་སྦྱར་བར་བྱ། །ལྟེ་བའི་གནས་
སུ་ཁུ་ཚུར་གྱིས། །གར་གྱི་སྦྱོར་བས་བསྐོར་བར་བྱ། །ལག་པ་གཡས་པ་བསྒྲེངས་ནས་སུ། །གཡོན་པ་ལ་ནི་བསྣུན་པར་བྱ། །སྟེང་དུ་ལག་པ་འོག་ཏུ་བལྟ། །ཕྱི་རུ་འདི་ཡིས་
བསྣུན་པར་བྱ། །ཡུངས་ཀར་དང་ནི་ཐལ་བ་ཡིས། །བསྣུན་པས་ས་ནི་གཡོ་འགྱུར་ཏེ། །འཁོར་འཁོར་ལྷོད་པ་ཉིད་དུ་འགྱུར། །སླར་ཡང་དེ་ཡིས་བསྣུན་པ་ཡིས། །གདོན་མི་ཟ་

92-1-140b

བར་ལྟུང་བར་འགྱུར། །རྐང་པ་མཉམ་པར་གནས་བྱས་ནས། །ལག་པ་གཡོན་པ་སྙིང་གར་གཞག །གནས་དེ་ཕྱི་རུ་གར་བྱས་ཏེ། །གང་ཡང་རུང་བས་བསྣུན་པར་བྱ། །ཧཱུཾ་དང་ལྡན་པའི་ཁྲོ་བོ་
ཡིས༑ ༑ཕྱེ་མར་གྱུར་ནས་ས་ལ་ལྟུང༌། །རྡོ་རྗེ་འཕྱར་བའི་ཆོ་ག་ཡིས། །ས་ལ་ལྟུང་བའི་འཁྲུལ་འཁོར་རྣམས། །སླན་ཆད་དེར་ནི་འབྱུང་མི་འགྱུར། །འཁྲུལ་འཁོར་མེད་པའི་བུ་གར་
ཤེས༑ ༑ནམ་མཁའི་འཁྲུལ་འཁོར་གང་བཤད་དང༌། །གང་ཡང་དུག་གི་རླུང་འབྱུང་བ། །དེ་ཡང་ཆོ་ག་འདི་ཡིས་སུ། །མཐོང་བ་ཙམ་གྱིས་ལྟུང་བར་འགྱུར། །དམ་ཚིག་ཤེས་པ་བློ་
ལྡན་དེས། །ཡང་ན་ལྷ་ཡི་གནས་མཐོང་ན། །འཕྱར་བའི་ཕྱག་རྒྱས་ལེགས་བསྣུན་ཞིང༌། །བསྐོར་ཞིང་རབ་ཏུ་འཕེན་པ་ཡིས། །འབྱུང་པོ་རྣམས་ནི་དགུག་པར་བྱ། །དེ་བཞིན་དམ་ཚིག་
ཉིད་ཀྱང་བསྟན། །སྒྲུབ་པ་དབང་བསྐུར་ལྡན་པ་དང༌། །ལས་ཀྱི་ཆོ་ག་མཐོང་བ་ཡིས། །དེ་ཉིད་འདི་ནི་བསྟན་པར་བྱ། །གཞན་དུ་ན་ནི་འཆི་བར་འགྱུར། །དཔལ་གྱི་སྒོ་ཡི་སྨན་རྣམས་དག་
དངུལ་ཆུ་གྲུབ་པའི་མིག་སྨན་སོགས། །དེ་བཞིན་དུ་བུད་མེད་རྣམས་དང་ནི། །དེ་ཉིད་དུ་ནི་མི་སྣང་འགྱུར། །གཏེར་དང་གསེར་འགྱུར་བུ་གའི་སྒོར། །དབང་དུ་བྱེད་པའང་དེ་བཞིན་དུ། །
དབང་བསྐུར་མེད་པའི་བློ་ལྡན་གྱིས། །མཐོང་ཡང་ཐོབ་པར་མི་འགྱུར་རོ། །ལྷ་མ་ཡིན་གྱི་ཆོ་ག་དང༌། །རྡོ་རྗེ་ས་འོག་དཀྱིལ་འཁོར་དུ། །ཇི་ལྟར་ཞུགས་པར་གྱུར་པ་ཡི། །དཀྱིལ་འཁོར་

92-1-141a

༄༅། །སྲུང་བ་བྱས་ནས་སུ། །བླ་མ་ལ་ནི་ཡོན་ཕུལ་ཏེ། །དྲི་དང་མེ་ཏོག་མཆོད་པར་བྱ། །རྡོ་རྗེ་ཆུ་ཡི་ཆུས་བཀང་ནས། །ཕྲ་བའི་རས་ཀྱིས་མགྲིན་བཅིངས་པའི། །བུམ་པ་
ལྡན་པའི་གཞན་དག་གིས། །མཚན་ཉིད་དེ་ཡིས་དབང་བསྐུར་བྱ། །དེ་ནས་རུས་སྦལ་ཕྱག་རྒྱ་བཅིང༌། །བྱིན་རླབས་ཕྱག་རྒྱ་འམ་དེ་བཞིན་དུ། །ལྷ་མིན་ཕྱག་རྒྱས་རྗེས་གནང་ནི། །བླ་
མས་བྱིན་པས་དོན་ཀུན་འགྲུབ། །ལྷ་མིན་རྣམས་དང་འཁྲུལ་འཁོར་རྣམས། །སྒྱུ་མ་ཡིས་ནི་བརྒྱན་པ་རྣམས། །འབྱེད་དང་རབ་ཏུ་བྱེད་པ་ནི། །རིག་པ་འཛིན་པ་དེ་ཡིས་འགྲུབ། །འཁྲུལ་
འཁོར་གྱིས་མིན་དུག་གིས་མིན། །ཆུ་ཡིས་མ་ཡིན་མེས་ཀྱང་མིན། །གླང་པོ་སོགས་མིན་ལྟོ་འཕྱེས་མིན། །དེ་ལ་འཁྲུལ་འཁོར་བཞིས་ཀྱང་མིན། །རལ་གྲི་དབྱུག་གུ་མུ་སཎྜ། །ཆུ་བོ་
ཨཉྫ་ག་སྦྲུལ་མིན། །གཞན་ཡང་འཁྲུལ་འཁོར་སྣ་ཚོགས་པ། །གསང་བའི་མཚམས་ན་རྟེན་རྣམས་ཀྱང༌། །དབང་བསྐུར་དམ་ཚིག་དག་གིས་ནི། །བྱིན་རླབས་དེ་ལ་བསྣུན་མི་འགྱུར།།
དེ་ཡི་མཐུ་ཡིས་ཅུང་ཟད་ཅིག །བཟླས་པས་འཁྲུལ་འཁོར་ཐམས་ཅད་འཇོམས། །དེ་ནི་རིག་པ་འཛིན་པ་ཡིས། །རིགས་ཀྱི་བྱིན་གྱིས་བརླབས་པར་འགྱུར། །དེས་ན་འབད་པ་ཐམས་
ཅད་ཀྱིས། །དབང་བསྐུར་བ་ནི་སྦྱར་བར་བྱ། །དོན་ཀུན་གྲུབ་པ་ཐོབ་འགྱུར་ཞིང༌། །དེ་ལ་ལྷས་ཀྱང་བྱིན་གྱིས་རློབ། །དམན་པའི་བྱ་བ་དོར་བར་བྱ། །མངོན་སྤྱོད་ཀྱི་ནི་ལས་ཀྱང་སྤང༌། །

92-1-141b

འབེབས་དང་དབང་དུ་བྱ་བ་དང༌། གདོན་གྱི་ལས་ཀྱང་དོར་བར་བྱ། །བློ་དང་ལྡན་པས་རྒྱུན་དུ་བཟླས། །ཉོན་མོངས་བྲལ་བའི་སྙོམས་འཇུག་གིས། །འཕགས་པ་རྡོ་རྗེས་འོག་གི་རྒྱུད་ལས།
རིག་པ་འཛིན་པའི་ལེའུ་སྟེ་བཅོ་བརྒྱད་པའོ།།    །།དེ་ནས་ཁྲོ་བོའི་རྒྱལ་པོ་རྡོ་རྗེས་འོག་གིས་བྱིན་གྱིས་བརླབས་པ་མཆོག་ཏུ་གསང་བའི་དཀྱིལ་འཁོར་བཤད་པར་བྱའོ། །དབང་
ལྡན་གྱི་ཕྱོགས་སུ་བལྟས་ཏེ་འཁོད་ལ། གྲོང་གི་མཐའམ། གྲོང་ཁྱེར་གྱི་ཕྱོགས་ཀྱི་མཐར་རྡོ་དང༌། རུས་པ་དང༌། གསེག་མ་དང༌། དམན་པའི་སོལ་བ་དང༌། ཐལ་བ་དང༌། གྱ་མོ་དང༌། སོ་
ཕག་དང༌། གནོད་སྦྱིན་ལ་བཙུགས་པའི་ཤིང་དང༌། མགལ་དུམ་རྙིང་པ་དང༌། ཆུ་འཛག་པ་དང༌། ཁམ་ཕོར་གྱི་ཕུང་པོ་དོར་ཏེ་བཀྲ་ཤིས་ཀྱི་ཉིན་པར་སྲུང་བ་བྱས་ལ། །ཁ་དོག་ལྔས་ཁྲུ་བཞི་
པ། གྲྭ་བཞི་པ། སྒོའི་མཚམས་སུ་སྒོ་ཁང་དང༌། དཀྱིལ་འཁོར་དབུས་ཟླུམ་པོར་གནས་པ། །གནས་གཡས་བསྐོར་དུའོ། །ཕྱོགས་བྲལ་གྱི་མཚམས་སུ་ཟླུམ་པོ་མ་ཡིན་པའི་དཀྱིལ་
འཁོར་རོ། །ཆེར་བརྟགས་ཏེ་རི་མོ་རྡོ་རྗེས་བྱིན་གྱིས་བརླབ་བོ། །གོ་རིམ་བཞིན་དུ་ལྷ་མ་ཡིན་གྱི་རྒྱལ་པོ་རྣམས་ཀྱི་གནས་རྒྱ་མཚོ་ཆེན་པོ་བྲི་བར་བྱའོ། །བློ་གྲོས་དང་ལྡན་པས་དཔལ་
གྱི་སྒོ་བྲི་བར་བྱའོ། །རིན་པོ་ཆེའི་རྣམ་པ་མཚན་ཉིད་དང་ལྡན་པ་དང༌། འཁྲུལ་འཁོར་གྱི་གནས་དང༌། སྨན་དང༌། དངུལ་ཆུ་དང༌། བཅུད་ལེན་དང༌། གྲུབ་པའི་རྫས་དང༌། ཉེ་བར་སྤྱོད་

92-1-142a

༄༅། །པ་དང༌། གཏོར་མ་དང༌། བུམ་པ་གང་བ་སྟེ། དེ་རྣམས་ཀྱི་གནས་རྣམས་ཐིག་གིས་གདབ་པར་བྱའོ། །དེ་ནས་དཀྱིལ་འཁོར་གྱི་དབུས་སུ་སངས་རྒྱས་བཅོམ་ལྡན་
འདས་གཞག་པར་བྱའོ། །དེའི་གཡས་སུ་ལག་ན་རྡོ་རྗེའོ། །དེ་དང་ཉེ་བར་ཁྲོ་བོ་རྡོ་རྗེ་ས་འོག་ལག་པར་རྡོ་རྗེ་དགྲ་སྟེ་ཅན་གཞག་པར་བྱའོ། །བཅོམ་ལྡན་འདས་ཀྱི་གཡོན་གྱི་དྲུང་
དུ་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་རྔ་ཡབ་འཛིན་པ་གཞག་པར་བྱའོ། །དེ་ནས་རྡོ་རྗེ་འཛིན་པའི་འོག་ཏུ་ཆུང་མ་དང་བཅས་པའི་དབང་ཕྱུག་གི་མདུན་དུ་ཁྱུ་མཆོག་
དང་ལྡན་པ་གཞག་པར་བྱའོ། །དེ་ནས་ཤར་གྱི་སྒོར་འཕར་མ་དང་པོ་ལ་སྨན་ཐམས་ཅད་དང༌། དངུལ་ཆུ་དང༌། བཅུད་ལེན་དང༌། རྒྱན་དང༌། གཞོན་ནུ་མ་ལ་སོགས་པ་གཞག་
པར་བྱའོ། །དེ་ནས་ལྷོའི་སྒོར་ལྷ་མ་ཡིན་བརྒྱད་གཞག་པར་བྱའོ། །སྟོབས་ཅན་དང༌། སྟོབས་ཅན་གྱི་བུ་དང༌། བདེ་མཆོག་དང༌། གཞན་ལེན་དང༌། དུས་ཀྱི་མུ་ཁྱུད་དང༌། ཐགས་
བཟང་རིས་དང༌། རབ་སིམ་དང༌། དབྱིག་ཟའོ། །དེ་ནས་ནུབ་ཀྱི་སྒོར་འཁྲུལ་འཁོར་སྟོང་སུམ་ཅུ་གཞག་པར་བྱ་སྟེ། དེ་ལ་འཁྲུལ་འཁོར་བརྒྱད་རྣམ་པ་དང་བཅས་པ་བྲིའོ། །སྲད་བུ་
དང༌། གྲི་གུག་དང༌། བུད་མེད་དང༌། སེངྒེ་དང༌། ལུག་དང༌། མདའ་དང་བཅས་པའི་གཞུ་དང༌། ཆུ་རྒྱུན་དང༌། སྦྱིན་དང༌། གཉིད་ཀྱི་འཁྲུལ་འཁོར་རྣམས་སོ། །དེ་ནས་བྱང་གི་སྒོའི་

92-1-142b

འཕར་མར་བུ་ག་བརྒྱད་རྣམ་པ་དང་བཅས་པ་བྲི་བར་བྱ་སྟེ། ལུག་གི་གདོང་དང༌། ཆུ་སྲིན་གྱི་གདོང་དང་།གླང་པོ་ཆེའི་གདོང་དང༌། ལྟོ་འཕྱེའི་གདོང་དང༌། བྱི་བའི་གདོང་དང༌། སྐྱེས་
བུའི་གདོང་དང༌། དཀྱིལ་འཁོར་གྱི་རྣམ་པ་དང༌། མ་བྱས་པའི་གདོང་གི་རྣམ་པ་རྣམས་སོ། །དེ་ནས་མཚམས་རྡོ་རྗེས་བྱིན་གྱིས་བརླབས་པའི་འོག་ཏུ་སྒོ་བྲལ་བཞི་གཞག་པར་བྱའོ།།
མེའི་མཚམས་སུ་མེའི་ཐབ་ཁུང་ངོ༌། །རླུང་དུ་ཆུའི་ཐབ་ཁུང་ངོ༌། །བདེན་བྲལ་དུ་བདུག་སྤོས་ཀྱི་ཐབ་ཁུང་ངོ༌། །དབང་ལྡན་དུ་སྦྲུལ་གྱི་རྣམ་པ་གཞག་པར་བྱའོ། །དེ་ནས་དེ་རྣམས་
སྤྱན་དྲངས་ལ་རྡོ་རྗེ་ཁྲོ་བོ་འབེབས་པ་ཆེན་པོས་བྱིན་གྱིས་བརླབ་པར་བྱའོ། །བུམ་པ་རྩ་བ་ནག་པོ་མེད་པ་བཞི་ལྗོན་པ་ལྔ་དང༌། སྨན་ལྔ་དང༌། རིན་པོ་ཆེ་ལྔ་དང་ལྡན་པ་ལ་རས་ཕྲ་
བ༑ དྲི་ཞིམ་པ། སྐྲ་མེད་པས་མགུལ་བ་བཅིངས་ཏེ་མཚམས་བཞི་པོ་རྣམས་སུ་རྡོ་རྗེས་བྱིན་གྱིས་བརླབས་པ་ལ་ཡུངས་ཀར་གྱིས་བྱིན་གྱིས་བརླབས་ཏེ་གཞག་པར་བྱའོ། །དེ་ནས་
རྡོ་རྗེའི་ཆུ་དང༌། ཕྱག་རྒྱས་བྱིན་གྱིས་བརླབས་པའི་མེ་ཏོག་དང༌། བདུག་པ་དང༌། མར་མེ་དང༌། དྲི་ལ་སོགས་པ་དང༌། ལྷ་བཤོས་དབུལ་བར་བྱའོ། །དེ་ནས་སྣ་ཚོགས་པའི་རོ་དང༌། འབྲས་
བུ་དང༌། འབྲས་ཀྱི་རྒྱལ་པོའི་འབྲས་བུ་ལེགས་པར་སྦྱར་བ། ཆང་དང༌། ཤ་མེད་པའི་ལྷ་བཤོས་དང༌། གཏོར་མ་ཡིད་དུ་འོང་བ་དམ་པ་རྒྱ་ཆེན་པོའི་འབྱུང་པོ་ཐམས་ཅད་ལ་ཕྱོགས་

92-1-143a

༄༅། །དང་མཚམས་རྣམས་སུ་བྱིན་ལ་ཉེ་རེག་བྱའོ། །ཆོ་ག་བཞིན་དུ་ཕྱག་རྒྱ་དང༌། དཀྱིལ་འཁོར་གྱི་བྱ་བ་བྱས་ལ་ཁྲོ་བོའི་རྒྱལ་པོ་དཔའ་བོ་གཅིག་པ་རྡོ་རྗེ་ས་འོག་
རྗེས་སུ་དྲན་པས་བཟླས་པར་བྱའོ། །སྐྱེས་བུ་དཔའ་བོས་བྱིན་གྱིས་བརླབ་པའི་དོན་གྱི་ཕྱིར་ལྷ་མ་ཡིན་གྱི་ཕྱག་རྒྱའི་འོག་ཏུ་སོན་པར་རྐང་མཐིལ་ནས་སྤྱི་གཙུག་གི་བར་དུ་གོ་ཆས་
བྱིན་གྱིས་བརླབ་བོ། །ཇི་ལྟར་མི་འབབ་ན། དེས་དྲི་བཟང་པོ་དང༌། བདུག་སྤོས་ཀྱིས་བདུགས་ལ། རས་དཀར་པོ་ཕྲ་བས་གདོང་གཡོགས་ཏེ་ལག་པ་རྡོ་རྗེ་ཐལ་མོའི་ཕྱག་རྒྱ་སྦྱར་ལ་
ལས་ཀྱི་གྲུ་ལ་རྐང་པ་གཉིས་བཞག་སྟེ་ཡོན་ཕུལ་ལ། །རྣ་བ་དམ་ཚིག་གི་བྱིན་གྱིས་བརླབས་པས་སངས་རྒྱས་དང༌། ཆོས་དང་དགེ་འདུན་དང༌། བྱང་ཆུབ་སེམས་དཔའི་རིགས་རྣམས་
ཀྱི་དམ་ཚིག་ཕྱེ་བ་རྣམས་དང་དམ་ཚིག་མཚུངས་པར་འགྱུར་རོ། །འདི་ལྟ་བུའི་དམ་ཚིག་ཐོས་ནས་མེ་ཏོག་དོར་བར་བྱའོ། །གང་གི་སྟེང་དུ་ལྷུང་བ་དེའི་ལྷའི་རིགས་སོ། །ཐོག་མར་
ཕྱག་རྒྱ་བཅིངས་པས་བྱིན་གྱིས་བརླབས་ནས་དེ་ལ་ཡོན་དབུལ་བར་བྱའོ། །དེ་ནས་རྡོ་རྗེ་ཞགས་པའི་ཕྱག་རྒྱས་དཀྱིལ་འཁོར་བསྡུས་ཏེ་ཆོ་ག་བཞིན་དུ་ཕྱག་རྒྱ་དང༌། སྔགས་ལྷ་
རྣམས་གཤེགས་སུ་གསོལ་བར་བྱའོ། །དེ་ནས་དཀྱིལ་འཁོར་མཐོང་ནས་དམ་ཚིག་དམ་པས་བྱིན་གྱིས་བརླབས་པ་དང༌། གསང་སྔགས་ཐམས་ཅད་ཀྱིས་བྱིན་གྱིས་བརླབས་

92-1-143b

པ་དང༌། ལེགས་པར་བགྲོད་པ་དང༌། འདོད་པའི་དོན་ཐམས་ཅད་ཀྱི་དངོས་གྲུབ་ཐོབ་པ་དང༌། འདུལ་བ་རྣམས་ལ་རབ་ཏུ་སྦྱོར་བ་དང༌། རྒྱུན་རྣམས་ཀྱི་འགོག་པ་དང༌། འཆིང་བ་དང༌། སྟོན་
པ་དང༌། བྱེད་པ་དང༌། བསྐྱོད་པ་དང༌། ཕུར་བུས་བསྣུན་པ་དང༌། འབྱེད་པ་དང༌། རྒྱུད་ཐམས་ཅད་ཀྱི་དོན་ཐོབ་པ་དང༌། སྒྲོག་པ་དང༌། དཔྱོད་པ་དང༌། ཟློས་པ་དང༌། སྒོམ་པ་དང༌། རྣལ་འབྱོར་
དུ་བྱེད་པ་དང༌། གདུག་པ་ཐམས་ཅད་ལ་དྲག་ཤུལ་སྤྱོད་པ་དང༌། གཞོན་ནུ་མ་རྣམས་དང༌། འཁྲུལ་འཁོར་རྣམས་འབྱེད་པ་དང༌། གཅོད་པ་དང༌། སྒྲུབ་པ་དང༌། རྣམ་པ་ཐམས་ཅད་དུ་
དོན་ཐམས་ཅད་གྲུབ་པ་རྙེད་པ་འདི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས། གྲུབ་པའི་དཀྱིལ་འཁོར་གྱི་བྱ་བ་ས་འོག་གི་རྡོ་རྗེ་དཔའ་
བོ་གཅིག་པའི་ལེའུ་སྟེ་བཅུ་དགུ་པའོ།།    །།དེ་ནས་གཞན་ཡང་ལས་རྒྱས་པའི་རིམ་པར་བྱེ་བ་ནི། རྡོ་རྗེ་བསྣུན་པའི་ཤིང་ལས་རྡོ་རྗེ་བྱས་ལ་འབུམ་ཕྲག་གསུམ་བཟླ་བར་བྱའོ། །
དེ་ནས་ཟླ་བ་ཉ་བ་ལ་མཆོད་པ་བྱས་ཏེ་ལག་མཐིལ་དུ་བཟུང་ལ་ཇི་སྲིད་ཙི་ཊི་ཙི་ཊི་ཞེས་སྒྲོག་གི་བར་དུ་བཟླ་བར་བྱའོ། །དེ་ནས་འགྲུབ་པར་འགྱུར་རོ། །འཁྲུལ་འཁོར་ཐམས་ཅད་འཇོམས་པར་
འགྱུར་རོ། །སྲེག་པར་འགྱུར་རོ། །དེ་ནས་བུད་མེད་རྣམས་མཆོད་ཡོན་བཟུང་ནས་འོང་བར་འགྱུར་རོ། །དེ་ནས་འཁྲུལ་འཁོར་མེད་པར་འཇུག་པར་བྱེད་དོ། །གང་འདོད་པའི་རྫས་དེ་ལ་སྟེར་

92-1-144a

༄༅། །རོ༑ ༑བཅོམ་ལྡན་འདས་ལྷའི་ལྷས་ཕྱག་བྱས་ཤིང་མཆོད་པ། རིག་པའི་རྒྱལ་པོ་ཆེན་པོའི་བདག་པོ་དཔལ་དང་ལྡན་པའི་ཁྲོ་བོའི་རྒྱལ་པོ་འདི་མ་བསྒྲུབས་
ཀྱང་ལས་རྣམས་བྱེད་པར་འགྱུར་རོ། །ལྷ་མ་ཡིན་གྱི་བུ་མོ་ལ་དམིགས་ཏེ་བུ་གའི་སྒོར་སྟོང་ཕྲག་བརྒྱ་བཟླ་བར་བྱའོ། །ལྷ་མ་ཡིན་གྱི་བུ་མོ་བསྐྱོད་པར་འགྱུར་རོ། །ནད་མི་བཟད་
པས་བཟུང་ནས་སྟོང་ཕྲག་བརྒྱ་པོ་ཡོངས་སུ་རྫོགས་པ་འོང་བར་འགྱུར་རོ། །གལ་ཏེ་མི་འོངས་ན་དུག་དང་བསྲེས་པ་ལ་ཡུངས་ཀར་སྐྱ་བོར་སྦྱར་བའི་སྲེག་བླུགས་སྟོང་ཕྲག་
བརྒྱད་སེང་ལྡེང་གི་སོལ་བ་ལ་བྱའོ། །འོང་བར་འགྱུར་རོ། །གལ་ཏེ་མི་འོངས་ན། ཀཱ་ར་བཱི་རའི་མེ་ཏོག་དམར་པོས་སྲེག་བླུགས་སྟོང་ཕྲག་བརྒྱད་བྱའོ། །དེ་ནས་རྡོ་རྗེ་ལ་བསྣུན་པས་
ཅི་ནས་ཀྱང་འོང་བར་འགྱུར་རོ། །དེ་ནས་སྐྱེས་བུ་དཔའ་བོའི་ལག་པ་ནས་བཟུང་ནས་འཇུག་པར་བྱའོ། །རྡོ་རྗེ་ལག་པར་བཅངས་ལ་འཇུག་པར་བྱའོ། །ཡང་ན་རྡོ་རྗེས་བསྣུན་པའི་
ཤིང་ལ་འཁོར་ལོ་བྱས་ལ་དུར་ཁྲོད་དུ་ནི་མ་པའི་སོལ་བ་ལ་ཚ་བའི་མར་ཁུ་དང་བསྲེས་ཏེ་སྭཱཧཱའི་ཡི་གེ་དང་ལྡན་པས་སྟོང་ཕྲག་བརྒྱད་སྲེག་བླུགས་བྱའོ། །དེ་ཉིད་དུ་འགྲུབ་པར་འགྱུར་
རོ། །དུག་དང༌། ཁྲག་དང༌། ཡུངས་ཀར་སྐྱ་བོ་བསྲེས་ཏེ་སྟོང་ཕྲག་བརྒྱད་སྲེག་བླུགས་བྱས་པས་བུ་གའི་སྒོ་འབྱེ་བར་འགྱུར་རོ། །དེ་ནས་བུ་གའི་སྒོར་བ་ལང་གི་ལྕི་བས་དཀྱིལ་འཁོར་

92-1-144b

ཉེ་བར་བྱུགས་ལ་སྟེང་དུ་དྲིས་བྱུགས་ཏེ། དེ་ནས་རྡོ་རྗེ་དེས་དེའི་སྟེང་དུ་རྡོ་རྗེ་བྲི་བར་བྱའོ། །དེ་ནས་རྡོ་རྗེ་དེ་ལག་པ་གཡས་པར་བཟུང་ལ་ཡུངས་ཀར་ལ་ཅུང་ཟད་ཅིག་བསྔགས་ཏེ་སྟོང་ཕྲག་
བརྒྱད་སྲེག་བླུགས་བྱའོ། །ཅི་བདེ་བར་རྫས་བཟུང་ནས་འོང་བར་འགྱུར་རོ། །དེ་གཟུང་བར་བྱའོ། །གལ་ཏེ་མི་འདོད་ན། དེ་རྣམས་དང་ལྷན་ཅིག་ཏུ་འཇུག་པར་བྱའོ། །ཡང་ན་གཏེར་འདོན་
པར་འདོད་པས་ལྕགས་ལས་བྱས་པའི་ཕུར་བུ་བཞི་ལ་ལན་ཉི་ཤུ་རྩ་གཅིག་བཟླས་ཏེ་ཕྱོགས་བཞིར་བཏབ་ལ་གསང་སྔགས་བཟླ་བར་བྱའོ། །དེ་ནས་དེར་གཏེར་འབྱུང་བར་འགྱུར་
རོ། །འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །ན་མོ་རཏྣ་ཏྲ་ཡཱ་ཡ། ན་མ་ཤྩ་ཎཌ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་བཛྲེ་བཛྲེ་ཎི། བཛྲོ་ཏྟ་རེ། བཛྲཱ་བི་ཛ་ཡེ། བཛྲཱ་
པ་ར་ཛི་ཏི། བཛྲ་སྭཱཧཱ། ལི་ནི་ཧཱུཾ་ཕཊ་ཧཱུཾ་ཕཊ་སྭཱ་ཧཱ། རྡོ་རྗེས་བསྣུན་པའི་ཤིང་ལ་སོར་བརྒྱད་པའི་རྡོ་རྗེ་རྩེ་གཅིག་པ་བྱས་ཏེ་ཙནྡན་དམར་པོ་ལས་བྱས་པའི་རྡོ་རྗེའི་རྣམ་པ་སོར་བཅུ་དྲུག་པའི་སྟན་
བྱས་ལ་དེའི་སྟེང་དུ་རྡོ་རྗེ་བཞག་ལ་གསོ་སྦྱོང་དང་ལྡན་པས་ཐམས་ཅད་ལ་ཙནྡན་གྱི་རང་བཞིན་དུ་བྱས་ཏེ་དཔལ་གྱི་སྒོར་གཞག་པར་བྱའོ། །ལོ་མ་དང༌། ནས་ཟན་དང༌། སློང་བ་ཟ་ཞིང་འབུམ་
ཕྲག་གསུམ་བཟླ་བར་བྱའོ། །དེ་ནས་འཁྲུལ་འཁོར་ཐམས་ཅད་ལྟུང་བར་འགྱུར་རོ། །དེ་རྣམས་རང་ཉིད་འོངས་ནས་འཇུག་པར་བྱེད་དོ། །གལ་ཏེ་དེ་རྣམས་མ་འོངས་ན། ལས་གཞན་ཡང་

92-1-145a

༄༅། །བཤད་པར་བྱ་སྟེ། ཡུངས་ཀར་སྐྱ་བོ་དང༌། དུག་དང༌། ཁྲག་བསྲེས་པས་སྟོང་ཕྲག་བརྒྱད་བཟུང་ལ་རེ་རེ་ལ་ཡོངས་སུ་བཟླས་ཏེ་རྡོ་རྗེ་ལ་བསྣུན་པས་དེ་ནས་
འོངས་ཏེ་ལག་ནས་བཟུང་ནས་འཇུག་པར་བྱེད་དོ། །སྐྱེས་བུ་དཔའ་བོས་ལས་སུ་གྱུར་པ་གཞན་ཡང་དུག་དང་ཁྲག་བསྲེས་པས་སྟོང་ཕྲག་བརྒྱད་སྲེག་བླུགས་བྱས་པས་དེ་ནས་
འོང་བར་འགྱུར་རོ། །རྡོ་རྗེ་བཟུང་ལ་འཇུག་པར་བྱའོ། །ཞེས་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །དེ་ནས་ལས་གཞན་ཡང་བཤད་པར་བྱ་སྟེ། ལོ་མ་ལ་སོགས་
པ་ཟ་ཞིང་དུས་གསུམ་དུ་ཁྲུས་བྱས་ལ་མི་སྨྲ་བའི་བརྟུལ་ཞུགས་ཀྱིས་འབུམ་ཕྲག་གསུམ་བཟླ་བར་བྱའོ། །དེ་ནས་རྡོ་རྗེས་བསྣུན་པའི་ཤིང་ལ་མཐེ་བོང་ཙམ་གྱི་རྡོ་རྗེ་ཆ་ཤས་
བཅུ་དྲུག་པ་རྩེ་མོ་གསུམ་པ་བྱས་ཏེ་ཙནྡན་དམར་བའི་ཁྲི་ལ་རྡོ་རྗེ་དེ་གཞག་པར་བྱའོ། །མེ་ཏོག་དམར་པོ་དག་དྲི་ལ་སོགས་པ་རྣམས་ཀྱིས་མཆོད་དེ་གཏོར་མ་བྱིན་ལ་ཉིན་མཚན་
དུ་གསོ་སྦྱོང་དང་ལྡན་པས་ཀཱ་ར་བཱི་རའི་མེ་ཏོག་གིས་རྡོ་རྗེ་ལ་བརྒྱད་བརྒྱར་བསྣུན་པར་བྱའོ། །དེ་ནས་རྣམ་པ་གསུམ་འགྲུབ་པར་འགྱུར་ཏེ། རྡོ་རྗེ་ལ་ཙི་ཊི་ཙི་ཊི་འབྱུང་བ་དང༌། བུ་
གར་དུ་བའི་སྡོང་བུ་འབྱུང་བ་དང༌། གཞོན་ནུ་མ་རྣམས་འོང་བར་འགྱུར་རོ། །གང་གི་ཚེ་ཞུགས་ཤིག་ཅེས་སྨྲ་ན། དེ་ནས་འཇུག་པའི་དུས་སུ་ཉིན་མཚན་དུ་གསོ་སྦྱོང་ལ་གནས་པས་

92-1-145b

ལྟས་བརྟག་པར་བྱ་སྟེ། གང་གི་ཚེ་རྡོ་རྗེ་ལ་ཙི་ཊི་ཙི་ཊི་ཞེས་སྒྲོག་ན། འཁྲུལ་འཁོར་རྣམས་འབྱེད་པ་ཡིན་ནོ། །གང་གི་ཚད་དུ་བ་འབྱུང་བར་མཐོང་ན། དེ་ནས་འཁྲུལ་འཁོར་ཐམས་ཅད་
འཇིག་པ་ཡིན་ནོ། །དེ་ནས་རང་གི་ཁང་པ་བཞིན་དུ་འཇུག་པར་བྱའོ། །གང་འདོད་པའི་རྫས་དེས་སྟེར་བར་འགྱུར་རོ། །གལ་ཏེ་མི་འདོད་ན། བུ་གའི་སྒོ་དེ་ཉིད་དུ་ཨརྒའི་ཡམ་ཤིང་
དམ། སེང་ལྡེང་གི་ཡམ་ཤིང་ལ་མེ་རབ་ཏུ་སྦར་ཏེ་ཡུངས་ཀར་སྐྱ་བོ་རྣམས་དང་རང་གི་ཁྲག་བསྲེས་ལ་སྟོང་ཕྲག་བརྒྱད་སྲེག་བླུགས་བྱའོ། །དེ་ནས་གཞོན་ནུ་མ་རྣམས་འོང་ངོ༌། །
འོངས་ནས་ཀྱང་ལག་ནས་བཟུང་སྟེ་འཇུག་པར་བྱེད་དོ། །ཇི་ལྟར་འདོད་པའི་རྫས་རྣམས་སྟེར་རོ། །གཞན་དུ་ན་བུད་མེད་དེ་རྣམས་འཆི་བར་འགྱུར་རོ། །ཚོན་སྣ་ལྔའི་སྲད་བུས་
དཀྱིལ་འཁོར་གདབ་པར་བྱའོ། །རྡོ་རྗེ་ས་འོག་གི་རྒྱུད་ལས། རྒྱས་པའི་ལེའུ་སྟེ་ཉི་ཤུ་པའོ།།    །།དེ་ནས་བཅོམ་ལྡན་འདས་ཁྲོ་བོའི་རྒྱལ་པོ་ངེས་ས་འོག་ཆེན་པོའི་
ཆོ་གར་གྱུར་པ་ནི། གཞོན་ནུ་མས་བཀལ་བའི་སྲད་བུ་ལས་བ་ལང་གི་གཅིན་གྱིས་བཀྲུས་ཏེ་གསོ་སྦྱོང་དང་ལྡན་པའི་ཐགས་མཁན་གྱིས་ནག་པོའི་ཕྱོགས་ཀྱི་བཅུ་བཞི་པའམ།
བརྒྱད་པའམ། ཡང་ན་ཉ་ལ་རྣམ་པར་བྲལ་བའི་ཕྱོགས་སུ་དེ་བཞིན་གཤེགས་པ་ལ་གསོལ་བ་བཏབ་སྟེ་དྲི་དང༌། མེ་ཏོག་དང༌། བདུག་པ་ལ་སོགས་པ་རྣམས་ཀྱིས་མཆོད་ལ།

92-1-146a

༄༅། །རྒྱ་ཆེན་པོའི་གཏོར་མ་དང༌། ལྷ་བཤོས་བྱས་ཏེ་བདེ་བར་གཤེགས་པའི་མཐོ་གང་ལས་ལྷག་པ་ཇི་ཙམ་འདོད་པའི་ཚད་ཀྱིས་བྲིས་སྐུ་འཚམ་པར་བྱས་ལ། དེ་ལ་
རིན་ཆེན་དང༌། སྨན་དང༌། འབྲུས་བྱིན་གྱིས་བརླབས་པའི་བུམ་པས་མཆོད་ཡོན་སྦྲེངས་ལ་གཏོར་མ་དང༌། ལྷ་བཤོས་རྒྱ་ཆེན་པོ་བྱས་ཏེ། ཇི་ལྟར་འབྱོར་བའི་དགེ་སློང་ལ་གྱ་
ནོམ་པའི་བཟའ་བས་ཚིམ་པར་བྱས་ནས་ཇི་ལྟར་འདོད་པའི་དངོས་གྲུབ་ཏུ་སྨོན་ཏེ་ཡན་ལག་བརྒྱད་པའི་གསོ་སྦྱོང་དང་ལྡན་པའི་རི་མོ་མཁན་ལ་སྲུང་བ་བྱས་ལ་དཔའ་བོས་རིན་
ཐང་ངེས་པ་མི་གཟུང་བར་ཡོན་བྱིན་ཏེ། ཁ་དོག་མ་འདྲེས་པས་བཅོམ་ལྡན་འདས་ཁྲོ་བོའི་རྒྱལ་པོ་དཔའ་བོ་གཅིག་པ་རྡོ་རྗེ་ས་འོག་ཆེན་པོ་བྲི་བར་བྱའོ། །བཻཌཱུཪྱ་སྔོན་པོ་དང་སྤྲིན་ཆེན་
པོ་འདྲ་བ། སྦྲུལ་གྱི་མཆོད་ཕྱིར་ཐོགས་འཆང་བ། ཀླུའི་རྒྱལ་པོ་ནོར་རྒྱས་ཀྱི་སྐ་རགས་བྱས་པ། དགའ་བོ་དང་སྟོབས་ཀྱི་རྒྱུས་རྣ་བ་བརྒྱན་པ། ཨ་ཤི་བི་ཤས་ལག་པ་དང་རྐང་པ་
བརྒྱན་པ། སྟག་གི་པགས་པའི་ཤམ་ཐབས་ཅན། སྤྱན་གསུམ་པ་འཇིགས་བྱེད་ཆེན་པོ་ཊ་ཊས་བཞད་པ། མཆེ་བ་གཙིགས་ཤིང་འབར་བས་འཁྲུགས་པ། ཐམས་ཅད་རབ་
ཏུ་འབར་བའི་འོད་ཀྱི་ཚོགས་ཅན་ཕྱག་བཞི་པ། ཕྱག་གཡས་པར་འོད་ཟེར་ཆེན་པོའི་དཀྱིལ་འཁོར་ཅན་གྱི་རྡོ་རྗེ་རྩེ་གསུམ་པའོ། །གཞན་པར་ཆུ་སྲིན་གྱི་གདོང་གི་རྣམ་པའི་ལྕགས་

92-1-146b

ཀྱུའི་སོར་མོས་མེ་ཏོག་གི་སྡོང་བུ་ལྟར་འགུགས་པའོ། །གཡོན་པར་ལྟོ་འཕྱེ་ཆེན་པོ་བསྐྱིལ་བའི་ཞགས་པའོ། །གཉིས་པའི་འོག་ཏུ་སོན་པར་བགེགས་རྣམས་དང༌། ལྷ་མ་ཡིན་རྣམས་
དང༌། ཀླུ་དང༌། གནོད་སྦྱིན་ལ་སོགས་པ་རྣམས་ལ་བསྡིགས་པའོ། །འོག་ཏུ་རྒྱ་མཚོ་ཆེན་པོ་བྲི་བར་བྱའོ། །དེའི་དབུས་སུ་རི་བོ་ཆེན་པོའི་སྟེང་དུ་པདྨ་ཆེན་པོ་ལ་བཞུགས་པ་ནི། བཅོམ་
ལྡན་འདས་སོ། །རྒྱ་མཚོ་ཆེན་པོ་དེའི་ནང་དུ་ལུས་ཕྱེད་ནུབ་པའི་འོག་ཏུ་ལྟ་བའི་ལྷ་མ་ཡིན་ཆེན་པོ་བརྒྱད་བྲི་བར་བྱའོ། །བཅོམ་ལྡན་འདས་ཀྱི་སྟེང་དུ་འོད་ཀྱི་དཀྱིལ་འཁོར་གྱི་དྲུང་དུ་པདྨོའི་གདན་
ལ་བཞུགས་པ་དང༌། ཁྲོ་བོའི་གདན་ལ་བཞུགས་པ་སྟེང་དུ་ཕྱག་བརྐྱངས་ནས་ཁྲོ་བོ་ཆེན་པོ་དབུགས་འབྱིན་པར་མཛད་པ་དེ་བཞིན་གཤེགས་པའི་སྐུ་འོད་དཔག་ཏུ་མེད་པ་དང༌། མི་བསྐྱོད་
པ་དག་བྲི་བར་བྱའོ། །དེ་ལྟ་བུའི་བྲིས་སྐུ་ཡོངས་སུ་རྫོགས་པ་དང༌། རིག་པ་འཛིན་པ་གཅིག་པུས་མི་སྨྲ་བའམ། གྲོགས་བཟང་པོ་དང་བཅས་ཏེ། རི་བོའམ། སྒྲ་མེད་པའི་ཕུག་རྙིང་པའམ།
ཤིང་གཅིག་པའི་གནས་ཇི་ལྟར་རྙེད་པར་ལོ་མ་དང༌། འབྲས་བུ་དང༌། འོ་མ་དང༌། སློང་བ་ཟ་ཞིང་སྡིགས་པ་བཤགས་ལ་བསོད་ནམས་ལ་རྗེས་སུ་ཡི་རང་བ་དང༌། ཆོས་ལ་དགའ་བས་
བྲིས་སྐུ་རབ་ཏུ་གནས་པར་བྱ་སྟེ། འབུམ་ཕྲག་བཅུ་བཟླའོ། །ཆོ་ག་འདིས་ཧཱུཾ་ཞེས་བརྗོད་པས་རི་རབ་ཀྱང་ཕྱེ་མར་རློག་ཅིང་རྒྱ་མཚོ་ཡང་སྐེམ་མོ། །ལྷའི་གནས་ལྟུང་བར་བྱེད་དོ། །དེ་ལྟ་

92-1-147a

༄༅། །བུས་སྔོན་དུ་བསྙེན་པ་བྱས་ཏེ་དཔལ་གྱི་སྒོའི་སྒོར་བྲིས་སྐུ་བཞག་ལ་སྟོང་ཕྲག་བཅུ་བཟླའོ། །གང་དེའི་ཉེ་བར་གནས་པ་རྣམས་དེར་འོང་ངོ༌། །ཐམས་ཅད་ལ་
བཀའ་བསྒོ་བར་བྱའོ། །དངུལ་ཆུ་དང༌། བཅུད་ལེན་དང༌། མིག་སྨན་དང༌། གྲུབ་པའི་རྫས་ལ་སོགས་པ་སྟེར་རོ། །སྒོ་འབྱེད་པར་འགྱུར་རོ། །སྦྱིན་ཐམས་ཅད་ཀྱིས་གོས་པར་མི་འགྱུར་
རོ༑ ༑སྒྲ་མེད་པར་བྱེད་དོ། །ཆུ་རྒྱུན་སྐེམ་པར་འགྱུར་རོ། །འཁྲུལ་འཁོར་ཐམས་ཅད་ལྟུང་བར་འགྱུར་རོ། །སྡིག་པ་ཐམས་ཅད་བྲལ་བར་འགྱུར་རོ། །མར་དང་འབྲས་ཡོས་ཀྱི་སྦྱིན་
སྲེག་གིས་ཞི་བར་བྱེད་དོ། །མར་དང་འོ་མའི་སྦྱིན་སྲེག་གིས་སྟོབས་འཕེལ་བར་བྱེད་དོ། །མར་དང་ཏནྟུ་ལའི་སྦྱིན་སྲེག་གིས་ནད་ཆེན་པོ་ཞི་བར་བྱེད་དོ། །དུག་དང་ཁྲག་གི་སྦྱིན་
སྲེག་གིས་ལོག་པར་འདྲེན་པ་རྣམས་གསོད་པར་བྱེད་དོ། །ནིམ་པའི་ལོ་མའི་སྦྱིན་སྲེག་གིས་སྐྲོད་པར་བྱེད་དོ། །བྱི་བའི་སྦུ་དང༌། རང་གི་ཁྲག་བསྲེས་པའི་སྦྱིན་སྲེག་གིས་ལྷ་མ་ཡིན་ཆེན་
པོའི་བུ་མོ་འགུགས་པར་བྱེད་དོ། །སྲེ་མོའི་སྤུའི་སྦྱིན་སྲེག་གིས་ཀླུ་རྣམས་འགུགས་པར་བྱེད་དོ། །འདི་ཡི་ཆོ་གས་རྟོག་པ་གཞན་དུ་བཤད་པ་ཐམས་ཅད་ཀྱང་འགྲུབ་པར་འགྱུར་རོ། །
འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས། ཐམས་ཅད་སྒྲུབ་པར་བྱེད་པའི་ལེའུ་སྟེ་ཉི་ཤུ་གཅིག་པའོ།།    །།དེ་ནས་

92-1-147b

འཁྲུལ་འཁོར་འཇོམས་པར་བྱེད་པ་རྒྱལ་བའི་རིམ་པར་ཕྱེ་བར་གྱུར་པ་ནི། སེངྒེ་དང༌། སྟག་དང༌། གླང་པོའི་དབང་པོ་དང༌། རྟ་དང༌། ཁྱུ་མཆོག་དང༌། ལུག་དང༌། བསེ་རུ་དང༌། དོམ་དང༌།
སྤྲེའུ་དང༌། ཕག་དང༌། མ་ཧེ་དང༌། རི་དྭགས་ཏེ། འཁྲུལ་འཁོར་བཅུ་གཅིག་སྤྲུལ་པ་ལེགས་པར་སྦྱངས་པ། ས་འོག་གི་སྒོ་གཏན་གྱི་འཁྲུལ་འཁོར་བསྡམས་པ་ལ་ཁུ་ཚུར་འཕྱར་
བས་བསྣུན་པར་བྱའོ། །རྡོ་རྗེས་བསྣུན་པ་ལྟར་འཇིག་པར་འགྱུར་རོ། །འུག་པ་བྱ་རོག་བྱ་རྒོད་དང༌། །ཁྲ་དང་ལོ་མ་བརྒྱ་པ་དང༌། །མཁའ་ལྡིང་བཞད་དང་གཙུག་ཕུད་དང༌། །འཁྲུལ་འཁོར་
འདི་དག་རབ་གྲགས་པ། །ས་ཆེན་པོ་ལ་བསྡིགས་པ་ཡིས། །ཐེ་ཚོམ་མེད་པར་བསྣུན་པར་བྱ། །རལ་གྲི་མུ་སཎྜི་སྒོ་གླགས། །འཁོར་ལོ་སྤྲུལ་དང་དབྱུག་གུ་དང༌། །སྐྱེས་བུ་གཞུ་ཡི་ལག་
པ་དང༌། །སྤུ་གྲི་ཞགས་པ་འཛིན་པ་ལ། །མདའ་ཆེན་བློ་གྲོས་ལྡན་པས་བསྣུན། །རླུང་གི་འཁྲུལ་འཁོར་མེའི་འཁྲུལ་འཁོར། །བཀྲེས་དང་གཉིད་དང་འདར་བ་དང༌། །མགོ་ནད་དང་ནི་མིག་
ནད་ལ༑ ༑འཁོར་ལོའི་གུར་གྱིས་བསྣུན་པར་བྱ། །བཞི་པའི་འོད་ལི་ཆུ་བོའི་རྒྱུན། །དུག་གི་རླུང་དང་མུན་ནག་དང༌། །ཆུ་སྲིན་རུས་སྦལ་བྱི་བ་དང༌། །སྦལ་པ་སྡིག་པ་དེ་བཞིན་དུ། །ཀ་ཀ་རུ་ཡིས་
གཅོད་པ་ལ། །རྫ་རྔ་རྡུང་བའི་སྐྱེས་བུ་ཡིས། །རྡོ་རྗེ་བསྡིགས་པས་བསྣུན་པར་བྱ། །གར་གྱི་སྦྱོར་བའི་དེ་ཉིད་ཀྱིས། །གཞན་ཡང་འཁྲུལ་འཁོར་དུ་མ་ནི། །རླུང་དང་མེ་རུ་རབ་གྲགས་པ། །ས་

92-1-148a

༄༅། །དང་ཆུ་ཡི་ཟུག་རྔུ་དང༌། །ནམ་མཁའ་དུག་དང་ལྷན་ཅིག་པ། །ཐམས་ཅད་རྐང་འོག་རྡོ་རྗེ་ཡིས། །གར་གྱི་སྦྱོར་བས་བསྣུན་པར་བྱ། །རྡོ་རྗེ་བསྡིགས་པའི་སྦྱོར་བ་
ཡིས༑ ༑རྡོ་རྗེ་ཁུ་ཚུར་གྱིས་ནི་བསྣུན། །བསྣུན་པས་འཁྲུལ་འཁོར་ཐམས་ཅད་ནི། །གདོན་མི་ཟ་བར་ལྟུང་བར་འགྱུར། །ཉི་མ་དང་ནི་རྡོར་འཛིན་ཡང༌། །དཔལ་ལྡན་གྱིས་བསྣུན་
གཡོ་འགྱུར་ན། །ཕལ་བའི་འཁྲུལ་འཁོར་སྨོས་ཅི་དགོས། །ལྷ་མིན་བུ་མོ་རྙེད་དཀའ་མིན། །རལ་གྲི་འཁོར་ལོས་དབྱུག་གུ་སོགས། །འདོ་ལི་ཨ་ཛ་ག་ར་དང༌། །གསང་བའི་མཚམས་
ཀྱི་སྒོ་གླེགས་དང༌། །བུང་བའི་ཕྲེང་བ་དེ་བཞིན་དུ། །དྲག་པོའི་སྒྲ་དང་གད་རྒྱངས་ཚེ། །ཚར་གཅོད་པ་རུ་གང་གྱུར་པ། །ཕྱི་རོལ་ཏུ་ནི་ཆོ་ག་དེས། །ཇི་ལྟར་འཇོམས་པ་དེ་བཞིན་
བསྣུན༑ ༑ཁྲོས་པས་མཆེ་བས་མཆུ་མནན་ཏེ། །ས་འོག་བཟླས་པས་བསྣུན་པར་བྱ། །ཁྲོན་པར་འཇུག་པའི་འཁྲུལ་འཁོར་ནི། །དེ་ནི་འོག་གི་འཁྲུལ་འཁོར་བཤད། །དཔལ་གྱི་སྒོ་
ནི་གང་ཚེ་མཐོང༌། །བཟང་ཡང་མཚན་ཉིད་ཉམས་པ་དང༌། །སྲ་བའི་མཚམས་དང་སྦས་པ་དང༌། །རི་མོ་ཡིས་ནི་ཡོངས་བྲེས་པ། །དེ་ལ་ས་གའི་ཆོ་ག་ཡིས། །ལག་པ་སྟེང་དུ་བྱས་ནས་སུ།།
རྡོ་ལ་བརྒྱད་བརྒྱ་བཟླས་ནས་ཀྱང༌། །མཚམས་ལ་དྲག་ཏུ་བརྡེག་པར་བྱ། །བསྣུན་པ་ཙམ་གྱིས་འཁྲུལ་འཁོར་དེ། །གདོན་མི་ཟ་བར་མཐོང་བར་འགྱུར། །བྱ་རོག་མཆུ་དང་དབྱུག་

92-1-148b

གུ་དང༌། །མཐོ་བ་འཆིང་བའང་དེ་བཞིན་ཏེ། །རུས་སྦལ་ཕྱག་རྒྱའི་ཆོ་ག་ཡིས། །གཡས་ལས་གཞན་པས་རེག་པར་བྱ། །ཕུར་བུ་བཅིང་བར་བྱས་ནས་སུ། །བྱ་རོག་མཆུ་ལ་གཟེར་བར་བྱ།
གཡོན་བརྐྱང་བའམ། མཉམ་པ་ཡིས། །གཡས་པ་མོས་ནི་ད་བསྐོར་རོ། །འཁྲུལ་འཁོར་གྱིས་ནི་མཚམས་རྙེད་འགྱུར། །དེ་ནི་མྱུར་བས་གདོན་པར་བྱ། །དེ་ནས་པུས་མོ་གཡས་
བསྐུམས་ཏེ། །རྐང་པ་གཡོན་པ་བརྐྱང་བར་བྱ། །མཐོ་བས་ཕུར་བུ་ལ་བསྣུན་པས། །མཚམས་ཀྱི་འཁྲུལ་འཁོར་བསྐྱོད་པར་འགྱུར། །རྡོ་རྗེ་ཁྲོ་བ་དེ་མ་ཐག །གསང་སྔགས་བཟླས་
ལས་གདོན་པར་བྱ། །དེར་ནི་དུ་བ་འབྱུང་བ་ན། །རླུང་གི་འཁྲུལ་འཁོར་གྱིས་བྱས་ཡིན། །གེ་སར་རྒྱ་སྤོས་རུ་རྟ་དང༌། །པུ་ནར་ན་བ་ཁྱབ་འཇུག་གནོན། །དེ་དག་རྣམས་ལས་བདུག་པ་བྱ།།
རླུང་གི་འཁྲུལ་འཁོར་ཟློག་པར་འགྱུར། །འདི་ནི། བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས། འཁྲུལ་འཁོར་འཇོམས་པ་རྒྱལ་བ་
ཞེས་བྱ་བའི་ལེའུ་སྟེ་ཉི་ཤུ་གཉིས་པའོ།།    །།དེ་ནས་རྡོ་རྗེ་ཁྲོ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཉིད་ཀྱིས་རྣམ་པར་རྒྱལ་བ་རྡོ་རྗེའི་རྒྱུད་
ཆེན་པོ་བཀའ་སྩལ་ལགས་ན། བདག་ཀྱང་རིག་པ་འཛིན་པ་རྣམས་ལ་སྨན་པའི་སླད་དུ་བཤད་པས་བཅོམ་ལྡན་འདས་ལ་ཞུའོ། །བཅོམ་ལྡན་འདས། རིག་པ་འཛིན་པ་ཇི་ལྟར་གནས་པར་

92-1-149a

༄༅། །བགྱི༑ ཇི་ལྟར་རིག་པ་སྒྲུབ་པར་བགྱི། དེ་སྐད་ཅེས་གསོལ་པ་དང༌། བཅོམ་ལྡན་འདས་ཕྱག་ན་རྡོ་རྗེ་གསང་བ་པའི་བདག་པོས་རྡོ་རྗེ་ཁྲོ་བོ་ལ་འདི་སྐད་ཅེས་
བཀའ་སྩལ་ཏོ། །རྡོ་རྗེ་ཁྲོ་བོ། ཁྱོད་ཀྱིས་སེམས་ཅན་ཐམས་ཅད་ལ་ཕན་པའི་ཕྱིར་རིག་པ་འཛིན་པ་འགྲུབ་པའི་རྒྱུ་དྲིས་པ་ལེགས་སོ་ལེགས་སོ། །རིག་པ་འཛིན་པས་ཇི་ལྟར་
རིག་པ་སྒྲུབ་པ་རྡོ་རྗེ་ཁྲོ་བོ་ཉོན་ཅིག །དེ་ལ་རེ་ཞིག་དང་པོར་རིག་པ་འཛིན་པས་བསླབ་པའི་གནས་ལྔ་ཡོངས་སུ་བཟུང་ལ་བྱང་ཆུབ་ཀྱི་སེམས་བསྐྱེད་དེ་བྱམས་པ་ཆེན་པོ་དང༌།
སྙིང་རྗེ་ཆེན་པོ་དང༌། དགའ་བ་ཆེན་པོ་དང༌། བཏང་སྙོམས་ཆེན་པོ་ལ་གནས་པ་དེའི་རིག་པ་འཛིན་པའི་འདུལ་བ་ངས་བཤད་པར་བྱའོ། །དང་པོར་རེ་ཞིག་བཟླས་པའི་ཕྲེང་བ་
ཡོངས་སུ་བཟུང་སྟེ་ནོར་བུ་དང༌། བུས་འཚོ་བ་དང༌། དྲག་པོའི་རིལ་བུ་དང༌། ཙནྡན་དམར་པོ་དང༌། རྡོ་རྗེའི་མིག་རྣམས་ལས་དྲག་པོའི་མིག་ཁྱད་པར་དུ་འཕགས་པས་དེ་བརྒྱུ་
བའི་སྔགས་སུ་གྱུར་པ་ནི། ན་མོ་བཛྲ་པཱ་ཎ་ཡེ། ཨོཾ་ཀི་རི་ཀི་རི་རཽ་དྲི་ཎི་སྭཱ་ཧཱ། སྔགས་འདིས་ཕྲེང་བ་བརྒྱུ་བར་བྱའོ། །དེ་ནས་སློབ་དཔོན་ལས་གནང་པ་ནོད་དེ་སློབ་དཔོན་ལ་
ཕུལ་དུ་བྱུང་བའི་ཡོན་ཕུལ་ལ་སྔགས་བཟླ་བར་བྱའོ། །དེ་ལྟ་བུའི་བྱ་བ་དང་ལྡན་པས་སྔགས་བསྒྲུབས་པས་ངེས་པར་འགྲུབ་པར་འགྱུར་རོ། །བགེགས་རྣམས་ཀྱིས་བར་དུ་

92-1-149b

གཅོད་པར་མི་འགྱུར་རོ། །དཀྱིལ་འཁོར་དུ་མ་ཞུགས་ན་ཚིག་ཙམ་ཡང་སྦྱིན་པར་མི་བྱ་ན། སྔགས་འགྲུབ་པ་ལྟ་ཅི་སྨོས། དེ་ལྟ་བུའི་ཡོན་ཏན་དང་ལྡན་པ་ལ་སྔགས་འགྲུབ་པ་གསང་
བ་བཤད་པར་བྱའོ། །རིག་པ་འཛིན་པས་ཞི་བ་དང༌། རྒྱས་པ་དང༌། མངོན་སྤྱོད་དང༌། དབང་དུ་བྱ་བ་དང༌། གསོད་པ་དང༌། བསྐྲད་པ་རྣམས་བསྒྲུབ་པའི་དོན་དུ་གནས་ཡོངས་སུ་
གཟུང་བར་བྱའོ། །དེ་ལ་རེ་ཞིག་གནས་སུ་གྱུར་པ་ནི། རིའི་རྩེ་མོ་དང༌། ཤིང་གཅིག་པ་དང༌། དུར་ཁྲོད་དང༌། རིང་བསྲེལ་ཅན་གྱི་མཆོད་རྟེན་རྣམས་སུ་བུམ་པ་རྩ་བ་ནག་པོ་མེད་
པར་ནོར་བུ་དང༌། འབྲུ་དང༌། སྨན་ཐམས་ཅད་ཀྱིས་ཡོངས་སུ་བཀང་ལ་བཅོམ་ལྡན་འདས་ཀྱི་མདུན་དུ་བརྒྱད་བརྒྱ་བཟླའོ། །ཨོཾ་ཨ་མྲྀ་ཏེ་ཧཱུཾ་ཕཊ། འཁྲུལ་འཁོར་གྱི་གནས་སུ་
སྔགས་འདིས་བཟླ་བར་བྱའོ། །དེ་ནས་སའི་ཕྱོགས་སུ་བུམ་པ་ལ་ཁྲོ་བོས་བསྔགས་ཏེ་ཐམས་ཅད་ལ་བསང་གཏོར་བྱའོ། །ཆུའི་རྒྱུན་མ་ཆད་པས་ཐམས་ཅད་ལ་བསྐོར་བ་བྱའོ། །
དུག་དང་ཁྲག་དང་ཡུངས་ཀར་བསྲེས་པས་ཨརྒའི་ཤིང་ལ་མེ་སྦར་ལ་སྟོང་ཕྲག་བརྒྱད་བསྲེགས་ལ་འདི་སྐད་ཅེས་ཁོ་བོས་གནས་འདི་ཡོངས་སུ་གཟུང་ངོ༌། །ཞེས་བརྗོད་པར་བྱའོ།།
དེ་ནས་རིག་པ་འཛིན་པ་དེའི་རིག་པ་རྣམས་དང༌། གཞན་ཡང་གླགས་ལྟ་བ་འཇུག་པའི་གོ་སྐབས་རྙེད་པར་མི་འགྱུར་རོ། །ཇི་ལྟར་འདོད་པར་སེམས་པ་བསྒྲུབ་པར་བྱའོ། །ཆོ་ག་གང་སྒྲུབ་ན།

92-1-150a

༄༅། །དེ་ནས་རིག་པ་འཛིན་པས་བ་ལང་གི་འོ་མ་དང༌། ནས་དང༌། འོ་མ་དང༌། །སློང་བ་ཟ་ཞིང་དེ་བཞིན་གཤེགས་པ་ལ་ཕྱོགས་པས་འབུམ་ཕྲག་གཅིག་བཟླ་
བར་བྱའོ། །སྔགས་ཀྱི་མཐར་གསོལ་བ་གདབ་པར་བྱ་སྟེ། གང་གི་ཚེ་བཅོམ་ལྡན་འདས། བདག་གི་སྒྲུབ་པ་འདི་གདོན་མི་ཟ་བར་འགྲུབ་པར་འགྱུར་བ་དེ་བདག་ལ་བཀའ་སྩལ་
དུ་གསོལ་ཞེས་བརྗོད་ལ། དེ་ནས་རྗེ་བཙུན་སངས་རྒྱས་ཀྱི་མདུན་དུ་ནག་པོའི་བརྒྱད་པའི་ཉིན་མཚན་གསོ་སྦྱོང་དང་ལྡན་པས་དགོང་གའི་དུས་སུ་ཇི་ལྟར་ནུས་པས་མཆོད་པ་བྱས་
ཏེ་ཀུ་ཤའི་ཆུན་པོའི་སྟེང་དུ་བསྡད་ལ་དེ་བཞིན་གཤེགས་པ་ལ་མངོན་དུ་ཕྱོགས་ཏེ་རིག་པ་ཁོར་མོར་ཇི་སྲིད་གཉིད་མ་བྱུང་བ་དེ་སྲིད་བཟླ་བར་བྱའོ། །དེ་ནས་དེར་ཀུ་ཤ་སྡོམ་པ་ལ་
ཉལ་ཏེ་གཉིད་ཀྱི་མཚན་མོ་ཐུན་ཚོད་ཕྱི་མ་ལ་ལྷ་དེ་ཉིད་གྲུབ་པ་ཡང་བཀའ་སྩོལ་བར་འགྱུར་རོ། །གལ་ཏེ་མི་གསུང་ན། ཉི་མ་ཕྱི་མ་ལ་དེ་བཞིན་དུ་མཆོད་པའི་ཆོ་གས་བཅོམ་ལྡན་འདས་
སྤྱན་དང་ལྷན་ཅིག་པ་མཆོད་དེ་སྣ་མའི་མེ་ཏོག་ལ་བརྒྱད་བརྒྱ་ཡོངས་སུ་བཟླས་ལ་ཕྱོགས་བཞིར་གཏོར་ཏེ་ཇི་སྲིད་གཉིད་མ་བྱུང་བ་དེ་སྲིད་ཀྱི་བར་དུ་བཟླ་བར་བྱའོ། །ངེས་པར་
གསུང་བར་འགྱུར་རོ། །དེ་ནས་ཐེ་ཚོམ་མེད་པར་སླར་ཡང་སྔར་བཤད་པའི་ཆོ་ག་བཞིན་དུ་གསང་སྔགས་ཆེན་མོ་འབུམ་ཕྲག་གསུམ་དང༌། སྟོང་ཕྲག་བརྒྱད་བཟླ་བར་བྱའོ། །དེ་

92-1-150b

ནས་སྦྱིན་སྲེག་གི་ཆོ་ག་ནི། མངོན་སྤྱོད་ལ་སྟེགས་བུ་གྲུ་གསུམ་པ་བྱའོ། །རྒྱས་པ་ལ་གྲུ་བཞིའོ། །ཞི་བ་ལ་ཟླུམ་པའོ། །སྒྲུབ་པ་ཆེན་པོ་ལ་པདྨའི་རྣམ་པའོ། །དབང་དུ་བྱ་བ་ལ་ལྕགས་
ཀྱུའི་རྣམ་པའོ། །རིག་པ་དང་ལྷན་ཅིག་ཏུ་དྲི་ཞིམ་པོའི་མེ་ཏོག་དང༌། ཡམ་ཤིང་བསྲེག་པར་བྱའོ། །མངོན་སྤྱོད་ལ་དུར་ཁྲོད་ཀྱི་ཤིང་ལ་ཚ་བ་གསུམ་དང༌། སྐྱེ་ཚེ་དང༌། ཡུངས་ཀར་
དང༌། ལན་ཚྭ་དང༌། ཐལ་བ་དང་ཁྲག་ལ་སོགས་པས་ཁྲོ་བོ་ལ་སྲེག་བླུགས་བྱའོ། །ཞི་བ་ལ་སྨན་གྱི་ལྗོན་པའི་ཡམ་ཤིང་གིས་སོ། །རྒྱས་པ་ལ་འོ་མ་ཅན་གྱི་ཡམ་ཤིང་གིས་སོ། །ཞི་
བ་ལ་མེ་ཏོག་དང་དྲི་དཀར་པོས་སོ། །རྒྱས་པ་ལ་མེ་ཏོག་དང་དྲི་སེར་པོས་སོ། །མངོན་སྤྱོད་ལ་མེ་ཏོག་དང་དྲི་དམར་པོས་སོ། །དཀོན་མཆོག་གསུམ་ལ་ཕྱག་འཚལ་བ་དང་ལྡན་པའི་
སྔགས་ཀྱིས་ཐུན་གསུམ་དུ་ལས་བྱའོ། །སྒྲུབ་པ་ཆེན་པོ་ལ་དཀོན་མཆོག་གསུམ་ལ་ཕྱག་འཚལ་བ་དང་ལྡན་པས་ལས་བྱའོ། །ཞི་བ་ལ་སྐྱིལ་ཀྲུང་གིས་སོ། །རྒྱས་པ་ལ་ཙོག་པུས་སོ།།
མངོན་སྤྱོད་ལ་རྐང་པས་རྐང་པ་མནན་པས་སོ། །ཟས་མི་ཟ་བར་སྲེག་བླུགས་བྱའོ། །སྒྲུབ་པ་ཆེན་པོ་དང༌། ཞི་བ་ལ་ཧཱུཾ་གི་ཡི་གེ་བཟླའོ། །མངོན་སྤྱོད་ལ་ཕཊ་ཀྱི་ཡི་གེའོ། །ཞི་བ་ལ་སྲོད་ཀྱི་ཐུན་
ལའོ༑ ༑རྒྱས་པ་ལ་སྔ་དྲོའི་ཐུན་ལའོ། །མངོན་སྤྱོད་ལ་ཉི་མ་གུང་ངམ་ནམ་གུང་གི་དུས་སུ་ཁ་ལྷོར་བལྟས་ཏེ་ལས་བྱའོ། །སྒྲུབ་པ་ཆེན་པོ་དང་ཞི་བ་ལ་ཁ་ཤར་དུ་ཕྱོགས་པས་སོ། །

92-1-151a

༄༅། །རྒྱས་པ་ལ་བྱང་དུ་ཕྱོགས་པས་སོ། །དབང་དུ་བྱ་བ་ལ་བྱང་དུ་ཕྱོགས་པས་སོ། །སངས་རྒྱས་བཅོམ་ལྡན་འདས་ཀྱི་སྤྱན་སྔར་ལྷ་ལ་མཆོད་པ་བྱས་ཏེ་རྒྱས་
པའི་ལས་བྱའོ། །དུར་ཁྲོད་དང༌། རྟགས་གཅིག་པར་དབང་དུ་བྱ་བ་ལ་མངོན་སྤྱོད་དོ། །ཞི་བ་ལ་སོགས་པ་ལ་མེ་སྤར་ཏེ་བྱའོ། །གང་གི་ཚེ་དེར་མེ་བཟང་པོར་གྱུར་ན། དེ་ནས་
ལས་འགྲུབ་པར་འགྱུར་རོ། །ཐོག་མ་ཁོ་ནར་སྔགས་ཀྱིས་ལྷ་སྤྱན་དྲངས་ཏེ་ཕྱིས་བཅིང་བར་བྱའོ། །ཐོག་མར་དེ་ལྟར་མ་བྱས་ན། རིག་པ་འགྲུབ་པར་མི་འགྱུར་རོ། །སྤྱན་
དྲངས་ནས་དྲིའི་ཆུས་གང་པའི་སྣོད་དུ་མེ་ཏོག་དཀར་པོ་དང་ལྡན་པ་ལ་སངས་རྒྱས་བཅོམ་ལྡན་འདས་ཀྱི་སྤྱན་སྔར་ཕྱོགས་ཏེ་གསང་སྔགས་བརྒྱད་བརྒྱ་བགྲང་བར་བྱའོ། །
སྒྲུབ་པ་ཆེན་པོ་འབྱུང་བའི་མཚན་མ་རྣམས་འབྱུང་སྟེ། གློ་བུར་དུ་དུང་གི་སྒྲའམ། འབྲུག་གི་སྒྲ་ཐོས་པ་དང༌། དྲི་ཞིམ་པོ་བྱུང་ན། དེ་ནས་རིག་པའི་ལྷ་འོངས་པར་ཤེས་
པར་བྱའོ། །གལ་ཏེ་མ་འོངས་ན། བཅོམ་ལྡན་འདས་སྤྱན་དང་ལྷན་ཅིག་པ་ལ་སྔར་བཞིན་དུ་མཆོད་ཡོན་བཟུང་སྟེ་བརྒྱད་བརྒྱ་བཟླའོ། །འོང་བར་འགྱུར་རོ། །བྱོན་པ་དང༌། དཀྱིལ་
འཁོར་བཅིང་བ་དང༌། ཕྱོགས་བཅིངས་ལ་གཏོར་མ་དང༌། ལྷ་བཤོས་དབུལ་བར་བྱའོ། །དེ་ནས་མིག་སྨན་དང༌། ལྡོང་རོས་ལ་སོགས་པ་རྣམས་བསྒྲུབ་པར་བྱའོ། །སྔོན་

92-1-151b

དུ་སྦྱངས་ཏེ་ཕྱིས་བསྒྲུབ་པར་བྱའོ། །མིག་སྨན་དང༌། ལྡོང་རོས་ལ་སོགས་པ་རྣམས་ལ་ཉིན་མཚན་དུ་འོ་མས་བྲན་ཞིང་གཞག་གོ །དེ་ནས་བཏོན་ལ་ཇི་ལྟར་ནུས་པས་དགེ་འདུན་ལ་
དགའ་སྟོན་བྱའོ། །སྐར་མ་རྒྱལ་ལ་སངས་རྒྱས་བཅོམ་ལྡན་འདས་ཀྱི་སྤྱན་སྔར་མཆོད་པས་མཆོད་ལ་རས་དཀར་པོ་མ་ཉམས་པས་གཡོགས་ཏེ་བསོད་ནམས་མཆོད་ལ་བརྟག་
པར་བྱའོ། །བརྟགས་པ་ན་སྔོན་གྱི་མཚན་མ་བྱུང་ན། ལས་འགྲུབ་པར་ཤེས་པར་བྱའོ། །མཚན་མ་གཞན་ཡང་སིལ་སྙན་གྱི་སྒྲ་དང༌། དུང་གི་སྒྲ་དང༌། རྒྱལ་བའི་སྒྲ་བྱུང་ན། སིལ་
སྙན་གྱི་སྒྲས་རིག་པ་འཛིན་པ་ཆེན་པོ་འགྲུབ་པར་འགྱུར་རོ། །རྒྱལ་བའི་སྒྲས་མཁའ་ལ་འགྲོ་བ་འགྲུབ་པར་འགྱུར་རོ། །དུང་གི་སྒྲས་དབང་དུ་བྱེད་པ་འགྲུབ་པར་འགྱུར་རོ། །རྫས་
བཏགས་ཏེ་མིང་མེད་ཀྱིས་རིལ་བུ་ལྔ་བྱའོ། །རས་མ་ཉམས་པའི་སྟེང་དུ་བཞག་སྟེ་གྲིབ་མ་ལ་བསྐམ་པར་བྱའོ། །དེ་ནས་ཨ་ཤྭཏྠའི་ཤིང་གི་སྟེང་དུ་བཞག་ནས་ཞག་བདུན་དུ་ལྷག་
པར་གནས་པར་བྱའོ། །དེ་ནས་ཐོག་མ་སྒྲུབ་པའི་ཉིན་མོ་སྔ་དྲོའི་ཚེ་ཡོངས་སུ་ལྷུང་བས་བསྣུན་པ་ལ་ལན་སྟོང་ཕྲག་གཅིག་བསྔགས་ཏེ། དེ་ནས་ཕྱེ་མ་རེད་སྒྲུབ་པ་ལ་འཇུག་པར་བྱ་
སྟེ༑ ཨ་ཤྭཏྠའི་ལོ་མ་བཞི་གཡས་བསྐོར་དུ་བསྐོར་བ་ལ་བཞག་སྟེ་གསུམ་གྱིས་དགབ་བོ། །ཨ་ཤྭཏྠའི་ལོ་མ་རྣམས་འདི་ལྟ་བུའི་གནས་ནས་བླང་བར་བྱ་སྟེ། ལྗོན་ཤིང་གཞན་

92-1-152a

༄༅། །གྱི་གྲིབ་མས་མ་ཕོག་པ་དང༌། ལྷའི་ཁང་པས་མ་ཕོག་པ་དང༌། དུར་ཁྲོད་དུ་སྐྱེས་པ་རྣམས་ཀྱི་ཨ་ཤྭཏྠའི་ལོ་མ་ཡོངས་སུ་གཟུང་བར་མི་བྱའོ། །དེ་
དག་ལས་གཞན་གནས་བསྔགས་པའི་ཨ་ཤྭཏྠའི་ཤིང་གི་ལོ་མ་རྩེ་མོ་དཀར་པོ་རྣམས་ཀྱི་སྟེང་དུ་གྲུབ་པའི་རྫས་ཆ་གསུམ་དུ་བྱས་ཏེ་བླ་མ་དང༌། བདག་ཉིད་དང༌། ལྷན་ཅིག་
པ་རྣམས་ཀྱིའོ། །རྡོ་རྗེ་དང༌། འཁོར་ལོ་དང༌། རལ་གྲི་རྣམས་སུ་བློས་བརྟགས་ནས་དེ་དག་ཐུན་ཚོད་ལྔར་ཡོངས་སུ་བསྐམས་ཏེ། དེ་ནས་པ་ལང་གི་ལྕི་བའི་ཚོགས་ཀྱི་དབུས་སུ་
བཅུག་ལ་ཞག་ཉི་ཤུ་རྩ་གཅིག་ཏུ་གཞག་གོ །དེ་ནས་བཏོན་ཏེ་བའི་རྣམ་ལྔས་བཀྲུས་ལ་དེ་ཉིད་དུ་ཞག་བདུན་ལྷག་པར་གནས་པར་བྱས་ཏེ་ཡོངས་སུ་ལྟུང་བས་བསྣུན་པ་ལ་སྟོང་
ཕྲག་བརྒྱད་ཡོངས་སུ་བཟླས་ལ། དེ་ནས་སྒྲུབ་པ་ལ་འཇུག་གོ །མིག་སྨན་དེ་དང༌། རུ་རྟ་དང༌། རྒྱ་སྤོས་དང༌། ལོ་དྲ་རྣམས་བསྲེས་ལ་བཅོམ་ལྡན་འདས་སྤྱན་མའི་སྙིང་པོ་སྟོང་ཕྲག་
བརྒྱད་མངོན་པར་བསྔགས་ཏེ། སྒྲུབ་པའི་དུས་སུ་མིག་ལ་བྱུགས་པས་གཉིད་མི་འབྱུང་ངོ༌། །གཞན་ཡང་སྨན་དུ་གྱུར་པ་ནི། ཨ་བ་མརྒ་དཀར་པོའི་རྩ་བ་དང༌། ཤུ་དག་སྐྱ་བོ་
དང༌། རུ་རྟ་དང༌། རྒྱ་སྤོས་དང༌། གི་ཝང་དང༌། གུར་གུམ་དང༌། ཙནྡན་དཀར་པོ་དང༌། ཐོག་མར་རིང་བསྲེལ་ཅན་གྱི་མཆོད་རྟེན་གྱི་མདུན་དུ་ཞག་གསུམ་དུ་སྨྱུང་བ་བྱས་ཏེ་རྡ་

92-1-152b

རྗེ་གོ་ཆའི་སྔགས་སྟོང་ཕྲག་བརྒྱད་མངོན་པར་བསྔགས་སོ། །དེ་ནས་སྒྲུབ་པའི་དུས་སུ་བ་ལང་གི་གཅིན་དང་བཏགས་ཏེ་ལུས་ལ་ཡོངས་སུ་བསྐུས་ནས་སྒྲུབ་པ་ལ་འཇུག་གོ །ལྷ་དང༌། ཀླུ་དང༌།
གནོད་སྦྱིན་དང༌། རིག་པ་འཛིན་པ་དང༌། ལོག་འདྲེན་ཐམས་ཅད་ཀྱིས་རྒྱང་ནས་འོད་དང་ལྡན་པའི་མེའི་ཕུང་པོ་ལྟར་འབར་བར་མཐོང་སྟེ། མཐོང་ནས་ཕྱག་འཚལ་བར་འགྱུར་རོ། །
འཇིག་རྟེན་དང་འཇིག་རྟེན་ལས་འདས་པ་ཐམས་ཅད་ཀྱི་རིགས་རྣམས་མཚུངས་པར་འགྲུབ་པར་འགྱུར་རོ། །གང་གི་ཚེ་རིག་པ་འཛིན་པས་རྫས་གྲུབ་པར་གྱུར་ན། དེ་ནས་སྔོན་བཞིན་བཅོམ་
ལྡན་འདས་སྤྱན་མའི་སྔགས་ཀྱིས་མེ་ཏོག་དཀར་པོ་ལ་བརྒྱད་བརྒྱ་བཟླས་ལ་རྫས་ཀྱི་དབུས་སུ་བཅུག་པས་རྫས་བརྟན་པར་འགྱུར་རོ། །གཞན་དུ་ན་དངོས་གྲུབ་འཕྲོག་པར་འགྱུར་རོ། །གལ་
ཏེ་རིག་པ་འཛིན་པས་གསང་སྔགས་གྲུབ་པར་མ་གྱུར་ན། རིག་པ་འཛིན་པ་དེས་འདི་ལྟར་བྱ་སྟེ། རྒྱ་མཚོ་ཆེན་པོར་འབབ་པའི་ཆུ་བོའི་འགྲམ་དུ་རྟེན་ཅིང་འབྲེལ་བར་འབྱུང་བའི་སྙིང་
པོ་ཅན་གྱི་མཆོད་རྟེན་ཁྲུ་གང་བ་བརྒྱད་བརྒྱ་བྱས་ལ། མཆོད་རྟེན་རེ་རེ་ལ་ཇི་ལྟར་ནུས་པའི་དྲི་དང༌། མེ་ཏོག་དང༌། བདུག་སྤོས་ཕུལ་ཏེ་དུས་གསུམ་དུ་བྱང་ཆུབ་ཀྱི་སེམས་བསྐྱེད་
ལ་སྡིག་པ་བཤགས་ཏེ་རེ་རེའི་མདུན་དུ་སྟོང་ཕྲག་བརྒྱད་དམ། བརྒྱད་བརྒྱ་བཟླའོ། །གལ་ཏེ་མཚན་མ་མ་བྱུང་ན། ཆོ་ག་འདིས་མཆོད་རྟེན་སྟོང་ཕྲག་གཅིག་བྱས་ཏེ། དེའི་ནུབ་

92-1-153a

༄༅། །ཕྱོགས་མ་ཡིན་པའི་མཆོད་རྟེན་འབར་ན། ལས་ཀྱི་སྒྲིབ་པ་ཟད་པར་ཤེས་པར་བྱའོ། །དེ་ནས་གང་ཅི་སྒྲུབ་པ་དེ་ཐམས་ཅད་འགྲུབ་པར་འགྱུར་རོ། །སྒྲུབ་
པ་ཆེན་པོ་བརྩམས་ནས་ལས་གཞན་དབབ་པ་དང༌། གསོད་པ་ལ་སོགས་པ་རྣམས་མི་བྱའོ། །གལ་ཏེ་བྱས་ན། རིག་པ་འགྲུབ་པར་མི་འགྱུར་རོ། །ལོང་བ་དང༌། སྒུར་བོ་དང༌།
རླིག་རླུགས་དང༌། འོན་པ་དང༌། སེན་མོ་ངན་པ་དང༌། ཤ་བཀྲ་ཅན་དང༌། ལུས་ཞ་བ་དང༌། སྤོ་ནག་པ་རྣམས་ཀྱིས་སྒྲུབ་པ་ཆེན་པོ་འགྲུབ་པར་མི་འགྱུར་རོ། །གཞན་གཟའ་ལ་
སོགས་པ་འགྲུབ་པར་འགྱུར་རོ། །མི་གང་སངས་རྒྱས་དང་ཆོས་ལ་དད་པ་དང་ལྡན་པ་དང༌། འདུན་པ་དང་ལྡན་པ་དང༌། སེན་མོ་ཟངས་ཀྱི་མདོག་ཅན་དང་ལྡན་པ་དང༌། ཕ་མ་ལ་
གུས་པ་དང༌། བླ་མ་ལ་སྲི་ཞུ་ཆེ་བ་དེས་ཐམས་ཅད་འགྲུབ་པར་འགྱུར་རོ། །རིག་པ་འཛིན་པས་སྔགས་སྒྲུབ་པ་སྔོན་བཞིན་སྒྲུབ་པ་དང་ལྡན་ན། ཚེའི་དུས་བྱས་ཀྱང་གང་འདོད་པ་སེམས་
ཤིང་ཤིབས། དེ་ཤི་བ་ཙམ་གྱིས་དེ་དང་དེར་སྐྱེ་བར་འགྱུར་ཏེ། རིག་པ་འཛིན་པའི་འཁོར་ལོས་བསྒྱུར་བ་ཆེན་པོའམ། ཡང་ན་རིག་པ་འཛིན་པའི་རིགས་སམ། དབང་ཕྱུག་ཆེན་
པོའི་རིགས་སམ། གདོལ་པའི་རིགས་འཛིན་པའི་རིགས་དེ་ལྟ་བུའི་རིམ་པ་གང་འདོད་པའི་བསམ་པས་སྔགས་བསྒྲུབས་པས་དེ་ལྟ་བུའི་རིགས་སུ་འགྲུབ་པར་འགྱུར་རོ། །སྒྲུབ་

92-1-153b

པ་ཆེན་པོ་ལ་འབད་པའི་རིག་པ་འཛིན་པས་རྡོ་རྗེ་དང༌། འཁོར་ལོ་དང༌། རྩེ་གསུམ་དང༌། དབྱུག་གུ་དང༌། ཞགས་པ་དང༌། མདུང་ཐུང་དང༌། དབྱུག་ཐོ་དང༌། པདྨ་དང༌། དུང་དང༌།
ལྕགས་ཀྱུ་དང༌། སྤྱི་བླུགས་ལ་སོགས་པ་རྣམས་ལ་རྐང་པས་བརྫི་བར་མི་བྱའོ། །ས་ལ་བྲིས་པ་ཡང་དེ་བཞིན་དུ་བྱའོ། །འདི་ལྟར་རྡོ་རྗེ་འཆང་བའི་རྡོ་རྗེ་དང༌། ཁྱབ་འཇུག་གི་འཁོར་
ལོ་དང༌། ལྷ་ཆེན་པོའི་རྩ་གསུམ་དང༌། གཤིན་རྗེའི་དབྱུག་གུ་དང༌། ཆུ་ལྷའི་ཞགས་པ་དང༌། གཞོན་ནུའི་མདུང་ཐུང་དང༌། སྟོབས་ལྷའི་དབྱུག་ཐོ་དང༌། བྱང་ཆུབ་སེམས་དཔའ་
རྣམས་ཀྱི་པདྨ་དང༌། རྡོ་རྗེ་ལྕགས་ཀྱུའི་ལྕགས་ཀྱུ་དང༌། ཚངས་པའི་སྤྱི་བླུགས་ཏེ། ཕྱག་རྒྱ་ཆེན་པོའི་དངོས་གྲུབ་གང་ཐོབ་པར་འདོད་པས་བདག་ཉིད་ཀྱིས་རྡོ་རྗེ་ལ་སོགས་པ་དེ་དང་དེ་
དག་ཕྱག་རྒྱ་ཆེན་པོའི་རྐང་པས་བརྫི་བར་མི་བྱའོ། །གང་གི་ཚེ་རིག་པ་འཛིན་པའི་གསང་སྔགས་བསྒྲུབས་པ་ན་རིག་པའི་ལྷ་དངོས་གྲུབ་མི་སྟེར་ན། དེས་ལས་འདིས་རིག་པ་མཉེས་པར་བྱ་
སྟེ༑ དྲི་ཐམས་ཅད་ཀྱིས་རིག་པའི་ལྷའི་གཟུགས་བརྙན་བྱས་ལ། བཅོམ་ལྡན་འདས་ཕྱག་ན་རྡོ་རྗེའི་ཞབས་ཀྱི་དྲུང་དུ་བཞག་སྟེ་ཞག་གསུམ་དུ་མྱུང་བར་གནས་ལ་ནག་པོའི་བརྒྱད་
པའམ། ནག་པོའི་བཅུ་བཞི་ལ་སྤྱན་དང་ལྷན་ཅིག་པའི་རིག་སྔགས་ཀྱིས་སྣ་མའི་མེ་ཏོག་སྟོང་ཕྲག་བརྒྱད་དེའི་གཟུགས་བརྙན་གྱི་སྙིང་གར་བརྡེག་པར་བྱ་ཞིང༌། མར་ནག་དང་མར་

92-1-154a

༄༅། །བསྲེས་པས་སྟོང་ཕྲག་བརྒྱད་སྲེག་བླུགས་བྱས་ལ། དེ་ཉིད་དུ་འཁོད་དེ་ཇི་ལྟར་ནུས་པའི་མཆོད་པ་དང༌། གཏོར་མའི་ཆོ་ག་བྱའོ། །དེ་ནས་རིག་པ་འཛིན་པ་
དེ་རངས་པས་གཉིད་ལོག་པ་དང༌། སྟོན་པར་འགྱུར་བའམ། རྗེས་སུ་གདམས་པ་སྟོན་པར་འགྱུར་རོ། །གལ་ཏེ་མ་འོངས་ན། ཉི་མ་ཕྱི་མ་ལ་དེ་བཞིན་དུ་གཏོར་མའི་ཆོ་ག་བྱས་
ཏེ་རྡོ་རྗེ་ཁྲོ་བོ་དང་ལྷན་ཅིག་ཏུ་སྟོང་ཕྲག་བརྒྱད་བཟླའོ། །དེ་ནས་རིག་པའི་ལྷ་དེ་ཉིད་ཁྲོ་བོ་དང་ལྷན་ཅིག་ཏུ་རྨི་ལམ་དུ་མཐོང་ནས་ཆད་པ་དང༌། ལྷག་པ་དང༌། ཕྱི་མོ་དམན་པ་དང༌།
ཡི་གེ་གཞན་དུ་གྱུར་པ་ཡང་སྟོང་པར་འགྱུར་རོ། །གལ་ཏེ་ཡོངས་སུ་རྫོགས་པར་གྱུར་ན། དེ་ནས་དངོས་གྲུབ་སྟེར་བར་འགྱུར་རོ། །སྒྲུབ་པ་དང་པོ་ལ་ལས་འདི་མི་བྱ་ལ་ཇི་
སྲིད་ལན་བདུན་བསྒྲུབས་ཀྱང་མ་གྲུབ་ན། དེ་ནས་ལས་འདི་བྱའོ། །དེ་ནས་རྫས་སྒྲུབ་པའི་དུས་སུ་གྱུར་ན། དེའི་མཐར་སྲོད་དམ། ནམ་གུང་དང༌། ཉི་མ་ཤར་བ་ན་རིག་
པ་འཛིན་པས་རྨི་ལམ་ལྟ་བུར་གསང་སྔགས་གང་འདོད་པ་ཡིད་ལ་སེམས་ཤིང་བཟླ་བར་བྱའོ། །གཞན་དུ་ན་ལོག་པར་འདྲེན་པ་རྣམས་ཞུགས་པར་གྱུར་ནས་རིག་
པའི་ལྷ་མངོན་དུ་མི་འགྱུར་རོ། །གཞན་གྱི་གོས་ལ་རེག་པར་མི་བྱ་ཞིང་བགོ་བ་གསུམ་བྱས་ཏེ་གཅིག་གྱོན་ལ་ཁྲུས་བྱའོ། །གཉིས་པས་བཟླ་བར་བྱའོ། །གསུམ་

92-1-154b

པས་མཚན་མོ་གྱོན་པར་བྱའོ། །སྐྱིལ་ཀྲུང་གིས་གནས་ཏེ་རིག་པའི་ལྷའི་མཚན་མ་མཐོང་ནས་ཏིལ་དང༌། མར་བསྲེས་པའི་སྲེག་བླུགས་བྱའོ། །རིག་པའི་སྟོབས་འཕེལ་
བར་འགྱུར་རོ། །ཏིལ་མེད་ན། དནྟུ་ལ་དང༌། སྲན་མ་མ་ཤ་དང༌། མུད་ག་རྣམས་ཀྱིས་བྱའོ། །ཉ་དང་ཤ་དང༌། ཆང་བཏུང་བར་མི་བྱ་སྟེ། ཉེས་པ་དེས་ལོག་པར་འདྲེན་པ་
རྣམས་ཀྱིས་ཟིལ་གྱིས་གནོན་པར་འགྱུར་རོ། །རྟག་ཏུ་སངས་རྒྱས་དང༌། ཆོས་དང༌། དགེ་འདུན་ལ་བསྙེན་བཀུར་བ་དང་ལྡན་པས་བྱང་ཆུབ་ཀྱི་སེམས་ཆེན་པོ་བསྐྱེད་པར་
བྱའོ༑ ༑དམ་ཚིག་ཤེས་པར་གྱུར་པས་འདི་ལྟར་བྱས་ན། རིང་པོ་མི་ཐོགས་པར་འགྲུབ་པར་འགྱུར་རོ། །རིག་པ་འཛིན་པས་སྔར་བཤད་པར་བྱའོ། །རྟག་ཏུ་ལྷ་ཐམས་ཅད་
ལ་བདུག་དང༌། ལྷ་བཤོས་ཀྱི་འབྲས་ཆེན་རང་གི་ལག་གིས་དབུལ་བར་བྱའོ། །ཟློས་པ་ན་ཁ་ཤར་དུ་ཕྱོགས་ཏེ་བྲིས་སྐུ་བྲིས་པའི་སྔོན་དུ་བཟླ་བར་བྱའོ། །བྲིས་སྐུའི་ཚད་ཆེན་
པོ་ཁྲུ་བཅུ་པའི་རས་ལའོ། །དེའི་ཕྱེད་དང༌། ཕྱེད་ལ་འབྲིང་དང༌། ཐ་མར་འགྱུར་རོ། །སྐམས་འདིར་རིག་པ་འཛིན་པས་སྔར་བཤད་པ་རྣམས་བྱའོ། །གལ་ཏེ་བརྒྱ་ལ་རྫས་སམ།
གོས་སམ། རྒྱན་སྟེར་ན། དེ་གཟུང་བར་མི་བྱ་སྟེ། འབྲས་བུ་ཙམ་བཟུང་ན་ཡང་གསང་སྔགས་འགྲུབ་པར་མི་འགྱུར་རོ། །ཆུ་ཉུང་དུས་བཀྲུ་བར་མི་བྱ་ཞིང་རྐང་པས་མེ་ལ་རེག་

92-1-155a

༄༅། །པར་མི་བྱ་ལ། སེན་མོས་ས་ལ་རི་མོ་བྲི་བར་མི་བྱ་ཞིང༌། ལྷའི་ཁང་པའི་གྲིབ་མ་ལ་འགོམ་པར་མི་བྱ་སྟེ། འདི་ལྟ་བུའི་ཡོན་ཏན་དང་ལྡན་ཞིང་དེ་
དག་དོར་བའི་སྔགས་པས་མྱུར་དུ་རིག་སྔགས་འགྲུབ་པར་འགྱུར་རོ། །འཕགས་པ་རྡོ་རྗེ་ས་འོག་གི་རྒྱུད་ལས། རིག་སྔགས་ཀྱིས་འདུལ་བ་ཞེས་བྱ་བ་རྡོ་རྗེ་ཁྲོ་བོས་ཡོངས་
སུ་ཞུས་པའི་ལེའུ་སྟེ་ཉི་ཤུ་གསུམ་པའོ།།    །།དེ་རུ་འབད་པས་འཇུག་པ་ན། །ཁང་བཟང་དམ་བརྙེད་པ་ཡིས། །བསྟན་བཅོས་ལས་ནི་ངེས་བཞིན་པའི། །ཕྱོགས་
ཀྱི་ཆ་ནི་རིབ་བཤད་བྱ། །ཤར་ན་ནྱ་གྲོ་དྷ་ཡི་ཤིང༌། །དབང་ལྡན་དུ་ནི་པ་ལཀྵ། །ལྷོ་རུ་ཡང་ན་ཨ་ཤྭྟྠའི། །ནུབ་ཏུ་དེ་བཞིན་པ་ལཀྵ། །བྱང་ཆུབ་དུ་ལྗོན་ཤིང་མ་དུ་ག །གནས་རྣམས་
སུ་ནི་གདོན་མི་ཟ། །གང་དག་ཏུ་ནི་ཤིང་མེད་ན། །དེ་ལ་ཡང་ནི་མཚན་བཟང་པོ། །ཤར་ན་གཞན་པའི་ལུས་གཅིག་སྟེ། །ལྷོ་རུ་ཡང་ནི་བཞི་རུ་འགྱུར། །ནུབ་ཏུ་གསུམ་དུ་
བསྟན་པ་སྟེ། །བྱང་དུ་གཉིས་སུ་བསྒྲགས་པའོ། །མཛེས་པའི་བུ་མོ་རྟག་ཏུ་གནས། །གྲུབ་པའི་རྫས་དང་དངུལ་ཆུ་ནི། །ལྷ་ཡི་བྱང་ན་རྟག་ཏུ་ཡང༌། །དངུལ་ཆུ་རུ་ནི་ཤེས་
པར་བྱ༑ ༑དབང་ལྡན་དུ་ཡང་དངུལ་ཆུ་སྟེ། །དབང་པོར་རྫས་ནི་དེ་བཞིན་ནོ། །ཆུ་ལྷར་རྟག་ཏུ་རྫས་བཟང་པོ། །གྲུབ་པའི་རྫས་ནི་བླ་ན་མེད། །བདེན་བྲལ་དུ་ནི་རལ་གྲིར་འགྱུར། །

92-1-155b

གཤིན་རྗེར་དེ་བཞིན་མིག་སྨན་ཉིད། །རླུང་གི་ཕྱོགས་སུ་རྟག་གནས་པ། །ཡིད་བཞིན་ནོར་བུ་ཞེས་བྱའོ། །ལྷ་ཉིད་ཀྱི་ནི་མདུན་དུ་ཡང༌། །འབབ་སྟེགས་ཅན་གྱི་རྫིང་བུར་བསྟན།།
ཁང་བཟང་གི་ནི་ནང་ན་ཡང༌། །གྲུབ་པའི་རྫས་ལ་ཐེ་ཚོམ་མེད། །ལྷོ་ཡི་སྒོ་རུ་གང་གྱུར་པ། །ལྷོ་ཡི་ཕྱོགས་སུ་མངོན་ཕྱོགས་པ། །དེ་ན་རྫས་རྣམས་ཐམས་ཅད་དེ། །ལྷ་ཡི་ཁང་
པར་རྣམ་པར་བསྟན། །དབང་པོའི་ཕྱོགས་སུ་མངོན་ཕྱོགས་པ། །དེ་ནས་རྫས་རྣམས་ཀུན་བསྡུས་པའོ། །བྱང་དུ་ཕྱོགས་ཏེ་ལེགས་གནས་པ། །བྲིས་སྐུས་བཀབ་པའི་རྫས་སུ་
བཤད༑ ༑ནུབ་ཏུ་ཕྱོགས་ཏེ་ལེགས་གནས་པ། །དེ་ན་ཡང་ནི་བསྒྲིབས་ནས་གནས། །རིག་སྔགས་བཀླགས་པས་འགྲུབ་འགྱུར་ཏེ། །འཇིག་རྟེན་གསུམ་ཤེས་བླ་ན་མེད། །
རིན་ཆེན་རྣམ་པ་སྣ་ཚོགས་པའི། །ལྷ་ཡི་གནས་སུ་རྣམ་པར་བསྟན། །ཤར་ནས་ཤར་དུ་མངོན་ཕྱོགས་པའི། །འཁྲུལ་འཁོར་དུ་ནི་རྣམ་པར་བཤད། །ལྷོ་རུ་མངོན་པར་ཕྱོགས་
གནས་པ། །ལྷོ་ཡི་ཕྱོགས་ཀྱིས་རྣམ་པར་བསྟན། །ནུབ་ཀྱི་ཕྱོགས་སུ་མངོན་ཕྱོགས་པ། །ནུབ་ཀྱི་ཕྱོགས་པར་རྣམ་པར་བསྟན། །འདི་ཡིས་བྱང་དུ་བཤད་པ་དང༌། །དབང་ལྡན་
གྱི་ཡང་དེ་བཞིན་ནོ། །ཕྱོགས་རྣམས་ཀྱི་ཡང་མཚན་ཉིད་ནི། །བསྟན་པ་འདི་ལ་ཐེ་ཚོམ་མེད། །འདི་ལྟར་ཤེས་པའི་མཁས་པ་ཡིས། ཡ།ཕྱོགས་ཀྱི་འཁྲུལ་འཁོར་མཚོན་

92-1-156a

༄༅། །པར་བྱ༑ ༑སྔོན་བཞིན་ལེགས་པར་ཤེས་པ་ཡིས། །རྫས་རྣམས་ཀྱང་ནི་བློ་ལྡན་གྱིས། །དེ་འདྲའི་ཕྱོགས་སུ་འཁོད་ནས་ནི། །དེ་ཡིས་ལམ་ནི་
བལྟ་བར་བྱ། །གཉིས་པ་ཡིན་ནི་ལམ་གྱུར་པ། །འཁྲུལ་འཁོར་མེད་པས་བརྟག་མི་དགོས། །གསུམ་པ་ཡང་ནི་ཤེས་བྱ་སྟེ། །བཞི་པ་ཡང་ནི་མཚུངས་པའོ། །ལམ་ནི་རྣམ་
པ་བཞིར་བཤད་པས། །འདོད་ལྡན་ལ་ནི་འབྲས་བུ་སྟེར། །དང་པོ་རུ་ནི་མི་དཔྱད་པར། །བཟའ་བར་བྱ་བ་མ་ཡིན་ནོ། །གཉིས་པ་རུ་ནི་བཟའ་བར་བྱ། །གསུམ་པ་ལ་ཡང་དེ་
བཞིན་ནོ། །བཞི་པ་ཡང་ནི་བཟའ་བར་བྱ། །དེ་དག་འཁྲུལ་འཁོར་མེད་པར་བསྟན། །ཕྱོགས་ཀྱི་ཆ་ནི་ཐམས་ཅད་དུ། །ཡོངས་སུ་གང་བར་ཤེས་པར་བྱ། །ཕྱི་མ་ཡི་ནི་ཆོ་ག་ཡིས། །
ཚོང་འདུས་ཟེ་འབྲུ་རྒྱུ་བའོ། །འཕགས་པ་རྡོ་རྗེ་ས་འོག་གི་རྒྱུད་ལས། ཕྱོགས་ཀྱི་མཚན་ཉིད་ཀྱི་ལེའུ་སྟེ་ཉི་ཤུ་བཞི་པའོ།།    །།འཕགས་པ་རྡོ་རྗེ་ས་འོག་ཅེས་བྱ་བའི་
རྒྱུད་ཀྱི་རྒྱལ་པོ་ཆེན་པོ་རྫོགས་སོ།།    །།ཕྱག་ན་རྡོ་རྗེ་ལ་ཕྱག་འཚལ་ལོ། །དེ་ནས་ལྷ་མ་ཡིན་གྱི་དབང་པོ་གཞན་ལེན་གྱིས་སླར་ཡང་བཅོམ་ལྡན་འདས་དཔལ་རྡོ་རྗེ་
འཛིན་པའི་མགོན་པོ་ལ་གུས་པས་ཕྱག་འཚལ་ནས་ཐལ་མོ་སྦྱར་ཏེ་གསོལ་པ། སྦྱོར་བ་བཅུ་གཉིས་པོ་འདི་རྣམས་གང་དང་གང་བྱུང་བ་དང༌། བུ་ག་ཐམས་ཅད་ཀྱི་

92-1-156b

འཁྲུལ་འཁོར་ནམ་མེད་པར་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། དེ་དེ་བཞིན་ཏེ། དབྱར་ཟླ་ཐ་ཆུང་གི་ནག་པོའི་བཅུ་བཞི་ལ་གཟའ་ཕུར་བུའི་ཉི་མ་དང༌།
སྐར་མ་རྒྱལ་འཛོམས་པ་ལ་ངེས་པར་བུ་གའི་སྒོ་འབྱེད་པར་འགྱུར་རོ། །སྟོན་ཟླ་ཐ་ཆུང་གི་གནམ་སྟོང་ལ་ཕུར་བུའི་ཉི་མ་དང༌། རྒྱུ་སྐར་ས་རི་འཛོམས་པ་ལ་ངེས་པར་བུ་གའི་སྒོ་གྲོལ་
བར་འགྱུར་རོ། །གཞོན་ནུ་མ་རང་ཉིད་འོངས་ནས་འཇུག་པར་བྱེད་དོ། །སྟོན་ཟླ་ཐ་ཆུང་གི་ཉ་ལ་ཕུར་བུའི་ཉི་མ་དང༌། སྐར་མ་བྲ་ཉེ་འཛོམས་པ་ལ་བུ་ག་ཐམས་ཅད་ཀྱི་འཁྲུལ་འཁོར་
མེད་པར་འགྱུར་རོ། །དགུན་ཟླ་འབྲིང་པོའི་ནག་པོའི་བཅུ་བཞི་ལ་ཕུར་བུའི་ཉི་མ་དང༌། སྐར་མ་རྒྱལ་འཛོམས་པ་ལ་འཁྲུལ་འཁོར་ཐམས་ཅད་གྲོལ་བར་འགྱུར་རོ། །དགུན་ཟླ་ཐ་ཆུང་
གི་ནག་པོའི་བཅུ་བཞི་ལ་ཕུར་བུ་དང༌། སྐར་མ་གྲོ་ཞུན་ལ་བུ་ག་ཐམས་ཅད་ཀྱི་འཁྲུལ་འཁོར་མེད་པར་འགྱུར་རོ། །དགུན་ཟླ་ཐ་ཆུང་གི་དཀར་པོའི་བཅུ་བཞི་ལ་ཕུར་བུའི་ཉི་མ་དང༌།
སྐར་མ་རྒྱལ་འཛོམས་པ་ན་འཁྲུལ་འཁོར་མ་ལུས་པ་གྲོལ་བར་འགྱུར་རོ། །སྟོན་ཟླ་ར་བའི་ནག་པོའི་ཚེས་བརྒྱད་ལ་ཕུར་བུའི་ཉི་མ་དང༌། སྐར་མ་ནམ་གྲུ་འཛོམས་པ་ན་བུ་གའི་སྒོ་
ཐམས་ཅད་གྲོལ་བར་འགྱུར་རོ། །དབྱར་ཟླ་འབྲིང་པོའི་ནག་པོའི་བཅུ་བཞི་ལ་ཕུར་བུའི་ཉི་མ་དང༌། སྐར་མ་རྒྱལ་ལམ་ནམ་གྲུ་འཛོམས་པ་ལ་བུ་ག་ཐམས་ཅད་ངེས་པར་གྲོལ་བར་

92-1-157a

༄༅། །འགྱུར་རོ། །གྲོང་གི་མི་འཁོར་དང་བཅས་པ་ཐམས་ཅད་འཇུག་པར་བྱའོ། །སྟོན་ཟླ་ར་བའི་ནག་པོའི་བཅུ་བཞི་ལ་ཕུར་བུའི་ཉི་མ་དང༌། སྐར་མ་ཕལ་གུ་ནི་
འཛོམས་པ་ན་ངེས་པར་བུ་གའི་སྒོ་གྲོལ་བར་འགྱུར་རོ། །ལྷ་མ་ཡིན་གྱི་དབང་པོ་གཞན་ལེན་གྱིས་རྗེ་བཙུན་འཕགས་པ་ཕྱག་ན་རྡོ་རྗེ་རབ་ཏུ་དགྱེས་པའི་དོན་དུས་འོག་གི་གསང་
བ་ཆེན་པོ་སྨྲས་པའོ། །སྔགས་དང་སྦྱིན་སྲེག་རྣམ་པར་སྤང་ངོ༌། །ས་འོག་གི་གསང་བ་ཆེན་པོ་ཡོངས་སུ་རྫོགས་སོ།།    །།འཕགས་པ་ཕྱག་ན་རྡོ་རྗེའི་རྒྱུད་ཀྱི་རྒྱལ་པོ་ཆེན་
པོ་རྡོ་རྗེ་ས་འོག་ཅེས་བྱ་བ་ཇི་སྙེད་པ་ཡོངས་སུ་རྫོགས་སོ།།    །།རྒྱ་གར་གྱི་པཎྜི་ཏ་བརྡ་སྤྲོད་པ་ཆེན་པོ་བདེ་བར་གཤེགས་པའི་དཔལ་ཞེས་བྱ་བ་དང༌། སྒྲ་སྒྱུར་གྱི་མཁས་པ་
སྒྲའི་གཙུག་ལག་ལ་མ་རྨོངས་པ། གསང་སྔགས་འཛིན་པ་ཀུན་དགའ་རྒྱལ་མཚན་དཔལ་བཟང་པོས་དཔལ་ས་སྐྱའི་དཔེན་གནས་དམ་པར་བསྒྱུར། ལྷ་མིན་དབང་པོའི་སྒོ་
གླེགས་འཇོམས་བྱེད་པ། །གསུང་རབ་དམ་པ་དཔལ་ལྡན་ཀུན་དགའ་ཡི། །རྒྱལ་མཚན་གྱིས་བསྒྱུར་འདི་ལ་སྒྲ་ཉམས་པ། །གང་ལགས་དེ་ལ་མཁས་རྣམས་བཟོད་པར་མཛོད།
ས་འོག་འཁྲུལ་འཁོར་བདེ་ལེགས་རིན་ཆེན་གཏེར། །གསང་བདག་རྡོ་རྗེ་འཛིན་པ་དམ་པའི་བཀའ། །གངས་ཅན་འགྲོ་ལ་ཕན་པའི་བློ་གྲོས་ཀྱིས། །བསྒྱུར་བའི་བསོད་ནམས་

92-1-157b

འཛིན་བཅས་རྣམས་ལ་བྱིན།།    །།རྒྱ་གར་སྐད་དུ། བྷུ་ཏ་ཌཱ་མ་ར་མ་ཧཱ་ཏནྟྲ་རཱ་ཛ་ནཱ་མ། བོད་སྐད་དུ། འབྱུང་པོ་འདུལ་བ་ཞེས་བྱ་བའི་རྒྱུད་ཀྱི་རྒྱལ་པོ་ཆེན་པོ། དཔལ་རྡོ་རྗེ་
སེམས་དཔའ་ལ་ཕྱག་འཚལ་ལོ། །དེ་ནས་འདིར་ནི་བཤད་བྱ་བ། །འབྱུང་པོ་འདུལ་བའི་རྒྱུད་ཆེན་རྒྱལ། །འབྱུང་པོ་འབྱུང་མོ་ཀུན་སྒྲུབ་པའི། །ཆོ་ག་རབ་ཏུ་རྒྱས་པའོ། །རྡོ་རྗེ་འཆང་
ཆེན་པོ་འཇིག་རྟེན་གསུམ་གྱི་བདག་པོས་འདི་སྐད་ཅེས་གསུངས་སོ། །ཆུ་བོའི་འགྲམ་དང༌། དུར་ཁྲོད་དང༌། ཤིང་གཅིག་པ་དང༌། ལྷ་གནས་པའི་ཁང་པ་དང༌། དཔལ་རྡོ་རྗེ་འཆང་གི་
ཁྱིམ་དང༌། རིགས་ཀྱི་གནས་རྣམས་སུ་བསྒྲུབ་པར་བྱ་བ་སྐད་ཅིག་ཉིད་ཀྱིས་འགྲུབ་པར་འགྱུར་རོ། །གལ་ཏེ་མ་གྲུབ་ན། འབྱུང་པོ་དང༌། འབྱུང་མི་རིགས་དང་རྒྱུད་དང་བཅས་པ་མ་ལུས་
པ་ཕུང་བར་འགྱུར་རོ། །དེ་ནས་དབང་ཕྱུག་ཆེན་པོའི་ལྷ་ཆེན་བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཁྲོ་བོའི་བདག་པོ་
ཆེན་པོ་གདུག་པ་དང༌། མ་རུངས་པ་རྣམས་གསོད་པར་བྱེད་པ་བཤད་དུ་གསོལ། དེ་ནས་དབང་ཕྱུག་ཆེན་པོས་ལྷ་ཆེན་པོ་ལ་ལེགས་སོ་ལེགས་སོ་ཞེས་བྱ་བ་བྱིན་ནས་འབྱུང་པོ་ཐམས་
ཅད་གསོད་པའི་སྔགས་ཀྱི་ཚིག་གསུངས་པ། ཨོཾ་བཛྲ་ཛྭ་ལི་ཧ་ན་ཧ་ན་སརྦ་བྷཱུ་ཏ་ན་ཧཱུཾ་ཕཊ། དེ་ནས་འདི་གསུངས་པ་ཙམ་གྱིས་དཔལ་རྡོ་རྗེ་འཆང་གི་བ་སྤུའི་བུ་ག་རྣམས་ནས་རྡོ་རྗེ་

92-1-158a

༄༅། །འབར་བ་དུ་མ་བྱུང་བར་གྱུར་ཏེ། འབྱུང་པོ་ཐམས་ཅད་ཀྱི་ལུས་བསྐམས་ཤིང༌། བརྒྱ་བྱིན་དང༌། ཚངས་པ་དང༌། ཁྱབ་འཇུག་ལ་སོགས་པ་ལྷ་ཐམས་
ཅད་བསད་པར་གྱུར་ཏོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་ངོ་མཚར་དང་བཅས་པས་འདི་སྐད་ཅེས་གསུངས་སོ། །ལེགས་སོ་དཔལ་ལྡན་རྡོ་རྗེ་འཆང་ཁྲོ་བོའི་བདག་
པོ་ཆེན་པོ། མ་འོངས་པའི་ཚེ་མ་འོངས་པའི་དུས་ན་འབྱུང་པོ་དང༌། འབྱུང་མོ་ཚར་གཅོད་པར་བྱེད་པ་ནི། ལེགས་སོ། །དེ་ནས་ཡང་སླར་རོའི་རྣམ་པར་ཤེས་པ་འགུགས་པའི་
སྔགས་གསུངས་པ། ཨོཾ་བཛྲ་ཨཱ་ཡུ་ཥེ་ས་ར་སཱ་རཱ་སྨིན། དེ་ནས་གསུངས་པ་ཙམ་གྱིས་དཔལ་རྡོ་རྗེ་འཆང་གི་ཤངས་ཀྱི་བུ་ག་ནས་རླུང་ཆེན་པོ་རོ་འཚོ་བར་བྱེད་པ་བྱུང་བར་
གྱུར་ཏེ། དེ་བྱུང་བ་ཙམ་གྱིས་འབྱུང་པོ་དང་འབྱུང་མོ་རྣམས་ཀྱི་ལུས་ལ་ཞུགས་སོ། །ཞུགས་པ་ཙམ་གྱིས་འབྱུང་པོ་དང་བདུད་མོ་རྣམས་ལངས་ཏེ་ཆེར་འཇིགས་ཤིང་རབ་ཏུ་
འདར་བར་གྱུར་པས་བཅོམ་ལྡན་འདས་བསྐྱབ་ཏུ་གསོལ། བདེ་བར་གཤེགས་པ་བསྐྱབ་ཏུ་གསོལ། བཅོམ་ལྡན་འདས་ཀྱི་བཀའ་བཞིན་བགྱིད་དོ་ཞེས་སྨྲས་སོ། །དེ་ནས་
འབྱུང་པོའི་བདག་པོ་གཞན་གྱིས་མི་ཐུབ་པ་འཁོར་གྱི་དཀྱིལ་འཁོར་དེར་བཅོམ་ལྡན་འདས་ཀྱི་ཞབས་གཉིས་ལ་སྤྱི་བོས་ཕྱག་འཚལ་ནས་བཅོམ་ལྡན་འདས་ཁྲོ་བོའི་བདག་

92-1-158b

པོ་ཆེན་པོ་དཔལ་སྲིད་པ་གསུམ་ལས་རྣམ་པར་རྒྱལ་བ་བདེ་བར་གཤེགས་པ་བསྐྱབ་ཏུ་གསོལ། བཅོམ་ལྡན་འདས་ཡོངས་སུ་བསྐྱབ་ཏུ་གསོལ། །དེ་ནས་བཅོམ་ལྡན་འདས་ཀྱིས་
བཀའ་སྩལ་པ། འབྱུང་པོའི་བདག་པོ། གླིང་བཞི་པ་ཐམས་ཅད་ཀྱི་མི་རྣམས་ལ་དངོས་གྲུབ་རྫོགས་པར་བྱིན་ཅིག །ཛམྦུ་གླིང་པའི་མི་རྣམས་ལ་དངུལ་ཆུ་དང་བཅུད་ཀྱིས་ལེན་པའི་
རྫས་རྣམས་སྒྲུབ་ཅིང་བདེ་བར་བྱིན་ཅིག །དབྱིག་དང༌། གསེར་དང༌། དངུལ་དང༌། མུ་ཏིག་དང༌། བཻ་ཌཱུཪྱ་དང༌། པདྨ་རཱ་ག་དང༌། མེ་དང་ཆུའི་ཤེལ་དང༌། སྤོས་དང༌། ལྷའི་ན་བཟའ་
རྣམས་བྱིན་ཅིག །འདི་ཟློས་པའི་འབྲས་བུ་འགྲུབ་པར་གྱིས་ཤིག །བསྙེན་བཀུར་གྱིས་ཤིག །དེ་བཞིན་གཤེགས་པ་ཐམས་ཅད་ཟློས་པའི་རིན་པོ་ཆེའི་ཅོད་པན་དང༌། གོས་དང༌།
དྲི་དང༌། བདུག་པ་དང༌། མེ་ཏོག་ལ་སོགས་པ་དང༌། ཡོ་བྱད་དང༌། རྫས་ཐམས་ཅད་བགེགས་མེད་པར་བྱིན་ཅིག །རྒྱལ་པོའི་འཇིགས་པ་དང༌། དགྲའི་འཇིགས་པ་དང༌། སེངྒེའི་
འཇིགས་པ་དང༌། སྟག་གི་འཇིགས་པ་ཐམས་ཅད་ཟློག་ཅིག །ཀྱེ་ཀྱེ་གཞན་གྱིས་མི་ཐུབ་པ་འབྱུང་པོའི་དབང་ཕྱུག་ཆེན་པོ་མྱུར་དུ་མྱུར་དུ་ཉོན་ཅིག་ཉོན་ཅིག །ལེ་ལོ་ཅན་དང༌། ཚུལ་
ཁྲིམས་འཆལ་བ་དང༌། སྡིག་པ་བྱེད་པ་དང༌། རྫུན་སྨྲ་བ་རྣམས་ལ་ངེས་པར་དངོས་གྲུབ་བྱིན་ཅིག །གལ་ཏེ་རིག་སྔགས་འཆང་ལ་དངོས་གྲུབ་མ་སྦྱིན་ན། ཀླུ་མོ་དང༌། གནོད་སྦྱིན་

92-1-159a

༄༅། །མོ་དང༌། ས་ལ་འཇོམས་པ་དང༌། ལྷ་མ་ཡིན་མོ་དང༌། མིའམ་ཅི་མོ་དང༌། ནམ་མཁའ་ལྡིང་མོ་དང༌། ལྟོ་འཕྱེ་ཆེན་མོ་དང༌། ཤ་ཟ་མོ་དང༌། སྲིན་པོ་མོ་
དང༌། དྲི་ཟ་མོ་རྣམས་ཀྱི་སྤྱི་བོ་མི་ཕྱེད་པའི་རྡོ་རྗེས་དགས་པར་བྱ་ཞིང་དམྱལ་བ་ཆེན་པོ་བརྒྱད་དུ་ལྟུང་བར་བྱའོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་འདི་སྐད་དུ་
ལེགས་སོ་ལེགས་སོ། །ལག་ན་རྡོ་རྗེ། ལེགས་པར་བཤད་དོ། །མི་རྣམས་ལ་ཕན་པའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་དང༌། སྟོབས་དང༌།
ཕ་རོལ་གནོན་པ། མི་ཕྱེད་པར་གྲགས་པ། ལྷ་ཐམས་ཅད་ཀྱིས་ཕྱག་བྱས་པ། ཁམས་གསུམ་པའི་ཆོས་ཀྱི་རྒྱལ་པོ་ཆེན་པོ། གླིང་བཞི་པའི་འཇིག་རྟེན་གྱི་ཁམས་ཐམས་ཅད་
གྲུབ་པར་བྱེད་པ། ཆོས་ཀྱི་འཁོར་ལོ་ཐམས་ཅད་བསྐོར་བར་བྱེད་པ། སྡུག་བསྔལ་ཐམས་ཅད་འཇོམས་པར་བྱེད་པའི་སྒྲུབ་པའི་ཐབས་རྒྱ་ཆེན་པོ་ཆོ་ག་སྣ་ཚོགས་པ།
ཕྱག་རྒྱ་དང༌། སྔགས་ཀྱི་ཚིག་གིས་སྒྲུབ་པའི་ཐབས་ཁྲོ་བོའི་རྒྱལ་པོ་ཆེན་པོ་བཅོམ་ལྡན་འདས་ཁྲོ་བོའི་རྒྱལ་པོ་བདག་པོ་ཤོད་ཅིག་ཅེས་གསུངས་སོ། །དེ་ནས་རྡོ་རྗེ་འཆང་
ཁྲོ་བོའི་བདག་པོ་ཆེན་པོས་རོ་འཚོ་བར་བྱེད་པའི་སྔགས་གསུངས་པ། ཨོཾ་ཀརྡྷ་ཀརྡྷ་མི་ཏྲ་སཾ་ཛཱི་བ་ཡ་ཏི་དྷཱ་ཡ། དེ་ནས་འདི་གསུངས་པ་ཙམ་གྱིས་ལྷ་ཐམས་ཅད་མྱོས་ཏེ་

92-1-159b

བརྒྱལ་ཞིང་འགྱེལ་ནས་ཆེར་འཇིགས་ཤིང་རབ་ཏུ་འབད་པར་གྱུར་ཏེ་གནས་སོ། །དེ་ནས་ལྷ་ཆེན་པོས་གསོལ་པ། བྱང་ཆུབ་སེམས་དཔའ་ཆེན་པོ་སྐྱོབས་ཤིག་སྐྱོབས་ཤིག །
དེ་ནས་རྡོ་རྗེ་འཆང་ཁྲོ་བོའི་བདག་པོ་ཆེན་པོས་འདི་སྐད་ཅེས་གསུངས་སོ། །མ་འཇིགས་ཤིག་མ་འཇིགས་ཤིག །ཀྱེ་འབྱུང་པོའི་བདག་པོ་ཁྱེད་རྣམས་གཞན་ལས་རྒྱལ་བར་
བྱ་བའི་ཕྱིར་ལྷ་ཐམས་ཅད་དབང་དུ་བསྡུ་ཞིང་འབྱུང་པོ་ཐམས་ཅད་ཚར་གཅད་པར་བྱའོ། །དེ་ནས་རིག་སྔགས་འཆང་གི་དབང་པོ་དང་ལྷའི་བུད་མེད་ཐམས་ཅད་ཀྱིས་འདི་
སྐད་ཅེས་གསོལ་ཏོ། །བཅོམ་ལྡན་འདས་བསྐྱབ་ཏུ་གསོལ། །དཔལ་རྡོ་རྗེ་འཆང་རྒྱལ་པོ་ཆེན་པོས་བསྐྱབ་ཏུ་གསོལ། །དེ་ནས་ཁྲོ་བོ་ཆེན་པོ་རྡོ་རྗེ་འཆང་གིས་འདི་སྐད་ཅེས་གསུངས་
སོ༑ ༑ཀྱེ་བུད་མེད་རྣམས་གོ་བར་གྱིས་ཤིག །དཔལ་རྡོ་རྗེ་འཆང་རྒྱལ་པོ་ཆེན་པོ་ལ་སོགས་པའི་བསྙེན་བཀུར་བྱོས་ཤིག །དབྱིག་དང༌། གསེར་དང༌། མུ་ཏིག་དང༌། རིན་པོ་ཆེ་དང༌།
བཻ་ཌཱུཪྱ་དང༌། པདྨ་རཱ་ག་དང༌། རྫས་ཐམས་ཅད་ཕུལ་ཅིག །དེ་ནས་ལྷའི་བུད་མེད་ལ་སོགས་པ་ལྷའི་བུ་མོ་དང༌། གནོད་སྦྱིན་མོ་ཐམས་ཅད་ཀྱིས་འདི་སྐད་ཅེས་གསོལ་ཏོ། །བཅོམ་
ལྡན་འདས། འགུམ་མོ་འགུམ་མོ། །དཔལ་ལྡན་རྡོ་རྗེ་ཁྲོ་བོ་ཟློས་པ་རྣམས་ཀྱི་བྲན་མོ་བགྱིད་དོ། །བསྙེན་བཀུར་བགྱིད་དོ། །གལ་ཏེ་ཁྲོ་བོ་ཟློས་པའི་བསྙེན་བཀུར་མ་བགྱིས་ན། རིགས་

92-1-160a

༄༅། །དང་རྒྱུད་དུ་བཅས་པ་བརླག་པར་གྱུར་ཅིག །དམ་པའི་ཆོས་སྤངས་པར་གྱུར་ཅིག །དེ་བཞིན་གཤེགས་པ་ཐམས་ཅད་ལ་སྨད་པར་གྱུར་ཅིག །བཅོམ་
ལྡན་འདས་ཀྱི་ཁྲོ་བོ་ཆེན་པོ་རྡོ་རྗེས་སྤྱི་བོ་ཁོས་ཤིག །ལན་བརྒྱད་རྣམ་པར་གཤེགས་ཤིང་ཤི་ནས་མུར་བ་ཉིད་དུ་དམྱལ་བ་ཆེན་པོ་བརྒྱད་དུ་འཇུག་པར་གྱུར་ཅིག །
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ལྷའི་བུད་མེད་ཐམས་ཅད་དང༌། ཀླུ་མོ་དང༌། གནོད་སྦྱིན་མོ་རྣམས་ལ་ལེགས་སོ་ཞེས་བྱ་བ་བྱིན་ཏེ། ལྷའི་
བུ་མོ་དང༌། ཀླུ་མོ་དང༌། གནོད་སྦྱིན་མོ་རྣམས་ལེགས་སོ་ལེགས་སོ། །མ་འོངས་པའི་ཚེ་མ་འོངས་པའི་དུས་ན་དེ་བཞིན་གཤེགས་པ་ཟློས་པའི་མི་རྣམས་ཀྱི་བསྙེན་བཀུར་
གྱིས་ཤིག །དེ་ནས་འབྱུང་པོའི་རྒྱལ་པོ་གཞན་གྱིས་མི་ཐུབ་པ་ལ་སོགས་པ་འཁོར་དང་བཅས་པ་ལངས་ཏེ། དཔལ་རྡོ་རྗེ་འཆང་ཁྲོ་བོའི་བདག་པོ་ཆེན་པོའི་ཞབས་ལ་མགོ་
བོས་བཏུད་ནས་རང་གི་སྙིང་པོ་ཕུལ་བ། ཨོཾ་ཤྲཱི་མ་ཧཱ་བྷཱུ་ཏ་ཀུ་ལ་སུནྡ་རི་ཧཱུཾ། ཨོཾ་ཤྲཱི་བི་ཛ་ཡ་སུནྡ་རི་ཧྲཱིཿ། ཨོཾ་ཤྲཱི་བི་མ་ལེ་སུནྡ་རི་ཨ། ཨོཾ་ཤྲཱི་ར་ཏི་སུནྡ་རི་དྷི། ཨོཾ་ཤྲཱི་མ་ནོ་
ཧ་ར་སུནྡ་རི་ཨི། ཨོཾ་ཤྲཱི་བྷུ་ཥཾ་སུནྡ་རི་མཱཾ། ཨོཾ་ཤྲཱི་པ་ལ་སུནྡ་རི་མཱཾ། ཨོཾ་ཤྲཱི་ཙ་ཀྵུ་ར་མ་དྷུ་མ་སུནྡ་རི་ཏིཾ། ཞེས་པ་འདི་རྣམས་ནི། འབྱུང་པོའི་རྒྱལ་མོ་ཆེན་མོ་སྟེ། དཔལ་གྱི་སྒྲས་

92-1-160b

རབ་ཏུ་གྲགས་པའོ། །དེ་ནས་དཔལ་གྱི་སྒྲུབ་པའི་ཐབས་བཀླགས་པ་ཙམ་གྱིས་དངོས་གྲུབ་སྟེར་བ་སྟེ། དཔལ་རྡོ་རྗེ་འཆང་གི་མཚན་བརྗོད་པ་ཙམ་གྱིས་འབྱུང་པོ་དང་འབྱུང་
མོ་ཐམས་ཅད་མངག་གཞུག་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། གང་གི་ཚེ་དམ་ཚིག་ལས་འདས་ན། འཕྲལ་དུ་འབྱུང་པོ་དང་འབྱུང་མོ་ཐམས་ཅད་
རིགས་དང་རྒྱུད་དུ་བཅས་ཏེ་ཕུང་བར་བྱའོ། །དེ་ནས་འབྱུང་པོ་ཆེན་པོ་གཞན་གྱིས་མི་ཐུབ་པས་འདི་སྐད་ཅེས་གསོལ་ཏོ། །ལྷ་ཆེན་པོའི་དམ་ཚིག་ལ་གནས་ཤིང་འཇིག་རྟེན་པའི་
སྔགས་དང་ཕྱག་རྒྱའི་ཆོ་ག་ཐམས་ཅད་ཀྱི་དངོས་གྲུབ་སྩལ་བར་བགྱིའོ། །དཔལ་རྡོ་རྗེ་འཆང་བཟླས་པ་ཙམ་གྱིས་ཐམས་ཅད་འགྲུབ་པར་འགྱུར་ཏེ། གལ་ཏེ་མ་གྲུབ་ན། རིགས་
དང་རྒྱུད་དུ་བཅས་པ་བརླག་པར་གྱུར་ཅིག །དེ་བཞིན་གཤེགས་པ་ཐམས་ཅད་ཀྱིས་གསུངས་པའི་དམ་ཚིག་ཉམས་པར་གྱུར་ཅིག །དེ་བཞིན་གཤེགས་པའི་ཁྲོ་བོའི་རྡོ་རྗེས་
སྤྱི་བོ་དགས་པར་གྱུར་ཅིག །མྱུར་བ་ཉིད་དུ་ཤི་སྟེ་རྣམ་པ་ཐམས་ཅད་དུ་དམྱལ་བ་ཆེན་པོ་བརྒྱད་དུ་འཇུག་པར་གྱུར་ཅིག །དེ་ནས་ཡང་དག་བཤད་བྱ་བ། །སྒྲུབ་པ་པོ་ཡི་
གནས་མཆོག་སྟེ། །ཆུ་བོའི་འགྲམ་དང་དུར་ཁྲོད་དང༌། །ཕྱག་ན་རྡོ་རྗེའི་ཁྱིམ་དག་སྟེ། །དེར་ནི་འབྱུང་པོ་འབྱུང་མོ་ཀུན། །འགྲུབ་འགྱུར་འདི་ལ་ཐེ་ཚོམ་མེད། །འབྱུང་པོའི་རྒྱལ་

92-1-161a

༄༅། །མོ་ཆེན་མོ་བརྒྱད་ཀྱི་སྒྲུབ་པའི་གནས་སོ། །དེ་ནས་ཕྱག་རྒྱ་བཤད་བྱ་བ། །འབྱུང་མོ་བརྒྱད་ཀྱི་སྒྲུབ་པ་སྟེ། །ལག་གཡོན་ཁུ་ཚུར་དམ་བཅས་ནས། །གུང་མོ་
རབ་ཏུ་བརྐྱང་བྱས་པ། །སྤྱན་དྲང་མཆོད་པའི་ཕྱག་རྒྱ་སྟེ། །རིགས་ཀྱི་མཆོག་ནི་སྒྲུབ་བྱེད་པའོ། །ཁུ་ཚུར་ཕན་ཚུན་བཅངས་ནས་ནི། །མཛུབ་མོ་རབ་ཏུ་བརྐྱང་བྱས་པ། །རང་གི་
དམ་ཚིག་སྲུང་བ་ཡི། །འབྱུང་མོ་སྐད་ཅིག་དེ་ལ་སྒྲུབ། །ལག་གཡོན་ཁུ་ཚུར་དམ་བཅངས་ནས། །མཐེ་ཆུང་རབ་ཏུ་བརྐྱང་བྱས་པ། །ཉེ་བར་བྱེད་པའི་ཕྱག་རྒྱ་སྟེ། འབྱུང་པོ་
ཐམས་ཅད་རྗེས་འབྲང་བའོ། །ལག་པ་གཡོན་པ་བརྐྱང་ནས་ནི། །མཛུབ་མོ་བསྐྱིལ་བ་བྱས་ནས་སུ། །མཐེ་བོང་གཡས་ནི་མནན་བྱས་པ། །འབྱུང་ཀུན་དབང་དུ་བྱེད་པའོ།།
ལག་གཡོན་ཁུ་ཚུར་བཅངས་པ་ལས། །སྲིན་ལག་རབ་ཏུ་བརྐྱང་བ་ནི། །འབྱུང་མོ་ཐམས་ཅད་འགུགས་པ་སྟེ། །བགེགས་ཀུན་ཟློག་པར་བྱེད་པའོ། །ལག་གཡོན་ཁུ་ཚུར་
བཅངས་ནས་ནི། །མཛུབ་མོ་རབ་ཏུ་བརྐྱང་བྱས་པ། །འབྱུང་མོ་མངོན་ཕྱོགས་བྱེད་པ་སྟེ། །གདུག་པ་ཐམས་ཅད་ཟ་བྱེད་པའོ། །ལག་པ་གཡོན་པས་ཁུ་ཚུར་བཅངས་ཏེ་མཐེ་ཆུང་
བརྐྱང་བ་ནི། འབྱུང་མོའི་དམ་ཚིག་གི་ཕྱག་རྒྱ་སྟེ། ཐམས་ཅད་དུ་ལས་ཐམས་ཅད་བྱེད་པའོ། །ལག་པ་གཉི་གའི་སོར་མོ་རྣམས་གཅིག་གི་སྟེང་དུ་གཅིག་བསྐྱོན་པ་བྱས་པ་

92-1-161b

ལ་ལག་པ་གཡས་པ་རྐེད་པ་གཡས་པར་བཞག་ལ། ལག་པ་གཡོན་པས་གཡས་མནན་པའི་སྟེང་དུ་བཞག་པ་ནི། མཆོག་གི་སྙིང་པོ་སྟེ། འབྱུང་མོ་ཐམས་ཅད་ཀྱི་ཕྱག་རྒྱའོ། །ཕྱག་
རྒྱ་འདི་དག་བཅིངས་པ་ཙམ་གྱིས་འབྱུང་མོ་རྣམས་མྱུར་དུ་འོང་སྟེ། གལ་ཏེ་མ་འོངས་ན། མིག་དང་སྤྱི་བོ་འགས་ཤིང་བསྐམས་ཏེ་འཆི་བར་གྱུར་ཅིག །དེ་ནས་དཔལ་ལྡན་རྡོ་རྗེ་འཆང་
ཁྲོ་བོའི་བདག་པོ་ཆེན་པོས་འདི་སྐད་ཅེས་བཀའ་སྩལ་ཏོ། །གལ་ཏེ་འབྱུང་མོ་རྣམས་དམ་ཚིག་ལས་འདའ་བར་བྱེད་ན། ཁྲོ་བོ་འདི་དང་བཅས་པས་དགུག་པའི་ཕྱིར་བཟླས་ཏེ། ཨོཾ་ཀ་
ཊུ་ཀ་ཊུ་སྲུཾ་ཏྲུཾ་ཧྲཱིཿཆེ་གེ་མོ་བྷཱུཾ་ཏི་ནི་ཧཱུཾ་ཕཊ། ཁྲོ་བོ་འདི་དང་བཅས་པས་བརྒྱ་ཕྲག་བརྒྱད་བཟླས་ན། མྱུར་བར་འོང་བར་འགྱུར་རོ། །གལ་ཏེ་མྱུར་དུ་མ་འོངས་ན། མིག་དང་སྤྱི་བོ་འགས་
པའམ། བསྐམས་ཏེ་འཆིའོ། །དེ་ནས་སྒྲུབ་པའི་ཐབས་ཀྱི་ཆོ་ག་བཤད་པ། ཆུ་བོའི་འགྲམ་དུ་སོང་སྟེ་ཙནྡན་གྱི་དཀྱིལ་འཁོར་བྱས་ནས་མེ་ཏོག་གཅལ་དུ་བཀྲམ་སྟེ་གུ་གུལ་གྱི་
དུད་པས་བདུག་ཅིང་སྟོང་ཕྲག་བརྒྱད་བཟླས་ན་འགྲུབ་པར་འགྱུར་རོ། །མཚན་མོ་ཡང་སྟོང་བཟླས་ན་འོང་སྟེ། འོངས་ནས་འདོད་པ་སྦྱིན་པར་འགྱུར་ཏེ་ཆུང་མར་འགྱུར་རོ། །གསེར་
སྲང་བརྒྱ་མལ་དུ་དོར་ནས་ཐོ་རངས་ཀྱིས་འགྲོ་བར་བྱེད་དོ། །ཉི་མ་རེ་རེ་འདི་ལྟར་བྱས་ན། ཟླ་བ་གཅིག་གི་བར་དུ་ངེས་པར་འགྲུབ་བོ། །ཆུ་བོའི་འགྲམ་དུ་སོང་སྟེ་ཙནྡན་གྱི་དཀྱིལ་

92-1-162a

༄༅། །འཁོར་བྱས་ནས་ཞོ་དང་འབྲས་ཆན་གྱི་གཏོར་མ་བྱིན་ན། ཉི་མ་བདུན་ན་ངེས་པར་འོང་ངོ༌། །འོངས་ནས་ཙནྡན་གྱི་ཆུའི་མཆོད་ཡོན་བྱིན་ན། དགའ་
བར་གྱུར་ཏེ་སྡུག་པ། ངས་ཅི་བྱ་ཟེར་ཏེ། སྒྲུབ་པ་པོས་རྒྱལ་སྲིད་སློང་ཞིག་ཅེས་སྨྲའོ། །དེ་ནས་ཡུལ་འཁོར་ཡང་ཡོངས་སུ་སྐྱོང་བར་བྱེད་དོ། །གོས་དང༌། རྒྱན་དང༌། བཟའ་བ་
ལ་སོགས་པ་མཐུན་པར་སྦྱིན་པར་བྱེད་དོ། །དཔལ་རྡོ་རྗེ་འཆང་གི་ཁང་པར་སོང་སྟེ་ཀཱ་ར་བཱི་རའི་མེ་ཏོག་སྦྱིན་ཞིང་གུ་གུལ་གྱིས་བདུག་པས་བདུགས་ལ་སྟོང་ཕྲག་བརྒྱད་བཟླས་ན།
འགྲུབ་པར་འགྱུར་ཏེ། མཚན་མོ་ཡང་སྟོད་བཟླས་ན། ངེས་པར་འོང་ངོ༌། །འོངས་པ་ལ་མེ་ཏོག་གི་སྟན་སྦྱིན་ཞིང་ལེགས་པ་འོངས་སོ་ཞེས་བརྗོད་ན། ཆུང་མར་འགྱུར་ཏེ། ལྷའི་
དངུལ་ཆུ་དང༌། བཅུད་ཀྱིས་ལེན་དང༌། རྫས་ཀྱི་དངོས་གྲུབ་སྟེར་ཞིང་དགྲ་ཐམས་ཅད་འཇོམས་པར་བྱེད་དོ། །རྒྱབ་ཏུ་ཞོན་ན། མཐོ་རིས་སུ་ཡང་འཁྱེར་པར་བྱེད་དོ། །ལོ་སྟོང་ཕྲག་
བཅུར་འཚོའོ། །ཆུ་བོའི་འགྲམ་དུ་སོང་སྟེ་སྤོས་དཀར་པོས་དཀྱིལ་འཁོར་བྱས་ནས་མེ་ཏོག་དཀར་པོ་བྱིན་ཏེ་དུ་རུ་ཀས་བདུགས་ལ་སྟོང་ཕྲག་བཅུ་བཟླས་ན་འགྲུབ་པར་འགྱུར་
རོ༑ ༑མཚན་མོ་ཡང་སྟོང་བཟླས་ན། ངེས་པར་འོང་ངོ༌། །འོངས་པ་ལ་མེ་ཏོག་གི་ཆུའི་ཡོན་ཆབ་བྱིན་ནས་བསྒོ་ན་སྲིང་མོར་འགྱུར་རོ། །དངུལ་ཆུ་དང༌། བཅུད་ཀྱིས་ལེན་དང༌།

92-1-162b

རྫས་ཀྱི་དངོས་གྲུབ་སྟེར་ཞིང་དཔག་ཚད་སྟོང་དུ་སོང་ནས་བུད་མེད་བཟང་མོ་བླངས་ནས་སྟེར་བར་བྱེད་ཅིང་མཆན་མོ་སླར་འཁྱེར་རོ། །ལྷ་ཁང་སྟོང་པར་སོང་ནས་ཇི་ལྟར་གསུངས་པའི་
གཏོར་མ་དང་མཆོད་པ་བྱས་ཏེ་སྟོང་ཕྲག་བརྒྱད་དུ་བཟླས་ན། འགྲུབ་པར་འགྱུར་རོ། །མཚན་མོ་ཡང་གཏོར་མ་བྱིན་ནས་སྟོང་ཕྲག་བརྒྱད་བཟླས་ན། ངེས་པར་འོང་ངོ༌། །
འོངས་པ་ལ་འདོད་པ་བྱས་ན། ཆུང་མར་འགྱུར་ཏེ། ཉི་མ་རེ་རེ་དོང་རྩེ་སྟོང་སྟོང་སྟེར་ཞིང༌། རྒྱབ་ཏུ་ཞོན་ན། རི་རབ་ལ་ཡང་འཁྱེར་བར་བྱེད་དོ། །གཞན་རྒྱལ་སྲིད་སྦྱིན་པར་བྱེད་
ཅིང་རྒྱལ་པོའི་བུ་མོ་བཀུག་ནས་སྟེར་ཏེ། ལོ་སྟོང་ཕྲག་ལྔ་འཚོ་ཞིང་ཤི་ནས་ཀྱང་རྒྱལ་རིགས་སུ་སྐྱེའོ། །ཆུ་བོ་འདུས་པའི་འགྲམ་དུ་སོང་སྟེ་ཤའི་བཟའ་བ་དང༌། ཀཱ་ར་བཱི་རའི་
མེ་ཏོག་སྦྱིན་ཞིང་གུ་གུལ་གྱི་དུད་པས་བདུགས་ལ་སྟོང་ཕྲག་བརྒྱད་བཟླས་ན། འགྲུབ་པར་འགྱུར་རོ། །མཚན་མོ་ཡང་མཆོད་པ་རྒྱས་པར་བྱས་ཏེ་མར་མེ་རབ་ཏུ་སྦར་ནས་སྟོང་
ཕྲག་བརྒྱད་བཟླས་ན། འཁོར་ལྔ་བརྒྱས་ཡོངས་སུ་བསྐོར་ནས་རྐང་གདུབ་ཀྱི་སྒྲ་ཆེན་པོས་འོང་ངོ༌། །འོངས་པ་ལ་མི་སྨྲ་བར་གྱུར་པས་འདོད་པར་བྱ་སྟེ། ཆུང་མར་འགྱུར་རོ། །
གལ་ཏེ་སྤོང་བར་བྱེད་ན། འཆི་བར་འགྱུར་རོ། །རྒྱབ་ཏུ་ཞོན་ན། ཉི་མ་རེ་རེ་མཐོ་རིས་སུ་ཡང་འཁྱེར་བར་བྱེད་དོ། །གཞན་ཡང་རྒྱལ་སྲིད་སྟེར་ཞིང་སྟོང་ཕྲག་ལྔ་འཚོ་ལ་ཤི་ནས་

92-1-163a

༄༅། །ཀྱང་རྒྱལ་རིགས་སུ་སྐྱེའོ། །ཆུ་བོའི་འགྲམ་དུ་སོང་སྟེ་གུ་གུལ་གྱི་དཀྱིལ་འཁོར་བྱས་ནས་ཨ་ག་རུའི་བདུག་པ་སྦྱིན་ཞིང་ཇི་ལྟར་གསུངས་པའི་གཏོར་
མ་བྱིན་ནས་སྟོང་ཕྲག་བརྒྱད་བཟླས་ན། འགྲུབ་པར་འགྱུར་རོ། །མཚན་མོ་ཡང་མཆོད་པ་རྒྱས་པར་བྱས་ཏེ་སྟོང་བཟླས་ན། རང་ཉིད་འོང་སྟེ་སྣང་བ་ཆེན་པོ་བྱས་ནས་
ཙནྡན་གྱི་ཆུས་མཆོད་ཡོན་བྱིན་ན། དགའ་བར་འགྱུར་རོ། །སྡུག་པ། ངས་ཅི་བྱ་ཞེས་སྨྲ་བར་བྱེད་དོ། །སྒྲུབ་པ་པོས་མ་གྱིས་ཤིག་ཅེས་སྨྲ་བར་བྱ་སྟེ། མ་བཞིན་དུ་
ཡོངས་སུ་སྐྱོང་བར་བྱེད་དོ། །འཁོར་ལྔ་བརྒྱའི་འབྲས་ཆན་དང༌། རྒྱན་དང༌། གོས་རྣམས་ཉི་མ་རེ་རེ་སྟེར་ཞིང་ལོ་ཁྲི་འཚོ་ལ། གང་གི་ཚེ་འཆི་བ་ན་བྲམ་ཟེའི་རིགས་སུ་
སྐྱེའོ༑ ༑ཆུ་བོ་འདུས་པའི་འགྲམ་དུ་སོང་སྟེ་མཆོད་པ་རྒྱས་པ་བྱས་ནས་མར་མེ་རབ་ཏུ་སྦར་ཏེ་མཚན་ཐོག་ཐག་བཟླའོ། །དེ་ནས་ནམ་ཕྱེད་ཀྱི་དུས་སུ་འབྱུང་མོ་སྣང་བ་
ཆེན་པོ་བྱས་ནས་འོང་སྟེ། སྡུག་པ། ངས་ཅི་བྱ་ཞེས་སྨྲ་བར་བྱེད་དེ། དེ་ནས་རྒྱལ་སྲིད་བྱིན་ཅིག་ཅེས་སྨྲས་ན། ཉི་མ་རེ་རེ་དོང་ཙེ་འབུམ་འབུམ་སྟེར་རོ། །ལོ་ཁྲི་འཚོ་ཞིང་
གང་གི་ཚེ་འཆི་བ་ན་ས་བདག་གི་རྒྱལ་པོ་བྱེད་དོ། །འབྱུང་མོའི་རྒྱལ་མོ་ཆེན་མོ་བརྒྱད་ཀྱི་རྟོག་པ་རྫོགས་སོ།།    །།དེ་ནས་འབྱུང་མོ་ཆེན་མོ་དུར་ཁྲོད་དུ་འཇུག་པ་

92-1-163b

རྣམས་ལངས་ཏེ་དཔལ་རྡོ་རྗེ་འཆང་གི་ཞབས་ལ་ཕྱག་འཚལ་ནས་རང་གི་སྙིང་པོ་ཕུལ་བ། ཨོཾ་ཧྲཱི་ཧཱུཾ་ཧ། མཆོག་གི་སྙིང་པོའོ། །ཨོཾ་ཧཱུཾ་ཀཊྚ་ཀཊྚ་སརྦ་བྷཱུ་ཏ་ནཱ་མ་ས་མ་ཡ་མ་ནུ་བཱ་ལ་
ཡ། ཧ་ར་ཧ་ར་བནྡྷ་བནྡྷ། ཨ་ཀྲ་མ་ཨ་ཀྲ་མ། བྷོ་བྷོ་མ་ཧཱ་རཽ་དྲི་ཥྨ་ཤཱ་ན་བ་སི་ནི་ཨཱ་གཙྪ་ཨཱ་གཙྪ་ཤཱི་གྷྲཾ་དྷུཾ་ཧ་ཧཱུཾ་ཕཊ། འབྱུང་མོ་དུར་ཁྲོད་ན་གནས་པ་རྣམས་དགུག་པའི་སྔགས་སོ།།
ཨོཾ་བནྡྷ་བནྡྷ་དྷུ་ན་དྷུ་ན། ཙ་ལ་ཙ་ལ། ཙ་ལ་ཡ་ཙ་ལ་ཡ། ཕྲེ་པཱ་ཤ་ཕྲེ་པཱ་ཤ། ཏུ་ར་ཏུ་ར། ཧ་ན་ཧ་ན། ཏིཥྛ་ཏིཥྛ། ས་མ་ཡ་མ་ནུ་པཱ་ལ་ཡ་བྷོ་ཥྨ་ཤཱ་ན་པྲ་བེ་ཤ་ནི་ཧཱུཾ་ཕཊ་ཕཊ་སྭཱཧཱ།
འབྱུང་མོ་ཐམས་ཅད་ཀྱི་དམ་ཚིག་གི་སྔགས་སོ། །ཨོཾ་ཙ་ལ་ཙ་ལ། དྷ་ཀ་དྷ་ཀ། མཧཱ་བྷུ་ཏི་ནི་སཱདྷ་ཀ་ན་པྲི་ཡེ། ས་ར་ས་ར། བི་ས་ར་བི་ས་ར། ཀཊྚ་ཀཊྚ། ཙཱ་ལ་ཡ་ཙཱ་ལ་ཡ། བྷཉྫ་
བྷཉྫ། རངྒ་རངྒ། གྲིཧྞ་གྲིཧྞ་ཧཱུཾ་ཧཱུཾ་ཕཊ་ཧྲཱིཿསྭཱཧཱ། མཆེ་བ་གཙིགས་མའི་འོ། །ཨོཾ་གྷཽ་རཱ་མུ་ཁི་སྨ་ཤཱ་ན་བ་སི་ནི་སཱ་དྷ་ཀ་ཨ་ནུ་ཀུ་ལེ། ཨ་པྲ་ཏི་ཧ་ཏ་སིདྡྷ་དྷ་པ་ཏི་ཀེ། ཨོཾ་ཨོཾ་
ཨོཾ་ཨོཾ་ན་མཿསྭཱཧཱ། གདོང་དྲག་མོའི་འོ། །ཨོཾ་ཛ་ཛ་རི་མུ་ཁི། ཙི་ར་ཙི་ར་ཙིནྟ་ཨཱ་བེ་ཤ། སརྦ་ཤ་ཏྲཱུཾ་བྷ་ཡཾ་ཀ་རི། ཧ་ན་ཧ་ན། ད་ཧ་ད་ཧ། བ་ཙ་བ་ཙ། མཱ་ར་ཡ་མཱ་ར་ཡ། མ་མ་
ཨ་ཀཱ་ལ་མྲྀ་ཏྱུ་ཀྵ་ཡཾ་ཀ་རི། སརྦ་ནཱ་ག་བྷ་ཡཾ་ཀ་རི། ཨཊྚ་ཧཱ་སི་ནི་ས་བྷཱུ་ཏེ་ཤྭ་རི། ཐཱ་ཐཱ་ཐཱ་ཐཱ། དྷ་དྷ་དྷ་དྷ། ཨོཾ་ཨོཾ་ཨོཾ་ཨོཾ་སྭཱཧཱ། རྒན་མོ་གདོང་གིའོ། །ཨོཾ་ཀ་མ་ལ་ལོ་ཙ་ནི་

92-1-164a

༄༅། །མ་ནུ་ཥུ་པ་ཙ་ལི། སརྦ་དུཿཁ་ནི་ནཱ་ཤ་ནི། སཱ་དྷ་ཀ་པྲི་ཡེ་ཛ་ཡ་ཛ་ཡ། དེ་བྱ་རཱུ་པི་ཎི་ཧྲྀཿགྲྀཧྞ་གྲྀཧྞ། ཛ་ཛ་ཧཱུཾ་ཧཱུཾ་ཕཊ་ཕཊ་ན་མཿསྭཱཧཱ། པདྨའི་མིག་ཅན་
མའི་འོ། །ཨོཾ་བི་ཀད་དུ་མུ་ཁི་དཾ་ཥྚྲ་ཀ་རཱ་ལོ་ཛཱ་ལི་ཏ་ལོ་ཙ་ནི། སརྦ་ཡཀྵ་བྷ་ཡཾ་ཀ་རི། དྷ་པ་དྷ་པཱ་གཙྪ་གཙྪ་བྷོ་བྷོ་སཱ་དྷ་ཀཱ་ནཱ་ཨཱ་ཛྙཱ་པ་ཡ་ཏི་སྭཱཧཱ། མི་སྡུག་གདོང་མའི་འོ། །ཨོཾ་
དྷུ་དྷུ་རི་ཀརྞ་པི་ཤཱ་ཅི་ནི་ཀཊྱ་ཀཊྱ། དྷུ་ན་དྷུ་ན་མཧཱ་སཱུཪྱ་པཱུ་ཛི་ཏི། ཙྪིནྡ་མཧཱ་ཀརྞ་པི་ཤཱ་ཙི་ནི་བྷོ་བྷོ་སཱ་དྷུ་ཀི་ཀ་དོ་མི་ཊི། བྷཱུཾ་ཧཱུཾ་ཕཊ་ཕཊ་སྭཱཧཱ།སྤྱོད་ངན་མའི་འོ། །ཨོཾ་
ས་ར་ས་ར། ཀཊྚ་ཀཊྚ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། མོ་ཧ་ཡ་མོ་ཧ་ཡ། བི་དྱུ་ཏ་ཀ་རཱ་ལི་ཨ་པྲ་ཅི་ཧ་ཏ་བ་རི་སིདྡྷི་ད་ཡ་ཀེ་ཧ་ཧ་ཧེ་ཧཱུཾ་ཕཊ་སྭཱཧཱ། གློང་ལྟར་འཇིགས་
མའི་འོ། །ཨོཾ་སཽ་མྱ་མུ་ཁི་ཨཱ་ཀཪྵ་ཡ་སརྦ་བྷཱུ་ཏ་ན་ཛ་ཡ་ཛ་ཡ་བྷོ་བྷོ་མཧཱ་སཱ་དྷ་ཀ་ནི་ཏིཥྛ་ཏིཥྛ་ས་མ་ཡ་མ་ནུ་པཱ་ལ་ཡ་ཨཱཛྙཱ་པ་ཡ་ཏི་སྭཱཧཱ། བཞིན་མཛེས་མའི་འོ། །དུར་ཁྲོད་དུ་
འཇུག་མ་ཆེན་མོ་བརྒྱད་ཀྱི་སྔགས་ཀྱི་ཚིག་གོ །དེ་ནས་འདིར་དུར་ཁྲོད་དུ་འཇུག་མ་རྣམས་ཀྱི་ཕྱག་རྒྱའི་མཚན་ཉིད་རྣམ་པར་བཤད་པ། ཁུ་ཚུར་ཕན་ཚུན་བཅངས་ནས་
མཛུབ་མོ་གཉིས་བརྐྱང་བ་ནི། འབྱུང་མོའི་དམ་ཚིག་གི་ཕྱག་རྒྱ་སྟེ། ཕྱག་རྒྱ་འདི་ཉིད་ཀྱིས་དགུག་པར་ཡང་བྱའོ། །དུར་ཁྲོད་དུ་འཇུག་པའི་ཤ་ཟ་མོ་ཆེན་མོ་བརྒྱད་ཀྱི་

92-1-164b

ཕྱག་རྒྱ་བཤད་པ། གཡོན་པའི་མཛུབ་མོ་བརྐྱང་བ་ནི། གདོང་དྲུག་མའི་ཕྱག་རྒྱའོ། །ཁུ་ཚུར་སོ་སོར་བཅངས་ནས་མཐེའུ་ཆུང་གཉིས་འཁྱུད་དེ་མཛུབ་མོ་གཉིས་བརྐྱང་ནས་
ཁའི་ཕྱོགས་སུ་སྦྱར་བ་ནི། མཆེ་བ་གཙིགས་པའི་ཕྱག་རྒྱའོ། །ལག་པ་གཡོན་པ་ཁུ་ཚུར་བཅངས་ཏེ་གུང་མོ་བརྐྱང་བ་ནི། རྒན་མོ་གདོང་གི་ཕྱག་རྒྱའོ། །ཕྱག་རྒྱ་དེ་ཉིད་ལས་
གུང་མོ་བཀུག་ཅིང་སྲིན་ལག་བརྐྱང་བ་ནི། པདྨའི་མིག་ཅན་མའི་ཕྱག་རྒྱའོ། །ཕྱག་རྒྱ་འདི་ཉིད་ལས་སྲིན་ལག་བཀུག་ནས་མཐེའུ་ཆུང་བརྐྱང་བ་ནི། མི་སྡུག་གདོང་མའི་ཕྱག་
རྒྱའོ། །ལག་པ་གཡས་པ་ཁུ་ཚུར་བཅངས་ནས་མཛུབ་མོ་བརྐྱང་བ་ནི། སྤྱོད་ངན་མའི་ཕྱག་རྒྱའོ། །ཕྱག་རྒྱ་འདི་ཉིད་ལས་མཛུབ་མོ་བཀུག་ཅིང་གུང་མོ་བརྐྱང་བ་ནི། གློག་ལྟར་
འཇིགས་མའི་ཕྱག་རྒྱའོ། །ཕྱག་རྒྱ་འདི་ཉིད་ལས་མཐེའུ་ཆུང་རབ་ཏུ་བརྐྱང་བ་ནི། བཞིན་མཛེས་མའི་ཕྱག་རྒྱའོ། །དུར་ཁྲོད་དུ་འཇུག་མའི་འབྱུང་མོ་ཆེན་མོ་བརྒྱད་ཀྱི་ཕྱག་རྒྱའི་མཚན་
ཉིད་ཀྱི་ཆོ་ག་རྒྱས་པའི་ལེའུ་འོ།།    །།དེ་ནས་འདིར་ནི་བཤད་བྱ་བ། །འབྱུང་པོ་འདུལ་བའི་རྒྱུད་ཆེན་རྒྱལ། །དུར་ཁྲོད་འཇུག་པའི་འབྱུང་ཆེན་མོ། །བརྒྱད་པོ་སྒྲུབ་པའི་
ཆོ་ག་སྟེ། །དབུལ་པོ་རྣམས་ལ་ཕན་དོན་དུ། །བྲན་མོའི་སྒྲུབ་ཐབས་དམ་པའོ། །དུར་ཁྲོད་དུ་སོང་ནས་སྟོང་ཕྲག་བརྒྱད་བཟླས་ན། སྔོན་དུ་བསྙེན་པ་བྱས་པར་འགྱུར་རོ། །དེ་

92-1-165a

༄༅། །ནས་སྒྲུབ་པར་བརྩམ་པར་བྱ་སྟེ། མཚན་མོ་དུར་ཁྲོད་དུ་སོང་ནས་སེང་ལྡེང་གི་ཡམ་ཤིང་ཞོ་དང༌། སྦྲང་རྩི་དང༌། མར་གྱིས་བྱུགས་པས་སྦྱིན་སྲེག་བརྒྱ་
བྱས་ན༑ དེ་ནས་འབྱུང་མོ་དུར་ཁྲོད་དུ་འཇུག་མ་མྱུར་དུ་འོང་སྟེ། ངས་ཅི་བྱ་ཞེས་མངག་གཞུག་བྱེད་པར་འགྱུར་རོ། །དེ་ནས་ཞིང་བསྐྱེད་པའི་ཞིང་གི་ལས་བྱེད་ཅིང་ཉི་མ་རེ་རེ་
དོང་ཙེ་རེ་རེ་སྟེར་རོ། །མཚན་མོའི་ཞིང་གི་གསེབ་ཏུ་སོང་སྟེ་ཉ་དང་ཤས་ཇི་ལྟར་གསུངས་པའི་གཏོར་མ་སྦྱིན་ཞིང་ལན་ཉི་ཤུ་རྩ་གཅིག་ཡོངས་སུ་བཟླས་ན། ལས་ཀྱི་ཤ་
ཟ་མོ་ཇི་ལྟར་བསྟན་པའི་ལས་ཐམས་ཅད་བྱེད་དོ། །མཚན་མོ་དུར་ཁྲོད་དུ་སོང་སྟེ་སྟོང་ཕྲག་བརྒྱད་བཟླས་ན། ཤ་ཟ་མོ་ཉན་རྣམས་མྱུར་དུ་བཟང་མོའི་གཟུགས་ཀྱིས་འོང་
སྟེ༑ མངག་གཞུག་མར་འགྱུར་རོ། །ཁྱིམ་གྱི་ལས་དང༌། བྱ་བ་དང༌། ཤགས་དང༌། དྲག་པོའི་ལས་ལ་སོགས་པ་བྱེད་དོ། །མཚན་མོ་དུར་ཁྲོད་དུ་སོང་ནས་སྟོང་ཕྲག་བརྒྱད་
བཟླས་ན། ཤ་ཟ་མོ་ཉན་རྣམས་འབྱུང་མོའི་འཁོར་ལྔ་བརྒྱས་ཡོངས་སུ་བསྐོར་ཏེ་མྱུར་དུ་འོང་ངོ༌། །འོངས་པ་ལ་ཉ་དང་ཤ་ལས་བྱས་པའི་གཏོར་མ་དམར་པོ་བྱིན་ན། དགའ་
བར་འགྱུར་རོ། །བྲན་གྱི་ལས་བྱེད་ཅིང་རས་ཟུངས་གཅིག་དང༌། དོང་ཙེ་གཅིག་དང༌། འབྲས་ཆན་དང༌། རྒྱན་ལ་སོགས་པ་སྒྲུབ་པོ་དང་འགྲོ་བ་ལྔ་ལ་ཉི་མ་རེ་རེ་སྟེར་རོ། །དཔག་

92-1-165b

ཚད་བརྒྱ་ནས་ཀྱང་བུད་མེད་བཟང་མོ་བླངས་ནས་སྟེར་རོ། །མདོར་ན་བྲན་དང༌། བྲན་མོ་དང་འདྲ་བར་ཇི་སྲིད་འཚོའི་བར་དུ་ལས་ཐམས་ཅད་བྱེད་དོ། །འབྱུང་པོ་འདུལ་བའི་རྒྱུད་ཆེན་
པོ་ལས། ལས་ཀྱི་ཤ་ཟ་མོའི་ཆོ་ག་རྒྱས་པའི་ལེའུའོ།།    །།དེ་ནས་འབྱུང་མོ་གཏུམ་མོ་ཆེན་མོ་ཀ་ཏ་ཡ་ན་གཏུམ་མོ་ཆེན་མོ་ལངས་ཏེ་འཁོར་གྱི་དཀྱིལ་འཁོར་ཆེན་པོ་དེ་
དཔལ་ཁྲོ་བོའི་བདག་པོ་ཆེན་པོའི་ཞབས་ལ་ཕྱག་འཚལ་ཏེ་རང་གི་སྙིང་པོ་ཕུལ་བ། ཨོཾ་ཏྲུཾ་ཧཱུཾ་ཧཱུཾ་ཕཊ་ཕཊ། ཀ་ཏ་ཡན་ཞི་བ་མའི་འོ། །ཨོཾ་བྷུ་ཛ་ལ་ཧཱུཾ་ཕཊ། ཀ་ཏ་ཡ་ན་ཆེན་མོའི་འོ།
ཨོཾ་ཨོཾ་ཧྲཱི་ཧྲཱི་ཧཱུཾ་ཧཱུཾ་ཧེ་ཧེ་ཕཊ་ཕཊ་སྭཱཧཱ། དྲག་མོ་ཀ་ཏ་ཡ་ནའི་འོ། །ཨོཾ་རཽ་དྲི་བྷ་ཡཾ་ཀ་རི་ཨཊྚ་ཧ་སི་ནི་སཱ་དྷ་ཀ་པྲི་ཡེ་མཧཱ་བི་ཙི་ཏ་རུ་པེ་རཏྣ་ཀ་རི་སུ་བརྞ་ཧ་ཏེ་ཡ་མ་ནི་ཀྲིནྟ་ནི་སརྦ་དུཿཁ་
པྲ་ཤ་མ་ནི་ཨོཾ་ཨོཾ་ཨོཾ་ཨོཾ་ཧཱུཾ་ཧཱུཾ་ཧཱུཾ་ཧཱུཾ་ཤཱི་གྷྲཾ་སིདྡྷི་པྲ་ཡཙྪ་ཧྲིཿཛ་སྭཱཧཱ། འབྱུང་པོའི་དབང་ཕྱུག་མ་གཏུམ་མོ་ཀ་ཏ་ཡ་ནའི་འོ། །ཨོཾ་ཡཾ་མ་ནི་ཀྲིནྟ་ནི་ཡ་ཀཱ་ལ་མྲྀ་ཏྱུ་ནི་བཱ་ར་ཎི་ཁངྐ་ཤུ་
ལ་ཧ་སྟེ་ཤཱི་གྷྲཾ་པྲ་སིདྡྷི་དྷཱ་ཏུ་སཱ་དྷ་ཀ་མཱ་ཛྙཱ་པ་ཡ་ཏི་ཧྲཱིཿསྭཱཧཱ། ཀ་ཏ་ཡ་ན་དྲེགས་མའི་འོ། །ཨོཾ་ཧེ་མ་ཀུཎྜ་ལི་དྷ་ཀ་དྷཀ་ཛྭ་ལ་ཛྭ་ལ་དི་བྱ་ཀུཎྜ་ལི་བྷུ་ཥི་ཏེ་ད་མ་ནི་བྷ་ག་ཝ་ན་ཨཱ་ཛྙཱ་པ་ཡ་
ཏི་སྭཱཧཱ། ཀ་ཏ་ཡ་ན་རྣ་ཆ་ཅན་གྱིའོ། །ཨོཾ་བྷྲྀ་ཀུ་ཊི་མུ་ཁི་ཀ་ཧ་ཀ་ཧ། དྷ་བ་དྷ་བ། ཛྭ་ལ་ཛྭ་ལ། ཧུ་ཏ་ཨ་ས་ན་མུ་ཁི་ཨཱ་གཙྪ་ཨཱ་གཙྪ་བེ་ཏ་ཧོད་ཐ་བ་ནི། ཨཱ་བེ་ཤ་ཨཱ་བེ་ཤ། ཧཱུཾ་ཧཱུཾ།

92-1-166a

༄༅། །ཧཱུཾ༑ ཕཊ་ཕཊ་ཕཊ། བྷ་ག་ཝན་ཨཱཛྙཱ་པ་ཡ་ཏི་ཧྲཱིཿསྭཱ་ཧཱ། ཀ་ཏ་ན་ཡ་ན་རྒྱལ་བའི་བཞིན་ཅན་མའིའོ། །ཨོཾ་བྷི་ཀུ་མ་ཐ་ནི་ཀ་ཧ་ཀ་ཧ་ཛ་ཡ་ཛ་ཡ། སརྦ་ཨ་སུ་ར་
པ་ཙ་ཏེ་ཧཱུཾ་ཕཊ་སྭཱཧཱ། ཀ་ཏ་ཡ་ན་མཛེས་མའིའོ། །ཨོཾ་སུ་ར་ཏ་པྲི་ཡེ་དི་བྱ་ལོ་ཙ་ནི་ཀཱ་མེ་ཤྭ་རི་ཛ་ག་ད་མོ་ཧ་ནི་སུ་བྷ་གེ་ཀཾ་ཙ་ན། ཨ་ལི་བྷུ་ཥི་དེ་ན་པུ་ར་ཤ་བྷེ། ཨཱ་བེ་ཤ་ཨཱ་བ་
ཤ །བི་པུ་ར་པུ་ར། སཱ་དྷ་ཀ་པྲྀ་ཡི་ཧྲཱིཿསྭཱ་ཧཱ། ཀ་ཏ་ཡ་ན་དེས་མའིའོ། །ཀ་ཏ་ཡ་ནའི་འབྱུང་མོ་བརྒྱད་ཀྱི་རིག་སྔགས་བཀླགས་པ་ཙམ་གྱིས་འགྲུབ་པའོ། །དེ་ནས་མཆོག་
ཏུ་གསང་བའི་འབྱུང་པོ་ཆེན་པོའི་འདུལ་བའི་རྒྱུད་ཆེན་པོ་ལས། ཀ་ཏ་ཡ་ན་བརྒྱད་པོའི་ཕྱག་རྒྱའི་མཚན་ཉིད་འབྱུང་མོ་ཐམས་ཅད་སྒྲུབ་པར་བྱེད་པ་བཤད་པར་བྱ་སྟེ།
སོར་མོ་རྣམས་ཕན་ཚུན་དུ་བསྣོལ་ནས་མཛུབ་མོ་བརྐྱང་སྟེ་བཀུག་པ་ནི། ཀ་ཏ་ཡ་ན་ཞི་བ་མའི་ཕྱག་རྒྱའོ། །སོར་མོ་རྣམས་ནང་དུ་བཀུག་ནས་མཛུབ་མོ་གཉིས་བསྐྱིལ་བ་ནི།
ཀ་ཏ་ཡ་ན་ཆེན་མོའི་ཕྱག་རྒྱ་སྟེ། འབྱུང་མོ་མ་ལུས་པ་འགུགས་པའོ། །ཕྱག་རྒྱ་འདི་ཉིད་ལས་གུང་མོ་ཁར་གཏད་ནས་མཐེའུ་ཆུང་གཉིས་བཀུག་པ་ནི། འབྱུང་མོ་ཐམས་ཅད་
གསོད་པ་སྟེ། རིགས་འཇོམས་པར་བྱེད་པ་སྒྲུབ་པ་པོ་ཆེན་པོ་དགའ་བའི་འབྱུང་པོའི་དབང་ཕྱུག་མའི་ཕྱག་རྒྱའོ། །ཕྱག་རྒྱ་འདི་བཅིངས་པ་ཙམ་གྱིས་མྱུར་དུ་འགྲུབ་པར་བྱེད་དོ། །

92-1-166b

ཁུ་ཚུར་གཉིས་པོ་སོ་སོར་བཅིངས་ནས་མཛུབ་མོ་གཉིས་བརྐྱང་བ་ནི། ཀ་ཏ་ཡ་ན་དྲེགས་མའི་ཕྱག་རྒྱ་སྟེ། དྲི་དང༌། སྤོས་དང༌། དེ་བཞིན་དུ་མེ་ཏོག་གིས་མཆོད་ཅིང་ཉ་དང་ཤའི་གཏོར་
མ་ཡང་བྱིན་ན། འབྱུང་པོ་ཐམས་ཅད་སྐད་ཅིག་དེ་ལ་བྲན་མོར་འགྱུར་རོ། །ཁུ་ཚུར་གཉིས་དམ་དུ་བཅིངས་ནས་མཛུབ་མོ་གཉིས་འཁྱུད་པ་ནི། འབྱུང་མོའི་ཕྱག་རྒྱ་སྟེ། དེ་ཉིད་ཀ་
ཏ་ཡ་ན་གཏུམ་མོ་མི་འགེབས་མའི་ཕྱག་རྒྱའོ། །མཛུབ་མོ་གཉིས་བརྐྱང་བ་ནི། འབྱུང་མོ་ཐམས་ཅད་སྒྲུབ་ཅིང་འབྱུང་མོ་རྣམས་འགྱེལ་ཞིང་གསོད་པའི་ཕྱག་རྒྱ་སྟེ། རིགས་དང་རྒྱུད་
དུ་བཅས་པ་སྒྲུབ་པ་རྒྱལ་བའི་གཞན་ཅན་མའི་ཕྱག་རྒྱ་སྟེ། འབྱུང་མོ་མ་ལུས་པ་དབང་དུ་བྱེད་པའོ། །ཁུ་ཚུར་སོ་སོར་བཅིངས་ནས་མཐེའུ་ཆུང་གཉིས་འཁྱུད་དེ་མཛུབ་མོ་གཉིས་
བརྐྱང་སྟེ་བཀུག་པ་ནི། འཇིག་རྟེན་གསུམ་འགུགས་པར་བྱེད་པའི་ཕྱག་རྒྱ་སྟེ། དྲག་པོ་དང༌། ཚངས་པ་དང་བརྒྱ་བྱིན་དུ་བཅས་པ་ཡང་འགུགས་ན། འབྱུང་མོ་ཕྲན་ཚེགས་རྣམས་
ལྟ་ཅི་སྨོས་ཏེ། དེ་ནི། ཀ་ཏ་ཡ་ན་མཛེས་མའི་ཕྱག་རྒྱའོ། །འབྱུང་མོ་ཆེན་མོ་ཀ་ཏ་ཡ་ན་བརྒྱད་ཀྱི་ཕྱག་རྒྱའི་ཆོ་ག་རྒྱས་པའི་ལེའུ་འོ།།    །།དེ་ནས་འདིར་མཆོག་ཏུ་གསང་བ་
གསང་ཆེན་འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོའི་འབྱུང་མོ་ཀ་ཏ་ཡ་ན་རྣམས་ཀྱི་སྒྲུབ་པའི་ཐབས་རྣམ་པར་བཤད་པ། འབྱུང་མོ་ཀ་ཏ་ཡ་ན་རྣམས་ཀྱི་སྒྲུབ་པའི་ཐབས་

92-1-167a

༄༅། །ནི། དུར་ཁྲོད་དུ་སོང་ནས་བརྒྱ་ཕྲག་བརྒྱད་བཟླས་ན། ཉི་མ་གསུམ་ན་འབྱུང་མོ་ཐམས་ཅད་མྱུར་དུ་འོང་སྟེ། འོངས་པ་ལ་ཐོད་པ་ཁྲག་གིས་ཡོངས་སུ་
བཀང་སྟེ་མཆོད་ཡོན་བྱིན་ན། དགའ་བར་འགྱུར་ཏེ། སྡུག་པ། ངས་ཅི་བྱ་ཞེས་སྨྲ་སྟེ། སྒྲུབ་པ་པོས་མ་གྱིས་ཤིག་ཅེས་སྨྲས་ན། མ་དང་འདྲ་བར་ཡོངས་སུ་སྐྱོང་བར་བྱེད་
དོ༑ ༑རྒྱལ་སྲིད་སྟེར་ཞིང་བསམ་པ་ཐམས་ཅད་ཡོངས་སུ་རྫོགས་པར་བྱེད་ལ། སྒྲུབ་པ་པོ་རྣམས་ཀྱི་བདག་པོར་འགྱུར་རོ། །ལོ་བརྒྱ་ཕྲག་ལྔ་འཚོ་ཞིང་ཤི་ནས་ཀྱང་རྒྱལ་
རིགས་སུ་སྐྱེའོ། །དེ་ནས་རྡོ་རྗེ་འཆང་གི་ཁྱིམ་དུ་སོང་སྟེ་སྟོང་ཕྲག་བརྒྱད་བཟླས་ན། དེས་སྔོན་དུ་བསྙེན་པ་བྱས་པར་འགྱུར་རོ། །མཚན་མོ་ཡང་དཔལ་རྡོ་རྗེ་འཆང་གི་ཁྱིམ་དུ་
སོང་སྟེ་བཟླས་ན། བུད་མེད་བཟང་མོའི་གཟུགས་ཀྱིས་འདུག་ནས་མཆོག་སྟེར་རོ། །མཚན་མོ་ལིངྒ་གཅིག་པར་སྟོང་སྟེ་སྟོང་ཕྲག་གཅིག་བཟླས་ན། ཉི་མ་གཅིག་ན་རྐང་
གདུབ་ཀྱི་སྒྲ་ཐོས་སོ། །ཉི་མ་གཉིས་ན་བུད་མེད་བཟང་མོ་མདུན་དུ་འདུག་སྟེ། སེམས་སུ་ན་མི་དབྱུང་ཞིང་སྨྲ་བར་ཡང་མི་བྱའོ། །ཉི་མ་གསུམ་པ་ལ་ཚིག་སྨྲ་བར་བྱེད་དེ། ཀྱེ་
སྒྲུབ་པ་པོ། བཀའ་ཅི་སྩལ་ཞེས་སྨྲ་སྟེ། སྒྲུབ་པ་པོས་ཀྱེ་ལྷ་མོ་ཆེན་མོ། བསྙེན་བཀུར་གྱིས་ཤིག་ཅེས་སྨྲས་ན། ཇི་སྲིད་འཚོའི་བར་དུ་བསྙེན་བཀུར་མར་འགྱུར་རོ། །རྒྱབ་

92-1-167b

ཏུ་ཞོན་ན། རི་རབ་དང་རྒྱ་མཚོ་ལ་སོགས་པར་འཁྱེར་རོ། །གཞན་ཡང་ངལ་བསོ་བའི་ཁྱིམ་དུ་སོང་སྟེ་འདུག་ན། རྫས་བླངས་ཏེ་སྟེར་བར་བྱེད་དོ། །འཛམ་བུའི་གླིང་གི་ཁོངས་སུ་གཏོགས་
པ་ན་གཟུགས་མཆོག་དང་ལྡན་པའི་བུ་མོ་བླངས་ནས་སྟེར་རོ། །དེ་ནས་འདོད་པར་བྱས་ན་ལོ་ལྔ་བརྒྱ་འཚོ་ཞིང་ཤི་བ་ན་རྒྱལ་ཕྲན་གྱི་རིགས་སུ་སྐྱེའོ། །མཚན་མོ་ཆུ་བོ་འདུས་པའི་འགྲམ་
དུ་སོང་སྟེ་སྟོང་ཕྲག་བརྒྱད་བཟླས་ན། འབྱུང་མོ་བུད་མེད་བཟང་མོའི་གཟུགས་ཅན་དུ་འཁོར་དང་བཅས་ནས་འོང་སྟེ། འོངས་པ་ལ་འབོད་པར་མི་བྱ་ཞིང་སུན་དབྱུང་བར་མི་བྱ་སྟེ།
མི་སྨྲ་བར་གྱུར་པས་ཆགས་པ་སྤྱད་ན། ཉི་མ་རེ་རེ་རྟག་ཏུ་གནས་པར་འགྱུར་རོ། །དོང་ཙེ་ལྔ་དང་རས་ཕྲུགས་གཅིག་སྟེར་རོ། །མཚན་མོ་སྐྱེད་མོས་ཚལ་དུ་སོང་སྟེ་བརྒྱད་སྟོང་བཟླས་
ན༑ ཉི་མ་གསུམ་ན་རྐང་གདུབ་ཀྱི་སྒྲ་ཐོས་སོ། །ཉི་མ་བཞིན་འབྱུང་མོ་འོང་བ་མཐོང་ངོ༌། །ཉི་མ་ལྔ་ན་མདུན་ན་འདུག་གོ །ཉི་མ་དྲུག་ན་དོང་ཙེ་ལྔ་སྟེར་རོ། །ཉི་མ་བདུན་ན་ཡང་འོང་སྟེ། ཁྱིམ་
དང་བཅས་ནས་འོངས་པ་ལ་ཆགས་པ་བྱས་ན་ཆུང་མར་འགྱུར་རོ། །དེ་བཞིན་དུ་ཉི་མ་བརྒྱད་པ་ལ་སྔས་སུ་མཎྜལ་བྱས་ལ་གུ་གུལ་གྱི་བདུག་པ་བྱིན་ཏེ་སྟོང་ཕྲག་བརྒྱད་བརྒྱད་
བཟླས་ན། འབྱུང་མོའི་བུ་མོའི་གཟུགས་ཀྱིས་ཁྱིམ་དང་བཅས་ནས་འོད་སྟེ། འོངས་པ་ལ་ཆགས་པ་བྱས་ན་ཆུང་མར་འགྱུར་རོ། །ལྷའི་མུ་ཏིག་གི་དོ་ཤལ་མལ་དུ་བོར་ནས་ཐོ་

92-1-168a

༄༅། །རངས་ཀྱིས་འགྲོ་སྟེ། དེས་ཀྱང་མུ་ཏིག་གི་དོ་ཤལ་བླང་བར་བྱའོ། །བླངས་པ་ཙམ་གྱིས་དོང་ཙེ་ཉི་ཤུ་རྩ་ལྔ་དང་རས་ཟུང་གཅིག་སྟེར་རོ། །དགྲ་ཐམས་
ཅད་འཇོམས་པར་བྱེད་ཅིང་ཚེ་ལོ་སྟོང་ཐུབ་པར་འགྱུར་ཏེ། ཤི་ནས་རྒྱལ་རིགས་སུ་སྐྱེའོ། །ལྷ་ཁང་སྟོང་པར་སོང་ནས་མཚན་མོ་བརྒྱད་སྟོང་བཟླས་ན། ཉི་མ་གསུམ་ན་
འབྱུང་མོ་རང་ཉིད་སྣང་བ་ཆེན་པོ་བྱས་ནས་འཁོར་བརྒྱད་བརྒྱས་ཡོངས་སུ་བསྐོར་ཏེ་ངེས་པར་འོང་ངོ༌། །འོངས་པ་ལ་ཙནྡན་གྱི་ཆུའི་མཆོད་ཡོན་བྱིན་ན། དགའ་བར་འགྱུར་
ཏེ༑ ཆུང་མར་འགྱུར་ལ། དངུལ་ཆུ་དང༌། བཅུད་ཀྱིས་ལེན་དང༌། རྫས་ཀྱིས་གྲུབ་པ་སྟེར་རོ། །འཁོར་བརྒྱད་བརྒྱས་གོས་དང༌། རྒྱན་དང༌། བཟའ་བ་ལ་སོགས་པ་སྟེར་རོ། །
ལོ་ལྔ་སྟོང་འཚོ་ཞིང༌། གང་གི་ཚེ་འཆི་བ་ན་རྒྱལ་རིགས་སུ་སྐྱེའོ། །མཚན་མོ་རྒྱལ་པོའི་ཁབ་ཏུ་སོང་སྟེ་སྟོང་ཕྲག་བརྒྱད་བཟླས་ན། སྔོན་དུ་བསྙེན་པ་བྱས་པར་འགྱུར་རོ། །ནུབ་
སྔར་ཀཱ་ར་བཱི་རའི་ཤིང་གིས་མེ་རབ་ཏུ་སྦར་ཏེ་མ་ལ་ཏིའི་མེ་ཏོག་ཞོ་དང་མར་གྱིས་བྱུགས་ཏེ་བརྒྱད་བརྒྱ་བསྲེགས་ན། འབྱུང་མོའི་རྒྱལ་མོ་འཁོར་ལྔ་བརྒྱའི་རྐང་གདུབ་ཀྱི་སྒྲ་
ཆེན་པོས་མྱུར་དུ་འོང་ངོ༌། །འོངས་པ་ལ་མེ་ཏོག་གི་མཆོད་ཡོན་བྱིན་ན། མ་དང་སྲིང་མོ་དང་ཆུང་མར་འགྱུར་རོ། །གལ་ཏེ་མར་གྱུར་ན། སེམས་སུན་དབྱུང་བར་མི་བྱ་སྟེ།

92-1-168b

ལྷས་འདོད་པའི་བཟའ་བ་སྟེར་ཞིང་གསེར་སྲང་འབུམ་སྟེར་རོ། །གལ་ཏེ་སྲིང་མོར་གྱུར་ན་ནི། རྒྱལ་སྲིད་སྟེར་ཞིང་དཔག་ཚད་སྟོང་ནས་ཀྱང་བུད་མེད་བླངས་ནས་སྟེར་རོ། །གལ་ཏེ་
ཆུང་མར་གྱུར་ན་ནི། བུད་མེད་མཛེས་མ་ལྟ་བུས་ལུས་ཀྱི་ལོངས་སྤྱོད་སྟེར་ཞིང་རེ་བ་ཐམས་ཅད་ཡོངས་སུ་རྫོགས་པར་བྱེད་དོ། །ལོ་ཁྲི་འཚོ་ཞིང་གང་གི་ཚེ་འཆི་བ་ན་རྒྱལ་རིགས་
སུ་སྐྱེ་བར་བྱེད་དོ། །དེ་ནས་ཟླ་བ་ཉ་བ་ལ་ཁྲི་བཟླས་པ་བྱས་ནས་མཚན་མོ་ལྷ་ཁང་དུ་སོང་སྟེ་མཆོད་པ་རྒྱས་པར་བྱས་ནས་མཚན་ཐོག་ཐག་བཟླས་ན། ཐོ་རངས་ངེས་པར་འོང་ངོ༌། །
འོངས་པ་ལ་ཁྲག་གི་མཆོད་ཡོན་བྱིན་ན། དགའ་བར་འགྱུར་ཞིང་མངག་གཞུག་མར་འགྱུར་ཏོ། །ཉི་མ་རེ་རེ་དོང་རྩེ་ལྔ་ལྔ་སྟེར་ཞིང་ལྷའི་འདོད་པའི་བཟའ་བ་སྟེར་རོ། །ལོ་ལྔ་བརྒྱ་
འཚོ་བར་འགྱུར་རོ། །འདི་ནི། ཀ་ཏ་ཡ་ན་བརྒྱད་ཀྱི་སྒྲུབ་པའི་ཐབས་ཀྱི་ཆོ་ག་རྒྱས་པའི་ལེའུའོ།།    །།དེ་ནས་རྣམ་པར་བཤད་བྱ་བ། །འབྱུང་པོ་འདུལ་བའི་རྒྱུད་ཆེན་གྱི། །བྲན་ཕོ་དང་ནི་
བྲན་མོ་དག །སྒྲུབ་པར་བྱེད་པའི་ཆོ་གའོ། །ཨོཾ་རཱ་ཧུ་རཱ་ཧུ། མཧཱ་ཙ་ཏུ་ཀནནྡ་ར་དྷ་ན་ན་ཧི་ཏ་ཧ་ར་ཐཱ་ཡ། ཨོཾ་ཧྲ་ཧྲ་ཧྲ་ཧྲ་ཧྲ། གྲྀཧྞ་གྲྀཧྞ། མཱཾ་ས་སིདྡྷ་མྨེ་པྲ་ཡ་ཙྪ་སྭཱ་ཧཱ། ར་སྐྱེས་ནག་པོའི་
ཤ་བཙོང་བའི་སྔགས་ཏེ། མཚན་མོ་དུར་ཁྲོད་དུ་སོང་ནས་བརྒྱ་རྩ་བརྒྱད་བཟླས་ན། ཤ་ཐམས་ཅད་བཙོང་བའི་ལས་འགྲུབ་པར་འགྱུར་རོ། །མཚན་མོ་དུར་ཁྲོད་དུ་སོང་ནས་ཤ་

92-1-169a

༄༅། །སྲང་བརྒྱད་ཁྱེར་ནས་ཕྱོགས་བཞིར་རྣམ་པར་བལྟས་ཏེ། ཀྱེ་ཀྱེ་དུར་ཁྲོད་ན་གནས་པའི་འབྱུང་མོ་རྣམས་ཤ་ཉོའམ་ཞེས་བོས་ནས་བྲམ་ཟེའི་གཟུགས་ཀྱི་
མདུན་དུ་འདུག་སྟེ། ཀྱེ་སྐྱེས་བུ་ཆེན་པོ་ཅི་བཞེད་ཅེས་སྨྲ་ན། སྒྲུབ་པ་པོས་གསེར་འདོད་དོ་ཞེས་སྨྲ་སྟེ། གསེར་སྲང་བརྒྱ་སྟེར་བར་བྱེད་དོ། །དེ་ནས་ཤ་སྦྱིན་ཏེ། གལ་ཏེ་མི་འདོད་
ན༑ མིག་དང་སྤྱི་བོ་འགས་པའམ་འཆི་བར་འགྱུར་རོ། །དེ་ནས་དབང་ཕྱུག་ཆེན་པོ་ལྷ་ཆེན་པོ་རིག་འཛིན་བྱེ་བ་དུ་མས་ཡོངས་སུ་བསྐོར་ཏེ་ལྷའི་བུ་མོ་དུ་མ་དང༌། གནོད་
སྦྱིན་དང༌། ཀླུ་དང༌། མིའམ་ཅི་དང༌། ལྟོ་འཕྱེ་ཆེན་པོ་ཁྲི་ཕྲག་བརྒྱད་སྟོང་དུ་མ་དང་ལྷན་ཅིག་ཏུ་འཁོར་གྱི་དཀྱིལ་འཁོར་ཆེན་པོ་དེར་དཔལ་རྡོ་རྗེ་འཆང་ཁྲོ་བོའི་བདག་པོ་ཆེན་
པོ་ལ་ལན་གསུམ་བསྐོར་བ་བྱས་ཏེ་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ལ་མི་ཕྱེད་པར་བསྟན་པ། ཁམས་གསུམ་པའི་རྒྱལ་པོ་ཆེན་པོ་འབྱུང་པོ་དང༌། ཀླུ་དང༌། གནོད་སྦྱིན་དང༌། རིག་འཛིན་རྣམས་འཇིག་པར་བྱེད་པ། བགེགས་ཐམས་
ཅད་འཇོམས་པ། སྡུག་བསྔལ་བ་དང༌། ཉོན་མོངས་པ་ཐམས་ཅད་སེལ་བ། གདོན་ཐམས་ཅད་དང༌། རོ་ལངས་དང༌། ལུས་སྲུལ་པོ་རྣམས་བསོད་པ། དཀྱིལ་འཁོར་

92-1-169b

གསང་ཆེན་ཐམས་ཅད་འགྲུབ་པར་བྱེད་པ་བཤད་དུ་གསོལ། དེ་ནས་འཁོར་གྱི་དཀྱིལ་འཁོར་དེར་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་
ནུར་གྱུར་པས་འབྱུང་པོའི་དབང་ཕྱུག་ལྷ་ཆེན་པོ་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །ལྷ་ཆེན་པོ། མ་འོངས་པའི་དུས་ན་འཛམ་བུའི་གླིང་གི་མི་རྣམས་ལ་ཕན་
པའི་དོན་དུ་འབྱུང་པོ་ཐམས་ཅད་དང༌། ཀླུ་དང༌། གནོད་སྦྱིན་དང༌། མི་འམ་ཅི་རྣམས་བྲན་མོར་སྒྲུབ་པའི་ཐབས་ཁྲོ་བོའི་བདག་པོ་ཆེན་པོས་གསུངས་ཤིག །དེ་ནས་འདིར་ནི་
བཤད་བྱ་བ། །དཀྱིལ་འཁོར་ཆེན་པོ་དམ་པ་སྟེ། །གྲུ་བཞི་པ་ལ་སྒོ་བཞི་པ། །རྟ་བབས་དག་ནི་བཞིས་བརྒྱན་ཅིང༌། །ཆ་རྣམས་བཅུ་དྲུག་དག་དང་ལྡན། །རྡོ་རྗེ་ར་བས་མཛེས་བྱས་པ།
དེ་དབུས་དགོད་བྱ་དྲག་པོ་སྟེ། །འབར་བའི་ཕྲེང་བ་ཡང་དག་འཁྲུག །ཁྲོ་བོ་ཆེན་པོ་ཕྱག་བཞི་པ། །མིག་སྨན་སྦྱངས་བའི་འོད་འདྲ་ཞིང༌། །ཕྱག་གཡས་ཀྱིས་ནི་རྡོ་རྗེ་གསོར། །
གཡོན་པའི་ཕྱག་གིས་སྡིག་མཛུབ་མཛད། །ཞལ་གྱི་མཆེ་བ་གཙིགས་པ་སྟེ། །སྤྲུལ་བརྒྱད་ཀྱིས་ནི་རྣམ་པར་བརྒྱན། །ཐོད་པའི་ཕྲེང་བའི་ཅོད་པན་ཅན། །འཇིག་རྟེན་གསུམ་
ཡང་འཇིགས་བྱེད་ཅིང༌། །སྒྲ་ཆེར་དྲག་ཏུ་བཞད་མཛད་ལ། །འཇིག་རྟེན་གསུམ་པའི་བདག་པོ་སྟེ། །གཡོན་བརྐྱང་བ་ཡིས་ལེགས་པར་བཞུགས། །ཉི་མ་ཕྱེ་བའི་གཟི་ལྡན་ལ། །

92-1-170a

༄༅། །གཞན་གྱིས་མི་ཐུབ་ཞབས་ཀྱིས་མནན། །ཕྱག་རྒྱ་བཅིང་བས་བཞུགས་པ་སྟེ། །སྲིན་ལག་གཉིས་ནི་འཁྱུད་ནས་སུ། །མཛུབ་མོ་གཉིས་ནི་བཀུག་བྱས་
ཏེ༑ ༑མཐེའུ་ཆུང་དང་ནི་གུང་མོ་དག །མཐེ་བོ་ཡིས་ནི་མནན་བྱས་པ། །དཔལ་ལྡན་འདི་འདྲའི་རྒྱ་འཛིན་ཅིང༌། །འཇིག་རྟེན་གསུམ་གྱི་འབྱོར་འགྲུབ་པའོ། །ཁྲོ་བོའི་མདུན་དུ་ཨུ་མ་ཡི།།
བདག་པོ་ཡང་དག་བྲི་བར་བྱ། །ལྷོ་རུ་ཁྱབ་འཇུག་བྲི་བར་བྱ། །ནུབ་ཏུ་ཚངས་པ་ལྷ་ཉིད་དོ། །བྱང་དུ་བདག་པོ་སྨིན་དྲུག་གོ་དབང་ལྡན་དུ་ནི་ཚོགས་བདག་པོ། འོད་ཟེར་སྟོང་
གིས་མཛེས་པ་ནི། །མེ་ཡི་གྲར་ནི་བྲི་བར་བྱ། །སྒྲ་གཅན་བདེན་བྲལ་གྲ་རུ་བྲི། །དགའ་བའི་དབང་ཕྱུག་རླུང་གི་གྲར། །གསེར་གྱི་ཁ་དོག་ལྟ་བུའི་ལུས། །རྒྱན་རྣམས་ཀུན་གྱིས་
རྣམ་པར་བརྒྱན། །ཅུང་ཟད་དགོད་ཅིང་ཆགས་པ་ཡིས། །བཅོམ་ལྡན་འདས་ལ་ལྟ་བ་ཡི། །མཆོད་པའི་ལྷ་མོ་གནས་པ་རྣམས། །དཀྱིལ་འཁོར་ཕྱི་རོལ་བྲི་བྱ་སྟེ། །ཁྲོ་བོ་ཡི་
ནི་གཡོན་ལོགས་སུ། །ལྷ་མོ་ཨུ་མ་བྲི་བར་བྱ། །ཁྲོ་བོ་ཡི་ནི་མདུན་ཉིད་དུ། །དཔལ་གྱི་ལྷ་མོ་བྲི་བར་བྱ། །ལག་པ་མེ་ཏོག་ཐོགས་པའོ། །ཁྲོ་བོ་ཡི་ནི་གཡས་ལོགས་སུ། །རྒྱན་
ཀུན་གྱིས་ནི་བརྒྱན་བྱས་ཤིང༌། །ལག་པ་ན་ནི་སྤོས་ཐོགས་པའི། །ཐིག་ལེ་མཆོག་ནི་ལེགས་པར་བྲི། །ཁྲོ་བོ་ཡི་ནི་རྒྱབ་ཀྱི་ཆར། །ལྷ་ཡི་རྣ་ཆས་བརྒྱན་པ་ཡི། །ལག་ན་མར་

92-1-170b

མེ་ཐོགས་པར་ནི། །ཟླ་བའི་ལྷ་མོ་བྲི་བར་བྱ། །ལྷ་ཡི་རྣ་ཆས་བརྒྱན་པ་ཡི། །ལག་ན་ལྷ་ཡི་དྲི་ཐོགས་པ། །རིན་ཆེན་རྒྱན་གྱིས་བརྒྱན་པ་ཡི། །ལྷ་མོ་མེ་ཡི་གྲ་རུ་བྲི། །ཀླུ་དང་སྙན་དངགས་
མང་སྨྲ་བའི། །ཚིག་དབང་ལྷ་མོ་སྲིན་པོར་བྲི། །གནོད་སྦྱིན་ཀུན་གྱི་དབང་ཕྱུག་མ། །སྡུག་གུ་མཛེས་མ་ཞེས་གྲགས་པ། །ལག་ན་རིན་ཆེན་ཕྲེང་ཐོགས་པ། །རླུང་གི་གྲར་ནི་བྲི་
བར་བྱ༑ ༑འབྱུང་པོ་ཀུན་གྱི་དབང་ཕྱུག་རྒྱལ། །མི་འབྱུང་ཞེས་བྱའི་འབྱུང་མོ་ནི། །རྒྱན་རྣམས་ཀུན་གྱིས་བརྒྱན་པ་རུ། །དབང་ལྡན་གྲ་རུ་བྲི་བར་བྱ། །བཞིན་བཟང་མིག་གི་དཀྱུས་
རིང་ཞིང༌། །གཟུགས་དང་ལང་ཚོས་བརྒྱན་པ་ལ། །མདོག་ནི་གསེར་དང་འདྲ་བ་སྟེ། །སྐྲ་ནི་མཐོན་མཐིང་འཁྱིལ་བ་ལ། །ཡན་ལག་ཀུན་མཛེས་ལྷ་མོ་ནི། །སྒྲུབ་པའི་རིགས་ལ་
དགའ་རྣམས་སོ། །བརྒྱ་བྱིན་ཤར་དུ་བྲི་བྱ་སྟེ། །མེ་ནི་མེ་རུ་ལེགས་པར་བྲི། །ལྷོར་ནི་གཤིན་རྗེའི་རྒྱལ་པོ་སྟེ། །སྲིན་པོའི་བདག་པོ་བདེན་བྲལ་དུ། །ནུབ་ཏུ་ཆུ་ཡི་རྒྱལ་པོའོ། །རླུང་དུ་
རླུང་གི་ལྷ་ཉིད་དོ། །བྱང་དུ་ལུས་ངན་རྒྱལ་པོ་བདག །དབང་ལྡན་ཟླ་བ་བྲི་བྱ་སྟེ། །རང་རང་གནས་སུ་དགོད་པར་བྱ། །དེ་ནས་དཀྱིལ་འཁོར་དུ་འཇུག་པའི་ཆོ་ག་བཤད་པར་བྱ་སྟེ། རྡོ་རྗེ་སློབ་
དཔོན་བདག་ཉིད་གཙུག་ཏོར་སྔོན་པོ་བཅིངས་ཏེ་རས་སྔོན་པོ་ཟུང་གཅིག་བགོས་ནས་རྡོ་རྗེ་གསོར་ཞིང་འདི་སྐད་ཅེས་བརྗོད་དོ། །སེམས་ཅན་ཀུན་ལ་ཕན་དོན་དུ། །མྱུར་དུ་དངོས་

92-1-171a

༄༅། །གྲུབ་སྦྱིན་མཛད་པ། །གྲུབ་པའི་རྡོ་རྗེ་ཁྲོ་བོ་ཆེ། །ལྷ་ཉིད་དམ་ཚིག་ལ་བཞུགས་ཤིག །དེ་ནས་དཔལ་ཁྲོ་བོ་ཆེན་པོ་ལྷ་ཉིད་དམ་ཚིག་ལ་བཞུགས་ཤིག་ཅེས་
བརྗོད་དོ། །དེའི་འོག་ཏུ་དཔལ་ཁྲོ་བོ་ཆེན་པོའི་ཕྱག་རྒྱ་བཅིངས་ཏེ་གཞུག་ཅིང་འདི་སྐད་ཅེས་བརྗོད་དོ། །ཧཱུཾ་བཛྲ་ཕཊ། འདི་སྐད་བརྗོད་པ་ཙམ་གྱིས་བདག་ཉིད་ཁྲོ་བོ་འཇུག་གོ །
དེ་ནས་སློབ་མ་གཞུག་པར་བྱ་སྟེ། རས་སྔོན་པོས་གདོང་གཡོགས་ནས་ཁྲོ་བོའི་ཕྱག་རྒྱ་སྤྱི་བོར་བཞག་སྟེ་རྡོ་རྗེའི་ཆུ་ཁར་སྦྱིན་པར་བྱའོ། །ཨོཾ་ཏིཥྛ་ཏིཥྛ་སིདྡྷི་ཧཱུཾ་ཧཱུཾ། འདིས་
སྦྱིན་པར་བྱའོ། །ཨོཾ་པྲ་པེ་ཤ་ཀྲོ་དྷ་ཧཱུཾ་ཧཱུཾ་ཧཱུཾ་ཨ། འདི་དང་ཁྲོ་བོ་དབབ་པའི་ཕྱག་རྒྱས་དབབ་པར་བྱ་སྟེ། ཡི་གེ་ཧཱུཾ་གིས་རི་རབ་ཀྱི་སྟེང་ན་འདུག་པ་ཡང་འབེབས་ཤིང་འདས་པ་
དང༌། མ་འོངས་པ་དང༌། ད་ལྟར་བྱུང་པ་ཡང་སྨྲ་བར་བྱེད་དོ། །དེ་ནས་མེ་ཏོག་དོར་བར་བྱས་ནས་དེའི་འོག་ཏུ་གདོང་གཡོགས་བཀྲོལ་ཏེ་ལྷའི་རིགས་བསྟན་ཅིང་མིང་གི་དབང་བསྐུར་ཏེ་
མཆོད་པར་བྱ་ཞིང༌། ཕྱག་རྒྱ་དང་སྔགས་ཀྱང་བསླབ་པར་བྱའོ། །འབྱུང་པོ་འདུལ་བའི་རྒྱུད་ཆེན་པོ་ལས། དངོས་གྲུབ་ཀྱི་ཆོ་ག་རྒྱས་པའི་ལེའུ་རྫོགས་སོ།།    །།དེ་ནས་འདིར་
འབྱུང་པོ་འདུལ་བའི་རྒྱུད་ཆེན་པོ་ལས་ཆོ་ག་རྒྱས་པར་བཤད་པ། དང་པོ་རེ་ཞིག་ལག་པ་གཉིས་ལ་ཟླ་བའི་དཀྱིལ་འཁོར་བསྒོམས་ཏེ། དེ་དག་གི་དབུས་སུ་ཡི་གེ་ཧཱུཾ་འབར་

92-1-171b

བའི་ཕྲེང་བ་འཁྲུགས་པ་བསམས་ཏེ་སྔགས་འདི་བཟླ་བར་བྱའོ། །ཨོཾ་སིདྡྷི་བཛྲ་ཧཱུཾ། དེ་ནས་སྡིག་པ་ཐམས་ཅད་འཇོམས་པའི་སྔགས་བཟླས་ཏེ་སྙིང་གར་ཟླ་བའི་དཀྱིལ་
འཁོར་བསམས་ཏེ་དེའི་སྟེང་དུ་ཡི་གེར་དམར་པོ་ཐིག་ལེ་དང་བཅས་པའི་འབར་བའི་ཕེང་བ་འཁྲུགས་པར་བསམས་ནས་སྡིག་པ་ཐམས་ཅད་འཇོམས་པའི་སྔགས་འདི་བཟླའོ།།
ཨོཾ་ཧ་ན་བི་དྷྭ་ནས་ཡ་བི་དྷྭ་ན་ས་ཡ། ནཱ་ཤ་ཡ་སྭཱ་བཾ་ཧཱུཾ་ཕཊ། འདིའི་རྗེས་ཐོགས་ཁོ་ནར་སྟོང་པ་ཉིད་དུ་བསྒོམས་ཏེ་མདུན་དུ་མེ་ཏོག་ཀུན་ད་དང༌། ཤེལ་ལྟ་བུར་བལྟས་ནས་དེའི་
དབུས་སུ་ཡི་གེ་ཧཱུཾ་དང༌། པདྨ་འདབ་མ་བརྒྱད་པ་རྣམ་པར་བསམས་ཏེ་དེའི་དབུས་སུ་ཡི་གེ་ཧཱུཾ་འབར་བའི་ཕྲེང་བ་ཀུན་ནས་འཁྲུགས་པ་རྣམ་པར་བསམས་ལ་ཁྲོ་བོ་དབབ་པའི་སྔགས་
འདིས་དབབ་པར་བྱའོ། །ཨོཾ་ཀྲོ་དྷ་ཨཱ་བེ་ཤ་ཡ་ཧཱུཾ་ཧཱུཾ་ཧཱུཾ་ཨ། དེ་ནས་ཁྲོ་བོ་དབབ་པའི་ཕྱག་རྒྱ་བཅིངས་ཏེ་སྔགས་འདི་བཟླ་བར་བྱའོ། །ཨོཾ་བཛྲ་ཨཱ་བེ་ཤ་ཡ་ཨཱ་བེ་ཤ་ཡ་པཱ་ཏ་པཱ་ཏ་ཡ་ཧཱུཾ།
དེ་ནས་རང་ལྷའི་སྐུར་བསམ་མོ། །དེ་ནས་ཁྲོ་བོའི་བདག་པོ་ཁྲོ་བོའི་རྒྱལ་པོའི་ཕྱག་རྒྱས་ཡན་ལག་དྲུག་ཏུ་དགོད་པར་བྱ་སྟེ། ཨོཾ་ཧ་ན་བཛྲ་ཧཱུཾ་སྤྱི་བོར་རོ། །ཨོཾ་དྷ་ར་བཛྲ་ཧཱུཾ་སྤྱི་གཙུག་ཏུའོ། །
ཨོཾ་དཱིཔྟ་བཛྲ་ཧཱུཾ། མིག་ཏུའོ། །ཨོཾ་བཛྲ་རོ་ཥ་ན་ཧཱུཾ་སྙིང་གར་རོ། །ཨོཾ་བཛྲ་དྲི་ཌྷ་བཛྲ་ཧཱུཾ་གོ་ཆའོ། །ཨོཾ་ཧ་ན་ད་ཧ་པ་ཙ། ཀྲོ་དྷ་བཛྲ་སརྦ་དུཥྚ་ན། མཱ་ར་ཡ་ཧཱུཾ་ཕཊ་མཚོན་ཆའོ། །ཁྲོ་བོའི་རྒྱལ་པོ་

92-1-172a

༄༅། །འདི་དག་ཡན་ལག་དྲུག་ལ་དགོད་པར་གསུངས་སོ། །དེ་ནས་དཀྱིལ་འཁོར་གྱི་ལྷའི་སྙིང་པོས་སྤྱན་དྲངས་ཏེ་སོར་མོ་ཕན་ཚུན་དུ་བཀུག་ནས་མཛུབ་མོ་གཉིས་
རྩེ་མོ་བཀུག་པའི་ཕྱག་རྒྱ་འདི་ལ་སྔགས་སྦྱར་བར་བྱའོ། །ཨོཾ་བཛྲ་དྷ་ར་མཧཱ་ཀྲོ་དྷ་ས་མ་ཡ་མ་ནུ་པཱ་ལ་ཡ་ཤཱི་གྷྲཾ་ཨཱ་གཙྪ་ཧྲཱིཿཛཿཧཱུཾ་ཕཊ་སྭཱཧཱ། འདིས་ལྷ་ཐམས་ཅད་
སྤྱན་དྲང་བར་བྱའོ། །ཨོཾ་སརྦ་དེ་བ་ཏ་པྲ་སིདྡྷཱི་ཧཱུཾ་ཨ། ཨོཾ་ནཱ་ཤ་ཡ་དུཥྚཱ་ན་ད་ཧ་པ་ཙ་དུཥྚཱ་ན་བྷ་སྨི་ཀུ་རུ་ཧཱུཾ་ཧཱུཾ་ཕཊ་ཕཊ་སྟང་སྟབས་ཀྱིའོ། །ཨོཾ་བཛྲ་ཀྲོ་དྷ་མ་ཧཱ་ཙཎྜ། བནྡྷ་བནྡྷ།
ད་ཤ་དི་ཤ་ཧཱུཾ་ཕཊ་ཕྱོགས་བཅིང་བའོ། །ཨོཾ་བྷུ་རྦྷུ་བ་སྭཱཧཱ་ལྷ་ཆེན་པོའོ། །ཨོཾ་ཨཱ་ཤྲི་བཛྲ་ཧ་ན་ཡེ་སྭཱཧཱ་ཁྱབ་འཇུག་གིའོ། །ཨོཾ་དེ་བ་ཀུ་རུ་དྷེ་དྷ་རཱ་ཡ་སྭཱཧཱ་སྐྱེ་རྒུའི་བདག་པོའི་འོ།།
ཨོཾ་ཧྲཱིཿཀྲོ་ཙ་ཤཀྟི་དྷཱ་ར་ཎི་ཕཊ་ཕཊ་གཞོན་ནུའི་སྔགས་སོ། །ཨོཾ་གྲུཾ་ག་ཎ་པ་ཏ་ཡེ་སྭཱཧཱ་ཚོགས་བདག་གིའོ། །ཨོཾ་ཤྲཱི་ཙ་ཡ་ཨ་ཏྲ་ཀི་ཎེ་སྭཱཧཱ་ཉི་མའི་འོ། །ཨོཾ་ན་རྟེ་ཤྭ་རཱ་ཡ། ནཱ་ཏ་
ནཱ་ཏ་ཧྲཱིཿསྭཱཧཱ་དགའ་བའི་དབང་ཕྱུག་གིའོ། །ཨོཾ་ཙནྡྲ་ཤ་ཀྲ་པ་ར་ཀྲ་མ་ཡེ་ཧཱུཾ་ཕཊ་སྒྲ་གཙན་གྱིའོ། །ཨོཾ་ཙནྡྲ་ཡ་ཤྲི་ཤྭཱཧཱ་སྟེང་གི་ཟླ་བའི་འོ། །དེ་ནས་མཆོད་པའི་ལྷ་མོ་རྣམས་
ཀྱི་སྙིང་པོ་བཤད་པ། ཨོཾ་བྷྲུཾ་ན་མཿལྷ་མོ་ཨུ་མའི་འོ། །ཨོཾ་ཤྲཱི་ན་མཿདཔལ་གྱི་ལྷ་མོའི་འོ། །ཨོཾ་ཤྲཱི་ཡེ་ན་མ་ཐིག་ལེ་མཆོག་མའི་འོ། །ཨོཾ་ས་ར་སྭ་ཏྱཻ་གཱ་ཏཱ་ཡ་སརྦ་སྭཱཧཱ་དབྱངས་

92-1-172b

ཅན་མའིའོ། །ཨོཾ་ཤྲཱི་ཙ་ན་མ་རྩོམ་མ་མོའི་འོ། །ཨོཾ་ཤྲཱི་ན་མཿཟླ་བ་མའི་འོ། །ཨོཾ་ཡཀྵ་ཤཱ་རི་ཀྵི་སྭཱཧཱ་སྡུག་གུ་མཛེས་མའི་འོ། །ཨོཾ་ཨཱ་བྷུ་ཏིར་ཧྲཱིཿམི་འབྱུང་མའི་འོ། །དེ་ནས་འབྱུང་
མོ་སྒོ་སྐྱོང་མ་བརྒྱད་ཀྱིའོ། །ཨོཾ་ཨ་ཤྲཱི་བཾ་མཾ་སྭཱཧཱ། འབྱུང་པོ་བརྒྱད་ཀྱི་སྙིང་པོ་སྟེ། སྔ་མ་བཞིན་ནོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། དངོས་གྲུབ་ཀྱི་དཀྱིལ་
འཁོར་གྱི་ཆོ་ག་རྒྱས་པའི་ལེའུ་རྫོགས་སོ།།    །།དེ་ནས་འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས་ཕྱག་རྒྱའི་མཚན་ཉིད་ཀྱི་ཆོ་ག་རྒྱས་པར་བཤད་པ། སོར་
མོ་ཕན་ཚུན་བསྣོལ་ནས་མཛུབ་མོ་གཉིས་བཀབ་པ་ལྟར་བརྐྱང་བ་བྱས་པ་ནི། སྡིག་པ་འཇོམས་པའི་ཕྱག་རྒྱའོ། །ཁུ་ཚུར་ཕན་ཚུན་བཅངས་ནས་མཛུབ་མོ་གཉིས་འཁྱུད་
པ་ནི༑ ཁྲོ་བོ་དབབ་པའི་ཕྱག་རྒྱ་སྟེ། འཇིག་རྟེན་གསུམ་སྐད་ཅིག་གིས་འབེབས་པའི་ཕྱག་རྒྱ་ཆེན་པོའོ། །དེ་ནས་ཡན་ལག་དྲུག་གི་ཕྱག་རྒྱ་བཤད་པ། ཁུ་ཚུར་ཕན་ཚུན་
བཅངས་ཏེ་གུང་མོའི་སོར་མོ་བརྐྱང་བ་ནི། སྤྱི་བོའི་ཕྱག་རྒྱའོ། །ཕྱག་རྒྱ་དེ་ཉིད་ལས་གུང་མོ་ནང་དུ་བཅུག་ནས་མཛུབ་མོ་ཁབ་ལྟར་བྱས་པ་ནི། སྤྱི་གཙུག་གི་ཕྱག་རྒྱའོ། །ཕྱག་རྒྱ་དེ་ཉིད་
ལས་མཛུབ་མོའི་རྩར་མཐེ་བོང་བཞག་སྟེ་མཐེ་བོང་གཡས་པ་མིག་གཡས་པར་བཞག་སྟེ་མཐེ་བོང་གཡོན་པ་མིག་གཡོན་པར་བཞག་པ་ནི། མིག་གི་ཕྱག་རྒྱའོ། །ཁུ་ཚུར་སོ་སོར་

92-1-173a

༄༅། །བཅངས་ཏེ་མཐེའུ་ཆུང་གཉིས་འཁྱུད་པ་ལ་མཛུབ་མོ་གཉིས་བརྐྱང་བ་ནི། སྙིང་གའི་ཕྱག་རྒྱའོ། །ཕྱག་རྒྱ་དེ་ཉིད་ལས་མཛུབ་མོ་བསྐྱིལ་བ་བྱས་པ་ནི།
གོ་ཆའི་ཕྱག་རྒྱའོ། །མཛུབ་མོ་གཉིས་བརྐྱང་བ་ནི། མཚོན་ཆའི་ཕྱག་རྒྱའོ། །སྙིམ་པ་མཉམ་པར་བྱས་ནས་མཐེ་བོང་གཉིས་མཛུབ་མོ་ལ་བཅངས་པ་ནི། ཡོན་ཆབ་ཀྱི་ཕྱག་
རྒྱའོ༑ ༑ཁུ་ཚུར་སོ་སོར་བཅངས་པ་ལ་མཐེ་བོང་བརྐྱང་བ་ནི། སྟང་སྟབས་ཀྱི་ཕྱག་རྒྱའོ། །ཁུ་ཚུར་སོ་སོར་ཐ་དད་པར་བཅངས་ཏེ་མཛུབ་མོ་གཡོན་པ་བརྐྱང་ནས་དཔུང་པ་
གཡས་པའི་རྩ་བར་གཞག་གོ །གཡས་པས་མཐེ་བོས་མཐེའུ་ཆུང་གི་སོར་མོ་མནན་ཏེ་སོར་མོ་ལྷག་མ་བརྐྱང་ནས་ཕྱོགས་བཅུར་བསྐོར་བ་ནི། བཅིང་བའི་ཕྱག་རྒྱའོ། །དེ་
ནས་ལྷ་ཆེན་པོའི་ཕྱག་རྒྱ་བཤད་པ། ཐལ་མོ་མཉམ་པར་སྦྱར་ཏེ་མཐེའུ་ཆུང་དང་སྲིན་ལག་བཀུག་པ་ནི། དྲག་པོའི་ཕྱག་རྒྱའོ། །ཐལ་མོ་མཉམ་པར་སྦྱར་ནས་མཛུབ་མོ་
གཉིས་འཁྱུད་དེ་བཀུག་པ་ནི། སྲེད་མེད་ཀྱི་བུའི་དུང་གི་ཕྱག་རྒྱའོ། །སོར་མོ་ཕན་ཚུན་བསྣོལ་ནས་མཐེའུ་ཆུང་རབ་ཏུ་བརྐྱང་བ་ནི། སྐྱེ་རྒུའི་བདག་པོའི་སྤྱི་བླུགས་ཀྱི་ཕྱག་
རྒྱའོ། །ལག་པ་གཡོན་པ་ཁུ་ཚུར་བཅངས་ཏེ་གུང་མོ་སོ་སོར་བརྐྱང་བ་ནི། ཁྲུང་ཁྲུང་འཇོམས་པའི་མདུང་གི་ཕྱག་རྒྱའོ། །གུང་མོའི་སོར་མོའི་ཚིགས་བཀུག་པ་ནི། ཚོགས་

92-1-173b

ཀྱི་བདག་པོའི་དགྲ་སྟའི་ཕྱག་རྒྱའོ། །ཐལ་མོ་མཉམ་པར་བྱས་ནས་བཀྲ་ཤིས་ཀྱི་ལག་པར་བྱས་ཏེ་གཡོན་པའི་མཐེའུ་ཆུང་གིས་སྙིང་པོ་བྱས་ནས་གཡོན་པའི་མཐེ་བོའི་རྩེ་མོར་བཞག་
ཅིང་གཡས་པའི་མཐེ་བོང་དེའི་སྟེང་དུ་བཞག་པ་ནི། ཉི་མའི་ཤིང་རྟའི་ཕྱག་རྒྱའོ། །ལག་པ་གཡས་པ་བརྐྱང་ནས་མཛུབ་མོ་དང་སྲིན་ལག་བཀུག་པ་ནི། སྒྲ་གཅན་གྱི་ཕྱག་རྒྱའོ།།
ལག་པ་གཡས་པ་གར་གྱི་ཚུལ་གྱིས་གཡོན་པའི་སྟེང་དུ་བཞག་ཅིང་ལག་པ་གཡོན་པ་ཁུ་ཚུར་བཅངས་ཏེ་མཛུབ་མོ་དང་གུང་མོ་བརྐྱང་ནས་མཐེ་བོང་གིས་མཐེའུ་ཆུང་དང༌། སྲིན་
ལག་གི་སེན་མོ་མནན་པ་ནི། དགའ་བའི་དབང་ཕྱུག་གི་ཕྱག་རྒྱའོ། །ཁུ་ཚུར་སོ་སོར་ཐ་དད་པར་བཅངས་ཏེ་མཐེའུ་ཆུང་འཁྱུད་པ་ནི། ལྷ་མོ་དཀའ་ཟློག་མའི་ཕྱག་རྒྱའོ། །ལག་པ་
གཉིས་ཀ་གདེངས་ཀ་ལྟར་བསྟན་ཏེ་སྤྱི་བོར་བཞག་པ་ནི། དཔལ་ལྷ་མོའི་ཕྱག་རྒྱའི་མཚན་ཉིད་དོ། །ཐལ་མོ་སྦྱར་ནས་ནམ་མཁའ་ལ་བསྐྱོད་པ་ནི། ཟླ་བའི་ཕྱག་རྒྱའོ། །ཁུ་
ཚུར་སོ་སོར་བཅངས་ལ་མཐེའུ་ཆུང་དང་མཛུབ་མོ་འཁྱུད་པ་ནི། ལྷ་མོ་ཟླ་བ་མའི་ཕྱག་རྒྱའོ། །དེ་ནས་རིན་ཆེན་རྒྱན་ཅན་མའི་ཕྱག་རྒྱ་བཤད་པ། ཁུ་ཚུར་སོ་སོར་བཅངས་ཏེ་
མཛུབ་མོ་གཉིས་བརྐྱང་ནས་རིན་པོ་ཆེའི་རྣམ་པས་དཔྲལ་བའི་ཕྱོགས་སུ་ཕྲེང་བ་བཅིངས་ཏེ་བཞག་པ་ནི། རིན་ཆེན་རྒྱན་ཅན་མའི་ཕྱག་རྒྱ་སྟེ། སྔགས་ནི། ཨོཾ་རཏྣ་ཤྲཱི་སྭཱཧཱ།

92-1-174a

༄༅། །དེ་ནས་དབྱངས་ཅན་མའི་ཕྱག་རྒྱ་བཤད་པ། སོར་མོ་ཕན་ཚུན་འཁྱུད་དེ་མཛུབ་མོ་གཉིས་བརྐྱང་ནས་ཁར་བཞག་པའོ། །ཐིག་ལེ་མཆོག་མའི་
ཕྱག་རྒྱ་བཤད་པ། སོར་མོ་ཕན་ཚུན་དུ་པདྨ་འཁོར་བའི་སྦྱོར་བས་བསྐོར་ཏེ་སྤྱི་བོར་བཞག་པ་ནི། ཐིག་ལེ་མཆོག་མའི་ཕྱག་རྒྱའོ། །དེ་ནས་རྩོམ་པ་མོའི་ཕྱག་རྒྱ་བཤད་
པ༑ ལག་པ་སོ་སོར་སོར་མོ་གཅིག་ལ་གཅིག་བསྐོར་བའི་སྦྱོར་བས་སྙིང་གར་བཞག་པ་ནི། རྩོམ་པ་མོའི་ཕྱག་རྒྱའོ། །དེ་ནས་ཕྱིའི་དཀྱིལ་འཁོར་གྱི་ཆོ་ག་རྒྱས་པར་
བཤད་པ། ཨོཾ་ཤ་ཀྲཱ་ཡ་སྭཱཧཱ། ཤར་དུ་བརྒྱ་བྱིན་ནོ། །ཨོཾ་ཨགྣ་ཡེ་སྭཱཧཱ། མེར་མེ་ལྷའི་ལྷའོ། །ཨོཾ་ཡ་མཱ་ཡ་སྭཱཧཱ། གཤིན་རྗེའི་ཕྱོགས་སུ་གཤིན་རྗེའོ། །ཨོཾ་རཱཀྵ་ས་
ཨ་དྷི་པ་ཏ་ཡེ་ཛ་ཡ་ཛ་ཡ་སྭཱཧཱ། བདེན་བྲལ་དུ་སྲིན་པོའི་བདག་པོའི་འོ། །ཨོཾ་ཝ་རུ་ཎ་ནཱ་ག་ཨ་དྷི་པ་ཏ་ཡེ་སྭཱཧཱ། ནུབ་ཏུ་ཆུ་ལྷའོ། །ཨོཾ་བཱ་ཡ་བེ་ཙ་ལ་ཙ་ལ་སྭཱཧཱ། རླུང་དུ་རླུང་
གི་ལྷའོ། །ཨོཾ་ཀུ་བེ་རཱ་ཡ་ཡཀྵ་ཨ་དྷི་པ་ཏ་ཡེ་སྭཱཧཱ། བྱང་ཆུ་ལུས་ངན་པོའི་འོ། །ཨོཾ་ཙནྡྲ་ཡ་སྭཱཧཱ། དབང་ལྡན་གྱི་ཕྱོགས་སུ་ཟླ་བའོ། །ཨོཾ་ཨཱི་ཤ་ནཱ་ཡ་སྭཱཧཱ། དབང་ལྡན་
གྱི་ཕྱོགས་སུ་དབང་ལྡན་ཉིད་དོ། །དེ་ནས་གནོད་སྦྱིན་མོ་ཐམས་ཅད་ཀྱི་དབང་ཕྱུག་མ་སྡུག་གུ་མཛེས་མའི་ཕྱག་རྒྱ་བཤད་པ། ཁུ་ཚུར་སོ་སོར་བཅངས་ཏེ་མཐེའུ་ཆུང་

92-1-174b

རབ་ཏུ་བརྐྱང་བའོ། །དེ་ནས་འབྱུང་མོའི་ཕྱག་རྒྱ་བཤད་པ། །ཁུ་ཚུར་སོ་སོར་བཅངས་ཏེ་མཐེའུ་ཆུང་གཉིས་འཁྱུད་ནས་སྡིགས་མཛུབ་བྱས་ཏེ་འཛིན་པ་ནི། འབྱུང་པོའི་དབང་
ཕྱུག་འབྱུང་མོ་ཐམས་ཅད་ཀྱི་རྒྱལ་མོའི་ཕྱག་རྒྱའོ། །དེ་ནས་འབྱུང་མོ་སྒོ་སྐྱོང་མ་བརྒྱད་ཀྱི་ཕྱག་རྒྱ་བཤད་པ། ཁུ་ཚུར་སོ་སོར་བཅངས་ཏེ་མཛུབ་མོ་གཉིས་འཁྱུད་པ་ནི། འབྱུང་
མོ་བརྒྱད་ཀྱི་ཕྱག་རྒྱའོ། །དེ་ནས་ཕྱིའི་དཀྱིལ་འཁོར་གྱི་ཆོ་ག་རྒྱས་པར་བཤད་པ་ནི། ལག་པ་གཡས་པའི་ཐལ་མོ་མཉམ་པར་བྱས་ཏེ་མཐེ་བོས་མཐེའུ་ཆུང་གི་སོར་མོ་
མནན་ནས་སོར་མོ་ལྷག་མ་བཀྲམ་པ་ནི། བརྒྱ་བྱིན་གྱི་རྡོ་རྗེའི་ཕྱག་རྒྱའོ། །ལག་པ་གཡོན་པའི་ཐལ་མོ་མཉམ་པར་བྱས་ཏེ་ཆུང་ཟད་བསྐྱོད་པ་ནི། མེའི་ཕྱག་རྒྱའོ། །ལག་པ་གཡས་
པར་ཁུ་ཚུར་བཅངས་ཏེ་མཛུབ་མོ་བརྐྱང་བ་ནི། གཤིན་རྗེའི་དབྱུག་ཏོའི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ཏེ་མཛུབ་མོ་དང་གུང་མོ་བརྐྱང་བ་ནི། སྲིན་པོའི་བདག་པོའི་
རལ་གྲིའི་ཕྱག་རྒྱའོ། །ལག་པ་གཡོན་པའི་ཁུ་ཚུར་བཅངས་ཏེ་མཛུབ་མོ་བརྐྱང་ནས་བསྐྱིལ་བ་ནི། ཆུའི་ལྷའི་ཞགས་པའི་ཕྱག་རྒྱའོ། །ལག་པ་གཡོན་པའི་ཁུ་ཚུར་བཅངས་
ལ་མཛུབ་མོ་དང་གུང་མོ་བརྐྱང་པ་ནི། རླུང་ལྷའི་བ་དན་གྱི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ཏེ་མཐེ་བོང་བརྐྱང་བ་ནི། རྣམ་ཐོས་ཀྱི་གླང་པོ་ཆེའི་ཕྱག་རྒྱའོ། །

92-1-175a

༄༅། །ལག་པ་གཡོན་པ་ཁུ་ཚུར་བཅངས་ཏེ་མཐེའུ་ཆུང་གིས་སོར་མོ་མནན་ནས་སོར་མོ་ལྷག་མ་བརྐྱང་བ་ནི། དབང་ལྡན་གྱི་ཏྲི་ཤཱུ་ལའི་ཕྱག་རྒྱའོ། །
དེ་ནས་རྫོགས་པར་བྱེད་པའི་ཕྱག་རྒྱ་བཤད་པ། ཐལ་མོ་སྦྱར་བ་ནི། རྫོགས་པར་བྱེད་པའི་ཕྱག་རྒྱའོ། །སྔགས་བཤད་པ། ཨོཾ་སིདྡྷི་བཛྲ། ཨ་སུ་རཱ་ཡ་ཨ་སུ་རཱ་ཡ་
ཧཱུཾ༑ རྫོགས་པར་བྱེད་པའི་སྔགས་དང༌། ཕྱག་རྒྱའོ། །དེ་ནས་དངོས་གྲུབ་དགུག་པའི་སྔགས་དང༌། ཕྱག་རྒྱ་བཤད་པ། ཁུ་ཚུར་སོ་སོར་བཅངས་ནས་མཐེའུ་ཆུང་
གཉིས་འཁྱུད་དེ་མཛུབ་མོ་གཉིས་བརྐྱང་ནས་བསྐྱིལ་བ་ནི། དངོས་གྲུབ་དགུག་པའི་ཕྱག་རྒྱའོ། །སྔགས་ནི། ཨོཾ་བཛྲ་རོ་ཥ་ཎ་མཧཱ་ཀྲོ་དྷ་སིདྡྷ་ཨཱ་ཀཪྵ་ཡ་ཧཱུཾ་ཛ༑ དངོས་
གྲུབ་དགུག་པའི་སྔགས་སོ། །རྒྱལ་པོ་ཆེན་པོའི་དངོས་གྲུབ་ནི། །ཁྲོ་བོའི་བསྟན་པའི་དངོས་གྲུབ་སྟེ། །ལྷ་རྣམས་ཀུན་གྱི་དངོས་གྲུབ་མཆོག །བདག་ལ་མྱུར་དུ་སྒྲུབ་ཏུ་གསོལ།།
རྡོ་རྗེ་གསོར་ཞིང་སྔགས་དེ་ངང་འདི་བརྗོད་པར་བྱའོ། །དེ་ནས་འབྱུང་མོའི་གདོང་གི་ཕྱག་རྒྱ་བཤད་པ། ལག་པ་གཡོན་པའི་ཐལ་མོ་མཉམ་པར་བྱས་ནས་མཐེ་བོང་བསྒྲེང་སྟེ་ལག་
པ་གཡས་པའི་ཁུ་ཚུར་གྱིས་ལག་པ་གཡོན་པའི་གཞན་གྱིས་མི་ཐུབ་པའི་ཕྱག་རྒྱ་བཅིངས་ཏེ་གཡས་པའི་མཐེ་བོང་བསྒྲེང་བ་ནི། རྡོ་རྗེ་འཆང་གི་འབྱུང་པོ་གདོན་གྱི་ཕྱག་རྒྱའོ། །

92-1-175b

ཨོཾ་ཛ་ཡ་ཛ་ཡ་མཧཱ་ཀྲོདྷ་ཨ་དྷི་པཏི་ཀྲོ་དྷ་རཱ་ཛ་ཨི་མཾ་བྷཱུ་ཏ་ཨཱ་ས་ནཾ། དཪྴ་ཡ་རཀྵ་སྭཱཧཱ། གདན་གྱི་སྔགས་སོ། །ད་ནས་ལྷའི་གདན་གྱི་ཕྱག་རྒྱ་བཤད་པ། ཐལ་མོ་སྦྱར་བ་བྱས་ཏེ།
སོར་མོ་ཐམས་ཅད་བ་གྲམ་པ་ནི། པདྨའི་ཕྱག་རྒྱར་བརྗོད་པ་སྟེ། འདི་ནི། ཕྱག་རྒྱའོ། །སྔགས་ནི། ཨོཾ་པདྨ་བྷ་ག་བ་ནི་ཥ་ཎ་སརྦ་དེ་པ་དྭཾ་སྭཱ་ཧཱ། ལྷ་ཐམས་ཅད་ཀྱི་གདན་
གྱི་པདྨའི་ཕྱག་རྒྱ་དང༌། སྔགས་སོ། །པདྨའི་ཕྱག་རྒྱ་འདི་ཉིད་ལས་མཐེ་བོ་གཡོན་པ་བསྒུལ་བས་ལྷ་ཐམས་ཅད་སྤྱན་དྲང་བ་དང༌། གཤེགས་སུ་གསོལ་བའི་ཕྱག་རྒྱ་སྟེ།
སྔགས་ནི། ཨོཾ་ས་ར་ས་ར། བི་ས་ར་བི་ས་ར། གཙྪ་གཙྪ་སརྦ་དེ་བ་ཏཱ་ནཱཾ། ཤྲཱི་བཛྲ་དྷ་ར་ས་མ་ཨཱ་ཛྙཱ་པ་ཡ་ཏི་སྭཱཧཱ། གཤེགས་སུ་གསོལ་བའི་སྔགས་སོ། །ཁྲོ་ཆེན་ཐམས་
ཅད་གྲུབ་མཛད་པ། དངོས་གྲུབ་བདེ་བར་སྦྱིན་མཛད་པ། །མཐུ་ཆེན་བླ་ན་མེད་པ་ནི། བདག་ལ་སྩལ་ཏེ་གཤེགས་སུ་གསོལ། །བསྟོད་པ་འདིས་བསྟོད་པར་བྱའོ། །འབྱུང་
པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། དངོས་གྲུབ་ཀྱི་ཆོ་ག་དཀྱིལ་འཁོར་གྱི་སྒྲུབ་པ་རྫོགས་སོ།།    །།དེ་ནས་ཁྲོ་བོའི་བདག་པོ་ཆེན་པོ་ཕྱག་ན་རྡོ་རྗེས་འདི་སྐད་
ཅེས་གསུངས་སོ། །དཀྱིལ་འཁོར་ཆེན་པོ་འདི་མཐོང་བ་ཙམ་གྱིས་ཁམས་གསུམ་པའི་རྒྱལ་སྲིད་འཐོབ་ཅིང་འདིའི་རྡོ་རྗེ་འཆང་བཟླས་པ་ཙམ་གྱིས་རྡོ་རྗེ་འཆང་དང་མཚུངས་

92-1-176a

༄༅། །པར་འགྱུར་རོ། །གལ་ཏེ་མ་གྲུབ་ན་ཡང་གླིང་བཞི་པའི་འཁོར་ལོས་བསྒྱུར་བའི་རྒྱལ་པོར་འགྱུར་རོ། །དཔལ་རྡོ་རྗེ་འཆང་ཁྲོ་བོའི་བདག་པོ་བཟླས་པ་
ཙམ་གྱིས་འབྱུང་པོ་ཐམས་ཅད་བྲན་དུ་འགྱུར་རོ། །གལ་ཏེ་སྔགས་པ་ཁྲོས་ན། ཁྲོས་པ་ཙམ་གྱིས་འཇིག་རྟེན་པའི་ལྷ་ཐམས་ཅད་དུམ་བུ་བརྒྱར་ཞིག་པར་འགྱུར་རོ། །
ཀླུ་དང་གནོད་སྦྱིན་ཐམས་ཅད་མཐོང་བ་ཙམ་གྱིས་གསོད་ཅིང་འཇིག་རྟེན་པའི་ལྷ་ཐམས་ཅད་ཧཱུཾ་གི་སྒྲ་ཙམ་གྱིས་འབྲེས་པར་བྱེད་དོ། །དེ་ནས་དཔལ་རྡོ་རྗེ་འཆང་ཁྲོ་
བོའི་བདག་པོ་ཆེན་པོའི་སྔོན་དུ་བསྙེན་པ་བྱ་བ་བཤད་པ། བདག་ཉིད་སྲུང་བའི་སྔགས་འབུམ་བཟླས་ན། མྱུར་དུ་འགྲུབ་པར་བྱེད་པའོ། །དེ་ནས་དཔལ་རྡོ་རྗེ་འཆང་སྒྲུབ་
པར་འདོད་ན། ཟླ་བ་གཅིག་ཏུ་དུས་གསུམ་དུ་སྟོང་ཕྲག་རེ་བཟླས་ནས་དེ་ནས་ཟླ་བ་ཉ་ལ་ཅི་ལྟར་འབྱོར་པའི་མཆོད་པ་བྱས་ནས་ཁྲོ་བོའི་ཕྱག་རྒྱ་བཅིངས་ཏེ་མཚན་ཐོག་ཐག་བཟླའོ། །
དེ་ནས་ཐོ་རངས་ས་གཡོ་བ་དང༌། ཕྱག་རྒྱ་འབར་བར་འགྱུར་ཏེ། འབར་བ་ཙམ་གྱིས་རྡོ་རྗེ་འཆང་དང་མཚུངས་པར་འགྱུར་ཞིང༌། རྒ་བ་དང་འཆི་བ་མེད་ལ་ལྷའི་གཟུགས་སུ་
འགྱུར་རོ། །དེ་ནས་ལྷ་མོ་སྒྲུབ་པར་འདོད་ན། ལྷ་མོ་དཀའ་ཟློག་རྐང་པ་གཡོན་པས་མནན་ནས་ཁྲི་བཟླས་ན། ལྷ་མོ་རང་ཉིད་འོང་ཞིང༌། དངོས་གྲུབ་ཀྱི་རྫས་དང༌། དངུལ་

92-1-176b

ཆུ་དང༌། བཅུད་ཀྱིས་ལེན་གྱི་གྲུབ་པ་སྟེར་ཞིང་ཆུང་མར་འགྱུར་རོ། །གལ་ཏེ་མ་གྲུབ་ན། དུག་དང་ལན་ཚྭས་བྱུགས་ཏེ་རྐང་པ་གཡས་པས་མནན་ནས་ཁྲོ་བོའི་སྔགས་འདི་བཟླ་
བར་བྱ་སྟེ། ཨོཾ་ཧ་ན་ཧ་ན་བཛྲ་མཱ་ར་ཡ་ཆེ་གེ་མོ་ཧཱུཾ་ཕཊ། ཁྲོ་བོ་འདི་དང་བཅས་པས་མནན་ཏེ་སྟོང་ཕྲག་བརྒྱད་བཟླས་ན། བཟླས་པ་ཙམ་གྱིས་སྤྱི་བོ་འགས་པའམ་བསྐམས་
ནས་འཆིའོ། །དེ་བཞིན་དུ་ཁྲོ་བོའི་སྔགས་ཀྱིས་གསད་པ་ཐམས་ཅད་ལ་སྦྱར་བར་བྱའོ། །དེ་ནས་དཔལ་ལྷ་མོ་སྒྲུབ་པར་འདོད་ན། དཔལ་ལྷ་མོ་རྐང་པ་གཡོན་པས་མནན་ཏེ་ཁྲི་
བཟླས་ན། དཔལ་ལྷ་མོ་འོང་སྟེ་མེ་ཏོག་གི་སྟན་སྦྱིན་ཞིང་ལེགས་པར་འོངས་སོ་ཞེས་བརྗོད་ལ་ཆུང་མ་གྱིས་ཤིག་ཅེས་བསྒོ་ནས་ཇི་ལྟར་འདོད་པ་ལྟར་སྤྱད་ན་རྒྱལ་སྲིད་སྟེར་
བར་བྱེད་དོ། །དེ་ནས་འཇིགས་བྱེད་མ་རྐང་པ་གཡོན་པས་མནན་ཏེ་ཁྲི་བཟླས་ན། འཇིགས་བྱེད་མ་རང་གི་གཟུགས་ཀྱིས་འོངས་ཏེ་བྲན་མོའི་ལས་རྣམས་བྱེད་དོ། །ཙ་མུནྜི་རྐང་པ་
གཡོན་པས་མནན་ཏེ་ཁྲི་བཟླས་ན། ཙ་མུནྚི་རང་གི་གཟུགས་ཀྱིས་འོང་སྟེ། ཙ་མུནྚི་བྲན་མོར་འགྱུར་རོ། །དེ་བཞིན་དུ་མ་མོའི་སྒྲུབ་པ་ཐམས་ཅད་ལ་མནན་ཏེ་བསྒྲུབས་ན། མྱུར་དུ་
འགྲུབ་པར་འགྱུར་རོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། སྒྲུབ་པའི་ཐབས་ཀྱི་ཆོ་ག་རྒྱས་པའི་རིམ་པར་ཕྱེ་བ་དང་པོ་རྫོགས་སོ།།    །།ཕྱག་ན་རྡོ་རྗེ་གཏུམ་པོ་

92-1-177a

༄༅། །ལ་ཕྱག་འཚལ་ལོ། །དེ་ནས་འདིར་ནི་ཤིན་ཏུ་འདའ་བར་དཀའ་བ་མཆོག་ཏུ་དྲག་པོ་ཆེན་པོའི་སྒྲུབ་པའི་ཐབས་ཤིན་ཏུ་དྲག་པོ་ལས་ཐམས་ཅད་སྒྲུབ་པར་བྱེད་པ་
གསུངས་པ། ལིངྒ་གཅིག་པ་རྐང་པ་གཡོན་པས་མནན་ཏེ་སྟོང་ཕྲག་བརྒྱད་བཟླས་ན། ཉི་མ་བདུན་ན་ལྷ་ཆེན་པོ་མྱུར་དུ་འོང་ངོ༌། །གལ་ཏེ་མ་འོངས་ན། དེའི་མདོ་ལ་འཆིའོ། །
སྲེད་མེད་ཀྱི་བུ་མནན་ཏེ་ཉི་མ་བདུན་དུ་སྟོང་ཕྲག་བདུན་བཟླས་ན། ཉི་མ་བདུན་པ་ལ་ངེས་པར་འོང་ངོ༌། །གལ་ཏེ་མ་འོངས་ན། སྤྱི་བོ་འགས་པའམ། བསྐམས་པར་འགྱུར་རོ། །
ངེས་པར་སྲེད་མེད་ཀྱི་བུ་འཁོར་དང་བཅས་པ་མངག་གཞུག་པར་འགྱུར་རོ། །ཚངས་པ་མནན་ཏེ་སྟོང་ཕྲག་བརྒྱད་བཟླས་ན། ཉི་མ་བདུན་ན་མྱུར་བར་འོང་སྟེ། གལ་ཏེ་མ་འོངས་
ན་བསྐམས་ཏེ་འཆིའོ། །མངག་གཞུག་པར་འགྱུར་རོ། །བརྒྱ་བྱིན་རྐང་པ་གཡོན་པས་མནན་ཏེ་ཉི་མ་བདུན་དུ་སྟོང་ཕྲག་བརྒྱད་བཟླས་ན། ཉི་མ་བདུན་ན་ངེས་པར་འོང་སྟེ། གལ་ཏ་
མ་འོངས་ན་ངེས་པར་འཆི་བར་འགྱུར་རོ། །འདིས་བརྒྱ་བྱིན་མངག་གཞུག་པར་འགྱུར་ཞིང་པང་ན་གནས་པ་བླངས་ཏེ་སྟེར་བར་བྱེད་དོ། །གལ་ཏེ་མ་འོངས་ན་སྤྱི་བོ་འགས་ཤིང་དུམ་བུ་
བརྒྱར་འཇིག་ལ། རང་གི་རིགས་རྒྱུད་རྣམས་བརླག་པར་འགྱུར་རོ། །གཞོན་ནུ་མནན་ནས་སྟོང་ཕྲག་བརྒྱད་བཟླས་ན། ཉི་མ་བདུན་ན་མྱུར་དུ་འོང་སྟེ། གཞོན་ནུ་མངག་གཞུག་པར་

92-1-177b

འགྱུར་རོ། །གཞོན་ནུའི་གདོན་ཐམས་ཅད་བྲན་དུ་འགྱུར་ཞིང༌། ཆེ་གེ་མོ་འཚོ་བར་གྱིས་ཤིག །ཆེ་གེ་མོ་སོད་ཅིག་ཅེས་སྨྲས་ན། དེ་དག་ཐམས་ཅད་བྱེད་དོ། །ཚོགས་ཀྱི་བདག་པོ་
མནན་ཏེ་སྟོང་ཕྲག་བརྒྱད་བཟླས་ན། ཉི་མ་བདུན་ན་མྱུར་དུ་འོང་སྟེ། གལ་ཏེ་མ་འོངས་ན་རིགས་རྒྱུད་བརླག་ཅིང་འཆི་བར་འགྱུར་རོ། །ལོག་འདྲེན་ཐམས་ཅད་མངག་གཞུག་པར་
འགྱུར་རོ། །ཉི་མ་རྐང་པ་གཡོན་པས་མནན་ཏེ་བརྒྱད་སྟོང་བཟླས་ན། ཉི་མ་བདུན་ན་མྱུར་དུ་འོངས་ཏེ་རྒྱལ་སྲིད་སྟེར་རོ། །གལ་ཏེ་མ་འོངས་ན་འཆི་བའམ། རང་གི་རྒྱུད་བརླག་
པར་འགྱུར་རོ། །ཟླ་བ་མནན་ཏེ་བརྒྱད་སྟོང་བཟླས་ན། ཉི་མ་བདུན་ན་མྱུར་དུ་འོང་ཞིང་མངག་གཞུག་པར་འགྱུར་ལ་གསེར་སྲང་བརྒྱ་སྟེར་རོ། །གལ་ཏེ་མ་འོངས་ན་སྤྱི་བོ་འགས་
ཤིང་བསྐམས་ཏེ་འཆི་བར་འགྱུར་རོ། །རང་གི་རིགས་དང༌། རྒྱུད་ཕུང་བར་འགྱུར་རོ། །འདི་ནི། ཟླ་བ་འཁོར་དུ་སྒྲུབ་པར་བཤད་པའོ། །འཇིགས་བྱེད་རྐང་པ་གཡོན་པས་མནན་ཏེ་
ཉི་མ་བདུན་དུ་སྟོང་ཕྲག་བརྒྱད་བཟླས་ན་ཡང་མཚན་མོ་མཆོད་པ་ཆེན་པོ་བྱས་ཏེ་ཤ་ཆེན་པོས་མཆོད་པ་བྱས་ནས་ཤ་ཆེན་པོའི་གཏོར་མ་བྱས་ཏེ་ཤ་ཆེན་པོ་ཉིད་དང་ཏིལ་གྱི་མར་
མེ་རབ་ཏུ་སྔར་ཏེ་ནམ་ཕྱེད་ན་སྒྲ་ཆེན་པོ་བྱུང་སྟེ་དྲག་ཏུ་དགོད་ཅིང་བསྡད་ན། ཀྱེ་སྐྱེས་བུ་ཆེན་པོ་འདི་བཟའ་ཡི། །སློངས་ཤིག །ཅེས་ཟེར་རོ། །དེས་སྐྲག་པར་མི་བྱ་སྟེ། གལ་ཏེ་

92-1-178a

༄༅། །སྐྲག་པར་གྱུར་ན། ཡི་གེ་ཧཱུཾ་བཟླས་ན་བདེ་བར་གནས་པར་འགྱུར་རོ། །འཇིགས་བྱེད་འཁོར་དང་བཅས་པ་བྲན་དུ་འགྱུར་རོ། །ཁམས་གསུམ་པའི་རྒྱལ་སྲིད་
སྟེར་ཞིང་ཡི་གེ་ཧཱུཾ་བཟླས་པ་ཙམ་གྱིས་འཇིག་རྟེན་པའི་ལྷ་ཐམས་ཅད་འཇོམས་སོ། །གར་གྱི་དབང་ཕྱུག་རྐང་པ་གཡོན་པས་མནན་ཏེ་ཉི་མ་བདུན་དུ་བརྒྱད་སྟོང་བཟླས་ན། སྐད་
ཅིག་དེ་ལ་འོང་ཞིང་མངག་གཞུག་པར་འགྱུར་རོ། །གལ་ཏེ་མ་འོངས་ན་བསྐམས་པའམ་འཆི་བར་འགྱུར་རོ། །ནག་པོ་ཆེན་པོ་རྐང་པ་གཡོན་པས་མནན་ཏེ་སྟོང་ཕྲག་བརྒྱད་བཟླས་
ན། ཉི་མ་བདུན་ན་འཁོར་གྱི་ཚོགས་དང་བཅས་ཏེ་འོང་ངོ༌། །གལ་ཏེ་མ་འོངས་ན་སྐད་ཅིག་དེ་ཉིད་ལ་འཆི་ཞིང་རང་གི་རིགས་རྒྱུད་ཕུང་བར་འགྱུར་རོ། །ལྷ་ནག་པོ་ཆེན་པོ་འཁོར་གྱི་
ཚོགས་དང་བཅས་པ་མངག་གཞུག་པར་འགྱུར་རོ། །གདོང་བཞི་པ་ཕྱུག་པོའི་ཁང་པར་སོང་སྟེ་རྐང་པ་གཡོན་པས་མནན་ནས་ཁྲི་ཕྲག་བཟླས་ན། ཉི་མ་བདུན་ན་འཁོར་གྱི་ཚོགས་དང་
བཅས་ཏེ་འོང་ངོ༌། །གལ་ཏེ་མ་འོངས་ན་རིགས་དང་རྒྱུད་བརླག་པར་འགྱུར་རོ། །རྣམ་པ་ཐམས་ཅད་ཀྱིས་གཡོག་འཁོར་དུ་འགྱུར་ལ། རྒྱབ་ཏུ་ཞོན་ནས་མཐོ་རིས་སུ་ཡང་འཁྱེར་རོ། །
པང་པ་ན་གནས་པ་བླངས་ནས་སྟེར་ཞིང་དངུལ་ཆུ་དང་བཅུད་ཀྱི་ལེན་བཟང་པོ་སྟེར་རོ། །བཅོམ་ལྡན་འདས་དཔལ་རྡོ་རྗེ་འཆང་གིས་དེ་སྐད་ཅེས་གསུངས་སོ། །འབྱུང་པོ་འདུལ་བའི་

92-1-178b

རྒྱུད་ཀྱི་རྒྱལ་པོ་ཆེན་པོ་ལས། མངག་གཞུག་སྒྲུབ་པའི་ཆོ་ག་རྒྱས་པའི་ལེའུ་རྫོགས་སོ།།    །། དེ་ནས་སྟོབས་དང་ཕ་རོལ་གནོན་པ་དཔག་ཏུ་མེད་པ། འཇིག་རྟེན་གསུམ་གྱིས་
ཕྱག་བྱས་པའི་བྲན་མོ་སྒྲུབ་པའི་ཐབས་ཁྲོ་བོ་ཉིད་ཀྱིས་མི་རྣམས་ལ་ཕན་པའི་དོན་དུ་གསུངས་པ་དངོས་གྲུབ་ཀྱི་མཆོག་རྒྱས་པར་བཤད་པར་བྱ་སྟེ། ལེ་ལོ་ཅན་དང༌། སྡིག་པ་བྱེད་
པ་དང༌། བརྫུན་དུ་སྨྲ་བས་ཀྱང་འགྲུབ་པར་བྱེད་དོ། །ཚུལ་ཁྲིམས་དང་ལྡན་པ་དང༌། ཟང་ཟིང་སྤངས་པ་དང༌། ཚངས་པར་སྤྱོད་པ་ལ་རྟག་ཏུ་གནས་པ་དང༌། རྟག་ཏུ་ཁྲོ་བོའི་བཟླས་པ་
ལ་གནས་པས་འབྱུང་མོ་དང༌། ཀླུ་མོ་དང༌། གནོད་སྦྱིན་མོ་སྒྲུབ་པར་འདོད་ན། སྔགས་ཀྱི་ཚོགས་ཀྱིས་དགུག་པ་ལ་སྦྱར་བར་བྱའོ། །ལྷ་མོ་ཨུ་མ་སྒྲུབ་པར་བྱེད་པ་རྣམས་ལ་ཕན་པའི་དོན་དུ་
བསྙེན་བཀུར་མར་བྱ་བར་བཤད་པའོ། །དང་པོར་བསྒྲུབ་པར་བྱ་ཞིང་དེའི་འོག་ཏུ་དངོས་གྲུབ་ཀྱི་མཆོག་བཟང་པོ་རིག་འཛིན་དང༌། ཕྱོགས་ཀྱི་བདག་པོ་དང༌། ནོར་གྱི་ཆར་དང༌། གཏེར་
ཆེན་པོ་དང༌། ཡིད་བཞིན་གྱི་ནོར་བུ་དང༌། བུམ་པ་བཟང་པོ་ལ་སོགས་པ་དང༌། གནོད་སྦྱིན་མོའི་སྒྲུབ་པ་དང༌། །ཟ་མོ་དང༌། ས་ལ་འཇོམས་མ་ལ་སོགས་པ་གསུངས་པ་རྣམས་
འགྲུབ་སྟེ། སངས་རྒྱས་ཉིད་ཀྱང་འགྲུབ་ན། ཐ་མལ་འབྱུང་མོ་བྲན་དུ་བྱ་བ་རྣམས་ལྟ་སྨོས་ཀྱང་ཅི་དགོས་ཏེ། དེའི་མོད་ལ་འགྲུབ་པར་འགྱུར་རོ། །འབྱུང་པོ་འདུལ་བྱེད་ཀྱི་རྒྱུད་ཆེན་པོ་

92-1-179a

༄༅། །ལ་ནི། སྒྲུབ་པ་པོ་རྟག་ཏུ་ཁྲོ་བོའི་བཟླས་པ་ལ་གནས་ན། སློབ་དཔོན་ལ་སྨོད་པ་དང༌། ལྷ་ཐམས་ཅད་ལ་སྨོད་པ་དང༌། དམ་པའི་ཆོས་སྤོང་བ་དང༌། ཐམས་ཅད་
དུ་དམ་ཚིག་ཉམས་པ་དང༌། མེད་པ་དང༌། སྔགས་དང༌། རྒྱུད་སྤངས་པས་ཀྱང་གལ་ཏེ་འདོད་ན་ངེས་པར་དེའི་མོད་ལ་མྱུར་དུ་འགྲུབ་པར་འགྱུར་བར་ཁྲོ་བོ་ཉིད་ཀྱིས་གསུངས་སོ། །
བཅོམ་ལྡན་འདས་དཔལ་རྡོ་རྗེ་འཆང་ཁྲོ་བོའི་བདག་པོས་འདི་སྐད་ཅེས་གསུངས་སོ། །དེ་ནས་འདིར་མཆོག་ཏུ་གསང་བ་ཆེན་པོ་འབྱུང་པོ་འདུལ་བའི་རྒྱུད་ཀྱི་རྒྱལ་པོའི་སྒྲུབ་པའི་
ཐབས་གསུངས་པ། དང་པོ་རེ་ཤིག་བཀླགས་པ་ཙམ་གྱིས་འགྲུབ་པར་བྱེད་པ་བྲན་པོ་དང༌། བྲན་མོ་ཐམས་ཅད་སྒྲུབ་པར་བྱེད་པ། དཔལ་རྡོ་རྗེ་འཆང་ཁྲོ་བོའི་བདག་པོ་བཟླས་
བ་ཙམ་གྱིས་མྱུར་དུ་འགྲུབ་པར་བྱེད་པ། དོན་ཡོད་ཅིང་བགེགས་འཇོམས་ལ་གྲུབ་པར་བྱེད་པའི་སྔགས་ཀྱི་ཚིག་རྣམས་སོ། །ཨོཾ་ཧྲཱིཿཧཱུཾ་ཀ་ཊུ་ཀ་ཊུ་ཆེ་གེ་མོ་ཧཱུཾ་ཧཱུཾ་ཧཱུཾ་ཛ། ཁྲོ་བོ་འདི་
དང་བཅས་པས་བརྒྱད་བརྒྱ་བཟླས་པ་ཙམ་གྱིས་མྱུར་དུ་འོང་སྟེ། ཐམས་ཅད་བྲན་དང༌། བྲན་མོར་འགྱུར་རོ། །གལ་ཏེ་མ་འོངས་ན་སྤྱི་བོ་འགས་ཤིང་བསྐམས་ཏེ་འཆི་ལ། རིགས་
དང་རང་གི་རིགས་རྒྱུད་བརླག་པར་འགྱུར་རོ། །འབྱུང་མོའི་གཟུགས་བ་ལང་གི་གིའུ་ཝང་གིས་བྲིས་ཏེ་རྐང་པ་གཡོན་པས་མནན་ནས་སྟོང་ཕྲག་བརྒྱད་བཟླས་ན། སྐད་ཅིག་དེ་ལ་

92-1-179b

ཀྱེ་མ་ཀྱེ་མ་ཞེས་ཟེར་ཞིང་འོང་སྟེ། འགུམ་མོ་འགུམ་མོ། །ཀྱེ་སྒྲུབ་པ་པོ་བཀའ་ཅི་སྩོལ་ཞེས་ཟེར་རོ། །སྒྲུབ་པ་པོས་ཀྱེ་འབྱུང་མོ། བདག་གི་ཁོལ་མོ་གྱིས་ཤིག་ཅེས་སྨྲས་ན། དེ་ཁོལ་
མོའི་ལས་ཐམས་ཅད་བྱེད་དོ། །གྲོ་བའི་ཤུན་པ་ལ་བ་ལང་གི་གིའུ་ཝང་གིས་གཟུགས་བརྙན་བྲིས་ཏེ་རྐང་པ་གཡོན་པས་མནན་ནས་སྟོང་ཕྲག་བརྒྱད་བཟླས་ན། དེའི་མོད་ལ་འོང་ངོ༌། །
གལ་ཏེ་དེའི་མོད་ལ་མ་འོངས་ན་ཉུངས་ཀར་གྱིས་ཁ་ལ་བསྣུན་ཅིང་སྒྲ་ཆེན་པོས་བསྒུལ་ན། འབྱུང་མོ་དེ་རིམས་དྲག་པོས་འཆིའོ། །ཕྱིར་གསོ་བ་ནི། མར་དང་སྦྲང་རྩི་ཁར་བཅུག་ན་སླར་
འཚོའོ། །འབྱུང་མོ་འདིས་བྲན་མོའི་ལས་ཕྱེད་ཅིང་སྒྲུབ་པ་པོ་བདག་ཉིད་དང་གསུམ་ལ་གོས་དང༌། རྒྱན་དང༌། བཟའ་བ་ཉི་མ་རེ་རེ་སྟེར་རོ། །གཙུག་ལག་ཁང་གི་སྒོར་སོང་སྟེ་སྟོང་ཕྲག་
བརྒྱད་བཟླས་ན། འདིས་བ་གླང་མོའི་བློ་གྲོས་ཞེས་བྱ་བའི་འབྱུང་མོ་འོང་སྟེ། འོངས་པ་ལ་གཏོར་མ་བྱིན་ན་སྡུག་པ་ངས་ཅི་བྱ་ཞེས་སྨྲའོ། །མ་གྱིས་ཤིག་ཅེས་བསྒོ་ན། མ་དང་འདྲ་
བར་ཡོངས་སུ་སྐྱོང་ཞིང་བདག་ཉིད་དང་ལྔ་ལ་གོས་དང༌། རྒྱན་དང་བཟའ་བ་ལ་སོགས་པ་སྟེར་རོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། བྲན་མོ་སྒྲུབ་པའི་ཆོ་ག་རྒྱས་པའི་
ལེའུ་རྫོགས་སོ།།    །།དེ་ནས་མཆོག་ཏུ་གསང་བ་ཤིན་ཏུ་གསང་བ་ཆེན་པོ་འབྱུང་པོ་འདུལ་བའི་རྒྱུད་ཆེན་པོ་ལས་འབྱུང་མོ་སྒྲུབ་པའི་ཐབས་ཀྱི་ཆོ་ག་རྒྱས་པར་བཤད་པར་

92-1-180a

༄༅། །བྱ་སྟེ། དབུལ་པོ་རྣམས་ལ་ཕན་པའི་དོན་དུ་དངོས་གྲུབ་ཀྱི་སྒྲུབ་པའི་ཐབས་ཁྲོ་བོ་ཉིད་ཀྱིས་གསུངས་པའོ། །དེ་ལ་འབྱུང་མོ་རྣམས་ཀྱི་མིང་བཤད་པ། རྒྱན་ཅན་མ་
དང༌། རྣ་ཅན་མ་དང༌། དོ་ཤལ་ཅན་མ་དང༌། སེངྒེ་མ་དང༌། རྒོད་བྱེད་མ་དང༌། གར་བྱེད་མ་དང༌། དགའ་བ་མ་དང༌། འདོད་པའི་དབང་ཕྱུག་མ་དང༌། ལྷ་མོ་རྣམས་སོ། །འབྱུང་མོ་བརྒྱད་པོ་
རྣམས་ཆུང་མར་དོན་དུ་གཉེར་རམ། མར་གཉེར་རམ། ཡང་ན་སྲིང་མོར་གཉེར་ན། སྒྲུབ་པ་པོ་ཤིང་གཅིག་པར་སོང་སྟེ་མཚན་མོ་དང་ཉིན་མོ་དུས་གསུམ་དུ་སྟོང་ཕྲག་བརྒྱད་པ་ཟླས་
ནས་བཟླས་པའི་མཐར་མཆོད་པ་ཆེན་པོ་བྱས་ནས་གུ་གུལ་གྱི་བདུག་པ་བྱིན་ཏེ་བཟླས་ན། དེ་ནས་ནམ་ཕྱེད་ཀྱི་དུས་སུ་རྒྱན་ཅན་མ་ངེས་པར་འོང་ངོ༌། །འོངས་པ་ལ་ཙནྡན་གྱི་ཆུའི་
ཡོན་ཆབ་བྱིན་ན་དགའ་བར་འགྱུར་རོ། །མ་དང༌། སྲིང་མོ་དང༌། ཆུང་མར་འགྱུར་ཏེ། གང་མངོན་པར་འདོད་པ་དེ་སྨྲ་བར་བྱའོ། །གལ་ཏེ་མར་གྱུར་ན་ནི། འཁོར་བརྒྱད་བརྒྱའི་གོས་དང༌།
རྒྱན་དང༌། བཟའ་བ་ལ་སོགས་པ་སྟེར་རོ། །གལ་ཏེ་ཆུང་མར་གྱུར་ན་ནི། དོང་ཙེ་སྟོང་སྟོང་སྟེར་ཞིང༌། དངུལ་ཆུ་དང༌། བཅུད་ཀྱིས་ལེན་སྟེར་རོ། །གལ་ཏེ་སྲིང་མོར་གྱུར་ན་ནི། དཔག་
ཚད་སྟོང་ནས་བུད་མེད་བཟང་མོ་བླངས་ནས་སྟེར་ཞིང༌། དངུལ་ཆུ་དང༌། བཅུད་ཀྱིས་ལེན་སྟེར་ལ། ལྷའི་གཏེར་སྟོར་རོ། །མཚན་མོར་དུར་ཁྲོད་དུ་སོང་སྟེ་ཁྲི་བཟླས་པའི་མཐར་རྣ་ཆ་

92-1-180b

དང༌། དོ་ཤལ་ཅན་གྱི་འབྱུང་མོ་ངེས་པར་འོང་ངོ༌། །འོངས་པ་ལ་ཁྲག་གི་མཆོད་ཡོན་བྱིན་ན་དགའ་བར་འགྱུར་རོ། །མ་གྱིས་ཤིག་ཅེས་བསྒོ་ན། མ་དང་འདྲ་བར་ཡོངས་སུ་སྐྱོང་བར་བྱེད་དོ། །
མཚན་མོ་ལྷ་ཁང་སྟོང་པར་སོང་སྟེ་ཁྲི་བཟླས་ན། འབྱུང་མོ་དོ་ཤལ་ཅན་མྱུར་དུ་འོང་ངོ༌། །འོངས་པ་ལ་ཆགས་པ་སྤྱད་ན་ཆུང་མར་འགྱུར་རོ། །འགྲོ་བ་བཅུ་གཉིས་ཡོངས་སུ་སྐྱོང་
བར་བྱེད་ཅིང་དོང་ཙེ་ཉི་ཤུ་རྩ་ལྔ་དང་རས་ཟུང་གཅིག་སྟེར་རོ། །དེ་ནས་སེངྒེ་མའི་སྒྲུབ་ཐབས་བཤད་པ། མཚན་མོ་ལིངྒ་གཅིག་པར་སོང་སྟེ་ཁྲི་བཟླས་ན། རང་ཉིད་འོངས་ཤིང་
ཀྱེ་སྒྲུབ་པ་པོ་བཀའ་ཅི་སྩོལ་ཞེས་སྨྲ་ཞིང༌། སྒྲུབ་པ་པོས་ཆུང་མ་གྱིས་ཤིག་ཅེས་བསྒོ་ན། ལྷའི་དངུལ་ཆུ་དང༌། བཅུད་ཀྱིས་ལེན་སྟེར་ཞིང༌། དོང་ཙེ་བརྒྱད་དང༌། རས་ཟུང་
གཅིག་སྟེར་རོ། །དེ་ནས་རྒོད་བྱེད་མའི་སྒྲུབ་ཐབས་བཤད་པ། ཕྱག་ན་རྡོ་རྗེའི་ཁང་པར་སོང་སྟེ་ཕྱག་ན་རྡོ་རྗེ་དང་ཉེ་བར་འདབ་མ་ལ་བྲིས་ལ་ཀཱ་ར་བཱི་རའི་མེ་ཏོག་བྱིན་ཏེ་ནམ་ཕྱེད་
ཀྱི་བར་དུ་བཟླས་ན། རང་ཉིད་རྡོ་རྗེ་འཆང་གི་ཁྱིམ་དུ་རིམ་པར་འོང་ངོ༌། །འོངས་པ་ལ་ཙནྡན་གྱི་ཆུའི་མཆོད་ཡོན་བྱིན་ན། ཀྱེ་སྒྲུབ་པ་པོས་བཀའ་ཅི་སྩོལ་ཞེས་སྨྲའོ། །སྒྲུབ་པ་
པོས་བདག་གི་མངག་གཞུག་གྱིས་ཤིག་ཅེས་བརྗོད་ན། རྟག་ཏུ་རྗེས་སུ་འབྲང་ཞིང་རས་དང༌། རྒྱན་དང༌། བཟའ་བ་ལ་སོགས་པ་སྟེར་རོ། །དེ་མ་ལུས་པ་ཟད་པར་བྱ་སྟེ།

92-1-181a

༄༅། །གལ་ཏེ་ཅུང་ཟད་བཞག་ན། ཕྱིས་འབྱུང་བར་མི་འགྱུར་རོ། །མཚན་མོ་གཞལ་ཡས་ཁང་སྐྱེད་པར་བྱེད་དོ། །དེ་ནས་གར་བྱེད་མའི་སྒྲུབ་པའི་ཐབས་
བཤད་པ། ཆུ་བོ་འདུས་པའི་འགྲམ་དུ་སོང་སྟེ་བརྒྱད་སྟོང་བཟླས་ནས་ཉི་མ་བདུན་ན་མཆོད་པ་ཆེན་པོ་བྱས་ལ་ཉི་མ་ཤར་བ་ཙམ་གྱིས་བཟླས་པ་རྫོགས་པར་བྱས་ཏེ་ཙནྡན་
གྱི་བདུག་པ་བྱིན་ནས་ཡང་བཟླས་ན། ནམ་ཕྱེད་ཀྱི་དུས་ན་ངེས་པར་འོང་ངོ༌། །འོངས་པ་ལ་འདོད་པས་ལོངས་སྤྱད་ན་ཆུང་མར་འགྱུར་རོ། །ལྷའི་གསེར་སྲང་བརྒྱ་མ་ལ་དུ་དོར་
ནས་ཐོ་རངས་ཀྱིས་འགྲོའོ། །དེ་བཞིན་དུ་ཉི་མ་རེ་རེ་རྟག་ཏུ་གནས་པར་འགྱུར་རོ། །དེ་ཡང་མ་ལུས་པར་ཟད་པར་བྱ་སྟེ། གལ་ཏེ་ཅུང་ཟད་ལུས་ན་ཕྱིན་ཆད་འབྱུང་བར་མི་
འགྱུར་རོ། །དེ་ནས་བྲན་མོ་ཆེན་མོ་སྒྲུབ་པའི་ཐབས་ཀྱི་ཆོ་ག་རྒྱས་པ་དངོས་གྲུབ་སྣ་ཚོགས་གྲུབ་པར་བྱེད་པ། བཟླས་པ་ཙམ་གྱིས་རྟག་ཏུ་འགྲུབ་ཅིང་སྦྱིན་སྲེག་གི་ལས་མི་
དགོས་ལ། སྔོན་དུ་བསྙེན་པ་བྱས་པས་ཕྱག་ན་རྡོ་རྗེས་ཇི་ལྟར་གསུངས་པ་ལྟར་སྐད་ཅིག་དེ་ལ་འགྲུབ་པའི་དགའ་བྱེད་མའི་སྒྲུབ་པའི་ཐབས་བཤད་པ། མཚན་མོ་རང་གི་
ཁྱིམ་སྒོར་བཟླས་ན། ཉི་མ་གསུམ་ན་ངེས་པར་འོང་ངོ༌། །བྲན་མོའི་ལས་བྱེད་ཅིང་ས་བོན་ཐམས་ཅད་དང༌། ཞིང་གི་ལས་དང༌། ཁྱིམ་གྱི་བྱ་བ་ལ་སོགས་པ་སྒྲུབ་པར་བྱེད་

92-1-181b

དོ༑ ༑དེ་ནས་འདོད་པའི་དབང་ཕྱུག་མའི་སྒྲུབ་པའི་ཐབས་བཤད་པ། ཤའི་ཟས་ཁྱེར་ཏེ་མ་མོའི་གནས་སུ་སོང་ནས་མཚན་མོ་ཉ་དང་ཤས་བྱ་བ་བྱས་ཏེ་ལན་སྟོང་བཟླས་ན། ཉི་མ་
བདུན་ན་ངེས་པར་འོང་ངོ༌། །འོངས་པ་ལ་ཁྲག་གི་མཆོད་ཡོན་བྱིན་ན། བདག་པོ་བཀའ་ཅི་སྩོལ་ཞེས་སྨྲ་བར་བྱེད་དོ། །སྒྲུབ་པ་པོས་ལྷ་མོ་ཆུང་མར་གྱུར་ཅིག་ཅེས་སྨྲས་ན། ཆུང་མར་
འགྱུར་ཞིང༌། རེ་བ་ཐམས་ཅད་སྐོང་ལ་རྒྱལ་སྲིད་སྟེར་བར་བྱེད་དོ། །དེ་ནས་ལྷ་མོའི་སྒྲུབ་པའི་ཐབས་བཤད་པ། མཚན་མོ་ལྷ་མོའི་ཁང་པར་སོང་སྟེ་སྟན་བཤམས་ལ་ཙནྡན་
དཀར་པོ་དང་སྣ་མའི་མེ་ཏོག་གིས་མཆོད་ཅིང་གུ་གུལ་གྱི་བདུག་པ་བྱིན་ནས་སྟོང་ཕྲག་བརྒྱད་བཟླས་ན། བཟླས་པའི་མཐར་ངེས་པར་འོང་ངོ༌། །འོངས་པ་ལ་འཁྱུད་པ་དང༌། འོ་བྱས་པ་
དང༌། ཇི་ལྟར་དགའ་བ་འདོད་པ་བྱས་ན། ལྷ་མོ་གསེར་གྱི་མདོག་ཅན་གཞོན་ནུ་མ་རྒྱན་ཐམས་ཅད་ཀྱིས་བརྒྱན་པ་ཆུང་མར་འགྱུར་རོ། །དོང་རྩེ་བརྒྱད་དང༌། རས་ཟུང་གཅིག་དང༌།
གནས་རྣམས་དང༌། བཟའ་བ་བཟང་པོ་རྣམས་འཁོར་དང་བཅས་པ་ལ་སྟེར་རོ། །འདི་ཉིད་ཀྱིས་རྣམ་ཐོས་སྲས་ཀྱི་ཁང་པར་འདུག་ན། གསང་བའི་མཐའ་དང༌། བཟླས་པའི་མཐའ་
ལ་ཤིན་ཏུ་མྱུར་བར་རྫས་བླངས་ནས་སྟེར་བར་བྱེད་དོ། །བཅོམ་ལྡན་འདས་རྡོ་རྗེ་འཆང་གིས་དེ་སྐད་ཅེས་གསུངས་སོ། །འབྱུང་པོ་འདུལ་བའི་རྒྱུད་ཆེན་པོ་ལས། འབྱུང་མོ་བརྒྱད་

92-1-182a

༄༅། །ཀྱི་སྒྲུབ་པའི་ཐབས་ཀྱི་ཆོག་རྒྱས་པའི་ལེའུའོ།།    །།དཔལ་རྡོ་རྗེ་འཆང་ལ་ཕྱག་འཚལ་ལོ། །དེ་ནས་ཤིན་ཏུ་འདའ་བར་དཀའ་བའི་སྒྲུབ་པའི་
ཐབས་ལྷ་ཆེན་པོ་ཐམས་ཅད་གསོད་པར་བྱེད་པའི་སྔགས་ཀྱི་ཆོ་ག་གསུངས་པ། ཨོཾ་ཧ་ན་ཧ་ན་སརྦ་མཱ་ར་ཡ་བཛྲ་ཛྭ་ལེ་ཧཱུཾ་ཕཊ། དེ་ནས་འདི་བཤད་པ་ཙམ་གྱིས་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་རྡོ་རྗེ་རྣོན་པོ་འབར་བའི་ཕྲེང་བ་འཁྲུགས་པས་གང་བར་གྱུར་ཏེ། །ཧཱུཾ་ཧ་ན་ཕཊ། དེ་ནས་འདི་བཤད་པ་ཙམ་གྱིས་ཚངས་པ་དང༌། ཁྱབ་འཇུག་དང་
དབང་ཕྱུག་ཆེན་པོ་ལ་སོགས་པ་འཇིག་རྟེན་པའི་ལྷ་ཐམས་ཅད་དང༌། རིག་འཛིན་དུ་མ་དང༌། ཀླུ་དང༌། གནོད་སྦྱིན་དང༌། འབྱུང་པོ་དང༌། ཡི་དྭགས་དང༌། ལྷའི་བུ་མོ་དང༌། ཤ་ཟ་དང༌།
དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ནམ་མཁའ་ལྡིང་རྣམས་དུམ་བུ་བརྒྱར་བྱས་ཏེ་འགུགས་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
འཇམ་དཔལ་གཞོན་ནུར་གྱུར་པ་ལ་སོགས་པ་བྱང་ཆུབ་སེམས་དཔའ་དཔག་ཏུ་མེད་པ་ཡང་འཁོར་དེར་འདུས་པ་རྣམས་ངོ་མཚར་དུ་གྱུར་ཏེ་འདི་སྐད་ཅེས་སྨྲས་སོ། །དཔལ་རྡོ་རྗེ་འཆང་
ཁྲོ་བོའི་བདག་པོ་ཆེན་པོ། མ་འོངས་པའི་ཚེ་མ་འོངས་པའི་དུས་ན་གདུག་པ་དང༌། ལྷ་ཐམས་ཅད་ཚར་གཅོད་པ་ནི། ལེགས་སོ་ལེགས་སོ། དེ་ནས་ལྷའི་བུ་མོ་རྣམས་ལངས་ཏེ་འཁོར་

92-1-182b

གྱི་དཀྱིལ་འཁོར་དེར་དཔལ་རྡོ་རྗེ་འཆང་གི་ཞབས་ལ་མགོ་བོས་ཕྱག་འཚལ་ཏེ་རང་གི་སྙིང་པོ་ཕུལ་བ། ཨོཾ་ཤྲཱི་ཟླ་བའི་ལྷ་མོའི་འོ། །ཨོཾ་ཤྲཱི་ཐིག་ལེ་མཆོག་མའིའོ། །ཨོཾ་ཤྲཱི་གསེར་གྱི་ཕྲེང་
བ་མའིའོ། །ཨོཾ་ཤྲཱི་འཁྱིལ་བའི་ཕྲེང་བ་མའིའོ། །ཨོཾ་ཧཱུཾ་རིན་ཆེན་ཕྲེང་བ་མའིའོ། །ཨོཾ་ས་རྩོམ་པ་མོའིའོ། །ཨོཾ་སྲུ་བྲང་ན་གནས་པ་མོའིའོ། །ཨོཾ་བཾ་དཔལ་རྒྱན་མའིའོ། །དེ་ནས་ལྷའི་བུ་མོ་
བརྒྱད་ཀྱི་དངོས་གྲུབ་ཀྱི་སྒྲུབ་པ་ཐམས་ཅད་ཀྱི་ཆོ་ག་བཤད་པ། རིའི་རྩེ་མོ་ལ་སོང་སྟེ་འབུམ་བཟླས་ན་འགྲུབ་པར་འགྱུར་རོ། །དེ་ནས་ཟླ་བ་ཉ་བ་ལ་ཅི་ལྟར་འབྱོར་བའི་མཆོད་པ་བྱས་ནས་མར་
གྱི་མར་མེ་རབ་ཏུ་སྦར་ནས་མཚན་ཐོག་ཐག་བཟླས་ན། ཐོ་རངས་ལྷ་མོ་རང་ཉིད་འོང་ངོ༌། །འོངས་པ་ལ་ཙནྡན་གྱི་ཆུའི་མཆོད་ཡོན་བྱིན་ན་དགའ་ཚིག་སྨྲ་བར་བྱེད་དོ། །སྒྲུབ་པ་པོས་བདག་གི་
ཆུང་མ་གྱིས་ཤིག་ཅེས་སྨྲས་ན། དངོས་གྲུབ་ཀྱི་རྫས་དང༌། དངུལ་ཆུ་དང༌། བཅུད་ཀྱིས་ལེན་ལ་སོགས་པ་སྟེར་རོ། །དེའི་བཅུད་ཀྱིས་ལེན་གྱིས་ནི། ལོ་སྟོང་འཚོའོ། །དེ་ནས་ཐིག་ལེ་མཆོག་
མའི་སྒྲུབ་ཐབས་བཤད་པ། ཙནྡན་དང༌། འོ་མའི་ཟས་ལ་ཁྲི་བཟླས་ནས་ཉི་མ་བདུན་ན་མཆོད་པ་རྒྱས་པར་བྱས་ཏེ་ཡར་གྱི་ངོའི་ཚེས་བརྒྱད་ལ་རིའི་རྩེ་མོར་སོང་ལ་མཚན་ཐོག་ཐག་བཟླས་
ན་ཐོ་རངས་ངེས་པར་འོངས་ཏེ་ཅུང་ཟད་རྒོད་པས་ཆགས་པ་བྱས་ནས་མདུན་དུ་སྡོད་དོ། །འཁྱུད་པ་དང་འོ་བྱས་ཤིང་དགའ་བས་ཆགས་པར་བྱས་ན་འདི་ལྟར་འགྲུབ་པར་འགྱུར་ཏེ། གང་

92-1-183a

༄༅། །འདོད་པ་དེ་སྟེར་ཞིང༌། རྒྱབ་ཏུ་ཞོན་ན་མཐོ་རིས་སུ་ཡང་འཁྱེར་བར་བྱེད་དོ། །གཞན་ཡང་རྒྱལ་སྲིད་སྟེར་བར་བྱེད་དོ། །དེ་ནས་གསེར་གྱི་ཕྲེང་བ་མའི་སྒྲུབ་
ཐབས་བཤད་པ། ཆུ་བོ་འདུས་པའི་འགྲམ་དུ་སོང་སྟེ་ཉི་མ་བདུན་དུ་སྟོང་ཕྲག་བརྒྱད་བརྒྱད་བཟླས་ན། ཉི་མ་བདུན་པ་ལ་མཆོད་པ་རྒྱས་པར་བྱས་ཏེ་གུ་གུལ་གྱི་བདུག་པ་བྱིན་
ནས་མཚན་ཐོག་ཐག་བཟླས་ན། དེའི་ཐོ་རངས་ངེས་པར་འོང་སྟེ། འདོད་པ་ཐམས་ཅད་སྦྱིན་པར་བྱེད་དོ། །དེ་ནས་འཁྱིལ་བའི་ཕྲེང་བ་མའི་སྒྲུབ་པའི་ཐབས་ཀྱི་ཆོ་ག་རྒྱས་པར་
བཤད་པ། ཚེས་གྲངས་མི་དགོས་ཤིང་རྒྱུ་སྐར་ཡང་མི་དགོས་ལ། །སྨྱུང་བ་ཡང་མི་དགོས་པར་འགྲུབ་པར་བྱེད་པ་སྟེ། རིའི་རྩེ་མོར་སོང་སྟེ་ཁྲི་བཟླས་ན། དེ་ནམ་ཕྱེད་ན་ངེས་
པར་འོང་ངོ༌། །ཆུང་མར་འགྱུར་ལ་དོང་ཙེ་སྟོང་སྟེར་ཞིང༌། དངུལ་ཆུ་དང༌། བཅུད་ཀྱིས་ལེན་དང༌། གྲུབ་པའི་རྫས་སྟེར་རོ། །དེ་ནས་རིན་ཆེན་ཕྲེང་བ་མའི་སྒྲུབ་ཐབས་བཤད་པ། ལྷའི་
ཁང་པར་སོང་སྟེ་ཟླ་བ་གཅིག་ཏུ་སྟོང་ཕྲག་བརྒྱད་བརྒྱད་བཟླས་ནས་ཟླ་བ་དེའི་ཐ་མ་ལ་ཟླ་བ་ཉའི་བར་དུ་བཟླས་ན། ནམ་ཕྱེད་ན་རྐང་གདུབ་ཀྱི་སྒྲ་ཆེན་པོས་འོང་ངོ༌། །འོངས་པ་ལ་མེ་
ཏོག་གི་མཆོད་ཡོན་བྱིན་ནས་ལྷ་མོ་ལེགས་པར་འོངས་སམ་ཞེས་སྨྲས་ན། བདག་པོ། བདག་གིས་ཅི་བྱ་ཞེས་ཟེར་ཏེ། སྒྲུབ་པ་པོས་ཆུང་མ་གྱིས་ཤིག་ཅེས་བསྒོ་ན། ཆུང་མའི་ལས་

92-1-183b

བྱེད་ཅིང་ལྷ་མོས་འདོད་པ་སྦྱིན་པར་བྱེད་དོ། །ལོ་སྟོང་འཚོ་བར་བྱེད་དོ། །དེ་ནས་རྩོམ་པ་མོའི་སྒྲུབ་པའི་ཐབས་བཤད་པ། ཚེས་གཅིག་ལ་བརྩམས་ཏེ་མཆོད་པ་བྱས་ནས་ཙནྡན་གྱི་ཆུས་
དཀྱིལ་འཁོར་བྱས་ཏེ་གུ་གུལ་གྱི་བདུག་པ་སྦྱིན་ཞིང་དུས་གསུམ་དུ་སྟོང་ཕྲག་བརྒྱད་བརྒྱད་བཟླས་ཤིང་ཟླ་བ་ཉ་བ་ལ་མཆོད་པ་ཆེན་པོ་བྱས་ནས་མཚན་ཐོག་ཐག་བཟླས་ན་ངེས་པར་
འོང་ངོ༌། །གལ་ཏེ་མྱུར་དུ་མ་འོངས་ན་འཆི་བར་འགྱུར་རོ། །འོངས་པ་ན་ཆུང་མར་འགྱུར་ལ། དངུལ་ཆུ་དང༌། བཅུད་ཀྱིས་ལེན་སྟེར་ཞིང་ཇི་ལྟར་འདོད་པས་ཆགས་པར་བྱེད་ལ་ལོ་ཁྲི་
འཚོའོ། །གང་གི་ཚེ་འཆི་བ་ན་རྒྱལ་རིགས་སུ་སྐྱེའོ། །དེ་ནས་བྲང་ན་གནས་པའི་སྒྲུབ་པའི་ཐབས་བཤད་པ། མཚན་མོ་ལྷའི་ཁང་པར་སོང་སྟེ། ཙནྡན་གྱི་བདུག་པ་སྦྱིན་ཞིང་ཁྲི་ཁྲི་བཟླས་
ནས་ཟླ་བ་དེ་འདས་པ་དང༌། ཇི་ལྟར་འབྱོར་བའི་མཆོད་པ་བྱས་ནས་མཚན་ཐོག་ཐག་བཟླས་ན་ཐོ་རངས་མྱུར་དུ་འོང་ངོ༌། །འོངས་པ་ལ་མེ་ཏོག་གི་སྟན་སྦྱིན་ཞིང་ལེགས་པར་འོངས་སོ་ཞེས་བརྗོད་
ན། སྒྲུབ་པ་པོ། བཀའ་ཅི་སྩལ་ཞེས་ཟེར་རོ། །སྒྲུབ་པ་པོས་ཆུང་མ་གྱིས་ཤིག་ཅེས་སྨྲས་ན། དངུལ་ཆུ་དང༌། བཅུད་ཀྱིས་ལེན་དང༌། དངོས་གྲུབ་ཀྱི་རྫས་སྟེར་རོ། །གཞན་གྱི་བུད་མེད་ལ་
མངོན་པར་བགྲོད་པ་སྤང་བར་བྱ་སྟེ། ལོ་སྟོང་ཕྲག་ལྔ་འཚོའོ། །མཚན་མོ་གཅིག་གཙང་སྦྲ་བྱས་ཏེ་གྲོ་བའི་འདབ་མ་ལ་གུར་གུམ་གྱིས་དཔལ་གྱི་རྒྱན་ཅན་བྲིས་ཏེ་ཙནྡན་གྱི་བདུག་པ་སྲེག་

92-1-184a

༄༅། །ཅིང་བཟླས་ལ་ཟླ་བ་དེའི་ཐ་མ་ལ་མཆོད་པ་རྒྱ་ཆེར་བྱས་ཏེ་རེ་ཞིག་བཟླས་ན། ནམ་ཕྱེད་ན་ངེས་པར་འོང་ངོ༌། །འོངས་པ་ལ་མྱུར་དུ་ཆགས་པར་བྱས་ན་།དགའ་
བར་འགྱུར་ཏེ། དབྱིག་དང༌། གསེར་དང༌། མུ་ཏིག་ལ་སོགས་པ་སྟེར་རོ། །ཉི་མ་རེ་རེ་ཞིང་ཟས་བཟང་པོ་སྟེར་ཞིང་དངུལ་ཆུ་དང༌། བཅུད་ཀྱིས་ལེན་སྟེར་བར་བྱེད་དོ། །བཅོམ་ལྡན་འདས་
ཀྱིས་གསུངས་སོ། །ལྷའི་བུ་མོ་རྣམས་ཀྱི་ཆོ་ག་རྒྱས་པའི་ལེའུ།།    །།དེ་ནས་གསང་བའི་བདག་པོ་ཕྱག་ན་རྡོ་རྗེས་འདི་སྐད་ཅེས་གསུངས་སོ། །གལ་ཏེ་ལྷའི་བུ་མོ་རྣམས་
མ་གྲུབ་ན། དེའི་ཚེ་ཁྲོ་བོ་འདི་དང་བཅས་ཏེ་བཟླ་བར་བྱའོ། །ཨོཾ་ཧྲཱིཿཨཱ་ཀརྡྡྷ་ཨཱ་ཀརྡྡྷྱ་ཆེ་གེ་མོ་ཧཱུཾ་ཛཿཕཊ། ཁྲོ་བོ་འདི་དང་བཅས་ཏེ་བཟླས་པ་ཙམ་གྱིས་སྤྱི་བོ་འགས་ཤིང་དུམ་བུ་བརྒྱད་དུ་
འཇིག་གོ །སྔགས་འདིས་བཅིང་བར་བྱའོ། །ཨོཾ་བནྡྷ་བནྡྷ་ཧ་ན་ཧ་ན་ཆེ་གེ་མོ་ཧཱུཾ་ཕཊ། སྔགས་འདིས་དབང་དུ་བྱའོ། །ཨོཾ་ཙ་ལ་ཙ་ལ་ཆེ་གེ་མོ་ས་མ་ན་ཡེ་ཧཱུཾ་ཕཊ། ལྷ་མོ་ཐམས་ཅད་སྒྲུབ་
པའོ། །དེ་ནས་འདིར་ནི། མི་རྣམས་ལ་ཕན་པའི་དོན་དུ་ལྷ་མོ་བརྒྱད་ཀྱི་ཕྱག་རྒྱ་རབ་ཏུ་བཤད་པར་བྱ་སྟེ། དངོས་གྲུབ་སྣ་ཚོགས་གྲུབ་པར་བྱེད་པ། དཀོན་མཆོག་གསུམ་གནས་པར་
བྱེད་པ། །སྔགས་བཟླས་པ་བདེ་བར་གྲུབ་པའི་ཕྱག་རྒྱ་ཁྲོ་བོ་ཉིད་ཀྱིས་བཤད་པ། རྒྱུད་རྣམས་ཀྱི་ནང་ནས་མཆོག་ཏུ་གྱུར་པ་འབྱུང་པོ་འདུལ་བྱེད་ཀྱིས་གསུངས་པ་འདི་ཉིད་ལ་མྱུར་

92-1-184b

དུ་བདེ་བ་སྦྱིན་པའི་ལྷ་མོ་རྣམས་གྲུབ་པར་བྱེད་པ། བཟླས་པ་ཙམ་གྱིས་འབྱུང་མོ་རྣམས་མ་དང༌། དྲིང་མོ་དང་དེ་བཞིན་དུ་ཆུང་མ་དང་བྲམ་མོ་སྒྲུབ་པར་བྱེད་ཁྲོ་བོ་ཟླས་པ་རྣམས་ལ་
འཇིག་རྟེན་འདིའི་བདེ་བ་སྦྱིན་པའི་བསྙེན་བཀུར་མར་སྒྲུབ་པའི་ཐབས་སོ། ཁུ་ཚུར་སོ་སོར་བཅངས་ཏེ་ལག་པ་གཉིས་ཀ་པདྨ་འཁོར་བའི་ཚུལ་དུ་བྱས་ནས་གུང་མོའི་སོར་མོ་ཁབ་ལྟར་
བྱས་པ་བརྐྱང་བ་ནི། ལྷ་མོ་བརྒྱད་པོ་སྤྱིའི་བདེ་བ་ཐམས་ཅད་སྒྲུབ་པར་བྱེད་པའོ། །ལག་པ་གཉིས་ཀ་སོར་མོ་གཅིག་གི་སྟེང་དུ་གཅིག་བསྐྱོན་པའི་སྦྱོར་བས་བཟུང་བ་ནི། ལྷའི་བུ་མོ་ཐམས་
ཅད་དབང་དུ་བྱེད་པའི་ཕྱག་རྒྱ་སྟེ། ཉེ་བར་བྱེད་ཅིང་མངོན་དུ་ཕྱོགས་པར་བྱེད་ལ། ཐམས་ཅད་དུ་འདོད་པ་སྒྲུབ་པར་བྱེད་པའི་ཕྱག་རྒྱའོ། །ལག་པ་གཉིས་ཀ་པདྨ་འཁོར་བའི་སྦྱོར་བས་བཟུང་
བ་ནི། ལྷའི་བུ་མོ་ཐམས་ཅད་རྨོངས་པར་བྱེད་པའི་ཕྱག་རྒྱ་སྟེ། བཅིངས་པ་ཙམ་གྱིས་སྐད་ཅིག་དེ་ཉིད་ལ་བྲན་མོར་འགྱུར། ཨོཾ་སརྦ་ཨ་བ་ས་ར་ས་ར། ཨོཾ་ཨཱ་གཙྪ་ཧཱུཾ་ཛཿཛཿ། སྔགས་འདིས་
ལྷའི་བུ་མོ་ཐམས་ཅད་འབོད་པར་བྱའོ། །ཨོཾ་སརྦ་སིདྡྷི་བྷོ་གེ་ཤྭ་རི་སྭཱཧཱ། ཉེ་བར་བྱེད་པའི་སྔགས་སོ། །ཨོཾ་ཀཱ་མ་དྲི་ཡེ་སྭཱ་ཧཱ། མངོན་དུ་བྱེད་པའི་སྔགས་སོ། །ཨོཾ་བཾ་ཧཱུཾ་ཧཱུཾ་ཧཱུཾ་ཛཿཛཿ། ལྷའི་བུ་
མོ་ཐམས་ཅད་རྨོངས་པར་བྱེད་པའི་སྔགས་སོ། །འབྱུང་པོ་འདུལ་བའི་རྒྱུད་ཆེན་པོ་ལས། ལྷའི་བུ་མོ་རྣམས་སྒྲུབ་པའི་ཆོ་ག་རྒྱས་པའི་ལེའུའོ།།    །།དེ་ནས་གནོད་སྦྱིན་མོ་ཐམས་ཅད་

92-1-185a

༄༅། །ལངས་ཏེ་དཔལ་རྡུ་རྗེ་འཆང་གི་ཞབས་ལ་སྤྱི་བོས་ཕྱག་འཚལ་ཏེ་རང་གི་སྙིང་པོ་ཕུལ་བ། ཨོཾ་ཨཱ་གཙྪ་སུ་ར་སུ་ན་ད་རི་སྭཱ་ཧཱ། སྡུག་གུ་མཛེས་མའི་འོ། །ཨོཾ་
མ་ནོ་ཧ་རི་ན་མ་སྭཱ་ཧཱ། ཡིད་འཕྲོག་མའི་འོ། །ཨོཾ་ཀ་ན་ཀ་མཻ་ཐུ་ན་པྲི་ཡེ་སྭཱ་ཧཱ། གསེར་ལྡན་མའིའོ། །ཨོཾ་ཨཱ་གཙྪ་ཀཱ་མེ་ཤྭ་རི་སྭཱ་ཧཱ། འདོད་པའི་དབང་ཕྱུག་མའི་འོ། །ཨོཾ་ར་ཏི་པྲི་ཡེ་
སྭཱ་ཧཱ། རྒན་མའི་འོ། །ཨོཾ་པདྨ་ནཱི་ཡེ་སྭཱ་ཧཱ། པདྨ་མའི་འོ། ཨོཾ་ན་རྟི་མ་ཧཱ་ནི་ཏི་སུ་རཱུ་པ་མེ་ཏི་སྭཱ་ཧཱ། གར་བྱེད་མའིའོ། །ཨོཾ་ཨ་ནུ་རཱ་གི་ནི་མཻ་ཐུ་ནི་སྭཱ་ཧཱ། རྗེས་སུ་ཆགས་མའི་འོ། །དེ་
ནས་གནོད་སྦྱིན་མོ་བརྒྱད་ཀྱི་སྒྲུབ་པའི་ཐབས་ཀྱི་ཆོ་ག་རྒྱས་པར་བཤད་པ། རྡོ་རྗེ་འཆང་གི་ཁྱིམ་དུ་སོང་སྟེ་གུ་གུལ་གྱི་བདུག་པ་སྦྱིན་ཞིང་དུས་གསུམ་དུ་སྟོང་ཕྲག་རེ་བཟླས་ན་
ཟླ་བ་གཅིག་གི་ནང་དུ་ངེས་པར་འོང་ངོ༌། །འོངས་པ་ལ་ཙནྡན་གྱི་ཆུས་མཆོད་ཡོན་བྱིན་ན། མ་དང༌། སྲིང་མོ་དང༌། ཆུང་མའི་ལས་བྱེད་དོ། །གལ་ཏེ་མར་གྱུར་ན། སེམས་སུན་དབྱུང་བར་
མི་བྱ་སྟེ། དངུལ་ཆུ་དང༌། བཅུད་ཀྱིས་ལེན་སྟེར་ཞིང༌། ཉི་མ་རེ་རེ་དོང་ཙེ་སྟོང་སྟེར་རོ། །གལ་ཏེ་སྲིང་མོར་གྱུར་ན་ནི། གྲུབ་པའི་རྫས་དང༌། དངུལ་ཆུ་དང༌། བཅུད་ཀྱིས་ལེན་སྟེར་ཞིང་
ལྷའི་བུ་མོ་བཟང་པོ་བླངས་ནས་སྟེར་ལ། འདས་པ་དང༌། མ་འོངས་པ་དང༌། ད་ལྟར་བྱུང་བ་སྨྲ་བར་བྱེད་དོ། གལ་ཏེ་ཆུང་མར་གྱུར་ན། བསམ་པ་ཐམས་ཅད་རྫོགས་པར་བྱེད་ཅིང་ནོར་གྱི་

92-1-185b

བདག་པོ་ཆེན་པོ་བྱེད་དོ། །དེ་ནས་ཡིད་འཕྲོག་མའི་སྒྲུབ་པའི་ཐབས་བཤད་པ། ཆུ་བོའི་འགྲམ་དུ་སོང་སྟེ་ཙནྡན་གྱིས་མཎྜལ་ཉེ་བར་བྱུགས་ཏེ་མཆོད་པ་ཤིན་ཏུ་ཆེན་པོ་བྱས་ན། ཨ་
ག་རུའི་བདུག་པ་སྦྱིན་ཞིང་ཉི་མ་བདུན་དུ་ཁྲི་བཟླས་ནས་ཉི་མ་བདུན་པ་ལ་མཆོད་པ་རྒྱས་པར་བྱས་ཏེ་ནམ་ཕྱེད་ཀྱི་བར་དུ་བཟླས་ན། དེ་ནི། ངེས་པར་འོང་ངོ༌། །གལ་ཏེ་མ་འོངས་ན་འཆི་བར་
འགྱུར་རོ། །བཀའ་སྩོལ་ཅིག་ཅེས་སྨྲ་བར་བྱེད་ཅིང་དེས་བདག་གི་བྲན་མོ་གྱིས་ཤིག་ཅེས་བསྒོ་ན། འཁོར་བརྒྱད་བརྒྱའི་ཞལ་ཏ་བྱེད་ཅིང་དོང་རྩེ་བརྒྱ་ཉི་མ་རེ་རེ་ལ་སྟེར་ཏེ། དེས་ཀྱང་མ་
ལུས་པར་ཟད་པར་བྱའོ། །གལ་ཏེ་ཅུང་ཟད་འཇོག་ན། ཕྱིན་ཆད་འབྱུང་བར་མི་འགྱུར་རོ། །དེ་ནས་གསེར་ལྡན་མའི་སྒྲུབ་པའི་ཐབས་བཤད་པ། བ་རུ་རའི་ཤིང་གནས་པར་སོང་སྟེ་
ཉ་དང༌། ཤས་སྒྲུབ་ཅིང༌། ཆང་ཡང་བྱིན་ནས་བདག་ཉིད་ཀྱང་བཏུང་ཞིང༌། སྦགས་པར་གནས་པར་བཟླ་བར་བྱ་སྟེ། སྟོང་ཕྲག་རེ་རེ་བཟླའོ། །དེ་བཞིན་དུ་ཉི་མ་བདུན་པའི་མཚན་མོ་
བསྒྲུབ་པར་བྱ་སྟེ། ཇི་སྲིད་ནམ་ཕྱེད་ཀྱི་བར་དུ་བཟླས་ན། ནམ་ཕྱེད་ན་རྒྱན་ཐམས་ཅད་ཀྱི་བརྒྱན་ཏེ་འཁོར་བརྒྱད་བརྒྱས་བསྐོར་ནས་རང་ཉིད་འོང་ངོ༌། །འོངས་པ་ལ་ཆགས་པ་བྱས་
ན་ཆུང་མར་འགྱུར་རོ། འཁོར་བཅུ་གཉིས་ཀྱི་གོས་དང༌། རྒྱན་དང༌། བཟའ་བ་བཟང་པོ་རྣམས་ཉིན་གཅིག་བཞིན་དུ་སྟེར་ཞིང༌། དོང་ཙེ་བརྒྱད་སྟེར་རོ། །དེ་ནས་འདོད་པའི་དབང་ཕྱུག་

92-1-186a

༄༅། །མའི་སྒྲུབ་པའི་ཐབས་བཤད་པ། གྲོ་གའི་འདབ་མ་ལ་བ་གླང་གི་གི་ཝང་གི་གཟུགས་བརྙན་བྲིས་ཏེ་གཅིག་པུ་སྟན་ལ་འདུག་ལ་སྟོང་ཕྲག་རེ་རེ་བཟླའོ། །དེ་
ནས་ཟླ་བའི་ཐ་མ་ལ་མཆོད་པ་རྒྱས་པར་བྱས་ཏེ་མར་གྱི་མར་མེ་རབ་ཏུ་སྦར་ནས་མི་སྨྲ་བར་གྱུར་པས་བཟླས་ན། མཚན་མོ་དེའི་ཕྱེད་ན་ངེས་པར་འོང་ངོ༌། །འོངས་པ་ལ་ཆགས་
པས་ལོངས་སྤྱད་ན་ཆུང་མར་འགྱུར་རོ། །ལྷའི་རྒྱན་མལ་དུ་དོར་ཏེ་ཐོ་རངས་ཀྱིས་འགྲོ་བར་འགྱུར་རོ། །གཞན་གྱི་ཆུང་མ་ལ་མི་བགྲོད་པར་ཡང་བྱ་སྟེ། གལ་ཏེ་བགྲོད་ན་རྣམ་པར་
འཇོམས་པར་བྱེད་དོ། །དེ་ནས་རྒན་མོའི་སྒྲུབ་ཐབས་བཤད་པ། གསེར་གྱི་མདོག་ཅན་རྒྱན་ཐམས་ཅད་ཀྱིས་བརྒྱན་མ། ལག་ན་ཨུཏྤལ་ཐོགས་པ། གཞོན་ནུ་མ་རས་ལ་རི་མོ་བྲིས་
ཏེ་སྣ་མའི་མེ་ཏོག་གིས་མཆོད་ཅིང་གུ་གུལ་གྱི་བདུག་པ་སྦྱིན་ལ་སྟོང་ཕྲག་བརྒྱད་བརྒྱད་བཟླས་ཏེ་ཟླ་བ་ཐ་མ་ལ་ཇི་ལྟར་འབྱོར་པའི་མཆོད་པ་བྱས་ནས་མར་གྱི་མར་མེ་རབ་ཏུ་སྦར་ཏེ་
ཇི་སྲིད་ནམ་ཕྱེད་ཀྱི་བར་དུ་བཟླས་ན། ནམ་ཕྱེད་ན་ངེས་པར་དོང་ངོ༌། །འོངས་པ་ལ་དགའ་བས་ཆགས་པ་བྱས་ན་ཆུང་མར་འགྱུར་རོ། །སྒྲུབ་པ་པོ་འཁོར་དང་བཅས་པ་ཡོངས་སུ་སྐྱོང་བར་
བྱེད་ཅིང༌། ལྷས་འདོད་པར་བྱ་བའི་ཟས་དང༌། དངུལ་ཆུ་དང༌། བཅུད་ཀྱིས་ལེན་སྟེར་ཞིང་དོང་ཙེ་ཉི་ཤུ་རྩ་ལྔ་སྟེར་བར་བྱེད་དོ། །དེ་ནས་པདྨ་མའི་སྒྲུབ་ཐབས་བཤད་པ། རང་གི་ཁྱིམ་དུ་

92-1-186b

མགོའི་གནས་སུ་ཙནྡན་གྱི་དཀྱིལ་འཁོར་བྱས་ཏེ་གུ་གུལ་གྱི་བདུག་པ་སྦྱིན་ཞིང་ཟླ་བ་ཕྱེད་དུ་བཟླས་པ་བྱའོ། །དེ་ནས་ཟླ་བ་ཉ་ལ་ཅི་འབྱོར་པའི་མཆོད་པ་བྱས་ཏེ་ཇི་སྲིད་ནམ་ཕྱེད་ཀྱི་བར་དུ་བཟླས་
ན༑ ནམ་ཕྱེད་ན་ངེས་པར་འོངས་སོ། །འོངས་པ་ལ་ཆགས་པ་བྱས་ན་ཆུང་མར་འགྱུར་ཏེ། ལྷ་མོས་འདོད་པ་སྟེར་ཞིང་དངུལ་ཆུ་དང༌། བཅུད་ཀྱིས་ལེན་སྟེར་བར་བྱེད་དོ། །དེ་ནས་གར་བྱེད་མའི་
སྒྲུབ་ཐབས་བཤད་པ། ཨ་ཤོ་ཀའི་ཤིང་གི་རྩར་སོང་སྟེ་བསྒྲུབ་པར་བྱའོ། ཤའི་བཟའ་བ་དང༌། སྤོས་དང༌། དྲི་དང༌། མེ་ཏོག་སྦྱིན་ཞིང་སྟོང་ཕྲག་བརྒྱད་བཟླས་ན། ཟླ་བ་གཅིག་གི་ནང་དུ་
ངེས་པར་འོང་ངོ༌། །མདོར་བསྡུས་ན་འོངས་ན་མ་དང༌། སྲིང་མོ་དང༌། ཆུང་མར་འགྱུར་རོ། །གལ་ཏེ་ཆུང་མར་གྱུར་ན། བཟའ་བ་དང༌། རས་ཟུང་རེ་དང༌། དངུལ་ཆུ་དང༌། བཅུད་ཀྱིས་ལེན་སྟེར་
ཞིང་དོང་ཙེ་བརྒྱད་སྟེར་བར་བྱེད་དོ། །གལ་ཏེ་མར་གྱུར་ན། བཟའ་བ་བཟང་པོ་དང༌། རས་ཟུང་རེ་སྟེར་ཞིང་གསེར་སྲང་བརྒྱ་སྟེར་རོ། །གལ་ཏེ་སྲིང་མོར་གྱུར་ན། དཔག་ཚད་སྟོང་ནས་བུད་
མེད་བཟང་མོ་བླངས་ནས་སྟེར་ཞིང་གོས་དང༌། རྒྱན་དང༌། བཟའ་བ་བཟང་པོ་སྟེར་རོ། །དངུལ་ཆུ་དང༌། བཅུད་ཀྱིས་ལེན་ཡང་སྟེར་བར་བྱེད་དོ། །དེ་ནས་སྲིང་མོ་སྒྲུབ་པའི་ཐབས་བཤད་པ།
གུར་གུམ་གྱིས་གྲོ་གའི་འདབ་མ་ལ་གནོད་སྦྱིན་མོའི་གཟུགས་བྲིས་ཏེ། དེ་ནས་ཚེས་གཅིག་ནས་བརྩམས་ནས་སྤོས་དང༌། མེ་ཏོག་དང༌། མར་མེ་སྦྱིན་ཞིང་དུས་གསུམ་དུ་བཟླས་པ་བྱས་ནས་

92-1-187a

༄༅། །ཟླ་བ་ཉ་ལ་ཇི་ལྟར་འབྱོར་པའི་མཆོད་པ་བྱས་ཏེ་མར་གྱིས་མར་མེ་རབ་ཏུ་སྦར་ནས་མཚན་ཐོག་ཐག་བཟླས་ན། དེའི་ཐོར་རངས་ངེས་པར་འོང་ངོ༌། །འོངས་པ་ལ་
འདོད་པས་ལོངས་སྤྱད་ན་ཆུང་མར་འགྱུར་རོ། །ལྷའི་དོང་རྩེ་སྟོང་སྟེར་ཞིང་དངུལ་ཆུ་དང༌། བཅུད་ཀྱིས་ལེན་སྟེར་ཞིང་ལོ་སྟོང་འཚོའོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས།
གནོད་སྦྱིན་མོའི་སྒྲུབ་པའི་ཐབས་ཀྱི་ཆོ་ག་རྒྱས་པའི་ལེའུའོ།།    །།དེ་ནས་གསང་བ་པའི་བདག་པོ་ཕྱག་ན་རྡོ་རྗེས་འདི་སྐད་ཅེས་གསུངས་སོ། །གལ་ཏེ་དམ་ཚིག་ལ་མི་གནས་ན། ཁྲོ་བོ་
འདི་དང་བཅས་ཏེ་དགུག་པའི་ཕྱིར་བཟླ་བར་བྱའོ། །ཨོཾ་བྷྲུཾ་ཀ་ཊུ་ཀ་ཊུ་ཆེ་གེ་མོ་ཡཀྵི་ཎི་ཧྲཱྀཿཛཿཛཿ། ཁྲོ་བོ་འདི་དང་བཅས་ཏེ་སྔགས་སྟོང་བཟླས་ན་མྱུར་དུ་འོང་ངོ༌། །གལ་ཏེ་མྱུར་དུ་མ་འོངས་
ན་མིག་དང་སྤྱི་བོ་འགས་ཤིང་དེའི་མོད་ལ་འཆི་སྟེ། དམྱལ་བ་ཆེན་པོ་བརྒྱད་དུ་ལྟུང་ངོ༌། །དེ་ནས་ཁྲོ་བོའི་ཕྱག་རྒྱའི་མཚན་ཉིད་བཤད་པ། ཁུ་ཚུར་སོ་སོར་བཅངས་ཏེ་མཐེའུ་ཆུང་གཉིས་
འཁྱུད་ནས་མཛུབ་མོ་གཉིས་བརྐྱང་སྟེ་བཀུག་པ་འདི་ནི། ཁྲོ་བོའི་མི་ཕྱེད་པའི་ལྕགས་ཀྱུའི་ཕྱག་རྒྱའོ། །ཕྱག་རྒྱ་འདིས་འཇིག་རྟེན་གསུམ་ཡང་འགུགས་པར་བྱེད་དོ། །དེ་ནས་གནོད་སྦྱིན་མོའི་ཕྱག་
རྒྱ་བཤད་པ། གུང་མོའི་སོར་མོ་གཉིས་མི་མཉམ་པར་བྱས་ཏེ་སྲིན་ལག་རྣམ་པར་བརྐྱང་ཞིང་མཛུབ་མོ་གཉིས་སྦྱར་བར་བྱས་ནས་མཐེའུ་ཆུང་གཉིས་སྙིང་པོར་བྱས་པ་ནི། གནོད་སྦྱིན་མོ་

92-1-187b

ཐམས་ཅད་ཀྱི་རྩ་བའི་ཕྱག་རྒྱ་དམ་པ་སྟེ། འདི་བཅངས་པ་ཙམ་གྱིས་གནོད་སྦྱིན་མོ་ཐམས་ཅད་འོང་ངོ༌། །ཕྱག་རྒྱ་འདི་ཉིད་ལ་མཐེ་བོང་གཡས་པས་འབོད་པར་བྱའོ། །ཨོཾ་ཧྲཱིཿཨཱ་གཙྪ་ཨཱ་
གཙྪ༑ སརྦ་ཡཀྵ་ཎི་སྭཱ་ཧཱ། འབོད་པའི་སྔགས་སོ། །ཕྱག་རྒྱ་འདི་ཉིད་ལས་མཐོ་བོ་གཡོན་པས་སླར་གཏང་བར་བྱའོ། །ཨོཾ་ཡཀྵི་ཨཱ་གཙྪ་ཨཱ་གཙྪ། ཆེ་གེ་མོ་ཡཀྵི་ནྀ་ཤཱི་གྷྲཾ་པུ་ན་རཱ་ག་ན་མ་ཡ་
སྭཱ་ཧཱ༑ ཁུ་ཚུར་སོ་སོར་བཅངས་ཏེ་གུང་མོའི་སོར་མོ་རབ་ཏུ་བརྐྱང་པ་ནི། གནོད་སྦྱིན་མོ་ཐམས་ཅད་མངོན་དུ་མ་ཕྱོགས་པར་བྱེད་པའི་ཕྱག་རྒྱའོ། །ཨོཾ་མ་ཧཱ་ཡཀྵི་བི་མི་ཐུ་ན་པྲི་ཡེ་སྭཱ་ཧཱ། ཁུ་ཚུར་
ཕན་ཚུན་བཅངས་ལ་མཐེའུ་ཆུང་བརྐྱང་སྟེ་བཀུག་པ་ནི། གནོད་སྦྱིན་མོ་ཐམས་ཅད་ཉེ་བར་བྱེད་པའི་ཕྱག་རྒྱའོ། །ཨོཾ་ཀཱ་མ་བྷོ་གེ་ཤྭ་རི་སྭཱ་ཧཱ། ཁུ་ཚུར་ཕན་ཚུན་བསྣོལ་ཏེ་ལག་པ་གཉིས་མཛུབ་མོ་
གཅིག་གི་སྟེང་དུ་གཅིག་བསྐྱོན་པའི་སྦྱོར་བ་བཞག་པ་ནི། གནོད་སྦྱིན་མོ་ཐམས་ཅད་ཀྱི་དམ་ཚིག་གི་ཕྱག་རྒྱའོ། །ཀྵི་སྙིང་པོའོ། །ཁུ་ཚུར་ཕན་ཚུན་བཅངས་ཏེ་མཛུབ་མོ་དང་གུང་མོ་བརྐྱང་བ་ནི།
གནོད་སྦྱིན་མོ་ཐམས་ཅད་ཀྱི་བདུག་པ་དང༌། མེ་ཏོག་དང༌། དྲི་དང༌། མར་མེའི་ཕྱག་རྒྱའོ། །ཨོཾ་སརྦ་མ་ནོ་ཧ་ར་པྲི་ཡེ་སྭཱ་ཧཱ། འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། གནོད་སྦྱིན་མོའི་
སྒྲུབ་པའི་ཐབས་ཀྱི་ཆོ་ག་རྒྱས་པའི་ལེའུའོ།།    །།དེ་ནས་ཀླུའི་རྒྱལ་པོ་རྣམས་ལངས་ཏེ་འཁོར་གྱི་དཀྱིལ་འཁོར་དེར་དཔལ་རྡོ་རྗེ་འཆང་གི་ཞབས་སྤྱི་བོས་མངོན་པར་བཏུད་ནས་རང་གི་

92-1-188a

༄༅། །སྙིང་པོ་ཕུལ་བ། ཨོཾ་ཨ། ཨོཾ་ཕུ། ཨ་ནནྟ་མུ་ཁི་ཕུ། ཤྲཱི་ཕུ། བཱ་སུ་ཁ་མུ་ཁི་ཕུ། ཨི་ཕུ། པདྨ་མ་ཎི་ཕུ། ཨ་ཕུ། མ་ཧཱ་པདྨ་ཎི་ཕུ། དྷི་ཕུ། ཀ་རྐོ་ཊེ་མུ་ཁི་ཕུ། ས་
ཕུ༑ ཤཾ་ཁི་ནི་ཕུ། ཛུ་ཕུ། ཛ་ལ་མུ་ཁི་ཕུ། ཏྲཱུཾ་ཕུ། དྲུ་མ་མུ་ཁི་ཁུ། ཀླུ་མོ་བརྒྱད་ཀྱི་སྒྲུབ་པའི་ཐབས་ཀྱི་ཆོ་ག་རྒྱས་པར་བཤད་པ། ཀླུའི་ཁང་པར་སོང་སྟེ་འབུམ་བཟླས་པས་སྔོན་དུ་བསྙེན་
པ་བྱས་པར་འགྱུར་རོ། །ཀླུ་མོ་རྣམས་དགའ་བར་འགྱུར་ཞིང་ཀླུ་མོ་ཐམས་ཅད་ཚིག་པར་འགྱུར་རོ། །ཡར་ངོའི་ཚེས་བཅུ་ལ་ཀླུའི་ཁང་པར་ཆུ་འབོགས་ཏེ་བདུག་པ་དང༌། དྲི་དང༌། མེ་ཏོག་དང༌།
འོ་མ་རྣམས་ཀྱིས་ཇི་ལྟར་བརྗོད་པའི་མཆོད་པ་བྱས་ཏེ། དེ་ནས་ཀླུ་མོ་བརྒྱད་སྟོང་ཕྲག་རེ་རེ་བཟླས་ན། མྱུར་དུ་ཀླུ་མོའི་བུ་མོ་རྣམས་རང་གི་ཁྱིམ་ནས་འོང་ངོ༌། །འོངས་པ་ལ་ལེགས་པར་
འོངས་སོ། །ཞེས་བརྗོད་ཅིང༌། བདག་གི་ཆུང་མར་གྱིས་ཤིག་ཅེས་བསྒོ་ན། ཉི་མ་རེ་རེ་ཞིང་དོང་ཙེ་བརྒྱད་བརྒྱད་སོ་སོར་སྟེར་བར་བྱེད་དོ། །ཆེ་གེ་མོ་འཚོ་བར་ཤོག་ཅིག །ཆེ་གེ་མོ་སོང་ཞིག་
ཅེས་བྱ་བ་ལ་སོགས་པ་ཐམས་ཅད་གྲུབ་པར་བྱེད་དོ། །ཆུ་བོ་འདུས་པའི་འགྲམ་དུ་སོང་སྟེ་འོ་མའི་བཟའ་བས་སྟོང་ཕྲག་བརྒྱད་བཟླས་ན། བཟླས་པའི་མཐར་ཀླུའི་བུ་མོ་བཟང་མོ་འོང་ངོ༌། །
འོངས་པ་ལ་སྤྱི་བོར་མེ་ཏོག་སྦྱིན་ཞིང་ཆུང་མར་གྱིས་ཤིག་ཅེས་བསྒོ་བར་བྱའོ། །ལྷའི་བཟའ་བ་བཟང་པོ་དང༌། དོང་རྩེ་ལྔ་ལྔ་ཉི་མ་རེ་རེ་ཞིང་སྟེར་བར་བྱེད་དོ། །ཀླུའི་གནས་སུ་མཚན་མོ་སོང་

92-1-188b

ཏེ་སྟོང་ཕྲག་བརྒྱད་བཟླས་ན། བཟླས་པའི་མཐར་སྐད་ཅིག་དེ་ཉིད་ལ་ཀླུ་མོ་སྤྱི་བོའི་ནད་ཆེན་པོ་དང༌། ཚ་བར་གྱུར་པས་འོང་ཞིང༌། སྡུག་པ། ངས་ཅི་བྱ་ཞེས་སྨྲ་བར་བྱེད་དོ། །ཆུང་མར་གྱུར་ཅིག་
ཅེས་སྨྲས་ན། བདག་ཉིད་དང་ལྔ་ལ་རས་དང༌། རྒྱན་དང༌། བཟའ་བ་ལ་སོགས་པ་སྟེར་ཞིང༌། དོང་རྩེ་ལྔ་ལྔ་སྟར་རོ། །མཚན་མོ་པདྨའི་ཚིལ་དུ་སོང་སྟེ་སྟོང་ཕྲག་བརྒྱད་བཟླས་ན་ཀླུའི་བུ་མོ་
རྣམས་མྱུར་དུ་འོང་ངོ༌། །འོངས་པ་ལ་ཆགས་པ་བྱས་ན་ཆུང་མར་འགྱུར་རོ། །དོང་ཙེ་བརྒྱད་བརྒྱད་སྟེར་ཏེ། དེས་ཀྱང་མ་ལུས་པར་ཟད་པར་བྱའོ། །གལ་ཏེ་ཅུང་ཟད་འཇོག་ན། ཕྱིན་ཆད་འབྱུང་
བར་མི་འགྱུར་རོ། །མཚན་མོ་ཆུ་བོ་འདུས་པའི་འགྲམ་དུ་སོང་སྟེ་སྟོང་ཕྲག་བརྒྱད་བཟླས་ན། བཟླས་པའི་མཐའ་ལ་ཀླུའི་བུ་མོ་ངེས་པར་འོང་ངོ༌། །འོངས་པ་ལ་གསེར་གྱི་པདྨའི་གདན་བྱིན་
ཏེ་ལེགས་པར་འོངས་སོ་ཞེས་བརྗོད་ཅིང་བདག་གི་ཆུང་མར་གྱིས་ཤིག་ཅེས་བསྒོ་ན། ཉི་མ་རེ་རེར་གསེར་སྲང་རེ་རེ་སྦྱིན་པར་བྱེད་དོ། །མཚན་མོ་རྒྱ་མཚོ་ཆེན་པོར་སོང་སྟེ་སྟོང་ཕྲག་བརྒྱད་བཟླས་
ན༑ དེ་ནམ་བཟླས་པའི་མཐའ་ལ་ཀླུའི་བུ་མོ་འོང་ངོ༌། །འོངས་པ་ལ་བདག་གི་ཆུང་མ་གྱིས་ཤིག་ཅེས་བསྒོ་ན། དོང་ཙེ་གཅིག་དང༌། རས་ཟུང་གཅིག་སྟེར་བར་བྱེད་དོ། །ཀླུའི་ཁང་པར་སོང་
སྟེ་ལྟེ་བ་ནུབ་ཙམ་དུ་ཆུར་ཞུགས་ཏེ་སྟོང་ཕྲག་བརྒྱད་བཟླས་ན། དེ་ནས་བཟླས་པའི་ཐ་མ་ལ་ཀླུའི་བུ་མོ་འོང་ངོ༌། །འོངས་པ་ལ་སྤྱི་བོ་མེ་ཏོག་བྱིན་ཏེ་ལེགས་པར་འོངས་སོ་ཞེས་བརྗོད་ཅིང་ཆུང་

92-1-189a

༄༅། །མ་གྱིས་ཤིག་ཅེས་བསྒོ་ན། དོང་རྩེ་བརྒྱད་དང༌། ལྷའི་ཟས་བཟང་པོ་སྟེ་བར་བྱེད་དོ། །མཚན་མོ་ཀླུའི་ཁང་པར་སོང་སྟེ་མཚན་ཐོག་ཐག་བཟླས་ན། དེའི་ཐོ་
རངས་རྒྱན་ཐམས་ཅད་ཀྱིས་བརྒྱན་ཏེ་ཀླུའི་བུ་མོ་སྐད་ཅིག་དེ་ལ་འོང་ངོ༌། །འོངས་པ་ལ་མེ་ཏོག་དང༌། ཙནྡན་གྱི་མཆོད་ཡོན་བྱིན་ཏེ་ལེགས་སོ་ཞེས་བརྗོད་ཅིང་ཆུང་མ་གྱིས་ཤིག་ཅེས་བསྒོ་
ན༑ ལྷའི་དངུལ་ཆུ་དང༌། བཅུད་ཀྱིས་ལེན་དང༌། གྲུབ་པའི་རྫས་སྟེར་ཞིང་བསམ་པ་ཐམས་ཅད་ཡོངས་སུ་རྫོགས་པར་བྱེད་ལ། རྒྱལ་སྲིད་སྟེར་བྱེད་དོ། །མཚན་མོ་ཀླུའི་གནས་སུ་
སོང་སྟེ་ཁྲི་བཟླས་ན། ཀླུའི་བུ་མོ་ངེས་པར་འོང་ངོ༌། །ཀླུ་འོངས་པ་ལ་མྱུར་དུ་ཆགས་པར་བྱས་ནས་ཆུང་མ་གྱིས་ཤིག་བསྒོ་ན། ཉི་མ་རེ་རེ་དང་ཙེ་བརྒྱད་དང༌། ལྷའི་བཟའ་བ་བཟང་
པོ་དང༌། གོས་རྣམས་སྟེར་བར་བྱེད་དོ། །མཚན་མོ་ཀླུའི་ཁང་པར་སོང་ལ་སྟོང་ཕྲག་བརྒྱད་བཟླས་ན། དེ་ནས་བཟླས་པའི་ཐ་མ་ལ་ཀླུའི་བུ་མོ་རིངས་པར་འོང་ངོ༌། །འོངས་པ་ལ་ཀླུའི་
མེ་ཏོག་སྤྱི་བོར་བྱིན་ན་ཆུང་མར་འགྱུར་ཞིང༌། ལྷའི་རས་དང༌། རྒྱན་དང༌། བཟའ་བ་ལ་སོགས་པ་སྟོར་རོ། །དེ་ནས་ཀླུ་མོ་འདི་མ་ཚིག་གི་སྔགས་བཤད་པ། ཨོཾ་ཕུ། ཨཱ་གཙྪ་ནཱ་ག་ནི་ཕུ།
འབོད་པའི་སྔགས་སོ། །ཨོཾ་ཨི་ཕུ། སྤོས་དང༌། མེ་ཏོག་གི་སྔགས་སོ། །ཨོཾ་ཕུ། ཨ་ཕུ། དྲི་དང༌། མཆོད་ཡིན་གྱི་སྔགས་སོ། །ཨ་ཕུ། ཨི་ཕུ། ཧཾ་ཕུཾ། བཾ་ཕུ། ཀླུ་མོ་ཐམས་ཅད་ཀྱི་

92-1-189b

དམ་ཚིག་གི་སྔགས་སོ། །ཕུ་ཨཱ་གཙྪ་ཨཱ་གཙྪ། ཤྲཱི་གྷྲཾ་ཕུ་ནཱ་ཡ་སྭཱ་ཧཱ། སླར་གཏང་བའི་སྔགས་སོ། །དེ་ནས་ཀླུ་མོ་རྣམས་ཀྱི་ཕྱག་རྒྱའི་མཚན་ཉིད་བཤད་པ། ཐལ་མོ་མཉམ་པར་
བྱས་ཏེ་སོར་མོ་རྣམས་མགོ་བོའི་ཚུལ་དུ་སྦྱར་ལ་མཛུབ་མོ་ཁ་བསྒྱུར་བས་མཐེ་བོའི་སོར་མོ་བརྒྱང་བ་ནི། ཀླུ་མོ་ཐམས་ཅད་ཀྱི་དམ་ཚིག་གི་ཕྱག་རྒྱའོ། །ལས་ཐམས་ཅད་བྱེད་ཅིང་
གྲུབ་པའོ། །དགུག་པའི་ཕྱག་རྒྱ་དང༌། སླར་གཏང་བ་དང༌། མཆོད་པའི་ཕྱག་རྒྱ་ནི། ཁུ་ཚུར་སོ་སོར་བཅངས་ཏེ། མཐེའུ་ཆུང་གི་སེན་མོ་མཐེ་བོས་མནན་ནས་སོར་མོ་ལྷག་མ་བརྐྱང་
པ་ནི༑ ཀླུ་མོ་ཐམས་ཅད་ཀྱི་ཕྱག་རྒྱའོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ལས། ཀླུ་མོ་རྣམས་ཀྱི་སྒྲུབ་པའི་ཐབས་ཀྱི་ཆོ་ག་རྒྱས་པའི་ལེའུའོ།།    །།དེ་ནས་གསང་བའི་བདག་པོ་
ལག་ན་རྡོ་རྗེས་ཁྲོ་ཞིང་གསེར་ཏེ་ཁྲོ་བོ་འདི་དང་བཅས་ནས་གསུངས་པ། ཨོཾ་བྷ་ར་ཎ་བཛྲ་ཧཱུཾ་ཆེ་གེ་མོ་ནཱ་གི་ནི་ཨཱ་ཀཪྵ་ཡ་ཧཱུཾ་ཧཱུཾ་ཕཊ་ཕཊ། དེ་ནས་འདི་བཤད་པ་ཙམ་གྱིས་ཀླུ་ཐམས་
ཅད་བརྒྱལ་ཞིང་འགྱེལ་ཏེ་སྤྱི་བོའི་ནད་ཆེན་པོས་ཤིའོ། །གལ་ཏེ་དམ་ཚིག་ལས་འདས་ན་ཁྲོ་བོ་འདི་དང་བཅས་ཏེ་བཟླས་པས་མྱུར་དུ་འཆི་ཞིང་དམྱལ་བ་ཆེན་པོ་བརྒྱད་དུ་ལྟུང་བར་འགྱུར་
རོ༑ ༑ཞེས་དཔལ་རྡོ་རྗེ་འཆང་གིས་གསུངས་སོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། ཀླུ་མོ་རྣམས་སྒྲུབ་པར་བྱེད་པའི་ཆོ་ག་རྒྱས་པའི་ལེའུའོ།།    །།དེ་ནས་འཁོར་

92-1-190a

༄༅། །གྱི་དཀྱིལ་འཁོར་དེར་མིའམ་ཅི་མོ་དྲུག་ལངས་ཏེ་བཅོམ་ལྡན་འདས་དཔལ་རྡོ་རྗེ་འཆང་གི་ཞབས་ལ་སྤྱི་བོས་བཏུད་ནས་རང་གི་སྙིང་པོ་ཕུལ་བ། ཨོཾ་མ་ནོ་ཧ་
རི་སྭཱ་ཧཱ། ཨོཾ་སུ་བྷ་ག་སྭཱ་ཧཱ། ཨོཾ་བི་ཤཱ་ལ་ནེ་ཏྲི་སྭཱ་ཧཱ། ཨོཾ་སུ་ར་བྷི་པྲི་ཡེ་སྭཱ་ཧཱ། ཨོཾ་ཨ་ཤ་མུ་ཁི་སྭཱ་ཧཱ། ཨོཾ་པི་ཐ་ཀ་ར་མུ་ཁི་སྭཱ་ཧཱ། དེ་ནས་མིའམ་ཅི་མོ་དྲུག་གི་སྒྲུབ་པའི་ཐབས་ཀྱི་
ཆོ་ག་རྒྱས་པར་བཤད་པ། རིའི་རྩེ་མོ་ལ་སོང་སྟེ་སྟོང་ཕྲག་བརྒྱད་བཟླས་ན། མིའམ་ཅི་མོ་དྲུག་གི་བཟླས་པ་བརྗོད་པ་དང༌། མཆོད་པ་ཤིན་ཏུ་ཆེན་པོ་བྱས་ཏེ་བ་ལང་གི་ཤ་དང༌།
གུ་གུལ་དང་ལྡན་པའི་བདུག་པས་བདུག་ཅིང་ཇི་སྲིད་ནམ་ཕྱེད་ཀྱི་བར་དུ་བཟླས་ན། ནམ་ཕྱེད་ན་ངེས་པར་འོང་སྟེ། དེ་ལ་འཇིགས་པར་མ་བྱས་ན། ཀྱེ་སྒྲུབ་པ་པོ། བཀའ་ཅི་སྩོལ་
ཅེས་སྨྲ་བར་བྱེད་དོ། །སྒྲུབ་པོས་ཀྱང་ཀྱེ་བཟང་མོ། བདག་གི་ཆུང་མ་གྱིས་ཤིག་ཅེས་སྨྲས་ནས་རྒྱབ་ཏུ་ཞོན་ན། ལྷའི་འཇིག་རྟེན་དུ་འཁྱེར་བར་བྱེད་ཅིང་བཟའ་བ་བཟང་པོ་སྟེར་བར་
བྱེད་དོ༑ ༑དེ་ནས་སྒྲུབ་པའི་ཐབས་ཕྱི་མ་བཤད་པ། རིའི་དྲུང་ངམ་གཙུག་ལྷག་ཁང་དུ་ཁྲི་བཟླས་ན། བཟླས་པའི་མཐའ་ལ་རང་ཉིད་འོང་ཞིང༌། ལྷ་མོའི་ལག་པ་འཇམ་པོས་རྐང་པ་ལ་ཉུག་
པར་བྱེད་ཅིང༌། མྱུར་དུ་ཆགས་པ་བྱས་ན་ཆུང་མར་འགྱུར་ཞིང༌། དོང་རྩེ་བརྒྱད་དང༌། གོས་ཟུང་གཅིག་སྟེར་བར་བྱེད་དོ། །ཆུ་བོའི་འགྲམ་དུ་སོང་ནས་ཁྲི་བཟླས་ནས་ཡང་མཚན་ཐོག་

92-1-190b

བཟླས་ན་ཐོ་རངས་ངེས་པར་འོང་ངོ༌། །འོངས་ནས་ཆུང་མར་འགྱུར་ཞིང་ཉི་མ་རེ་རེ་དོང་རྩེ་ལྔ་སྟེར་བར་བྱེད་དོ། །མཚན་མོ་ཆུ་བོ་འདུས་པའི་འགྲམ་དུ་སྟོང་ཕྲག་བརྒྱད་བཟླས་ན། བཟླས་
པའི་མཐའ་ལ་ངེས་པར་འོང་ཞིང་ལྟ་བར་བྱེད་དོ། །ཉི་མ་གཉིས་པ་ལ་མདུན་དུ་འདུག་ཅིང་གཏམ་སྨྲ་བར་བྱེད་དོ། །ཉི་མ་གསུམ་པ་ལ་ཆགས་པ་སྤྱད་ན་ངེས་པར་འགྲུབ་ཅིང་ཆུང་མའི་
ལས་ཐམས་ཅད་བྱེད་ལ་དོང་ཙེ་བརྒྱད་དང༌། རས་ཕྲུགས་གཅིག་སྟེ་བར་བྱེད་དོ། །ཉིན་གཅིག་བཞིན་དུ་རིའི་རྩེ་མོར་ཤ་ཟ་ཞིང་ཁྲི་ཁྲི་བཟླས་ན། ལྷ་མོའི་གཟུགས་ཀྱིས་མྱུར་དུ་འོངས་
ཤིང་མདུན་དུ་སྡོད་དོ། །འཁྱུད་ཅིང་འོ་བྱས་ཏེ་མི་སྨྲ་བས་ཆགས་པ་བྱས་ན་ཆུང་མར་འགྱུར་ཏེ། དོང་རྩེ་བརྒྱད་སྟོང་སྟེར་ཞིང་ལྷས་མངོན་པར་འདོད་པའི་བཟའ་བ་སྟེར་བར་བྱེད་དོ། །འབྱུང་པོ་
འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། མིའམ་ཅིའི་བུ་མོ་སྒྲུབ་པའི་ཐབས་ཀྱི་ཆོ་ག་རྒྱས་པའི་ལེའུའོ།།    །།དེ་ནས་གསང་བའི་བདག་པོ་ཕྱག་ན་རྡོ་རྗེས་འདི་སྐད་ཅེས་བཀའ་སྩལ་
ཏོ༑ ༑དབང་ཕྱུག་ཆེན་པོ་ལྷ་ཆེན་པོ། ཁྱོད་ཉོན་ཅིག །འཇིག་རྟེན་གསུམ་གྱི་བདག་པོ། ལྷ་རྣམས་ཀྱིས་འདའ་བར་བྱ་བ་མ་ཡིན་པ། མངག་གཞུག་མ་ལུས་པ་སྒྲུབ་པར་བྱེད་པ། མ་རུངས་པ་
རྣམས་དང༌། ལྷ་རྣམས་ལ་བསྟན་པར་བྱའོ། །དེ་ནས་དབང་ཕྱུག་ཆེན་པོ་ལྷ་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། མི་ཕྱེད་པ་བསྟན་པ། འཇིག་རྟེན་གསུམ་གྱི་ལྷ་རྣམས་

92-1-191a

༄༅། །ཀྱིས་འདའ་བར་བྱ་བ་མ་ཡིན་པ། སྒྲུབ་པའི་ཐབས་ཀྱི་ཆོ་ག་རྒྱས་པའི་ལེའུ་དང༌། ཕྱག་རྒྱ་དང༌། སྔགས་ཀྱི་རིམ་པར་ཕྱེ་བ་བཤད་དུ་གསོལ། དེ་ནས་འཁོར་གྱི་
དཀྱིལ་འཁོར་དེ་ན་གནས་པ་རྣམས་ཀྱིས་ལྷ་ཆེན་པོ་ལ་ལེགས་སོ་ཞེས་བྱ་བ་བྱིན་ཏེ། ཤིན་ཏུ་གདུལ་དཀའ་བ་རྣམས་འདུལ་བར་བྱེད་པ་གསོལ་བ་བཏབ་པ་ནི། ལེགས་སོ་ལེགས་སོ། །
དེ་ནས་རྡོ་རྗེ་འཆང་ཁྲོ་བོའི་བདག་པོ་ཆེན་པོས་འདི་སྐད་ཅེས་གསུངས་སོ། །ཁྲོ་བོའི་དཀྱིལ་འཁོར་དམ་པ་ནི། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རྣམ་པར་བརྒྱན། །ཆ་རྣམས་
བཅུ་དྲུག་དག་དང་ལྡན། །རྡོ་རྗེ་ར་བས་མཛེས་པའོ། །དེ་ཡི་དབུས་སུ་དྲག་པོ་ཆེ། །རྡོ་རྗེ་ཁྲོ་བོ་དགོད་བྱ་བ། །འབར་བའི་ཕྲེང་བ་འཁྲུག་ཅིང་གསལ། །བསྐལ་པ་ཐ་མའི་མེ་འོད་འདྲ། །ལྷ་ཆེན་
མིག་སྨན་སྦྱར་འདྲ་ཞིང༌། །ཐོད་པའི་ཕྲེང་བས་རྒྱན་དུ་བྱས། །དྲག་ཤུལ་བཞད་ཅིང་ཆེར་འཇིགས་པ། །འཇིག་རྟེན་གསུམ་པོ་འཇིགས་མཛད་པའོ། །བཅོམ་ལྡན་འདས་ཀྱི་གཡས་ལོགས་
སུ། །ལྷ་ཆེན་པོ་ནི་བྲི་བྱ་སྟེ། །བ་ཞོ་མུ་ཏིག་ལྟར་དཀར་ཞིང༌། །དེ་བཞིན་དཀར་པོ་དུང་འདྲ་ཞིང༌། །མིག་གསུམ་པ་ལ་ལག་བཞི་པ། །ཞི་ཞིང་ལག་པ་གཡོན་པ་ན། །མདུང་རྩེ་གསུམ་པ་
ཐོགས་པའོ། །གཡོན་པའི་ཕྱོགས་ཀྱི་ཆ་རུ་ནི། །སྲེད་མེད་བུ་ནི་བྲི་བྱ་སྟེ། །གཡས་པ་ན་ནི་རྔ་ཡབ་དུང༌། །གཡོན་ན་འཁོར་ལོ་གསལ་ཤིང་ངོ༌། །རྒྱབ་ཏུ་བརྒྱ་བྱིན་རྒྱལ་པོ་སྟེ། །དེ་བཞིན་

92-1-191b

སྨིན་དྲུག་མདུན་དུའོ། །ཚངས་པ་ལག་ན་གདུགས་འཛིན་པ། །ཁ་བ་མེ་ཏོག་ཀུན་ད་དང༌། །ཟླ་འདྲ་བརྒྱ་བྱིན་མདུན་བྲི་སྟེ། །རང་གི་སྟན་ལ་འཁོད་པར་རོ། །ཡང་ན་སྔགས་པས་མུ་ཏིག་དང༌། །
བ་ཡི་ཞོ་འདྲ་དཀར་པོ་ནི། །རྔ་ཡབ་ཐོགས་པར་སྨིན་དྲུག་བྲི། །ཚངས་པ་ཁ་དོག་དམར་པོ་བྲི། །བརྒྱ་བྱིན་ཁ་དོག་སེར་པོ་བྲི། །རྒྱན་ཀུན་གྱིས་ནི་རྣམ་སྤྲས་ཤིང༌། །རྔ་ཡབ་ཐོགས་པར་ཁྱབ་
འཇུག་བྲི། །དེ་བཞིན་ཁྱུ་མཆོག་ལ་ཞོན་པར། །ལྷ་ཆེན་པོ་ནི་བྲི་བྱ་སྟེ། །ཀུན་བགེད་ལག་ན་འཁོར་ལོ་ཅན། །ངང་པ་ལ་ཞོན་བྲི་བར་བྱ། །བརྒྱ་བྱིན་གླང་ཆེན་ཞོན་པ་སྟེ། །སྨིན་དྲུག་རྨ་བྱ་ཞོན་
པའོ། །ཕྱི་རོལ་དང་ནི་གྲ་རྣམས་སུ། །འབྱུང་པོ་བརྒྱད་ནི་བྲི་བར་བྱ། །པདྨ་ཅན་དང་པད་ཆེན་དང༌། །རྣམ་འབྱུང་མ་དང་ལྷ་འཇོམས་མ། །འཕྲོག་མ་མཆོག་དང་རིན་པོ་ཆེ། །རྒྱན་མ་འགྲོ་བ་སྐྱོད་
མ་རྣམས། །དཔལ་གྱི་སྒྲ་ཡིས་རབ་གྲགས་པའི། །འབྱུང་མོ་ཆེན་མོ་བརྒྱད་པོ་སྟེ། །པདྨ་ཅན་དད་པད་ཆེན་མ། །པདྨ་དཀར་པོ་ལྟ་བུར་བྲི། །རྣམ་འབྱུང་མ་དང་ལྷ་འཇོམས་མ། །ཁ་དོག་དམར་པོར་བྲི་
བར་བྱ། །འབྱུང་མོ་བཞི་རྣམས་མཚུངས་པར་ནི། །གསེར་གྱི་མདོག་ཏུ་བྲི་བར་བྱ། །རྫུ་འཕྲུལ་ཆེ་ལྡན་འབྱུང་མོ་བརྒྱད། །ཇི་ལྟར་བསྟན་བཞིན་དེ་ལེགས་བྲི། །དེ་ནས་འདིར་དཀྱིལ་འཁོར་གྱི་
ཆོ་ག་བཤད་པ། རྡོ་རྗེ་སློབ་དཔོན་བདག་ཉིད་མེ་ཏོག་སྔོན་པོའི་ཕྲེང་བས་བརྒྱན་ཅིང་གཙུག་ཏོར་སྔོན་པོ་བཅིངས་ནས་རས་སྔོན་པོ་ཟུངས་གཅིག་བགོས་ཏེ་སྔོན་བཞིན་དུ་ཁྲོ་བོའི་སྙིང་པོ་འདི་བརྗོད་

92-1-192a

༄༅། །པར་བྱ་སྟེ། སེམས་ཅན་ཀུན་ལ་ཕན་དོན་དུ། །མྱུར་དུ་དངོས་གྲུབ་སྦྱིན་མཛད་པ། །གྲུབ་པའི་རྡོ་རྗེ་ཁྲོ་བོ་སྟེ། །ལྷ་ཉིད་དམ་ཚིག་ལ་བཞུགས་ཤིག །ཨོཾ་ཧཱུཾ་བཛྲ་ཕཊ་ས།
འདི་བརྗོད་པ་ཙམ་གྱིས་ལྷ་ཐམས་ཅད་གྲུབ་པར་བྱེད་དོ། །དེ་ནས་འདིར་རྡོ་རྗེ་གསོར་བ་བཤད་པ། འདི་ལྟར་ཡི་གེ་ཧཱུཾ་ཟློས་ཤིང་ཕྱག་ན་རྡོ་རྗེས་གསུངས་པ་ལྟར། ལྷ་ཐམས་ཅད་གཞོམ་ཞིང་
ལྷའི་བུ་མོ་ཐམས་ཅད་དང༌། གནོད་སྦྱིན་མོ་དང༌། ཀླུ་མོ་དང༌། འབྱུང་མོ་རྫུ་འཕྲུལ་ཆེན་མོ་ཅན་རྣམས་སྐད་ཅིག་དེ་ཉིད་ལ་གཞོམ་པར་བྱ་སྟེ། རྡོ་རྗེ་གསོར་བའི་སྦྱོར་བ་དང་ལྡན་པས། ཨོཾ་
བཛྲ་དཱིཔྟ་མཧཱ་ཀྲོ་དྷ་ཧ་ན་ད་ཧ་པ་ཙ་མཱ་ར་ཡ་ཧཱུཾ་ཧཱུཾ་ཕཊ་ཕཊ། བརྒྱ་རྩ་བརྒྱད་བཟླས་ཏེ། སྐད་ཅིག་དེ་ཉིད་ལ་ལྷ་ཐམས་ཅད་གསོད་ཅིང་འཁྲུག་པར་བྱེད་དོ། །ཧཱུཾ་ཧཱུཾ་ཕཊ་ཕཊ། སྦྱོར་བ་འདིས་ཀྱང་ངེས་
པར་སངས་རྒྱས་རྣམས་ཀྱང་ཞིག་པར་བྱེད་དོ། །དེ་ནས་སློབ་མ་གཞུག་པར་བྱ་སྟེ། ཁྲོ་བོའི་ཕྱག་རྒྱ་གོ་ཆ་བྱས་ལ་སྔགས་འདིས་དབབ་པར་བྱའོ། །ཨོཾ་བི་ཤྱ་ཀྲོ་དྷ་ཧཱུཾ་ཧཱུཾ་ཨ་ཛྭ་ལ་མ་ལ་ཨ་ཀུ་ལ།
བྷི་ཥ་ན་བཛྲ་ཨ། འདི་བརྗོད་པ་ཙམ་གྱིས་ཕྱི་རོལ་གྱི་དབབ་པ་དང༌། དགུག་པ་དང༌། ལྷུང་བར་བྱ་བ་རྣམས་ནུས་པར་འགྱུར་རོ། །དེ་ནས་འབྱུང་པོ་འདུལ་བའི་རྒྱུད་ཆེན་པོ་ལས་ཁྲོ་བའི་དཀྱིལ་
འཁོར་གྱི་ཆོ་ག་རྒྱས་པར་བཤད་པ། ཨོཾ་བྷཱུ་ཤྲཱི་སིདྷ་དྷ་ཛ་དྷི་རི་ཧྲཱིཿཁྲོ་བོའི་མདུན་དུའོ། །ཨོཾ་ཧཱུཾ་བྷཱུཾ་མཧཱ་པདྨ་བ་ཏི་དྷ་ནུར་བནྡྷ་རི་ཧཱུཾ། རྒྱབ་ཏུའོ། །ཨོཾ་ཧཱུཾ་བི་ཧཱུཾ་ཏི། ཨོཾ་ཀུ་ཤོ་དྷ་རི་ནི་ཧཱུཾ་ཛ། ལྷོ་རུའོ། །

92-1-192b

ཧཱུཾ་བྷུ་སུ་ར་ཧ་རི་ནི་ཙིནྟ་མ་ཎི་དྷེ་ཛྭ་དྷ་རི་ཎི་སྲུཾ་གཡོན་དུའོ། །ཨོཾ་ཤྲཱི་བ་ར་ཧ་རི་ནི་པུཥྤ་ཧ་རེ་ཧཱུཾ། མེ་ཏོག་དབང་ལྡན་གྱི་གྲར་རོ། །ཨོཾ་ཤྲཱི་རཏྣེ་ཤྭཱ་རི་དྷུ་བ་ཧ་སྟེ་ཧཱུཾ། སྤོས་མེའི་གྲ་རུའོ། །ཨོཾ་ཤྲཱི་བྷུ་ཥི་
ཎི་གནྡྷེ་ཧ་སྟེ་ཧཱུཾ། དྲི་བདེན་བྲལ་དུའོ། །ཨོཾ་ཤྲཱི་ཛ་གད་པ་ལི་ནི་ཨ་ཏེ་པ་པ་ཏེ་ཧཱུཾ། མར་མེ་རླུང་དུའོ། །དེ་ནས་འབྱུང་མོ་བརྒྱད་ཀྱི་ཕྱག་རྒྱའི་ཆོ་ག་རྒྱས་པར་བཤད་པ། ཁུ་ཚུར་ཕན་ཚུན་བཅངས་ཏེ་
མཛུབ་མོ་གཉིས་བརྐྱང་བ་ནི། སེངྒེའི་རྒྱལ་མཚན་མའི་ཕྱག་རྒྱའོ། །ལག་པ་གཡོན་པ་ཁུ་ཚུར་བཅངས་ཏེ་གུང་མོ་བརྐྱང་བ་ནི། ཡིད་བཞིན་གྱི་ནོར་བུའི་རྒྱལ་མཚན་གྱི་ཕྱག་རྒྱའོ། །ཕྱག་རྒྱ་འདི་ཉིད་
རྐེད་པའི་ཕྱོགས་སུ་བཞག་པ་ནི། གཞུ་དང༌། མདའི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ཏེ་མཛུབ་མོ་བརྐྱང་ནས་བསྐྱིལ་བ་ནི། །ལྕགས་ཀྱུའི་ཕྱག་རྒྱའོ། །ཐལ་མོ་མཉམ་པར་བྱས་
ཏེ་མཛུབ་མོ་གཉིས་བཀུག་པ་ནི། མེ་ཏོག་གི་ཕྱག་རྒྱའོ། །སོར་མོ་རྣམས་ཕན་ཚུན་དུ་འཁྱུད་དེ་མཛུབ་མོ་གཉིས་བརྐྱང་བ་ནི། སྤོས་ཀྱི་ཕྱག་རྒྱའོ། །ལག་པ་སོར་སོར་བརྐྱང་སྟེ་དཔུང་པའི་རྩ་བ་
གཉིས་སུ་བཞག་པ་ནི། དྲིའི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ཏེ་གུང་མོའི་སོར་མོ་རབ་ཏུ་བརྐྱང་བ་ནི། མར་མེའི་ཕྱག་རྒྱའོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས།
ཁྲོ་བོའི་དཀྱིལ་འཁོར་གྱི་ཆོ་ག་རྒྱས་པའི་ལེའུའོ།།    །།དེ་ནས་འབྱུང་པོ་བརྒྱད་ཀྱི་སྒྲུབ་པའི་ཐབས་ཀྱི་ཆོ་ག་རྒྱས་པར་བཤད་པ། ཨོཾ་ཧྲཱིཿཛ། གཞན་གྱིས་མི་ཐུབ་པའིའོ། །ཨོཾ་ཧཱུཾ་ཛ། རྒྱལ་

92-1-193a

༄༅། །བའི་འོ། །ཨོཾ་ཧྲཱིཿཛ། རྫོགས་བྱེད་ཀྱིའོ། །ཨོཾ་བྷྲུཾ་ཛ། ཀུན་ཏུ་རྫོགས་བྱེད་ཀྱིའོ། །ཨོཾ་སྲུཾ་ཛ། དུར་ཁྲོད་ཀྱི་བདག་པོའི་འོ། །ཨོཾ་རུཾ་ཛ། རིག་སྔགས་ཀྱི་དབང་ཕྱུག་གིའོ། །ཨོཾ་
ཧྲཱིཿཧཱུཾ་ཛ། འབྱུང་པོའི་དབང་ཕྱུག་གིའོ། །ཨོཾ་ཨཾ་ཛ། མངག་གཞུག་མཆོག་གིའོ། །འབྱུང་པོ་གཞན་གྱིས་མི་ཐུབ་པའི་སྒྲུབ་པའི་ཐབས་བཤད་པ། རྡོ་རྗེ་འཆང་གི་ཁྱིམ་དུ་སོང་སྟེ་སྔོན་དུ་འབུམ་
བཟླས་ཏེ་སྔོན་དུ་བསྙེན་པ་བྱས་པར་འགྱུར་རོ། །དེ་ནས་ཟླ་བ་ཉ་ལ་མཆོད་པ་རྒྱ་ཆེན་པོ་བྱས་ཏེ་ཇི་ལྟར་གསུངས་པའི་འབྲས་ཅན་དཀར་པོ་དང༌། སྦྲང་རྩི་དང༌། ཞོ་དང༌། བུ་རམ་དང༌། འོ་
མ་དང༌། ཤ་རྣམས་ཀྱིས་མཆོད་ཅིང་གུ་གུལ་བདུག་པ་བྱིན་ནས་མཚན་ཐོག་ཐག་བཟླས་ན། ཐོ་རངས་ངེས་པར་འོང་ངོ༌། །གལ་ཏེ་ངེས་པར་མ་འོངས་ན་སྐད་ཅིག་དེ་ལ་འཆིའོ། །
འོངས་ན་བསྒོ་བ་དོན་ཡོད་པར་མི་བྱེད་དོ། །སྒྲུབ་པ་པོས་མངག་གཞུག་གྱིས་ཤིག་ཅེས་བསྒོ་ན། དེ་བན་ཆད་མངག་གཞུག་གི་ལས་བྱེད་ལ་རིག་པ་འཛིན་པའི་རྒྱལ་སྲིད་སྟེར་བར་
བྱེད་ཅིང་དགྲ་ཐམས་ཅད་ཚར་གཅོད་པར་བྱེད་དོ། །ཟླ་བའི་ལྷ་མོ་བླངས་ནས་སྟེར་ཞིང་རྒྱབ་ཏུ་ཞོན་ན་ལྷའི་འཇིག་རྟེན་དུ་ཡང་འཁྱེར་པར་བྱེད་དོ། །བརྒྱ་བྱིན་ཉིད་ཀྱང་སྟེར་བར་བྱེད་ཅིང་བསྐལ་པ་
བདུན་འཚོའོ། །དེ་ནས་རྒྱལ་པའི་སྒྲུབ་པའི་ཐབས་བཤད་པ། མཚན་མོ་སྦྱིན་བྱེད་མའི་མདུན་དུ་སོར་སྟེ་ཉི་མ་རེ་རེ་སྟོང་ཕྲག་བརྒྱད་བརྒྱད་བཟླས་ནས་ཉི་མ་བདུན་པ་ལ་མཆོད་པ་རྒྱས་

92-1-193b

པར་བྱས་ཏེ་གཏོར་མ་སྦྱིན་ཞིང་གུ་གུལ་གྱི་བདུག་པ་བྱིན་ནས་བཟླས་ན། བཟླས་པའི་མཐའ་ལ་ངེས་པར་འོང་སྟེ། ཀྱེ་སྒྲུབ་པ་པོས་བཀའ་ཅི་སྩོལ་ཞེས་སྨྲ་བར་བྱེད་དོ། །སྒྲུབ་པ་པོས་
མངག་གཞུག་གྱིས་ཤིག་ཅེས་བསྒོ་ནས་རྒྱབ་ཏུ་ཞོན་ན་གླིང་བཞི་པ་རྣམས་སུ་ཡང་འཁྱེར་བར་བྱེད་ཅིང༌། གཞན་ཡང་རྒྱལ་སྲིད་སྟེར་ལ་ལོ་ལྔ་སྟོང་འཚོའོ། །དེ་ནས་རྫོགས་བྱེད་ཀྱི་སྒྲུབ་
པའི་ཐབས་བཤད་པ། རྡོ་རྗེ་འཆང་གི་ཕོ་བྲང་དུ་སོང་སྟེ་ཉི་མ་མདུན་དུ་སྟོང་ཕྲག་བརྒྱད་བརྒྱད་བཟླས་ནས་ཉི་མ་བདུན་པ་ལ་མཆོད་པ་རྒྱས་པར་བྱས་ཏེ་འབྲས་ཅན་དཀར་པོ་དང༌། ཞོས་
ཇི་ལྟར་གསུངས་པ་ལྟར་བྱིན་ནས་ཇི་སྲིད་ནམ་ཕྱེད་ཀྱི་བར་དུ་བཟླས་ན། ནམ་ཕྱེད་ན་རང་ཉིད་འོང་ངོ༌། །འོངས་པ་ལ་མེ་ཏོག་གི་མཆོད་ཡོན་བྱིན་ན་དགའ་བར་འགྱུར་ཏེ། རྒྱལ་སྲིད་སྟེར་
བར་བྱེད་དོ། །བསམ་པ་ཐམས་ཅད་ཡོངས་སུ་རྫོགས་པར་བྱེད་ཅིང་ལོ་སྟོང་འཚོའོ། །ཇི་སྲིད་དུ་འཚོ་བ་དེ་སྲིད་དུ་མངག་གཞུག་གི་ལས་བྱེད་དོ། །ཆེ་གེ་མོ་འཚོ་བར་གྱིས་ཤིག །ཆེ་གེ་མོ་སོད་
ཅིག་ཅེས་སྨྲས་ན། དེ་དག་ཐམས་ཅད་དོ། །ཀུན་ཏུ་རྫོགས་བྱེད་ཀྱི་སྒྲུབ་པའི་ཐབས་བཤད་པ། སྐུ་གདུང་དང་བཅས་པའི་མཆོད་རྟེན་གྱི་དྲུང་དུ་ཁྲི་བཟླས་ན། སྔོན་དུ་བསྙེན་པར་བྱས་པར་
འགྱུར་རོ། །དེ་ནས་ཟླ་བ་ཉ་ལ་ཇི་ལྟར་འབྱོར་བའི་མཆོད་པ་བྱས་ཏེ་ཇི་སྲིད་ནམ་ཕྱེད་ཀྱི་བར་དུ་བཟླས་ན། ནམ་ཕྱེད་ན་རིངས་པར་འོངས་ནས་མདུན་དུ་སྡོད་དོ། །སྐྱེ་སྡུག་པ། ངས་ཅི་བྱ་ཞེས་

92-1-194a

༄༅། །སྨྲ་བར་བྱེད་དོ། །སྒྲུབ་པ་པོས་མངག་གཞུག་གྱིས་ཤིག་ཅེས་བསྒོ་ན། དེ་ཕན་ཆད་མངག་གཞུག་གི་ལས་ཐམས་ཅད་བྱེད་དོ། །གནོད་སྦྱིན་གྱི་བུ་མོ་བཟང་མོ་བླངས་
ནས་སྟེར་ཞིང་གཏེར་ཐམས་ཅད་སྟེར་ལ། ལྷས་འདོད་པའི་བཟའ་བ་སྟེར་རོ། །ཉིན་གཅིག་བཞིན་དུ་རས་དམར་པོ་ཟུང་རེ་སྟེར་ཞིང་དོང་ཙེ་ལྔ་ལྔ་སྟེར་ལ་ལོ་ལྔ་བརྒྱ་འཚོའོ། །དེ་ནས་དུར་
ཁྲོད་ཀྱི་བདག་པོའི་སྒྲུབ་པའི་ཐབས་ཀྱི་ཆོ་ག་རྒྱས་པར་བཤད་པར་མཚོན་མོ་དུར་ཁྲོད་དུ་སོང་ཏེ་ཉི་མ་བདུན་དུ་སྟོང་ཕྲག་བརྒྱད་བཟླས་ནས་ཉི་མ་བདུན་པ་ལ་འབྱུང་པོ་ལ་ཤ་དང༌། ཉ་
དང༌། ཏིལ་དང༌། ཛམྦུ་ཏི་དང༌། མངར་གསུམ་ཟན་གྱིས་དྲིལ་བའི་རིལ་བུ་དང༌། རྟ་ཤ་ཁམ་ཚད་དུ་གཏུབས་པ་བསྲེགས་ནས་མར་ལ་རྔོས་ལ་ཛམྦུ་ཏི་ཀ་དང༌། འབྲས་ཆན་དང༌། ཞོ་དང་
བུ་རམ་དང༌། འོ་ཐུག་དང༌། སྲན་ཚོད་དང༌། སྣུམ་འཁུར་རྣམས་ཀྱིས་ཇི་ལྟར་གསུངས་པ་བྱིན་ནས་གུ་གུལ་གྱི་བདུག་པ་ཡང་བྱིན་ཏེ་ཇི་སྲིད་ནམ་ཕྱེད་ཀྱི་བར་དུ་བཟླས་ན། ཧ་ཧ་ཞེས་བྱ་བའི་
སྒྲ་ཐོས་པར་བྱེད་དོ། །འཇིགས་པར་མ་བྱས་ན། རང་གི་འཁོར་གྱི་ཚོགས་ཀྱིས་ཡོངས་སུ་བསྐོར་ཏེ་འོང་ངོ༌། །འོངས་པ་ལ་གཏོར་མ་བྱིན་ན་དགའ་བར་འགྱུར་ཏེ། འབྱུང་པོའི་མངག་གཞུག་
བྱེད་དོ། །ཉི་མ་རེ་རེ་དོང་ཙེ་བརྒྱད་བརྒྱད་སྟེར་ཞིང་དགྲ་ཐམས་ཅད་འཇོམས་ཏེ་ལོ་ལྔ་སྟོང་འཚོའོ། །དེ་ནས་རིགས་ཀྱི་དབང་ཕྱུག་གི་སྒྲུབ་པའི་ཐབས་བཤད་པ། ལྷའི་ཁང་པར་སོང་སྟེ་སྤོས་

92-1-194b

དམར་པོ་དང༌། མེ་ཏོག་དམར་པོ་དང༌། གུ་གུལ་གྱི་བདུག་པ་སྦྱིན་ཞིང་ཁྲི་བཟླས་ན། སྔོན་དུ་བསྙེན་པ་བྱས་པར་འགྱུར་རོ། །མཚན་མོ་ནག་པོའི་ཚེས་བཅུ་བཞི་ལ་ཉ་དང༌། ཤ་དང༌། ཏིལ་དང༌།
ཛམྦུ་ཏི་དང༌། འབྲས་ཆན་དམར་པོས་ཇི་ལྟ་བར་སྒྲུབ་ཅིང༌། དུ་རུ་ཀ་དང༌། མེ་ཏོག་བྱིན་ཏེ་ཇི་སྲིད་ནམ་ཕྱེད་ཀྱི་བར་དུ་བཟླས་ན། ནམ་ཕྱེད་ན་སྣང་བ་ཆེན་པོ་དང༌། འཇིགས་པར་བྱེད་པའི་
གཟུགས་ཀྱིས་འོངས་ཏེ། དེ་ལ་འཇིགས་པར་མ་བྱས་ན། སྡུག་པ་ངས་ཅི་བྱ་ཞེས་སྨྲ་བར་བྱེད་དོ། །སྒྲུབ་པ་པོས་མངག་གཞུག་གྱིས་ཤིག་ཅེས་བསྒོ་ན། ཉི་མ་རེ་དུས་གསུམ་དུ་དོང་ཙེ་ལྔ་ལྔ་
སྟེར་བར་བྱེད་དོ། །ལྷས་མངོན་པར་འདོད་པའི་བཟའ་བ་སྟེར་བར་བྱེད་ཅིང་ལོ་ལྔ་སྟོང་འཚོའོ། །དེ་ནས་འབྱུང་པོའི་དབང་ཕྱུག་གི་སྒྲུབ་པའི་ཐབས་བཤད་པ། མཚན་མོ་ལིངྒ་གཅིག་པར་སོང་སྟེ་
གཅིག་པུ་ནུབ་གསུམ་དུ་འབྲས་ཆན་དམར་པོ་དང༌། ཉ་དང༌། ཤས་གཏོར་མ་སྦྱིན་ཞིང་ར་སྐྱེས་ཀྱི་ཤ་དང༌། གུ་གུལ་དང༌། སྦྲང་རྩི་དང་ལྡན་པའི་བདུག་པས་བདུད་ཅིག་སྟོང་ཕྲག་བརྒྱད་བཟླས་ན་
ཉི་མ་དང་པོ་ལ་རྨི་ལམ་དུ་མཐོང་བར་བྱེད་དོ། །ཉི་མ་གཉིས་པ་ལ་རང་ཉིད་མཐོང་བར་བྱེད་དོ། །ཉི་མ་གསུམ་པ་ལ་རིངས་པར་འོང་ཞིང་མདུན་དུ་འདུག་ནས་འདི་སྐད་སྨྲ་བར་བྱེད་དོ། །བཀའ་ཅི་སྩོལ།
དེ་ནས་སྒྲུབ་པ་པོས་མངག་གཞུག་གྱིས་ཤིག་ཅེས་བརྗོད་པར་བྱའོ། །རྟག་ཏུ་ཕྱི་བཞིན་འབྲང་བར་འགྱུར་ཞིང༌། རང་ཉིད་འོངས་ནས་མི་ཟད་པའི་གཏེར་སྟེར་ཞིང་འདས་པ་དང༌། མ་འོངས་པ་དང༌།

92-1-195a

༄༅། །ད་ལྟར་བྱུང་བ་རྣམས་སྨྲ་བར་བྱེད་དོ། །གོས་དང༌། རྒྱན་དང༌། བཟའ་བ་བཟང་པོ་རྣམས་སྟེར་བར་བྱེད་ཅིང་ལོ་ཉིས་སྟོང་འཚོ་བར་བྱེད་དོ། །དེ་ནས་ཕོ་ཉ་མཆོག་གི་སྒྲུབ་
པའི་ཐབས་བཤད་པ། རྡོ་རྗེ་འཆང་གི་ཁང་པར་སོང་སྟེ་ནག་པོའི་ཚེས་བཅུ་བཞི་ལ་ཁྲི་བཟླས་ནས་ཉི་མ་བདུན་པ་ལ་སྒྲུབ་པ་བརྩམ་པར་བྱ་སྟེ། ཙནྡན་གྱི་དཀྱིལ་འཁོར་བསྒྲུབས་པར་བྱས་
ནས་གུ་གུལ་གྱི་བདུག་པ་སྦྱིན་ཞིང་མེ་ཏོག་དཀར་པོ་དང༌། འབྲས་ཅན་དཀར་པོ་པོ་དང༌། མར་དང༌། འོ་ཐུག་སྦྱིན་ཞིང་ཀུ་ཤའི་ཁྲི་ལ་འདུག་སྟེ་མར་གྱི་མར་མེ་རབ་ཏུ་སྦར་ནས་མཚན་མོ་ཇི་སྲིད་
ནམ་ཕྱེད་ཀྱི་བར་དུ་བཟླས་ན། མངག་གཞུག་མཆོག་རང་ཉིད་འོང་སྟེ། འོངས་པ་ལ་ཙནྡན་གྱི་མཆོད་ཡོན་བྱིན་ན། ཀྱེ་སྒྲུབ་པ་པོ། བདག་གིས་ཅི་བྱ་ཞེས་སྨྲ་བར་བྱེད་དོ། །དེ་ནས་སྒྲུབ་པ་
པོས་བདག་གི་མངག་གཞུག་གྱིས་ཤིག་ཅེས་བསྒོ་ན། དེ་ཕན་ཆད་མངག་གཞུག་པར་འགྱུར་ཞིང༌། ལྷས་མངོན་པར་འདོད་པའི་བཟའ་བ་སྟེར་རོ། །དངུལ་ཆུ་དང༌། བཅུད་ཀྱིས་ལེན་སྟེར་
ཞིང་གཏེར་རྙེད་པར་བྱེད་ལ་རྒྱབ་ཏུ་ཞོན་ན་མཐོ་རིས་སུ་ཡང་འཁྱེར་བར་བྱེད་ཅིང༌། གཞན་ཡང་རྒྱལ་སྲིད་སྟེར་བར་བྱེད་དོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། མངག་གཞུག་
སྒྲུབ་པའི་ཆོ་ག་རྒྱས་པའི་ལེའུ་འོ།།    །།དེ་ནས་འདིར་ཡང་དག་པར་བཤད་པ་ནི། དངོས་གྲུབ་སྣ་ཚོགས་སྒྲུབ་པར་བྱེད་པ། སློབ་དཔོན་རྣམས་ལ་ཕན་པའི་དོན་དུ་ཇི་ལྟར་གསུངས་

92-1-195b

བ་མངག་གཞུག་པའི་ཐབས་ཏེ། བསྟེན་པར་བྱ་བ་མ་ཡིན་པའི་ལེ་ལོ་ཅན་དང༌། སྡིག་པ་བྱེད་པ་དང༌། བརྫུན་དུ་སྨྲ་བ་དང༌། ཚུལ་འཆོས་ཅན་དང༌། དབུལ་པོ་དང༌། ནད་ཀྱིས་གདུངས་པ་དང༌། ཚེ་
ཐུང་བ་དང༌། སེམས་མི་བརྟན་པའི་མི་རྣམས་ཀྱང་སྤང་བར་མི་བྱ་སྟེ། གལ་ཏེ་ལོངས་སྤྱོད་དང༌། ནོར་དང༌། གྲགས་པ་འདོད་ན་ཡང་སྐད་ཅིག་གིས་ཕུན་སུམ་ཚོགས་པར་སྟེར་རོ། །སྔགས་
འདིས་དངུལ་ཆུ་དང༌། བཅུད་ཀྱིས་ལེན་པའི་དངོས་གྲུབ་དང༌། ལྷའི་རྒྱལ་སྲིད་ཀྱི་དངོས་གྲུབ་ཀྱང་གྲུབ་པར་བྱེད་ན། མི་རྣམས་ཀྱི་རྒྱལ་སྲིད་གྲུབ་པར་བྱེད་པ་ལྟ་སྨོས་ཀྱང་ཅི་དགོས་ཏེ། དེ་བཞིན་
དུ་འདིས་ལྷའི་བུ་མོ་ཐམས་ཅད་སྐད་ཅིག་ཙམ་གྱིས་གྲུབ་པར་བྱེད་དོ། །གསང་སྔགས་འདི་ནི་བཀླགས་པས་གྲུབ་པར་བྱེད་ཅིང་ཤིན་ཏུ་བརྩོན་འགྲུས་དམན་པ་རྣམས་ལ་ཡང་ཇི་ལྟར་བདེ་བར་
ལྟར་མྱུར་དུ་གྲུབ་པར་བྱེད་ཅིང་སེམས་ཅན་ཐམས་ཅད་ལ་བདེ་བ་རབ་ཏུ་སྦྱིན་པ། ཡི་གེ་བཞི་པོ་ཆེར་གསང་བ། དངོས་གྲུབ་ཐམས་ཅད་སྟེར་བར་བྱེད་པ། བཀླགས་པ་ཙམ་གྱིས་མངོན་པར་གྲུབ་
པར་བྱེད་པ་སྟེ། འདི་ལ་ཐེ་ཚོམ་མི་བྱེད་དོ། །འབྱུང་པོ་འདུལ་ཧྦའི་རྒྱུད་ཆེན་པོ་ལས། དངོས་གྲུབ་ཀྱི་སྒྲུབ་པའི་ཆོ་ག་རྒྱས་པའི་ལེའུའོ།།    །།དེ་ནས་འབྱུང་པོ་འདུལ་བའི་རྒྱུད་ཆེན་པོ་
ལས་འབྱུང་པོ་བརྒྱད་ཀྱི་ཕྱག་རྒྱའི་མཚན་ཉིད་བཤད་པ། སོར་མོ་རྣམས་ཕན་ཚུན་འཁྱུད་དེ་གུང་མོ་བརྐྱང་ནས་ཁབ་ལྟར་བཟུང་བ་ནི། འབྱུང་པོ་ཆེན་པོ་གཞན་གྱིས་མི་ཐུབ་པའི་ཕྱག་རྒྱའོ། །

92-1-196a

༄༅། །ཕྱག་རྒྱ་འདི་ཉིད་གུང་མོ་བཀུག་ཅིང་མཛུབ་མོ་བརྐྱང་ནས་བཀུག་པ་ནི། རྒྱལ་བའི་ཕྱག་རྒྱའོ། །ཕྱག་རྒྱ་འདི་ཉིད་ལས་མཛུབ་མོ་གཡོན་པ་བསྐྱིལ་ཞིང་མཐེའུ་
ཆུང་བརྐྱང་སྟེ་སོ་སོར་བཟུང་བ་ནི། རྫོགས་བྱེད་ཀྱི་ཕྱག་རྒྱའོ། །སོར་མོ་ཕན་ཚུན་འཁྱུད་དེ་བཟུང་བ་ནི། ཀུན་ཏུ་རྫོགས་པར་བྱེད་པའི་ཕྱག་རྒྱའོ། །ཕྱག་རྒྱ་འདི་ཉིད་ལས་མཐེའུ་ཆུང་དང༌།
མཐེ་བོང་ནང་དུ་བཀུག་སྟེ་བཟུང་བ་ནི། དུར་ཁྲོད་ཀྱི་བདག་པོའི་ཕྱག་རྒྱའོ། །མཐེའུ་ཆུང་གཉིས་རབ་ཏུ་བརྐྱང་སྟེ་བཟུང་བ་ནི། རིགས་ཀྱི་དབང་ཕྱུག་གི་ཕྱག་རྒྱའོ། །ཐལ་མོ་ཁ་སྦྱར་ཏེ་
མཛུབ་མོ་གཉིས་བཀུག་པ་ནི། ཕོ་ཉ་མཆོག་གི་ཕྱག་རྒྱའོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། འབྱུང་པོའི་རྒྱལ་པོ་ཆེན་པོ་བརྒྱད་ཀྱི་ཕྱག་རྒྱའི་མཚན་ཉིད་རྫོགས་སོ།།    །།
དེ་ནས་གསང་བའི་བདག་པོ་ཕྱག་ན་རྡོ་རྗེ་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །རྡོ་རྗེ་སློབ་དཔོན་ལ་ཕན་པའི་དོན་དུ་བསྙེན་བཀུར་མའི་སྒྲུབ་པའི་ཐབས་དཔལ་ཆེན་པོ་ཞེས་
བྱ་བའི་འབྱུང་མོ་རྡོ་རྗེ་སློབ་དཔོན་གྱིས་བསྒྲུབ་པར་བྱ་སྟེ། འབྱུང་མོ་རྣམས་ཀྱིས་ནི། ཡིད་ལ་དགའ་བ་སྐྱེད་ཅིང་ཕན་ཚུན་ཚིམ་པར་བྱེད་པའོ། །དེ་ནས་འབྱུང་པོ་འདུལ་བའི་རྒྱུད་ཆེན་པོ་
ལས་འབྱུང་མོ་དཔལ་ཆེན་མོའི་སྒྲུབ་པའི་ཐབས་ཀྱི་ཆོ་ག་རྒྱས་པར་བཤད་པ། དཔལ་ཁྲོ་བོའི་བདག་པོ་བཅོམ་ལྡན་འདས་ཀྱི་མདུན་དུ་འབུམ་བཟླས་ན། སྔོན་དུ་བསྙེན་པ་བྱས་པར་

92-1-196b

འགྱུར་རོ། །དེ་ནས་ཟླ་བ་ཉ་ལ་ཇི་ལྟར་འབྱོར་པའི་མཆོད་པ་བྱས་ཏེ་གུ་གུལ་གྱི་བདུག་པ་སྦྱིན་ཞིང་མཚན་ཐོག་ཐག་བཟླའོ། །དེ་ནས་ཐོ་རངས་ངེས་པར་འོང་ངོ༌། །འོངས་པ་ལ་ཙནྡན་གྱི་མཆོད་
ཡོན་སྦྱིན་ཞིང་ལེགས་པར་འོངས་སོ་ཞེས་བརྗོད་ན། ཀྱེ་སྒྲུབ་པ་པོ། ཅི་བཀའ་སྩལ་ཞེས་སྨྲའོ། །སྒྲུབ་པ་པོས་བདག་ཉིད་ཀྱི་ཆུང་མ་གྱིས་ཤིག་ཅེས་བརྗོད་ན། ལྷའི་དངུལ་ཆུ་དང༌། བཅུད་ཀྱིས་
ལེན་པ་སྟེར་ཞིང་དངོས་གྲུབ་ཀྱི་རྫས་དང༌། གཏེར་དང༌། རྒྱལ་སྲིད་རྣམས་སྟེར་བར་བྱེད་དོ། །ཞི་བའི་སྒྲུབ་པའི་ཐབས་ཀྱི་ཆོ་ག་རྒྱས་པ་དང་པོའོ།    །དེ་ནས་གཞན་ཡང་ནན་ཏུར་གྱིས་སྒྲུབ་པའི་
ཐབས་བཤད་པ། གྲོ་གའི་འདབ་མ་ལ་འབྱུང་མོ་དཔལ་ཆེན་མོ་བྲིས་ཏེ་མཚན་མོ་གཅེར་བུར་གྱུར་པས་དཔལ་རྡོ་རྗེ་འཆང་གི་མདུན་དུ་སྟོང་ཕྲག་བརྒྱད་བཟླས་ན་མྱུར་དུ་འོང་ངོ༌། །འོངས་པ་ལ་ཆགས་
པ་བྱས་ན་དགའ་བར་འགྱུར་རོ། །འཇིག་རྟེན་གསུམ་གྱི་རྒྱལ་སྲིད་ཀྱང་སྟེར་བར་བྱེད་དོ། །བརྒྱ་བྱིན་ཀྱང་སྟེར་རོ། །རྒྱབ་ཏུ་ཞོན་ན་མཐོ་རིས་སུ་ཡང་འཁྱེར་ཞིང་ལོ་ཁྲི་འཚོའོ། །གལ་ཏེ་མ་
གྲུབ་ན༑ མིག་དང་སྤྱི་བོ་འགས་ཤིང་སྐམ་ལ་སྐད་ཅིག་དེ་ཉིད་ལ་འཆིའོ། །ཞེས་ཁྲོ་བོ་ཉིད་ཀྱིས་གསུངས་སོ། །གུར་གུམ་གྱི་མིང་བྲིས་ཏེ་རྐང་པ་གཡོན་པས་མནན་ནས་རྡོ་རྗེ་གསོར་ཞིང་ཡི་
གེ་ཧཱུཾ་ཧཱུཾ་ཕཊ་ཕཊ་ལན་བདུན་བརྗོད་ན། བརྗོད་པར་གྱུར་པས་ངེས་པར་སྐད་ཅིག་གིས་འཆི་བར་བྱེད་དོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ལས། སྒྲུབ་པའི་ཐབས་ཀྱི་ཆོ་ག་རྒྱས་པའོ།།    །།

92-1-197a

༄༅། །གུ་གུལ་གྱི་བདུག་པ་སྦྱིན་ཞིང་གཏོར་མ་བཤམས་ཏེ་རས་དཀར་པོ་བཀབ་ལ་སྔགས་འདི་ལན་གསུམ་བརྗོད་དོ། །དེ་བ་སཾ་བྷཱུ་ཏ་མ་ཧི་ཏ། པྲི་ཎ་པ་ཏ་ཡ། བི་བ་ཛ་
ཡིད་པྲི་ཐག་པྲ་ཐག་མ་ཧཱ་བྷཱ་ཏ། སྭ་སྠཱ་ན་མ། ཏ་ཏྲ་གཙྪ་ཏི་སྨ་ཤཱ་ནི་དེ་བ་ཨ་ལ་ཡེ་ཥུ་ན་དཱི་ཏ་ཏེ། ཙ་ཏུཿཥུ་ཐེ། ཨེ་ལ་ལིངྒེ་ཝ། དེ་བ་ཨ་ཡ་ཏ་ནཻ་ཝ། ཤཱི་གྷྲཾ་གཙྪནྟུ། བྷཱུ་ཏ་ནཱ་མ་ས་མ་
ཡ་པྲ་ཏི་པཱ་ལ་ནུ་ཡ། ཡ་དི་ས་ཨི་བ་ན་གཙྪ་ཏི་ཏཀྵེ་ཎ་མུརྡྷ་ནི། སུ་ལ་ཡིད། བྷུ་ཏཱ་ནཱཾ་རཻ་ར་ཝཾ་ན་ར་ཀཾ་པ་ཏེད། ཡ་ཐ་ཡ་ཐ། སྭ་སྠཱ་ནེ་གཙྪནྟུ། ཡ་ཐ་སུ་ཁི་སྭཱ་ཧཱ། རྡོ་རྗེ་སློབ་དཔོན་གྱིས་ལྷ་
རྣམས་ཉེ་བར་བསྡུ་བར་བྱའོ། །འབྱུང་པོ་འདུལ་བའི་རྒྱུད་ཀྱི་རྒྱལ་པོ་ཆེན་པོ་ལས། རིམ་པར་ཕྱེ་བ་གཉིས་པ་རྫོགས་ཏེ། འབྱུང་པོ་འདུལ་བ་ཞེས་བྱ་བའི་རྒྱུད་སྟོང་ཕྲག་བཅུ་དྲུག་པ་ལས་
ཇི་སྙེད་པ་རྣམས་རྫོགས་སོ།།    །། རྒྱ་གར་གྱི་མཁན་པོ་བུདྡྷ་ཨཱ་ཀ་ར་ཝརྨ་དང༌། ལོ་ཙྪ་བ་དགེ་སློང་ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་
སྐད་དུ། ཨཱཪྱ་ཨ་གོ་གྷ་པཱ་ཤ་ཀལྤ་རཱ་ཛ། བོད་སྐད་དུ། འཕགས་པ་དོན་ཡོད་པའི་ཞགས་པའི་ཆོ་གཞིབ་མོའི་རྒྱལ་པོ། བམ་པོ་དང་པོ། སངས་རྒྱས་དང༌། བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་

92-1-197b

དུས་གཅིག་ན། བཅོམ་ལྡན་འདས་རི་བོ་པོ་ཊ་ལ་ན་སྤྱན་རས་གཟིགས་དབང་ཕྱུག་གི་ཕོ་བྲང་ཤིང་སཱ་ལ་དང༌། ཏ་མ་ལ་དང༌། ཙམ་པ་ཀ་དང༌། མྱ་ངན་འཚང་དང༌། ཨ་ཏི་མུགྟ་ཀ་སྣ་ཚོགས་མང་
པོས་ལེགས་པར་བརྒྱན་པ་ན་དགེ་སློང་གི་དགེ་འདུན་ཆེན་པོ་བརྒྱ་སྟོང་དང༌། བྱང་ཆུབ་སེམས་དཔའ་ས་ཡ་བྱེ་བ་བརྒྱ་སྟོང་ཕྲག་དགུ་བཅུ་རྩ་དགུ་དང་ཐབས་ཅིག་ཏུ་བཞུགས་ཏེ། གནས་གཙང་མའི་
རིས་ཀྱི་ལྷའི་བུ་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་གྱིས་བལྟས་པ་ན་དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ལྷའི་བུ་རྣམས་ཀྱི་དབང་དུ་མཛད་ནས་ཆོས་སྟོན་
པར་མཛད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་
པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ག་ལ་བ་དེ་ལོགས་སུ་འཛུམ་པའི་བཞིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
གང་འདི་དོན་ཡོད་པའི་ཞགས་པའི་རྒྱལ་པོའི་སྙིང་པོ་ཞེས་བགྱི་པ་མཆིས་ཏེ། བདག་གིས་བསྐལ་པ་དགུ་བཅུ་རྩ་གཅིག་གི་སྔོན་ལོགས་སུ་འཇིག་རྟེན་གྱི་ཁམས་རྣམ་པར་བལྟ་བར་དེ་
བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ལ་མནོས་ནས་འདི་ལྟར་བདག་གིས་དབང་ཕྱུག་དང༌། དབང་ཕྱུག་ཆེན་པོ་ལ་སོགས་པའི་ལྷའི་བུ་རྣམས་དང༌། གནས་གཙང་མའི་

92-1-198a

༄༅། །ལྷའི་བུ་བརྒྱ་སྟོང་ཕྲག་མང་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཛིན་དུ་སྩལ་ནས་བདག་གིས་རྨོངས་པ་མ་མཆིས་པའི་ཡེ་ཤེས་བཀོད་པ་ལ་
སོགས་ཏེ་ཏིང་ངེ་འཛིན་བརྒྱ་སྟོང་ཕྲག་བཅུ་ཐོབ་པར་བགྱིས་ལགས་སོ། །བཅོམ་ལྡན་འདས། འདི་ལྟར་ཡང་ས་ཕྱོགས་གང་དུ་སྙིང་པོ་འདི་སྤྱོད་པའི་ས་ཕྱོགས་དེར་དབང་ཕྱུག་དང༌། དབང་
ཕྱུག་ཆེན་པོ་དང༌། ཚངས་པ་ལ་སོགས་པ་ལྷའི་བུ་ཁྲི་ཉིས་སྟོང་བསྲུང་བ་དང༌། བསྐྱབ་པ་དང༌། སྦ་པའི་སླད་དུ་གནས་པར་རིག་པར་བགྱི་ལགས་སོ། །བཅོམ་ལྡན་འདས། གང་ན་དོན་
ཡོད་པའི་ཕུན་སུམ་ཚོགས་པའི་སྙིང་པོ་འདི་སྤྱོད་པའི་ས་ཕྱོགས་དེ་མཆོད་རྟེན་དུ་ཡང་བཀུར་བར་འགྱུར་ལགས་སོ། །བཅོམ་ལྡན་འདས། སེམས་ཅན་དེ་དག་ནི། སངས་རྒྱས་བྱེ་བ་
ཁྲག་ཁྲིག་བརྒྱ་སྟོང་ཕྲག་དུ་མ་ལ་དགེ་བའི་རྩ་བ་བསྐྱེད་པར་འགྱུར་ལགས་སོ། །གང་ཞིག་དོན་ཡོད་པའི་ཞགས་པའི་སྙིང་པོ་འདི་མཉན་པར་བགྱིད་ན། བཅོམ་ལྡན་འདས་སྡིག་པ་
སྤྱོད་པའམ། སྡིག་པའི་ཆོས་ཀུན་ཏུ་སྤྱོད་པའམ། འཕགས་པ་ལ་སྐུར་བ་འདེབས་པའམ། དམ་པའི་ཆོས་སྤོང་བའམ། མནར་མེད་པར་གཞོལ་བའམ། སངས་རྒྱས་དང༌། བྱང་ཆུབ་
སེམས་དཔའ་དང༌། ཉན་ཐོས་དང༌། རང་སངས་རྒྱས་ཐམས་ཅད་སྤོང་བ་དེ་འགྱོད་པར་གྱུར་ཅིང༌། མ་འོངས་པ་ན་སྡོམ་པ་ཐོབ་པར་འགྱུར་ལགས་སོ། བཅོམ་ལྡན་འདས། རེ་ཞིག་དེ་

92-1-198b

ཉིད་ཀྱིས་ཞག་གཅིག་སྨྱུང་བ་བགྱིས་ཏེ། བཟླས་བརྗོད་བགྱིས་ན། ཚེ་འདི་ཉིད་ལ་ལས་དེ་རྣམ་པར་དག་པ་དང༌། གཏུགས་པ་དང༌། བསལ་བར་འགྱུར་རོ། །རིམས་ཉིན་གཅིག་པའམ། ཉིན་
གཉིས་པའམ། ཉིན་གསུམ་པའམ། ཉིན་བཞི་པའམ། དེ་བཞིན་དུ་རིམས་ཉིན་བདུན་པའམ། མིག་ནད་དམ། རྣ་བའི་ནད་དམ། སྣའི་ནད་དམ། སོའི་ནད་དམ། མཆུའི་ནད་དམ། ལྕེའི་
ནད་དམ། རྐན་གྱི་ནད་དམ། སྙིང་ནད་དམ། ལྟེ་ནད་དམ། ངོ་རྒྱབ་དང་རྐེད་པའི་ནད་དམ། ཡན་ལག་དང་ཉིང་ལག་གི་ནད་དམ། གཞང་འབྲུམ་མམ། ཕོ་བའི་ནད་དམ། ཚད་པའམ། ལག་པ་
དང་རྐང་པའི་ནད་དམ། སྣ་ནད་དམ། ཀླད་པའི་ནད་དམ། ཤ་བཀྲ་ཆེན་པོ་འམ། ཤ་གཟིག་གུའམ། མཛེའམ། རྐང་ཤུའམ། འབྲུམ་ཕུ་ཕྲ་མོའམ། ལྷོག་པའམ། མཚན་པར་རྡོལ་བའམ་
འབྲུམ་བུའམ། བརྗེད་བྱེད་དམ། བྱད་དམ། གཞན་གྱིས་བགྱིས་པའི་གསོད་པའམ། འཆིང་བའམ། རྡེག་པའམ། སྤྱོད་པའམ། བདེན་པ་མ་ལགས་པས་སྐུར་པ་འདེབས་པའམ། བཅོམ་
ལྡན་འདས། མདོར་ན་ལུས་ཀྱི་གདུང་བའམ། སེམས་ཀྱི་གདུང་བའམ། རྨི་ལམ་ངན་པའི་ལས་དེ་ཡོངས་སུ་གཏུགས་པར་འགྱུར་ན། སེམས་ཅན་དག་པ་ལྷག་པར་དད་པ་རྣམས་ཀྱི་ཡོངས་
སུ་བྱང་བར་གྱུར་བ་ལྟ་སྨོས་ཀྱང་ཅི་འཚལ། བཅོམ་ལྡན་འདས། གལ་ཏེ་འཁོར་བཞིའམ། རིགས་བཞི་ལས་གང་དག་སྒྱུ་དང༌། གཡོ་དག་གིས་དོན་ཡོད་པའི་ཞགས་པའི་སྙིང་པོ་འདི་ཉན་

92-1-199a

༄༅། །པར་བགྱིད། འཛིན་པར་བགྱིད། །འཆང་བར་བགྱིད། །ཀློག་པར་བགྱིད། །འབྲི་བར་བགྱིད། འབྲིར་འཇུག་པར་བགྱིད། ཀུན་ཆུབ་པར་བགྱིད། སེམས་ཅན་
གཞན་ལ་ཡང་སྒྲོག་པར་བགྱིད་ཅིང༌། ཐ་ན་དུད་འགྲོའི་སྐྱེ་གནས་སུ་གཏོགས་པ་རྣམས་ཀྱི་རྣ་ཁུང་དུ་གཏད་དེ་རྣ་བར་བཟླས་བརྗོད་བགྱིད་ལ་རྡོ་རྗེའི་ཚིག་འདི་རྣམས་སེམས་པར་
བགྱིད་དེ། སྐུར་བ་མ་མཆིས་པ་དང༌། གཟུགས་མ་མཆིས་པ་དང༌། རྣམ་པར་མི་རྟོག་པ་དང༌། ཀུན་ཏུ་འབྱུང་བ་མ་མཆིས་པ་དང༌། རིང་དུ་འགྲོ་བ་མ་མཆིས་པ་དང༌། བགྱིད་པ་མ་
མཆིས་པ་དང༌། གོས་པ་མ་མཆིས་པ་དང༌། སེམས་མཉམ་པ་ཉིད་དང་མ་བྲལ་བ་དང༌། ཕུང་པོ་ལྔ་དང་བྲལ་བ་སྟེ། རྣལ་འབྱོར་འདིས་སངས་རྒྱས་རྗེས་སུ་དྲན་པ་སྒོམ་པར་བགྱིད་ན།
དེ་ལ་ཕྱོགས་བཅུ་ནས་སངས་རྒྱས་སྟོང་ཞལ་སྟོན་པར་མཛད་པར་འགྱུར་ཞིང༌། ནོངས་པ་འཆགས་པར་འགྱུར་བ་ལ་སོགས་པ་རྒྱས་པར་སྦྱར་རོ། །གླེགས་བམ་དུ་བགྱིས་ཏེ་ཁྱིམ་དུ་
འཆང་བར་བགྱིད་དམ། རྗེ་དཔོན་གྱིས་སྐྲག་པས་བགྱིས་སམ། གཞན་གྱི་ངོར་རམ། བཞད་གད་ཙམ་གྱི་རྒྱུས་མཉན་པར་བགྱིད་ན། བཅོམ་ལྡན་འདས། མཁས་པས་འཕགས་པ་
སྤྱན་རས་གཟིགས་དབང་ཕྱུག་གི་མཐུས་དེ་དག་གི་རྣ་ཁུང་ཁུ་དུ་སྒྲ་དེ་གྲགས་པ་ལགས་པར་འཚལ་བར་བགྱིའོ། །བཅོམ་ལྡན་འདས། དཔེར་ན། སྐྱེས་བུ་འགའ་ཞིག་གིས་ཙནྡན་ནམ།

92-1-199b

ག་པུར་རམ། གླ་རྩི་ཞིག་ལ་ཁྲོས་སམ། ཡོངས་སུ་སྨད་དེ་རྡོ་ལ་བཏགས་ནས་བདག་ཉིད་ལ་བྱུགས་ན། ཙནྡན་ནམ། ག་པུར་རམ། གླ་རྩི་དེ་འདི་སྙམ་དུ་འདིས་བདག་ལ་ཁྲོས་སམ། ཡོངས་སུ་
སྨད་པས་དྲི་མནམ་པར་མི་བགྱིའོ་སྙམ་དུ་མི་སེམས་ཀྱི། གཞན་དུ་ན་དེ་ཉིད་ལ་དྲི་བདའ་བར་བགྱིད་ལགས་སོ། །བཅོམ་ལྡན་འདས། དེ་བཞིན་དུ་བདག་གི་དོན་ཡོད་པའི་ཞགས་པའི་སྙིང་པོ་འདི་
ཡང་གང་སུ་ཡང་རུང་བས་བཞད་གད་ཙམ་གྱི་ཞེས་བྱ་བ་རྒྱས་པར་སྦྱར་རོ། །བཅོམ་ལྡན་འདས། གཡོ་དང༌། སྒྱུས་མཆོད་པར་བགྱིད་ན་ཡང་དེ་ཉིད་སེམས་ཅན་དམུ་རྒོད་དེ་དག་གི་དགེ་བའི་རྒྱུར་འགྱུར་
ལགས་སོ། །གང་དང་གང་དུ་སྐྱེ་བར་འགྱུར་བར་ཚུལ་ཁྲིམས་དང༌། ཏིང་ངེ་འཛིན་དང༌། ཤེས་རབ་དང༌། བསོད་ནམས་ཀྱི་ཚོགས་ཀྱི་དྲི་དང་བྲལ་བར་མི་འགྱུར་ཏེ། ཚུལ་ཁྲིམས་ཀྱི་དྲི་བདའ་བར་
བགྱིད་པ་ལགས་སོ། །བཅོམ་ལྡན་འདས། གང་ཡང་རིགས་ཀྱི་བུ་ཕོའམ། རིགས་ཀྱི་བུ་མོའམ། དགེ་སློང་ཕའམ། དགེ་སློང་མའམ། དགེ་བསྙེན་ཕའམ། དགེ་བསྙེན་མའམ། དེ་ལས་གཞན་པའི་
སེམས་ཅན་སུ་ཡང་རུང་བས་དོན་ཡོད་པའི་ཞགས་པའི་སྙིང་པོའི་ཆེད་དུ་ཡར་གྱི་ངོའི་ཚེས་བརྒྱད་ལ་སྨྱུང་བ་བགྱིས་ཏེ་གཞན་མི་སྨྲ་བར་དོན་ཡོད་པའི་ཞགས་པའི་སྙིང་པོ་ལན་བདུན་བཟླས་བརྗོད་བགྱིད་ན་
བཅོམ་ལྡན་འདས། དེས་ཆ་འདི་ཉིད་ལ་ཕན་ཡོན་ཉི་ཤུ་རྩ་གཅིག་ཐོབ་པར་འགྱུར་ཏེ། ཉི་ཤུ་རྩ་གཅིག་གང་ཞེ་ན། འདི་ལྟ་སྟེ། དེའི་ལུས་ལ་ནད་རྣམས་འབྱུང་བར་མི་འགྱུར་རོ། །དེའི་ལུས་

92-1-200a

༄༅། །ལ་ལས་ཀྱི་དབང་གིས་ནད་རྣམས་བྱུང་ན་ཡང་མྱུར་དུ་ཞི་བར་འགྱུར་ཞིང་ལུས་མདངས་དང་ལྡན་པ་དང༌། ཡིད་དུ་མཆི་བར་འགྱུར་རོ། །སྐྱེ་བོ་མང་པོའི་སྙིང་དུ་སྡུག་པ་
དང༌། དབང་པོ་སྦས་པར་འགྱུར་རོ། །དེའི་དོན་རྣམས་འགྲུབ་པར་འགྱུར་རོ། །དེའི་དོན་གྲུབ་པ་ཡང་ཆོམ་རྐུན་གྱིས་མི་འཕྲོགས་ཏེ། ཞུགས་ཀྱིས་མི་ཚིག །ཆབ་ཀྱིས་མི་འཚལ། རྒྱལ་པོའི་
མཐུས་དབྲོག་པར་རྔོ་མི་ཐོགས་པར་འགྱུར་རོ། །དེའི་ལས་ཀྱི་མཐའ་རྣམས་རྒྱས་པར་འགྱུར་ཏེ། སེར་བས་མ་ལགས་སོ། །ཆབ་ཀྱི་འཇིགས་པར་འབྱུང་བར་མི་འགྱུར་ཏེ། རླུང་དང་ཆར་གྱི་འཇིགས་
པ་མ་ལགས་སོ། །དོན་ཡོད་པའི་ཞགས་པའི་སྙིང་པོ་ཐལ་བ་དང༌། ཆུ་ལ་ལན་བདུན་བཟླས་བརྗོད་བགྱིས་ནས་ཞིང་གི་ཕྱོགས་མཚམས་དང་སྟེང་འོག་ཏུ་བཅིང་བ་བགྱིས་ན། གནོད་པ་ཐམས་
ཅད་ཉེ་བར་ཞི་བར་འགྱུར་རོ། །གཟི་བརྗིད་དང་མདངས་དབྲོག་པར་རྔོ་མི་ཐོགས་པར་འགྱུར་ཞིང་སེམས་ཅན་ཐམས་ཅད་ཀྱི་སྙིང་དུ་སྡུག་པ་དང༌། ཡིད་དུ་འཐད་པར་འགྱུར་རོ། །དེ་ལ་དགྲའི་
འཇིགས་པ་འབྱུང་བར་མི་འགྱུར་རོ། །དེ་ལ་དགྲའི་འཇིགས་པ་བྱུང་ཡང་མྱུར་དུ་ཞི་བར་འགྱུར་རོ། །དེ་ལ་མི་མ་ལགས་པའི་འཇིགས་པ་འབྱུང་བར་མི་འགྱུར་རོ། །བྱད་ཀྱི་འཇིགས་པ་
མ་ལགས། མཁའ་འགྲོ་མའི་འཇིགས་པ་མ་ལགས་ཏེ། དེ་ལ་ཉོན་མོངས་པ་དང༌། ཉེ་བའི་ཉོན་མོངས་པ་དྲག་པོ་འབྱུང་བར་མི་འགྱུར་རོ། །མེ་དང༌། མཚོན་དང༌། དུག་གིས་འགུམ་པར་མི་

92-1-200b

འགྱུར་རོ། །དེ་ལ་ཡང་ལྷ་རྣམས་ཀྱིས་རྟག་ཏུ་རྒྱུན་མི་འཆད་པར་སྲུང་བ་དང༌། སྐྱོབ་པ་དང༌། སྦེད་པའི་ཕྱིར་གནས་པར་འགྱུར་རོ། །གང་དང་གང་དུ་སྐྱེ་བར་འགྱུར་བར་བྱམས་པ་དང༌། སྙིང་རྗེ་དང་
དགའ་བ་དང༌། བཏང་སྙོམས་དང་འབྲལ་བར་མི་འགྱུར་ཏེ། དེ་ལ་ཕན་ཡོན་ཉི་ཤུ་རྩ་གཅིག་པོ་འདི་དག་འཐོབ་པར་འགྱུར་ལགས་སོ། །གཞན་ཡང་ཆོས་བརྒྱད་འཐོབ་པར་འགྱུར་ཏེ། བརྒྱད་
གང་ཞེ་ན། འགུམ་པའི་དུས་སུ་འཕགས་པ་སྤྱན་རས་གཟིགས་དབང་ཕྱུག་དགེ་སློང་གི་གཟུགས་སུ་མངོན་སུམ་དུ་ཞལ་སྟོན་པར་འགྱུར་རོ། །བདེ་བར་འཆི་བའི་དུས་བགྱིད་པར་འགྱུར་རོ། །
ལྟ་བ་འཁྲུལ་པར་མི་འགྱུར་རོ། །ལག་པ་མི་གཡོབ་པ་དང༌། རྐང་པ་མི་གཡོབ་པ་དང༌། བཤང་གཅི་མ་མཆིས་པ་དང༌། ཁྲིའི་སྟེང་དུ་འཆི་བའི་དུས་བགྱིད་པར་འགྱུར་རོ། །དྲན་པ་ཤིན་ཏུ་ཉེ་
བར་གནས་པར་འགྱུར་རོ། །ཁ་བུབ་ཏུ་འཆི་བའི་དུས་བགྱིད་པར་མི་འགྱུར་རོ། །འགུམ་པའི་དུས་ན་ཡང་སྤོབས་པ་མི་བས་པར་འགྱུར་རོ། །དེ་ཡང་སངས་རྒྱས་ཀྱི་ཞིང་གང་དུ་སྨོན་པ་དེར་སྐྱེ་བར་
འགྱུར་ཞིང་དགེ་བའི་བཤེས་གཉེན་དང་ཡང་འབྲལ་བར་མི་འགྱུར་རོ། །ཉིན་གཅིག་བཞིན་དུ་དུས་གསུམ་ལན་གསུམ་བཟླས་བརྗོད་བགྱིའོ། །ཆང་དང༌། ཤ་དང༌། ཀུན་དོང་དང༌། ཀེའུ་དང༌།
སྒོག་སྐྱ་དང་འདྲེས་པ་དང༌། ལྷག་རོལ་དང༌། འདི་རྣམས་ཁྱད་པར་དུ་དོན་དུ་གཉེར་བས་སྦང་བར་བགྱིའོ། །དོན་ཡོད་པའི་ཞགས་པའི་སྙིང་པོའི་ཆོས་ཀྱི་རྣམ་གྲངས་འདི་ཡང་སེམས་ཅན་རྣམས་ལ་

92-1-201a

༄༅། །མཐུ་མཆིས་པ་དང༌། མཐུ་མ་མཆིས་པར་འཚལ་བར་བགྱིས་ནས་བསྒྲག་པར་བགྱིའོ། །སློབ་དཔོན་གྱི་དཔེ་མཁྱུད་མི་བགྱིའོ། །འདི་ལྟར་དྲི་མ་དང་བྲལ་ཞིང་ཕྲག་
དོག་དང་སེར་སྣ་སྤངས་པ་ནི། བྱང་ཆུབ་སེམས་དཔའ་རྣམས་ལགས་ཏེ། སེམས་ཅན་རྣམས་ཀྱི་དོན་བགྱི་བའི་སླད་དུ་སངས་རྒྱས་ཀྱི་བྱང་ཆུབ་འཐོབ་པར་འགྱུར་བས་བྱང་ཆུབ་སེམས་དཔའ་
རྣམས་ཀྱི་ཚོགས་ཀྱི་ནང་དུ་གཏོགས་སོ། །བྱང་ཆུབ་ཅེས་བགྱི་བ་ནི། ཤེས་རབ་ལགས། སེམས་དཔའ་ཞེས་བགྱི་བ་ནི། ཐབས་ལགས་ཏེ། ཆོས་འདི་གཉིས་སེམས་ཅན་རྣམས་ཀྱི་
དོན་གྱི་སླད་ཁོ་ནས་ཐོབ་པ་ལགས་སོ། །གལ་ཏེ་བཅོམ་ལྡན་འདས་ཀྱིས་བདག་ལ་རྗེས་སུ་གནང་ན། འདི་ལྟར་བདག་གིས་སྙིང་པོ་འདི་དེ་བཞིན་གཤེགས་པའི་སྤྱན་སྔར་འཁོར་
བཞི་རྣམས་དང༌། གཞན་སྡིག་པ་སྤྱོད་པ་རྣམས་ཀྱི་དོན་དང༌། སྨན་པ་དང༌། བདེ་སླད་དུ་བསྒྲག་པར་བགྱིའོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་པ་
སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སེམས་ཅན་དག་པ། དེའི་དུས་ལ་བབ་པར་ཤེས་ན་སྨྲོས་ཤིག །དེ་བཞིན་གཤེགས་པས་རྗེས་སུ་ཡི་རང་བར་
མཛད་ཟིན་ཏེ། ཕྱི་མའི་ཚེ་ཕྱི་མའི་དུས་ན་བྱང་ཆུབ་སེམས་དཔའ་ཐེག་པ་ཅན་རྣམས་ལ་ཕའི་བྱ་བ་བྱེད་པར་འགྱུར་རོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་

92-1-201b

དབང་ཕྱུག་མིག་མི་འཛུམ་པར་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་གྲོལ་བའི་དཀྱིལ་འཁོར་
སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་ཐུགས་བརྩེ་བ་དང༌། སྐྱེ་བོའི་ཚོགས་ཆེན་པོའི་དོན་དུ་བདག་ལ་གསན་དུ་གསོལ། དུས་གསུམ་དུ་གཤེགས་ཤིང་
བཞུགས་པའི་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་འདས་པ་དང༌། མ་བྱོན་པ་དང༌། ད་ལྟར་བྱུང་
བ་ཐམས་ཅད་ལ་ཕྱག་འཚལ་ལོ། །ཡང་དག་པར་སོང་བ་རྣམས་དང༌། ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །ཤཱ་ར་དྭ་ཏིའི་བུ་ལ་ཕྱག་འཚལ་ལོ། །བྱམས་པ་ལ་སོགས་ཏེ་བྱང་
ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་ལ་ཕྱག་འཚལ་ལོ། །འཕགས་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་
འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །
ཏདྱ་ཐཱ། ཨོཾ་ཙ་ར་ཙེ་ར། ཙི་རི་ཙི་རི། ཙུ་རུ་ཙུ་རུ། ཨེ་ཧྱེ་ཧི་མ་ཧཱ་ཀ་རུ་ཎི་ཀ། ཙི་རི་ཙི་རི། མི་རི་མི་རི། ཙུ་རུ་ཙུ་རུ། མ་ཧཱ་ཀཱ་རུ་ཎི་ཀཱ་ཡ། སི་རི་སི་རི། ཙི་རི་ཙི་རི། པི་རི་པི་རི། བི་རི་བི་རི། མ་ཧཱ་པདྨ་ཧ་སྟེ།

92-1-202a

༄༅། །ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། མ་ཧཱ་ཤུདྷི་སཏྭ། བུདྷྱ་བུདྷྱ། དྷཱ་བ་དྷཱ་བ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུདྡྷ་སཏྭ། ཀ་ར་ཀ་ར། ཀི་
རི་ཀི་རི། ཀུ་རུ་ཀུ་རུ། མ་ཧཱ་སྠཱ་མ་པྲཔྟ། ཙ་ལ་ཙ་ལ། སཉྩ་ལ་སཉྩ་ལ། བི་ཙ་ལ་བི་ཙ་ལ། ཨེ་ཊ་ཊ་ཨེ་ཊ་ཊ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། ཨེ་ཧྱེ་ཧི་མ་ཧཱ་ཀཱ་རུ་ཎི་ཀ །མ་ཧཱ་
པ་ཤུ་པ་ཏི་བེ་ཤ་དྷ་ར། དྷ་ར་དྷ་ར། ས་ར་ས་ར། ཙ་ར་ཙ་ར། ཧ་ར་ཧ་ར། ཧ་ཧཱ་ཧ་ཧཱ། ཧི་ཧཱི་ཧི་ཧཱི། ཧུ་ཧཱུ་ཧུ་ཧཱུ། ཨོཾ་ཀཱ་ར་བྲཧྨ་བེ་ཤ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་
ར་ས་ར། པ་ར་པ་ར། ཙ་ར་ཙ་ར། རསྨི་ཤ་ཧ་ས་ཧ་སྲ་པྲ་ཏི་མཎྜི་ཏ། ཤ་རཱི་རཱ་ཡ། ཛྭ་ལ་ཛྭ་ལ། ཏ་བ་ཏ་པ། བྷ་ག་ཝ་ན། སོ་མ་ཨཱ་དིཧྱ། ཡ་མ། བ་རུ་ཎ། ཀུ་བེ་ར། བྲཧྨེ་ནྡྲ་རི་ཥི་དེ་བ་ག་ཎ།
ཨེ་བྷྱ་རྩི་ཏ་ཙ་ར་ཎ། སུ་རུ་སུ་རུ། ཙུ་རུ་ཙུ་རུ། མུ་རུ་མུ་རུ། པུ་རུ་པུ་རུ། ས་ནད་ཀུ་མཱ་ར། རུ་དྲ། བཱ་ས་བ། བིཥྞུ་དྷ་ན་དེ། དེ་བ་རི་ཥི་ནཱ་ཡ་ཀ། བ་ཧུ་བི་བི་དྷ། བེ་ཤ་དྷ་ར། དྷ་ར་དྷ་ར། དྷི་རི་དྷི་རི།
དྷུ་རུ་དྷུ་རུ། ཐ་ར་ཐ་ར། གྷ་ར་གྷ་ར། ཡ་ར་ཡ་ར། ལ་ར་ལ་ར། ཧ་ར་ཧ་ར། མ་ར་མ་ར། པ་ར་པ་ར། བ་ར་བ་ར། བ་ར་དཱ་ཡ་ཀ། ས་མནྟ་ཨ་ཝ་ལོ་ཀི་ཏ། བི་ལོ་ཀི་ཏ། ལོ་ཀེ་ཤྭ་ར། མ་ཧཱ་
ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་ཡ་མུ་ཡ། མུཉྩ་མུཉྩ། བཅོམ་ལྡན་འདས། འཕགས་པ་སྤྱན་རས་གཟིགས་དབང་ཕྱུག་གི་དཔལ་ས་གསུམ་གྱི་ལྷ་རྣམས་བདག་དང༌། སེམས་

92-1-202b

ཅན་ཐམས་ཅད་འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། འཚེ་བ་ཐམས་ཅད་དང༌། གདོན་ཐམས་ཅད་ལས་སྲུངས་ཤིག །སྲུངས་ཤིག །བསད་པ་དང༌། བཅིང་བ་དང༌།
བརྡེག་པ་དང༌། བསྡིགས་པ་དང༌། རྒྱལ་པོ་དང༌། ཆོམ་པོ་དང༌། རྐུན་པོ་དང༌། མེ་དང༌། ཆུ་དང༌། དུག་དང༌། མཚོན་ལས་ཡོངས་སུ་ཐར་པར་མཛད་པ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། ཙ་ར་
ཙ་ར༑ ཨིནྡྲི་ཡ། བ་ལ་བོ་དྷྱཾ་ག །ཙ་དུར་ཨཱཪྱ་སཏྱ་སཾ་པྲ་ཀཱ་ཤ་ཀ །ཏ་པ་ཏ་པ། ད་མ་ད་མ། ས་མ་ས་མ། མ་ས་མ་ས། མ་ཧཱ་ཏ་མོ། ཨོཾ་དྷ་ཀཱ་ར། བི་དྷ་མ་ན་ཥ་ཊ་པཱ་ར་མི་ཏཱ་པ་རི་པཱུ་ར་ཀ །མི་
ལི་མི་ལི། ཊ་ཊ་ཊ་ཊ། ཋ་ཋ་ཊྷ་ཋ། ཊི་ཊི་ཊི་ཊི། ཊུ་ཊུ་ཊུ་ཊུ། ཨེ་ནེ་ཡ་ཙརྨ་ཀྲ་ཏི་པ་རི་ཀ་ཎ། ཨེ་ཧྱེ་ཏི། ཨི་ཤྭ་ར། མ་ཧེ་ཤྭ་ར། མ་ཧཱ་བྷུ་ཏ་ག་ཎ་སཾ་བྷཉྫ་ཀ །ཀུ་རུ་ཀུ་རུ། པ་ར་པ་ར། ཀ་ར་ཀ་ར།
ཀ་ཊ་ཀ་ཊ། མ་ཊ་མ་ཊ། བི་ཤུདྡྷ། བི་ཥ་ཡ། བཱ་སི་ན་མ་ཧཱ་ཀ་རུ་ཎི་ཀ། ཤྭེ་ཏ་ཡ་ཛྙོ་པ་བཱི་ཏ། རཏྣ་མུ་ཀུ་ཊ། མཱ་ལཱ་དྷ་ར། སརྦྦ་ཛྙཱ་ཤི་ར། སྲི་ཀྲྀ་ཏ་མུ་ཀུ་ཊ། མཱ་ལཱ་དྷ་ར། མ་ཧཾ་བྷུ་ཏ། ཀ་མ་ལ་
ཨ་ལཾ་ཀྲྀ་ཏ་ཀ་ར་དྷ་རཱ་ཡ། དྷྱ་ན་ས་མཱ་དྷི། བི་མོ་ཀྵ། ཨཱ་པྲ་ཀཾ་བྱ། བ་ཧུ་སཏྭ་སནྡ་ཧི་པ་རི་པཱ་ཙ་ཀ །མ་ཧཱ་ཀཱ་རུ་ཎྀ་ཀ། སརྦ་ཀརྨ་ཨཱ་ཝ་ར་ཎ་བི་ཤོ་དྷ་ཀ་སརྦྦ་བྱཱ་དྷི་པ་རོ་མོ་ཙ་ཀ། སརྦྦ་ཨཱ་ཤཱ་
པ་རི་པཱུ་ར་ཀ། སརྦྦ་སཏྭ་ས་མཱ་ཤཱ་ས་ན་ཀ་ར། ན་མོ་སྟུ་ཏེ་སྭཱ་ཧཱ། བཀླགས་པས་ལས་ཐམས་ཅད་འགྲུབ་པར་འགྱུར་རོ། །དུས་གསུམ་དུ་བཟླས་བརྗོད་བགྱིས་ན། མཚམས་མེད་པ་ལྔ་འབྱང་

92-1-203a

༄༅། །བར་འགྱུར་ཞིང་ལས་ཀྱི་སྒྲིབ་པ་ཐམས་ཅད་ཀྱང་ཡོངས་སུ་དག་པར་འགྱུར་རོ། །མཚམས་གཅད་པ་ལ་ནི། ཨ་ག་རུའི་བདུག་པའམ། ཐལ་བའམ། ཆབ་
བམ༑ ཡུངས་ཀར་དང༌། སེང་ལྡེང་གི་ཕུར་བུ་ལ་སོགས་པས་སོ། །རིམས་ཐམས་ཅད་ལ་ནི། སྐུད་པས་སོ། །ནད་ཐམས་ཅད་ལ་ནི། མར་རམ། འབྲུ་མར་རམ། ཆབ་ལ་བཟླས་བརྗོད་
བགྱིས་ཏེ་གཏོར་བར་བགྱིའོ། །བྱད་དགྲོལ་བ་ལ་ནི་མཚོན་གྱིས་སོ། །ལྟོ་ན་བ་ལ་ནི། སྲུང་བའི་སྐུད་པས་སོ། །དུག་གསད་པ་ལ་ནི། སའམ་ཆབ་ཀྱིས་སོ། །མིག་ནད་ལ་ནི། སྐུད་
པ་དཀར་པོས་རྣ་བ་ལ་གདགས་པར་བགྱིའོ། །སོ་ན་བ་ལ་ནི། ཤིང་ཀཱ་ར་བཱི་རའི་སོ་ཤིང་གིས་སོ། །མཚམས་གཅད་པ་ནི། ཚོན་སྣ་ལྔའི་སྐུད་པ་ལ་ལན་ཉི་ཤུ་རྩ་གཅིག་བཟླས་
བརྗོད་བགྱིས་ཏེ་སེང་ལྡེང་གི་ཕུར་བུ་བཞི་ལ་བཅིངས་ནས་ཕྱོགས་བཞིར་གཟུགས་པར་བགྱིས་ན། མཚམས་ཆེན་པོ་བཅིངས་པར་འགྱུར་རོ། །ཐམས་ཅད་སྲུང་བ་ལ་ནི།
སྐུད་པའམ། ཆབ་བམ། ཐལ་བས་སོ། །གདོན་ཐམས་ཅད་ལ་ནི། ཚོན་སྣ་ལྔའི་སྐུད་པས་སོ། །རིམས་ཐམས་ཅད་ལ་ནི། སྐུད་པ་དཀར་པོས་སོ། །གཡན་པ་དང༌། ཁྱི་རྔོ་དང༌།
ལྷོག་པ་དང༌། མགྲིན་པ་འགགས་པ་ཐམས་ཅད་ལ་ནི། སྦྲང་རྩི་དང༌། པི་པི་ལིང་བསྲེས་པས་སོ། །མིག་ནད་ལ་ནི། དྲི་ཆུ་དང༌། ཤིང་པ་ལ་ཤའི་ཆུའམ། ཤིང་མངར་གྱི་ཆུས་སོ། །

92-1-203b

རྣ་བའི་ནད་ལ་ནི། འབྲུ་མར་གྱིས་སོ། །འཐབ་པ་དང༌། འཐབ་མོ་དང༌། རྩོད་པ་འགྱེད་པ་དང༌། སྐུར་པ་འདེབས་པ་ཐམས་ཅད་ལ་ནི། ཆབ་ལ་བཟླས་བརྗོད་བགྱིས་ཏེ་ཁ་བ་ཤལ་བར་བགྱིའོ། །
དཔུང་དང༌། ཡུལ་དང༌། རྒྱལ་སྲིད་དང༌། ཡུལ་འཁོར་རྣམས་སྲུང་བ་ལ་ནི། བུམ་བ་གང་བ་བཞག་ལ་གོས་གཙང་མ་བགོས་པས་མཆོད་པ་རྒྱ་ཆེན་པོ་བགྱིས་ནས་བཀླགས་པར་བགྱིས་ན་
ཞི་བ་ཆེན་པོར་འགྱུར་རོ། །དེས་ཡང་ཆབ་ཀྱིས་གཏོར་བར་བགྱིས་ཏེ། སེམས་ཅན་ཐམས་ཅད་ལ་སྲུང་བ་བགྱིས་པར་འགྱུར་རོ། །ཡམས་ཀྱི་ནད་དང༌། གནོད་པ་དང༌། འཚེ་བ་ཐམས་
ཅད་ཞི་བར་བགྱིད་པ་དང༌། གླགས་ལྟ་བ་རྣམས་ལ་ནི། ཙནྡན་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་སྙིང་གར་བྱུག་པར་བགྱིའོ། །མཚམས་མ་མཆིས་པའི་ལས་ཐམས་ཅད་པས་
པར་བགྱི་བ་ནི། རྟག་ཏུ་བཟླས་བརྗོད་ཀྱིས་སོ། །ཁྱིམ་སྲུང་བ་ལ་ནི། པདྨའི་སྦྱིན་སྲེག་གིས་སོ། །སེམས་ཅན་ཐམས་ཅད་བསྐྱང་བ་དང༌། འབྱུང་པོའི་འཇིགས་པ་དང༌། གདོན་ཐམས་ཅད་
ལས་སྲུང་བ་ལ་ནི། ཙནྡན་གྱི་སྦྱིན་སྲེག་གིས་སོ། །ཛ་ཡ་དང༌། བི་ཛ་ཡ་དང༌། ན་ཀུ་ལི་དང༌། གནྡྷ་ན་གུ་ལི་དང༌། བ་རུ་ནི་དང༌། ཙེ་དྲ་བ་རུ་ཎི་དང༌། ཨ་བྷ་ཡ་བ་ནི་དང༌། ཨིནྡྲ་བ་ནི་དང༌།
གནྡྷ་པི་ཡང་ཀུ་དང༌། རྒྱ་སྤོས་དང༌། ཙ་ཀྲ་དང༌། མ་ཧཱ་ཙ་ཀྲ་དང༌། བིཥྞུ་ཀྲཱནྟ་དང༌། སོ་མར་ཛི་དང༌། སུ་ན་ནད་རྣམས་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་ནོར་བུར་བགྱིས་ནས་སྤྱི་

92-1-204a

༄༅། །བོའམ། དཔུང་པ་ལ་བཏགས་པས་བསྲེལ་བར་བགྱིའོ། །ཁྱེའུ་རྣམས་ལ་ནི། མགུལ་བར་རོ། །བུ་མོ་རྣམས་ལ་ནི། སྟ་ཟུར་ནས་ཏེ། དཔལ་དང་ལྡན་པར་བགྱིད་
པ་དང༌། བཀྲ་མི་ཤིས་པ་རབ་ཏུ་ཞི་བར་བགྱིད་པའི་ནོར་བུ་འདི་བསྲེལ་ན། ཐམས་ཅད་ལས་སྲུང་བ་བགྱིས་པར་འགྱུར་རོ། །དུག་དང་མེས་མི་ཚུགས་ལགས་སོ། །དུག་གིས་གནོད་པ་སྐྱེ་
བར་མི་འགྱུར་རོ། །སྐྱེས་ན་ཡང་གནོད་པ་སྐྱེད་པར་མི་བགྱིད་ཅིང་མྱུར་དུ་ཞི་བར་འགྱུར་རོ། །གདོན་རྣམས་ཞི་བར་འགྱུར་རོ། །རླུང་དང༌། འབྲུག་དང༌། སེར་བ་གཅད་པ་དང༌། ཆབ་ཀྱི་རྒྱུན་
དང༌། སེར་བ་ཟློག་པ་ལ་ནི། ཤིང་ཀཱ་ར་བཱི་རའི་ལྕུག་མས་ཏེ། ལས་ཐམས་ཅད་བགྱིད་པ། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ། གྲུབ་པ་དམ་པ་མ་བསྒྲུབས་པར་
ལས་འདི་རྣམས་བགྱིད་པར་འགྱུར་ལགས་སོ། །དེ་ནས་སྒྲུབ་པར་འཚལ་ན། ཐང་སྐུའི་ཆོ་ག་ནི། རས་ལ་ལྷག་མ་མ་ཡིན་པའི་ཚོན་རྩིས་སངས་རྒྱས་དང༌། འཕགས་པ་སྤྱན་རས་
གཟིགས་དབང་ཕྱུག་གི་གཟུགས་བརྙན་རལ་པའི་ཐོར་ཚུགས་དང༌། ཨེ་ན་ཡའི་པགས་པ་དང༌། ཕྱུགས་བདག་གི་ཆ་ལུགས་འཆང་བ། རྒྱན་ཐམས་ཅད་ཀྱིས་བརྒྱན་པ་བྲི་བར་
བགྱི་སྟེ། རི་མོ་མཁན་གསོ་སྦྱོང་ཅན་འབྲིར་སྩལ་བར་བགྱིའོ། །དེ་ནས་སྒྲུབ་པ་པོ་སྐུ་གཟུགས་དེའི་སྤྱན་སྔར་བའི་ལྕི་བའི་དཀྱིལ་འཁོར་བགྱིས་ཏེ་མེ་ཏོག་དཀར་པོའི་སིལ་མ་བཀྲམ་

92-1-204b

ལ་སྤོས་ཀྱིས་བཀང་བའི་སྣོད་བརྒྱད་ཞག་པར་བགྱིའོ། །སྣ་བརྒྱད་པའམ། དྲུག་ཅུ་རྩ་བཞི་པའམ། གཞན་ཡང་ལྷ་བཤོས་ཤ་དང་ཁྲག་དང་མ་འདྲེས་པ་བཤམས་ཤིང་དྲངས་ལ་ཨ་ག་
རུའི་བདུགས་པས་བདུགས་ཏེ་ལན་སྟོང་རྩ་བརྒྱད་བཟླས་བརྗོད་བགྱིའོ། །ཉིན་ཞག་གཅིག་གམ། ཉིན་ཞག་གསུམ་དུ་སྨྱུང་བ་བགྱིས་ནས་ཟས་དཀར་གསུམ་འཚལ་ཏེ་དུས་གསུམ་དུ་ཁྲུས་
བགྱིས་ནས་གོས་གཙང་མ་བགོས་ན། འཕགས་པ་སྤྱན་རས་གཟིགས་དབང་ཕྱུག་བདག་ཉིད་མཆིས་ནས་བསམ་པ་ཐམས་ཅད་ཡོངས་སུ་རྫོགས་པར་བགྱིད་དོ། །ལྡོང་རོས་སམ། མིག་
སྨན་ལ་བཟླས་བརྗོད་བགྱིས་ཏེ་མིག་ལ་བསྐུས་ན། དེ་ནས་མི་གདའ་བར་གྱུར་ནས་ནམ་མཁའ་ལ་མཆི་བར་འགྱུར་ཞིང་དོན་ཡོད་པའི་ཡེ་ཤེས་བཀོད་པ་ཞེས་བགྱི་བའི་ཏིང་ངེ་འཛིན་འཐོབ་པར་
འགྱུར་ཏེ། ཅི་འཚལ་བདེ་བགྱིད་པར་འགྱུར་རོ། །དེ་ནས་འགྲུབ་པའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་
དང༌། གནས་གཙང་མའི་རིས་ཀྱི་ལྷའི་བུ་དེ་དག་དང༌། མི་མཛེད་ཀྱི་བདག་པོ་ཚངས་པ་དང༌། དབང་ཕྱུག་དང༌། དབང་ཕྱུག་ཆེན་པོའི་ལྷའི་བུ་རྣམས་ཡི་རང་སྟེ་བཅོམ་ལྡན་འདས་ཀྱིས་གསུངས་
པ་ལ་མངོན་པར་བསྟོད་དོ། །དོན་ཡོད་པའི་ཞགས་པ་རྫོགས་སོ།།    །།དེ་བཞིན་གཤེགས་པ་རྒྱ་མཚོ་རབ་འབྱམས་ཐམས་ཅད་ལ་ཕྱག་འཚལ་ལོ། །དེ་ནས་བྱང་ཆུབ་སེམས་དཔའ་

92-1-205a

༄༅། །སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་
ལ་བཙུགས་ཏེ་ཉི་མའི་འོད་ལྟར་འོད་ཟེར་སྟོང་འཕྲོ་ཞིང་འོད་ཟེར་སྣ་ཚོགས་པ་འགྱེད་པའི་ལུས་ཀྱིས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་ཞལ་གྱི་དཀྱིལ་འཁོར་རྒྱས་
ཤིང་རྫོགས་ལ་ཞི་བ། བཞིན་འཛུམ་པའི་བཞིན་གྱིས་བྱམས་པ་དང༌། སྙིང་རྗེ་ཆེན་པོའི་མཐུ་ཡིད་ལ་བྱེད་པས་རིགས་བཞིའི་འཇིག་རྟེན་ལ་ཕན་པ་དང༌། སྙིང་བརྩེ་བས་དོན་
ཐམས་ཅད་གྲུབ་པར་རིག་སྔགས་འཆང་རྣམས་ཀྱིས་བླ་ན་མེད་པའི་དེ་ཁོ་ན་ཉིད་གྲུབ་པ། མཆོག་སྦྱིན་པ་ཐོབ་པར་བྱ་བའི་ཕྱིར་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། བདག་ལ་དོན་ཡོད་པའི་རྒྱལ་པོའི་ཆོ་ག་ཞིབ་མོའི་རྒྱལ་པོ་ཆེན་པོའི་སྙིང་པོ་འདི་མཆིས་ཏེ། འདི་པདྨ་རྒྱ་ཆེན་པོའི་དཀྱིལ་འཁོར་དེ་ཁོ་ན་ཉིད་ཆེན་པོའི་སྙིང་པོར་
འཕགས་པ། སྙིང་པོར་གྱུར་པ། དེ་ཁོ་ན་ཉིད་སྒྲུབ་པ། པདྨ་དམ་པ། དཀྱིལ་འཁོར་ཆེན་པོ་འདི་ཕྱག་རྒྱ་དང༌། གསང་སྔགས་དང༌། སྙིང་པོ་རིམ་པར་ཕྱེ་བ། གསང་བ་དམ་པ་རྣམ་
པར་གྲོལ་བའི་དཀྱིལ་འཁོར། དམ་ཚིག་དང་སྒྲུབ་པ་གསང་བ་འདི་བཅོམ་ལྡན་འདས་ཀྱི་སྤྱན་སྔར་བསྒྲག་པར་བགྱིའོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་

92-1-205b

དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་མང་པོའི་འཁོར་ཆེན་པོའི་མདུན་དང༌། རིག་སྔགས་གྲུབ་པའི་ལྷའི་དཀྱིལ་འཁོར་གྱི་མདུན་འདིར་ཡང་བསྒྲག་པར་བགྱིའོ།།
གང་ཡང་དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ལྷ་དང༌། གཤིན་རྗེ་དང༌། ཆུ་དང༌། ལུས་ངན་དང༌། དྲང་སྲོང་གི་ཚོགས་དང༌། ཟླ་བ་དང༌། ཉི་མ་དང༌། སྐར་མའི་ཚོགས་
དང༌། རྒྱུ་སྐར་དང༌། རིག་སྔགས་འཆང་གྲུབ་པའི་ལྷ་མོ་རྣམས་ཀྱི་མདུན་དུ་དེ་ཁོ་ན་ཉིད་ཀྱི་སྙིང་པོ་ཡང་དག་པ། འཇིག་རྟེན་ལས་འདས་པ། དངོས་གྲུབ་སྒྲུབ་པ། བཀླགས་པས་གྲུབ་པ་དང༌།
བསྒོམས་པས་གྲུབ་པ་བཅོམ་ལྡན་འདས་ཀྱི་སྤྱན་སྔར་རིག་སྔགས་ཆེན་པོ་འཆང་བའི་ཚོགས་ཀྱིས་ཡོངས་སུ་བསྐོར་བའི་མདུན་དུ་དེ་ཁོ་ན་ཉིད་ཀྱི་སྙིང་པོ་གསང་བ་དམ་པ་བསྒྲག་ཅིང་བརྗོད་
པར་བགྱིའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའི་བསོད་ནམས་སྟོང་གིས་བརྒྱན་པ། མཚན་དང་དཔེ་བྱད་རྣམས་ཀྱིས་རྣམ་པར་སྤྲས་པ། ཕྱག་དཔུང་པའི་
མདོག་གསེར་གྱི་ཁ་དོག་ལྟ་བུ་འོད་ཟེར་འཕྲོ་བ་དུ་མའི་ཕྲེང་བ་དང༌། སྤོས་ཀྱི་གླང་པོ་ཆེའི་སྣ་ལྟ་བུའི་ཕྱག་བརྐྱངས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྤྱན་རས་གཟིགས་དབང་ཕྱུག་གི་སྤྱི་བོར་བཞག་ནས་ཀླད་པ་ལ་བྱུགས་ཏེ་འདི་སྐད་ཅེས་བཀའ་སྩལ་ཏོ། །སེམས་ཅན་དག་པ་དམ་པ་སྙིང་རྗེ་ཆེན་པོ་དང་ལྡན་པ་ཁྱོད་སྨྲོས་

92-1-206a

༄༅། །ཤིག །དེ་བཞིན་གཤེགས་པ་རྣམས་ཀྱིས་བྱིན་གྱིས་བརླབས་ཏེ། ངས་ཀྱང་ད་ལྟར་བྱིན་གྱིས་རློབ་ཀྱི། ཁྱོད་གསང་བ་དམ་པའི་
དམ་ཚིག་སྨྲོས་ཤིག །ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་རྗེས་སུ་ཡི་རང་ཞིང་བྱིན་གྱིས་བརླབས་པ། གངྒཱའི་ཀླུང་འབུམ་ཕྲག་བྱེ་བ་
བརྒྱ་སྟོང་གི་བྱེ་མའི་རྡུལ་ཕྲ་རབ་སྙེད་ཀྱི་དེ་བཞིན་གཤེགས་པ་རྣམས་ཀྱིས་ཀྱང་བྱིན་གྱིས་བརླབས་ཤིང་རྗེས་སུ་ཡི་རང་བར་མཛད་དོ། །དེ་ནས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཕྱོགས་བཅུར་བལྟས་ཏེ་བཅོམ་ལྡན་འདས་ཀྱི་སྤྱན་སྔར་རང་གི་སྙིང་པོ་
དེ་ཁོ་ན་ཉིད་གསང་བའི་གསང་སྔགས་འདི་དག་གསོལ་ཏོ། །ཨོཾ་པདྨ་ཧསྟ། མ་ཧཱ་ཨ་མོ་གྷ་པཱ་ཤཱ་སཱ་དྷ་ཡ་ས་མ་ཡ་ཧྲི་ད་ཡ་ཙ་ར་ཙ་ར་ཧཱུཾ། དོན་ཡོད་པའི་
ཞགས་པའི་རང་བཞིན་གྱི་གཟུངས་ཀྱི་སྙིང་པོ་ཡིན་ནོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་གསང་
བའི་སྙིང་པོ་འདི་བརྗོད་མ་ཐག་ཏུ་རིའི་རྒྱལ་པོ་པོ་ཊ་ལ་འདི་བྲག་དང༌། ནགས་ཚལ་དང༌། རྩྭ་ཤིང་དུ་བཅས་པ་དང༌། རི་རབ་ཁོར་ཡུག་དང༌། ཁོར་ཡུག་ཆེན་པོ་དང་

92-1-206b

བཅས་པ་རྣམ་པ་དྲུག་ཏུ་རབ་ཏུ་གཡོས་ཤིང་ལྷའི་གནས་རྣམས་ཀྱང་ལྡེག་པར་གྱུར་ཏེ། ཐམས་ཅད་འདར་བར་གྱུར་ཏོ། །ཀླུའི་གནས་དང༌། གནོད་སྦྱིན་དང༌། སྲིན་པོའི་གནས་
རྣམས་ཀྱང་འཁྲུག་པར་གྱུར་ཏོ། །རྒྱ་མཚོ་ཆེན་པོའི་རླབས་ཀྱང་འཁྲུག་པར་གྱུར་ཏོ། །ཆུ་གཏེར་རྣམས་ཀྱང་འཁྲུག་པར་གྱུར་ཏོ། །དེ་མ་ཐག་ཏུ་ཕྱོགས་བཅུ་ན་སངས་རྒྱས་ཀྱི་སྐུ་
གཟུགས་བརྙན་བཞུགས་པ་རྣམས་ཀྱིས་ལེགས་སོ་ཞེས་བྱ་བ་བྱིན་ཏེ། འདི་སྐད་ཅེས་ཀྱང་བཀའ་སྩལ་ཏོ། །རྒྱལ་བའི་བདག་ཉིད་དུ་སྐྱེས་པ། དོན་ཡོད་པའི་ཞགས་པའི་གསང་
བའི་སྙིང་པོ་བཀླགས་པས་འགྲུབ་པ་བླ་ན་མེད་པ་སྨྲས་པ་ལེགས་སོ་ལེགས་སོ། །བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་འདི་སྐད་ཅེས་བཀའ་སྩལ་ཏོ། །སེམས་དཔའ་
དག་པ། ཁྱོད་ཀྱིས་གསང་བ་བཀླག་པའི་ཆོ་ག་དེ་ཁོ་ན་ཉིད་སྒྲུབ་པ་རྒྱས་པ་དང་བཅས་པར་སྨྲོས་ཤིག །སྤྱན་རས་གཟིགས་དབང་ཕྱུག་གིས་གསོལ་པ། བཅོམ་ལྡན་འདས། གསང་བའི་
སྙིང་པོའི་གཟུངས་འདི་ལན་གཅིག་བརྗོད་པ་ཙམ་གྱིས་དེའི་མོད་ལ་ཕྱོགས་བཅུ་ཐ་དད་པ་ནས་གངྒཱའི་ཀླུང་ས་ཡ་བྱེ་བ་བརྒྱ་སྟོང་གི་བྱེ་མ་སྙེད་ཀྱི་དེ་བཞིན་གཤེགས་པའི་ཕྱག་བརྐྱང་སྟེ་སྤྱི་བོ་
ལ་བཞག་ནས་ལེགས་སོ་ཞེས་བགྱི་བའི་སྒྲ་གསུངས་ཏེ། གསུངས་པ་ཙམ་གྱི་མོད་ལ་སྔོན་བསྐལ་པ་བརྒྱ་སྟོང་དུ་བསགས་པའི་སྒྲིབ་པ་རྣམས་ཉམས་པར་བགྱིད། ཞིག་པར་བགྱིད་དོ། །

92-1-207a

༄༅། །སྡིག་པ་ཐམས་ཅད་དང༌། ནད་ཐམས་ཅད་དང༌། དེ་བཞིན་དུ་གནོད་པ་ཞི་བར་བགྱིད་དོ། །སྡིག་པ་དང༌། སེམས་ཅན་གདུག་པ་རྣམས་དང༌། ཕས་ཀྱི་རྒོལ་
བ་རྣམས་དང༌། མི་མཛའ་བ་རྣམས་འཇིགས་པར་བགྱིད་དེ། འདི་ལ་ཐེ་ཚོམ་མི་བགྱིའོ། །རྟག་ཏུ་འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་བལྟ་འཚལ་བར་
འགྱུར་ལགས་སོ། །རིག་སྔགས་འདིའི་ཆོ་ག་སྒྲུབ་པ་ནི། འདི་ཡིན་ཏེ། རིག་སྔགས་འཆང་གཙང་མར་གྱུར་པས་ཤིན་ཏུ་གོས་གཙང་མ་བགོ་བར་བགྱིའོ། །བྱམས་པ་དང༌།
སྙིང་རྗེ་ཡིད་ལ་བགྱིས་པས་འབྱུང་པོ་ཐམས་ཅད་ལ་མཆོག་ཏུ་སྙིང་བརྩེ་བར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་གི་རི་མོའི་གཟུགས་ལ་མཆོད་པར་
བགྱིའོ༑ ༑མེ་ཏོག་དང༌། བདུག་པ་དང༌། དྲི་དང༌། ཕེང་བ་དང༌། བྱུག་པ་དང༌། མར་མེ་དབུལ་བར་བགྱིའོ། །ཚེས་བརྒྱད་དམ། ཚེས་བཅོ་ལྔ་ལ་སྒྲུབ་པའི་བཟླས་བརྗོད་ཀྱི་ཆོ་ག་
བགྱིའོ༑ ༑རི་མོའི་གཟུགས་ཀྱི་མདུན་དུ་ཐོག་མར་སྐྱིལ་མོ་ཀྲུང་བཅས་ནས་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་བརྗོད་བགྱིའོ། །ཚིག་གཞན་མི་སྨྲ་
བར་ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་བརྗོད་བགྱིས་ཏེ་ཆབ་དང༌། ཡུངས་ཀར་གྱིས་དབང་བསྐུར་བར་བགྱིའོ། །ཕྱག་རྒྱ་བཅིང་བར་བགྱི་སྟེ། ལན་ཉི་ཤུ་རྩ་གཅིག་ཏུ་གདོན་

92-1-207b

པར་བགྱིའོ། །གསང་སྔགས་ཀྱིས་ནི། དབང་བསྐུར་བར་བགྱིའོ། །ཕྱག་རྒྱས་ཀྱང་དབང་བསྐུར་བར་བགྱིའོ། །དེའི་འོག་ཏུ་དོན་ཡོད་པའི་ཞགས་པའི་གསང་བའི་དམ་ཚིག་གི་སྙིང་པོ་
སྟོང་རྩ་བརྒྱད་བཟླས་བརྗོད་བགྱིའོ། །བཟླས་བརྗོད་བཏོན་པ་ཙམ་གྱིས་དེའི་མོད་ལ་དོན་ཡོད་པའི་ཞགས་པའི་སྙིང་པོ་ཁྲོ་བོའི་རྒྱལ་པོ་དང་བཅས་པ་འབུམ་འགྱུར་དུ་བཟླས་བརྗོད་
བགྱིས་པར་འགྱུར་རོ། །བཟླས་བརྗོད་རྫོགས་ནས་རི་མོའི་གཟུགས་འབར་ཞིང་ས་ཡང་གཡོ་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ལུས་ལས་འོད་ཟེར་སྣ་
ཚོགས་འབྱུང་བར་འགྱུར་རོ། །དོན་ཡོད་པའི་ཞགས་པ་ལག་ན་ཐོགས་པའི་ཞགས་པ་འབར་བར་འགྱུར་ཞིང་རིག་སྔགས་འཆང་སྙིང་དགའ་བ་དང༌། སྤྱི་བོའི་གཙུག་འབར་བར་
འགྱུར་རོ། །འདི་ནི། གྲུབ་པའི་རྟགས་ཡིན་ནོ། །ཞེས་གྲུབ་པའི་རྟགས་དང༌། ལེགས་སོ་ཞེས་བྱ་བའི་སྒྲ་འབྱིན་ཏེ། དོན་ཡོད་པའི་ཞགས་པའི་སྙིང་པོའི་ཆོ་ག་ཞིབ་མོའི་ཕྱག་རྒྱ་
འགྲུབ་པར་འགྱུར་རོ། །དེ་ནས་དགོས་པ་ཐམས་ཅད་དང༌། ལས་ཐམས་ཅད་བརྗོད་པ་ཙམ་གྱིས་དེའི་མོད་ལ་འགྲུབ་པར་འགྱུར་ལགས་སོ། །དེ་བཞིན་གཤེགས་པ་ས་ཡ་བྱེ་བ་བརྒྱ་
སྟོང་གངཱའི་ཀླུང་གི་བྱེ་མ་སྙེད་དང་མཉམ་པའི་ཕྱག་གསེར་གྱི་ཁ་དོག་འདྲ་བའི་སྤྱི་གཙུག་ཏུ་འཇོག་པར་རྨི་ལམ་དུ་མཐོང་བར་འགྱུར་རོ། །འཕགས་པ་སྤྱན་རས་གཟིགས་དབང་

92-1-208a

༄༅། །ཕྱུག་གི་རང་བཞིན་གྱི་ལུས་ཤིན་ཏུ་དྲི་མ་དང་བྲལ་ཞིང་ཡོངས་སུ་དག་པས་དྲི་མ་མེད་པའི་བདག་ཉིད་ཀྱི་ལུས་རང་བཞིན་གྱི་མདུན་ན་མཆིས་པར་འགྱུར་
རོ༑ ༑མཆོག་ཐམས་ཅད་སྩོལ་བར་འགྱུར་རོ། །རྣམ་པ་ཐམས་ཅད་དུ་གྲུབ་པ་སྩོལ་བར་འགྱུར་རོ། །དོན་ཡོད་པའི་ཞགས་པའི་སྙིང་པོ་ཆོ་ག་ཞིབ་མོའི་ཕྱག་རྒྱ་གྲུབ་པ་སྩོལ་
བར་འགྱུར་རོ། །ཇི་ལྟར་སྙིང་ལས་སྐྱེས་པའི་བུ་བཞིན་དུ་སངས་རྒྱས་ཀྱི་བྱང་ཆུབ་ཐོབ་ཀྱི་བར་དུ་ཡོངས་སུ་སྐྱོང་བར་བགྱིད་དོ། །དེ་ལྟ་བས་ན། འཇིག་རྟེན་གྱི་ཁམས་བདེ་བ་
ཅན་གྱི་དཀྱིལ་འཁོར་མཐའ་དག་ཡོངས་སུ་རྫོགས་པ་སངས་རྒྱས་ཀྱི་ཞིང་ལེགས་པར་བརྒྱན་པ་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་དང་བཅས་པ་ན་ཁང་པ་
བརྩེགས་པ་ལེགས་པར་བརྒྱན་པའི་སེངྒེའི་ཁྲིའི་མཆོག་ལ་འཕགས་པ་རྒྱལ་བ་འོད་དཔག་མེད་འོད་ཟེར་བརྒྱ་སྟོང་ཕྲག་འབུམ་འཕྲོ་བའི་སྐུས་བཞུགས་ཤིང་ཆོས་སྟོན་པ་བལྟ་
བར་འཚལ་ན། རིག་སྔགས་འཆང་དེས་ལེགས་པར་བཀྲུས་ཏེ་གཙང་མར་གྱུར་པས་གོས་གཙང་མ་བགོས་ཏེ། ཆོ་འཕྲུལ་གྱི་ཟླ་བ་ཡར་གྱི་ངོ་ལ་བྱམས་པའི་སེམས་དང༌།
སྙིང་རྗེའི་ལྷག་པའི་བསམ་པས་གུས་པ་དང༌། དང་བ་དང༌། ཞེས་དང༌། བླ་མར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་གི་རི་མོའི་གཟུགས་ལ་ཅི་འབྱོར་བ་

92-1-208b

མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། གོས་དང༌། ལྷབ་ལྷུབ་དང༌། བ་དན་གྱིས་མཆོད་པར་བགྱིའོ། །ཚེས་བརྒྱད་ནས་ཚེས་བཅུ་གསུམ་
གྱི་བར་དུ་ཟས་དཀར་གསུམ་འཚལ་བར་བགྱིའོ། །རི་མོའི་གཟུགས་ཀྱི་མདུན་དུ་ཉིན་གཅིག་བཞིན་དུས་གསུམ་དུ་དོན་ཡོད་པའི་ཞགས་པའི་སྙིང་པོ་ལན་ཉི་ཤུ་རྩ་གཅིག་དང༌།
ཚིག་གཞན་མི་སྨྲ་བར་ཁྲོ་བོའི་རྒྱལ་པོའི་སྙིང་པོ་དང༌། ཉེ་བའི་སྙིང་པོ་བརྒྱ་རྩ་བརྒྱད་བཟླས་བརྗོད་བགྱིས་ནས་རི་མོའི་གཟུགས་དེ་ཉིད་ཀྱི་མདུན་དུ་མཆིས་ནས་ཉལ་བར་བགྱིའོ།།
མཆོད་ཡོན་དང༌། ཡོན་ཆབ་དུས་གསུམ་དུ་དབུལ་བར་བགྱིའོ། །ཨ་ཀ་རུ་དང༌། ཙནྡན་དང༌། དུ་རུ་ཀ་དང༌། གུ་གུལ་གྱི་མེ་ཏོག་ཁུ་བ་དང་བཅས་པ་གླ་རྩི་དང་ལྷན་ཅིག་བསྲེས་
ནས་བླང་བར་བགྱིའོ། །དགུག་པའི་སྔགས་ལན་སྟོང་རྩ་བརྒྱད་བཟླས་བརྗོད་བགྱི་སྟེ། དོན་ཡོད་ཁམས་གསུམ་རྣམ་པར་གྲགས། །བདུག་པའི་རྒྱལ་པོ་བླ་ན་མེད། །གང་ཕྱིར་
བདུག་པ་ཙམ་གྱིས་ནི། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཕྱོགས་བཅུའི་སངས་རྒྱས་ཀྱི་ཞིང་རྣམས་སུ་བདུག་པའི་སྤྲིན་ཆེན་པོ་འཁྲིགས་པས་རྒྱས་པར་
འགྱུར་རོ། །དྲི་འཁྲིགས་པ་དེ་དག་གིས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་

92-1-209a

༄༅། །མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་རྣམས་ལ་དྲི་ཆེན་པོའི་མཆོད་པ་དང༌། བདུག་པ་ཆེན་པོའི་མཆོད་
པ་བགྱིས་པར་འགྱུར་ཞིང༌། དེ་དག་ཐམས་ཅད་དགའ་བར་འགྱུར་རོ། །གང་ཡང་དུད་འགྲོའི་སྐྱེ་གནས་སུ་གཏོགས་པའི་སེམས་ཅན་གང་དག་གིས་བདུག་པའི་དྲི་ཚོར་
ན༑ དེ་དག་ཐམས་ཅད་ངན་སོང་དུ་སྐྱེ་བར་འགྱུར་བའི་ལས་ཀྱི་སྒྲིབ་པ་རྣམས་ཡོངས་སུ་གཏུགས་པར་འགྱུར་རོ། །འཐབ་པ་དང༌། འཐབ་མོ་དང༌། མུ་གེ་དང༌། རྩོད་པ་
དང༌། འགྱེད་པ་དང༌། ནང་འཁྲུག་པ་དང༌། འཁྲུག་པ་དང༌། རྨི་ལམ་ངན་པ་དང༌། ཡམས་ཀྱི་ནད་དང༌། གནོད་པ་དང༌། འཚེ་བ་དང༌། གདུང་བ་དང༌། མི་བདེ་བ་ཐམས་
ཅད་དང༌། ནད་ཐམས་ཅད་ཞི་བར་འགྱུར་རོ། །རླུང་དང༌། སེར་བ་དང༌། གྲང་བ་དང༌། ཚ་བའི་སྤྲིན་ཐམས་ཅད་ཞི་བར་འགྱུར་རོ། །སྡིག་པ་ཐམས་ཅད་འཇིག་པར་འགྱུར་
རོ༑ ༑བྱད་དང༌། གཡེང་བྱེད་དང༌། སྔགས་ཀྱི་སྦྱོར་བ་ཐམས་ཅད་དང༌། དུག་དང༌། དབྱིག་དུག་དང༌། དུག་སྦྱར་མ་ཐམས་ཅད་ཞི་བར་འགྱུར་རོ། །གདོན་ཐམས་ཅད་
དང༌། བརྗེད་བྱེད་ཐམས་ཅད་དང༌། རིམས་དང༌། བཟའ་ཉེས་དང༌། བསྒོམས་ཉེས་དང༌། གནོད་སྒྲིབ་དང༌། གནོད་ལྟས་ཐམས་ཅད་བདུག་པའི་དྲིས་འབྲོས་པར་འགྱུར་

92-1-209b

རོ༑ ༑འཇིགས་པར་འགྱུར། འགྱེས་པར་འགྱུར་ཏེ། བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ལན་འགའ་ཡང་ཚུགས་པར་མི་འགྱུར་རོ། །བདུག་པའི་རྒྱལ་པོ་འདི་རྟག་ཏུ་སྦྱར་བར་
བགྱིའོ༑ ༑འདི་ལྟར་ཚེས་བཅུ་བཞིའི་ནུབ་མོ་མཆིས་ལ་དོན་ཡོད་པའི་ཞགས་པའི་སྙིང་པོ་བརྒྱ་རྩ་བརྒྱད་དང༌། ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་བརྗོད་བགྱིའོ། །ཟས་དཀར་
གསུམ་གྱི་གཏོར་མ་ཅི་འབྱོར་བ་དབུལ་བར་བགྱིའོ། །སྙིང་པོ་དང༌། ཉེ་བའི་སྙིང་པོ་སྟོང་རྩ་བརྒྱད་བཟླས་བརྗོད་བགྱིས་ལ་དྲི་དང་འབྲུ་མར་གྱི་མར་མེ་དབུལ་བར་བགྱིའོ། །རི་མོའི་
གཟུགས་དེ་ཉིད་ཀྱི་མདུན་དུ་ནམ་ལངས་ཀྱི་བར་དུ་མཆིས་ནས་ཉལ་བར་བགྱིས་ཏེ་རྨི་ལམ་དུ་དབྱིག་གི་མཛོད་མཐོང་ངམ། བདེ་བ་ཅན་གྱི་འཇིག་རྟེན་གྱི་ཁམས་གཞལ་མེད་
ཁང་དང་བཅས། རིན་པོ་ཆེའི་ཤིང་དང་བཅས། རིན་པོ་ཆེའི་རི་དང་བཅས། རྫིང་དང་བཅས། གནས་དང༌། ཁང་པ་བརྩེགས་པ་དང་བཅས། རྫུ་འཕྲུལ་དང༌། ཆོ་འཕྲུལ་དང༌།
རྣམ་པར་འཕྲུལ་པ་དང་བཅས་པ་མཐོང་ངམ། དེ་བཞིན་གཤེགས་པ་ཚེ་དཔག་མེད་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ཅིང་ཁང་པ་བརྩེགས་པ་ན་བཞུགས་
ལ༑ ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་འཁོར་དང་བཅས་པ་མཐོང་ངམ། བཅོམ་ལྡན་

92-1-210a

༄༅། །འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཚེ་དཔག་མེད་དེ་ཡང་རིག་སྔགས་འཆང་དེ་ལ་
དབུགས་འབྱིན་པར་མཛད་ཅིང༌། ལེགས་སོ་ཞེས་བགྱི་བ་ཡང་སྩོལ་བར་མཛད་དེ། ཀྱེ་སྐྱེས་བུ་དམ་པ། ཁྱོད་ཀྱིས་རིག་སྔགས་འཆང་གི་སྐྱེས་བུའི་བྱེད་པ་མང་དུ་བྱས་པ་
དང༌། ཁྱོད་ཀྱིས་དགེ་བའི་རྩ་བ་མང་དུ་བསྐྲུན་པ་དང༌། ཁྱོད་ཀྱིས་ལྷག་པར་མང་དུ་བྱས་པ་དང༌། ཁྱོད་ཀྱིས་བྱ་བ་གང་ཡིན་པ་བྱས་པ་དང༌། ཁྱོད་ཀྱིས་དོན་ཡོད་པའི་ཞགས་
བའི་སྙིང་པོ་རྣམ་པར་གྲོལ་བའི་དཀྱིལ་འཁོར་ཕྱག་རྒྱ་ཆེན་པོ་དང༌། གསང་སྔགས་རྣམ་པར་བྱ་བའི་སྙིང་པོ་སྒྲུབ་པ་ནི། གྲུབ་ཟིན་ཏེ། ལེགས་སོ་ལེགས་སོ། །ཁྱོད་རིག་སྔགས་
འཆང་གི་སངས་རྒྱས་ཉིད་དུ་གྱུར་ཅིག །ཁྱོད་འདི་ནས་མ་འོངས་པའི་མངལ་གྱི་སྐྱེ་བ་བླངས་ཏེ་ཚེ་བརྗེས་ནས་ངའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །བྱང་ཆུབ་ཀྱི་སྙིང་པོ་
ལ་ཐུག་གི་བར་དུ་སངས་རྒྱས་ཀྱི་ཞིང་དུ་འགྲོ་བར་འགྱུར་རོ། །ཞེས་ཕྱག་གཡས་པ་སྤྱི་བོར་འཇོག་པར་འགྱུར། འཇིག་རྟེན་པའི་དངོས་གྲུབ་ཐམས་ཅད་སྩོལ་ཅིང༌། འཇིག་རྟེན་
ལས་འདས་པའི་དངོས་གྲུབ་སྒྲུབ་པ་སྟེ། འདི་ནི། དམ་པ་སྒྲུབ་པ་ཡིན་ནོ། །ཞེས་བདག་ཉིད་སད་ནས་དགའ་བར་མཐོང་སྟེ། སྒྲིབ་པ་ཐམས་ཅད་དང་བྲལ་ཞིང་ཡོངས་སུ་དག་

92-1-210b

པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་བྲམ་ཟེའི་གཟུགས་ཀྱིས་མདུན་ན་མཆིས་པར་འགྱུར་ཞིང༌། འདོད་པ་ཐམས་ཅད་ཀྱི་མཆོག་སྩོལ་བར་འགྱུར་རོ། །གཟུགས་
ཀྱི་རི་མོ་དེ་ཡང་འབར་ཞིང་འོད་ཟེར་འབྱུང་བར་འགྱུར་རོ། །ཡོན་ཏན་བརྒྱ་སྟོང་མང་པོ་གཞན་ཡང་འཐོབ་པར་འགྱུར་རོ། །འཇིག་རྟེན་པའི་ཕུན་སུམ་ཚོགས་པ་ཡང་འཐོབ་པར་འགྱུར་
རོ༑ ༑སྐྱེ་བོ་དང༌། རྒྱལ་པོ་དང༌། བློན་པོ་དང༌། བྲམ་ཟེ་དང༌། ཁྱིམ་བདག་ཐམས་ཅད་དབང་དུ་འགྱུར་ཞིང་ཆེར་མཆོད་པར་འགྱུར་རོ། །དགེ་སྦྱོང་དང༌། བྲམ་ཟེ་རྣམས་ལ་དོན་ཡོད་
པའི་གྲུབ་པ་ཆེན་པོ་འཐོབ་པར་འགྱུར་རོ། །གྲུབ་པ་ཆེན་པོ་བླ་ན་མེད་པ་ཡང་འཐོབ་པར་འགྱུར་རོ། །ཉིན་གཅིག་བཞིན་དུས་གསུམ་དུ་ཕྱག་རྒྱ་བཅིང་བར་བགྱིའོ། །དེ་ནས་ཚེས་
བཅུ་བཞི་ལ་ཐོག་མར་དགེ་སྦྱོང་དང༌། བྲམ་ཟེ་རྣམས་ལ་ཅི་འབྱོར་བའི་ཡོན་དང་བཅས་པའི་མཆོད་སྟོན་སྩལ་བར་བགྱིའོ། །དེ་ནས་བདག་ཉིད་ལོངས་སྤྱད་པར་བགྱིའོ། །གང་གི་ཚེ་
ཡང་སངས་རྒྱས་ལ་བལྟ་བ་དང༌། བྱང་ཆུབ་སེམས་དཔའ་ལ་བལྟ་བ་དང༌། ལྷ་རྣམས་ལ་བལྟ་བར་འཚལ་བ་ན། དེའི་ཚེ་བདུག་པའི་རྒྱལ་པོ་ལ་དགུག་པའི་གསང་སྔགས་ལན་ཉི་
ཤུ་རྩ་གཅིག་བཟླས་བརྗོད་བགྱི་སྟེ། སངས་རྒྱས་བཅོམ་ལྡན་འདས་ལ་བདུག་པར་བགྱིའོ། །བདུག་པས་བདུགས་པ་ཙམ་གྱི་མོད་ལ་ཞལ་སྟོན་པར་འགྱུར་ཞིང༌། དགེ་བའམ་མི་

92-1-211a

༄༅། །དགེ་བ་ཐམས་ཅད་དམ། ཉམས་པའམ་བྲི་བ་དེ་དག་ཐམས་ཅད་གསུང་བར་འགྱུར་རོ། །ཇི་ཙམ་ཚེའི་མཐར་ཐུག་གི་བར་དུ་གསུང་བའམ། འགྲོ་བའམ།
འོང་བ་གསུང་བར་འགྱུར། དེ་ནས་གསང་སྔགས་ཀྱི་ཆོ་ག་དང༌། སྒྲུབ་པའི་དོན་དང༌། ལས་ཀྱི་ཆོ་ག་ཡང་ཇི་ལྟ་བ་བཞིན་དུ་བཤད་པར་བགྱིའོ། །ཨོཾ་པདྨ་དྷ་ར་ཨ་མོ་གྷ་
ཛ་ཡ་དེ་ཙུ་རུ་ཙུ་རུ་སྭཱཧཱ། དོན་ཡོད་པའི་རྒྱལ་པོའི་ཉེ་བའི་སྙིང་པོའི་གསང་སྔགས་སོ། །ཨོཾ་པདྨ་པཱ་ཤ་དྷ་རཱ་ཡ། ཨ་མོ་གྷ་བ་ར་སཉྩོ་ད་ཡ་ཧཱུཾ། དེ་བཞིན་གཤེགས་པ་དང་བྱང་
ཆུབ་སེམས་དཔའ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་
དང༌། མི་མ་ཡིན་པ་ལ་སོགས་པ་སྐུལ་བའི་གསང་སྔགས་ཏེ། བདུག་པའི་རྒྱལ་པོས་བདུགས་ནས་ཆབ་དང༌། ཡུངས་ཀར་བསྲེས་པ་ལ་ལན་ཉི་ཤུ་རྩ་གཅིག་བཟླས་བརྗོད་
བགྱིས་ནས་ཕྱོགས་བཅུར་གཏོར་ན། ཐམས་ཅད་བསྐུལ་བར་བགྱིས་པར་འགྱུར་རོ། །ཨོཾ་ཏྲཻ་ལོཀྱ་ཨ་བྷྱ་ཧཱ་ན་ཨ་མོ་གྷ་པཱ་ཤ །པདྨ་བི་ལོ་ཀི་ཏ་ཨཱ་ཡནྟུ། བྷུ་བ་ན་སུ་ར་
སུ་རུ་སུ་རུ། བི་མ་ལ་ཧཱུཾ། དགུག་པའི་གསང་སྔགས་ཏེ། གུ་གུལ་གྱི་བདུག་པ་ལ་ལན་བརྒྱ་རྩ་བརྒྱད་པ་ཟླས་བརྗོད་བགྱིས་ནས་ཆུ་དང་མེ་ཏོག་བསྲེས་པས་ཕྱོགས་

92-1-211b

བཅུར་གཏོར་བར་བགྱི་སྟེ། ཐམས་ཅད་ནས་དགུག་པ་དམ་པ་གྲུབ་པ་ལགས་སོ། །ཨོཾ་པདྨ་བྷུ་ཛ་མཧཱ་བཱ་ཤ་དྷ་ར་ཎི་མནྟྲ་ཡ་མི། ཨ་མོ་གྷ་པཱ་ཤ་ཡནྟུ་བྷུ་བ་སྭཱཧཱ། མུ་རུ་མུ་རུ་ཧཱུཾ། དེ་
བཞིན་གཤེགས་པ་དང་བྱང་ཆུབ་སེམས་དཔའ་ཐམས་ཅད་དང༌། ཉན་ཐོས་དང་རང་སངས་རྒྱས་ཐམས་ཅད་དང༌། དཀྱིལ་འཁོར་ཐམས་ཅད་ན་གནས་པའི་ལྷ་ཚོགས་ལ་
སོགས་པ་སྤྱན་དྲངས་པའི་གསང་སྔགས་ཏེ། རིལ་བ་སྤྱི་བླུགས་དང༌། ཆབ་དང༌། མེ་ཏོག་དང༌། ཚེམས་ཤིང་ལ་བདུག་པའི་རྒྱལ་པོས་བདུགས་ཏེ་ཐམས་ཅད་ལ་ལན་བརྒྱ་རྩ་
བརྒྱད་བཟླས་བརྗོད་བགྱི་སྟེ། ཐམས་ཅད་སྤྱན་དྲང་བའི་རིག་སྔགས་སོ། །ཨོཾ་པདྨ་ཨ་མོ་གྷ་བཛྲ་ཨ་དྷིཥྛ་ན་ཀུ་རུ་ཀུ་རུ་སྭཱཧཱ། སའི་དཀྱིལ་འཁོར་བཅིང་བ་སྟེ། ཆབ་དང་ཡུངས་
ཀར་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ནས་ས་ལ་གཏོར་ན། དཔག་ཚད་སུམ་བརྒྱས་ཀུན་ནས་འཁོར་བའི་སའི་དཀྱིལ་འཁོར་རྡོ་རྗེར་བྱིན་གྱིས་བརླབས་པར་འགྱུར་རོ། །
དེ་ཐམས་ཅད་བསྲུངས་པས་ནི། རྡོ་རྗེ་སྲ་བའི་སེམས་སུ་འགྱུར་རོ། །དགྲ་རྣམས་ཀྱིས་མི་མཐོང་བ་དང༌། བགེགས་དང༌། ལོག་འདྲེན་དང༌། གནོད་སྦྱིན་དང༌། སྲིན་པོ་དང༌། འབྱུང་
པོ་དང༌། ཤ་ཟ་དང༌། བརྗེད་བྱེད་དང༌། རོ་ལངས་དང༌། མཁའ་འགྲོ་མ་དང༌། འདོད་རྒུར་སྒྱུར་བའི་གཟུགས་ཅན་ཐམས་ཅད་ཀྱིས་མི་མཐོང་སྟེ། རྣམ་པ་ཐམས་ཅད་དུ་མི་མཐོང་

92-1-212a

༄༅། །བས་རྡོ་རྗེ་ལྟར་སྲ་བར་འགྱུར་རོ། །ཨོཾ་ཨ་མོ་གྷ་པཱ་ཤ་པདྨོཏྟ་ར་སིཾཧཱ། སནྟུ་ཊི་སི་རི་སི་རི་ཧཱུཾ། གདན་གྱི་གསང་སྔགས་ཏེ། ཡུངས་ཀར་ལ་སྟོང་རྩ་བརྒྱད་
བཟླས་བརྗོད་བགྱིས་ཏེ་ས་ལ་གཏོར་ན། པདྨ་ཆེན་པོའི་གཞལ་ཡས་ཁང་གི་གདན་དུ་བྱིན་གྱིས་བརླབས་ནས་ལེགས་པར་ཕུལ་བར་འགྱུར་རོ། །དེ་བཞིན་གཤེགས་
པ་ཐམས་ཅད་ལ་རིན་པོ་ཆེ་སྣ་བདུན་ལས་བྱས་པའི་སེངྒེའི་གདན་དུ་བྱིན་གྱིས་བརླབས་ནས་ལེགས་པར་ཕུལ་བར་འགྱུར་རོ། །རིག་སྔགས་འཆང་གིས་རང་གི་སྟན་ལ་
ཆབ་དང༌། ཡུངས་ཀར་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ནས་གཏོར་ཏེ། རིག་སྔགས་འགྲུབ་པའི་པདྨའི་སྟན་གསང་བའི་གསང་སྔགས་སོ། །ཨོཾ་མཧཱ་ཀཱ་རུ་ཎི་
ཀ་པདྨ་ཨ་མོ་གྷ་པཱ་ཤ་དྲི་ཌྷ་བཛྲ་ཨ་དྷི་ཥྛི་ཏེ་བྷུ་རུ་བྷུ་རུ་བནྡྷ་རེ་སྭཱཧཱ། དཀྱིལ་འཁོར་མཐའ་དག་ན་ཁྱིམ་དང༌། ནགས་ཚལ་དང༌། ཀུན་དགའ་ར་བ་དང༌། གཙུག་ལག་ཁང་
དང༌། བསྟི་གནས་དང༌། འཆག་ས་དང༌། ཕུག་དང༌། དགོན་པ་དང༌། གནས་གསང་བའི་ཕྱིར་དྲི་ཆབ་དང༌། ཡུངས་ཀར་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ནས་
གཏོར་བར་བགྱིས་ཏེ་གནས་སུ་གཏོགས་པ་ཐམས་ཅད་གསང་བ་ཆེན་པོ་བགྱིས་པར་འགྱུར་རོ། །ཉེས་པར་བགྱིད་པ་དང༌། བགེགས་དང༌། ལོག་འདྲེན་དང༌། གནོད་སྦྱིན་

92-1-212b

དང༌། སྲིན་པོ་དང༌། འབྱུང་པོ་ཐམས་ཅད་འབྲོས་པར་འགྱུར་ཏེ། གནས་གསང་བའི་གསང་སྔགས་སོ། །ཨོཾ་པདྨ་ཨ་མོ་གྷ་པཱ་ཤེ་ན་ས་མནྟ་ད་ཤ་སུ་དི་ཀྵུ་སི་མཱ་བྷནྡྷ་ཡ། ཏུ་རུ་ཏུ་
རུ་ཧཱུཾ། ལྕགས་ཀྱི་བུར་བུ་སོར་བརྒྱད་པའི་ཚད་ལྔ་ལ་ཚོན་སྣ་ལྔའི་སྐུད་པས་དཀྲིས་ཏེ་ལན་སྟོང་རྩ་བརྒྱད་བཟླས་བརྗོད་བགྱིས་ནས་ཕྱོགས་བཞིར་གཟུགས་པར་བགྱིའོ། །ལྔ་པ་ནི།
དབུས་ཀྱི་བཞིར་གཟུགས་པར་བགྱི་སྟེ། རྒྱང་གྲགས་བདུན་འཁོར་བར་མཚམས་བཅིང་བ་བགྱིས་པར་འགྱུར་རོ། །ཇི་སྲིད་དུ་ཕུར་བུ་མ་བྱུང་བ་དེ་སྲིད་དུ་མཚམས་ཆེན་པོ་བཅིང་
པ་བགྱིས་པར་འགྱུར་རོ། །ཨོཾ་ཨ་མོ་གྷ་མཎྜ་ལ་བནྡྷ་ཡ་ས་མནྟ་ན། པདྨ་མ་ཧཱ་པདྨ་དྷུ་རུ་དྷུ་རུ་སྭཱཧཱ། དཀྱིལ་འཁོར་བཅིང་བ་སྟེ། དྲི་ཆབ་དང༌། ཡུངས་ཀར་ལ་ལན་བརྒྱ་རྩ་བརྒྱད་
བཟླས་བརྗོད་བགྱིས་ནས་དཀྱིལ་འཁོར་མཐའ་དག་དང༌། དེ་བཞིན་དུ་འོག་དང༌། སྟེང་དུ་ཡང་གཏོར་ཏེ། དཀྱིལ་འཁོར་ཆེན་པོ་བཅིང་བར་བགྱིས་པར་འགྱུར་ཏེ། བགེགས་དང༌།
ལོག་འདྲེན་དང༌། གནོད་སྦྱིན་དང༌། སྲིན་པོ་དང༌། ཤ་ཟ་མཆི་བར་འོས་པ་ཐམས་ཅད་ཀྱིས་མཆི་བར་མི་འགྱུར་རོ། །སེམས་ཅན་གདུག་པ་དང༌། ལྷའམ། ཀླུ་གདུག་པ་གང་སུ་
ཡང་རུང་བ་དེ་དག་ཐམས་ཅད་ཟིལ་གྱིས་མནན་པར་འགྱུར་རོ། །འཇིག་རྟེན་པའི་བགྱི་བ་ངན་པ་དང༌། སྔགས་ངན་པ་དང༌། སེམས་ཅན་ངན་པ་དང༌། བགྱིས་པ་ངན་པ་ཐམས་

92-1-213a

༄༅། །ཅད་ཡོངས་སུ་སྤོང་བར་འགྱུར་རོ། །ཨོཾ་ཨ་མོ་གྷ་བ་རི་ཤུདྡྷེ་ཤོ་དྷ་ཡ་ས་མནྟེ་ན། དྷི་རི་དྷི་རི་ཤུདྡྷ་སཏྭ་མ་ཧཱ་པདྨེ་ཧཱུཾ། འདིས་པའི་རྣམ་ལྔ་ལ་ལན་
སྟོང་རྩ་བརྒྱད་བཟླས་བརྗོད་བགྱིས་ཏེ་དཀྱིལ་འཁོར་གྱི་སའི་ཆ་མཐའ་དག་ན་གཙུག་ལག་ཁང་ངམ། དགོན་པའམ། བྱ་སྐྱིབས་སམ། ཚང་ཚིང་ངམ། འཆག་སའམ།
གནས་སམ། ཚལ་ལམ། ནགས་ཚལ་ལམ། སྐྱེད་མོས་ཚལ་ལམ། ཀུན་དགའ་ར་བའམ། གྲང་སའམ། སྐྱབས་སམ། ཁང་པ་ལ་གཏོར་ན། སྟོང་པའམ། མི་
སྟོང་པའམ། འདམ་རྫབ་དང༌། མི་གཙང་བ་དང༌། ཕྱག་དར་གྱིས་གང་བ་དང༌། འབྱུང་པོ་དང༌། ཤ་ཟ་དང༌། ཡི་དྭགས་ལ་སོགས་ཏེ། རིགས་ངན་པ་ཐམས་ཅད་
ཡོངས་སུ་སྤངས་པར་འགྱུར་རོ། །གཙང་མ་དག་པར་འགྱུར་རོ། །གནས་གཙང་མར་འགྱུར་རོ། །བདག་ཉིད་ལ་དབང་བསྐུར་ན། བཟའ་ཉེས་དང༌། བསྒོམས་ཉེས་དང༌།
གནོད་ལྟས་དང༌། གནོད་སྒྲིབ་ཀྱི་གནས་ངན་པ་ཐམས་ཅད་ཡོངས་སུ་དག་པར་འགྱུར་རོ། །གཙང་མ་དག་པར་འགྱུར་རོ། །མི་གཙང་བ་གཙང་བར་འགྱུར་རོ། །ཚངས་པར་
སྤྱོད་པ་མ་ལགས་པ་ཚངས་པར་སྤྱོད་པར་འགྱུར་རོ། །བསྙེན་གནས་མ་བགྱིས་པ་ནི། བསྙེན་གནས་བགྱིས་པར་འགྱུར་རོ། །དེ་ལ་ལྷ་ཐམས་ཅད་སྲུང་བ་དང༌། བསྐྱབ་པ་

92-1-213b

དང༌། སྦ་བ་བགྱིད་པར་འགྱུར་རོ། །དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ཁྱབ་འཇུག་དང༌། ཁྱབ་འཇུག་ཆེན་པོ་དང༌། གཤིན་རྗེ་དང༌། ཆུ་ལྷ་དང༌།
ལུས་ངན་ལ་སོགས་པ་བསྲུང་བ་དང༌། བསྐྱབ་པ་དང༌། སྦ་བའི་སླད་དུ་རྟག་ཏུ་རྗེས་སུ་འབྲང་བར་འགྱུར་རོ། །འཇིག་རྟེན་ཐམས་ཅད་ཀྱི་སྙིང་དུ་སྡུག་པ་དང༌། མཆོད་པར་འོས་
པར་འགྱུར་རོ། །ཚིག་བཙན་པར་འགྱུར་རོ། །ནད་ཐམས་ཅད་དང་བྲལ་བར་འགྱུར་རོ། །སྡིག་པ་དང༌། སྒྲིབ་པ་དང༌། གནོད་པ་ལ་སོགས་པ་ཐམས་ཅད་ལས་ཡོངས་སུ་ཐར་
པར་འགྱུར་རོ། །ཕྱོགས་བཞིར་ཀུན་ཏུ་གཏོར་ན། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་དང༌། མུ་གེ་དང༌། མི་ངས་དང༌། ཡམས་དང༌། གནོད་པ་དང༌།
འཚེ་བ་དང༌། འཁྲུག་པ་ཐམས་ཅད་ཞི་བར་འགྱུར་རོ། །ཉིན་གཅིག་བཞིན་དུ་བདག་ཉིད་ལ་དབང་བསྐུར་རམ། རེག་པར་བགྱིས་ན། རིག་སྔགས་དང༌། ཕྱག་རྒྱ་དང༌།
དཀྱིལ་འཁོར་གྱི་རིམ་པར་དབྱེ་བ་དང༌། ལས་ཆེན་པོ་འགྲུབ་པར་འགྱུར་རོ། །དོན་ཡོད་པའི་གྲུབ་པ་ཆེན་པོ་འགྲུབ་པར་འགྱུར་རོ། །གང་དང་གང་དུ་མཆིས་པ་དེ་དང་དེར་
མཆོད་པར་འགྱུར་རོ། །ཐམས་ཅད་ཀྱིས་མི་ལྡོག་པར་འགྱུར་རོ། །ཉིན་གཅིག་བཞིན་གཞལ་མེད་ཁང་རྒྱ་ཆེན་པོ་བཀྲ་ཞིང་རྣམ་པར་དཀྲ་བ་ཆེན་པོ་རྨི་ལམ་དུ་མཐོང་བ་དང༌།

92-1-214a

༄༅། །རྣམ་པ་ཐམས་ཅད་དུ་མཆོག་རྒྱ་ཆེན་པོ་འཐོབ་པར་འགྱུར་རོ། །དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། ཁྱིམ་བདག་དང༌། རྒྱལ་པོ་དང༌།
བློན་པོ་དང༌། བཙུན་མོའི་འཁོར་དང་བཅས་པ་ཐམས་ཅད་དབང་དུ་འགྱུར་ཞིང་མཆོད་པར་འོས་པར་འགྱུར་རོ། །རྟག་ཏུ་གཙང་མར་སྤྱོད་པར་གཙང་ཞིང་དག་པར་འགྱུར་
རོ༑ ༑རྟག་པར་དུས་ཀུན་ཏུ་འཕགས་པ་སྤྱན་རས་གཟིགས་དབང་ཕྱུག་བལྟ་འཚལ་བར་འགྱུར་རོ། །འདོད་པ་ཐམས་ཅད་ཀྱི་མཆོག་སྩོལ་བར་འགྱུར་རོ། །དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་རྨི་ལམ་དུ་རྟག་ཏུ་མཐོང་ཞིང༌། །ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་
བ་ཅན་དུ་སྐྱེ་བར་འགྱུར་རོ། །ཨོཾ་པདྨེ་ས་ར་ས་ར་ཏིཥྛ་ཏིཥྛ་མ་ཧཱ་ཨ་མོ་གྷ་ས་མ་ཡ་སྭཱཧཱ། གསང་སྔགས་སོ། །ཨོཾ་པི་བུ་ལ་པདྨ་ཨ་མོ་གྷ་པྲ་ས་ར་པྲ་བི་ཤ་ཏུ་ཀུ་རུ་ཀུ་རུ་
སྭཱཧཱ། འཇུག་པའི་གསང་སྔགས་སོ། །ཨོཾ་ཨ་མོ་གྷ་ཨ་ནུ་ཤ་ཡ་མ་ཧཱ་པདྨ་བནྡྷུ་རེ་ཧཱུཾ། སློབ་མའི་གསང་སྔགས་སོ། །ཨོཾ་ཨ་མོ་གྷ་པདྨ་ཤི་གེ་ཏུ་རུ་ཏུ་རུ་ཏིཥྛྀ་བཛྲ་བནྡྷེ་
སྭཱཧཱ། སྤྱི་གཙུག་བཅིང་བའི་གསང་སྔགས་ཏེ། ལན་ཉིས་ཤུ་རྩ་གཅིག་བཟླས་སོ། །ཨོཾ་ཨ་མོ་གྷ་པདྨ་ཛ་ལོད་ཀྵེ་པ་བྷི་རི་བྷི་རི་ཧཱུཾ། ཆབ་བཏེག་པའི་གསང་སྔགས་ཏེ།

92-1-214b

ལན་ཉི་ཤུ་རྩ་གཅིག་བཟླས་སོ། །ཨོཾ་ཨ་མོ་གྷ་བི་ཀ་ཊ་སཾ་བྷ་ར་པདྨ་ཨ་ས་ནེ་ཛ་ལ་བ་ཏི་ཀུ་རུ་ཀུ་རུ་ཧཱུཾ། བུམ་པའི་གསང་སྔགས་ཏེ། ལན་བརྒྱ་རྩ་བརྒྱད་བཟླས་སོ། །ཨོཾ་པདྨོ་
པྲ་ས་ར་ཨ་མོ་གྷ་བི་མ་ལེ་བྷ་ར་བྷ་ར་སྭཱཧཱ། ཆབ་ཀྱི་རྒྱུན་གྱི་གསང་སྔགས་ཏེ། ལན་ཉི་ཤུ་རྩ་གཅིག་བཟླས་སོ། །ཨོཾ་ཨ་མོ་གྷ་པདྨེ་སུ་པདྨེ་པཱུརྞ་ཀ་རེ་དྷི་རི་དྷི་རི་བི་མ་ལེ་
སྭཱཧཱ། ལག་པའི་གསང་སྔགས་ཏེ། ལག་པ་གཉིས་ལ་ལན་སྟོང་རྩ་བརྒྱད་བཟླས་བརྗོད་བགྱིས་ནས་དཀྱིལ་འཁོར་དང༌། གསང་སྔགས་དང༌། ཕྱག་རྒྱ་དང༌། ཆོ་ག་ཞིབ་
མོ་དང༌། སྒྲུབ་པའི་དགོས་པ་ཐམས་ཅད་བགྱི་སྟེ། སྒྲུབ་པ་ཐམས་ཅད་ལ་བསྒྲུབ་པར་བགྱི་ཞིང་ལས་ཐམས་ཅད་ལ་དུས་ཐམས་ཅད་དུ་བགྱིའོ། །ཨོཾ་ཨ་མོ་གྷ་བི་མ་ལེ་ཛི་
ཧྭཱ་གྲ་སཾ་ཤོ་དྷ་ནི་པདྨ་ཀ་མ་ལ་ཛི་ཧྭཱ་སྭཱཧཱ། ལྕེ་སྤྱང་བའི་གསང་སྔགས་ཏེ། དྲི་ཆབ་ལ་ལན་སྟོང་རྩ་བརྒྱད་བཟླས་བརྗོད་བགྱིས་ཏེ་ཁ་བཤལ་ལ་ལྕེའི་དྲི་མ་ཡོངས་སུ་དག་
པར་འགྱུར་རོ། །པདྨ་དང་ཀུ་མུ་དའི་འདབ་མ་དང་འདྲ་བར་ལྕེ་མཉེན་པར་འགྱུར་རོ། །སོ་དང༌། རྐན་དང༌། མགུལ་པ་ཡོངས་སུ་དག་པར་འགྱུར་རོ། །ཨོཾ་ཨ་མོ་གྷ་གནྡྷ་བ་
ཏི་སུ་རུ་སུ་རུ་པྲ་བྷུ་རུ་དི་བྱ་གནྡྷེ་པདྨ་པྲ་བྷེ་སྭཱཧཱ། གསང་སྔགས་འདིས་ཁར་སྩལ་བའི་རིལ་བུ། ཙནྡན་དང༌། ན་ལ་ད་དང༌། སྤྲི་ཀ་དང༌། ཨུཏྤ་ལ་དང༌། གུར་གུམ་དང༌།

92-1-215a

༄༅། །གླ་རྩི་ལྷན་ཅིག་བླང་བ་བགྱིས་ལ་ཕྱེ་མ་ཞིབ་མོར་བཏགས་ནས་རིལ་བུ་ཞོ་གཉིས་ཙམ་པའི་ཚད་དུ་སྦྲང་རྩི་དང་ལྷན་ཅིག་སྦྱར་ལ་གསང་སྔགས་སྟོང་
རྩ་བརྒྱད་བཟླས་བརྗོད་བགྱིས་ཏེ་ཟངས་ཀྱི་སྣོད་དུ་སྩལ་ནས་བཟླས་བརྗོད་བགྱིད་པའི་ཚེ་ཁར་སྩལ་ནས་སྐད་ཅིག་ཙམ་ཞིག་བསྡད་པ་བགྱིས་ན། རྟག་ཏུ་ཁ་ནས་ཨུཏྤ་
ལའི་དྲི་འབྱུང་བར་འགྱུར་ཏེ། རྒྱང་གྲགས་ཙམ་དུ་ཐེ་ཚོམ་མེད། །དེ་བཞིན་གཤེགས་པ་ཐམས་ཅད་དང༌། །དེ་བཞིན་བྱང་ཆུབ་སེམས་དཔའང་དགྱེས། །འཕགས་པ་སྤྱན་རས་
གཟིགས་དབང་ཕྱུག་མཆོག་སྦྱིན་མགོན་པོ་མཆོག་ཏུ་དགའ་བར་འགྱུར་རོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་གཉིས་པ།
བཟླས་པས་བདེ་བར་འགྲུབ་འགྱུར་པས། །དོན་ཡོད་རིག་སྔགས་བླ་ན་མེད། །རིག་སྔགས་འཆང་དང་གཏམ་བགྱིད་པས། །དུས་ཀུན་རུལ་དྲི་སྤང་བར་བགྱི། །མཁྲིས་པ་བད་
ཀན་སྣབས་དག་དང༌། །དེ་བཞིན་དུ་འཇིག་མྱུར་དུ་ནི། །ཁ་ནས་ལྷ་ཡི་དྲི་དག་འབྱུང༌། །སུ་ལ་ཚིག་དག་སྨྲས་པ་ནི། །དེ་ནི་མྱུར་དུ་དབང་དུ་འགྱུར། །ལྷ་རྣམས་དབང་དུ་མཆིས་
པ་དང༌། །བདེ་སོགས་བདག་པོ་དབང་པོ་དང༌། །གཤིན་རྗེ་ཆུ་ལྷ་ལུས་ངན་དང༌། །ཚངས་པ་ཁྱབ་འཇུག་དབང་ཕྱུག་ཆེ། །འཇིག་རྟེན་སྐྱོང་བ་བཞི་དག་དང༌། །ཟླ་བ་ཉི་མ་ཉིད་

92-1-215b

དག་དང༌། །ཐམས་ཅད་དབང་དུ་གྱུར་ནས་མཆིས། །འདི་ནི་ཁ་ན་མུར་བགྱིད་ན། །ཚིག་ལྡན་ལྕེ་ཡི་རྩེ་མོ་ལ། །མཆིས་པས་ཚིག་ནི་གསལ་བར་འགྱུར། །རྟག་ཏུ་མི་མིན་དབྱངས་
འགྱུར་ཏེ། །དྲི་མའི་སྐྱོན་ནི་རྣམ་པར་སྤངས། །ཚིགས་བཅད་སྟོང་ནི་ཀློག་པ་དང༌། །སྔོན་བཀླགས་པ་ནི་ཉམས་མི་འགྱུར། །ཧཱུཾ་ཞེས་བགྱིས་པས་ལྷ་ཀུན་དང༌། །ལྷ་གང་དཀྱིལ་འཁོར་
གནས་པའང་མཆིས། །ཕཊ་ཅེས་བགྱིས་པས་གདུག་པ་དང༌། །བགེགས་དང་ལོག་འདྲེན་རྣམ་པར་འཇིག །གནོད་སྦྱིན་སྲིན་པོ་ཤ་ཟ་དང༌། །བརྗེད་བྱེད་འབྱུང་པོ་གསང་བ་པ། །
ཐམས་ཅད་མོད་ལ་འབྱེར་འགྱུར་ཞིང༌། །ཁས་བུབ་ཏུ་ཡང་འགྱེལ་བར་འགྱུར། །རིལ་བུ་ཁ་ན་ཐོགས་ན་ནི། །དུས་ཀུན་ཏུ་ནི་མཁས་པས་འགྱུར། །གྲུབ་པ་མྱུར་དུ་ཐོབ་འགྱུར་ཏེ། །
ཐམས་ཅད་དུ་ཡང་ཚེ་རིང་འགྱུར། །ཚིག་མཉེན་འཇམ་ཞིང་སྙན་པར་འགྱུར། །རིལ་བུ་འདི་ནི་བཅང་བགྱིས་ན། །དོན་ཡོད་པདྨ་དྲི་མ་མེད། །རིལ་བུ་ཞེས་བགྱི་འགྲུབ་པར་འགྱུར། །
ཨོཾ་མ་ལ་བི་ག་ཏེ། པདྨ་བི་བ་རེ། སཉྩ་ར་བ་ཙ་རེ་སྭཱཧཱ། ཨ་མོ་གྷ་སིདྷེ་ཤོ་དྷ་ཡ་ཧཱུཾ། ནཱ་ག་པུས་པའི་ཤུན་པ་དང༌། ཨུ་ཤི་ར་དང༌། ཙནྡན་དང༌། པདྨ་གེ་སར་དང༌། ལི་ཤི་དང༌། ཀ་
ཀོ་ལ་དང༌། སྤང་སྤོས་དང༌། རྒྱ་སྤོས་དང༌། གུར་གུམ་དང༌། པྲ་པུ་ན་ད་རི་ཀ་དང༌། ཨེ་ལ་དང༌། ས་མ་ཀ་དང༌། ཨུ་གྲ་དང༌། སུ་གནྡྷི་ཀ་འདི་རྣམས་ཆ་མཉམ་པར་བགྱིས་ཏེ་ཞིབ་

92-1-216a

༄༅། །ཏུ་བཏགས་ནས་གསང་སྔགས་ལན་སྟོང་རྩ་བརྒྱད་བཟླས་ནས་ཆར་པའི་ཆབ་དང་བསྲེས་པས་ཁྲུས་བགྱིས་ཤིང་འཚལ་བའམ། ཆབ་དྲོན་པོས་ཁྲུས་
བགྱི་བའམ་འཚལ་པས་ཤིན་ཏུ་ཁྲུས་བགྱིས་པ་གཙང་མ་ཤིན་ཏུ་དག་པས་བག་ཚ་བ་མ་མཆིས་པ་བཏོན་པ་ཙམ་གྱིས། སྔོན་གྱི་དྲག་པོའི་ལས་རྣམས་དང༌། །གདོན་
ཀུན་འཇོམས་པ་འགྲུབ་པ་དང༌། །ནད་ཀུན་རྣམ་པར་ཉམས་པ་དང༌། །འདོད་ཆགས་ཞེ་སྡང་གཏི་མུག་གི །མུན་པ་མི་ཟད་སྤོང་བར་གསུངས། །བཀྲུས་འཚལ་ཙམ་གྱི་མོད་
ལ་ནི། ༑དྲི་མ་ཀུན་ཞི་སོམ་ཉི་མེད། །དཔལ་གྱིས་ལྷ་ཡི་བཞིན་དུ་འབར། །བསོད་ནམས་ཕུང་པོ་རྣམ་པར་འཕེལ། །གཟི་བརྗིད་ཕུང་པོ་རྟག་ཏུ་འབར། །ཟླ་བ་ཉི་མ་བཞིན་དུ་
མཛེས། །གཙང་མའི་ལུས་སུ་གྱུར་པ་ནི། །ལུས་ནི་ལྷ་ཡི་བཞིན་དུ་འགྱུར། །མི་གཙང་བ་ནི་གཙང་བར་འགྱུར། །མ་དག་པ་ནི་དག་པར་འགྱུར། །ཚངས་པར་སྤྱོད་མིན་ཚངས་
སྤྱོད་འགྱུར། །ཐུབ་མིན་ཐུབ་པ་ཁོ་ནར་འགྱུར། །ཚངས་པར་མི་སྤྱོད་ཚངས་སྤྱོད་འགྱུར། །མགོ་སྐྱ་གཉེར་མ་སྤངས་པ་དང༌། །རྟག་ཏུ་བྲོ་ནད་མ་མཆིས་འགྱུར། །ལུས་ལ་
ལྷ་ཡི་དྲི་རྣམས་འབྱུང༌། །པདྨ་ཀུ་མུད་མཉེན་པའི་ལུས། །སྔོན་གྱི་དྲི་ནི་རབ་སྤངས་ཏེ། །ལྷ་ཡི་ཙནྡན་དྲི་དག་ནི། །མདའ་རྒྱང་གང་དུ་སོམ་ཉི་མེད། །རྟག་ཏུ་བདེ་བར་ཉལ་བ་

92-1-216b

དང༌། །བདེ་བར་ཡང་ནི་སད་པར་འགྱུར། །གནོད་སྦྱིན་སྲིན་པོ་འབྱུང་པོ་དང༌། །ལྷ་མིན་གདུག་པ་ལོག་འདྲེན་དང༌། །གདུག་པའི་བགེགས་ཀུན་མཐོང་མི་འགྱུར། །མི་བཟད་དགྲ་
རྣམས་ཀྱིས་ཀྱང་མིན། །ལུས་ཉིད་སྦྱངས་པ་བགྱིས་ནས་སུ། །བཟླས་བརྗོད་བརྩོན་པའི་སྒྲུབ་པ་བགྱི། །ལེགས་པའི་སྒྲུབ་པའི་ལས་བགྱིས་ན། །དེ་ཉིད་བདེ་བར་འགྲུབ་པར་འགྱུར། །
རྒྱལ་བ་བྱང་ཆུབ་སེམས་དཔའ་ཀུན། །དེ་བཞིན་མོད་ལ་གཟིགས་པར་འགྱུར། །ལྷ་རྣམས་ཀུན་དང་གང་དག་གཞན། །དཀྱིལ་འཁོར་གནས་པ་མྱུར་དུ་མཆི། །ཅི་འདོད་ཡིད་ལ་
བཟླས་པ་ཡིས། །རྟག་ཏུ་དོན་ཡོད་གྲུབ་པར་འགྱུར། །ཐོག་མར་ལུས་སྦྱང་ཆོ་ག་བགྱི། །དེ་ནས་གསང་སྔགས་ལེགས་པར་སྤྱོད། །ཨོཾ་ཨ་མོ་གྷ་པདྨ་ལོ་ཙ་ནི་དི་བྱ། དྲིཥྚ་པ་རི་
ཤུདྡྷ། སུ་རུ་སུ་རུ་པདྨ། ཨཀྵི་ཤ་དྷུ་རུ་བྷུ་རུ་ས་མནྟ་བྱ་བ་ལོ་ཀི་ནི་སྭཱཧཱ། ལྡོང་རོས་གི་ཝང་རྒྱ་མཚོ་དབུ་བ་ས་ཧ་ཛ། །ཨུཏྤལ་སྦྲང་རྩི་ལྷན་ཅིག་རེང་བུ་འདི་བགྱིས་ལ། །གསང་
སྔགས་སུམ་སྟོང་རྩ་བརྒྱད་བཟླས་པའི་མིག་སྨན་འདི། །དེ་བཞིན་གཤེགས་པ་རྣམས་ཀྱིས་མཆོག་ཏུ་བཟང་ཞེས་གསུངས། །འདི་ནི་འཇིག་རྟེན་དབང་ཕྱུག་མཆོག་སྦྱིན་
གྱིས། །ཀུན་པས་བཀྲ་ཤིས་ཤིས་འདི་མིག་ནད་ཀུན། །འཇོམས་པར་བགྱིད་དེ་གཡར་ལམ་བཟང་པོ་རྨི། །ཡིད་དུ་མི་མཆི་བ་ཉིད་མཐོང་མི་འགྱུར། །ངན་པར་སྣང་དང་ངན་པར་

92-1-217a

༄༅། །བལྟ༑ ༑ནམ་ཡང་མཐོང་བར་མི་འགྱུར་རོ། །གཏུམ་པོ་འཇོམས་པ་གཏུམ་པོ་དང༌། །ལྷག་མ་སྤགས་པ་བསྒོམས་ཉེས་དང༌། །བཟའ་ཉེས་གནོད་
བསྒྲིབས་གནོད་སྦྱིན་དང༌། །སྲིན་པོ་དང་ནི་སྡིག་སྦྲུལ་དག །ཐམས་ཅད་ཉིན་དང་མཚན་དག་ཏུ། །མི་སྣང་བར་ནི་ཐེ་ཚོམ་མེད། །མིག་གིས་བཟང་པོ་མཐོང་བ་དང༌། །རྨི་ལམ་
བཟང་པོ་མཐོང་བར་འགྱུར། །ཟླ་བ་སྲིད་དུ་རབ་སྦྱར་བས། །ལྷ་རྫས་དག་ནི་མཐོང་བར་འགྱུར། །མིག་ཡོངས་སུ་སྦྱོང་བའོ། །ཨོཾ་བུདྡྷ་བུདྡྷ། བི་བུདྡྷ་པདྨ་ཨ་མེ་གྷ་མུ་ཁི་བ་ར་བ་ར་
བ་ར་དེ་སྭཱ་ཧཱ། རིག་སྔགས་འདིས་གི་ཝང་ལ་ལན་སྟོང་རྩ་བརྒྱད་བཟླས་བརྗོད་བགྱིའོ། །དོན་ཡོད་པའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བགྱིའོ། །ཁྲོ་བོའི་རྒྱལ་པོ་
ལན་བདུན་བཟླས་བརྗོད་བགྱིའོ། །སྙིང་པོ་དང་ཉེ་བའི་སྙིང་པོ་ལན་བརྒྱ་རྩ་བརྒྱད་བཟླས་བརྗོད་བགྱིའོ། །བཟླས་བརྗོད་བགྱིད་པའི་ཚེ་ཡང་འདི་བླངས་ཏེ་དབྲལ་བའི་དབུས་སུ་
ཐིག་ལེ་བགྱིས་ཏེ་ཐིག་ལེ་ལན་གཅིག་བགྱིས་པས་དཔྲལ་བའི་སྟེང་ན་སྐར་མའི་དབྱིབས་ལྟ་བུར་གནས་པར་འགྱུར་རོ། །གདུག་པ་ཐམས་ཅད་དབང་འགྱུར་མཆིས། །
གནོད་སྦྱིན་འབྱུང་པོ་གང་དག་དང༌། །སྲིན་པོ་བགེགས་དང་ལོག་འདྲེན་ཉིད། །ཐམས་ཅད་འཇིག་འགྱུར་ཐེ་ཚོམ་མེད། །སེམས་ཅན་གདུག་པས་གདུག་བསམས་

92-1-217b

ཀྱང༌། །ཕྱིར་ཞིང་བཟོད་པར་མི་ནུས་པས། །དེ་དག་ཐམས་ཅད་འཇིག་འགྱུར་ཏེ། །མེ་ལ་ཕྱེ་མ་ལེབ་བཞིན་ནོ། །རྟག་ཏུ་རྒྱལ་པོ་སྐྱེ་བོར་བཅས། །འཁོར་བཅས་བློན་པོར་བཅས་པ་དང༌། །བློན་
པོ་ཆེ་དང་མདུན་ན་འདོན། །བཙུན་མོ་ཚོགས་བཅས་དབང་དུ་འགྱུར། །དགེ་སྦྱོང་དང་ནི་བྲམ་ཟེ་དག །ཐམས་ཅད་དབང་དུ་མཆིས་པར་འགྱུར། །རྒྱལ་རིགས་དམངས་རིགས་ཉིད་དག་སྟེ། །
ཐམས་ཅད་དབང་དུ་མཆིས་པར་འགྱུར། །མཆོད་པ་ཆེན་པོའི་འོས་སུ་འགྱུར། །རིག་སྔགས་ལ་ནི་ཐམས་ཅད་དང༌། །གང་དག་དཀྱིལ་འཁོར་གནས་པ་སྟེ། །དེ་དག་ཐམས་ཅད་དམ་ཚིག་
གི །རྗེས་སུ་སྒྲུབ་ཅིང་སྐྱོང་བར་འགྱུར། །ཕྱོགས་བཅུར་སྲུང་བ་བགྱིད་འགྱུར་ཞིང༌། །རྟག་ཏུ་གྲུབ་པ་བླ་མེད་སྩོལ། །ཐིག་ལེ་འདི་བགྱི་གྲོགས་མེད་རྒྱུ་བ་དག །ཆོམ་རྐུན་དང་ནི་ཆོམ་པོ་
གཡོན་ཅན་དང༌། །གཡུལ་འགྱེད་ཉིད་ཀྱི་འཇིགས་པ་གང་ཡིན་པ། །ཀུན་ནས་བསྒྲལ་བར་འགྱུར་ཏེ་སོམ་ཉི་མེད། །སེངྒེ་སྟག་དང་དོམ་དག་དང༌། །གླང་ཆེན་ཁྲོ་བོ་མི་བཟད་དང༌། །ཝ་དང་
གདུག་བཅས་སྲོག་ཆགས་དང༌། །སོ་གདུག་སྤྲུལ་ཀུན་མགོ་ནས་ཟ། །གང་དག་སྲོག་ཆགས་གདུག་པར་བཅས། །དེ་དག་ཐམས་ཅད་ནུབ་འགྱུར་ཏེ། །ནམ་ཡང་འབྱུང་བར་མི་འགྱུར་རོ། །
སེར་བ་མེ་དང་ཚིག་པ་དང༌། །ཆར་པ་མི་བཟད་མཚོན་ཆ་བྱད། །མཁས་པས་ཐིག་ལེ་འཆད་པའི་ལུས། །ཁྱིམ་རྡིབ་པས་ཀྱང་ནོན་མི་འགྱུར། །མཁས་པ་རིག་སྔགས་འཆང་བའི་དོན། །

92-1-218a

༄༅། །ཐམས་ཅད་འདི་ཡིས་བགྱིད་པར་འགྱུར། །ཤིན་ཏུ་མ་གྲུབ་གསལ་བར་ཡང༌། །འགྲུབ་པར་འགྱུར་ཏེ་ཐེ་ཚོམ་མེད། །བཅོམ་ལྡན་འདས། རིག་སྔགས་
འཆང་གིས་བདག་དྲན་པར་བགྱིད་ཅིང་དོན་ཡོད་པའི་ཞགས་པའི་སྙིང་པོ་དྲན་པར་བགྱིད་ན། བཅོམ་ལྡན་འདས། །དེ་མ་ཐག་ཏུ་རིག་སྔགས་འཆང་དེའི་མདུན་ན་བདག་
མཆིས་ནས་ཡིད་ལ་བསམ་པ་ཡོངས་སུ་རྫོགས་པར་བགྱིའོ། །ཐམས་ཅད་ཀྱི་མཆོག་ཐམས་ཅད་ཇི་སྐད་གསུངས་པ་བཞིན་སྩལ་བར་བགྱིའོ། །དགོས་པ་ཐམས་ཅད་བསྒྲུབ་པར་
བགྱིའོ། །དོན་ཡོད་གྲུབ་པ་རྗེས་སུ་སྩལ་བར་བགྱིའོ། །བདེན་པར་དམ་བཅས་པས་དམ་ཚིག་རྗེས་སུ་བསྐྱང་བར་བགྱིའོ། །བཅོམ་ལྡན་འདས། །གལ་ཏེ་རིག་སྔགས་འཆང་གིས་ཇི་
སྐད་གསུངས་པའི་ཆོ་ག་ཞིབ་མོ་སྒྲུབ་པར་བགྱིད་ན། །དེ་བཞིན་གཤེགས་པའི་བྱིན་གྱི་རླབས་དང༌། དེ་བཞིན་གཤེགས་པའི་བཀས་རྗེས་སུ་གནང་བ་དེ་དག་ཐམས་ཅད་བདག་
གིས་སྩལ་བར་བགྱིའོ། །བཅོམ་ལྡན་འདས། གལ་ཏེ་རིག་སྔགས་འཆང་སྒྲུབ་པ་དང་བྲལ་བར་གྱུར་ན། བཅོམ་ལྡན་འདས། དེ་ནི། བདག་གིས་མ་ནོངས་སོ། །དེ་ལྟ་བས་ན། རིག་
སྔགས་འཆང་གིས་ཇི་སྐད་གསུངས་པའི་ཆོ་ག་དང༌། ཆོ་ག་ཞིབ་མོ་སྒྲུབ་པས་གསང་སྔགས་དང༌། ཕྱག་རྒྱ་བསྒྲུབ་པར་བགྱི་སྟེ། དགོས་པ་དེ་དག་ཐམས་ཅད་ཐེ་ཚོམ་མ་

92-1-218b

མཆིས་པར་འགྲུབ་པར་འགྱུར་རོ། །དེ་ནས་གསང་སྔགས་བཟླ་སྟེ། ཨོཾ་ཨ་མོ་གྷ་བཱ་ཤ་དྷ་ར་པྲ་ས་ར་ཧཱུཾ། མཆོད་ཕྱིར་ཐོགས་པའི་སྐུད་པའི་གསང་སྔགས་ཏེ། གཞོན་ནུ་མས་བཀལ་
བའི་སྐུད་པ་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ནས་མདུད་པ་གསུམ་དོར་བར་བགྱིའོ། །ཨོཾ་ཨ་མོ་གྷ་པྲ་བ་ར་ཎ་མུ་རུ་མུ་རི་དི་བྱ་ཀ་ཤི་ཀཾ། སཾ་བྷ་བ་ཏུ་ཏ་ར་ཏ་ར་སྭཱ་ཧཱ། གོས་ཀྱི་
གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་ཨ་མོ་གྷ་བསྟ་ཎྱོད་ཀྵི་པཱ་མི་བོ་དྷི་ནི་པདྨེ་སྭཱ་ཧཱ། གོས་བརྟག་པའི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་ད་བྱོ་ད་ཀ་
སཾ་བྷུ་ཏ་ཨ་མོ་གྷ་བ་རུ་ཎ་ཙ་རེ་བྷི་ཀྵི་ན་ཙྱ་ཧཱུཾ། ཁྲུས་ཀྱི་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་ཨ་མྲྀ་ཏ་ཨ་མོ་གྷ་པདྨ་ཨ་ས་ནེ། བཪྵ་ནི་ཙུ་རུ་ཙུ་རུ་སྭཱ་ཧཱ། ཉེ་རེག་གི་སྔགས་ཏེ།
ལན་ཉི་ཤུ་རྩ་གཅིག་བཟླའོ། །ཨོཾ་ཨ་མོ་གྷ་རཀྵ་ཎི་ཀུ་རུ་ཀུ་རུ་སྭཱཧཱ། བདག་སྲུང་བ་སྟེ། ཡུངས་ཀར་དང༌། ཆབ་ལ་ལན་ཉི་ཤུ་རྩ་གཅིག་བཟླས་ནས་རང་གི་ལུས་ལ་དབང་བསྐུར་རོ། །ཨོཾ་
ཨ་མོ་གྷ་ས་མ་ཡ། མ་ཧཱ་པདྨེ་ཏིཥྛ་ཏིཥྛི་ཧཱུཾ། དམ་ཚིག་གི་གསང་སྔགས་ཏེ། ལན་བདུན་བཟླའོ། །ཨོཾ་སརྦཱ་ཏྲ་ཨ་མོ་གྷ་བ་བ་ཏི་ཏིཥྛ་རཀྵ་ཏུ་ཧཱུཾ། སློབ་མ་དང་གྲོགས་བགྱིད་པ་བསྲུང་བ་
སྟེ། ཐལ་བ་ལ་ལན་བདུན་བཟླས་ནས་དཔྲལ་བར་ཐིག་ལེ་བགྱིའོ། །ཨོཾ་ཏྲཻ་ལོཀྱ་པདྨ་ཨ་མོ་གྷ་ཀྲ་མ་ནེ་མི་ལི་མི་ལི་སྭཱ་ཧཱ། གོམ་པ་འདོར་བའི་སྔགས་ཏེ། ལན་ཉི་ཤུ་རྩ་གཅིག་བཟླའོ།།

92-1-219a

༄༅། །ཨོཾ་པདྨེ་མ་ཧཱ་པདྨེ་ས་ར་ས་ར། ས་མནྟེ་ན་པ་རི་བཥྜཱ་ཡ། ཨ་མོ་གྷ་པཱ་ཤེ་ན་སུ་རུ་སུ་རུ་སྭཱཧཱ། ཚོན་སྐུད་སྣ་ལྔ་ལ་ལན་བདུན་བཟླས་ཏེ་དཀྲི་བར་བགྱིའོ། །ཨོཾ་བི་ཙི་
ཏྲ་ཨ་མོ་གྷ་བསྟཱ་ན་རཾ་ག་བི་ཤུདྡྷ་ཡ། ཀི་ཎི་ཀི་ཎི་སྭཱཧཱ། བ་དན་གྱི་གསང་སྔགས་ཏེ། ལན་བདུན་བཟླའོ། །ཨོཾ་ཨ་མོ་གྷ་ཤ་ར་བཛྲ་ཏུནྜ་ཐ་ར་ཐ་ར་སྭཱ་ཧཱ། མདའི་གསང་སྔགས་ཏེ།
ལན་བདུན་བཟླའོ། །ཨོཾ་བི་པུ་ལ་ཨ་མོ་གྷ་མ་ཧཱ་དྷ་ར་བི་ཤུདྷེ་སི་རི་སི་རི་སྭཱ་ཧཱ། རྟ་བབས་ཀྱི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །སུ་དག་དེར་ཞུགས་ནས་མཐོ་རིས་ཀྱི་
སྒོར་ཞུགས་པར་འགྱུར་རོ། །སྡིག་པ་དང་སྒྲིབ་པ་ཐམས་ཅད་ཡོངས་སུ་བྱང་བར་འགྱུར་རོ། །ཨོཾ་ནཱ་ནཱ་བི་ཙི་ཊ། ཨ་མོ་གྷ་པུཥྤ། ཕ་ལ་ཏཱ་ཀཱི་རྞ་པཱུ་ར་ཡ་པ་ར་པ་ར་ཧཱུཾ། བུམ་པ་གང་བའི་
གསང་སྔགས་ཏེ། ལན་བདུན་བཟླའོ། །ཨོཾ་ཨ་མོ་གྷ་རཏྣ་བི་མ་ཎ། ཀ་ཊ་ད་ཙ། ཨ་དྲིཥྚ་བི་བྱ་གནྡྷོ་ཛྭ་ལ་སྥ་ར་ཎ། ས་མནྟེ་ན་ཛྭ་ལ་ཛྭ་ལ་སྭཱ་ཧཱ། པོག་ཕོར་གྱི་གསང་སྔགས་ཏེ། ལན་
བདུན་བཟླའོ། །ཨོཾ་ཛྭ་ལ་བ་ཏི། རཏྣ་གྷ་ཏ། སི་རི་ཎི་ཏུ་ཊི་ཏུ་ཊི་སྭཱ་ཧཱ། གཏོར་མའི་སྣོད་ཀྱི་གསང་སྔགས་ཏེ། ལན་བདུན་བཟླའོ། །ཨོཾ་དི་བྱ་བྷཾ་ཛ་ན་ཨ་མོ་གྷ་པདྨ་བ་རེ་པཱུ་ར་ཡ་ཧཱུཾ། ཁམ་
ཕོར་གྱི་གསང་སྔགས་ཏེ། ལན་བདུན་བཟླའོ། །ཨོཾ་ཨ་མོ་གྷ་སཾ་པུ་ར་ཎི་དྲོ་ཎ་གནྡྷ་པ་ཏི་སྭཱ་ཧཱ། ཐིག་ལེའི་གསང་སྔགས་ཏེ། ལན་བདུན་བཟླའོ། །ཨོཾ་ས་ར་ནི་སཱ་ར་ཡ། ཨ་མོ་གྷ་བྷ་ཛ་ནེ་

92-1-219b

མཱ་ད་ནེ་ཧཱུཾ། རིལ་བ་མགྲིན་རིང་གི་གསང་སྔགས་ཏེ། ལན་བདུན་བཟླའོ། །ཨོཾ་རཏྣ་དི་བྱ། རཏྣ་ཀུམྦྷ་བ་ཏི་སཱ་ག་ར། སཾ་པཱུ་ར་ཎི་སྭཱཧཱ། བུམ་པའི་གསང་སྔགས་ཏེ། ལན་བདུན་བཟླའོ། །ཨོཾ་
བི་ཙི་ཏྲོ་ཛྭ་ལ་ནཱ་ན་རཾ་ག་བྷི་བྷཀྟ་ཡ་སཾ་ཤོ་དྷ་ཡ་ཏུ་ཊི་སྭཱ་ཧཱ། ཚོན་རྩིའི་གསང་སྔགས་ཏེ། ལན་བདུན་བཟླའོ། །ཨོཾ་དི་བྱ་ཨ་ཝ་ལོ་ཀི་ནི་བི་བྷ་ཛ་ཡཾ་ཏུ་ས་མནྟེ་ན་ས་མ་ར་ཎ་སྭཱ་ཧཱ། ལན་ཉི་ཤུ་རྩ་
གཅིག་བཟླས་བརྗོད་བགྱིས་ཏེ་སོ་སོར་དབྱེ་བར་བགྱིའོ། །ཨོཾ་ན་ནཱ་པྲ་ཧཱ་ར་ཎ་ཨ་མོ་གྷ་མུ་དྲཱ་ཛྭ་ལ་ཛྭ་ལ་སྭཱ་ཧཱ། ཕྱག་མཚན་བྲི་བ་སྟེ། ལན་བདུན་བཟླའོ། །ཨོཾ་ཨ་མོ་གྷ་རཏྣ་སུ་ཏྲ་དྷ་རེ་ཀི་ཎི་
ཀི་ཎི་སྭཱ་ཧཱ། ཐིག་སྐུད་ཀྱི་གསང་སྔགས་ཏེ། ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་དཀྱིལ་འཁོར་རམ། རི་མོ་བྲི་བའི་རས་སམ། གཞན་གཞི་ཅི་ཡང་རུང་བ་ལ་ཡང་གདབ་པར་བགྱིའོ། །
ཨོཾ་བི་པུ་ལ་བ་རེ་བྲ་བེ་ཤ་ཡ། ཨོཾ་མོ་གྷ་པདྨེ་ཧཱུཾ། སྒོའི་ཆ་བྱེ་བའི་གསང་སྔགས་ཏེ། སྒོ་རེ་རེར་ཡང་ལན་ཉི་ཤུ་རྩ་གཅིག་བཟླའོ། །ཨོཾ་སུ་བྷི་བྷཀྟི་སུ་མཾ་ག་ལ་དྲ་ར་བཱ་བནྟི། ཨོཾ་དི་བྱ་བྷ་ཛ་
ན། ཨ་མོ་གྷ་པཱ་ཤ་ན་བ་རེ། གི་རི་གི་རི་ཧཱུཾ། ཨོཾ་སཾ་བཱུ་རྣ་རུ་ཕྱིད་བྱ་བ་ཛ་ནི། ཨོཾ་མོ་གྷ་པདྨེ་སྭཱ་ཧཱ། ལན་བདུན་བཟླ་བར་བགྱིའོ། །ཨོཾ་བི་བི་དྷ་རཱུ་པ་ཧཱ་རོ་བ་ཀྵ་ར་ཎ། ཙ་ལ་ཙ་ལ། ཨ་མོ་
གྷ་བ་ཏི་སྭཱཧཱ། ལན་ཉི་ཤུ་རྩ་གཅིག་བཟླའོ། །ཨོཾ་དི་བྱ་གནྡྷ་ནུ་ས་ར་ཎི་ཨ་མོ་གྷ་བ་ལེ་དྷ་ར་དྷ་ར་སྭཱཧཱ། མཆོད་ཡོན་གྱི་གསང་སྔགས་ཏེ། ལན་བདུན་བཟླའོ། །ཨོཾ་གནྡྷ་སྥ་ར་ཎི་ས་མནྟ།

92-1-220a

༄༅། །ཨ་མོ་གྷ་པྲ་སྥུ་ར་ཧཱུཾ། དྲིའི་གསང་སྔགས་ཏེ། ལན་བདུན་བཟླའོ། །ཨོཾ་ནི་རྨ་ལ་ཀཱ་ཡ་ཤོ་དྷ་ནི་དི་བྱ་གནྡྷ་པྲ་བུ་ར་ཎི་པཱུ་ར་ཡ་ཧཱུཾ། བྱུག་པའི་གསང་སྔགས་ཏེ།
ལན་བདུན་བཟླའོ། །ཨོཾ་གྷནྡྷ་ཙཱུ་རྞ་པྲ་པཱུ་ར་ཎི། ཙུ་རུ་ཙུ་རུ་སྭཱ་ཧཱ། དྲིའི་ཕྱེ་མའི་གསང་སྔགས་ཏེ། ལན་བདུན་བཟླའོ། །ཨོཾ་ས་མནྟེ་ན། བི་མ་ལེ་གནྦྷོ་ཏྟ་རེ་སྭཱ་ཧཱ། སྐུལ་བའི་གསང་
སྔགས་ཏེ། ལན་བདུན་བཟླའོ། །ཨོཾ་དི་བྱ་གནྡྷ་པྲ་པཱུ་ར་ཎི་སཱ་ག་ར་ཛ་ལ་དི་བྱ་ཨ་དྷི་ཥྛི་ཏེ་ཀ་ལ་ཤོ་དྷ་ར་པཱུ་རྞ་པཱུ་ར་ཡ་ཛ་ཡ་སིདྡྷེ་སྭཱ་ཧཱ། བུམ་པའི་དྲི་ཆབ་ཀྱི་གསང་སྔགས་ཏེ། ལན་བརྒྱ་
རྩ་བརྒྱད་བཟླའོ། །ཨོཾ་ར་ས་སཱ་གྲ་པ་ཏི། སརྦྦ་བི་དྷ་ཨ་དྷིཥྛ་ན་ཨ་དྷི་ཥྛི་ཏེ་སཾ་པཱུ་ར་ཡ་ཧཱུཾ། གཏོར་མ་རོ་སྣ་ཚོགས་ཅན་གྱི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་དི་བྱ་
བྷོ་ཛ་ན། སཾ་པཱུ་ར་ཡ། བི་པུ་ལ་པྲ་བྷེ་སྭཱ་ཧཱ། ཁ་ཟས་ཀྱི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་ཏྲི་ཤུ་ཀླ་བྷོ་ཛ་ན་བ་ལི་བི་པཱུ་ལ་ར་སཱ་གྲ་བ་ཏི་སུ་ར་པྲ་སུ་ར་ཧཱུཾ། ཟས་དཀར་
གསུམ་གྱི་གཏོར་མའམ། གཏོར་མ་གཞན་ལ་ཡང་ལན་ཉི་ཤུ་རྩ་གཅིག་བཟླའོ། །ཨོཾ་ཕ་ལ་བ་ཏི་སྭཱ་ར་བ་ཏི་དི་བྱ་བ་ན་སྤ་ཏི། ཏ་ར་ཏ་ར་ཏུ་ནི་སྭཱ་ཧཱ། འབྲས་བུའི་གསང་སྔགས་ཏེ།
ལན་བདུན་བཟླའོ། །ཨོཾ་དི་བྱ་ཀུ་སུ་མོཏྤ་ལ་ནཱ་ནཱ་པུཥྤ་པྲ་བཪྵ་ནི་བྷ་བ་སྭཱ་ཧཱ། མེ་ཏོག་གི་གསང་སྔགས་ཏེ། ལན་བདུན་བཟླའོ། །ཨོཾ་བི་བི་དྷ་ལ་ཏ་པུཥྤཱ་པ་ཀུཎྛི་ཏ་བ་ན་སྤ་ཏི་ཨ་ཧ་ར་སཾ་

92-1-220b

པཱུ་རྞ་ཀུཾ་བྷེ་སྭཱཧཱ། མེ་ཏོག་གཏོར་བའི་གསང་སྔགས་ཏེ། ལན་བདུན་བཟླའོ། །ཨོཾ་མ་ཧཱ་དྷུ་པ་མེ་གྷ་པ་ཊ་ལ་སཉྩ་དཱ་ཡ། ས་མནྟེ་ན་ཧཱུཾ་སྭཱཧཱ། དུག་པའི་གསང་སྔགས་ཏེ། ལན་ཉི་ཤུ་རྩ་
གཅིག་བཟླའོ། །ཨོཾ་ཨ་ཐ་ར་པ་ཎི་ཛྭ་ལ་ཛྭ་ལ་དེ་བ་མུ་ཁེ་སྭཱ་ཧཱ། མེའི་གསང་སྔགས་ཏེ། ལན་བདུན་བཟླའོ། །ཨོཾ་བྷི་བི་དྷ་མ་ཎི་ཀན་ཀ་རཏྣོ་ཛྭ་ལ་པུཥྨི་མ་ཎི་ཨ་མོ་གྷ་མ་ཎི་སྭཱ་ཧཱ། ཆ་ཞིང་
རྒྱན་པའི་གསང་སྔགས་ཏེ། ལན་བདུན་བཟླའོ། །ཨོཾ་པདྨ་ཀ་རེ་བི་མ་ལན་ཁ། ཨངྒུ་ལི། ས་མ་ས་མ་སརྦྦ་ཏ་ཐཱ་ག་ཏ་ཨ་དྷིཥྛི་ཏེ་སྭཱ་ཧཱ། ཐལ་མོ་སྦྱར་བའི་གསང་སྔགས་ཏེ། ལན་ཉི་ཤུ་
རྩ་གཅིག་བཟླའོ། །ཨོཾ་སརྦ་གུ་ཎ་པྲ་ཎ་ཏ། ཤི་རོ་བནྡྷ་ནཱ་ཡ་ན་མསྐ་རོ་མི། མི་ལི་མི་ལི་ཏུ་རི་ཎི་སྭཱ་ཧཱ། ཕྱག་བགྱི་བའི་གསང་སྔགས་ཏེ། ལན་བདུན་བཟླའོ། །ཨོཾ་ད་ཤ་དི་ཤ་ཨ་
བྷི་བནྡྷ་ན་པྲ་ས་ར་ཧུ་ཧཱུཾ། བསྐོར་བའི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་བི་བི་དྷ་ཡུ་དྷ་ཛྭ་ལི་ཏ་པ་ནི། པྲ་ཛྭ་ལ་པྲ་སྥུ་ར་ཧཱུཾ། ཐལ་མོའི་གསང་སྔགས་ཏེ། ལན་ཉི་ཤུ་
རྩ་གཅིག་བཟླའོ། །ཨོཾ་དི་བྱ་ཨ་མོ་གྷ་བི་པུ་ལ་སྭ་རེ་མ་དྷུ་ར་ནི་ར་གྷོ་ཥ་རུ་ཏེ་ན་ར་ཎ་ར་ཎ་ཧཱུཾ། དྲིལ་བུའི་གསང་སྔགས་ཏེ། ཉི་ཤུ་རྩ་གཅིག་བཟླའོ། །ཡང་ན་བརྒྱ་རྩ་བརྒྱད་དོ། །ཨོཾ་
རཤྨི་ཛྭ་ལ་ས་མནྟེ་ན། ཨ་བ་བྷྭ་ས་ཡ་མ་ཧཱ་མ་ཎི་རཏྣ་ཤི་ཁེ་སྭཱ་ཧཱ། མར་མེའི་གསང་སྔགས་ཏེ། ལན་བརྒྱ་རྩ་བརྒྱད་བཟླའོ། །ཨོཾ་དྷུ་རུ་དྷུ་རུ་ཨ་པ་ཧ་ཡ་ཤཱི་གྷ་ཛ་བེ་ཧཱུཾ་དགུག་པའི་

92-1-221a

༄༅། །གསང་སྔགས་ཏེ། གུ་གུལ་གྱི་བདུག་པ་ལ་ལན་བརྒྱ་རྩ་བརྒྱད་བཟླའོ། །ཨོཾ་དུཥྛ་ས་དོ་བི་བོ་དྷ་ནི། ས་མ་ས་མ་ཡ་བ་རེ་སྭཱཧཱ། དམ་ཚིག་གི་གསང་སྔགས་
ཏེ། ལན་ཉི་ཤུ་རྩ་གཅིག་བཟླའོ། །ཨོཾ་བི་ཙི་ཏྲ་མ་ཎི་བི་བུ་ལ་བརྟ་ནི་ཧཱུཾ། །བགྲང་ཕྲེང་གི་གསང་སྔགས་ཏེ། ལན་བརྒྱ་རྩ་བརྒྱད་བཟླའོ། །ཨོཾ་བི་ཙི་ཏྲ་ར་ཛྭ་ལོ་དི་བྱ། །ཀུ་སུ་མ་
བ་རེ་པུཥྤ་ར་ཏི་སྭཱཧཱ། མེ་ཏོག་ཕྲེང་བའི་གསང་སྔགས་ཏེ། ལན་བདུན་བཟླའོ། །ཨོཾ་དི་བྱ་ལོ་ཙ་ནེ་ཨ་མོ་གྷ་པྲ་བ་རེ། སརྦ་དི་བྱ་ཨ་དྷི་ཥྛི་ཏ། སིདྡྷི་ཤོ་དྷེ་བི་ལོ་ཀི་ཏེ་སྭཱཧཱ། དགུག་
པའི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་ཨ་མོ་གྷ་པདྨེ་ས་མནྟ། ཤུ་བྷ་ནེ་ཏ་ར་ཏ་ར་གཙྪ་སྭ་བྷ་བ་ན་མ་སྭཱཧཱ། སླར་གཤེགས་སུ་གསོལ་བའི་གསང་སྔགས་
ཏེ། ལན་ཉི་ཤུ་རྩ་གཅིག་བཟླའོ། །ཨོཾ་དི་བྱ་སཾ་པཱུ་ར་ཎི་ནཱ་གབི་ལོ་ཀི་ན་ཧཱུཾ། མཁར་གསིལ་གྱི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་བཌྚ་སྤུ་ར་ཎི་སྤུ་ར་ཡ། ཨ་
མོ་གྷ་བི་ཏ་ས་མནྟ་པྲ་བྷེ་སྭཱཧཱ། ལྷུང་བཟེད་ཀྱི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་དུར་བྷ་སཾ་སྠ་ར་བིདྡྷྱ་ཨ་ཏིཥྛི་ཏ་པྲ་ས་ར་སུ་ར་སུ་ར། རི་ཥི་པཱུ་ཛི་ཏེ་སྭཱ་ཧཱ། རྩ་གདིང་
བའི་གསང་སྔགས་ཏེ། ལན་ཉི་ཤུ་རྩ་གཅིག་བཟླའོ། །ཨོཾ་ཛྭ་ལ་དུ་མ་ཛྭ་ལ་ཤི་ཁི་རཤྨི་གརྦྷེ་སྭཱཧཱ། སྦྱིན་སྲེག་གི་གསང་སྔགས་ཏེ། ལན་བརྒྱ་རྩ་རྩ་བརྒྱད་བཟླའོ། །ཨོཾ་པདྨེ་ནི་པདྨ་

92-1-221b

ས་ནེ་བ་རེ་ནཱ་ག་བྷུ་བ་ནེ་སྭཱ་ཧཱ། འབབ་ཆུ་དང༌། མཚོའི་གསང་སྔགས་ཏེ། ལན་བདུན་བཟླའོ། །ཨོཾ་ཁ་ག་ཙ་རི་ཎི། ག་མ་ག་མ་ཡ་པ་ད་པྲ་ཙ་རི་ཎི་ཧཱུཾ། ལེན་པའི་གསང་སྔགས་ཏེ། ལན་
བརྒྱ་རྩ་བརྒྱད་བཟླའོ། །ཨོཾ་སརྦ་ཏྲ་ཨ་མོ་གྷ་བྷི་ཥི་ཀ་མ་ཧཱ་ཙཱུ་ཌ་བི་མ་ལེ་ཨ་བྷི་ཥིཉྩི་ཏུ་མ། པྲ་བ་ར་པཱ་ཎི་བྷུ་ཛེ་པདྨེ་དྷ་ཛེ་སྭཱ་ཧཱ། དབང་བསྐུར་བའི་གསང་སྔགས་ཏེ། ལན་ཉི་ཤུ་རྩ་
གཅིག་བཟླའོ། །རིག་སྔགས་འཆང་གིས་གསང་སྔགས་འདི་དག་ཐམས་ཅད་སོ་སོར་ཆོ་ག་ཞིབ་མོའི་སྒྲུབ་པ་ཇི་ལྟ་བ་བཞིན་དུ་ཐམས་ཅད་སོ་སོར་སྦྱར་ནས་ཆོ་ག་བསྒྲུབས་ན། དགོས་
པ་རྒྱ་ཆེན་པོའི་འབྱོར་པའི་མཐུ་འདི་དག་དང༌། མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། རིན་པོ་ཆེའི་སྣོད་སྣ་ཚོགས་དང༌། ནོར་བུ་སྣ་ཚོགས་ཀྱི་གཞལ་མེད་
ཁང་རྒྱ་ཆེན་པོ་འབྱུང་བར་འགྱུར་རོ། །ལྷའི་མེ་ཏོག་དང༌། གདུགས་དང༌། བ་དན་སྣ་ཚོགས་འབྱུང་བར་འགྱུར་རོ། །རོ་བརྒྱ་དང་ལྡན་པའི་ཁ་ཟས་ཀྱི་མཆོག་དང༌། རོ་སྣ་ཚོགས་ཀྱི་
མཆོག་རྣམས་འབྱུང་བར་འགྱུར་རོ། །གཏོར་མ་བཟང་པོ་རྣམས་པ་སྣ་ཚོགས་འབྱུང་བར་འགྱུར་རོ། །ཇི་ཙམ་དེ་བཞིན་གཤེགས་པ་ལ་འོས་པའི་གཞལ་མེད་ཁང་དག་འབྱུང་བར་
འགྱུར་རོ། །བྱང་ཆུབ་སེམས་དཔའི་གཞལ་མེད་ཁང་ཇི་ལྟ་བ་དེ་ལྟ་བུ་དག་འབྱུང་བར་འགྱུར་རོ། །ལྷ་རྣམས་ཀྱི་གཞལ་མེད་ཁང་ཇི་ལྟ་བ་དེ་ལྟ་བུ་དག་འབྱུང་བར་འགྱུར་རོ། །ཀླུ་

92-1-222a

༄༅། །རྣམས་དང༌། གནོད་སྦྱིན་རྣམས་དང༌། ལྷ་མ་ཡིན་རྣམས་དང༌། ནམ་མཁའ་ལྡིང་རྣམས་དང༌། མིའམ་ཅི་རྣམས་དང༌། ལྟོ་འཕྱེ་ཆེན་པོ་རྣམས་ལ་སོ་སོའི་
གཞལ་མེད་ཁང་ཇི་ལྟ་བ་དེ་ལྟ་བུ་དག་འབྱུང་བར་འགྱུར་རོ། །མི་རྣམས་ཀྱི་ཁང་པ་ཇི་ལྟ་བ་དང༌། ཁ་ཟས་ཀྱི་མཆོག་ཇི་ལྟ་བུ་དག་འབྱུང་བར་འགྱུར་རོ། །དེ་ལྟ་བས་ན། དགོས་
པའི་རྣམ་པ་ཐམས་ཅད་བགྱི་བ་དང༌། དེ་ཁོ་ན་ཉིད་སྒྲུབ་པའི་ཇི་སྐད་གསུངས་པའི་ཆོ་ག་ཞིབ་མོ་དང༌། ཆོ་ག་དང༌། གསང་སྔགས་སྒྲུབ་པ་རྣམས་བགྱིའོ། །དེ་ནས་རིག་སྔགས་
འཆང་གིས་གྲུབ་པ་བླ་ན་མེད་པ་ཐམས་ཅད་འཐོབ་པར་འགྱུར་རོ། །གལ་ཏེ་རིག་སྔགས་འཆང་གིས་ལས་ཡོངས་སུ་རྫོགས་པར་བགྱི་སྟེ། དོན་ཡོད་པའི་ཞགས་པའི་སྙིང་
པོ་འདི་བརྗོད་པ་ཙམ་གྱིས་རིག་སྔགས་འཆང་གི་མདུན་དུ་བདག་རང་གི་གཟུགས་ཀྱིས་ཉེ་བར་མཆིས་ནས་བསམ་པ་དང༌། རེ་བ་ཐམས་ཅད་ཡོངས་སུ་རྫོགས་པར་བགྱིའོ། །
སྡིག་པ་དང༌། སྒྲིབ་པ་དང༌། གནོད་པ་ཐམས་ཅད་འཇིག་པར་འགྱུར། །ཡོངས་སུ་དག་པའི་ལྷ་ཆེན་པོ་ལྟར་ལུས་དག་པར་བགྱིའོ། །ཆོ་ག་ཞིབ་མོ་དང༌། ཕྱག་རྒྱ་དང༌། གསང་
སྔགས་དང༌། སྙིང་པོ་དང༌། དཀྱིལ་འཁོར་དང༌། དོན་ཡོད་པའི་ཞགས་པའི་རྒྱལ་པོའི་རྣམ་པར་ཐར་པའི་དཀྱིལ་འཁོར་གྲུབ་པའི་མཆོག་ཐམས་ཅད་སྩལ་བར་བགྱིའོ། །རིག་

92-1-222b

སྔགས་འཆང་འཁོར་ལོས་བསྒྱུར་བ་ཆེན་པོའི་དབང་བསྐུར་བས་དབང་བསྐུར་འགྱུར་རོ། །དེ་ཁོ་ན་ཉིད་ཡང་དག་པར་སྒྲུབ་པའི་གྲུབ་པ་སྩོལ་བར་བགྱིའོ། །དོན་ཡོད་པའི་
ཞགས་པའི་འཇིག་རྟེན་པ་དང༌། འཇིག་རྟེན་ལས་འདས་པ་སྒྲུབ་པའི་གྲུབ་པ་ཆེན་པོ་སྩལ་བར་བགྱིའོ། །ཤིན་ཏུ་རྒྱ་ཆེ་ཞིང་བག་ཚད་བ་མ་མཆིས་པ་དང༌། མཆོད་པ་དང༌། བཀུར་
སྟི་ཆེན་པོ་འཇིག་རྟེན་ཐམས་ཅད་ཀྱི་མཆོག་ཁྱད་པར་དུ་འཕགས་ཤིང་ནོར་འདུ་བའི་བཀྲ་ཤིས་དང༌། དཔལ་སྩལ་བར་བགྱིའོ། །འདི་ལ་ཡིད་གཉིས་དང༌། སོམ་ཉི་བསྐྱེད་པར་མི་
བགྱི་ཞིང་དངོས་པོ་གཞན་དུ་ཡང་ཡིད་ལ་མི་བགྱིའོ། །སེམས་ཅན་ཐམས་ཅད་ལ་བྱམས་པ་དང༌། སྙིང་རྗེ་དང་དགའ་བ་དང༌། བཏང་སྙོམས་ཀྱིས་བརྩེ་བ་ལ་མཆོག་ཏུ་བརྩོན་
པར་བགྱིའོ། །བུ་གཅིག་པ་བཞིན་དུ་སེམས་ཅན་དུ་གྱུར་པ་ཐམས་ཅད་ལ་མཆོག་ཏུ་བརྩེ་བར་བགྱིའོ། །བདེན་པར་སྨྲ་བ་དང༌། བདེན་པར་དགའ་བ་དང༌། སྙན་པར་སྨྲ་བ་དང༌།
སྙིང་རྗེའི་ལྷག་པར་བསམ་པས་དམིགས་ནས་དོན་ཡོད་པའི་ཞགས་པའི་སྙིང་པོ་བཟླ་བར་བགྱིའོ། །བཟླས་བརྗོད་ཀྱི་ཆོ་ག་བགྱི་ཞིང་ཕྱག་རྒྱ་དང་གསང་སྔགས་ཀྱང་བཟླ་བར་
བགྱིའོ། །ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་གཏོགས་པའི་དེ་བཞིན་གཤེགས་པ་རྣམས་ཡིད་ལ་བགྱིས་ནས་སངས་རྒྱས་རྗེས་སུ་དྲན་པ་བསྒོམ་པར་བགྱིའོ། །སངས་

92-1-223a

༄༅། །རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བགྱིའོ། །འཕགས་པ་མགོན་པོ་སྤྱན་རས་གཟིགས་དབང་ཕྱུག་ལ་ཕྱག་བགྱིས་ནས་མངོན་སུམ་
དུ་བསྒོམ་པར་བགྱིའོ། །བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་རིམ་མོའི་གཟུགས་ལ་ཕྱག་རྒྱ་བགྱིས་ཏེ་མདུན་དུ་རྩྭའི་གདིང་བ་གཏིང་ན་སྐྱིལ་མོ་ཀྲུང་
བཅས་ཏེ་མཆིས་ནས་གཞན་མི་སྨྲ་བར་བཟླས་པ་བགྱི་སྟེ། འདི་ནི། གསང་བའི་དེ་ཁོ་ན་ཉིད་སྒྲུབ་པའོ། །དེ་ནས་ཕྱག་རྒྱ་དང་གསང་སྔགས་བརྗོད་པར་བགྱིའོ། །དབང་ལ་དོན་
ཡོད་པའི་ཞགས་པའི་སྙིང་པོའི་དེ་ཁོ་ན་ཉིད་གྲུབ་པར་གྱུར་ཅིག །འཇིག་རྟེན་དབང་ཕྱུག་མགོན་པོ་ཐུགས་རྗེ་ཅན་སེམས་ཅན་ལ་བྱམས་པ་དང༌། སེམས་ཅན་དག་པ་ལག་ན་
པདྨ་ཅན། སེམས་ཅན་ཐམས་ཅད་ལ་བྱམས་པའི་བདག་ཉིད་ཅན་གྱི་བྱིན་གྱི་རླབས་ཀྱིས་བྱིན་གྱིས་བརླབས་པས། །ཕྱོགས་བཅུའི་དེ་བཞིན་གཤེགས་ཀུན་དང༌། ལྷ་དང་ཀླུ་དང་
གནོད་སྦྱིན་དང༌། སྲིན་པོ་ལྷ་མིན་གསང་བ་པ། འཇིག་རྟེན་སྐྱོང་དང་ཚངས་པ་དང༌། དྲག་པོ་ཁྱབ་འཇུག་གཞོན་ནུ་སོགས། །གཤིན་རྗེ་ཆུ་ལྷ་ལུས་ངན་དང༌། དྲང་སྲོང་ཚོགས་
དང་དེ་བཞིན་དུ། །ཟླ་ཉི་ཀུན་འགྱེད་གཞོན་ནུ་དང༌། །དེ་བཞིན་དབང་ཕྱུག་དབང་ཆེན་དང༌། །ཕྱག་རྒྱ་བཅིངས་པ་ཙམ་གྱིས་ནི། །དེ་དག་མྱུར་དུ་འདུ་བར་འགྱུར། །སྒྲོལ་མ་བདུན་ནི་

92-1-223b

འདུ་བར་འགྱུར། །དེ་བཞིན་ཕ་རོལ་ཕྱིན་བཅུ་དང༌། །མགྲིན་སྔོན་དེ་བཞིན་གོས་དཀར་ཅན། །དེ་བཞིན་པདྨ་གར་གྱི་དབང༌། །རྒྱལ་དང་རྣམ་རྒྱལ་ཉིད་དང་ནི། །ལྕགས་སྒྲོག་རྡོ་རྗེ་
ལྕགས་སྒྲོག་དང༌། །ལྷ་མོ་ཁྲོ་གཉེར་མཱ་མ་ཀཱི། །དཔེ་མེད་ཕོ་ཉ་མོ་དང་ནི། །འཇིགས་མེད་དཔལ་དང་དབྱངས་ཅན་དང༌། །པདྨ་ཀོ་ཏི་ཨུཏྤ་ལ། །པདྨའི་སོ་ཅན་དེ་བཞིན་དུ། །ཏི་སེ་ཡི་ནི་
རྩེ་མོ་ན། །འཕྲོག་མ་འབྱུང་པོའི་མ་དག་དང༌། །དེ་བཞིན་ལག་ན་རྡོ་རྗེ་བཅུ་།མཐུ་ཆེན་ཇི་བཞིན་རིག་འཛིན་དབང༌། །རྡོ་རྗེ་འཆང་ཆེན་དེ་བཞིན་དུ། །བཅུ་གསུམ་ལྷ་དབང་ལྷན་ཅིག་
དང༌། །སུམ་ཅུ་གཉིས་ནས་ལྷ་དག་ནི། །གསང་སྔགས་ཕྱག་རྒྱ་བཅིངས་ཙམ་གྱིས། །དེ་དག་ཐམས་ཅད་འདུ་བར་འགྱུར། །ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་
རྣམ་པར་གཟིགས་ཤིང་སྟོན་པར་མཛད་དོ། །དེའི་མོད་ལ་བྱང་ཆུབ་སེམས་དཔའ་རྣམས་ཀྱིས་རྣམ་པར་གཟིགས་ཤིང་རྟག་ཏུ་མཆོག་སྩོལ་བར་འགྱུར་རོ། །རྟག་ཏུ་མགོན་པོ་
འཕགས་པ་སྤྱན་རས་གཟིགས་དབང་ཕྱུག་ཕྱག་སྟོང་སྤྱན་སྟོང་པ་དང༌། ཕྱག་རྒྱ་སྣ་ཚོགས་འཛིན་པ་ལ་བལྟ་འཚལ་བར་འགྱུར་རོ། །ཕྱག་རྒྱ་བཅིངས་པ་ཙམ་གྱིས་ནི། །བྲམ་ཟེའི་ཆ་
ལུགས་དོན་ཡོད་ཞགས། །མཐོང་བར་འགྱུར་ཏེ་སོམ་ཉི་མེད། །མགྲིན་སྔོན་དང་ནི་རྟ་མགྲིན་དང༌། །དེ་བཞིན་རྒྱ་མཚོའི་ཀློང་དང་ནི། །མགོན་པོའི་ཞལ་ནི་བཅུ་གཅིག་དག། །དེ་བཞིན་

92-1-224a

༄༅། །ཞལ་ནི་བཞི་དག་དང༌། །མགོན་པོ་འཇིགས་པ་བརྒྱད་འཕྲོག་དང༌། །དེ་བཞིན་གཟིགས་པ་བསམ་མི་ཁྱབ། །རྣམ་པ་སྣ་ཚོགས་གཟུགས་དང་ནི། །རྒྱུན་ལྟ་
བུའི་ཏིང་ངེ་འཛིན། །ཕྱག་རྒྱ་བཅིངས་པ་ཙམ་གྱིས་ནི། །མགོན་པོ་ཐམས་ཅད་སྟོན་པར་མཛད། །བདེ་བ་ཅན་གྱི་འཇིག་རྟེན་ཁམས། །རྒྱལ་བ་འདྲེན་པ་འོད་དཔག་མེད། །བྱང་ཆུབ་
སེམས་དཔའི་ཚོགས་བསྐོར་བ། །མགོན་པོ་མོད་ལ་མཐོང་བར་འགྱུར། །གཞན་ཡང་སངས་རྒྱས་ཞིང་ནི་སྟོང་དག་གི །ཆུ་བོ་གངྒའི་བྱེ་མ་དང་མཉམ་པའི། །དེ་བཞིན་གཤེགས་
འབུམ་བྱེ་བ་བརྒྱ་ཕྲག་སྟོང༌། །བྱང་ཆུབ་སེམས་དཔའི་ཚོགས་བཅས་ཡོངས་བསྐོར་མགོན། །ཕྱག་རྒྱ་བཅིང་པ་ཙམ་གྱིས་མཐོང་བར་འགྱུར། །མཐོང་བ་ཆེན་པོའི་རྣམ་པར་
གཞན་མཐོང་སྟེ། ཉིན་གཅིག་བཞིན་དུ་བྱང་ཆུབ་སྙིང་པོ་དང༌། ཆོས་ཀྱི་འཁྲོ་ལོ་དེ་བཞིན་རྡོ་རྗེའི་གདན། །དེ་དག་རྨི་ལམ་སྣང་བ་མཐོང་འགྱུར་བས། །དེ་ལ་ཡིད་གཉིས་
སོམ་ཉི་ཐེ་ཚོམ་མེད། །སངས་རྒྱས་རྣམས་ཀྱིས་གཤུང་བའམ་མཚམས་མེད་ལྔ། །མགོན་པོ་ཆེ་ལ་གདུག་སེམས་ཉིད་དང་ནི། །བྱང་ཆུབ་སེམས་དཔའ་བར་ཆད་འཕགས་
པ་ལ། །ཁ་ཟེར་ཉིད་དང་དམ་ཆོས་བསླུ་བ་དང༌། རྒྱལ་བའི་གསུང་སྤོང་མནར་མེད་གཞོལ་བ་དང༌། མི་བཟད་དམྱལ་བ་བཅུ་དྲུག་གནས་པ་དང༌། བསྐལ་པ་འབུམ་མོ་

92-1-224b

ཐམས་ཅད་སྐད་ཅིག་གྲོལ། །ཕྱག་རྒྱལ་གསང་སྔགས་བཟླས་པ་ཙམ་གྱིས་སམ། །ཐོས་སམ་མཐོང་ངམ་མིང་ནི་བཟུང་བས་ཀྱང༌། །སྡིག་པ་དེ་ཀུན་འཇིག་འགྱུར་སོམ་ཉི་མེད། །དོན་
ཡོད་ཞགས་སྙིང་ཕྱག་རྒྱ་མཐོང་བ་ཡང༌། །འཇིག་རྟེན་མགོན་དང་མཚུངས་ཏེ་ཁྱད་པར་འཕགས། །སངས་རྒྱས་འབུམ་ཕྲག་སྟོང་དང་གངྒ་ཡི། བྱེ་མ་བརྒྱ་སྟོང་དག་ནི་མཐོང་བར་
འགྱུར། །བྱང་ཆུབ་སྙིང་པོར་གཏོགས་པ་ཐམས་ཅད་དང༌། །ཆོས་ཀྱི་འཁོར་ལོ་རབ་ཏུ་བསྐོར་བར་མཚུངས། །དོན་ཡོད་རྒྱལ་པོའི་སྙིང་པོ་ཕྱག་རྒྱ་དང༌། །གསང་སྔགས་མཐོང་ནས་
བསོད་ནམས་ཕུང་ཆེན་གྱིས། །བསོད་ནམས་ཕུང་པོ་འདི་དག་འཕེལ་བར་འགྱུར། །དེ་ཡི་ཚེ་ཡང་རྣམ་པར་འཕེལ་བར་འགྱུར། །དེ་ནི་དཔག་ཏུ་མེད་པར་སོམ་ཉི་མེད། །དེ་ནས་རིག་
སྔགས་འཆང་བ་གཙང་གྱུར་ནས། །གཙང་མའི་གོས་བགོས་ནས་ནི་ཐོག་མར་ཡང༌། །ཡོ་བྱད་སྒྲུབ་པ་གཙང་ཞིང་སྤྱོད་པ་གཙང༌། །རྟག་ཏུ་ཡན་ལག་སྤོས་ནི་སྣ་ཚོགས་དང༌། །སྣ་
ཚོགས་བདུག་པས་རབ་ཏུ་བདུགས་བགྱིས་ཤིང༌། །དཔུང་པ་ལག་པ་ལྷ་ཡི་སྤོས་ཀྱིས་བྱུག། གཙང་མའི་ས་ཕྱོགས་གཙང་མའི་སྟན་བཤམས་པར། སྐྱིལ་མོ་ཀྲུང་བཅས་ནས་ནི་
བྱམས་སེམས་དང༌། སྙིང་རྗེའི་ལྷག་བསམ་དེ་ཉིད་མཉམ་བཞག་ནས། །ཕྱོགས་བཅུའི་དུས་གསུམ་གཤེགས་པའི་སངས་རྒྱས་དང༌། རྟག་ཏུ་འཇིག་རྟེན་དབང་ལ་ཕྱག་བགྱི་

92-1-225a

༄༅། །ཞིང༌། རྟག་ཏུ་བླ་མ་མཆོད་ནས་ཆོས་ལ་བརྩོན། །ཤིན་ཏུ་རིག་པ་ཚིག་གཞན་མི་སྨྲ་བར། །ཤིན་ཏི་རིག་པས་སྲུང་བའི་ཆོ་ག་བགྱི། །ཤིན་ཏུ་བཀྲ་
ཤིས་བླ་མ་དེ་ཉིད་གུས། །བདེན་པར་སྨྲ་ཞིང་སྙན་པར་སྨྲ་བ་དང༌། །སེམས་ཅན་ཀུན་ལ་སྙིང་རྗེའི་བདག་ཉིད་ཅན། །ལྷན་ཅིག་རྗེས་མཐུན་གྱུར་ནས་དེ་ནས་ནི། །ཕྱག་རྒྱ་འདི་
བཅིང་བར་བགྱི་སྟེ། ལག་པ་པདྨའི་ཚུལ་དུ་བཞག་ལ་སོར་མོ་རྣམས་མཉམ་པར་བཅིངས་ཏེ་མཐེའུ་ཆུང་ཟླ་བའི་ཚུལ་དུ་སྙིང་གར་གཞག་གོ །ཕྱག་རྒྱ་འདི་ནི། དོན་ཡོད་པའི་
རྒྱལ་པོའི་སྙིང་པོའི་རྩ་བའི་ཕྱག་རྒྱ་སྟེ། བྱང་ཆུབ་ཀྱི་སྙིང་པོའི་བར་དུ་སྩོལ་བར་བགྱིད་དོ། །མགོན་པོ་འཇིག་རྟེན་དབང་ཕྱུག་དགུག་པའི་གསང་སྔགས་འདི་བརྗོད་དོ། །ཨོཾ་ཨ་
མོ་གྷ་བི་ཀུ་ར་བི་ཏ་ས་མནྟ་ཨ་ཝ་ལོ་ཀ་ཡ་ན་མསྟྲཻ་ཡ་དྷྭཱ། ཨ་དྷི་ཥྛི་ཏ་ཨ་མོ་གྷྲ་པ་པདྨེ། ཙ་ར་བི་ཙ་ར་སཉྩ་ཧཱུཾ་ཧཱུཾ། དེ་མ་ཐག་ཏུ་དུས་གསུམ་ལ་རྣམ་པར་བལྟ་བ་དོན་ཡོད་པའི་
རྒྱལ་པོ་པདྨ་འབར་བ་གསལ་བའི་ཆོ་འཕྲུལ་དང་བཅས་པའི་ཕྱག་རྒྱའི་རྒྱལ་པོས་ཤིན་ཏུ་ཕྲ་བའི་རྡུལ་དང་མཉམ་པའི་དུས་གསུམ་དུ་གཤེགས་པའི་སངས་རྒྱས་ཀྱི་ཞིང་
མང་པོ་མཐའ་དག་ཆེར་གཡོས་པར་འགྱུར་རོ། །དུས་གསུམ་དུ་གཤེགས་ཤིང་བཞུགས་པའི་སངས་རྒྱས་བཅོམ་ལྡན་འདས་དེ་དག་གི་སྐུ་ལས་འོད་ཟེར་སྣ་ཚོགས་འབུམ་

92-1-225b

ཕྲག་བརྒྱ་སྟོང་དུ་མ་དག་བྱུང་ནས་དེ་བཞིན་གཤེགས་པ་དེ་དག་ཐམས་ཅད་རབ་ཏུ་དགྱེས་ཤིང་སངས་རྒྱས་ཀྱི་ཞིང་ལ་མཛད་པའི་ཐུགས་རྗེ་ཆེན་པོས་ཕྱག་གསར་གྱི་ཁ་དོག་ལྟ་བུ་
བརྐྱངས་ནས་རིག་སྔགས་འཆང་གི་སྤྱི་བོར་འཇོག་པར་འགྱུར་རོ། །གྲུབ་པ་དམ་པ་དོན་ཡོད་པའི་རྣམ་པར་འཕྲུལ་བའི་བྱིན་གྱིས་རླབས་ཀྱིས་བྱིན་གྱིས་བརླབས་པ་སྩོལ་བར་འགྱུར་རོ།
དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ལྷའི་བུ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་དང༌། ཁྱབ་བདག་དང༌། ཀུན་འགྱེད་གཞོན་ནུ་ལ་སོགས་པ་ལྷ་རྣམས་
སྲུང་བ་དང༌། སྐྱོབ་པ་དང༌། སྦེད་པ་བགྱིད་པར་འགྱུར་རོ། །ཕྱག་རྒྱ་བཅིངས་པ་ཙམ་གྱི་མོད་ལ་སྡིག་པ་དང༌། སྒྲིབ་པ་ཐམས་ཅད་དང༌། འཇིགས་པ་བརྒྱད་རྣམས་དང༌། ཆད་པ་ཐམས་
ཅད་ལས་ཡོངས་སུ་ཐར་པར་འགྱུར་རོ། །དེའི་གྲུབ་པ་ཡིད་དུ་མཆི་བར་འགྱུར་རོ། །ལས་ཐམས་ཅད་བགྱིད་པའི་ཕྱག་རྒྱ་ཐམས་ཅད་དུ་མཆོག་ལགས་པར་གྲགས་པ་ལགས་སོ། །དོན་
ཡོད་དམ་ཚིག་མཆོག་གྲགས་པ། །པདྨ་རྒྱས་པའི་ཕྱག་རྒྱ་བཅིང༌། །མཛུབ་མོ་གུང་མོ་རྣམས་པདྨ་ལྕགས་ཀྱུའི་ཚུལ་དུ་བགྱིད་ལ་སེན་མོ་མཉམ་པར་བཞག་པའི་ཕྱག་རྒྱ་འདི་བསྟན་
ཏེ་རྣམ་པར་གྲོལ་བའི་དཀྱིལ་འཁོར་རྩེ་བའི་ཕྱག་རྒྱ་འཛིན་པའི་གསང་སྔགས་འདི་བརྗོད་དོ། །ཨོཾ་ཨ་མོ་གྷ་པདྨཾ་ཀུ་ཤ་ས་མན་ཡཱ་ན། གྲྀ་ཧྣ་གྲི་ཧྣ། དྷ་ར་དྷ་ར། མ་ཧཱ་སཏྭ་ཧཱུཾ། ཕྱག་རྒྱ་

92-1-226a

༄༅། །བཅིང་སྟེ། བཅིངས་མ་ཐག་ཏུའམ་བཟླས་པ་ཙམ་གྱིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱིས་ལེགས་སོ། །ཞེས་
བགྱི་བ་སྩོལ་བར་འགྱུར་རོ། །དེ་བཞིན་གཤེགས་པ་དེ་དག་ཐམས་ཅད་དགྱེས་པ་དང༌། མཉེས་པ་དང༌། རབ་ཏུ་དགྱེས་པ་དང༌། ཚིམ་པ་དང༌། ཐུགས་དགྱེས་པ་སྐྱེ་བར་
འགྱུར་ཞིང༌། རིག་སྔགས་འཆང་ལ་ཐུགས་རྗེ་ཆེན་པོ་རྒྱས་པའི་སྙིང་པོ་གྲུབ་པ་དམ་པ་སྩོལ་བར་འགྱུར་ཞིང༌། །ཡང་ནས་ཡང་དུ་མཐོང་བ་སྩོལ་བར་འགྱུར་རོ། །མཆོག་
ཐམས་ཅད་སྩོལ་བར་འགྱུར་རོ། །དོན་ཡོད་པའི་དམ་ཚིག་གྲུབ་པ་སྩོལ་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་གྱི་ཆོ་ག་ཞིབ་མོ་
ཕྱག་རྒྱ་དང༌། གསང་སྔགས་འཛིན་པ་རྣམ་པར་གྲོལ་བའི་དཀྱིལ་འཁོར་བཟུང་བ་ཙམ་གྱིས་དམ་ཚིག་གི་རྗེས་སུ་འཇུག་པར་འགྱུར་རོ། །ཐམས་ཅད་དུ་འཕགས་པ་སྤྱན་
རས་གཟིགས་དབང་ཕྱུག་གི་གསང་བའི་དཀྱིལ་འཁོར་གྱི་ཆོ་ག་ཞིབ་མོ་ཕྱག་རྒྱ་དང༌། དམ་ཚིག་འཚལ་བར་འགྱུར་རོ། །ཐམས་ཅད་དུ་དགོས་པའི་གསང་སྔགས་གྲུབ་པར་
འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་པ་རྟག་ཏུ་བལྟ་འཚལ་བར་འགྱུར་རོ། །ལག་མཐིལ་པདྨ་ལྟར་བགྱིས་ལ་མཛུབ་མོ་གུང་མོ་རྡོ་རྗེ་ལྟར་

92-1-226b

བགྱི་ཞིང་མཐེའུ་ཆུང་བརྐྱང་པའི་ཕྱག་རྒྱ་ནི། པདྨ་འཆང་ལ་བདུག་པ་དང༌། །མེ་ཏོག་ལ་སོགས་དྲི་རྣམས་དང༌། །ཕྲེང་བ་བྱུག་པ་ཕྱེ་མ་དང༌། །བ་དན་གོས་དང་རྒྱན་དང་ནི། །གཏོར་
མ་མཆོད་ཡོན་རབ་ཏུ་དབུལ། །བུམ་པ་གང་བའི་དྲི་སོགས་དང༌། །ཚོན་སྐུད་སྣ་ལྔ་ཚོན་ཕྱེ་འོ། །གཞན་ཡང་ཟས་ནི་སྣ་ཚོགས་ལ། །ཕྱག་རྒྱ་འདི་ནི་ཀུན་ལ་མཆོག །འདི་ནི་དངུལ་
བའི་ཕྱག་རྒྱར་གསུངས། །ཐམས་ཅད་དུ་ནི་དོན་ཡོད་མཆོག །གོ་བར་བགྱིད་པའི་ཕྱག་རྒྱ་ནི། །པདྨའི་ཕྱག་གིས་བྱིན་གྱིས་བརླབས། །གུང་མོར་ནོར་བུ་དཀྲིས་པ་ལྟ་བུའི་ཕྱག་རྒྱ་
འདི་ནི༑ བག་ཚ་བ་མེད་པའི་པདྨ་རིན་པོ་ཆེའི་ཕྱག་རྒྱ་ལགས་ཏེ། འདི་ནི། གྲུབ་པ་དམ་པ་ལགས་སོ། །སྤྱན་དྲང་བའི་གསང་སྔགས་ནི། ཨོཾ་ཨ་མོ་གྷ་པདྨ་མ་ཧཱ་སཏྭ་ཨ་ཡ་ཏུ་མི་
ཧ་མཎྜ་ལེ། བི་རི་བི་རི་པདྨ་བྷུ་ཛེ་སྭཱ་ཧཱ། དུས་གསུམ་གཤེགས་པའི་སངས་རྒྱས་རྣམས། །གསོལ་བ་གདབ་པའི་གསང་སྔགས་ཏེ། །བྱང་ཆུབ་སེམས་དཔའ་ཐམས་ཅད་དང༌། །ཕྱག་
ན་པདྨ་གསོལ་གདབ་དགུག །ལྷ་རྣམས་ཀུན་དང་དེ་བཞིན་དུ། །དཀྱིལ་འཁོར་གྱི་ནི་ལྷ་རྣམས་དགུག །ཕྱག་རྒྱ་འདི་ནི་བཅིངས་པ་ཡིས། །ཕྱོགས་བཅུ་ཀུན་གྱི་སངས་རྒྱས་དང༌། །དེ་
བཞིན་བྱང་ཆུབ་སེམས་དཔའང་འདུ། །ལྷ་དང་ཀླུ་དང་གནོད་སྦྱིན་དང༌། །དྲི་ཟ་ལྷ་མིན་དེ་བཞིན་དུ། །ནམ་མཁའ་ལྡིང་དང་མིའམ་ཅི། །ལྟོ་འཕྱེ་ཆེན་པོ་ཉིད་དག་སྟེ། །དེ་ཀུན་སྐད་ཅིག་

92-1-227a

༄༅། །འདུ་འགྱུར་ཞིང༌། །བསྲུང་བའི་ཕྱིར་ནི་སོམ་ཉི་མེད། །ལག་པ་རྡོ་རྗེའི་ཚུལ་དུ་བཞག་ལ་ལག་པའི་མཐེའུ་ཆུང་རྣམས་པདྨའི་མཚམས་སུ་བྱ་སྟེ། གུང་མོ་
རྣམས་ཡིད་ཙམ་བསྐུམས་པའི་ཕྱག་རྒྱ་བཅིངས་པ་ནི། གྲུབ་ལྡན་འདི་ནི་ཕྱོགས་བཅིངས་དང༌། །དཀྱིལ་འཁོར་བཅིང་བར་བགྱི་བ་ཡི། །སྲུང་བའི་ལས་ལ་བག་ཚ་མེད། །ཕྱག་
རྒྱ་འདི་ནི་བཅིངས་ཙམ་དང༌། །གསང་སྔགས་སྟོང་ནི་བཟླས་ཙམ་གྱིས། །དཔག་ཚད་བདུན་ནི་ཁོར་ཡུག་ཏུ། །མཚམས་བཅིངས་དཀྱིལ་འཁོར་བཅིངས་པ་དང༌། །སྲུང་བའི་
ལས་ནི་བགྱིས་པར་འགྱུར་རོ། །ཨོཾ་ཨ་མོ་གྷ་བཛྲ་དྲྀ་ཌྷ་པདྨ་བནྡྷ་ས་མནྟེ་ན་མ་ཧཱ་ས་མནྟ་རཀྵ་ནྟུ་མཾ། ཙུ་རུ་ཙུ་རུ་ཧཱུཾ་ཕཊ། དེ་ནས་དོན་ཡོད་ཕྱག་རྒྱ་སྟེ། གྲུབ་ལྡན་སེམས་ཅན་
ཀུན་སྨྲ་ན། །དོན་ཡོད་པ་ཡི་ཕྱག་རྒྱ་ནི། ཁྱད་པར་འཕགས་པ་གཞན་ཡང་བསྟན། །རྡོ་རྗེ་ཐལ་མོ་སྦྱར་ནས་སོར་མོ་རྣམས་མཉམ་པར་བཞག་སྟེ་སྲིན་ལག་ཁ་གདེངས་ལ་སོར་
མོ་རྣམས་ཡིད་ཙམ་བསྐུམས་པ་ནི། དོན་ཡོད་སྣ་ཚོགས་རྒྱལ་པོ་ཡི། །པདྨའི་ཕྱག་རྒྱ་ཆེན་པོར་བསྒྲགས། །ཕྱག་རྒྱ་འདི་ནི་ལས་ཀུན་དང༌། །འཇུག་པའི་ལས་ཀུན་སྦྱར་བ་
དང༌། །དཀྱིལ་འཁོར་ཕྱག་རྒྱ་མཆོག་ཀུན་གསུངས། །ཕྱག་རྒྱ་འདི་ནི་བཟུང་ཙམ་དང༌། གསང་སྔགས་དམ་པ་བསྲུངས་བགྱིས་ན། །རིག་སྔགས་འཆང་བ་འཇུག་པར་འགྱུར། །

92-1-227b

དུས་གསུམ་གཤེགས་པ་རྣམ་ཐར་པའི། །དཀྱིལ་འཁོར་དམ་པ་གྲུབ་པར་འགྱུར། །ཨོཾ་བཛྲེ་བཛྲེ། ཨ་དྷི་ཥྛི་ཏེ་པདྨོ་བི་ཤྭ་རཱུ་པ་དྷ་རེ། དྷ་ར་དྷ་ར་ཧཱུཾ། པྲ་བེ་ཤ་ཏུ་སྟྲཻ་ཡ་དྷོ་ནུ་ག་ཏ་ན་དྷ་
རི་ཏུ་ཊི་སྭཱ་ཧཱ། ཕྱག་རྒྱ་འདི་ནི་བཅིངས་ཙམ་གྱིས། །དེ་ཉིད་གྲུབ་པས་ཕྱོགས་བཅུ་ཡི། །སངས་རྒྱས་ཞིང་ནི་རྣམ་དྲུག་ཏུ། །གཡོ་བར་འགྱུར་བར་སོ་མ་ཉི་མེད། །ཕྱག་ན་པདྨའི་ལུས་
འབར་ནས། མགུ་བ་ཆེན་པོ་འབྱུང་བར་འགྱུར། །རིག་སྔགས་འཆང་ལ་འཛུམ་བཞིན་གྱིས། །རྟག་ཏུ་བལྟ་ཤིང་མདུན་ན་མཆིས། །སངས་རྒྱས་ཀྱི་ནི་ཞིང་ཀུན་དང༌། མཐོ་རིས་སྒོ་
རྣམས་འབྱེད་པར་འགྱུར། །སུམ་ཅུ་རྩ་གཉིས་གནས་རྣམས་ན། །གནས་པའི་ལྷ་རྣམས་སྒོ་འབྱེད་ཅིང༌། །སུམ་ཅུ་རྩ་གསུམ་གནས་སྒོ་ན། གནས་པ་ཐམས་ཅད་སྒོ་འབྱེད་དོ། །བདེ་
ཆེན་འཇིག་རྟེན་ཁམས་དག་ནི། །སྒོ་ན་གནས་པ་སྒོ་འབྱེད་དོ། །ཕྱག་རྒྱ་འདི་ནི་བཅིངས་ཙམ་གྱིས། །གནས་ཀུན་ཏུ་ནི་འཇུག་པར་འགྱུར། །ཕྱག་རྒྱ་སྡིག་པ་ཐམས་ཅད་འཕྲོག །ཉེ་བའི་
ཉོན་མོངས་ཐམས་ཅད་འཇོམས། །སྡུག་བསྔལ་ཀུན་ལས་རྣམ་པར་གྲོ། །གནོད་པ་ཐམས་ཅད་འཇིགས་པར་བགྱིད། །དམྱལ་བ་བཅུ་དྲུག་རྣམས་ལས་ཐར། །ཕྱག་རྒྱ་བཅིངས་པ་
ཙམ་གྱིས་ནི། མི་བཟད་འཇིགས་པ་བརྒྱད་རྣམས་དང༌། ཉེས་བྱས་ཐམས་ཅད་འཇིག་པར་བགྱིད། །དམྱལ་བའི་སྒོ་ནི་བཅད་པར་འགྱུར། །མི་བཟད་འཇིགས་ལས་བསྒྲལ་བར་

92-1-228a

༄༅། །འགྱུར༑ ༑ཕྱག་རྒྱ་འདི་ནི་མཐོང་ཙམ་གྱིས། །མཚམས་མེད་ལྔ་ནི་བགྱིས་པ་དང༌། སྡིག་པ་ཀུན་ལས་རྣམ་པར་ཐར། །སེམས་ཅན་ཀུན་ལ་རྟག་ཏུ་སྡུག །དེ་
བཞིན་གཤེགས་ཀུན་བྱིན་གྱིས་རློབ། །ཕྱག་རྒྱ་འདི་ཉིད་མཐེ་བོའི་རྩེ་མོ་ཅུང་ཟད་བཀུག་ལ་བཟུང་སྟེ་གུང་མོ་པདྨའི་རལ་བའི་ཚུལ་དུ་བགྱིས་ཏེ་སྤྱི་བོའི་རལ་བ་ས་ལ་བཞག་པ་
ནི༑ པདྨའི་རལ་བའི་ཕྱག་རྒྱ་ལགས་ཏེ། འདི་ནི། དོན་ཡོད་པའི་ཞགས་པ་ཞེས་བསྒྲགས་ཏེ། སེམས་ཅན་ཐམས་ཅད་ལ་སྨན་པའི་སླད་དུ་གསང་སྔགས་འདི་བརྗོད་པར་བགྱིའོ།།
ཨོཾ་ཨ་མོ་གྷ་པདྨོ་ཛ་ལེ་བི་ཤོ་དྷ་ཡ་ཧཱུཾ་བི་རི་བི་རི་བི་མ་ལེ་སྭཱ་ཧཱ། ཕྱག་རྒྱ་སྤྱི་བོར་བཞག་ནས་ཆབ་དག་གིས། བཀྲུས་ནས་གཙང་མས་གསང་སྔགས་འདི། །བརྒྱ་རྩ་བརྒྱད་དུ་
བཟླས་ནས་སུ། །ཕྱག་རྒྱ་གསང་སྔགས་དོགས་མེད་པས། རྟག་ཏུ་བཀྲུས་པའི་མོད་ཙམ་གྱིས། །མི་གཙང་བ་ནི་གཙང་བར་འགྱུར། །མི་གཙང་སྤྱོད་པ་གཟང་བ་དང༌། ཚངས་
སྤྱོད་མ་ཡིན་ཚངས་སྤྱོད་འགྱུར།། མི་ཐུབ་པ་ནི་ཐུབ་པར་འགྱུར། །བསོད་ནམས་ཕུང་པོ་ལྷ་བཞིན་འབར། །ཟླ་བ་ཉི་མ་བཞིན་དུ་མཛེས། །འཇིག་རྟེན་ཀུན་སྙིང་རྟག་ཏུ་སྡུག །
གསང་སྔགས་བླ་ན་མེད་པ་འགྲུབ། །གྲུབ་པ་དོན་ཡོད་ཞགས་པ་ཡི། །དོན་ཡོད་དེ་ཉིད་འགྲུབ་པར་འགྱུར། །ལྷ་རྣམས་ཀུན་ནི་འདུ་འགྱུར་ཏེ། བསྲུང་བའི་ཕྱིར་ནི་སོ་མ་ཉི་

92-1-228b

མེད༑ ༑མགོན་པོ་འཕགས་པ་སྤྱན་རས་གཟིགས། །སེམས་དཔའ་མཆོག་སྦྱིན་དག་པ་པོ། །མཆོག་སྦྱིན་རྒྱུན་དུ་ཐམས་ཅད་དུ། །ཉི་མ་རེ་རེ་མཐོང་འགྱུར་ཞིང༌། །ཚེ་འཕེལ་རྟག་
ཏུ་ནད་མེད་འགྱུར། །དེ་བཞིན་མགུ་དང་རྒྱས་པར་འགྱུར། །ཐམས་ཅད་དུ་ནི་ལས་འགྲུབ་སྟེ། །གནོད་པ་ཀུན་ལས་རྣམ་པར་གྲོལ། །སྡིག་པ་ཀུན་ལས་རྣམ་པར་ཐར། །ཐམས་ཅད་
དུ་ནི་བཀྲ་ཤིས་མཆོག །ཁྲུས་ཀྱི་རྣམ་པ་འདི་དག་ནོ། །དོན་ཡོད་ཁྲུས་ཀྱི་མཆོག་ཡིན་ནོ། །ལག་གཉིས་བསྡམས་ལ་འོག་ཏུ་བསྟན། །སྲིན་ལག་གཉིས་ཡིད་ཙམ་བསྐུམས་པ་ནི།
པདྨའི་ནོར་བུ་ཕྱག་རྒྱ་ལགས་ཏེ། ཀུན་ནས་ཀྱང་ནི་མཉམ་པར་བཞག །ཕྱག་རྒྱ་ཏིང་འཛིན་ལྟ་བུ་འདི། །སྐྱིལ་མོ་ཀྲུང་བཅས་མཆིས་ནས་སུ། །ཕྱག་རྒྱ་འདི་དག་བཅིངས་བགྱིས་ཤིང༌། །
མཉམ་པར་བཞག་ནས་གསང་སྔགས་བཟླས། །བཅིངས་པ་ཙམ་གྱི་མོད་ནས་ནི། །སྐྱིལ་ཀྲུང་རྡོ་རྗེ་ལྷུན་མཉམ་འགྱུར། །ཀུན་ནས་གོ་ཆར་གྱུར་ནས་ནི། །བགེགས་དང་ལོག་འདྲེན་
ཐམས་ཅད་དང༌། །གནོད་སྦྱིན་སྲིན་པོ་འབྱུང་པོར་བཅས། །ལྷ་མིན་མཁའ་ལྡིང་གིས་མི་མཐོང༌། །ཕྱོགས་དང་ཕྱོགས་མཚམས་རྣམས་དག་ཏུ། །དེ་དག་ཐམས་ཅད་རྒྱང་རིང་འབྲོས། །
བགེགས་མེད་པར་ནི་ལས་འགྲུབ་པས། །བཟླས་པའི་ལས་ལ་སོམ་ཉི་མེད། །ཨོཾ་ཨ་མོ་གྷ་བཛྲ་དྲྀ་ཌྷ་པདྨེ་ཤྭ་ར་ཧཱུཾ། ཐལ་མོ་མཉམ་པར་སྦྱར་ལ་མཛུབ་མོ་དང་གུང་མོ་བཀུག་ནས་མཐེ་

92-1-229a

༄༅། །བོང་པདྨ་ཁ་ཕྱེ་བ་ལྟར་བགྱི་སྟེ། དོན་ཡོད་པའི་དབང་ཕྱུག་རྒྱལ་པོའི་ཕྱག་རྒྱའོ། །འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་གསང་སྔགས་དང༌།
ཕྱག་རྒྱ་བཅིང་བར་བགྱིའོ། །ཨོཾ་པདྨེ་ཤྭ་ར་ཨ་མོ་གྷ་བ་ར་ད། བྷི་རི་བྷི་རི་སྭཱ་ཧཱ། འདིས་ཐོག་མར་བཟླས་བརྗོད་ཉི་ཤུ་རྩ་གཅིག་བགྱིའོ། །དེའི་འོག་ཏུ་ཕྱག་རྒྱ་བཅིངས་ནས་དོན་ཡོད་
པའི་ཞགས་པའི་སྙིང་པོ་དེ་ཁོ་ན་ཉིད་སེམས་པའི་བསམ་བ་རྩེ་གཅིག་པས་བཟླས་བརྗོད་བགྱིའོ། །ལན་ཅིག་བཟླས་པ་ཙམ་གྱི་མོད་ལ་དུས་གསུམ་དུ་རྒྱུན་དུ་གཤེགས་པའི་
སངས་རྒྱས་འབུམ་ཕྲག་བརྒྱ་སྟོང་གངྒཱའི་ཀླུང་གི་བྱེ་མ་དང་མཉམ་པ་གཡོ་བར་འགྱུར་ཞིང༌། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
ཀྱིས་རིག་སྔགས་འཆང་དེ་ལ་ལེགས་སོ། །ཞེས་བགྱི་བ་སྩོལ་བར་འགྱུར་རོ། །དབུགས་འབྱིན་པར་མཛད་དོ། །རིག་སྔགས་འཆང་དེ་ལ་འོད་ཟེར་སྣ་ཚོགས་གཏོང་བར་
མཛད་དོ། །མགོན་པོ་འཕགས་པ་སྤྱན་རས་གཟིགས་དབང་ཕྱུག་དྲན་པར་བགྱིས་པ་ཙམ་གྱི་མོད་ལ་མདུན་དུ་མཆིས་པར་འགྱུར་རོ། །འདི་ལྟར་བཅིངས་པ་ཙམ་གྱིས་ཕ་རོལ་
ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །ཕ་རོལ་ཏུ་ཕྱིན་པ་བཅུ་དང་ལྡན་པར་འགྱུར་རོ། །སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་ལྡན་པར་འགྱུར་རོ། །དེ་

92-1-229b

བཞིན་གཤེགས་པའི་སྟོབས་བཅུ་དང་ལྡན་པར་འགྱུར་རོ། །མི་འཇིགས་པ་བཞི་འཐོབ་པར་འགྱུར་རོ། །འཕགས་པའི་ལམ་ཡན་ལག་བརྒྱད་ཡོངས་སུ་དག་པར་འགྱུར་རོ། །ཕྱག་
རྒྱ་འདི་བཅིངས་ལ་དོན་ཡོད་པའི་རྒྱལ་པོའི་སྙིང་པོ་དྲན་པར་བགྱིས་པ་ཙམ་གྱི་མོད་ལ་ཡོན་ཏན་དང་ཕན་ཡོན་རྣམས་འཐོབ་པར་འགྱུར་རོ། །བཟླས་བརྗོད་བརྒྱ་རྩ་བརྒྱད་བགྱིས་ལ་
ཕྱག་རྒྱ་བརྒྱ་རྩ་བརྒྱད་བཅིངས་ནས་ཞག་གཅིག་སྨྱུང་བ་བགྱིས་ཏེ་བཟླས་བརྗོད་བགྱིས་ན། འཕགས་པ་སྤྱན་རས་གཟིགས་དབང་ཕྱུག་བདག་ཉིད་ཀྱི་རང་བཞིན་དུ་མདུན་དུ་མཆིས་
ནས་རིག་སྔགས་འཆང་ལ་ལེགས་སོ་ཞེས་བགྱི་བ་སྩོལ་ཏེ། རིག་སྔགས་འཆང༌། །ལེགས་སོ་ལེགས་སོ། །འདི་ནི། བཟླས་བརྗོད་ཀྱི་དམ་པ་ཡིན་ནོ། །ཞེས་དཔུང་པ་གཡས་པ་བརྐྱང་
བའི་ལག་པས་རིག་སྔགས་འཆང་གི་སྤྱི་བོར་བཞག་ནས་དབུགས་འབྱིན་པར་འགྱུར་ཏེ། ཚུར་ཤོག་བུ། གང་འདོད་པའི་མཆོག་སློངས་ཤིག་དང་སྦྱིན་ནོ། །ཁྱོད་རྗེས་སུ་བཟུང་ཞིང་
བྱིན་གྱིས་བརླབས་པས་ངའི་བུ་རིག་སྔགས་འཆང་གི་ཐུ་བོར་གྱུར་ཅིག །རིག་སྔགས་འཆང༌། ཁྱོད་ཀྱིས་དོན་ཡོད་པའི་ཞགས་པའི་སྙིང་པོ་གྲུབ་པས་རྣམ་པར་གྲོལ་བའི་དཀྱིལ་འཁོར་
གྱི་ཕྱག་རྒྱ་རིམ་པར་དབྱེ་བ་དང༌། ཆོ་ག་ཞིབ་མོའི་རྒྱལ་པོ་ལ་བརྟན་པར་གྱིས་ཤིག །སྙིང་རྗེ་ཆེན་པོའི་སེམས་ཀྱིས་སེམས་ཅན་ཐམས་ཅད་ལ་གོམས་པར་གྱིས་ཤིག །ཁྱོད་འདི་

92-1-230a

༄༅། །ནས་མ་འོངས་པའི་མངལ་དུ་གནས་ནས་ཤི་འཕོས་ཏེ་འཇིག་རྟེན་གྱི་ཁམས་བདེ་བ་ཅན་དུ་འགྲོ་བར་འགྱུར་ཞིང༌། ཁྱོད་པདྨའི་ནང་དུ་བརྫུས་ཏེ་སྐྱེས་ནས་
རྒྱན་ཐམས་ཅད་ཀྱིས་བརྒྱན་ཅིང་མཚན་དང་དཔེ་བྱད་ཀྱིས་རབ་ཏུ་བརྒྱན་པ་བྱང་ཆུབ་ཀྱི་སྙིང་པོའི་མཐར་ཐུག་གི་བར་དུ་ཚེ་དཔག་ཏུ་མེད་པར་འགྱུར་རོ། །འདི་ལྟར་ཚིག་གཞན་
མི་སྨྲ་བར་ལན་སྟོང་རྩ་བརྒྱད་བཟླས་བརྗོད་བགྱིས་ཏེ། ཕྱག་རྒྱ་བརྒྱ་རྩ་བརྒྱད་བཟླས་བརྗོད་བགྱིས་ཏེ་ཕྱག་རྒྱ་བརྒྱ་རྩ་བརྒྱད་བཅིངས་པས། ལན་སྟོང་རྩ་བརྒྱད་ཚང་ནས་
ནམ་མཁའ་ལ་མཆི་བར་འགྱུར་རོ། །དོན་ཡོད་པའི་རྣམ་པར་འཕྲུལ་པ་རྣམ་པར་དག་པའི་དཀྱིལ་འཁོར་གྱི་འཁོར་ལོས་བསྒྱུར་བར་འགྱུར་རོ། །རིག་སྔགས་འཆང་འབུམ་
ཕྲག་བྱེ་བ་བརྒྱ་སྟོང་ཕྲག་བཅོ་བརྒྱད་ཀྱིས་ཡོངས་སུ་བསྐོར་བར་འགྱུར་རོ། །ཚེ་དཔག་ཏུ་མ་མཆིས་པར་འགྱུར་རོ། །དོན་ཡོད་རྒྱ་ཆེར་སྣང་བ་ཞེས་བགྱི་བའི་རྫུ་འཕྲུལ་འཐོབ་པར་
འགྱུར་རོ། །རྫུ་འཕྲུལ་གང་གི་མཐུས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་དཔུང་པ་བསྐུམ་པ་ལས་བརྐྱང་བ་ཙམ་གྱིས་མཆི་ཞིང་སླར་ལྡོག་པར་འགྱུར་རོ། །
བཟླས་བརྗོད་བརྒྱ་སྟོང་བགྱིས་ལ་ཕྱག་རྒྱ་བརྒྱ་སྟོང་བཅིངས་ན། ཚེ་འདི་ཉིད་ལ་འཕགས་པ་སྤྱན་རས་གཟིགས་དབང་ཕྱུག་དང་འདྲ་བར་འགྱུར་རོ། །སྒྱུ་མ་ལྟ་བུའི་ཏིང་ངེ་འཛིན་

92-1-230b

གྱིས་རྣམ་པར་རོལ་བའི་དོན་ཡོད་པའི་མིག་ཡོངས་སུ་དག་པ་འཐོབ་པར་འགྱུར་རོ། །དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ལྷའི་བུ་དང༌། དྲག་པོ་དང༌། དབང་པོ་
དང༌། ཉི་མ་དང༌། ཟླ་བ་དང༌། གཞོན་ནུ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་ལ་སོགས་པའི་གཟུགས་སྣ་ཚོགས་མཐོང་བར་འགྱུར་རོ། །ཀླུའི་རྒྱལ་པོའི་གཟུགས་རྣམ་པ་སྣ་
ཚོགས་ཀྱི་བར་དུ་མཐོང་བར་འགྱུར་རོ། །ཇི་ལྟ་ཇི་ལྟར་སེམས་ཅན་རྣམས་འདུལ་བར་འགྱུར་བ་དེ་ལྟ་དེ་ལྟ་བུའི་གཟུགས་མཐོང་བར་འགྱུར་ཏེ། འདི་ནི། འཇིག་རྟེན་པའི་བཟླས་བརྗོད་
སྒྲུབ་པ་འབུམ་ལགས་སོ། །འབུམ་བཟླས་པས་འཇིག་རྟེན་ལས་བཟླས་པ་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ན་དེ་བཞིན་གཤེགས་པ་ཐམས་ཅད་མངོན་སུམ་དུ་སྣང་
བའང་མཐོང་བར་འགྱུར་རོ། །དེ་བཞིན་གཤེགས་པ་ཐམས་ཅད་ལ་ལུང་བསྟན་པ་འཐོབ་པར་འགྱུར་རོ། །བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ཕྱིར་མི་ལྡོག་པར་བྱིན་གྱིས་བརླབས་
བར་འགྱུར་རོ། །ཕྱག་རྒྱ་བཅིངས་ཏེ་སྐྱིལ་མོ་ཀྲུང་བཅས་ནས་སེམས་ཅན་ཐམས་ཅད་ལ་བརྩེ་བ་དང༌། འབྱུང་པོ་ཐམས་ཅད་ལ་བྱམས་པ་དང་སྙིང་རྗེ་བའི་སེམས་ཀྱི་རང་བཞིན་གྱིས་
དོན་ཡོད་པའི་ཞགས་པའི་སྙིང་པོ་ལན་གཅིག་བཟླས་བརྗོད་བགྱིའོ། །བཟླས་བརྗོད་བགྱིས་མ་ཐག་ཁོ་ནར་ལན་དྲུག་བརྒྱ་བཞི་བཅུར་བཟླས་བརྗོད་པར་བགྱིས་པར་འགྱུར་རོ། །དེ་བཞིན་

92-1-231a

༄༅། །གཤེགས་པ་ཐམས་ཅད་དབུགས་འབྱིན་པར་མཛད་ཅིང་དྲན་པ་དང༌། བློ་གྲོས་དང༌། གཟི་བརྗིད་ལུས་ལ་འཇུག་པར་བགྱིད་དོ། །བཟླས་བརྗོད་བགྱིས་པ་
ཙམ་གྱི་མོད་ལ་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །རི་མོའི་སྐུ་གཟུགས་དེ་ལ་ཡང་འོད་ཟེར་འབྱུང་བར་འགྱུར་རོ། །འཕགས་པ་སྤྱན་རས་གཟིགས་
དབང་ཕྱུག་ཡོངས་སུ་དག་པའི་བདག་ཉིད་རྨི་ལམ་དུ་མཐོང་བར་འགྱུར་རོ། །མཆོག་ཐམས་ཅད་སྩོལ་བར་འགྱུར་རོ། །དེའི་ལས་གྱི་སྒྲིབ་པ་ཐམས་ཅད་ཡོངས་སུ་དག་པར་
འགྱུར་རོ། །སྡིག་པ་དང་སྒྲིབ་པ་ཐམས་ཅད་ཡོངས་སུ་བསལ་བ་དང་གཏུགས་པར་འགྱུར་རོ། །ནད་ཐམས་ཅད་སྤངས་པར་འགྱུར་རོ། །འཇིག་རྟེན་པའི་དགོས་པ་སྒྲུབ་པ་རྣམས་
ཀྱི་དམ་པ་ཐམས་ཅད་འགྲུབ་པར་འགྱུར་བས་སངས་རྒྱས་རྗེས་སུ་དྲན་པ་བསྒོམ་པར་བགྱིའོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་
གསུམ་པ། ཐལ་མོ་ལྷན་ཅིག་བསྡམས་ཏེ་སྦྱར་ལ་རྩེ་མོ་ཡིད་ཙམ་བཀུག་སྟེ་ཁར་གཏད་ལ། སྲིན་ལག་གཉིས་ཕྱིར་འགྱེད་ཅིང་གུང་མོ་པདྨ་ལྟ་བུར་བགྱིས་ཏེ་སྔགས་འདི་
བརྗོད་དོ། །ཨོཾ་ཏུ་རུ་ཏུ་རུ་པདྨེ་ཨ་མོ་གྷ་སིདྡྷི་ཧཱུཾ། ཕྱག་རྒྱ་འདི་ནི་དོན་ཡོད་གྲུབ། །ལས་རྣམས་གྲུབ་དང་ལྡན་པ་ཡི། །འདི་ནི་བཅིང་བ་བགྱིས་པ་ཡིས། །ཀུན་རིག་མྱུར་དུ་འགྲུབ་

92-1-231b

པར་འགྱུར། །མྱུར་དུ་སྟོན་པ་སྩོལ་འགྱུར་ཏེ། །རྙེད་དཀའ་དོན་ཡོད་གྲུབ་པ་མཆོག །མཆོག་ཀུན་རབ་ཏུ་སྟོབ་པར་འགྱུར། །འཇིག་རྟེན་འདས་པ་དེ་བཞིན་འཇིག་རྟེན་པ། །སྒྲིབ་པ་
ཐམས་ཅད་ལས་ནི་རྣམ་པར་གྲོལ། །བསོད་ནམས་ཕུང་པོ་དག་ནི་རྟག་ཏུ་འཕེལ། །བཀྲ་ཤིས་སྒྲ་ནི་འབྱུང་བར་འགྱུར་བའོ། །ལྷ་རྣམས་རྟག་ཏུ་སྲུང་བར་འགྱུར། །རྡོ་རྗེ་བཅིང་བ་ཤིན་
ཏུ་བཅིང༌། །རྟག་ཏུ་སེམས་ནི་བརྟན་པོར་བགྱི། །མཛུབ་མོ་དག་ནི་ཡིད་བསྐུམས་ནས། །སྙིང་ག་དག་ཏུ་རབ་ཏུ་བརྐྱང༌། །དོན་ཡོད་པའི་པདྨའི་དཀྱིལ་འཁོར་ཕྱག་རྒྱ་དང༌། སྙིང་པོ་
གསུངས་པ་དང༌། པདྨའི་དབང་ཕྱུག་གི་ཕྱག་རྒྱ་ལས་དང་དོན་ཐམས་ཅད་འགྲུབ་པའི་གསང་སྔགས་དེ་དག་གསུངས་ནས་དེ་ནས་དོན་ཡོད་པའི་རྒྱལ་པོ་གསུངས་པ། ཨོཾ་ཨ་མོ་གྷ་
ཧྲྀ་ད་ཡ། པདྨེ་དྷ་ར་དྷ་ར་པདྨ་དྷ་ར་མ་ཧཱ་མཎྜ་ལ་ཧྲྀ་ད་ཡ་ཧཱུཾ། སྙིང་པོ་ཕྱག་རྒྱ་འདི་ནི་བཅིངས་པ་ཡིས། །པདྨ་འཆང་བའི་དོན་ཡོད་སྙིང་པོ་ཡི། །གྲུབ་པ་དེ་ཉིད་ཡང་དག་སོམ་ཉི་མེད། །
ཐམས་ཅད་དུ་ནི་ལས་རྣམས་ཐམས་ཅད་དང༌། དེ་ནི་གྲུབ་པར་འགྱུར་ཏེ་སོམ་ཉི་མེད། །ཤིན་ཏུ་གསང་བའི་ཕྱག་རྒྱ་གསུང༌། །ཤིན་ཏུ་གསང་བའི་གསང་སྔགས་བཟླས། །ཤིན་ཏུ་
བཀྲུས་པས་གོས་གཙང་བགོ །གཙང་མའི་སེམས་ཀྱིས་འཆང་བགྱིད་ཅིང༌། །སེམས་ཅན་ཀུན་ལ་བརྩེར་གྱུར་ནས། །རྟག་ཏུ་བླ་མ་གུས་པར་བསྒོམ། །རྟག་ཏུ་ཤིན་ཏུ་དང་བགྱི་ཞིང༌། །

92-1-232a

༄༅། །པདྨའི་ཕྱག་ལ་དགའ་བར་བགྱི། །མྱུར་དུ་ལས་འགྲུབ་མྱུར་དུ་ནི། །པདྨ་འཆང་དང་སངས་རྒྱས་འཐོབ། །མྱུར་དུ་འཇིག་རྟེན་དབང་ཕྱུག་འཐོབ། །མྱུར་དུ་
སེམས་ཅན་ཀུན་ཕན་ལྡན། །ལག་པ་གཡོན་པ་བརྐྱང་པ་ཙམ་གྱིས་ཁར་པདྨའི་ཚུལ་དུ་བཞག་ལ་ལག་པ་བསྒྱུར་ནས་མཛུབ་མོ་གྱེན་དུ་བསྒྲེང༌། མཐེ་བོང་ཡིད་ཙམ་བཀུག་
ལ་ལག་པ་གཡས་པ་བརྐྱང་སྟེ་སོར་མོ་རྣམས་པདྨའི་ཚུལ་དུ་བཞག་ལ་མཐེ་བོང་ཡིད་ཙམ་བཀུག་སྟེ་གུང་མོ་དོན་ཡོད་པའི་ཞགས་པ་བགྱི་བ་ནི། དོན་ཡོད་པའི་ཞི་བའི་ཆོ་ག་
ཆེན་པོའི་མིག་སེམས་ཅན་ཐམས་ཅད་ལ་བྱམས་པའི་སེམས་དང༌། སྙིང་རྗེའི་བདག་ཉིད་ཅན་ལགས་ཏེ། གསང་སྔགས་འདི་བརྗོད་དོ། །ཨོཾ་པ་ཤུ་པ་ཏི་པཱ་ཤྲཱ་དྷ་ར་ས་ཧ་
སྲ་ར་ཤྨི་པྲ་ཏི་མ་ཎ་ཌི་ཏ་ཀཱ་ཡ། ཨ་ཀ་རི་ཥ་ནི་སཉྩོ་ད་ནི། བྷུ་རུ་བྷུ་རུ། ཨ་མོ་གྷ་པཱ་ཤ་སིདྡྷི་ཧཱུཾ། ཕྱག་རྒྱ་འདིས་གསང་སྔགས་ལན་ཉི་ཤུ་རྩ་གཅིག་བཟླའོ། །དེ་ནས་དོན་ཡོད་
པའི་ཞགས་པའི་སྙིང་པོ་བཟླས་ནས་ལག་པ་གཡས་པ་ཞགས་པའི་ཕྱག་རྒྱའི་ཚུལ་དུ་གདེག་ཅིང༌། སླར་ཡང་རང་གི་གནས་སུ་བཟུང་ཞིང་གསང་སྔགས་ལན་བདུན་བཟླས་ཏེ།
ལན་བདུན་དུ་ཡང་གདེག་གོ །དོན་ཡོད་རྒྱལ་པོ་བཟླས་པ་ནི། །བསམ་པ་མཆོག་ཏུ་དག་པས་བགྱི། །བཟླས་པ་ཙམ་གྱི་མོད་ལ་ནི། །དོན་ཡོད་ཞགས་པའི་ཕྱག་རྒྱ་ཡིས། །བྱང་ཆུབ་

92-1-232b

ཐམས་ཅད་དགུག་པ་དང༌། །མོད་ལ་སངས་རྒྱས་ཉིད་དུ་འགྱུར། །གཞན་ཡང་དགོས་པ་སྣ་ཚོགས་དག །ཇི་ལྟར་ཡིད་ལ་བསམ་པ་བཞིན། །མོད་ལ་གྲུབ་པ་བླ་མེད་དང༌། །མེད་ལ་ཐམས་
ཅད་དགུག་པར་འགྱུར། །ལྷ་དང་ཀླུ་དང་གནོད་སྦྱིན་དང༌། །དྲི་ཟ་ལྷ་མིན་ནམ་མཁའ་ལྡིང༌། །མིའམ་ཅི་དང་ལྟོ་འཕྱེ་ཆེ། །རིག་སྔགས་འཆང་ལ་བལྟ་བའི་ཕྱིར། །ཐམས་ཅད་དེ་ཡི་
མོད་ལ་འདུ། །ཕྱོགས་བཅུའི་སངས་རྒྱས་ཐམས་ཅད་དག །དེ་ཉིད་གཟིགས་པས་གཟིགས་པར་འགྱུར། །རིག་སྔགས་འཆང་ལ་ཕྱག་བགྱིའི་ཕྱིར། །བྱང་ཆུབ་སེམས་དཔའ་འདུ་
བར་འགྱུར། །མགོན་པོ་འཕགས་པ་སྤྱན་རས་གཟིགས། །མཆོག་སྦྱིན་སྤྱི་བོར་ཕྱག་འཇོག་འགྱུར། །ཡོངས་སུ་དག་པའི་བདག་ཉིད་ཀྱི། །རང་བཞིན་མོད་ལ་སྟོན་པར་མཛད། །
གང་དག་མནར་མེད་སོང་བ་དང༌། །སེམས་ཅན་མཚམས་མེད་ལྔ་བགྱིད་དང༌། །གང་དག་འཕགས་ལ་སྐུར་འདེབས་དང༌། །གང་དག་དམ་ཆོས་སྤོང་བ་དང༌། །ཕྱག་རྒྱ་འདི་མཐོང་
འཛིན་བཅུག་དང༌། །བཅིངས་པས་མོད་ལ་སྡིག་པ་ཀུན། །འཇིག་འགྱུར་མོད་ལ་འདྲེན་པ་མཐོང༌། །ཕྱག་རྒྱ་བཅིངས་པ་ཙམ་གྱིས་ནི། །དགོས་པ་ཐམས་ཅད་འགྲུབ་པར་འགྱུར། །
ཕྱག་རྒྱ་འདི་ནི་མཐོང་ཙམ་དང༌། །གསང་སྔགས་ཟློག་པར་བགྱིད་པ་དང༌། །རིག་སྔགས་འཆང་བ་མཐོང་བ་དེ། །འཕགས་པ་སྤྱན་རས་གཟིགས་དབང་ནི། །མངོན་དུ་མཐོང་བར་

92-1-233a

༄༅། །བལྟ་བར་བྱ། །ཚེ་རབས་བརྒྱུད་པར་བསྐལ་པ་ནི། །བརྒྱ་དང་སྟོང་དུ་བསགས་པ་ཡི། །སྡིག་པ་ལས་ཀྱི་སྒྲིབ་པ་རྣམས། །ཕྱག་རྒྱ་བཅིངས་སམ་མཐོང་ཙམ་གྱིས།།
དེ་ཀུན་འབྱང་འགྱུར་སོམ་ཉི་མེད། །ཐལ་མོ་ལྷན་ཅིག་དམ་དུ་སྦྱར་ཏེ་མཁས་པདྨའི་ཚུལ་དུ་བགྱིས་ལ་མཛུབ་མོ་ནོར་བུ་བགྱིས་ཏེ་གུང་མོ་ཡིད་ཙམ་ཞིག་བཀུག་པ་ནི།
ཡིད་བཞིན་གྱི་ནོར་བུ་ཆེན་པོའི་རྒྱལ་མཚན་གྱི་རྩེ་མོ་སྟེ། ལག་པ་སྤྱི་བོར་བརྐྱང་ནས་སྤྱི་བོར་དབང་བསྐུར་བ་སྩོལ་བའི་གསང་སྔགས་འདི་བརྗོད་དོ། །ཨོཾ་སྟྲཻ་ཡ་དྷྭ་ནུ་ག་ཏ།
ཨ་བྷི་ཥྀཉྩ་ཏུ། སརྦ་སྟྲཻ་ཡ་དྷྭ། ཨ་བྷི་ཥེ་ཀཻ་པདྨ་མ་ཎི་སུ་པདྨེ། ཨ་མོ་གྷེ་སརྦ་ཏ་ཐཱ་ག་ཏ། ཨ་དྷི་ཥྛི་ཏེ་ཧཱུཾ། འདིས་དབང་བསྐུར་བ་ཙམ་གྱིས་རིག་སྔགས་འཆང་ལ་དེ་བཞིན་
གཤེགས་པ་ཐམས་ཅད་ཀྱིས་དབང་བསྐུར་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གིས་ཕྱག་གིས་དབང་བསྐུར་བར་འགྱུར་རོ། །རིག་སྔགས་འཆང་གི་
རྒྱལ་པོ་ཆེན་པོར་འགྱུར་རོ། །རིག་སྔགས་འཆང་ཐམས་ཅད་འགྲུབ་པར་འགྱུར་རོ། །ཉོན་མོངས་པའི་སྒྲིབ་པ་ཐམས་ཅད་རྣམ་པར་དག་པར་འགྱུར་རོ། །འཇིག་རྟེན་ཐམས་
ཅད་ཀྱི་གཙོ་བོ་གཅིག་པའི་གནས་སུ་འགྱུར་རོ། །སྤྱི་གཙུག་རྡོ་རྗེ་པདྨ་བཅིང༌། །རྟག་ཏུ་སོར་མོའི་རྩེ་མོ་བརྐྱང༌། །མཛུབ་མོ་ལྕགས་ཀྱུའི་ཚུལ་དུ་བགྱི། །རང་གི་གདོང་གི་ཁྲོ་

92-1-233b

གཉེར་བཞིན། །ཁྲོ་བོའི་རྒྱལ་པོའི་ཕྱག་རྒྱ་ཆེ། །ལས་ཀུན་སྒྲུབ་པར་བགྱིད་པ་ཡི། །ཐམས་ཅད་སྒྲུབ་བགྱིད་ཕྱག་རྒྱ་སྟེ། །ཀུན་སྒྲུབ་དམ་པས་གསང་སྔགས་པས། །འདི་དྲན་གྲུབ་
པ་ཀུན་གྱི་མཆོག །ཨོཾ་ཀྲོ་དྷ་རཱ་ཛ་དྷ་མ་མ་ཧཱ་ཨ་མོ་གྷ་ཧ་ན་ཧ་ན། སརྦ་དུ་ཥྚཾ་ཧཱུཾ། ཕྱག་རྒྱ་འདི་དྲན་ཙམ་གྱིས་ཀྱང༌། །མཐུ་ཆེན་པོ་ཡི་གསང་སྔགས་ཀྱིས། །གདུག་པ་ཀུན་ནི་རྣམ་
འཇིག་སྟེ། །རི་རབ་ཀྱང་ནི་སྙིལ་བ་བགྱིད། །ཕྱག་རྒྱ་བཅིངས་པར་བགྱིས་པ་ཡིས། །སྡིག་པ་ཐམས་ཅད་འཇིག་པར་བགྱིད། །སེམས་ཅན་གདུག་དང་གདུག་པའི་ཀླུ་།བགེགས་
དང་ལོག་འདྲེན་གདུག་པ་སྟེ། །དེ་དག་ཐམས་ཅད་ཞི་བར་འགྱུར། །ཕྱག་རྒྱ་བཅིངས་པ་ཙམ་གྱིས་ནི། །ཐམས་ཅད་དབང་དུ་གྱུར་ནས་མཆིས། །ལྷ་དང་མི་དང་དགེ་སྦྱོང་དང༌། །བྲམ་
ཟེ་རྒྱལ་རིགས་གང་ལགས་པ། །ཐམས་ཅད་དབང་དུ་གྱུར་ནས་ནི། །མཆིས་པར་འགྱུར་བར་སོམ་ཉི་མེད། །རྒྱུད་ནི་རྟག་ཏུ་མཉམ་བཞག་ལ། །མཐེ་བོང་མཉམ་དུ་བཏེག་ནས་ནི།།
གུང་མོ་ཡིད་ནི་གུང་མོ་ཉིད། །ཡིད་ཙམ་བཀུག་ནས་བསྒྲེང་བར་བགྱི། །འདི་ནི་པདྨ་ཆེན་པོ་ཡི། །ལྷ་མོ་སྒྲོལ་མའི་ཕྱག་རྒྱ་སྟེ། །གྲུབ་པ་བླ་ན་མེད་པ་ཡི། །ཐམས་ཅད་ཀྱི་ནི་དམ་པ་
ལགས༑ ༑ཐལ་མོ་པདྨའི་ཚུལ་དུ་སྦྱར། །མཐེ་བོང་ཉིད་ནི་བརྐྱང་བགྱིས་ལ། །མཐེའུ་ཆུང་ཡིད་ཙམ་བཀུག་པ་ནི། །དཀར་ཤམ་ཆེན་མོའི་ཕྱག་རྒྱ་སྟེ། །འདི་ནི་ཀུན་གྲུབ་བླ་ན་མེད། །

92-1-234a

༄༅། །རྡོ་རྗེའི་ཚུལ་དུ་ཐལ་སྦྱར་དམ་བཅིངས་ཤིང༌། །ཤེས་རབ་ཅན་གྱིས་གཡས་པའི་ལག་བསྒྱུར་ལ། །ཁྲོ་གཉེར་བཞིན་ནི་དེ་བཞིན་ཁྲོ་བ་དང༌། །ཕྱག་རྒྱ་ཆེན་
པོ་ཀུན་འདོད་རབ་ཏུ་སྦྱིན། །ལག་པ་གཉིས་ཀྱིས་ཐལ་སྦྱར་བརྐྱང་ནས་ནི། །གསང་བ་དེ་བརྐྱངས་གུང་མོ་བསྐུམས་ནས་སུ། །མཐེ་ཆུང་བརྐྱངས་ནས་ལྕགས་སྒྲོག་པདྨ་ཡི། །
ཚུལ་དུ་སྙིང་གའི་གནས་སུ་གཞག་པར་བགྱི། །ཕྱག་རྒྱ་འདི་ནི་ཕྱག་རྒྱ་ཆེ། །ཕྱག་རྒྱ་འདི་ནི་བཅིངས་པ་ཡིས། །དཀྱིལ་འཁོར་ཀུན་ནས་ལྷ་དག་དང༌། །དཀྱིལ་འཁོར་ལྷ་ཀུན་
དགའ་བར་འགྱུར། །ཐམས་ཅད་ཚོགས་ཤིང་འདུ་བ་དང༌། །ཀུན་གྱིས་སྲུང་བགྱིད་སོམ་ཉི་མེད། །ཕྱག་རྒྱ་འདི་ཉིད་བཤིག་ནས་ལག་པ་ནི། །ཐལ་སྦྱར་པདྨའི་ཚུལ་བཞིན་
ལེགས་བྱས་ཏེ། །སྙིང་གར་བཞག་པ་གནོད་སྦྱིན་ཕོ་ཉ་མོ། །འདི་ནི་ཕྱག་རྒྱ་ལགས་པར་ལེགས་པར་བསྒྲགས། །དང་པོ་རྡོ་རྗེ་ཁུ་ཚུར་ལེགས་བཅིངས་ལ། །གུང་མོ་ལྷག་མ་
བསྐུམས་ཞིང་མཐེ་བོང་བཞག །པདྨའི་ཚུལ་གྱི་བཞིན་དྲན་སྒྲོལ་བདུན་གྱི། །གྲུབ་པ་ཀུན་གྱི་བླ་མེད་ཕྱག་རྒྱ་འདི། །སྡིག་པ་ཐམས་ཅད་འཇིག་ཅིང་ཉོན་མོངས་ཀུན། །ནད་
ཀུན་ཉེ་བར་ཞི་བར་སོམ་ཉི་མེད། །དོན་ཡོད་པ་ཡི་གྲུབ་པ་བླ་མེད་ཀྱི། །ཆོ་ག་ཞིབ་མོ་ཐམས་ཅད་རབ་ཏུ་འགྲུབ། །ལག་པ་གཉིས་ནི་མཉམ་བཞག་སྟེ། །རྡོ་རྗེའི་ཚུལ་དུ་པདྨ་

92-1-234b

བཅིང༌། །མཛུབ་མོ་བསྐུམས་པ་བགྱིས་ནས་ནི། །མཐེ་བོང་ཡང་ནི་དགུག་པར་བགྱི། །འདི་ནི་རྟ་མགྲིན་ཕྱག་རྒྱ་སྟེ། །ཆོ་ག་ཞིབ་མོའི་པདྨ་ལགས། །པདྨའི་ཚུལ་དུ་ཐལ་མོ་སྦྱར། །
མཛུབ་མོས་མཁྱུད་ལ་གུང་མོ་ནི། །ལྕགས་ཀྱུའི་ཚུལ་དུ་བསྒྲེང་བར་བགྱི། །དོན་ཡོད་ཞགས་པའི་ཕྱག་རྒྱ་འདི། །རྒྱ་མཚོའི་ཀློང་གི་ཁ་ལྟ་བུར། །རྡོ་རྗེ་ཟ་བ་ཉིད་ཀྱིས་གསུངས། །འདི་
ནི་ལས་ཀུན་བགྱིད་པའོ། །གྲུབ་པ་ཀུན་གྱི་བླ་ན་མེད། །ཕྱག་རྒྱ་འདི་ནི་མཛུབ་མོའི་མཐེ་བོང་གཉིས། །ལྕགས་སྒྲོག་ལྷག་མ་བསྐུམས་ནས་པདྨའི་ཚུལ། །སྙིང་གའི་གནས་སུ་
བཞག་པ་མགྲིན་སྔོན་གྱི། །འདི་ནི་དོགས་མེད་ལས་ཀུན་ཕྱག་རྒྱ་ལགས། །ལག་གཉིས་པདྨའི་ཁུ་ཚུར་ཏེ། །གཡས་གཡོན་དུ་ནི་བཞག་ནས་སུ། །ཀུན་ནས་ཞི་བའི་བཞིན་དུ་
གཞག །བྱམས་པའི་མིག་གཉིས་བགྱི་བ་ནི། །ཞལ་ནི་བཅུ་གཅིག་ཕྱག་རྒྱ་སྟེ། །དེ་བཞིན་དུ་ཀུན་གྱིས་མི་ཐུབ་པའོ། །མཐེ་བོང་མཉམ་པར་མཉམ་བགྱིས་ལ། །སོར་མོའི་རྩེ་མོ་
བསྐུམས་པ་དང༌། །མཛུབ་མོ་གཉིས་ནི་པདྨའི་ཚུལ། །རིག་པའི་དབང་ཕྱུག་ཕྱག་རྒྱ་ལགས། །ཕྱག་རྒྱ་འདི་ཉིད་དབུས་སུ་ནི། །འཁོར་ལོའི་ཚུལ་དུ་མཛུབ་མོ་བསྐུམ། །གཡོན་པ་བརྐྱང་
བ་དབང་ཆེན་གྱི། །ཕྱག་རྒྱ་འབྱུང་པོ་ཐམས་ཅད་འཇོམས། །ལྕགས་སྒྲོག་དམ་དུ་བགྱིས་ནས་ནི། །ལག་པ་གཉིས་པོ་བརྐྱངས་ནས་ཀྱང༌། །སྙིང་གར་བཞག་པའི་ཕྱག་རྒྱ་སྟེ། །འདི་

92-1-235a

༄༅། །ནི་རྒྱུན་དུ་གཤིན་རྗེ་ལགས། །ལག་པ་གཡོན་པ་བརྐྱངས་ནས་སུ། །སོར་མོ་བསྒྲེང་བའི་ཐོར་ཏོ་དགུག །གཡས་པ་སྙིང་གར་བཞག་ནས་སུ། །མཐེ་
བོང་དང་ནི་མཐེ་ཆུང་དགུག །ལྷག་མ་རྣམས་ནི་བརྐྱངས་བགྱིས་ཏེ། །འདི་ནི་ཆུ་ལྷའི་ཕྱག་རྒྱ་སྟེ། །ཀླུ་ཀུན་དགུག་པའི་མཆོག་ལགས་སོ། །ལག་པ་གཉིས་ནི་བསྡམས་བགྱིས་
ལ༑ ༑སོར་མོ་ཕྱིང་ག་ལོག་ཏུ་སྦྲེལ། གཡས་པ་དང་ནི་གཡོན་པ་དག །སྙིང་གའི་གནས་སུ་གཞག་བགྱི་སྟེ། །ཕྱག་རྒྱ་འདི་ནི་ལུས་ངན་གྱི། །གནོད་སྦྱིན་ཐམས་ཅད་སྐྲག་
པར་བགྱིད། །ལག་པ་གཡས་པ་སྤྱི་བོར་ཡང༌། །མཐེ་བོང་མཛུབ་མོ་བཀུག་བགྱིས་ལ། །ལག་པ་གཡོན་པ་བརྐྱངས་ནས་སུ། །མཛུབ་མོ་གྱེན་དུ་བསྒྲེངས་བ་ནི། །འདི་ནི་
ཚངས་པའི་ཕྱག་རྒྱ་སྟེ། །ཐམས་ཅད་དུ་ནི་ལས་སྒྲུབ་པའོ། །ཕྱག་རྒྱ་འདི་ཉིད་གཡས་པ་ཡི། །མཐེ་ཆུང་སོར་མོ་བཀུག་བགྱིས་ཏེ། །དྲང་སྲོང་ཚོགས་ཀྱི་ཕྱག་རྒྱ་འདི། །ལྷ་
རྣམས་ཀུན་གྱིས་ཕྱག་བགྱིས་པའོ། །ལག་པ་གཉིས་ནི་དམ་བཅིངས་ལ། །བལྟ་སྡུག་འཁོར་ལོའི་ཕྱག་རྒྱ་སྟེ། །ལྷ་མིན་ཐམས་ཅད་འགུགས་པ་ཡི། །ཁྱབ་འཇུག་ཕྱག་རྒྱ་
འདི་ཞེས་གསུངས། །གཡས་པ་བཱི་ཛ་པཱུ་རར་བགྱི། །གཡོན་པ་རྩེ་གསུམ་ཚུལ་དུ་བགྱི། །མཐེ་བོང་མཐེ་ཆུང་བསྐུམས་པ་ནི། །འབྱུང་པོ་ཐམས་ཅད་སྐྲག་བགྱིད་པ། །འདི་ནི་

92-1-235b

དྲག་པོའི་ཕྱག་རྒྱར་གསུངས། །གཡས་པ་ཁུ་ཚུར་བཅིངས་ནས་སུ། །མཛུབ་མོ་བརྐྱངས་ནས་གཡོན་པ་ནི། །དཀུར་བརྟེན་ཁུ་ཚུར་བཅིངས་ནས་གཞག །སོར་མོ་རྣམས་ནི་
བརྐྱང་བར་བགྱི། །དྲག་པོ་རྒྱུན་དུ་ལྟ་བགྱིད་པ། །དེ་བཞིན་ལྷ་ཡི་སྡེ་དཔོན་གྱི། །གཞོན་ནུ་ཕྱག་རྒྱ་འདི་ཞེས་གསུངས། །གྱེན་དུ་ལག་པ་གཉིས་བསྒྲེངས་ནས། །སོར་མོ་གསུམ་ནི་
བརྐྱངས་བགྱིས་ཏེ། །མཐེ་བོང་མཛུབ་མོ་བཀུག་པ་ནི། །འོད་ཟེར་སྟོང་དག་འཕྲོ་བགྱིད་པ། །འདི་ནི་ཉི་མའི་ཕྱག་རྒྱ་ལགས། །ཕྱག་རྒྱ་འདི་ཉིད་སོར་མོ་གསུམ། །བཀུག་ནས་སོར་མོ་
གཉིས་གཉིས་བརྐྱང༌། །སྐར་མའི་ཚོགས་ཀྱིས་མཛེས་གྱུར་པ། །འདི་ནི་ཟླ་བའི་ཕྱག་རྒྱར་གསུངས། །གསང་སྔགས་ཆེན་པོ་ཕྱག་རྒྱ་འདི་དག་ནི། །ལས་དང་དོན་ཀུན་གྲུབ་པ་སྒྲུབ་
པར་བགྱིད། །སྡིག་པ་ཐམས་ཅད་སྤོང་ཞིང་ཉོན་མོངས་ཀུན། །ཉམས་པར་བགྱིད་ཅིང་སྒྲིབ་པ་ཐམས་ཅད་འབྱང༌། །ལས་ཀུན་ཟད་པར་བགྱིད་ཅིང་དོན་ཡོད་པའི། །ལས་སྒྲུབ་
དོན་ཡོད་གྲུབ་པ་འགྲུབ་པར་འགྱུར། །ཨོཾ་པདྨ་ཏཱ་རེ་ཏཱ་ར་ཡ་པདྨ་བྷུ་ཛེ་ཧཱུཾ། ཨོཾ་མ་ཧཱ་པདྨེ་ཤྭ་རཾ་གེ་ཧུ་རུ་ཧུ་རུ་སྭཱ་ཧཱ། ཨོཾ་བྷྲི་ཀུ་ཊི་པདྨེ་ཏ་ར་ཏ་ར་ཧཱུཾ། ཨོཾ་པདྨེ་པཱཎྜ་ར་བཱ་སི་ནི་ཀུཎྜ་
ཀུཎྜ་སྭཱ་ཧཱ། ཨོཾ་ཨ་མོ་གྷ་པདྨ་བ་ར་དེ་སིདྡྷི་སིདྡྷྱ་ནྟུ་ཧཱུཾ། ཨོཾ་སརྦ་ཏྲ་ག་མི་ནི་ཨ་བྷ་ཡ་རོ་དྲི་ཎི་ཧཱུཾ། ཨོཾ་ཨ་མོ་གྷ་ན་ཏཱ་རེ་ཏཱ་རེ་ཡ་པདྨེ་བྷུ་ཛེ་ཧཱུཾ། ཨོཾ་དཱ་རུ་ལ་རུ་ལ་པདྨེ་ཨ་མོ་གྷ་ཧཱུཾ། ཨོཾ་

92-1-236a

༄༅། །བ་ཌ་བ་མུ་ཁེ་ནི་ཀྲིནྟ་ཡ་དུཥྚ་ཧཱུཾ། ཨོཾ་པདྨེ་ནཱི་ལ་ཀྲཎྛེ་ཤྭ་ར། བྷུ་རུ་བྷུ་རུ་ཧཱུཾ། ཨོཾ་སོ་མྱ་བ་ད་ནེ་པྲ་སི་ཏ་ཤཱུ་ས་ཡ་ཧཱུཾ། ཨོཾ་པདྨེ་ཤྭ་ར་སི་དྷ་ཡ་ཧཱུཾ། ཨོཾ་
ཨ་མོ་གྷེ་ཤྭ་རེ་ཧཱུཾ། ཨོཾ་ས་མ་རི་ཏ་རེ་ཏ་རེ་ཧཱུཾ། ཨོཾ་ནཱ་ག་པདྨ་ནི་ཧཱུཾ། ཨོཾ་ཡཀྵ་དྷི་པ་ཏི་མུ་རུ་མུ་རུ་ཧཱུཾ། ཨོཾ་ཨ་མོ་གྷེ་བྲཧྨ་ར་ཏེ་ཧཱུཾ། ཨོཾ་ཤི་རི་བར་དེ་ཨ་མོ་གྷ་བྷུ་ཛེ་ཧཱུཾ། ཨོཾ་ཨ་
མོ་གྷ་རཱ་ཛ་པདྨ་ནཱ་བྷེ། ས་ར་ས་ར་ས་མནྟ་བྷུ་ཛེ་སྭཱ་ཧཱ། ཨོཾ་ར་དྲ་རུ་ཊི་མི་ལི་མི་ལི་སྭཱ་ཧཱ། ཨོཾ་ཤཀྟི་དྷ་རེ་ཨ་མོ་གྷ་པ་ཏི་སྭཱ་ཧཱ། ཨོཾ་ས་ཧ་སྲ་ཀི་ར་ཎེ་ཧཱུཾ་རུ་ཧི་སྭཱ་ཧཱ། ཨོཾ་སོ་མ་པྲ་
བྷེ་ཧཱུཾ༑ དེ་བཞིན་ཕྱག་རྒྱ་གསང་བ་ཡང༌། །ཕྱག་རྒྱ་ཐ་དད་གསང་སྔགས་སྠ་དད་སྒྲུབ། །གསང་སྔགས་འཆང་གིས་ཇི་སྐད་གསུངས་པའི་ལས། །རྟག་ཏུ་ཀུན་གྱིས་མདོར་ན་
ཐམས་ཅད་བགྱིད། །གཙང་མ་སྤྱོད་པ་གཙང་མ་དག །ལེགས་བཀྲུས་གཙང་མའི་གོས་བགོས་ནས། །དྲི་ཞིམ་དྲི་ཡིས་དཔུང་པ་དང༌། །ལག་པ་ཡན་ལག་བྱུགས་ནས་སུ། །
ཕྱག་རྒྱ་ལན་རེ་བཅིངས་པ་ན། །གསང་སྔགས་ལན་རེ་བཟླ་བར་བགྱི། །ཕྱག་རྒྱ་དག་ནི་བཅིངས་པ་དང༌། །གསང་སྔགས་བཟླས་པའི་མོད་ལ་ནི། །བརྒྱ་སྟོང་ཕྲག་ནི་
འབུམ་ཕྲག་འབུམ། །ཕྱག་རྒྱ་དག་ནི་བཅིངས་པར་འགྱུར། །ཕྱག་རྒྱ་བཅིངས་པ་བགྱིས་པ་ན་བསོད་ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར་རོ། །སངས་རྒྱས་དང་

92-1-236b

བྱང་ཆུབ་སེམས་དཔའ་ཐམས་ཅད་ཀྱིས་ལུང་བསྟན་པ་དང༌། བྱིན་གྱིས་བརླབས་པར་འགྱུར་རོ། །ལྷ་ཐམས་ཅད་ཀྱིས་ལེགས་པར་བསྲུངས་པར་འགྱུར་རོ། །འཇིག་རྟེན་ཐམས་ཅད་
ཀྱི་མཆོད་གནས་གཅིག་པུར་འགྱུར་རོ། །འཇིག་རྟེན་ཐམས་ཅད་ཀྱི་བླ་མ་གཅིག་པུར་འགྱུར་རོ། །དཀྱིལ་འཁོར་གྱི་ཕྱག་རྒྱའི་ཆོ་གའི་རིམ་པར་ཕྱེ་བ་དང༌། དམ་ཚིག་ཐམས་ཅད་
ལ་ཞུགས་པར་འགྱུར་རོ། །ཚེ་དཔག་ཏུ་མ་མཆིས་པར་འགྱུར་རོ། །དོན་ཡོད་པའི་རིག་སྔགས་འགྲུབ་པར་འགྱུར་རོ། །ཚིག་བཙུན་པར་འགྱུར་རོ། །དྲན་པ་དང་བློ་གྲོས་བག་ཚ་བ་མ་
མཆིས་པར་འགྱུར་རོ། །བློ་གྲོས་ཐོགས་པ་མ་མཆིས་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་པར་མཛད་པ་རྟག་ཏུ་བལྟ་འཚལ་བར་འགྱུར་རོ། །
རྟག་ཏུ་དམ་པ་སྩོལ་བར་འགྱུར་རོ། །རྟག་ཏུ་དགྲ་དང༌། ཕས་ཀྱི་རྒོལ་བ་དང༌། མི་མཛའ་བ་དང༌། གདུག་པ་དང༌། རབ་ཏུ་གདུག་པ་ཐམས་ཅད་ཕམ་པར་བགྱིས་པར་འགྱུར་རོ། །
རྟག་ཏུ་ཐམས་ཅད་དུ་རྒྱལ་བར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། བགེགས་དང༌། ལོག་འདྲེན་དང༌། ལྷ་མ་ཡིན་དང༌། ཀླུ་ཐམས་ཅད་མཐོང་
བར་འགྱུར་རོ། །འཕགས་པ་ཆེན་པོ་ཐམས་ཅད་ལ་བག་ཚ་བ་མ་མཆིས་པར་འགྱུར་རོ། །རྒྱལ་པོ་དང༌། བློན་པོ་དང༌། བཙུན་མོའི་འཁོར་དང་བཅས་པ་ཐམས་ཅད་དབང་དུ་གྱུར་

92-1-237a

༄༅། །ནས་མཆིས་པར་འགྱུར་རོ། །ཐམས་ཅད་གཙོ་བོ་གཅིག་པུར་འགྱུར་རོ། །ཐམས་ཅད་དུ་བླ་མའི་གནས་གཅིག་པུར་འགྱུར་རོ། །ཚེ་རིང་བར་འགྱུར་རོ། །
ནད་ཐམས་ཅད་ལས་ཐར་པར་འགྱུར་རོ། །སྐྱོན་གྱི་དྲི་མ་དང༌། སེར་སྣ་དང༌། ཕྲག་དོག་ཐམས་ཅད་དང་བྲལ་བར་འགྱུར་རོ། །ལེགས་པར་དྲན་ཞིང་ལུས་ཤིན་ཏུ་ཡོངས་སུ་
དག་པར་འགྱུར་རོ། །འཆི་བའི་དུས་ཀྱི་མོད་ལ་དེ་བཞིན་གཤེགས་པ་མཐོང་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མཐོང་བར་འགྱུར་ཞིང༌། དེ་དག་
ཐམས་ཅད་ཀྱིས་དབུགས་འབྱིན་པར་འགྱུར་ཏེ། རིགས་ཀྱི་བུ། ཁྱོད་འཇིག་རྟེན་གྱི་ཁམས་བདེ་བ་ཅན་དུ་སོང་ཞིག་ཅེས་ཤིན་ཏུ་དྲན་པ་ཉེ་བར་བཞག་ནས་དུས་བགྱིད་པར་
འགྱུར་རོ། །དམྱལ་བའི་སྒོ་ཐམས་ཅད་བཅད་པར་འགྱུར་རོ། །ངན་སོང་གི་འགྲོ་བ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །འདི་ནས་མ་འོངས་པའི་མངལ་དུ་སྐྱེ་བར་
མི་འགྱུར་རོ། །སྐྱེ་བ་ན་རྟག་ཏུ་སྐྱེ་བ་དྲན་པར་འགྱུར་རོ། །ཐམས་ཅད་དུ་པདྨ་ལ་བརྫུས་ཏེ་སྐྱེ་བར་འགྱུར་རོ། །བྱང་ཆུབ་ཀྱི་སྙིང་པོ་ལ་ཐུག་གི་བར་དུ་སངས་རྒྱས་ཀྱི་ཞིང་དུ་
མཆི་བར་འགྱུར་རོ། །དེ་ན། འཇིག་རྟེན་དབང་ཕྱུག་སྤྲུལ་པ་ཡི། །ཕྱག་རྒྱའི་རྟགས་ནི་བརྗོད་པར་བགྱིད། །ཁྲུ་གང་ཁོ་ནའི་ཚད་དག་གི །དཀྱིལ་འཁོར་ལྷམ་པ་བྲི་བར་

92-1-237b

བགྱི༑ ༑གང་ཞིག་མཐོང་བའི་མོད་ཙམ་གྱིས། །དགའ་བ་དང་ནི་མགུ་བར་འགྱུར། །སྡིག་པ་ཀུན་ལས་གྲོལ་བ་དང༌། །དེ་ཉིད་དག་ནི་འགྲུབ་འགྱུར་རོ། །རྒྱུན་དུ་གང་གིས་གོ་ཆ་ཡིས།།
རྟག་ཏུ་ཆོ་ག་བགོས་པར་འགྱུར། །ཆོ་གའི་ནི་འབར་བ་དང༌། །མཛེས་པ་རྟག་ཏུ་སྩོལ་པར་འགྱུར། །ཆོ་ག་ཞིབ་མོ་ལེགས་གྲུབ་སྟེ། །གསང་སྔགས་བླ་མེད་ཐམས་ཅད་འགྲུབ། །
ཕྱག་རྒྱའི་དཀྱིལ་འཁོར་བྲིས་ཙམ་གྱིས། །གནོད་སྦྱིན་སྲིན་པོ་འབྱེར་བར་འགྱུར། །མཐོང་བ་ཙམ་གྱིས་གདོན་ཀུན་ཀྱང༌། །འཇིག་པར་འགྱུར་ཏེ་སོམ་ཉི་མེད། །གནོད་པ་ཀུན་ལས་
གྲོལ་འགྱུར་ཏེ། །ནད་ཀུན་ལས་ཀྱང་དེ་བཞིན་ནོ། །ཕ་རོལ་དཔུང་ངམ་རང་དཔུང་ངམ། །མི་ཐུབ་པ་ཡི་དགྲ་ཀུན་ལས། །རྟག་ཏུ་ལེགས་པར་རྒྱལ་བར་འགྱུར། །རྟག་ཏུ་གདོན་ལས་
སྲུང་བ་དང༌། །དུས་ཀུན་ཏུ་ཡང་འགྲུབ་པར་འགྱུར། །རིག་སྔགས་འཆང་རྣམས་བདེ་བགྱིའི་ཕྱིར། །དེ་ཉིད་དམ་པ་འགྲུབ་འགྱུར་ཞིང༌། །འཕགས་པ་སྤྱན་རས་གཟིགས་དབང་གིས། །
ཕྱག་རྒྱའི་མཚན་མ་མཚོན་ཆ་དག །དགོས་པ་ཀུན་གྱི་རྗེས་མཐུན་པར། །གང་དང་གང་དུ་བཀོད་པ་དག །དེ་དང་དེར་ནི་ཕྱག་རྒྱར་འགྱུར། །པདྨ་ཁ་བྱེ་ཞེས་བགྱི་བ། །པདྨ་འདབ་མས་
མཛེས་པ་དང༌། །ཀུན་ནས་འཁོར་བར་འབར་བའི་ཕྲེང༌། །རྣམ་པར་རྟོག་པ་མེད་པར་བགྱི། །ཕྱག་རྒྱ་འདི་ཀུན་སྲོག་ལས་བྱུང༌། །འདི་དག་ཐམས་ཅད་འབྲས་བུ་སྩོལ། །རྡོ་རྗེ་རྩེ་གསུམ་

92-1-238a

༄༅། །རྡོ་རྗེའི་མདའ། །དཀྱིལ་འཁོར་པདྨ་རྡོ་རྗེ་དང༌། །པདྨའི་ཕྲེང་བ་རྡོ་རྗེའི་མཚན། །པདྨ་རབ་གནས་པདྨ་གཉིས། །རྟག་ཏུ་པདྨ་ལེགས་པར་བགྱིད། །པདྨའི་
ཁུ་ཚུར་དེ་བཞིན་དུ། །པདྨའི་མཛུབ་མོ་པདྨ་བསྒྱིངས། །པདྨའི་ལྕགས་ཀྱུ་ཐལ་མོ་སྦྱར། །པདྨའི་ལྕགས་སྒྲོག་པདྨའི་གཟེབ་།རྟག་ཏུ་པདྨ་སེམས་དཔའ་དང༌། །ནོར་བུ་པདྨ་
རྡོ་རྗེར་གསུངས། །དོན་ཡོད་པདྨ་དེ་བཞིན་དུ། །པདྨའི་རལ་གྲི་པདྨའི་དྲིལ། །རྩེ་གསུམ་ཞེས་བགྱི་གཏུན་ཤིང་འཆང༌། །ནོར་བུ་དབྱུག་པ་མེ་ཏོག་དབྱུག །དེ་བཞིན་ཞགས་
པ་གཏུན་ཤིང་དང༌། །ཆུ་སྲིན་འཛིན་དུང་འཁོར་ལོ་བྱེད། །བཱི་ཛ་པཱུ་ར་སེའུ་འབྲུ། །ཟླ་འཛིན་ཉི་མ་འཛིན་པ་དང༌། །ཐོབ་འཛིན་དང་ཚེམས་ཤིང་དང༌། །མེ་ཏོག་ཕུར་མ་བགྲང་
ཕྲེང་དང༌། །རྡོ་རྗེ་རྩེ་ལྔ་དོན་ཡོད་ཞགས། །དོན་ཡོད་གྲུབ་པ་དེ་དག་སྟེ། །ཐམས་ཅད་པདྨའི་སྟེང་དུ་དགོད། །ལག་པའི་ཕྱག་རྒྱ་འདི་བྲི་བ། །གང་དང་གང་དུ་དགོད་པ་ནི། །ལག་
པའི་ཕྱག་རྒྱ་བཞི་བཅུ་ཐམ། །འདི་དག་ཀྱང་ནི་བྲི་བར་བགྱི། །ཀུན་ནས་ཀྱང་ནི་འབར་བར་བགྱི། །ནོར་བུའི་རྒྱན་གྱིས་ཀླུབས་པར་བགྱི། །དཀྱིལ་འཁོར་ལྡན་པའི་རས་སམ་ནི། །ར་
བའམ་རྩིག་པར་བགྱིས་པའམ། །ཅི་ཡང་རུང་བ་དེ་དག་སྟེ། །དེ་དག་མཐོང་བ་ཙམ་གྱིས་སམ། །མཐོང་བ་ཙམ་གྱི་མོད་ལ་ནི། །རྟག་ཏུ་སྡིག་པ་ཐམས་ཅད་སྤོང༌། །མནར་མེད་

92-1-238b

གནས་སུ་གཏོགས་པ་དང༌། །མཚམས་མེད་པ་ནི་ལྔ་ཉིད་དེ། །ཐམས་ཅད་སྐད་ཅིག་ཙམ་གྱིས་འབྱང༌། །སེམས་ཅན་དག་པ་དྲན་བགྱིད་ན། །ཕྱིར་མི་ལྡོག་པ་ཉིད་དུ་འགྱུར། །སེམས་
དཔའ་ས་བཅུར་རབ་ཏུ་གནས། །འདི་ནི་ཕྱིར་མི་ལྡོག་པའི་གནས། །གང་ལགས་དཀྱིལ་འཁོར་མཐོང་བ་ནི། །སྤྱན་རས་གཟིགས་དབང་མཆོག་སྦྱིན་ནི། །རྒྱུན་དུ་སྤྱི་བོ་ལག་ན་ཐོགས།།
གང་གིས་ཕྱག་རྒྱ་འདི་མཐོང་བ། །རྒྱུན་དུ་མཆོག་སྦྱིན་འཇིག་རྟེན་དབང༌། །རྟག་ཏུ་མངོན་སུམ་མཐོང་བ་ཡིས། །དེ་དང་མཚུངས་ཏེ་ཁྱད་པར་འཕགས། །གསང་སྔགས་སུམ་ཅུ་རྩ་
ལྔའི་ཚིག །རྟག་ཏུ་དྲན་བགྱིད་ཐམས་ཅད་འགྲུབ། །དེ་ནི་དུས་རྣམས་ཀུན་ཏུ་ཡང༌། །ངན་འགྲོར་མཆི་བར་མི་འགྱུར་རོ་།རྣམ་གྲོལ་དཀྱིལ་འཁོར་རབ་མྱུར་བར། །མྱུར་དུ་སངས་
རྒྱས་ཉིད་འཐོབ་འགྱུར། །འོད་དཔག་མེད་ཀྱི་སྲས་པོ་ཡི། །ཐུ་བོར་འགྱུར་བར་སོམ་ཉིད་མེད། །འཇིག་རྟེན་མགོན་གྱི་ཐུགས་ཞལ་ནས། །སྐྱེས་སྲས་རྟག་ཏུ་ཐུ་བོར་འགྱུར། །འདྲེན་པས་
འདི་ནི་ཆོས་ཉིད་དང༌། །ཆོས་ལས་སྐྱེས་པར་ལུང་སྟོན་འགྱུར། །གངྒཱའི་ཀླུང་ས་ཡ་བྱེ་བ་བརྒྱ་སྟོང་དང་མཉམ་པའི་བྱེ་མ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྣམས་ལ་དགེ་བའི་རྩ་བ་བསྐྱེད་པར་འགྱུར་རོ། །ཚད་མེད་གྲངས་མེད་དཔག་ཏུ་མེད་པའི་བསོད་ནམས་ཀྱི་ཕུང་པོ་འཐོབ་པར་འགྱུར་རོ། །གང་གི་སུག་པར་

92-1-239a

༄༅། །ཕྱག་རྒྱ་དང་གསང་སྔགས་ཀྱི་ཚིག་འདི་མཆིས་པར་གྱུར་ན། ཕྱག་རྒྱ་འདི་ལས་འདི་ལྟ་བུའི་ཕན་ཡོན་མང་ཞིང་ཆེ་བ་མཆིས་པར་བསྒྲགས་སོ། །དེ་ལ་
གསང་སྔགས་ནི། ཨོཾ་ཨ་མོ་གྷ་མཾ་ཛ་ལི་མི་ལི་མི་ལི་ཙི་ལི་ཧཱུཾ། ཨོཾ་ཨ་ཤྭཱ་ས་ཡཀྵ་ཎ་བི་ག་ཏེ་ཧཱུཾ། ཨོཾ་ཨ་བྷ་ཡ་བ་རེ་དེ་ཌི་ཧཱུཾ། ཨོཾ་སརྦ་ཏ་ཐཱ་ག་ཏ། ཨ་དྷིཥྛི་ཏེ་དྷི་རི་དྷི་རི་ཧཱུཾ།
ཨོཾ་པདྨ་ཧྲྀ་ད་ཡ་མུཥྚི་ཧཱུཾ། ཨོཾ་བི་ས་ར་བི་ས་ར་སརྦ་མཱ་ལཱནྟ་རཱ་ཛ་ཡ་ཧཱུཾ། ཨོཾ་བཛྲིམྦྷ་ཧུ་རུ་ཧུ་རུ་ཧཱུཾ། ཨོཾ་ཨ་ཀུ་ཤ་ཨ་མོ་གྷ་ཨཱ་ཀཪྵ་ཡ་ཧཱུཾ། ཨོཾ་ཀ་པ་ཙ་མ་ཏུ་རུ་ཏུ་རུ་ཧཱུཾ། ཨོཾ་ཨ་
མོ་གྷ་ཤཾ་ཀ་ལི་མི་ལི་ཧཱུཾ། ཨོཾ་ཨ་མོ་གྷ་ཙི་ན་ཏཱ་མ་ཎི་ཏུ་ཏི་ཏུ་རི་ཧཱུཾ། ཨོཾ་ཨ་མོ་གྷ་མ་ཎི་ཙི་ལི་ཙི་ལི་ཧཱུཾ། ཨོཾ་བཛྲ་ཏུ་ཊི་ཙི་ལི་ཧཱུཾ། ཨོཾ་ཨ་མོ་གྷ་ཧྲྀ་ད་ཡ་ཙ་ར་ཙ་ར་ཤུདྡྷ་སཏྭ་ཧཱུཾ། ཨོཾ་
གྷོ་ཥ་བ་ཏི་ཙི་ཊི་ཙི་ཊི་ཧཱུཾ། ཨོཾ་བིདྱ་ཁད་ག་ཙིནྟཱ་ཡ་ཤ་ཏྲཱུཾ་ཧཱུཾ། ཨོཾ་ཏྲི་མ་ལ་པ་རི་ཤུདྡྷེ་བྷི་ཊི་བྷི་ཊི་ཧཱུཾ། ཨོཾ་སུ་རུ་སུ་རུ་ཧཱུཾ། ཨོཾ་མ་ཎི་མ་ཎི་ཧཱུཾ། ཨོཾ་པུཥྤ་བ་ཏི་ཛ་ཡེ་ཧཱུཾ། ཨོཾ་བོ་དྷི་
ཙིཊྚ་པཱ་ཤ་དྷ་ར་དྷ་ར་ཧཱུཾ། ཨོཾ་པདྨ་པཱ་ཤ་བི་ཤུདྡྷེ་ཧཱུཾ། ཨོཾ་བཛྲེ་བ་ཤེ་བྷ་བ་ཏུ་མུ་རུ་མུ་རུ་ཧཱུཾ། ཨོཾ་ཙིནྟ་མ་ཎི་བ་ཤ་བ་ར་དེ་ཧཱུཾ། ཨོཾ་ཙཀྲ་པཱ་ཤ་སྭ་ནི་ར་གྷ་ཏ་ཀ་དྷུ་རུ་དྷུ་རུ་ཧཱུཾ། ཨོཾ་
ཏྲི་ཤུ་ལཱི་པཱ་ཤ་བི་ལོ་ཀ་ཏཱ་ར་ཡ་ཧཱུཾ། ཨོཾ་ནཱ་ག་པཱ་ཤ་བནྡྷ་ཡ་ཀཌྜྷ་ཡ་དུཥྚན་ག་ན་བཱ་ཤ་པཱ་ཏ་ཡ་ཧཱུཾ། ཨོཾ་ཛ་ལོཏྦྷ་བ་དྷ་རཱ་ཡ་ཧཱུཾ། ཨོཾ་ཙནྡྲ་བི་མ་ལེ་བི་ཤོ་དྷ་ཡ་ཨནྡྷ་ཀཱ་ར་རཤྨི་

92-1-239b

བ་རེ་ཧཱུཾ། ཨོཾ་ཤྲཱི་བོ་དྷ་ཡ་ཧཱུཾ། ཨོཾ་བི་ཛ་ཡ་པུརྞ་བ་རེ་ཧཱུཾ། ཨོཾ་ཕ་ལོད་བྷེ་བེ་ཏུ་རེ་ཧཱུཾ། ཨོཾ་པཱུརྞ་མཎྜ་ལེ་ཛ་ཡ་ཧཱུཾ། ཨོཾ་ས་ཧ་སྲ་རཤྨི་ཀི་ར་ཎེ་ཧཱུཾ། ཨོཾ་སརྦ་དུཥྚན་པྲ་ཧ་ར་ཤཱ་སཱ་ཡ་ཧཱུཾ། ཨོཾ་
མ་ན་བི་ཤོ་དྷ་ཡ་མཱ་ལཱ་བི་མ་ལེ་ཧཱུཾ། ཨོཾ་པུཥྤ་བ་ཏི་སུ་གནྡྷ་བ་རེ་ཧཱུཾ། ཨོཾ་པཱ་ཤ་ས་ཧ་སྲ་གུ་ཎི་ཏེ་ཀྵ་ཎ་ཀྵ་ཎ་ཧཱུཾ། ཨོཾ་བཛྲོད་ཀྵེ་པ་སུ་ཙི་མུ་ཁ་ཙི་ཊི་ཙི་ཊི་ཧཱུཾ། ཨོཾ་ཨ་མོ་གྷ་ཨ་པྲ་ཏི་ཧ་ཏ་པཱ་
ཤ་ཧ་སྟེ་ཧཱུཾ། ཨོཾ་སརྦ་ཏྲ་ཨ་མོ་གྷ་སིདྡྷ་སིདྡྷྱ་སཱ་དྷ་ཡ་ཧཱུཾ། ལག་པའི་ཕྱག་རྒྱ་འདི་དག་དག། །དེ་བཞིན་གསང་སྔགས་ཕྱག་རྒྱ་དང་།ལྷན་ཅིག་བཟླས་པ་ཙམ་དང་ནི། །ཕྱག་རྒྱ་མཐོང་
བ་ཁོ་ནས་ཀྱང༌། །སྡིག་པ་ཐམས་ཅད་མོད་ལ་འཇོམས། །མྱུར་དུ་སངས་རྒྱས་ཉིད་འཐོབ་འགྱུར། །ཆོ་ག་ཞིབ་མོ་མྱུར་དུ་འགྲུབ། །དོན་ཡོད་ཞགས་པ་རྣམ་གྲོལ་བའི། །དཀྱིལ་འཁོར་
དམ་པ་འགྲུབ་པར་འགྱུར། །དེ་ལ་མཚོན་ཆའི་ཕྱག་རྒྱ་ནི། ནོར་བུ་རིན་པོ་ཆེ་དང༌། མེ་ཏོག་དང༌། པདྨ་དང༌། རིལ་བ་སྤྱི་བླུགས་དང༌། ནོར་བུའི་ཕྲེང་བ་དང༌། བགྲང་ཕྲེང་བ་དང༌། དུང་
དང༌། འཁོར་ལོ་དང༌། དབྱུག་ཐོ་དང༌། མདུང་ཐུང་དང༌། རྡོ་རྗེ་དང༌། རྩེ་གསུམ་དང༌། རྩེ་གསུམ་ཁ་གདེངས་དང༌། མཚོན་ཤཀྟི་དང༌། རྡོ་རྗེ་དང༌། དགྲ་སྟ་དང༌། རྩེ་གསུམ་པ་དང༌།
རྩེ་གཉིས་དང༌། ནོར་བུ་དང༌། རྡོ་རྗེ་དང༌། མཚོན་ཤུ་ལི་དང༌། ལས་ཀྱི་རྡོ་རྗེ་དང༌། ཡིད་བཞིན་ནོར་བུ་དང༌། མཚོན་ཆ་དང༌། བེ་ཅོན་དང༌། དབྱུག་པ་དང༌། དབང་ཕྱུག་ཆེན་པོའི་རྩེ་

92-1-240a

༄༅། །གསུམ་དང༌། རལ་གྲི་དང༌། ཞགས་པ་དང༌། ལྕགས་ཀྱུ་དང༌། སྦྲུལ་དང༌། ལྗོན་ཤིང་དང༌། བྱི་རུ་དང༌། དགྲ་སྟ་དང༌། འཁོར་ལོ་དང༌། དགྲ་སྟ་ཡུ་བ་སྦོམ་
པོ་པན་དང༌། ལག་པ་དང༌། གཙུག་ཕུད་དང༌། ནོར་བུ་སྒྲོན་མ་དང༌། འོད་དང༌། འོད་ཟེར་དང༌། གཏུན་ཤིང་དང༌། འཕྱང་མོ་ཉུག་མ་དང༌། དགྲ་སྟ་དང༌། སྣོད་ཟླུམ་པོ་དང༌། བུམ་
པ་དང༌། བྲག་དང༌། རི་དང༌། ལྷུན་པོ་དང༌། སྦྲུལ་འཁྱིལ་པ་དང༌། གདུགས་དང༌། རྒྱལ་མཚན་དང༌། ཆུ་སྲུན་དང༌། ཉ་དང༌། རུས་སྦལ་དང༌། གཡུང་དྲུང་འཁྱིལ་བ་དང༌། རིག་སྔགས་
ཀྱི་དཀྱིལ་འཁོར་དང༌། རིག་སྔགས་དང༌། ཕྱག་རྒྱ་དང༌། རྩེ་གསུམ་དང༌། དཀྱིལ་འཁོར་དང༌། རལ་གྲི་དང༌། གྲི་དང༌། པདྨའི་ཕྲེང་བ་དང༌། རྩེ་གསུམ་དང༌། མུ་སུན་དི་དང༌།
མཚོན་རྩེ་གཅིག་པ་དང༌། ཕྱག་རྒྱ་བཞི་དང༌། མཆེ་བ་བཞི་དང༌། ཟླུམ་པོ་དང༌། དུང་དང༌། འཁོར་ལོ་དང༌། རྡོ་རྗེ་དང༌། རྩེ་གསུམ་དང༌། དུང་དང༌། ནོར་བུའི་དུང་དང༌། པདྨའི་དུང་
དང༌། ཨུརྡ་དང༌། གོས་དང༌། སེངྒེའི་གདོང་དང༌། ཤང་ཤང་ཏེའུ་དང༌། ཀ་ལ་པིངྐ་དང༌། ངང་པ་དང༌། བཞད་དང༌། ཁྲུང་ཁྲུང་དང༌། རྨ་བྱ་དང༌། གཤིན་རྗེའི་དབྱུག་པ་དང༌། གདོང་
བཞི་པ་དང༌། དཀྱིལ་འཁོར་བཞི་དང༌། རྩེ་གསུམ་དང༌། བུམ་པ་གང་བ་དང༌། ཟླ་བ་ཕྱེད་དང༌། ཉི་མའི་དཀྱིལ་འཁོར་དང༌། ཟླ་བའི་འོད་དང༌། པདྨ་བཞིན་དང༌། པདྨ་གསུམ་

92-1-240b

དང༌། རྒྱ་མཚོ་དང༌། མེ་ཏོག་དང༌། ཕུར་མ་དང༌། གླེགས་བམ་དང༌། རི་དྭགས་ཀྱི་གཡང་གཞི་དང༌། རྡོ་རྗེ་ལྕགས་སྒྲོག་དང༌། རྟ་བབས་དང༌། ལྷུང་བཟེད་དང༌། ཆོས་གོས་དང༌།
མཁར་གསིལ་དང༌། སོ་མང་དང༌། ཁ་ཁྱེར་དང༌། སྐ་རགས་དང༌། གཙུག་ཕུད་དང༌། མཆོད་ཕྱིར་ཐོགས་དང༌། ཕྲེང་བ་ཆེན་པོ་དང༌། གྲུ་གསུམ་དང༌། ཀུན་ནས་རྡོ་རྗེ་སྡེ་དང༌། ཕྱག་རྒྱ་
མཚོན་ཆ་འདི་དག་ནི། །འཇིག་རྟེན་འདྲེན་པས་གསུངས་པ་བཞིན། །རྣམ་གྲོལ་དཀྱིལ་འཁོར་གསང་བ་འདི། །དོན་ཡོད་ཞགས་པའི་ཆོ་གར་དྲན། །རས་སམ་གོས་སམ་རྩིག་པའམ།།
ཅི་ཡང་རུང་བ་འདྲི་བགྱིད་པས། །དོགས་མེད་ལེགས་གསལ་ལེགས་འབྱོར་པས། །ཚོན་གསལ་ཀུན་ཏུ་པདྨར་གཞག །ཕྱག་རྒྱུ་ཀུན་ནས་འབར་བར་བགྱི། །ཐམས་ཅད་སྲོག་ལས་
བྱུང་བས་ནི། དོན་དང་ལས་རྣམས་ཀུན་སྩོལ་ཅིང༌། །ཕྱག་རྒྱ་མོད་ལ་སྡིག་པ་འཕྲོག །དེ་ནི་མོད་ལ་འབྲས་བུ་སྟེ། །འདྲེན་པ་འཇིག་རྟེན་དབང་ཕྱུག་ཀུན། །ཕྱག་རྒྱ་འདི་ནི་བྱིན་གྱིས་
བརླབས། །སངས་རྒྱས་ཀུན་དང་ཤཱཀྱ་ཡི། །རྒྱལ་པོ་དེ་བཞིན་གཤེགས་པས་བརླབས། །དེ་ལྟ་བས་ན་མཁས་པས་སུ། །རྟག་ཏུ་ཀུན་ནས་མཚོན་བཅངས་ན། །སངས་རྒྱས་རྣམས་
ནི་དགྱེས་འགྱུར་ཏེ། །སྲས་ཀྱི་ཐུ་བོར་སོམ་ཉི་མེད། །ཕྱག་རྒྱ་རིམ་བྱེད་དམ་པ་འཆང་བ་གང༌། །འཇིག་རྟེན་མགོན་པོའི་སྲས་ཀྱི་ཐུ་བོར་འགྱུར། །དོན་ཡོད་ཞགས་པའི་སྙིང་པོ་གསང་

92-1-241a

༄༅། །བ་ཡི༑ ༑རྣམ་པར་གྲོལ་བའི་སྙིང་པོ་བླ་ན་མེད། །ཕྱག་རྒྱ་དང་ནི་གསང་སྔགས་དམ་པ་དག །འདི་འཆང་བ་ལ་མྱུར་དུ་གྲུབ་པར་འགྱུར། །དེ་ནས་དོན་ཡོད་པ་
ལས་ཐམས་ཅད་པ་དང༌། རྗེས་སུ་མཐུན་པའི་ཞགས་པ་བདུན་བཤད་པར་བགྱི་སྟེ། དེ་ཉིད་གྲུབ་པས་ཇི་ལྟ་བུའི། །ཆོ་གའི་ཆོ་ག་སྒྲུབ་པ་བཞིན། །སོ་སོ་སོ་སོར་འཚམ་པ་ཡི། །དེ་
དག་ཀུན་ནི་རྟོགས་པར་བགྱི། །དེ་ཉིད་གྲུབ་པའི་ཇི་ལྟ་བུའི། །མཚན་ཉིད་གཟུགས་ནི་ཇི་བཞིན་པ། །དེ་ཉིད་བསྒྲུབས་པ་ཞགས་པ་ནི། །སྐུད་པ་ལྔ་ལས་འགྲུབ་འགྱུར་ཏེ། །གསང་
སྔགས་འཛིན་པས་མོད་ལ་ནི། །འགྲུབ་པར་འགྱུར་ཏེ་སོམ་ཉི་མེད། །རས་སྐུད་པདྨའི་སྐུད་པ་དང༌། །ཨརྒ་ཁ་ཆེ་དར་དག་གི །སྐུད་པ་ཤུན་པའི་སྐུད་པ་སྟེ། །སྐུད་པ་འདི་དག་བཀལ་
ནས་དེ་ཁོ་ན་ཉིད་ཀྱི་ཆོག་དང༌། ཆོ་ག་ཞིབ་མོ་སྒྲུབ་པས་ཞགས་པ་རས་སྐུད་ཀྱི་རྒྱུ་ལས་བླངས་ཏེ་ཚད་བཞིན་བཀལ་ནས་རྟག་ཏུ་སྨྱུང་བ་བགྱིས་ལ་ལེགས་པར་བཀྲུས་པ་གོས་
གཙང་མ་ཅན་ཚངས་པར་སྤྱོད་པས་ཟས་དཀར་གསུམ་འཚལ་ནས་གནས་གཙང་མའི་ཕྱོགས་སུ་དོན་ཡོད་པའི་ཞགས་པའི་སྙིང་པོ་མདོར་ན་བྱམས་པའི་སེམས་དང་ལྡན་
པས་དྲན་པར་བགྱིའོ། །དེ་ནས་ཤིན་ཏུ་མཉམ་པར་བཞག་པས་བརྒྱད་སྒྲིལ་དུ་བཀལ་ཏེ་དོན་ཡོད་རྒྱལ་པོ་ཐལ་མོ་སྦྱར་པས་པདྨ་ཁ་ཕྱེ་བ་ཐོགས་པ། །རལ་པའི་ཐོར་ཚུགས་ཀྱིས་

92-1-241b

བཞུགས་པ། རྒྱན་ཐམས་ཅད་ཀྱིས་ཀླུབས་པའི་ལུས་ཕྱེད་པ་སོར་བཞི་བའི་ཚད་དུ་བགྱིའོ། །བགྱིས་ནས་གཟུགས་རྣམ་པ་གསུམ་དུ་བགྱིས་ཏེ། དེས་པའི་གཟུགས་དང༌། ཁྲོ་གཉེར་
གྱི་བཞིན་དང༌། ཁྲོ་བོའི་རྒྱལ་པོའི་གཟུགས་ཏེ། དངུལ་ལམ་གསེར་ལས་བགྱིའོ། །དེ་ནས་ཞགས་པ་སྲིད་ཀྱི་ཚད་ཁྲུ་བཅུ་དྲུག་པ་ཞགས་པའི་ཐོར་ཏོ་གཅིག་རྡོ་རྗེ་རྩེ་གསུམ་པ་
དང༌། སྐྱུ་རུ་ར་ལྷན་ཅིག་སྦྲེལ་བ་གདགས་པར་བགྱིའོ། །དེ་ནས་རིག་སྔགས་འཆང་གིས་ཡར་གྱི་ངོའི་ཚེས་བཅོ་ལྔའམ། ཆོས་བརྒྱད་ལ་ལེགས་པར་བཀྲུས་ཏེ་གོས་གཙང་མ་
བགོས་ནས་ཞག་གཅིག་མཆིས་ཏེ་སྐྱིལ་མོ་ཀྲུང་བཅས་ནས་སངས་རྒྱས་ལ་མཆོད་པ་རྣམ་པ་སྣ་ཚོགས་བགྱིས་ཏེ་ཚིག་གཞན་མི་སྨྲ་བར་ཞགས་པ་ལ་ལན་སྟོང་རྩ་བརྒྱད་
བཟླས་བརྗོད་བགྱིའོ། །དེ་ནས་སྟོང་རྩ་བརྒྱད་ཚང་བ་དང༌། སྟན་བཟང་པོ་བཤམས་ནས་དེའི་སྟེང་དུ་ཞགས་པ་གཞག་པར་བགྱིའོ། །དོན་ཡོད་པའི་ཞགས་པའི་ཕྱག་རྒྱས་དབང་བསྐུར་
བར་བགྱིའོ། །མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། བ་དན་བཟང་པོ་ལ་སོགས་པས་མཆོད་པར་བགྱིའོ། །ཨ་ག་རུ་དང༌། ཙནྡན་དང༌། དུ་རུ་
ཀའི་བདུག་པ་དབུལ་བར་བགྱིའོ། །མར་མེ་ཡང་དབུལ་བར་བགྱིའོ། །དེ་ནས་རིག་སྔགས་འཆང་གིས་ཡུངས་ཀར་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་ཞགས་པའི་

92-1-242a

༄༅། །སྟེང་དུ་གཏོར་བར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་གི་རི་མོའི་གཟུགས་ལ་ཡང་ཅི་འབྱོར་བས་མཆོད་པར་བགྱིའོ། །དེ་ནས་རིག་སྔགས་
འཆང་གིས་ཞགས་པ་དེའི་མདུན་དུ་སྐྱིལ་མོ་ཀྲུང་བཅས་ཏེ་མ་འཁྲུགས་པས་གདུགས་རྩེའི་བར་དུ་མཆོད་པ་བགྱིས་ནས་བཟླས་བརྗོད་བགྱིའོ། །ཡུངས་ཀར་རེ་རེ་ལ་བཟླས་བརྗོད་
རེ་རེ་བགྱིས་ཏེ་ཞགས་པའི་སྟེང་དུ་གཏོར་ཞིང་སྟོང་རྩ་བརྒྱད་ཚང་གི་བར་དུ་གདུགས་རེ་རེ་མཆིས་པར་བགྱི་སྟེ་རྔོ་ཅི་ཐོགས་པས་གདུགས་རྩེའི་བར་དུ་བཟླས་བརྗོད་བགྱིའོ། །
མཆོད་བར་བགྱིའོ། །ཁ་ཟས་ངན་པ་སྤང་བར་བགྱིའོ། །ལྷག་མ་དང་སྦགས་པ་སྤང་བར་བགྱིའོ། །གོས་གཙང་མ་བགོ་བར་བགྱིའོ། །སྟོང་རྩ་བརྒྱད་ཚང་ནས་ཞགས་པ་འབར་
བར་འགྱུར་ཏེ། གལ་ཏེ་འཇིག་རྟེན་པའི་གྲུབ་ན་ནི། མེའི་ཁ་དོག་ཏུ་འབར་བར་འགྱུར་རོ། །གལ་ཏེ་འཇིག་རྟེན་ལས་འདས་པའི་གྲུབ་ན་ནི། ཁ་དོག་སྣ་ཚོགས་འབར་བར་འགྱུར་
རོ༑ ༑དོན་ཡོད་པའི་ལུས་དེ་ཡང་འབར་བར་འགྱུར་རོ། །སྒྲ་འབྱུང་བར་འགྱུར་ཏེ། རིག་སྔགས་འཆང༌། ལེགས་སོ་ལེགས་སོ། །ཁྱོད་ཀྱིས་འཇིག་རྟེན་ལས་འདས་པའི་བྱང་ཆུབ་
ཀྱི་སེམས་ཀྱི་ཞགས་པ་འདི་གྲུབ་ཀྱི། །ཁྱོད་ཀྱི་བྱང་ཆུབ་ཀྱི་སེམས་བླ་ན་མེད་པ་ཁུག་ཅིག །ཕ་རོལ་ཏུ་ཕྱིན་པ་དྲུག་དང༌། ཕ་རོལ་ཏུ་ཕྱིན་པ་བཅུའི་ཁོངས་སུ་གཏོགས་པ་ཡོངས་སུ་

92-1-242b

རྫོགས་པར་གྱིས་ཤིག །འོན་ཏེ་འཇིག་རྟེན་པའི་གྲུབ་ན་ནི། །ཡིད་བཞིན་གྱི་ནོར་བུས་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་འགྱུར་རོ། །ཇི་ལྟར་ཡིད་ལ་བསམ་ཞིང་སྨོན་པ་
བཞིན་ལག་པས་འཕངས་ན། གསང་སྔགས་ཀྱིས་ཐམས་ཅད་སྒྲུབ་པར་བགྱིད་དེ། ཐམས་ཅད་བཀུག་པར་འགྱུར་རོ། །ཕྱོགས་གང་དང་གང་དུ་འཕངས་པ་དེ་ལོགས་སུ་དོན་ཡོད་པའི་
ཞགས་པའི་སྙིང་པོ་ལན་བདུན་བཟླས་པར་བགྱིས་ཏེ་མོད་ལ་བསམ་པ་ཐམས་ཅད་འགྲུབ་པར་འགྱུར་རོ། །གལ་ཏེ་མཚམས་མེད་པ་ལྔ་བགྱིས་པའམ། །མནར་མེད་པར་མཆི་བའི་ཞིག་ན་
ཡང་དེའི་ལེགས་པར་འགྲུབ་པར་འགྱུར་ཏེ། དེ་ལ་ཡིད་གཉིས་དང༌། སོམ་ཉི་བསྐྱེད་པར་མི་བགྱིའོ། །ཁྲོ་གཉེར་གྱི་བཞིན་གྱིས་གང་དུ་འཕངས་ན། །ལྷ་དང༌། ཀླུ་དང༌། གནོད་སྦྱིན་དང༌། དྲི་
ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། །མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་རྣམས་བཀུག་ནས་རིག་སྔགས་འཆང་གི་མདུན་དུ་མཆི་བར་འགྱུར་ཞིང༌།
ཇི་སྲིད་འཆོའི་བར་དུ་བྲན་བཞིན་དུ་མཆིས་པར་འགྱུར་རོ། །རྒྱལ་པོ་དང༌། བློན་པོ་དང༌། བཙུན་མོའི་འཁོར་ཐམས་ཅད་མཆིས་པར་འགྱུར་རོ། །འཇིག་རྟེན་ཐམས་ཅད་ཀྱིས་ཆེར་མཆོད་
པར་འགྱུར་རོ། །གང་གི་དོན་དུ་ཞགས་པ་འཕངས་པའི་དོན་དེ་འགྲུབ་པར་འགྱུར་རོ། །ཁྲོ་བོའི་རྒྱལ་པོའི་ཞགས་པ་ལ་ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བགྱིས་ནས་

92-1-243a

༄༅། །འཕང་བར་བགྱིའོ། །འཕངས་པ་ཙམ་གྱི་མོད་ལ་བགེགས་དང༌། ལོག་འདྲེན་དང༌། གདུག་པའི་སེམས་ཅན་ཐམས་ཅད་ཞགས་པས་བཅིངས་པར་
འགྱུར་རོ། །གལ་ཏེ་འཚལ་ན། ལོའམ། ལོ་བརྒྱའམ། སྟོང་ངམ། བསྐལ་པ་བརྒྱ་སྟོང་གི་བར་དུ་ཞགས་པས་བཅིངས་པར་འགྱུར་རོ། །ནམ་བྱམས་པ་དང༌། སྙིང་རྗེ་བསྐྱེད་ནས་
དེའི་ཚེ་དོན་ཡོད་པའི་ཞགས་པའི་སྙིང་པོ་ལན་གསུམ་བཟླས་ན། ཕྱིར་བཀྲོལ་བར་འགྱུར་རོ། །དཔུང་གི་ནང་དུ་འཕངས་ན། དཔུང་རྣམས་ཞགས་པས་བཅིངས་པར་འགྱུར་རོ། །
གཡུལ་འགྱེད་པའི་དབུས་སུ་འཕངས་ན། མཚོན་ཆ་དང༌། གོ་མཚོན་དང༌། གཞུ་དང༌། མདའ་དང༌། མདུང་དང༌། རལ་གྲི་དང༌། གཏུན་ཤིང་དང༌། མུ་སི་ནི་ད་དང༌། འཁོར་ལོ་དང༌།
ཐག་མདུང་དང༌། མཚོན་ཆ་ཐམས་ཅད་དང༌། གོ་ཆ་དང༌། ཡ་ལད་ཐམས་ཅད་ཞགས་པས་བཅིངས་པར་འགྱུར་རོ། །ཆབ་དང༌། ཡུངས་ཀར་ལ་ལན་བདུན་བཟླས་བརྗོད་བགྱིས་
ཏེ་གཏོར་ན་གྲོལ་བར་འགྱུར་རོ། །ཞགས་པ་ལ་གདུགས་གཅིག་བཞིན་ཅི་འབྱོར་བས་མཆོད་པར་བགྱིའོ། །གང་གི་དོན་དུ་བསམ་པ་དེ་ཐམས་ཅད་འགྲུབ་པར་འགྱུར་རོ། །
དོན་ཡོད་པའི་ཞགས་པ་སྒྲུབ་པའི་ཆོ་གའོ།    །འོན་ཏེ་མི་སྣང་བ་སྒྲུབ་པར་འཚལ་ན། །དོན་ཡོད་པའི་ཞགས་པའི་ཕྱག་རྒྱ་ལག་པས་བཅིངས་ཏེ་གཡས་པ་དང་གཡོན་པས་

92-1-243b

གོང་དུ་ཇི་སྐད་གསུངས་པ་བཞིན་ཞགས་པ་བཟུང་ནས་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་བརྗོད་བགྱིས་ན་མི་གདའ་བར་འགྱུར་རོ། །བརྒྱ་རྩ་བརྒྱད་ལན་
གཉིས་བཟླས་བརྗོད་བགྱིས་ན། ནམ་མཁའ་ལ་མཆི་བར་འགྱུར་རོ། །དོན་ཡོད་པའི་རིག་སྔགས་འཆང་གི་འཁོར་ལོས་བསྒྱུར་བར་འགྱུར་རོ། །རིག་སྔགས་འཆང་བརྒྱ་སྟོང་ཕྲག་
འབུམ་གྱིས་ཡོངས་སུ་བསྐོར་བར་འགྱུར་རོ། །ལོ་བྱེ་བ་བཅུར་འཚོ་བར་འགྱུར་རོ། །སྐྲ་ཅུང་ཟད་འཁྱིལ་བར་འགྱུར་རོ། །སྟོབས་དང༌། བརྩོན་འགྲུས་ཕ་རོལ་གྱི་ཟིལ་གྱིས་མི་ནོན་
པ་ཐོགས་པ་མེད་པར་འགྱུར་རོ། །ཆར་པ་འཚལ་བས་མཆོད་པ་བགྱིས་ན། ཇི་ཙམ་གསོལ་བ་བཏབ་པ་བཞིན་འབབ་པར་འགྱུར་རོ། །ཧ་ཅང་ཆར་ཆས་པ་དགག་པའི་སླད་དུ་མཆོད་པ་
བགྱིས་ན། ཆར་པ་བཀག་པར་འགྱུར་རོ། །ཡམས་ཀྱི་ནད་དང༌། གནོད་པ་དང༌། འཚེ་བ་དང༌། འཁྲུག་པ་ཐམས་ཅད་དང༌། མི་ངས་ཐམས་ཅད་རབ་ཏུ་ཞི་བར་འཚལ་བས་རིག་སྔགས་
འཆང་ལེགས་པར་ཁྲུས་བགྱིས་པ་གཙང་མས་གོས་གཙང་མ་བགོས་ལ་ལག་པས་ཞགས་པ་བླངས་ཏེ་གནས་མཐོན་པོར་འཛེགས་ནས་དོན་ཡོད་པའི་ཞགས་པའི་ཕྱག་རྒྱ་དང༌།
ཞགས་པ་བཅིངས་ཏེ་དོན་ཡོད་པའི་ཞགས་པའི་སྙིང་པོ་ཕྱོགས་བཞིར་ལན་བདུན་བཟླས་ནས་ཞགས་པ་འཕངས་ན། དེ་དག་ཐམས་ཅད་དྲན་པ་ཙམ་གྱིས་འཐབ་པ་དང༌། རྩོད་པ་

92-1-244a

༄༅། །དང༌། འགྱེད་པ་དང༌། རང་གི་དཔུང་དང༌། གཞན་གྱི་དཔུང་ཐམས་ཅད་དང༌། ཕས་ཀྱི་རྒོལ་བ་དང༌། མི་མཛའ་བ་ཐམས་ཅད་རབ་ཏུ་ཞི་བར་འགྱུར་རོ། །འཇིགས་
པ་དང༌། ཡམས་ཀྱི་ནད་དང༌། གནོད་པ་ཐམས་ཅད་དང༌། མི་ངས་ཆེན་པོ་དང༌། མུ་གེའི་དགོན་པའི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །ཧ་ཅང་ཆར་ཆེ་བ་དང༌། དུས་
མ་ལགས་པའི་ཆར་དང༌། གྲང་བ་དང༌། རླུང་དང༌། ཚ་བ་མི་བཟད་པའི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །དཔག་ཆད་བརྒྱ་སྟོང་ཁོར་ཡུག་ཏུ་མཚམས་ཆེན་པོ་
བཅིངས་པ་བགྱིས་པར་འགྱུར་རོ། །ཇི་ལྟ་ཇི་ལྟར་ཡིད་ལ་བསམ་པ་དེ་ལྟ་དེ་ལྟར་ཐམས་ཅད་འགྲུབ་པར་འགྱུར་པས་དོན་ཡོད་རྒྱལ་པོ་མཆོད་པར་བགྱི་ཞིང་བཟླས་བརྗོད་བགྱི།
གསོལ་བར་ཡང་བགྱིའོ། །མཆོད་པ་དང༌། གསོལ་བ་བགྱིས་པ་ཙམ་གྱི་མོད་ལ་ཐམས་ཅད་ཕུན་སུམ་ཚོགས་པར་འགྱུར་ཏེ། དེ་ལ་ཡིད་གཉིས་དང༌། སོ་མ་ཉི་བསྐྱེད་པར་མི་
བགྱིའོ། །ཆོ་ག་ཞིབ་མོ་ལས་ཇི་སྐད་གསུམ་པ་བཞིན་ལས་བགྱིད་པ་རྣམས་ཀྱིས་ཆོ་ག་དེ་བཞིན་དུ་བསྒྲུབ་པར་བགྱིའོ། །དེ་ནས་སྐད་ཅིག་དེའི་མོད་ལ་ཐམས་ཅད་འགྲུབ་པར་
འགྱུར་རོ། །བྱམས་པ་དང༌། སྙིང་རྗེ་དང༌། དགའ་བ་དང༌། བཏང་སྙོམས་བསྒོམ་པར་བགྱིའོ། །སེམས་ཅན་ཐམས་ཅད་ལ་མཆོག་ཏུ་བརྩེ་བར་བགྱིའོ། །འཕགས་པ་སྤྱན་རས་

92-1-244b

གཟིགས་དབང་ཕྱུག་ལ་མཆོད་པར་བགྱིའོ། །དཀོན་མཆོག་གསུམ་ལ་གུས་པར་བགྱིའོ། །དེ་བཞིན་གཤེགས་པ་ཐམས་ཅད་ལ་གུས་པ་དང༌། བླ་མར་ཡིད་ལ་བསྒོམ་པར་བགྱིའོ། །
མི་གཙང་བ་སྤྱོད་པ་གཙང་བར་བགྱི་ཞིང་ཡོངས་སུ་དག་པའི་ངང་ཚུལ་ཅན་དུ་བསྒོམ་པར་བགྱིའོ། །དོན་ཡོད་པའི་ཞགས་པ་དེ་ཁོ་ན་ཉིད་ཀྱི་ཆོ་ག་སྒྲུབ་པ་ཡིད་བཞིན་གྱི་ནོར་བུ་བྱང་
ཆུབ་དགུག་པར་བགྱིའོ། །དེ་ནས་ཞགས་པའི་འཁོར་ལོའི་ཆོ་ག་སྒྲུབ་པ་བཤད་པར་བགྱི་སྟེ། རིག་སྔགས་འཆང་དེ་ཁོ་ན་ཉིད་སྒྲུབ་པས་ཕུག་ཏུ་འཇུག་པའི་སྒྲུབ་པ་ཐམས་ཅད་ཀྱི་
མཆོག་ཕུག་ཏུ་འཇུག་པ་དང༌། ལྷ་མ་ཡིན་གྱི་གནས་སུ་འཇུག་པ་དང༌། མི་འམ་ཅིའི་གནས་སུ་འཇུག་པ་དང༌། དྲི་ཟའི་གནས་སུ་འཇུག་པ་དང༌། ལྷའི་གནས་སུ་འཇུག་པ་དང༌།
ནམ་མཁའ་ལ་རྒྱུ་བ་དང༌། སུམ་ཅུ་རྩ་གསུམ་པའི་གནས་སུ་འཇུག་པ་དང༌། འོག་མིན་གྱི་གནས་ཀྱི་བར་དུ་འཇུག་པ་དང༌། ཀླུའི་རྒྱལ་པོའི་གནས་སུ་འཇུག་པ་དང༌། ཐང་ལ་རྒྱུ་བ་
དང༌། ཉི་མའི་གནས་སུ་འཇུག་པ་དང༌། ཟླ་བའི་གནས་སུ་འཇུག་པ་དང༌། སྐར་མའི་གནས་སུ་འཇུག་པ་དང༌། རྒྱུ་སྐར་གྱི་གནས་སུ་འཇུག་པ་དང༌། ནགས་སུ་འཇུག་པ་དང༌། རི་
ལ་རྒྱུ་བ་དང༌། འབབ་ཆུ་ཆེན་པོར་འཇུག་པ་སྟེ། ཇི་ལྟ་ཇི་ལྟར་ཡིད་ལ་བསམ་པ་དེ་ལྟ་དེ་ལྟར་འཇིག་རྟེན་པ་དང༌། འཇིག་རྟེན་ལས་འདས་པའི་ཞགས་པའི་ཆོ་ག་སྒྲུབ་པ་ཚེགས་

92-1-245a

༄༅། །ཆུང་ངུ་དང༌། རྩོལ་བ་ཆུང་ངུས་འགྲུབ་པར་འགྱུར་ཏེ། དེ་ལ་ཡིད་གཉིས་དང༌། སོམ་ཉི་བསྐྱེད་པར་མི་བྱའོ། །རིག་སྔགས་འཆང་གཙང་མར་གྱུར་པས་
ལེགས་པར་ཁྲུས་བགྱིས་ཏེ་གོས་གཙང་མ་བགོས་ནས་ཟས་དཀར་གསུམ་འཚལ་ལ། གཙང་མ་དེ་ཁོ་ན་ཉིད་ལ་གུས་པས་སངས་རྒྱས་རྗེས་སུ་དྲན་པ་བསྒོམ་པར་བགྱིའོ། །
བྱམས་པའི་སེམས་ལ་མཉམ་པར་བཞག་ནས་སྙིང་རྗེའི་བསམ་པ་དག་པའི་ཡིད་ཀྱིས་ཚེས་བཅུ་གསུམ་ནས་བརྩམས་ཏེ་ཟླ་བ་ཉ་བའི་བར་དུ་གསལ་བ་ཤིན་ཏུ་བཀྲ་ཤིས་པ་
ལ་དུས་གསུམ་དུ་ཅི་འབྱོར་བའི་རྣམ་པ་རྣམས་ཀྱིས་མཆོད་པར་བགྱིས་ལ། རྟག་ཏུ་བརྒྱ་རྩ་བརྒྱད་པ་ཡི། །དུས་གསུམ་རྒྱུན་དུ་བཟླས་བརྗོད་བགྱི། །ཉིན་པར་དུས་གསུམ་ལན་
གསུམ་སྟེ། །མཚན་མོའི་དུས་སུ་ལན་གསུམ་བགྱི། །འཁོར་ལོ་ཞགས་པ་བླ་མེད་འདི། །སྐུད་པ་གསུམ་ལས་བསྒྲུབ་བགྱི་སྟེ། །རས་སྐུད་པདྨའི་སྐུད་པ་དང༌། །ཨརྒའི་སྐུད་པ་
གསུམ་འགྱུར་དུ། །དེ་ནི་ལེགས་པར་ཚད་བཞིན་དུ། །ཁྲུ་ནི་སུམ་ཅུ་རྩ་དྲུག་བགྱི། །འཁོར་ལོ་རྣམ་པ་གསུམ་ལས་བགྱི། །རྒྱར་ནི་སོར་བཞིའི་ཆད་ལགས་ཏེ། སྙིང་པོར་བཅས་
ཤིང་མུ་ཁྱུད་བཅས། །ཀུན་ནས་རྩིབས་དང་ལྡན་པ་དག །གསེར་དང་དངུལ་དང་ཟངས་ལས་བགྱི། །ཆོས་བསྟན་ལེགས་པར་བརྒྱན་པ་ཡི། །བཟང་པོའི་སྟན་ལ་གཞག་པར་

92-1-245b

བགྱི༑ ༑སྤོས་ཀྱི་དཀྱིལ་འཁོར་མེ་ཏོག་གི །སིལ་མ་བཀྲམ་ནས་བུམ་པ་དགོད། །དེ་བཞིན་མཆོད་ཡོན་སྣོད་ཀྱང་བཤམ། །རི་མོའི་གཟུགས་ཀྱི་མདུན་དུ་ཆོས་ཀྱི་སྟན་བཤམས་པར་
བགྱིས་པའི་སྟེང་དུ་འཁོར་ལོའི་ཞགས་པ་བཞག་སྟེ་མཆོད་པ་བགྱིས་ལ་བསམ་པ་ཇི་ལྟ་བ་བཞིན་དུ་དུས་གསུམ་དུ་ལན་བརྒྱ་རྩ་བརྒྱད་བཟླས་བརྗོད་བགྱིའོ། །དེ་ནས་ཚེས་བཅོ་
ལྔའི་ཟླ་བ་ཉ་བ་ལ་ཉིན་ཞག་གཅིག་མཆིས་པར་འགྱུར་པས་ཚིག་གཞན་མི་སྨྲ་བར་འཕགས་པ་སྤྱན་རས་གཟིགས་དབང་ཕྱུག་གི་རི་མོའི་གཟུགས་ལ་མཆོད་པ་བགྱི་ཞིང་བདུག་
པ་རྣམ་པ་གསུམ་པོ་ཨ་ག་རུ་དང༌། ཙནྡན་དང༌། གུ་གུལ་རྣམས་དབུལ་བར་བགྱིའོ། །རི་མོའི་གཟུགས་ཀྱི་མདུན་དུ་ཆོས་ཀྱི་སྟན་མཆིས་པ་ལ་མངོན་དུ་ཕྱོགས་ཏེ་མཆིས་ནས་
དོན་ཡོད་པའི་ཞགས་པའི་སྙིང་པོ་སྟོང་རྩ་བརྒྱད་བཟླས་བརྗོད་བགྱིས་ཏེ་ཡུངས་ཀར་རེ་རེ་ལ་བཟླས་བརྗོད་བགྱིས་པས་ཞགས་པའི་སྟེང་དུ་གཏོར་བར་བགྱིའོ། །སྟོང་རྩ་བརྒྱད་ཚང་
ནས་ཞགས་པ་འབར་ཞིང་འཁོར་ལོ་ནམ་མཁའ་ལ་མཆིས་ནས་འབར་ཞིང་ལྡིང་བར་འགྱུར་རོ། །རིག་སྔགས་འཆང་གི་ལུས་ཀྱི་སྟོད་དང༌། སྤྱི་བོ་ནས་འོད་ཟེར་འབྱུང་བར་
འགྱུར་རོ། །རི་མོའི་གཟུགས་ལས་ལེགས་སོ་ཞེས་བྱ་བའི་སྒྲ་འབྱིན་པར་འགྱུར་རོ། །དེ་ནས་རིག་སྔགས་འཆང་གིས་དོན་ཡོད་པའི་ཞགས་པའི་སྙིང་པོའི་འཁོར་ལ་ཞགས་

92-1-246a

༄༅། །པའི་ཆོ་ག་རྒྱ་ཆེན་པོ་འདི་གྲུབ་པར་འཚལ་བར་བགྱིའོ། །དེ་ནས་རིག་སྔགས་འཆང་གིས་མཆོད་པ་ཆེན་པོ་བགྱིས་ལ་དོན་ཡོད་ཁྲོ་བོའི་རྒྱལ་པོ་ལན་སྟོང་རྩ་
བརྒྱད་བཟླས་བརྗོད་བགྱི་སྟེ། དེའི་འོག་ཏུ་རིག་སྔགས་འཆང་གིས་ཞགས་པ་བླང་བར་བགྱིའོ། །ལག་པ་གཡོན་པ་འཁོར་ལོའི་ཕྱག་རྒྱའི་ཚུལ་དུ་བཅིང་བར་བགྱི་ཞིང༌། གཡས་
པ་ཞགས་པའི་ཕྱག་རྒྱ་དང་འཁོར་ལོའི་ཚུལ་ལ་བརྟེན་ནས་བླངས་ཏེ་དོན་ཡོད་པའི་ཞགས་པའི་སྙིང་པོ་བརྗོད་ནས་ཕྱོགས་བཞིར་འཕང་བར་བགྱིའོ། །དེ་ནས་ཕྱོགས་བཅུར་ཁྲོ་བོའི་
རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བགྱིའོ། །དེ་ནས་བདག་ཉིད་ཀྱི་ལུས་ལ་དབང་བསྐུར་བའི་ཚུལ་དུ་ལན་བདུན་དུ་བསྐོར་བར་བགྱིའོ། །དེ་ནས་ཕྱག་རྒྱའི་ཚུལ་དུ་བསྐོར་
བ་ཙམ་གྱི་མོད་ལ་རིག་སྔགས་འཆང་འཁོར་ལོས་བསྒྱུར་བའི་དབང་བསྐུར་བར་འགྱུར་རོ། །དམ་པ་ཆེན་པོ་འགྲུབ་པར་འགྱུར་རོ། །འཁོར་ལོས་བསྒྱུར་བའི་རྒྱལ་པོ་ཆེན་པོ་ལེགས་མཐོང་
རང་གི་གཟུགས་ཀྱི་མདུན་ན་མཆིས་ནས་རིག་སྔགས་འཆང་གི་རྐང་པ་སྤྱི་བོས་བླངས་ནས་འདི་སྐད་ཅེས་ཀྱང་སྨྲ་བར་འགྱུར་ཏེ། རིག་སྔགས་འཆང་གིས་ཅི་བཀའ་སྩལ་པ་
དེ་བགྱིའོ་ཞེས་ཅི་བསྒོ་བའི་དོན་དེ་དང་དེ་ཐམས་ཅད་བགྱིད་པར་འགྱུར་རོ། །བྲན་གྱི་རང་བཞིན་གྱིས་ཐམས་ཅད་དུ་ལས་བགྱིད་པར་འགྱུར་རོ། །དེ་ནས་རིག་སྔགས་འཆང་གི་

92-1-246b

གནས་སུ་འཇུག་པར་འཚལ་བས་འདི་ལྟར་ནུབ་གསུམ་དུ་མཆིས་པར་གྱུར་པས་ཞགས་པའི་ཕྱག་རྒྱ་ལག་པས་བླང་བར་བགྱིའོ། །ཕུག་གི་སྒོ་གང་ལགས་པ་དེར་ཞགས་པ་ལན་
གསུམ་དུ་བསྐོར་བར་བགྱིའོ། །དོན་ཡོད་པའི་རྒྱལ་པོ་བཟླས་བརྗོད་བགྱིས་ཏེ་ཞགས་པ་གདབ་པར་བགྱིའོ། །ཞགས་པ་བཏབ་པ་ཙམ་གྱི་མོད་ལ་གནས་ཀྱི་ཕུག་གི་སྒོ་ཐམས་ཅད་ཕྱེ་
བར་འགྱུར་རོ། །འཁྲུལ་འཁོར་དང༌། གཏན་པ་དང༌། ཕུག་དང༌། འབབ་ཆུ་ཆེན་པོ་དང༌། གསེག་མ་དང༌། འབབ་ཆུ་དང༌། གནོད་སྦྱིན་དང༌། སྲིན་པོ་དང༌། ལམ་མི་བདེ་བ་ཐམས་ཅད་
བསལ་བ་དང༌། བཅོམ་པ་དང༌། བཤིག་པར་འགྱུར་རོ། །གཏན་པ་དང༌། སྒོ་གླེགས་དང༌། འཁྲུལ་འཁོར་དང༌། ལྕགས་སྒྲོག་རྣམས་དུམ་བུ་དུམ་བུར་ཆད་ཅིང་གྱེས་པར་འགྱུར།
ཉམས་པར་འགྱུར། །འཇིག་པར་འགྱུར་རོ། །ཤིན་ཏུ་དག་པ་དང༌། ཤིན་ཏུ་དྲི་མ་མེད་པ་དང༌། ཤིན་ཏུ་རྒྱ་ཆེ་བའི་གཞལ་མེད་ཁང་འབྱོར་བ་རྣམ་པར་འཕྲུལ་པ་དག་མཐོང་བར་
འགྱུར་རོ། །རིན་པོ་ཆེ་སྣ་ཚོགས་ཀྱིས་བཀྲ་བ། རིན་པོ་ཆེ་སྣ་བདུན་གྱིས་བརྒྱན་པའི་གནས། །རིན་པོ་ཆེ་སྣ་ཚོགས་ཀྱི་ལྗོན་ཤིང་གིས་བརྒྱན་པའི་གཞལ་མེད་ཁང་མཐོང་བར་འགྱུར་
རོ༑ ༑མེ་ཏོག་སྣ་ཚོགས་ཀྱི་ར་བ་ཤིན་ཏུ་དྲི་ཞིམ་པའི་གཞལ་མེད་ཁང་མཐོང་བར་འགྱུར་རོ། །དེ་ནས་རིག་སྔགས་འཆང་གིས་ལག་པའི་ཞགས་པ་དང༌། འཁོར་ལོའི་ཕྱག་རྒྱའི་

92-1-247a

༄༅། །ཚུལ་མངོན་སུམ་དུ་བགྱིས་ནས་དོན་ཡོད་པའི་ཞགས་པའི་སྙིང་པོ་བཟླས་ཏེ་འཇུག་པར་བགྱིའོ། །རིག་སྔགས་འཆང་གནས་སུ་ཞུགས་པ་ཙམ་ཁོ་ནས་
གནས་མཆོག་དེ་ཡང་རྣམ་པ་དྲུག་ཏུ་འགུལ་བ་དང༌། གཡོ་བ་དང༌། ལྡེག་པ་དང༌། འུར་འུར་ཆེམ་ཆེམ་སྟེ། ལྷའི་འོད་ཟེར་གྱི་སྣང་བ་ཆེན་པོས་སྣང་བར་འགྱུར་རོ། །དེ་ནས་རིག་
སྔགས་འཆང་འཇུག་པར་བགྱིའོ། །དེ་ནས་དོན་ཡོད་པ་རྣམ་པར་དག་པ་དྲི་མ་མེད་པ་ཞེས་བགྱི་བའི་སྨན་བུད་མེད་ཀྱི་གཟུགས་ལྷའི་རྒྱན་གྱིས་བརྒྱན་པ། ལྷའི་གོས་ཀྱི་རྒྱན་གྱིས་
ཀླུབས་པ། ཁ་དོག་བཟང་པོ་རྒྱས་པ་མཆོག་དང་ལྡན་པ། ལྷའི་གཟུགས་ཆེན་པོ་འཆང་བ། བཱི་ཛ་པཱུ་ར་ཐོགས་པ་མཆི་བར་འགྱུར་རོ། །སྨན་བུད་མེད་ཀྱི་གཟུགས་འཆང་བ་དེ་
མཐོང་བ་ཙམ་ཁོ་ནས་དཔག་ཚད་གང་ཙམ་ནས་གཟི་བརྗིད་ཐམས་ཅད་དང༌། སྟོབས་ཐམས་ཅད་ཉེ་བར་སྒྲུབ་པར་བགྱིད་དོ། །དེ་ནས་རིག་སྔགས་འཆང་གིས་དོན་ཡོད་པའི་འཁོར་
ལོའི་ཞགས་པ་མདུན་དུ་བཅིང་བར་བགྱི་སྟེ། མཐོང་བ་ཙམ་གྱི་མོད་ལ་དེའི་སྟོབས་དང༌། བརྩོན་འགྲུས་དང༌། གཟི་བརྗིད་ཉམས་པར་འགྱུར་རོ། །མཐུ་ཆུང་བར་འགྱུར་རོ། །དེ་ནས་
བུད་མེད་དེ་དགོད་པ་དང༌། ཨོཾ་ཞེས་བགྱི་བས་མནན་པར་བགྱིའོ། །ཁྲོ་བོའི་རྒྱལ་པོ་བཟླ་བར་བགྱི་སྟེ། ཁ་བུབ་ཏུ་འགྱེལ་ནས་ཆབ་འབྱུང་བར་འགྱུར་ཏེ། ཆབ་དེ་ལ་རེག་པར་མི་

92-1-247b

བགྱིའོ། །དོན་ཡོད་རྒྱལ་པོ་བཟླ་བར་བགྱི་སྟེ། དེ་ནས་མིག་ཚུགས་ཀྱིས་བལྟ་བར་བགྱིད་ན། རིག་སྔགས་འཆང་གིས་ཞགས་པས་བཞུ་བར་བགྱིའོ། །དེའི་འོག་ཏུ་བདུད་རྩིའི་ཆབ་
འབྱུང་སྟེ། བླང་བར་བགྱི། །བྱུག་པར་བགྱིའོ། །ཀུན་ཏུ་བྱུགས་པ་ཙམ་གྱིས་ནམ་མཁའ་ལ་མཆི་བར་འགྱུར་ཏེ། ཐོག་མར་རླུང་གི་ཕུང་པོ་ནས་འཛེག་པར་འགྱུར་རོ། །མིག་ལ་བྱུག་ན།
ཕྱོགས་བཅུ་ཐམས་ཅད་དུ་གཏོགས་པའི་དེ་བཞིན་གཤེགས་པ་བྱང་ཆུབ་སེམས་དཔའི་ཚོགས་ཀྱི་འཁོར་དང་བཅས་པ་ཐམས་ཅད་དང༌། སངས་རྒྱས་ཀྱི་ཞིང་དེའི་གཞལ་མེད་ཁང་
དང༌། གནས་ཀྱི་རྣམ་པར་འཕྲུལ་པ་དང༌། གང་དག་བཞུགས་ཤིང་བཞེས་ལ་འཚོ་བ་དག་ཇི་ལྟར་ལག་མཐིལ་ན་མཆིས་པ་དེ་བཞིན་དུ་མཐོང་བར་འགྱུར་རོ། །གང་དག་ཡོངས་སུ་
མྱ་ངན་ལས་འདས་པ་དང༌། གང་དག་འདས་པ་དང༌། གང་དག་མ་བྱོན་པ་དང༌། གང་དག་ད་ལྟར་བྱུང་བ་དང༌། སངས་རྒྱས་རྣམས་དང༌། གང་དག་རིང་བསྲེལ་སྙིང་པོའི་མཆོད་
རྟེན་ཆེན་པོའི་སྲོག་ཤིང་གི་ཚོགས་ཅན་དག་དང༌། དེ་བཞིན་དུ་ཇི་ལྟར་འཁོར་གྱི་དཀྱིལ་འཁོར་གྱི་ཁང་པ་དེ་དག་ཐམས་ཅད་མཐོང་བར་འགྱུར་རོ། །བདག་ཉིད་ལ་ཀུན་ནས་བྱུགས་
ཏེ། དེས་བྱུགས་པ་ཙམ་གྱིས་པགས་པའི་མདོག་ལྷའི་གསེར་དང་འདྲ་བར་འགྱུར་རོ། །སྐྲ་སྔོ་ལ་ཅུང་ཟད་འཁྱིལ་བར་འགྱུར་རོ། །མིག་ལྷའི་ཨུཏྤ་ལ་སྔོན་པོ་མཆོག་འདྲ་བར་འགྱུར་

92-1-248a

༄༅། །རོ༑ ༑ཚེ་ལྷའི་བསྐལ་པ་བརྒྱ་སྟོང་དུ་འགྱུར་རོ། །རིག་སྔགས་འཆང་གི་འཁོར་ལོས་བསྒྱུར་བ་འབུམ་ཕྲག་བརྒྱ་སྟོང་ཕྲག་བཅོ་བརྒྱད་ཀྱིས་ཡོངས་སུ་བསྐོར་
བར་འགྱུར་རོ། །ལྷའི་བུ་མོ་བརྒྱ་བཞི་བཅུ་དང༌། མི་འམ་ཅིའི་བུ་མོ་དང༌། རིག་སྔགས་འཆང་གི་བུ་མོ་གངྒཱའི་ཀླུང་གི་བྱེ་མ་བརྒྱ་སྟོང་ཕྲག་འབུམ་སྙེད་ཀྱིས་ཡོངས་སུ་བསྐོར་
བར་འགྱུར་རོ། །ཇི་ལྟར་ཡིད་ལ་བསམ་པ་དང༌། ཡིད་ལ་བརྣག་པ་ཙམ་གྱིས་ལྷའི་ཟས་ཀྱི་མཆོག་རོ་བརྒྱ་དང་ལྡན་པ་དག་མདུན་དུ་འབྱུང་བར་འགྱུར་རོ། །ལྷའི་བཏུང་བ་ཆེན་
པོ་བདུད་རྩིའི་རོ་བྲོ་བ་དག་འབྱུང་བར་འགྱུར་རོ། །བྱང་ཆུབ་ཀྱི་སྙིང་པོ་ལ་ཐུག་གི་བར་དུ་འཁོར་ལོས་བསྒྱུར་བའི་རྒྱལ་པོ་ཆེན་པོ་ལེགས་མཐོང་མདུན་ནས་རྒྱུག་པར་བགྱིད་དོ། །
དགྲ་ཐམས་ཅད་དང༌། བགེགས་དང༌། ལོག་འདྲེན་ཐམས་ཅད་བཅོམ་པ་དང༌། ཉམས་པ་དང༌། གཏུབས་པ་དང༌། གཤེག་པ་དང༌། བརྩལ་བ་དང༌། གྱེས་པ་དང༌། ཕྱེ་མར་
བགྱིས་པར་འགྱུར་རོ། །ཡང་ན་སྨན་གྱི་བུད་མེད་དེའི་སྐྲ་ཀུན་བཏོན་ཏེ་སྐ་རགས་སུ་བགྱིས་ནས་བཅིང་བར་བགྱིའོ། །གང་དུ་བཅིང་པ་དེ་ཡང་རིན་པོ་ཆེ་སྣ་བདུན་དུ་འགྱུར་རོ། །
གང་དུ་ཞུགས་པ་ཐམས་ཅད་མི་སྣང་བར་འགྱུར་རོ། །དེ་ལ་ལྷ་ཐམས་ཅད་གནས་འཆའ་བར་འགྱུར་རོ། །ཀླུ་ཐམས་ཅད་དང༌། ལྷ་མ་ཡིན་ཐམས་ཅད་དང༌། མིའམ་ཅི་

92-1-248b

ཐམས་ཅད་དང༌། རིག་སྔགས་འཆང་ཐམས་ཅད་དེའི་དབང་དུ་མཆིས་པར་འགྱུར་རོ། །འཁོར་དེ་ཐམས་ཅད་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་དེའི་ཕྱི་བཞིན་རྗེས་སུ་འབྲང་བར་
འགྱུར་རོ། །དེ་ནས་རིག་སྔགས་འཆང་གནས་སུ་འཇུག་པར་འཚལ་ཞིང་སླར་ཡང་ལྡོག་པར་འཚལ་ན། སྨན་གྱི་བུད་མེད་དེ་དང་གཏམ་མི་བགྱི། །རེག་པར་མི་བགྱི་བར་ལག་པའི་
ཕྱག་རྒྱ་གནས་མཆོག་ཏུ་འཇུག་པར་བགྱིའོ། །དེ་ནས་གནས་ཐམས་ཅད་ན་གནས་པའི་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་ཐམས་ཅད་ཕྱིར་བྱུང་ནས་མདུན་ན་
སྡོད་པར་འགྱུར་ཏེ། ཁ་ཅིག་གི་ལག་ན་ནི། བུམ་པ་གང་བའོ། །ཁ་ཅིག་ནི། ལག་ན་གདུགས་སོ། །ཁ་ཅིག་གི་ལག་ན་ནི། ལྷའི་གོས་ཐོགས་སོ། །ཁ་ཅིག་ནི་།ལྷའི་ནོར་བུ་རིན་པོ་
ཆེ་ཐོགས་སོ། །ཁ་ཅིག་ནི། དྲི་དག་གོ། །ཁ་ཅིག་ནི། མེ་ཏོག་དག་གོ །ཁ་ཅིག་ནི། ཕྲེང་བ་དག་གོ །ཁ་ཅིག་ནི། རྒྱན་དང་ལྷབ་ལྷུབ་སྣ་ཚོགས་ཐོགས་སོ། །ཁ་ཅིག་ནི། བྱུག་པ་
དག་གོ། །ཁ་ཅིག་ནི། དྲིའི་ཕྱེ་མ་དག་གོ །ཁ་ཅིག་ནི། སྤོས་ཆུའི་རིན་པོ་ཆེ་སྣ་བདུན་གྱི་སྣོད་བཀང་བ་དག་གོ། །ཁ་ཅིག་ནི། ལྷའི་འབྲས་བུ་སྣ་ཚོགས་པ་དག་གོ །ཁ་ཅིག་ནི།
ལྷའི་མེ་ཏོག་སྣ་ཚོགས་ཐོགས་ཏེ། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། མནྡཱ་ར་བ་དང༌། མནྡཱ་ར་བ་ཆེན་པོ་དང༌། མཉྫུ་ཤ་ག་དང༌། མཉྫུ་ཤ་ཀ་ཆེན་པོ་དང༌། མདོག་

92-1-249a

༄༅། །མཛེས་དང༌། མདོག་མཛེས་ཆེན་པོ་དང༌། ཨ་ཏི་མུཀྟ་ཀ་དང༌། ཙམ་པ་ཀ་དང༌། བར་ཤི་ཀ་དང༌། མཐོན་ཀ་དང༌། མཐོན་ཀ་ཆེན་པོ་དང༌། ཀ་དམ་པ་
དང༌། སྣ་མ་དང༌། ཡུ་ཏི་ཀ་དང༌། ཀླུའི་མེ་ཏོག་དང༌། ཀོནྟ་དང༌། གནྡྷ་བར་ཤི་ཀའི་མེ་ཏོག་དག་ཐོགས་སོ། །ཁ་ཅིག་ནི། ལྷའི་ཙནྡན་གོ་ཤིཪྵ་དང༌། སྦྲུལ་གྱི་སྙིང་པོའི་བདུག་
པ་དང༌། ཨ་ག་རུ་དང༌། དུ་རུ་ཀ་དང༌། ཏ་མ་ལའི་ལོ་མའི་བདུག་པ་ཐོགས་སོ། །ཁ་ཅིག་གི་ལག་ན་ནི། རྨ་བྱའི་བསིལ་ཡབ་ཐོགས་སོ། །ཁ་ཅིག་གི་ལག་པ་ན་ནི། རལ་
གྲོའི༑ ༑ཁ་ཅིག་གི་ལག་པ་ན་ནི། མདུང་ཐུང་ངོ༌། །ཁ་ཅིག་གི་ལག་པ་ན་ནི། རྡོ་རྗེ་དང༌། དགྲ་སྟ་དང༌། མངའ་བོ་ཆེ་དང༌། མདུང་དང༌། གཏུན་ཤིང་དང༌། མདུང་རྩེ་གསུམ་པ་
དང༌། གཟོད་ཁ་གཉིས་པ་དག་གོ། །ཁ་ཅིག་ནི། གོ་ཆ་དང༌། ཡ་ལད་བགོས་ནས་བསྲུང་བའི་ཕྱིར་ཀུན་ནས་འདུ་ཞིང་མཆི་བར་འགྱུར་རོ། །ཁ་ཅིག་ནི། རིན་པོ་ཆེ་སྣ་ཚོགས་
ཀྱི་སྣོད་དང༌། གསེར་གྱི་སྣོད་དང༌། དངུལ་གྱི་སྣོད་དག་ཐོགས་པ་རིན་པོ་ཆེ་སྣ་ཚོགས་ཀྱི་མེ་ཏོག་དང༌། གསེར་གྱི་མེ་ཏོག་དང༌། དངུལ་གྱི་མེ་ཏོག་དག་གིས་བཀང་ནས་
ཐོགས་སོ། །དེ་དག་ཐམས་ཅད་རིག་སྔགས་འཆང་ལ་དབུལ་བར་བགྱིད་དོ། །རིག་སྔགས་འཆང་གིས་བྱམས་པ་དང༌། སྙིང་རྗེ་ཆེན་པོ་ཡིད་ལ་བགྱིད་པ་དང༌། སངས་

92-1-249b

རྒྱས་ཡིད་ལ་བགྱིས་པས་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པའི་ཆ་ལུགས་འཆང་བ་ཡིད་ལ་བགྱིའོ། །མཆོག་ཏུ་བརྩེ་བ་ཡིད་ལ་བགྱིད་པས་ཚིག་
གཞན་མི་སྨྲ་བར་དབུགས་དབྱུང་བར་བགྱི་ཞིང་ལམ་དྲང་པོ་ནས་འཇུག་པར་བགྱི་སྟེ། སེངྒེའི་ཁྲི་ལ་མངོན་དུ་མཆིས་ནས་དོན་ཡོད་པའི་འཁོར་ལོའི་ཞགས་པ་ཐོག་མར་སེངྒེའི་
ཁྲིའི་སྟེང་དུ་གཞག་པར་བགྱིའོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་བོ། །བམ་པོ་བཞི་པ། དེའི་འོག་ཏུ་རིག་སྔགས་འཆང་རང་ཉིད་མཆིས་ནས་སྟེང་
དུ་གཏོགས་པའི་དེ་བཞིན་གཤེགས་པ་ཐམས་ཅད་ལ་ཕྱག་བགྱི་ཞིང་འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་པ་ལ་ཡང་ཕྱག་བགྱིའོ། །དེས་དགྲ་ཐམས་ཅད་ཕམ་
བར་བགྱིས་པར་འགྱུར་རོ། །གལ་ཏེ་འོག་ཏུ་ཕྱོགས་ནས་ཕྱག་བགྱིས་ན། དེ་ནས་འཁོར་ལོས་རིག་སྔགས་འཆང་གི་ཕྱིར་རྒོལ་བ་རྣམས་མགོ་བཅད་པར་འགྱུར་རོ། །རིག་སྔགས་
འཆང་མཆིས་མ་ཐག་ཏུ་གནས་རྣམ་པ་དྲུག་ཏུ་གཡོས་ནས་སྒྲ་ཆེན་པོ་འབྱུང་བར་འགྱུར་རོ། །ཅ་ཅོའི་སྒྲ་ཆེན་པོ་འབྱུང་བར་འགྱུར་རོ། །ལྷའི་རོལ་མོའི་ཆ་བྱད་ཡན་ལག་ལྔ་དང་ལྡན་
པ་དག་འདུན་པར་འགྱུར་རོ། །ནམ་མཁའི་ལྷ་རྣམས་ཀྱིས་ཀྱང་གཞལ་མེད་ཁང་ཆེན་པོ་ནས་དབུ་རྒྱན་དང་ཅོད་པན་གྱིས་རིག་སྔགས་འཆང་གི་མགོ་བོ་ལ་དབང་བསྐུར་བར་བགྱིད་དོ། །

92-1-250a

༄༅། །དབང་བསྐུར་བ་ཙམ་གྱི་མོད་ལ་རིན་པོ་ཆེ་སྣ་བདུན་གྱི་ཆར་འབབ་པར་འགྱུར་རོ། །གསེར་གྱི་ཆར་དང༌། གོས་ཀྱི་ཆར་འབབ་པར་འགྱུར་རོ། །གསེར་གྱི་མེ་ཏོག་
དང༌། དངུལ་གྱི་མེ་ཏོག་དང༌། ལྷའི་མེ་ཏོག་བཀྲ་བ་སྣ་ཚོགས་ཀྱི་ཆར་དང༌། ལྷའི་རྒྱན་གྱི་ཆར་འབབ་པར་འགྱུར་རོ། །དེ་ནས་ལྷའི་བུ་མོས་རིན་པོ་ཆེ་སྣ་བདུན་གྱི་སྣོད་དུ་བདུད་རྩིའི་
བཅུད་འཚལ་ཏེ་མཆིས་ནས་འབུལ་བར་བགྱིད་དོ། །རིག་སྔགས་འཆང་གིས་བླངས་ནས་དོན་ཡོད་པའི་ཞགས་པའི་སྙིང་པོ་བཟླ་བར་བགྱིའོ། དེ་ནས་རིག་སྔགས་འཆང་གིས་
རེག་པར་བགྱིའོ། །རིག་སྔགས་འཆང་གིས་རེག་པ་ཙམ་གྱི་མོད་ལ་ལྷའི་ལུས་རྣམ་པར་དག་པ་ཐོབ་ནས་བགས་པའི་མདོག་གསེར་འདྲ་བར་འགྱུར་རོ། །སྐྲ་ལྷག་པར་སྔོ་བ་དང༌།
མིག་ཨུཏྤ་ལ་སྔོན་པོ་ལྟར་ལྷའི་མིག་ཡོངས་སུ་དག་པར་འགྱུར་རོ། །ཚེའི་ཚད་ལྷའི་བསྐལ་བ་འབུམ་ཕྲག་བརྒྱ་སྟོང་དུ་འགྱུར་རོ། །གལ་ཏེ་ཕྱིར་མི་ལྡོག་པར་འཚལ་ན། དེའི་
བཅུད་ཀྱིས་ལེན་མཆོག་ལས་ཇི་ཙམ་འཚལ་བ་བླངས་ཏེ་ལྷའི་ཆབ་ཙནྡན་གྱི་དྲི་དང་ལྡན་པའི་ནང་དུ་ཞུགས་ནས་ཁྲུས་བགྱིའོ། །ཁྲུས་བགྱིས་པ་ཙམ་གྱི་མོད་ལ་ཕུག་གི་སྒོ་
རང་འབྱེ་བར་འགྱུར་ཞིང༌། །ཇི་ལྟར་དབང་ཕྱུག་ཆེན་པོའི་གཟུགས་འདྲ་བར་མཐོང་ན་ནི། འཇིག་རྟེན་ཐམས་ཅད་ཀྱི་མཆོད་གནས་ཀྱི་གཙོ་བོ་གཅིག་པུར་འགྱུར་རོ། །ཇི་

92-1-250b

ལྟར་འཕགས་པ་སྤྱན་རས་གཟིགས་དབང་ཕྱུག་བཞིན་དུ་རིག་སྔགས་འཆང་འདི་ཡང་མཆོད་པ་དང༌། བཀུར་སྟི་དང༌། བླ་མས་བླ་མར་བགྱི་བ་དེ་ལྟ་བུར་འགྱུར་རོ། །གང་དུ་བཅུད་
ཀྱིས་ལེན་མཆོག་འདིས་རེག་ན། འཛམ་བུ་ཆུ་བོ་གསེར་ཡོངས་སུ་དག་པར་འགྱུར་རོ། །རྩིག་པའམ། །རི་འམ། ཀ་བའམ། ལྗོན་ཤིང་ངམ། སྣོད་དམ། བུམ་པའམ། །རྫ་བོའམ་གོས་
སམ། བོང་བ་ལ་རེག་ན། དེ་དག་ཐམས་ཅད་འཛམ་བུའི་གསེར་ཡོངས་སུ་དག་པར་འགྱུར་བ་ནས་དགོས་པའི་བར་དུ་འགྱུར་རོ། དེ་ནས་རིག་སྔགས་འཆང་ཀླུ་མོའམ། ལྷ་མོའམ།
མིའམ་ཅི་མོ་འཚལ་ན། རིག་སྔགས་འཆང་དེ་གོས་གཙང་མ་བགོས་ནས་ལེགས་པར་ཁྲུས་བགྱིའོ། །ཚེ་བརྒྱད་དམ། །བཅུ་བཞིའམ། །བཅོ་ལྔ་ལ་འཕགས་པ་སྤྱན་རས་གཟིགས་
དབང་ཕྱུག་གི་རི་མོའི་གཟུགས་ལ་མཆོད་པ་བགྱིས་ནས་ཉིན་ཞག་གཅིག་གནས་པར་བགྱིའོ། །འཁོར་ལོའི་ཞགས་པ་ཆེན་པོ་འདི་ཆོས་ཀྱི་སྟན་ལེགས་པར་བརྒྱན་པའི་སྟན་
བཟང་པོའི་སྟེང་དུ་གཞག་པར་བགྱི་ཞིང་མཆོད་པ་ཆེན་པོ་བགྱི་སྟེ། དེ་ཉིད་ཀྱི་མདུན་དུ་ཚིག་གཞན་མི་སྨྲ་བར་ལན་སྟོང་རྩ་བརྒྱད་བཟླས་ཏེ་ཡུངས་ཀར་རེ་རེ་ནས་བཟླས་བརྗོད་
བགྱིས་པ་ཞགས་པའི་སྟེང་དུ་གཏོར་བར་བགྱིའོ། །ལན་སྟོང་རྩ་བརྒྱད་ཚང་བ་དང༌། ཞགས་པ་དེ་ཡང་སྦྲུལ་བཞིན་དུ་ཡོངས་སུ་འཁྱིལ་ལ་འཁོར་ཏློའི་གདེངས་ཀའི་ཚུལ་དུ་

92-1-251a

༄༅། །མཆིས་པར་འགྱུར་རོ། །དེ་ནས་རིག་སྔགས་འཆང་གིས་ཞགས་པ་བླངས་ཏེ་ཀླུ་གནས་པའི་མཚོའམ། མི་འམ་ཅི་གནས་པའི་མཚོའམ། ལྷ་མོ་གནས་
པའི་མཚོ་འགྲམ་དུ་མཆིས་ནས་དོན་ཡོད་པའི་ཞགས་པའི་སྙིང་པོ་བཟླས་ཏེ་གནས་ཀྱི་ནང་དུ་ཞགས་པ་འཕང་པར་བགྱིའོ། །འཕངས་མ་ཐག་ཁོ་ནར་སླར་ཡང་དྲན་པར་བགྱི་
སྟེ༑ ཇི་ལྟ་བུའི་དོན་ཡིད་ལ་བསམ་པའི་དོན་དེ་ཞགས་པས་བཅིངས་ནས་ཇི་ལྟར་བསམ་པ་དེ་བཞིན་དུ་བགྱི་བར་འགྱུར་རོ། །གཞན་ཡང་ཇི་ལྟར་ཡིད་ལ་བསམ་པའི་ནོར་
རམ། དབྱིག་གམ། གསེར་རམ། ནོར་བུའམ། མུ་ཏིག་གམ། བཻ་ཌཱུཪྱའམ། ཤངྐ་ཤི་ལའམ། བྱི་རུའམ། ས་ལེ་སྦྲམ་མམ། དངུལ་ལམ། གོས་སམ། ཆས་སམ། རྒྱན་
ནམ། གཞན་ཡང་གཞལ་མེད་ཁང་ཇི་ལྟ་བུར་འབྱོར་བ་ཅན་དག་དོན་དུ་གཉེར་ན། ཞགས་པ་འཕང་བར་བགྱི་སྟེ། དེ་ཐམས་ཅད་འདྲེན་པར་བགྱིད་དོ། །གང་དང་གང་དུ་
འཕངས་པ་དེ་དང་དེར་ཇི་ལྟར་ཡིད་ལ་བསམ་པ་དེ་ཉིད་ཤིན་ཏུ་གསལ་བར་ཡོངས་སུ་རྫོགས་པར་འགྱུར་རོ། །དངོས་པོ་གཞན་དུ་མི་འགྱུར་རོ། །རྒྱལ་པོའི་རིགས་སམ། བྲམ་
ཟེའི་རིགས་སམ། ཁྱིམ་བདག་གི་རིགས་སམ། རྗེའུ་རིགས་ཀྱིས་ཅི་དང་ཅི་བསམ་པ་འགྲུབ་པར་བགྱིད་དོ། །སྐྱེས་པའམ། བུད་མེད་དམ། ཁྱེའུའམ། བུ་མོའི་མིང་ནས་བརྗོད་

92-1-251b

དེ་ཞགས་པ་འཕངས་པ་ཙམ་གྱི་མོད་ལ་ཞགས་པས་བཅིངས་ནས་འདྲེན་པར་འགྱུར་རོ། །ཐ་ན་རི་དྭགས་དང༌། བྱ་དང༌། སེངྒེ་དང༌། སྟག་དང༌། གླང་པོ་ཆེ་དང༌། མ་ཧེ་ཡང་འདྲེན་པར་
བགྱིད་དོ། །གང་གི་མིད་ནས་བརྗོད་དེ་གཡུལ་འགྱེད་པའི་ནང་དུ་འཕངས་ན། དེ་ཡང་ཞགས་པས་བཅིངས་ནས་མདུན་དུ་མཆིས་ཏེ་ཇི་ལྟར་ཡིད་ལ་བསམ་པ་དེ་བཞིན་དུ་ཐམས་ཅད་འགྲུབ་
པར་བགྱིད་དོ། །ཟླ་བ་དང་ཉི་མ་དབབ་པར་འཚལ་ན། ཟླ་བ་དང་ཉི་མའི་མདུན་དུ་མཆིས་ནས་དོན་ཡོད་པའི་ཞགས་པའི་སྙིང་པོ་ལན་བདུན་བཟླས་ཏེ་ཟླ་བ་དང་ཉི་མའི་མངོན་སུམ་དུ་
ཞགས་པ་འཕངས་ནས་སླར་ཡང་དྲང་བར་བགྱི་སྟེ། ཟླ་བ་དང་ཉི་མ་ཞགས་པས་བཅིངས་ནས་དྲངས་པར་འགྱུར་རོ། །ནམ་མཁའ་ལས་བབས་ནས་རིག་སྔགས་འཆང་གི་མདུན་དུ་
མཆིས་ཏེ་ཇི་ལྟར་ཡིད་ལ་བསམ་པ་བཞིན་དགོས་པ་ཐམས་ཅད་སྒྲུབ་པར་བགྱིད་དོ། །འོན་ཏེ་ཟླ་བ་དང་ཉི་མའི་གནས་སུ་མཆི་བར་འཚལ་ན། ཞགས་པའི་ཕྱག་རྒྱ་བཅིངས་པ་ལག་པས་
བླངས་ཏེ་དོན་ཡོད་པའི་རྒྱལ་པོའི་སྙིང་པོ་བཟླས་པ་དང༌། རིག་སྔགས་འཆང་ནམ་མཁའ་ལ་འཕུར་ནས་ཉི་མ་དང་ཟླ་བའི་སྟན་ལ་ཇི་སྲིད་དུ་འཚལ་བར་ལོངས་སྤྱོད་པར་འགྱུར་ཞིང་
སླར་བདེ་བ་དང༌། མ་སྣད་པ་དང༌། མ་སྨས་པ་དང༌། ལེགས་པར་འབབ་པར་འགྱུར་རོ། །ནགས་ཁུང་དུ་འཇུག་པར་འཚལ་ན། གཙང་མ་ལེགས་པར་ཁྲུས་བགྱིས་པས་གོས་གཙང་

92-1-252a

༄༅། །བགོ་བར་བགྱི་ཞིང་ནགས་ཁུང་གི་སྒོར་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་ཞགས་པ་འཕང་བར་བགྱིའོ། །ལག་པས་ཞགས་པ་འཕངས་པ་
ཙམ་གྱིས་ནགས་ཁུང་གི་གནས་ཀྱི་གཞལ་མེད་ཁང་གི་ཀླུ་ཐམས་ཅད་བཅིངས་ནས་ཐམས་ཅད་རིག་སྔགས་འཆང་གི་མདུན་ན་མཆིས་པར་འགྱུར་ཞིང༌། རིག་སྔགས་འཆང་
ལ་ཕྱག་བགྱིས་ནས་རིག་སྔགས་འཆང༌། ཁྱོད་གནས་ཆེན་པོ་མཆོག་ཏུ་ཞུགས་ཤིག་ཅེས་སྨྲ་བར་འགྱུར་རོ། །དེ་ནས་རིག་སྔགས་འཆང་གིས་དོན་ཡོད་པའི་རྒྱལ་པོའི་
སྙིང་པོ་བཟླས་ཏེ་ལག་པ་ཞགས་པའི་ཕྱག་རྒྱས་ནགས་ཁུང་དུ་འཇུག་པར་བགྱིའོ། །ཞུགས་པ་ཙམ་ཁོ་ནས་ནགས་ཀྱི་གནས་རྣམ་པར་དྲུག་ཏུ་གཡོ་བར་འགྱུར་ཞིང་དབུས་ཀྱི་
ནགས་ཀྱི་མཐའ་ན་རིན་པོ་ཆེ་སྣ་བདུན་གྱི་རྫིང་ལྷའི་ཆབ་དྭངས་ཤིང་རྙོག་པ་མ་མཆིས་པ། ཤིན་ཏུ་གསལ་བ། ལྷའི་ཙནྡན་གྱི་དྲི་དང་ལྡན་པ། ཧ་ཅང་མི་གྲང་བ། ཧ་ཅང་
མི་དྲོ་བ། རེག་ན་བདེ་བ། རོ་དང་ལྡན་པ། བདུད་རྩིའི་བཅུད་ཅན་མཆིས་ཏེ་འདི་ལྟར་དོན་ཡོད་པའི་རྒྱལ་པོའི་སྙིང་པོ་ཡུངས་ཀར་ལ་ལན་ཉི་ཤུ་རྩ་གཅིག་བཟླས་བརྗོད་
བགྱིས་ནས་རྫིང་གི་དབུས་སུ་ཞགས་པ་འཕང་བར་བགྱིའོ། །འཕངས་པ་ཙམ་གྱི་མོད་ལ་བུད་མེད་རིན་པོ་ཆེའི་གཟུགས་འདྲ་བའི་ལྷའི་བུ་མོའི་ལུས་ཕྱེད་བྱུང་ནས་ལྷའི་

92-1-252b

མེ་ཏོག་རྣམ་པ་སྣ་ཚོགས་ཀྱིས་ལེགས་པར་བརྒྱན་ཅིང༌། རིན་པོ་ཆེ་སྣ་བདུན་གྱི་བུམ་པ་གང་བ་ཐོགས་ཏོ་རིག་སྔགས་འཆང་ལ་དབུལ་ཞིང་སྤྱི་བོ་སྨད་དེ་འཛུམ་པ་དང་བཅས་
པས་རིག་སྔགས་འཆང་ལ་སྨྲས་པ། རྗེ་བཙུན་རིག་སྔགས་འཆང༌། ཁྱོད་མ་བཞེངས་པར་གནས་སུ་ཞུགས་ཤིག །རིག་སྔགས་འཆང་གིས་གྲུབ་པའི་ཚིག་གསུམ་བརྗོད་པར་བགྱི་
སྟེ༑ འཇིག་རྟེན་ཕ་རོལ་གྱི་དོན་དང༌། རིག་སྔགས་འཆང་ཉིད་དང༌། འཇིག་རྟེན་པའི་དངོས་གྲུབ་གྲུབ་སྟེ། བདག་ཉིད་ཀྱི་མ་དང༌། སྲིང་མོ་དང༌། མངག་གཞུག་མ་ཞེས་གར་བདེ་བར་
བརྗོད་ལ་དེའི་འོག་ཏུ་རིག་སྔགས་འཆང་གིས་སྨྲ་བར་བགྱི་སྟེ། སྲིང་མོ། ཁོ་བོ་ལ་འཇིག་རྟེན་ཕ་རོལ་གྱི་དོན་བྱིན་ཅིག་ཅེས་འཇུག་པར་བགྱིའོ། །དེ་ཡང་རིག་སྔགས་འཆང༌། །ཁྱོད་རང་
གི་གནས་སུ་སྣོམས་ཏེ་ཞུགས་ཤིག་ཅེས་སྨྲ་བར་འགྱུར་རོ། །དེ་ནས་རིག་སྔགས་འཆང་གིས་ལག་པ་ཞགས་པའི་ཕྱག་རྒྱས་འཇུག་པར་བགྱི་ཞིང༌། དོན་ཡོད་པའི་རྒྱལ་པོའི་སྙིང་
པོ་བཟླས་སོ། །དེ་ནས་གནས་ཆེན་པོ་མཆོག་རིན་པོ་ཆེ་སྣ་བདུན་གྱི་གཞལ་མེད་ཁང་ལྷའི་དྲིལ་བུ་གཡེར་ཀའི་དྲ་བ་དང༌། གསེར་དང༌། གོས་དབྱངས་པ་དར་གྱི་ཆུན་འཕྱང་རབ་ཏུ་
དཔྱངས་པར་གདའ་བ་ནས་བུ་མོ་དེ་ཡང་ནོར་བུ་རིན་པོ་ཆེ་ཆེན་པོ་ཐོགས་ཏེ། རིག་སྔགས་འཆང༌། འཇིག་རྟེན་ཕ་རོལ་གྱི་དོན་དུ་རིན་པོ་ཆེ་ཆེན་པོ་བཞེས་ཤིག་ཅེས་དབུལ་བར་

92-1-253a

༄༅། །བགྱིད་དོ། །དེ་ནས་རིག་སྔགས་འཆང་གིས་སྟན་བཤམས་པའི་སྟེང་དུ་ཞགས་པ་ལེགས་པར་ཡོངས་སུ་བསྐྱིལ་ཏེ་སྟན་དུ་བཏིང་ལ་ནོར་བུ་རིན་པོ་ཆེ་
ཆེན་པོ་དེ་ཞགས་པའི་སྟེང་དུ་བཞག་ཅིང་མེ་ཏོག་དང་བདུག་པ་དབུལ་བར་བགྱིའོ། །དོན་ཡོད་རྒྱལ་པོའི་སྙིང་པོ་བཟླ་བར་བགྱིའོ། །བཟླས་པ་ཙམ་གྱི་མོད་ལ་ཞགས་པ་ནོར་བུ་
རིན་པོ་ཆེ་དང་བཅས་ཏེ་འབར་བར་འགྱུར་རོ། །ནོར་བུ་རིན་པོ་ཆེ་ཆེན་པོ་དེ་ལས་ཀྱང་འོ་མའི་ཆབ་འབྱུང་བར་འགྱུར་རོ། །རིག་སྔགས་འཆང་གིས་འོ་མའི་ཆབ་དེ་ལས་བླངས་
ལ་སྐྱོར་ཆུ་ལན་བདུན་དུ་རེག་པར་བགྱིའོ། །འོ་མའི་ཆབ་ཀྱིས་རེག་པ་ཙམ་གྱི་མོད་ལ་ལུས་ཐམས་ཅད་དྲི་མ་དང་བྲལ་ཞིང་ཡོངས་སུ་དག་པར་འགྱུར་རོ། །དོན་ཡོད་སྣང་བ་
ནོར་བུ་གཞལ་མེད་ཁང་གི་དཀྱིལ་འཁོར་གྱི་འོད་ཟེར་གྱི་དྲ་བ་འོད་ཟེར་ཞེས་བགྱི་བ་ཐོབ་ནས་ས་བཅུ་ལ་གནས་ཏེ་ཕྱིར་མི་ལྡོག་པར་འགྱུར་རོ། །བླ་ན་མེད་པའི་བྱང་ཆུབ་ཀྱི་
ལམ་ཐོབ་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ཏིང་ངེ་འཛིན་སྒྱུ་མ་ལྟ་བུར་རྣམ་པར་འཕྲུལ་པ་ཐོབ་པར་འགྱུར་ཤིང༌། ཤིན་ཏུ་ཡོངས་སུ་དག་པའི་
བདག་ཉིད་ཀྱི་རང་བཞིན་གྱིས་དོན་ཡོད་པའི་ཞགས་པའི་ཆ་ལུགས་འཆང་བ་རིག་སྔགས་འཆང་གི་མདུན་དུ་མཆིས་ནས་ལག་པ་གཡས་པ་སྤྱི་བོར་བཞག་སྟེ་ངའི་རིག་

92-1-253b

སྔགས་འཆང་གི་བུ་ཐུ་བོ་ཁྱོད་ཀྱིས་གྲོལ་བ་ཆེན་པོའི་དཀྱིལ་འཁོར་སངས་རྒྱས་ཀྱི་སྐུ་ཡོངས་སུ་དག་པ་འཐོབ་བོ། །ཞེས་དབུགས་འབྱིན་པར་འགྱུར་རོ། །ཕྱོགས་བཅུའི་དེ་བཞིན་
གཤེགས་པ་རྣམས་མཐོང་ནས་ཐམས་ཅད་ཀྱིས་ལེགས་སོ་ཞེས་བྱ་བའི་སྒྲ་འབྱིན་པར་འགྱུར་ཏེ། སེམས་དཔའ་ཆེན་པོ་ལེགས་སོ་ལེགས། །ཁྱོད་ནི་བྱང་ཆུབ་ལམ་དུ་ཞུགས། །
ཁྱོད་ཀྱིས་སངས་རྒྱས་ཉིད་འཐོབ་སྟེ། །སྒྲོལ་བའི་ལམ་ཞེས་བྱ་བ་བསྒྲུབས། །འོན་ཏེ་རིག་སྔགས་འཆང་ཉིད་དོན་དུ་གཉེར་ན། དེའི་ཚེ་གསེར་གྱི་མེ་ཏོག་སྩོལ་བར་འགྱུར་ཏེ། བླངས་
ལ་བུ་མོ་དེ་ཉིད་ཀྱི་སྤྱི་བོར་བཞག་ནས་ཨོཾ་ཞེས་བགྱི་བས་མནན་པར་བགྱིའོ། །ཨོཾ་ཞེས་བགྱི་བའི་སྒྲ་བརྗོད་ནས་སྤྱི་བོར་བཞག་པ་ཙམ་གྱི་མོད་ལ་བུ་མོ་དེའི་མིག་མཆོག་གཉིས་ནས་
མཆི་མ་འཛག་པར་འགྱུར་རོ། །དེ་ནས་རིག་སྔགས་འཆང་གིས་བླངས་ཏེ་ཉེ་རེག་བགྱིས་པ་ཙམ་གྱི་མོད་ལ་རིག་སྔགས་འཆང་གི་འཁོར་ལོས་བསྒྱུར་བར་འགྱུར་རོ། །སྒྲ་ཅུང་ཟད་
འཁྱིལ་ཅིང་ལག་པ་ན་འཁོར་ལོའི་ཞགས་པ་ཐོགས་ཏེ་ནམ་མཁའ་ལ་མཆི་བར་འགྱུར་རོ། །རིག་སྔགས་འཆང་བྱེ་བ་འབུམ་ཕྲག་བཅོ་བརྒྱད་ཀྱིས་ཡོངས་སུ་བསྐོར་བར་འགྱུར་
རོ༑ ༑ཚེ་ལོ་དྲུག་ཁྲི་ཉིས་སྟོང་དུ་འགྱུར་ཞིང་སྐྱེ་བ་བདུན་སྟོང་རྗེས་སུ་དྲན་པར་འགྱུར་རོ། །འོན་ཏེ་གསང་སྔགས་འཆང་འཇིག་རྟེན་པའི་དངོས་གྲུབ་ཀྱི་ཆོ་ག་སློང་ན། དེའི་ཚེ་འདི་ལྟ་

92-1-254a

༄༅། །བུར་འགྱུར་ཏེ། རིག་སྔགས་འཆང་གིས་བདག་གི་སྐྲ་འདི་སྡོམས་ཤིག་ཅེས་དེའི་ཚེ་བུད་མེད་དེས་སྐྲའི་རལ་པ་བཏོན་ནས་རིག་སྔགས་འཆང་ལ་འབུལ་པ་
ན་སྐྲ་ཐམས་ཅད་བླངས་ཏེ་དུམ་བུ་གསུམ་དུ་བཀུག་ནས་སྲད་བུ་ལ་ཉི་ཤུ་རྩ་གཅིག་བཀལ་ཏེ་མགོ་ལ་བཏགས་པས་ནི། ཇི་ལྟར་ཡིད་ལ་བསམ་པ་དེ་བཞིན་དུ་མིག་འཕྲུལ་སྟོན་
པར་འགྱུར་རོ། །འབྲས་བུ་དང་མེ་ཏོག་འཚལ་བ་ཐམས་ཅད་སྟོན་པར་འགྱུར་རོ། །བདེན་པ་ཇི་ལྟར་འཚལ་བ་བཞིན་སྟོན་པར་འགྱུར་རོ། །མགུལ་དུ་བཏགས་པས་ནི། མི་གདའ་
བར་གྱུར་ནས་གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། གྲུལ་བུམ་དང༌། ལྟོ་འཕྱེ་ཆེན་པོ་དང༌། མི་མ་ཡིན་པ་རྣམས་དབང་དུ་གྱུར་ནས་མཆིས་པར་འགྱུར་
རོ༑ ༑དཔྲལ་བ་ལ་བཏགས་པས་ནི། ལྷ་དང་ཀླུ་ཐམས་ཅད་དབང་དུ་གྱུར་ནས་མཆིས་པར་འགྱུར་རོ། །དཔུང་པ་གཡས་པ་ལ་བཏགས་པས་ནི། གླང་པོ་ཆེ་བཅུའི་སྟོབས་དང་
ལྡན་པར་འགྱུར་ཏེ། ཕས་ཀྱི་དགྲ་བོ་དང༌། མི་མཛའ་བ་དང༌། གདུག་པ་ཐམས་ཅད་ཀྱིས་མི་ཚུགས་པས་སྟོབས་ཀྱིས་འཁོར་ལོས་བསྒྱུར་བར་འགྱུར་རོ། །དཔུང་པ་གཡོན་
པ་ལ་བཏགས་པས་ནི། རིགས་བཞིའི་འཇིག་རྟེན་དབང་དུ་གྱུར་ནས་མཆིས་པར་འགྱུར་རོ། །ལག་པ་གཡོན་པ་ལ་བཏགས་པས་ནི། གང་ལ་རེག་པ་དེ་དབང་དུ་འགྱུར་ཞིང་

92-1-254b

བདག་གི་ནོར་དུ་འགྱུར་རོ། །ལག་པ་གཡས་པ་ལ་བཏགས་པས་ནི། གྲོང་ཁྱེར་གྱི་ཤར་ཕྱོགས་ཀྱི་སྒོ་ནས་རྒྱལ་པོའི་སྒོ་ལ་ཐལ་མོ་ལན་གསུམ་བརྡབས་ན། རྒྱལ་པོའི་བཙུན་མོ་
འཁོར་དང་བཅས་པ་དང༌། གྲོང་ཁྱེར་དང༌། ཡུལ་འཁོར་དང༌། རྒྱལ་པོའི་ཕོ་བྲང་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང་བཅས་པ་བདག་ཉིད་དམ། ནོར་དབང་དུ་
གྱུར་ནས་མཆིས་པར་འགྱུར་རོ། །ཐ་ན་དུད་འགྲོའི་སྐྱེ་གནས་སུ་གཏོགས་པ་བྱ་དང༌། གཅན་གཟན་དང༌། རི་དྭགས་དང༌། གདུག་པ་དང༌། གཞན་ཡང་གདུག་པ་དང་བཅས་པའི་
སྲོག་ཆགས་རྣམས་དབང་དུ་གྱུར་ནས་མཆིས་པར་འགྱུར་རོ། །བྲལ་གཡས་པ་ལ་བཏགས་པས་ནི། ཚལ་ལམ། །སེར་ཀའམ། རི་འོར་རམ། ཕུག་ག་མ། དགོན་པའམ། །བསྟི་གནས་
གང་དུ་ཞུགས་ཏེ་ཞུགས་པ་ཙམ་གྱི་མོད་ལ་ནོར་ཐམས་ཅད་དང༌། སྨན་ཐམས་ཅད་དང༌། ལྷ་ཐམས་ཅད་རང་གི་གཟུགས་སུ་མངོན་ནས་མཆིས་པར་འགྱུར་རོ། །བྱིན་པ་གཡས་པ་
དང༌། རྐང་པ་གཡས་པ་ལ་བཏགས་པས་ནི། རྒྱ་མཚོ་ཆེན་པོའི་ཕ་མཐར་ཡང་རྒལ་བར་འགྱུར་ན། ཆུ་ཀླུང་ཆེན་པོའི་ཆབ་ཀྱིས་བྱིན་པ་ནུབ་ཙམ་དུ་འགྱུར་བ་ལྟ་སྨོས་ཀྱང་ཅི་འཚལ།
བྱིན་པ་གཡོན་པ་ལ་བཏགས་བས་ནི། ཉི་མ་རེ་རེ་ཞིང་དཔག་ཚད་བརྒྱར་ཕྱིན་ནས་དུབ་པ་མ་མཆིས་པར་སླར་ཡང་ལྡོག་པར་འགྱུར་རོ། །བརླ་གཡོན་པ་ལ་བཏགས་ནས་དུར་ཁྲོད་

92-1-255a

༄༅། །ཆེན་པོར་ཞུགས་ན། དུར་ཁྲོད་ཐམས་ཅད་ན་གནས་པའི་གཅེར་བུ་པ་ཐམས་ཅད་དབང་དུ་གྱུར་ནས་མཆིས་པར་འགྱུར་རོ། །དེ་ནས་རིག་སྔགས་འཆང་
གནས་དེ་ཉིད་ན་སྤྱོད་ན་རིག་སྔགས་འཆང་དེས་ལག་པ་གཡོན་པས་བུམ་པ་གང་བ་བཟུང་ཞིང་ལག་པ་གཡས་པས་བུད་མེད་དེ་བཟུང་ནས་གནས་ཆེན་པོའི་མཆོག་ཏུ་
འཇུག་པར་བགྱིའོ། །གནས་མཆོག་དེའི་དབུས་ན་རྫིང་མེ་ཏོག་གིས་ཆལ་བར་བཀྲམ་པ་བགྱི་སྟེ། རྫིང་དེར་གཉིས་ཀ་ཁྲུས་བགྱི་ཞིང་ཆབ་ཀྱིས་ཉེ་རེག་བགྱིའོ། །བཀྲུས་ཤིང་ལག་
པ་ཙམ་ཁོ་ནས་འཁོར་ལོ་རིག་སྔགས་འཆང་ཞགས་པ་དང༌། འཁོར་ལོས་བསྒྱུར་བའི་རིག་སྔགས་འཆང་དུ་འགྱུར་རོ། །རིག་སྔགས་འཆང་འབུམ་ཕྲག་བདུན་སྟོང་གིས་
ཡོངས་སུ་བསྐོར་ཅིང་ཚེ་བསྐལ་པ་ཁྲིར་འགྱུར་རོ། །སྐྲ་ཅུང་ཟད་འཁྱིལ་བར་ཡང་འགྱུར་རོ། །ནགས་ཀྱི་གནས་ཀྱི་གཞལ་མེད་ཁང་བདུན་ཅུ་རྩ་གཉིས་ཀྱི་དཔོན་པོ་རྒྱལ་པོར་
འགྱུར་རོ། །གལ་ཏེ་མ་ཞེས་བགྱི་བས་དོན་དུ་གཉེར་བ་ནི། བུ་གཅིག་པ་བཞིན་དུ་ཡོངས་སུ་སྐྱོང་བར་འགྱུར་རོ། །འབྲས་དང༌། འབྲས་དང༌། གོས་དང༌། ཆོས་དང༌། ནོར་བུ་དང༌།
མུ་ཏིག་དང༌། བྱི་རུ་དང༌། གསེར་དང༌། དངུལ་ཡོངས་སུ་གྲུབ་པར་བགྱིད་དོ། །སྲོང་མོ་ཞེས་བགྱི་བས་ནི། དགོས་པའི་ཡོ་བྱད་ཐམས་ཅད་ཚང་བར་སྟོབས་པར་འགྱུར་ཞིང་ཡན་

92-1-255b

ལག་སྤོང་བར་བགྱིད་དོ། །ཉི་མ་རེ་རེ་ཞིང་རྒྱན་ཐམས་ཅད་ཀྱིས་ཀླུབས་པའི་ལྷའི་བུ་མོ་ཁྲིད་དེ་མཆི་བར་འགྱུར། །ལྷའི་གཞལ་མེད་ཁང་འབྱོར་པ་སྟོབས་པར་བགྱིད། །ལྷའི་ཁྱིམ་
དང༌། གཞལ་མེད་ཁང་སྟོབ་པར་བགྱིད་དོ། །མངག་གཞུག་མ་ཞེས་བགྱི་བས་ནི། གང་དང་གང་དུ་མངགས་པ་དེ་དང་དེར་མཆི་བར་འགྱུར་ཏེ། ལྷའི་གནས་སམ། ཀླུའི་གནས་
སམ། གནོད་སྦྱིན་གྱི་གནས་སམ། སྲིན་པོའི་གནས་སམ། འབྱུང་པོའི་གནས་སམ། གཞན་ཡང་མངག་གཞུག་པའི་སྒྲུབ་པ་རྣམ་པ་སྣ་ཚོགས་ཡིད་ལ་བསམ་པ་བཞིན་དུ་བགྱིད་
དོ། །ནགས་སྒྲུབ་པའི་ཆོ་གའོ།    །དེ་ནས་རིག་སྔགས་འཆང་ཐང་ལ་རྒྱུ་བར་འཚལ་ན། གཙང་མ་ཁྲུས་བགྱིས་པས་གོས་གཙང་མ་བགོ་བར་བགྱི། གནས་དབེན་པ་གཙང་མའི་ས་ཕྱོགས་
སུ་དཀྱིལ་འཁོར་གྲུ་བཞིར་བགྱིས་ལ་དྲི་སྣ་ཚོགས་ཀྱིས་བྱུག །རོ་སྣ་ཚོགས་དང་ལྡན་པའི་གཏོར་མ་བཤམས་ལ་ཨ་ག་རུའི་བདུག་པ་བསྲེགས་ཏེ་ནུབ་གསུམ་དུ་མཆིས་ནས་འཁོར་
ལོ་ཞགས་པའི་ལག་པའི་ཕྱག་རྒྱས་དོན་ཡོད་རྒྱལ་པོའི་སྙིང་པོའི་བཟླས་བརྗོད་སྟོང་རྩ་བརྒྱད་བགྱིས་ཏེ་ལན་སྟོང་རྩ་བརྒྱད་ཚང་བ་དང༌། དཀྱིལ་འཁོར་གྱི་དབུས་ནས་དུ་བ་འབྱུང་བར་
འགྱུར༑ ཁྲོ་བོའི་རྒྱལ་པོ་ལན་བདུན་བཟླ་བར་བགྱིའོ། །དེ་ནས་དཀྱིལ་འཁོར་གྱི་དབུས་ནས་སྐྱེས་པ་ནག་པོ་ཆེན་པོའི་ཚུལ་མི་སྡུག་པ། མཆེ་བ་གཙིགས་པ། སྐྲ་གྱེན་དུ་འགྲེང་བ།

92-1-256a

༄༅། །མགོ་འབར་བ། མིག་དམར་བ་དང༌། མཆུ་དང་ལྕེ་དམར་བ། སེན་མོ་དམར་བ། སྐྲ་སྔོ་བ། དཔུང་པ་མཁྲང་ཞིང་བརྟན་པ། གསུས་པ་འཕྱངས་པོ་མཆོད་ཕྱིར་
ཐོགས་པ་དང་ལྡན་པ། མགོ་ལྔ་པ། སྤྲུལ་ལྟར་ལྕེ་སྒྱུར་བ། སྟག་གི་ཤམ་ཐབས་བགོས་པ། ལག་ན་དགྲ་སྟ་དང༌། དྲིལ་བུ་ཐོགས་པ་ཞིག་ལུས་ཕྱེད་ཙམ་བྱུང་ནས་ཕྱོགས་བཅུར་
ལྟ་བར་བགྱིད་དོ། །དེ་ནས་རིག་སྔགས་འཆང་གིས་སྐྲག་པར་མི་བགྱི་སྟེ། བརྟན་པར་བགྱི་ལ་ཁྲོ་བོའི་རྒྱལ་པོ་བཟླས་ནས་འཁོར་ལོའི་ཞགས་པ་འཕངས་ཏེ་མགོ་བཅད་ལ་ཁྲག་མང་
དུ་བྱུང་བ་དང༌། རིག་སྔགས་འཆང་གིས་ཁྲག་དེས་ལུས་ཐམས་ཅད་བྱུག་པར་བགྱིའོ། །བྱུགས་པ་ཙམ་གྱི་མོད་ལ་བདག་ཉིད་ལུས་མི་ཆོད་པ་དང༌། མི་ཤིགས་པས་རྡོ་རྗེར་བྱིན་
གྱིས་བརླབས་པར་འགྱུར་རོ། །མིག་གཉིས་ཕྱུང་ལ་རང་གི་མིག་ཕྱིས་ནས་མིག་ལ་བསྐུས་ན། ལྷའི་མིག་ཏུ་འགྱུར་རོ། །རྐང་བྲུས་ཏེ་བྱུགས་ན། ཚེ་བསྐལ་པ་བཅུར་འགྱུར་ཞིང་
ཐོས་པ་བསགས་པའི་རྒྱ་མཚོར་འགྱུར་རོ། །བསྐལ་པ་བརྒྱ་སྟོང་གི་སྐྱེ་བའི་སྐྱེ་བ་དང༌། ཚེ་རབས་དྲན་པར་འགྱུར་རོ། །སྙིང་ཕྱུང་སྟེ་འཚལ་ན། ནམ་མཁའ་ལ་མཆིའོ། །ཁྲག་
གིས་སྙིང་གར་ཐིག་ལེ་བགྱིས་ན་མི་གདའ་བར་འགྱུར་རོ། །ལྕེ་བཅད་ན། རལ་གྲིར་གྱུར་ནས་དགྲ་ཐམས་ཅད་བཀླག་པར་བགྱིད་དོ། །གལ་ཏེ་ཐང་ལ་རྒྱུ་བར་འཚལ་ན། དེའི་ཚེ་

92-1-256b

ཁྲོ་བོའི་རྒྱལ་པོ་ལན་བརྒྱ་རྩ་བརྒྱད་ཞགས་པ་དང་འཁོར་ལོ་ལ་བཟླས་བརྗོད་བགྱིའོ། །འཁོར་ལོས་ཞགས་པ་གསང་བའི་ཕྱག་རྒྱའི་ཚུལ་གྱིས་ཐལ་མོ་ས་ལ་བརྡབ་པར་བགྱི་སྟེ། ལན་
གསུམ་དུ་ཐལ་མོ་བརྡབས་པ་དང༌། དེའི་འོག་ཏུ་ཐང་གི་སྒོ་དབྱེ་བར་འགྱུར་རོ། །ཇི་ལྟར་རང་གི་ཁྱིམ་བཞིན་དུ་འཇུག་པར་འགྱུར་ཏེ། ཞུགས་ནས་སླར་ཡང་མཆི་ཞིང་དགོས་པ་གཞན་
ཐམས་ཅད་བགྱིད་པ་དང༌། ཐང་ཐམས་ཅད་ལ་གནས་པ་ཐམས་ཅད་དབང་དུ་གྱུར་ནས་གནས་པར་འགྱུར་རོ། །འོན་ཏེ་ནམ་མཁའ་ལ་མཆི་འཚལ་ན། གྱེན་དུ་བལྟས་ནས་དོན་ཡོད་རྒྱལ་
པོའི་སྙིང་པོ་ཡུངས་མར་ལ་སྟོང་རྩ་བརྒྱད་བཟླས་ཏེ། ལན་སྟོང་རྩ་བརྒྱད་བཟླས་ནས་བདག་ཉིད་ལ་བྱུགས་ཏེ་ལག་པའི་ཞགས་པའི་ཕྱག་རྒྱས་ནམ་མཁའ་ལ་མཆི་བར་འགྱུར་ཞིང་ནམ་
མཁའ་གོ་འབྱེད་པར་འགྱུར་རོ། །ལྷའི་གནས་སུ་མཆི་བར་འཚལ་ན། ལྷའི་ཁྱིམ་དུ་མཆིས་ནས་ཞགས་པས་ལྷའི་མགུལ་ནས་བཅིང་བར་བགྱི་ཞིང་དོན་ཡོད་རྒྱལ་པོའི་སྙིང་པོ་ལན་
སྟོང་རྩ་བརྒྱད་བཟླས་ནས་ལྷ་བཅིངས་པ་གང་ལགས་པ་དེའི་མིང་ནས་བརྗོད་ན། ལྷ་དེ་བབས་ནས་རིག་སྔགས་འཆང་གི་མདུན་ན་མཆིས་པར་འགྱུར་རོ། །ཚངས་པ་དང༌། ཁྱབ་འཇུག་དང༌།
དབང་ཕྱུག་ཆེན་པོ་རིག་སྔགས་འཆང་ལ་རིག་སྔགས་འཆང༌། ཅི་ཞིག་དོན་དུ་གཉེར་བ་དེ་སྣོམས་ཤིག་ཅེས་སྨྲ་བར་འགྱུར་རོ། །རིག་སྔགས་འཆང་གིས་ལྷའི་གནས་སུ་འགྲོའོ། །ཞེས་བརྗོད་

92-1-257a

༄༅། །པར་བགྱིའོ། །གལ་ཏེ་གཞན་བསམ་པ་ཞིག་མཆིས་ན། མཆོག་ཐམས་ཅད་སྩོལ་བར་བགྱིད་དོ། །དེ་ནས་ལྷའི་གནས་ནས་མཆི་བ་ན་ལྷའི་གནས་ལྷའི་རྫུ་
འཕྲུལ་གྱིས་ལག་པ་ན་ཐོགས་ཏེ་ནམ་མཁའ་ལ་མཆི་བར་འགྱུར་རོ། །ཇི་སྲིད་འཚལ་བར་ལྷའི་གཞལ་མེད་ཁང་ཆེན་པོར་ལོངས་སྤྱོད་པར་འགྱུར་ཞིང༌། འོན་ཏེ་མི་འཚལ་ན།
ལྷའི་གནས་ནས་སླར་ཡང་འབེབས་པར་འགྱུར་རོ། །གཞན་ཇི་ལྟར་རང་གི་བློ་གྲོས་དང༌། ཡིད་ལ་བསམ་པའི་དགོས་པ་ཐམས་ཅད་བགྱིད་པར་འགྱུར་ཞིང་ཐམས་ཅད་
གྲུབ་པར་འགྱུར་ཏེ། དེ་ལ་སོམ་ཉི་དང༌། ཡིད་གཉིས་བསྐྱེད་པར་མི་བགྱིའོ། །འཁོར་ལོའི་ཞགས་པ་སྒྲུབ་པའི་ཆོ་གའོ།།    །།དེ་ནས་རིག་སྔགས་འཆང་པདྨའི་ཞགས་པ་
སྒྲུབ་པར་འཚལ་པས་རིག་སྔགས་འཆང་དེ་གཙང་མ་ལེགས་པར་བཀྲུས་ཏེ་གོས་གཙང་མ་བགོ་བར་བགྱིའོ། །ནུབ་གསུམ་མཆིས་སམ། ནུབ་ལྔ་མཆིས་སམ། ནུབ་གཅིག་
མཆིས་ནས་རིག་སྔགས་འཆང་གིས་ཞགས་པའི་སྐུད་པ་བསྒྲུབ་པར་བགྱི་སྟེ། རས་ཀྱི་སྐུད་པའམ་པདྨའི་སྐུད་པ་བཻ་ཌཱུཪྱའི་ཁ་དོག་ལྟ་བུར་ཚོན་གྱིས་ཁ་བསྒྱུར་བར་བགྱི་ཞིང་
ཁྲུ་ཉི་ཤུ་རྩ་གཅིག་བཀལ་ཏེ། དེ་ལ་ཡང་པདྨ་བགྱིས་ཏེ་རིན་པོ་ཆེ་སྣ་བདུན་གྱི་འདབ་མ་ཁ་ཕྱེ་བ་སོར་བཞི་པའི་ཚད་ཀྱིས་པདྨ་གསེར་གྱི་འདབ་མ་དང༌། དངུལ་གྱི་འདབ་མ་

92-1-257b

དང༌། བཻ་ཌཱུཪྱ་དང༌། ཨིནྡྲ་ནཱི་ལ་དང༌། རིན་པོ་ཆེ་ཀ་ཏི་ཀ་ལས་བགྱི་ཞིང་མུ་ཏིག་གིས་བསྐོར་བ་བགྱི་སྟེ། དེ་ནས་ཞགས་པ་ལ་གདགས་པར་བགྱིའོ། །ཞགས་པའི་ཐོར་ཏོ་གཅིག་
ལ་ནི། པདྨའི་ཕྱག་རྒྱ་གདགས་པར་བགྱིའོ། །དེ་ནས་ལེགས་པར་བརྒྱན་པའི་ཆོས་ཀྱི་སྟན་བཟང་པོ་བཤམ་པར་བགྱིའོ། །བའི་ལྕི་བས་དཀྱིལ་འཁོར་བགྱིས་ལ་དཀྱིལ་འཁོར་གྱི་སྟེང་
དུ་དྲིའི་པདྨ་བསམ་པར་བགྱི་ཞིང་དཀྱིལ་འཁོར་གྱི་སྟེང་དུ་ཆོས་ཀྱི་གདན་བཤམས་ལ་བུམ་པ་གད་བས་བརྒྱན་པར་བགྱིའོ། །མེ་ཏོག་གི་སིལ་མ་བཀྲམ་ཞིང་ཨ་ག་རུ་དང༌། ཙནྡན་
དང༌། དུ་རུ་ཀའི་བདུག་པ་དབུལ་བར་བགྱིའོ། །མཆོད་ཡོན་དང་ཞབས་བསིལ་གྱི་སྣོད་ཀྱང་གཞག་པར་བགྱིའོ། །པདྨའི་ཞགས་པ་དེ་ཡང་ཆོས་ཀྱི་སྟན་གྱི་སྟེང་དུ་གཞག་པར་བགྱིའོ། །
འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་རིག་སྔགས་འཆང་གིས་སྐྱིལ་མོ་ཀྲུང་བཅས་ནས་དོན་ཡོད་ཞགས་པའི་སྙིང་པོ་ལན་ཁྲི་བཟླས་ཏེ་བཟླས་པའི་ཡུངས་ཀར་རེ་རེ་
ནས་དེའི་སྟེང་དུ་གཏོར་བར་བགྱིའོ། །ལན་ཁྲི་རྫོགས་ནས་དེ་ནས་ཚེས་བཅོ་ལྔའི་ཟླ་བ་ཉའི་ནུབ་མོ་མཆིས་ནས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པར་བགྱིའོ། །ཞགས་
པ་དེ་ལ་ཡང་མཆོད་པར་བགྱིའོ། །དོན་ཡོད་པའི་ཞགས་པའི་ཕྱག་རྒྱ་བཅིངས་ནས་དོན་ཡོད་པའི་རྒྱལ་པོའི་སྙིང་པོ་ལན་བརྒྱ་རྩ་བརྒྱད་བཟླའོ། །དེ་ནས་ཁྲོ་བོའི་རྒྱལ་པོ་ལན་བརྒྱ་རྩ་བརྒྱད་བཟླས་

92-1-258a

༄༅། །ཏེ་ཉིན་མཚན་དུས་གསུམ་དུ་བཟླས་བརྗོད་དང༌། མཆོད་པ་བགྱིའོ། །དེ་ནས་པདྨའི་ཞགས་པ་འབར་ཞིང་ཁ་དོག་སྣ་ཚོགས་ཀྱི་འོད་ཟེར་འབྱུང་བར་འགྱུར་རོ། །
ལེགས་སོ་ལེགས་སོ་ཞེས་བགྱི་བའི་ཚིག་འབྱིན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ལུས་ལ་ཁ་དོག་སྣ་ཚོགས་ཀྱི་འོད་ཟེར་འབྱུང་བར་འགྱུར་རོ། །དེ་
ནས་རིག་སྔགས་འཆང་ཕྱག་རྒྱའི་སྐྱིལ་མོ་ཀྲུང་གིས་མཆིས་ནས་མིག་མི་འཛུམ་ཞིང་བཞིན་འཛུམ་པས་སྙིང་རྗེ་ཆེན་པོ་ཡིད་ལ་བསྒོམ་པར་བགྱིའོ། །འཕགས་པ་སྤྱན་རས་
གཟིགས་དབང་ཕྱུག་གི་གདོང་དུ་བལྟས་ཏེ་དོན་ཡོད་པའི་ཞགས་པའི་སྙིང་པོ་ལན་སུམ་སྟོང་བཟླ་བར་བགྱིའོ། །དེའི་འོག་ཏུ་འཕགས་པ་སྤྱན་རས་གཟིགས་དབང་ཕྱུག་བདག་
ཉིད་ཀྱི་ལྷའི་རང་བཞིན་མདུན་དུ་མཆིས་ནས་ལག་པ་གཡས་པ་བརྐྱང་སྟེ་རིག་སྔགས་འཆང་གི་སྤྱི་བོར་བཞག་ནས་ལེགས་སོ་ཞེས་བགྱི་བ་སྩོལ་བར་འགྱུར་ཞིང༌། འདི་སྐད་
ཅེས་ཀྱང་དབུགས་འབྱིན་པར་བགྱིད་དོ། །རིག་སྔགས་འཆང༌། ངའི་བུ་སྙིང་ལས་སྐྱེས་པའི་ཐུ་བོ་བཟླས་བརྗོད་ཀྱི་ཆོ་ག་ཆེན་པོ་དང༌། མཆོད་པའི་ཆོ་ག་ཆེན་པོ་འདིས་ང་ལ་མཆོད་
པའི་མཆོག་བྱས་པ་དང༌། བཟླས་བརྗོད་ཀྱི་མཆོག་དང༌། གྲུབ་པའི་མཆོག་སྟེ། ཁྱོད་ཀྱིས་དོན་ཡོད་རྒྱལ་པོའི་སྙིང་པོ་གྲུབ་ཅིང༌། ཁྱོད་ཀྱིས་པདྨའི་ཞགས་པ་ཆེན་པོ་གྲུབ་ཀྱི། ཇི་

92-1-258b

ལྟར་ཡིད་ལ་བསམ་པ་བཞིན་དུ་མཆོག་ཁྱེར་ཅིག །ཁྱོད་ཡིད་ཀྱི་བརྣག་པ་ཐམས་ཅད་ནི། ཡོངས་སུ་རྫོགས་པར་བྱའི། ཁྱོད་འཁོར་བའི་འཇིགས་པ་རྒྱུ་བ་ལས་ནི། གྲོལ། ཁྱོད་སྐྱེ་བ་
དང༌། རྒ་བ་དང༌། ན་བ་དང༌། འཆི་བའི་མྱ་ངན་མི་བཟད་པའི་འཇིགས་པ་ལས་ཐར་ན། ཁྱོད་དམྱལ་བ་ཆེན་པོ་མི་བཟད་པ་བཅུ་དྲུག་ལས་ནི། ཡོངས་སུ་གྲོལ། འཇིགས་པ་ཆེན་པོ་མི་བཟད་
པའི་སྡུག་བསྔལ་གྱི་ཚོར་བ་བརྒྱད་ལས་ནི། ཡོངས་སུ་ཐར། འདི་ནས་ཕྱི་མའི་སྐྱེ་བའི་མངལ་དུ་གནས་ནས་སྡུག་བསྔལ་མི་བཟད་པ་ལས་ཤི་འཕོས་ཏེ། རིག་སྔགས་འཆང༌། ཁྱོད་བྱང་
ཆུབ་ཀྱི་སྙིང་པོ་ལ་ཐུག་གི་བར་དུ་འཇིག་རྟེན་གྱི་ཁམས་བདེ་བ་ཅན་དུ་པདྨ་ལས་བརྫུས་ཏེ་སྐྱེ་བར་འགྱུར་རོ། །ཁྱོད་ཀྱིས་གངྒཱའི་ཀླུང་འབུམ་ཕྲག་སྟོང་བརྒྱད་ཅུ་རྩ་བཞིའི་སྙེད་ཀྱི་བྱེ་མ་དང་
མཉམ་པའི་དེ་བཞིན་གཤེགས་པ་རྣམས་ལ་དགེ་བའི་རྩ་བ་ཆེར་བསྐྱེད་པའི་བསོད་ནམས་ཀྱི་ཚོགས་ཆེན་པོ་དང་ནི། ལྡན། རིག་སྔགས་འཆང༌། ཁྱོད་ཀྱིས་ལྷག་པར་བྱ་བ་མང་པོ་ནི།
བྱས༑ ཁྱོད་རིག་སྔགས་འཆང་ཆེན་པོར་ནི། ལུང་བསྟན། དམྱལ་བ་དང་སྔོན་གྱི་ལས་ཀྱི་སྒྲིབ་པ་མི་བཟད་པ་ཐམས་ཅད་ལས་ནི། གྲོལ་གྱི། ཇི་ལྟར་ཡིད་ལ་བསམ་པ་བཞིན་མཆོག་
ཁྱེར་ཅིག །དེ་ནས་རིག་སྔགས་འཆང་གིས་ཇི་ལྟར་ཡིད་ལ་བསམ་པ་བཞིན་དེའི་ཚེ་མཆོག་ཐོབ་པར་འགྱུར་རོ། །དེ་ནས་རིག་སྔགས་འཆང་གིས་པདྨའི་ཞགས་པ་དེ་བླངས་ཏེ་གནས་

92-1-259a

༄༅། །གཙང་མར་གུས་པས་མཆོད་པ་རྒྱ་ཆེར་བགྱིའོ། །ནམ་དགོས་པ་དེའི་ཞགས་པ་བླང་པར་བགྱིད་དེ། ལས་ཐམས་ཅད་བགྱིད་པར་འགྱུར་རོ། །པདྨ་ནི། འཕགས་
པ་སྤྱན་རས་གཟིགས་དབང་ཕྱུག་གི་ལག་པ་གཡོན་པར་བཞག་ལ་ལག་པ་གཡས་པས་ཞགས་པ་བཟུང་སྟེ་དོན་ཡོད་རྒྱལ་པོའི་སྙིང་པོ་ལན་བརྒྱ་རྩ་བརྒྱད་བཟླས་ནས་སེམས་
ཅན་ནམ་ལྷ་གང་གི་མིང་ནས་བརྗོད་དེ་བཟླས་བརྗོད་བརྒྱ་རྩ་བརྒྱད་ཚང་བ་དང༌། བྱང་ཆུབ་སེམས་དཔའ་མདུན་དུ་མཆིས་ནས་འདོད་པའི་མཆོག་ཐམས་ཅད་སྩོལ་པར་འགྱུར་
རོ༑ ༑དེ་ནས་རིག་སྔགས་འཆང་བྱང་ཆུབ་ཏུ་ལུང་བསྟན་པ་དོན་དུ་གཉེར་བར་འཚལ་ན། རིག་སྔགས་འཆང་གཙང་མས་ལེགས་པར་ཁྲུས་བགྱིས་ཏེ་གོས་གཙང་མ་བགོས་
པས་ཉིན་ཞག་གཅིག་མཆིས་པར་གྱུར་པས་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ལ་མཆོད་པ་རྒྱ་ཆེན་པོ་བགྱིས་ནས་པདྨའི་ཞགས་པ་དེ་ཡང་སངས་རྒྱས་བཅོམ་ལྡན་
འདས་ཀྱི་ཕྱག་ཏུ་དབུལ་བར་བགྱིའོ། །ཞགས་པའི་ཐོར་ཏོ་ཡ་གཅིག་གིས་ནི། རང་གི་མགུལ་དུ་བཏགས་ལ། དོན་ཡོད་རྒྱལ་པོའི་སྙིང་པོ་ལན་སྟོང་རྩ་བརྒྱད་ཚང་བར་བཟླས་
བརྗོད་བགྱིའོ། །སྟོང་རྩ་བརྒྱད་ཚང་བ་དང༌། སངས་རྒྱས་བཅོམ་ལྡན་འདས་སྐུ་གསེར་གྱི་མདོག་ཅན་རིག་སྔགས་འཆང་གི་མདུན་དུ་བཞུགས་ནས་རིག་སྔགས་འཆང་གི་སྤྱི་བོར་

92-1-259b

ཕྱག་བཞག་སྟེ་དབུགས་འབྱིན་པར་མཛད། ལུང་སྟོན་པར་མཛད། ཡིད་ཀྱི་བརྣག་པ་ཐམས་ཅད་ཡོངས་སུ་རྫོགས་པར་མཛད་པར་འགྱུར་རོ། །སྒྲིབ་པ་དང༌། སྡིག་པ་ཆེ་རབས་
སྟོང་དུ་བསགས་པ་ཐམས་ཅད་གཏུགས་པར་འགྱུར། ལྷག་མ་མ་ལུས་པར་གཏུགས་པར་གྱུར་ནས་ལུས་ཡོངས་སུ་དག་པར་འགྱུར་རོ། །དྲི་མ་དང་བྲལ་ཞིང་ཕྲག་དོག་དང༌། སེར་
སྣ་སྤངས་པར་འགྱུར་རོ། །དེ་ནས་མ་འོངས་པའི་སྐྱེ་བའི་མངལ་དུ་གནས་ནས་ལྷ་དང་མིའི་དཔལ་ཉམས་སུ་མྱོང་བར་བགྱིས་ནས་སེམས་ཅན་ཐམས་ཅད་ཀྱི་བླ་མ་གཅིག་པུར་འགྱུར་
རོ༑ ༑མཆོད་པར་འོས་པ་དང༌། བླ་མའི་གནས་སུ་ཡང་འགྱུར་རོ། །ནད་རྣམས་དང་བྲལ་བར་འགྱུར་རོ། །སྐྱེ་བོ་ཐམས་ཅད་དགའ་བར་འགྱུར་རོ། །འགུམ་པའི་དུས་སུ་ཕྱོགས་བཅུའི་དེ་
བཞིན་གཤེགས་པ་ཐམས་ཅད་ཀྱིས་དགོངས་པར་འགྱུར་རོ། །དབུགས་འབྱིན་པར་མཛད། ལེགས་པའི་ལམ་སྟོན་པར་མཛད་པར་ཡང་འགྱུར་རོ། །འཕགས་པ་སྤྱན་རས་གཟིགས་
དབང་ཕྱུག་མདུན་ན་མཆིས་ནས་དབུགས་འབྱིན་པར་བགྱིད་ཅིང་ལག་པ་གཡས་པ་སྤྱི་བོར་འཇོག་པར་བགྱིད་དོ། །དེ་བདེ་བས་ཤིན་ཏུ་དྲན་པ་ཉེ་བར་བཞག་ནས་ལུས་འདོར་བར་
འགྱུར་རོ། །བོར་བ་ཙམ་གྱི་མོད་ལ་སྐལ་པ་མཉམ་པ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་ཏེ། རྒྱན་ཐམས་ཅད་ཀྱིས་བརྒྱན་པ། མཚན་དང་དཔེ་བྱད་ཀྱིས་སྤྲས་

92-1-260a

༄༅། །པའི་ལུས་པདྨ་ལས་བརྫུས་ཏེ་སྐྱེ་བར་འགྱུར་རོ། །ཚེ་རབས་དྲན་པར་འགྱུར་ཏེ། བསྐལ་པ་བརྒྱ་སྟོང་གི་སྐྱེ་བའི་ཚེ་རབས་དྲན་པར་འགྱུར་རོ། །དོན་ཡོད་
པའི་ཞགས་པའི་སྙིང་པོ་རྣམ་པར་གྲོལ་བའི་དཀྱིལ་འཁོར་གྱི་ཕྱག་རྒྱ་རིམ་པར་ཕྱེ་བའི་ཆོ་ག་ཞིབ་མོ་འདི་མཐའ་དག་རྫོགས་པར་གཡར་ཏོན་དུ་བགྱིས་ནས་ས་བཅུ་ལ་
གནས་ཤིང་ཕྱིན་ཅི་ལོག་ཏུ་མ་གྱུར་པས་ཕྱིར་མི་ལྡོག་པར་འགྱུར་རོ། །རྫུ་འཕྲུལ་གྱི་རྣམ་པར་འཕྲུལ་པ་ཆེན་པོ་དང༌། ཆོ་འཕྲུལ་ཆེན་པོ་ལ་ལྷའི་ཁང་པ་བརྩེགས་པ་དང༌།
གཞལ་མེད་ཁང་དང༌། གནས་མཆོག་དང༌། ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ནས་སངས་རྒྱས་ཀྱི་ཞིང་དུ་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་མཆི་བར་
འགྱུར་རོ། །དེ་ནས་རིག་སྔགས་འཆང་བདེ་བ་ཅན་གྱི་འཇིག་རྟེན་གྱི་ཁམས་མཐོང་བའི་ཆོས་ཁོ་ན་ལ་ལྟ་བར་འཚལ་ན། རིག་སྔགས་འཆང་གིས་གནས་གཙང་མའི་ཕྱོགས་
སམ༑ གནས་སམ། ཁང་པའམ། དགོན་པའི་གནས་སམ། འཁོར་གྱི་ཁྱམས་སམ། འཆག་སའམ། ཁང་པ་བརྩེགས་མའམ། སྤྱིལ་པོ་གཙང་མ་ཕྱི་བདར་ལེགས་པར་
བགྱིས་པའི་ཕྱོགས་སུ་དཀྱིལ་འཁོར་གྲུ་བཞི་འབྱེས་པ་ཁྲུ་གང་བའམ། ཁྲུ་དོ་བའི་དཀྱིལ་འཁོར་བགྱི་སྟེ། གྲུ་བཞི་ལྷམ་པ། གྲྭ་ཀུན་ནས་ཆ་མཛེས་པ། ས་དང་སྦྱར་བའི་

92-1-260b

ལྕི་བས་ཤིན་ཏུ་ལེགས་པར་ཕྱི་བདར་བགྱིས་ལ་རྩྭ་སྔོན་པོ་མཉེན་པོ་ལྟ་བུ་ལ་མཁས་པས་དཀྱིལ་འཁོར་མཐའ་དག་གི་ཆ་དབྱེ་བའི་ཐིག་གདབ་པར་བགྱིའོ། །དཀྱིལ་འཁོར་གྱི་
དབུས་ཀྱི་སྙིང་པོ་ལ་པདྨ་རྒྱ་ཆེན་པོས་འབྱེས་པ། འདབ་མ་བརྒྱ་པ། ཚོན་སྣ་བརྒྱད་ཀྱི་ཚོན་རྩིས་བཀྲ་བར་བགྱི་ཞིང་འབྱེས་པར་བགྱིས་ལ། སྙིང་པོ་ནི། རིན་པོ་ཆེ་ཀ་ཏི་ཀ་ལས་
བགྱིའོ༑ ༑པདྨའི་མཐའ་ནོར་བུ་རིན་པོ་ཆེ་སྣ་ཚོགས་ཀྱིས་བསྐོར་ལ་གྲ་བཞི་ནས་ཁ་ཁྱེར་སོར་བཞི་པའི་ཚད་དུ་བགྱིའོ། །པདྨའི་བར་གྱི་ཟུར་ཟུར་དུ་ཨུཏྤ་ལ་སྔོན་པོ་ལེགས་པར་
བྲིས་ལ༑ ཁ་ཁྱེར་གྱི་ཕྱི་རོལ་དུ་ནོར་བུས་འཁོར་བའི་མཐའ་དེ་མཚོས་བསྐོར་བར་བགྱིའོ། །ལྷའི་ཆབ་རིན་པོ་ཆེ་སྣ་ཚོགས་ཀྱི་གཞལ་མེད་ཁང་གིས་མཛེས་པར་བགྱིས་ལ་ཆབ་ལ་
མེ་ཏོག་སྣ་ཚོགས་ཀྱི་སིལ་མ་བཀོད་པ། བྱ་སྣ་ཚོགས་གནས་འཆའ་བ། ངང་པ་དང༌། བཞད་དང༌། ཁྲུང་ཁྲུང་དང༌། ངུར་པ་དང༌། ཤང་ཤང་ཏེའུ་དང༌། ཀ་ལ་པིངྐ་དང༌། བྱའི་
ཚོགས་ཀྱིས་མཛེས་པར་བགྱིས་ལ། ཉ་དང༌། ཆུ་སྲིན་དང༌། ཆུ་སྲིན་བྱིས་པ་གསོད་ཀུན་ནས་རྟེན་འཆའ་བར་བགྱིད་དོ། །མཚོའི་འགྲམ་ན་རིན་པོ་ཆེའི་ལྗོན་ཤིང་དང༌། མེ་ཏོག་
གི་ལྗོན་ཤིང་དང༌། འབྲས་བུའི་ལྗོན་ཤིང་སྣ་ཚོགས་ཁ་ཁྱེར་དང་བཅས་པར་བགྱིའོ། །དཀྱིལ་འཁོར་གྱི་ཁ་ཁྱེར་གྱི་ཕྱི་རོལ་ན་ལག་པ་དང༌། ཐལ་མོའི་ཕྱག་རྒྱ་བྲིས་ལ་སྒོ་བཞི་

92-1-261a

༄༅། །རྣམས་སུ་རྒྱལ་པོ་ཆེན་པོ་བཞི་བགྱིའོ། །དེ་ནས་དབུས་ཀྱི་དཀྱིལ་འཁོར་དུ་པདྨའི་གདན་བཟང་པོ་བཤམས་ཏེ་དེའི་སྟེང་དུ་བཅོམ་ལྡན་འདས་འོད་
དཔག་མེད་དང༌། འཕགས་པ་སྤྱན་རས་གཟིགས་དབང་ཕྱུག་དང༌། མཐུ་ཆེན་ཐོབ་གཞག་པར་བགྱིའོ། །དཀྱིལ་འཁོར་བུམ་པ་གང་བས་བརྒྱན་པར་བགྱིའོ། །མེ་ཏོག་
སིལ་མ་དང༌། དྲི་དང༌། བྱུག་པ་ཡང་དབུལ་བར་བགྱིའོ། །བ་དན་བཟང་པོ་སྣ་ཚོགས་ཀྱིས་བརྒྱན་པར་བགྱིའོ། །གཏོར་མ་དཀར་པོ་དབུལ་བར་བགྱིའོ། །ཡོན་ཆབ་དང་
ཞབས་བསིལ་གྱི་སྣོད་དང༌། མར་མེའི་ཕྲེང་བ་དབུལ་བར་བགྱིའོ། །པདྨའི་ཞགས་པ་འོད་དཔག་མེད་ཀྱི་ཕྱག་ཏུ་དབུལ་བར་བགྱིའོ། །རིག་སྔགས་འཆང་གཙང་མས་གོས་
གཙང་མ་བགོ་བར་བགྱིའོ། །ལེགས་པར་ཁྲུས་བགྱིས་ནས་བའི་རྣམ་ལྔས་ཉེ་རེག་བགྱིས་ལ་ཟླ་བ་ཉ་ལ་ཉིན་ཞག་གཅིག་མཆིས་པར་གྱུར་པས་ཁ་ཤར་ཕྱོགས་སུ་བལྟས་
ལ་སྐྱིལ་མོ་ཀྲུང་བཅས་ཏེ་མཆིས་ནས་ལག་པས་ཞགས་པའི་ཕྱག་རྒྱ་བཅིངས་ཏེ་བཟླས་བརྗོད་བགྱིའོ། །བྱམས་པ་དང་བརྩེ་བའི་སེམས་ཀྱིས་ལྷག་པར་བརྩོན་པར་བགྱིའོ། །སྙིང་
རྗེ་མཆོག་ཏུ་བརྩེ་བར་གྱུར་པས་སེམས་ཅན་ཐམས་ཅད་ལ་བརྩེ་བར་བགྱིས་ན། དོན་ཡོད་པའི་ཞགས་པའི་སྙིང་པོ་བཟླས་བརྗོད་བགྱི་སྟེ། ཇི་ཙམ་ན་ཐུན་ཐ་མ་ལ་འོད་དཔག་

92-1-261b

མེད་འབར་བར་གྱུར་ནས་དཀྱིལ་འཁོར་ཆེན་པོ་དེ་ལ་ཡང་འོད་ཟེར་འབྱུང་བར་འགྱུར་རོ། །རིག་སྔགས་འཆང་གཡོ་བར་གྱུར་ནས་ལུས་འབར་བར་འགྱུར་རོ། །དེ་ནས་རིག་སྔགས་
འཆང་གིས་སྐྱ་རེངས་ཤར་ཙམ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཕགས་པ་འོད་དཔག་མེད་གསེར་སྤུངས་པ་ལྟ་བུ་དེ་བཞིན་གཤེགས་
པའི་སྐུ་གསེར་གྱི་ཁ་དོག་གིས་རིག་སྔགས་འཆང་གི་མདུན་དུ་བཞུགས་ནས་ཕྱག་གཡས་པ་རིག་སྔགས་འཆང་གི་སྤྱི་བོར་བཞག་སྟེ་དབུགས་འབྱིན་པར་མཛད་ཅིང་ཡིད་ཀྱི་
བརྣག་པ་ཐམས་ཅད་ཡོངས་སུ་རྫོགས་པར་མཛད་ནས་མི་གདའ་བར་གྱུར་པ་དང༌། ཤིན་ཏུ་རྣམ་པར་དག་པ་དྲི་མ་མེད་པའི་སྣང་བ་ཞེས་བྱ་བའི་གཉིད་ཐོབ་ནས་ཇི་ལྟར་ཉལ་བ་ཙམ་
མམ་མིག་བཙུམ་པ་ཙམ་གྱིས་འཇིག་རྟེན་གྱི་ཁམས་བདེ་བ་ཅན་གཞལ་མེད་ཁང་དང༌། གནས་དང༌། འཇིག་རྟེན་དང༌། ཡུལ་ལྗོངས་དང༌། བྱང་ཆུབ་སེམས་དཔའི་འཁོར་མཐའ་
དག་དང་བཅས་པའི་དཀྱིལ་འཁོར་ཡོངས་སུ་རྫོགས་པར་མཐོང་བར་འགྱུར་ལགས་སོ། །དེ་བཞིན་གཤེགས་པ་དེ་ཆོས་སྟོན་པར་མཛད་པ་ཡང་མཐོང་བར་འགྱུར་ལགས་སོ། །
འཁོར་གྱི་དཀྱིལ་འཁོར་དེ་དག་ཐམས་ཅད་དབུགས་འབྱིན་པར་བགྱིད་པ་དང༌། རྣམ་པར་འཕྲུལ་པ་དང༌། རྫུ་འཕྲུལ་དང༌། ཆོ་འཕྲུལ་ཐམས་ཅད་མཐོང་བར་འགྱུར་ལགས་སོ། །

92-1-262a

༄༅། །འདི་ནས་མ་འོངས་པའི་སྐྱེ་བ་ནས་ཤི་འཕོས་ཏེ་འཇིག་རྟེན་གྱི་ཁམས་བདེ་བ་ཅན་དུ་སྐལ་པ་མཉམ་པར་སྐྱེ་བར་འགྱུར་རོ། །སྐྱེ་བའི་སྐྱེ་བ་དྲན་པར་འགྱུར་
ཏེ༑ སྐྱེ་བ་བདུན་སྟོང་རྗེས་སུ་དྲན་པར་འགྱུར་རོ། །དེ་སད་ནས་ཞགས་པ་ལ་ལན་སྟོང་རྩ་བརྒྱད་བཟླས་བརྗོད་བགྱིས་ནས་ལག་པ་གཡས་པས་བཟུང་ན། ནམ་མཁའ་ལ་འཕུར་
བར་འགྱུར་རོ། །ལོ་ཁྲིར་འཚོ་བར་འགྱུར་རོ། །ཞགས་པ་གྲུབ་པ་རྣམས་དང༌། རིག་སྔགས་འཆང་ཐམས་ཅད་ཀྱི་འཁོར་ལོས་བསྒྱུར་བར་འགྱུར་རོ། །འཁོར་ཁྲི་བརྒྱད་སྟོང་
དང་ལྡན་པར་འགྱུར་རོ། །པདྨའི་ཞགས་པ་སྒྲུབ་པའི་ཆོ་གའོ།།    །།དེ་ནས་རིག་སྔགས་འཆང་རྡོ་རྗེའི་ཞགས་པ་སྒྲུབ་པར་འཚལ་ན། ཤིང་ཤུན་དང༌། རས་སྐུད་དང༌།
ཁ་ཆེ་དར་གྱི་སྐུད་པ་མཉམ་དུ་ལྷན་ཅིག་བཀལ་ཏེ་ཁྲུ་ཉི་ཤུ་རྩ་གཅིག་གི་ཚད་ཙམ་དུ་བགྱིས་ལ། ཙནྡན་དཀར་པོ་ལས་རྡོ་རྗེ་སོར་བཞི་པའི་ཚད་དུ་བགྱིས་ཏེ། རྩེ་ལྔ་པ་འབྱུང་པོ་
ལ་སོགས་པའི་མགོ་དང༌། སྦྲུལ་གྱི་སྐ་རགས་བཅིངས་ལ་ཀླུའི་རྒྱལ་པོ་དགའ་བོ་དང༌། ཉེ་དགའ་བོའི་དྲ་བའི་ཕྲེང་བས་དཀྲི་བ་བགྱིས་ནས་ཞགས་པ་ལ་གདགས་པར་བགྱིའོ།།
དེ་ནས་རིག་སྔགས་འཆང་གཙང་མས་གོས་གཙང་མ་བགོ་བར་བགྱིའོ། །ལེགས་པར་ཁྲུས་བགྱིའོ། །བའི་རྣམ་ལྔས་ཉེ་རེག་བགྱིའོ། །རྩྭའི་སྟན་བཏིང་ནས་རི་མོའི་གཟུགས་

92-1-262b

གྱི་མདུན་དུ་ལག་པ་གཡས་པ་ཞགས་པས་མནན་ནས་དོན་ཡོད་པའི་སྙིང་པོ་ཁྲི་བཟླའོ། །ཁྲོ་བོའི་རྒྱལ་པོའི་སྙིང་པོ་སྟོང་བཟླའོ། །དེ་ནས་ཞགས་པ་དེ་འབར་བར་འགྱུར་ཏེ། དེ་
བཟུང་ནས་ནམ་མཁའ་ལ་འགྱུར་པར་འགྱུར་རོ། །རྡོ་རྗེའི་རིགས་དང༌། དེ་བཞིན་གཤེགས་པའི་རིགས་དང༌། ནོར་བུའི་རིགས་དང༌། པདྨའི་རིགས་གང་དག་ལགས་པ་དེ་དག་ཐམས་
ཅད་མདུན་ན་བཞུགས་པར་འགྱུར་རོ། །ལག་ན་རྡོ་རྗེ་དང་འདྲ་བར་གཟུགས་དང༌། མཐུ་དང༌། བརྩོན་འགྲུས་ཕ་རོལ་གྱི་ཟིལ་གྱིས་མི་ནོན་པར་འགྱུར་རོ། །ལག་ན་རྡོ་རྗེ་དང་འདྲ་
བར་རིག་སྔགས་འཆང་གི་དབང་པོར་འགྱུར་རོ། །ལྷའི་ལོ་ཁྲི་ཉིས་སྟོང་དུ་འཚོ་བར་འགྱུར་རོ། །ལས་ཐམས་ཅད་བགྱིད་པ་རྡོ་རྗེའི་ཞགས་པ་དགྲ་ཐམས་ཅད་འཇོམས་པར་
བགྱིད་པའི་ཞགས་པ་སྟེང་ངམ། འོག་གར་འཕངས་པར་ཡིད་ལ་བསམ་པ་བཞིན་ཐམས་ཅད་བཅིངས་ནས་འགུགས་པར་བགྱིད་དོ། །ཕྱོགས་བཅུར་འཕངས་ཏེ་ཁྲོ་བོའི་
རྒྱལ་པོ་བཟླས་ནས་སྐྱེས་པའམ། བུད་མེད་དམ། གཞན་གང་ཅི་ཡང་རུང་བ་ཐམས་ཅད་ཞགས་པས་བཅིངས་ནས་མྱུར་དུ་འགུགས་པར་བགྱི་སྟེ། སོམ་ཉི་མི་བགྱིའོ། །གལ་
ཏེ་ལྷའམ། ཀླུའམ། གནོད་སྦྱིན་ནམ། སྲིན་པོའམ། དྲི་ཟའམ། ལྷ་མ་ཡིན་ནམ། ནམ་མཁའ་ལྡིང་ངམ། མིའམ་ཅིའམ། འབྱུང་པོའམ། ལྟོ་འཕྱེ་ཆེན་པོ་ཐམས་ཅད་

92-1-263a

༄༅། །ཞགས་པས་བཅིངས་ནས་མྱུར་དུ་འགུགས་པར་བགྱིད་དེ། སོམ་ཉི་མི་བགྱིའོ། །ཞགས་པ་ལ་ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་
བགྱིས་ཏེ་མར་གྱི་ངོའི་ཚེས་བཅུ་བཞིའི་མཚན་མོ་ནམ་ཕྱེད་ན་ཞགས་པ་ཕྱོགས་བཞིར་འཕངས་པར་བགྱིའོ། །འཕངས་པ་ཙམ་གྱི་མོད་ལ་བགེགས་དང༌། ལོག་འདྲེན་དང༌།
གནོད་སྦྱིན་དང༌། སྲིན་པོ་དང༌། གདུག་པ་ཐམས་ཅད་ཞགས་པས་བཅིངས་ནས་རིག་སྔགས་འཆང་གི་མདུན་ན་མཆིས་ཤིང་ཇི་སྲིད་འཚོའི་བར་དུ་དབང་དུ་གྱུར་ནས་མཆིས་
ཏེ་བྲན་བཞིན་དུ་ལས་ཐམས་ཅད་བགྱིད་པར་འགྱུར། བལྟས་པ་ཙམ་གྱིས་གདོན་ཐམས་ཅད་ལས་ཐར་པར་འགྱུར་རོ། །ཞགས་པ་ལ་ཁྲོ་བོའི་རྒྱལ་པོ་ལན་བརྒྱ་རྩ་བརྒྱད་བཟླས་
བརྗོད་བགྱིས་ཏེ་ལག་པས་ཞགས་པ་བླངས་ཏེ་དུར་ཁྲོད་དུ་ཞུགས་ན། མི་སྣང་བར་འགྱུར་ཞིང༌། གནས་ཐམས་ཅད་ཀྱི་སྒོ་ཕྱེ་བར་འགྱུར་རོ། །ཕུག་གི་སྒོར་མཆིས་ནས་རྡོ་
རྗེའི་ཞགས་པས་བརྡབས་ན། ཕུག་ཐམས་ཅད་ཀྱི་སྒོ་འབྱེད་པར་འགྱུར་ཞིང༌། འཁྲུལ་འཁོར་དང་གཏན་པ་ཐམས་ཅད་དུམ་བུར་ཆག་པར་འགྱུར་རོ། །ལམ་ངན་པ་དང༌།
མི་ངན་པ་དང༌། མི་མ་ཡིན་པ་དང༌། འབབ་ཆུ་ངན་པ་དང༌། སྦྲུལ་དང༌། དབུགས་གདུག་པ་དང༌། སྲོག་ཆགས་གོ་ན་ས་དང༌། གདུག་པ་དང་བཅས་པའི་སྲོག་ཆགས་སུ་

92-1-263b

གཏོགས་པ་ཐམས་ཅད་མི་གདའ་བར་འགྱུར་རོ། །མི་དྲང་པོ་དང༌། ལམ་དྲང་པོར་ཇི་ལྟར་རང་གི་གནས་སམ། གཙུག་ལག་ཁང་ངམ། ཁང་པ་བཞིན་དུ་ཞུགས་ནས་དགོས་
པ་ཐམས་ཅད་བསྒྲུབས་ཏེ་སླར་ཡང་གནས་ནས་ཕྱིར་ལྡོག་པར་འགྱུར་རོ། །རྡོ་རྗེ་ཞགས་པ་ལས་ཐམས་ཅད་བགྱིད་པ་སྒྲུབ་པའི་ཆོ་གའོ།།    །།དེ་ནས་རིག་སྔགས་འཆང་
ནོར་བུའི་ཞགས་པ་སྒྲུབ་པར་འཚལ་ན། རིག་སྔགས་འཆང་དེས་ནོར་བུ་བཙལ་བར་བགྱི་སྟེ། རྡོ་རྗེའམ། བཻ་ཌཱུཪྱ་འམ། ཤེལ་རང་བྱུང་ངམ། མརྒད་དམ། ཨིནྡྲ་ནཱི་ལ་སོར་མོའི་
ཚིགས་ལྷག་ཙམ་ཤིན་ཏུ་ཕྱིས་ལ་ཤིན་ཏུ་ཡོངས་སུ་དག་པར་བགྱིས་པ། གསེར་གྱི་མེ་ཏོག་གི་ཚུལ་དུ་བགྱིས་པ། མུ་ཏིག་གིས་དཀྲིས་པ། གེ་སར་ཁ་བྱེ་བ། ཙམ་པ་ཀའི་མེ་
ཏོག་ཇི་ལྟ་བ་དེ་བཞིན་དུ་བགྱིས་ལ་རས་བཟང་པོའི་སྐུད་པ་ཚོན་རྩི་མཛེས་པས་ཁ་བསྒྱུར་བ། ཤིན་ཏུ་ཚང་ལ་བབ་པར་བཀལ་པ། ཁྲུ་ཉི་ཤུ་རྩ་གཅིག་པ། སོར་མོ་གུང་མོའི་ཚད་
ཙམ་གྱི་ནོར་བུས་བརྒྱན་ལ་ཐོར་ཏོ་གཅིག་ཤོས་སུ་ནི། ནོར་བུའམ་གསེར་ལས་བགྱིས་པའི་ལྕགས་ཀྱུ་གདགས་པར་བགྱིའོ། །དེ་ནས་རིག་སྔགས་འཆང་གཙང་མས་གོས་
གཙང་མ་བགོ་བར་བགྱིའོ། །ལེགས་པར་བཀྲུས་ནས་བའི་རྣམ་ལྔས་ཉེ་རེག་བགྱིའོ། །དེའི་འོག་ཏུ་རི་མོའི་གཟུགས་ཀྱི་མདུན་དུ་སྤོས་ཐམས་ཅད་ཀྱི་དཀྱིལ་འཁོར་ཚད་དང་

92-1-264a

༄༅། །ལྡན་པ་བགྱིས་ལ་གྲྭ་བཞིར་བུམ་པ་གང་བ་བཞག་ཅིང༌། བོག་ཕོར་གྱི་སྣོད་བཤམས་ནས་ཨ་ག་རུའི་བདུག་པ་དང༌། ཙནྡན་དང༌། དུ་རུ་ཀའི་
བདུག་པ་དབུལ་བར་བགྱིའོ། །དཀྱིལ་འཁོར་གྱི་དབུས་སུ་ཆོས་ཀྱི་སྟན་བཟང་པོ་ཚད་དང་ལྡན་པ་བཤམས་ལ། བ་དན་སྣ་ཚོགས་ཀྱི་དཀྱིལ་འཁོར་བསྐོར་བར་བགྱིའོ།།
མེ་ཏོག་སིལ་མ་དང༌། དྲི་དང༌། རོལ་མོའི་ཆ་བྱད་དག་དགོད་པར་བགྱིའོ། །རིག་སྔགས་འཆང་གིས་ཟས་དཀར་གསུམ་འཚལ་བར་བགྱིའོ། །བཏུང་བ་ངན་པ་དང༌།
ཁ་ཟས་ངན་པ་དང༌། གནས་ངན་པ་དང༌། ལྷག་མ་དང༌། སྤགས་པ་རྣམས་ཡོངས་སུ་སྤང་བར་བགྱིའོ། །དོན་ཡོད་པའི་རྒྱལ་པོའི་སྙིང་པོ་ཉི་ཁྲི་ཚིག་སྟོང་བཟླས་ནས་
ལག་པ་གཡས་པས་ཆོས་ཀྱི་སྟན་གྱི་སྟེང་དུ་བཞག་པའི་ཞགས་པ་ལ་མནན་ནོ། །ལན་ཉི་ཁྲི་ཆིག་སྟོང་ཚང་བ་དང༌། དེ་ནས་རིག་སྔགས་འཆང་གིས་ཁྲོ་བོའི་རྒྱལ་པོ་
ལན་སྟོང་རྩ་བརྒྱད་ཚང་བར་བཟླས་ཏེ་ཡུངས་ཀར་རེ་ནས་དབང་བསྐུར་བར་བགྱིའོ། །ལན་སྟོང་རྩ་བརྒྱད་ཚང་བ་དང༌། རིག་སྔགས་འཆང་གིས་འཕགས་པ་སྤྱན་རས་
གཟིགས་དབང་ཕྱུག་གི་རི་མོའི་གཟུགས་ལ་མཆོད་པ་རྒྱ་ཆེར་བགྱིའོ། །བཅོམ་ལྡན་འདས་འོད་དཔག་མེད་དང༌། དེ་བཞིན་གཤེགས་པ་ཤཱཀྱ་ཐུབ་པ་ལ་ཡང་

92-1-264b

མཆོད་པ་རྒྱ་ཆེར་བགྱིའོ། །དེ་ནས་རིག་སྔགས་འཆང་གིས་ཚེས་བཅོ་ལྔའི་ཉ་ལ་ཉིན་ཞག་གཅིག་སྨྱུང་བ་བགྱིས་ནས་མཆོད་པ་ཆེར་བགྱི་སྟེ། མཆོད་པའི་ཡོ་བྱད་གང་ཅི་
ཡང་རུང་བ་དེ་དག་ཐམས་ཅད་ལ་རེ་རེ་ནས་དོན་ཡོད་པའི་ཞགས་པའི་སྙིང་པོ་ལས་ཉི་ཤུ་རྩ་རེ་རེ་བཟླས་བརྗོད་བགྱིས་ནས་དབུལ་བར་བགྱིའོ། །དེ་ནས་སྐྱིལ་མོ་ཀྲུང་བཅས་ཏེ་
མཆིས་ནས་ཉིན་མཚན་ཀུན་ཏུ་དོན་ཡོད་པའི་ཞགས་པའི་སྙིང་པོ་ལན་སྟོང་རྩ་བརྒྱད་བཟླས་ཏེ་ཡུངས་ཀར་རེ་རེ་ནས་གདེག་པར་བགྱིའོ། །ལན་སྟོང་རྩ་བརྒྱད་ཚང་བ་དང་ས་
ཆེར་གཡོ་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་རི་མོའི་གཟུགས་ལས་ཀྱང་འོད་ཟེར་སྣ་ཚོགས་འབྱུང་བར་འགྱུར་རོ། །ནོར་བུའི་ཞགས་པ་དེ་ཡང་
འབར་བར་འགྱུར་རོ། །རིག་སྔགས་འཆང་གི་མགོ་བོ་ཡང་འབར་བར་འགྱུར་རོ། །འབར་བ་ཙམ་གྱི་མོད་ལ་རིག་སྔགས་འཆང་གི་ལག་པ་གཡས་ལས་ནོར་བུའི་ཞགས་པ་
བླངས་པ་ན་སྒྲ་ཆེན་པོ་འབྱུང་བར་འགྱུར་རོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ལྷའི་བདག་ཉིད་ཀྱི་རང་བཞིན་གྱིས་རིག་སྔགས་འཆང་གི་མདུན་ན་
མཆིས་པར་འགྱུར་རོ། །དེ་བཞིན་གཤེགས་པ་འོད་དཔག་མེད་དང༌། དེ་བཞིན་གཤེགས་པ་ཤཱཀྱ་ཐུབ་པ་དང༌། དེ་བཞིན་གཤེགས་པ་འཕགས་པ་སྤྱན་རས་གཟིགས་འོད་

92-1-265a

༄༅། །ཀྱི་རྒྱལ་པོའི་སྐུ་གསེར་གྱི་ཁ་དོག་གིས་ནམ་མཁའ་ལ་རྫུ་འཕྲུལ་གྱིས་བཞུགས་ནས་རིག་སྔགས་འཆང་ལ་ལེགས་སོ། །ཞེས་བགྱི་བ་སྩོལ་བར་
འགྱུར་རོ། །ཕྱག་དཔུང་པ་གསེར་གྱི་ཁ་དོག་འདྲ་བ་བརྐྱང་བའི་ཕྱག་གིས་རིག་སྔགས་འཆང་གི་མགོ་བོར་བཞག་ནས་རིག་སྔགས་འཆང་ལ་དབུགས་འབྱིན་པར་མཛད་དེ།
རིག་སྔགས་འཆང༌། ལེགས་སོ་ལེགས་སོ། །ཁྱོད་ཀྱིས་ཡིད་བཞིན་གྱི་ནོར་བུ་ཆེན་པོ་དོན་ཡོད་པའི་ཞགས་པ་རྣམ་པར་དག་པ་གྲུབ་བོ། །ཁྱོད་ཀྱིས་འཇིག་རྟེན་པ་དང༌།
འཇིག་རྟེན་ལས་འདས་པའི་ལས་སྒྲུབ་པའི་ཆོ་ག་བླ་ན་མེད་པ་གྲུབ་སྟེ། རིག་སྔགས་འཆང་གིས་འདོད་རྒུར་སྒྱུར་བ་ཐམས་ཅད་དེ། འཕགས་པ་སྤྱན་རས་གཟིགས་
དབང་ཕྱུག་གི་དོན་ཡོད་གྲུབ་པ་ཡིད་བཞིན་གྱི་ནོར་བུ་ཆེན་པོའི་ཞགས་པ་ཐོགས་ནས་རིག་སྔགས་འཆང་གིས་འབད་མི་དགོས་པར་ཡིད་བཞིན་གྱི་ནོར་བུ་ཆེན་པོ་
དོན་ཡོད་པའི་ཞགས་པའི་གྲུབ་པའི་རང་བཞིན་འདིས་འཇིག་རྟེན་དང༌། འཇིག་རྟེན་ལས་འདས་པའི་དགོས་པ་རྣམ་པ་སྣ་ཚོགས་སྒྲུབ་པར་བྱེད་པ་ལ་ལྟོས་ཤིག །ཡིད་ལ་
ཇི་ལྟར་བསམ་པ་བཞིན་རྫུ་འཕྲུལ་དང༌། ཆོ་འཕྲུལ་རྣམ་པ་སྣ་ཚོགས་ལ་ལྟོས་ཤིག །རིག་སྔགས་འཆང༌། ཁྱོད་ཤི་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་

92-1-265b

སོང་ཞིག །འོན་ཏེ་བདེ་བ་ཅན་ལྟ་བུར་འཚལ་ལམ། ཇི་ལྟར་དེ་བཞིན་གཤེགས་པ་ལ་འོས་པའི་ལྷ་རྫས་ཀྱིས་མཆོད་པར་འཚལ་ལམ། དེ་བཞིན་གཤེགས་པ་ལ་མཆོད་པའི་
སྤྲིན་གྱིས་མཆོད་པར་འཚལ་ལམ། ལྷའི་མེ་ཏོག་དང༌། ལྷའི་དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་དང༌། གདུགས་དང༌། རྒྱལ་མཚན་དང༌། དྲིལ་བུ་དང༌།
བ་དན་དང༌། ལྷབ་ལྷུབ་དང༌། རྒྱན་དང༌། གོས་ཀྱིས་དེ་བཞིན་གཤེགས་པ་ལ་མཆོད་པར་བགྱི་བར་འཚལ་ན། རིག་སྔགས་འཆང་དེས་སྤྱི་བོའི་གཙུག་ཏུ་དྲིའི་དཀྱིལ་འཁོར་
བགྱིས་ལ་མེ་ཏོག་དང༌། བདུག་པ་ཡང་དབུལ་བར་བྱ། ཡིད་བཞིན་གྱི་ནོར་བུ་ཆེན་པོ་དོན་ཡོད་ཞགས་པའི་མཆོག་འདི་ལག་པ་གཡོན་པས་མནན་ལ། ལག་པ་གཡས་པས་དོན་
ཡོད་ཡིད་བཞིན་ནོར་བུའི་མཆོག་བཟུང་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་འདི་ལྟ་བུའི་ཡིད་ལ་བགྱིད་པ་ཆེན་པོ་འདི་ལྟ་བུའི་བསམ་པ་ཡིད་ལ་བགྱིད་པ་དེ་ལྟ་བུ་ཡང་
བསམ་ནས་དོན་ཡོད་རྒྱལ་པོའི་སྙིང་པོ་ལན་བདུན་བཟླས་ཏེ་ཕྱག་བགྱིའོ། །ཡིད་བཞིན་གྱི་ནོར་བུ་ཆེན་པོ་རྒྱ་ཆེན་དོན་ཡོད་པ་འདི་བཟླས་ནས་འཕགས་པ་སྤྱན་རས་གཟིགས་དབང་
ཕྱུག་གི་སྙིང་པོ་འདི་ལན་བརྒྱ་རྩ་བརྒྱད་བཟླས་བརྗོད་བགྱིའོ། །བྱམས་པ་ཆེན་པོ་དང༌། སྙིང་རྗེ་ཆེན་པོས་ཡོངས་སུ་གདུངས་པའི་སྙིང་གིས་སེམས་ཅན་ཐམས་ཅད་ལ་མཆོག་ཏུ་

92-1-266a

༄༅། །བརྩེ་བར་བགྱིས་ནས་གསང་སྔགས་བཟླས་བརྗོད་བགྱིའོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་ལྔ་པ།
དུས་གསུམ་དུ་གཤེགས་ཤིང་བཞུགས་པའི་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་མཐའ་ཡས་པ་ཐམས་ཅད་ལ་ཕྱག་འཚལ་ལོ། །རང་སངས་རྒྱས་དང༌།
འཕགས་པ་ཉན་ཐོས་ཀྱི་དགེ་འདུན་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་ལ་ཕྱག་འཚལ་ལོ། །ཡང་དག་པར་སོང་བ་དང༌། ཡང་དག་པར་ཞུགས་པ་
ཐམས་ཅད་ལ་ཕྱག་འཚལ་ལོ། །བློ་གྲོས་ཆེན་པོ་ཤཱ་རདྭ་ཏིའི་བུ་ལ་ཕྱག་འཚལ་ལོ། །གནས་ཀྱི་མཆོག་དགའ་ལྡན་ན་འཕགས་པ་བྱམས་པ་ལ་སོགས་པ་ཚོགས་དང་
བཅས་པའི་མཆོག་ལ་ཕྱག་འཚལ་ལོ། །བདེ་བ་ཅན་གྱི་དཀྱིལ་འཁོར་ན་བཞུགས་པ་དེ་བཞིན་གཤེགས་པ་འཕགས་པ་འོད་དཔག་ཏུ་མེད་ལ་ཕྱག་འཚལ་ལོ། །དཀོན་
མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་
ལོ༑ ༑ཚངས་པ་དང༌། ཁྱབ་འཇུག་དང༌། དབང་ཕྱུག་དང༌། དབང་ཕྱུག་ཆེན་པོ་ལ་སོགས་པའི་ལྷའི་བུ་གཟུགས་སྣ་ཚོགས་མངའ་བ་སྤྱན་རས་གཟིགས་ལ་ཕྱག་འཚལ་

92-1-266b

ལོ། །ཏདྱ་ཐཱ། ཨོཾ་མ་ཧཱ་པདྨ་ཙནྡྲ་མ་ཎི་མ་ཎྀ། །ཨ་མོ་གྷ་མ་ཎི་སུ་མ་ཎྀ། མ་ཧཱ་མ་ཎྀ། སརྦ་ཏ་ཐཱ་ག་ཏ་ཨ་ལཾ་ཀཱ་ར། མ་ཧཱ་ཨ་མོ་གྷ་མ་ཎི། ཙ་ར་ཙ་ར་སཉྩ་ར། ནི་ཤ་ཙ་ཙ་ར་ཤྭ་ར་
མ་ཧཱ། པདྨ་བྷུ་ཛ་བ་ར་ད། མ་ཧཱ་ཀཱ་རུ་ཎི་ཀ་མ་ཧཱ་བི་ཤྭ་རཱུ་པ་དྷ་ར། ཕྲ་བ་ར་མ་ཧཱ་བོ་དྷི་སཏྭ་པདྨ་དྷ་ར་པདྨ་ས་ན་པདྨ་ཀུ་ཊ། མཱ་ལཱ་དྷ་ར། པདྨ་གཽ་ར། པདྨ་ཨ་ལཾ་ཀྲི་ཏ་ཏ་ནུ། ས་ཧ་སྲ་
བྷུ་ཛ་ས་ཧ་སྲ་ནེ་ཏྲེ་ནཱ་ནཱད་བྷུ་ཏ། པྲ་བ་རཱེ་ཎཱ། མུ་དྲ་བི་བྷུ་ཥི་ཏཱ་ས་ཧ་སྲ་བྷུ་ཛ། ཛ་ཡ་ཛ་ཡ། ཤ་ཏ་ས་ཧ་སྲ་རཤྨི་པྲ་ཏི་མཎྜི་ཏ་ཤཱ་རཱ་རི། བྷ་ར་བྷ་ར། བི་ཙི་ཏྲ། ཨཱ་བྷ་ར་ཎ་དྷ་ར། མ་ཎྀ་ཀ་
ན་ཀ །བཛྲ་བཻ་ཌཱུཪྱ། མ་ར་ཀི་ཏ། ཨིནྡྲ་ནཱི་ལ་པདྨ་རཱ་ག་བྷུ་ཥི་ཏཱ་ཤཱ་རཱི་ར། ཙི་རི་ཙི་རི། བི་ཙི་ཏྲ། ཙ་ར་ཎཱ། མ་ཧཱ་བོ་དྷི་སཏྭ་བ་ར་ད་པྲ་ཧྨ། བིཥྟུ་མ་ཧེ་ཤྭ་ར་རཱུ་པ་དྷ་ར། པདྨེ་ཤྭ་ར། ལོ་ཀེ་
ཤྭ་ར༑ ཡ་མནྟེ་ཤྭ་ར། བ་རུ་ཎ། ཀུ་བེ་ར། རི་ཥི་ག་ཎ། ཀུ་མཱ་ར། སེ་ནཱ་པ་ཏི་བོ་ཤཱ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། མ་ཧཱ་བྷུ་ཏ་བ་ཤཱ་དྷ་ར། སརྦ་ཏ་ཐཱ་ག་ཏཱ་བྷི་ཥེ་ཀྟ་ས་མ་
ཡ་མ་ནུ་སྨ་ར་བྷ་ག་ཝན། པཱུ་ར་ཡ་མ་ཨཱ་ཏཱ་ཤཱནྟ་ཏ་ར་ཡ་པཱུ་ར་ཤཱ་ཡ་ཡ་སཏྭ་ན། ཏ་ར་ཛ་ཡ་དུཥྚ། བཱ་ཏ་ཡ་བིགྷྣན། མཱ་ར་ཡ་ཏྲི་དྭ་ཤ་མཱ་ལཾ། ས་ར་ས་ར་པཱ་པཾ། ཧཱུཾ་ཧཱུཾ་ཧཱུཾ། ཕཊ་ཕཊ་
ཕཊ། སིདྷྱ་སིདྷྱ། མ་ཧཱ་ཙི་ནྟཱ་མ་ཎི། ཨ་མོ་གྷ་པཱ་ཤ་དྷ་ར། སཱ་དྷ་ཡ་སཱ་དྷ་ཡ། བི་པཱུ་ལ་སིདྡྷི། མ་མ་ཏྲི་བྷུ་བ་ནི་དེ་བྱཱ་པྲ་ཡཙྪ། མ་ཧཱ་ཀཱ་རུ་ཎི་ཀ །བུདྷྱ་བུདྷྱ། བོ་དྷ་ཡ་བོ་དྷ་ཡ། སཾ་

92-1-267a

༄༅། །བོ་དྷ་ཡ་སཾ་བོ་དྷ་ཡ། མ་ཧཱ་པ་ཤུ་པ་ཏི་པཱ་ཤ་དྷ་ར། ཨ་ན་ནྟ་བི་ཀུརྦཱ་ན། རིདྡྷི་སནྡྷ་ཪྵ་ཡ། ཏུ་རུ་ཏུ་རུ། ཏ་ར་ཏ་ར། ག་ག་ནེ་བི་པུ་ལ་བི་མཱ་ན། སནྡྷ་རི་ཥི་
ཀ །ན་མོ་སྟུ་ཏེ་བི་བུ་ལ་པུ་ཎྱ། ཀོ་ཥ་དྷ་ར། མ་ཧཱ་ཨ་མོ་གྷ་སིདྡྷི་ཧཱུཾ་ཧཱུཾ། ཨ་བྷི་ཥི་ཉྩ་ཏུ་མཱཾ། པི་པུ་ལ་ཀཱི་རྟི་ཀ་རེ་སྭཱཧཱ། བྷུ་བ་སྭཱཧཱ། བྷུ་རྦྷུ་བ་སྭཱཧཱ། ཨ་མོ་གྷ་བི་པུ་ལེ་སྭཱཧཱ། མ་ཧཱ་ཙིནྟ་
མ་ཎི་སིདྡྷེ་སྭཱཧཱ། མ་ཧཱ་ཙིནྟཱ་མ་ཎི་སིདྡྷེ་བ་ར་དེ་སྭཱཧཱ། སརྦ་སིདྡྷེ་བ་ར་དེ་སྭཱཧཱ། ཨོཾ་བི་པུ་ལེ་ཤྭ་ར། ལོ་ཀེ་ཤྭ་ར། མ་ཧཱ་ཙིནྟཱ་མ་ཎི། མ་ཧཱ་ཨ་མོ་གྷ་སིདྡྷེ་ཧཱུཾ་ཕཊ་སྭཱཧཱ། དོན་ཡོད་ནོར་
བུའི་ཞགས་པ་ཆེན་པོ་འདི་ལན་བརྒྱ་རྩ་བརྒྱད་བཟླས་མ་ཐག་ཏུ་རིག་སྔགས་འཆང་གི་ལུས་ཐམས་ཅད་འབར་བར་འགྱུར་རོ། །དོན་ཡོད་པའི་ཞགས་པ་ལག་པས་མནན་ན།
ནམ་མཁའི་ངོས་ལ་རྫུ་འཕྲུལ་གྱིས་མཆི་བར་འགྱུར་རོ། །སྒྱུ་མ་ལྟ་བུའི་ཏིང་འཛིན་དང་འདྲ་བའི་རྫུ་འཕྲུལ་གྱི་ཆོ་འཕྲུལ་ཆེན་པོ་སྟོན་པར་འགྱུར་རོ། །འཇིག་རྟེན་གྱི་ཁམས་
བདེ་བ་ཅན་མཐོང་བར་འགྱུར་རོ། །དེ་བཞིན་གཤེགས་པ་འོད་དཔག་མེད་ཀྱང་ཚོགས་དང་བཅས། འཁོར་དང་བཅས། བྱང་ཆུབ་སེམས་དཔའ་ཆེན་པོའི་དཀྱིལ་འཁོར་
དང༌། གཞལ་མེད་ཁང་མཆོག་དང་བཅས་པ་རྫུ་འཕྲུལ་གྱི་རྣམ་པར་འཕྲུལ་པ་མཐོང་བར་འགྱུར་རོ། །བདེ་བ་ཅན་གྱི་གནས་མཐའ་དག་ཏུ་མཆོད་པའི་ཆར་གྱི་སྤྲིན་

92-1-267b

ཆེན་པོ་འབྱུང་བར་འགྱུར་ཞིང༌། དེ་བཞིན་གཤེགས་པ་ཚེ་དཔག་མེད་ཀྱི་མཐུས་མཆོད་པའི་སྤྲིན་ཆེན་པོར་གནས་པར་འགྱུར་རོ། །བདེ་བ་ཅན་ན་གནས་པ་དེ་དག་ཐམས་ཅད་དེ་
བཞིན་གཤེགས་པ་ཚེ་དཔག་མེད་དེས་རིག་སྔགས་འཆང་ལ་ལེགས་སོ་ཞེས་བགྱི་བ་སྩོལ་བར་འགྱུར་རོ། །རིག་སྔགས་འཆང་དེས་ཀྱང་སྒྲ་དེ་དག་ཐམས་ཅད་ཐོས་པར་འགྱུར་
ཞིང་མཆོད་པའི་ཆར་ཆེན་པོ་ཡང་མཐོང་བར་འགྱུར་རོ། །གལ་ཏེ་རིག་སྔགས་འཆང་ནམ་མཁའ་ལས་ཆུ་འབེབས་པར་འཚལ་ན། དེའི་ཚེ་བསམ་པ་ཙམ་གྱིས་འབེབས་པར་འགྱུར་
རོ༑ ༑འོན་ཏེ་མི་འཚལ་ན། ནམ་མཁའ་དེ་ཉིད་ན་ནམ་མཁའ་ལ་གྲུབ་པ་དང༌། རིག་སྔགས་འཆང་ཐམས་ཅད་ཀྱི་མཆོག་དོན་རྒྱ་ཆེན་གྲུབ་པ་ཡིད་བཞིན་ནོར་བུ་ལག་པ་ཞེས་བྱ་བའི་
འཁོར་ལོས་བསྒྱུར་བར་འགྱུར་རོ། །དཔག་ཏུ་མ་མཆིས་པའི་འཁོར་ལོས་བསྒྱུར་བའི་རིག་སྔགས་འཆང་གིས་ཡོངས་སུ་བསྐོར་བར་འགྱུར་རོ། །ཚེ་པ་སྐལ་པ་ཆེན་པོ་བརྒྱ་སྟོང་
ཕྲག་བརྒྱད་ཅུ་རྩ་གཉིས་སུ་འགྱུར་རོ། །འོན་ཏེ་བབས་ན། ལོ་ཁྲིར་འཚོ་བར་འགྱུར་རོ། །འཇིག་རྟེན་དབང་ཕྱུག་དང་འདྲ་བར་མཆོད་པ་དང༌། གུས་པ་ཆེར་བགྱིད་པར་འགྱུར་རོ། །
འཇིག་རྟེན་ཐམས་ཅད་ཀྱི་གཙོ་བོ་གཅིག་པུར་འགྱུར་རོ། །ལྷ་རྣམས་ཀྱང་བབས་ནས་རིག་སྔགས་འཆང་དེ་ལ་མཆོད་པའི་མཆོག་རྒྱ་ཆེན་པོ་དག་བགྱིད་པར་འགྱུར་རོ། །སེམས་

92-1-268a

༄༅། །ཅན་ཐམས་ཅད་ལ་བུ་གཅིག་པ་བཞིན་དུ་མངོན་པར་དགའ་བར་འགྱུར་རོ། །མཆོད་པའི་འོས་སུ་ཡང་འགྱུར་རོ། །ལྷ་ཐམས་ཅད་ཀྱིས་ཀྱང་ཀུན་ཏུ་
སྲུང་ཞིང་ཕྱག་བགྱི་བའི་འོས་སུ་འགྱུར་རོ། །ཐོས་པ་བསགས་པའི་རྒྱ་མཚོ་ཆེན་པོར་འགྱུར་རོ། །གལ་ཏེ་རིག་སྔགས་འཆང་ཕྱོགས་བཅུ་དུས་གསུམ་ཐམས་ཅད་ཀྱི་དེ་
བཞིན་གཤེགས་པ་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་དང་བཅས་པ། རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་ཐམས་ཅད་དང༌།
ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་སངས་རྒྱས་ཀྱི་བསྟན་པ་ལ་མངོན་པར་དད་
པ་དང་བཅས་པ་ལ་མཆོད་པ་བགྱིད་པར་འཚལ་བའམ། ཕྱོགས་བཅུ་དུས་གསུམ་དུ་གཏོགས་པ་ཐམས་ཅད་ཀྱི་དེ་བཞིན་གཤེགས་པ་རྣམས་ལ་བསོད་ནམས་ཀྱི་ཕུང་
པོ་ཆེན་པོ་ཡོངས་སུ་རྫོགས་པར་འཚལ་བའམ། དགེ་བའི་རྩ་བ་ཆེན་པོ་བསྐྱེད་པར་འཚལ་བའམ། ལྷའི་ཟས་ཀྱི་མཆོག་རོ་བྲོ་བའི་མཆོག་དང་ལྡན་པའི་བཟའ་བ་དང༌།
ལྷའི་བཅུད་ཀྱིས་ལེན་གྱི་མཆོག་གིས་དེ་བཞིན་གཤེགས་པ་དང༌། བྱང་ཆུབ་སེམས་དཔའ་དང༌། རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་ཐམས་

92-1-268b

ཅད་ལ་བསྟབས་པར་འཚལ་བའམ། སྦྱིན་པ་མང་པོ་དང༌། ཆེན་པོ་གཏོང་བར་འཚལ་བའམ། ཉིན་རེ་ཞིང་མཆོད་པའི་སྤྲིན་བགྱིད་པར་འཚལ་ན། རིག་སྔགས་འཆང་དེས་
ལེགས་པར་བཀྲུས་ཏེ་གཙང་མས་གོས་གཙང་མ་བགོས་ནས་ཅི་འབྱོར་བས་དཀྱིལ་འཁོར་གྲུ་བཞི་པ་བགྱིས་ལ། བཅོམ་ལྡན་འདས་འཕགས་པ་སྤྱན་རས་གཟིགས་དབང་
ཕྱུག་གི་མདུན་དུ་མེ་ཏོག་དང༌། བདུག་པ་ཡང་དབུལ་བར་བགྱིའོ། །པུས་མོ་བཙུགས་ཏེ་ཐལ་མོ་སྦྱར་ནས་ཞགས་པ་བཟུང་སྟེ་དེ་བཞིན་གཤེགས་པ་ཐམས་ཅད་ཡིད་ལ་
བགྱིའོ། །ཡིད་བཞིན་ནོར་བུ་ཆེན་པོ་རྒྱ་ཆེན་དོན་ཡོད་འདི་ཡང་མཆོད་པར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་གྱི་སྙིང་པོ་ལན་བདུན་བཟླ་བར་བགྱིའོ། །ཡིད་ལ་
བགྱིད་པ་ཡངས་པ་རྒྱ་ཆེན་པོ་མཆོད་པའི་སྤྲིན་ཆེན་པོ་དང༌། སྦྱིན་གཏོང་ཆེན་པོ་དང༌། ཁ་ཟས་དང༌། བཏུང་བ་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་
དང༌། གདུགས་དང༌། རྒྱལ་མཚན་དང༌། བ་དན་དང༌། གོས་དང༌། རྒྱན་དང༌། ལྷབ་ལྷུབ་དང༌། རྒྱན་འཕྱང་དང༌། རོལ་མོ་དང༌། སིལ་སྙན་དང༌། ཕེག་རྡོབ་དང༌། རིན་པོ་ཆེའི་
ལྗོན་ཤིང་དང༌། འབྲས་བུའི་ལྗོན་ཤིང་དང༌། མེ་ཏོག་གི་ལྗོན་ཤིང་དང༌། མར་མེའི་ལྗོན་ཤིང་དང༌། དཔག་བསམ་གྱི་ལྗོན་ཤིང་ཡིད་ལ་བགྱི་སྟེ། གསང་སྔགས་ཀྱི་གཟུངས་

92-1-269a

༄༅། །བཟླས་ནས་ཇི་ལྟར་ཡིད་ལ་བསམ་ཞིང་དོན་དུ་གཉེར་བ་བཞིན་ཕྱོགས་བཅུར་འཕངས་ན། དེའི་ཚེ་ཕྱོགས་བཅུ་དུས་གསུམ་དུ་གཤེགས་པ་དཀྱིལ་
འཁོར་མཐའ་དག་ཏུ་གཏོགས་པའི་འཁོར་གྱི་དཀྱིལ་འཁོར་དུ་མཁོ་བའི་ཡོ་བྱད་ཐམས་ཅད་མ་ཚང་བ་མ་མཆིས་པར་ཅི་བསམ་པ་དེ་བཞིན་གཤེགས་པ་ཐམས་ཅད་ཀྱི་
འཁོར་གྱི་དཀྱིལ་འཁོར་གྱི་སྤྱན་སྔར་མཆོད་པའི་ཆར་གྱི་སྤྲིན་ཆེན་པོ་འབྱུང་བར་འགྱུར་རོ། །དེ་བཞིན་དུ་མཁོ་བའི་ཡོ་བྱད་ཐམས་ཅད་ཀྱི་མཆོད་པ་ཆེན་པོ་མ་ཚང་བ་མ་
མཆིས་པ་འབྱུང་བར་འགྱུར་རོ། །དེ་བཞིན་དུ་མཐུ་ཆེན་པོའི་ནོར་བུ་རྒྱ་ཆེན་དོན་ཡོད་ལ་མཆོད་པའི་གཟུངས་བཟླས་ཤིང་འཕགས་པ་སྤྱན་རས་གཟིགས་དབང་ཕྱུག་གི་
སྙིང་པོའི་གཟུངས་འདི་ཡང་ཉིན་གཅིག་བཞིན་དུ་ཐུན་གསུམ་དུ་ལན་གསུམ་དུ་བཟླ་བར་བགྱིའོ། །དེས་ན་རིག་སྔགས་འཆང་གིས་དུས་གསུམ་དུ་གཤེགས་པ་འཁོར་
གྱི་དཀྱིལ་འཁོར་དང་བཅས་པ་དེ་དག་མཉེས་པར་བགྱིས་པ་དང༌། མཆོད་པ་བགྱིས་པ་དང༌། རིམ་གྲོ་བགྱིས་པར་འགྱུར་རོ། །བསོད་ནམས་ཀྱི་ཕུང་པོའི་ཚོགས་ཆེན་པོ་
དང༌། དགེ་བའི་རྩ་བ་ཆེན་པོ་བསྐྱེད་པར་འགྱུར་རོ། །དུས་གསུམ་དུ་གཏོགས་པའི་དེ་བཞིན་གཤེགས་པ་འཁོར་གྱི་དཀྱིལ་འཁོར་དང་བཅས་པ་དེ་དག་ཐམས་ཅད་ཀྱི་རིག་

92-1-269b

སྔགས་འཆང་ལ་དྲན་པ་དང༌། བློ་གྲོས་དང༌། སྟོབས་དང༌། བརྩོན་འགྲུས་དང༌། གཟི་བརྗིད་སྩོལ་བར་མཛད་དོ། །ཉིན་གཅིག་བཞིན་དུ་དེ་བཞིན་གཤེགས་པ་ཐམས་ཅད་
མཐོང་བར་འགྱུར་རོ། །རྟག་ཏུ་དེ་བཞིན་གཤེགས་པ་རྣམས་ཀྱིས་དགོངས་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་རྟག་ཏུ་རྗེས་སུ་འབྲང་བར་འགྱུར་རོ། །རྟག་
ཏུ་མཆོག་སྦྱིན་པ་མཐོང་བར་འགྱུར་རོ། །མཐོང་བའི་ཆོས་ལ་འཁོར་བའི་སྡུག་བསྔལ་འཇིགས་པ་འཇིགས་སུ་རུང་བ་དང༌། སྐྲག་པ་དང༌། སྡང་བ་རྣམས་རྣམ་པར་ཞི་བར་འགྱུར་རོ། །
ནད་ཀྱིས་ཀྱང་གནོད་པར་མི་འགྱུར་རོ། །རིམས་ཀྱིས་མ་ལགས། དུག་གིས་མ་ལགས། དུག་སྦྱར་མས་མ་ལགས། སྦྱོར་བས་མ་ལགས། མཚོན་གྱིས་མ་ལགས། མེས་མ་ལགས།
ཆུས་མ་ལགས་ཏེ། ལུས་ལ་སེར་བ་འབབ་པར་མི་འགྱུར་རོ། །དགྲས་འཇིགས་པར་མི་འགྱུར་ཏེ། ཕ་རོལ་གྱི་དཔུང་གི་འཇིགས་པས་མ་ལགས། ཕ་རོལ་གྱི་སྡེའི་འཇིགས་པས་མ་
ལགས། ཕས་ཀྱི་རྒོལ་བ་དང་མི་མཛའ་བའི་འཇིགས་པས་མ་ལགས། ལྷའི་འཇིགས་པས་མ་ལགས། ཀླུའི་འཇིགས་པས་མ་ལགས་ཏེ། གནོད་སྦྱིན་དང༌། དྲི་ཟ་དང༌། ལྷ་མ་ཡིན་
དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། མཁའ་འགྲོ་མ་དང༌། འདོད་རྒུར་སྒྱུར་བ་དང༌། སྦྱོར་བ་མོའི་འཇིགས་པ་འབྱུང་བར་མི་འགྱུར་

92-1-270a

༄༅། །རོ༑ ༑དཔག་ཚད་གཅིག་གི་ནང་ཚུན་ཆད་གཟུང་བར་མི་ནུས་ཤིང་རྒྱང་རིང་པོར་འབྲོས་པར་འགྱུར་ཏེ། དེ་ལ་བགེགས་བགྱིད་པར་མི་འགྱུར་རོ། །གང་
དག་མནར་མེད་པར་གནས་པར་འགྱུར་བའི་སེམས་ཅན་ནམ། མཚམས་མེད་པ་ལྔ་བགྱིད་པའམ། འཕགས་པ་ལ་སྐུར་པ་འདེབས་པའམ། དམ་པའི་ཆོས་སྤོང་བའམ།
བསྐལ་པ་བྱེ་བར་བསགས་པའི་ལས་ཀྱི་སྒྲིབ་པས་ལུས་ཡོངས་སུ་དཀྲིས་པ་གང་ལགས་པ་དེ་ཡང་མཐོང་བའི་ཆོས་ལ་ཐམས་ཅད་ལྷག་མ་མ་ལུས་པར་ཡོངས་སུ་གདུགས་
པར་འགྱུར་རོ། །ཡོངས་སུ་གྲོལ་བར་འགྱུར་རོ། །གལ་ཏེ་ཚིག་གཞན་མི་སྨྲ་བར་ལན་སྟོང་རྩ་བརྒྱད་བཟླས་བརྗོད་བགྱིད་ཅིང་སྨྱུང་བ་ལན་གཅིག་བགྱིས་ཏེ་བཟླས་བརྗོད་བྱས་
ན། དེ་བསྐལ་པ་བྱེ་བ་བརྒྱ་སྟོང་དུ་འཁོར་བར་སྐྱེ་བ་ལས་ཕྱིར་ལྡོག་པར་འགྱུར་རོ། །གཟུངས་ཀྱི་བཟླས་བརྗོད་ཀྱིས་ལས་ཀྱི་སྒྲིབ་པ་སྔ་མ་རྣམས་ཀྱང་འབྱང་བར་འགྱུར་
ཞིང༌། བསྐལ་པ་སྟོང་དུ་བསགས་པའི་སྡིག་པ་རྣམས་ཉམས་པར་འགྱུར་རོ། །འཁོར་བའི་ཉེས་པས་ཕྱིར་ཡང་གོས་པར་མི་འགྱུར་ཏེ། སྡིག་པ་དང་སྒྲིབ་པ་ཐམས་ཅད་
ཀྱིས་པདྨ་བཞིན་དུ་གོས་པར་མི་འགྱུར་རོ། །མཐོང་བའི་ཆོས་ལ་ས་ལྔ་པ་ཐོབ་པར་འགྱུར་རོ། །བསྟེན་པ་ཙམ་མམ། ཆོ་གའི་བཟླས་བརྗོད་ལ་ངེས་པར་གནས་ན། ཕྱིར་མི་

92-1-270b

ལྡོག་པའི་གནས་འཐོབ་པར་འགྱུར་རོ། །དྲན་པ་ཙམ་གྱིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །ཕ་རོལ་ཏུ་ཕྱིན་པ་བཅུའི་རྗེས་སུ་མཆི་བར་འགྱུར་རོ། །ཉིན་
གཅིག་བཞིན་དུ་ལན་བརྒྱ་རྩ་བརྒྱད་བཟླས་བརྗོད་བགྱིས་ན། མཐོང་བའི་ཆོས་ལ་ཀུན་ཏུ་བཟང་པོ་ཉིད་འཐོབ་པར་འགྱུར་རོ། །གསང་སྔགས་དང༌། ཆོ་ག་ཞིབ་མོ་དང༌། དཀྱིལ་
འཁོར་དང༌། ཕྱག་རྒྱ་ཐམས་ཅད་ཀྱི་རྗེས་སུ་ཞུགས་པ་དང༌། དམ་ཚིག་ཐམས་ཅད་ལ་ཞུགས་པར་འགྱུར་རོ། །ཡང་དག་པར་བསྐྱེད་པ་ཐམས་ཅད་ཀྱི་རྗེས་སུ་འབྲང་བར་འགྱུར་རོ། །
རིག་སྔགས་འཆང་མཐོང་བ་ཙམ་གྱིས་མནར་མེད་པར་གནས་པ་རྣམས་ཀྱི་སྡིག་པ་རྣམ་པར་འཇིག་པར་འགྱུར་རོ། །ཆུང་ངུ་ན་རིག་སྔགས་འཆང་དུར་ཁྲོད་དུ་ཞུགས་ནས་གུམ་
པའི་རུས་པའམ། གུམ་པའི་ཤའམ། གུམ་པའི་རོ་རུལ་བའམ། ཆུང་ངུ་ན་གུམ་པའི་གོས་བོར་བའམ། རྩིག་པའི་རི་མོ་ལ་རིག་སྔགས་འཆང་དེའི་གྲིབ་མས་ཕོག་པར་གྱུར་ན།
སེམས་ཅན་གང་གང་གང་གིས་དམྱལ་བར་གཞོལ་བར་གྱུར་པ་དེ་དང་དེ་ནས་མོད་ལ་ཐར་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། དེ་ལ་ཡིད་གཉིས་སམ་
སོམ་ཉི་བསྐྱེད་པར་མི་བགྱི་ན། གང་དག་ཆེས་མང་དུ་ལྷག་པར་བགྱིད་པར་འགྱུར་བ་ལྟ་སྨོས་ཀྱང་ཅི་འཚལ། གང་རིགས་ཀྱི་བུ་ཕོའམ། རིགས་ཀྱི་བུ་མོའམ། དགེ་སློང་ཕའམ།

92-1-271a

༄༅། །དགེ་སློང་མའམ། དགེ་བསྙེན་ཕའམ། དགེ་བསྙེན་མ་དད་པའི་རྗེས་སུ་འབྲང་བ་འགའ་ཞིག་གཟུངས་འདི་འཆད་བར་བགྱིད། བརྗོད་པར་བགྱིད། ཀློག་
པར་བགྱིད། འདོན་པར་བགྱིད། སེམས་པར་བགྱིད། སྒོམ་པར་བགྱིད། མཆོད་པར་བགྱིད། འབྲི་བར་བགྱིད། འབྲིར་འཇུག་པར་བགྱིད་ན། དེ་ངེས་པར་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །མཐོང་བའི་ཆོས་ལ་ཡོན་ཏན་ཆེན་པོ་བརྒྱ་སྟོང་མང་པོ་འཐོབ་པར་འགྱུར་རོ། །འདི་ཉིད་བཅངས་ན། མཐོང་བའི་ཆོས་ལ་དགེ་
བའི་རྩ་བའི་ཚོགས་ཐམས་ཅད་དང༌། ཕ་རོལ་ཏུ་ཕྱིན་པ་དྲུག་དང་རྗེས་སུ་མཐུན་པའི་དགེ་བའི་རྩ་བ་ཡོངས་སུ་རྫོགས་པར་འགྱུར་རོ། །གཟུངས་འདི་ཉིད་རེ་ཞིག་ཀུན་ཆུབ་པར་བགྱིས་
ནས་མཁོ་བའི་ཡོ་བྱད་ཐམས་ཅད་ཡོངས་སུ་རྫོགས་པར་འགྱུར་ན། དགོས་པ་མང་པོས་གྲིམ་པར་བགྱིད་པ་ལྟ་སྨོས་ཀྱང་ཅི་འཚལ། དེ་ནས་རིག་སྔགས་འཆང་དོན་ཡོད་ཡིད་བཞིན་
ནོར་བུའི་ཞགས་པ་བསྒྲུབས་ནས་ཡིད་ལ་བསམ་སྟེ་བསམ་པའི་ལས་ཐམས་ཅད་བགྱིས་ན། ཐམས་ཅད་འགྲུབ་པར་འགྱུར་རོ། །དགོས་པ་དང༌། བགྱི་བ་ཐམས་ཅད་འགྲུབ་པར་
འགྱུར་རོ། །ཇི་ལྟར་འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་མངོན་སུམ་དུ་མཐོང་ནས་ལུང་བསྟན་པ་བཞིན་དུ་དོན་ཡོད་པའི་ཡིད་བཞིན་ནོར་བུའི་ཞགས་པ་འདི་

92-1-271b

དེ་བཞིན་དུ་བལྟ་བར་བགྱི་སྟེ། འདི་ལ་ཡིད་གཉིས་མི་བགྱིའོ། །དེ་ནས་རིག་སྔགས་འཆང་གིས་ཞགས་པ་མགྲིན་པར་བཏགས་ལ་ལག་པ་གཡས་པས་ནོར་བུ་བླངས་ཏེ་ལག་པ་གཡོན་
པས་ལྕགས་ཀྱུ་བླངས་ན། མི་གདའ་བར་གྱུར་ནས་གར་དགའ་བ་དེར་འཇུག་པར་འགྱུར་ཏེ། མཚན་མོ་ཡང་ནོར་བུའི་འོད་ཀྱི་སྣང་བས་ཉིན་པར་ཇི་ལྟ་བ་བཞིན་མཐོང་བར་འགྱུར་རོ། །
ཐམས་ཅད་དུ་ལྷའི་གནས་སུ་འཇུག་པ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅིའི་གནས་དང༌། ལྟོ་འཕྱེ་ཆེན་པོའི་གནས་དང༌།
རི་སུལ་གྱི་ཕུག་དང༌། རི་དང༌། ནགས་ཚལ་དང༌། ཐང་གི་སྒོ་རྣམས་འབྱེ་བར་འགྱུར་ཞིང༌། ཐམས་ཅད་དུ་མི་མངོན་པར་ཞུགས་ནས་སླར་ལྡོག་པར་འགྱུར་ཞིང་ཅི་འཚལ་བ་དེ་བགྱིད་
པར་འགྱུར་རོ། །མི་རྣམས་ཀྱི་ནང་དུ་ལྷའི་ཚེ་ལོ་བརྒྱར་འཚོ་བར་འགྱུར་རོ། །ཉོན་མོངས་པ་དང༌། ཉེ་བའི་སྐྱོན་ཐམས་ཅད་སྤངས་པར་འགྱུར་རོ། །འོན་ཏེ་རིག་སྔགས་འཆང་གིས་གྲུབ་
པའི་དོན་ལ་བརྟག་པར་འཚལ་ན། ཟླ་བ་ཡར་གྱི་ངོའི་ཚེས་བརྒྱད་དམ་བཅུ་བཞི་ལ་ལེགས་པར་ཁྲུས་བགྱིའོ། །གཙང་མས་གོས་གཙང་མ་བགོ་བར་བགྱིའོ། །གཙང་མའི་གནས་སམ་
ཕྱོགས་སུ་བའི་ལྕི་བ་སྟེ། བའི་རྣམ་ལྔས་ཡོངས་སུ་སྦྱར་བར་བགྱིའོ། །གནས་དེའི་ནང་ལོགས་ཀྱི་དབུས་སུ་དྲིའི་དཀྱིལ་འཁོར་བགྱིའོ། །མེ་ཏོག་སིལ་མ་བཀྲམ་ཞིང་བུམ་པ་གང་

92-1-272a

༄༅། །བས་བརྒྱན་ཅིང་སྤོས་སྣ་ཚོགས་ཀྱིས་བསྒོས་པའི་བདུག་པ་གཞག་པར་བགྱིའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་སྟན་
བཟང་པོ་བཤམས་ཏེ་ཤིན་ཏུ་མཉམ་པར་བཞག་པས་ཞགས་པ་སྦྲུལ་འཁྱིལ་བའི་ཚུལ་དུ་ཟླུམ་པོ་བསྐྱིལ་ནས་གཞག་པར་བགྱིའོ། །དབུས་སུ་ནོར་བུ་གཞག་པར་བགྱིའོ། །དེ་
ནས་རིག་སྔགས་འཆང་གིས་མཆོད་པར་བགྱིའོ། །དོན་ཡོད་རྒྱལ་པོའི་སྙིང་པོ་ལན་ཉི་ཤུ་རྩ་གཅིག་བཟླས་བརྗོད་བགྱིས་ནས་ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བགྱིའོ། །
དེ་ནས་དོན་ཡོད་ཡིད་བཞིན་ནོར་བུའི་སྙིང་པོ་ལན་བརྒྱ་རྩ་བརྒྱད་བཟླས་ནས་དེའི་འོག་ཏུ་ཙནྡན་དང༌། ཨ་ག་རུ་དང༌། དུ་རུ་ཀའི་བདུག་པ་དབུལ་ཞིང་ནོར་བུ་ལ་བརྟག་པར་བགྱི་
སྟེ། ཞགས་པ་དང༌། དེ་ཐམས་ཅད་ནོར་བུའི་ནང་ནས་གདའ་བར་འགྱུར་རོ། །དེ་བཞིན་གཤེགས་པ་གདའ་བའམ། བྱང་ཆུབ་སེམས་དཔའ་གདའ་བའམ། ལྷ་གདའ་བའམ།
ཀླུ་གདའ་བའམ། གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་གདའ་བའམ། འབྱུང་པོ་དང༌། ལྟོ་འཕྱེ་ཆེན་པོ་གདའ་བའམ།
གཡུལ་འགྱེད་པ་གདའ་བའམ། ཚེ་རིང་བ་གདའ་བའམ། ཚེ་ཉམས་པ་གདའ་བའམ། ཚེས་འཕོས་པ་གདའ་བའམ། རྒྱལ་སྲིད་གདའ་བའམ། གྲོང་ཐོབ་པའམ། ཡུལ་ཐོབ་བའམ།

92-1-272b

གྲོང་ཁྱེར་ཐོབ་པའམ། དབྱིག་དང༌། གསེར་དང༌། ནོར་བུ་དང༌། མུ་ཏིག་དང༌། བཻ་ཌཱུཪྱ་དང༌། ཤངྐ་ཤི་ལ་དང༌། བྱི་རུ་དང༌། ས་ལེ་སྦྲམ་དང༌། དངུལ་དང༌། གོས་དང༌། ལྷབ་ལྷུབ་དང༌།
རྒྱན་གདའ་བའམ། ནོར་བསྒྱུར་བ་སྨྲ་བ་དང༌། མིག་འཕྲུལ་སྨྲ་བའམ། ཞིང་སྨྲ་བའམ། གཏེར་སྨྲ་བའམ། འབྲུ་སྨྲ་བའམ། བུད་མེད་འཕྲོག་པའམ། ལས་སྒྲུབ་པའམ། གསང་སྔགས་
སྒྲུབ་པའམ། དབང་དུ་བགྱི་བའམ། ངོ་མཚར་བ་དེ་དག་ཐམས་ཅད་ནོར་བུའི་ནང་ན་གདའ་བར་འགྱུར་ཞིང༌། དགེ་བའམ་མི་དགེ་བ་དེ་དག་ཐམས་ཅད་ཀྱང་གདའ་བར་འགྱུར་རོ། །ལོའམ།
ལོ་ཕྱེད་དམ། གནོད་པའམ། འཚེ་བའམ། ཡམས་སམ། མི་ངས་སམ། མི་ངས་ཆེན་པོའམ། ཕྱུགས་ངས་སམ། གོར་རམ། རྟ་ནད་དམ། གླང་པོ་ཆེའི་ནད་དམ། རང་གི་དཔུང་དམ།
གཞན་གྱི་དཔུང་གི་འཇིགས་པ་དང༌། སྐྲག་པ་ཆེན་པོ་དེ་དག་ཐམས་ཅད་མེ་ལོང་གི་དཀྱིལ་འཁོར་ལ་ཇི་ལྟར་བ་དེ་བཞིན་དུ་གདའ་བར་འགྱུར་ལགས་སོ། །གང་བསམ་ཞིང་གང་
གཉེར་བ་འགྲུབ་པའམ། མི་འགྲུབ་པའམ། དགེ་བའམ། མི་དགེ་བ་ཐམས་ཅད་གདའ་བར་འགྱུར་ཏེ། དེ་ལ་ཐེ་ཚོམ་དང༌། ཡིད་གཉིས་དང༌། སོམ་ཉི་མི་བགྱི་སྟེ། དངོས་པོ་དོན་
ཡོད་གཞན་དུ་མི་འགྱུར་རོ། །ཆར་མི་འབབ་པའི་དུས་སུ་ཀླུའི་གནས་སུ་ནོར་བུ་བཞག་ན། ཇི་ཙམ་འཚལ་བར་ཆར་གྱི་རྒྱུན་འབབ་པར་འགྱུར་རོ། །ཧ་ཅང་ཆར་ཆེས་ན། ནམ་

92-1-273a

༄༅། །མཁའ་ལ་ནོར་བུ་བསྟན་ན་ཆར་ཆེན་པོ་འཆད་པར་འགྱུར་རོ། །ཉི་མ་འཆར་ཀར་ཉི་མ་ལ་བསྟན་ན། ཉི་མ་བབས་ནས་མཆོག་ཐམས་ཅད་སྩོལ་བར་
འགྱུར་རོ། །ཟླ་བ་ཚེས་པ་ལ་བསྟན་ན། ཟླ་བ་བབས་ནས་འདོད་རྒུ་ཐམས་ཅད་ཀྱི་མཆོག་སྩོལ་བར་བགྱིད་དོ། །ཆུ་ཀླུང་ཆེན་པོར་བསྟན་ན། རིན་པོ་ཆེ་རྣམས་འབྱུང་བར་
འགྱུར་རོ། །ནགས་ཁུང་དུ་བསྟན་ན། སྨན་གྱི་རྫས་ཐམས་ཅད་རང་གི་གཟུགས་ཀྱིས་མདུན་ན་མཆིས་ནས་གང་གཉེར་བ་དེ་ལེན་པར་འགྱུར་རོ། །རི་ཕུག་ཏུ་བསྟན་ན། སྨན་
ཐམས་ཅད་འབབ་པར་འགྱུར་ཏེ། ཅི་འཚལ་བ་དེ་བླང་བར་བགྱིའོ། །འབྲུའི་ཕུང་པོ་ལ་བསྟན་ན། འབྲུ་ཐམས་ཅད་འདུ་བར་འགྱུར་ཏེ། གང་དུ་འཚལ་བ་དེར་འབྱུང་བར་འགྱུར་
རོ༑ ༑མ་མོའི་གནས་སམ་ནག་པོ་ཆེན་པོ་ལ་བསྟན་ཏེ་སྤྱི་བོའི་གཙུག་ཏུ་བཞག་ན། ནག་པོ་ཆེན་པོ་མ་མོའི་ཚོགས་ཀྱི་འཁོར་དང་བཅས་པ་རང་གི་གཟུགས་ཀྱིས་མདུན་ན་
མཆིས་ནས་དབང་དུ་འགྱུར་ཞིང་དགོས་པ་དང༌། ལས་ཐམས་ཅད་བགྱིད་པར་འགྱུར་རོ། །རྒྱལ་པོའི་མངོན་སུམ་དུ་བསྟན་ན། ཡན་ལག་བཞིའི་དཔུང་དང་བཅས་པ། བློན་པོའི་
ཚོགས་དང་བཅས་པ། བཙུན་མོའི་འཁོར་དང་བཅས་པ། དབྱིག་དང༌། གསེར་དང༌། ནོར་བུ་དང༌། མུ་ཏིག་དང༌། བཻ་ཌཱུཪྱ་དང༌། ཤངྐ་ཤི་ལ་དང༌། བྱི་རུ་དང༌། ས་ལེ་སྦྲམ་དང༌།

92-1-273b

དངུལ་དང༌། གོས་དང༌། རྒྱན་དང༌། ལྷབ་ལྷུབ་དང༌། རྒྱན་འཕྱང་དང༌། ཁང་པ་དང༌། ངོ་མཚར་དུ་བཅས་པ་དབང་དུ་གྱུར་ནས་ཇི་སྲིད་འཚོའི་བར་དུ་བསྙེན་བཀུར་བགྱིད་པར་
འགྱུར་རོ། །སྐྱེ་བོའི་ཚོགས་ཆེན་པོའི་ནང་དུ་ཞགས་པ་འཕངས་ཏེ་དོན་ཡོད་པའི་ཡིད་བཞིན་གྱི་ནོར་བུའི་གཟུངས་བཟླས་ན། ཇི་ལྟར་འཚལ་བ་ཡིད་ལ་བསམ་པ་བཞིན་མེ་ཏོག་དང༌།
འབྲས་བུ་དང༌། གཞལ་མེད་ཁང་གི་ཆར་འབབ་པར་འགྱུར་རོ། །རྒྱལ་མཚན་བསྒྲེངས་པའི་རྩེ་མོར་བཞག་སྟེ་རྒྱལ་རིགས་སྤྱི་བོར་དབང་བསྐུར་བ་ཁྱིམ་གྱི་སྟང་ངམ་ཁྱམས་སུ་བཞག་
ལ༑ འཕགས་པའི་ལམ་ཡན་ལག་བརྒྱད་ཀྱི་བསྙེན་གནས་ཀྱིས་སེམས་ཅན་ཐམས་ཅད་ལ་མཆོག་ཏུ་བརྩེ་བར་བགྱིའོ། །དོན་ཡོད་རྒྱལ་པོའི་སྙིང་པོ་ལན་ཉི་ཤུ་རྩ་གཅིག་བཟླས་བརྗོད་
བགྱིས་ནས་ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླ་བར་བགྱིའོ། །དེ་ནས་དོན་ཡོད་ཡིད་བཞིན་ནོར་བུའི་གཟུངས་ལན་བརྒྱ་རྩ་བརྒྱད་གསང་བསྟོད་དེ་བཟླས་བརྗོད་བགྱིའོ། །ལན་བརྒྱ་
རྩ་བརྒྱད་ཚང་ནས་ཇི་ལྟར་ཡིད་ལ་བསམ་པ་བཞིན་དུ་ཆར་འབབ་པར་འགྱུར་རོ། །ནོར་བུ་དང༌། འབྲུ་དང༌། གོས་དང༌། ལྷབ་ལྷུབ་ལ་སོགས་པ་མེ་ཏོག་དང༌། འབྲས་བུའི་ཆར་འབབ་
པར་འགྱུར་རོ། །འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་དང༌། མུ་གེའི་དགོན་པའི་འཇིགས་པ་དང༌། ཡམས་དང༌། གནོད་པ་དེ་དག་ཐམས་ཅད་འཕགས་པ་སྤྱན་

92-1-274a

༄༅། །རས་གཟིགས་དབང་ཕྱུག་གི་མཐུས་བས་པར་འགྱུར་རོ། །ཐམས་ཅད་རབ་ཏུ་ཞི་བར་འགྱུར་རོ། །སེམས་ཅན་ཐམས་ཅད་ལ་མི་འཇིགས་པ་སྩོལ་བར་འགྱུར་
རོ༑ ༑འཇིགས་པ་དང་ཤ་འཁོན་ཐམས་ཅད་ལས་ཐར་པར་འགྱུར་རོ། །གདུག་པ་ནས་གཅན་གཟན་ཁྲོ་བོ་ཐམས་ཅད་ཀྱི་བར་དུ་ཡང་བྱམས་པ་ལ་གནས་པར་འགྱུར་རོ། །སེམས་
ཅན་ཐམས་ཅད་མཐུན་པར་བགྱིད་པར་འགྱུར་རོ། །ཡིད་ཀྱི་བརྣག་པ་ཐམས་ཅད་ཡོངས་སུ་རྫོགས་པར་འགྱུར་རོ། །དོན་ཡོད་ཡིད་བཞིན་ཀྱི་ནོར་བུའི་ཞགས་པ་ཆེན་པོ་སྒྲུབ་པའི་ཆོ་
གའོ།།    །།དེ་ནས་རིག་སྔགས་འཆང་རལ་གྲི་དང་ཞགས་པ་སྒྲུབ་པར་འཚལ་ན། རིག་སྔགས་འཆང་གིས་ལྕགས་ཆེན་པོ་ལས་རལ་གྲི་སོར་བཅུ་དྲུག་གི་ཚད་དུ་བགྱིས་ལ།
ལག་ཟུངས་ཀྱི་ངོས་དངུལ་ལས་བགྱིས་ཏེ་གསེར་གྱིས་འབར་བར་བྲིའོ། །ཤིང་ཤུན་གྱི་སྐུད་པ་དང༌། ཨ་རྒའི་སྐུད་པ་དང༌། ཁ་ཆེ་དར་གྱི་སྐུད་པ་ལྷན་ཅིག་ཏུ་ཁྲུ་བཅུ་དྲུག་བྱུང་བ་ཤིན་
ཏུ་ཚད་ལ་བབ་པར་བ་ཀུམ་པ། སྒྲུབ་པའི་དགོས་པ་ཡོངས་སུ་རྫོགས་པ་ལ་སུམ་སྒྲིལ་དུ་བཀལ་བར་བགྱིའོ། །དེ་ནས་རིག་སྔགས་འཆང་གིས་ལེགས་པར་ཁྲུས་བགྱིས་ཏེ་གཙང་མས་
གོས་གཙང་མ་བགོས་ཏེ་ཞགས་པ་དང༌། རལ་གྲི་མནན་ལ་ལག་པ་གཡས་པས་དཀྱིལ་འཁོར་ལ་བཞག་སྟེ་གཟུང་བར་བགྱིའོ། །ཁྲོས་པའི་གཉེར་གྱི་བཞིན་གྱིས་སྐྱིལ་མོ་ཀྲུང་

92-1-274b

བཅས་ཏེ་མཆིས་ནས་འཕགས་པ་སྤྱན་རས་གཟིགས་དབང་ཕྱུག་གི་རི་མོའི་གཟུགས་ཀྱི་མདུན་དུ་ཁྲོ་བོའི་རྒྱལ་པོ་ལན་སྟོང་རྩ་བརྒྱད་པ་བཟླ་བར་བགྱིའོ། །བཟླས་བརྗོད་ལན་སྟོང་རྩ་བརྒྱད་
ཚར་ནས་རལ་གྲི་འབར་བར་གྱུར་ནས་རིག་སྔགས་འཆང་ནམ་མཁའ་ལ་འཕུར་བར་འགྱུར་ཞིང༌། རལ་གྲི་གྲུབ་པའི་རིག་སྔགས་འཆང་ཐམས་ཅད་ཀྱི་གཙོ་བོ་འཁོར་ལོས་བསྒྱུར་བར་
འགྱུར་རོ། །གཞན་གྱི་མཐུས་ཟིལ་གྱིས་ནོན་པར་མི་འགྱུར་རོ། །ལོ་ཁྲི་བརྒྱ་སྟོང་དུ་འཚོ་བར་འགྱུར་རོ། །འོན་ཏེ་ལག་པ་གཡོན་པས་ཞགས་པ་བཟུང་ལ་གཡས་པས་རལ་གྲི་བཟུང་སྟེ་ཁྲོས་
པས་ཧཱུཾ་ཞེས་བགྱི་བས་མནན་ན། མི་གདའ་བར་གྱུར་ནས་མི་གདའ་བ་དང༌། ཞགས་པ་དང༌། རལ་གྲི་གྲུབ་པའི་རིག་སྔགས་འཆང་ཐམས་ཅད་ཀྱི་གཙོ་བོ་རྒྱལ་པོ་འཁོར་ལོས་བསྒྱུར་བར་
འགྱུར་རོ། །ཚེ་ལོ་ཁྲི་ཐུབ་པར་འགྱུར་རོ། །འོན་ཏེ་རིག་སྔགས་འཆང་ཁྲོས་པས་རལ་གྲི་བསྐོར་ན། བགེགས་དང༌། ལོག་འདྲེན་དང༌། གནོད་སྦྱིན་དང༌། སྲིན་པོ་གདུག་པ་ཐམས་ཅ་དང༌།
འབྱུང་པོ་ཐམས་ཅད་ཀྱི་རིག་སྔགས་བཅད་པར་འགྱུར་རོ། །གཡུལ་གྱི་དབུས་སུ་ལན་གཅིག་བསྐོར་ན། གཡུལ་འགྱེད་པའི་མཚོན་ཆ་ཐམས་ཅད་གཏུབས་པར་འགྱུར། །རེངས་པར་བགྱིས་
པར་འགྱུར་ཏེ། ཐམས་ཅད་ཕྱོགས་བཅུར་འབྱེར་བར་འགྱུར་རོ། །དུར་ཁྲོད་ཀྱི་ནང་དུ་བསྐོར་ན། དུར་ཁྲོད་ན་གནས་པའི་གདུག་པ་རྒྱུ་བ་ཐམས་ཅད་ཀྱི་རིག་སྔགས་གཏུབས་པར་འགྱུར་ཞིང༌།

92-1-275a

༄༅། །གནས་ཐམས་ཅད་སྟོངས་པར་འགྱུར་རོ། །ཕུག་གི་སྒོར་བསྐོར་ན། འཁྲུལ་འཁོར་དང༌། སྒོ་གླེགས་ཐམས་ཅད་གཏུབས་པར་འགྱུར་རོ། །སྒོ་དང༌། གཏན་པ་
ཐམས་ཅད་གཏུབས་པར་འགྱུར་རོ། །གདུག་པའི་མི་མ་ཡིན་པ་བར་ཆད་བགྱིད་པ་ཐམས་ཅད་བཅོམ་པར་འགྱུར་རོ། །ཐལ་བར་བརླག་པར་འགྱུར་རོ། །གཞན་ཡང་དགོས་པ་ཐམས་ཅད་
ཇི་ལྟར་འཚལ་བ་བཞིན་དུ་བགྱིད་པར་འགྱུར་རོ། །རལ་གྲི་སྒྲུབ་པའི་ཆོ་གའོ།།    །།དེ་ནས་རིག་སྔགས་འཆང་སྦྲུལ་གྱི་ཞགས་པ་སྒྲུབ་པར་འཚལ་ན། རིག་སྔགས་འཆང་དེས་སྐུད་པ་
ལྔ་ལས་བསྒྲུབས་ཏེ་ཚོན་རྩིས་ཁ་བསྒྱུར་བའི་སྐུད་པ་ཚད་བཞིན་དུ་གཏུབས་ལ་བསྒྲུབ་པར་ཤིན་ཏུ་འོས་པ་ལས་བསྒྲུབ་པར་བགྱིའོ། །དེ་ནས་ཟས་བཟང་པོའི་ཕྱེ་མ་དང༌། མ་དྷུའི་མེ་
ཏོག་དང༌། ར་སའི་མེ་ཏོག་དང༌། ལྡོང་རོས་དང༌། པདྨ་གེ་སར་དང༌། ནཱ་ག་པུས་པ་དང༌། ཤིང་ཨརྒའི་འོ་མ་ལྷན་ཅིག་ཏུ་སྦྱར་བ་དེར་བཙག་བསལ་ཏེ་དུས་གཅིག་ཏུ་ལྷན་ཅིག་མཉམ་
དུ་བཏགས་ཤིང༌། སྤྱི་བོར་ལེགས་པར་སྦྲུས་ཏེ། དེ་ལ་དོན་ཡོད་རྒྱལ་པོ་ལན་སྟོང་རྩ་བརྒྱད་བཟླས་བརྗོད་བགྱིས་ནས་སྦྲུལ་འཁྱིལ་བ་མགོ་གསུམ་གྱི་གདེངས་ཀ་ནས་ཡོངས་སུ་
འཁྱིལ་བ་གསེར་གྱིས་གཡོགས་པ་ལེགས་པར་སྦྲེལ་བ་ནི། ཞགས་པའི་མཆོག་ལགས་སོ། །རིག་སྔགས་འཆང་གི་ལེགས་པར་ཁྲུས་བགྱིས་ལ། གཙང་མས་གོས་གཙང་མ་

92-1-275b

འགོས་ནས་པའི་ལྕི་བའི་དཀྱིལ་འཁོར་གྲུ་བཞི་ཚད་བཞིན་བགྱིས་ཏེ་དྲིས་མཆོད་པར་བགྱིའོ། །མེ་ཏོག་གི་སིལ་མ་དང༌། བུམ་པ་གང་བས་བརྒྱན་པར་བགྱིའོ། །བ་དན་གྱིས་ཀུན་ནས་བརྒྱན་
པར་བགྱིའོ། །དཀྱིལ་འཁོར་གྱི་དབུས་ཀྱི་གནས་སུ་སྟན་བཟང་པོ་བཤམས་ཏེ་དེའི་སྟེང་དུ་ཀླུའི་ཞགས་པ་བསྐྱིལ་ནས་ཞགས་པར་བགྱིའོ། །སྦྲུལ་གྱི་མགོའི་གདེངས་ཀ་དབུས་མ་ནི། ཁ་ཤར་
ཕྱོགས་སུ་སྟོན་ནོ། །དཀར་གསུམ་གྱིས་གཏོར་མ་གཞག་པར་བགྱིའོ། །མཆོད་ཡོན་ཞགས་བསིལ་དཀར་པོའི་སྣོད་དང༌། བདུག་པ་རྣམ་པ་གསུམ་པོ་ཙནྡན་དང༌། ཨ་ག་རུ་དང༌། དུ་རུ་
ཀ་རྣམས་བསྲེག་གོ །འབྲས་ཡོས་དང༌། ཡུངས་ཀར་བཀྲམ་པའི་དཀྱིལ་འཁོར་བགྱིས་ལ་འཕགས་པ་སྤྱན་རས་གཟིགས་དབང་ཕྱུག་མངོན་སུམ་དུ་བཞག་ལ་མཆོད་པ་རྒྱ་ཆེན་པོ་བགྱིས་ཏེ་
རིག་སྔགས་འཆང་གིས་སྐྱིལ་མོ་ཀྲུང་བཅས་ཏེ་མཆིས་ནས་བཟླས་བརྗོད་མང་དུ་བགྱིའོ། །ཐོག་མར་དོན་ཡོད་ཞགས་པའི་སྙིང་པོ་ལན་སྟོང་རྩ་བརྒྱད་བཟླས་བརྗོད་བགྱིས་ནས་ཚང་བ་
དང༌། ཁྲོ་བོའི་རྒྱལ་པོ་ལན་སྟོང་རྩ་བརྒྱད་བཟླས་པའི་ཡུངས་ཀར་རེ་རེ་ནས་སྦྲུལ་གྱི་མགོ་ལ་གཏོར་བར་བགྱིའོ། །སྒྲུབ་པ་ཐམས་ཅད་ཚང་ནས་ནི། །རྒྱུན་དུ་སྦྲུལ་ནི་འབར་བར་འགྱུར། །
སྟན་ལས་ཞགས་པ་གཡོ་བ་ནི། །སོར་བཞི་ཙམ་གྱི་ཚད་ཙམ་དུ། །སྟན་ལས་གྱེན་དུ་འཕར་བར་འགྱུར། །དེ་ནས་རིག་སྔགས་འཆང་གིས་བཟུང་ནས་མི་གདའ་བར་གྱུར་ནས་

92-1-276a

༄༅། །ཀླུའི་གནས་སུ་མཆིས་ཏེ། ཀླུའི་མཚོར་མཆིས་ན་ཀླུའི་གནས་ཀྱི་སྒོ་རྣམས་འབྱེ་བར་འགྱུར་རོ། །རིག་སྔགས་འཆང་གིས་ཞུགས་ཏེ་དོན་ཡོད་རྒྱལ་པོ་བཟླས་
ནས་སྦྲུལ་གྱི་ཞགས་པ་ལན་གསུམ་དུ་བསྐོར་བར་བགྱིའོ། །དེ་ནས་ཀླུའི་རྒྱལ་པོ་བཙུན་མོའི་འཁོར་དང་བཅས་པ་མཆིས་ནས་རིག་སྔགས་འཆང་ལ་མངོན་སུམ་དུ་སྨྲ་བས་
རིག་སྔགས་འཆང་ཞུགས་ཤིག་ཅེས་སྨྲ་བར་འགྱུར་རོ། །དེ་ནས་རིག་སྔགས་འཆང་གིས་སྦྲུལ་གྱི་ཞགས་པ་བཟུང་སྟེ་བསྐོར་ནས་འཇུག་པར་བགྱིའོ། །དེས་ན་རིག་སྔགས་
འཆང་གིས་ཀླུའི་སྐྱོན་དེ་མི་མཐོང་ཞིང་ནུབ་པར་འགྱུར་རོ། །འཁྲུལ་འཁོར་དང༌། སྒོ་གླེགས་དང༌། གཏན་པ་ཐམས་ཅད་གཏུབས་ཤིང་བཅད་པར་འགྱུར་རོ། །ཞུགས་པ་ཙམ་
གྱི་མོད་ལ་ཀླུའི་བུ་མོ་གཟུགས་བཟང་མོ། མཛེས་མ། རྒྱན་ཐམས་ཅད་ཀྱིས་བརྒྱན་ཅིང་ཀླུབས་མ་མཛེས་མ་མཆིས་ནས་རིན་པོ་ཆེའི་ཕྲེང་བ་ཐོགས་ཏེ་རིག་སྔགས་འཆང་ལ་
དབུལ་བར་བགྱིད་དོ། །རིག་སྔགས་འཆང་གིས་བླངས་ནས་སྤྱི་བོ་ལ་བཞག་སྟེ་བཞག་པ་ཙམ་གྱི་མོད་ལ་ཀླུའི་བུ་མོ་ནམ་མཁའ་ལ་འཕུར་ནས་ནུ་མ་གཉིས་ནས་འོ་མ་ཟགས་
པ་དང༌། རིག་སྔགས་འཆང་གིས་ཟེད་ནས་བཏུང་བར་བགྱི་སྟེ། ཚེ་ཉི་ཁྲི་ཐུབ་པར་འགྱུར་རོ། །སྐྲ་ཅུང་ཟད་འཁྱིལ་བར་ཡང་འགྱུར་རོ། །ཀླུའི་རྒྱལ་པོ་ཞེས་བགྱི་བ་ཐམས་ཅད་ཀྱི་

92-1-276b

བདག་པོ་འཁོར་ལོས་བསྒྱུར་བར་འགྱུར་རོ། །མཐུ་དང༌། བརྩོན་འགྲུས་ཆེན་པོས་ཕ་རོལ་གནོན་པར་འགྱུར་རོ། །དེ་ནས་རིག་སྔགས་འཆང་གིས་སྦྲུལ་གྱི་ཞགས་པ་བཞག་ལ་དོན་ཡོད་
རྒྱལ་པོའི་སྙིང་པོ་ཤིང་ཀཱ་ར་བཱི་རའི་ལྕུག་མ་ལ་བཟླས་ནས་བྱ་བ་པར་བགྱི་སྟེ། གང་དང་གང་གི་མིང་ནས་དྲངས་ཤིང་ཡིད་ལ་བསམ་པས་མོད་ལ་ཐམས་ཅད་འགྲུབ་པར་འགྱུར་རོ། །ཆར་མི་
འབབ་པའི་དུས་སུ་སྦྲུལ་གྱི་ཞགས་པ་གནས་མཐོན་པོར་བསྐོར་བར་བགྱི་སྟེ། ལན་གཅིག་བསྐོར་བ་ཙམ་གྱིས་ཆར་གྱི་རྒྱུན་ཆེན་པོ་འབབ་པར་འགྱུར་རོ། །ཆར་ཧ་ཅང་ཆེ་བའི་དུས་སུ་སྦྲུལ་
གྱི་ཞགས་པ་གནས་མཐོན་པོར་བཞག་ན། ཆར་ཧ་ཅང་ཆེ་བ་ལས་འཆད་པར་འགྱུར་རོ། །གྲང་བའི་རླུང་ངམ་སེར་བ་འབབ་པའི་དུས་སུ་ནང་བར་སྔར་ཀླུའི་ཞགས་པ་ཕྱོགས་བཞིར་
བསྐོར་ན། དཔག་ཚད་བརྒྱ་ཁོར་ཁོར་ཡུག་ཏུ་སེར་བ་འབབ་པར་མི་འགྱུར་རོ། །གྲང་བའི་རླུང་དང༌། སེར་དྲག་ཐམས་ཅད་བཅིངས་པར་འགྱུར་རོ། །ལོ་ཁྱུད་འཁོར་ཚང་བར་མཚམས་
ཆེན་པོ་བཅིངས་པར་འགྱུར་རོ། །ཉིན་གཅིག་བཞིན་དོན་ཡོང་རྒྱལ་པོའི་སྙིང་པོ་ལན་ཉི་ཤུ་རྩ་གཅིག་བཟླས་བརྗོད་བགྱིས་ནས་ཞགས་པ་ལག་པ་གཡས་པས་བསྡོགས་ལ། ལག་
པ་གཡོན་པས་བསྐྲད་པ་བགྱིད་ན། ཉིན་གཅིག་བཞིན་ལྷའི་ཞལ་ཟས་དང༌། བཏུང་བ་འདོད་རྒུ་ཐམས་ཅད་ཀླུའི་གནས་ནས་བྱུང་ནས་སྐྱེ་བོ་སྟོང་སྟོང་འཚལ་མ་སྩོལ་བར་འགྱུར་

92-1-277a

༄༅། །རོ༑ ༑དེའི་དུག་ཐམས་ཅད་མཐོང་བ་ཙམ་གྱིས་དུག་མ་ལགས་པར་འགྱུར་རོ། །སྦྲུལ་གྱི་ཞགས་པ་ལག་པ་གཡས་པས་བཟུང་ལ་ལག་པ་གཡོན་པས་ཀླུ་བཟུང་
ནས་དཔྱིད་དམ། སྟོན་ཀའམ། སྤྲིན་ཆགས་པའི་དུས་སུ་ཞགས་པ་བསྐོར་ལ་ཁྲོ་བོའི་རྒྱལ་པོ་བཟླས་བརྗོད་བགྱིས་ཏེ་ནམ་མཁའ་ལ་འཕངས་ན། མེ་ཏོག་དང༌། འབྲས་བུ་དང༌། ལོ་ཏོག་
གང་ཡང་རུང་བ་བཟང་པོ་ཤིན་ཏུ་སྨིན་པ་དང༌། ཁ་ཟས་ཤིན་ཏུ་བཟང་པོ་ཐམས་ཅད་ནམ་མཁའི་ངོས་ལས་ས་ལ་འབབ་པར་འགྱུར་རོ། །གལ་ཏེ་ལན་ཉི་ཤུ་རྩ་གཅིག་བསྐོར་ལ་ཁྲོ་བོའི་
རྒྱལ་པོ་བཟླས་བརྗོད་བགྱིས་ན། ཀླུའི་གཞལ་མེད་ཁང་དང༌། གོས་དང༌། ལྷབ་ལྷུ་བ་དང༌། རྒྱན་འཕྱང་དང༌། རྒྱན་ཐམས་ཅད་ས་ལ་འབབ་པར་འགྱུར་རོ། །གལ་ཏེ་རིག་སྔགས་
འཆང་གིས་ལན་ཉི་ཤུ་རྩ་གཅིག་ལས་ལྷག་པར་བསྐོར་ཅིང་ཁྲོ་བོའི་རྒྱལ་པོ་བཟླས་བརྗོད་བགྱིས་ན། དེའི་ཚེ་ཀླུ་འཁོར་དང་བཅས་པ་གཞལ་མེད་ཁང་དང་བཅས་པར་སའི་
སྟེང་དུ་ལྟུང་བར་འགྱུར་རོ། །གལ་ཏེ་རིག་སྔགས་འཆང་གིས་རྒྱལ་པོ་བཙུན་མོའི་འཁོར་དང་བཅས་པ་དབང་དུ་བགྱི་བར་འཚལ་ན། ཞགས་པ་བཞག་ལ་ཡུངས་ཀར་ལ་དོན་
ཡོད་རྒྱལ་པོ་སྟོང་རྩ་བརྒྱད་བཟླས་བརྗོད་བགྱིས་ནས་བསྣུན་ལ། དེ་ནས་སྦྲུལ་གྱི་ཞགས་པ་བླངས་ཏེ་རྒྱལ་པོའི་ཁྱིམ་གྱི་ཕྱོགས་གང་ལགས་པ་དེར་ལྷག་པར་ཞགས་པ་བསྐོར་

92-1-277b

ན༑ རྒྱལ་པོའི་བཙུན་མོའི་འཁོར་དང་བཅས་པ་དབང་དུ་གྱུར་ནས་ཇི་སྲིད་འཚོའི་བར་དུ་མཆིས་པར་འགྱུར་རོ། །གཡུལ་འགྱེད་པ་ན་ཁྲོ་བོའི་རྒྱལ་པོ་བཟླས་བརྗོད་བགྱིས་ནས་ཞགས་པ་གཡུལ་
གྱི་དབུས་སུ་འཕངས་ན། སྦྲུལ་གདུག་པ་མིག་བགྲད་པ། ལྕེ་བསྒྱུར་བ། མིག་མེ་མདག་ལྟར་དམར་པ་འབྱུང་བར་འགྱུར་ཏེ། མཐོང་བ་ཙམ་གྱི་མོད་ལ་དཔུང་གི་ཚོགས་ཡན་ལག་བཞི་
པ་ཕྱོགས་བཅུར་འབྱེར་བར་འགྱུར་རོ། །གཞན་ཡང་ཇི་ལྟ་ཇི་ལྟར་ཡིད་ལ་བསམ་པའི་དོན་དེ་ལྟ་དེ་ལྟ་བུར་ཐམས་ཅད་སྒྲུབ་པར་བྱེད་པར་འགྱུར་རོ། །སྦྲུལ་གྱི་ཞགས་པའི་སྒྲུབ་པའི་ཆོ་གའོ།    །དེ་
ནས་འབྱུང་པོའི་དབང་ཕྱུག་གི་ཞགས་པ་སྒྲུབ་པར་འཚལ་ན། འབྲིའི་རྩིད་པ་དང༌། རྩིད་པ་ཆེན་པོ་ལྷན་ཅིག་ཏུ་བཀལ་བ་དང༌། ལྕགས་ལས་མདུང་རྩེ་གསུམ་པ་སོར་བཞིའི་ཚད་ཙམ་དུ་
བགྱིས་ལ། དེ་ནས་དོན་ཡོད་རྒྱལ་པོའི་སྙིང་པོ་ལན་སྟོང་རྩ་བརྒྱད་བཟླས་བརྗོད་བགྱིས་ནས་ཁྲོ་བོའི་རྒྱལ་པོ་ལན་སྟོང་རྩ་བརྒྱད་བཟླས་ཏེ་ཉིན་ཞག་གཅིག་མཆིས་ལ་ལེགས་པར་ཁྲུས་
བགྱིས་ཏེ་གཙང་མས་གོས་གཙང་མ་བགོ་བར་བགྱིའོ། །ཟླ་བ་མར་གྱི་ངོའི་ཚེས་བཅུ་བཞིའི་ཉིན་ཞག་གཅིག་གིས་བསྒྲུབ་པར་བགྱིའོ། །དེ་ནས་མདུང་རྩེ་གསུམ་པའི་ཞགས་པ་བླངས་ནས་
འབྱུང་པོའི་དབང་ཕྱུག་གི་གཟུགས་འདྲ་བར་འགྱུར་རོ། །འབྱུང་པོ་ཐམས་ཅད་ཀྱི་བདག་པོ་ལོ་བརྒྱ་སྟོང་དུ་འཚོ་བར་འགྱུར་རོ། །འབྱུང་པོའི་གནས་ཀྱི་གཞལ་མེད་ཁང་ཐམས་ཅད་ཀྱི་

92-1-278a

༄༅། །བདག་པོར་འགྱུར་རོ། །ཞགས་པ་ལག་པར་ཐོགས་ནས་དུར་ཁྲོད་དུ་ཞུགས་ན། དུར་ཁྲོད་ན་གནས་པ་ཐམས་ཅད་མདུན་དུ་མཆིས་ཏེ་གནས་ཀྱི་སྒོ་ཐམས་ཅད་
འབྱེ་བར་འགྱུར་ཞིང༌། །ཁྱོད་ཅི་དགར་ཞུགས་ཤིག་ཅེས་ཅི་འཚལ་བ་བགྱིད་པར་འགྱུར་རོ། །རོའི་མགུལ་དུ་བཏགས་ནས་ཁྲོ་བོའི་རྒྱལ་པོ་བཟླས་ན། དེ་ནས་རོ་ལངས་ནས་ཅི་དྲིས་པ་དེ་
སྨྲ་བར་འགྱུར་ཞིང་ཅི་བསྒོ་བ་དེ་བགྱིད་པར་འགྱུར་རོ། །བཀྲོལ་ན་མཆི་བར་འགྱུར་རོ། །གནོད་སྦྱིན་གྱི་མགུལ་དུ་བཏགས་ཏེ་ཁྲོ་བོའི་རྒྱལ་པོ་བཟླས་ལ་ཁྲོས་པས་དྲངས་ནས་གནོད་
སྦྱིན་དེ་ཡང་མདུན་དུ་མཆིས་ནས་རིག་སྔགས་འཆང་ལ་རྗེ་བཙུན་བཀའ་སྩོལ་ཅིག་དང༌། ཐམས་ཅད་བགྱིའོ་ཞེས་སྨྲ་བར་འགྱུར་རོ། །རིག་སྔགས་འཆང་གིས་ཁྱོད་ཇི་སྲིད་
འཚོའི་བར་དུ་ཁྲོ་བོའི་རྒྱལ་པོ་མངག་གཞུག་པའི་ལས་གྱིས་ཤིག་ཅེས་སྨྲ་བར་བགྱི་སྟེ། བཀའ་བཞིན་འཚལ་ཞེས་དེ་ནས་ཉིན་གཅིག་བཞིན་བསྒོ་བ་བགྱིས་ན། ལས་ཐམས་
ཅད་བགྱིད་པར་འགྱུར་རོ། །གནོད་སྦྱིན་མོའི་མགུལ་དུ་བཏགས་ཏེ་ཁྲོ་བོའི་རྒྱལ་པོ་བཟླས་ན། གནོད་སྦྱིན་མོ་མཆིས་ནས་རིག་སྔགས་འཆང་གི་མདུན་དུ་མཆིས་ཏེ། རིག་སྔགས་
འཆང་ལ་མིག་མི་འཛུམ་པར་ལྟ་ཞིང་རིག་སྔགས་འཆང་ཅི་ཞིག་དོན་དུ་གཉེར་ཞེས་སྨྲ་བར་འགྱུར་རོ། །རིག་སྔགས་འཆང་གིས་ཁོ་བོ་ལ་མ་དང༌། ཆུང་མ་དང༌། སྲིང་མོས་བསྒྲུབ་

92-1-278b

པར་བྱ་བའི་དགོས་པ་གསུམ་བྱོས་ཤིག་ཅེས་བསྒོ་བར་བགྱིའོ། །གལ་ཏེ་མ་ཞིག་ཏུ་བགྱིད་ན། བུ་གཅིག་པ་བཞིན་དུ་བཟའ་བ་དང༌། བཏུང་བ་དང༌། མལ་ཆ་དང༌། གོས་དང༌། ནོར་དང༌།
འབྲུས་ཡོངས་སུ་སྐྱོང་བར་བགྱིད་དོ། །ཆུང་མ་ཞིག་ཏུ་བགྱིད་ན། མཁོ་བའི་ཡོ་བྱད་ཐམས་ཅད་ཀྱི་དབང་ཕྱུག་དང་བདག་པོར་བགྱིད་ཅིང༌། དེ་དང་ལྷག་པར་དགའ་བར་རྩེ་བས་ཕྱི་བཞིན་
འབྲང་བར་འགྱུར་རོ། །གལ་ཏེ་སྲིང་མོ་ཞིག་ཏུ་བགྱིད་ན། ཡིད་ལ་བརྣག་པའི་འདོད་པ་ཐམས་ཅད་ཡོངས་སུ་རྫོགས་པར་བགྱིད་དོ། །དགོས་པ་ཐམས་ཅད་བགྱིད་པར་འགྱུར་རོ། །ཐམས་
ཅད་དུ་རྒྱུག་ཅིང་སླར་ཡང་ལྡོག་པར་འགྱུར་རོ། །ཉིན་གཅིག་བཞིན་ལྷབ་ལྷུབ་དང༌། གོས་དང༌། རྒྱན་རྣམས་སྩོལ་བར་བགྱིད་དོ། །ཉིན་གཅིག་བཞིན་གཞན་ཡང་ལྷའི་བུ་མོ་དག་
རྩེད་མོའི་དོན་དུ་དགུག་པར་བགྱིད་དོ། །རྣམ་ཐོས་ཀྱི་མགུལ་དུ་བཏགས་ཏེ་ཁྲོས་པས་དྲངས་ནས་ཁྲོ་བོའི་རྒྱལ་པོའི་བཟླས་བརྗོད་བགྱིས་ན། དེ་ནས་རྣམ་ཐོས་མཆིས་ནས་ཉིན་གཅིག་
བཞིན་དོང་ཙེ་སྟོང་སྟོང་སྩོལ་བར་འགྱུར། །གསེར་སྟོང་སྩོལ་བར་འགྱུར་ཏེ། དེས་ཉིན་གཅིག་བཞིན་སྦྱིན་པ་ཡང་སྩོལ། །བསོད་ནམས་ཀྱང་བགྱིའོ། །ནག་པོ་ཆེན་པོའི་མགུལ་དུ་བཏགས་
ལ་ཁྲོ་བོའི་རྒྱལ་པོ་ལན་བདུན་བཟླས་བརྗོད་བགྱིས་ཏེ་ཁྲོས་པས་ལག་པ་གཡས་པའི་ཐལ་ལྕག་གིས་གདེག་པར་བགྱིའོ། །ནག་པོ་ཆེན་པོས་སྒྲ་ཕྱུང་བ་ན་རིག་སྔགས་འཆང་སྐྲག་པར་མི་

92-1-279a

༄༅། །བགྱིད་པར་སླར་ཡང་ཁྲོས་པས་གདག་པར་བགྱིའོ། །དེ་ནས་མཆི་མ་ཟགས་པ་དང༌། རིག་སྔགས་འཆང་གིས་མཆི་མ་ཟེད་དེ་ཐིག་ལེ་བགྱིས་ན། མི་གདའ་བར་
གྱུར་ནས་གཏེར་ཐམས་ཅད་མཐོང་བར་འགྱུར་རོ། །དེ་ནས་རིག་སྔགས་འཆང་གིས་ཡང་ཐལ་མོས་གདེག་བར་བགྱི་སྟེ། དེ་ནས་ནག་པོ་ཆེན་པོ་ཁྲག་ཏུ་སྐྱུག་པ་རིག་སྔགས་འཆང་གིས་
བྱུགས་ན། ནམ་མཁའ་ལ་མཆིས་ནས་གནོད་སྦྱིན་གྱི་སྡེ་དཔོན་ཆེན་པོར་འགྱུར་རོ། །གུ་གུལ་གྱི་བདུག་པས་བདུགས་ནས་ཁྲོ་བོའི་རྒྱལ་པོ་བཟླས་ན། ནག་པོ་ཆེན་པོ་རང་གི་གཟུགས་
ཀྱིས་མདུན་ན་མཆིས་ནས་ཅི་འཚལ་བའི་མཆོག་ཐམས་ཅད་སྩོལ་བར་བགྱིད་ཅིང༌། མ་མོའི་ཚོགས་དང་བཅས་པ་ཐམས་ཅད་དབང་དུ་མཆིས་པར་འགྱུར་རོ། །གཞན་ཡང་ཅི་འཚལ་
བ་བགྱིད་པས་དགོས་པ་ཐམས་ཅད་བགྱིད་པར་འགྱུར་རོ། །མདུང་རྩེ་གསུམ་པའི་ཞགས་པ་སྒྲུབ་པའི་ཆོ་གའོ།།    །།དེ་ནས་ཞགས་པ་དང་རྗེས་སུ་མཐུན་པའི་རི་མོའི་ཆོ་ག་
དེ་ཁོ་ན་ཉིད་སྒྲུབ་པའི་ཆོ་ག་བླ་ན་མེད་པ་བརྗོད་པར་བགྱི་སྟེ། འཇིག་རྟེན་མགོན་པོས་སྣ་ཚོགས་པའི། །རྣམ་པའི་ཁ་དོག་གཟུགས་བསྟན་པ། སྒྱུ་མ་ལྟ་བུའི་ཏིང་འཛིན་གྱི། །ཆོ་འཕྲུལ་
སྣ་ཚོགས་གཟུགས་བསྟན་ཏེ། །ལག་པ་སྟོང་དང་མིག་སྟོང་དང༌། །མཐའ་ཡས་པ་ཡི་ཕྱག་རྒྱ་བསྟན། །རྣམ་པ་སྣ་ཚོགས་པ་ཡི་གཟུགས། །ཁམས་གསུམ་དག་ཏུ་བསྟན་པ་ནི། །གདུལ་

92-1-279b

བྱ་གདུལ་ཕྱིར་གཟུགས་བསྟན་ཏོ། །གསང་བ་འདི་ཡིས་གཟུགས་བསྟན་པ། །སེམས་ཅན་ཀུན་ལ་ཕན་པའི་ཕྱིར། །རིག་སྔགས་གྲུབ་པ་བླ་མེད་པ། །དེ་ཉིད་ཞགས་པ་སྒྲུབ་ཕྱིར་རོ། །དེ་
བས་རིག་འཛིན་ཤེས་རབ་ཅན། །འཇིག་རྟེན་ཕ་རོལ་རྗེས་མཐུན་པ། །སངས་རྒྱས་ཉིད་དོན་གཉེར་བ་དང༌། དེ་བཞིན་གཤེགས་ཀུན་ལྟ་བ་དང༌། །བདེ་ཅན་ལྟ་བར་འཚལ་བ་དང༌། །དེ་ཉིད་
འཇིག་རྟེན་འདས་པ་ཡིས། །འཇིག་དབང་མགོན་པོ་མཐོང་འཚལ་ལ། །མཆོག་ཏུ་གུས་པར་བགྱི་བ་ཡི། །ཆོ་གའི་རྒྱལ་པོ་འདི་བརྗོད་ཀྱི། །དེ་ཉིད་གུས་པར་དད་པ་དང༌། །ཤིན་ཏུ་དང་བ་ཉིད་དུ་
བགྱི༑ ༑གྲོལ་བ་སྣ་ཚོགས་འཚལ་བ་ལ། །སྣ་ཚོགས་པ་ཡི་གཟུགས་བསྟེན་ཏེ། །སྣ་ཚོགས་ཐབས་ཀྱིས་གྲོལ་བར་འགྱུར། །དོན་ཡོད་རྒྱལ་པོ་ཆོ་གའི་མཆོག །དོན་ཡོད་གྲུབ་པའི་འཇིག་
རྟེན་འདས། །དོན་ཡོད་འབྲས་བུ་དམ་པ་པོ། །དོན་ཡོད་ཀུན་ཏུ་གྲུབ་པ་འཐོབ། །སངས་རྒྱས་ཀུན་གྱིས་བྱིན་གྱིས་བརླབས། །དོན་ཡོད་འཇིག་རྟེན་འཇིག་རྟེན་མགོན། །འཇིག་རྟེན་དབང་ཕྱུག་
མཆོག་སྦྱིན་པ། །དོན་ཡོད་འཇིག་རྟེན་ཅི་འཚལ་བ། །མཆོག་འཚལ་བ་ནི་གྲུབ་པར་འགྱུར། །དོན་ཡོད་རྒྱ་ཆེན་རྫུ་འཕྲུལ་གྱི། །ཆོ་འཕྲུལ་རྣམ་འཕྲུལ་རྒྱུན་མི་འཆད། །དེ་ལྟ་བས་ན་ཀུན་བསྒྲིམས་
ཏེ༑ ༑བདག་ཉིད་ཡོངས་སུ་དག་བགྱིས་ནས། །ཇི་ལྟར་ཆོ་ག་བཀོད་པ་བཞིན། །རྗེས་སུ་མཐུན་པར་རི་མོའི་གཟུགས། །རྟག་ཏུ་རི་མོའི་གཟུགས་བལྟ་ཞིང༌། །ཞགས་པའི་གཟུགས་ནི་སྣ་ཚོགས་

92-1-280a

༄༅། །དང༌། །དེ་བཞིན་ཁྲོ་བོའི་རྒྱལ་པོ་དང༌། །རིག་སྔགས་རྒྱལ་པོ་དེ་བཞིན་དུ། །དཀྱིལ་འཁོར་ལྷ་དང་མེ་ལྷ་དང༌། སྦྱིན་སྲེག་རླུང་ལྷ་ཆུ་ལྷ་དང༌། །ཁྲོ་བོའི་གཟུགས་དང་ཞི་
བ་དང༌། །ལྷ་དང་ཀླུ་ཡང་སྟོན་པ་དང༌། །གནོད་སྦྱིན་སྲིན་པོའི་གཟུགས་དང་ནི། །འབྱུང་པོ་ལྷ་མིན་དྲི་ཟ་དང༌། །ནམ་མཁའ་ལྡིང་དང་མི་འམ་ཅི། །ལྟོ་འཕྱེ་ཆེན་པོའི་གཟུགས་ཀུན་ཏུ། །
འཇིག་རྟེན་མགོན་པོས་མཆོག་སྦྱིན་བསྟན། །གཤིན་རྗེ་དང་ནི་ལུས་ངན་དང༌། །ཚངས་པ་ཁྱབ་འཇུག་དབང་ཕྱུག་ཆེ། །གཞོན་ནུ་དབང་ཕྱུག་ལྷ་དང་ནི། །དབང་ཕྱུག་ཆེན་པོ་ཉི་མ་དང༌། །ཟླ་
གཟུགས་རྒྱུ་སྐར་ཆེས་གྲངས་དང༌། །འདི་དག་རྣམ་པ་སྣ་ཚོགས་པའི། །གཟུགས་སུ་འཇིག་རྟེན་མགོན་པོས་བསྟན། །སེམས་ཅན་རྣམས་ལ་ཕན་འཚལ་བས། །གདུལ་བའི་དོན་དུ་
འགྲོ་བའི་ལམ། །སེམས་ཅན་རྣམས་ལ་བསྟན་པས་ན། །དེ་བས་སོམ་ཉི་ཉིད་མི་བགྱི། །མཆོག་ཏུ་དད་པར་བགྱི་བ་ལགས། །ཇི་ལྟར་མཐུན་པའི་དགོས་པ་རྣམས། །ཇི་ལྟར་མཐུན་པ་
བཞིན་དུ་སྒྲུབ། །ཇི་ལྟར་མཐུན་པའི་རི་མོའི་གཟུགས། །ཇི་ལྟར་མཐུན་པའི་ཞགས་པ་སྒྲུབ། །གནས་ནི་གང་དུ་འོས་པ་དང༌། །གང་དུ་སེམས་ནི་དགའ་འགྱུར་བ། །གོམ་པ་གང་གིས་
ཕྱག་རྒྱ་དང༌། །གང་གི་དཀྱིལ་འཁོར་ཆར་འབྱེ་བ། །འཕགས་པ་སྤྱན་རས་གཟིགས་དབང་མགོན། །ཀུན་ཏུ་སྒྲོལ་བ་འདྲེན་པའི་གཙོ། །དོན་ཡོད་འབྲས་བུ་སྩོལ་བ་པོ། །དོན་ཡོད་པ་ཡི་

92-1-280b

གྲུབ་པ་འཐོབ། །དོན་ཡོད་དགོས་པ་ཐམས་ཅད་དང༌། །གྲུབ་པའི་ཆོས་ཀྱི་འཁོར་ལོ་ནི། །མཆོག་ཉིད་ལ་ཡང་རེག་པར་འགྱུར། །ཞགས་པ་དང་རི་མོ་སྒྲུབ་པའི་ཆོ་གའོ།།    །།དེ་ནས་
དོན་ཡོད་པའི་ལས་དང་དགོས་པ་ཐམས་ཅད་ཀྱི་སྦྱིན་སྲེག་གི་ཆོག་བཤད་པར་བགྱི་སྟེ། སྡིག་པ་ཐམས་ཅད་མོད་ལ་འཕྲོག་པ། སྒྲིབ་པ་ཐམས་ཅད་འཇིག་པར་བགྱིད་པ། དགྲ་ཐམས་ཅད་
འཇོམས་པ། བགེགས་ཐམས་ཅད་རྣམ་པར་འཇོམས་པ། གདུག་པ་ཐམས་ཅད་ཟློག་པའི་མཆོག །སྡིག་པ་ཐམས་ཅད་འཇིག་པར་བགྱིད་པ། དམྱལ་བའི་སྡུག་བསྔལ་བཅུ་དྲུག་ལས་གྲོལ་
བར་བགྱིད་པ། འཇིགས་པ་མ་བཟད་པ་བརྒྱད་རྟག་ཏུ་འཕྲོག་པ། མི་མཛའ་བ་རྣམས་རབ་ཏུ་འཇོམས་པ། ཕ་རོལ་གྱི་དཔུང་ཟློག་པའི་མཆོག །ནད་ཐམས་ཅད་འཇོམས་པ། མོད་ལ་འཐབ་
པ་དང༌། འཐབ་མོ་དང༌། རྩོད་པ་དང༌། འགྱེད་པ་ཞི་བར་བགྱིད་པ། མུ་གེའི་དགོན་པ་འཇིག་པར་བགྱིད་པ། ཡམས་ཀྱི་ནད་དང་གནོད་པ་འཇོམས་པ། ལྷའི་བདེ་བ་འདྲེན་པར་བགྱིད་པའི་
མཆོག །དེ་ཁོ་ན་ཉིད་ཀྱི་སངས་རྒྱས་སྒྲུབ་པ། སངས་རྒྱས་ཀྱི་བྱང་ཆུབ་བླ་ན་མེད་པའི་མཆོག་ཐམས་ཅད་སྒྲུབ་པར་བགྱིད་པ། སེམས་ཅན་ཐམས་ཅད་ཀྱི་ཐུན་མོང་མཆོག་སྦྱིན་ཤིན་ཏུ་
རྙེད་པར་དཀའ་བ། ལྷ་རྣམས་རྟག་ཏུ་མགུ་བར་འགྱུར་བ། ཀླུ་ཐམས་ཅད་དགའ་བ་འཐོབ་པར་འགྱུར་བ། དེ་བཞིན་གཤེགས་པ་རྣམས་རྟག་ཏུ་ཉིན་མཚན་དུ་གཟིགས་པར་སོམ་ཉི་མ་

92-1-281a

༄༅། །མཆིས་པ། བྱང་ཆུབ་སེམས་དཔའ་རྣམས་དགའ་བར་འགྱུར་བ། དུས་ཀུན་ཏུ་ཤིན་ཏུ་མཉམ་པར་བཞག་པས་འཇིག་རྟེན་དབང་ཕྱུག་མཆོག་སྦྱིན་རྟག་ཏུ་
མཆིས་པར་སོམ་ཉི་མ་མཆིས་པ། རྒྱལ་པོ་ཆེན་པོ་བཞི་འཁོར་དང་བཅས་པ། བློན་པོ་དང་བཅས་པ་བསྲུང་བའི་དོན་དུ་ཐམས་ཅད་དུ་རྟག་ཏུ་རྗེས་སུ་འབྲང་བར་འགྱུར་ལགས་
སོ༑ ༑དེ་ནས་རིག་སྔགས་འཆང་ཤེས་རབ་དང་ལྡན་པས་གཙང་མའི་གནས་སུ་མཆིས་ནས་སྦྱིན་སྲེག་བགྱིས་ཏེ། གཙང་མ་ཡི་ནི་ས་ཕྱོགས་སམ། །ཅ་ཅོ་མ་མཆིས་དབེན་པར་ནི། །ཞི་
བ་དང་ནི་རྒྱས་པ་དང༌། །དྲག་ཤུལ་སྤྱོད་པ་རྣམས་བགྱི་འོ། །ཞི་བ་སེམས་ཅན་ཐམས་ཅད་ཀྱི། དོན་དུ་སྡིག་པ་ཐམས་ཅད་འཇོམས། །རྒྱས་པ་རྒྱས་པ་འཐོབ་འགྱུར་ཏེ། །ཐམས་ཅད་
ཕུན་སུམ་ཚོགས་པར་འགྱུར། །དགྲ་དང་ལོག་འདྲེན་གདུག་པ་དང༌། །གནོད་སྦྱིན་སྲིན་པོ་གསང་བ་པོ། །གདུག་སེམས་ཅན་རྣམས་དྲེད་བ་དང༌། །སྐྲག་པར་བསྡིགས་པ་དྲག་ཤུལ་
སྤྱོད༑ ༑གསང་སྔགས་སྒྲུབ་པའི་སྦྱིན་སྲེག་སྟེ། །གསང་སྔགས་སྒྲུབ་པ་བླ་ན་མེད། །འཇིག་རྟེན་འཇིག་རྟེན་ཕ་རོལ་གྱི། །སྦྱིན་སྲེག་གི་ནི་ལས་བགྱིའོ། །མེ་ལྷའི་ལྷ་དང་ཀླུ་དག་དང༌།
དེ་བཞིན་རིག་པ་འཛིན་པ་འང་དགུག །ཁུང་བརྐོས་དེ་ལ་པདྨའི་ཚུལ། །པདྨ་རྟག་ཏུ་བྲི་བར་བགྱི། །ཆོ་ག་ཇི་བཞིན་ཁུང་ནང་གི། པདྨ་ལ་ནི་གེ་སར་བགྱི། །གྲུ་བཞི་འམ་ནི་ཟླུམ་པོ་

92-1-281b

སྟེ༑ ༑དེ་ལྟ་བུར་ནི་བརྐོ་བར་བགྱི། །ལེགས་པར་བྱུགས་ཤིང་ཤིན་ཏུ་ནག །ཤིན་ཏུ་སྦས་ཤིང་ཚད་ལ་དབབ། །ཚེས་གྲངས་རྒྱུ་སྐར་ཉིད་དག་དང༌། །ཤིན་ཏུ་བཀྲ་ཤིས་དག་ལ་བགྱི། །བཀྲ་
ཤིས་ཕྱག་རྒྱ་ཆེན་པོ་སྟེ། །བཟང་པོས་གཏོར་མའི་ལས་བགྱི་འོ། །གདུག་པ་མེ་ཏོག་ལ་སོགས་པ། །བཟང་པོ་དག་ནི་འཁོར་བར་དགོད། །ཐོག་མར་མེ་ལྷ་བཀུག་ནས་ནི། །དེ་ནས་སྦྱིན་
སྲེག་ལས་རྣམས་བགྱི། །རིག་སྔགས་འཆང་བ་གཙང་གྱུར་པ། །ལེགས་བཀྲུས་གཙང་མའི་གོས་བགོས་ནས། །གསང་སྔགས་བཟླས་པའི་ཆོ་ག་བགྱི། །དེ་ལ་མཚམས་ཀྱང་བཅིང་
བར་བགྱི། །བདག་སྲུང་གཙུག་ཏོར་བཅིང་བ་དང༌། །གཞན་སྲུང་དཀྱིལ་འཁོར་བཅིང་བ་དང༌། །དེ་བཞིན་གྲོགས་བགྱིད་སྲུང་བ་དང༌། རྒྱུན་དུ་ཨ་ཀའི་ཤིང་སྦྱར་ཏེ། །དྲི་ཡི་ཤིང་རྣམས་
ཉིད་དག་དང༌། །མར་དང་ཡུངས་ཀར་འབྲས་ཡོས་དག །ཉི་ཤུ་གཅིག་དབུལ་མེ་སྟོན་བགྱི། །དེ་ནས་མེ་ཡི་ལྷ་དགུག་གོ །ཨོཾ་ན་མོ་ཨགྣི་ཛྭཱ་ལ། མ་ཧཱ་ཛྭཱ་ལ། ཛྱོད་སྣྲ་པྲ་བྷ་མཎྜ་ལ། སརྦྦ་
བདེ་ཨཱ་ཧུ་ཏི་རཀྟི་ནི་རཏ་ཏུཥྞ་ཛྭཱ་ལ། དྷུ་མ་ཤྭ་ས། ཨ་ཙི་ཥཱ་མུ་ཁ་ཏྲིཥྞ། ར་ཤྨིད་པ་ཨགྣི་ཤྩ་བི་ཏུ་ཏཥྩ་ཧཱུ་ཏ་ཤ་ན་མུ་ཁན་ཏེ། སརྦྦ་དེ་བཱ་ནཱཾ། སརྦྦ་ཡཀྵ་མ་ཧཱ་བིཪྱ་མ་ཧཱ་ཛ་ཡ། མ་ཧཱ་བཱ་ལ། ནིར་
མ་རི་ཤན། སརྦྦ་ད་ཧ་ན་པྲ་པུ་ལ་ཨཱ་ཀ་ཤ་ས་མུ་གད་ཀ་ཤྩ་ཨ་པ་པྲ་སད་ཀཱ་ཤན། མཎྜ་ལ་པཱུ་ཛི་ཏོ། མ་ནི་ཏ་སརྦྦ་ཏྲ་དི་པ་བྱ་རཱུ་པ་བི་ཥཱ་ར་ད་ཨཱ་བཱ་ཧཱ་ན་སརྦྦ་ཏ་ཏྲ་གཱ་ན། དེ་བ་ཧུ་ཏ། ཤ་ན་

92-1-282a

༄༅། །ཧུ་ཏྲ་ཤནྟ་མ་སི་བི་དྷ་མ་ཀན། ཨནྡྷ་ཀཱ་རཱན། མུཀྟ་ར་ཤྨི་མ་པྲི་ཡཾ་ཀུ་གནྡྷ་ཕ་ལཱ་ཧ་ར། ས་ར་ས་ར། ཨ་གྲ་ཛ། སཱུཀྵྨ་སུ་ཏཱི་ཀྵྞ་ཤྩ་མྲྀ་ཏི་ས་ན་ཛི་བི་ན། པྲི་ཡོ་བ་ཤྨ་
པུཥྤ་བྷསྨ་པ་སྟྲ་ཙ་བྷ་སྨྲ་བ་སྟྲ་ནི། སེ་བ་ཀཾ །བྷསྨ་སཉྩ་དྷ་ནི་ཏྱནྡྷུ་མ་མཱ་ཀུ་ལ། ཛ་ཡ་སེ། བ་ཀ་སིདྡྷ་ར་ས་དྷ་ར་ས་གྲཱ་ཙ་ར་སརྦ་ཏྲ་པྲ་དྷ་བ་རི་ཤཱ། སརྦ་ཏྲི་ནི་ར་མ་རི་ཤ་ཎོ། །ནི་ཏྱ་སྤྲིཥྚ་
དྷཥྚ་ན་མུན་ཙ་སི། དྭཱ་ཏྲིང་ཤ་བྷ་བན་དེ་པ་ཨགྣི་མུ་ཁ་དེ་བཱ་ཏ། ཨེ་རུ་ཙི་རུ་ཛཱ་བ་ལ་བ་ད་ཀ་མ་ཧཱ་ན་ཏ། ཨ་ཐ་པ་ར་ཎ། །དེ་བ་དེ་བ་ན། བི་ཤཱ་ར་ད། ཨ་ཡཱནྟུ་སཱ་དྷ་ཤི་གྷྲཾ་ཀ་ར་མ་སཱ་དྷ་
ཡ་ཏད་ཏྭ་ཏ། ཨ་ཛྭ་ལ་ཛྭ་ལ། ཏིཥྛ་ས་མ་ཡན། ཧུ་རུ་ཧུ་རུ་ཧཱུཾ་ཕཊ་སྭཱཧཱ། གསང་སྔགས་འདིས་ནི་ལན་བདུན་དུ། །བཟླས་ནས་མེ་ནི་དགུག་པར་བགྱི། །གུ་གུལ་ཡུངས་ཀར་མར་
སྦྱར་ལ༑ ༑སྤར་བདུན་སྤར་བས་མེ་ལ་དབུལ། །མཆོད་ཡོན་སྣོད་རྣམས་དབུལ་པ་ཡང༌། །དེ་བཞིན་སྦར་བའི་སྦར་བས་སོ། །དྲི་རྣམས་དང་ནི་བྱུག་པ་དང༌། །བདུག་པ་རྒྱ་ཆེན་དབུལ་
བར་བགྱི། །དེ་བཞིན་འབྲས་བུ་སྦར་བར་དབུལ། །དེ་ནས་ཆབ་ཀྱིས་གསང་བ་བགྱི། །ཇི་ལྟར་ལྷ་རྣམས་རིམ་བཞིན་དུ། །ཉེ་རེག་དག་ཀྱང་དབུལ་བར་བགྱི། །དེ་ནས་རིག་སྔགས་
འཆང་གིས་སུ། །སྦྱིན་སྲེག་ལས་ནི་ཡང་དག་བརྩམ། །དྲི་ཞིམ་ཤིན་ཏུ་དག་པ་དང༌། །བླག་ཤ་ཨུ་དུམ་བ་ར་དང༌། །སྣ་མའི་མེ་ཏོག་ཙམ་པ་དང༌། །ཀར་ནི་ཀ་ར་ཉིད་དག་དང༌། པདྨ་

92-1-282b

ཨུཏྤལ་ཐང་ཤིང་དང༌། །དེ་བཞིན་དྲི་བདའི་ཙནྡན་དང༌། །བྱང་ཆུབ་ལྗོན་ཤིང་ཤིང་དག་དང༌། །དེ་བཞིན་གཞན་ཡང་དྲི་བདའི་ཤིང༌། །འོན་ཏེ་འབྲས་བུའི་ཤིང་མང་དང༌། །ཤ་མི་ཤི་བའི་ལས་
ལགས་པས། །མཆོད་ཡོན་དེ་བཞིན་རྩ་དག་སྟེ། །དེ་དག་གིས་ནི་མེ་སྤར་ནས། །སྦྱིན་སྲེག་གི་ནི་ལས་བགྱིའོ། །འབྲས་ཡོས་ཙནྡན་ཕྱེ་མ་དང༌། །ཨ་ག་རུ་དང་དུ་རུ་སྐ། །ཀུན་ཏུ་རུ་ལ་སོགས་
པ་དང༌། །དུ་རུ་སྐར་བཅས་སྤྲྀ་ཀ་དང༌། །སྤང་སྤོས་པྲི་ཡང་ཀུ་བླངས་ཏེ། །དེ་དག་ལྷན་ཅིག་སྦྱར་བསྲེས་ཤིང༌། །མར་རམ་མར་གསར་ལན་ཅིག་བརྫི། །དོན་ཡོད་རྒྱལ་པོའི་གསང་སྔགས་ནི།
བརྒྱ་རྩ་བརྒྱད་བཟླས་མེ་ལ་དབུལ། །འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་ལན་སྟོང་རྩ་བརྒྱད་ཀྱི་སྦྱིན་སྲེག་བགྱིའོ། །ལན་སྟོང་རྩ་བརྒྱད་ཚང་བ་དང༌། ནམ་ཕྱེད་ན་མེ་
ལྷ་རང་གི་གཟུགས་འབར་བར་ཤིན་ཏུ་གནས་པ་ལངས་ནས་ཕྱོགས་བཅུར་ལྟ་ཞིང་ཀུན་ཏུ་བརྟགས་ནས་རིག་སྔགས་འཆང་ལ་ལེགས་སོ་ཞེས་བགྱི་བ་སྩོལ་བར་འགྱུར་ཏེ། རིག་
སྔགས་འཆང༌། ལེགས་སོ་ལེགས་སོ། །བདག་ཚིམ་པར་བྱས་པས་རིག་སྔགས་འཆང༌། ཁྱོད་ཀྱིས་སྦྱིན་སྲེག་གི་ཆོ་ག་གྲུབ་ཀྱི། མཆོག་སློངས་ཤིག་དང་ཐམས་ཅད་སྦྱིན་ནོ། །དེ་
ནས་རིག་སྔགས་འཆང་གིས་ཇི་ལྟ་བུའི་འདོད་པའི་མཆོག་རྣམས་བསླང་བར་བགྱི་སྟེ། ཇི་ལྟར་བསླངས་པ་བཞིན་ཐམས་ཅད་སྩོལ་བར་བགྱིད་དོ། །དེ་ནས་རིག་སྔགས་འཆང་

92-1-283a

༄༅། །གིས་མཆོད་ཡོན་གྱི་སྣོད་དག་འབུལ་ཞིང་གཏོར་མ་དབུལ་བའི་ལས་བགྱིའོ། །དེ་ནས་རིག་སྔགས་འཆང་གིས་མར་དང་བསྲེས་པའི་གོང་བུ་ཆེན་པོ་དག་གིས་སྦྱིན་སྲེག་བགྱི་ཞིང་
འབྲས་བུའི་ཤིང་སྦར་ནས་དོན་ཡོད་ཞགས་པའི་སྙིང་པོ་ལན་སྟོང་རྩ་བརྒྱད་བཟླས་བརྗོད་བགྱིའོ། །སྟོང་རྩ་བརྒྱད་ཚང་བ་དང༌། ཐབ་ཀྱི་དབུས་ནས་སྐྱེས་པ་ཞིག་ལུས་ཕྱེད་ཙམ་ཕྱུང་
ནས་དངུལ་གྱི་གཞོང་པ་ཁ་ཟས་ཀྱིས་བཀང་སྟེ་པུས་མོ་ནུབ་ཙམ་དུ་དབུལ་བར་བགྱིད་དོ། །རིག་སྔགས་འཆང་གིས་བླང་བར་བགྱི་སྟེ། བླངས་པ་ཙམ་གྱིས་ནམ་མཁའ་ལ་འཕུར་
བར་འགྱུར་ཞིང་རིག་སྔགས་འཆང་གི་ལུས་ལ་མེ་འབར་བའི་འོད་ཟེར་འབྱུང་བར་འགྱུར་རོ། །དེ་འཚལ་ན་ཚེ་ལོ་ཁྲིར་འགྱུར་རོ། །ནམ་མཁའི་རིག་སྔགས་ཀྱི་འཁོར་ལོས་བསྒྱུར་བར་
འགྱུར་རོ། །བསྐལ་པ་བཅུ་ཚུན་ཆད་ཀྱི་སྔོན་གྱི་སྐྱེ་བ་དྲན་པར་འགྱུར་རོ། །དོན་ཡོད་རྒྱལ་པོའི་ཆོ་ག་ཞིབ་མོ་རྣམ་པར་གྲོལ་བའི་དཀྱིལ་འཁོར་ཁ་ཏོན་དུ་གནས་པར་འགྱུར་རོ། །
གལ་ཏེ་སྣོད་མི་ལེན་ན་དེའི་ཚེ་ཡང་ལན་ཉི་ཤུ་རྩ་གཅིག་སྦྱིན་སྲེག་བགྱིས་ན། ཆེར་གཡོ་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་གཟུགས་ཀྱི་མདུན་
དུ་མཆིས་ན། རིག་སྔགས་འཆང་ལ་དབུགས་འབྱིན་པར་བགྱིད་དེ། རིག་སྔགས་འཆང༌། ལེགས་སོ་ལེགས་སོ། །རིག་སྔགས་འཆང༌། ཁྱོད་ཀྱི་སྦྱིན་སྲེག་གི་ཆོ་ག་དེ་

92-1-283b

བསྒྲུབས་ཟིན་གྱི། མཆོག་སློངས་ཤིག་དང་སྦྱིན་ནོ། །ཞེས་དེའི་ཚེ་རིག་སྔགས་འཆང་གིས། ཅི་བསམ་པའི་མཆོག་སྨྲས་པ་དེའི་ཚེ་ཐམས་ཅད་སྩོལ་བར་བགྱིད་དོ། །འཕགས་པ་སྤྱན་
རས་གཟིགས་དབང་ཕྱུག་གིས་སྐྱེས་པ་དེ་ལས་སྣོད་བླངས་ཏེ་རང་གི་ལག་ནས་རིག་སྔགས་འཆང་ལ་སྩོལ་བར་བགྱིད་དོ། །རིག་སྔགས་འཆང་གིས་བླངས་ནས་ཟས་ཀྱི་གོང་བུ་དེ་བཟའ་
བགྱིའོ། །འཚལ་པ་ཙམ་གྱི་མོད་ལ་ནམ་མཁའ་ལ་རྫུ་འཕྲུལ་གྱིས་མཆི་བར་འགྱུར་རོ། །ལུས་ལས་མེའི་སྙིང་པོ་འབར་བའི་ཁ་དོག་སྣ་ཚོགས་འབྱུང་བར་འགྱུར་རོ། །དོན་ཡོད་རྒྱལ་པོའི་
རིག་སྔགས་འཛིན་འཁོར་ལོས་བསྒྱུར་བར་འགྱུར་རོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་དྲུག་པ། གངྒཱའི་ཀླུང་བྱེ་བ་ཁྲག་ཁྲིག་བརྒྱ་སྟོང་དགུ་
བཅུ་རྩ་གཉིས་ཀྱི་བྱེ་མ་དང་མཉམ་པའི་རིག་སྔགས་འཆང་བའི་འཁོར་ལོས་བསྒྱུར་བ་རྣམས་ཀྱི་རིག་སྔགས་འཆང་གིས་ཡོངས་སུ་བསྐོར་བར་འགྱུར་རོ། །གངྒཱའི་ཀླུང་བྱེ་བ་ཁྲི་ཕྲག་བརྒྱ་
སྟོང་དགུ་བཅུ་རྩ་གཉིས་ཀྱི་བྱེ་མ་དང་མཉམ་པའི་གནས་ཀྱི་གཞལ་མེད་ཁང་དོན་ཡོད་པའི་རབ་ཏུ་གནས་པ་རྣམས་འབྱུང་བར་འགྱུར་རོ། །རིན་པོ་ཆེ་སྣ་བདུན་གྱི་གཞལ་མེད་ཁང་རི་དང༌།
ཚལ་དང༌། ནགས་ཚལ་དང་བཅས་པ་མེ་ཏོག་དང༌། འབྲས་བུའི་ཤིང་རྣམ་པ་སྣ་ཚོགས་ཡལ་ག་དང༌། སྦལ་མིག་དང༌། ལོ་མ་དང༌། རྩ་བ་དང༌། མྱུ་གུར་བཅས་པ་ཁ་ཅིག་ནི། གསེར་གྱི་མེ་

92-1-284a

༄༅། །ཏོག། ཁ་ཅིག་ནི། དངུལ་གྱི་མེ་ཏོག །ཁ་ཅིག་ནི། རིན་པོ་ཆེ་སྣ་བདུན་ལས་བྱུང་བའི་མེ་ཏོག་དག་གོ །གཞན་ཡང་ལྷའི་མེ་ཏོག་རྣམ་པ་སྣ་ཚོགས་དག་དང༌། ཏ་མ་ལ་དང་
ཙམ་བ་ཀ་དང༌། ལྕུག་མའི་མེ་ཏོག་དང༌། ཏ་ལ་དང༌། གནྡྷ་བར་ཤི་ཀ་དང༌། སྣ་མ་དང༌། ཡུ་ཐི་ཀ་དང༌། ཏ་ར་ན་དང༌། ཀུབ་པྱ་ཀའི་མེ་ཏོག་དག་དང༌། ཚལ་དང༌། ནགས་ཚལ་དང༌། སྐྱེད་མོས་ཚལ་
དགའ་བར་འགྱུར་བའི་གནས་ཀྱི་གཞལ་མེད་ཁང་གིས་མཛེས་པར་བགྱིས་པའི་གཞལ་མེད་ཁང་ཐམས་ཅད་འབྱུང་བར་འགྱུར་ཞིང༌། དགའ་བ་དང༌། ཡིད་དུ་མཆིས་པར་འགྱུར་
རོ༑ ༑ལྷའི་ཆུ་ཀླུང་དང༌། འབབ་ཆུ་དང༌། ལྟེང་ཀ་དང༌། རྫིང་ལྷའི་ཙནྡན་གྱི་དྲི་ཆབ་ཀྱིས་ཡོངས་སུ་གང་བ་དེ་ལ་རིན་པོ་ཆེ་སྣ་བདུན་ལས་བྱུང་བའི་གཞལ་མེད་ཁང་དང༌། ལྷའི་པདྨ་དང༌།
ཨུཏྤ་ལ་དང༌། ཀུ་མུ་ད་དང༌། པདྨ་དཀར་པོས་ལེགས་པར་བརྒྱན་པའི་ཆར་གསེར་གྱི་བྱེ་མ་ལེགས་པར་བདལ་བའི་གཞལ་མེད་ཁང་དག་འབྱུང་བར་འགྱུར་རོ། །ལྷའི་བུ་མོ་དང༌། མི་
འམ་ཅིའི་ཚོགས་དང༌། དྲི་ཟའི་ཚོགས་ཀྱིས་དགའ་བར་བགྱིས་པ། ལྷ་དང༌། ལྷ་མ་ཡིན་དང༌། དྲི་ཟ་དང༌། ཀླུ་དང༌། རིག་འཛིན་དང༌། མི་འམ་ཅིའི་ཚོགས་ཀྱིས་ཡོངས་སུ་བསྐོར་ཅིང་
ལྷའི་འབྱོར་པ་གཞལ་མེད་ཁང་ལེགས་པར་བསྟབས་པའི་གནས་ན་ཐམས་ཅད་དུ་རྩེ་བར་བགྱིད། དགའ་བར་བགྱིད། དགའ་མགུར་སྤྱོད་པར་འགྱུར་རོ། །བྱང་ཆུབ་ཀྱི་སྙིང་པོ་ལ་

92-1-284b

ཐུག་པ་ནས་བྱང་ཆུབ་ལ་མཆིས་ཀྱི་བར་དུ། ཆོས་ཀྱི་འཁོར་ལོས་བསྐོར་བ་ནས་ཡོངས་སུ་མྱ་ངན་འདས་པའི་བར་དུ་ཚེའི་ཚད་གཅིག་ཙམ་དུ་སྐྱོང་བར་བགྱིད་དོ། །དེ་བཞིན་དུ་གྲུབ་པ་བླ་ན་
མེད་པ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཉིད་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་རྟག་ཏུ་རྗེས་སུ་འབྲང་བར་འགྱུར་ཏེ། དེ་ལྟར་ཟས་ཀྱི་གོང་བུ་སྒྲུབ་པའི་ཆོ་ག་ཤིན་ཏུ་
རྙེད་པར་དཀའ་ལགས་སོ། །ཕོགས་བཅུ་མཐའ་དག་གི་སངས་རྒྱས་ཀྱི་ཞིང་ཐམས་ཅད་ཀྱི་དེ་བཞིན་གཤེགས་པ་ཐམས་ཅད་དང་ལྷན་ཅིག་འགྲོགས་ནས་མཆི་བར་འགྱུར་རོ། །དེ་བཞིན་
གཤེགས་པ་ཐམས་ཅད་ལས་མངོན་སུམ་དུ་ཆོས་ཉན་པ་ཐོས་པར་འགྱུར་རོ། །དེའི་འོད་ཟེར་འབར་བའི་སྙིང་པོས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སྣང་བར་འགྱུར་
རོ༑ ༑དོན་ཡོད་པའི་ཞགས་པ་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་གྲོལ་བའི་དཀྱིལ་འཁོར་གྱི་
གསང་སྔགས་དང་ཕྱག་རྒྱ་རིམ་པར་ཕྱེ་བའི་ཆོ་ག་ཞིབ་མོ་མཐའ་དག་རྫོགས་པར་སྒྲུབ་པའི་ཆོ་ག་ཐམས་ཅད་དང༌། ཆོག་ཞིབ་མོའི་རྒྱ་ཆེན་པོ་མཐའ་དག་གི་དཀྱིལ་འཁོར་འདི་ཁོ་ན་ཉིད་
དུ་གནས་པར་འགྱུར་ལགས་སོ། །ཀླུའི་རྒྱལ་པོ་བྱེ་བ་ཕྲག་བརྒྱ་སྟོང་རྣམས་དེའི་དབང་དུ་གྱུར་ནས་རྟག་པར་རྒྱུན་དུ་མཆི་བར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌།

92-1-285a

༄༅། །ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ཐམས་ཅད་དབང་དུ་གྱུར་ནས་མཆི་བར་འགྱུར་རོ། །འོག་མིན་གྱི་གནས་ཀྱི་ལྷ་རྣམས་
ཀྱི་རིག་སྔགས་འཆང་དེའི་ཕྱི་བཞིན་རྟག་ཏུ་འབྲང་ཞིང་རྟག་པར་རྒྱུན་དུ་ཡོངས་སུ་བསྐོར་བར་འགྱུར་རོ། །ལྷའི་རོ་བྲོ་བའི་མཆོག་དང་ལྡན་བའི་བཟའ་བ་དང༌། བཏུང་བ་དང༌།
གཞལ་མེད་ཁང་རྣམ་པ་སྣ་ཚོགས་དག་ལྷུན་གྱིས་གྲུབ་པར་འབྱུང་བར་འགྱུར་རོ། །དེ་བཞིན་དུ་གོས་དང༌། ལྷབ་ལྷུབ་དང༌། རྒྱན་སྣ་ཚོགས་དང་ལྡན་པའི་གཞལ་མེད་ཁང་དག་
འབྱུང་བར་འགྱུར་ཏེ། དེ་ལ་སོགས་པ་སྦྱིན་སྲེག་གི་ཆོ་ག་དོན་ཡོད་པ་སྒྲུབ་པ་དག་པར་འབྱུང་བར་འགྱུར་བའི་གྲུབ་པ་འཐོབ་པར་འགྱུར་རོ། །འོན་ཏེ་སྐལ་པ་ཆུང་བ་སངས་རྒྱས་དང་
བྱང་ཆུབ་སེམས་དཔའི་ས་བོན་མ་མཆིས་པ་ཞིག་མཆིས་ལ་དེས་སྣོད་དེ་བླངས་པ་ཙམ་གྱི་མོད་ལ་རྒྱལ་སྲིད་ཀྱི་དབང་ཕྱུག་འཐོབ་པར་འགྱུར་ཏེ། ལྷ་དང་མིའི་དཔལ་ཉམས་
སུ་མྱོང་བར་འགྱུར་རོ། །རེག་པ་ཙམ་གྱི་མོད་ལ་ཚེ་ལྷའི་ལོ་བརྒྱ་ཁྲི་བཞི་སྟོང་ཐུབ་པར་འགྱུར་རོ། །དེ་ལ་ཕྱིས་ཀྱང་ནད་འབྱུང་བར་མི་འགྱུར་ཏེ། སྡིག་པ་དང༌། སྒྲིབ་པ་ཐམས་ཅད་
ཀྱིས་ཉོན་མོངས་པར་མི་འགྱུར་རོ། །ཕས་ཀྱི་རྒོལ་བ་དང༌། མི་མཛའ་བ་དང༌། གདུག་པ་དང༌། རབ་ཏུ་གདུག་པ་ཐམས་ཅད་ནུབ་པར་འགྱུར་རོ། །སེམས་ཅན་དམྱལ་བ་དང༌། དུད་

92-1-285b

འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་དང༌། ཡི་དྭགས་ཀྱི་ཡུལ་ཐམས་ཅད་ལས་ཡོངས་སུ་གྲོལ་པར་འགྱུར་རོ། །སེམས་ཅན་ཐམས་ཅད་ཀྱི་མཆོད་གནས་གཅིག་བུར་
འགྱུར་རོ། །བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། སེམས་ཅན་ཐམས་ཅད་ལྟ་འཚལ་བར་འགྱུར་རོ། །ཐམས་ཅད་དུ་རྒྱལ་བར་འགྱུར་རོ། །ཚིག་བཙན་ཞིང་དོན་ཡོད་པ་
ཐོབ་པར་འགྱུར་རོ། །འགུམ་པའི་དུས་སུ་དེ་བཞིན་གཤེགས་པ་ཐམས་ཅད་གཟིགས་པ་བཞེད་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མངོན་སུམ་དུ་མཐོང་བར་
འགྱུར་རོ། །དྲན་པ་ཤིན་ཏུ་ཉེ་བར་བཞག་ནས་དུས་བགྱིད་པར་འགྱུར་རོ། །དུས་བགྱིས་ནས་སྐལ་པ་མཉམ་པ་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། པདྨ་ལས་བརྫུས་
ཏེ་སྐྱེ་བར་འགྱུར་ཞིང་སྐྱེ་བ་དྲན་པར་འགྱུར་རོ། །ལན་འགའ་ཡང་ཕྱིར་ངན་སོང་དུ་མཆི་བར་མི་འགྱུར་ཏེ། ཕྱིས་མའི་མངལ་དུ་སྐྱེ་བར་མི་འགྱུར་རོ། །དེ་བཞིན་གཤེགས་པ་ཐམས་
ཅད་བལྟ་བ་དང༌། བྱང་ཆུབ་སེམས་དཔའ་ཐམས་ཅད་བལྟ་བའི་ཕྱིར་སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་རྟག་ཏུ་མཆིས་པར་འགྱུར་རོ། །དཔྲལ་བར་ཐིག་ལེ་བགྱིས་ན། ཐམས་
ཅད་དུ་མི་གདའ་བར་འགྱུར་རོ། །མེ་ལྷ་རྟག་པར་རྒྱུན་དུ་དྲན་པར་བགྱིས་པ་ཙམ་གྱིས་རང་གི་གཟུགས་ཀྱིས་མདུན་ན་མཆིས་ནས་མཆོག་ཐམས་ཅད་སྩོལ་བར་བགྱིད་དོ། །དགོས་པ་

92-1-286a

༄༅། །ཐམས་ཅད་བགྱིད་པར་འགྱུར་རོ། །དེ་ནས་དོན་ཡོད་བསྒོངས་པ་སྒྲུབ་པར་འཚལ་ན། རིག་སྔགས་འཆང་དེས་འབྲས་དང་སྲན་མ་མ་ཤར་བསྲེས་ཏེ་བསྒྲིལ་ལ་
བསྒོངས་ནས་མར་དང༌། བུ་རམ་དང༌། ཤ་ཁ་ར་དང༌། སྦྲང་རྩི་ལྷན་ཅིག་བརྫིས་ནས་བིལ་བའི་ཚད་ཙམ་དུ་བགྱིས་ཏེ། དེས་འོག་ཏུ་ཤིང་ཀཱ་ར་བཱི་རའི་མེ་སྦར་ནས་བསྒོངས་པ་རེ་རེ་ལ་
ལན་བདུན་བཟླས་བརྗོད་བགྱིས་ནས་མེའི་ནང་ན་སྦྱིན་སྲེག་བགྱི་སྟེ། ཉིན་ལན་གསུམ་མཚན་ལན་གསུམ་དུ་བརྒྱ་རྩ་བརྒྱད་སྦྱིན་སྲེག་བགྱིའོ། །དེ་ནས་རིག་སྔགས་འཆང་ཡུངས་
ཀར་དང༌། མེ་ཏོག་ཅི་སྙེད་པ་དང་བསྲེས་ཏེ་ལན་ཉི་ཤུ་རྩ་གཅིག་བཟླས་བརྗོད་བགྱིས་ནས་མེའི་དབུས་སུ་སྩལ་བར་བགྱིའོ། །འབྲས་ཡོས་དང༌། ཡུངས་ཀར་དང༌། ཁྲོ་བོའི་རྒྱལ་པོ་
ལན་བརྒྱ་རྩ་བརྒྱད་བཟླས་ནས་གཏོར་བར་བགྱིའོ། །དེ་ནས་མེའི་དབུས་ནས་མེ་ལྷ་ལུས་ཕྱེད་ཙམ་ཕྱུང་ནས་རིན་པོ་ཆེ་སྣ་བདུན་ལས་བགྱིས་པའི་སྣོད་ཟས་བསྒོངས་པས་བཀང་
ནས་རིག་སྔགས་འཆང་ལ་རིག་སྔགས་འཆང༌། ཁྱོད་ཀྱིས་ཟས་བསྒོངས་པ་སྒྲུབ་པའི་ཆོ་ག་གྲུབ་ཟིན་གྱི། ལྷའི་ཟས་བསྒོངས་པ་ཆེན་པོ་ལོངས་ཤིག་ཅེས་སྟོབ་པར་བགྱིད་དོ། །
དེ་ནས་རིག་སྔགས་འཆང་གིས་ཟས་བསྒོངས་པའི་སྣོད་དེ་བླང་བར་བགྱིའོ། །བླངས་པ་ཙམ་ཁོ་ནས་བཅུད་ཀྱིས་ལེན་དུ་གྱུར་ནས་ནམ་མཁའ་ལ་འཕུར་བར་འགྱུར་རོ། །སྐྲ་ཅུང་ཟད་

92-1-286b

འཁྱིལ་བར་ཡང་འགྱུར་རོ། །པགས་པ་ཡོངས་སུ་དག་པར་འགྱུར་རོ། །རིག་སྔགས་འཆང་འཁོར་ལོས་བསྒྱུར་བར་འགྱུར་རོ། །རིག་སྔགས་འཆང་གི་འཁོར་ལོས་བསྒྱུར་བ་དྲུག་ཁྲི་བརྒྱ་
སྟོང་གིས་ཡོངས་སུ་བསྐོར་བར་འགྱུར་རོ། །མེ་ལྷ་གནས་དང་གཞལ་མེད་ཁང་དང་བཅས། འཁོར་དང་བཅས་པ་དབང་དུ་མཆིས་ནས་ལས་ཐམས་ཅད་བགྱིད་པར་འགྱུར་རོ། །གང་དང་
གང་གིས་ཟས་བསྒོངས་པ་ལ་རེག་པ་དེ་ཡང་ཐོས་པ་བསགས་པའི་རྒྱ་མཚོ་ཆེན་པོར་འགྱུར་རོ། །དོན་ཡོད་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ།
རྣམ་པར་གྲོལ་བའི་དཀྱིལ་འཁོར་ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང་བཅས་པ་ཆོ་ག་ཞིབ་མོ་མཐའ་དག་རྫོགས་པར་ཁ་ཏོན་དུ་གནས་པ་འདི་ཉིན་གཅིག་བཞིན་ཤླཽ་ཀ་སྟོང་
ཀློག་གམ་འཆང་བར་བགྱིད་ན། ཚེ་བརྗེས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། པདྨ་ལས་བརྫུས་ཏེ་སྐྱེས་ནས་སྐྱེ་བ་དྲན་པར་འགྱུར་རོ། །ལན་འགའ་ཡང་ཕྱིས་
དྲན་པ་བརྗེད་པར་མི་འགྱུར་རོ། །ཚིག་བཙུན་པར་འགྱུར་ཏེ། སེམས་ཅན་ཐམས་ཅད་ཀྱི་སྙིང་དུ་སྡུག་པར་འགྱུར་རོ། །མཆོད་པ་ཆེན་པོའི་འོས་སུ་འགྱུར་རོ། །དཔྲལ་བ་ལ་ཐིག་ལེ་བགྱིས་ན།
མི་གདའ་བར་གྱུར་ནས་འབྱུང་པོ་དང༌། གནོད་སྦྱིན་དང༌། སྲིན་པོ་ཐམས་ཅད་དབང་དུ་གྱུར་ནས་གནས་ཀྱི་སྒོ་ཐམས་ཅད་འབྱེད་པར་འགྱུར་རོ། །བུད་མེད་གང་ཞིག་བུའི་ཆེད་དུ་ཟས་བསྒོངས་

92-1-287a

༄༅། །པ་དེ་འཚལ་ན། བུ་གཟུགས་བཟང་བ། མཛེས་པ། བལྟ་ན་སྡུག་པ། ཁ་དོག་བཟང་པོ་རྒྱས་པ་མཆོག་དང་ལྡན་པ་རྙེད་ནས་ཡུན་རིང་དུ་འཚོ་ཞིང་ཡིད་གཞུངས་པ་
དང༌། མཁས་པ་དང༌། བསྟན་བཅོས་ཐམས་ཅད་ལ་བག་ཚ་བ་མ་མཆིས་པར་འགྱུར་རོ། །དེ་ནས་སྐྱེ་བོ་འབུམ་ཟས་སྩལ་བར་འཚལ་ན། འོ་མའི་ཐུག་པ་བསྒྲུབ་པར་བགྱི་སྟེ།
གནས་གཙང་མ་གཅོམ་བསྐྱུངས་པར་ཤིང་ཀཱ་ར་བཱི་རའི་ལྕུག་མས་དཀྲུག་ཅིང་དོན་ཡོད་ཞགས་པའི་སྙིང་པོའི་གསང་སྔགས་བཟླས་བརྗོད་བགྱིས་ཏེ། དེ་ནས་ཁྲོ་བོའི་རྒྱལ་པོ་ཆབ་
དང་ཡུངས་ཀར་ལ་བཟླས་བརྗོད་བགྱིས་ནས་གཏོར་བར་བགྱིའོ། །དེ་ནས་ཟས་བསྒོངས་པ་གཅིག་སྣོད་ཀྱི་ནང་ནས་ཕྱུང་ནས་འོ་ཐུག་ནང་དུ་སྩལ་ལོ། །དེ་ནས་ཆར་བགོས་ཏེ་ཐོག་མར་
དཀོན་མཆོག་གསུམ་ལ་བསོད་སྙོམས་དབུལ་བར་བགྱིའོ། །དེའི་འོག་ཏུ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ལ་དབུལ་བར་བགྱིའོ། །དེའི་འོག་
ཏུ་འཕགས་པ་འཇམ་དཔལ་ལ་དབུལ་བར་བགྱིའོ། །དེའི་འོག་ཏུ་དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། སྐྱེས་པ་དང༌། བུད་མེད་
དང༌། ཁྱེའུ་དང༌། བུ་མོ་རྣམས་དང༌། བཀྲེན་པ་དང༌། སྡུག་ཕོངས་པ་དང༌། ལམ་གྱིས་དུབ་པ་དང༌། སློང་མོ་བ་རྣམས་ལ་རབ་ཏུ་སྩལ་བར་བགྱིའོ། །ཇི་ཙམ་དུ་སྐྱེ་བོ་འབུམ་ཅི་འཚལ་

92-1-287b

པར་ཁ་ཟས་འཚལ་དུ་སྩལ་ཀྱང་སྣོད་དེ་གང་བའམ་བྲི་བར་མི་མངོན་ཞིང་དེ་བས་པར་མི་འགྱུར་རོ། །གང་དག་ཟས་དེ་འཚལ་བ་དེ་དག་སྔོན་གྱི་སྡིག་པ་དང༌། སྒྲིབ་པ་དང༌། བར་དུ་
གཅོད་པ་ཐམས་ཅད་དང་བྲལ་བར་འགྱུར་རོ། །ནད་ཐམས་ཅད་དང་བྲལ་བར་འགྱུར་རོ། །དག་ཐམས་ཅད་དང༌། ཕས་ཀྱི་རྒོལ་བ་དང༌། མི་མཛའ་བའི་འཇིགས་པ་ཐམས་ཅད་ཀྱིས་ཚུགས་པར་
མི་འགྱུར་རོ། །འབྱུང་པོ་དང༌། གནོད་སྦྱིན་དང༌། སྲིན་པོའི་འཇིགས་པ་ཐམས་ཅད་ཀྱིས་མི་ཚུགས་པར་འགྱུར་རོ། །ལུས་མཉེན་ཅིང་འཇམ་པར་འགྱུར་རོ། །ང་རོ་ལྷ་ལྟར་མཉེན་ཞིང་སྙན་
ལ་དགའ་བར་བགྱིད་པའི་དབྱངས་སུ་འགྱུར་རོ། །རྟག་ཏུ་དུབ་པའི་སྡུག་བསྔལ་ཐམས་ཅད་ཡོངས་སུ་སྤངས་པར་འགྱུར་རོ། །རྟག་ཏུ་ཇི་སྲིད་འཚོའི་བར་དུ་བདེ་བ་ཡང་དག་པར་སྟོབ་པར་
འགྱུར་རོ། །ཚེ་བརྫེས་ནས་བདེ་འགྲོ་ཐམས་ཅད་དུ་འགྲོ་བར་འགྱུར་རོ། །འོ་མའི་ཐུག་པས་ལྷུང་བཟེད་བཀང་ནས་དེ་གནས་མཐོན་པོ་བླ་གབ་མེད་པར་དཀྱིལ་འཁོར་བགྱིས་ཏེ་དཀྱིལ་འཁོར་
གྱི་སྟེང་དུ་བཞག་ནས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ལྷུང་བཟེད་དེ་དབུལ་བར་བགྱིའོ། །ཕུལ་བ་ཙམ་གྱི་མོད་ལ་ཆུ་བོ་གངྒཱའི་བྱེ་མ་འབུམ་ཕྲག་བརྒྱ་སྟོང་གི་བྱེ་མ་
སྙེད་ཀྱི་ཕྱོགས་བཅུའི་སངས་རྒྱས་གྱི་ཞིང་གི་དེ་བཞིན་གཤེགས་པ་ཐམས་ཅད་ཀྱིས་དེ་བཞིན་གཤེགས་པ་རེ་རེའི་སྤྱན་སྔར་ལྷའི་ཞལ་ཟས་རོ་བརྒྱ་དང་ལྡན་པའི་ལྷའི་ཟས་བསྒོངས་པ་དང་

92-1-288a

༄༅། །ལྷའི་འོ་ཐུག་གིས་ལྷུང་བཟེད་བཀང་བ་དང༌། ལྷའི་ཙནྡན་གྱི་དཀྱིལ་འཁོར་ལྷའི་མེ་ཏོག་སིལ་མ་བཀྲམ་པ་ཡང་འབྱུང་བར་འགྱུར་རོ། །ཕྱོགས་བཅུའི་སངས་
རྒྱས་ཀྱི་ཞིང་དུ་གཏོགས་པའི་དེ་བཞིན་གཤེགས་པའི་འཁོར་གྱི་དཀྱིལ་འཁོར་དང་བཅས་པ། བྱང་ཆུབ་སེམས་དཔའི་ཚོགས་དང་ཉན་ཐོས་ཀྱི་དགེ་འདུན་དང་བཅས་པ་ལ་ལྷའི་ཞལ་
ཟས་རོ་བརྒྱ་དང་ལྡན་པའི་མཆོག་གིས་བསྟབས་པར་འགྱུར་རོ། །དེ་བཞིན་གཤེགས་པའི་འཁོར་གྱི་དཀྱིལ་འཁོར་དང་བཅས་པ། བྱང་ཆུབ་སེམས་དཔའི་ཚོགས་དང༌། ཉན་ཐོས་ཀྱི་
དགེ་འདུན་དང་བཅས་པ་དེ་དག་ཐམས་ཅད་ཀྱིས་རིག་སྔགས་འཆང་ཡོན་བདག་དེའི་ཡོན་སྦྱོང་བར་མཛད་དོ། །གང་གི་ཕྱིར་ཡོན་སྦྱང་ནས་སྐལ་པ་དང་མཐུན་པའི་ཚེ་འདི་ཉིད་དང༌།
གཞན་དུ་དབང་ཕྱུག་ཆེན་པོ་འཐོབ་པར་འགྱུར་རོ། །གྲུབ་པ་ཆེན་པོའི་གསེར་གྱིས་འབྱོར་བར་འགྱུར་རོ། །མཛོད་དང་བང་མཛོད་མང་པོས་རྒྱས་པར་འགྱུར་རོ། །དེ་བཞིན་གཤེགས་
པ་ཐམས་ཅད་ཀྱིས་དགོངས་པར་འགྱུར་རོ། །བྱང་ཆུབ་སེམས་དཔའ་ཐམས་ཅད་བལྟ་འཚལ་བར་འགྱུར་རོ། །ལྷ་ཐམས་ཅད་ཀྱིས་དེ་ལ་སྲུང་བ་དང༌། བསྐྱབ་པ་དང༌། སྦ་བ་བགྱིད་པར་
འགྱུར་རོ། །དེ་ནས་རྒྱལ་པོ་བཙུན་མོའི་འཁོར་དང་དཔུང་གི་ཚོགས་ཡན་ལག་བཞི་དང་བཅས་པ་དབང་དུ་བགྱི་བར་འཚལ་ན། རིག་སྔགས་འཆང་དེས་ལེགས་པར་ཁྲུས་བགྱིས་

92-1-288b

ཏེ་གཙང་མས་གོས་གཙང་མ་བགོས་ནས་འོ་ཐུག་མར་དང་བསྲེས་པ་འདིས་ལན་བརྒྱ་རྩ་བརྒྱད་སྦྱིན་སྲེག་བགྱིའོ། །སྒྲོན་ཤིང་དང་ཨརྐའི་ཤིང་གི་ཡམ་སྲེག་ཤིང་གིས་མེ་སྦར་བར་བགྱིའོ། །
སྤྱིན་སྲེག་ལན་སྟོང་རྩ་བརྒྱད་ཚང་བ་དང༌། རྒྱལ་པོ་བཙུན་མོའི་འཁོར་དང་དཔུང་གི་ཚོགས་ཡན་ལག་བཞི་དང་བཅས་པ་བདག་ཉིད་དམ་ནོར་དབང་དུ་གྱུར་ནས་མཆིས་པར་འགྱུར་རོ། །
ནུབ་གསུམ་དུ་བགྱིས་ན། ཀླུའི་རྒྱལ་པོ་ཐམས་ཅད་གནས་དང་འཁོར་དུ་བཅས་པ་དབང་དུ་གྱུར་ནས་མཆིས་པར་འགྱུར་རོ། །ནུབ་ལྔར་བགྱིད་ན། འབྱུང་པོ་དང༌། གནོད་སྦྱིན་དང༌། སྲིན་
པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་མ་ལགས་པ་ཐམས་ཅད་དང༌། མི་ཐམས་ཅད་འཁོར་དང་བཅས་པར་དབང་དུ་གྱུར་
ནས་མཆིས་པར་འགྱུར་རོ། །ནུབ་བདུན་དུ་བགྱིས་ན། རིག་འཛིན་ཐམས་ཅད་དབང་དུ་གྱུར་ནས་མཆིས་པར་འགྱུར་རོ། །ནུབ་ཐམས་ཅད་དུ་བགྱིས་ན། བརྒྱ་བྱིན་ལ་སོགས་པ་སུམ་ཅུ་རྩ་
གསུམ་རིས་གྱི་ལྷ་རྣམས་དང༌། ལྷའི་བུ་མོའི་ཚོགས་ཐམས་ཅད་དང༌། གཙང་མའི་ལྷའི་བུ་མོ་རྣམས་བབས་ནས་དབང་དུ་འགྱུར་ཏེ། ཇི་སྲིད་འཚོ་བའི་བར་དུ་བསྙེན་བཀུར་བགྱིད་ཅིང་མ་
མཆིས་པར་འགྱུར་རོ། །ཟླ་བ་ཉ་ནས་བརྩམས་ཏེ་མར་གྱི་ངོའི་ཚེས་ཉི་ཤུ་གསུམ་མམ་གནམ་སྟོང་གི་བར་དུ་དུས་གསུམ་དུ་ལན་ཉི་ཤུ་རྩ་གཅིག་སྦྱིན་སྲེག་བགྱིས་ལ། །ཨརྐའི་ཤིང་

92-1-289a

༄༅། །གི་ཡམ་སྲེག་ཤིང་གིས་མེ་སྦར་ནས་གནམ་སྟོང་གིས་རྫོགས་པ་དང༌། འཕགས་པ་སྤྱན་རས་གཟིགས་དབང་ཕྱུག་རང་གི་གཟུགས་ཀྱིས་མདུན་དུ་མཆིས་ནས་རིག་
སྔགས་འཆང༌། ལེགས་སོ་ཞེས་བགྱི་བ་སྩོལ་བར་འགྱུར་ཏེ། རིག་སྔགས་འཆང༌། ལེགས་སོ་ལེགས་སོ། །ང་མཉེས་པར་བྱས་ཀྱི། རིག་སྔགས་འཆང༌། སྨྲོས་ཤིག་དང༌། མཆོག་
སྦྱིན་ཏེ། གང་གཉེར་བ་དེ་ཐམས་ཅད་སྦྱིན་ནོ། །གཏེར་སྨྲ་བྲའམ། ནོར་བསྒྱུར་བ་སྨྲ་བའམ། ཞིང་སྨྲ་བའམ། ནམ་མཁའ་ལ་འགྲོ་བའམ། མི་སྣང་བར་བྱ་བའམ། གསང་སྔགས་
སྨྲ་བའམ། ཆོ་ག་ཞིབ་མོ་འགྲུབ་པ་དེ་དག་ཐམས་ཅད་སྦྱིན་ནོ། །རྒྱལ་པོ་ཉིད་དམ། བློན་པོ་ཉིད་དམ། ཡུལ་བདག་ཉིད་དམ། ཕྱུག་པ་ཉིད་དམ། གྲོང་རྡལ་འཐོབ་པའམ། གོས་འཐོབ་
པའམ༑ བ་ལང་དང༌། རྟ་དང༌། མ་ཧེ་དང༌། རྔ་མོ་དང༌། ལུག་འཐོབ་པའམ། ནོར་འཐོབ་པའམ། འབྲུ་འཐོབ་པ་དེ་དག་ཐམས་ཅད་སྦྱིན་ནོ། །ནམ་མཁའ་ལ་འགྲོ་བ་འམ། མི་སྣང་བར་
བྱ་བའམ། རྫུ་འཕྲུལ་འཐོབ་བའམ། ཏིང་ངེ་འཛིན་འཐོབ་བའམ། གཟུངས་འཐོབ་པའམ། ཕྱག་རྒྱ་དང༌། དཀྱིལ་འཁོར་གྱི་ཆོ་ག་ཞིབ་མོ་སྒྲུབ་པའམ། རོ་ལངས་བསླངས་པའམ།
རིག་འཛིན་གྲུབ་པ་ཉིད་དམ། རལ་གྲིའི་རིག་འཛིན་ཉིད་དམ། ནམ་མཁའི་རིག་འཛིན་ཉིད་དམ། ཕུག་ཏུ་འཇུག་པའམ། དུར་ཁྲོད་དུ་འཇུག་པའམ། ནགས་སུ་འཇུག་པའམ།

92-1-289b

རི་ལ་རྒྱུ་བ་དེ་དག་ཐམས་ཅད་སྦྱིན་ནོ། །དེ་ནས་རིག་སྔགས་འཆང་གི་ཇི་ལྟར་ཡིད་ལ་བསམ་ཞིང་སྨྲས་པ་དེ་དག་ཐམས་ཅད་སྩོལ་བར་བགྱིད་དོ། །རིག་སྔགས་འཆང་ལ་བསྟན་པ་ཙམ་
གྱི་མོད་ལ་དྲི་མེད་དོན་ཡོད་ལྟ་བ་ཞེས་བགྱི་བ་ལུས་ཡོངས་སུ་དག་པ་འཐོབ་པར་འགྱུར་རོ། །ཚེ་བརྗེས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། པདྨའི་ཟེ་བའི་དབུས་
ནས་བརྫུས་ཏེ་སྐྱེས་ནས་སྐྱེ་བའི་སྐྱེ་བ་དྲན་པར་འགྱུར་རོ། །དོན་ཡོད་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་གྲོལ་བའི་དཀྱིལ་འཁོར་ཕྱག་
རྒྱ་དང༌། དཀྱིལ་འཁོར་རིམ་པར་ཕྱེ་བ་དང་བཅས་པ། ཆོག་ཞི་བ་མོ་མཐའ་དང་བཅས་པ་འདི་རྫོགས་ཏེ་བྱང་ཆུབ་ཀྱི་སྙིང་པ་ལ་ཐུག་གི་བར་དུ་ཁ་དོན་དུ་གནས་པར་བགྱིའོ། །དེ་ནས་
ལ་དུའི་སྤྱིན་སྲེག་གི་ཆོ་ག་སྒྲུབ་པར་འཚལ་ན། རིག་སྔགས་འཆང་དེས་ཁ་ཟས་ལ་ལ་དུ་སྟོང་རྩ་བརྒྱད་བགྱིས་ལ། དེ་ནས་རིག་སྔགས་འཆང་གིས་དོན་ཡོད་པའི་ཞགས་པའི་སྙིང་པོ་
ལན་སྟོང་རྩ་བརྒྱད་བཟླས་བརྗོད་བགྱིའོ། །དེ་ནས་ལེགས་པར་ཁྲུས་བགྱིས་ཏེ་གཙང་མས་གོས་གཙང་མ་བགོ་པར་བགྱིའོ། །དེ་ནས་ལ་དུ་མར་དང་བསྲེས་ཏེ་སྦྱིན་སྲེག་བགྱིའོ། །ཤིན་ཏུ་
དྲི་ཞིམ་པོའི་ཤིང་གི་ཡམ་སྲེག་ཤིང་གིས་མེ་སྦར་བར་བགྱིའོ། །སྟོང་རྩ་བརྒྱད་ཚང་བ་དང་མེའི་དབུས་ནས་ཁྱེའུ་ཞིག་བྱུང་ནས་སྣོད་ལྷའི་ལ་དུས་བཀང་ནས་དབུལ་བར་བགྱིད་དོ། །དེ་

92-1-290a

༄༅། །ནས་རིག་སྔགས་འཆང་གིས་ཡུངས་ཀར་ལ་ལན་བདུན་བཟླས་ཏེ་ཁྱེའུ་དེའི་ལག་ཏུ་གཏོར་རོ། །ཁྱེའུ་དེས་རིག་སྔགས་འཆང་ལ་སྨྲས་པ། རིག་སྔགས་
འཆང༌། ཅི་ཞིག་དོན་དུ་གཉེར། རིག་སྔགས་འཆང་གིས་འདོད་པ་ཐམས་ཅད་བྱིན་ཅིག་ཅེས་བརྗོད་པར་བགྱིའོ། །དེས་སྨྲས་པ། རིག་སྔགས་འཆང་སྣོད་ཀྱི་ལ་དུ་ཁྱེར་ཅིག་དང༌།
འདིས་ཁྱོད་ཀྱི་དགོས་པ་དཔག་ཏུ་མེད་པ་འགྲུབ་པར་འགྱུར་རོ། །འདི་ནི། ཁྱོད་ཀྱི་བཅུད་ཀྱི་མཆོག་ཡིན་ནོ། །རིག་སྔགས་འཆང༌། ལོངས་ཤིག །འདི་ནི། ཁྱོད་ཀྱི་གྲུབ་པའི་མཆོག་
ཡིན་ནོ༑ ༑དེ་ནས་རིག་སྔགས་འཆང་གིས་སྣོད་གང་བ་ད་བླངས་ཏེ་ཁྱེའུ་ལ་ཡང་ཁྱེད་ཀྱིས་ཁོ་བོའི་གྲོགས་ཤིག་གྱིས་ཅེས་བརྗོད་པར་བགྱིའོ། །ཁྱེའུས་སྨྲས་པ། དགོས་པ་ཐམས་ཅད་འགྲུབ་
པའི་གྲོགས་བགྱིའོ། །རིག་སྔགས་འཆང༌། །གང་གི་ཚེ་དགོས་པ་བྱང་བ་དེའི་ཚེ་གུ་གུལ་དང་ཙནྡན་ལྷན་ཅིག་བསྲེས་ལ་མར་དང་ཡུངས་ཀར་སྦྱར་ནས་དོན་ཡོད་ལྕགས་ཀྱུ་ལན་
བདུན་བཟླས་ཏེ་སྦྱིན་སྲེག་བགྱིའོ། །ཨརྐའི་ཤིང་གི་མེ་སྦར་རོ། །སྦྱིན་སྲེག་བགྱིས་པ་ཙམ་གྱི་མོད་ལ་བདག་བཀུག་པས་མོད་ལ་མཆིས་ནས་དགོས་པ་ཐམས་ཅད་བསྒྲུབ་པར་
བགྱིའོ། །ལས་ཐམས་ཅད་བགྱིའོ། །ཇི་སྲིད་འཚོའི་བར་དུ་བསྙེན་བཀུར་བགྱིས་མཆིས་ཤིང་བཀུར་སྟིར་སྤྱད་པར་བགྱིའོ། །བགེགས་དང༌། ལོག་འདྲེན་དང༌། འབྱུང་པོ་དང༌། གནོད་

92-1-290b

སྦྱིན་དང༌། སྲིན་པོ་ཐམས་ཅད་བཟློག་པར་བགྱིའོ། །དེ་ནས་རིག་སྔགས་འཆང་གིས་ལ་དུ་དེ་ལ་རེག་པར་བགྱིས་ན། ནམ་མཁའ་ལ་འཕུར་ནས་རིག་སྔགས་འཆང་གི་རིགས་ཐམས་ཅད་
ཟིལ་གྱིས་གནོན་པར་འགྱུར་རོ། །རིག་སྔགས་འཆང་ཐམས་ཅད་ཀྱི་འཁོར་ལོས་བསྒྱུར་བར་འགྱུར་རོ། །རིག་སྔགས་འཆང་གི་འཁོར་ལོས་བསྒྱུར་བ་ས་ཡ་ཕྲག་གཉིས་དང༌། བྱེ་བ་
ཕྲག་བདུན་གྱིས་ཡོངས་སུ་བསྐོར་བར་འགྱུར་རོ། །ཚེའི་ཚང་ལྷའི་བསྐལ་བ་དྲུག་ཁྲིར་འགྱུར་རོ། །སྐྲ་ཅུང་ཟད་འཁྱིལ་བར་ཡང་འགྱུར་རོ། །ལ་དུ་ལྷུང་བཟེད་ཀྱི་ནང་དུ་སྩལ་ཏེ་འཕགས་
པ་སྤྱན་རས་གཟིགས་དབང་ཕྱུག་གི་མདུན་དུ་བཞག་ནས་དོན་ཡོད་རྒྱལ་པོའི་ཁྲོ་བོས་དབང་བསྐུར་ཏེ། དེ་ནས་དགེ་སྦྱོང་དང༌། བྲམ་ཟེ་དང་རྒྱལ་རིགས་དང༌། རྗེའུ་རིགས་དང༌། སྐྱེས་པ་
དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་ལ་སྩལ་བར་བགྱི་སྟེ། ལོངས་སྤྱོད་དུ་སྩལ་ཀྱང་བས་པར་མི་འགྱུར་གྱི། སླར་ཞིང་འཕེལ་བར་འགྱུར་ཏེ། ཇི་སྲིད་དུ་ལྷུང་བཟེད་ན་
ལ་དུ་མཆིས་པ་དེ་སྲིད་དུ་འཕེལ་བར་འགྱུར་ཏེ། ཇི་སྲིད་དུ་སྐྱེ་བོ་འབུམ་འབུམ་མང་ཞིང་ཕལ་ཆེ་བར་སྩལ་ཀྱང་གཏུགས་པར་མི་འགྱུར་རོ། །ལ་དུ་ལ་དོན་ཡོད་ཞགས་པའི་སྙིང་པོ་
ལན་བདུན་བཟླས་བརྗོད་བགྱིས་ན། དེའི་འོག་ཏུ་གང་དུ་རེག་པ་དེ་ཡང་གསེར་བཟང་པོར་འགྱུར་རོ། །ལ་དུ་ལ་ལན་བདུན་བཟླས་བརྗོད་བགྱིས་ཏེ་ཀླུའི་གནས་སུ་འཕངས་ན། དེའི་ཚེ་རྒྱ་

92-1-291a

༄༅། །མཚོ་ཆེན་པོ་མཐར་གཏུགས་པའི་ཀླུའི་རྒྱལ་པོ་འཁོར་དང་བཅས་པ་ཐམས་ཅད་དབང་དུ་གྱུར་ནས་མཆིས་པར་འགྱུར་ཏེ། བསྒོ་ན་ཆར་མི་འབབ་པ་བསྒོ་བ་
བཞིན་ཆར་འབེབས་པར་བགྱིད་དོ། །ཅི་བསྒོ་བ་བཞིན་བགྱིད་པར་འགྱུར་རོ། །ཧ་ཅང་ཆར་ཆེས་ན། བསྒོ་བ་བཞིན་ཧ་ཅང་ཆར་ཆེན་པོ་འགུམས་པར་བགྱིད་དོ། །རླུང་དང༌། གྲང་བ་
དང༌། ཚ་བ་དང༌། སེར་བ་ཐམས་ཅད་བསྒོ་བ་ཙམ་གྱིས་གཅོད་པར་བགྱིད་དོ། །ཕུག་གི་སྒོར་ལ་དུ་ལ་ལན་བདུན་བཟླས་བརྗོད་བགྱིས་ནས་ཕུག་གི་སྒོར་བསྣུན་ན། ཕུག་གི་སྒོ་
ཐམས་ཅད་འབྱེ་བར་འགྱུར་རོ། །འཁྲུལ་འཁོར་དང༌། གཏན་པ་དང༌། སྒོ་གླེགས་ཐམས་ཅད་དུམ་བུར་བཅག་པར་འགྱུར་རོ། །གནས་ན་གནས་པ་ཐམས་ཅད་ཕྱིར་བྱུང་ནས་རིག་
སྔགས་འཆང་གི་མདུན་དུ་མཆིས་ཏེ་བསྒོ་བ་བཞིན་བགྱིད་པར་འགྱུར་རོ། །ནགས་ཚང་ཚིང་གི་དབུས་སུ་འཕངས་ན། ནགས་ཚང་ཚིང་གི་གནས་ཀྱི་སྒོ་ཐམས་ཅད་ཕྱེ་ནས་སྨན་
གྱི་རྫས་ཐམས་ཅད་རང་གི་གཟུགས་ཀྱིས་མདུན་ན་མཆིས་པར་འགྱུར་རོ། །ལ་དུ་ལ་ལན་བདུན་བཟླས་བརྗོད་བགྱིས་ཏེ་དུར་ཁྲོད་ཆེན་པོའི་དབུས་སུ་འཕངས་ན། འབྱུང་པོ་
དང༌། གནོད་སྦྱིན་དང༌། སྲིན་པོ་དང་བཅས་པའི་གནས་ཀྱི་སྒོ་ཐམས་ཅད་འབྱེ་བར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་ཐམས་ཅད་སྒྲེན་མོར་གྱུར་ནས་ཐམས་

92-1-291b

ཅད་དབང་དུ་མཆིས་པར་འགྱུར་ཞིང་ཇི་སྲིད་འཚོའི་བར་དུ་བསྒོ་བ་བཞིན་མཆིས་པར་འགྱུར་རོ། །རྨ་མ་བྱུང་བའི་མི་རོ་ལ་དྲི་ཆབ་ཀྱིས་ཁྲུས་བགྱིས་ལ་ལ་དུ་ལ་ལན་ཉི་ཤུ་རྩ་གཅིག་
བཟླས་བརྗོད་བགྱིས་ཏེ་ལག་པ་གཉིས་སུ་ལ་དུ་སྩལ་ལ། གོས་དཀར་པོས་རོ་གཡོགས་ནས་ཁྲོ་བོའི་རྒྱལ་པོ་ཡུངས་ཀར་དང་ཆབ་ལ་ལན་བདུན་བཟླས་ནས་དབང་བསྐུར་ན། ཅི་དྲིས་
པ་དེ་དག་ཐམས་ཅད་སྨྲ་བར་འགྱུར་ཏེ། བདེ་བ་དང༌། ལོ་ལེགས་པ་དང༌། ལོ་ནོངས་པ་དང༌། ནད་དང༌། གནོད་པ་དང༌། འཚེ་བ་དང༌། ཕ་རོལ་གྱི་དཔུང་དང༌། ཕས་ཀྱི་དགྲ་བོ་དང༌། མི་མཛའ་
བའི་འཇིགས་པ་དང༌། མི་ངས་དང༌། ཡམས་ཀྱི་ནད་དེ་དག་ཐམས་ཅད་སྨྲ་བར་འགྱུར་རོ། །ལྷའི་འཇིག་རྟེན་དུ་སྐྱེ་བའམ། སངས་རྒྱས་ཀྱི་ཞིང་དུ་སྐྱེ་བ་སྨྲ་བར་འགྱུར་ཞིང༌། དམྱལ་བར་
སྐྱེ་བ་སྨྲ་བར་འགྱུར་རོ། །ཚེ་རིང་བའམ། ཚེ་ཐུང་བ་སྨྲ་བར་འགྱུར་རོ། །དུས་མ་ལགས་པའི་འཆི་བ་སྨྲ་བར་འགྱུར་རོ། །གཏེར་གྱི་གཏམ་སྨྲ་བར་འགྱུར་ཏེ། ནོར་བསྒྱུར་བའི་གཏམ་མམ།
ཞིང་གི་གཏམ་མམ། མིག་འཕྲུལ་གྱི་གཏམ་སྨྲ་བར་འགྱུར་རོ། །ཆོ་ག་ཞིབ་མོ་འགྲུབ་པ་དང༌། གསང་སྔགས་འགྲུབ་པ་དང༌། ཕྱག་རྒྱའི་དཀྱིལ་འཁོར་འགྲུབ་པ་སྨྲ་བར་འགྱུར་རོ། །
མིག་སྨན་འགྲུབ་པ་དང༌། རིལ་བུ་འགྲུབ་པ་སྨྲ་བར་འགྱུར་རོ། །ནམ་མཁའ་ལ་མཆི་བ་དང༌། མི་གདའ་བར་བགྱི་བ་དང༌། རོ་ལངས་བསླང་བ་དང༌། རིགས་མ་དག་པ་དང༌། དགྲ་ཆད་པས་

92-1-292a

༄༅། །གཅད་ཅིང་དབང་དུ་བགྱི་བ་དེ་དག་ཐམས་ཅད་སྨྲ་བར་འགྱུར་རོ། །སྒྱུ་ཐབས་སྨྲ་བར་འགྱུར་རོ། །ཉམས་པ་སྨྲ་བར་འགྱུར་རོ། །འཕེལ་བ་སྨྲ་བར་འགྱུར་བ་ནས་
བསྐལ་བ་ལས་འདས་པའི་འདས་པ་དང༌། མ་འོངས་པ་དང༌། ད་ལྟར་བྱུང་བའི་བར་དུ་སྨྲ་བར་འགྱུར་རོ། །དེ་ནས་རིག་སྔགས་འཆང་གིས་ཆབ་ཀྱི་ཁར་སྩལ་ལ་ལ་དུ་བླངས་ན། རོ་
འགྱེལ་བར་འགྱུར་རོ། །ལ་དུ་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ནས་རྒྱལ་པོའི་སྒོར་བསྣུན་ན། རྒྱལ་པོའི་བཙུན་མོའི་འཁོར་དང་བཅས་པ་བདག་ཉིད་དམ། ནོར་དབང་
དུ་གྱུར་ནས་མཆིས་པར་འགྱུར་རོ། །གྲོང་ཁྱེར་གྱི་སྒོར་བསྣུན་ན། གྲོང་ཁྱེར་ན་གནས་པའི་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་དབང་དུ་གྱུར་ནས་མཆིས་པར་
འགྱུར་ཞིང་ནོར་ཆེན་པོ་འདུ་བ་འགྲུབ་པ་འཐོབ་པར་འགྱུར་རོ། །མཆོད་པའི་གནས་ཆེན་པོར་འགྱུར་རོ། །ལ་དུ་ལ་ལན་བདུན་བཟླས་བརྗོད་བགྱིས་ཏེ་དཔལ་ལྷ་མོ་ཆེན་མེའི་
ལག་པར་སྩལ་ན། དཔལ་ལྷ་མོ་ཆེན་མོ་དབང་དུ་གྱུར་ནས་ནོར་ཆེན་པོ་སྩོལ་ཅིང་ཇི་སྲིད་འཚོའི་བར་དུ་མཆིས་པར་འགྱུར་རོ། །ལ་དུ་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་
ནས་ཁུག་མའི་ནང་དུ་སྩལ་ཏེ་མཆན་ཁུང་དུ་བསྲེལ་བར་བགྱི་སྟེ། ཇི་ཙམ་དུ་བསལ་བ་དེ་སྲིད་དུ་མི་གདའ་བར་གྱུར་ནས་གང་དུ་སྩལ་བ་དེར་འཇུག་པར་འགྱུར་རོ། །གང་ན་

92-1-292b

ཤིང་གཅིག་པའམ། འབབ་ཆུ་གཅིག་པར་ལ་དུ་ལ་ཁྲོ་བོའི་རྒྱལ་པོ་ལན་བརྒྱ་རྩ་བརྒྱད་བཟླས་བརྗོད་བགྱི་སྟེ་དབང་བསྐུར་ནས་ཤིང་གི་དྲུང་དུ་བརྡེག་ན། འདོད་རྒྱུར་བསྒྱུར་བ་དབང་དུ་
གྱུར་ནས་མཆིས་པར་འགྱུར་རོ། །ཇི་ལྟར་བསམ་པའི་འདོད་པ་ཐམས་ཅད་ཉེ་བར་མཆིས་ནས་ཡོངས་སུ་སྤྱོད་པ་དང༌། ཇི་སྲིད་འཚོའི་བར་དུ་མཆིས་པར་འགྱུར་རོ། །ལ་དུ་ལ་ལན་ཉི་ཤུ་རྩ་
གཅིག་བཟླས་བརྗོད་བགྱིས་ཏེ། མ་མོའི་གནས་སུ་ནག་པོ་ཆེན་པོའི་སྤྱི་གཙུག་ཏུ་བཞག་ལ་ཁྲོ་བོའི་རྒྱལ་པོ་ལན་བདུན་བཟླས་ཏེ་ཆབ་དང་ཡུངས་ཀར་གྱིས་དབང་བསྐུར་བར་བགྱིས་
ན། དེ་ནས་སྦྱོར་བ་མོ་ཐམས་ཅད་དང༌། མཁའ་འགྲོ་མ་ཐམས་ཅད་དབང་དུ་གྱུར་ནས་མངག་གཞུག་པ་ལས་ཐམས་ཅད་བགྱིད་པར་འགྱུར་རོ། །ལ་དུ་ལ་ལན་ཉི་ཤུ་རྩ་གཅིག་
བཟླས་ཏེ་ནག་པོ་ཆེན་པོའི་ལྟེ་བའི་ཕྱོགས་སུ་བཞག་ན། མ་མོའི་ཚོགས་ཐམས་ཅད་རང་གི་གཟུགས་ཀྱིས་མདུན་དུ་མཆིས་ནས་མཆོག་ཐམས་ཅད་སྩོལ་བར་འགྱུར་རོ། །ལས་
ཐམས་ཅད་བགྱིད་པར་འགྱུར་རོ། །ལ་དུ་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ནས་འཕགས་པ་འཇམ་དཔལ་གྱི་ལྷུང་བཟེད་ཀྱི་ནང་དུ་སྩལ་ཏེ་ཁྲོ་བོའི་རྒྱལ་པོས་དབང་བསྐུར་
བགྱིས་ན། ཇི་སྲིད་དུ་ལྷུང་བཟེད་ན་ལ་དུ་མཆིས་པ་དེ་སྲིད་དུ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་སྤྱན་སྔར་ལྷའི་ཞལ་ཟས་རོ་སྣ་ཚོགས་ཀྱི་རོའི་མཆོག་དང་ལྡན་

92-1-293a

༄༅། །པ་དག་འབྱུང་བར་འགྱུར་ཞིང༌། ཉན་ཐོས་དང་བྱང་ཆུབ་སེམས་དཔའི་ཚོགས་ཀྱི་འཁོར་གྱི་དཀྱིལ་འཁོར་ཆེན་པོ་དང་བཅས་པ་ཚིམ་པར་བགྱིས་པར་
འགྱུར་རོ། །དེ་བཞིན་གཤེགས་པ་དེ་དག་ཐམས་ཅད་དང༌། བྱང་ཆུབ་སེམས་དཔའི་ཚོགས་དང༌། ཉན་ཐོས་ཀྱི་དགེ་འདུན་དང་བཅས་པ་དེ་དག་གི་རིག་སྔགས་འཆང་དེའི་ཡོན་
སྦྱོང་བ་མཛད་པར་འགྱུར་རོ། །ལ་དུ་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་ཁྲོ་བོའི་རྒྱལ་པོའི་དབང་བསྐུར་ལ་ལྕགས་ཀྱུའི་རྒྱལ་པོས་ཆབ་ལ་བཟླས་བརྗོད་བགྱིས་ན། མེ་
ཐབ་ཀྱི་མཚམས་བཅིང་བར་བགྱིའོ། །དེ་ནས་ཨརྐའི་ཡམ་སྲེག་ཤིང་གིས་མེ་སྦར་ལ་ལ་དུ་དེ་མེད་ཐབ་ཀྱི་དབུས་སུ་བཞག་སྟེ་མར་དང༌། ཡུངས་ཀར་དང༌། ཞོ་དང༌། སྦྲང་རྩི་བསྲེས་
པས་ལན་བརྒྱ་རྩ་བརྒྱད་སྦྱིན་སྲེག་བགྱིའོ། །ལན་བརྒྱ་རྩ་བརྒྱད་ཚང་བ་དང༌། མེ་ལྷ་མེའི་རང་བཞིན་གྱི་གཟུགས་ཀྱིས་བྱུང་ནས་རིག་སྔགས་འཆང་ལ་སྨྲས་པ། རིག་སྔགས་
འཆང༌། ལེགས་སོ་ལེགས་སོ། །བདག་ཚིམ་པར་བྱས་སོ། །བདག་དགའ་བར་འགྱུར་རོ། །རིག་སྔགས་འཆང༌། བདག་གིས་མཆོག་ཏུ་དགའ་བ་ཐོབ་ཀྱི། རིག་སྔགས་འཆང་
ཇི་ལྟར་ཡིད་ལ་བསམ་ཞིང་འདོད་པ་སྨྲོས་ཤིག་དང་མཆོག་སྦྱིན་ནོ། །རིག་སྔགས་འཆང་གིས་ཇི་ལྟར་ཡིད་ལ་བསམ་པ་བཞིན་མཆོག་བརྗོད་པར་བགྱིའོ། །མེ་ལྷ་དེས་ཀྱང་

92-1-293b

ཐམས་ཅད་སྩོལ་ཅིང་དབང་དུ་གྱུར་ནས་མཆིས་པར་འགྱུར་རོ། །ལས་ཐམས་ཅད་གྲུབ་པར་སྩོལ་བར་འགྱུར་རོ། །མེའི་ཕུང་པོའི་དབུས་སུ་ཞུགས་ན། འོད་ཟེར་སྟོང་འཕྲོ་བ་རྣམས་
གངས་བཞིན་དུ་བསིལ་བར་འགྱུར་ཏེ་ཆབ་ནས་བྱུང་བ་བཞིན་ནོ། །ལག་པས་མེ་རྣམས་ཚུགས་པར་བགྱིད་དོ། །འབར་བ་བཞིན་དུ་ཀླད་པའི་སྤྱི་བོར་བཞག་ན། སྐྲ་ཉག་མ་གཅིག་ཀྱང་
འཚིག་པར་མི་བགྱིད་དོ། །མེའི་དབང་དུ་མཆི་བར་མི་འགྱུར་རོ། །འབར་བཞིན་དུ་གཡར་གྱི་ནང་དུ་བསྲེལ་ན། ཅུང་ཟད་དྲོ་བ་ཙམ་དུ་ཡང་མི་འགྱུར་རོ། །ལུས་ལ་བབ་ན། ཇི་ལྟར་ཙནྡན་
བཞིན་དུ་བསིལ་ཞིང་བདེ་བར་འགྱུར་རོ། །གཞན་ཡང་དགོས་པ་སྣ་ཚོགས་བགྱིད་པར་འགྱུར་རོ། །གོས་ཀྱི་མཐའ་མར་ཐུམ་པོ་བགྱིས་ན། ཚིག་པར་མི་འགྱུར་རོ། །ཆབ་ཀྱི་ནང་དུ་སྩལ་
ན། འགུམ་པར་མི་འགྱུར་རོ། །སྦྱིན་སྲེག་ཐམས་ཅད་ཀྱི་ཆོ་ག་སོ་སོའི་གཟུགས་སུ་མཆིས་པར་འགྱུར་རོ། །ཐམས་ཅད་དུ་དགོས་པ་གྲུབ་པ་སྩོལ་བར་འགྱུར་རོ། །དགོས་པ་གང་དང་གང་
དུ་བསྐོས་པ་དེ་དང་དེར་དགོས་པ་ཐམས་ཅད་གྲུབ་པ་སྩོལ་བར་འགྱུར་རོ། །ཐམས་ཅད་དུ་གསང་སྔགས་དང༌། དཀྱིལ་འཁོར་དང༌། ཆོ་ག་སྒྲུབ་པ་ཐམས་ཅད་ལུང་འབོགས་པར་འགྱུར་
རོ། །དུ་བ་དང༌། རླུང་དང༌། མེ་འབར་བའི་ཤུགས་ཀྱིས་དཔག་ཚད་སྟོང་དུ་མཆིས་ཤིང་སླར་ཡང་ལྡོག་པར་འགྱུར་རོ། །དགོས་པ་ཐམས་ཅད་ཉེ་བར་སྟོན་པར་འགྱུར་རོ། །དགོས་པ་ཐམས་

92-1-294a

༄༅། །ཅད་བགྱིད་པར་འགྱུར་རོ། །ཐམས་ཅད་དུ་གྲུབ་པ་སྩོལ་བར་འགྱུར་རོ། །དེ་ནས་དོན་ཡོད་མེ་འབར་བ། །བླ་མེད་འབར་བཟང་སྒྲུབ་འཚལ་ན། །ཡིད་བཞིན་ནོར་
བུ་ལྟ་བུ་དང༌། །གཟི་བརྗིད་ཉི་མ་དང་མཉམ་པས། །ཕྱོགས་བཅུའི་ཁོ་ར་ཁོར་ཡུག་གི །ཀུན་ནས་སུ་ནི་གསལ་བར་བགྱིད། །སྒྲུབ་པ་རྣམ་པ་སྣ་ཚོགས་དང༌། །འཚེད་པ་བླ་ན་མེད་པ་
འགྲུབ། །བཅུད་ཀྱི་མཆོག་སྟེ་དམ་པ་ལགས། །ནོར་སྒྱུར་སྨྲ་བ་བླ་ན་མེད། །གཞན་ཡང་འཚེད་པ་སྣ་ཚོགས་པ། །སྒྲུབ་པ་བླ་ན་མེད་པ་ལགས། །ཇི་ལྟར་ཉིན་མཚན་གདའ་བས་ན། །
ཉིན་པར་གྱི་ནི་གདུགས་དང་མཚུངས། །ལན་གཅིག་དགོས་པ་སྒྲུབ་པ་ན། །ལེགས་པར་ལས་བགྱིས་ནོར་བུ་དང༌། །རྫས་བསྲེས་ལེགས་པར་བགྱིས་པ་ལ། །གཙང་མས་བཟླས་པའི་
ལས་རྣམས་དང༌། །གཙང་མས་སྤྱད་པས་སྒྲུབ་པ་དང༌། །དོན་ཡོད་ཆུ་དང་མེ་དང་ནི། །མེ་ཡི་ཤིང་རྣམས་བརྗོད་པར་བགྱི། །མེ་འབར་འོད་དང་མཚུངས་པ་སྟེ། །དེ་དག་ཐམས་ཅད་གཅིག་
སྤུངས་པའི། །ཡམ་སྲེག་ཆོ་ག་བླ་ན་མེད། །ཙནྡན་དང་ནི་སེང་ལྡེང་དང༌། །པ་ཏང་ཀཱ་ར་བཱི་ར་དང༌། །ཨརྐ་ཤ་མི་སྨྱུག་མ་དང༌། །ཤིར་ཤ་ཀཱ་ནཱ་ཀ་རི་ཀ། འོ་མའི་ཤིང་དང་བྱང་ཆུབ་ཤིང༌། །
བླག་ཤ་དང་ནི་སྣ་མ་དང༌། གནྡྷ་བར་ཤི་པདྨ་ཡི། །རྩ་བ་དང་ནི་ལོ་མར་བཅས། །པདྨ་དཀར་པོ་ཀུ་མུ་ད། །ཨུཏྤལ་མེ་ཏོག་ལོ་མ་རྩ། །བི་ཛ་པཱུ་ར་བིལ་བ་ཤིང༌། །སིན་དུ་བ་ར་ཙམ་

92-1-294b

པ་ཀ །དྲེ་ཀ་བི་ཙུ་མརྡེ་ཙ། །ས་ཧ་བ་ལ་ཙི་དྲ་ཀ །ཤིང་དེ་ཀུན་ཀ་བསྡུས་པ་ཡི། །ཡམ་སྲེག་ཤིང་གིས་ལས་བགྱིས་ཏེ། །ཡུངས་ཀར་མར་དང་ཞོ་དང་ནི། །སྦྲང་རྩི་འབྲས་ཡོས་སྦྱིན་སྲེག་
བགྱི། །བཟང་པོའི་ཟངས་ལས་སྲང་གསུམ་དང༌། །མཚལ་ལས་གཉིས་འགྱུར་གང་བསྐུས་ཀྱང༌། །སྲང་གཅིག་ཙནྡན་དཀར་པོ་ཉིད། །སྲང་བཅུ་ལྡོང་རོས་སྲང་གཅིག་སྟེ། །དེ་དག་བསྲེས་
པའི་རྫས་རྣམས་དང༌། །དེ་བཞིན་ཡུང་ནི་ཉིས་འགྱུར་དག །ཞིག་ག་དག་ནི་བཀང་ནས་སུ། །མེ་ཐབ་དབུས་སུ་གཞུག་པར་བགྱི། །སྦྱིན་སྲེག་སྟོང་ནི་རྩ་བརྒྱད་དུ། །ཤིན་ཏུ་མཉམ་བཞག་
ལེགས་གསལ་བ། །གཙང་མ་གཙང་མར་སྤྱོད་པ་ཡི། །གོས་གཙང་ལེགས་པར་ཁྲུས་བགྱིས་པ། །དྲི་ཞིམ་དྲི་ཡིས་བསྒོ་བར་བགྱི། །རོ་སྣ་ཚོགས་པའི་གཏོར་མ་དང༌། །མེ་ཏོག་འབྲས་
བུ་ཉིད་ཀྱང་དགོད། །བཟླས་བརྗོད་ཀྱི་ནི་སྦྱིན་སྲེག་ཉིད། །སྟོང་རྩ་བརྒྱད་ནི་ཚངས་བ་དང༌། དེ་ནས་ལྷ་བཤོས་གཏོར་མ་དང༌། །མེ་ཏོག་བདུག་པ་མཆོད་ཡོན་སྣོད། །དབུལ་ཏ་འོ་མས་མ་དག་
མ་དགུམ། །འོ་མས་ཞི་གཞི་བར་བགྱི། །དེ་ནས་རིག་སྔགས་འཆང་གིས་བཟླས་བརྗོད་སྟོང་རྩ་བརྒྱད་བགྱིས་ནས་ཡུངས་ཀར་གྱིས་སྣུན་པར་བགྱིའོ། །ཁྲོ་བོའི་རྒྱལ་པོ་ལན་ཉི་ཤུ་
རྩ་གཅིག་ཏུ་དབང་བསྐུར་བར་བགྱིའོ། །དེ་ནས་ཞིག་འབར་བར་འགྱུར་རོ། །དེ་ནས་རིག་སྔགས་འཆང་གིས་ཞི་ག་དེ་ལ་མཆོད་པར་བགྱིའོ། །དེ་ནས་ཟངས་ཀྱི་སྒྲོམ་བུའམ། །དངུལ་གྱི་

92-1-295a

༄༅། །སྒྲོམ་བུར་ཞི་ག་ནས་ནོར་བུ་བླངས་ཏེ་སྒྲོམ་བུ་དེར་གཞག་པར་བགྱི་སྟེ། ཡིད་བཞིན་གྱི་ནོར་བུ་ཇི་ལྟ་བ་བཞིན་དུ་འདི་ཡང་དོན་ཡོད་པ་འབར་བ་མཐུ་ཆེན་པོའི་
མཐུ་དང་ལྡན་པར་འགྱུར་རོ། །མཚན་མོ་ནི། ཟླ་བའི་འོད་བཞིན་དུ་གདའ་བར་འགྱུར་རོ། །ཉིན་མོ་ནི། ཉི་མའི་འོད་བཞིན་དུ་གདའ་བར་འགྱུར་རོ། །ནམ་འཚེད་པའི་དུས་ཀྱི་ཚེ་ནོར་བུ་
དེ་བཞག་ན། འཚོ་བ་དང་སྲེད་པ་དང་འཚེད་པ་ཐམས་ཅད་གྲུབ་པར་འགྱུར་རོ། །ནམ་ཧོམ་བགྱིད་པ་དེའི་ཚེ་ཐབ་ཀྱི་དབུས་སུ་བཞག་སྟེ་སྲེག་བླུགས་ཀྱི་སྦྱིན་སྲེག་བགྱིས་ན། མེ་
ཆེན་པོ་འབར་བར་འགྱུར་རོ། །ཐམས་ཅད་ཀྱི་ཐམས་ཅད་དུ་དགོས་པ་རྣམས་སྒྲོན་མས་གསལ་བར་བགྱིས་པ་བཞིན་དུ་འགྱུར་རོ། །གཡུལ་ངོ་ཆེན་པོར་གཡུལ་འགྱེད་པའི་
དབུས་སུ་སྐྱེས་པ་དཔའ་བོ་ལེགས་པར་ཁྲུས་བགྱིས་པ། གོས་གཙང་མ་བགོས་པ། ཡ་ལད་དང༌། གོ་ཆར་བསྡམས་པས་ཡིད་བཞིན་གྱི་ནོར་བུ་ཆེན་པོ་དེའི་སྤྱི་བོའི་གཙུག་ཏུ་
བཞག་ནས་གཅིག་པུ་གཡུལ་གྱི་དབུས་སུ་ཞུགས་ན། དེ་ནས་སྐྱེས་པ་དེ་མེ་འབར་བ་གཅིག་པུར་འགྱུར་རོ། །དེ་ནས་གཡུལ་འགྱེད་པའི་ཕ་རོལ་གྱི་དཔུང་རྣམས་བམ་པར་གྱུར་
ནས་ཕྱོགས་བཅུར་འཁྲུགས་ནས་འབྱེར་བར་འགྱུར་རོ། །ཕྱི་ནས་ལན་འགའ་ཡང་པ་རོལ་གྱི་དཔུང་དང༌། དྲྒའི་འཇིགས་པ་འབྱུང་བར་མི་འགྱུར་རོ། །ཕ་རོལ་གྱི་དགྲ་དང་

92-1-295b

མི་མཛའ་བའི་འཇིགས་པ་འབྱུང་བར་མི་འགྱུར་རོ། །ལག་པས་ནོར་བུ་བཟུང་ནས་ཕུག་གི་གནས་སུ་ཞུགས་ན། གནས་ཀྱི་སྒོ་ཐམས་ཅད་འབྱེ་བར་འགྱུར་རོ། །གནས་ན་གནས་
པ་ཐམས་ཅད་མདུན་དུ་མཆིས་པར་འགྱུར་རོ། །ཀླུའི་གནས་ཐམས་ཅད་དུ་མཆིས་ནས་ལག་པས་ནོར་བུ་བཟུང་སྟེ་གནས་ཀྱི་ནང་དུ་ཞུགས་ན། ཆབ་ཐམས་ཅད་ཀྱིས་ཕྱིར་མི་ཚུགས་
བར་འགྱུར་རོ། །དེ་ནས་ཀླུ་ཐམས་ཅད་མདུན་དུ་མཆིས་ནས་བདེན་པར་དམ་བཅའ་བར་འགྱུར་རོ། །དབང་དུ་གྱུར་ནས་ཇི་སྲིད་འཚོའི་བར་དུ་ལས་བགྱིད་པར་འགྱུར་རོ། །བསྒོ་བ་
བཞིན་བགྱིད་པར་འགྱུར་རོ། །ལོ་ཏོག་དང༌། རྩྭ་དང༌། ཤིང་གེལ་བ་དང༌། ནགས་ཚལ་ཐམས་ཅད་བདེ་བར་འཕེལ་བར་འགྱུར་རོ། །སྙན་ཅིང་མདངས་དང་ལྡན་པ་དང་མཉེན་པར་
འགྱུར་རོ། །གཟི་བརྗིད་དང་ལྡན་པ་དང༌། དྲན་པ་དང་ལྡན་པ་དང༌། མི་བདེ་བ་ཆུང་བར་ཡང་འགྱུར་རོ། །སེམས་ཅན་གང་དག་གིས་ཀྱང་ལོ་ཏོག་དང༌། མེ་ཏོག་དང༌། འབྲས་བུ་ལ་
ལོངས་སྤྱོད་པར་འགྱུར་བ་དེ་དག་ཐམས་ཅད་དང༌། གཞན་ཆེས་མང་པོ་དག་གིས་དགོས་པ་མང་པོ་བགྱིད་པར་འགྱུར་བ་ནི། ནོར་བུ་ཆེན་པོ་དོན་ཡོད་འབར་བའི་ནོར་བུ་མེ་འབར་
བ་ཆེན་པོ་ལགས་སོ། །དེ་ནས་དོན་ཡོད་སྣང་བ་རྣམ་པར་ལྟ་བས་འཕགས་པ་སྤྱན་རས་གཟིགས་དབང་ཕྱུག་བཀུག་སྟེ་རང་གི་གཟུགས་སུ་བལྟ་བར་འཚལ་ན། དེ་ནས་རིག་

92-1-296a

༄༅། །སྔགས་འཆང་གཙང་མས་གོས་གཙང་མ་བགོ་བར་བགྱིའོ། །ལུས་ལེགས་པར་བཀྲུས་ཏེ་སྤོས་ཆབ་ཀྱིས་བྱུག་པར་བགྱིའོ། །ཤིང་ཨརྐའི་ཡམ་སྲེག་ཤིང་
གིས་མེ་སྦར་བར་བགྱིའོ། །ཡུངས་ཀར་དང༌། ཨ་ག་རུ་དང༌། ཙནྡན་དང༌། ཞོ་དང༌། སྦྲང་རྩི་དང༌། མར་སྦྱར་བས་སྟོང་རྩ་བརྒྱད་སྦྱིན་སྲེག་བགྱིའོ། །དེ་ནས་དོན་ཡོད་ལྕགས་ཀྱུ་གུ་
གུལ་ལ་ལན་ཉི་ཤུ་རྩ་གཅིག་གི་སྲེག་བླུགས་ཀྱི་སྦྱིན་སྲེག་བགྱིས་ན། འཕགས་པ་སྤྱན་རས་གཟིགས་དབང་ཕྱུག་རང་གི་གཟུགས་ཀྱིས་མདུན་ན་མཆིས་ནས་མཆོག་ཐམས་
ཅད་བསམ་པ་བཞིན་ཡོངས་སུ་རྫོགས་པར་བགྱིད་དོ། །ཇི་ལྟར་ཡིད་ལ་བགྱིད་ཅིང་བསམ་པའི་མཆོག་སྩོལ་བར་བགྱིད་དོ། །དེ་ནས་རིག་སྔགས་འཆང་གིས་ཇི་ལྟར་ཡིད་ལ་
བགྱིས་ཤིང་བསམ་པའི་མཆོག་སྨྲས་པ་དང༌། དེའི་འོག་ཏུ་འཕགས་པ་སྤྱན་རས་གཟིགས་དབང་ཕྱུག་གིས་ཐམས་ཅད་སྩོལ་བར་བགྱིད་དོ། །དེ་ནས་མིག་སྨན་སྒྲུབ་པར་
འཚལ་ན། རིག་སྔགས་འཆང་ལེགས་པར་བཀྲུས་ཏེ་གཙང་མས་གོས་གཙང་མ་བགོ་བར་བགྱིའོ། །ནུབ་གཅིག་སྨྱུང་བ་བགྱིས་ཏེ། དེས་ཟངས་ཀྱི་ཟ་མ་གཏོག་བགྱིས་ལ་དེ་
ནས་མིག་སྨན་སོ་བི་ར་དང་ཡུང་བ་ཉིས་འགྱུར་དུ་བསྲེས་པས་དགང་བར་བགྱིའོ། །དེ་ནས་སྟོང་རྩ་བརྒྱད་བཟླས་བརྗོད་བགྱིད་ནས་ཐབ་ཀྱི་དབུས་སུ་གཞག་པར་བགྱིའོ། །

92-1-296b

དེའི་སྟེང་དུ་ཨུ་ཤི་ར་དང༌། ཡུངས་ཀར་དང༌། ཙནྡན་དང༌། ཞོ་དང༌། སྦྲང་རྩི་དང༌། མར་བསྲེས་པས་ལན་སྟོང་རྩ་བརྒྱད་སྦྱིན་སྲེག་བགྱིའོ། །ཤིང་ཨརྐའི་མེ་སྤར་བར་བགྱིའོ། །ལན་
སྟོང་རྩ་བརྒྱད་ཚང་བ་དང༌། དེ་ནས་མིག་སྨན་བླངས་ལ་གཏུན་གྱི་སྟེང་དུ་ལེགས་པར་ཞིབ་ཏུ་བཏགས་ལ། ལྡོང་རོས་དང༌། ག་པུར་དང༌། གླ་རྩི་བསྲེས་ནས་སླར་ཡང་དོན་ཡོད་པའི་
ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་བརྗོད་བགྱིས་ལ་དོན་ཡོད་ལྕགས་ཀྱུའི་རིག་སྔགས་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བགྱིས་པ་ནི། ཐམས་ཅད་དུ་མགུལ་
ལ་ལེགས་པར་སྦྱར་ཏེ། དེ་ནས་དོན་ཡོད་རྒྱལ་པོས་དབང་བསྐུར་བར་བགྱིའོ། །དོན་ཡོད་ཞགས་པའི་ཕྱག་རྒྱས་ལན་བདུན་ཕྱག་རྒྱ་བཅིང་ངོ༌། །དེ་ནས་མིག་སྨན་གྱིས་བྱུགས་ན།
ནམ་མཁའ་ལ་འཕུར་ནས་རིག་སྔགས་འཆང་ཐམས་ཅད་ཀྱི་དཔོན་པོར་འགྱུར་རོ། །སྐྲ་ཅུང་ཟད་འཁྱིལ་བར་ཡང་འགྱུར་རོ། །བསྐལ་བ་ཁྲིར་འཚོ་བར་འགྱུར་རོ། །དཔྲལ་བར་ཐིག་
ལེ་བགྱིས་ན་མི་གདའ་བར་འགྱུར་རོ། །མིག་ལ་བསྐུས་ཏེ་ཚིག་གཞན་མི་སྨྲ་བར་རྒྱལ་པོའི་ཕོ་བྲང་དུ་ཞུགས་ན། རྒྱལ་པོའི་བཙུན་མོའི་འཁོར་དང་བཅས་པ་དང་དབང་དུ་གྱུར་ནས་མཆིས་
པར་འགྱུར་རོ། །མཆོད་པ་ཕལ་པོ་ཆེས་ཆེར་མཆོད་པར་འགྱུར་རོ། །ནོར་འདུ་བ་གྲུབ་པ་ཆེན་པོ་འཐོབ་པར་འགྱུར་རོ། །སྒྲུབ་པའི་དུས་སམ་བཟླས་བརྗོད་ཀྱི་དུས་སུ་མིག་ལ་བསྐུས་ན།

92-1-297a

༄༅། །བགེགས་དང༌། ལོག་འདྲེན་དང༌། བདུད་ཀྱི་རིས་ཀྱི་ལྷ་ཐམས་ཅད་ཀྱིས་མི་མཐོང་བར་འགྱུར་རོ། །ཕྱིས་ཀྱང་བགེགས་བྱེད་པར་མི་ནུས་ཏེ། བར་ཆད་བགྱིད་
པར་མི་འགྱུར་རོ། །བདེ་བ་སྒྲུབ་པའི་མཆོག་དང༌། བཟླས་བརྗོད་ཀྱི་ཆོ་ག་འགྲུབ་པར་འགྱུར་རོ། །མིག་ལ་བྱུགས་ཏེ་སྐྱེ་བོ་མང་པོའི་ནང་དུ་ཞུགས་ན། དེ་དག་ཐམས་ཅད་དབང་དུ་
འགྱུར་ཏེ། ནོར་དང༌། འབྲུ་དང༌། གོས་དང༌། ལྷབ་ལྷུབ་རྒྱན་ཕལ་པོ་ཆེ་འགྲུབ་པར་འགྱུར་རོ། །བུད་མེད་ཀྱང་མིག་མི་འཛུམ་པར་བལྟ་བཞིན་དུ་བདག་ཉིད་དམ། ནོར་དབང་དུ་
འགྱུར་རོ། །མིག་ལ་བྱུགས་ཏེ་དགོན་པ་ཆེན་པོར་ཞུགས་ན། ཆོམ་པོ་དང༌། གཡོན་ཅན་དང༌། རྐུན་པོ་དང༌། གཅན་གཟན་གདུག་པ་དང༌། སྦྲུལ་དང༌། དབྱིག་དུག་དང༌། སྤྲུལ་གྱི་
དུག་གི་འཇིགས་པ་ཐམས་ཅད་འབྱུང་བར་མི་འགྱུར་ཏེ། བདེ་ལེགས་སུ་སླར་ཡང་མཆི་བར་འགྱུར་རོ། །འཐབ་མོ་དང༌། རྩོད་པ་དང༌།། འགྱེད་པ་ཐམས་ཅད་ལ་མིག་སྨན།
བསྐུས་ན། སྨྲ་བ་རྣམས་ཀྱི་བླ་ན་མེད་པར་འགྱུར་ཏེ། ཐམས་ཅད་དུ་རྒྱལ་བར་འགྱུར་རོ། །གཡུལ་དེར་གཡུལ་འགྱེད་པའི་ནང་དུ་མཆིས་ནས་མིག་ལ་བྱུགས་ན། ཐམས་ཅད་
ལས་རྒྱལ་བར་འགྱུར་ཞིང༌། འཇིགས་པ་ཐམས་ཅད་ལས་བསྒྲལ་བར་འགྱུར་རོ། །གདུག་པས་ཟིན་པ་ཐམས་ཅད་ལ་མིག་ལ་བསྐུས་ན། གདུག་པ་མ་མཆིས་པར་འགྱུར་རོ། །

92-1-297b

རིམས་ཞག་གཅིག་པ་དང༌། ཞག་གཉིས་པ་དང༌། ཞག་གསུམ་པ་དང༌། རིམས་ཞག་བཞི་པ་ཐམས་ཅད་ལ་མིག་ལ་བསྐུས་ན། རིམས་ནད་ཐམས་ཅད་ལས་གྲོལ་བར་འགྱུར་རོ། །དུག་
མི་ཟད་པ་འཚལ་བ་ལ་མིག་ལ་བསྐུས་ན། དུག་མ་མཆིས་པར་འགྱུར་རོ། །གདོན་ཐམས་ཅད་ཀྱིས་ཟིན་པ་ལ་མིག་ལ་བསྐུས་ན། གདོན་བརྒྱད་ཁྲི་བཞི་སྟོད་ལས་ཐར་པར་འགྱུར་རོ། །མིག་
བྲོ་འཚལ་བ་ལ་བསྐུས་པ་ཙམ་གྱི་མོད་ལ་བྱང་བར་འགྱུར་རོ། །ཀླད་པ་ཆེར་བྲོ་འཚལ་བ་ལ་ཡང་མིག་ལ་བསྐུས་པ་ཙམ་གྱིས་བྱང་བར་འགྱུར་རོ། །ཚངས་པའི་སྲིན་པོའི་གདོན་དང༌།
བརྗེད་བྱེད་ཀྱི་ཟིན་པ་ལ་མིག་ལ་བསྐུས་པ་ཙམ་གྱིས་ཐར་བར་འགྱུར་རོ། །རྒྱལ་པོ་ཁྲོས་པས་གསད་པར་འོས་པ་གང་སུ་ཡང་རུང་བ་ཁྲིད་པ་ལ་མིག་ལ་བསྐུས་པ་ཙམ་གྱིས་
འཇིགས་པ་ཐམས་ཅད་སྤངས་པའི་ཐར་པར་འགྱུར་རོ། །ནག་པོ་ཆེན་པོའི་མིག་ལ་བསྐུས་ན། རང་གི་གཟུགས་ཀྱིས་དུས་སུ་མདུན་ན་མཆིས་ནས་མཆོག་ཐམས་ཅད་སྩོལ་ཅིང་དགོས་
པ་ཐམས་ཅད་བགྱིད་པར་འགྱུར་རོ། །མ་མོའི་ཚོགས་ཐམས་ཅད་དབང་དུ་གྱུར་ནས་མཆིས་པར་འགྱུར་རོ། །དཔལ་ལྷ་མོའི་མིག་ལ་བསྐུས་ཏེ་མིག་མི་འཛུམ་པར་དོན་ཡོད་རྒྱལ་པོའི་སྙིང་
པོ་ལན་བདུན་བཟླས་ན། དཔལ་ལྷ་མོ་ཆེན་མོ་མཆིས་ནས་དགོས་པ་ཐམས་ཅད་དང༌། འབྲུ་རབ་ཏུ་མང་པོ་སྩོལ་བར་འགྱུར་རོ། །ཉལ་བའི་ཚེ་མིག་ལ་བསྐུས་ཏེ་ཉལ་ན། རྨི་ལམ་བཟང་

92-1-298a

༄༅། །པོ་མང་ཞིང་ཕལ་ཆེ་བ་མཐོང་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་རང་གི་གཟུགས་མཐོང་བ་སྩོལ་བར་འགྱུར་རོ། །མཆོག་ཐམས་ཅད་
སྩོལ་བར་འགྱུར་རོ། །དྲན་པ་དང་བློ་གྲོས་རྒྱ་ཆེན་པོར་འགྱུར་རོ། །མིག་ལ་བསྐུས་ཏེ་ཚོགས་ཀྱི་དབུས་སུ་ཞུགས་ན། མཆོད་པ་ཆེན་པོ་འཐོབ་པར་འགྱུར་རོ། །འཕགས་པ་སྤྱན་རས་
གཟིགས་དབང་ཕྱུག་གི་གཟུགས་བརྙན་གྱི་མིག་ལ་བསྐུས་ན། རྟག་ཏུ་མཆོག་སྩོལ་པར་འགྱུར་རོ། །རྟག་ཏུ་བལྟ་འཚལ་བར་འགྱུར་རོ། །གིའུ་ཝང་དང་ལྷན་ཅིག་སྦྱར་ཏེ་མིག་
ལ་བསྐུས་ནས་རྒྱལ་པོའི་ཕོ་བྲང་དུ་ཞུགས་ན། དབང་ཕྱུག་ཆེན་པོ་འཐོབ་པར་འགྱུར་རོ། །ལོངས་སྤྱོད་ཆེན་པོ་ཕུན་སུམ་ཚོགས་པར་ཡང་འགྱུར་རོ། །དོན་ཆེན་པོ་འགྲུབ་པར་
ཡང་འགྱུར་རོ། །རྒྱལ་པོའི་བཙུན་མོ་དང༌། བློན་པོའི་ཚོགས་དང༌། འཁོར་ཐམས་ཅད་དགའ་བར་གྱུར་ནས་ཐམས་ཅད་དབང་དུ་གྱུར་ཏེ་མཆིས་པར་འགྱུར་རོ། །དཔལ་ལྷ་མོ་ཆེན་
མོའི་གཟུགས་བརྙན་གྱི་མིག་ལ་བསྐུས་ན། འབྱུང་པོ་ཐམས་ཅད་ཀྱི་བདག་པོར་འགྱུར་ཞིང་ལས་བགྱི་བ་ཅི་མཆིས་ཞེས་ཐམས་ཅད་དབང་དུ་གྱུར་ནས་མཆིས་པར་འགྱུར་རོ། །ནག་
པོ་ཆེན་པོའི་གཟུགས་བརྙན་གྱི་དཔྲལ་བ་དང་མིག་ལ་བསྐུས་ན། གནོད་སྦྱིན་ཐམས་ཅད་དབང་དུ་འགྱུར་རོ། །མི་རོའི་མིག་ལ་བསྐུས་ན་ལྡང་བར་འགྱུར་རོ། །གསང་སྔགས་

92-1-298b

དང༌། དུག་སྦྱར་མ་དང༌། བྱད་ཀྱིས་ཟིན་པ་ཐམས་ཅད་ཀྱི་མིག་ལ་བསྐུས་ན། དུག་སྦྱར་མ་དང༌། བྱད་དང༌། གསང་སྔགས་ཐམས་ཅད་བཤིག་པར་འགྱུར་ཞིང༌། ལན་འགའ་ཡང་སླར་
ཟིལ་གྱིས་གནོན་པར་མི་འགྱུར་རོ། །བཀྲེས་པའི་མིག་ལ་བསྐུས་ཏེ་གྲོང་དུ་ཞུགས་ན། བཟའ་བ་དང༌། བཏུང་བའི་སྟོན་མོ་ལྷུན་གྱིས་འགྲུབ་ཅིང་འཐོབ་པར་འགྱུར་རོ། །བསོད་སྙོམས་
པའི་མིག་ལ་བསྐུས་ཏེ་བསོད་སྙོམས་ལ་མཆིས་ན། ཁ་ཟས་སྣ་ཚོགས་མང་པོ་དང༌། ཡོན་ཕལ་པོ་ཆེ་འཐོབ་པར་འགྱུར་རོ། །སྨེ་བ་དང༌། ལིང་ཏོག་དང༌། རབ་རིབ་དང༌། ཆུ་བུར་དང༌།
མཚན་མོ་འཐོབ་པ་དང༌། གཡའ་བ་དང༌། ཚག་པོ་དང༌། མིག་གི་རྫི་མ་རྡུང་བ་དང༌། མིག་སླེ་བོ་དེ་དག་ཐམས་ཅད་ཞི་བར་འགྱུར་རོ། །མིག་ནད་ཐམས་ཅད་ལས་སོས་པར་འགྱུར་རོ། །ལྷའི་
མིག་དག་པ་འདབ་བཟང་དང་མཚུངས་པ། འདབ་བཟང་གི་མཐོང་བ་ཐོབ་ནས་ཐམས་ཅད་ཀྱི་སྙིང་དུ་སྡུག་པ་དང༌། དབང་དུ་གྱུར་ནས་ནོར་རྙེད་པ་དང༌། དོན་གྲུབ་པ་ཡང་ཐོབ་ནས་དབང་
ཕྱུག་བླ་ན་མེད་པར་འགྱུར་རོ། །དེ་ནས་ནོར་དང༌། འབྲུ་དང༌། གོས་དང༌། ལྷབ་ལྷུབ་དང༌། རྒྱན་དང༌། རྒྱན་འཕྱང་ཐམས་ཅད་དགུག་པ་དང༌། འཕེལ་བར་བགྱིད་པ་དང༌། དོན་ཡོད་མེ་ལྷ་
དགུག་པའི་སྦྱིན་སྲེག་རྒྱ་ཆེན་པོ་བརྗོད་པར་བགྱིའོ། །གྲུབ་པ་ཀུན་གྱི་བླ་ན་མེད། །དོན་ཀུན་གྲུབ་པས་མོད་ལ་ནི། །མཁས་རྣམས་མཆོག་ཏུ་དགའ་བར་བགྱིད། །དབང་ཕྱུག་སྐལ་པ་

92-1-299a

༄༅། །ཕུན་སུམ་ཚོགས། །མོད་ཉིད་ཁོ་ནར་འཐོབ་འགྱུར་བར། །ཐེ་ཚོམ་དུ་ཡང་མི་བགྱི་ཞིང༌། །ཡིད་གཉིས་ཉིད་ཀྱང་མ་ལགས་སོ། །གཙང་མས་གཙང་མའི་གོས་
དག་དང༌། །ལེགས་པར་བཀྲུས་པས་ལས་སྒྲུབ་བོ། །སྦྱིན་སྲེག་བླ་ན་མེད་འཕེལ་བ། །འདི་ནི་རྒྱ་ཆེན་བསམ་མི་ཁྱབ། ཀ་རན་རྩ་བ་སྡོང་བུར་བཅས། །འདབ་མ་མེ་ཏོག་འབྲས་བུར་
བཅས༑ ༑ཨརྐའི་ཤིང་དང་བླག་ཤའི་ཤིང༌། །ཡམ་སྲེག་ངག་གིས་མེ་སྦར་ལ། །ས་བོན་བདུན་པོ་འབྲས་དང་བཅས། །འབྲས་ཡོས་ཏིལ་དང་ཡུངས་ཀར་དང༌། །ཞོ་དང་སྦྲང་རྩི་མར་
དང་ནི། །ཡུངས་མར་དག་དང་བསྐྱེས་པ་ཡི། །སྦྱིན་སྲེག་སྟོང་རྩ་བརྒྱད་ཚང་བགྱི། །ཁྲོ་བོའི་རྒྱལ་པོ་ལན་སྟོང་རྩ་བརྒྱད་ཀྱིས་དབང་བསྐུར་བ་ཚང་བ་དང༌། དེ་ནས་དོན་ཡོད་ལྕགས་
ཀྱུའི་རིག་སྔགས་ཀྱི་རྒྱལ་པོ་འདི་བརྒྱ་རྩ་བརྒྱད་བཟླས་ནས་གུ་གུལ་དང༌། སྐེ་ཚེའི་འབྲས་བུ་དང༌། མར་དུ་སྦྱར་བས་སྦྱིན་སྲེག་བགྱིའོ། །དགོས་པ་ཐམས་ཅད་རྫོགས་པ་དང༌།
དེའི་ཚེ་བཟའ་བ་དང༌། བཏུང་བ་དང༌། གནས་མལ་དང༌། སྟན་དང༌། ནད་ཀྱི་རྐྱེན་སྨན་དང༌། ཡོ་བྱད་དང༌། ནོར་དང༌། འབྲུ་དང༌། མཛོད་དང༌། བང་བ་འཕེལ་བར་ཡང་འགྱུར་རོ། །གོས་
སྣ་ཚོགས་དང༌། ལྷབ་ལྷུབ་དང༌། རྒྱན་དང༌། རྒྱན་འཕྱང་དང༌། མེ་ཏོག་དང༌། དྲི་དང༌། ཕྲེང་བ་དང༌། བྱུག་པ་རྣམས་ལྷུན་གྱིས་གྲུབ་པར་འབྱུང་བར་འགྱུར་རོ། །དབང་ཕྱུག་གི་འབྱོར་

92-1-299b

པ་ཆེན་པོ་འཐོབ་པར་འགྱུར་ཞིང་ཇི་སྲིད་འཚོའི་བར་དུ་མཆིས་པར་འགྱུར་རོ། །དེ་ནས་ཟླ་བ་ཡར་གྱི་ངོའི་ཚེས་བརྒྱད་ལ་ཉིན་ཞག་གཅིག་མཆིས་ནས་མིག་ལ་བསྐུས་ཏེ་དོན་ཡོད་ཞགས་པའི་
སྙིང་པོ་ལན་དགུ་བཅུ་བཟླས་བརྗོད་བགྱིས་ལ་ཁྲོ་བོའི་རྒྱལ་པོས་དབང་བསྐུར་ནས་དོན་ཡོད་ཞགས་པའི་ཕྱག་རྒྱ་བཅིངས་ཏེ། དེ་ནས་མིག་ལ་མིག་སྨན་གྱིས་བསྐུས་ན། ནམ་མཁའ་ལ་རྫུ་
འཕྲུལ་གྱིས་མཆིས་པར་འགྱུར་རོ། །མིག་སྨན་གྲུབ་པའི་རིག་སྔགས་འཆང་ཐམས་ཅད་ཀྱི་གཙོ་བོ་རྒྱལ་པོ་འཁོར་ལོས་བསྒྱུར་བར་འགྱུར་རོ། །སྒྲ་ཅུང་ཟད་འཁྱིལ་བར་ཡང་འགྱུར་
རོ། །བསྐལ་པ་ཁྲིར་འཚོ་བར་འགྱུར་རོ། །མིག་སྨན་འདིས་མིག་ལ་བྱུགས་ན། ཉིན་པར་ཇི་ལྟ་བ་བཞིན་དུ་མཚན་མོ་མཐོང་བར་འགྱུར་ཞིང་མི་གདའ་བར་ཡང་འགྱུར་རོ། །འབྱུང་པོ་
དང༌། གནོད་སྦྱིན་དང༌། སྲིན་པོའི་གནས་ཐམས་ཅད་དུ་ཞུགས་ན། ཐམས་ཅད་ཀྱི་དཔོན་པོར་འགྱུར་རོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། །
བམ་པོ་བདུན་པ། མིག་སྨན་འདིས་མིག་ལ་བྱུགས་ནས་མ་མོའི་གནས་སུ་ཞུགས་ན། ལྷ་གཙོ་བོ་དེ་དག་མིག་འཛུམ་པར་ལྟ་བར་བགྱིད་པ་ལ་ཁྲོ་བོའི་རྒྱལ་པོ་ལན་གཅིག་བཟླ་
བར་བགྱིའོ། །དེ་ནས་མ་མོ་དང་ལྷའི་གཙོ་བོ་ཐམས་ཅད་མདུན་དུ་མཆིས་ནས་མཆོག་ཐམས་ཅད་སྩོལ་བར་འགྱུར་རོ། །ཇི་སྲིད་འཚོའི་བར་དུ་ལས་ཐམས་ཅད་སྒྲུབ་པར་བགྱིད་པས་

92-1-300a

༄༅། །མཆིས་པར་འགྱུར་རོ། །མ་མོའི་ཚོགས་ཐམས་ཅད་ཀྱིས་ཡོངས་སུ་བཀུར་ཅིང་སྙིང་དུ་སྡུག་པར་འགྱུར་རོ། །རྟག་པར་རྒྱུན་དུ་བསྲུང་བ་དང༌། བསྐྱབ་པ་དང༌།
སྦ་བའི་ཕྱིར་གནས་ཤིང་རྗེས་སུ་འབྲང་བར་འགྱུར་རོ། །དེ་ནས་གིའུ་ཝང་སྒྲུབ་པའི་སྦྱིན་སྲེག་གི་ཆོག་བརྗོད་པར་བགྱི་སྟེ། དོན་ཡོད་རྒྱལ་པོ་གྲུབ་པ་ཡིས། །རིག་སྔགས་འཆང་
བ་བདེ་མྱོང་ཞིང༌། །ལྷ་དང་ལྷ་མིན་མཆོད་པ་དང༌། །སྒྲུབ་པའི་དོན་ཀུན་འགྲུབ་པ་དང༌། །དབང་དུ་གྱུར་པ་དམ་པ་དང༌། །མཁའ་ལ་མཆི་བའི་དམ་པ་དང༌། མི་སྣང་ཤིན་ཏུ་རྙེད་དཀའ་
དང༌། །མོད་ལ་ཕུག་ཏུ་འཇུག་པ་དང༌། །ནགས་ཀྱི་ནང་དུ་འཇུག་པ་དང༌། །རི་སུལ་དག་ཏུ་འཇུག་པ་དང༌། །ཐང་དག་ལ་ནི་རྒྱུ་བ་དང༌། །ཀླུ་གནས་མཚོར་ནི་འཇུག་པ་དང༌། །དེ་བཞིན་
ཆུ་ཀླུང་ཆེ་བསྒྲལ་དང༌། །རྫུ་འཕྲུལ་གྲུབ་དང་སྐྱེས་པ་དང༌། །དེ་བཞིན་འཇིགས་དང་སྒྲིབ་ཀུན་དང༌། །ནད་ཀུན་ཞི་བར་བགྱིད་པ་ཉིད། །སྡིག་པ་ཐམས་ཅད་ཉམས་པར་བགྱིད། །
གཡུལ་དོར་གཡུལ་ལས་རྒྱལ་བགྱིད་དེ། །རྟག་ཏུ་དགྲ་ཀུན་བརླག་པར་བགྱིད། །གདོན་རིགས་ཀུན་ཀྱང་ཚར་གཅོད་ཅིང༌། །རིམས་རྣམས་ཐམས་ཅད་ཟློག་པར་བགྱིད། །སྔོན་
གྱི་སྒྲིབ་པ་འཇིག་བགྱིད་ཅིང༌། །སྡིག་པ་ཐམས་ཅད་ཉམས་པར་བགྱིད། །དབང་ཕྱུག་སྩོལ་ཅིང་སྐལ་པ་སྩོལ། །ནོར་དང་འབྲུ་རྣམས་འཕེལ་བར་བགྱིད། །འཐབ་པ་འཐབ་མོ་

92-1-300b

རྩོད་པ་དང༌། །འགྱེད་པ་རབ་ཏུ་ཞི་བར་བགྱིད། །བཅིང་པ་དང་ནི་ཤིང་སྒྲོག་དང༌། །ཁོང་སྒྲིལ་ལྕགས་སྒྲོག་ཕྱེ་མར་རློག །རྒྱལ་པོ་གདུག་པ་ཁྲོས་པ་ཡིས། །གསད་པར་འོས་པ་སེལ་བར་
བགྱིད། །ད་ལྟ་འདི་ལ་བརྟེན་པ་ན། །མི་བདག་བུ་སྡུག་བཞིན་སྨྲ་ཞིང༌། །མི་བདེ་ཀུན་ལས་གྲོལ་བར་འགྱུར། །འདི་ནི་ཀུན་ཏུ་སྡུག་པ་དང༌། །གནས་ཀུན་མཆིས་པར་མཆོད་པར་འོས། །
ལུས་ཅན་སྙིང་དུ་རྟག་ཏུ་སྡུག །རྒྱལ་པོ་བཙུན་མོ་འཁོར་བཅས་པའི། །རྟག་ཏུ་གནང་ཆེན་དག་ཏུ་འགྱུར། །དགེ་སྦྱོང་བྲམ་ཟེ་ཉིད་དང་ནི། །རྒྱལ་རིགས་རྗེའུ་རིགས་དམངས་རིགས་དང༌། །
བུད་མེད་ཀུན་དང་དེ་བཞིན་དུ། །སྐྱེས་པ་ཁྱེའུ་བུ་མོ་ཡི། །རྟག་ཏུ་གནང་ཆེན་དག་ཏུ་འགྱུར། །གིའུ་ཝང་བླ་ན་མེད་པ་པོ། །འདི་ལ་གང་དག་རྟག་བརྟེན་ན། །འཕགས་པ་འཇིག་རྟེན་དབང་ཕྱུག་
སྟེ༑ ༑མཆོག་སྦྱིན་རྟག་ཏུ་མཆོད་པ་བགྱིད། །ཚངས་པ་ཁྱབ་འཇུག་དབང་ཕྱུག་ཆེ། །ཉིན་དང་མཚན་དུ་སྲུང་བ་དང༌། །རྟག་ཏུ་མཆོག་སྩོལ་ཕྱིར་མཆིས་སོ། །གཞན་ཡང་ལྷ་ནི་མང་པོ་
དང༌། །ཀླུ་ཡི་རྒྱལ་པོ་མཐུ་ཆེན་དང༌། །འབྱུང་པོ་གནོད་སྦྱིན་སྲིན་པོ་དང༌། །གྲུལ་བུམ་མི་མིན་ལྟོ་འཕྱེ་ཆེ། །དྲི་ཟ་ལྷ་མིན་ཉིད་དག་དང༌། །ནམ་མཁའ་ལྡིང་དབང་མཐུ་ཆེན་ཏེ། །དེ་དག་ཐམས་
ཅད་སྲུང་བ་ཡི། །ཆེད་དུ་ཉིན་དང་མཚན་དག་ཏུ། །རང་དབང་ཉིད་ཀྱིས་གནས་པར་འགྱུར། །གི་ཝང་གྲུབ་པ་དམ་པ་པོ། །དེ་ལྟར་སྟོབས་དང་ལྡན་པ་ལགས། །དེ་ནས་རིག་སྔགས་འཆང་

92-1-301a

༄༅། །བ་ཡིས༑ ༑གཙང་གྱུར་ལེགས་པར་ཁྲུས་བགྱིས་ནས། །གཙང་མ་ཡི་ནི་གོས་བགོ་སྟེ། །གི་ཝང་ལེགས་པར་བསྒྲུབས་ནས་སུ། །དམར་པོ་ཆེན་པོ་ཉིད་དག་དང༌།།
གུར་གུམ་དག་དང་མཉམ་སྦྱར་ལ། །ཟངས་ཀྱི་སྣོད་དུ་བཀང་ནས་སུ། །དོན་ཡོད་ཞགས་པའི་གཟུགས་མདུན་དུ། །སྟོང་རྩ་བརྒྱད་ནི་ཚང་བཟླས་ནས། །རྒྱ་དར་གྱིས་ནི་ཁ་དགུམ་མོ། །དེ་
ནས་སེང་ལྡེང་གི་ཤིང་དང༌། །ཨརྐའི་ཤིང་གི་ཡམ་སྲེག་ཤིང་གི་མེ་སྦར་ལ། འབྲས་ཡོས་དང༌། ཡུངས་ཀར་དང༌། གུ་གུལ་དང༌། འབྲས་དང༌། ཏིལ་དང་བསྲེས་ལ། ཞོ་དང་སྦྲང་རྩི་མར་
དུ་བསྲེས་ཏེ་ལན་སྟོང་རྩ་བརྒྱད་སྦྱིན་སྲེག་བགྱིའོ། །ལན་སྟོང་རྩ་བརྒྱད་ཚང་བ་དང༌། དེ་ནས་མེ་ཞི་ཞིང་མེ་མདག་ཕྲ་མོ་ཡང་ཞི་བ་དང་ཐལ་བ་བླངས་ཏེ་སྣོད་ཀྱི་ནང་དུ་སྩལ་ནས་དེ་
ནས་སླར་ཡང་ལན་བརྒྱ་རྩ་བརྒྱད་བཟླས་ལ། ཁྲོ་བོའི་རྒྱལ་པོས་དབང་བསྐུར་ཏེ་ཕྱག་རྒྱའི་ཕྱག་རྒྱས་ཀྱང་དབང་བསྐུར་རོ། །དེ་ནས་དཔྲལ་བའི་དབུས་སུ་ཐིག་ལེ་བགྱིས་ནས་ནམ་མཁའ་
ལ་འཕུར་ནས་རིག་སྔགས་འཆང་ཆེན་པོའི་རྒྱལ་པོ་འཁོར་ལོས་བསྒྱུར་བར་འགྱུར་རོ། །རིག་སྔགས་འཆང་ཐམས་ཅད་ཀྱི་དཔོན་པོར་འགྱུར་ཞིང་སྐྲ་ཅུང་ཟད་འཁྱིལ་བར་ཡང་འགྱུར་རོ། །ལོ་དགུ་ཁྲི་དགུ་
སྟོང་དུ་འཚོ་བར་འགྱུར་ཞིང་གནས་ཀྱི་སྒོ་ཐམས་ཅད་རྟག་ཏུ་འབྱེད་པར་འགྱུར་རོ། །དཔྲལ་བ་ལ་ཐིག་ལེ་བགྱིས་ན། མི་གདའ་བར་གྱུར་ནས་གནས་ཐམས་ཅད་དུ་ཞུགས་ན་གནས་ཐམས་ཅད་ཀྱི་བདག་

92-1-301b

པོར་འགྱུར་ཞིང༌། འབྱུང་པོ་དང༌། གནོད་སྦྱིན་དང༌། སྲིན་པོའི་གནས་ཀྱི་སྒོ་ཐམས་ཅད་འབྱེད་པར་འགྱུར་རོ། །འབྱུང་པོ་དང༌། གནོད་སྦྱིན་དང༌། སྲིན་པོ་མཐུ་དང་ལྡན་པ་ཐམས་ཅད་ཀྱིས་ཡོངས་སུ་བསྐོར་ནས་མཆིས་
པར་འགྱུར་རོ། །ཇི་སྲིད་འཚོའི་བར་དུ་བསྒོ་བ་བཞིན་བགྱིད་པར་འགྱུར་རོ། །མིག་ལ་བསྐུས་ན། ཇི་ལྟར་ཉིན་བར་བཞིན་དུ་མཚན་མོ་སྣང་ཞིང་ཐམས་ཅད་དུ་གཏེར་མཐོང་བར་འགྱུར་
རོ༑ ༑སའི་ཕུག་དང༌། ཐང་གི་སྒོ་ཕྱེ་བ་མཐོང་བར་འགྱུར་རོ། །ཐང་གི་གནས་སུ་ཞུགས་ནས་ཐང་གི་དགོས་པ་ཐམས་ཅད་བགྱི་སྟེ། སླར་ཡང་མཆི་བར་འགྱུར་རོ། །ཆུ་ཀླུང་ཆེན་པོའི་ནང་དུ་
ཞུགས་ན། ཁྱིམ་དང་གཞལ་མེད་ཁང་ཇི་ལྟ་བ་བཞིན་དུ་མཐོང་བར་འགྱུར་རོ། །རིན་པོ་ཆེ་ཐམས་ཅད་ཀྱིས་བརྒྱན་པའི་གཞལ་མེད་ཁང་མཐོང་བར་འགྱུར་རོ། །ཆབ་ལ་གནས་པ་གང་
ལགས་པ་དེ་དག་ཐམས་ཅད་དུ་དབང་དུ་གྱུར་ནས་མཆིས་པར་འགྱུར་རོ། །ཀླུའི་མཚོ་དང་གནས་སུ་ཇི་ལྟར་རང་གི་ཁྱིམ་བཞིན་དུ་འཇུག་ཅིང་འབྱུང་བར་འགྱུར་རོ། །ལུས་མཐའ་དག་
བྱུགས་ཏེ་གཡུལ་ངོར་གཡུལ་འགྱེད་པའི་ནང་དུ་ཞུགས་ན། ཡ་ལད་དང་གོ་ཆ་བགོས་པ་བཞིན་དུ་མཐོང་ནས་ཐམས་ཅད་ལས་རྒྱལ་བར་འགྱུར་རོ། །ཁར་བསྲེལ་ཏེ་རྒྱལ་པོའི་ཕོ་བྲང་
དུ་ཞུགས་ན། བཙུན་མོ་འཁོར་དང་བཅས་པ་དབང་ཕྱུག་དུ་གྱུར་ནས་མཆིས་པར་འགྱུར་རོ། །གང་ལ་ཚིག་སྨྲས་པ་དེ་དག་ཐམས་ཅད་བགྱིད་པར་འགྱུར་རོ། །གང་ལ་བླངས་པ་དེ་དག་ཐམས་

92-1-302a

༄༅། །ཅད་སྟེར་བར་འགྱུར་རོ། །གང་ལ་བསྒོ་བ་དེ་ཐམས་ཅད་བསྒོ་བ་བཞིན་བགྱིད་པར་འགྱུར་རོ། །ཁར་འཆོས་ནས་གང་དང་གང་དུ་མཆིས་པ་དེ་དང་དེར་སྐྱེས་པ་
དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་བདག་ཉིད་དམ། ནོར་དབང་དུ་གྱུར་ནས་མཆིས་པར་འགྱུར་རོ། །ལག་པ་གཡས་པ་ལ་བྱུགས་ན། སུ་རེག་པ་དེ་དབང་དུ་འགྱུར་རོ། །ནོར་དང༌།
འབྲུ་དང༌། དབྱིག་དང༌། བྲན་ཕོ་དང༌། བྲན་མོ་དང༌། ལས་བགྱིས་པ་དང༌། ཞོ་ཤས་འཚོ་བ་དང༌། མངག་གཞུག་པ་རྣམས་དབང་དུ་གྱུར་ནས་བསྒོ་བ་བཞིན་མཆིས་པར་འགྱུར་རོ། །
མཛུབ་མོ་གཡས་པ་ལ་བསྐུས་ནས་སེར་བ་དང༌། སྤྲིན་དང༌། འབྲུག་གི་དུས་སུ་སྤྲིན་ལ་མངོན་སུམ་དུ་བསྟན་ཏེ་བསྡིགས་ན། གྲང་བ་དང༌། རླུང་དང༌། སེར་བ་ཐམས་ཅད་ཞི་བར་
འགྱུར་རོ། །དཔག་ཚད་གཅིག་ཁོར་ཁོར་ཡུག་ཏུ་ཟིལ་གྱིས་མནན་པར་འགྱུར་རོ། །ཆར་ཧ་ཅང་ཆེས་ན། ལག་པ་གཡས་པ་སྤྲིན་ལ་མངོན་སུམ་དུ་བསྟན་པས་ཧ་ཆང་ཆར་ཆེ་བ་
གཅོད་པར་འགྱུར་རོ། །ཆར་མི་འབབ་པའི་དུས་སུ་ལག་པ་གཡས་པའི་ལག་མཐིལ་ལ་བྱུགས་ནས་ཀླུ་གནས་པའི་མཚོའི་ཆུ་ལ་ཐལ་མོ་ལན་གསུམ་པ་བརྡབས་ན། དེའི་མོད་ལ་
ཀླུའི་རྒྱལ་པོས་ཆར་གྱི་རྒྱུན་ཆེན་པོ་གཏོང་བར་འགྱུར་རོ། །གལ་ཏེ་མོད་ལ་ཆར་པ་མི་འབེབས་ན། དེའི་ཚེ་ལན་ལྔ་བརྡེག་པ་དང༌། །ཀླུ་དེ་དག་ཐམས་ཅད་ཀྱིས་ཆར་གྱི་རྒྱུན་གཏོང་

92-1-302b

བར་འགྱུར་རོ། །གང་གི་ཚེ་ཆར་པ་མི་འབེབས་པ་དེའི་ཚེ་ཀླུ་ཐམས་ཅད་ལ་ཀླད་པའི་ནད་འབྱུང་བར་འགྱུར་རོ། །གལ་ཏེ་ལན་བདུན་བསྣུན་ན། ཀླུའི་རྒྱལ་པོ་ཐམས་ཅད་ལ་ཚུལ་མ་ཡིན་
པའི་སྡུག་བསྔལ་འབྱུང་བར་འགྱུར་རོ། །ཀླུའི་རྒྱལ་པོ་ཐམས་ཅད་ཀྱི་རིག་སྔགས་ཕུང་བར་བགྱིས་པར་འགྱུར་རོ། །གདོན་གྱིས་ཟིན་པ་ཐམས་ཅད་ཀྱི་མིག་ལ་བསྐུས་ན། བསྐུས་པ་
ཙམ་གྱི་མོད་ལ་གདོན་བརྒྱད་ཁྲི་བཞི་སྟོང་རབ་ཏུ་ཞི་བར་འགྱུར་རོ། །རིམས་ཀྱིས་ཐེབས་པ་རྣམས་ཀྱི་དཔྲལ་བ་ལ་ཐིག་ལེ་བགྱིས་ན། རིམས་ཞགས་གཅིག་པའམ། ཉིན་གཉིས་པའམ།
ཉིན་གསུམ་པའམ། ཉིན་བཞི་པའི་རིམས་ཐམས་ཅད་ཞི་བར་འགྱུར་རོ། །ནད་ཀྱིས་ཟིན་པ་རྣམས་ལ་ཁྲུས་བགྱིས་ན། མོད་ལ་ནད་ཐམས་ཅད་ལས་ཐར་པར་འགྱུར་རོ། །ཤ་བཀྲ་དང༌།
མཛེ་དང༌། རྐང་ཤུ་དང༌། གཡན་པ་དང༌། ཤུ་བ་དང༌། འབྲུམ་བུ་རྣམས་ལས་ཐར་པར་འགྱུར་རོ། །གཡའ་བ་དང༌། ལྷོག་པ་དང༌། མཚན་བར་རྡོལ་བ་དང༌། ཤུ་བ་མཆེད་པ་དང༌། འབྲུམ་
བུ་ཕྲ་མོ་མཆེད་པ་ལ་བྱུགས་པ་ཙམ་གྱིས་ཐར་པར་འགྱུར་རོ། །གདུག་པས་ཟིན་པ་ཐམས་ཅད་ལ་བྱུགས་པ་ཙམ་གྱིས་མི་གདུག་པར་འགྱུར་རོ། །དུག་གིས་མྱོས་པར་བགྱིས་པ་
ཐམས་ཅད་ལ་འཚལ་བ་ཙམ་གྱི་མོད་ལ་ཐར་པར་འགྱུར་རོ། །ལྟོ་ན་བ་དང༌། སྐྲན་དང༌། དམུ་ཆུ་དང༌། མཆིན་པ་ན་བ་དང༌། རྩིབ་ལོགས་ན་བ་དང༌། སྙིང་ན་བ་དང༌། ཆུ་སོ་ན་བ་དང༌། གཞང་

92-1-303a

༄༅། །ནད་དང༌། ཚད་པ་དང༌། གཅིན་སྲི་བ་དང༌། གསུང་པ་དང༌། མ་ཞུ་བ་དང༌། རྟུག་སྐམ་ལ་བསྲོས་ནས་འཚལ་བ་ཙམ་གྱི་མོད་ལ་ཞི་བར་འགྱུར་ཞིང༌། ཕྱིས་ལན་
འགའ་ཡང་གནོད་པ་བགྱིད་པར་མི་འགྱུར་རོ། །མཚོགས་མར་གི་ཝང་གི་རིལ་བུ་བགྱིས་ཏེ་ལུག་གི་སྒོ་དང་ཉེ་བར་མཆིས་ནས་ལག་པ་གཡས་པ་ཡང་བྱུགས་ཏེ་མགོ་ལ་ཐལ་
མོ་བརྡབས་ན། ཕུག་གི་སྒོ་རྣམས་འབྱེ་བར་འགྱུར་རོ། །བག་ཚ་བ་མ་མཆིས་པར་འཇུག་སྟེ། སླར་ཅུང་ཟད་ཀྱང་བགེགས་བགྱིད་པར་མི་འགྱུར་རོ། །གནས་དེ་ན་གནས་པ་གང་
ལགས་པ་དེ་དག་ཐམས་ཅད་དབང་དུ་གྱུར་ནས་མདུན་ན་མཆིས་པར་འགྱུར་རོ། །དགོས་པ་སྒྲུབ་པ་ཆེན་པོ་ཐམས་ཅད་འགྲུབ་པར་འགྱུར་རོ། །རྐང་པ་གཉིས་ལ་བྱུགས་ཏེ་མེ་འབར་
བའི་ནང་དུ་ཞུགས་ན། མེ་ལྷ་རང་གི་གཟུགས་ཀྱིས་མདུན་དུ་མཆིས་ནས་ལག་པ་ནས་བཟུང་སྟེ་རིག་སྔགས་འཆང་ལ་རིག་སྔགས་འཆང༌། བདག་གི་གཞལ་མེད་ཁང་གི་གནས་
སུ་ཞུགས་ཤིག །རིག་སྔགས་འཆང་གིས་བསྒོ་བ་ཐམས་ཅད་བསྒྲུབ་པར་བགྱིའོ། །ཞེས་སྨྲ་བ་ན། དེའི་ཚེ་རིག་སྔགས་འཆང་གིས་བགྱི་བ་ཅི་མཆིས་པ་དེ་བསྒོ་བར་བགྱི་སྟེ།
ཐམས་ཅད་བགྱིད་པར་འགྱུར་རོ། །དཔུང་པ་གཉིས་ལ་བྱུགས་ན། གླང་པོ་ཆེ་བདུན་གྱི་སྟོབས་དང་ལྡན་པར་འགྱུར་རོ། །བརླ་གཉིས་ལ་བྱུགས་ན། ཚུགས་པ་མ་མཆིས་པའི་གྱང་

92-1-303b

དུ་འགྱུར་རོ། །བྱིན་པ་གཉིས་ལ་བྱུགས་ན། འབབ་ཆུ་ཆེན་པོ་ཕ་རོལ་ཏུ་རྒལ་བར་འགྱུར་རོ། །མགྲིན་པ་ལ་བྱུགས་ནས་ནགས་ཁུང་དུ་ཞུགས་ན། ནགས་ཁུང་གི་གནས་ཀྱི་སྒོ་ཐམས་
ཅད་བྱེ་ནས་སྨན་གྱི་རྫས་ཐམས་ཅད་རང་གི་གཟུགས་ཀྱིས་མདུན་ན་མཆིས་པར་འགྱུར་ཏེ། ཅི་འཚལ་བ་དེ་བླང་བར་བགྱིའོ། །གི་ཝང་གི་རིལ་བུ་བགྱིས་ཏེ་ཁར་བསྲེལ་ནས་རི་སུལ་དང༌།
སྨན་གཤོང་དུ་ཞུགས་ན། སྐད་དྲག་པོ་ལན་གསུམ་གདོན་པར་བགྱི་སྟེ། རི་སུལ་དང༌། སྨན་གཤོང་གི་གནས་གསང་བའི་སྒོ་གང་དག་ལགས་པ་འབྱེ་བར་འགྱུར་ཞིང༌། དེ་ན་གནས་
པ་གང་ལགས་པ་དེ་དག་ཐམས་ཅད་རང་རང་གི་གཟུགས་ཀྱིས་མདུན་ན་མཆིས་པར་འགྱུར་ཞིང་ལས་ཐམས་ཅད་བགྱིད་པར་འགྱུར་རོ། །དེ་ནས་རྩྭ་དང༌། ཤིང་གེལ་པ་དང༌། ནགས་ཚང་
ཚིང་གི་སྨན་གྱི་རྫས་གང་ལགས་པ་དག་རང་གི་གཟུགས་ཀྱིས་མདུན་ན་མཆིས་པར་འགྱུར་ཞིང༌། གང་དག་གི་བཅུད་ཀྱི་མཆོག་དེ་དག་འཛག་ལ། བཅུད་སྲུང་བ་དེ་དག་ཀྱང་རང་གི་
གཟུགས་ཀྱིས་མདུན་ན་མཆིས་ནས་ཐམས་ཅད་དབང་དུ་འགྱུར་རོ། །ཇི་ལྟར་འཚལ་བ་བག་ཚ་བ་མ་མཆིས་པར་དགོས་པ་ཐམས་ཅད་བགྱིད་པར་འགྱུར་རོ། །སྙིང་གར་ཐིག་ལེ་བགྱིས་
ནས་སྙིང་ལ་ཅུང་ཟད་ཅི་བསམ་པ་དང༌། ཡིད་ལ་བསམ་ཞིང་བརྣག་པའི་དགོས་པ་དེ་དག་ཐམས་ཅད་མོད་ལ་འགྲུབ་པར་འགྱུར་རོ། །ལྟོ་ལ་ཐིག་ལེ་བགྱིས་ན། ཁ་ཟས་དང་བཏུང་བའི་སྟོན་

92-1-304a

༄༅། །མོ་འདོད་རྒུ་ཐམས་ཅད་ཐོབ་པར་འགྱུར་ཏེ། ཕུན་སུམ་ཚོགས་པ་ཐམས་ཅད་ལྷུན་གྱིས་འགྲུབ་པར་འགྱུར་རོ། །རྩིབ་ལོགས་གཉིས་ལ་བྱུགས་ན། ཇི་
ལྟར་བསམ་ཞིང་དོན་དུ་གཉེར་བའི་གོས་རྣམས་འཐོབ་པར་འགྱུར་རོ། །སྒྲལ་ཚིགས་ལ་བྱུགས་ན། ཇི་ལྟར་ཡིད་ལ་བསམ་པའི་མལ་དང༌། སྟན་འཐོབ་པར་འགྱུར་རོ། །རྣ་བ་ལ་
བྱུགས་སམ། གནད་དང༌། གནད་ཐམས་ཅད་ཀྱི་གནས་སུ་བྱུགས་ན། ཇི་ལྟར་བསམ་པའི་རྒྱན་དང༌། ལྷབ་ལྷུབ་ཐོབ་པར་འགྱུར་རོ། །མཇུག་དོ་ལ་བྱུགས་ན། རྟའི་བཞོན་པ་ཐོབ་
པར་འགྱུར་རོ། །ཉིན་བཞིན་ནང་པར་ཚིག་གཞན་མི་སྨྲ་བར་གི་ཝང་གི་རིལ་བུ་རེ་རེ་ལ་དོན་ཡོད་རྒྱལ་པོའི་སྙིང་པོ་བཟླས་ནས་འཚལ་ཏེ། ཉི་མ་དང་པོ་ལ་ཚིགས་སུ་བཅད་པ་སྟོང་
བཀླགས་ན་འཛིན་པར་འགྱུར་རོ། །ཉིན་གཅིག་བཞིན་ཉིས་འགྱུར་དུ་བགྱིས་ནས་བཀླགས་པ་ན་འཛིན་པར་འགྱུར་རོ། །ཞག་བདུན་གྱིས་ཐོས་པ་མང་པོར་འགྱུར་རོ། །ཞག་བཅུ་
བཞིར་བགྱིས་ན། མིའམ་ཅི་མོ་ལྟ་བུའི་སྒྲ་དབྱངས་སུ་འགྱུར་རོ། །ཞག་ཉི་ཤུ་རྩ་གཅིག་ཏུ་བགྱིས་ན། ཐོས་པ་བསགས་པའི་རྒྱ་མཚོ་ཆེན་པོར་འགྱུར་རོ། །ཀ་ལ་པིངྐའི་དབྱངས་
ལྟར་མཉེན་ཞིང་སྙན་ལ་རྣ་བའི་སྒྲ་དབྱངས་སུ་འགྱུར་རོ། །བུའི་ཆེད་དུ་མར་དང་ལྷན་ཅིག་སྩལ་ན། བྱ་རོག་ལྟ་བུ་དང༌། མོ་གཤམ་རྣམས་ཀྱིས་ཀྱང་བུ་རྙེད་པར་འགྱུར་རོ། །བཙོན་

92-1-304b

རར་སྩལ་བ་དང༌། ཤིང་སྒྲོག་དང༌། ལྕགས་སྒྲོག་དང༌། གཏན་པ་དང༌། ཁོང་སྒྲིལ་ལ་བྱུགས་ན། བྱུགས་པ་ཙམ་གྱི་མོད་ལ་དུམ་བུ་དུམ་བུར་འཆག་པར་འགྱུར་རོ། །འཐོར་བར་
འགྱུར་རོ། །ཚེས་བརྒྱད་དམ། བཅུ་བཞིའམ། ཚེས་བཅོ་ལྔ་ལ་དོན་ཡོད་རྒྱལ་པོའི་སྙིང་པོ་ལན་བདུན་བཟླས་ལ་ཁྲོ་བོའི་རྒྱལ་པོས་རང་ལ་དབང་བསྐུར་ནས་གིའུ་ཝང་གི་རིལ་བུ་དང་
སྤོས་ཆབ་བསྲེས་པས་ཁྲུས་བགྱིའོ། །ཁྲུས་བགྱིས་པ་ཙམ་གྱི་མོད་ལ་སྡིག་པ་ཐམས་ཅད་དང༌། སྔོན་གྱི་སྒྲིབ་པ་ཐམས་ཅད་རྣམ་པར་འཇིག་པར་འགྱུར་རོ། །ནུབ་གསུམ་དུ་ཁྲུས་བགྱིས་
ན། གསངས་སྔགས་དང༌། ཕྱག་རྒྱ་དང༌། སྒྲུབ་པ་དང༌། གྲུབ་པའི་མཆོག་ཐམས་ཅད་ཐོབ་པར་འགྱུར་རོ། །ཕས་ཀྱི་རྒོལ་བ་དང༌། མི་མཛའ་བ་དང༌། གདུག་པ་དང༌། སྡིག་པ་ཐམས་ཅད་
ཀྱིས་མི་ཚུགས་པར་འགྱུར་རོ། །ལན་འགའ་ཡང་ཐམས་ཅད་ཀྱི་ཐམས་ཅད་དུ་འཇིགས་པ་མི་འབྱུང་ཞིང་ཡོངས་སུ་ཐར་པར་འགྱུར་རོ། །ཕྱིས་ལན་འགའ་ཡང་སྡིག་པའི་དྲི་མས་
གོས་པར་མི་འགྱུར་རོ། །གིའུ་ཝང་གི་རིལ་བུ་ཏིལ་མར་དང་བསྲེས་ཏེ་ཁ་གདོང་ལ་བྱུགས་ནས་རྒྱལ་པོའི་མདུན་དུ་མཆིས་ན། བུ་བཞིན་དུ་ཕང་དུ་འཁྱུད་ནས་དགའ་བ་ཆེན་པོ་འཐོབ་པ་
དང༌། རྒྱལ་པོ་ཁྲོ་བོའི་འཇིགས་པ་ཐམས་ཅད་ཞི་བར་འགྱུར་རོ། །ལུས་ཐོག་ཐག་ཏུ་བྱུགས་ན། གསད་པར་འོས་པའི་ལུས་ལ་ཡང་མཚོན་གྱིས་ཕོག་པར་མི་འགྱུར་ཏེ། དུམ་བུ་དུམ་

92-1-305a

༄༅། །བུར་འཆག་པར་འགྱུར་རོ། །མདའ་འཕངས་ན། ལུས་ལ་འབབ་པར་མི་འགྱུར་ཞིང་གཞུ་འཆག་པར་འགྱུར་རོ། །གིའུ་ཝང་གི་རིལ་བུ་མགུལ་དུ་བཏགས་ནས་
འབྲོག་དགོན་པ་དང༌། རི་དང༌། ནགས་ཚང་ཚིང་བགྲོད་དཀའ་བར་ཞུགས་ན། ཆོམ་པོ་དང༌། གཡོན་ཅན་དང༌། རྐུན་པོ་དང༌། གནོད་སྦྱིན་དང༌། སྲིན་པོ་དང༌། མི་དང༌། མི་མ་ལགས་
པ་དང༌། གཅན་གཟན་གདུག་པ་དང༌། སྦྲུལ་གདུག་པ་དང༌། དུག་གི་འཇིགས་པ་ཐམས་ཅད་འབྱུང་བར་མི་འགྱུར་ཏེ། མི་གདའ་བར་འགྱུར་རོ། །དཔུང་པ་གཡས་པ་ལ་བཏགས་
ན༑ ཐམས་ཅད་དུ་ཕ་རོལ་ལས་རྒྱལ་བར་འགྱུར་རོ། །ཐམས་ཅད་དུ་མཆོད་གནས་ཆེན་པོར་ཡང་འགྱུར་རོ། །ཐམས་ཅད་དུ་མཐུ་དང་བརྩོན་འགྲུས་ཆེན་པོ་རྫི་བ་མེད་པས་ཕ་རོལ་
ཟིལ་གྱིས་གནོན་པར་འགྱུར་རོ། །དཔུང་པ་གཡོན་པ་ལ་བཏགས་ན། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་ཀྱི་གནང་ཆེན་དུ་འགྱུར་ཏེ། ཐམས་ཅད་ལྟ་
འཚལ་བར་འགྱུར་རོ། །མཆོད་པའི་འོས་ཆེན་པོར་འགྱུར་རོ། །དགོས་པ་མང་པོ་འགྲུབ་པར་འགྱུར་རོ། །བྱིན་པ་གཡས་པ་ལ་བཏགས་ན། དུབ་པ་མ་མཆིས་པར་དཔག་ཚད་
སྟོང་དུ་མཆིས་པར་འགྱུར་རོ། །གིའུ་ཝང་གི་རིལ་བུ་ཁར་བསྲེས་ལ་ལག་པ་གཡས་པས་ཡུངས་ཀར་གྱིས་དོན་ཡོད་ལྕགས་ཀྱུ་བཟླས་ནས་དྲངས་ཏེ་ཚིག་གཞན་མི་སྨྲ་བར་གནས་

92-1-305b

མཐོན་པོར་འཛེགས་ཏེ་ཕྱོགས་གང་དུ་བསམ་པའི་སྐྱེ་བ་དང༌། བུད་མེད་དང༌། ཁྱེའུ་དང༌། བུ་མོ་མཆིས་པའི་ཕྱོགས་དེར་ཡུངས་ཀར་གྱིས་གཏོར་ན། མོད་ལ་བཀུག་པར་འགྱུར་
ཏེ༑ མཆིས་པར་འགྱུར་རོ། །གལ་ཏེ་དཔག་ཚད་བརྒྱ་ཙམ་ན་གནས་པ་ཞིག་ན་ཡང་གང་གདོན་མི་འཚལ་བར་དེ་ཞག་གསུམ་གྱིས་མཆི་བར་འགྱུར་ཏེ། ཡིད་གཉིས་མི་བགྱིའོ། །ལག་པ་
གཡས་པ་འམ། ལག་པ་གཡོན་པ་ལ་གིའུ་ཝང་གི་རིལ་བུ་བཏགས་ན། གང་དུ་རེག་པར་ནོར་དང༌། འབྲུ་དང༌། དབྱིག་དང༌། ནོར་དང༌། མུ་ཏིག་དང༌། ཤངྐ་ཤི་ལ་དང༌། བྱུ་རུ་དང༌། ས་
ལེ་སྦྲམ་དང༌། དངུལ་དང༌། གོས་དང༌། ལྷབ་ལྷུབ་དེ་དག་ཐམས་ཅད་བཀུག་ནས་མཆི་བར་འགྱུར་ཏེ། ཅི་འཚལ་བ་དེ་མཆི་བར་འགྱུར་རོ། །བྱ་ཚང་དུ་ཞུགས་ནས་ཚང་མང་གི་སྒོར་ཐལ་
མོ་བརྡབས་ན། འཚེད་པ་དང༌། འཚེད་པའི་ཁ་ཟས་དེ་དག་ཐམས་ཅད་བཀུག་ནས་མཆིས་པར་འགྱུར་ཏེ། གང་དུ་འཚལ་བ་དེར་མཆི་བར་འགྱུར་རོ། །སྤོས་འཚོང་གི་ཚོང་ཁང་དུ་
མཆིས་ན། ཚོང་ཁང་གི་ཡོ་བྱད་ཐམས་ཅད་མཆི་བར་འགྱུར་རོ། །ཆང་ཚོང་གི་སྒོར་ཐལ་མོ་བརྡབས་ན། ཆང་གི་བུམ་པ་ཐམས་ཅད་མཆི་བར་འགྱུར་རོ། །བང་བའི་སྒོར་ཐལ་མོ་
བརྡབས་ན། འབྲུ་ཐམས་ཅད་བཀུག་པར་འགྱུར་རོ། །བཅུད་འབྱིན་པའི་ཁྱིམ་དུ་ཞུགས་ནས་འཁྲུལ་འཁོར་ལ་རེག་པར་བགྱིད་ན། བུ་རམ་གྱི་ཁུ་བ་དང༌། ཤ་ཁ་རའི་གླེགས་བུ་

92-1-306a

༄༅། །ཐམས་ཅད་མཆི་བར་འགྱུར་རོ། །གང་དུ་འཚལ་བ་དེར་མངགས་པར་འགྱུར་རོ། །གྲོང་ཁྱེར་གྱི་སྒོར་མུན་ཚབ་ཚུབ་ན་ཐལ་མོ་བརྡབས་ན། གྲོང་ཁྱེར་ན་གནས་
པ་ཐམས་ཅད་གཉིད་དཀྲོགས་པར་འགྱུར་རོ། །དགྲ་བོའི་སྒོར་བཏབ་ན། བསྐྲད་པར་འགྱུར་རོ། །མཚོན་ཆ་མཁན་གྱི་ཁྱིམ་དུ་འཕངས་ན། མཚོན་ཆ་དང༌། གོ་ཆ་རྣམས་རེངས་པ་
དང༌། རྨུགས་པར་བགྱིས་པར་འགྱུར་རོ། །རྒྱལ་པོའི་སྒོར་བཏབ་ན། ཕས་ཀྱི་རྒོལ་བ་དང༌། མི་མཛའ་བ་དང༌། སེམས་ཅན་གདུག་པ་ཐམས་ཅད་བཅིངས་པ་དང༌། རེངས་པ་དང༌།
རྨུགས་པར་བགྱིས་པར་འགྱུར་རོ། །དུང་ལ་བྱུགས་ནས་མཐོན་པོར་བུས་ན། སྒྲ་གང་དུ་གྲགས་པ་དེ་དག་ཏུ་འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་དང༌། བྱད་དང༌།
དུག་སྦྱར་མ་དང༌། དུག་དང༌། ནད་ལས་ཡོངས་སུ་ཐར་པར་འགྱུར་རོ། །གྲོང་ཁྱེར་གྱི་སྒོར་བུས་ན། ཡམས་ཀྱི་ནད་དང༌། གནོད་པ་དང༌། མི་ངས་ཐམས་ཅད་རབ་ཏུ་ཞི་བར་འགྱུར་
རོ། །ཕྱུགས་ལྷས་སུ་བུས་ན། འོ་མ་ཐམས་ཅད་འཕྲོག་བར་འགྱུར་རོ། །གང་དུ་འཚལ་བ་དེར་མཆི་བར་འགྱུར་རོ། །ར་ལུག་གི་ལྷས་སུ་བུས་ན། ར་ལུག་གི་འོ་མ་འཕྲོག་བར་འགྱུར་
ཏེ། གར་འཚལ་བ་དེར་མཆི་བར་འགྱུར་རོ། །སྐྱེ་བོའི་ཚོགས་ཆེན་པོའི་དབུས་སུ་བུས་ན། ཐམས་ཅད་སྒྲེན་མོར་གྱུར་ནས་གོས་ཐམས་ཅད་བཀུག་པར་འགྱུར་རོ། །རྫ་རྔ་ལ་བྱུགས་

92-1-306b

ཏེ་ཁྱམས་མཐོན་པོའི་སྟེང་དུ་བརྡུངས་ན། གྲང་བ་དང༌། རླུང་དང༌། སེར་བ་ཐམས་ཅད་བཅིངས་པ་དང་བཤིག་པར་འགྱུར་ཏེ། ཚུགས་པར་མི་འགྱུར་རོ། །དཔག་ཚད་བརྒྱ་ཁོར་ཁོར་ཡུག་
ཏུ་སེར་བ་བཀག་པར་འགྱུར་རོ། །གྲོང་ཁྱེར་རམ་ཡུལ་འཁོར་མཐའ་དག་ཏུ་བུས་ན། ནད་དང༌། ཡམས་ཀྱི་ནད་དང༌། གནོད་པ་དང༌། འཚེ་བ་ཐམས་ཅད་ཞི་བར་འགྱུར་རོ། །འཐབ་པ་
དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་འགྱུར་རོ། །མི་ངས་དང༌། མུ་གེའི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །གཞན་ཡང་དགོས་པ་རྣམ་
པ་སྣ་ཚོགས་བརྒྱ་སྟོང་དག་བགྱིད་པར་འགྱུར་ཏེ། ཐམས་ཅད་ལ་སྦྱར་བར་བགྱིའོ། །དེ་ནས་སེམས་ཅན་ཐམས་ཅད་དང་ཐུན་མོང་བ་ཞི་བ་དང༌། རྒྱས་པ་ནད་ཐམས་ཅད་ཞི་བར་བགྱིད་
ཅིང་སྡིག་པ་ཐམས་ཅད་འཇིག་པར་བགྱིད་པ། ཡམས་ཀྱི་ནད་དང༌། གནོད་པ་ཐམས་ཅད་རབ་ཏུ་ཞི་བར་བགྱིད་པ། མུ་གེའི་དགོན་པ་ཐམས་ཅད་རབ་ཏུ་ཞི་བར་བགྱིད་པ། འབྱུང་པོ་
དང༌། གནོད་སྦྱིན་དང༌། སྲིན་པོ་དང༌། གདོན་དང༌། བརྗེད་བྱེད་ཐམས་ཅད་བརླག་པར་བགྱིད་པ་བརྗོད་པར་བགྱིའོ། །རིག་སྔགས་འཆང་གཙང་མར་གྱུར་པས་ལེགས་པར་ཁྲུས་
བགྱིས་ཏེ་སྤོས་དྲི་ཞིམ་པོས་ལུས་བྱུགས་ལ། གོས་གཙང་མ་བགོས་ལ་སྤོས་དྲི་ཞིམ་པོས་བསྒོས་ནས་བྱམས་པའི་སེམས་ལ་མཉམ་པར་བཞག་ཅིང༌། སེམས་ཅན་ཐམས་

92-1-307a

༄༅། །ཅད་ལ་ལྷག་པར་བརྩེ་བ་དང༌། སྙིང་རྗེ་ཆེན་པོས་སྙིང་གདུངས་པས་སྦྱིན་སྲེག་གི་ལས་འདི་བགྱི་སྟེ། ཨརྐའི་ཤིང་དང༌། ཤ་མའི་ཤིང་དང༌། ཤིང་འོ་
མ་ཅན་ནམ་ཇི་ལྟར་ཡང་བྱང་ཆུབ་ཀྱི་ཤིང་སྟེ། དེ་དག་གི་ཡམ་སྲེག་ཤིང་གིས་མེ་སྦར་ལ་འབྲས་ཡོས་དང༌། ཡུངས་ཀར་དང༌། པདྨ་དང༌། པདྨའི་ལྡུམ་བུ་དང༌། འདབ་མ་དང༌།
ཞོ་དང༌། སྦྲང་རྩི་དང༌། མར་དང་བསྲེས་པས་སྦྱིན་སྲེག་བགྱིའོ། །དོན་ཡོད་ཞགས་པའི་སྙིང་པོ་སྟོང་རྩ་བརྒྱད་བཟླས་ནས་དེ་ནས་དོན་ཡོད་ཞགས་པ་ཁྲོ་བོའི་རྒྱལ་པོས་དབང་
བསྐུར་ཏེ། དོན་ཡོད་ཞགས་པའི་ཕྱག་རྒྱས་ཕྱག་རྒྱ་ལན་བརྒྱ་རྩ་བརྒྱད་བཅིང་ངོ༌། །དེ་ནས་སྦྱིན་སྲེག་གི་དགོས་པ་རྣམས་མཐར་ཕྱིན་པའི་མོད་ཁོ་ནར་དཔག་ཚད་གཅིག་ཁོར་
ཡུག་ཏུ་ཡམས་ཀྱི་ནད་དང༌། གནོད་པ་དང༌། འཚེ་བ་དང༌། ནད་དང༌། མུ་གེའི་དགོན་པ་མི་བཟད་པ་དང༌། རང་གི་དཔུང་དང༌། གཞན་གྱི་དཔུང་གི་འཇིགས་པ་དང༌། ཕས་ཀྱི་རྒོལ་བ་
དང༌། མི་མཛའ་བའི་འཇིགས་པ་ཐམས་ཅད་དང༌། ཆོམ་པོ་དང༌། གཡོན་ཅན་དང༌། རྐུན་མོ་དང༌། གཅན་གཟན་གདུག་པ་ཅན་དང༌། སྤྲུལ་དང༌། དུག་མི་བཟད་པ་དང༌། གདུག་པ་
དང་བཅས་པའི་སྲོག་ཆགས་ཀྱི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །མི་ཚུགས་པར་འགྱུར་རོ། །དཔག་ཚད་བརྒྱར་ཁོར་ཡུག་ཏུ་རིམས་མི་འབྱུང་སྟེ། གནོད་པས་

92-1-307b

མ་ལགས། ནད་ཀྱིས་མ་ལགས་ཏེ། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། གདོན་རྣམས་ཀྱིས་མི་ཚུགས་ཏེ། རབ་ཏུ་ཞི་བར་འགྱུར་རོ། །འཐབ་པ་དང༌། འཐབ་མོ་དང༌། རྩོད་པ་
དང༌། འགྱེད་པ་དང༌། ནང་འཁྲུག་དང༌། འཁྲུག་པ་དང༌། སྐྲོད་པ་དང༌། མདངས་གཅོད་པ་དང༌། འཆིང་བ་དང༌། སྡིགས་པ་རྣམས་ཀྱིས་མི་ཚུགས་ཏེ། རབ་ཏུ་ཞི་བར་འགྱུར་རོ། །སེམས་
ཅན་ཐམས་ཅད་བདེ་བར་འགྱུར་རོ། །ཤིན་ཏུ་ལོ་ལེགས་ཤིང་མདངས་དགའ་ལ་སྐྱེ་བོ་དང༌། མི་མང་པོས་རབ་ཏུ་གང་ཞིང་མེ་ཏོག་དང༌། འབྲས་བུ་ཕུན་སུམ་ཚོགས་པར་འགྱུར་རོ། །
ནོར་དང༌། འབྲུ་དང༌། ལོ་ཏོག་རབ་ཏུ་མང་པོ་འགྲུབ་པར་འགྱུར་རོ། །ཤིན་ཏུ་རོ་དང་ལྡན་པ་དང༌། ཤིན་ཏུ་སྨིན་པ་དང༌། ཡོངས་སུ་རྫོགས་པར་འགྱུར་རོ། །རྩྭ་དང༌། ཤིང་གེལ་བ་དང༌།
སྨན་དང༌། ནགས་ཚང་ཚིང་དང༌། མྱུ་གུ་དང༌། རྩ་བ་དང༌། འབྲས་བུ་བཟང་པོ་ཡོངས་སུ་རྫོགས་པར་འགྱུར་རོ། །ཕྱིར་ཞིང་ཇི་སྲིད་འཚོའི་བར་དུ་ཡུལ་དེ་ན་ཡིད་དུ་མི་མཆི་བའི་རེག་པ་
མྱོང་བར་མི་འགྱུར་རོ། །ཡུལ་དེ་ན་དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་རྣམས་རྟག་ཏུ་
ནད་མ་མཆིས་པར་འགྱུར་རོ། །བདེ་བར་ཚོར་བ་དང༌། ཡིད་ལ་དགའ་ཞིང་མགུ་བར་འགྱུར་རོ། །བྱམས་པ་དང༌། སྙིང་རྗེའི་སེམས་ཀྱིས་གནས་པར་འགྱུར་རོ། །ལྷ་དང༌། ཀླུ་དང༌།

92-1-308a

༄༅། །གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དེ་དག་ཐམས་ཅད་ཀྱང་ལེགས་པར་བསྲུང་བའི་
ཕྱིར་རྟག་ཏུ་སྲུང་བ་དང༌། བསྐྱབ་པ་དང༌། སྦ་བའི་ཕྱིར་དཔག་ཚད་བརྒྱ་ཁོ་ར་ཁོར་ཡུག་ཏུ་སྲུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་བགྱིད་པར་འགྱུར་
རོ། །རྒྱལ་པོ་བཞི་ཡང་དཔུང་དང་བཅས་ཏེ་ཡོངས་སུ་སྐྱོང་བ་དང༌། སྲུང་བ་དང༌། སྐྱོབ་པ་དང༌། སྤེད་པ་བགྱིད་བར་འགྱུར་རོ། །གདུག་པ་ཐམས་ཅད་ཟློག་པ་དང༌། སྲུང་བ་དང༌། ཡོངས་
སུ་སྐྱོང་བར་འགྱུར་རོ། །དབང་ཕྱུག་དང༌། དབང་ཕྱུག་ཆེན་པོའི་ལྷའི་བུ་རྣམས་རྟག་པར་རྒྱུན་དུ་སྲུང་བ་དང༌། སྐྱོབ་པ་དང༌། སྦེད་པ་བགྱིད་པར་འགྱུར་རོ། །ལྷའི་དབང་པོ་བརྒྱ་བྱིན་
སུམ་ཅུ་རྩ་གསུམ་པའི་ལྷའི་བུ་འཁོར་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། ལྷའི་ཚོགས་ཀྱི་འཁོར་ཐམས་ཅད་ཀྱིས་ཡུལ་དེ་ལེགས་པར་སྲུང་བར་
འགྱུར་རོ། །གཟི་བྱིན་སྩོལ་བར་འགྱུར་རོ། །དཔག་ཚད་གཅིག་ཁོ་ར་ཁོར་ཡུག་ཏུ་སེམས་ཅན་ཐམས་ཅད་ཡོངས་སུ་སྲུང་བ་དང༌། ཡོངས་སུ་སྐྱོང་བར་འགྱུར་རོ། །དགེ་སྦྱོང་
དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་ལ་སྲུང་བ་དང༌། བསྐྱབ་པ་དང༌། སྦེད་པ་

92-1-308b

བགྱིས་པར་འགྱུར་རོ། །ཞི་བའི་ལས་འདིའི་མཐུས་སེམས་ཅན་ཐམས་ཅད་སྡིག་པ་དང༌། སྒྲིབ་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །དེ་བཞིན་གཤེགས་པ་ཐམས་
ཅད་ཀྱིས་ཡུལ་དེ་ལ་དགོངས་པར་འགྱུར་རོ། །ཕྱོགས་བཅུའི་བྱང་ཆུབ་སེམས་དཔའ་སེམས་དཔའ་ཐམས་ཅད་དང༌། བྱང་ཆུབ་སེམས་དཔའི་ཚོགས་ཐམས་ཅད་ཡང་དག་པར་དགོངས་
པར་འགྱུར་རོ། །སེམས་ཅན་ཐམས་ཅད་ལ་དབུགས་འབྱིན་པར་སྟོན་པར་འཚལ་བར་འགྱུར་རོ། །སེམས་ཅན་ཐམས་ཅད་ཡོངས་སུ་བསྲུང་བའི་དོན་དུ་ཉི་མ་དང༌། ཟླ་བ་རྒྱུ་སྐར་གྱི་
ཚོགས་དང་བཅས་པ་ལེགས་པར་འབྱོར་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་རྟག་པར་རྒྱུན་དུ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་ལ་
བུ་གཅིག་པ་བཞིན་དུ་དབུགས་འབྱིན་པར་འགྱུར་རོ། །ཡོངས་སུ་སྲུང་བ་དང༌། ཡིད་ཀྱི་བརྣག་པ་ཐམས་ཅད་ཡོངས་སུ་རྫོགས་པར་བགྱིད་པར་འགྱུར་ཏེ། ཡང་ནས་ཡང་དུ་བལྟ་
བར་འགྱུར་རོ། །དེ་ནས་དེས་སྦྱིན་སྲེག་གི་ཐལ་པ་དང༌། དྲི་ཆུ་སྐྱོ་མ་བགྱིས་ཏེ་ཕྱོགས་བཞི་ཀུན་ཏུ་དབང་བསྐུར་ན། མཚམས་ཆེན་པོ་བཅད་པ་བགྱིས་པར་འགྱུར་རོ། །ནད་
གྱིས་ཟིན་པ་ཐམས་ཅད་ཀྱི་ནད་ཐམས་ཅད་ཉེ་བར་ཞི་བར་འགྱུར་རོ། །རིམས་ཐམས་ཅད་ལ་ཐིག་ལེ་བགྱིས་ན། རིམས་ཐམས་ཅད་ལས་ཐར་བར་འགྱུར་རོ། །དྲི་ཆབ་དང་ཐལ་བས་

92-1-309a

༄༅། །ཁྲུས་བགྱིས་ན། ཐམས་ཅད་ཀྱི་སྒྲིབ་པ་དང༌། སྡིག་པ་ཐམས་ཅད་རྣམ་པར་དག་པར་འགྱུར་རོ། །བཙོན་ར་ན་མཆིས་པའམ། ཕྱག་སྦལ་ན་མཆིས་པའི་གོས་
ལ་བསྐུས་ན་རལ་བར་འགྱུར་རོ། །གདུག་པས་ཟིན་པ་དང༌། དུག་གིས་མྱོས་པ་ཐམས་ཅད་ལ་བསྐུས་ན་གདུག་པར་མི་འགྱུར་རོ། །མེ་དགུག་པའི་སྦྱིན་སྲེག་གི་ཆོ་ག་རྫོགས་སོ།།
དེ་ནས་པདྨ་རྒྱ་ཆེན་པོའི་དཀྱིལ་འཁོར་འདིར་པདྨའི་རིགས་འཕགས་པ་སྤྱན་རས་གཟིགས་དབང་ཕྱུག་གི་དོན་ཡོད་པའི་ཞགས་པའི་སྙིང་པོ་རྣམ་པར་གྲོལ་བའི་དཀྱིལ་འཁོར་
ཆོ་ག་ཞིབ་མོའི་རྒྱལ་པོ་ཆེན་པོ་བརྗོད་པར་བགྱི་སྟེ། འདི་ནི། མ་བསྒྲུབས་པར་ལས་བརྒྱ་སྟོང་བགྱིད་པར་འགྱུར་རོ། །ཚེས་གྲངས་རྒྱུ་སྐར་བཟང་པོ་དང༌། །ཤིན་ཏུ་བཀྲ་ཤིས་མཆོག་
དགེ་ལ། །ལེགས་བར་ཁྲུས་བགྱིས་གོས་གཙང་བགོ། །བྱམས་པའི་སེམས་ལ་མཉམ་པར་བཞག །སེམས་ཅན་ཀུན་ལས་བརྩེ་བ་དང༌། །སྙིང་རྗེ་དམ་བས་བརྒྱན་པ་དང༌། །དོན་
ཡོད་ཞགས་པའི་རིག་སྔགས་ཚེ། །གྲུབ་པ་བླ་མེད་ཆོ་གའི་རྒྱལ། །བཀླགས་པས་ལས་རྣམས་ཐམས་ཅད་དག །འགྲུབ་པར་བགྱིད་དེ་སོམ་ཉི་མེད། །འཇིག་རྟེན་བླ་མའི་སྙིང་པོ་དག་
དེ་བཞིན་གང་དག་རྟག་བརྗོད་ན། །ལུས་ཅན་རྟག་ཏུ་མཆོག་སྦྱིན་གྱི། །ཕྱག་ན་པདྨ་རྟག་ཏུ་འགྱུར། །ཇི་ལྟར་གངྒཱའི་བྱེ་སྙེད་ཀྱི། །སངས་རྒྱས་བྱེ་བ་ཕྲག་སྟོང་ལ། །བསོད་ནམས་

92-1-309b

ཕུང་པོ་ཁྲི་ཕྲག་སྐྱེད། །དགེ་བའི་རྩ་བ་གསོག་པ་དང༌། །སངས་རྒྱས་བྱ་བ་བགྱིད་པར་འགྱུར། །སྨྱུང་བ་བགྱིས་ནས་བཟླས་བརྗོད་གཅིག །མཁས་པའི་མིས་ནི་བརྗོད་བགྱིས་པ། །
དགེ་སློང་ཕ་དང་དགེ་སློང་མ། །དགེ་བསྙེན་ཕ་མས་དེ་བཞིན་དུ། །བདེ་བ་ཅན་དུ་མྱུར་དུ་མཆི། །སྡུག་བསྔལ་མི་བཟང་མྱོང་འགྱུར་བའི། །ཉོན་མོངས་པ་ལས་ཐར་པར་འགྱུར། །
རྟག་ཏུ་སངས་རྒྱས་བྱང་སེམས་དག །མཐོང་བར་འགྱུར་ཏེ་སོམ་ཉི་མེད། །དེ་ནས་དོན་ཡོད་ཞགས་པའི་སྙིང་པོའི་ཆོ་ག་ཇི་ལྟ་བ་བཞིན་དུ་བཟླས་བརྗོད་ཀྱི་ཆོ་ག་བརྗོད་པར་བགྱི་སྟེ།
བཟླས་བརྗོད་ཀྱི་ནི་ལས་བགྱིས་ན། །རིག་སྔགས་འཆང་བ་དེ་ཉིད་འགྲུབ། །དོན་ཡོད་ཞགས་པའི་གཟུགས་བརྙན་གྱི། །མདུན་དུ་བ་ལྕིའི་དཀྱིལ་འཁོར་བགྱི། །གྲུ་བཞི་ཁོ་ར་ཁོར་ཡུག་
ཏུ། །ཚོན་རྩི་དཀར་པོ་ཞིབ་མོ་ཡིས། །གྲུ་བཞི་ལྷག་པར་ཐིག་གདབ་བོ། །ངོས་བཞི་རྣམས་སུ་སྒོ་བཞི་དག །དབུས་ནས་ངོས་བཞིར་གཤིས་སུ་དབབ། །ཙནྡན་དཀར་པོས་བྲི་བ་ནི། །
དཀྱིལ་འཁོར་མཆོག་ལ་པདྨ་དང༌། །འདབ་བརྒྱ་གུར་གུམ་གྱིས་གཏོར་ཅིང༌། །པདྨའི་ཟེ་བའི་དཀྱིལ་དག་ཏུ། །མ་ཞོམ་པ་ཡི་བུམ་པ་ནི། །སྤོས་ཆབ་ཀྱིས་ནི་བཀང་བ་ཡིས། །ཡུངས་
ཀར་ལྡན་པ་གཞག་པར་བགྱི། །ཨ་ག་རུ་ཡི་བདུག་པ་དབུལ། །བུམ་པ་གང་བ་དགོད་པར་བགྱི། །མེ་ཏོག་སྣ་ཚོགས་བརྒྱན་པར་བགྱི། །མཆོད་ཡོན་སྣོད་ཀྱང་བཞི་གཞག་གོ། །རིག་

92-1-310a

༄༅། །སྔགས་འཆང་བ་གཙང་གྱུར་པར། །གཙང་མའི་གོས་ནི་བགོ་བར་བགྱི། །ལེགས་བཀྲུས་རྣམ་པར་དག་པ་དང༌། །གསོ་སྦྱོང་དག་ནི་བླངས་པ་དང༌། །དཀར་
གསུམ་ཟས་ནི་འཚལ་ནས་སུ། །དུས་གསུམ་དུ་ནི་ཁྲུས་བགྱིའོ། །དུས་གསུམ་བཟླས་བརྗོད་བགྱི་བ་ནི། །དོན་ཡོད་ཞགས་པའི་སྙིང་པོ་དག །དུས་གསུམ་དུ་ཡང་བརྒྱ་རྩ་བརྒྱད།།
འཕགས་པ་འཇིག་རྟེན་དབང་ཕྱུག་གི། མངོན་སུམ་སྐྱིལ་མོ་ཀྲུང་བཅས་ཏེ། །བཟླས་བརྗོད་ཕྱག་རྒྱ་བཅིངས་ནས་སུ། །བགྲང་ཕྲེང་དག་ནི་བླང་བར་བགྱི། །མཛུབ་མོ་དག་ནི་མཐེ་བོ་དག།
བརྐྱང་ནས་ཞི་ཞིང་དུལ་བ་ཡི། །ཡིད་ཀྱིས་བྱམས་སེམས་མཉམ་པར་གཞག །ཏིང་འཛིན་བརྟན་པས་ལུས་སྙོམས་པར། །ལེགས་པར་བཞག་སྟེ་ཞི་བར་ལྟ། །ཚིག་གཞན་མི་
སྨྲ་བཟླས་བརྗོད་བགྱི། །བཟླས་བརྗོད་བགྱིས་པ་ཙམ་གྱི་མོད་ལ་ས་ཆེན་པོ་གཡོ་བར་འགྱུར་རོ། །དོན་ཡོད་པའི་ཞགས་པའི་ཕྱག་རྒྱ་བཅིངས་ཏེ་ཕྱག་བགྱིས་ན། ས་ཆེན་པོ་ཡང་
གཡོ་བར་འགྱུར་རོ། །བརྟན་པའི་སེམས་ཀྱིས་སྐྲག་པར་མི་བགྱིའོ། །སེམས་ཅན་ཐམས་ཅད་ལ་མཆོག་ཏུ་བརྩེ་བས་འཕགས་པ་སྤྱན་རས་གཟིགས་དབང་ཕྱུག་དོན་ཡོད་
ཞགས་པ་ཞབས་མཐོང་བ་ཙམ་དུ་བྲིས་ལ། ཇི་ཙམ་ན་ཁྲོ་བོའི་རྒྱལ་པོ་ལན་བདུན་བླའོ། །ལན་བདུན་བཟླས་པ་ཙམ་གྱི་མོད་ལ་ས་ཆེན་པོ་གཡོ་ཞིང་སྒྲ་འབྱུང་བར་འགྱུར་རོ། །

92-1-310b

འཕགས་པ་སྤྱན་རས་གཟིགས་དབང་ཕྱུག་གི་དཔྲལ་བ་ནས་འོད་ཟེར་བྱུང་ནས་ཀུན་ཏུ་སྣང་བར་འགྱུར་རོ། །རིག་སྔགས་འཆང་དེ་ཡང་ཆེར་སྙིང་དགའ་བ་དང༌། བཞིན་འཛུམ་པ་དང༌།
ཤིན་ཏུ་རབ་ཏུ་དགའ་བས་སྤུ་ཟིང་ཞེས་བགྱིད་པར་འགྱུར་རོ། །དེ་ནས་བཅོམ་ལྡན་འདས་ཀྱི་གདོང་དུ་བལྟ་བར་བགྱི་སྟེ། གདོང་དུ་བལྟས་པ་ཙམ་གྱི་མོད་ལ་བཅོམ་ལྡན་འདས་འཕགས་
པ་སྤྱན་རས་གཟིགས་དབང་ཕྱུག་གི་ངོ་གཡས་པ་ནས་ལེགས་སོ་ཞེས་བགྱི་བའི་སྒྲ་འབྱུང་བར་འགྱུར་རོ། །མིག་སྒྱུར་བར་བགྱིད་ཅིང་ཀུན་ཏུ་ལེགས་སོ། །ཞེས་བགྱི་བའི་སྒྲ་བྱུང་ན།
རིག་སྔགས་འཆང་གིས་སྒྲིབ་པ་ཐམས་ཅད་རྣམ་པར་དག་པ་ཐོབ་ནས་ལུས་ཡོངས་སུ་དག་པ་ཆེན་པོ་དང་ལྡན་པར་འགྱུར་རོ། །དེ་བཞིན་གཤེགས་པ་བྱེ་བ་ས་ཡ་ཕྲག་བརྒྱ་སྟོང་ལ་
དགེ་བའི་རྩ་བ་བསྐྱེད་པར་འགྱུར་རོ། །བྱང་ཆུབ་སེམས་དཔའ་ཐམས་ཅད་ཀྱིས་ལྟ་བའི་འོས་སུ་འགྱུར་རོ། །ལུས་འཇམ་པ་དང༌། ཤིན་ཏུ་གཞོན་ཤ་ཆགས་པ་དང༌། མཉེན་པར་འགྱུར་
རོ། །སྐྲ་ཅུང་ཟད་འཁྱིལ་བ་དང༌། མཉེན་པ་དང༌། སྙན་པའི་ཚིག་སྨྲ་བར་འགྱུར་རོ། །མིག་ཡོངས་སུ་དག་པ་འཐོབ་པར་འགྱུར་རོ། །ལུས་ཡོངས་སུ་དག་པ་དང༌། ཡིད་ཡོངས་སུ་དག་པ་དང༌།
གཉེར་མ་དང༌། སྐྲ་སྐྱ་བོ་སྤངས་པར་འགྱུར་རོ། །སེམས་ཅན་ཐམས་ཅད་ལ་ལྟ་བ་དག་པ་ཞེས་བགྱི་བའི་ཏིང་ངེ་འཛིན་ཐོབ་པར་འགྱུར་རོ། །ཇི་ཙམ་དུ་འདུག་ཅེ་ན། འཕགས་པ་སྤྱན་རས་

92-1-311a

༄༅། །གཟིགས་དབང་ཕྱུག་རང་གི་གཟུགས་སྟོན་ཅིང་དབུགས་འབྱིན་པར་བགྱིད་དེ། ལག་པ་གཡས་པ་སྤྱི་བོར་བཞག་ནས་མཆོག་ཐམས་ཅད་སྩོལ་བར་
འགྱུར་རོ། །ནམ་མཁའ་ལ་མཆི་བའམ། མི་གདའ་བར་བགྱི་བའམ། ལྷའི་མིག་འཐོབ་པའམ། སངས་རྒྱས་ཀྱི་ཞིང་ལ་བལྟ་བའམ། ཏིང་ངེ་འཛིན་རབ་ཏུ་འཐོབ་པའམ། གཟུངས་
རབ་ཏུ་འཐོབ་པའམ། དོན་ཡོད་པའི་ཞགས་པའི་སྙིང་པོའི་ཆོ་ག་ཞིབ་མོ་འགྲུབ་པའམ། གཙུག་ལག་སྨྲ་བའམ། གསང་སྔགས་སྨྲ་བའམ། ཐོས་པ་འཛིན་པ་ཉིད་དམ། གཏེར་སྨྲ་
བའམ། ནོར་སྒྱུར་བ་སྨྲ་བའམ། མིག་འཕྲུལ་སྨྲ་བའམ། འཇིག་རྟེན་དུ་འགྲོ་བའམ། ཕུག་ཏུ་འཇུག་པའམ། ཀླུའི་གནས་སུ་འཇུག་པའམ། ཞིང་སྨྲ་བའམ། གནོད་སྦྱིན་དགུག་
པའམ༑ སྲིན་པོ་དགུག་པའམ། རོ་ལངས་བསླང་བའམ། ནགས་ཁྲོད་དུ་འཇུག་པའམ། རི་ལ་རྒྱུ་བའམ། གྲོང་ཁྱེར་དུ་འཇུག་པའམ། སྨན་བལྟ་བའི་ཕྱིར་འཇུག་པའམ། རལ་གྲིའི་རིག་
སྔགས་འཆང་ཉིད་དམ། གྲུབ་པའི་རིག་སྔགས་འཆང་ཉིད་དམ། འཁོར་ལོས་བསྒྱུར་བ་ཉིད་དམ། རྒྱལ་པོ་འཐོབ་པའམ། ཡུལ་འཐོབ་པའམ། ཡུལ་གྱི་བདག་པོ་ཉིད་དམ། དཔུང་
ཆེན་པོ་རབ་ཏུ་གཞོམ་པའམ། བསྐྲད་པའམ། རྒྱ་མཚོར་འཇུག་པ་དེ་དག་ཐམས་ཅད་སྩོལ་བར་འགྱུར་རོ། །དགོས་པ་གྲུབ་པ་ཐམས་ཅད་སྩོལ་བར་འགྱུར་རོ། །ཇི་ལྟར་གང་དུ་

92-1-311b

འཚལ་བར་ཡོངས་སུ་སྐྱོང་བར་འགྱུར་རོ། །མཚམས་མ་མཆིས་པ་ལྔ་རྣམས་འབྱང་བར་འགྱུར་རོ། །རྟག་ཏུ་བཟླས་བརྗོད་བགྱིས་ན། སེམས་ཅན་ཐམས་ཅད་ལ་ལྟ་བ་སྒྲིབ་པ་དང་བྲལ་པ་
དག་པ་ཞེས་བགྱི་བའི་ཏིང་ངེ་འཛིན་འཐོབ་པར་འགྱུར་རོ། །མིག་སྨན་སྒྲུབ་པར་འཚལ་བས་དེས་ཟླ་བ་ཡར་གྱི་ངོའི་ཚེས་བརྒྱད་ལ་ལྡོང་རོས་ཀྱི་མིག་སྨན་ཟངས་ཀྱི་སྣོད་ཀྱི་ནང་དུ་
སྩལ་ཏེ་ཙནྡན་གྱི་དཀྱིལ་འཁོར་བགྱིས་ལ། འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་བཞག་ནས་ལེགས་པར་ཁྲུས་བགྱིས་ཏེ་གོས་གཙང་མ་བསྒོས་ནས་འཕགས་
པ་སྤྱན་རས་གཟིགས་དབང་ཕྱུག་གི་མདུན་དུ་སྐྱིལ་མོ་ཀྲུང་བཅས་ཏེ་མཆིས་ནས་བཟླས་བརྗོད་བགྱིའོ། །དོན་ཡོད་ཞགས་པའི་ཕྱག་རྒྱའི་མཚམས་བཅིང་བས་མཚམས་བཅིང་བར་
བགྱིའོ༑ ༑ཁྲོ་བོའི་རྒྱལ་པོ་ལན་བདུན་བཟླས་པར་བགྱིའོ། །ཟས་དཀར་གསུམ་འཚལ་བར་བགྱིའོ། །རིགས་ཀྱི་བུ་ཕོའམ། རིགས་ཀྱི་བུ་མོ་གང་ཡང་རུང་བས་འཕགས་པའི་ལམ་
ཡན་ལག་བརྒྱད་ཀྱི་བསྙེན་གནས་ལ་གོམས་པར་བགྱིས་ནས་བཟླས་བརྗོད་བགྱིའོ། །བཟླས་བརྗོད་བགྱིས་པ་ཙམ་གྱི་མོད་ལ་ཟངས་ཀྱི་སྣོད་འབར་བ་དང༌། རླངས་པ་དང༌། དབུ་བ་
འབྱུང་བར་འགྱུར་ཏེ། དེ་བླངས་ནས་མིག་ལ་བྱུགས་ན། ནམ་མཁའ་ལ་རྫུ་འཕྲུལ་གྱིས་མཆིས་ནས་སངས་རྒྱས་ཀྱི་ཞིང་ཐམས་ཅད་ཀྱི་དེ་བཞིན་གཤེགས་པ་ཐམས་ཅད་མཐོང་བར་

92-1-312a

༄༅། །འགྱུར་རོ། །ཕྱོགས་བཅུའི་སངས་རྒྱས་རྣམས་མཐོང་བ་དང༌། རིག་སྔགས་འཆང་གི་འཁོར་ལོས་བསྒྱུར་བ་ཆེན་པོར་འགྱུར་རོ། །ཕུག་གི་གནས་ཕྱེ་བ་ཐམས་
ཅད་མཐོང་བར་འགྱུར་རོ། །གཏེར་བྱུང་བ་ཐམས་ཅད་མཐོང་བར་འགྱུར་རོ། །ལྷའི་གནས་ཐམས་ཅད་ཀྱི་སྒོ་ཕྱེ་བ་མཐོང་བར་འགྱུར་རོ། །གང་དུ་འཚལ་བ་དེར་མཆི་བར་འགྱུར་རོ། །
གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། གདོན་དང༌། མི་དང༌། མི་མ་ཡིན་པ་དང༌། ཕས་ཀྱི་རྒོལ་བ་དང༌། མི་མཛའ་བ་ཐམས་ཅད་མི་གདའ་བར་འགྱུར་རོ། །ཚེས་
བརྒྱད་དམ། བཅུ་བཞིའམ། བཅོ་ལྔ་ལ་ཚིག་གཞན་མི་སྨྲ་བར་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་སྐྱིལ་མོ་ཀྲུང་བཅས་ཏེ་མཆིས་ནས་ལན་སྟོང་རྩ་བརྒྱད་
བཟླས་བརྗོད་བགྱིའོ། །བཟླས་བརྗོད་བགྱིས་པ་ཙམ་གྱི་མོད་ལ་འཕགས་པ་སྤྱན་རས་གཟིགས་དབང་ཕྱུག་ལྷའི་བདག་ཉིད་ཀྱི་རང་བཞིན་གྱི་གཟུགས་ཀྱིས་མདུན་ན་མཆིས་ནས་
ལག་པ་གཡས་པ་སྤྱི་བོར་བཞག་པ་དང༌། དྲི་མེད་འཕགས་ཀྱི་ལྟ་བའི་ཆོ་འཕྲུལ་ཞེས་བགྱི་བའི་ཏིང་ངེ་འཛིན་འཐོབ་ཅིང༌། དེ་བཞིན་གཤེགས་པ་ཐམས་ཅད་ཀྱིས་གཟིགས་པའི་
བྱིན་གྱིས་བརླབས་བཀོད་པ་ཡང་དག་པར་ལྟ་བ་སྣང་བ་ཞེས་བྱ་བའི་རྫུ་འཕྲུལ་ཐོབ་ནས་ཚེའི་ཚད་ལྷའི་བསྐལ་པ་སྟོང་དུ་འགྱུར་རོ། །བདག་ཉིད་ལྷའི་རང་བཞིན་ཐོབ་པ་དང༌། དེ་

92-1-312b

བཞིན་གཤེགས་པ་ཐམས་ཅད་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ཀྱིས་དམ་པའི་ཆོས་ཀྱི་གཏམ་གླེང་བར་མཛད་པ་
ཐོས་པར་འགྱུར་རོ། །བདེ་བ་ཅན་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་བསུ་བའི་སླད་དུ་ལྷའི་གཟུགས་ཀྱིས་མདུན་ན་མཆིས་པར་འགྱུར་རོ། །སྐྲ་ཅུང་
ཟད་འཁྱིལ་བར་ཡང་འགྱུར་རོ། །པདྨ་སྣང་བའི་གཞལ་མེད་ཁང་ཞེས་བགྱི་བའི་ཁང་པ་བརྩེགས་མའི་གཞལ་མེད་ཁང་མཐོང་བར་འགྱུར་རོ། །དེ་ནས་རང་གི་ལུས་རྡོ་རྗེ་སྲ་བ་བདག་ཉིད་
ཀྱི་སྙིང་པོའི་རང་བཞིན་ཐོབ་པར་འཚལ་ན། རིག་སྔགས་འཆང་དེས་སྤོས་ཆབ་དེས་བུམ་པ་བཀང་ནས་ལན་དྲུག་ཁྲི་ཉིས་སྟོང་བཟླས་བརྗོད་བགྱིས་ཏེ་བྱང་ཆུབ་སེམས་དཔའ་འཕགས་པ་
སྤྱན་རས་གཟིགས་དབང་ཕྱུག་གི་མདུན་དུ་ཉིན་ཞག་གཅིག་མཆིས་པར་འགྱུར་པས་ཁྲུས་བགྱིའོ། །ཁྲུས་བགྱིས་པ་ཙམ་གྱི་མོད་ལ་ལུས་རྡོ་རྗེ་ལས་བྱུང་བའི་རང་བཞིན་དུ་འགྱུར་རོ། །དེ་
བཞིན་གཤེགས་པ་ཐམས་ཅད་དེ་ལ་གཟིགས་པར་འགྱུར་རོ། །ཚེ་ལྷའི་ལོ་ཁྲིར་འགྱུར་རོ། །གནོད་སྦྱིན་དང༌། སྲིན་པོ་དང༌། གདོན་ཐམས་ཅད་དབང་དུ་འགྱུར་རོ། །ལྷ་དང༌། ཀླུ་ཐམས་ཅད་ཀྱི་
དཔོན་པོར་འགྱུར་རོ། །འཇིག་རྟེན་པའི་དགོས་པ་སྒྲུབ་པ་ཐམས་ཅད་བགྱིད་པར་འགྱུར་རོ། །དྲན་པ་ཙམ་མམ་སེམས་བསྐྱེད་པ་ཙམ་གྱི་མོད་ལ་གདོན་ཐམས་ཅད་དང༌། བརྗེད་བྱེད་ཐམས་

92-1-313a

༄༅། །ཅད་བབས་ནས་ཐམས་ཅད་སྨྲ་བར་འགྱུར་ཏེ། བདེན་པའམ། མི་བདེན་པའམ། ཡང་དག་པའམ། ཡང་དག་པ་མ་ལགས་པའམ། སྐལ་པ་དང་ལྡན་
པའམ༑ སྐལ་བ་དང་མི་ལྡན་པའམ། བྱུང་བའམ། མ་བྱུང་བའམ། འབྱོར་པ་དང༌། རྒྱས་པ་དང༌། བདེ་བ་དང༌། ལོ་ལེགས་པ་དེ་དག་ཐམས་ཅད་སྨྲ་བར་འགྱུར་རོ། །དེ་ལ་སོགས་
ཏེ་ལས་བགྱི་བ་ཐམས་ཅད་བགྱིད་པར་འགྱུར་རོ། །བྲན་བཞིན་དུ་ལས་ཐམས་ཅད་རྟག་ཏུ་བགྱིད་པར་འགྱུར་རོ། །ཡང་ན་འཇིག་རྟེན་སོ་སོར་བསྒྲལ་བར་འཚལ་བའམ། ཐམས་
ཅད་དབང་དུ་གྱུར་ནས་བཞག་པར་འཚལ་ལམ། ཐམས་ཅད་སེམས་ཅན་དམྱལ་བའམ། དུད་འགྲོའི་སྐྱེ་གནས་སམ། གཤིན་རྗེའི་འཇིག་རྟེན་ལས་ཐར་པར་འཚལ་ལམ།
དོན་ཡོད་ཡེ་ཤེས་བཀོད་པ་ཞེས་བགྱི་བའི་ཏིང་ངེ་འཛིན་ཐོབ་པར་འཚལ་ལམ། རྣམ་པར་གྲོལ་བའི་དཀྱིལ་འཁོར་སྒྲུབ་པར་འཚལ་ལམ། དོན་ཡོད་པའི་ཞགས་པའི་སྙིང་པོའི་
ཆོ་ག་ཞིབ་མོ་སྒྲུབ་པར་འཚལ་ན། རིག་སྔགས་འཆང་དེས་གཟུགས་བརྙན་སོ་སོ་བ་བཞིན་དུ་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་གཟུགས་སུ་བགྱིས་ཏེ་
རལ་པའི་ཐོར་ཚུགས་དང༌། རི་དྭགས་ཨེ་ན་ཡའི་པགས་པས་བརྒྱན་པ། ཕྱུགས་བདག་གི་ཆ་ལུགས་འཆང་བ། རྒྱན་ཐམས་ཅད་ཀྱིས་བརྒྱན་པ། སྐྱིལ་མོ་ཀྲུང་ངམ་འགྲེང་བ།

92-1-313b

དྲུང་ན་ནོར་བཟང་པུས་མོ་གཡས་པ་ཕེབ་པ། གཡོན་ན་ཁྲོ་བོའི་རྒྱལ་པོ་གདོང་གྱེན་དུ་ལྟ་བ་ཁྲོ་བོའི་གཟུགས་ལག་པ་དྲུག་པ། འོད་དཔག་མེད་ཀྱི་དབུ་རྒྱན་ཐོགས་པ། རྒྱན་ཐམས་ཅད་
ཀྱིས་ཀླུབས་པ། ཐམས་ཅད་རིང་བསྲེལ་དང་བཅས་པར་བགྱི་སྟེ། རིའི་སྟེང་གི་པདྨའི་སྟན་ལ་མཆིས་པར་བགྱིའོ། །གཙང་མས་གོས་གཙང་མ་བགོས་ཏེ་དུས་གསུམ་དུ་ཁྲུས་བགྱིས་
ནས་ཉིན་ཞག་གཅིག་མཆིས་ཏེ་རིག་སྔགས་འཆང་གིས་བའི་རྣམ་ལྔས་ཉེ་རེག་བགྱིའོ། །ཆབ་དང་ཡུངས་ཀར་གྱི་དབང་བསྐུར་བས་དབང་བསྐུར་བར་བགྱིའོ། །སྙིང་རྗེ་ཆེན་པོས་གདུངས་
པའི་སྙིང་གིས་བལྟ་བར་བགྱིའོ། །གལ་ཏེ་འདི་ལྟ་བུའི་ཚོགས་མི་བགྱིད་ན། བཀླགས་པ་ཙམ་གྱི་མོད་ལ་ཡང་འགྲུབ་པར་འགྱུར་ན། བཟླས་བརྗོད་ཀྱི་ལས་ཀྱི་ཆོ་གས་ལྟ་སྨོས་ཀྱང་
ཅི་འཚལ། ཡང་རིག་སྔགས་འཆང་གང་ཞིག་གངྒཱའི་ཀླུང་བྱེ་བ་ཕྲག་བརྒྱད་ཅུ་རྩ་བརྒྱད་ཀྱི་བྱེ་མ་དང་མཉམ་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ལ་མཆོད་པར་འཚལ་ལམ། ལྟ་བར་འཚལ་ལམ། དགེ་བའི་རྩ་བ་རྒྱ་ཆེན་པོ་སྐྱེད་པར་འཚལ་ལམ། སེམས་ཅན་ཐམས་ཅད་དགེ་བའི་རྩ་བ་ལ་རབ་ཏུ་བཞག་པར་འཚལ་
བའམ། ཐམས་ཅད་ཀྱི་སྒྲིབ་པ་རྣམ་པར་དག་པར་བགྱི་བར་འཚལ་ན། རིག་སྔགས་འཆང་དེས་དགེ་སློང་ཕའམ། དགེ་སློང་མའམ། དགེ་བསྙེན་ཕའམ། དགེ་བསྙེན་མའམ། རྒྱལ་

92-1-314a

༄༅། །པོའམ། བཙུན་མོའམ། གཞན་སུ་ཡང་རུང་བས་ཐམས་ཅད་ཆོ་ག་འདི་བཞིན་བགྱིས་ཏེ། དེས་ཅི་འབྱོར་བའི་གསེར་ལས་དོན་ཡོད་པའི་ཞགས་པའི་གཟུགས་
བརྙན་བགྱིའོ། །དེ་ནས་ཁ་ཤར་ཕྱོགས་སུ་བསྟན་ཏེ་བཞག་ལ་གུར་གུམ་གྱི་དཀྱིལ་འཁོར་བགྱིས་ཏེ། གྲུ་བཞི་ཆ་འབྱེས་པར་ལི་ཁྲིས་ཐིག་གདབ་པར་བགྱིའོ། །དཀྱིལ་འཁོར་
དབུས་སུ་པདྨའི་ཕྲེང་བ་བགྱིའོ། །པདྨའི་ཕྲེང་བའི་དབུས་སུ་རིལ་བ་སྤྱི་བླུགས་དང༌། བགྲང་ཕྲེང་གཞག་པར་བགྱིའོ། །མེ་ཏོག་སྣ་ཚོགས་ཀྱིས་མཛེས་པར་བགྱིའོ། །སྤོས་ཆབ་
ཀྱིས་བཀང་བའི་བུམ་པ་མེ་ཏོག་ཅི་འབྱོར་པས་ལེགས་པར་བརྒྱན་པ་བཞི་གཞག་པར་བགྱིའོ། །མཆོད་ཡོན་གྱི་སྣོད་ལྔ་གཞག་པར་བགྱིའོ། །པོག་ཕོར་ལྔ་ལས་ཨ་ག་རུའི་བདུག་
པས་བདུག་པར་བགྱིའོ། །དྲིས་བསྒོས་པའི་མར་མེ་བཅུ་དྲུག་སྦར་བར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་ལ་མཆོད་པར་བགྱིའོ། །མེ་ཏོག་དང༌། བདུག་པ་དང༌།
དྲི་དང༌། ཕྲེང་བ་ཡང་དབུལ་བར་བགྱིའོ། །འཇིག་རྟེན་དབང་ཕྱུག་གི་མདུན་དུ་སྐྱིལ་མོ་ཀྲུང་བཅས་ཏེ་མཆིས་ནས་དོན་ཡོད་ཞགས་པའི་ཕྱག་རྒྱ་བཅིངས་ཏེ་བདག་ཉིད་ལ་དབང་བསྐུར་
བར་བགྱིའོ། །ཁྲོ་བོའི་རྒྱལ་པོ་ལན་གཅིག་བཟླ་བར་བགྱིའོ། །དེ་བཞིན་གཤེགས་པ་ཐམས་ཅད་ལ་དམིགས་པ་ཡིད་ལ་བགྱིས་ནས་ཕྱོགས་བཅུར་ཡིད་ཀྱིས་མཆོད་ཅིང་ཕྱག་

92-1-314b

བགྱིའོ༑ ༑བཟླས་བརྗོད་ཀྱི་ཕྱག་རྒྱ་བཅིངས་ཏེ་བཟླས་བརྗོད་བགྱིའོ། །བཟླས་བརྗོད་བརྒྱ་རྩ་བརྒྱད་བགྱིས་པ་དང༌། ས་ཆེན་པོ་གཡོ་བར་འགྱུར་རོ། །བདག་ཉིད་དགའ་བར་གྱུར་ནས་འབར་
བར་མཐོང་ངོ༌། །དེ་བཞིན་གཤེགས་པ་དེ་དག་ཐམས་ཅད་ཀྱང་ཞལ་མངོན་སུམ་དུ་སྟོན་པ་ཉེ་བར་སྟོན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་རལ་པའི་གསེབ་
འབར་བར་གྱུར་ནས་ལེགས་སོ། །ཞེས་བགྱི་བའི་སྒྲ་འབྱུང་བར་འགྱུར་རོ། །ལན་བརྒྱ་རྩ་བརྒྱད་ལན་གཉིས་བཟླས་བརྗོད་བགྱིས་ན། གྲུབ་པ་ཆེན་པོའི་རྟགས་སྟོན་པར་འགྱུར་རོ། །
འཕགས་པ་སྤྱན་རས་གཟིགས་དབང་ཕྱུག་གི་ཕྱག་བརྐྱང་ནས་རིག་སྔགས་འཆང་གི་སྤྱི་བོར་འཇོག་པར་འགྱུར་རོ། །དེ་བཞིན་གཤེགས་པ་ཐམས་ཅད་གཟིགས་པ་ཞེས་བགྱི་བའི་
ཏིང་ངེ་འཛིན་ཐོབ་པར་འགྱུར་རོ། །དོན་ཡོད་ཞགས་པ་གྲུབ་པའི་རིག་སྔགས་འཆང་བར་འགྱུར་རོ། །ཉི་མའི་རྩེ་ན་དེ་བཞིན་གཤེགས་པ་དེ་དག་ཀྱང་མཐོང་བར་གྱུར་ནས་སངས་རྒྱས་
ཀྱི་ཞིང་ཐམས་ཅད་སྟོན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་དགེ་བའི་རྩ་བ་དང་ལྡན་པར་འགྱུར་རོ། །བརྒྱ་རྩ་བརྒྱད་པ་ལན་གསུམ་བཟླས་ན། འཕགས་པ་སྤྱན་
རས་གཟིགས་དབང་ཕྱུག་གི་གཟུགས་སྐྱ་རེངས་འཆར་ཀའི་དུས་སུ་མདུན་དུ་མཆིས་ནས་པདྨ་དྲི་མ་མེད་པ་ཞེས་བགྱི་བགྱི་བའི་ཞགས་པ་སྩོལ་བར་འགྱུར་རོ། །གྲུབ་པ་ཐམས་ཅད་སྩོལ་

92-1-315a

༄༅། །བར་འགྱུར་རོ། །རྒྱལ་བ་འོད་དཔག་མེད་ཀྱང་ལེགས་སོ། །ཞེས་བགྱི་བ་སྩོལ་བར་འགྱུར་རོ། །གང་སུ་ཡང་རུང་བས་འཕགས་པ་སྤྱན་རས་གཟིགས་
དབང་ཕྱུག་གི་གཟུགས་མཐོང་ན། དེ་ནི། དེ་བཞིན་གཤེགས་པ་དྲུག་ཁྲི་ལ་དགེ་བའི་རྩ་བ་བསྐྱེད་པར་འགྱུར་རོ། །དེ་ལ་ལྷ་ཐམས་ཅད་དང༌། ཚངས་པ་ལ་སོགས་ཏེ་དབང་ཕྱུག་
དང༌། དབང་ཕྱུག་ཆེན་པོའི་ལྷའི་བུ་རྣམས་རྟག་ཏུ་ལྟ་འཚལ་བར་འགྱུར་རོ། །ནད་ཐམས་ཅད་དང་བྲལ་བར་འགྱུར་རོ། །མཆོག་ཐམས་ཅད་ཡོངས་སུ་རྫོགས་ནས་རྟག་ཏུ་རྗེས་སུ་
འབྲང་ཞིང་སྲུང་བ་དང༌། སྐྱོབ་པ་དང༌། སྦེད་པ་བགྱིད་པར་འགྱུར་རོ། །སྡིག་པ་ཐམས་ཅད་དང་བྲལ་བར་འགྱུར་རོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ།
བམ་པོ་བརྒྱད་པ། དེས་ཅི་འབྱོར་བའི་གསེར་ལ་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པ་བྱས་ལ་དེ་ནས་ཞལ་ཤར་ཕྱོགས་སུ་བསྟན་ཏེ་བཞག་ལ་གུར་
གུམ་གྱི་དཀྱིལ་འཁོར་གྲུ་བཞི་པ་ལེགས་པར་འབྱེས་པ་བྱས་ཏེ་ལི་ཁྲིས་ཐིག་བཏབ་ལ་དཀྱིལ་འཁོར་གྱི་དབུས་སུ་པདྨ་བྲི། པདྨའི་དབུས་སུ་རིལ་པ་བྷྲིང་ཀ་ར་དང༌། བགྲང་ཕྲེང་
བྲི༑ མེ་ཏོག་སྣ་ཚོགས་བཀམ་ལ་བུམ་པ་སྤོས་ཆུས་བཀང་ལ་མེ་ཏོག་ཅི་འབྱོར་པས་ལེགས་པར་བརྒྱན་པ་བཞི་གཞག་མཆོད་ཡོན་གྱི་སྣོད་ལྔ་གཞག་པར་བྱ་ཞིང༌། པོག་ཕོར་

92-1-315b

ལྔ་ནས་ཨ་ག་རུའི་བདུག་པས་བདུག་པར་བྱའོ། །སྤོས་སྣ་བཅུ་དྲུག་དང་ལྡན་པའི་ཏིལ་མར་གྱི་མར་མེ་བལྟམས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱ་ཞིང༌།
མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དག་ཀྱང་དབུལ་བར་བྱའོ། །འཇིག་རྟེན་དབང་ཕྱུག་ལ་མངོན་དུ་ཕྱོགས་ཏེ་སྐྱིལ་མོ་ཀྲུང་བཅས་ལ་དོན་ཡོད་པའི་ཞགས་པའི་ཕྱག་རྒྱ་བཅིངས་
ལ་བདག་ཉིད་ལ་དབང་བསྐུར་རོ། །ཁྲོ་བོའི་རྒྱལ་པོ་ལན་གཅིག་བཟླས་ལ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཡིད་ལ་བྱས་ཏེ་ཡིད་ཀྱིས་ཕྱག་བྱས་ལ། ལུས་ཀྱིས་ཀྱང་
ཕྱག་བྱས་ཏེ་བཟླས་བརྗོད་ཀྱི་ཕྱག་རྒྱ་བཅིངས་ལ་བཟླས་བརྗོད་བྱའོ། །བརྒྱ་རྩ་བརྒྱད་བཟླས་པས་ས་ཆེན་པོ་གཡོ་བར་འགྱུར་ཞིང་བདག་ཉིད་སྙིང་དགའ་ལ་འབར་བར་སྣང་ངོ༌། །དེ་
བཞིན་གཤེགས་པ་དེ་དག་ཐམས་ཅད་ཞལ་ཉེ་བར་སྟོན་པར་མཛད་དོ། །འཕགས་པ་སྤྱན་རས་གཟིགས་དབང་ཕྱུག་གི་དབུ་རལ་པའི་གསེབ་འབར་ཞིང་ལེགས་སོ་ཞེས་བྱ་བའི་སྒྲ་
འབྱུང་ངོ༌། །བརྒྱ་རྩ་བརྒྱད་བཟླས་པ་གཉིས་པས་ནི། དངོས་གྲུབ་ཆེན་པོའི་མཚན་མ་སྟོན་ཏོ། །འཕགས་པ་སྤྱན་རས་གཟིགས་དབང་ཕྱུག་གི་ཕྱག་བརྐྱང་སྟེ་རིག་སྔགས་འཆང་གི་
མགོའི་སྤྱི་བོར་འཇོག་པར་འགྱུར་རོ། །དེ་བཞིན་གཤེགས་པ་ཐམས་ཅད་ལ་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་ཐོབ་པར་འགྱུར་རོ། །རིག་སྔགས་འཆང་ལ་དོན་ཡོད་པའི་ཞགས་

92-1-316a

༄༅། །པ་གྲུབ་པར་འགྱུར་རོ། །ཐོ་རངས་དེ་བཞིན་གཤེགས་པ་དེ་དག་ཞལ་སྟོན་པར་འགྱུར་རོ། །སངས་རྒྱས་ཀྱི་ཞིང་ཐམས་ཅད་སྟོན་པར་འགྱུར་རོ། །དེ་བཞིན་གཤེགས་
པ་ཐམས་ཅད་ཀྱི་དགེ་བའི་རྩ་བ་དང་ལྡན་པར་འགྱུར་རོ། །བཟླས་བརྗོད་བརྒྱ་རྩ་བརྒྱད་གསུམ་པས་ནི། སྐྱ་རེངས་ཤར་བའི་དུས་ཀྱི་ཚེ་འཕགས་པ་སྤྱན་རས་གཟིགས་དབང་ཕྱུག་རང་
གི་གཟུགས་ཀྱིས་མདུན་ན་བཞུགས་ཏེ། པདྨའི་དྲི་མ་མེད་པ་ཞེས་བྱ་བའི་ཞགས་པ་སྦྱིན་པར་མཛད་ཅིང༌། དངོས་གྲུབ་ཐམས་ཅད་སྦྱིན་པར་མཛད་དོ། །རྒྱལ་བ་འོད་དཔག་མེད་ལེགས་
སོ༑ ༑ཞེས་བྱ་བ་སྦྱིན་པར་མཛད་དོ། །གང་ལ་འཕགས་པ་སྤྱན་རས་གཟིགས་དབང་ཕྱུག་གི་སྐུར་བསྟན་པ་སྟེ། དེ་བཞིན་གཤེགས་པ་སྟོང་ཕྲག་དྲུག་ཅུ་རྩ་བཞི་ལ་དགེ་བའི་རྩ་བ་
བསྐྲུན་པར་འགྱུར་རོ། །ལྷ་ཐམས་ཅད་དང༌། ཚངས་པ་ལ་སོགས་པ་དབང་ཕྱུག་དང༌། དབང་ཕྱུག་ཆེན་པོ་དང༌། ལྷའི་བུ་རྣམས་རྟག་ཏུ་ལུས་སྟོན་འདོད་པར་འགྱུར་རོ། །ནད་ཐམས་
ཅད་དང་བྲལ་བར་འགྱུར་པ་དང༌། མཆོག་ཐམས་ཅད་ཡོངས་སུ་རྫོགས་པ་དང༌། རྟག་ཏུ་ཕྱི་བཞིན་འབྲང་ཞིང་སྲུང་བ་དང༌། བསྐྱབ་པ་དང༌། སྦ་བར་བྱེད་པར་འགྱུར་རོ། །སྡིག་པ་
ཐམས་ཅད་དང་བྲལ་བར་འགྱུར་རོ། །དེ་ནས་དངུལ་ལས་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པའི་གཟུགས་སྔ་མ་བཞིན་དུ་བྱས་པ་ལ་ཙནྡན་

92-1-316b

དཀར་པོའི་དཀྱིལ་འཁོར་དུ་ཙནྡན་དཀར་པོའི་དྲི་ཆབ་ཀྱིས་བཀང་བ་གཞག་པར་བྱ་ཞིང་མཆོད་ཡོན་གྱི་སྣོད་ལྔ་གཞག་པར་བགྱིའོ། །མེ་ཏོག་སྣ་ཚོགས་བཀྲམ་ཞིང་ཙནྡན་དཀར་པོའི་
བདུག་སྤོས་ཀྱིས་བདུགས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པར་བགྱིའོ། །དྲི་སྣ་བཞི་བཅུ་རྩ་གཉིས་དང་ལྡན་པའི་ཏིལ་མར་གྱི་མར་མེ་བལྟམ་པར་བྱ་ཞིང༌།
བདུག་སྤོས་ཀྱི་སྣོད་བཞི་བཅུ་གཞག་པར་བགྱིའོ། །ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བྱས་ལ་རིག་སྔགས་འཆང་གཙང་མས་གོས་གཙང་མ་བགོས་ཏེ་དོན་ཡོད་པའི་
ཞགས་པའི་ཕྱག་རྒྱ་ལན་བདུན་བཅིང་ངོ༌། །བཟླས་བརྗོད་ཀྱི་ཕྱག་རྒྱ་བྱས་ཏེ་སྐྱིལ་མོ་ཀྲུང་དུ་འདུག་ལ་ལག་པ་གཡོན་པའི་མཛུབ་མོ་བརྐྱང་པ་པདྨའི་ཚུལ་དུ་བྱས་ལ་བཟླས་བརྗོད་ལན་
བརྒྱ་རྩ་བརྒྱད་བྱའོ། །ལན་བརྒྱ་རྩ་བརྒྱད་ཚང་བ་དང༌། ཤར་ཕྱོགས་ནས་ལེགས་སོ་ཞེས་བྱ་བའི་སྒྲ་གྲག་པར་འགྱུར་ཞིང་བདག་ཉིད་དགའ་བར་སྣང་ངོ༌། །རྒྱལ་པོ་བློན་པོ་དང་བཙུན་མོའི་
འཁོར་དང་བཅས་པ་དབང་དུ་གྱུར་ཏེ་མིང་བརྗོད་པས་དཔག་ཚད་སྟོང་ནས་འོང་བར་འགྱུར་རོ། །ཐམས་ཅད་ཀྱིས་བགྱི་བ་ཅི་མཆིས་ཞེས་བྲན་བཞིན་དུ་འགྱུར་རོ། །གང་བསྒོ་བ་དེ་བྱེད་
བར་འགྱུར་རོ། །དེ་ཉིད་བླ་མར་འགྱུར་ཞིང་ཆེར་མཆོད་པར་འགྱུར་རོ། །བརྒྱ་རྩ་བརྒྱད་ལན་གཉིས་བཟླས་པས་བརྒྱ་བྱིན་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་

92-1-317a

༄༅། །པོ་དང༌། གཤིན་རྗེ་དང༌། ཆུ་ལྷ་དང༌། རླུང་ལྷ་ལ་སོགས་པ་དབང་དུ་འགྱུར་ཞིང་བསྒོ་བ་བཞིན་བྱེད་པར་འགྱུར་རོ། །གང་བསྒོ་བ་བྱེད་པར་འགྱུར་རོ། །རྒྱལ་པོ་
བཞི་འཁོར་གནོད་སྦྱིན་གྱི་ཚོགས་དང་བཅས་པ་རྣམས་དབང་དུ་འགྱུར་རོ། །བརྒྱ་རྩ་བརྒྱད་ལན་གསུམ་བཟླས་པས་ཉི་མ་དང་ཟླ་བ་ནམ་མཁའ་ལས་འབབ་ཅིང་མདུན་ན་
འདུག་པར་འགྱུར་རོ། །མཚན་མོའི་ལྷ་དང་ནམ་མཁའི་ལྷ་འོངས་ནས་མདུན་ན་འདུག་པར་འགྱུར་ཞིང་དབང་དུ་འགྱུར་རོ། །ཐམས་ཅད་ཅི་བགྱི་ཞེས་པའི་བྱ་བ་བྱེད་ཅིང་འདུག་
པར་འགྱུར་རོ། །བརྒྱ་རྩ་བརྒྱད་ལན་བཞི་བཟླས་པས་ཀླུ་ཐམས་ཅད་དབང་དུ་བྱས་པར་འགྱུར་ཏེ། རྒྱ་མཚོའི་ཀླུའི་རྒྱལ་པོ་དགའ་བོ་དང༌། ཉེ་དགའ་བོ་ལ་སོགས་པའི་བར་ཐམས་
ཅད་དབང་དུ་བྱས་པར་འགྱུར་རོ། །ཟངས་ལས་བྱས་པའི་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པ་ལ་ཙནྡན་དཀར་པོའི་དཀྱིལ་འཁོར་བྱས་ཏེ། མེ་
ཏོག་དམར་པོ་བཀྲམ་ལ་བདུག་སྤོས་ཀྱི་སྣོད་བཞི་ནས་བདུག་པར་བྱ་ཞིང་མར་གྱི་མར་མེ་ལྔ་བཅུ་རྩ་གཉིས་བལྟམ་པར་བྱའོ། །མཆོད་ཡོན་གྱི་སྣོད་བཞི་བཞག་ལ་འཕགས་པ་
སྤྱན་རས་གཟིགས་དབང་ཕྱུག་ལ་མཆོད་པར་བྱའོ། །ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་རྗེས་སུ་དྲན་པར་བྱའོ། །དོན་ཡོད་པའི་ཞགས་པའི་ཕྱག་རྒྱ་བཅིང་བར་བགྱིའོ། །རས་

92-1-317b

ལ་བྲིས་པའི་སྐུ་གཟུགས་ཀྱི་སྤྱན་སྔར་སྐྱིལ་མོ་ཀྲུང་དུ་འདུག་སྟེ་སེམས་ཅན་ཐམས་ཅད་ལ་དམིགས་པས་དེ་བཞིན་གཤེགས་པ་ཐམས་ཅད་ཡིད་ལ་བྱའོ། །ཕྱོགས་བཞིར་བྱམས་
པའི་ལྟ་བས་བལྟ་བར་བྱའོ། །སེམས་ཅན་དམྱལ་བ་དང༌། གཤིན་རྗེའི་འཇིག་རྟེན་དང༌། ལྷ་མ་ཡིན་དང༌། ཡི་དྭགས་ཀྱི་ཡུལ་ཐམས་ཅད་ཡིད་ལ་བྱའོ། །སེམས་ཅན་དམྱལ་བ་ཆེན་པོ་
བརྒྱད་ཡིད་ལ་བྱ་ཞིང་སྙིང་རྗེའི་སེམས་ཀྱིས་བལྟ་བར་བྱའོ། །བཟླས་བརྗོད་ཀྱི་ཕྱག་རྒྱ་པདྨའི་ཚུལ་དུ་བཅིངས་ཏེ་བཟླས་བརྗོད་བྱའོ། །བརྒྱ་རྩ་བརྒྱད་ཚང་བ་དང༌། ཕྱོགས་བཞི་གཡོ་ཞིང་
སྒྲ་གྲགས་པར་འགྱུར་ལ་དམྱལ་བ་བའི་སེམས་ཅན་དེ་དག་ཐམས་ཅད་ཡོངས་སུ་གྲོལ་བར་འགྱུར་རོ། །དམྱལ་བའི་སྒོ་ཐམས་ཅད་བཅད་པར་འགྱུར་ཞིང་བཅོམ་པ་དང༌། ཐལ་
བར་བརླག་པར་འགྱུར་རོ། །དམྱལ་བའི་སེམས་ཅན་དེ་དག་བདེ་འགྲོར་འགྲོ་བར་འགྱུར་རོ། །བདག་ཉིད་ཀྱང་བྱང་ཆུབ་ཀྱི་མཐར་ཐུག་གི་བར་དུ་དམྱལ་བའི་སྡུག་བསྔལ་གྱི་ཚོར་བ་
ཐམས་ཅད་ལས་ཡོངས་སུ་གྲོལ་བར་འགྱུར་རོ། །ལུས་ཀྱང་མཚན་བཟང་པོས་བརྒྱན་པར་འགྱུར་ཞིང༌། སེམས་ཅན་གང་དག་གིས་མཐོང་བ་དེ་དག་ཐམས་ཅད་ཕྱིར་མི་ལྡོག་པར་
འགྱུར་རོ། །བརྒྱ་རྩ་བརྒྱད་ལན་གཉིས་བཟླས་བརྗོད་བྱས་པས་ནི། སའི་འོག་གི་སེམས་ཅན་མུན་ནག་པ་སྣང་བ་དང་བྲལ་བ་དེ་དག་དོན་ཡོད་པའི་ཞགས་པའི་སྙིང་པོའི་མཐུས་མུན་

92-1-318a

༄༅། །ནག་དང་བྲལ་བར་འགྱུར་ཞིང་འོད་ཟེར་འབྱུང་བར་འགྱུར་རོ། །ཡོངས་སུ་གྲོལ་བའི་སེམས་ཅན་དེ་དག་འཕགས་པ་སྤྱན་རས་གཟིགས་དབང་ཕྱུག་གི་
གནས་སུ་བརྫུས་ཏེ་སྐྱེ་བར་འགྱུར་ཞིང༌། དགའ་བ་དང་འཆི་བ་སྤངས་པར་འགྱུར་རོ། །བྱང་ཆུབ་ཀྱི་མཐར་ཐུག་གི་བར་དུ་ཀུན་ནས་མཐུ་འཕགས་པ་དྲི་མ་མེད་པ་ཞེས་བྱ་བའི་
ཏིང་ངེ་འཛིན་འཐོབ་པར་འགྱུར་ཞིང་ཚེ་བསྐལ་བ་ཐུབ་པར་འགྱུར་རོ། །ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །བྱང་ཆུབ་ཀྱི་མཐར་ཐུག་གི་བར་དུ་དེ་
ཉིད་ཀྱི་ཞབས་ཀྱི་དྲུང་ན་གནས་པར་འགྱུར་ཞིང་མྱ་ངན་ཐམས་ཅད་དང་བྲལ་བར་འགྱུར་རོ། །ཙནྡན་དཀར་པོ་དང༌། གླ་རྩི་དང༌། ག་པུར་དང༌། སྤོས་ཀྱི་རིགས་སྣ་ཚོགས་གཞན་
དག་ཕྱེ་མ་ཞིབ་མོར་བྱས་ཏེ། ཡང་ལེགས་པར་བཏགས་ལ། ཀུན་དུ་རུ་དང༌། སྲ་རྩི་པོག་དང༌། གནྡྷ་ར་ས་དང༌། ཆུ་དང་ལྷན་ཅིག་སྦྱར་ཏེ་ཤ་ཁ་ར་བཏབ་ལ་ལེགས་པར་བཏགས་པ་
ལས་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པ་སོར་བཞི་པའི་ཚད་དུ་བྱས་ཏེ་རྒྱན་ཐམས་ཅད་ཀྱིས་བརྒྱན་པ། རལ་བའི་ཐོར་ཚུགས་དང༌། ཨེ་ན་ཡའི་
པགས་པ་བསྣམས་པ། ཕྱུགས་བདག་གི་ཆ་ལུགས་འཛིན་པ། ཕྱག་བཞི་གཅིག་ན་པདྨ་ཐོགས། གཉིས་པ་ཞགས་པ་ཐོགས། གསུམ་པ་གསལ་ཤིང་ཐོགས། བཞི་པ་

92-1-318b

དབུགས་འབྱིན་པ། གདན་པདྨ་འོད་ཀྱི་དཀྱིལ་འཁོར་འདོམ་གང་གིས་བརྒྱན་པར་བྱ་སྟེ། གཡས་སུ་འཕགས་མ་སྒྲོལ་མ། གཡོན་དུ་དྲི་མེད་འགྲོ་བྱའོ། །འཇིག་རྟེན་དབང་ཕྱུག་གི་
འོག་ཏུ་ནི། ཁྲོ་བོའི་རྒྱལ་པོའོ། །གོང་དུ་ནི། འོད་དཔག་མེད་དོ། །དེ་ནས་རིག་སྔགས་འཆང་གཙང་མས་གོས་གཙང་མ་བགོས་ཏེ་དུས་གསུམ་དུ་ཁྲུས་བྱ་ཞིང་གོས་སུམ་ཕྲུགས་སུ་
བསྒོས་ལ་ཆོས་བརྒྱད་ནས་ཚེས་བཅུ་ལྔའི་བར་དུ་དུས་གསུམ་དུ་བཟླས་བརྗོད་བརྒྱ་རྩ་བརྒྱད་བྱའོ། །སྤོས་སྣ་ཚོགས་ཀྱིས་དཀྱིལ་འཁོར་བྱུག་པར་བྱ་ཞིང་ཚོན་སྣ་ལྔས་བྲི་བར་བྱ་སྟེ།
དཀྱིལ་འཁོར་གྱི་དབུས་སུ་དོན་ཡོད་པའི་ཞགས་པ་དང༌། རིག་སྔགས་ཀྱི་ལྷ་པུས་མོ་བཙུགས་ཏེ་གྱེན་དུ་ལྟ་བ་བྲི་བར་བྱའོ། །གྲ་བཞིར་དབང་ཕྱུག་དང༌། དབང་ཕྱུག་ཆེན་པོ་དང༌། གཤིན་
རྗེ་དང༌། ཆུ་ལྷ་བྲི་བར་བྱའོ། །སྒོ་བཞིའི་ཆ་འབྱེས་པར་བྱའོ། །དཀྱིལ་འཁོར་ཁོར་ཡུག་ཏུ་པདྨ་བྲི་བར་བྱའོ། །གྲ་བཞིར་སྤོས་ཀྱིས་བཀང་བ་གཞག་གོ །སྒོ་བཞི་ར་དྲི་དང༌། གཏོར་མ་དང་
བུམ་པ་གང་བ་གཞག་གོ །དཀར་གསུམ་གྱི་གཏོར་མ་དང༌། མཆོད་ཡོན་གྱི་སྣོད་གཞག་གོ །མེ་ཏོག་སྣ་ཚོགས་དགྲམ་པར་བྱ་ཞིང་ཨ་ག་རུ་དང༌། ཙནྡན་གྱི་བདུག་པ་དབུལ་བར་བྱའོ།
སྤོས་སྣ་བརྒྱ་ཉི་ཤུ་རྩ་བརྒྱད་དང་ལྡན་པའི་ཏིལ་མར་གྱི་མར་མེ་བལྟམ་པར་བྱ། འཕན་གདུགས་བཟང་པོ་སྣ་ཚོགས་ཀྱིས་ལེགས་པར་བརྒྱན་པར་བྱ་སྟེ། བྱང་ཆུབ་སེམས་དཔའ་

92-1-319a

༄༅། །འཕགས་པ་སྤྱན་རས་གཟིགས་དབང་ཕྱུག་དཀྱིལ་འཁོར་དུ་ཞལ་ཤར་ཕྱོགས་སུ་བསྟན་ལ་མཆོད་པར་བྱའོ། །རས་ཀྱི་ཚོན་སྐུད་སྣ་ལྔ་པ། སྲིད་དུ་ཁྲུ་
བཅུ་དྲུག་པ། ཐོར་ཏོ་གཅིག་ཏུ་གསེར་གྱི་ཡང་མིག །ཐོར་ཏོ་གཅིག་ཏུ་མུ་ཏིག་གི་ཆུན་ཀོར་བཏགས་ཏེ་སྦྲུལ་འཁྱིལ་བ་བཞིན་དུ་བསྐྱིལ་ལ་དཀྱིལ་འཁོར་གྱི་དབུས་སུ་བཞག་
སྟེ་གཙང་མས་གོས་གཙང་མས་གཡོགས་པར་བྱའོ། །རིག་སྔགས་འཆང་དཀྱིལ་འཁོར་ལ་མངོན་དུ་ཕྱོགས་ཏེ་སྐྱིལ་མོ་ཀྲུང་དུ་འདུག་ལ་དོན་ཡོད་པའི་ཞགས་པའི་ཕྱག་རྒྱ་
ལན་སུམ་ཅུ་རྩ་གཉིས་བཅིང་པ་བྱས་ལ་བདག་བསྲུང་ངོ༌། །ཁྲོ་བོའི་རྒྱལ་པོ་ལན་བརྒྱ་རྩ་བརྒྱད་བཟླས་པར་བྱས་ལ་དཀྱིལ་འཁོར་བཅིང་པ་དང༌། ཕྱོགས་བཅིང་བ་ཡང་བྱའོ། །དེ་
ནས་རིག་སྔགས་འཆང་གིས་བཞིན་འཛུམ་གྱིས་རྒྱས་པར་བྱས་ལ་བཟླས་བརྗོད་ཀྱི་ཕྱག་རྒྱ་བཅིངས་ཏེ་མི་སྨྲ་བར་ཡུངས་ཀར་འབྲུ་རེ་རེ་ནས་བཟླས་བརྗོད་སྟོང་རྩ་བརྒྱད་བརྗོད་ནས་
རས་ཀྱི་སྲང་བུའི་སྟེང་དུ་གཏོར་བར་བྱ་སྟེ། སྟོང་རྩ་བརྒྱད་ཚང་བ་དང་རས་ཀྱི་སྲད་བུ་དེ་འབར་བར་འགྱུར་ཞིང༌། འོད་ཟེར་སྣ་ཚོགས་འབྱུང་བར་འགྱུར་རོ། །ལེགས་སོ་ཞེས་བྱ་བའི་
སྒྲ་འབྱུང་བར་འགྱུར་ཏེ། རིག་སྔགས་འཆང༌། ལེགས་སོ་ལེགས་སོ། །ཁྱོད་ཀྱིས་དོན་ཡོད་པའི་ཞགས་པ་གྲུབ་ཀྱི། ལོངས་ལ་དགོས་པ་ཐམས་ཅད་བྱོས་ཤིག །ཁྱོད་ཀྱིས་ཡིད་

92-1-319b

བཞིན་གྱི་ནོར་བུ་ཆེན་པོ་གཉིས་དོན་ཡོད་པའི་ཞགས་པ་པདྨ་གྲུབ་པས་འཇིག་རྟེན་པ་དང༌། འཇིག་རྟེན་ལས་འདས་པའི་དགོས་པ་ཐམས་ཅད་སྒྲུབ་པར་འགྱུར་རོ། །འཕགས་པ་
སྤྱན་རས་གཟིགས་དབང་ཕྱུག་དེ་ཡང་འབར་བར་འགྱུར་རོ། །འཇིག་རྟེན་དབང་ཕྱུག་གི་སྐུ་ལས་སྤོས་ཀྱི་སྤྲིན་ཆེན་པོ་འབྱུང་བར་འགྱུར་ཏེ། སྤོས་དེས་དཔག་ཚད་དྲུག་ཙམ་དུ་ཁྱབ་
པར་བྱེད་དོ། །གང་ལ་དྲི་མནམ་པ་ཙམ་གྱིས་ནད་ཐམས་ཅད་དང་བྲལ་བར་འགྱུར་རོ། །སྡིག་པ་ཐམས་ཅད་དང་བྲལ་བར་འགྱུར་རོ། །སྡུག་བསྔལ་གྱི་སྒྲིབ་པ་ཐམས་ཅད་དང༌། བྱད་
དང༌། དུག་དང༌། དབྱིག་གི་དུག་དང༌། ཕྱེ་མའི་སྦྱོར་བ་རྣམས་འཇུག་པར་འགྱུར་རོ། ལུས་ཐམས་ཅད་དྲི་མ་མེད་པར་འགྱུར་རོ། །སེམས་ཅན་ཐམས་ཅད་ཀྱང་རྗེས་སུ་འབྲང་བར་འགྱུར་
རོ༑ ༑དེ་ནས་རིག་སྔགས་འཆང་གིས་ཡིད་བཞིན་གྱི་ནོར་བུའི་ཞགས་པ་དེ་བླངས་ལ་ཟངས་ཀྱི་གབ་ཚེ་བཟང་པོའི་ནང་དུ་བཅུག་སྟེ་འཕགས་པ་སྤྱན་རས་གཟིགས་དབང་ཕྱུག་གི་ཞབས་
དྲུང་དུ་གཞག་པར་བྱའོ། །ནམ་དགོས་པ་བྱུང་བའི་ཚེ་གཙང་མས་ཁྲུས་ལེགས་པར་བྱས་ཏེ་བླང་བར་བྱ་ཞིང་དགོས་པ་བྱའོ། །ཉིན་རེ་ཞིང་དུས་གསུམ་དུ་མཆོད་པར་བྱའོ། །རིག་
སྔགས་འཆང་དེ་ཡང་ནམ་མཁའ་ལ་འགྲོ་བར་འགྱུར་ཞིང་ལུས་ཡོངས་སུ་དག་པར་སྔོན་གྱི་རིག་སྔགས་འཆང་རྣམས་དང་ལྷན་ཅིག་རྩེ་ཞིང་ཐམས་ཅད་དབང་དུ་འགྱུར་རོ། །ཚེ་ལོ་

92-1-320a

༄༅། །སྟོང་ཐུབ་པར་འགྱུར་ཏེ། ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐལ་བ་མཉམ་པ་རྣམས་ཀྱི་ནང་དུ་པདྨའི་སྙིང་པོ་ལ་བརྫུས་ཏེ་སྐྱེ་བར་འགྱུར་རོ། །
རིག་སྔགས་འཆང་ཐམས་ཅད་ཀྱི་འཁོར་ལོས་བསྒྱུར་བར་འགྱུར་རོ། །བྱང་ཆུབ་ཀྱི་སྙིང་པོ་ལ་མཐར་ཐུག་གི་བར་དུ་ཚེ་བསྐལ་བ་བརྒྱ་ཕྲག་སྟོང་ཐུབ་པར་འགྱུར་རོ། །འཕགས་པ་
སྤྱན་རས་གཟིགས་དབང་ཕྱུག་དེ་ཡང་གང་གིས་མཐོང་བ་ཙམ་གྱིས་མཚམས་མེད་པ་ལྔ་ལ་སོགས་པ་ཟད་པར་འགྱུར་རོ། །སྣ་མའི་མེ་ཏོག་ལ་ལན་བརྒྱ་རྩ་བརྒྱད་བཟླས་ལ།
འཕགས་པ་སྤྱན་རས་གཟིགས་དབང་ཕྱུག་ལ་རེ་རེ་ནས་དབུལ་བར་བྱ་སྟེ། བརྒྱ་རྩ་བརྒྱད་ཚང་བ་དང༌། རྒྱལ་པོ་དང༌། བློན་པོ་དང༌། བཙུན་མོའི་འཁོར་དང་བཅས་པ་དབང་དུ་
འགྱུར་རོ། །རང་ཉིད་ནོར་དང་བཅས། དབྱིག་དང་བཅས། །འབྲུ་དང་བཅས། བྲན་ཕོ་དང་བཅས། བྲན་མོ་དང་བཅས་ཏེ་ལས་བྱེད་པར་འགྱུར་རོ། །སྣ་མའི་མེ་ཏོག་རྙིང་པ་དེ་བསྡུས་ལ།
གླ་རྩི་དང༌། བྲི་ཡང་ཀུ་དང༌། རྒྱ་སྤོས་དང༌། རུ་རྟ་དང༌། གུར་གུམ་དང༌། སྤང་སྤོས་དང༌། སྭ་མ་ཀ་དང༌། སྤྲྀ་ཀ་དང༌། ན་ལ་ད་དང༌། བོ་ལ་དང༌། ཡུངས་ཀར་རྣམས་ཞིབ་ཏུ་བཏགས་
པའི་ཕྱེ་མ་ཆར་པའི་ཆུ་དང་སྦྱར་བའི་རིལ་བུ་ནི། དུག་མེད་པར་བྱེད་པའི་མཆོག་པདྨ་ཞེས་བྱ་སྟེ། ཐོག་མར་གྲགས་པ་དང་དཔལ་དུ་བྱེད། ནད་ཐམས་ཅད་སེལ་བ་དང༌། རིམས་

92-1-320b

ནད་ཐམས་ཅད་ཉེ་བར་སེལ་བར་བྱེད་དོ། །བཙོག་ཤུ་དང༌། འབྲས་དང༌། མེ་དབལ་དང༌། རྐང་ཤུ་དང༌། ཕོལ་མིག་དང༌། ལྷོག་པ་དང༌། དེ་ཐམས་ཅད་ལ་ནི། བསྐུས་ན་བདེ་བར་ཞི་བར་
འགྱུར་རོ་ཞེས་གསུང་ངོ༌། ནད་དེ་དག་ཐམས་ཅད་ལ་ཁྲུས་བྱས་ན། སྡིག་པ་སེལ་ཏོ་ཞེས་ཐུབ་པས་གསུང་ངོ༌། །ཚེ་སྦྱིན་པར་བྱེད། རྒྱལ་པོ་དག་ཡུལ་སྦྱིན་པར་བྱེད་དོ། །ཐིག་ལེ་བྱས་
ཏེ་གཡུལ་ངོར་སོང་ན། ཐམས་ཅད་ལས་རྟག་ཏུ་རྒྱལ་བ་དང༌། བུད་མེད་རྣམས་དགའ་བ་དང༌། དབང་དུ་འགྱུར་བར་བྱེད་པའི་མཆོག་ཡིན་ནོ། །བྱད་འཇོམས་ཤིང༌། དུག་དང༌། དབྱིག་
དང༌། ཕྱེ་མའི་དུག་དང༌། གསང་སྔགས་ཀྱི་སྦྱོར་བ་བྱས་པ་དག་ཀྱང་དེ་བཞིན་ནོ། །ཟས་ཟ་བ་དང་ཁྲུས་བྱེད་པ་ན་ཐིག་ལེའི་བྱུག་པ་རྟག་ཏུ་བྱས་ན། དེ་ཐམས་ཅད་ལས་འགྲོ་བ་རྣམས་
བདེ་བར་ཐར་པར་འགྱུར་རོ། །ཞེས་འཇིག་རྟེན་དབང་ཕྱུག་གསུང་ངོ༌། །ཀླད་པའི་ནད་མི་བཟད་པ་ལ་ནི། བྱུག་པར་བྱའོ། །མིག་ན་བ་ལ་ནི། མིག་སྨན་གྱི་ཐུར་མས་སོ། །སོ་ན་བ་ལ་ནི།
ཁར་མུར་རོ། །ལྟོ་བ་ན་བ་ལ་ནི། ཆུ་དྲོན་དང་ངོ༌། །རྩིབ་ལོགས་ན་བ་ལ་ནི། མར་དང་བྱུག་གོ། །ཡན་ལག་དང་ཉིན་ལག་ན་བ་ལ་ནི། བསྐུ་བར་བྱའོ། །དབང་དུ་བྱ་བ་ལ་ནི། ལག་མཐིལ་
ལ་བསྐུ་བས་སོ། །ནད་ཚབས་པོ་ཆོ་ལ་ནི། སྐུ་མཉེ་དང་ཁྲུས་བྱའོ། །གནོད་སྦྱིན་གྱི་གདོན་བསལ་བ་ལ་ནི། སྣ་ནས་གཏང་བའི་ལས་བྱའོ། །བདུག་པས་ནི། གདོན་ཐམས་ཅད་ལས་

92-1-321a

༄༅། །རྣམ་པར་གྲོལ་བར་འགྱུར་རོ། །རྒྱས་ཐེབས་པ་རྣམས་ལ་ནི། མཚོགས་མར་ཐིག་ལེ་བྱའོ། །སྙིང་ན་བ་ལ་ནི། ཆུ་དྲོན་དང་ལན་ཚྭ་བསྲེས་པའོ། །ཁྱིམ་ཞི་བར་
བྱ་བ་ལ་ནི། འབྲས་ཡོས་དང་གསུམ་སྦྱར་བས་ཞི་བ་ཆེན་པོར་འགྱུར་རོ། །ཐམས་ཅད་དུ་ལན་ཉི་ཤུ་རྩ་གཅིག་བཟླས་ནས་སོ། །འཐབ་པ་དང༌། རྩོད་པ་རྣམས་ལ་ནི། །བ་ལང་གི་
ལྕི་བས་དཀྱིལ་འཁོར་བྱས་ལ་མེ་ཏོག་བཀྲམ་སྟེ་དྲི་ཆུས་བཀང་བ་བཞི་བཞག་ཅིང་འོ་མས་བཀང་བ་བཞི་དང༌། མཆོད་ཡོན་གྱི་སྣོད་བཞི་དང༌། པོག་ཕོར་བཞི་བཞག་སྟེ། ཨ་
ག་རུ་དང༌། དུ་རུ་ཀས་བདུག་གོ །གུ་གུལ་ལ་ལན་ཉི་ཤུ་རྩ་གཅིག་བཟླས་ཏེ་བདུག་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་ལ་དྲི་ཆབ་ཀྱིས་མཆོད་པར་བྱའོ། །
ཁྲོ་བོའི་རྒྱལ་པོ་ཡུངས་ཀར་ལ་ལན་བརྒྱ་རྩ་བརྒྱད་བཟླས་ཏེ་ཕྱོགས་བཞིར་གཏོར་བར་བྱའོ། །དོན་ཡོད་པའི་ཞགས་པའི་སྙིང་པོ་ལན་དགུ་བཅུ་རྩ་གཅིག་བཟླས་ན། འཐབ་
པ་དང༌། རྩོད་པ་རྣམས་ལ་སྨྲ་བའི་མཆོག་ཏུ་འགྱུར་རོ། །གཡུལ་འགྱེད་པ་ལས་རྒྱལ་བར་འགྱུར་རོ། །རང་གི་དཔུང་དང༌། གཞན་གྱི་དཔུང་ཡན་ལག་བཞི་པ་ཐམས་ཅད་ལས་
རྒྱལ་བར་འགྱུར་རོ། །གལ་ཏེ་བརྒྱ་བྱིན་རང་དང་ལྷ་མ་ཡིན་ལྷན་ཅིག་པས་ཀྱང་མ་ཡིན་ན། མི་རྣམས་ཀྱིས་ལྟ་ཅི་སྨོས། བརྒྱ་བྱིན་དགུག་པར་འདོད་ན། པདྨ་ལ་ལན་བརྒྱ་རྩ་

92-1-321b

བརྒྱད་བཟླས་ཏེ་བརྒྱ་བྱིན་གྱི་མིང་ནས་བརྗོད་ལ་འཕགས་པ་སྤྱན་རས་གཟིགས་དབང་ཕྱུག་ལ་རེ་རེ་ནས་དབུལ་བར་བྱ་ཞིང་དྲི་ཆབ་ཀྱང་དབུལ་ལོ། །གུ་གུལ་དང༌། མར་དང༌། ཡུངས་
ཀར་ལ་ལན་བརྒྱ་རྩ་བརྒྱད་བཟླས་ཏེ་ཤིང་ཨརྐའི་མེ་སྦར་ལ་ཚེས་བཅུ་བཞི་ལ་སྦྱིན་སྲེག་བྱའོ། །བཟླས་བརྗོད་ཀྱི་ཆོ་ག་རྫོགས་པ་དང༌། བརྒྱ་བྱིན་ལྷའི་དབང་པོ་དཔུང་དང་བཞོན་པར་བཅས་
པ་འོངས་ནས་མདུན་དུ་འདུག་སྟེ་བསྒོ་བ་བཞིན་བྱེད་ཅིང་ཐམས་ཅད་དབང་དུ་འགྱུར་རོ། །བརྒྱ་བྱིན་གྱི་གོ་འཕང་མ་གཏོགས་པ་གང་བསླངས་པ་དེ་སྦྱིན་པར་བྱེད་དེ། དེ་ནི། སེམས་
མི་བཟོད་དོ། །ཚངས་པ་རྡོག་པས་མནན་ཏེ་ལན་བརྒྱ་རྩ་བརྒྱད་བཟླས་ན། བརྒྱ་རྩ་བརྒྱད་ཚང་བ་དང༌། ཚངས་པ་རང་གི་གཟུགས་ཀྱིས་མདུན་དུ་འདུག་སྟེ་མཆོག་ཐམས་ཅད་སྦྱིན་
པར་བྱེད་དོ། །ཡིད་ལ་ཅི་འདོད་པ་སྒྲུབ་པར་བྱེད་དོ། །གུ་གུལ་ལ་ལན་དགུ་བཅུ་བཟླས་ཏེ་ཁྱབ་འཇུག་ལ་འདུག་ཅིང༌། ཆུ་དང་ཡུངས་ཀར་ལ་ལན་ཉི་ཤུ་རྩ་གཅིག་བཟླས་ཏེ་སྤྱི་བོར་
གཏོར་ན། ཁྱབ་འཇུག་རང་གི་གཟུགས་ཀྱིས་མདུན་ན་འདུག་ཅིང་ལས་ཐམས་ཅད་བྱེད་པར་འགྱུར་རོ། །གཟུགས་སྣ་ཚོགས་ཀྱི་བར་དུ་སྟོན་ཏོ། །ཧི་རན་ནྱ་ཀ་ཤི་བུ་ལ་ཡང་སྦྱིན་པར་
བྱེད་ཅིང་ཁྱབ་འཇུག་ཆེན་པོའི་སྟོབས་ཀྱི་ཤུགས་དང་ལྡན་པར་འགྱུར་རོ། །དབང་ཕྱུག་ཆེན་པོའི་ཞལ་མཐོང་བར་འདོད་ན། རྣ་བ་གཡས་པར་ལན་བརྒྱ་རྩ་བརྒྱད་བཟླས་ཏེ་ཡུངས་

92-1-322a

༄༅། །ཀར་ལ་ལན་ཉི་ཤུ་རྩ་གཅིག་བཟླས་ནས་སྤྱི་བོར་གཏོར་རོ། །གུ་གུལ་གྱི་བདུག་པས་བདུག་ཅིང་ཨརྐའི་ཆུ་ལ་ལན་བདུན་བཟླས་ཏེ་དབུལ་བར་བྱའོ། །དེ་ནས་
དབང་ཕྱུག་ཆེན་པོའི་གཟུགས་འགུལ་བར་འགྱུར་ཞིང་ལེགས་སོ་ཞེས་བྱ་བའི་སྒྲ་འབྱུང་ངོ༌། །དེ་ནས་དབང་ཕྱུག་ཆེན་པོ་རང་གི་གཟུགས་ཀྱིས་མདུན་ན་འདུག་པར་འགྱུར་ཞིང་རང་
གི་ཚོགས་ཀྱི་འཁོར་དང་བཅས་པ་ཐམས་ཅད་དབང་དུ་འགྱུར་རོ། །འདོད་པའི་མཆོག་ཐམས་ཅད་སྦྱིན་པར་བྱེད་དོ། །མཆོག་གང་འདོད་པ་ཐམས་ཅད་སྦྱིན་པར་བྱེད་དོ། །ནག་པོ་
ཆེན་པོ་དགུག་པར་འདོད་པས་གུ་གུལ་ལ་ལན་བརྒྱ་རྩ་བརྒྱད་བཟླས་ཏེ་ཁྲག་དང་ཆང་དབུལ་བར་བྱ་ཞིང༌། ཡུངས་ཀར་ལ་ལན་ཉི་ཤུ་རྩ་གཅིག་བཟླས་ནས་ནག་པོ་ཆེན་པོའི་
སྟེང་དུ་གཏོར་ན་ཁུགས་པར་འགྱུར་ཏེ། བྲན་བཞིན་དུ་ལས་ཐམས་ཅད་བྱེད་པར་འགྱུར་ཞིང༌། གར་མངགས་པ་དེར་འགྲོ་བར་འགྱུར་རོ། །འཁོར་གྱི་ཚོགས་དང་བཅས་པ་དབང་
དུ་འགྱུར་རོ། །གནོད་སྦྱིན་གྱི་གནས་ཐམས་ཅད་ཀྱི་སྒོ་འབྱེད་པར་འགྱུར་ཞིང་གང་འདོད་པ་བྱེད་དོ། །ཐམས་ཅད་བྱམས་པར་འགྱུར་ཞིང་ལས་ཐམས་ཅད་བྱེད་པར་འགྱུར་རོ། །
མི་སྨྲ་བར་མཚན་མོའི་དུས་མཚམས་གསུམ་དུ་ལན་ཉི་ཤུ་རྩ་རེ་རེ་བཟླས་ན། མཚན་མོའི་ལྷ་འཁོར་དང་བཅས་པ་དང༌། མཚན་མོ་རྒྱུ་བ་དང༌། ཉིན་པར་རྒྱུ་བ་དང༌། ཉིན་པར་རྒྱུ་བའི་ལྷ་དང༌། ཀླུ་དང༌།

92-1-322b

གནོད་སྦྱིན་དང༌། དྲི་ཟ་དང༌། ལྷ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་དབང་དུ་འགྱུར་ཏེ། ལས་ཐམས་ཅད་
བྱེད་པར་འགྱུར་རོ། །ཐམས་ཅད་རང་གི་གཟུགས་ཀྱིས་རྟག་ཏུ་མདུན་ན་ཉེ་བར་གནས་སོ། །མཚན་མོ་ལོངས་སྤྱོད་པར་གཞལ་མེད་ཁང་ཐམས་ཅད་སྦྱིན་པར་བྱེད་དོ། །གཙང་མས་
གོས་གཙང་མ་བགོས་ཏེ་ཁྲུས་ལེགས་པར་བྱས་ནས་བདེན་པར་སྨྲ་ཞིང་བྱམས་པའི་སེམས་ཉེ་བར་བཞག་ནས་སེམས་ཅན་ཐམས་ཅད་ལ་རྟག་ཏུ་བརྩེ་བ་དང༌། སྙིང་རྗེ་ཆེན་པོས་
ལྷག་པར་དམིགས་ཏེ་བཟླས་བརྗོད་རྟག་ཏུ་བྱའོ། །བཟླས་བརྗོད་ཀྱི་ཆོ་ག་རིམ་པར་ཕྱེ་བའོ། །དེ་ནས་རྟག་ཏུ་ལས་ཐམས་ཅད་བྱེད་པ། དགེ་བ། ཞི་བ། རྒྱས་པ། དྲག་ཤུལ་སྤྱོད་པ།
སྲུང་བ། ནད་ཐམས་ཅད་སེལ་བ། བྱད་འཇིག་པ། དབང་དུ་བྱེད་པ། སྦྱིན་སྲེག་གི་ཆོ་ག་བཤད་པར་བྱའོ། །ཁྱིམ་སྲུང་བར་འདོད་པས་ཨརྒའི་ཡམ་སྲེག་ཤིང་དང༌། པདྨ་དང༌། ཡུངས་
མར་བསྲེས་པ་ལས་སྦྱིན་སྲེག་བརྒྱ་རྩ་བརྒྱད་བྱས་ཏེ་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་བརྗོད་བྱས་ལ་ཁྲོ་བོའི་རྒྱལ་པོ་ལན་བདུན་བཟླས་བརྗོད་བྱས་ན།
ཁྱིམ་ཆེན་པོ་སྲུང་བར་འགྱུར་རོ། །འཐབ་པ་དང༌། རྩོད་པ་དང༌། ཁྲག་ཁྲུག་ཐམས་ཅད་དང༌། ཕྱིར་རྒོལ་བ་དང༌། མི་མཛའ་བ་ཐམས་ཅད་དང༌། རིམས་ཐམས་ཅད་དང༌། ཡམས་ཀྱི་ནད་

92-1-323a

༄༅། །དང༌། ནད་འགོ་བ་ཐམས་ཅད་དང༌། གདོན་ཐམས་ཅད་དང༌། མུ་གེའི་དགོན་པ་དང༌། མི་ངས་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོའི་མི་ངས་
ཐམས་ཅད་ཞི་བར་འགྱུར་རོ། །ལྷ་ཐམས་ཅད་ཀྱང་སྲུང་བ་དང༌། བསྐྱབ་པ་དང༌། སྤ་བ་བྱེད་པར་འགྱུར་རོ། །དབང་ཕྱུག་དང༌། དབང་ཕྱུག་ཆེན་པོ་ཡང་རྟག་ཏུ་ཕྱི་བཞིན་འབྲང་བར་
འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་ཀྱང་རྟག་ཏུ་རྒྱུན་མི་འཆད་པར་སྐུ་སྟོན་པར་བཞེད་པར་འགྱུར་རོ། །སྦྱིན་སྲེག་གི་མར་དང༌། ཡུངས་ཀར་དང༌། གུ་གུལ་གྱི་
སྦྱིན་སྲེག་སྟོང་རྩ་བརྒྱད་བྱས་ན། ཡུལ་དང༌། ཡུལ་འཁོར་དང༌། གྲོང་ཁྱེར་དང༌། ཡུལ་གྲུ་དང༌། རི་ཁྲོད་དང༌། ལྗོངས་རྣམས་ཞི་བ་ཆེན་པོར་འགྱུར་རོ། །འཕགས་པ་སྤྱན་རས་གཟིགས་
དབང་ཕྱུག་གི་སྤྱན་སྔར་ཟླ་བ་ཉ་ལ་མེ་ཏོག་དཀར་པོ་དང༌། གནྡྷ་པྲི་ཡང་ཀུ་དང༌། རྒྱ་སྤོས་རྣམས་ཡུངས་མར་དང་བསྲེས་ཏེ་སྦྱིན་སྲེག་སྟོང་རྩ་བརྒྱད་བྱས་ན། རྒྱལ་པོ་བློན་པོ་དང་
བཙུན་མོའི་འཁོར་དང་བཅས་པ་དང༌། ཡུལ་གྲུ་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། རྟ་དང༌། གླང་པོ་ཆེ་དང༌། བ་ལང་དང༌། མ་ཧེ་རྣམས་དབང་དུ་འགྱུར་རོ། །ཤིང་
ཨ་པ་མརྒའི་ཡཾ་སྲེག་ཤིང་ཞོ་དང༌། སྦྲང་རྩི་དང༌། མར་བསྲེས་པ་དང༌། མེ་ཏོག་དཀར་པོ་རྣམས་ལས་ལན་བརྒྱ་རྩ་བརྒྱད་སྦྱིན་སྲེག་བྱས་ན། ཡུལ་གྲུ་སྟོང་ཐོབ་པར་འགྱུར་

92-1-323b

རོ༑ ༑འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཞོ་དང༌། སྦྲང་རྩི་དང་མར་བསྲེས་པ་དང༌། པདྨའི་སྡོང་པོའི་ཡམ་སྲེག་ཤིང་རྣམས་ལས་བརྒྱ་རྩ་བརྒྱད་སྦྱིན་སྲེག་བྱས་ན།
མཚན་མོ་ཟད་པ་དང་དི་ན་ར་བརྒྱད་བརྒྱ་འཐོབ་པར་འགྱུར་རོ། །མེ་ཏོག་ཀུ་མུད་དང༌། པདྨ་སྡོང་བུ་དང༌། རྩ་བ་དང༌། འདབ་མར་བཅས་པ་དང༌། ཡུངས་ཀར་བསྲེས་ཏེ་ཤིང་སེང་ལྡེང་གི་མེ་
སྦར་ལ་སྦྱིན་སྲེག་བརྒྱ་རྩ་བརྒྱད་བྱས་ན། ལོག་འདྲེན་ཐམས་ཅད་ལས་ཡོངས་སུ་གྲོལ་བར་འགྱུར་རོ། །ཟླ་བ་ཡར་གྱི་ངོའི་ཚེས་བརྒྱད་ལ་སྨྱུང་བ་བྱས་ཏེ་གཙང་མས་ཁྲུས་ལེགས་
པར་བྱས་ལ་གོས་དཀར་པོ་བགོས་ཏེ་ཙནྡན་དང༌། པྲི་ཡང་ཀུའི་ཤིང་དང༌། འབྲས་ཡོས་དང༌། མར་དང༌། ཡུངས་ཀར་བསྲེས་པའི་སྦྱིན་སྲེག་སྟོང་རྩ་བརྒྱད་བྱས་ན། ནམ་ཕྱེད་ཀྱི་དུས་སུ་
གནོད་སྦྱིན་མོ་འོངས་ནས་ཟོང་ལྔ་སྟོང་སྦྱིན་པར་འགྱུར་རོ། །ཟླ་བ་མར་གྱི་ངོའི་ཚེས་བཅུ་བཞི་ལ་ཉིན་ཞག་གཅིག་སྨྱུང་བ་བྱས་ཏེ་རྒྱ་མཚོར་འགྲོ་བའི་ཆུ་ཀླུང་གི་འགྲམ་དུ་སོང་ལ་ཤིང་བིལ་
བའི་མེ་སྦར་ཏེ་བིལ་བའི་མེ་ཏོག་དང༌། མར་དང༌། སྦྲང་རྩི་བསྲེས་པ་སྟོང་རྩ་བརྒྱད་སྦྱིན་སྲེག་བྱས་ན། དེའི་འོག་ཏུ་གནོད་སྦྱིན་མོ་རྒྱན་ཐམས་ཅད་ཀྱིས་བརྒྱན་པ་འོང་བར་འགྱུར་རོ། །
ནམ་ཕྱེད་ན་རིན་པོ་ཆེའི་ཟ་མ་ཏོག་ཐོགས་ནས་འོང་བར་འགྱུར་ཏེ། རིག་སྔགས་འཆང་དེས་བླང་བར་བྱའོ། །གདོང་དུ་མིག་བལྟ་བར་མི་བྱའོ། །ཡང་བརྒྱ་རྩ་བརྒྱད་བཟླས་བརྗོད་བྱས་

92-1-324a

༄༅། །པ་དང༌། རྐང་པའི་དྲུང་དུ་སྣོད་པོར་ནས་བཏུད་དེ་རིག་སྔགས་འཆང་འགུམ་མོ་ཞེས་ཟེར་རོ། །དེ་ནས་རིག་སྔགས་འཆང་གིས་ཁྲོ་བོའི་རྒྱལ་པོ་ལ་ལན་ཉི་ཤུ་རྩ་
གཅིག་བཟླས་བརྗོད་བྱའོ། །དེ་ནས་གང་གི་ཚེ་དགོས་པ་བྱུང་བ་དེའི་ཚེ་ནམ་ཕྱེད་ན་ལན་བརྒྱ་རྩ་བརྒྱད་བཟླས་བརྗོད་བྱས་ན། གནོད་སྦྱིན་མོ་འོང་བར་འགྱུར་ཏེ། དགོས་པ་ཐམས་
ཅད་བྱེད་ཅིང་བྲན་བཞིན་དུ་ལས་ཐམས་ཅད་བྱེད་པར་འགྱུར་རོ། །ཟླ་བ་མར་གྱི་ངོའི་ཚེས་བཅུ་བཞི་ལ་གང་ན་གཏེར་ཡོད་པ་དེར་སོང་སྟེ་སྟོང་རྩ་བརྒྱད་བཟླས་བརྗོད་བྱས་ལ་
གཏོར་མའི་ཆོ་ག་ཡང་གཞག་པར་བྱ་ཞིང་འཕགས་པ་དོན་ཡོད་པའི་ཞགས་པ་ལ་མཆོད་པ་བྱས་ལ་སྣ་མའི་མེ་ཏོག་དང༌། པདྨའི་འདབ་མ་དང༌། ཡུངས་ཀར་དང༌། མར་བསྲེས་
པ་རྣམས་ལས་སྦྱིན་སྲེག་སྟོང་རྩ་བརྒྱད་བྱས་ཏེ་ཆུ་དང༌། ཡུངས་ཀར་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ནས་ས་ལ་བརྡབས་ན། དེའི་འོག་ཏུ་གཏེར་ཐམས་ཅད་འབྱུང་
བར་འགྱུར་ཏེ་བླངས་ལ་དཀོན་མཆོག་གསུམ་གྱི་སྐུ་སྐལ་དབུལ་བར་བྱ་ཞིང་ལྷག་མ་རང་གིས་བླང་བར་བྱའོ། །བ་རུ་རའི་ཤིང་གི་མེ་སྦར་ལ་ཏིལ་དང༌། འབྲས་སོ་པ་དང༌།
མར་བསྲེས་པ་ལས་སྦྱིན་སྲེག་སྟོང་རྩ་བརྒྱད་བྱས་ན། རྒྱལ་པོ་བཙུན་མོའི་འཁོར་དང་བཅས་པ་དང༌། དཔུང་གི་ཚོགས་ཡན་ལག་བཞི་དང་བཅས་པ་དང༌། ནོར་དང་འབྲུ་དང་

92-1-324b

བཅས་པ་དང༌། དབྱིག་དང་གསེར་དང་བཅས་པ་དབང་དུ་འགྱུར་ཏེ། ཇི་སྲིད་འཚོའི་བར་དུ་གནས་པར་འགྱུར་རོ། །ཡུངས་ཀར་དཀར་པོ་དང༌། ཙམ་པ་ཀའི་མེ་ཏོག་དང༌། པདྨའི་ཡམ་
སྲེག་ཤིང་དང༌། སྦྲང་རྩི་དང༌། མར་བསྲེས་པའི་སྦྱིན་སྲེག་སྟོང་རྩ་བརྒྱད་བྱས་ན་ཡུལ་ཐམས་ཅད་དབང་དུ་འགྱུར་ཞིང་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དབང་དུ་འགྱུར་
རོ༑ ༑འབྲས་ཕུབ་ལན་ཚྭ་དང་ལྡན་པ་ལས་ལན་དགུ་བཅུ་རྩ་གཅིག་སྦྱིན་སྲེག་བྱས་ན། རིགས་བཞིའི་འཇིག་རྟེན་དབང་དུ་འགྱུར་རོ། །ཨ་ག་ཏིའི་ཤིང་གིས་མེ་སྦར་ལ་སྦྲང་རྩི་དང༌།
མར་བསྲེས་པ་དང༌། ཨརྒའི་མེ་ཏོག་ལས་སྦྱིན་སྲེག་བརྒྱ་རྩ་བརྒྱད་བྱས་ལ་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ན། ཉིན་རེ་ཞིང་འདི་ན་ར་བརྒྱ་འཐོབ་པར་འགྱུར་
རོ༑ ༑པ་ལ་ཤའི་ཡམ་སྲེག་ཤིང་དང་འབྲས་ཡོས་ལས་སྦྱིན་སྲེག་སྟོང་རྩ་བརྒྱད་བྱས་ན། གསེར་བརྒྱ་ཕྲག་སྟོང་འཐོབ་པར་འགྱུར་ཏེ། དཀོན་མཆོག་གསུམ་ལ་མཆོད་པ་བྱ་ཞིང་བགོ་
བཤའ་བྱས་ན་ཡང་འབྱུང་བར་འགྱུར་རོ། །ཚེས་བཅོ་ལྔ་ཟླ་བ་ཉ་ལ་སྨྱུང་བ་བྱས་ཏེ། རྒྱ་མཚོར་འབབ་པའི་ཆུ་ཀླུང་ངམ། ཆུ་ཀླུང་ཆེན་པོའི་ནང་རྐེད་པ་ནུབ་ཙམ་དུ་ཞུགས་ཏེ་ལན་བརྒྱ་རྩ་
བརྒྱད་བཟླས་བརྗོད་བྱས་ལ། ཡུངས་ཀར་ལ་ལན་ཉི་ཤུ་རྩ་གཅིག་བཟླས་ནས་ཁྲོས་པས་ཆུ་ཀླུང་དེ་ལ་བརྡབ་པར་བྱའོ། །དེ་ནས་ཆུའི་ནང་ནས་བུ་མོ་ཞིག་བྱུང་ནས་རིན་པོ་ཆེ་མང་པོ་

92-1-325a

༄༅། །དག་སྦྱིན་པར་བྱེད་བླངས་ལ། ཕྱེད་ཀྱིས་དཀོན་མཆོག་གསུམ་མཆོད་པར་བྱ་ཞིང་འཕགས་པ་སྤྱན་རས་གཟིགས་དབང་ཕྱུག་ལ་ཡང་མཆོད་པ་བྱའོ། །ཚེས་
བཅོ་ལྔ་ཟླ་བ་ཉ་ལ་སྨྱུང་བ་བྱས་ཏེ་ནམ་ཕྱེད་ན་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ནས་ཨ་པ་མརྒའི་ཡམ་སྲེག་ཤིང་དང༌། སྦྲང་རྩི་དང༌།
མར་དང༌། སྲ་རྩི་བོག་བསྲེས་པ་ལ་ལན་བརྒྱ་རྩ་བརྒྱད་བཟླས་བརྗོད་བྱས་ལ་རང་གི་མིང་གིས་སྦྱིན་སྲེག་སྟོང་བྱས་ན། སྡིག་པ་ཐམས་ཅད་ལས་གྲོལ་བར་འགྱུར་ཞིང་ནད་ཐམས་
ཅད་དང༌། གནོད་པ་ཐམས་ཅད་ལས་གྲོལ་བར་འགྱུར། ཕྱིར་རྒོལ་བ་ཐམས་ཅད་དང༌། མི་མཛའ་བ་ཐམས་ཅད་འཇིགས་པར་འགྱུར་རོ། །ཤིང་ཨརྒ་དང༌། ཏིལ་དང༌། ཡུངས་ཀར་
དང༌། གུ་གུལ་དང༌། མར་བསྲེས་པ་ལས་སྦྱིན་སྲེག་བྱས་ན། ཞི་བ་ཆེན་པོར་འགྱུར་རོ། །འབྲས་ཡོས་དང༌། འོ་མ་དང༌། མར་དང༌། ཡུངས་ཀར་དང༌། ཙནྡན་དཀར་པོ་བསྲེས་པ་
ལས་སྦྱིན་སྲེག་བརྒྱ་རྩ་བརྒྱད་བྱས་ན། རྒྱས་པ་དང༌། མཆོག་ཏུ་དགེ་བར་འགྱུར་རོ། །ཚེས་བཅུ་བཞི་ལ་ཀཱ་ར་བཱི་རའི་མེ་ཏོག་དང༌། ལན་ཚྭ་སྣ་བདུན་བསྲེས་པ་དང༌། ཤིང་ཚེར་མ་
ཅན་གྱི་ཡམ་སྲེག་ཤིང་ཡུངས་ཀར་ལ་བསྲེས་པས་དྲག་ཤུལ་སྤྱོད་པར་བྱའོ། །ཆར་མི་འབབ་པའི་ཚེ་པདྨ་དང༌། ཙནྡན་དང༌། ཡུངས་ཀར་དང༌། མར་བསྲེས་པ་ལ་ལན་ཉི་ཤུ་རྩ་

92-1-325b

གཅིག་བཟླས་ཏེ་སྦྱིན་སྲེག་བརྒྱ་རྩ་བརྒྱད་བྱས་ནས་ཁྲོ་བོའི་གསང་སྔགས་ལན་བདུན་བཟླས་ན། ཇི་སྲིད་འདོད་པ་དེ་སྲིད་དུ་ཆར་གྱི་རྒྱུན་ཆེན་པོ་འབབ་པར་འགྱུར་རོ། །ཐལ་བ་དེ་བླངས་
ལ་ལན་ཉི་ཤུ་རྩ་གཅིག་བཟླས་ཏེ་ནམ་མཁའ་ལ་གཏོར་ན། ཧ་ཅང་ཆར་ཆེ་བ་ཞི་བར་འགྱུར་རོ། །ཕྱོགས་བཞིར་གཏོར་ན། མཚམས་ཆེན་པོ་བཅད་པར་འགྱུར་རོ། །སྤྲིན་ལ་མངོན་དུ་ཕྱོགས་
ཏེ་གཏོར་ན། རླུང་དང༌། སྤྲིན་དང༌། སེར་བ་རྣམས་འབྱུང་བར་མི་འགྱུར་རོ། །གཞན་གྱི་སྡེ་མནན་པ་ནི། ཏིལ་དང༌། འབྲས་སོ་བའི་སྦྱིན་སྲེག་གིས་སོ། །ཕ་རོལ་གྱི་དཔུང་ཟློག་པ་ནི། ས་བོན་
བདུན་གྱི་སྦྱིན་སྲེག་གིས་སོ། །ཕུག་སྒྲུབ་པ་ནི། ཤིང་ཨརྒའི་སྦྱིན་སྲེག་གིས་སོ། །ཨརྒའི་ལོ་མ་དང་མར་བསྲེས་པའི་སྦྱིན་སྲེག་བྱས་ན། ཕུག་གི་སྒོ་ཐམས་ཅད་འབྱེད་པར་འགྱུར་རོ། །
ནགས་སུ་འགྲོ་བའི་ཚེ་ཀུ་མུ་ད་དང༌། རྒྱ་སྤོས་དང༌། ཡུངས་ཀར་དང༌། མར་བསྲེས་པས་ནགས་ཀྱི་ཕུག་གི་སྒོ་ཐམས་ཅད་འབྱེད་པར་འགྱུར་ཞིང་སྨན་གྱི་དངོས་པོ་ཐམས་ཅད་རང་བཞིན་དུ་
གནས་པར་འགྱུར་རོ། །ཤིང་པ་ལ་ཤའི་མེ་སྦར་ཏེ་ན་ལེ་ཤམ་བརྒྱ་སྟོང་སྦྱིན་སྲེག་བྱས་ན། བརྒྱ་བྱིན་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། ཉི་མ་འོངས་
ནས་མདུན་ན་འདུག་པར་འགྱུར་རོ། །སྣ་མའི་མེ་ཏོག་དང༌། ཀཱ་ར་ནི་ཀཱ་རའི་མེ་ཏོག་དང༌། ཨུཏྤ་ལ་རྣམས་མར་དང་བསྲེས་པ་ལས་སྦྱིན་སྲེག་བརྒྱ་སྟོང་བྱས་ན། ཟླ་བ་དང༌། ཉི་མ་འོངས་

92-1-326a

༄༅། །ནས་མཆོག་སྦྱིན་ཞིང་ལུས་ལ་འོད་ཟེར་བཏང་ནས་ནམ་མཁའ་ལ་འགྲོ་བར་འགྱུར་རོ། །ཨ་ཤྭཏྠས་ཡམ་སྲེག་ཤིང་བྱས་ལ་ཤུ་ཏི་དང༌། ཉེའུ་ཤིང་དང༌།
ཨརྒ་དང༌། ཙནྡན་དང༌། ཡུངས་ཀར་དང༌། ནས་དང༌། མར་བསྲེས་པ་ལས་ཉི་མ་བདུན་གྱི་དུས་མཚམས་གསུམ་དུ་སྦྱིན་སྲེག་ཉི་ཤུ་རྩ་གཅིག་བྱས་ན། རྒྱལ་པོ་བཙུན་མོའི་འཁོར་
དང་བཅས་པ་དབང་དུ་འགྱུར་རོ། །གདོན་དང༌། གནོད་སྦྱིན་དང༌། སྲིན་པོ་ཐམས་ཅད་ཆད་པས་བཅད་ན། འབྲས་སོ་བ་དང༌། ཡུངས་ཀར་དང༌། ལན་ཚྭའི་སྦྱིན་སྲེག་བགྱིས་ཏེ་ཐམས་
ཅད་ལ་དོན་ཡོད་པའི་ཞགས་པ་བཅིང་བར་བྱ་ཞིང༌། ཁྲོ་བོའི་ཕྱག་རྒྱ་དང༌། གསང་སྔགས་ལྷན་ཅིག་རྗེས་སུ་དྲན་པར་བྱའོ། །སྦྱིན་སྲེག་གི་ཆོ་གའོ།    །དེ་ནས་དོན་ཡོད་པའི་སྙིང་པོའི་ཆོ་
གའི་རྒྱལ་པོ་ཆེན་པོ་རས་ཀྱི་གཟུགས་མཐོང་བ་ཙམ་གྱི་མོད་ལ་མནར་མེད་པའི་མཐར་ཐུག་པ་དང༌། མཚམས་མེད་པ་ལྔ་བྱང་བར་འགྱུར་བར་བཤད་པར་བྱ་སྟེ། རས་ཁྲུ་
དོ་གྲུ་བཞི་ལྷམ་པ། ཁ་ཚར་མ་ཆད་པ། སྐྲ་མེད་པ། ཐགས་རན་བཟང་བ། ཤིན་ཏུ་དཀར་བ། ཤིན་ཏུ་སྦྱངས་པ་ལ་རི་མོ་མཁན་མི་སྨྲ་བའི་དཀའ་ཐུབ་ཅན། བསྙེན་གནས་
ལ་གནས་པ་གཙང་མས་གོས་གཙང་མ་བགོས་པ། ཟས་དཀར་གསུམ་ཟ་བ་དུས་གསུམ་དུ་ཁྲུས་བྱས་པ། ལྷག་མ་མ་ཡིན་པའི་ཚོན་རྩིའི་སྣོད་གསར་པ་བཞག་སྟེ། པིར་

92-1-326b

གསར་པས་འཕགས་པ་སྤྱན་རས་གཟིགས་དབང་ཕྱུག་བཞེངས་པའམ། བཞུགས་པའམ། སྐྱིལ་མོ་ཀྲུང་དུ་བཞུགས་པ་བྲི་བར་བྱ་སྟེ། རལ་པའི་ཐོར་ཚུགས་ཀྱིས་བརྒྱན་པ། ཨེ་
ན་ཡའི་པགས་པ་བསྣམས་པ། ཕྱུགས་བདག་གི་ཆ་ལུགས་འཆང་བ། རྒྱན་ཐམས་ཅད་ཀྱིས་བརྒྱན་པ། ཕྱག་བཅུ་དྲུག་པ། ཞལ་ཞི་བ། སྤྱན་ཕྱེ་བ། དབུ་རྒྱན་ལ་རྒྱལ་བ་འོད་དཔག་
མེད་བཞུགས་པ། ཞལ་གཡས་པའི་ཐོར་ཚུགས་ལ་ཟླ་ཚེས་ཀྱིས་བརྒྱན་པ། ཕྱག་གཉིས་རྡོ་རྗེའི་ཐལ་མོ་སྦྱར་བ་ལས་གྱེན་དུ་པདྨའི་ཚུལ་དུ་བྱའོ། །ཕྱག་གཉིས་ཐུར་དུ་ཀུན་ཏུ་ཞལ་
གྱི་ཕྱག་རྒྱ་བྱའོ། །ཕྱག་གཉིས་བཟླས་བརྗོད་ཀྱི་ཕྱག་རྒྱ་བྱས་ལ་མཛུབ་མོ་གཡས་པ་བརྐྱང་སྟེ་པདྨའི་ཚུལ་དུ་བྱས་ལ་བར་ན་བགྲང་ཕྲེང་འཛིན་པར་བྱའོ། །ཕྱག་གཉིས་དོན་ཡོད་པའི་
ཞགས་པའི་ཕྱག་རྒྱ་བྱའོ། །ཕྱག་གཅིག་ན་རྩེ་གསུམ། གཉིས་པ་ན་པདྨ། གསུམ་པ་ན་དོན་ཡོད་པའི་ཞགས་པའི་གླེགས་བམ། བཞི་པ་ན་དོན་ཡོད་པའི་ཞགས་པ་ཞགས་པ་ཐ་
མལ་པ་འདྲ་བ། ལྔ་པ་དབུགས་འབྱིན་པ། དྲུག་པ་ན་རིལ་བ་སྤྱི་བླུགས། བདུན་པ་ན་རིན་པོ་ཆེ་སྣ་ཚོགས་ཀྱིས་བཀང་པའི་སྣོད། བརྒྱད་པ་ན་མེ་ཏོག་སྣ་ཚོགས་ཀྱིས་སྣོད་ཐོགས་པར་བྱ་
ཞིང༌། འོད་འདོམ་གང་གིས་བརྒྱན་པ། སྐུ་མེ་ཏོག་སྣ་ཚོགས་ཀྱི་བཀྲ་བས་མཛེས་པར་བྱའོ། །རི་པོ་ཊ་ལའི་ཁང་པ་བརྩེགས་པ་ཤིན་ཏུ་མཛེས་པ། གྲུ་བཞི་ལྷམ་པ། ཀ་བ་བཞི་

92-1-327a

༄༅། །ཟུག་པ༑ ཁྲི་འཕང་སྟེགས་བུ་མཛེས་པ་དང་ལྡན་པ། རིན་པོ་ཆེ་སྣ་ཚོགས་ཀྱིས་མཛེས་པར་བརྒྱན་པ། པདྨའི་ཕྲེང་བས་མཛེས་པར་བྱས་པ། རྡོ་རྗེའི་ཕྲེང་བས་
བརྒྱན་པ། མེ་ཏོག་སྣ་ཚོགས་དང༌། ཆུ་ཤིང་གི་ཡལ་གས་མཛེས་པར་བྱས་པ། གཡས་ལོགས་ཀྱི་སྟེང་ན་ཉི་མ། གཡོན་ལོགས་ན་ཟླ་བ། གནས་གཙང་མའི་རིས་ཀྱི་ལྷའི་བུ་དག་
ལག་ན་མེ་ཏོག་སྣ་ཚོགས་མང་པོ་ཐོགས་ཏེ་བཅོམ་ལྡན་འདས་ལ་མཆོད་པ་བྱེད་པར་བྱའོ། །རི་པདྨ་འདྲ་བ་ཞིག་སྙིང་པོས་མཛེས་པར་བྱས་ཤིང༌། །སྡོང་པོ་དང་ལྡན་པ། མཚོས་
མཛེས་པར་བྱས་པ། མཚོ་ཉས་གང་ཞིང་ཆུ་སྲིན་མ་ཀ་ར་དང༌། བཞད་དང༌། ཤང་ཤང་ཏེའུ་དང༌། ངུར་པས་བརྒྱན་པ། ནོར་བུ་རིན་པོ་ཆེ་སྣ་ཚོགས་ཀྱིས་ལེགས་པར་བརྒྱན་
པའི་རི་དེའི་སྟེང་དུ་པདྨའི་གདན་དང༌། སེངྒེའི་ཁྲི་བྱའོ། །གཡས་ཕྱོགས་ཀྱི་ཕྱི་རོལ་ཁང་པའི་གནས་སུ་དབང་ཕྱུག་བྱའོ། །གཡོན་དུ་དབང་ཕྱུག་ཆེན་པོ་རྒྱན་ཐམས་ཅད་ཀྱིས་བརྒྱན་
པར་བྱའོ། །ནང་གི་གནས་སུ་འཕགས་པ་སྤྱན་རས་གཟིགས་དབང་ཕྱུག་གོ །གཡས་སུ་འཕགས་མ་སྒྲོལ་མ་ལུས་བཏུད་དེ་འཛེམ་བག་དང་བཅས་པ་བྱའོ། །གཡོན་དུ་དྲི་མེད་
འགྲོ་ལག་པ་དབུགས་འབྱིན་པ་དང༌། ནོར་བཟང་པུས་མོ་བཙུགས་པ་བྱའོ། །པདྨའི་སྙིང་པོའི་དབུས་སུ་གནས་སུ་ཁྲོ་བོའི་རྒྱལ་པོ་ཁྲོས་པའི་གཟུགས་ཅན། ལག་པ་བཞི་པ་ལག་

92-1-327b

ན་མཚོན་ཆ་ཐོགས་པ་སྟེ། ཞགས་པ་དང༌། དབྱུག་ཏོ་དང༌། རྩེ་གསུམ་དང༌། པདྨའོ། །པདྨའི་སྟན་ལ་སྐྱིལ་མོ་ཀྲུང་ཕྱེད་བཅས་ལ་ལུས་ཅུང་ཟད་བཏུད་པ་མགོའི་སྟེང་གཡས་གཡོན་དུ་
དྲང་སྲོང་བསྟོད་རབས་བྱེད་པ་བྱའོ། །དེ་ནས་འོག་གི་གཡས་གཡོན་དུ་རྡོ་རྗེའི་ཟོམ་ཆེན་པོ་ལག་ན་རྡོ་རྗེའི་ཚོགས་མང་པོ་འདུག་པ་དང༌། གཤིན་རྗེ་དང༌། ཆུ་ལྷ་དང༌། རླུང་ལྷ་དང༌། དབང་པོ་
དང༌། ལྷའི་ཚོགས་དག་བྱའོ། །གཡས་ཕྱོགས་ཀྱི་མཚོ་དང་རིའི་བར་དུ་བརྒྱ་བྱིན་དང༌། ཚངས་པ་བྱའོ། །གཡོན་ཕྱོགས་སུ་རྒྱལ་པོ་ཆེན་པོ་བཞི་གོ་ཆ་བགོས་པ་བྱའོ། །དེའི་འོག་ཏུ་ཕོ་ཉ་མོ་
པདྨའི་རིགས་མཛེས་མ་ལག་པ་འབྲེལ་པར་བྱའོ། །ལྷ་མོ་ཆེན་མོ་དཔལ་དང༌། དབྱངས་ལྡན་མ་དང༌། འཇིགས་བྱེད་མ་དང༌། མཚན་མོའི་ལྷ་མོ་དང༌། སའི་ལྷ་མོ་དང༌། ལོ་ཏོག་གི་ལྷ་མོ་
བྱའོ༑ ༑དབང་ཕྱུག་གི་དྲུང་དུ་ཁྲོ་གཉེར་ཅན་བྱའོ། །དབང་ཕྱུག་ཆེན་པོའི་དྲུང་དུ་གོས་དཀར་མོའོ། །རི་དང་ཕོ་ཉ་མོའི་བར་དུ་སྲིན་མོ་རལ་པ་གཅིག་མའོ། །རིའི་ཁོར་ཡུག་གྲུ་བཞི་རིན་པོ་ཆེ་
སྣ་བདུན་གྱིས་སྤྲོས་པ་བྱ་ཞིང་ལྗོན་ཤིང་དང༌། ལྕུག་མ་སྣ་ཚོགས་དང༌། མེ་ཏོག་གིས་བརྒྱན་ཅིང༌། མཚེའུ་མཛེས་པ་མེ་ཏོག་སྣ་ཚོགས་ཀྱིས་བརྒྱན་པ་དང༌། སེངྒེ་དང༌། སྟག་གིས་གང་
བ་དང༌། ཀླུའི་ཕྲུག་གུ་དང༌། གྲུལ་བུམ་དག་བྱའོ། །གཡོན་དུ་གསར་བ་ཆེན་པོ་ལྔ་བྱའོ། །འོག་ཏུ་ཀླུའི་རྒྱལ་པོ་ལྔ་བྱའོ། །ཐམས་ཅད་བྲག་གི་སྟན་དང༌། ལག་ན་རིན་པོ་ཆེའི་མེ་ཏོག་གི་

92-1-328a

༄༅། །ཕོར་བ་ཐོགས་ཏེ་བཅོམ་ལྡན་འདས་ལ་བལྟ་བར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་རིག་སྔགས་འཆང་པུས་མོ་བཙུགས་
ཏེ་ལག་ན་མེ་ཏོག་དང༌། པོག་ཕོར་ཐོགས་པ་བཅོམ་ལྡན་འདས་ལ་བལྟ་བར་བྱའོ། །སྟེང་གི་བང་རིམ་དུ་ཐུབ་པ་ཆེན་པོ་རྒྱལ་བ་འོད་དཔག་མེད་དང༌། ཤཱཀྱའི་རྒྱལ་པོ་དང༌།
འཇིག་རྟེན་དབང་པོའི་རྒྱལ་པོ་བྱའོ། །རས་ཀྱི་སྐུ་གཟུགས་འདི་མཐོང་བ་ཙམ་གྱི་མོད་ལ་ཚེ་རབས་བརྒྱ་སྟོང་དུ་མནར་མེད་པ་བསགས་པ་དང༌། མཚམས་མེད་པ་ལྔའི་ལས་བྱེད་
པ་དེ་དག་ཐམས་ཅད་འཇིག་པར་འགྱུར། །རྣམ་པར་འཇིག་པར་འགྱུར་ཞིང༌། སེམས་ཅན་དེ་དག་ཐམས་ཅད་ཀྱང་ཡོངས་སུ་གྲོལ་བར་འགྱུར་ན། སེམས་ཅན་དག་པ་རྣམས་
ལྟ་ཅི་སྨོས། དད་པས་མོས་པ་རྣམས་དང༌། དཀོན་མཆོག་གསུམ་མཆོད་པ་དོན་དུ་གཉེར་བ་དེ་དག་ནི། ཚེ་འདི་ཉིད་ལ་འབྲས་བུ་ཆེ་བ་དང༌། ཕན་ཡོན་མང་པོ་དག་ཏུ་ཤེས་
པར་བྱའོ། །དེ་བཞིན་གཤེགས་པ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་བཞིའི་དྲུང་དུ་དགེ་བའི་རྩ་བ་བསྐྱེད་པར་འགྱུར་ཞིང་དེ་དག་གི་དགེ་བའི་རྩ་བ་
དང་ལྡན་པར་འགྱུར་རོ། །རས་ཀྱི་སྐུ་གཟུགས་འདི་མཐོང་བ་ནི། འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པའི་སྙིང་པོ་དངོས་སུ་མཐོང་བ་ཡིན་ནོ།།

92-1-328b

རས་ཀྱི་སྐུ་གཟུགས་འདི་མཐོང་བ་ཙམ་གྱིས་འཕགས་པ་སྤྱན་རས་གཟིགས་དབང་ཕྱུག་དགོངས་པར་འགྱུར་ཞིང་སྐུ་ཡང་སྟོན་པར་འགྱུར་རོ། །ཉམ་ཐག་པ་ཙམ་གྱི་མོད་ལ་སྐུ་སྟོན་
པར་འགྱུར་ཞིང་མཆོག་ཐམས་ཅད་སྦྱིན་པར་འགྱུར་རོ། །དོན་ཡོད་པའི་ཞགས་པའི་གཟུངས་ཀྱི་སྙིང་པོ་འགྲུབ་པར་འགྱུར་རོ། །ནད་ཀྱིས་ཐེབས་པ་དང༌། ནད་ཚབས་ཆེན་པོས་གཟིར་
བ་དང༌། ནད་སྣ་ཚོགས་དང༌། སྡུག་བསྔལ་བརྒྱ་སྟོང་གིས་དཀྲུགས་པ་དེ་དག་ཐམས་ཅད་མཐོང་བ་ཙམ་གྱི་མོད་ལ་ནད་ཐམས་ཅད་དང༌། སྡུག་བསྔལ་ཐམས་ཅད་དང༌། གནོད་པ་ཐམས་
ཅད་ལས་ཡོངས་སུ་གྲོལ་བར་འགྱུར་ཞིང་སྒྲིབ་པ་དང༌། ནད་དང་བྲལ་བར་འགྱུར་རོ། །ཐ་ན་དུད་འགྲོའི་སྐྱེ་གནས་སུ་གཏོགས་པ་དག་ཀྱང་མཐོང་བ་ཙམ་གྱི་མོད་ལ་ཡོངས་སུ་གྲོལ་
བར་འགྱུར་རོ། །རས་ཀྱི་སྐུ་གཟུགས་འདི་འཁོར་མང་པོ་མཆོད་པ་དང༌། བཀུར་སྟི་ཆེན་པོ་དང༌། སིལ་སྙན་དཀྲོལ་པ་མང་པོ་དང༌། གདུགས་དང༌། རྒྱལ་མཚན་དང༌། བ་དན་གྱིས་
ལེགས་པར་བརྒྱན་པར་བྱས་ཏེ་གྲོང་ཁྱེར་ཆེན་པོའམ། རྒྱལ་པོའི་ཕོ་བྲང་ངམ། གཙུག་ལག་ཁང་ངམ། ལྗོངས་སམ། ཁྱིམ་མམ། གྲོང་དུ་ཞུགས་ན། རས་ཀྱི་སྐུ་གཟུགས་བཞུགས་
པ་ཙམ་གྱི་མོད་ལ་འཐབ་པ་དང༌། རྩོད་པ་དང༌། འཐབ་མོ་དང༌། ཁྲག་ཁྲུག་དང༌། མུ་གེའི་དགོན་པ་དང༌། མིང་ངས་དང༌། རང་གི་དཔུང་དང༌། གཞན་གྱི་དཔུང་གིས་འཇིགས་པ་ཞི་

92-1-329a

༄༅། །བར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། སྲུལ་པོ་དང༌། ལུས་སྲུལ་པོ་དང༌། སྐེམ་བྱེད་དང༌། བརྗེད་བྱེད་དང༌། གྲིབ་
གནོད་ཞི་བར་འགྱུར་ཞིང༌། བདེ་བ་དང༌། ལོ་ལེགས་པ་དང༌། དགའ་བ་དང༌། མི་མང་པོ་བདེ་བ་མང་བར་འགྱུར་རོ། །དགའ་བ་དང༌། ཡིད་བདེ་བ་མང་བར་འགྱུར་རོ། །ཕ་རོལ་ཏུ་
ཕྱིན་པ་དྲུག་གི་རྗེས་སུ་འགྲོ་བར་འགྱུར་རོ། །འདི་མཐོང་བ་ཙམ་གྱིས་ཤི་འཕོས་ནས་ཐམས་ཅད་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །བསྐལ་པ་སྟོང་ཕྲག་
བདུན་དུ་ཚེ་རབས་སུ་ཚེ་རབས་དྲན་པར་འགྱུར་རོ། །པདྨའི་འོད་དྲི་མ་མེད་ཅིང་རྣམ་པར་དག་པའི་རྒྱལ་པོ་ཞེས་བྱ་བའི་ཏིང་ངེ་འཛིན་བྱང་ཆུབ་སེམས་དཔའ་སེམས་དཔའ་ཆེན་
པོས་མ་ཐོབ་པ་ཐོབ་པར་འགྱུར་རོ། །པདྨ་རབ་ཏུ་གནས་པ་ཞེས་བྱ་བའི་རིག་སྔགས་འཆང་གི་འཁོར་ལོས་བསྒྱུར་བ་ཉིད་འཐོབ་པར་འགྱུར་རོ། །རི་མོའི་སྐུ་གཟུགས་སྒྲུབ་པའི་
ཆོ་ག་དང༌། ཆོ་ག་ཞིབ་མོའོ།    །དེ་ནས་དོན་ཡོད་པའི་ཞགས་པའི་སྙིང་པོའི་ཆོ་ག་ཞིབ་མོ་ཆེན་པོའི་དཀྱིལ་འཁོར་བཤད་པར་བྱ་སྟེ། ཆུ་ཀླུང་གི་འགྲམ་མམ། པདྨའི་མཚེའུ་
འམ༑ ཨུཏྤ་ལའི་མཚེའུ་འམ། མེ་ཏོག་གི་སྐྱེད་མོས་ཚལ་ལམ། འབྲས་བུའི་ཀུན་དགའ་ར་བའམ། ཁང་བཟངས་གཞི་དག་ཅིང་ས་གཞི་ཡོངས་སུ་སྦྱངས་པ། རྩྭ་དང༌། ཤིང་

92-1-329b

བལ་དང༌། སྐྲ་དང༌། ཕུབ་མ་དང༌། སོལ་བ་དང༌། ཕྱག་དར་གྱི་ཕུང་པོ་དང༌། གྱོ་མོ་དང༌། ཤིང་དང༌། བོང་བ་དང༌། གསེག་མ་དང༌། ཐོད་པའི་རུས་པས་གང་བ་དང༌། ཤི་བའི་རོ་རྣམས་སྤངས་
པའི་ས་གཞིའི་ཕྱོགས་ན་མཚེའུ་དང༌། འབབ་ཆུ་དང༌། འབབ་ཆུ་བྱང་ཕྱོགས་ནས་འབབ་པ་དང༌། ཉེ་བ་ན་ཆུ་ཡོད་ཅིང་ཤིན་ཏུ་མཛེས་པ། ལྷོ་ཕྱོགས་དང༌། བྱང་ཕྱོགས་དང༌། ནུབ་ཕྱོགས་དང༌།
ཤར་ཕྱོགས་གང་ན་ལྗོན་ཤིང་གིས་མཛེས་པར་བྱས་པ། གང་ཉམས་དགའ་བ། ཁ་དོག་དང༌། གཟི་བྱིན་དུ་ལྡན་པའི་གནས་དེ་ལྟ་བུ་རྙེད་ནས་ཆུ་དང༌། ཡུངས་ཀར་ལ་བཟླས་ཏེ་ཀུན་ཏུ་
གཏོར་རོ། །ས་གཞི་དེ་ལྟ་བུ་སྦྱང་བ་ནི། མཆོག་ཡིན་ནོ། །ཁྲོ་བོའི་རྒྱལ་པོས་ཡུངས་ཀར་ལ་ལན་ཉི་ཤུ་རྩ་གཅིག་བཟླས་ཏེ་ཕྱོགས་བཞིར་གཏོར་ནས་ཀུན་ནས་དཔག་ཚད་བརྒྱ་ཚུན་ཆད་
ཕྱོགས་བཅིང་བ་དང༌། དཀྱིལ་འཁོར་བཅིང་བ་དང༌། མཚམས་བཅིང་བ་བྱས་པར་འགྱུར་རོ། །སྡང་བ་ཐམས་ཅད་དང༌། བགེགས་དང༌། ལོག་འདྲེན་ཐམས་ཅད་ཀྱི་སྐད་ཅིག་ཀྱང་མི་
གནས་པར་ཕྱོགས་བཞིར་བྱེར་ཏེ་དོང་ངོ༌། །སྲོག་ཆགས་སྡང་བ་དང༌། སྡང་བའི་སེམས་དང༌། སྡང་བའི་གཅན་གཟན་ཁྲོ་བོ་གང་ཡིན་པ་དེ་དག་ཐམས་ཅད་རབ་ཏུ་ཞི་བར་འགྱུར་
ཞིང་ལྷ་ཐམས་ཅད་སྲུང་བར་འགྱུར་རོ། །གནས་ཀྱི་ཕྱོགས་དེར་མཁས་པས་དཀྱིལ་འཁོར་བྱ་སྟེ། གྲུ་བཞི་ལྷམ་པ་ངོས་རེ་རེ་ཞིང་ཁྲུ་སུམ་ཅུ་རྩ་གཉིས་གཞལ་བར་བྱ་སྟེ། ཆ་འབྱེས་

92-1-330a

༄༅། །པ་གྲུ་བཞི་ཆ་མཉམ་ཞིང་མཛེས་ལ་སྒོ་བཞི་དང༌། རྟ་བབས་བཞིར་ལྡན་པ། འབྲས་ཀྱི་ཕྱེ་མའི་ཚོན་སྣ་བཞིར་སྦྱར་ལ་དེ་ནས་དཀྱིལ་འཁོར་བྲི་བར་བྱ་སྟེ།
ཚོན་སྣ་ལྔའི་ཐིག་སྐུད་ཀྱིས་ཐིག་བཏབ་ནས་ཙནྡན་དཀར་པོའི་ཕུར་བུ་བཏབ་སྟེ་ཟླ་བ་ཡར་གྱི་ངོའི་ཚེས་བརྒྱད་དམ། ཚེས་བཅོ་ལྔའི་ཚེས་གྲངས་དང༌། རྒྱུ་སྐར་བཟང་པོ་གདམས་ཏེ་
དཀྱིལ་འཁོར་གྱི་མཆོག་བྲི་པར་བྱའོ། །དང་པོ་ནི། དཀར་པོས་བྲིའོ། །གཉིས་པ་ནི། དམར་པོས་སོ། །གསུམ་པ་ནི། སེར་པོས་སོ། །བཞི་པ་ནི། ནམ་མཁའི་ཁ་དོག་གིས་སོ། །ལྔ་པ་ནི།
མིག་སྨན་གྱི་ཁ་དོག་གིས་ཏེ། དཀྱིལ་འཁོར་གྱི་དབུས་ཀྱི་སྙིང་པོ་འཇིགས་པ་མེད་པར་ཆ་རྣམ་པར་མཛེས་ཤིང་གསལ་བར་པིར་གསར་པ་དང༌། ཚོན་དང༌། སྣོད་གསར་པས་བྲི་བར་
བྱ་སྟེ༑ དཀྱིལ་འཁོར་གྱི་སྙིང་པོར་པདྨ་འདབ་མ་སྟོང་པ་ཁོར་ཁོར་ཡུག་སྟེགས་བུ་དང་བཅས་པ་བྲི་ཞིང༌། པདྨའི་ཕྲེང་བ་ཚོན་གྱིས་མཛེས་པ་བྲིས་ལ། དེའི་དབུས་སུ་སངས་རྒྱས་
བཅོམ་ལྡན་ཐུབ་པ་ཆེན་པོ་ཤཱཀྱའི་རྒྱལ་པོ་དང༌། འོད་དཔག་མེད་དང༌། འཇིག་རྟེན་དབང་པོའི་རྒྱལ་པོ་གཞག་གོ །གཡས་སུ་མགོན་པོ་འཇིག་རྟེན་དབང་ཕྱུག་དོན་ཡོད་པའི་
ཞགས་པའི་ཆ་བྱད་འཆང་བ་གསང་སྔགས་ཀྱི་རྗེས་སུ་འབྲང་བ་བྱའོ། །གཡོན་དུ་ཕྱག་ན་རྡོ་རྗེ་རྔ་ཡབ་དང་རྡོ་རྗེ་ཐོགས་པ་བཞིན་ཁྲོ་གཉེར་ཅན། འོད་འབར་བས་བསྐོར་བའོ། །

92-1-330b

འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་ལྷ་མོ་སྒྲོལ་མ་དང༌། དྲི་མེད་འོད་འཕྲོ་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་འོག་ཏུ་དཀར་ཤམ་ཆེན་པོ་དང༌།
གོས་དཀར་མོ་དང༌། དཀར་མོ་ཆེན་མོ་ལག་ན་དབྱུག་པ་དང༌། རིལ་བ་སྤྱི་བླུགས་ཐོགས་པའོ། །དེའི་འོག་ཏུ་སྲིན་མོ་རལ་པ་གཅིག་པ་མཆེ་བ་གཙིགས་པ། ཐོད་པའི་ཕྲེང་བ་ཐོགས་
པ། སྦྲུལ་གྱི་མཆོད་ཕྱིར་ཐོགས་པ། ལག་པ་བཞི་པ། ལག་པ་གཡས་པ་གཡོན་གཉིས་ན་རྡོ་རྗེ་དང༌། དགྲ་སྟ་དང༌། གཡས་པའི་གུང་མོ་ལྷ་དང་ལོག་འདྲེན་ལ་བསྡིགས་པར་བྱའོ། །
གཡོན་དུ་འཕགས་པ་སྤྱན་རས་གཟིགས་དབང་ཕྱུག་བྲམ་ཟེའི་ཆ་ལུགས་འཆང་བ་རལ་པའི་ཐོ་ཚུགས་ཀྱིས་བཞུགས་པ། འོད་དཔག་མེད་ཀྱི་ཐོར་ཚུགས་ཀྱིས་བརྒྱན་པ་བྱའོ། །
གཡས་གཡོན་དུ་དབང་ཕྱུག་དང་དབང་ཕྱུག་ཆེན་པོ་བྱའོ། །དེའི་འོག་ཏུ་དཔལ་ལྷ་མོ་དང༌། ལྷ་མོ་དབྱངས་ཅན་མ་དང༌། མཚན་མོའི་ལྷ་མོ་དང༌། སའི་ལྷ་མོ་དང༌། ལོ་ཏོག་གི་ལྷ་མོ་
དང༌། འབྲས་བུ་དང་མེ་ཏོག་གི་ལྷ་མོ་བྱའོ། །དེའི་འོག་ཏུ་ཁོར་ཡུག་ཏུ་གཤིན་རྗེ་དང༌། ཆུ་ལྷ་དང༌། རླུང་ལྷ་ལ་སོགས་པ་བྱའོ། །རལ་པའི་ཐོར་ཚུགས་ཀྱིས་བརྒྱན་པའི་དྲང་སྲོང་
གཞག་པར་བྱའོ། །གྲར་རྒྱལ་པོ་བཞི་གོ་ཆ་བགོས་པ་གཞག་པར་བྱའོ། །དཀྱིལ་འཁོར་གྱི་སྙིང་པོའི་དབུས་དང་བར་བར་དུ་ལྕགས་ཀྱུ་དང༌། དགྲ་སྟ་དང༌། རྡོ་རྗེ་དང༌། དབྱུག་པ་དང༌།

92-1-331a

༄༅། །ཞགས་པ་དང༌། ལྕགས་སྒྲོག་བྱའོ། །ཕྱི་རོལ་ཏུ་ཚངས་པ་དང༌། དྲག་པོ་དང༌། ལྷ་མོ་ཨུ་མ་དང༌། ཚངས་པའི་དྲུང་དུ་ལྷ་དབྱངས་ལྡན་མ་ཁྲོས་པའི་གཟུགས་
ཅན་ནོ༑ ༑དེ་དག་གཉིས་ཀྱི་བར་དུ་དབྱུག་པ་དང༌། རིལ་བ་སྤྱི་བླུགས་བྲི་བར་བྱའོ། །གྲྭ་གཅིག་ཏུ་དོན་ཡོད་པའི་ཞགས་པའི་སྙིང་པོ་རྣམ་པར་གྲོལ་བའི་དཀྱིལ་འཁོར་གྱི་ཆོས་ཀྱི་
རྣམ་གྲངས་གཞག་གོ །གྲྭ་གཅིག་ཏུ་ཤི་བཱ་བ་ཧ་གཞག་གོ །དེ་ནས་ཤར་ཕྱོགས་ཀྱི་སྒོར་ཁྲོ་བོ་རྟ་མགྲིན་འཇིགས་སུ་རུང་བའི་མིག་ཅན་གཞག་གོ། །ལྷོ་ཕྱོགས་ཀྱི་སྒོར་རྡོ་རྗེ་ཆེན་པོ་
ཀི་ལི་ཀི་ལི་ཞེས་བྱ་བ་རྡོ་རྗེ་རྣམ་པར་འདྲེན་པ། ལག་ན་རྡོ་རྗེ་དང༌། དགྲ་སྟ་དང༌། ཞགས་པ་ཐོགས་པར་བྱའོ། །ནུབ་ཕྱོགས་ཀྱི་སྒོར་ཕོ་ཉ་མོ་པདྨ་རིགས་མཛེས་མ་ལག་པ་པདྨའི་རྩེ་མོ་
ནས་འཛིན་པར་བྱའོ། །བྱང་ཕྱོགས་ཀྱི་སྒོར་རྡོ་རྗེ་ཆེན་པོ་ཟོམ་ཞེས་བྱ་བའི་ཚོགས་ལག་ན་རྡོ་རྗེ་དང༌། ཞགས་པ་ཐོགས་པར་བྱའོ། །དེ་ནས་འཇུག་པའི་སྒོ་ནས་གསེར་གྱི་བུམ་པ་སྤོས་
ཆུས་བཀང་སྟེ་དར་ལས་བཅིངས་ལ་རྣམ་པ་ཐམས་ཅད་དང༌། མེ་ཏོག་གི་ཕྲེང་བས་བརྒྱན་ནས་བསམ་པ་ཇི་ལྟ་བ་བཞིན་དུ་དཀྱིལ་འཁོར་གྱི་དབུས་སུ་བཞག་སྟེ་སྟེང་དུ་སྣ་མའི་
མེ་ཏོག་གི་གདུ་བུ་གཞག་པར་བྱའོ། །ཙནྡན་དང༌། གུར་གུམ་དང༌། གླ་རྩི་དང༌། ག་པུར་གྱི་ཆུ་དང༌། པོག་ཕོར་བཞི་བཞག་ཅིང་ཨ་ག་རུའི་བདུག་པས་བདུག་གོ །ཚོན་སྣ་ལྔའི་རས་ཀྱི་

92-1-331b

སྲད་བུ་མཆོད་ཕྱིར་གྱི་སྲད་བུ་ཚད་དུ་བྱས་ལ་གསེར་གྱི་ཡང་མིག་རྩེ་གསུམ་ཅན་གདགས་པར་བྱ་ཞིང༌། ཐོར་ཏོ་གཅིག་ཏུ་མེ་ཏོག་པདྨའི་གདུབ་འཁོར་དང༌། མུ་ཏིག་དང༌། རིན་པོ་ཆེས་
སྤྲས་པ་ཟླུམ་པོར་བསྐྱིལ་བ་བུམ་པའི་སྟེང་དུ་བཞག་ལ་མཆོད་པ་དང༌། བསྙེན་བཀུར་བྱས་ཏེ་ཡུངས་དཀར་ལ་དོན་ཡོད་པའི་ཞགས་པའི་སྙིང་པོ་ལན་སྟོང་རྩ་བརྒྱད་བཟླས་ཏེ་དེ་ལ་གདབ་
པར་བྱའོ༑ ༑ཙནྡན་དང༌། ག་བུར་དང༌། གླ་རྩིའི་ཕྱེ་མས་བགོས་ལ་བགོ་བར་བྱའོ། །སྒོ་བཞིའི་གནས་སུ་དྲི་ཆབ་ཀྱིས་བཀང་བའི་བུམ་པ་དང༌། ཟས་དཀར་གསུམ་གྱི་གཏོར་མ་གཞག་པར་
བྱ་ཞིང༌། གསེར་དངུལ་གྱི་མཆོད་ཡོན་གྱི་སྣོད་སུམ་ཅུ་རྩ་གཉིས་དང༌། སྤོས་ཆུས་བཀང་བ་བརྒྱད་དང༌། སྤོས་ཆུ་དཀར་པོས་བཀང་བ་བརྒྱད་གཞག་པར་བྱའོ། །རོ་དང༌། དྲི་སྣ་ཚོགས་ཀྱིས་
བཀང་བ་བརྒྱད་དང༌། ཞོ་དང༌། འོ་མ་དང༌། སྤོས་ཆུས་བཀང་བ་བརྒྱད་དང༌། གཏོར་མ་ལ་སོགས་པ་དབུལ་བ་སྣ་བརྒྱད་དང༌། དབུལ་བ་སྣ་དྲུག་ཅུ་རྩ་བཞི་བ་རྣམས་ཤ་དང༌། ཁྲག་དང༌། ཀུན་
དོང་དང༌། ཀེའུ་དང༌། ཁ་ཟས་ངན་པ་དང༌། བཏུང་བ་ངན་པ་སྤངས་ཏེ་གཙང་མས་གཙང་མ་སྦྱར་བར་བྱའོ། །མེ་ཏོག་སྣ་ཚོགས་ཀྱི་གཅལ་དགྲམ་པར་བྱ་ཞིང༌། གདུགས་དང༌། རྒྱལ་མཚན་
དང༌། ལྡ་ལྡི་དང༌། བ་དན་གྱིས་བརྒྱན་པར་བྱ། པོག་པོར་སུམ་ཅུ་རྩ་གཉིས་གཞག་པར་བྱ་ཞིང་བདུག་སྤོས་སྣ་ཚོགས་མང་པོས་བདུག་པར་བྱ། སྤོས་སྣ་བརྒྱད་དང་ལྡན་པའི་ཏིལ་མར་

92-1-332a

༄༅། །གྱི་མར་མེ་བལྟམ་པར་བྱ། དཀྱིལ་འཁོར་གྱི་ཁོར་ཡུག་ཏུ་པདྨའི་ཕྲེང་བ་བྲི་བར་བྱའོ། །རིག་སྔགས་འཆང་གཙང་མས་གོས་གཙང་མ་བགོ་བར་བྱ་
ཞིང༌། དུས་གསུམ་དུ་ཁྲུས་བྱས་ལ་གོས་གསུམ་བགོ་བར་བྱ། གྲོགས་གཙང་མ་བསྒྲུབ་པར་བྱའོ། །འཇུག་པའི་ཆོ་ག་བྱས་པ་ནས་དོན་ཡོད་པའི་ཞགས་པའི་སྙིང་པོས་དབང་
བསྐུར་བའི་བར་ཙམ་གྱིས་སངས་རྒྱས་ཐམས་ཅད་ཀྱིས་ཡོངས་སུ་བཟུང་ཞིང་འཇིག་རྟེན་མགོན་པོས་བྱིན་གྱིས་བརླབས་པ་དང༌། པདྨའི་རིགས་པདྨ་འཆང་བའི་དཀྱིལ་འཁོར་
ཆེན་པོ་དོན་ཡོད་པའི་ཞགས་པའི་སྙིང་པོའི་དངོས་གྲུབ་ལ་མངོན་དུ་ཕྱོགས་པར་འགྱུར་རོ། །གང་བསམ་པ་ཐམས་ཅད་དེ་ཁོ་ན་བཞིན་བྱེད་པར་འགྱུར་རོ། །དམ་ཚིག་ཐམས་ཅད་
ལ་དོན་ཡོད་པར་འཇུག་གོ། །ཆོས་ཉིད་ཐམས་ཅད་ཀྱི་རྣམ་པར་གྲོལ་བའི་དཀྱིལ་འཁོར་གྱི་ཆོས་ལ་དམ་ཚིག་གྲུབ་པར་འགྱུར་རོ། །ལས་ཀྱི་སྒྲིབ་པ་ཐམས་ཅད་ལས་རྣམ་པར་
གྲོལ་བ་དང༌། བདེ་བ་ཐམས་ཅད་ཀྱི་རྗེས་སུ་འགྲོ་ཞིང༌། ལྷ་དང༌། མིའི་དཔལ་ཐམས་ཅད་མྱོང་བར་འགྱུར་རོ། །ལྷ་དང༌། ལྷ་མ་ཡིན་དང༌། གནོད་སྦྱིན་དང༌། སྲིན་པོའི་ཚོགས་ཀྱི་བགོ་
སྐལ་ལ་དབང་བར་འགྱུར་རོ། །རྣལ་འབྱོར་གྱི་དཀྱིལ་འཁོར་དང༌། གསང་སྔགས་ལ་བརྟེན་པར་འགྱུར་རོ། །བརྡེག་པ་དང༌། སྤྱོ་བ་དང༌། ཕུར་བུས་གདབ་པ་དང༌། སྲེག་པ་དང༌།

92-1-332b

བསྡིགས་པ་དང༌། གཡེང་བ་དང༌། གསད་པ་དང༌། དབང་དུ་བྱ་བས་མི་ཚུགས་སོ། །གང་དག་དེ་ལྟ་བུ་བྱེད་པ་དེ་ཉིད་ཀྱི་ལུས་སམ་མགོ་ལ་བརྒྱ་ཕྲག་སྟོང་འགྱུར་དུ་འབབ་པར་འགྱུར་
ཞིང་གཞན་གྱིས་ཕྱིར་བཟླས་ཅིང་དགྲོལ་བར་མི་ནུས་ཏེ། རིག་སྔགས་འཆང་དེས་དགྲོལ་བར་བྱའོ། །དེ་ནས་རིག་སྔགས་འཆང་དེས་རི་མོའི་གཟུགས་དེ་དཀྱིལ་འཁོར་ལ་མངོན་དུ་
ཕྱོགས་པར་བཞག་ནས་དོན་ཡོད་པའི་སྙིང་པོ་སྟོང་རྩ་བརྒྱད་བཟླས་ལ་དོན་ཡོད་པའི་ཞགས་པའི་ཕྱག་རྒྱ་ལན་བརྒྱ་རྩ་བརྒྱད་བཅིང་བར་བྱ་ཞིང༌། ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་
བཟླ་བར་བྱའོ། །དེའི་འོག་ཏུ་དཀྱིལ་འཁོར་གྱི་ལྷ་རྣམས་ལས་འོད་ཟེར་ཁ་དོག་སྣ་ཚོགས་འབྱུང་བར་འགྱུར་རོ། །བུམ་པ་དེ་ཡང་འབར་ལ་རས་ཀྱི་སྐུ་གཟུགས་དེ་ཡང་ཁ་དོག་སྣ་བདུན་
དུ་འབར་ཞིང་ཤས་ཆེར་འགུལ་བར་འགྱུར་ཏེ། ཁྲོ་བོའི་རིག་སྔགས་འཆང་སྙིང་དགའ་བར་འགྱུར་ཞིང་རས་ཀྱི་སྐུ་གཟུགས་ལས་ལེགས་སོ་ཞེས་བྱ་བའི་སྒྲ་འབྱུང་བར་འགྱུར་ཏེ།
རིག་སྔགས་འཆང༌། ལེགས་སོ་ལེགས་སོ། །ཁྱོད་ཀྱིས་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པའི་སྙིང་པོ་གྲུབ་ཅིང་ཁྱོད་ཀྱིས་ཞགས་པ་འདི་ཡང་གྲུབ།
ཁྱོད་ཀྱིས་ཡིད་བཞིན་གྱི་ནོར་བུ་ཞགས་པའི་མཆོག་འདི་ཡང་གྲུབ་ཀྱི། ལས་ཐམས་ཅད་བྱོས་ཤིག །དེ་དཀྱིལ་འཁོར་གྱི་ཆོ་ག་རྒྱས་པ་ཆོག་གྲུབ་ནས་བུམ་པ་སྤོས་ཆུས་བཀང་བ་དེ་

92-1-333a

༄༅། །བླངས་ལ་ལན་བརྒྱ་རྩ་བརྒྱད་བཟླས་ཏེ་རྒྱུ་སྐར་རྒྱལ་ལ་ཁྲུས་བྱས་པའམ་ཟླ་བ་ཡར་གྱི་ངོའི་ཚེས་གྲངས་ཤིས་པ་ལ་ཁྲུས་བྱས་པ་ཙམ་གྱི་མོད་ལ་ལུས་
ཐམས་ཅད་དྲི་མ་མེད་ཅིང་ཡོངས་སུ་དག་པ་འཐོབ་པར་འགྱུར་ཞིང༌། དངོས་པོ་ལྔའི་བདག་ཉིད་ཡོངས་སུ་དག་པར་འགྱུར་ཏེ་རྣ་བ་ལྔ་ཡོངས་སུ་དག་པ་དང༌། མིག་ལྔ་ཡོངས་སུ་
དག་པ་དང༌། སྣ་ལྔ་ཡོངས་སུ་དག་པ་དང༌། ལྕེ་ལྔ་ཡོངས་སུ་དག་པ་དང༌། རྣམ་པར་ཤེས་པ་ལྔ་ཡོངས་སུ་དག་པ་དང༌། དབང་པོ་ལྔ་ཡོངས་སུ་དག་པ་འཐོབ་པར་འགྱུར་རོ། །
འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཆོག་སྦྱིན་པར་འགྱུར་ཞིང་རྟག་ཏུ་སྐུ་སྟོན་བཞེད་པར་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཞལ་སྟོན་པར་
འགྱུར་རོ། །རྟག་ཏུ་བྱང་ཆུབ་སེམས་དཔའ་ཐམས་ཅད་དགོངས་པར་འགྱུར་རོ། །ལྷ་ཐམས་ཅད་ཀྱང་དེ་ལ་སྲུང་བ་དང༌། བསྐྱབ་པ་དང༌། སྦ་བར་བྱེད་པར་འགྱུར་རོ། །བརྒྱ་བྱིན་དང༌།
ཚངས་པ་ལ་སོགས་པ་དག་ཀྱང་འོང་བར་འགྱུར་རོ། །རྒྱལ་པོ་བཞི་དཔུང་གི་འཁོར་དང་བཅས་ཏེ་སའི་ཕྱོགས་དེར་འོང་བར་འགྱུར་ཞིང༌། རྟག་ཏུ་རྒྱུན་མི་འཆད་པར་སྲུང་བ་
དང༌། བསྐྱབ་པ་དང༌། སྦ་བ་བྱེད་པར་འགྱུར་རོ། །སྲེད་མེད་ཀྱི་བུ་དང༌། དབང་ཕྱུག་ཆེན་པོ་དང༌། ནོར་བུ་བཟང་པོ་དང༌། གསང་བ་བ་བརྒྱ་སྟོང་ཕྲག་དུ་མ་སྲུང་བ་དང༌། བསྐྱབ་པ་

92-1-333b

པ་དང༌། སྦ་བ་བྱེད་པར་འགྱུར་ཞིང༌། ཞི་བ་དང༌། བདེ་ལེགས་སུ་འགྱུར་རོ། །ཤེས་པ་དོན་ཡོད་པ་དང༌། ཤེས་རབ་དོན་ཡོད་པ་དང༌། ཐོས་པ་དང༌། ཚུལ་ཁྲིམས་དང༌། བརྩོན་འགྲུས་
ཐོབ་པར་འགྱུར་ཞིང་སྦྱིན་པ་དོན་ཡོད་པའི་སྦྱིན་པར་འགྱུར་རོ། །བསོད་ནམས་ཀྱི་ཕུང་པོ་དོན་ཡོད་པ་དང་ལྡན་པར་འགྱུར་ཞིང༌། འདི་ལྟ་སྟེ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་
པར་འགྱུར་རོ། །རྫུ་འཕྲུལ་དཔག་ཏུ་མེད་པ་ལ་མཁས་པར་ཡང་འགྱུར་རོ། །རིག་སྔགས་འཆང་གི་ཆོ་ག་ཞིབ་མོ་ཡང་འགྲུབ་པར་འགྱུར་རོ། །སྟོབས་དང༌། བརྩོན་འགྲུས་དང༌། ཕ་རོལ་
གནོན་པ་དོན་ཡོད་པར་འགྱུར་རོ། །སངས་རྒྱས་ཀྱི་ཞིང་གི་ཡོན་ཏན་བཀོད་པ་ཕུན་སུམ་ཚོགས་པ་འཐོབ་པར་འགྱུར་རོ། །དེ་བཞིན་གཤེགས་པ་གངྒཱའི་ཀླུང་གི་བྱེ་མ་ས་ཡ་སྙེད་ས་ཡ་
བརྒྱ་ཕྲག་བརྒྱ་སྟོང་དྲུག་ཅུ་རྩ་བཞིའི་དགེ་བའི་རྩ་བ་ཡོངས་སུ་རྫོགས་པ་ཡང་དག་པར་བཟུང་བར་འགྱུར་རོ། །སེམས་ཅན་ཐམས་ཅད་ཀྱིས་ཀྱང་མཆོད་པ་དང༌། བཀུར་སྟི་བྱ་བར་
འགྱུར་ཞིང་ཐམས་ཅད་དབང་དུ་འགྱུར་རོ། །མཆོད་རྟེན་གྱི་སྙིང་པོ་དང་འདྲ་བར་ཕྱག་བྱ་བའི་འོས་སུ་འགྱུར་རོ། །དཀྱིལ་འཁོར་གྱི་ཆོ་ག་ཞིབ་མོའོ།    །འཕགས་པ་དོན་ཡོད་པའི་ཞགས་
པའི་ཆོ་ག་ཞིབ་མོའི་རྒྱལ་པོ། བམ་པོ་དགུ་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ནས་

92-1-334a

༄༅། །བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ་བཏུད་ནས་
བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས༑ བདག་ལ་པདྨའི་རིགས་ལ་རྣམ་པར་གྲོལ་བའི་དཀྱིལ་འཁོར་གྱི་ཆོ་ག །རིག་སྔགས་ཆེན་པོའི་རིམ་པར་ཕྱེ་བ་ཆོ་ག་ཞིབ་མོ་དོན་ཡོད་པའི་ཞགས་པའི་སྙིང་པོ་རིག་སྔགས་
ཀྱི་རྒྱལ་པོ་ཆེན་པོ་མཆིས་ཏེ། བཅོམ་ལྡན་འདས་ཀྱི་སྤྱན་སྔར་དེ་བདག་གིས་ཡོངས་སུ་བསྒྲག་པར་བགྱིའོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་
དབང་ཕྱུག་བཞིན་འཛུམ་པས་བཅོམ་ལྡན་འདས་ལ་བལྟ་བཞིན་དུ་དོན་ཡོད་པའི་ཞགས་པའི་སྙིང་པོ་འདི་སྨྲས་སོ། །ན་མ་སྟྲཻ་ཡ་ད་དྷཱ་ནུ་ག་ཏ་པྲ་ཏི་ཥྛི་ཏེ་བྷྱཿ། སརྦ་བུདྡྷ་པོ་དྷི་
སཏྭ་བྷྱཿ། ན་མ་པྲ་ཏྱེ་ཀ་བུདྡྷཪྱ་ཤྲ་བ་ཀ་སཾ་གྷེ་བྷྱཿ། ཨ་ཏཱི་ཏཱ་ནུ་ག་ཏཱ་པྲ་ཏྱུད་པན་ནེ་བྷྱཿ། ན་མཿསམྱ་ཀྶཾ་ག་ཏཱ་ནཱ་མ། ན་མཿསཾ་མྱཀསཾ་པྲ་ཏི་པན་ནཱ་ནཱཾ། ན་མཿཤཱ་ར་དྭ་ཏི་བུ་ཏྲ་ཡ་མ་ཧཱ་མ་
ཏ་ཡེ། ན་མཿཨཱཪྱ་མཻ་ཏྲེ་ཡ་བྲ་མུ་ཁེ་བྷ། མ་ཧཱ་བོ་དྷི་སཏྭ་ཨཱཪྱ་ག་ཎ་བ་རེ་བྷྱཿ། ན་མཿཨཱཪྱ་ཨ་མི་ཏཱ་བྷཱ་ཡ་ཏ་ཐཱ་ག་ཏཱ་ཡ་ཨརྷ་ཏེ་སམྱཀྶཾ་བུདྡྷཱ་ཡ། ན་མོ་རཏྣ་ཏྲ་ཡཱ་ཡ། ན་མཿཨཱརྱཱ་

92-1-334b

པ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། མ་ཧཱ་རྀ་ཥྀ་ཨཱ་ཪྱ་གཎ་པ་རེ་བྷྱཱཿན་མ་སྐྲྀ་ཏྭཱ་ཨཱཪྱ་བ་ལོ་ཀི་ཏེ་ཤྭ་ར་མུ་ཁོངྒཱི་རྞྞཾ། ཨ་མོ་གྷ་རཱ་ཛན་ནཱ་མ་ཧྲྀ་ད་ཡན། ཏ་ཐཱ་
ག་ཏཱ་སཾ་མུ་ཁཾ་བྷ་ཥི་ཏི་མ་ཧཱ་ཏྭཱ་པ་རཾ་དྷྱེ། ཨ་ཧི་མི་དཱ་ནཱི་མཱ་བརྟྟི་ཡ་ཥྱ་མི་སིདྡྷྱཾ་ཏུ་མེ་མནྟྲ་པ་དཱཿསརྦ་ཀཱཪྱ་ཎི། སརྦྦ་བྷ་ཡེ་བྷྱོ་མ་མ་སརྦྦ་སཏྭཱ་ནཱ་ཉྩ་རཀྵ་བྷ་ཝ་ཏུ། ཏདྱ་ཐཱ། ཨོཾ་ཙ་ར་ཙ་ར། ཙི་རི་ཙི་
རི། ཙུ་རུ་ཙུ་རུ། མ་ཧཱ་ཀཱ་རུ་ཎི་ཀ། བི་རི་བི་རི། པི་རི་པི་རི། ཙི་རི་ཙི་རི། པ་ར་མ་ཧཱ་ཀཱ་རུ་ཎི་ཀཱ། སི་རི་སི་རི། པི་རི་པི་རི། ཙི་རི་ཙི་རི། མ་ཧཱ་པདྨ་ཧ་སྟེ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། མཧཱ་
ཤུདྡྷ་ས་ཏྭ། ཨེ་ཧྱེ་ཧི། བུདྡྷ་བུདྡྷ། དྷཱ་པ་དྷཱ་པ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུདྡྷ་སཏྭ། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མ་ཧཱ་སྠ་མ་པྲཱཔྟ། ཙ་ལ་ཙ་ལ། སཉྩ་ལ་ཉྩ་ལ།
བི་ཙ་ལ་བི་ཙ་ལ། ཨེ་ཊ་ཊ་ཨེ་ཊ་ཊ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། ཨེ་ཧྱེ་ཧི། མཧཱ་ཀཱ་རུ་ཎི་ཀ། མ་ཧཱ་པ་ཤུ་པ་ཏི་བེ་ཥ་དྷ་ར། དྷ་ར་དྷ་ར། ས་ར་ས་ར། ཙ་ར་ཙ་ར། ཧ་ར་ཧ་ར། ཧ་ཧཱ་ཧ་ཧཱ།
ཧི་ཧཱི་ཧི་ཧཱི། ཧུ་ཧཱུ་ཧུ་ཧཱུ། ཨོཾ་ཀཱ་ར་མ་ཧཱ་པྲ་ཧྨ་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་ར་ས་ར། བ་ར་བ་ར། ཙ་ར་ཙ་ར། བ་ར་བ་ར། བ་ར་ད། ར་ཤྨི་ཤ་ཏ་ས་ཧ་སྲ་པྲ་ཏི་
མཎྜི་ཏ་ཤཱ་རཱི་ར། ཛྭ་ལ་ཛྭ་ལ། ཏཱ་པ་ཏཱ་པ་བྷ་ག་ཝཱ་ན། སོ་མ་ཨཱ་དི་ཏྱ། ཡ་མ། བ་རུ་ཎ། ཀུ་བེ་ར། བྲ་ཧྨེནྡྲ། རི་ཥི་ག་ན། ཨ་བྷྱ་རྩི་ཏ་ཙ་ར་ཎ། སུ་རུ་སུ་རུ། ཙུ་རུ་ཙུ་རུ། པུ་རུ་པུ་རུ། མུ་རུ་མུ་རུ།

92-1-335a

༄༅། །ས་ནད་ཀུ་མཱ་རཱ། རུ་དྲ། བཱ་ས་བ། བིཥྞུ། དྷ་ན་ད། དེ་བ་རི་ཥི་ནཱ་ཡ་ཀ་མ་ཧུ་བི་བི་དྷ་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ཐ་ར་ཐ་ར།
གྷ་ར་གྷ་ར། ཡ་ར་ཡ་ར། ལ་ར་ལ་ར། ཧ་ར་ཧ་ར། མ་ར་མ་ར། བ་ར་བ་ར། བ་ར་བ་ར། བ་ར་དཱ་ཡ་ཀ་ས་མནྟ་ཨ་བ་ལོ་ཀི་ཏེ། ལི་ཀེ་ཤྭ་ར། མ་ཧེ་ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་
ཡ་མུ་ཡ། མུཉྩ་མུཉྩ། བྷ་ག་ཝཱ་ན། ཨཱཪྱ་ཨ་བ་ལོ་ཀི་ཏེ་ཤྭ་ར། རཀྵ་རཀྵ་མཾ་སརྦྦ་སཏྭ་ཤྩ། སརྦྦ་བྷ་ཡེ་བྷྱཿ། སརྦྦོ་པ་སརྒྷ་བྷྱཿ། སརྦྦ་གྲ་ཧེ་བྷྱཿ། སརྦྦ་ཛྭ་རེ་བྷྱཿ། ཨེ་ཝཾ་བ་དྷ།
བནྡྷ་ན། ཏཱཌ་ན། ཏ་རྫ་ན། རཱ་ཛ་ཙཽ་ར་ཏ་སྐ་ར། ཨ་གྣི། ཨུ་ད་ཀ། བིཥ་ཤསྟྲ། པ་རི་མོ་ཙ་ཀ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། ཙ་ར་ཙ་ར། ཨིནྡྲི་ཡ། བ་ལ་བོ་དྷྱཾ་ག་ཙ་ཏུ་ར་ཨཱཪྻ་
ས་ད་ཏྱ་སཾ་པྲ་ཀཱ་ཤ་ཀ། ཏ་མ་ཏ་མ། ད་མ་ད་མ། ས་མ་ས་མ། ས་མ་ས་མ། མ་ཧཱ་ཏ་མོ་ན་དྷ་ཀཱ་ར། བི་དྷ་མ་ན་བི་དྷ་མ་ན། ཥ་ཊ་པ་ར་མི་ཏཱ་པ་རི་པཱུ་ར་ཀ། མི་ལི་མི་ལི། ཊ་ཊ་ཊ་ཊ། ཋ་ཋ་
ཋ་ཋ། ཊི་ཊི་ཊི་ཊི། ཊུ་ཊུ་ཊུ་ཊུ། ཨེ་ཎེ་ཡ་ཙརྨྨ་ཀྲི་པ་རི་ཀ་ར། ཨེ་ཧྱེ་ཧི་ཨཱི་ཤྭ་ར། མ་ཧེ་ཤྭ་ར་མ་ཧཱ་བྷུ་ཏ་ག་ཎ་བྷཉྫ་ཀ། ཀུ་རུ་ཀུ་རུ། པ་ར་པ་ར། ཀ་ཊ་ཀ་ཊ། མ་ཊ་མ་ཊ། བི་ཤུདྡྷ། བི་ཥ་
ཡ་ནི་བཱ་སི་ན། མ་ཧཱ་ཀཱ་རུ་ཎི་ཀ་ཤྭེ་ཏ་ཡ་ཛྙེ་པ་བཱི་ཏ་རཏྣ་མུ་ཀུ་ཊ། མཱ་ལཱ་དྷ་ར། སརྦྦ་ཛྙཱ་ཤི་ར་སི་ཀྲི་ཏ་མ་ཀུ་ཊ། མ་ཧད་བྷུ་ཏ་ཀ་མ་ལཱ་ལཾ་ཀྲི་ཏ་ཀ་ར་ཏ་ལ། དྷྱ་ན་ས་མཱ་དྷི་བི་མོཀྵ་ཨ་

92-1-335b

པྲ་ཀམྦྱ༑ བ་ཧུ་སཏྭ་སནྟ་ཏི་པ་རི་པཱ་ཙ་ཀ། མ་ཧཱ་ཀཱ་རུ་ཎི་ཀ། སརྦྦ་ཀརྨྨ་སཱ་བ་ར་ཎི་བི་ཤོ་དྷ་ཀ། སརྦྦ་བྱ་དྷི་པྲ་མོ་ཙ་ཀ། སརྦྦ་ཨཱ་ཤཱ་པ་རི་པཱུ་ར་ཀ། སརྦྦ་སཏྭ་ས་མཱ་ཤྭཱ་ས་ཀ། ན་མོ་སྟུ་ཏེ་སྭཱཧཱ།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་པའི་ཞགས་པའི་སྙིང་པོ་འདི་བཤད་པ་ཙམ་གྱིས་འཁོར་མང་པོ་
རི་དང་ནགས་ཚལ་དུ་བཅས་པ་འདི་རྣམ་པ་དྲུག་ཏུ་གཡོས་སོ། །འཇིག་རྟེན་དུ་སྣང་བ་ཆེན་པོ་བྱུང་བར་གྱུར་རོ། །ལྷའི་མེ་ཏོག་ཨུཏྤ་ལ་དང༌། པདྨ་དང༌། ཀུ་མུ་ད་དང༌། པུཎྜ་རཱི་ཀ་
དང༌། མནྡཱ་ར་བའི་མེ་ཏོག་གི་ཆར་ཆེན་པོས་པུས་མོ་ནུབ་པ་ཙམ་བབ་པར་གྱུར་ཏོ། །སིལ་སྙན་དང༌། ཕེག་རྡོབ་པའི་སྒྲ་དག་ཀྱང་བྱུང་བར་གྱུར་ཏོ། །མཐོ་རིས་ཀྱི་ལྷ་དག་གིས་ཀྱང་
ནམ་མཁའ་ལས་བཅོམ་ལྡན་འདས་ལ་རྒྱན་དང༌། ལྷབ་ལྷུབ་དག་གི་ཆར་ཕབ་བོ། །འཁོར་གྱི་དཀྱིལ་འཁོར་ན་གནས་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་
ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་། གཙང་མ་དེ་དག་ཐམས་ཅད་ཀྱིས་ལེགས་སོ་ཞེས་བྱ་བ་བྱིན་ཏེ། སེམས་ཅན་དག་པ་ཆེན་པོ་ལགས་སོ་
ལེགས་སོ། །ཡིད་བཞིན་གི་ནོར་བུ་ཆེན་པོ་དོན་ཡོད་པའི་ཞགས་པའི་སྙིང་པོ་མཆོག་ཏུ་རྙེད་པར་དཀའ་བ་འདི་བཤད་ཅིང༌། དངོས་གྲུབ་མཆོག་གི་ཆོ་ག་ཞིབ་མོའི་རྒྱལ་པོ་འདི་

92-1-336a

༄༅། །བཤད་པས་རིན་པོ་ཆེའི་ཆར་ཆེན་པོ་འབབ་བོ་ཞེས་ཟེར་རོ། །དེ་ནས་དེའི་ཕྱིར་དུས་གསུམ་དུ་བཟླས་བརྗོད་བྱ་ཞིང་གཙང་མས་གོས་གཙང་མ་བགོས་ནས་
དུས་གསུམ་དུ་ཁྲུས་བྱ་ཞིང་ཟས་དཀར་གསུམ་ཟ་བས། འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དཔལ་ལྷ་མོ་བཞག་སྟེ་མཆོད་པ་བྱས་ལ་ཡུངས་ཀར་འབྲུ་
རེ་རེ་ལ་བརྒྱ་རྩ་བརྒྱད་བཟླས་ནས་དཔལ་ལྷ་མོ་ལ་བསྣུན་པ་བྱས་ན། ཚེས་བཅུ་བཞི་ནས་བཅོ་ལྔའི་བར་དུ་དཔལ་ལྷ་མོ་འོང་བར་འགྱུར་རོ། །མཚམས་མེད་པ་ལྔ་འབྱང་བར་
འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་སྐུ་སྟོན་པར་འགྱུར་རོ། །སྡིག་པ་ཐམས་ཅད་བྱང་བར་འགྱུར་རོ། །མཚམས་གཅད་པ་དང༌། ཞི་བར་བྱ་བ་ལ་ཨ་ག་
རུ་དང༌། ཙནྡན་གྱི་བདུག་སྤོས་བསྲེགས་ལ་ཐལ་བ་དང༌། ཡུངས་ཀར་དང༌། སེང་ལྡེང་གི་ཕུར་བུ་གདབ་པར་བྱའོ། །རིམས་ཐམས་ཅད་ལ་བུ་མོ་གཙང་མས་བཀལ་པའི་སྲད་
བུ་ལ་མདུད་པ་ཉི་ཤུ་རྩ་གཅིག་བོར་ལ་ལན་ཉི་ཤུ་རྩ་གཅིག་བཟླས་ཏེ་བཏགས་ན། རིམས་ཐམས་ཅད་ལས་ཐར་པར་འགྱུར་རོ། །ནད་ཐམས་ཅད་ལ་མར་དང་ཏིལ་མར་ལ་
བཟླས་ཏེ་ཟངས་ཀྱི་སྣོད་དུ་སངས་རྒྱས་ལ་ཕུལ་བའི་སྣ་མའི་མེ་ཏོག་སྙིང་པོ་དང༌། པདྨ་ཟེ་བ་དང་བཅས་པ་བཏབ་སྟེ་བཅོས་པ་འདི་ནི། གྲུབ་པ་ཡིན་ཏེ། ཟས་དང༌། སྐོམ་དང༌།

92-1-336b

བསྐུ་བ་དང༌། སྣ་ནས་གཏང་བའི་ལས་བྱ་སྟེ། ཉི་ཤུ་རྩ་གཅིག་བཟླས་པས་ནད་ཐམས་ཅད་ལས་ཐར་བར་འགྱུར་རོ། །བྱད་གཅད་ན། མར་དང་སྦྲང་རྩི་ལ་ལན་ཉི་ཤུ་རྩ་གཅིག་
བཟླས་ཏེ་ལུས་ལ་བསྐུ་ཞིང་ཚིགས་མས་དྲིལ་ལ་ལུས་ཀྱི་དྲི་མ་བྱིན་པར་བྱས་ཏེ་གོང་བུ་ལས་གཟུགས་བརྙན་བྱས་ལ་ལན་བདུན་བཟླས་ཏེ་མཚོན་གྱིས་བཏབ་ནས་དུག་སྦྱར་
མ་དང༌། བྱད་དང༌། གསང་སྔགས་ཐམས་ཅད་བཅད་པར་འགྱུར་ཞིང་ནད་ཐམས་ཅད་ལས་ཐར་བར་འགྱུར་རོ། །བྱད་ཆེན་མོ་འཇིག་པར་འགྱུར་རོ། །སྲུང་བའི་སྐུད་པ་ལ་ལན་ཉི་
ཤུ་རྩ་གཅིག་བཟླས་ཏེ་དེ་བཞིན་དུ་མདུད་པ་པོར་བ་བྱས་ན། སྲུང་བ་ཆེན་པོ་བྱས་པར་འགྱུར་རོ། །འཇིགས་པ་དང༌། སྐྲག་པ་དང༌། དངང་པ་ཐམས་ཅད་དང༌། འབྱུང་པོའི་འཇིགས་
པ་ཐམས་ཅད་ཀྱིས་མི་ཚུགས་སོ། །ལྟོ་ན་བ་ལ་ཚྭ་ཆུ་འཇམ་ཙམ་ལ་ལན་བདུན་བཟླས་ཏེ་བྱིན་ན། ལྟོ་བའི་ནད་འཇིག་པར་འགྱུར་རོ། །དུག་གསད་ན། ཆུ་ལ་ལན་བདུན་བཟླས་ཏེ་
བྱིན་ན་དུག་ཐམས་ཅད་འཇིག་པར་འགྱུར་ཞིང་མི་གདུག་པར་འགྱུར་རོ། །མིག་ན་བ་ལ་སྲད་བུ་དཀར་པོ་རྣ་བ་ལ་བཏགས་ན། མི་ནད་ཐམས་ཅད་འཇིག་པར་འགྱུར་རོ། །སྡང་བའི་
དུག་མི་བཟད་པ་ལ་འཇིམ་པ་ལ་བཟླས་ཏེ་བྱུག་པ་བྱས་ན། དུག་མེད་པར་འགྱུར་རོ། །སོ་ན་བ་ལ་ཀ་ར་བཱི་རའི་སོ་ཤིང་ངམ། སྣ་མའི་སོ་ཤིང་ངམ། ཤིང་བ་གུའི་སོ་ཤིང་ལ་བཟླས་ཏེ་

92-1-337a

༄༅། །ཟོས་ན་སོ་ནད་ཞི་བར་འགྱུར་རོ། །མཚམས་བཅད་པ་ཐམས་ཅད་ནི། ཚོན་སྣ་ལྔའི་སྲད་བུ་བྱས་ལ་ལན་ཉི་ཤུ་རྩ་གཅིག་བཟླས་ཏེ་སེང་ལྡེང་གི་ཕུར་བུ་བཞི་
ལ་བཏགས་ཏེ་ཕྱོགས་བཞིར་བཙུགས་ན། མཚམས་ཆེན་པོ་བཅད་པར་འགྱུར་རོ། །གདོན་ཐམས་ཅད་ལ་ཚོན་སྣ་ལྔའི་སྲད་བུ་ལ་ལན་ཉི་ཤུ་རྩ་གཅིག་བཟླས་ན། གདོན་ཐམས་
ཅད་ལས་ཐར་པར་འགྱུར་རོ། །སྲོག་ཆགས་ཀཱི་ཊ་དང༌། ལྷོག་པ་དང༌། མགུལ་པ་འགགས་པ་ལ་སྦྲང་རྩི་དང་པི་པི་ལིང་ལྡན་པར་བྱས་ཏེ་བྱུག་གོ། མགུལ་འགགས་པ་ལ་བལྡག་པ་
བྱས་ན༑ མགུལ་འགགས་པ་ཐམས་ཅད་ལས་ཐར་པར་འགྱུར་རོ། །མིག་ནད་ལ་སྤོས་ཆུ་དང༌། ཤིང་པ་ལ་ཤའི་ཆུ་དང༌། པ་ལ་ཤའི་མེ་ཏོག་གིས་བཀྲུ་བར་བྱ་བའམ། ཤིང་
མངར་གྱི་ཆུ་ལ་ལན་བདུན་བཟླས་ཏེ་བཀྲུས་ན། མིག་ནད་ཐམས་ཅད་ལས་ཐར་པར་འགྱུར་རོ། །རྣ་བ་ན་བ་ལ་ཏིལ་མར་དང་ཤུ་ཏི་ཟངས་ཀྱི་སྣོད་དུ་བཙོས་པས་རྣ་བ་བཀང་ན། རྣ་
ནད་ལས་ཐར་པར་འགྱུར་རོ། །འཐབ་པ་དང༌། རྩོད་པ་དང༌། ཁྲག་ཁྲུག་དང༌། མི་སྙན་པ་ཐམས་ཅད་ལ་ཆུ་ལ་ལན་བདུན་བཟླས་ཏེ་གདོང་བཀྲུ་བ་བྱས་ན། ཐམས་ཅད་ལས་རྒྱལ་
བར་འགྱུར་རོ། །དཔུང་དང༌། སྟོབས་དང༌། ཡུལ་དང༌། ཡུལ་འཁོར་དང༌། ཕྱིར་རྒོལ་བ་དང༌། མི་མཛའ་བ་ཐམས་ཅད་དང༌། གཡུལ་ངོ་ཐམས་ཅད་དུ་བ་ལང་གི་ལྕི་བས་དཀྱིལ་

92-1-337b

འཁོར་བྱས་ལ་བུམ་པ་གང་བ་བཞི་བཞག་སྟེ་གཙང་མས་གོས་གཙང་མ་བགོས་ལ་ཨ་ག་རུའི་བདུག་པ་དབུལ་བར་བྱ་ཞིང༌། འཕགས་པ་སྤྱན་རས་གཟིགས་དབང་ཕྱུག་ལ་
མཆོད་པ་བྱས་ནས་དོན་ཡོད་པའི་ཞགས་པའི་སྙིང་པོའི་མདོ་འདི་མཆོད་དེ་བཀླགས་པ་བྱས་ན། ཞི་བ་ཆེན་པོར་འགྱུར་ཏེ། ཐམས་ཅད་བྱམས་པའི་སེམས་དང༌། བྱམས་པའི་ཡིད་
དུ་འགྱུར་ཞིང་ཐམས་ཅད་དུ་རྒྱལ་བ་ཐོབ་པར་འགྱུར་རོ། །ཞི་བ་ཆེན་པོར་འགྱུར་རོ། །ཆུ་དེས་བདག་ཉིད་ལ་ཀུན་ཏུ་གཏོར་ཏེ་ཙནྡན་ལ་ལན་ཉི་ཤུ་རྩ་གཅིག་བཟླས་ཏེ་སྙིང་གར་ཐིག་
ལེ་བྱས་ཏེ་རྟག་ཏུ་དྲན་པར་བྱས་ན། མཚམས་མེད་པ་ཐམས་ཅད་ཟད་པར་འགྱུར་རོ། །ཁྱིམ་ཐམས་ཅད་སྲུང་ན། པདྨ་དང༌། ན་གུ་ལི་དང༌། ཤིང་ཨརྒའི་མེ་ཏོག་མར་དང་བསྲེས་པ་ལས་
སྦྱིན་སྲེག་བྱས་ན། ཁྱིམ་སྲུང་བ་ཆེན་པོ་བྱས་པར་འགྱུར་རོ། །འབྱུང་པོའི་གདོན་ཐམས་ཅད་ལས་སྲུང་བ་བྱས་པར་འགྱུར་རོ། །ཡང་ལས་ཐམས་ཅད་ལ་ནོར་བུ་སྒྲུབ་པའི་རྫས་འདི་
དག་བསགས་ལ་ཆ་མཉམ་པར་བྱས་ཏེ་གཙང་མས་གོས་གཙང་མ་བགོས་ལ་སྙིང་པོ་བརྒྱ་རྩ་བརྒྱད་བཟླས་པས་ལས་ཐམས་ཅད་བྱའོ། །ཛ་ཡ་དང༌། བི་ཛ་ཡ་དང༌། མཱ་གུ་ལི་དང༌། གནྡྷ་
ནཱ་དང༌། བ་རུ་ཎི་དང༌། ཨིནྡྲ་བ་རུ་ཎི་དང༌། གནྡྷ་པྲི་ཡཾ་ཀུ་དང༌། ཏ་ག་ར་དང༌། ཙ་ཀྲ་དང༌། མ་ཧཱ་ཙ་ཀྲ་དང༌། སོ་མ་རཱ་ཛི་དང༌། སུ་མན་ད་རྣམས་ཕྱེ་མ་ཞིབ་མོར་བྱས་ཏེ་ཆར་པའི་ཆུས་

92-1-338a

༄༅། །སྦྲུས་ལ་ཙནྡན་དང༌། གུར་གུམ་སྦྱར་བའི་ཆུས་བརླན་ཏེ་བརྒྱ་རྩ་བརྒྱད་བཟླས་ལ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་
ནོར་བུར་བྱས་ཏེ་ཡང་ལན་ཉི་ཤུ་རྩ་གཅིག་བཟླས་ནས་ཨ་ག་རུའི་བདུག་པས་བདུགས་ལ་དེ་ཉིད་བཅོམ་ལྡན་འདས་ཀྱི་ཞབས་དྲུང་དུ་བཞག་སྟེ་རས་ཀྱིས་གཡོགས་ལ་
གྲིབ་མར་བསྐམས་ཏེ་བླངས་ལ། ཡང་དོན་ཡོད་པའི་ཞགས་པའི་སྙིང་པོ་ལན་བདུན་བཟླ་བར་བྱ་ཞིང༌། ཁྲོ་བོའི་རྒྱལ་པོ་ལན་གསུམ་བཟླས་བརྗོད་བྱས་ཏེ་མགོ་བློས་
བཟུང་ན། རྒྱལ་པོ་བཙུན་མོའི་འཁོར་དང་བཅས་པས་མཆོད་པར་འགྱུར་ཞིང་ཐམས་ཅད་དབང་དུ་འགྱུར་རོ། །རིགས་བཞིའི་འཇིག་རྟེན་ཐམས་ཅད་དབང་དུ་འགྱུར་རོ། །བླ་
མ་གཅིག་པུར་འགྱུར་རོ། །ལྷ་ཐམས་ཅད་ཀྱང་གཟི་བྱིན་འཇུག་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་ཀྱང་རྟག་ཏུ་གཟིགས་པར་འགྱུར་རོ། །ཚངས་པ་
དང་ཁྱབ་འཇུག་དབང་ཕྱུག་ཆེན་པོ་ཡང་རྟག་ཏུ་ཕྱི་བཞིན་འབྲང་བར་འགྱུར་ཞིང་དུས་ཐམས་ཅད་དུ་མཆོག་སྦྱིན་པར་འགྱུར་རོ། །ཕྱིར་རྒོལ་བ་དང་མི་མཛའ་བ་ཐམས་ཅད་ཀྱང་
རྟག་ཏུ་མཐུན་པར་བྱེད་ཅིང་དབང་དུ་འགྱུར་རོ། །བྱད་མི་བཟད་པ་དང༌། དུག་སྦྱར་མ་དང༌། ཕྱེ་མའི་དུག་དང༌། གསང་སྔགས་དང༌། གཡེང་བྱེད་ཀྱིས་མི་ཚུགས་ཤིང་ཐམས་ཅད་

92-1-338b

འཇིགས་པར་འགྱུར་རོ། །རྟག་ཏུ་དཔལ་དང༌། གཟི་བྱིན་དང༌། བསོད་ནམས་དང༌། བཀྲ་ཤིས་དང༌། དགེ་བའི་ཚོགས་དང་ལྡན་པར་འགྱུར་རོ། །དེ་བཞིན་གཤེགས་པ་ཐམས་
ཅད་དེ་ལ་གཟིགས་པར་འགྱུར་རོ། །རྟག་ཏུ་སྟོན་པ་བཞེད་པར་འགྱུར། ཐམས་ཅད་དུ་དུས་ཐམས་ཅད་ན་རྒྱལ་བ་ཐོབ་པར་འགྱུར་རོ། །སྐལ་པ་བཟང་པོ་ཐོགས་པ་མེད་པ་ཡང་འཕེལ་
བར་འགྱུར་རོ། །དབུང་པ་ལ་བཏགས་ན། གླང་པོ་ཆེ་ཆེན་པོའི་སྟོབས་དང་ལྡན་པར་འགྱུར་རོ། །འགྱེད་པ་དང༌། དམག་ཐམས་ཅད་ལས་རྒྱལ་བ་ཆེན་པོར་འགྱུར་རོ། །སྟོབས་དང༌། བརྩོན་
འགྲུས་དང༌། ཕ་རོལ་གནོན་པ་ཆེན་པོར་འགྱུར་རོ། །རིག་སྔགས་འཆང་གི་ཆོ་ག་ཞིབ་མོ་ཆེན་པོ་གྲུབ་པར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟའི་
གདོན་དང༌། བརྗེད་བྱེད་ཀྱི་མི་ཚུགས་པར་འགྱུར་རོ། །ནམ་ཡང་དེ་ལ་རྨི་ལམ་ངན་པ་དང༌། ལྟས་ངན་པ་འབྱུང་བར་མི་འགྱུར་རོ། །བྱིས་པ་རྣམས་ལ་མགུལ་དུ་བཏགས་ན། གདོན་
ཐམས་ཅད་དང༌། རིམས་ནད་ཐམས་ཅད་དང༌། ནད་ཐམས་ཅད་དང༌། བཅོས་པ་འཕྲོག་པ་ཐམས་ཅད་ཀྱིས་མི་ཚུགས་སོ། །ནག་པོ་ཆེན་པོ་མ་མོའི་ཚོགས་ཀྱི་འཁོར་དང་བཅས་པ་
རྟག་ཏུ་རྒྱུན་མི་འཆད་པར་ཕྱི་བཞིན་འབྲང་ཞིང༌། སྲུང་བ་དང༌། བསྐྱབ་པ་དང༌། སྦ་བ་བྱེད་པར་འགྱུར། ཡུན་རིང་དུ་འཚོ་བར་འགྱུར། ཚེ་རིང་བར་འགྱུར་རོ། །བུད་མེད་རྣམས་ལ་

92-1-339a

༄༅། །སྐ་རགས་གསར་པ་བཏགས་ཏེ་ཁྲུས་བྱས་ནས་གོས་གཙང་མ་གསར་པ་བགོས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ན། སྐལ་པ་
བཟང་པོ་མཆོག་དང་ལྡན་པར་བྱེད་ཅིང་བཀྲ་མི་ཤིས་པ་རབ་ཏུ་ཞི་བར་བྱེད། ཁྱིམ་ཐབ་དང་རྟག་ཏུ་རྗེས་སུ་མཐུན་པར་འགྱུར། ཁྱེའུ་དང་བུ་མོ་ཡོད་པར་འགྱུར། ཤེས་རབ་
མཆོག་ཏུ་འགྱུར། ཐམས་ཅད་དགའ་བས་ལྟ་བར་འགྱུར། དེ་ལ་བུད་མེད་ཀྱི་སྐྱོན་ཡང་འབྱུང་བར་མི་འགྱུར། ཕྱི་མ་ལ་དེ་ལྟ་བུའི་བུད་མེད་ཀྱི་ལུས་མི་ཐོབ་པར་ཤེས་པར་
བྱ་སྟེ༑ ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །ནོར་བུ་འདི་བཏགས་ན། ཐམས་ཅད་དུ་སྲུང་བ་བྱས་པར་འགྱུར་ཞིང༌། དུག་དང༌། མཚོན་དང༌།
མེས་མི་ཚུགས་སོ། །དུག་བྱས་པ་ཡང་སྐྱེ་བར་མི་འགྱུར་རོ། །ནོར་བུ་འདི་བཏགས་པས་དུག་མེད་པར་འགྱུར་ཞིང་མྱུར་དུ་ཞི་བར་འགྱུར་རོ། །ཚོར་བ་སྐྱེ་བར་མི་འགྱུར་ཞིང་
བདེ་བར་ཞི་བར་འགྱུར་རོ། །རླུང་དང་སྤྲིན་དང་སེར་བ་གནོན་ན། ཆུ་ལ་ལན་བདུན་བཟླས་ཏེ་ནམ་མཁའ་ལ་གཏོར་ན་རླུང་དང༌། སྤྲིན་དང༌། སེར་པ་ཐམས་ཅད་མནན་པར་
འགྱུར་རོ། །བཟློག་པར་བྱ་ན། བལ་པོ་སེའུའི་ལྕུག་མས་བཟློག་པར་བྱའོ། །དྲན་པ་བསྐྱེད་ན། འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་མི་སྨྲ་བར་དོན་

92-1-339b

ཡོད་པའི་ཞགས་པའི་སྙིང་པོ་ལན་བདུན་བཟླས་ཏེ་ནོར་བུ་ཆུ་དྲོན་ལས་བཏང་བ་བྱས་ན། འདི་བཀླགས་པ་ཙམ་གྱིས་ཚིགས་སུ་བཅད་པ་སྟོང་འཛིན་པར་འགྱུར་ཞིང་ཐོས་པ་
མང་པོ་རྒྱ་མཚོ་བསགས་པར་འགྱུར་རོ། །རྒྱལ་སྲིད་དང༌། ཡུལ་འཁོར་དང༌། བཙུན་མོ་འཁོར་དང་བཅས་པ་དབང་དུ་བྱར་འདོད་ན། ལུས་བསྐུ་བ་བྱས་ན་གང་དུ་ཞུགས་པ་དེ་ཐམས་
ཅད་དབང་དུ་འགྱུར་རོ། །པུས་མོ་གཉིས་ལ་བྱུགས་ན། ཆུ་ཀླུང་ཆེན་པོ་པུས་མོ་ནུབ་ཙམ་གྱིས་ཕ་རོལ་ཏུ་རྒོལ་བར་འགྱུར་རོ། །རྒྱལ་མཚན་གྱི་རྩེ་མོ་ལ་བཏགས་ཏེ་དམག་གམ།
གཡུལ་ངོའམ། ཚོགས་པའི་ནང་ངམ། རི་ཁྲོད་དང༌། ཚད་ཚིང་དང༌། རི་སུལ་དང༌། དགོན་པར་ཕྱིན་པ་ན་སྒྲེང་བ་བྱས་ན། བདེ་བ་དང༌། བདེ་ལེགས་སུ་རྒལ་བར་འགྱུར་ཞིང༌། ཆོམ་པོ་
དང༌། གཡོན་ཅན་དང༌། རྐུན་པོ་དང༌། གཅན་གཟན་གཏུམ་པོའི་འཇིགས་པས་མི་ཚུགས་པར་འགྱུར་ཞིང་བལྟར་མེད་པར་འགྱུར་རོ། །བཙོན་ར་ཐམས་ཅད་དུ་སོང་བ་ན་བྱུག་པ་བྱས་
ན༑ ཤིང་སྒྲོག་དང༌། ཁོང་སྒྲིལ་དང༌། ལྕགས་སྒྲོག་གིས་བཅིང་པ་ཐམས་ཅད་ཆག་གྲུགས་སུ་འགྱུར་རོ། །བདག་ཉིད་ལ་བསྐུས་ན། མཚོན་ཆ་མི་སྣང་བར་འགྱུར་རོ། །མིག་གཉིས་
ལ་བསྐུས་ན། གཉིད་ལོག་པའི་ཚེ་རྨི་ལམ་ཆེན་པོ་རྨི་བར་འགྱུར་ཞིང་ཇི་ལྟར་བསམ་ཞིང་སྨོན་པ་སྣང་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་སྐུ་སྟོན་པར་མཛད་

92-1-340a

༄༅། །ཅིང་ཐམས་ཅད་བཀའ་སྩོལ་བར་འགྱུར་རོ། །དེ་ལ་མིག་ནད་ཐམས་ཅད་ཀྱིས་མི་ཚུགས་སོ། །ཁའི་ནང་དུ་བཞག་ན། གང་བསླངས་པ་སྦྱིན་པར་
བྱེད་ཅིང་དབང་དུ་འགྱུར་རོ། །གདོན་གྱིས་ཟིན་པ་ལ་དཔྲལ་བར་བྱུག་པ་བྱས་ན། བྱུགས་པ་ཙམ་གྱིས་འབབ་པར་འགྱུར་ཏེ། ཐམས་ཅད་སྨྲ་བར་འགྱུར་རོ། །ལག་མཐིལ་དུ་
བསྐུས་ནས་གླང་པོ་ཆེ་ལ་རེག་ན་དབང་དུ་འགྱུར་ཞིང་གར་བཏང་བ་དེར་འགྲོ་བར་འགྱུར་རོ། །དཔྲལ་བའི་དབུས་སུ་ཐིག་ལེ་བྱས་ན། འཇིག་རྟེན་ཐམས་ཅད་ཀྱིས་ཆེར་མཆོད་པར་
འགྱུར་རོ། །མིད་པ་ལ་བྱུགས་ན། མགྲིན་སྔོན་བཞིན་དུ་བྲམ་ཟེ་ཐམས་ཅད་དབང་དུ་འགྱུར་ཞིང་བགྱི་བ་ཅི་མཆིས་ཞེས་བྲན་བཞིན་དུ་འགྱུར་རོ། །འོ་མ་དང་སྦྱར་ཏེ་མིག་ལ་
བསྐུས་ན། མཚན་མོ་ཡང་ཉིན་མོ་བཞིན་དུ་སྣང་བར་འགྱུར་རོ། །གནོད་སྦྱིན་དང་སྲིན་པོའི་གནས་ཐམས་ཅད་ཀྱི་སྒོ་ཕྱེ་བར་འགྱུར་ཞིང་གཏེར་ཐམས་ཅད་འབྱུང་བར་འགྱུར་
རོ༑ ༑ཐམས་ཅད་བྲན་བཞིན་བྱེད་པར་འགྱུར་རོ། །ཀླུའི་གནས་ཀྱི་མཚོར་པོར་ན་ཀླུ་ཆེན་པོས་ཆར་གྱི་རྒྱུན་གཏོང་བར་འགྱུར་རོ། །ཆར་ཧ་ཅང་ཆེ་བའི་ཚེ་ཆུ་དང་བསྲེས་ཏེ་ནམ་མཁའ་
ལ་གཏོར་ན་ཞི་བར་འགྱུར་རོ། །སྤྲིན་ལ་བལྟས་ཏེ་སར་བའི་རྒྱུན་ལ་གཏོར་ན། སེར་བ་འབབ་པར་མི་འགྱུར་རོ། །ལག་པ་ལ་བཏགས་ན། གང་ལ་རེག་པ་དེ་ཟད་མི་ཤེས་པར་

92-1-340b

འགྱུར་རོ། །རྐང་པའི་རྗེ་ངར་ལ་བཏགས་ཏེ་མེའི་ནང་དུ་ཞུགས་ན། མེས་མི་ཚུགས་ཤིང་ཙནྡན་བཞིན་དུ་བསིལ་བར་འགྱུར་རོ། རལ་གྲི་ལ་བྱུགས་ཏེ་གཡུལ་ངོར་སོང་ན། ལུས་ཐམས་
ཅད་གཅིག་ཏུ་འབར་བར་གྱུར་ནས་ཕ་རོལ་གྱི་དཔུང་ཐམས་ཅད་འབྱེར་བར་འགྱུར་ཞིང་ཐམས་ཅད་དུ་རྒྱལ་བར་འགྱུར་རོ། །ནད་ཆེན་པོས་ཐེབས་པའི་ནད་པ་ཚབས་པོ་ཆེ་ལ་ཕྱེ་མ་བྱིན་
ན༑ ནད་ཚབས་ཆེན་པོ་ལས་ཐར་པར་འགྱུར་རོ། །ཚད་པ་དང་ཕོ་བ་ན་བ་ལ་ཆུ་དྲོན་ལས་བཏང་ན། མོད་ལ་ཡོངས་སུ་ཐར་པར་འགྱུར་རོ། །རྩིབ་ལོགས་ན་བ་ལ་དར་བ་ལས་བཏང་ན་
ཞི་བར་འགྱུར་རོ། །ནད་ཐམས་ཅད་ལ་ནི། ཞུན་མར་དང༌། ཏིལ་མར་ལས་སྦྱར་ཏེ་སྐུ་མཉེ་དང༌། བཟའ་བ་དང༌། བཏུང་བའི་ནད་དང༌། སྣར་བླུགས་པ་དང༌། བྱུག་པ་བྱས་ན། ནད་
ཐམས་ཅད་འཇིག་པར་འགྱུར་ཞིང་ནམ་ཡང་འབྱུང་བར་མི་འགྱུར་རོ། །ཕུག་གི་སྒོར་ཁོར་ཡུག་ཏུ་བྱུགས་ལ་སྙིང་པོ་ལན་བདུན་བཟླས་ཏེ་དོན་ཡོད་པའི་ཞགས་པའི་ཕྱག་རྒྱ་བྱས་ལ།
ཁྲོ་བོའི་རྒྱལ་པོ་གསང་སྔགས་ལན་གཅིག་བཟླས་བརྗོད་བྱས་ནས་ཞུགས་ན། ཕུག་གི་སྒོ་ཆག་སྟེ་རང་གི་ཁྱིམ་དུ་འགྱུར་ཞིང་སྡང་བ་ཐམས་ཅད་ཟློག་པར་འགྱུར་རོ། །བགེགས་དང་ལོག་
འདྲེན་ཐམས་ཅད་མི་སྣང་བར་འགྱུར་རོ། །ཁར་བཅུག་སྟེ་མི་སྨྲ་བར་སྙིང་པོའི་མདོ་བརྗོད་པར་བྱས་ན། ལན་བརྒྱ་ཕྲག་སྟོང་བཟླས་པར་འགྱུར་རོ། །དེ་བཞིན་གཤེགས་པ་ཐམས་ཅད་

92-1-341a

༄༅། །ཀྱི་དགེ་བའི་རྩ་བ་དང་ལྡན་པར་འགྱུར་རོ། །ཤིང་རྟའི་སྲོག་ཤིང་ལ་བྱུགས་ན། གཡུལ་ངོ་ཐམས་ཅད་དུ་རྒྱལ་བ་ཐོབ་པར་འགྱུར་རོ། །ཟོང་ལ་གཏོར་ན།
རིན་ཆེན་པོས་ཉོ་བར་འགྱུར་རོ། །བུ་མོའི་གདོང་བཀྲུས་ན། མགོ་ཡང་བར་འགྱུར་རོ། །སྙིང་གར་ཐིག་ལེ་བྱས་ན། ཐམས་ཅད་དུ་བལྟར་མེད་པར་འགྱུར་རོ། །ཐམས་ཅད་དུ་འདོད་པ་
ཐམས་ཅད་སྦྱིན་པ། ལས་ཐམས་ཅད་བྱེད་པ། བདག་སྲུང་བ། གཞན་སྲུང་བའི་ནོར་བུ་གང་དང་གང་ལ་སྦྱར་ཞིང་བཟླས་པས་ཐམས་ཅད་དུ་བལྟར་མེད་པར་འགྱུར་རོ། །བགེགས་
དང་ལོག་འདྲེན་རྣམས་ལ་ཏིལ་དང་ཆུ་ལ་ལན་བདུན་བཟླས་ཏེ་བྱིན་ན། བགེགས་དང་ལོག་འདྲེན་ཐམས་ཅད་ཞི་བར་འགྱུར་རོ། །བྱུར་ངན་པ་མེད་པར་བྱ་ན། རས་ལ་དཀྱིལ་འཁོར་
ཟླུམ་པོ་བྲིས་ལ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་མི་སྨྲ་བར་བཟླས་བརྗོད་སྟོང་རྩ་བརྒྱད་བཟླས་ལ་མཆོད་པ་རྒྱ་ཆེན་པོ་བྱས་ཏེ་གཙང་མས་གོས་གཙང་མ་
བགོས་ཏེ་ཨ་ག་རུའི་བདུག་པས་བདུག་པར་བྱ་ཞིང་སྤོས་དང་ལྡན་པའི་ཏིལ་མར་གྱི་མར་མེ་བལྟམ་པ་བྱས་ན། བཟླས་བརྗོད་བྱས་པ་ཙམ་གྱི་མོད་ལ་བྱུར་ངན་པ་ཐམས་ཅད་མེད་
པར་འགྱུར་རོ། །དབུལ་བ་ཉམས་པའི་དོན་དང༌། མ་གྲུབ་པ་དང༌། སྡིག་པ་དང༌། རྨི་ལམ་ངན་པ་དང༌། ལྟས་ངན་པ་དང༌། སྒྲིབ་པ་བསལ་ན། གསེར་རམ་དངུལ་གྱི་བུམ་པ་སྤོས་

92-1-341b

ཆུས་བཀང་བ་ལན་བརྒྱ་རྩ་བརྒྱད་བཟླས་ཏེ་བླུགས་ན། དེ་དག་ཐམས་ཅད་འཇིག་པར་འགྱུར་ཞིང་འཇིག་རྟེན་པའི་དཔལ་ཆེན་པོ་ཉམས་སུ་མྱོང་བར་འགྱུར་རོ། །གདོན་ཐམས་ཅད་
ཚར་གཅད་ན། ཏིལ་དང་འབྲས་སོ་བའི་སྦྱིན་སྲེག་གིས་སོ། །ནད་དང་གནོད་པ་ཐམས་ཅད་བསལ་ན་ཆུ་ལ་བཟླའོ། །དུས་མ་ཡིན་པར་འཆི་བ་ཞི་བར་བྱ་ན། དུས་གསུམ་དུ་ལན་གསུམ་
གསུམ་དུ་རྟག་ཏུ་བཟླས་པས་དུས་མ་ཡིན་པར་འཆི་བ་ཞི་བར་འགྱུར་རོ། །བཅིང་བ་དང་ལྕགས་སྒྲོག་དང་ཁོང་སྒྲིལ་གཞོམ་ན། ཉིན་རེ་ཞིང་བརྒྱ་རྩ་བརྒྱད་བཟླས་པས་སོ། །རྒྱལ་པོ་
དབང་དུ་བྱ་ན། ལམ་པོ་ཆེར་བརྒྱ་རྩ་བརྒྱད་བཟླས་ན། རྒྱལ་པོ་འཁོར་དང་བཅས་པ་དབང་དུ་འགྱུར་རོ། །ཆོམ་པོ་དང་རྐུན་པོ་རེངས་པར་བྱ་ན། རཱ་ཛ་ཀོ་ཤཱ་ཀའི་ས་བོན་གྱི་སྦྱིན་སྲེག་
གིས་སོ༑ ༑མེ་རངས་པར་བྱ་ན། སེང་ལྡེང་གི་ཤིང་ལ་བཟླས་ཏེ་མེར་བཅུག་ནས་བཟླས་ན་མེ་རེངས་པར་བྱེད་པར་འགྱུར་རོ། །ཆུ་རེངས་པར་བྱ་ན། ཀ་ལ་ཀའི་ས་བོན་ཆུའི་ནང་དུ་བཏབ་
ན་ཆུ་རེངས་པར་བྱས་པར་འགྱུར་རོ། །དུག་གཞོམ་ན། རྨ་བྱའི་སྒྲོས་སོ། །མཚོན་རེངས་པར་བྱ་ན། ཤིང་གནམ་ལྕགས་ཀྱིས་ཚིག་པའི་ཐལ་བ་ལ་བཟླས་ཏེ་གཏོར་ན་མཚོན་ཆ་ཐམས་
ཅད་རེངས་པར་འགྱུར་རོ། །ཏིང་ངེ་འཛིན་སྒྲུབ་ན། ཏིང་ངེ་འཛིན་གྱི་ཕྱག་རྒྱ་བཅིངས་ཏེ་བཟླས་ན་ཏིང་ངེ་འཛིན་སྟོང་ཐོབ་པར་འགྱུར་རོ། །ཕ་རོལ་ཏུ་ཕྱིན་པ་དྲུག་རྫོགས་པར་འདོད་པའི་རིག་

92-1-342a

༄༅། །སྔགས་འཆང་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་དེས་བ་ལང་གི་ལྕི་བས་དཀྱིལ་འཁོར་གྲུ་བཞི་པ་ཆ་ཤིན་ཏུ་མཛེས་
པ་བྱས་ཏེ་ཙནྡན་གྱིས་མཆོད་པར་བྱ་ཞིང་གུར་གུམ་དང༌། གླ་རྩི་དང༌། ག་པུར་གྱིས་མཆོད་ནས་མེ་ཏོག་སྣ་ཚོགས་བཀྲམ་སྟེ་འཕགས་པ་སྤྱན་རས་གཟིགས་དབང་ཕྱུག་མངོན་
དུ་ཕྱོགས་པར་བཞག་ནས་བུམ་པ་སྤོས་ཆུས་བཀང་བ་བཞི་བཞག་ལ་མཆོད་ཡོན་གྱི་སྣོད་བཞི་དང༌། པོག་ཕོར་བཞི་སྤོས་ཆུའི་བུམ་པའི་དབུས་སུ་གཞག་པར་བྱ་ཞིང༌། ཨ་ག་
རུའི་བདུག་པ་དབུལ་བར་བྱའོ། །བུམ་པའི་སྟེང་དུ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་གཞག་པར་བྱ། རྒྱན་ཐམས་ཅད་ཀྱིས་བརྒྱན་པར་བྱ་ཞིང་སྤོས་ཀྱི་མར་མེ་
བཞི་བལྟམ་པར་བྱ། མཆོད་པ་རྒྱ་ཆེན་པོ་བྱ། བ་དན་གྱིས་བརྒྱན་པར་བྱ་ཞིང་དཀྱིལ་འཁོར་བྱས་ལ་དཀྱིལ་འཁོར་གྱི་དབུས་སུ་སྐྱིལ་མོ་ཀྲུང་དུ་འདུག་སྟེ་བཟླས་བརྗོད་སྟོང་རྩ་
བརྒྱད་བྱ། ཁྲོ་བོའི་རྒྱལ་པོ་ལན་བརྒྱ་རྩ་བརྒྱད་བཟླས་བརྗོད་བྱས་ན། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་ཞིང༌། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྐུ་
སྟོན་པར་འགྱུར་རོ། །དགེ་བའི་རྩ་བའི་ཚོགས་ཐམས་ཅད་ཡོངས་སུ་རྫོགས་པར་འགྱུར་རོ། །སེམས་ཅན་བརྒྱ་སྟོང་མང་པོ་གདུལ་ན། རིའི་རྩེ་མོར་སྟོང་རྩ་བརྒྱད་བཟླས་པས་

92-1-342b

སོ༑ ༑སྡང་བ་ཐམས་ཅད་གཞོམ་པར་འདོད་པས་རྡོ་རྗེའམ། མདུང་རྩེ་གསུམ་ལ་ལན་སྟོང་རྩ་བརྒྱད་བཟླས་ཏེ་དོན་ཡོད་པའི་ཞགས་པའི་ཕྱག་རྒྱས་ཚམ་ངམ་བྱ་ཞིང་ཁྲོ་བོའི་རྒྱལ་པོའི་
བསྡིགས་པའི་ཕྱག་རྒྱ་བཅིངས་ཏེ་ཁྲོས་པས་ལན་བརྒྱ་རྩ་བརྒྱད་བཟླས་ནས་གསོར་ཏེ་ནམ་མཁའ་ལ་འཕངས་ན། བདུད་ལ་སོགས་པ་སྡང་བ་ཐམས་ཅད་བཅོམ་པར་འགྱུར་རོ། །
ལས་ཐམས་ཅད་གྲུབ་པ་དང༌། གསང་སྔགས་ཐམས་ཅད་འགྲུབ་པ་དང༌། བསམ་པ་ཐམས་ཅད་འགྲུབ་ཅིང་ཡོངས་སུ་རྫོགས་པར་འདོད་པས་དོན་ཡོད་པའི་ཞགས་པའི་ཕྱག་རྒྱ་
བཅིངས་ཏེ་སྟོང་ཉི་ཤུ་བཟླས་ན། གྲུབ་པ་ཆེན་པོར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བར་འདོད་པས་སྟོང་སུམ་ཅུ་རྩ་གཉིས་བཟླས་ན། དེ་བཞིན་གཤེགས་
པ་ཐམས་ཅད་དབང་བསྐུར་བར་འགྱུར་ཏེ། དེ་བཞིན་དུ་སྤོས་ཆུའི་བུམ་པས་དབང་བསྐུར་བར་བྱའོ། །དེ་བཞིན་གཤེགས་པའི་གཟུགས་བརྙན་སྐུ་གདུང་དང་བཅས་པ་ལ་མིག་གཏད་
དེ་ཁྲི་བཟླས་ན། དེ་བཞིན་གཤེགས་པ་ཉིད་འཐོབ་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ཞབས་མནན་ཏེ་ཁྲི་བཟླས་ན། སྤྱན་རས་གཟིགས་དབང་ཕྱུག་
དང་འདྲ་བར་འགྱུར་རོ། །ཕྱག་ན་རྡོ་རྗེ་སྤྱན་དྲང་བར་འདོད་པས། ཕྱག་ན་རྡོ་རྗེའི་ཞབས་མནན་ཏེ་བཟླས་བརྗོད་ལན་སྟོང་བྱས་ནས་གུ་གུལ་གྱི་བདུག་པ་དབུལ་བ་བྱས་ན། འཕགས་

92-1-343a

༄༅། །པ་ཕྱག་ན་རྡོ་རྗེ་རང་གི་སྐུ་གཟུགས་ཀྱིས་མདུན་ན་འདུག་པར་འགྱུར་རོ། །ཐམས་ཅད་དུ་ཁྲོ་བོའི་རྒྱལ་པོ་དྲན་པར་བྱ་ཞིང་ཐམས་ཅད་དུ་དོན་ཡོད་པའི་
ཞགས་པའི་ཕྱག་རྒྱ་བཅིང་བ་བྱས་ན། མ་བསྒྲུབས་མ་བཀླགས་པར་འགྲུབ་ཅིང་ཆོ་ག་ཞིབ་མོ་མཐའ་ཡས་པ་འགྲུབ་པར་འགྱུར་རོ། །སྙིང་རྗེ་དང༌། དགའ་བ་དང༌། བཏང་
སྙོམས་དང༌། ངོ་ཚ་ཤེས་པ་དང༌། བརྩེ་བ་དང༌། བྱམས་པ་དང༌། ཤེས་རབ་དང་ལྡན་པས་འདི་འགྲུབ་པར་བསྟན་ཏོ། །གོ་ཆ་བགོས་པ་གྲུབ་པ་མཆོག་ཐམས་ཅད་གྲུབ་པ་
ཐོབ་ཅིང་བསོད་ནམས་ཀྱི་ཕུང་པོས་འབར་བར་འགྱུར་རོ། །ཐོག་མར་ཁྲོ་བོའི་རྒྱལ་པོ་བཟླས་པས་རྟག་ཏུ་མཚམས་བཅད་པ་དང༌། ཕྱོགས་བཅིང་བ་དང༌། ཡུལ་བཅིང་བར་
བྱ་སྟེ། སྲུང་བ་མཆོག་ཏུ་དཀོན་པའོ། །དེ་བཞིན་གཤེགས་པ་དང༌། རྒྱལ་བའི་བདག་ཉིད་སྐྱེས་པ་ཐམས་ཅད་ཀྱིས་དབང་བསྐུར་བར་འགྱུར་ཞིང་གོ་ཆ་བགོས་པར་འགྱུར་རོ། །
གལ་ཏེ་དབང་བསྐུར་བར་འདོད་ན་ཡང་རྒྱལ་བ་ཐམས་ཅད་ཀྱིས་དབང་བསྐུར་བར་འགྱུར་རོ། །དེ་བཞིན་གཤེགས་པས་བདེན་པ་སྟོན་པར་འགྱུར་རོ། །དོན་ཡོད་པའི་རྒྱལ་
པོའི་ཆོ་ག་ཞིབ་མོ་མཆོག་ལས་ཁྲོ་བོའི་རྒྱལ་པོ་བཤད་པར་བྱ་སྟེ། གཙང་མས་གོས་གཙང་མ་བགོས་ལ་ཤེས་རབ་དང་བྱང་ཆུབ་ཀྱི་ཐབས་དང་ལྡན་པས་འདི་འགྲུབ་པར་

92-1-343b

དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་ཏོ། །ན་མཿསརྦྦ་ཏ་ཐཱ་ག་ཏ། ཨཱཪྱ་བ་ལོ་ཀི་ཏེ་ཤྭ་ར་བཛྲ་དྷ་རེ་བྷྱཿ། ཨོཾ་ཙ་ར་ཙ་ར། ཙུ་རུ་ཙུ་རུ། མ་ཧཱ་ཀཱ་རུ་ཎི་ཀ། ཙི་རི་ཙི་རི། བཾ་
རི་བི་རི། མ་ཧཱ་པདྨ་ཧ་སྟ། ཀ་ལ་ཀ་ལ། ཀུ་རུ་ཀུ་རུ། མ་ཧཱ་སྠཱ་མ་པྲཱཔྟ། ཙ་ར་ཙ་ར། ཙ་ཙ་རི་ཏ། ཙ་རེ་ཤྭ་ར། ཨེ་ཧྱེ་ཧི། སིདྡྷྱ་སིདྡྷྱ། བུདྡྷྱ་བུདྡྷྱ། དྷཱ་བ་དྷཱ་བ། ཀི་ཎི་ཀི་ཎི། བ་
ར་མ་ཤུདྡྷ་སཏྭ། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མ་ཧཱ་པ་ཤུ་པ་ཏཾ་པེ་ཥ་དྷ་ར། ཧ་ཧཱ་ཧི་ཧཱི་ཧུ་ཧཱུ། ཨོཾ་ཀཱ་ར་མ་ཧཱ་བྲཧྨ་བེ་ཥ་དྷ་ར། ཙ་ར་ཙ་ར། བ་ར་བ་ར། རཤྨི་ཤ་ཏ་ས་ཧ་
སྲ་པྲ་ཏི་མཎྜི་ཏ་ཤ་རཱི་ར། ཛྭ་ལ་ཛྭ་ལ། ཏ་པ་ཏ་པ། བྷ་ག་ཝཱ་ན། སོ་མཱ་དི་ཏྱ། ཡ་མ། བ་རུ་ཎ། ཀུ་བེ་ར། བྲཧྨེནྡྲ། རི་ཥི་ག་ཎ། དེ་བ་ག་ཎཱ་བྷྱརྩི་ཏ་ཙ་ར་ཎ། སུ་རུ་སུ་རུ།
མུ་རུ་མུ་རུ། ས་ནད་ཀུ་མཱ་ར། རུ་ད། བིཥྞུ་བཱ་ས་བྷ། དྷ་ན་ད། དེ་བ་རི་ཥི་ནཱ་ཡ་ཀ། བ་ཧུ་བི་བི་དྷ་བེ་ཥ་དྷ་ར། དྷ་ར་དྷ་ར། ས་མནྟཱ་བ་ལོ་ཀ། བི་ལོ་ཀི་ཏེ། ལོ་ཀེ་ཤྭ་ར། མུ་
ཡ་མུ་ཡ། མུན་ཙ་མུན་ཙ། བནྡྷ་བནྡྷ་ན། ཏཱ་ཌ་ན། ཏརྫ་ན། རཱ་ཛ་ཏསྐ་ར་ཨགྣི། ཨུ་ད་ཀ། བི་ཥ་ཤསྟྲ་པ་རི་མོ་ཙ་ཀ། ཀ་ཎ་ཀ་ཎ། བ་ལ་བོ་དྷྱཾ་ག་ཙ་ཏུ་རཱཪྱ་སད་ཏྱ་སམ་པྲ་ཀཱ་ཤ་
ཀ། ཏ་མ་ཏ་མ། ས་མ་ས་མ། མ་ཧཱ་ཙི་ཏྱ་ན་དྷྱ་ཀཱ་ར་པྲ་ཤ་མ་ན་མི་ལི་མི་ལི། ཨེ་ཎེ་ཡ་ཙརྨ་ཀྲི་ཏ་པ་རི་ཀ་ར། ཨེ་ཧྱེ་ཧི། མ་ཊ་མ་ཊ། བི་ཤུདྡྷ་བི་ཥ་ཡ་ནི་བཱ་སི་ན་མ་ཧཱ་ཀཱ་རུ་ཎི་ཀ། ཤྭེ་

92-1-344a

༄༅། །ཏ་ཡ་ཛྙོ་པ་བཱི་ཏ། རཏྣ་མ་ཀུ་ཊ་མཱ་ལཱ་དྷ་ར། སརྦྦ་ཛྙཱ་ཤི་ར་སི་ཀྲི་ཏ། ཀ་ར་བུ་ཊ་དྷ་ན། ས་མཱ་དྷི། བི་མོ་ཀྵ་ཨ་པྲ་ཀམྤྱ། ཥ་ཊ་པཱ་ར་མི་ཏཱ་པ་རི་པཱུ་ར་
ཀ། བ་ཧུ་སཏྭཱ་སནྟ་ཏི་པ་རི་པཱ་ཙ་ཀ། སརྦྦ་མཱ་རཱ་དི་པྲ་དུཥྚ་པྲ་མརྡ་ཀ །སརྦྦ་སིདྡྷྱ་ཤཱ་པ་རི་པཱུ་ར་ཀ །ཨ་བྷི་ཥིཉྩ་སརྦྦ་ཏ་ཐཱ་ག་ཏ། ཨ་བྷི་ཥེ་ཀཻ་ར། བྷ་བནྟ། ཨ་མོ་གྷ་རཱ་ཛ་
ཧཱུཾ་ཕཊ༑ ན་མོ་སྟུ་ཏེ་སྭཱཧཱ། གསང་སྔགས་ཀྱི་ཆོ་ག་སྔ་མ་དེ་ལྟ་བུས་ལས་ཐམས་ཅད་པ་དོན་ཡོད་པའི་ཞགས་པ་ཁྲོ་བོ་ཞེས་བྱ་བ་གྲུབ་པ་མཆོག་ལས་ཐམས་ཅད་པའོ།།
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཨ་མོ་གྷཱ་པ་ར་ད་པ་ཤ་ཧསྟཱ་
ཡ༑ མཱ་ཧཱ། ཤུདྡྷ་སཏྭཱ་ཡ། ཨཱ་གཙྪ། བྷ་ག་ཝཱ་ན། པདྨ་ཧ་སྟ། བ་ར་ད་ཀ་རཱཾ་གུ་ལེ། པདྨ་བྷུ་ཛེ། མ་ཧཱ་པ་ཤུ་པ་ཏི། བེ་ཥ་དྷ་རི། པྲི་སཱ་ད། ཤཱི་གྷྲཾ་ཨཱ་གཙྪ། མ་ཧཱ་བེ་ག།
བི་བྷ་ཤཱི་ཏ་ར་ཤྨི། ཧ་ས་ཧ་ས། ཨ་མོ་གྷ་ཤུདྡྷེ། ས་ཧ་ས་ཧ། ཙ་ལ་ཙ་ལ། ཨཱ་གཙྪ་ཨཱ་གཙྪ། བྷ་ག་ཝཱ་ན། ཨ་བ་ལོ་ཀི་ཏེ་ཤྭ་ར། མ་མ་གྷནྡྷ་པུ་ཥྤ་ས་མ་མརྫ་ནི་ཡཾ་པྲ་
ཏཱིཙྪ། ཏྲི་རཏྣ་སད་ཏྱེ་ན། ཨ་མོ་གྷ་སིདྡྷེ་སྭཱཧཱ། འཕགས་པ་སྤྱན་རས་གཟིགས་དབང་ཕྱུག་གི་དཀྱིལ་འཁོར་ན་གནས་པ་ཐམས་ཅད་དགུག་པ་ཨ་ག་རུའི་བདུག་པ་ལ་

92-1-344b

ལན་ཉི་ཤུ་རྩ་གཅིག་བཟླས་པས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། སརྦྦ་གནྡྷ་བ་ཏི་སི་ཏ། ཨ་མོ་
གྷ་བྷུ་ཛ། བ་ར་དཱ་ཡ། སརྦྦ་གནྡྷ་མཱ་ལྱ། བི་བྷུ་ཥི་ཏ་པྲི་ཡེ། ཙནྡྲརྡྷ་ཤྲི་ར་སི་པྲི་ཡེ། གནྡྷ་གནྡྷ་ནུ་ལེ་པཱ་ན་སཱ་མ་མ་པྲི་ཏིཙྪ། བ་ར་བ་ར་བ་ར་དྟ་ཡ་སྭཱཧཱ། ལན་བདུན་བཟླས་ཏེ་
དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། ཧི་ལི་ཧི་ལི། མི་ལི་མི་ལི། མ་ཧཱ་པྲ་བྷ་
སུ་བི་མ་ལེ། བྲཧྨ་བེ་ཤ་དྷ་རེ། སུ་མ་ཏི་བ་ར་དེ། ཏུ་རུ་ཏུ་རུ། བི་ཙི་ཏྲ་པུཥྤ་མཱ་ལྱ་བི་བྷུ་ཥི་ཏེ། ཧ་ར་ཧ་ར། མ་ར་མ་ར། ཏུ་རུ་ཏུ་རུ། ཨ་མོ་གྷ་ཧྲྀ་ད་ཡ་པྲ་མོ་ད་ན་ཀུ་རུ་པྲ་ཏཱིཙྪ་
མ་མ་པུཥྤ་བ་རེ་སྭཱཧཱ། མེ་ཏོག་ལ་ལན་བདུན་བཟླས་ཏེ་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་
རུ་ཎི་ཀཱ་ཡ། མ་ཧཱ་བོ་དྷི་སཏྭཱ་བ་ར་དེ། སྨ་ར་སྨ་ར། བྷ་ག་ཝཱ་ན། ས་མ་ཡ། སརྦ་ཏ་ཐཱ་ག་ཏ་ཤཱི་སིདྡྷེ། བྷ་ག་ཝཱ་ན། ཨ་བ་ལོ་ཀཱ་ཡ། སརྦྦ་སཏྭ་ཨ་ཝ་ལོ་ཀ་ནི། ཨ་མོ་གྷ་
པ་ཏི་པཱ་ཤ་ཧསྟེ། སིདྡྷེ་སིདྡྷེ། སིདྡྷ་བ་ར་དེ། སིདྡྷྱནྟུ་ཏེ། བུདྡྷ་དྷརྨ་སཾ་གྷ་སཏ་ཏྱེ་ན། ཏུ་རུ་ཏུ་རུ་སད་ཏྱ་ས་མ་ཡ་པཱ་ལཱ་ཡ་སྭཱ་ཧཱ། འཕགས་པ་སྤྱན་རས་གཟིགས་

92-1-345a

༄༅། །དབང་ཕྱུག་དྲན་པར་བྱ་བའི་རིག་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ།
མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། དྷུ་རེ་དྷུ་རེ། བཛྲ་དྷ་ར། པདྨ་ཛ་བེ། བི་ག་ཏཱ་བ་ར་དེ། བེ་ག་བེ་ག། བྷུ་ཊུ་བྷུ་ཊུ། སརྦྦ་བི་ཛ་པྲི་ཡེ། བུ་དྡྷ་དྷ་རྨ་སཾ་གྷ་སད་ཏྱེ་ན། མི་ལི་
མི་ལི་སྭཱཧཱ། གཏོར་མའི་སྔགས་ཏེ། ལན་བདུན་བཟླས་ཏེ་སྦྱིན་ནོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མཧཱ་ཀཱ་
རུ་ཎི་ཀཱ་ཡ། ཨ་པྲ་ཏི་ཧ་ཏ། ཏ་ཐཱ་ག་ཏཱ་ཛྙཱ་ན་ཀཱ་ཡ། བྷ་ག་ཝཱ་ན། ཨཱ་ཧ་ར་ཨཱ་ཧ་ར། པདྨཱ་ས་ན་པདྨཱ་བྷུ་ཛེ། ཤྭེ་ཏཾ་གེ། ཤྭེ་ཏ་སུ་ཛེ་ཤྭེ་ཏ་མ་ལྱ་བི་བྷུ་ཥི་ཏེ། དྷུ་མ་དྷུ་མ།
ཛྭ་ལ་བུདྡྷ་དྷརྨ་སཾ་གྷ་སད་ཏྱེ་ན་སྭཱཧཱ། མར་མེའི་སྔགས་ཏེ། ལན་བདུན་བཟླའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ།
མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་བི་རི་བི་རི། པདྨ་པཱ་ཎི་ཨ་ག་མཱ་ག་མ་ཨ་མོ་གྷ་ཏད་ཏྭ་སིདྡྷི་སརྦྦ་ཏ་ཐཱ་ག་ཏ་ག་ག་ན་རཤྨི་སཉྩོ་དི་ཏ། སརྦྦ་བིདྱ་དྷ་ར་བི་ཤོ་དྷ་ནེ། ཨ་མོ་
གྷ་སིདྡྷེ་སྭཱཧཱ། སྤོས་ཆུའི་དྲི་ཞིམ་པོའི་བུམ་པ་ལ་ལན་བདུན་བཟླས་ཏེ་ཁྲུས་བྱའོ། །ཁྲུས་ཀྱི་རིག་སྔགས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་ར་ཡ།

92-1-345b

བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། དྷུ་མེ་དྷུ་མེ། དྷུ་དྷུ་མེ། པདྨེ་པདྨ་ནི་ར་བྷཱ་སེ། ཤུདྡྷ་ཤུདྡྷ་ཀ་པ་ཙ་ན་པྲ་བྷ་ས་བི་མ་ལེ། ཤུདྡྷ་རཱ་ཤཱི། ཤུད་ཙི་
ཤུད་ཙི༑ ཤུ་ཙི་གོ་ཙ་ར་སིདྡྷེ། པདྨཾ་ག་བ་ཏི། པྲ་བ་ར་ཎི་སྭཱཧཱ། གོས་ཀྱི་རིག་སྔགས་ཏེ། ལན་བདུན་བཟླས་པས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཤཱ་མེ་ཤ་མ་ཡ། ཤཱནྟེ་མེ། མ་མ་སྭཱསྟྱཾ་ནཾ་ཀུ་རུ། ཤཱནྟོ་སི་མི་སརྦྦ་པཱ་པ་ཤཱནྟ་ཤུ་དྡྷ་ཀ་ལྱན་བེ་ར་ཛེ།
ཤཱནྟི་བི་ཛ་ཡ། ཛ་ཡ་སིདྡྷེ་བྷ་ག་ཝཱན་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ་ས་ར་ས་ར་སྭཱཧཱ། མལ་ཆ་ལ་བསྔགས་ཏེ་ཉལ་ན། རྨི་ལམ་ངན་པ་དང༌། ལྟས་ངན་པ་ཐམས་ཅད་མི་མཐོང་
ངོ༌། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ནཱ་ག་པྲཱ་ཀཪྵ་ཎེ། དི་བ་བྱ་ཛ་ལ། ཛ་ལཱ་བ་ཧེ།
ཛ་ལ་སཾ་ཀྵོ་བྷ་ཡཾ་ནཱ་ག་ཛ་ལ་སཾ་ཤོ་དྷ་ནི་པདྨ་ས་རེ། པདྨ་བི་ཤུདྡྷེ། པཱ་ཎི་ཛ་ལ་སཾ་ཤོ་དྷ་ཡ། ཨཱ་ད་མན་དྷ་ར་དྷ་ར་ས་ལེ་ལེ་སྭཱཧཱ། ཆུའི་སྔགས་ཏེ། ཁྲུས་དང་དབང་བསྐུར་བའི་
ཆུ་བླངས་ལ་ལན་བདུན་བཟླས་ཏེ་སྤྱད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། སརྦྦ་སཏྭཱཾ་ཧི་ཏི་ཀ་རཱ་ཡ།

92-1-346a

༄༅། །ཨ་མོ་གྷ་བ་ར་པྲ་དཱ་ཡ། སརྦ་སཏྭཾ་མན་ན་པཱ་ན་པྲ་དཱ་ཡ། དེ་བ་ནཱ་གཱ་ད་ཡཱ་བྷོ་ཛྱ་བི་དྷི་དྷ་ར་མ་ནུ་པྲ་དཱ་ཡ། ས་ཀ་ལ་བྷུ་བ་ནེ། བྷུ་བ་ན་བི་ཤོ་དྷ་
ནི། སནྟ་རྦཱ་ཡཾ་པྲ་བྷ་ར་བི་ཤུདྡྷེ་སྭཱཧཱ། དབུལ་བའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀྰ་ཏུ་ཎི་ཀཱ་ཡ།
སརྦྦ་དེ་བཱ་སུ་ར་ན་མ་སྐྲི་ཏེ། ས་མ་ས་མནྟ་པྲ་པཱུ་ར་ནེ། ས་མ་གནྡྷ་བ་བྷ་སི་ཏེ། ག་ག་ན་བི་ཤུདྡྷེ། མུཀྟི་པྲ་བྷེ། ཛ་ཡེ། བི་ཛ་ཡ། ཛ་ཡ་ནི་ར་མཱ་ལྱོ་པ་ན་ཡ་ཏེ། པུཥྤ་མཱ་ལྱ་
གནྡྷ་བི་ཤོ་དྷ་ན། བི་ཤོ་དྷ་ཡ། སརྦྦ་ཏ་ཐཱ་ག་ཏ་བི་ཤུདྡྷེ་པདྨ་བི་ཤོ་དྷ་ནི་སྭཱཧཱ། མེ་ཏོག་ཉིད་དོར་བའི་རིག་སྔགས་སོ། །ན་མོ་རཏྣ་ཏྲ་ཡཱ། །ན་མ་ཨཱ་ཪྱ་ཨ་བ་ལོ་ཀི་ཏེ་ཤྭ་རེ་ཡ།
བོ་དྷི་སཏྭ་ཡ། མ་ཧཱི་ས་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། དྷ་ར་ཎི་ན་དྷ་རེ་བྷར་ཎི་བནྡྷེ། བནྡྷ་བནྡྷ། ཤུཀྲ་བི་ཤོ་དྷ་ནི། ཤུ་ཀྲ་མཱ་ལ་ལིངྒི་ཏི། ཤུ་ཀྲ་བི་ཤོ་དྷ་ནི། ཤུདྡྷ་བི་
མ་ལེ་སྭཱཧཱ། རྩྭ་ཀུ་ཤཱམ། རས་ཀྱི་སྲད་བུའམ། བུ་མོ་གཙང་མས་བཀལ་བའི་སྲད་བུ་ལ་ལན་ཉི་ཤུ་རྩ་གཅིག་བཟླས་ཏེ་མདུད་པ་ཉི་ཤུ་རྟ་གཅིག་བོར་བ་བྱས་ན།
ཁུ་ཆུ་འགགས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཛྭ་ལེ་ཛྭ་ལེ།

92-1-346b

བི་མ་ལེ་ཛྭ་ལེ། པྲ་བྷ་སི་བི་ར་ཛ། སཱུཪྱ་བ་ཏི་ཛ་ཡ་པདྨ་མཱ་ལ་དྷ་རེ་སྭཱཧཱ། མེའི་སྦྱིན་སྲེག་གི་ཐལ་བ་ལ་ལན་བདུན་བཟླས་ཏེ་ཀུན་ཏུ་གཏོར་ན། བགེགས་དང་ལོག་འདྲེན་
ཐམས་ཅད་ཀྱིས་ནམ་ཡང་མི་ཚུགས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཛ་ལེ་ཛ་ལེ། ཛ་
ལ་བ་ཏི། ཛ་ལ་པྲ་བྷ་ཝ་ནི། ནཱ་ག་སྲ་བ་ཎི། དིབ་བྱ་བཱི་རི་ཎི། མི་ལི་མི་ལི་སྭཱཧཱ། ཉེ་རེག་གི་རིག་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀྰ་རུ་ཎི་ཀཱ་ཡ། ཏདྱ་ཐཱ། རི་ཎི་ཧ་རི་ཎི། པིངྒ་ལི་པིངྒ་ལི། ཧི་རི་ཧི་རི། བྷ་ག་ཝཱན། ནི་ཙ་ལ་པྲ་ཙ་ལ། པྲི་ཏཱི་ཏིཥྛ་མཱཾ་རཀྵ་རཀྵ་མ་མ་
བུདྡྷ་དྷརྨ་སཾ་གྷ་སད་ཏྱེ་ན་སྭཱཧཱ། སྟེགས་བུའམ། རྩྭ་ཀུ་ཤ་བཏིང་བ་ལ་ལན་བདུན་བསྔགས་སོ། །སྟན་གྱི་རིག་སྔགས་སོ། །ན་མོ་རཏྣ་ཏྲ་ཡཱ་ཡ། ན་མཿསརྦྦ་མཎྜལ་ནི་
བ་སི་ན་དེ་བ་ཏཱ་ནཱཾ། ན་མོ་བིདྱཱ་དེ་བ་ཏཱ་ནཱཾ། སརྦྦ་ཀ་ལ་པ་སིདྡྷ་ནཱཾ། ན་མ་ཨཱཪྱ་ཨ་པ་ལ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཨེ་ཧྱེ་ཧི། བྷ་ག་བ་
ཏེ་པདྨ་སུནྡ་རི། མ་ཧཱ་བིདྱཱ་དེ་བ་ཏི། ཙ་ལ་ཙ་ལ། པདྨ་སུནྡ་རི། བེ་ག་བ་ཏི། སུ་རུ་སུ་རུ་སྭཱཧཱ། ཉིན་རེ་ཞིང་མེ་ཏོག་དང༌། བདུག་པ་དང༌། གཏོར་མ་དང་སྤོས་ཆུས་

92-1-347a

༄༅། །ཕོ་ཉ་མོ་པདྨའི་རིགས་མཛེས་པ་དང༌། གནོད་སྦྱིན་མོ་རལ་པ་གཅིག་མ་མཆོད་ནས་བཟླས་བརྗོད་ལན་བདུན་བྱས་ན། ནམ་ཡང་བགེགས་
ཐམས་ཅད་ཀྱིས་མི་ཚུགས་སོ། །ན་མོ་རཏྣ་ཏྲ་ཡཱ་ཡ། ན་མཿཀྲོ་དྷ་རཱ་ཛ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མཿ
སརྦྦ་སིདྱ་ཀུ་ལ་བཾ་ཤ་སྱ། ཏདྱ་ཐཱ། ཨོཾ་ཨ་མོ་གྷ་ཧྲྀ་ད་ཡ་པྲ་བྷ་བི་ནི། སརྦྦ་བིགྷྣན་པྲ་ཤ་མ་ནི། ཨཱ་ཧ་རཱ། སཾ་ཧ་ར། པདྨ་བི་ཋོ་བ་བིཥྚེ། མ་ཎི་ཀ་ཎ་ཀ་བི་བྷུ་ཥེ་ཏ། ཀ་
མ་ལ་བྷུ་ཛེ། ཏ་ར་ཏ་ར་ཏ་ར། ཏཱ་རཱ་ཡ་བ་ར་མ། ཨ་མོ་གྷ་ཧྲྀ་ད་ཡ། ཛ་ཡ་ཏྲེ་ནེ་ཏྲེ། བ་ར་ད་བྷུ་ཛེ། སྨ་ར་སྨ་ར། བྷ་ག་ཝཱ་ན། སརྦྦ་ཏ་ཐཱ་ག་ཏ་ས་མ་ཡ། བྷ་ར་བྷ་ར།
བྷུ་རུ་བྷུ་རུ། བྲཧྨ་བེ་ཥ་དྷ་ར། བི་བྷུ་ཥི་ཏ་ཏ་ནུ། མ་ཧཱ་བྷ་ཡ་ཧ་རེ། ཨཱ་ལོ་ཀ་ཡ། བི་ལོ་ཀཱ་ཡ། སརྦྦ་སཏྭཱ་བ་ལོ་ཀི་ནི། བ་ར་བ་ར་དེ་སྭཱཧཱ། ལས་ཐམས་ཅད་པའི་
རིག་སྔགས་ཏེ། ཁྱད་པར་དུ་ནི་རིག་སྔགས་འདིས་དཀྱིལ་འཁོར་གྱི་གནས་ན་འཁོད་པའི་ལས་མི་རྣམས་བསྲུང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། པ་ར་པ་ར། མ་ར་མ་ར། ས་ར་ས་ར། བནྡྷ་བནྡྷ། ས་མནྟེ་ན། ཨ་མོ་གྷ་པ་ཤ་ཧ་སྟེ།

92-1-347b

ཏིཥྛ་ཏིཥྛ། བུདྡྷ་དྷརྨ་སཾ་གྷ་སད་ཏྱེ་ན་སྭཱཧཱ། ཐལ་བ་ལ་ལན་ཉི་ཤུ་རྩ་གཅིག་བཟླས་ཏེ་དོན་ཡོད་ཞགས་པའི་ཕྱག་རྒྱས་ཡུལ་བཅིང་ངོ༌། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་
ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། དི་ཤཱ་བནྡྷ་ནི། ཨ་མོ་གྷེ། ཨ་པྲ་ཏི་ཧ་ཏེ། མུ་རུ་མུ་རུ། སུ་རུ་སུ་རུ། ཏུ་རུ་ཏུ་རུ། སརྦྦ་
བིགྷྞན་བི་ནཱ་ཤ་ནི། པདྨ་ས་ར་པི་ཕུ་ཥི་ཏེ། བུདྡྷ་དྷརྨ་སཾ་གྷ་སད་ཏྱེ་ན་བནྡྷ། ཨ་ཛི་ཏ་བ་དེ་སྭཱཧཱ། སྤྱན་དྲངས་ཏེ་ཕྱོགས་བཅིང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་
ཨ་བེ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཧི་ལི་ཧི་ལི། མི་ལི་མི་ལི། སི་རི་སི་རི། པི་རི་པི་རི། བ་ར་བ་ར། པྲ་བྷ་ར་བི་
མཱ་ན་དྷ་ར། ད་ར་ད་ར། གཙྪ་གཙྪ་བྷ་ག་ཝཱ་ན། ཨཱ་རྱཱ་བ་ལོ་ཀི་ཤྭ་ར་ཤྩ། བྷ་ག་ཝཱ་ན། ཏུ་རུ་ཏུ་རུ། ཨ་མོ་གྷ་པདྨེ་སྭཱཧཱ། མེ་ཏོག་ཇི་སྙེད་པ་ལ་ལན་ཉི་ཤུ་རྩ་གཅིག་
བཟླས་ཏེ་སྙིམ་པ་ནས་ཕུལ་ན། སླར་གཤེགས་སུ་གསོལ་བར་འགྱུར་རོ། །རིག་སྔགས་ཀྱི་ཆོ་ག་ཞིབ་མོ་རིམ་པར་ཕྱེ་བའི་ཆོ་གའོ།    །དེ་ནས་དོན་ཡོད་པའི་ཞགས་པའི་རྒྱལ་པོ་
ཁྲོ་བོ་ཆེན་པོའི་སྙིང་པོའི་མཆོག་སྒྲུབ་ན་སྒྲུབ་སླ་བའི་རས་ཀྱི་སྐུ་གཟུགས་ཀྱི་ཆོ་ག་བཤད་པར་བྱའོ། །ཆོ་ག་ཞིབ་གྲུབ་གྲུབ་པ་ཆེ། །ཁྲོ་བོའི་རྒྱལ་གྲུབ་གྲུབ་པ་མཆོག །དོན་ཡོད་པ་

92-1-348a

༄༅། །ནི་གྲུབ་པའི་མཆོག །རིག་སྔགས་འདི་ནི་བཤད་པར་བྱའོ། །དོན་ཡོད་རྒྱལ་པོ་ཁྲོ་ཆེན་གྱི། །སྙིང་པོ་དམ་པ་སྒྲུབ་པ་ན། ཆོ་ག་ཞིབ་གྲུབ་གྲུབ་པ་
ཆེ༑ ༑ཁྲོ་བོའི་རྒྱལ་པོ་གྲུབ་པ་མཆོག །གྲུབ་པའི་མཆོག་སྟེ་དོན་ཡོད་པ། །རིག་སྔགས་འདི་ནི་བཤད་པར་བྱ། །གང་བརྗོད་པ་ཙམ་གྱིས་ཆོ་ག་ཞིབ་མོའི་མཆོག་འགྲུབ་པ།
སངས་རྒྱས་བྱེ་བ་བརྒྱ་ཕྲག་སྟོང་གིས་གཟིགས་པར་འགྱུར་བ། རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་སྙེད་བརྒྱ་སྟོང་མཐོང་བར་འགྱུར་བ། དེ་བཞིན་གཤེགས་པ་
འབུམ་ལ་དགེ་བའི་རྩ་བ་བསྐྱེད་པར་འགྱུར་བ། བསོད་ནམས་ཀྱི་ཕུང་པོ་བླ་ན་མེད་པ། སྡིག་པ་ཐམས་ཅད་རབ་ཏུ་ཞི་བར་འགྱུར་བ། སྟོབས་དང་བརྩོན་འགྲུས་སྐྱེད་པ། ཆོ་ག་
ཞིབ་མོ་ཐམས་ཅད་དོན་ཡོད་པ། དེ་ཁོ་ན་ཉིད་སྒྲུབ་པ་འགྲུབ་པ། དྲན་པ་ཙམ་གྱི་མོད་ལ་ནི། །ས་གཞི་ཡང་ནི་གཡོ་འགྱུར་ལ། །སུམ་ཅུའི་ལྷ་རྣམས་གཡོ་འགྱུར་ཞིང༌། །ལྷར་
བཅས་རྒྱ་མཚོ་ལྷུན་པོར་བཅས། །ཀླུ་རྣམས་འདིར་ནི་ཡེད་ཡེད་ཅིང༌། །གནོད་སྦྱིན་སྲིན་པོ་འབྲོས་འགྱུར་བ། །ལྷ་དང་ལྷ་མིན་གཡུལ་འགྱེད་ཚེ། །རིག་སྔགས་རྒྱལ་པོ་བླ་མེད་
ཀྱིས༑ ༑ཕྱག་ན་རྡོ་རྗེ་གནོད་སྦྱིན་བཅས། །དཔུང་དང་བཅས་ཤིང་བཞོན་བཅས་པའི། །ལུས་སྐྱེས་འབར་བའི་ཕྲེང་ཅན་ཀུན། །འདར་ཞིང་ཀུན་ཏུ་འདར་ཡེད་ཡེད། །རྒྱལ་པོ་ཆེན་

92-1-348b

པོ་བཞི་པོ་ཡི། །གནས་མཆོག་དག་ནི་གཡོ་འགྱུར་ཞིང༌། །དེ་དག་ཐམས་ཅད་འདུས་གྱུར་ནས། །འཇིག་རྟེན་དབང་ལ་སྐྱབས་དོང་ཞིང༌། །བཅོམ་ལྡན་མགོན་པོ་བསྐྱབ་ཏུ་གསོལ། །
ཐུགས་རྗེའི་བདག་ཉིད་བསྐྱབ་ཏུ་གསོལ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་གང་ན་བ་དེར་སོང་སྟེ་ཕྱིན་
ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་གྲུབ་པ་དོན་ཡོད་པའི་སྙིང་པོ་རིག་སྔགས་རྒྱལ་པོའི་སྙིང་པོ་འདི་གང་གིས་བཀླགས་པ་ཙམ་གྱིས་
དོན་ཡོད་པའི་ཞགས་པའི་སྙིང་པོ་མྱུར་དུ་རབ་ཏུ་འགྲུབ་ཅིང༌། དྲན་པ་ཙམ་གྱིས་འཕགས་པ་སྤྱན་རས་གཟིགས་དབང་ཕྱུག་ལྷའི་ལུས་ཀྱིས་ལུས་སྟོན་པར་འགྱུར་བ། དངོས་གྲུབ་དང་
མཆོག་ཐམས་ཅད་སྦྱིན་པར་འགྱུར་བ་མཆིས་ཏེ། བཅོམ་ལྡན་འདས། དེ་བདག་གིས་བཅོམ་ལྡན་འདས་ཀྱི་སྤྱན་སྔར་འཁོར་གྱི་དཀྱིལ་འཁོར་འདིའི་ནང་དུ་བསྒྲག་པར་བགྱིའོ། །ན་མོ་རཏྣ་ཏྲ་ཡཱ་
ཡ༑ ན་མ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་པདྨེ་པདྨེ། པདྨེ་དྷ་ར་བི་བྷུ་ཥི་ཏ། བྷུ་ཛེ།
ཙ་ར་ཙ་ར། བྲཧྨ་བེ་ཥ་དྷ་ར། བ་ར་བ་ར། བི་ཙི་ཏྲ་མཽ་ལ་དྷ་ར། མ་ཎི་ཀ་ན་ཀ་བཛྲ་བཻ་ཌཱུཪྱ་ལཾ་ཀྲི་ད་ཤཱ་རཱི་ར། ར་ར་ཏ་ར། ཏ་ཏཱ་ཡ་ཏ་རཱ་ཡ། བྷ་ག་བ་ཏི་བཱ་ར་ཎ། དྷུ་རུ་དྷུ་རུ། ཨ་མོ་གྷ་པ་ཤ་ཧསྟེ།

92-1-349a

༄༅། །བ་ར་བ་ར། བ་ར་དྷ་ཡ་ཀ །ས་མནྟ་ཨ་བ་ལོ་ཀི་ཏེ། མ་ཧཱ་བོ་དྷི་སཏྭཱ་བ་ར་ད་པདྨ་ས་ན་པདྨ་གཽ་ར། ཛྭ་ལ་ཛྭ་ལ། སརྦྦ་ཏ་ཐཱ་ག་ཏ་ཨ་བྷི་ཥེ་ཀ །ཨ་བྷི་ཥེ་ཀ་ཏེ་མ་ཧཱ་ཀཱ་
རུ་ཎི་ཀཱ་ཡ། བ་ལ་བ་ལ། མ་ཧཱ་བེ་ག་དྷ་ར། བི་ཀྲི་ཏཱ་ན་ཡ་ན། དཾཥྚ་ཀ་རཱ་ལ་མ་ཧཱ་ཏེ་ཛ། དྷ་ར་དྷ་ར། པི་ལུ་ལ་ཛ་ན་བ་ར་ད་མ་ཧཱ་ཀཱ་རུ་ཎི་ཀཱ་ཡ། མ་ཧཱ་པ་ཤུ་པ་ཏི་བི་ཥ་དྷ་ར། ས་ར་ས་ར།
པྲ་བ་ར་པུ་ཎྱ་སཾ་བྷ་ར། སུ་ག་ཏ་དྷ་ན་ས་མཱ་དྷ། ས་མནྟ་ཨ་བ་ལོ་ཀི་ཏ། ཨཱི་ཤྭ་ར་མ་ཧེ་ཤྭ་ར། དུཥྚ་ད་མ་ཀ །རཽ་དྲ་པྲ་ལ་ད་མ་ཀ །ཀྲོ་དྷ་རཱ་ཛ་མ་ཧཱ་བེ་ག་དྷ་ར། ས་མ་ས་མ་མ་ཧཱ་སྠ་
མ་པྲཔྟ། ཙནྡྲ་སཱུཪྱ་ཨ་ཏི་རེ་ཀ་པྲ་བྷ་ས་ལ་མ་ལ་སརྦ་མ་ལ་བི་ཤོ་དྷ་ཀ །སརྦྦ་རི་ཥི་ག་ཎ་ས་ནྟ་ཏི་མ་ཧཱ་མ་ཧེ་ཤྭ་ར་རཱུ་པ་དྷ་ར། ཨ་མི་ཏཱ་བྷ་ཛི་ན་ལཾ་ཀྲྀ་ཏ་ཛ་ཊ། དཀྵི་ཎ་ཙནྡྲ་ལཾ་
ཀྲྀ་ཏ་ཤིར། མ་ཐ་མ་ཐ། སརྦྦ་ཡཀྵ་རཀྵ་ས་བྷུ་ཏ་ག་ན་བྷ་ན་ཛ་ཀ །ཏ་ར་ཏ་ར། ཏ་ར་ག་ཎ་ས་མཱ་ལཾ་ཀྲྀ་ཏ། ན་ཀྵ་ཏྲ་མཱ་ལ་སརྦྦ་བིགྷཱན་བི་ནཱ་ཤཱ་ན་ཀ་ར། པ་ར་མཻ་ཏྲི་ཅི་ཏྟ་མ་ཧཱ་ཀཱ་ར་
ཎི་ཀྵ་།པ་ར་པ་ར། པ་རི་པཱུརྞ་མཎྜ་ལ་སཽ་མྱ་མུ་ཁ། ཥ་ཊ་པ་ར་མི་ཏཱ། པ་རི་པཱུ་ར་ཀ །མི་ལི་མི་ལི། ཨེ་ཎི་ཡ་ཙརྨ་ནི་བ་སན། བྱ་གྷྲ་ཙ་རྨོད་ཏ་རི་ཡ། དྷ་ར་དྷ་ར། སརྦྦ་ཐཱ་ག་ཏ་ཨ་
བ་ལོ་ཀི་ཏ། ཏྲི་ནེ་ཏྲ་ཏྲི་ཤཱུ་ལ་དྷ་ར། བཛྲ་ཛྭ་ལ་དྷ་ར། ཨ་མོ་གྷ་པཱ་ཤ་ཧསྟེ། ཡ་མ་ཝ་རུ་ཎ་ཀུ་བེ་ར་རཱུ་པ་དྷ་ར། ནཱ་གེནྡྲ་རཱུ་བཾ་དྷ་ར། བི་མ་ལ་བི་ཤུདྡྷ་དེ་ཧ་སརྦྦ་པཱ་པ་ཤ་མ་

92-1-349b

ཀ་སརྦྦ་བར་ཎ་བི་ཤོ་དྷ་ཀ །སརྦྦ་ཀ་ལི་བི་ཥ་ན་ཀ། སྟཻ་ལོ་ཀྱ་བ་ཤཾ་ཀ་ར། སརྦྦ་སཏྭ་བི་ཤོ་དྷ་ཀ །བོ་དྷི་སཏྭ་བ་ར་ད། སརྦྦ་ཏ་ཐཱ་ག་ཏ་ཨ་དྷིཥྛི་ཏེ། ཨོཾ་པདྨ་བི་བྷུ་ཥི་ཏ་ཤུདྡྷེ། དྷི་རི་དྷི་རི། ཨ་
བ་ལོ་ཀི་ཡ་མཱན། ས་མ་ས་མ། སརྦྦ་ཀརྨ་མེ་སཱ་དྷཱ་ཡ། ཨ་མོ་གྷ་པཱ་ཤ་ཧྲི་ད་ཡ་སིདྡྷེ། གུཧྱ་ནི་པ་སི་ནི་བ་ར་ད་ཧཱུཾ་ཕཊ། ན་མོ་སྟུ་ཏེ་སྭཱཧཱ། གྲུབ་པ་དོན་ཡོད་པ་རིག་སྔགས་ཀྱི་རྒྱལ་པོ་འདི་
བཤད་མ་ཐག་ཏུ་འབྱུང་པོའི་ཚོགས་དང༌། གནོད་སྦྱིན་དང༌། སྲིན་པོ་དང༌། བགེགས་དང༌། ལོག་འདྲེན་དེ་དག་ཐམས་ཅད་ཁ་བུབ་ཏུ་འགྱེལ་ཏེ་གཅིག་ཏུ་འབར་བར་གྱུར་ཅིང༌།
གནས་ཀྱང་འབར་བར་གྱུར་པ་དང༌། དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་དགའ་བས་བ་སྤུ་ལངས་ཏེ་སྐྲག་པར་གྱུར་པའི་ལྷའི་ཚོགས་ཐམས་ཅད་དང༌། བརྒྱ་
བྱིན་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། རྒྱལ་པོ་ཆེན་པོ་བཞི་དང༌། སྐྲག་པར་གྱུར་པའི་ལྷ་དང༌། ལྷ་མ་ཡིན་དང༌། དྲང་སྲོངས་པ་གོང་བ་ཐམས་ཅད་
དང༌། རྒྱ་མཚོ་ན་གནས་པའི་ཀླུའི་རྒྱལ་པོ་ཐམས་ཅད་དང༌། ཆུ་བྲན་ཐམས་ཅད་དང༌། ལྷ་དང༌། ཀླུ་གང་དག་ཆུ་ན་གནས་པ་ཐམས་ཅད་དང༌། རྒྱ་མཚོ་ཆེན་པོའི་ལྷ་དང༌། ལྷ་
གང་དག་ལངྐའི་གྲོང་ཁྱེར་ན་གནས་པ་ཐམས་ཅད་དང༌། རིག་སྔགས་འཆང་འཁོར་ལོས་བསྒྱུར་བ་ཐམས་ཅད་དང༌། གང་དག་གནས་གཙང་མའི་རིས་ཀྱི་ལྷ་རྣམས་དང༌། ནམ་

92-1-350a

༄༅། །མཁའི་ལྷ་ཐམས་ཅད་དང་འཁྲུགས་པར་གྱུར་ནས་ནམ་མཁའ་ལས་བབས་ཏེ་བཅོམ་ལྡན་འདས་ལ་མཆོད་པའི་ལས་དང༌། བྱང་ཆུབ་སེམས་དཔའ་
འཕགས་པ་སྤྱན་རས་གཟིགས་དབང་ཕྱུག་དེ་ལ་ཡང་མཆོད་པའི་ཕྱིར་ལྷའི་མེ་ཏོག་རྣམ་པ་སྣ་ཚོགས་པདྨ་དང༌། ཀུ་མུ་ད་དང༌། ཨུཏྤལ་དང༌། པུ་ཎྜ་རཱི་ཀ་དང༌། མནྡཱ་ར་བ་དང༌།
མནྡཱ་ར་བ་ཆེན་པོའི་ཆར་དང༌། ལྷའི་རྒྱན་དང༌། ལྷབ་ལྷུབ་ཀྱི་ཆར་པུས་མོ་ནུབ་ཙམ་རི་བོ་པོ་ཊ་ལར་ཕབ་སྟེ་ལྷའི་སིལ་སྙན་དང༌། གླུ་དབྱངས་ལེན་ཅིང༌། ཧ་ཧ་ཞེས་ཅ་ཅོ་དང་ག་
ཞིའི་སྒྲ་བཏོན་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གིས་སེམས་ཅན་ཐམས་ཅད་ཀྱི་དོན་དུ་རིག་སྔགས་ཆེན་པོ་འདི་བཤད་དོ། །ཞེས་ཆེད་དུ་
བརྗོད་པ་ཆེན་པོ་ཆེད་དུ་བརྗོད་དོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གང་ན་བ་དེར་སོང་སྟེ་ལན་གསུམ་བསྐོར་བ་བྱས་ནས་མཆོད་པའི་ཕྱིར་མུ་ཏིག་གི་དོ་ཤལ་བརྒྱ་སྟོང་རི་བ་ཕུལ་ཏེ་བཅོམ་ལྡན་འདས་ཀྱིས་རིག་སྔགས་ཆེན་པོའི་ཆོ་
ག་ཞིབ་མོ་ཐམས་ཅད་ཀྱི་མཆོག་བཤད་དོ། །དོན་ཡོད་པའི་ཞགས་པའི་རྒྱལ་པོ་རིག་སྔགས་ཆེན་པོའི་སྙིང་པོ་འཇིག་རྟེན་མགོན་པོ་ཐུབ་པ་ཆེན་པོས་བཤད་དུ་གསོལ།

92-1-350b

བཅོམ་ལྡན་འདས། ཆོ་ག་ཞིབ་མོ་མཐའ་དག་དོན་ཡོད་པའི་ཞགས་པའི་རྒྱལ་པོ་གྲུབ་པའི་མཆོག་ལས་ཐམས་ཅད་གྲུབ་པ་བཤད་དུ་གསོལ། །དེ་ནས་དེའི་དོན་དུ་འཕགས་པ་སྤྱན་
རས་གཟིགས་དབང་ཕྱུག་གིས་དོན་ཡོད་པའི་ཞགས་པའི་སྙིང་པོ་ཆོ་ག་ཞིབ་མོ་གྲུབ་པ་དོན་ཡོད་པའི་རིག་སྔགས་ཀྱི་རྒྱལ་པོ་རས་ཀྱི་སྐུ་གཟུགས་སྒྲུབ་པའི་མཆོག་ཆོ་ག་དང་ཡོ་བྱད་
དུ་བཅས་པ་བཤད་པ། སྲས་གྲུ་བཞི་པ། ཀུན་ནས་ཆ་ལེགས་པར་ཕྱེ་བ། ཁ་ཚར་མ་བཅད་པ། སྐྲ་མེད་པ། རི་མོ་མཁན་གཙང་མ་ཁྲུས་བྱས་པས་གོས་གཙང་མ་བགོས་ལ་གསོ་སྦྱོང་
དང་ལྡན་པར་བྱས་པས་ཚོན་ལྷག་མ་མ་ཡིན་པ་སྣོད་གསར་བར་བཞག་ལ་བྲི་བར་བྱ་སྟེ། དབུས་སུ་འཕགས་པ་སྤྱན་རས་གཟིགས་དབང་ཕྱུག་རལ་བའི་ཐོར་ཚུགས་ཀྱིས་བཞུགས་
ཤིང་རྒྱལ་བ་འོད་དཔག་མེད་ཀྱིས་བརྒྱན་པ། ཐོར་ཚུགས་ཀྱི་གཡས་སུ་ཟླ་ཚེས་ཀྱིས་བརྒྱན་པ། རི་དྭགས་ཨེ་ན་ཡའི་ཕགས་པ་གྱོན་པ། ཕྱུགས་བདག་གི་ཆ་ལུགས་འཆང་བ།
རྒྱན་ཐམས་ཅད་ཀྱིས་བརྒྱན་པ། དབུ་གསུམ་སྤྱན་གསུམ་ཕྱག་བཞི་པ། རིའི་སྟེང་ན་པདྨའི་གདན་ལ་བཞུགས་པ། ཞལ་དབུས་མ་ཞི་བའི་ཞལ་བཞིན་འཛུམ་པ། ཞལ་
གཡས་པ་འཇིགས་སུ་རུང་བ་ཁྲོ་གཉེར་ཅན། ཐོར་ཚུགས་འོད་དཔག་མེད་ཀྱིས་བརྒྱན་པ། དབུ་ཟླ་ཚེས་ཀྱིས་བརྒྱན་པ། ཞལ་གཡོན་པ་འཇིགས་སུ་རུང་བ། བཞིན་སྒྱུར་

92-1-351a

༄༅། །ཅིང་མཆེ་བ་གཙིགས་པ། རྒྱལ་བ་འོད་དཔག་མེད་དབུ་ལ་བཞུགས་པ། ཕྱག་གཅིག་ན་པདྨ་ཐོགས་པ། གཉིས་པ་རྩེ་གསུམ་ཐོགས་པ། གསུམ་པ་
དོན་ཡོད་ཞགས་པ་སྐུའི་ཕྱེད་ན་འཛིན་པ་ལ་བཅོམ་ལྡན་འདས་ཞལ་ཁྲོ་གཉེར་ཅན་དོན་ཡོད་ཞགས་པའི་ཕྱག་རྒྱ་བཅིངས་པའི་ཕྱག་ལ་སྤྱན་གཏོད་པར་བྱ་ཞིང༌། བཞི་པ་
དབུགས་འབྱིན་པའི་ཕྱག་ཏུ་བྱ་ཞིང༌། འོད་འདོམ་གང་བ་ཁོར་ཡུག་འབར་བ་དང་ལྡན་པར་བྱའོ། །གཡས་ཕྱོགས་ན་ལྷ་མོ་སྒྲོལ་མ་འགྱིང་བག་དང་བཅས་ཤིང་ལུས་
བཏུང་པར་མཆོག་སྦྱིན་པའི་ཕྱག་ལ་མིག་གཏོད་པར་བྱའོ། །གཡོན་དུ་པདྨའི་རིགས་མཛེས་མ་འཛེམ་བག་དང་བཅས་པ་གསང་སྔགས་ཀྱི་ཚུལ་དང་རྗེས་སུ་མཐུན་ཞིང་
དོན་ཡོད་པའི་ཞགས་པ་ལ་མིག་གཏོད་པ་བྱའོ། །ལྷ་མོ་སྒྲོལ་མའི་བར་དུ་གནོད་སྦྱིན་མོ་རལ་པ་གཅིག་མ་བྱའོ། །པདྨའི་རིགས་མཛེས་མའི་བར་དུ་ཁྲོ་གཉེར་ཅན་བྱའོ། །
ཕྱོགས་གཉིས་པར་ལྷ་མོ་དཀར་མོ་ལག་ན་པདྨ་ཐོགས་པ་བྱའོ། །པདྨའི་རིགས་མཛེས་མའི་འོག་ཏུ་ཕོ་ཉ་མོ་གསང་སྔགས་ཀྱི་རྗེས་སུ་འབྲང་བ་བྱའོ། །རལ་པ་གཅིག་
མའི་འོག་ཏུ་ལྷ་མོ་ཆེན་མོ་འཇིགས་བྱེད་མ་བྱའོ། །གོང་དུ་གནས་གཙང་མའི་རིས་ཀྱི་ལྷའི་བུ་དང༌། བརྒྱ་བྱིན་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་མེ་ཏོག་སྣ་

92-1-351b

ཚོགས་ཐོགས་ཏེ་བཅོམ་ལྡན་འདས་ལ་མཆོད་པ་བྱེད་པ་བྱའོ། །འོག་ཏུ་རྒྱལ་པོ་ཆེན་པོ་བཞི་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་འོག་ཏུ་འཕགས་པ་ཕྱག་ན་རྡོ་རྗེ་
འཇིགས་སུ་རུང་བ་གད་རྒྱངས་ཅན་ཁྲོ་བོ་དོན་ཡོད་པའི་རྒྱལ་པོ་དང་སྨྲ་བ་བྱའོ། །རས་ཀྱི་སྐུ་གཟུགས་འདི་མཐོང་བ་ཙམ་གྱིས་འཕགས་པ་སྤྱན་རས་གཟིགས་དབང་ཕྱུག་རི་བོ་པོ་ཊ་
ལ་ན་གཞལ་མེད་ཁང་དང་བཅས་པ་མངོན་སུམ་དུ་མཐོང་བར་རིག་པར་བྱའོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་བཅུ་པ། མཐོང་བ་
ཙམ་གྱིས་སེམས་ཅན་དམྱལ་བ་ཆེན་པོ་བརྒྱད་ལས་ཐར་པར་འགྱུར། འཇིགས་པ་ཆེན་པོ་བརྒྱད་ལས་ཡོངས་སུ་གྲོལ་བར་འགྱུར། མཚམས་མེད་པ་ལྔ་བྱེད་པ་ཡོངས་སུ་ཐར་
པར་འགྱུར། དམ་པའི་ཆོས་སྤོང་བ་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤོང་བས་མཐོང་བ་ཙམ་གྱི་མོད་ལ་རྣམ་པར་དག་པར་འགྱུར། མནར་མེད་པ་ལ་
གཞོལ་བའི་མཐར་ཐུག་པ་ཡང་ཡོངས་སུ་གྲོལ་བར་འགྱུར་རོ། །ཚངས་པ་ཆེན་པོའི་བསོད་ནམས་བརྒྱ་སྟོང་གི་དགེ་བའི་རྩ་བ་བསྐྱེད་པར་འགྱུར། འཇིག་རྟེན་པ་ཐམས་ཅད་
ཀྱི་དགེ་བའི་རྩ་བ་མཆོག་ཐོབ་པར་འགྱུར། འཆི་བའི་དུས་ན་འཕགས་པ་སྤྱན་རས་གཟིགས་དབང་ཕྱུག་མངོན་སུམ་དུ་སྟོན་པར་འགྱུར་ཞིང་དབུགས་འབྱིན་པར་འགྱུར། ཤི་

92-1-352a

༄༅། །ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར། སྒྲིབ་པ་ཐམས་ཅད་དང་བྲལ་ནས་ཚེ་རབས་བརྒྱ་སྟོང་ཕྲག་ལྔ་བཅུ་རྗེས་སུ་དྲན་པར་འགྱུར་རོ། །
བྱང་ཆུབ་ཀྱི་སྙིང་པོའི་མཐར་ཐུག་གི་བར་དུ་སྐྱེ་བ་འདི་ཐ་མ་ཡིན་ཏེ། འདི་མཐོང་བ་ཙམ་གྱིས་བསོད་ནམས་ཀྱི་ཕུང་པོ་དང་ལྡན་པར་འགྱུར་ན། ལྷག་པར་མང་དུ་བྱེད་པ་
ལྟ་ཅི་སྨོས་ཏེ། དེ་ནི། ཕྱིར་མི་ལྡོག་པར་འགྱུར། བླ་ན་མེད་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །གལ་ཏེ་རིགས་ཀྱི་བུའམ། རིགས་ཀྱི་བུ་མོའམ།
དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། རྒྱལ་པོ་དང༌། བློན་པོ་དང༌། བཙུན་མོའི་འཁོར་དང་བཅས་པའམ། བཙུན་མོ་དམ་པ་གང་ལ་ལ་ཞིག་
གིས་རས་ཀྱི་སྐུ་གཟུགས་བསྒྲུབ་པར་བྱ་བ་དེའི་སྤྱན་སྔར་དོན་ཡོད་པའི་ཞགས་པའི་སྙིང་པོ་དྲན་པར་བྱེད་ཅིང༌། འཕགས་པ་སྤྱན་རས་གཟིགས་དབང་ཕྱུག་དེ་ལ་ཡང་མཆོད་
ན༑ དེས་ན་ཁྱོད་ཀྱིས་འདི་ལྟར་རིག་པར་བྱ་སྟེ། དོན་ཡོད་པའི་ཞགས་པའི་སྙིང་པོ་སྟོང་ཕྲག་བརྒྱ་འགྱུར་དུ་བཟླས་བརྗོད་ཀྱི་ཆོ་ག་ཆེན་པོ་བྱས་པ་ཡིན་ནོ། །གང་ཞིག་ཁྲོ་བོ་
དོན་ཡོད་པའི་ཞགས་པ་བཅོམ་ལྡན་འདས་ཀྱི་སྤྱན་སྔར་མི་སྨྲ་བར་ལན་གསུམ་བཟླས་བརྗོད་བྱས་ཏེ་ཆུས་དབང་བསྐུར་ན། དེས་ན་ཁྱོད་ཀྱིས་དེ་བཞིན་གཤེགས་པ་ཐམས་

92-1-352b

ཅད་དང༌། བྱང་ཆུབ་སེམས་དཔའ་ཐམས་ཅད་ཀྱིས་བདག་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་དབང་བསྐུར་བར་འགྱུར་རོ་སྙམ་དུ་དེ་ལྟར་ཤས་པར་བྱའོ། །གང་གིས་དོན་ཡོད་
པར་གྲུབ་པའི་ཆོ་ག་ཞིབ་མོ་ཆེན་པོའི་གཟུངས་འཕགས་པ་སྤྱན་རས་གཟིགས་དབང་ཕྱུག་རས་ཀྱི་སྐུ་གཟུགས་ཀྱི་སྤྱན་སྔར་མངོན་སུམ་དུ་ཐལ་མོ་སྦྱར་ཏེ་འདུག་ནས་ལན་གསུམ་
བཟླས་ཏེ་བསྐོར་བ་ལན་བདུན་བྱས་ལ། ཆུའི་མཆོད་ཡོན་དང༌། ལྷ་བཤོས་དང༌། བདུག་སྤོས་དང༌། མེ་ཏོག་ཕུལ་ནས་ཕྱག་འཚལ་ལོ། །ཞེས་སྨྲས་ན། དེས་ཁྱོད་ཀྱིས་འདི་ལྟར་
ཤེས་པར་བྱ་སྟེ། གཟུངས་ཐམས་ཅད་སོ་སོར་ལན་སྟོང་ཕྲག་བརྒྱ་བཟླས་པར་འགྱུར་ཞིང༌། དོན་ཡོད་པའི་ཞགས་པའི་སྙིང་པོ་རྣམ་པར་གྲོལ་བའི་དཀྱིལ་འཁོར་གྱི་ཆོས་ཀྱི་རྣམ་
གྲངས་ཆེན་པོ་འདི་ལན་སྟོང་ཕྲག་བརྒྱ་བཟླས་པར་འགྱུར་རོ། །དོན་ཡོད་པའི་ཞགས་པའི་ཕྱག་རྒྱ་བྱས་ལ་འཕགས་པ་སྤྱན་རས་གཟིགས་དབང་ཕྱུག་གི་ཞལ་ལ་མིག་གཏད་
དེ་ལག་པ་གཡས་གཡོན་གཉིས་སྦྱར་ལ་སྙིང་གར་བཞག་ཅིང༌། ཚུལ་འདིས་ཕྱག་རྒྱ་རེ་རེ་ནས་ལན་སྟོང་ཕྲག་བརྒྱ་བྱས་པར་འགྱུར་རོ། །བཅོམ་ལྡན་འདས། རིགས་ཀྱི་བུའམ།
རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། རྒྱལ་པོ་དང༌། རྒྱལ་པོའི་བཙུན་མོ་དམ་པ་གང་ལ་ལ་ཞིག་འཕགས་པ་སྤྱན་

92-1-353a

༄༅། །རས་གཟིགས་དབང་ཕྱུག་དོན་ཡོད་པའི་ཞགས་པའི་སྙིང་པོ་འདི་བརྒྱ་སྟོང་ཕྲག་ཁྲི་བཟླས་བརྗོད་བྱ་བར་འདོད་པ་དང༌། དེ་བཞིན་གཤེགས་པ་བརྒྱ་སྟོང་
ཕྲག་ཁྲིས་དབང་བསྐུར་བར་འདོད་པ་དང༌། རྣམ་པར་གྲོལ་བའི་དཀྱིལ་འཁོར་མཐའ་དག་གི་ཆོ་ག་ཞིབ་མོ་འདི་རྫོགས་པར་ལན་བརྒྱ་སྟོང་ཁྲི་བཟླས་པར་འདོད་པ་དང༌།
དོན་ཡོད་པའི་ཞགས་པའི་ཕྱག་རྒྱ་འདི་ལན་བརྒྱ་སྟོང་ཕྲག་ཁྲི་བྱ་བར་འདོད་པ་དེས་རས་ཀྱི་སྐུ་གཟུགས་ལ་བརྩོན་པར་བྱ་སྟེ། རས་ཀྱི་སྐུ་གཟུགས་མངོན་དུ་བཞག་ནས་གནས་
གཙང་ཞིང་དབེན་པ། དབེན་པར་གནས་སམ། འཆག་སའམ། དགོན་པའི་གནས་སམ། ཕུག་གམ། རིའི་རྩེ་མོའམ། གཙུག་ལག་ཁང་ངམ། ཁང་པར་གཙང་སྦྲ་དང་
བྱི་དོར་བྱས་ཏེ་བ་སེར་མོའི་ལྕི་བ་ལེགས་པར་མཉེས་ལ། བ་ལས་བྱུང་བ་ལྔ་དང་བསྲེས་ཏེ་བསྐུས་ལ་སྤོས་སྣ་ཚོགས་ཀྱི་བྱུག་པས་བྱུགས་ནས་རས་ཀྱི་སྐུ་གཟུགས་ཀྱི་སྤྱན་སྔར་
ཙནྡན་དཀར་པོའི་དཀྱིལ་འཁོར་བྱས་ཏེ་གུར་གུམ་གྱིས་ཁྲུ་དོའི་ཚད་ཙམ་བྲིས་ལ་གླ་རྩི་དང༌། ག་པུར་གྱིས་མཆོད་པར་བྱའོ། །དྲི་ཆབ་ཀྱི་བུམ་པ་དྲི་རྣམ་པ་སྣ་ཚོགས་
ཀྱིས་བཀང་སྟེ་རས་ཀྱི་མགུལ་ཆིངས་ཀྱིས་བཅིངས་ལ་དཀྱིལ་འཁོར་གྱི་དབུས་སུ་གཞག་པར་བྱ། མེ་ཏོག་དང༌། བདུག་སྤོས་དྲི་ཞིམ་པོ་དང༌། གཏོར་མ་དང༌། མེ་ཏོག་གི་

92-1-353b

ཕྲེང་བ་ཉིད་ཤུ་རྩ་གཅིག་གཞག་པར་བྱ། དྲི་ཆབ་ཀྱིས་བཀང་བ་བརྒྱད་ཕྱོགས་བཞིར་གཞག་པར་བྱ། འོ་མས་བཀང་བའི་སྣོད་བརྒྱད་གཞག་པར་བྱ། སྟེགས་བུའི་དྲུང་དུ་འོ་མས་བཀང་
བའི་སྣོད་གཞག་པར་བྱ། འོ་ཐུག་དང༌། སྦྱར་ཐུག་དང༌། ཁཎྜ་ཁ་དྱ་དང༌། འབྲས་ཆན་དང༌། ལག་པན་དང༌། བུ་རམ་དང༌། ཤ་ཁ་ར་དང༌། ཞུན་མར་གྱིས་བཀང་བའི་སྣོད་གཞག་པར་
བྱ༑ ཨ་ག་རུ་ནག་པོ་དང༌། ཙནྡན་དཀར་པོ་དང༌། ག་པུར་དང༌། ཀུན་ཏུ་རུ་དང༌། ཤི་རི་པཱ་ས་ཀ་དང༌། ཅུང་པེང་རྣམས་སྣོད་དུ་བཞག་ནས་ཨ་ག་རུའི་ཡམ་སྲེག་ཤིང་གིས་སྦྱིན་སྲེག་བྱ།
མེ་ཏོག་སྣ་ཚོགས་ཀྱིས་བརྒྱན་པར་མར་གྱི་མར་མེ་སུམ་ཅུ་རྩ་གཉིས་ཀྱིས་བལྟམ་པར་བྱའོ། །དེ་ནས་རིག་སྔགས་འཆང་གཙང་མས་གོས་གཙང་མ་བགོས་ཤིང་ཁྲུས་ལེགས་
པར་བྱས་པས་ཚེས་བཅུ་བཞི་ནས་བཅོ་ལྔའི་བར་དུ་འཕགས་པ་སྤྱན་རས་གཟིགས་ཀྱི་དབང་ཕྱུག་གི་རས་ཀྱི་སྐུ་གཟུགས་ལ་མཆོད་པར་བྱའོ། །དེའི་འོག་ཏུ་རིག་སྔགས་
འཆང་གིས་ཁྲོ་བོའི་རྒྱལ་པོ་ལན་བདུན་བཟླས་ཏེ་དྲི་ཆབ་ཀྱིས་དབང་བསྐུར་བར་བྱ། དོན་ཡོད་པའི་ཞགས་པའི་སྙིང་པོ་ལན་ཉི་ཤུ་རྩ་གཅིག་བྱ། དེ་ནས་མི་སྨྲ་བར་སྐྱིལ་མོ་ཀྲུང་
དུ་འདུག་སྟེ་བཟླས་བརྗོད་ཀྱི་ཕྱག་རྒྱ་བཅིངས་ལ། དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླ་བར་བྱ། དེའི་འོག་ཏུ་དོན་ཡོད་པར་གྲུབ་པའི་རིག་སྔགས་ཀྱི་རྒྱལ་

92-1-354a

༄༅། །བོ་སྟོང་རྩ་བརྒྱད་བཟླས་པར་བྱས་ན། དེ་ནས་རས་ཀྱི་སྐུ་གཟུགས་ལས་འོད་ཟེར་བདུན་བྱུང་ནས་ཀུན་ཏུ་སྣང་བར་བྱས་ཏེ་ལན་གསུམ་བསྐོར་བ་བྱས་
ནས་འཕགས་པ་སྤྱན་རས་གཟིགས་དབང་ཕྱུག་གི་དཔྲལ་པའི་སྤྱན་དུ་ཞུགས་པར་འགྱུར་རོ། །ཞུགས་པ་ཙམ་གྱི་མོད་ལ་ས་ཆེན་པོ་གཡོ་བར་འགྱུར་ཞིང་རིག་སྔགས་
འཆང་ཡང་སྙིང་དགའ་ཞིང་བ་སྤུ་ལྡང་བར་འགྱུར། མདོག་མདངས་ཡོངས་སུ་དག་པར་འགྱུར། འཕགས་པ་སྤྱན་རས་གཟིགས་དབང་ཕྱུག་གི་མཆོག་སྦྱིན་པའི་ཕྱག་
གི་སོར་མོ་ལས་ལྷའི་ཆུ་འཛག་པར་འགྱུར། ཞབས་གཉིས་ལས་འོ་མ་འཛག་པར་འགྱུར། དོན་ཡོད་པའི་ཞགས་པའི་ཕྱག་འབར་བར་འགྱུར། ཕྱག་ན་པདྨའི་པདྨ་ལོ་
མ་གཡོ་བར་འགྱུར་རོ། །རྩེ་གསུམ་གཡོ་བར་འགྱུར་ཞིང་ལེགས་སོ། །ཞེས་བྱ་བའི་སྒྲ་འགྱུར་བར་འགྱུར་ཏེ༑ རིགས་ཀྱི་བུ། ལེགས་སོ་ལེགས་སོ། །ཁྱོད་ཀྱིས་དོན་ཡོད་
པའི་ཞགས་པའི་སྙིང་པོ་གྲུབ་ཀྱི། ལས་ཐམས་ཅད་བྱོས་ཤིག །ཁྱོད་ཀྱིས་དོན་ཡོད་གྲུབ་པའི་ཆོ་ག་ཞིབ་མོའི་རྒྱལ་པོ་ཆེན་པོ་དམ་པ་གྲུབ་བོ་ཞེས་ནས་དེ་ནས་འཕགས་
པ་སྤྱན་རས་གཟིགས་དབང་ཕྱུག་རང་གི་གཟུགས་སྟོན་པར་འགྱུར་རོ། །འདོད་པ་ཐམས་ཅད་ཀྱི་མཆོག་སྦྱིན་པར་མཛད་དོ། །འདི་ནི། གྲུབ་པའི་མཆོག་བླ་ན་མེད་པ་

92-1-354b

སྟེ༑ མ་བསྒྲུབས་པར་ལས་བྱེད་པའོ། །དེ་ནས་དབང་དུ་བྱ་བར་འདོད་པས་མེ་ཏོག་པདྨ་ལ་ལན་བརྒྱ་རྩ་བརྒྱད་བཟླས་ལ། འཕགས་པ་སྤྱན་རས་གཟིགས་དབང་ཕྱུག་ལ་ཕུལ་ཏེ་
གང་གི་མིང་ནས་བརྗོད་པ་དེ་དབང་དུ་འགྱུར་རོ། །སྣ་མའི་མེ་ཏོག་ལ་ལན་བརྒྱ་རྩ་བརྒྱད་བཟླས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་ཕུལ་ལ། ཡང་ལན་བདུན་བཟླས་
ནས་མེ་ཏོག་སྙིང་པོ་བླངས་ཏེ་གང་ལ་བྱིན་པ་དབང་དུ་འགྱུར་རོ། །གདོན་གྱིས་ཟིན་པ་ལ་བྱིན་ན། གནོད་ཐམས་ཅད་ལས་ཡོངས་སུ་གྲོལ་བར་འགྱུར་རོ། །ནད་ཀྱིས་ཐེབས་པ་ལ་
བྱིན་ན༑ ནད་ཐམས་ཅད་ལས་ཡོངས་སུ་གྲོལ་བར་འགྱུར་རོ། །རྒྱལ་པོའི་སྒོར་གཏོར་ན། རྒྱལ་པོ་བཙུན་མོའི་འཁོར་དང་བཅས་པ་དབང་དུ་འགྱུར་རོ། །མི་རོ་བསྲེགས་པའི་
སའི་སྟེང་དུ་གཏོར་ན། སེམས་ཅན་དེ་སེམས་ཅན་དམྱལ་བ་ལས་ཡོངས་སུ་གྲོལ་བར་འགྱུར་རོ། །མནར་མེད་པ་ན་གནས་པའི་སེམས་ཅན་ལ་གཏོར་ན། སྐད་ཅིག་དེ་ལ་
ཡོངས་སུ་གྲོལ་བར་འགྱུར་རོ། །ཉལ་བའི་སྔས་སུ་བཞག་ན། རྨི་ལམ་ཆེན་པོ་མཐོང་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་སྐུ་སྟོན་པར་མཛད་ཅིང་ཡིད་
དུ་འོང་བ་ཐམས་ཅད་གསུང་བར་འགྱུར་རོ། །སྐྱེས་པ་འམ་བུད་མེད་གང་གི་སྟེང་དུ་གཏོར་བ་དེ་དབང་དུ་འགྱུར་ཞིང་གྲིབ་མ་བཞིན་འབྲང་བར་འགྱུར་རོ། །རྒྱལ་པོའི་སྟེང་དུ་

92-1-355a

༄༅། །གཏོར་ན། དེ་བཞིན་དུ་འགྱུར་རོ། །ལྷའི་གཟུགས་བརྙན་གྱི་སྟེང་དུ་བཞག་ན། འགུགས་པར་འགྱུར་ཞིང་ལས་ཐམས་ཅད་བྱེད་པར་འགྱུར་རོ། །མིག་
སྨན་སྒྲུབ་པར་འདོད་པས་རས་ཀྱི་སྐུ་གཟུགས་ཀྱི་སྤྱན་སྔར་མིག་སྨན་ལྡོང་རོས་ལ་སྟོང་རྩ་བརྒྱད་བཟླས་ན། གྲུབ་པའི་རྟགས་གསུམ་སྟོན་པར་འགྱུར་ཏེ། འབར་བ་དང༌།
དབུ་བ་འབྱུང་བ་དང༌། དུད་པ་འབྱུང་བར་འགྱུར་ཏེ། དེས་མིག་ལ་བསྐུས་ན། མི་སྣང་བར་འགྱུར་རོ། །གཏེར་ཐམས་ཅད་མཐོང་བར་འགྱུར་རོ། །གནོད་སྦྱིན་གྱི་གནས་
ཐམས་ཅད་མཐོང་བར་འགྱུར་རོ། །དཔྲལ་བར་ཐིག་ལེ་བྱས་ན། ཕུག་ཐམས་ཅད་དུ་འཇུག་པར་འགྱུར། སྒོ་ཐམས་ཅད་དང་འཁྲུལ་འཁོར་ཐམས་ཅད་འབྱེ་བར་འགྱུར་
རོ༑ ༑ཡན་ལག་དང་ཉིང་ལག་ལ་བསྐུས་ན། ནམ་མཁའ་ལ་འགྲོ་བར་འགྱུར། སྤྱི་བོར་ཐིག་ལེ་བྱས་ན། འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཆོག་
སྦྱིན་པར་འགྱུར་རོ། །མིག་ལ་བྱུགས་ན། ཁྱབ་འཇུག་དང་དབང་ཕྱུག་ཆེན་པོ་ལ་སོགས་པ་ལྷ་རྣམས་རྟག་ཏུ་ཕྱི་བཞིན་འབྲང་བར་འགྱུར་ཞིང་དགོས་པ་ཐམས་ཅད་
འགྲུབ་པར་བྱེད་དོ། །མཚན་མོ་མིག་ལ་བསྐུས་ན། ཉིན་མོ་བཞིན་དུ་མཐོང་བར་འགྱུར་ཞིང་གཏེར་ཐམས་ཅད་འབྱུང་བར་འགྱུར་ཏེ། ཁ་ཕུག་ནས་དོར་བར་བྱའོ། །

92-1-355b

རང་གི་ལུས་ལ་བྱུགས་ན། ཇི་སྲིད་འཚོའི་བར་དུ་གོ་ཆ་བགོས་པའི་ལུས་སུ་འགྱུར། གནོད་སྦྱིན་དང༌། སྲིན་པོ་ལ་སོགས་པས་མི་མཐོང་བར་འགྱུར་ཞིང་ལས་ཐམས་ཅད་བྱེད་
པར་འགྱུར་ཏེ། ཚེ་བསྐལ་པ་སྟོང་ཐུབ་པར་འགྱུར་རོ། །ཡང་ན་བཟའ་བ་དང་སྙིང་གར་བསྐུ་བ་བྱས་ན། ནག་པོ་ཆེན་པོའི་གཟུགས་སུ་འགྱུར་ཞིང་ལྷ་ཐམས་ཅད་ཀྱི་གཟུགས་
སྟོན་པར་འགྱུར་བ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོའི་གཟུགས་དང༌། གཟུགས་སྣ་ཚོགས་མང་པོ་སྟོན་པར་འགྱུར། ཟླ་བ་དང༌། ཉི་མ་སྟོན་པར་འགྱུར།
ལྡོང་རོས་དང༌། གིའུ་ཝང་དང༌། སཽ་བི་རཱ་ཀ་དང༌། གུར་གུམ་དང༌། ཀྲ་ཀུ་དྷ་ལ་དོན་ཡོད་པར་གྲུབ་པ་ཁྲི་བཟླས། དོན་ཡོད་པའི་ཞགས་པའི་སྙིང་པོ་སྟོང་རྩ་བརྒྱད་བཟླས། ཁྲོ་བོའི་
རྒྱལ་པོ་བརྒྱ་རྩ་བརྒྱད་བཟླས་པ་བྱས་ཏེ་ཐམས་ཅད་དུ་མི་སྨྲ་བར་བྱ་ཞིང༌། འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་བཏགས་ལ་རས་ཀྱི་སྐུ་གཟུགས་ལ་མངོན་
དུ་ཕྱོགས་ཏེ་གཙང་མས་གོས་གཙང་མ་བགོས་ལ་ཚེས་བཅོ་ལྔ་ཉ་ལ་ཉིན་ཞག་གཅིག་སྨྱུང་བ་བྱས་ཏེ་ཕྱེ་མ་ཞིབ་ཏུ་བཏགས་ཏེ། ཡང་དོན་ཡོད་པའི་ཞགས་པའི་སྙིང་པོ་དང༌།
ཁྲོ་བོའི་རྒྱལ་པོ་དང༌། དོན་ཡོད་པ་གྲུབ་པའི་རིག་སྔགས་ཀྱི་རྒྱལ་པོ་བརྒྱ་རྩ་བརྒྱད་བཟླས་བརྗོད་བྱས་ལ་།འཕགས་པ་སྤྱན་རས་གཟིགས་དབང་ཕྱུག་གི་ཕྱག་ཏུ་བཞག་སྟེ།

92-1-356a

༄༅། །མཆོད་པ་ཆེན་པོ་བྱས་ནས་རས་ཀྱི་སྐུ་གཟུགས་ལ་མཆོད་པ་བྱས་ལ་ཉིན་ཞག་གཅིག་མྱུང་བ་བྱས་ཏེ། རས་ཀྱི་སྐུ་གཟུགས་ཀྱི་སྤྱན་སྔར་སྐྱིལ་མོ་ཀྲུང་དུ་
འདུག་ལ་དོན་ཡོད་པའི་ཞགས་པའི་ཕྱག་རྒྱ་ལན་ཉི་ཤུ་རྩ་གཅིག་བྱ། དོན་ཡོད་པའི་ཞག་པའི་སྙིང་པོ་ལན་ཉི་ཤུ་རྩ་གཅིག་བཟླས་པ་བྱས་ཏེ་བཟླས་བརྗོད་ཀྱི་ཕྱག་རྒྱ་
བྱས་ལ༑ ཁྲོ་བོའི་གསང་སྔགས་ལན་བདུན་བཟླས་ཏེ། དེའི་འོག་ཏུ་མིག་ལ་བསྐུས་ནས་དོན་ཡོད་པར་གྲུབ་པའི་གཟུངས་བཟླས་པར་བྱས་ན། བསྐུས་པ་ཙམ་གྱིས་འཕགས་
པ་སྤྱན་རས་གཟིགས་དབང་ཕྱུག་རི་བོ་པོ་ཊ་ལ་དང་བཅས། །གཞལ་མེད་ཁང་དང་བཅས། །བྱང་ཆུབ་སེམས་དཔའི་ཚོགས་དང་བཅས་པའི་རི་བོ་པོ་ཊ་ལ་ན་གནས་པ་
མཐོང་བར་འགྱུར་རོ། །བདེ་བ་ཅན་གྱི་འཇིག་རྟེན་གྱི་ཁམས་མཐོང་བར་འགྱུར་ཞིང་དེ་བཞིན་གཤེགས་པ་འོད་དཔག་མེད་ཆོས་འཆད་པ་མཐོང་པར་འགྱུར། ཆོས་
བཤད་པ་དེ་ཡང་ཐོས་པར་འགྱུར། ཕྱོགས་བཅུའི་དེ་བཞིན་གཤེགས་པ་བྱང་ཆུབ་སེམས་དཔའི་ཚོགས་དང་བཅས། ཉན་ཐོས་ཀྱི་དགེ་འདུན་དང་བཅས། སངས་རྒྱས་
ཀྱི་ཞིང་གཞལ་མེད་ཁང་དང་བཅས་པ་མཐོང་བར་འགྱུར་ཞིང་ཆོས་འཆད་པའི་གསུང་གི་སྒྲ་དེ་ཡང་ཐོས་པར་འགྱུར་རོ། །འདི་ལྟར་རིགས་ངན་གྱི་རིགས་སུ་སྐྱེས་པ་

92-1-356b

དང༌། མནར་མེད་པ་ལ་གཞོལ་བ་དང༌། མཚམས་མེད་པ་ལྔ་བྱེད་པ་གང་ཡིན་པ་ཐམས་ཅད་ཀྱང་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་དང༌། འཕགས་པ་སྤྱན་རས་
གཟིགས་དབང་ཕྱུག་གི་ཐུགས་རྗེས་དགོངས་པར་འགྱུར་ཞིང་རྨི་ལམ་དུ་སྟོན་པར་མཛད་དོ། །སྡིག་པ་དང་སྒྲིབ་པ་ཐམས་ཅད་རྣམ་པར་སྦྱོང་པར་འགྱུར། མཆོག་ཐམས་ཅད་སྦྱིན་
པར་འགྱུར། དོན་ཡོད་པའི་ཞགས་པའི་སྙིང་པོའི་དངོས་གྲུབ་སྦྱིན་པར་འགྱུར། ལྷའི་ལོ་སྟོང་དུ་འཚོ་བར་འགྱུར་ཞིང་ལྷའི་བདེ་བ་ཉམས་སུ་མྱོང་བར་འགྱུར། ནད་ཀྱིས་ཐེབས་པ་
ཐམས་ཅད་ལ་མིག་སྨན་འདིས་བསྐུས་ན། ནད་ཐམས་ཅད་ཞི་བར་འགྱུར་ཞིང་རིམས་ཐམས་ཅད་སེལ་བར་འགྱུར་རོ། །དུག་ཐམས་ཅད་ལ་བསྐུས་པ་ཙམ་གྱིས་དུག་མེད་པར་
འགྱུར་རོ། །འཇིགས་པ་ཐམས་ཅད་ལ་མིག་ལ་བསྐུས་ན། མི་མཐོང་བར་འགྱུར། ཕྱིར་རྒོལ་བ་དང༌། དགྲ་བོ་དང༌། གཡོ་ཅན་དང༌། ཆོམ་པོ་དང༌། རྐུན་པོ་ཐམས་ཅད་ཀྱིས་མི་
མཐོང་བར་འགྱུར། མཚོན་གདབ་པའི་འཇིགས་པ་འབྱུང་བར་མི་འགྱུར། འཐབ་པ་དང༌། རྩོད་པ་དང༌། ཁྲག་ཁྲུག་ལ་མིག་ལ་བསྐུས་ན། ཐམས་ཅད་ལས་རྒྱལ་ཞིང་ལན་ཐེབས་
པར་འགྱུར་རོ། །གཡུལ་དོ་ཐམས་ཅད་དུ་མིག་ལ་བསྐུས་ན། གཡུལ་འགྱེད་པ་ལས་རྒྱལ་བར་འགྱུར་ཞིང་དཔུང་གི་མཆོག་རྒྱལ་བར་འགྱུར་རོ། །རྒྱལ་པོའི་ཕོ་བྲང་དུ་འགྲོ་བའི་

92-1-357a

༄༅། །ཚེ་མིག་ལ་བསྐུས་ན། རྒྱལ་པོ་བཅུན་མོའི་འཁོར་དང་བཅས་པ་དབང་དུ་འགྱུར་རོ། །མི་སྨྲ་བར་གྲོང་ཁྱེར་དུ་སོང་ན། སྐྱེས་པ་དང་བུད་མེད་དང༌། ཁྱེའུ་དང༌།
བུ་མོ་གྲོང་ཁྱེར་ན་གནས་སོ་ཆོག་ཐམས་ཅད་དབང་དུ་འགྱུར་རོ། །མིག་གཡས་པ་ལ་བསྐུས་ན། རིགས་བཞིའི་འཇིག་རྟེན་གང་མིག་གིས་མཐོང་པ་དེ་ཐམས་ཅད་དབང་དུ་
འགྱུར་རོ། །མིག་གཡོན་པ་ལ་བསྐུས་ན། རིགས་ངན་ཐམས་ཅད་དབང་དུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ཕྱག་གཡས་པ་ནས་བཟུང་སྟེ་དོན་
ཡོད་པ་གྲུབ་པའི་རིག་སྔགས་ཀྱི་རྒྱལ་པོ་ལན་སྟོང་རྩ་བརྒྱད་བཟླས་བརྗོད་བྱས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ན། དེ་ནས་དོན་ཡོད་པའི་
ཞགས་པའི་སྙིང་པོ་དང༌། ཁྲོ་བོའི་རྒྱལ་པོ་དང༌། གཟུངས་ཐམས་ཅད་སོ་སོར་ལན་སྟོང་ཕྲག་བརྒྱ་བརྒྱ་བཟླས་པར་འགྱུར། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་བྱེ་བ་སྟོང་ཕྲག་དྲུག་ཅུའི་དྲུང་དུ་དགེ་བའི་རྩ་བ་བསྐྱེད་པར་འགྱུར། ཐམས་ཅད་ཀྱིས་བཟུང་བ་བྱས་པར་འགྱུར། དེ་བཞིན་གཤེགས་པ་
སྟོང་མཉེས་པར་བྱས་པར་འགྱུར། དེ་བཞིན་གཤེགས་པ་སྟོང་ཕྲག་དྲུག་ཅུ་རྩ་བཞི་མངོན་དུ་མཐོང་བ་ཐོབ་པར་འགྱུར། འཇིག་རྟེན་པའི་དོན་ཐམས་ཅད་འགྲུབ་པར་

92-1-357b

འགྱུར༑ སྔོན་གྱི་སྒྲིབ་པས་མནར་མེད་པའི་གནས་སུ་འགྲོ་བ་ཡོངས་སུ་དག་པར་འགྱུར། ནམ་ཡང་ངན་སོང་དུ་འགྲོ་བར་མི་འགྱུར། ཚེ་རབས་ཚེ་རབས་སུ་སྐྱེ་བ་དྲན་པར་
འགྱུར༑ ལྷ་ཐམས་ཅད་ཀྱང་མཆོག་སྦྱིན་པར་འགྱུར་ཞིང་རྟག་ཏུ་སྲུང་བ་དང༌། བསྐྱབ་པ་དང༌། སྦ་བ་བྱེད་པར་འགྱུར་རོ། །ཕྱག་གཡོན་པ་མནན་ཏེ་ལན་སྟོང་རྩ་བརྒྱད་བཟླས་
བརྗོད་བྱས་ན། བཟླས་པ་ཙམ་གྱི་མོད་ལ་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་ལ་སོགས་པ་བཀུག་པར་འགྱུར་ཞིང་ཐམས་ཅད་དབང་དུ་འགྱུར་ཏེ་གནས་སོ། །གང་གི་
ཚེ་དགོས་པ་བྱུང་བ་དེའི་ཚེ་དོན་ཡོད་པར་གྲུབ་པའི་རིག་སྔགས་ཀྱི་རྒྱལ་པོ་ལན་བདུན་བཟླས་པ་བྱས་ན། ལྷ་དང༌། ཀླུ་ལ་སོགས་པ་ཐམས་ཅད་ཀྱང་ལས་ཐམས་ཅད་བྱེད་ཅིང་
རྟག་ཏུ་རྒྱུན་མི་འཆད་བར་ཕྱི་བཞིན་འབྲང་བར་འགྱུར་རོ། །ལྟེ་བའི་གནས་སུ་མནན་ཏེ་ཀླུ་ལ་སོགས་པ་ཐམས་ཅད་ཆར་གྱི་རྒྱུན་འབེབས་པར་འགྱུར་ཏེ། འཛམ་བུའི་གླིང་
མཐའ་དག་ཚིམ་པར་བྱེད་པར་འགྱུར་རོ་སྙམ་དུ་ལན་བརྒྱ་རྩ་བརྒྱད་བཟླས་ན། གང་དང་གང་དུ་སོང་བ་དེར་སྐྱེས་པའམ། །བུད་མེད་དམ། །རྒྱལ་པོ་འམ། རྒྱལ་མོའམ་
དགེ་སྦྱོང་ངམ། །བྲམ་ཟེའམ། དགེ་བསྙེན་ནམ། དགེ་བསྙེན་མ་ལ་གང་བསམ་པ་དང༌། གང་བཅོལ་བ་དང༌། གང་སྨྲས་པའི་ལས་དེ་ཐམས་ཅད་སྒྲུབ་པར་འགྱུར་རོ། །

92-1-358a

༄༅། །དབུ་ནས་བཟུང་སྟེ་བཟླས་ན། ཚངས་པའི་འཇིག་རྟེན་གྱི་བར་དུ་དབང་དུ་བྱས་པར་འགྱུར་ཏེ། ཐམས་ཅད་ལ་དབང་བསྒྱུར་ཅིང་བསྒོ་བ་བཞིན་བྱེད་པར་
འགྱུར་རོ། །ཐོག་མར་བཟླས་བརྗོད་སྟོང་རྩ་བརྒྱད་བྱས་ནས་བཟླས་པ་བྱའོ། །ཞབས་གཉིས་མནན་ཏེ་སྟོང་ཕྲག་བཅུ་བཟླས་པ་བྱས་ན། ས་འོག་ཡན་ཆད་དབང་དུ་བྱས་
པར་འགྱུར་ཞིང་ལས་ཐམས་ཅད་བྱེད་པར་འགྱུར་ཏེ། མངག་གཞུག་པ་ཐམས་ཅད་བྱེད་པར་འགྱུར་རོ། །པདྨ་ལ་སྟོང་རྩ་བརྒྱད་བཟླས་ནས་པདྨའི་མཚེ་འུར་བོར་ན། པདྨ་
ཟད་མི་ཤེས་པ་འབྱུང་ཞིང་པདྨ་དུས་ཐམས་ཅད་པར་འགྱུར་རོ། །ཨུཏྤ་ལ་ལ་ལན་སྟོང་རྩ་བརྒྱད་བཟླས་ནས་ཨུཏྤ་ལའི་མཚེ་འུར་བོར་ན། ཨུཏྤ་ལ་སྔོན་པོ་ཟད་མི་ཤེས་
པ་འབྱུང་བར་འགྱུར་ཞིང་ནམ་ཡང་ཉམས་པར་མི་འགྱུར་ཏེ། དུས་ཐམས་ཅད་དུ་མེ་ཏོག་འབྱུང་བར་འགྱུར་རོ། །དེ་བཞིན་དུ་སྣ་མའི་མེ་ཏོག་དང༌། གནྡྷ་བཱརྵི་ཀ་དང༌།
ཡཱུ་ཐི་ཀ་དང༌། ན་བ་མཱའི་མེ་ཏོག་རྣམས་ཀྱང་དུས་ཐམས་ཅད་དུ་མེ་ཏོག་འབྱུང་བར་འགྱུར་ཞིང་ཟད་མི་ཤེས་པར་འགྱུར་རོ། །འབྲས་བུ་དང་མེ་ཏོག་ལ་ལན་བརྒྱ་རྩ་
བརྒྱད་བཟླས་ཏེ་སྐྱེད་མོས་ཚལ་ལམ། ནགས་ཚལ་གྱི་ནང་དུ་གཏོར་ན། མེ་ཏོག་དང༌། འབྲས་བུ་ཟད་མི་ཤེས་ཤིང་དུས་ཐམས་ཅད་པར་འགྱུར་རོ། །དཔལ་ཆེན་མོ་

92-1-358b

དགུག་པར་འདོད་པས་སྤྲ་ཚིལ་ལས་ལྷ་མོ་དཔལ་ཆེན་མོ་སྐྱིལ་མོ་ཀྲུང་ཕྱེད་དུ་འདུག་པ། རྒྱན་ཐམས་ཅད་ཀྱིས་བརྒྱན་པ། ལུས་བཏུད་པ། ལག་པ་ན་པདྨ་ཐོགས་པ། བྲང་རྒྱས་
པ་བྱས་ལ། འབྲས་བུ་དང༌། མེ་ཏོག་དགྲམ་པར་བྱ་ཞིང་ག་བུར་དང༌། གླ་རྩི་དང༌། ཙནྡན་དཀར་པོས་མཆོད་པ་བྱས་ལ་རས་ཀྱི་སྐུ་གཟུགས་ཀྱི་སྤྱན་སྔར་གཞག་པར་བྱ་ཞིང་སྔར་
ཙནྡན་དཀར་པོ་ལས་བྱས་པའི་དཀྱིལ་འཁོར་གྱི་ཆོ་ག་བཞིན་བྱས་ལ། འཕགས་པ་སྤྱན་རས་གཟིགས་དབང་ཕྱུག་རས་ཀྱི་སྐུ་གཟུགས་ལ་ཨ་ག་རུའི་བདུག་པ་དབུལ་བར་བྱ། དཔལ་
ལྷ་མོ་ཆེན་མོ་ལ་ཙནྡན་དཀར་པོའི་བདུག་པ་དབུལ་བར་བྱ་ཞིང་གཉིས་ཀ་ལ་མཆོད་པ་དང་བསྙེན་བཀུར་བྱ། གཏོར་མ་དཀར་པོ་དང༌། དྲི་ཆབ་དབུལ་བར་བགྱི། །མཆོད་ཡོན་
སྟོང་དབུལ་བར་བྱ་སྟེ། རིག་སྔགས་འཆང་ཙན་མ་དུས་གསུམ་དུ་ཁྲུས་བྱ་ཤིང་གོས་གཙང་མ་བགོས་པས་མངོན་དུ་ཕྱོགས་ཏེ་སྐྱིལ་མོ་ཀྲུང་དུ་འདུག་ནས་དོན་ཡོད་པའི་
ཞགས་པའི་ཕྱག་རྒྱ་ལན་བདུན་བྱས་ལ་ཅི་རྙེད་པའི་དྲི་དང༌། ཕེང་བ་དང༌། མེ་ཏོག་ལ་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་ཏེ་དཔལ་ལྷ་མོ་ཆེན་པོའི་
མགོ་ལ་གདགས་པར་བྱ། མེ་ཏོག་གཞན་གྱིས་མཆོད་པ་བྱ་ཞིང་ཙནྡན་དཀར་པོ་ལ་ལན་བརྒྱ་རྩ་བརྒྱད་བཟླས་པའི་བདུག་སྤོས་དབུལ་བར་བྱའོ། །དེ་ནས་རིག་སྔགས་

92-1-359a

༄༅། །འཆང་གིས་དོན་ཡོད་པའི་ཞགས་པའི་སྙིང་པོ་ལན་སྟོང་རྩ་བརྒྱད་བཟླ་བར་བྱ་ཞིང༌། ཡུངས་ཀར་རེ་རེ་ཞིང་བཟླས་ལ་དཔལ་ལྷ་མོ་ཆེན་མོལ་བསྣུན་པར་
བྱ་སྟེ༑ སྟོང་རྩ་བརྒྱད་ཚང་བ་དང༌། དཔལ་ལྷ་མོ་ཆེན་མོ་འབར་བར་འགྱུར་ཞིང་འཕགས་པ་སྤྱན་རས་གཟིགས་དབང་ཕྱུག་གི་དཔྲལ་བ་ནས་འོད་ཟེར་འབྱུང་བར་འགྱུར་
རོ༑ ༑དཀྱིལ་འཁོར་གྱི་ཡོ་བྱད་གང་ཡིན་པ་ཐམས་ཅད་གསེར་དུ་སྣང་བར་འགྱུར་རོ། །དཔལ་ལྷ་མོ་བཀུག་པར་འགྱུར་ཞིང་ཇི་སྲིད་འཚོའི་བར་དུ་འདའ་བར་མི་འགྱུར་རོ། །
ལྷའི་དཔལ་རྗེས་སུ་སྤྱོད་པར་འདོད་ན། ཉིན་རེ་ཞིང་འཕགས་པ་སྤྱན་རས་གཟིགས་དབང་ཕྱུག་དང༌། དཔལ་ལྷ་མོ་ཆེན་པོ་ལ་དུས་གསུམ་དུ་མཆོད་པ་བྱ་ཞིང་མཆོད་
ཡོན་གྱི་སྣོད་ཀྱང་གཞག་པར་བྱ། དཀོན་མཆོག་གསུམ་མཆོད་པར་བྱ། སྦྱིན་པར་བྱ། ལོངས་སྤྱོད་པར་བྱ། བསོད་ནམས་ཀྱང་བྱ་ཞིང༌། དཔལ་ལྷ་མོ་ཆེན་མོ་ལ་
དུས་གསུམ་དུ་མཆོད་པར་བྱའོ། །དཔལ་ལྷ་པོ་ཆེན་མོ་རང་གི་གཟུགས་ཀྱིས་གནས་པར་འདོད་པས་དོན་ཡོད་པའི་རྒྱལ་པོ་ཁྲོ་བོའི་སྙིང་པོ་སྟོང་རྩ་བརྒྱད་བཟླ་བར་
བྱ་ཞིང༌། ཙནྡན་གྱི་རིམ་བུ་སྟོང་རྩ་བརྒྱད་ཀྱིས་བདུག་པར་བྱ། ཡུངས་ཀར་སྟོང་རྩ་བ་རྒྱད་ཀྱིས་བསྣུན་པར་བྱ་སྟེ། ཡུངས་ཀར་སྟོང་རྩ་བརྒྱད་ཚད་པ་དང༌། དཔལ་

92-1-359b

ལྷ་མོ་ཆེན་མོ་རྒྱན་ཐམས་ཅད་ཀྱིས་བརྒྱན་པ། ལྷའི་ནོར་བུ་དང༌། གསེར་དང༌། མུ་ཏིག་གི་རྒྱན་གྱིས་བརྒྱན་པའི་ལུས་སྣང་ལ་ཞལ་པདྨ་ཁ་ཕྱེ་བ་ལྟ་བུ། སྤྱན་ཨུཏྤ་ལ་སྔོན་པོ་
ལྟར་གསལ་བ། པདྨ་བསྣམས་པ། གདན་པདྨ་ནོར་བུ་དང༌། རིན་པོ་ཆེ་དང༌། གསེར་མང་པོའི་པདྨའི་ཆར་འབེབས་པ། རིན་པོ་ཆེ་འབར་བའི་བུམ་པ་སྟོང་ཕྲག་བརྒྱ་ཐོགས་པ་
ལྷའི་བུ་མོ་དང༌། གནོད་སྦྱིན་གྱི་བུ་མོ་བརྒྱ་སྟོང་མང་པོ་ཐམས་ཅད་ལྷའི་རྒྱན་གྱིས་བརྒྱན་པས་ལུས་གསལ་ཞིང་འབར་ལ་མཛེས་པ་མང་པོས་ཡོངས་སུ་བསྐོར་བ་མདུན་ན་
འཁོད་པར་འགྱུར་ཏེ། རིག་སྔགས་འཆང་གིས་འཇིགས་པར་མི་བྱ་ཞིང་སེམས་དགའ་བར་བྱས་ལ་གསང་སྔགས་འདི་ལན་བདུན་བཟླ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱཪྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། མ་ཧཱ་ཨ་མི་གྷ་བ་ར་དཱ་ཡ། ཏདྱ་ཐཱ་ཨོཾ་པདྨི་ཎི་པདྨ་ཏེ་ཏྲ་པདྨཱཾ་གེ། པདྨ་དྷ་རེ། པདྨ་པ་ཏི། པདྨ་
པྲི་ཡེ། པདྨ་གཽ་རཱི། པདྨ་པྲ་བྷེ། པདྨ་ས་ན་པྲ་ཏིཥྛི་ཏེ། ཨ་བ་ལི་ཀི་ཏ་པྲི་ཡེ་བ་ར་དེ་བ་རཱ་དཱ་ཡི་ནི་པྲ་སི་ཏ་པྲ་སཱ་དྷ་ཡ་ཀུ་རུ་ཀུ་རུ། ཨཱཪྱ་ཨ་བ་ལོ་ཀི་ཏེ་བ་ར་དེ་ཧུ་རུ་ཧུ་རུ་པ་རཾ་གི་ནི་
ཙ་ལ་ཙ་ལ། པདྨ་བི་བྷུ་ཥི་ཏེ་པདྨ་བྲི་ཡེ་པདྨ་གཽ་རཱི་བི་ཙི་ཏྲ་བི་མཱ་ན་དྷ་རེ་བྷ་ར་བྷ་ར་སམྦྷ་ར་སྨ་ར་ས་མ་ཡ། ་ཨ་བ་ལོ་ཀི་ཏེ་ཤྭ་ར་ས་མེ། སཏྱ་ཨ་དྷི་ཥྛི་ཏེ་དེ་བི་ཨ་མི་བྷ་པཱ་

92-1-360a

༄༅། །ཤ་བ་ར་དེ་ཧཱུཾ། ན་མོ་སྟུ་ཏེ་སྭཱ་ཧཱ། ལན་བདུན་བཟླས་པ་ཙམ་གྱིས་ལྷ་མོ་དཔལ་ཆེན་མོ་ཕྱག་བརྐྱང་སྟེ་རིག་སྔགས་འཆང་གི་སྤྱི་བོར་འཇོག་པར་འགྱུར་
ཞིང༌། འདི་སྐད་ཅེས་ཀྱང་གསུང་བར་འགྱུར་རོ། །རིགས་ཀྱི་བུ། ཚུར་ཤོག །ཐུགས་ལས་སྐྱེས་པ། གསུངས་ལས་སྐྱེས་པ་ཁྱོད་ཀྱིས་དོན་ཡོད་པའི་ཞགས་པའི་སྙིང་པོ་ཁྲོ་བོ་
དང་བཅས་པ་གྲུབ་ཀྱི། །དོན་ཡོད་པའི་ཞགས་པ་པདྨ་དྲི་མ་མེད་པའི་དཔལ་ཞེས་བྱ་བའི་གཟུངས་ལ་ཞུགས་ཤིང༌། །ངའི་གནས་ལ་རང་གི་ཁྱིམ་བཞིན་དུ་ལས་སུ་བྱ་བ་ཐམས་
ཅད་བྱོས་ཤིག །དེ་ནས་རིག་སྔགས་འཆང་གིས་ཡང་རིག་སྔགས་དང༌། གསང་སྔགས་དང༌། གཟུང་སྔགས་འདི་ལན་གསུམ་བཟླས་བརྗོད་བྱའོ། །ན་མོ་རཏྣ་ཏྲ་ཡཱ་
ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་བྷ་ག་བ་ཏི་མཱ་ཏྲི་ཛ་ནེ་ཏྲི་བ་ར་བ་ར་ཨ་བ་ལོ་ཀི་ཏ་བ་ར་དེ་ཀྵི་རི་ན་སྲ་
བ་ཏུ༑ ཨ་མ་བ་ཨ་མ་བ་བི་པུ་ལ་ཀཱི་རྟི་ཀ་རེ་པྲ་བ་ར་བྷུ་ཛེ་ཨ་མོ་གྷ་པཱ་ཤ་ཏི་སྟེ་སྭཱ་ཧཱ། དེའི་འོག་ཏུ་ལྷ་མོ་དཔལ་ཆེན་མོའི་ནུ་མ་གཉིས་ལས་འོ་མའི་རྒྱུན་འབྱུང་བར་འགྱུར་
ཏེ། འོ་མའི་རྒྱུན་དེ་ཁས་བཟེད་དེ་འཐུངས་པ་ཙམ་གྱི་མོད་ལ་ལྷའི་མེ་ཏོག་པདྨ་དང༌། ཀུ་མུ་ད་ལྟར་འཇམ་པའི་ལྷའི་ལུས་སུ་འགྱུར། །སྐྲ་ཅུང་ཟད་འཁྱིལ་ཅིང་འཁྱིལ་ལ་

92-1-360b

མིག་ཨུཏྤ་ལ་སྔོན་པོ་ལྟ་བུ་དང༌། ཚིག་གསལ་ཞིང་མིའམ་ཅིའི་སྒྲ་དབྱངས་དང་ལྡན་པར་འགྱུར། །དོན་ཡོད་པའི་རྒྱ་མཚོའི་ནོར་བུ་ཆེན་པོ་པདྨ་ལ་རྣམ་པར་ལྟ་བའི་དཔལ་དྲི་མ་
མེད་པ་ཞེས་བྱ་བའི་ཆོ་ག་ཞི་བ་མོའི་རྒྱལ་པོ་མངོན་སུམ་དུ་འགྱུར། །ཆོ་ག་ཞིབ་མོ་མང་པོ་འགྲུབ་པར་འགྱུར། ཚེ་ལོ་སྟོང་ཕྲག་བཅུ་ཐུབ་པར་འགྱུར། རྒྱལ་བ་འོད་དཔག་མེད་བྱང་
ཆུབ་སེམས་དཔའི་ཚོགས་དང་ཐབས་ཅིག་ཏུ་གཞལ་མེད་ཁང་མཆོག་ན་ཆོས་བགྲོ་བ་མཐོང་བར་འགྱུར། །རྫུ་འཕྲུལ་གྱིས་ནམ་མཁའ་ལ་འགྲོ་བར་འགྱུར། །ནོར་བུ་ཆེན་པོ་པདྨ་
ལ་ལྟ་བ་ཞེས་བྱ་བ་དོན་ཡོད་པའི་ཞགས་པ་ཆེན་པོའི་འཁོར་ལོས་བསྒྱུར་བར་འགྱུར། རིག་སྔགས་འཆང་ཐམས་ཅད་ཀྱི་འཁོར་ལོས་བསྒྱུར་བའི་གཙོ་བོ་གཅིག་པུར་འགྱུར།
འཕགས་པ་སྤྱན་རས་གཟིགས་དབང་ཕྱུག་གི་སྲས་སུ་འགྱུར། དེ་བཞིན་གཤེགས་པ་ཐམས་ཅད་ཀྱི་སྲས་གཅིག་པུར་འགྱུར། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་
དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ། ཅི་དང༌། ལྟོ་འཕྱེ་ཆེན་པོ་རྣམས་ཀྱི་བུའི་གཙོ་བོ་གཅིག་པུར་འགྱུར། །རྒྱལ་པོ་ཆེན་པོ་བཞིའི་བུ་གཅིག་པུར་འགྱུར་
ཐམས་ཅད་དུ་སྟོབས་དང༌། ཕ་རོལ་གནོན་པ་དང༌། བརྩོན་འགྲུས་ཐོགས་པ་མེད་པ་དང་ལྡན་པར་འགྱུར། །དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་དང༌། དཀྱིལ་འཁོར་

92-1-361a

༄༅། །རིམ་པར་ཕྱེ་བ་རིག་སྔགས་ཀྱི་རྒྱལ་པོ་གསང་བའི་གཟུངས་ཀྱི་རྒྱལ་པོ་ཆོ་ག་ཞིབ་མོ་ཟབ་པ་དག་མངོན་སུམ་དུ་འགྱུར། ལྷ་ཐམས་ཅད་ཀྱི་གནས་དང༌།
ཀླུ་ཐམས་ཅད་ཀྱི་གནས་དང༌། མི་འམ་ཅི་ཐམས་ཅད་ཀྱི་གནས་དང༌། ཕུག་དང༌། ཁུང་གི་གནས་ཐམས་ཅད་སྒོ་འབྱེད་པར་འགྱུར། །གནོད་སྦྱིན་དང༌། སྲིན་པོའི་གནས་
ཐམས་ཅད་སྒོ་འབྱེད་པར་འགྱུར། ཐམས་ཅད་དབང་དུ་འགྱུར་ཞིང་བགྱི་བ་ཅི་མཆིས་ཞེས་བྱ་བ་བྱེད་ཅིང་འདུག་པར་འགྱུར། འཇིག་རྟེན་ཐམས་ཅད་ཀྱི་སྟོན་པ་བླ་མ་
གཅིག་པུ་འཇིག་རྟེན་མགོན་པོ་དང་འདྲ་བར་མཆོད་པའི་གནས་སུ་འགྱུར། འཇིག་རྟེན་དང༌། འཇིག་རྟེན་ལས་འདས་པའི་གསང་སྔགས་དང༌། དཀྱིལ་འཁོར་ཐམས་
ཅད་གྲུབ་པ་ཆེན་པོར་འགྱུར། དཔལ་ལྷ་མོ་ཆེན་མོ་འཁོར་དང་བཅས་པ་ལ་སྦྱིན་སྲེག་བྱས་ན། རིག་སྔགས་འཆང་དེ་ལ་བུ་བཞིན་དུ་བྱམས་པས་རང་ཉིད་བསྙེན་བཀུར་
ཡོངས་སུ་སྤྱོད་དོ། །འདོད་པ་ཐམས་ཅད་དང༌། ཡིད་དུ་འོང་བ་ཐམས་ཅད་ཀྱི་དགོས་པ་བྱེད་པར་འགྱུར་རོ། །ནོར་དང༌། འབྲུ་དང༌། དབྱིག་དང༌། གསེར་དང༌། ནོར་བུ་དང༌། མུ་
ཏིག་དང༌། བཻཌཱུཪྱ་དང༌། ཤཾ་ཁ་ཤི་ལ་དང༌། བྱི་རུ་དང༌། ས་ལེ་སྦྲམ་དང༌། དངུལ་དང༌། ལྷའི་ནོར་བུ་རིན་པོ་ཆེའི་བར་ཐམས་ཅད་སྦྱིན་པར་བྱེད་དོ། །ཡུལ་ཀ་ཤི་ཀའི་གོས་

92-1-361b

བཟང་པོ་མང་པོ་སྦྱིན་པར་བྱེད་ཅིང་ལྷའི་བཟའ་བ་དང་བཏུང་བའི་བར་དང༌། བདུད་རྩིའི་བར་དུ་སྦྱིན་པར་བྱེད་དོ། །གནས་ཐམས་ཅད་དུ་སོང་བ་ན་ཡང་རྟག་ཏུ་རྒྱུན་མི་འཆད་པར་
བུ་ལ་བྱམས་པའི་ཚུལ་གྱིས་རྟག་ཏུ་ཕྱི་བཞིན་འབྲང་ཞིང་འགྲོ་བར་འགྱུར་རོ། །རིག་སྔགས་འཆང་གི་རང་གི་ཁྱིམ་ཡང་རྒྱལ་པོའི་ཕོ་བྲང་ལྕང་ལོ་ཅན་ཇི་ལྟ་བ་དེ་བཞིན་དུ་རིག་
སྔགས་འཆང་གི་གཞལ་མེད་ཁང་མཆོག་ཏུ་འགྱུར་རོ། །རྣམ་ཐོས་ཀྱི་བུའི་གནས་ན་འབྱོར་བ་ཇི་ལྟ་བ་བཞིན་རྒྱས་པར་འགྱུར་རོ། །ཚངས་པ་དང༌། ཁྱབ་འཇུག་དང༌། དབང་
ཕྱུག་ཆེན་པོས་དུས་ཀུན་ཏུ་འོང་བར་འགྱུར་རོ། །གནོད་སྦྱིན་གྱི་སྡེ་དཔོན་ཆེན་པོ་རྡོ་རྗེ་འཆང་ཡང་རིག་སྔགས་འཆང་གི་ཚོགས་ཐམས་ཅད་དང༌། གནོད་སྦྱིན་ཆེན་པོ་གསང་
པ་པའི་འཁོར་རྣམས་དང༌། རྟག་ཏུ་རྒྱུན་མི་འཆད་པར་སྲུང་བ་དང༌། བསྐྱབ་པ་དང༌། སྦ་བ་བྱེད་པར་འགྱུར་རོ། །དེ་བཞིན་དུ་དཔལ་ལྷ་མོ་ཆེན་མོ་འཁོར་དང་བཅས་པ་དང༌།
རྣམ་ཐོས་ཀྱི་བུ་གནོད་སྦྱིན་བྱེ་བས་ཡོངས་སུ་བསྐོར་བས་ཉིན་མཚན་དུ་སྲུང་བ་དང༌། བསྐྱབ་པ་དང༌། སྦ་པ་བྱེད་པར་འགྱུར་རོ། །དེ་ནས་དོན་ཡོད་པའི་རྒྱ་མཚོ་ནོར་བུ་ཆེན་པོ་
པདྨ་ལ་ལྷའི་དཔལ་དྲི་མ་མེད་པ་ཞེས་བྱ་བ་དོན་ཡོད་པའི་ཞགས་པའི་སྙིང་པོའི་ཆོ་ག་ཞིབ་མོའི་རྒྱལ་པོ་བཀླགས་པས་འགྲུབ་པར་འགྱུར་ཞིང༌། དེ་བཞིན་གཤེགས་པ་དགྲ་

92-1-362a

༄༅། །བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་དྲུག་ཅུ་རྩ་བཞིའི་རྡུལ་ཕྲ་མོ་སྙེད་ལས་དགེ་བའི་རྩ་བ་བསྐྱེད་
པར་འགྱུར། བསོད་ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་
མ་གང་ལ་ལ་ཞིག་གིས་ལྷའི་ནོར་བུ་རིན་པོ་ཆེ་ཆེན་པོ་དང༌། ནོར་བུ་རིན་པོ་ཆེ་ཆེན་པོ་སྣ་བདུན་དང༌། ལྷའི་གསེར་དང༌། གསེར་གྱི་མེ་ཏོག་དང༌། དངུལ་གྱི་མེ་ཏོག་མང་པོ་དང༌།
ལྷའི་གོས་དང༌། ལྷའི་རྒྱན་དང༌། ལྷའི་དྲི་དང༌། མེ་ཏོག་དང༌། མེ་ཏོག་ཕྲེང་དང༌། བྱུག་པ་རྣམས་རེ་རེ་ཞིང་འཕང་དུ་རིའི་རྒྱལ་པོ་རི་རབ་ཙམ་གྱི་ཕུང་པོ་བྱས་ནས་དེ་དག་དེ་བཞིན་
གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་བཞིའི་རྡུལ་ཕྲ་མོ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ལ་དེ་བཞིན་གཤེགས་པ་རེ་རེ་ལ་ཚུལ་དེ་ལྟ་བུས་སོ་སོར་དེ་བཞིན་གཤེགས་པ་ཐམས་ཅད་ལ་ཉིན་རེ་ཞིང་ལོ་གཅིག་གི་བར་དུ་དབུལ་བར་བྱེད།
མཆོད་པ་དང༌། བསྙེན་བཀུར་བྱེད་ཅིང་དེ་བཞིན་གཤེགས་པ་རེ་རེའི་སྤྱན་སྔར་དྲི་ཞིམ་པོ་དང་ལྡན་པའི་ཏིལ་མར་རྒྱ་མཚོ་ཙམ་གྱིས་བཀང་བའི་མར་མེ་བལྟམ་པར་

92-1-362b

བྱེད་པའི་བསོད་ནམས་ཀྱི་ཕུང་པོ་དང་ལྡན་པར་འགྱུར། དགེ་བའི་རྩ་བ་ཆེན་པོ་ཡོངས་སུ་བཟུང་བར་འགྱུར་རོ། །གལ་ཏེ་དོན་ཡོད་པའི་རྒྱ་མཚོའི་ནོར་བུ་ཆེན་པོ་པདྨ་ལ་རྣམ་པར་
ལྟ་བའི་དཔལ་དྲི་མ་མེད་པ་དོན་ཡོད་པའི་ཞགས་པའི་སྙིང་པོ་འདི་ཀློག་པ་དང༌། བཟླས་བརྗོད་བརྒྱ་རྩ་བརྒྱད་བྱེད་པ་འདི་ནི། བསོད་ནམས་ཀྱི་ཕུང་པོ་དེ་དང་ལྡན་པར་འགྱུར་
ཞིང༌། དགེ་བའི་རྩ་བ་ཆེན་པོ་དང་ལྡན་པར་འགྱུར། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པར་འགྱུར། དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་
བཟུང་བར་འགྱུར། དེ་བཞིན་གཤེགས་པ་ཐམས་ཅད་སྐུ་སྟོན་པར་འགྱུར། དེ་བཞིན་གཤེགས་པ་ཐམས་ཅད་ཀྱིས་ལུང་སྟོན་པར་འགྱུར། དཔལ་ལྷ་མོ་ཆེན་མོ་དེ་ཡང་མཆོག་
ཐམས་ཅད་སྦྱིན་པར་འགྱུར། དུས་ཀུན་ཏུ་དེའི་ཁྱིམ་དུ་དཔལ་གནས་པར་འགྱུར་ཏེ། གང་ན་དཔལ་ལྷ་མོ་ཆེན་མོ་གནས་པ་དེར་དེ་བཞིན་གཤེགས་པ་གངྒཱའི་ཀླུང་གི་བྱེ་མ་བྱེ་
བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་བཞིའི་རྡུལ་ཕྲ་མོ་དང་མཉམ་པས་ཕྱོགས་དེ་ཉིད་དུ་གནས་པར་འགྱུར་ཏེ། དཔལ་ལྷ་མོ་དེ་བཞིན་གཤེགས་པ་ཐམས་ཅད་ཀྱི་ཡུམ་ཡིན་
པའི་ཕྱིར་རོ། །ལྷ་དང༌། ཀླུ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོའི་གསང་སྔགས་དང༌། ཆོ་ག་ཞིབ་མོ་དང༌། ཕྱག་རྒྱ་དང༌། དཀྱིལ་འཁོར་དང༌། ཞི་བ་

92-1-363a

༄༅། །དང༌། རྒྱས་པ་དང༌། དྲག་ཤུལ་ལ་སྤྱོད་པ་དང༌། ལས་སྣ་ཚོགས་གཞན་དག་པས་དཔལ་ལྷ་མོ་ཆེན་མོ་ལས་མཆོག་ཏུ་བསྟན་ཏོ། །དཔལ་ལྷ་མོ་ཆེན་མོ་ནི།
བྱང་ཆུབ་སེམས་དཔའ་ཐམས་ཅད་ཀྱི་ཡུམ་ཡིན་ནོ། །དཔལ་ལྷ་མོ་ཆེན་མོ་ནི། དོན་ཡོད་པའི་མཆོག་སྦྱིན་པའོ། །དོན་ཡོད་པའི་ཞགས་པ་སྦྱིན་པའོ། །དོན་ཡོད་པའི་གྲགས་
པ་རྒྱ་ཆེན་པོ་སྦྱིན་པའོ། །དོན་ཡོད་པའི་ནམ་མཁའ་གཞལ་མེད་ཁང་འཆང་བའོ། །དོན་ཡོད་པའི་ཡོན་ཏན་བསྒྲགས་པའི་མཆོག་སྦྱིན་པའོ། །དཔལ་ལྷ་མོ་ཆེན་མོ་ནི། དོན་
ཡོད་པ་ཟླ་བ་དང་ཉི་མའི་འོད་བྱེད་པ་གནས་སུ་མ་ཅུ་རྩ་གཉིས་ཀྱི་ནང་ན་དཔལ་ལྷ་མོ་ཆེན་མོ་མཆོག་ཏུ་བསྟན་ཏོ། །དེ་ནས་རིག་སྔགས་འཆང་གཙང་མ་ཁྲུས་ལེགས་པར་བྱས་
ལ༑ དྲི་ཆུས་བསངས་ཤིང་བ་ལས་བྱུང་བ་ལྔས་བྱུགས་པ། གོས་གཙང་མ་བགོས་པས་ཁ་ཟས་གཙང་མ་བཟའ་བར་བྱ་ཞིང༌། ཆང་དང༌། ཤ་དང༌། བེག་ཅོང་དང༌། སྒོག་སྐྱ་
དང༌། ཀེའུ་རྣམས་དང་འདྲེས་པ་དང༌། འབགས་པ་རྣམས་ཡོངས་སུ་སྤང་བར་བྱ། ཁ་ཟས་ངན་པ་དང༌། བཏུང་བ་ངན་པ་དང༌། གོས་ངན་པ་དང༌། དྲི་མ་ཅན་ཡོངས་སུ་སྤང་
་བྱ༑ སེམས་ཅན་ངན་པ་དང༌། རྟེན་པ་དང༌། ངན་གཡོ་ཅན་དང༌། གསོད་སྐྱེན་ཅན་དང༌། སྐྱེ་བོ་ངན་པ་ཅན་དང༌། ཁྲེལ་མེད་པ་དང༌། སྙིང་རྗེ་མེད་པ་དང༌། བྱམས་པ་

92-1-363b

དང་བྲལ་བ་དང༌། ཐུབ་ཚོད་ཅན་གྱི་སྐྱེ་བོ་ངན་པ་ཡོངས་སུ་སྤང་བར་བྱའོ། །གནས་ངན་པ་དང༌། གནས་བརྟན་ངན་པ་དང༌། སྒོམ་ཉེས་དང༌། བཟའ་ཉེས་དང༌། གྲིབ་མ་ངན་པ་ཡོངས་
སུ་སྤང་བར་བྱ། གཅིག་གིས་གཅིག་འབགས་པའི་ཁ་ཟས་ངན་པ་ཡོངས་སུ་སྤང་བར་བྱ་ཞིང་དྲི་དང་བདུག་སྤོས་ཀྱིས་བསངས་ཏེ་མི་སྨྲ་བར་བཟླས་བརྗོད་བྱམས་པ་དང༌། སྙིང་རྗེ་
དང༌། དགའ་བའི་སེམས་དང༌། ཡིད་བདེ་བར་བྱ། བཀྲ་ཤིས་ཚང་བར་བྱ་ཞིང༌། སྙིང་དགའ་བ་དང༌། མགུ་བ་དང༌། རབ་ཏུ་དགའ་བའི་སེམས་སུ་བྱས་ནས་བཟླས་བརྗོད་བྱའོ། །
འཕགས་པ་སྤྱན་རས་གཟིགས་དབང་ཕྱུག་ལ་ཨ་ག་རུའི་བདུག་པ་དབུལ་བར་བྱ། དེ་བཞིན་གཤེགས་པ་ཐམས་ཅད་ལ་དུ་རུ་ཀའི་བདུག་པ་དབུལ་བར་བྱ། དཔལ་ལྷ་མོ་ཆེན་
མོ་ལ་ཙནྡན་གྱི་བདུག་སྤོས་དབུལ་བར་བྱ་ཞིང༌། དུས་ཇི་ལྟ་བའི་མེ་ཏོག་དབུལ་བར་བྱ་སྟེ། གསང་སྔགས་འདི་ལན་ཉི་ཤུ་རྩ་གཅིག་བཟླས་ཏེ་ཐམས་ཅད་ལ་དབུལ་བར་བྱའོ། །
ན་མོ་རཏྣ་ཏྲ་ཡཱ་ཡ། ན་མཿཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་པུཥྤ་བི་ལོ་ཀི་ཏེ་གནྡྷ་ས་རེ། ཨ་མོ་གྷ་ཛ་ལ་སཾ་ཝ་ར་
ཎི་པདྨེ་སཾ་བྷུ་རི་ཏ་ར་ཏ་ར་མུ་དི་ཏེ་བྷུཾ་སྭཱ་ཧཱ། ལན་ཉི་ཤུ་རྩ་གཅིག་བཟླས་ཏེ་མེ་ཏོག་དང༌། བདུག་སྤོས་དང༌། དྲི་དང༌། མཆོད་ཡོན་དབུལ་ལོ། །འཕགས་པ་སྤྱན་རས་གཟིགས་

92-1-364a

༄༅། །དབང་ཕྱུག་གི་ཞབས་དྲུང་དུ་སྟོང་རྩ་བརྒྱད་བཟླས། དོན་ཡོད་པའི་ཞགས་པའི་སྙིང་པོ་ལན་བདུན་བཟླས། ཁྲོ་བོའི་རྒྱལ་པོ་ལན་གསུམ་བཟླས་ལ་ཨ་ག་
རུའི་བདུག་སྤོས་དབུལ་བར་བྱ་ཞིང་ཇི་སྙེད་པའི་མེ་ཏོག་དབུལ་བར་བྱ། སྤོས་དང་ལྡན་པའི་ཏིལ་མར་གྱི་མར་མེ་བལྟམ་པར་བྱ་ཞིང་དེ་ཉིད་ཀྱི་ཞབས་དྲུང་དུ་སྐྱིལ་མོ་ཀྲུང་དུ་
འདུག་ལ་འཕགས་པ་སྤྱན་རས་གཟིགས་དབང་ཕྱུག་ལ་བལྟས་ལ། སྙིང་པོའི་གཟུངས་ལན་བརྒྱ་རྩ་བརྒྱད་བཟླས་ལ་བཟླས་བརྗོད་ཀྱི་ཕྱག་རྒྱ་བྱས་ཏེ་དོན་ཡོད་པའི་ཞགས་
པའི་ཕྱག་རྒྱ་ལན་བདུན་བཅིང་བ་བྱས་ན། བཅིངས་པ་ཙམ་གྱི་མོད་ལ་སྐུ་གཟུགས་གཡོ་བར་འགྱུར་ཞིང་སྐུ་ཐམས་ཅད་འབར་བར་འགྱུར། རང་གི་ལུས་སྤུ་ཟིང་ཞེས་བྱེད་
པར་འགྱུར། ཐོ་རངས་འཕགས་པ་སྤྱན་རས་གཟིགས་དབང་ཕྱུག་སྐུ་སྟོན་པར་འགྱུར་ཏེ། ཡིད་ལ་བསམ་པ་ཐམས་ཅད་བཀའ་སྩོལ་བར་འགྱུར། མཆོག་ཐམས་ཅད་
སྦྱིན་པར་འགྱུར། འདོད་པའི་མཆོག་ཐམས་ཅད་སྦྱིན་པར་འགྱུར། དབུགས་ཀྱང་འབྱིན་པར་འགྱུར། ཡིད་དུ་འོང་བ་ཐམས་ཅད་ཡོངས་སུ་རྫོགས་པར་བྱེད། ཚེ་འདི་
ཉིད་ལ་ནད་ཐམས་ཅད་དང་བྲལ་བར་འགྱུར། དགེ་བའི་རྩ་བའི་ཚོགས་ཐམས་ཅད་དང་ལྡན་པར་འགྱུར། སྒྲིབ་པ་དང་སྡིག་པ་ཐམས་ཅད་ཟད་ཅིང་མཐར་ཐུག་པར་

92-1-364b

འགྱུར༑ ཉོན་མོངས་པ་ཐམས་ཅད་ལས་ཡོངས་སུ་གྲོལ་བར་འགྱུར། ཕས་ཀྱི་རྒོལ་བ་དང༌། དགྲ་བོ་ཐམས་ཅད་འཇིག་པར་འགྱུར་ཞིང་མི་ཚུགས་པར་འགྱུར། གཡུལ་ངོར་
འཇུག་པའི་ཚེ་རིག་སྔགས་ཀྱི་རྒྱལ་པོ་འདི་ཡུངས་ཀར་ལ་ལན་ཉི་ཤུ་རྩ་གཅིག་བཟླས་ནས་དམག་གི་ནང་དུ་གཏོར་བ་བྱས་ན། ཐམས་ཅད་རེངས་པར་བྱས་པ་དང༌། རྨུགས་པར་
བྱས་པར་འགྱུར་རོ། །འདིའི་སྙིང་པོ་དང༌། གསང་སྔགས་ནི། །འདི་ཡིན་ནོ། །ན་མོ་རཏྣ་ཏྲ་ཡཱ་ཡ། ན་མཿཨཱཪྱ་ཨ་བ་ལོ་ཀི་ཏེ་ཤྭཱ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་
ཀཱ་ཡ། ཏདྱ་ཐཱ། ཨོཾ་ཨ་མོ་གྷ་པཱ་ཤ་ཧྲྀ་ད་ཡ་པདྨེ་ནི་བ་ར་དེ་ཛྭཱ་ལ་ཛཱ་ལ་པྲ་ས་རི་ཏ་པདྨ་བྷུ་ཛེ་སྭཱ་ཧཱ། སྙིང་པོའི་རིག་སྔགས་སོ། །ཨོཾ་ཨ་བ་ལོ་ཀི་ཏེ་པདྨི་ནི་བ་རཾ་གི་ནི་ཏུ་རུ་ཏུ་རུ་ཧཱུཾ་སྭཱ་ཧཱ།
ཉེ་བའི་སྙིང་པོའི་གཟུངས་སོ། །དོན་ཡོད་པའི་རྒྱ་མཚོའི་ནོར་བུ་པདྨ་རྣམ་པར་ལྟ་བའི་དཔལ་དྲི་མ་མེད་པ། དོན་ཡོད་པའི་ཞགས་པའི་སྙིང་པོའི་ཆོ་ག་ཞིབ་མོའི་གཟུངས་འདི་རྟག་
ཏུ་བཟླས་བརྗོད་བྱས་ན། མཚམས་མེད་པ་ལྔ་ཟད་པར་འགྱུར། ལྷ་མོ་དཔལ་ཆེན་མོ་རྟག་ཏུ་རྒྱུན་མི་འཆད་པར་མཆོག་སྦྱིན་པར་འགྱུར། འཕགས་པ་སྤྱན་རས་གཟིགས་
དབང་ཕྱུག་དུས་ཀུན་ཏུ་སྟོན་པར་བཞེད་པར་འགྱུར། དེའི་ལུས་ལ་དུག་ཐམས་ཅད་ཀྱིས་མི་ཚུགས་པར་འགྱུར། འཇིགས་པ་ཆེན་པོ་མི་བཟད་པ་བརྒྱད་ལས་ཡོངས་སུ་གྲོལ་

92-1-365a

༄༅། །བར་འགྱུར། རིམས་ཐམས་ཅད་དང༌། ནད་ཐམས་ཅད་ཀྱིས་མི་ཚུགས་པར་འགྱུར་རོ། །གདོན་ཐམས་ཅད་ལ་ཚོན་སྣ་ལྔའི་སྲད་བུ་ལ་ལན་ཉི་ཤུ་རྩ་གཅིག་
བཟླས་ཏེ་མདུད་པ་ཉི་ཤུ་རྩ་གཅིག་པོར་ལ་གུ་གུལ་གྱིས་བདུགས་ཏེ་མགུལ་དུ་བཏགས་ན། གདོན་ཐམས་ཅད་ལས་ཡོངས་སུ་གྲོལ་བར་འགྱུར་རོ། །གལ་ཏེ་ནག་པོ་ཆེན་པོ་
དང༌། མ་མོ་འོངས་ཏེ་རྒྱས་བཏབ་པ་གང་ཡིན་པ་ཡང་གདོན་ཐམས་ཅད་ལས་ཡོངས་སུ་ཐར་པར་འགྱུར་རོ། །སྐུད་པ་ནག་པོས་རིམས་ཉིན་གཅིག་པ་ལས་ཡོངས་སུ་གྲོལ་བར་
འགྱུར་རོ། །གཞན་དག་ལ་ནི། ཐམས་ཅད་དུ་སྲད་བུ་དཀར་པོས་བསལ་བར་བྱའོ། །འཐབ་པ་དང༌། རྩོད་པ་དང༌། ཁྲག་ཁྲུག་ཐམས་ཅད་ལ་གིའུ་ཝང་ལ་ལན་ཉི་ཤུ་རྩ་
གཅིག་བཟླས་ཏེ་ཐིག་ལེ་བྱས་ན། ཐམས་ཅད་དུ་ཐོགས་པ་མེད་པར་འགྱུར་རོ། །སྙིང་གར་ཐིག་ལེ་བྱས་ན། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་ལ་སོགས་
པ་ཐམས་ཅད་ཀྱིས་མི་མཐོང་བར་འགྱུར་རོ། །ལག་མཐིལ་ལ་ཐིག་ལེ་བྱས་ན། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་གང་ལ་རེག་པ་དབང་དུ་འགྱུར་རོ། །སྨིན་མཚམས་
སུ་ཐིག་ལེ་བྱས་ན། རྒྱལ་པོ་བཙུན་མོའི་འཁོར་དང་བཅས་པ་དབང་དུ་འགྱུར་རོ། །མགུལ་བར་བྱུགས་ན། རྗེ་རིགས་ཐམས་ཅད་དབང་དུ་འགྱུར་རོ། །དཔུང་པ་གཉིས་ལ་

92-1-365b

བྱུགས་ན། རྒྱལ་རིགས་ཐམས་ཅད་དབང་དུ་འགྱུར་རོ། །དཔྲལ་བའི་སྐྲ་མཚམས་སུ་ཐིག་ལེ་བྱས་ན། བྲམ་ཟེ་ཐམས་ཅད་དབང་དུ་འགྱུར་རོ། །ལྟེ་བའི་གནས་སུ་ཐིག་ལེ་བྱས་ན།
དམངས་རིགས་ཐམས་ཅད་དབང་དུ་འགྱུར་རོ། །རྐང་པའི་རྗེ་ངར་ལ་བྱུགས་ན། དཔག་ཚད་བརྒྱར་ངལ་བ་མེད་པར་འགྲོ་ཞིང་སླར་ཡང་འོང་བར་འགྱུར་རོ། །རྐང་མཐིལ་ལ་བསྐུས་
ན༑ ཆུ་ཀླུང་ཆེན་པོའི་ཕ་རོལ་ཕྱིན་པར་འགྱུར་ཞིང་རྒྱ་མཚོའི་བར་དུ་རྒལ་བར་འགྱུར་རོ། །དཔུང་བ་གཉིས་ལ་བྱུགས་ན། གྱད་ཀྱིས་མི་ཐུབ་པར་འགྱུར། པུས་མོ་གཉིས་ལ་བྱུགས་
ན༑ མེའི་ཕུང་པོ་ཆེན་པོ་འབར་ཞིང་རབ་ཏུ་འབར་བར་ཞུགས་ན་ཙནྡན་དང་སྤུ་ཤེལ་ཙེ་ཇི་བཞིན་དུ་བསིལ་བར་འགྱུར་རོ། །བ་སེར་སྐྱའི་འོ་མ་དང་སྦྱར་ཏེ་མིག་ལ་བསྐུས་ན། མཚན་
མོ་ཡང་ཉིན་མོ་བཞིན་དུ་སྣང་བར་འགྱུར་རོ། །གཏེར་ཐམས་ཅད་འབར་བར་འགྱུར་ཞིང་གལ་ཏེ་དེ་བསྐལ་པ་སྟོང་དུ་བཞག་པ་ཞིག་ན་ཡང་འབྱུང་བར་འགྱུར་རོ། །དེ་བཞིན་དུ་ལྟོ་
ལ་བསྐུས་ན། ཇི་སྲིད་དུ་ལྟོ་ཆུས་མ་བཀྲུས་པ་དེ་སྲིད་དུ་ཁ་ཟས་དང༌། བཏུང་བ་མི་འདོད་པར་འགྱུར་རོ། །ཕོ་མཚན་ལ་བསྐུས་ན། ཁུ་བ་འགགས་པ་བྱས་པར་འགྱུར་རོ། །བ་
ལས་བྱུང་བ་ལྔ་དང་བསྲེས་ཏེ་འཐུང་ན། ལུས་དག་ཅིང་དྲི་མ་མེད་ལ་གཙང་ཞིང་སྤྱོད་པ་གཙང་བ་དང་ལྡན་པར་འགྱུར་རོ། །སྒོམ་ཉེས་དང༌། བཟའ་ཉེས་དང༌། གྲིབ་མ་ངན་པ་

92-1-366a

༄༅། །དང༌། བལྟ་ཉེས་སུ་མི་འགྱུར། འཇིགས་པ་ཐམས་ཅད་ལས་ཡོངས་སུ་གྲོལ་བར་འགྱུར། སྡིག་པ་དང་སྒྲིབ་པ་ཐམས་ཅད་ལས་ཡོངས་སུ་གྲོལ་བར་འགྱུར། རྨི་
ལམ་ངན་པ་དང༌། ལྟས་ངན་པ་དང༌། བཀྲ་མི་ཤིས་པའི་དངོས་པོ་ཐམས་ཅད་འཇིག་པར་འགྱུར། དུག་དང༌། དབྱིག་དུག་དང༌། བྱད་ཐམས་ཅད་འཇིག་པར་འགྱུར། གསང་
སྔགས་དང༌། སྦྱོར་བ་དང༌། གཏོར་མ་རྣམས་འཇིག་པར་འགྱུར། འཐབ་པ་དང༌། རྩོད་པ་དང༌། ཁྲག་ཁྲུག་རྣམས་ཀྱི་ལན་འདེབས་པར་འགྱུར་ཞིང་ཐམས་ཅད་རྒྱལ་བར་
འགྱུར༑ ཕས་ཀྱི་རྒོལ་བ་དང༌། མི་མཛའ་བ་དང༌། ཕ་རོལ་གྱི་དཔུང་གི་འཇིགས་པ་ཐམས་ཅད་འབྱུང་བར་མི་འགྱུར་རོ། །ཞུན་མར་དང༌། སྦྲང་རྩི་དང་ལྷན་ཅིག་སྦྱར་ཏེ་ཐོ་
རངས་ཀྱི་དུས་སུ་མི་སྨྲ་བར་བྱས་ནས་ཟོས་ན། བཀླགས་པས་ཚིགས་སུ་བཅད་པ་སྟོང་འཛིན་པར་འགྱུར་རོ། །སྦྱོར་བ་ཞག་བདུན་བྱས་ན། བསྟན་བཅོས་ཐམས་ཅད་ལ་
མངོན་སུམ་དུ་འགྱུར་རོ། །ཞག་ཉི་ཤུ་རྩ་གཅིག་ཏུ་སྦྱོར་བ་བྱས་ན། གསང་སྔགས་ཀྱི་ཆོ་ག་ཞིབ་མོ་དང༌། དཀྱིལ་འཁོར་དང༌། གསང་སྔགས་དང༌། ཕྱག་རྒྱ་རིམ་པར་
ཕྱེ་བ་ཐམས་ཅད་ལ་མངོན་སུམ་དུ་འགྱུར་རོ། །ཞག་ཉི་ཤུ་རྩ་གཅིག་ཟླ་བ་གཅིག་ཏུ་སྦྱོར་བ་བྱས་ན། ཐོས་པ་མང་པོ་རྒྱ་མཚོ་བསགས་པར་འགྱུར་རོ། །སྦྱོར་ད་ལོ་

92-1-366b

གཅིག་གི་བར་དུ་བྱས་ན། ཚེ་ལོ་སྟོང་ཐུབ་པར་འགྱུར་རོ། །འཇིག་རྟེན་ཐམས་ཅད་ན་བླ་མ་གཅིག་པུར་འགྱུར་ཞིང་དགའ་བ་དང༌། ཚིག་བཙུན་པར་ཡང་འགྱུར་རོ། །ཏིལ་མར་
དང་ལྷན་ཅིག་བསྐོལ་ཏེ་མགོ་ལ་བསྐུས་ན། སྐྲ་ཅུང་ཟད་འཁྱིལ་ཅིང་ལྕང་ལོ་ཅན་དུ་འགྱུར་རོ། །བཞིན་གྱི་དཀྱིལ་འཁོར་ལ་བསྐུས་ན། སྟོན་ཀའི་ཟླ་བ་ཉ་དང་མཚུངས་པར་འགྱུར་
ཞིང་མེ་ཏོག་པདྨ་དང༌། ཀུ་མུ་ད་ལྟར་འཇམ་པར་འགྱུར། ལུས་ཐམས་ཅད་ལ་བྱུགས་ན། མར་དང་འདྲ་བར་འཇམ་པོར་འབྱུང་ཞིང་རྐང་ལག་ཤིན་ཏུ་གཞོན་ཤ་ཅན་དུ་འགྱུར། རྣ་
བ་ལ་བྱུགས་ན། རྣ་བ་ཇི་ཙམ་འདོད་པ་སྐྱེ་བར་འགྱུར། སྣ་ནས་བཏང་ན། ཀླད་པའི་ནད་དོ་ཅོག་འཇིག་པར་འགྱུར་ཞིང་སྣབས་དང་མཆིལ་མ་འབྱུང་བར་མི་འགྱུར། ལྷའི་
སྤོས་ཀྱི་དྲི་མནམ་པར་འགྱུར་ཞིང་ནམ་ཡང་ཡིད་དུ་མི་འོང་བའི་དྲི་མནམ་པར་མི་འགྱུར། གཉེར་མ་དང༌། སྐྲ་དཀར་སྤངས་པར་འགྱུར། སོ་རྒལ་བ་ཡང་གསར་དུ་སྐྱེ་བར་
འགྱུར༑ ལྕེ་པདྨའི་ལོ་མ་ལྟར་འཇམ་པར་འགྱུར། མིད་པའི་ནད་དང་སྐེ་འགགས་པ་ཐམས་ཅད་ལས་ཡོངས་སུ་གྲོལ་བར་འགྱུར། འཇམ་ཙམ་དུ་བྱས་ཏེ་སྣ་བ་བཀང་ན།
སིམ་པར་བྱེད་ཅིང་ལྷའི་རྣ་བ་དང་ལྡན་པར་འགྱུར། སྒྲ་ཡིད་དུ་འོང་བ་དང༌། བཀྲ་ཤིས་པའི་སྒྲ་ཐོས་པར་འགྱུར་རོ། །དེ་ལྟ་བས་ན་གིའུ་ཝང་གི་ཆོ་ག་ཆེན་པོ་བསྒྲུབ་པར་

92-1-367a

༄༅། །བྱའོ༑ ༑དེ་ནས་ལེགས་པར་གྲུབ་པ། མཆོག་ཏུ་དགེ་བ། དགེ་བར་འགྲོ་བ་མིག་རྐང་ཞེས་བྱ་བ་བཤད་པར་བྱ་སྟེ། དོན་ཡོད་པའི་ཞགས་པའི་སྙིང་པོ་འདི་
ལན་ཉི་ཤུ་རྩ་གཅིག་བཟླས་ཏེ་ཁྲོ་བོའི་རྒྱལ་པོ་ལན་བདུན་བཟླས་ནས་དོན་ཡོད་པའི་རྒྱ་མཚོའི་ནོར་བུ་པདྨ་ལ་རྣམ་པར་ལྟ་བའི་དཔལ་དྲི་མ་མེད་པ་དོན་ཡོད་པའི་ཞགས་
པའི་སྙིང་པོ་འདི་ལན་སྟོང་རྩ་བརྒྱད་བཟླས་ཏེ་གཙང་མས་གོས་གཙང་མ་བགོས་ཤིང་ཁྲུས་ལེགས་པར་བྱས་པས་ཁ་ཟས་དཀར་པོ་ཟོས་ལ་མིག་རྐང་གི་རིལ་བུ་ཁར་
བཅུག་ན། ཇི་སྙེད་བཤད་པ་དང༌། བཀླགས་པ་འཛིན་པར་འགྱུར། ལྕེ་པདྨ་དང་ཀུ་མུ་དའི་ལོ་མ་ལྟར་འཇམ་པར་འགྱུར། མིའམ་ཅིའི་སྒྲ་དབྱངས་དང་ལྡན་པར་འགྱུར།
དེ་ལས་ལྷའི་སྒྲ་ཡང་འབྱུང་བར་འགྱུར། གང་ལ་སྨྲས་པ་དེ་དག་བྲན་ཕོ་དང༌། བྲན་མོ་བཞིན་དུ་གནས་པར་འགྱུར། གང་ལ་དྲི་མནམ་པ་དེ་ཡང་དབང་དུ་འགྱུར། ཐ་ན་
དུད་འགྲོའི་སྐྱེ་གནས་སུ་གྱུར་པ་ཡང་དབང་དུ་བྱེད་དོ། །འབྱུང་པོ་དང༌། གནོད་སྦྱིན་དང༌། སྲིན་པོ་དང༌། གནོད་སྦྱིན་མོ་དང༌། ཡི་དྭགས་དང༌། ཤ་ཟ་ལ་སོགས་པ་ཐམས་ཅད་
དང༌། བརྗེད་བྱེད་དང༌། སྡང་བ་དང༌། རབ་ཏུ་སྡང་བ་དང༌། མི་མ་ཡིན་པ་ཐམས་ཅད་དྲི་དེས་འབྱེར་བར་འགྱུར་ཞིང་ཕྱོགས་བཞིར་དཔག་ཚད་བརྒྱར་བྱེར་ནས་ཐག་རིང་

92-1-367b

པོ་ན་འཁོད་པར་འགྱུར་རོ། །ཕྱིར་རྒོལ་བ་དང༌། སྡང་བ་དང༌། རབ་ཏུ་སྡང་བའི་སེམས་དང་ལྡན་པ་ཐམས་ཅད་དྲི་དེས་འབྱེར་བར་འགྱུར་ཞིང་བྱམས་པའི་སེམས་ཀྱི་དབང་དུ་
འགྱུར་རོ། །དཔུང་པ་གཡས་པ་ལ་བཏགས་ན། ལག་པས་གླང་པོ་ཆེ་གནོན་པར་འགྱུར་རོ། །སྟོབས་དང༌། བརྩོན་འགྲུས་དང༌། ཕ་རོལ་གནོན་པ་ཆེན་པོར་འགྱུར་རོ། །གྱད་
ཀྱིས་མི་ཐུབ་པར་འགྱུར་རོ། །རྡོ་རྗེ་འཆང་དང་འདྲ་བའི་མཐུ་སྟོབས་སྟོན་པར་འགྱུར་རོ། །མགུལ་དུ་བཏགས་ཏེ་གཡུལ་ངོར་སོང་ན། གཅིག་པུས་དཔུང་གི་ཚོགས་ཡན་
ལག་བཞི་ལས་རྒྱལ་བར་འགྱུར་ཞིང་སླར་ཡང་འོང་བར་འགྱུར་རོ། །སྤྱི་བོར་བཞག་སྟེ་རྒྱལ་པོའི་ཕོ་བྲང་དུ་སོང་ན། རྒྱལ་པོའི་བཙུན་མོའི་འཁོར་དང་བཅས་པ་དང༌། བློན་པོ་
དང༌། བློན་པོ་ཆེན་པོ་དང༌། བྲམ་ཟེ་མདུན་ན་འདོན་དང་བཅས་པ་དབང་དུ་འགྱུར་ཞིང་སྤྱི་བོ་ལ་དབང་བསྐུར་བར་འགྱུར། ཐམས་ཅད་དུ་ཐོགས་པ་མེད་པ་དང་ལྡན་པར་
འགྱུར༑ ལག་པ་ལ་བཏགས་ན། གང་ལ་རེག་པ་དེ་ཐམས་ཅད་དབང་དུ་འགྱུར། ནོར་དང༌། འབྲུ་དང༌། དབྱིག་དང༌། ནོར་བུ་དང༌། མུ་ཏིག་དང༌། གསེར་ལ་རེག་པ་ཙམ་གྱིས་ཟད་
མི་ཤེས་པར་འགྱུར། ས་བོན་གདབ་པ་དང༌། བརྡ་བ་བྱས་ན། ཟད་མི་ཤེས་པར་འཕེལ་བར་འགྱུར། རིན་པོ་ཆེའི་ལག་པ་དང་འདྲ་བར་འགྱུར། འབྲུའི་ཕུང་པོ་འཕེལ་བར་

92-1-368a

༄༅། །འགྱུར༑ ཉི་མ་རེ་རེ་ཟོས་ན། དྲན་པ་དང་བློ་ཆེན་པོ་འཕེལ་བར་འགྱུར། སྡིག་པ་ཐམས་ཅད་དང་བྲལ་བར་འགྱུར། ནད་ཐམས་ཅད་དང་བྲལ་བར་འགྱུར། རིམས་
ཐམས་ཅད་སེལ་བར་འགྱུར། འབྲས་དང༌། མཛེ་དང༌། ལྷོག་པ་དང༌། ལུའུ་ཏ་དང༌། ཤུ་བ་དང༌། གཡན་པ་དང༌། གཡའ་བ་དང༌། ཕོལ་མིག་ལ་བྱུགས་པ་ཙམ་གྱིས་འཇིག་པར་
འགྱུར་ཞིང་ནམ་ཡང་ཚུགས་པར་མི་འགྱུར་རོ། །སྦྱོར་བ་ཟླ་བ་གཅིག་ཙམ་དུ་བྱས་ན། ཆོ་ག་ཞིབ་མོ་དང༌། གསང་སྔགས་རིམ་པར་ཕྱེ་བ་དང༌། ཕྱག་རྒྱ་དང༌། དཀྱིལ་འཁོར་
གྱི་མཆོག་འགྲུབ་པར་འགྱུར་རོ། །དུས་ཀུན་ཏུ་ལུས་ལ་ཐོགས་ན། མཚོན་གཟས་པས་ལུས་ལ་མི་ཚུགས་སོ། །ཆོམ་རྐུན་དང༌། གཡོན་ཅན་ཐམས་ཅད་ཀྱིས་གླགས་རྙེད་
པར་མི་འགྱུར་རོ། །ཐམས་ཅད་དུ་ཐོགས་པ་མེད་པར་འགྱུར། ཏིལ་མར་དང་ལྷན་ཅིག་བསྐོལ་ཏེ་ཀླད་པ་ན་བ་དང༌། རྣ་བ་ན་བ་དང༌། སོ་ན་བ་དང༌། མིག་ན་བ་དང༌། ཀླད་པ་
ཕྱེད་ན་བ་ལ་འཇམ་ཙམ་བླུགས་པ་ཙམ་གྱིས་སྡུག་བསྔལ་ཐམས་ཅད་རབ་ཏུ་ཞི་བར་འགྱུར་ཞིང་ཕྱིན་ཆད་ནད་གང་ཡང་འབྱུང་བར་མི་འགྱུར་རོ། །གདོན་སྟོང་ཕྲག་དྲུག་
ཅུ་རྩ་བརྒྱད་ལ་ཞུན་མར་དང་ཡུངས་ཀར་བསྲེས་ཏེ་བདུགས་ན། འདུས་ནས་ཕྱོགས་བཅུར་འབྱེར་ཞིང་ནམ་ཡང་གནས་ཀྱི་ས་ཕྱོགས་དེར་འོང་བར་མི་འགྱུར་རོ། །རང་གི་

92-1-368b

ཡིད་ལ་འདོད་པའི་དགོས་པ་གཞན་ཐམས་ཅད་ཀྱང་བྱེད་པར་འགྱུར་རོ། །དེ་ནས་ལྷ་ཐམས་ཅད་འགུགས་པ་དང༌། བྱང་ཆུབ་སེམས་དཔའ་ཐམས་ཅད་སྤྱན་འདྲེན་པ། དེ་བཞིན་
གཤེགས་པ་ཐམས་ཅད་ལ་སྐུལ་བ། རིག་སྔགས་འཆང་ཐམས་ཅད་ཀྱི་གྲུབ་པའི་མཐའ། གནོད་སྦྱིན་དང༌། སྲིན་པོ་རྣམས་དང༌། འབྱུང་པོའི་གདོན་རྣམས་དང༌། བརྗེད་བྱེད་དང༌།
གནོད་སྦྱིན་མོ་རྣམས་དང༌། ཡི་དྭགས་དང༌། ཤ་ཟ་དང༌། སྐེམ་བྱེད་ཐམས་ཅད་འབྱེར་བར་བྱེད་པ། སྡང་བའི་བདུད་རྣམས་གསོད་པ། ནད་ཐམས་ཅད་ཟློག་པ། གདུག་པའི་དུག་
རྣམས་ཟློག་པ། མཆེ་བའི་དུག་དང༌། གནས་པའི་དུག་དང༌། འགྲོ་བའི་དུག་ཐམས་ཅད་ལ་ཐོགས་པ་མེད་པ་གྲུབ་པ། རིམས་ཐམས་ཅད་འཇོམས་པ། ཁྱད་པར་དུ་རིམས་ཉིན་
བཞི་པ་འཇོམས་པ། བཞིན་དང་བར་བྱེད་པའི་གཙོ་བོ། །གོས་བདུག་པའི་མཆོག །གསང་སྔགས་དང༌། བྱད་ཐམས་ཅད་དབང་དུ་བྱེད་པའི་མཆོག །གང་ལ་རྒྱལ་པོ་ཁྲོས་ནས་
གཤེད་མས་མཚོན་གཟས་པ་ཡང་བདུག་པ་འདིས་བདུགས་ན། དེ་ཐམས་ཅད་ཞི་བར་འགྱུར་རོ། །དུག་དང༌། དུག་སྦྱར་མ་དང༌། སྲོག་ཆགས་ལུའུ་ཏ་དང༌། སྦྲུལ་གྱིས་ཟིན་པ་དང༌།
སྲོག་ཆགས་གོ་ན་སེ་དང༌། གཞན་ཡང་སྲོག་ཆགས་སྣ་ཚོགས་དུག་དང་བཅས་པ་མཆོག་ཏུ་མི་ཟད་པ་རྣམས་དང༌། གལ་ཏེ་ཀླུ་འཇོག་པོས་ཟིན་ན་ཡང་བདུགས་པ་ཙམ་གྱིས་

92-1-369a

༄༅། །དུག་ཐམས་ཅད་མེད་པར་འགྱུར་རོ། །ནད་ཀུན་འཕྲོག་པ་གྲུབ་པ་སྟེ། །སྡིག་པ་ཐམས་ཅད་འཇིག་བྱེད་པ། །བསོད་ནམས་ཕུང་པོ་ཆེ་དང་མཉམ། །གྲུབ་པ་ལྷ་
རྣམས་ཀུན་གྱིས་མཆོད། །བརྒྱ་བྱིན་སུམ་ཅུའི་ལྷ་དང་ནི། །ལྷ་མིན་ལྷན་ཅིག་གཡུལ་འགྱེད་ཚེ། །བདུག་པ་འདི་ཡིས་བདུགས་པ་དང༌། ལྷ་མིན་དེ་བཞིན་ཕམ་པར་འགྱུར། །
དྲག་པོ་ཡིས་ནི་སུམ་བརྩེགས་བསྲེགས། །ཁྱབ་འཇུག་གིས་ནི་པ་ལི་བཅིངས། །མིའུ་ཐུང་གིས་ནི་ས་གཞི་མནན། །ལྷ་མིན་དབང་པོས་ཉི་ཟླ་དང༌། །གཟའ་རྣམས་ཕམ་བྱས་
འཁྲུགས་པར་གྱུར། །བདུག་པའི་རྒྱལ་པོས་ཁྱད་པར་གྱིས། །མིའུ་ཐུང་ནི་ཀུན་ལས་རྒྱལ། །སྒྱུ་མ་བྱེད་པ་སྟོང་ཕྲག་བརྒྱ། །རྟག་ཏུ་རྣམ་པར་རྒྱལ་བར་བྱེད། །བདུག་པའི་རྒྱལ་
པོས་སྐྱ་བསེངས་རྣམས། །རྣམ་པར་ཕམ་པར་ཐེ་ཚོམ་མེད། །བདུད་ནི་བྱེ་བ་སྟོང་ཕྲག་བརྒྱ། །འདྲེན་པས་བྱམས་པའི་སྟོབས་ཀྱིས་བཏུལ། །བདུད་ནི་བྱེ་བ་སྟོང་ཕྲག་བརྒྱ།།
བདུག་པའི་རྒྱལ་པོའི་མཐུ་སྟོབས་ཀྱིས། །སྡང་བའི་བདུད་ནི་ཡང་དག་ཟད། །རྒྱ་མཚོ་རྣམ་པར་དཀྲུགས་བྱས་པས། །རྒྱ་མཚོར་གནས་ཀུན་གཅེར་པུར་འགྱུར། །སྣོད་
གཅིག་གི་ནི་སུམ་ཆ་བསྐམས། །ཡིད་བཞིན་ནོར་བུ་ཆུད་ཟོས་པས། །དོན་ཀུན་གྲུབ་པ་བདག་ཉིད་ཆེས། །བདུག་སྤོས་འདི་ཡིས་བདུགས་བྱས་ནས། །སླར་ཡང་རང་

92-1-369b

གི་ཁྱིམ་འོངས་ཏེ། །རྟག་ཏུ་རྒྱལ་མཚན་རྩེར་བཏགས་ནས། །བདུག་པ་འདི་ཡིས་བདུགས་བྱས་ཤིང༌། །ཉིན་མཚན་བདུན་གྱི་བར་དུ་ནི། །རིན་ཆེན་བདུན་གྱི་ཆར་པ་ཕབ། །དེ་ལྟར་
བདུག་པ་སྟོབས་ལྡན་ཡིན། །ལས་ཀྱིས་དོན་ཀུན་སྒྲུབ་པར་བྱེད། །གཡུལ་ཆེན་པོ་ལྷུང་བའི་ཀླུའི་མཚོར་དགའ་བོ་དང༌། ཉེ་དགའ་བོས་རྒྱ་མཚོ་ཆེན་པོ་ལ་ལྷུན་པོའི་རི་རབ་ཀྱིས་
བསྲུབས་པས། དུག་འཛགས་པ་མགྲིན་སྔོན་གྱིས་དུག་འཐུངས་པས་བདུག་པའི་རྒྱལ་པོས་བསྐོར་བས་དུག་མེད་པར་བྱས་སོ། །བདུག་པའི་རྒྱལ་པོ་འདིའི་མཐུས་བདུད་རྩིར་
ཡོངས་སུ་བྱས་སོ། །དེ་ལྟར་བདུག་པའི་རྒྱལ་པོས་དུག་ཐམས་ཅད་འཇོམས་པར་ཐེ་ཚོམ་མེད་དོ། །གླིང་བཞི་པ་ཡི་དྲང་སྲོང་གིས། །དེས་ནི་མཎྜལ་ཕམ་པར་བྱས། །སྟན་ཕྱེད་
ལ་ནི་ལོངས་སྤྱོད་པའི། །སྐྲ་ཅན་དབང་པོས་ལྟུང་བར་བྱས། །བདུག་པའི་རྒྱལ་པོ་བསམ་པ་ཡིས། །རྫུན་དུ་སྨྲ་བ་དེ་རྣམས་ཉམས། །དེ་ཕྱིར་བདེན་པར་སྨྲ་བའི་ཕྱིར། །བདུག་
པ་འདི་ནི་བདེན་པ་ལྡན། །བདེན་པའི་རྒྱལ་པོས་རབ་ཏུ་བསྒྲགས། །བདེན་པའི་ཆོས་དང་བདེན་པར་སྨྲ། །མཐའ་དག་བསྡུས་ལས་བྱམས་པའི་སེམས། །འཇིག་རྟེན་ཀུན་ལ་རྟག་
ཏུ་བྱམས། །སྙིང་རྗེ་དང་ནི་དགའ་བ་ཉིད། །བདུག་པ་གཞན་གྱིས་བདུགས་པ་འདི། །མཚོན་ཆ་ཐམས་ཅད་འཇོམས་པར་བྱེད། །བདེན་པས་བྱིན་གྱིས་བརླབས་པའི་བདུག་པ་

92-1-370a

༄༅། །འདི་དེ་བཞིན་གཤེགས་པ་ཐམས་ཅད་ཀྱིས་གསུངས་པ། འཇིག་རྟེན་དབང་ཕྱུག་མགོན་པོ་འཇིག་རྟེན་པའི་རྟག་ཏུ་བླ་མར་གྱུར་པའོ། །སེམས་ཅན་ཐམས་
ཅད་ལ་ཕན་པའི་དོན་དུ་རིག་སྔགས་འཆང་རྣམས་ཀྱི་ཁྱད་པར་དུ་དམྱལ་བ་བཅུ་དྲུག་གི་འཇིགས་པ་མི་བཟད་པ་དང༌། འཇིགས་པ་ཆེན་པོས་སྡུག་བསྔལ་གྱི་ཚོར་བ་མྱོང་
བར་འགྱུར་བ་དང༌། ཡི་དྭགས་ཀྱི་སྡུག་བསྔལ་གྱི་འཇིགས་པ་ཆེན་པོ་ཆེར་མི་ཟད་པ། རྟག་ཏུ་བཀྲེས་པ་དང་སྐོམ་པས་ཉེན་པ། ཀྱི་ཧུད་ཅེས་སྒྲ་སྒྲོག་པར་བྱེད་པའི་སྐྲག་
པ་དེ་ལ་སྐྱབས་མེད་དོ། །སེམས་ཅན་ཐམས་ཅད་རྗེས་སུ་བརྩེ་བས་བརྟན་པར་ཀུན་ཏུ་བལྟ་བར་བྱའོ། །འཇིག་རྟེན་ཐམས་ཅད་ཀྱི་སྐྱབས་སུ་གསུངས་པ་ནི། བདུག་པའི་
རྒྱལ་པོ་བླ་ན་མེད་པའོ། །བདུག་པ་འདིས་བདུགས་ཏེ་གང་གི་དོན་དུ་མིང་ནས་སྨོས་པ་ཡང་མ་རུངས་པའམ། ཡང་ན་བྱམས་པ་ཡང་རུང་སྟེ། ཡིད་ལ་བསམ་པ་རྣམས་
སྒྲུབ་པར་བྱེད་དོ། །འདིས་བདུགས་ཏེ་བརྗོད་པ་ཙམ་གྱི་མོད་ལ་འདི་རྣམས་ཐམས་ཅད་རྟག་ཏུ་འགྲུབ་པར་བྱེད་དེ། སྤྱན་རས་གཟིགས་དབང་ཕྱུག་གི་གསུང་དགེ་
པའོ༑ ༑གཟའ་ཟླ་བའམ། གཟའ་ཉི་མ་རྒྱུ་སྐར་ཉམ་བབ་ལ་གནས་པ། སྒྲ་གཅན་གྱིས་ཟོས་པ་རྣམས་དང༌། མི་གང་ཡིན་པ་སྐྱེ་བའི་གནོད་པ་དང༌། རྒྱལ་པོའམ། ཡང་

92-1-370b

ན་བུད་མེད་དམ། བློན་པོ་ཆེན་པོ་དང༌། བློན་པོ་དང༌། བཀྲབས་པ་དང༌། མདུན་ན་འདོན་དང༌། རྒྱལ་རིགས་དང༌། བྲམ་ཟེ་དང༌། དམངས་རིགས་དང༌། རྗེ་རིགས་དང༌། སྐྱེ་བོ་གཞན་དང༌།
འགྲོགས་པས་གནོད་པ་དང༌། འཐབ་པ་ཉིད་དང༌། སྡུག་བསྔལ་མི་བཟད་པས་ཉེ་བར་འཚེ་བ་ལ་བདུག་སྤོས་རྒྱལ་པོས་བདུགས་པས་དེའི་སྐད་ཅིག་ལ་དེ་དག་ཐམས་ཅད་མི་འབྱུང་
ངོ༌། །བཟའ་བ་དང་བཏུང་བ་ཤིན་ཏུ་ཞིམ་པོ་ཐོབ་སྟེ་གོས་མེད་པའི་སྐྱེ་བོས་གོས་དང༌། རྒྱན་དང༌། ལྷ་རྫས་ཀྱི་དྲི་དང༌། ཕྲེང་བ་དང༌། བྱུག་པ་དང༌། གོས་དང༌། བཞོན་པ་དང༌། ཁྲི་
དང༌། ཉེ་བར་བསྟེན་པ་དང༌། ལྷབ་ལྷུབ་ཐམས་ཅད་སྐད་ཅིག་གིས་འབྱུང་སྟེ། གལ་ཏེ་ཡང་དག་པར་སྦྱར་བ་ཡིན་ནའོ། །བསམ་པ་དང༌། རེ་བ་དང༌། ཡིད་ཀྱི་ཤིང་རྟ་ཐམས་ཅད་
མངོན་པར་སྨྲས་པས་འགྲུབ་པར་བྱེད་དོ། །འཇིག་རྟེན་དབང་ཕྱུག་གི་གསུང་སྟེ། རྟག་ཏུ་འདི་དག་ཐམས་ཅད་འགྲུབ་བོ། །ཡི་དྭགས་རྣམས་ཀྱིས་ཟས་རྙེད་ཅིང༌། ལྷ་རྫས་ཀྱི་གོས་
དང༌། རྒྱན་མཆོག་རབ་ཏུ་འགྱུར་རོ། །བདག་གི་སྡིག་པ་ཐམས་ཅད་རྟག་ཏུ་གྲོལ་བས་དམྱལ་བ་ལས་གྲོལ་ཏེ་དམྱལ་བ་མི་བཟད་པ་ཐམས་ཅད་ལས་གྲོལ་ལོ། །སྡུག་བསྔལ་
ཐམས་ཅད་ལས་གྲོལ་ཏེ། སྐྱེ་བོ་བདེ་བ་ལ་རྩེ་བར་བྱེད་དོ། །བདེ་ཞིང་བདེ་འགྲོར་འགྲོ་ལ་བདེ་བ་ཐམས་ཅད་དུ་ཐོབ་པར་བྱེད་དོ། །བདུག་སྤོས་འདིས་བདུགས་པས་མཆོག་གི་

92-1-371a

༄༅། །དྲི་སྣོམ་པར་བྱེད་དེ། རྡུལ་དང་མུན་པ་ཅན་ཐམས་ཅད་བདུག་པ་བསྣམས་པས་སངས་པར་བྱེད་དེ། དཔེར་ན། ཉི་མ་ཤར་བས་འཇིག་རྟེན་གྱི་མུན་པ་རྣམ་
པར་སངས་པར་བྱེད་པ་བཞིན་ནོ། །བདུག་པའི་རྒྱལ་པོ་འདིས་སྡུག་བསྔལ་ཐམས་ཅད་རྣམ་པར་ཉམས་པར་བྱེད་ཅིང་དམྱལ་བ་ཐམས་ཅད་དང༌། སྡིག་པ་དང༌། འཇིགས་
པ་ཐམས་ཅད་ལས་གྲོལ་ཏེ་ས་བཅུ་པོ་ཐོབ་ཅིང༌། བདེ་འགྲོའི་ལམ་བཟང་པོ་བསྟན་པ་དེའི་ཕྱིར་འབད་པ་ཐམས་ཅད་ཀྱིས་བདུག་པའི་རྒྱལ་པོ་འདི་སྦྱར་བར་བྱའོ། །དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བདུག་པ་ཆེན་པོའི་རྒྱལ་པོ་ཆེན་པོ་ཆོ་ག་ཞིབ་མོ་དང་རྗེས་སུ་མཐུན་པ་འདི་
གསུངས་སོ། །འཇིག་རྟེན་མགོན་པོའི་སྤྱན་སྔར་མཆོད་རྟེན་ལ་སའི་ཕྱོགས་གང་དུ་བདུག་པ་འདིས་བདུག་པར་བྱ་སྟེ། དེ་བཞིན་གཤེགས་པའི་གནས་རྟག་ཏུ་བྱིན་གྱིས་
བརླབས་པ་དང༌། ཐམས་ཅད་དུ་རྒྱལ་བ་དང༌། དེ་བཞིན་དུ་ལུང་བསྟན་པའི་སའི་ཕྱོགས་དེར་གངྒཱའི་བྱེ་མ་བྱེ་བ་ཁྲག་ཁྲིག་སྟོང་ཕྲག་སྙེད་ཀྱི་སངས་རྒྱས་རྣམས་བཞུགས་
པ་དེར་རིག་སྔགས་འཆང་གིས་གང་དུ་བདུག་སྤོས་ཀྱི་བདུགས་པས་རྡོ་རྗེ་འཆང་བྱེ་བ་བརྒྱ་སྟོང་ཕྲག་རྣམས་དང༌། རྒྱལ་པོ་ཆེན་པོ་བཞི་དཔུང་དང་བཅས། བཞོན་པ་

92-1-371b

དང་བཅས་པ་དང༌། རྟག་ཏུ་རི་གངས་ལྡན་དང༌། དེ་བཞིན་དུ་ནོར་བུ་བཟང་པོ་དང༌། ལྔ་རྩེ་ན་དང༌། གང་བ་བཟང་པོ་དང༌། ཀེ་ལཱི་ཀཱི་ལ་དང༌། གནོད་སྦྱིན་ཆེན་པོ་ཡང་དག་ཤེས་དང༌།
མི་ལ་ཞོན་པ་དང༌། སངས་རྒྱས་སྟོབས་དང༌། སྟོབས་པོ་ཆེ་དང༌། སྒྲ་སྒོ་སྐྱོང་དང༌། ན་ད་ཀུ་བེ་ར་དང༌། རབ་འཇོམས་དང༌། ཛྱ་ཊ་བ་ཀ་དང༌། སྟོབས་ཀྱི་ལྷ་དང༌། རྫུ་འཕྲུལ་ཆེན་པོ་སྟེ།
འདི་རྣམས་སྡེ་དང་བཅས། དཔུང་དང་བཅས། བཞོན་པ་དང་བཅས་པས་ཉིན་མཚན་རྟག་ཏུ་གནས་ནས་དེ་བཞིན་ཉིད་དུ་སྲུང་བར་བྱེད་དོ། །བདག་གི་དཔལ་ས་གསུམ་གྱི་ལྷ་མོ་རྟག་
ཏུ་མཆོད་པར་བྱེད་དོ། །རྟག་ཏུ་ས་གཞི་གང་དུ་བདུག་པ་རབ་ཏུ་བདུག་པར་བྱ་སྟེ། རྡོ་རྗེ་འཛིན་པ་དང༌། དེ་བཞིན་ཉིད་དུ་གསང་བ་པ་དང་བཅས་པ་དང༌། ཆོས་འཛིན་པ་ལ་མཁས་
པ་རྣམས་རྟག་ཏུ་སྲུང་བར་བྱེད་ཅིང༌། དེ་བཞིན་ཉིད་དུ་ཚངས་པ་དང༌། དྲག་པོ་ལྷའི་བུ་རྣམས་དང་བཅས་པ་དང༌། དེ་བཞིན་ཉིད་དུ་ཁྱབ་འཇུག་དང༌། ལྷའི་རིས་སུམ་ཅུ་རྩ་གཉིས་
པོ་ཐམས་ཅད་དུ་དུས་རྟག་ཏུ་ཡང་སྲུང་བར་བྱེད་དོ། །ཟླ་བ་དང༌། ཉི་མ་དང༌། དེ་བཞིན་དུ་སྒྲ་གཅན་དང༌། རྒྱུ་སྐར་དང༌། སྐར་མའི་ཚོགས་དང༌། མཚན་མོའི་ལྷ་རྣམས་ཀྱིས་དུས་
རྟག་ཏུ་སྲུང་བར་བྱེད་དོ། །འཇིགས་མ་དང༌། དཔལ་མོ་དང༌། དུང་ཅན་མའི་ལྷ་རྣམས་དང༌། དབྱངས་ཅན་མ་དང༌། ས་འཛིན་གྱི་ལྷ་རྣམས་དང༌། ཆུ་ལྷ་དང༌། ལྗོན་པ་དང༌།

92-1-372a

༄༅། །ནགས་ཀྱི་རྩེ་མོའི་ལྷ་དང༌། རིའི་ལྷ་དང༌། ཆུ་ཀླུང་དང༌། ལྟེང་ཀའི་ལྷ་དང༌། གཤིན་རྗེ་དང༌། ཆུའི་ལྷ་དང༌། ལུས་ངན་གྱི་ལྷ་དང༌། གཞོན་ནུའི་ལྷ་དང༌། ལྷའི་
དྲང་སྲོང་བདག་ཉིད་ཆེ་བ་དང༌། ལྟེང་ཀའི་ལྷ་དང༌། ཆུ་ཀླུང་དང༌། ལྟེང་ཀ་དང༌། ལྷ་མ་ཡིན་དང་བཅས་པའི་ལྷ་རྣམས་དང༌། ཟླ་བ་དང༌། ཉི་མ་དང༌། དེ་བཞིན་དུ་ལྷ་རྣམས་ཀྱིས་
རྟག་ཏུ་སྲུང་བར་བྱེད་དོ། །རྟག་ཏུ་རྗེས་སུ་འབྲང་ཞིང༌། ཉིན་མཚན་རྟག་ཏུ་རྒྱུན་མི་འཆད་པར་རྗེས་སུ་འབྲང་སྟེ་སའི་ཕྱོགས་གང་དུ་བདུག་སྤོས་འདིས་བདུགས་པའི་ས་ཕྱོགས་
སུ་རྟག་ཏུ་ལྷའི་གནས་སུ་བྱིན་གྱིས་བརླབས་སོ། །འཇིག་རྟེན་དབང་ཕྱུག་དང༌། མགོན་པོ་དང༌། བླ་མ་དང༌། རྣམ་པར་འདྲེན་པ་དང༌། འཇིག་རྟེན་གྱི་སྐྱབས་དང༌། མཆོག་
སྦྱིན་པར་དེ་བཞིན་ཉིད་དུ་རྟག་ཏུ་རྒྱུན་མི་འཆད་པར་གནས་སོ། །གནས་དེར་བདུག་སྤོས་གང་ཡིན་པ་དེ་དག་གིས་མཆོག་ཏུ་བདུག་པར་བྱའོ། །དྲི་མནམས་པ་ཙམ་གྱིས་
མྱུར་དུ་སངས་རྒྱས་ཉིད་ཐོབ་བོ་ཞེས་སོ། །སེམས་ཅན་ཀུན་ལ་ཕན་དོན་ཕྱིར། །སྡུག་བསྔལ་ཐམས་ཅད་ལྡོག་བྱེད་པའི། །རྫས་ཀྱི་མིང་རྣམས་བཤད་བྱ་ཡི། །ལྷ་དང་མི་
རྣམས་མཉན་པར་གྱིས། །ཨ་ག་རུ་དང་རྒྱ་སྤོས་ཉིད། །དེ་བཞིན་ཙནྡན་སེར་པོར་བཅས། །པྲྀཀྐ་ཉིད་དང་གི་ཧཾ་དང༌། །ཀུན་ཏུ་རུ་བཅས་མ་ཧེའི་མིག །རོ་དང་སྲ་རྩི་པོག་

92-1-372b

ཉིད་དང༌། དེ་བཞིན་གུར་གུམ་ན་ལནྡ། ཨ་རུ་ར་བཅས་དཔལ་བསྐོར་བ། །སཱ་མ་ཀཾ་དང་སྤང་སྤོས་བཅས། །པྲི་ཡཾ་གུ་བཅས་ཏུ་རུསྐ། །ཀ་ཡསྠ་དང་བ་ཡསྠ། །ན་མེ་རུ་དང་གླ་སྒང་
བཅས༑ ༑རུ་ཏ་ཨ་ག་རུ་ནག་ཉིད། །ག་པུར་དང་ནི་གླ་རྩི་ཉིད། །ལཾ་ཀ་གསེར་ཤིང་འབྲས་བུ་དང༌། །ཨརྒའི་འོ་མ་གསེར་འོ་མ། །སྣུ་ཧའི་འོ་མ་ཉིད་དང་ནི། །ཐོད་པ་སྐལ་པ་ལྡན་ཉིད་
དང༌། །སོ་མ་རཱ་ཛ་ཁྱབ་འཇུག་མནོན། །ཤིང་དགའ་རྒྱལ་དང་རྣམ་རྒྱལ་ཉིད། །ནཱ་ཀུ་ལཱི་དྲི་ནཱ་ཀུ་ཡཱི། །ཚངས་པའི་བུ་དང་ཀུ་མུ་དང༌། །པདྨའི་ཆུ་བ་སྦྲང་རྩི་དང༌། །བུ་རམ་དཀར་པོའི་ཁུ་
བ་དང༌། །འདི་རྣམས་ལྷན་ཅིག་སྦྱར་བ་ཡི། །བདུག་པའི་མཆོག་འདི་བསྒྲུབ་པར་བྱ། །མཁས་པས་ལེགས་པར་ཁྲུས་བྱས་ཏེ། །གཙང་མས་གཙང་མའི་གོས་བགོས་ཤིང༌། །ཟླ་བ་
ཉའམ་བཅུ་བཞི་ལ། །བཅུ་གསུམ་པའམ་ཚེས་བརྒྱད་ལ། །རྟག་ཏུ་སྦྱར་བྱ་ཉིན་མཚན་གཟུང༌། །སྔགས་ལ་མཁས་པས་བདུག་སྤོས་འདི། །སོ་སོ་སོ་སོར་ཀུན་སྦྱར་ནས། །ཕྱོག་
རྒྱ་དཀྱིལ་འཁོར་གསང་སྔགས་དང༌། །མེ་ཏོག་བདུག་སྤོས་དྲི་རྒྱ་ཆེན། །མཆོད་པའི་ཆོ་ག་འདི་ཡིས་དང༌། །གཏོར་མའི་ལས་ལ་མཁས་པ་དང༌། །མཆོད་ཡོན་སྣོད་ནི་གང་བ་
དང༌། །མགོ་ལའང་དྲི་དང་ཏིལ་མར་གྱི། །མར་མེ་ལེགས་གྲུ་གནས་སུ་ནི། །ལེགས་སྦས་གཙང་མར་གནས་དེ་སྒྲུབ། །ལེགས་སྦས་གཙང་མར་གནས་པ་ཡིས། །སློང་མ་

92-1-373a

༄༅། །མཆོག་གི་གྲོགས་ཀྱིས་ནི། །དོན་ཡོད་ཞགས་པའི་སྤྱན་སྔ་རུ། །འདུག་ནས་ཡོངས་སུ་དག་པའི་ལུས། །སྡོམ་དང་བྱམས་པའི་སེམས་བཞག་ནས། །སེམས་
ཅན་ཀུན་ལ་སྙིང་རྗེའི་བདག །སངས་རྒྱས་རྗེས་སུ་དྲན་སྒོམ་ཞིང༌། །གསང་སྔགས་བཟླས་པ་མཆོག་གྱིས་ཤིག །དེ་བཞིན་གཤེགས་པ་ཐམས་ཅད་ལ་དམིགས་ཏེ་འཇིག་
རྟེན་དབང་ཕྱུག་གི་ཞལ་ནས་བྱུང་བ་དོན་ཡོད་པའི་ཞགས་པའི་སྙིང་པོ་སྟོང་རྩ་བརྒྱད། ཁྲོ་བོའི་རྒྱལ་པོ་སྟོང་རྩ་བརྒྱད། དོན་ཡོད་གྲུབ་པ་བརྒྱ་རྩ་བརྒྱད་ཚིག་དང་ཡི་གེ་
ཤིན་ཏུ་གསལ་བར་བཟླས་ནས་དོན་ཡོད་པའི་རྒྱ་མཚོའི་ནོར་བུ་པདྨ་ལ་རྣམ་པར་ལྟ་བའི་དཔལ་དྲི་མ་མེད་པ་དོན་ཡོད་པའི་ཞགས་པའི་སྙིང་པོ་སྟོང་ཕྲག་བཅུ་བཟླས་ཏེ།
དེ་ནས་གསང་སྔགས་འདི་སྟོང་ཕྲག་བརྒྱ་བཟླའོ། །ཨོཾ་སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨ་མོ་གྷ་ཧྲྀ་ད་ཡན། ཙ་ར་ཙ་ར་ཙ་ར། མ་ཧཱ་ཀུ་རུ་ཎི་ཀཱ་ཡ། སཱ་དྷེ་ཡ་ཧཱུཾ། ཨ་བྷི་ཥིཉྩ་
ཡ་ཨ་མོ་གྷ་པཱ་ཤ་ཧ་སྟེ་སྭཱ་ཧཱ། དེ་ནས་གསང་སྔགས་བཟླས་བརྗོད་བྱས་ཏེ་མཉམ་པར་བཞག་ལ་ལས་ཐམས་ཅད་ལ་མཁས་པས་བདུག་སྤོས་ཀྱི་མཆོག་ལ་བཟླས་
པ་ཙམ་གྱི་མོད་ལ་བདུག་སྤོས་ཀྱི་རྒྱལ་པོ་ལ་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་པར་འགྱུར་རོ། །དོན་ཡོད་པའི་ཞགས་པ་

92-1-373b

སྣང་བ་རྒྱ་ཆེ་བ། ནོར་བུ་ཆེན་པོའི་སྤྲིན་དྲི་མ་མེད་པ་ཞེས་བྱ་བ། དེ་བཞིན་གཤེགས་པ་ཐམས་ཅད་ཀྱིས་རྣམ་པར་གཟིགས་པ། འཕགས་པ་སྤྱན་རས་གཟིགས་དབང་ཕྱུག་གི་མཆོག་
སྦྱིན་པའི་འཁོར་ལོས་བསྒྱུར་བ་ཞེས་བྱ་བའི་བདུག་པའི་རྒྱལ་པོ་ཡིན་ཏེ། ཐོག་མར་དེ་བཞིན་གཤེགས་པ་ཐམས་ཅད་ལ་སྔགས་འདི་ལན་བདུན་བཟླས་ཏེ་བདུག་པ་དབུལ་བར་བྱའོ།།
ཨོཾ་སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་མ་ཧཱ་ཨ་མོ་གྷ་ཛ་ཡ་ཛ་ཡ་སྭཱ་ཧཱ། དེའི་འོག་ཏུ་བདག་རང་ལ་བདུགས་ན། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རློབ་པར་འགྱུར་རོ། །
བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་པ་བདུགས་པ་ཙམ་གྱི་མོད་ལ་འཕགས་པ་སྤྱན་རས་གཟིགས་དབང་ཕྱུག་གི་སྐུ་སྟོན་པར་
འགྱུར་རོ། །དགེ་སྦྱོང་དང་བྲམ་ཟེའི་གཟུགས་ཀྱིས་དེ་དང་ལྷན་ཅིག་སྨྲ་བར་བྱེད་དེ། གང་ལ་སྨྲས་པ་དང༌། གང་ལ་གཏམ་བྱས་པ་དེ་ཐམས་ཅད་ཚེ་འདི་ལ་འགྲུབ་པར་འགྱུར་
རོ༑ ༑དེའི་འོག་ཏུ་མཚན་མོ་རང་གི་གཟུགས་སྟོན་པར་འགྱུར་ཞིང་མཆོག་སྦྱིན་པར་མཛད་དོ། །དོན་ཡོད་པའི་ཞགས་པའི་ཡེ་ཤེས་ཐོབ་པར་འགྱུར། འཇིགས་པ་ཆེན་པོ་
བརྒྱད་ལས་ཡོངས་སུ་གྲོལ་བར་འགྱུར། སྔོན་གྱི་སྒྲིབ་པ་དང་སྡིག་པ་དམྱལ་བའི་ཚོར་བ་མྱོང་བར་འགྱུར་བ་ཟད་ཅིང་མཐར་ཐུག་པར་འགྱུར་རོ། །གང་དག་གི་ལུས་ལ་

92-1-374a

༄༅། །བདུགས་པ་ཙམ་དང༌། མཐོང་བ་ཙམ་གྱི་མོད་ལ་ཐམས་ཅད་དབང་དུ་འགྱུར་རོ། །ཡུལ་འཁོར་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། རྒྱལ་པོ་བཙུན་
མོའི་འཁོར་དང་བཅས་པ་དང༌། བློན་པོ་དང༌། བློན་པོ་ཆེན་པོ་དང༌། བཀྲབས་པ་དང༌། བྲམ་ཟེ་མདུན་ན་འདོན་དང་བཅས་པ་དབང་དུ་འགྱུར་ཞིང་ཐམས་ཅད་བགྱི་བ་ཅི་མཆིས་
ཞེས་བྱ་བ་བྱེད་པར་འགྱུར་རོ། །རིགས་བཞིའི་འཇིག་རྟེན་དབང་དུ་འགྱུར་རོ། །ཚེས་བཅུ་བཞི་དང༌། བཅོ་ལྔ་དང༌། ཚེས་བརྒྱད་ལ་ཁྲུས་ལེགས་པར་བྱས་ཏེ་གོས་གཙང་མ་བགོས་
ལ༑ བ་ལས་བྱུང་བ་ལྔས་བྱུགས་པས་ཁྱིམ་གྱི་ཕུགས་སུ་དཀྱིལ་འཁོར་བྱས་ལ་མེ་ཏོག་དང་མཆོད་ཡོན་གྱི་སྣོད་གཞག་པར་བྱ། གཏོར་མ་དཀར་པོ་ཉེ་བར་གཞག་པར་བྱ།
དེ་བཞིན་གཤེགས་པ་ཐམས་ཅད་ལ་དམིགས་ལ་བྱང་ཆུབ་སེམས་དཔའ་ཐམས་ཅད་ལ་དམིགས་ཏེ་ཕྱོགས་བཞིར་ཕྱག་བྱས་ལ་བདུག་པའི་རྒྱལ་པོ་འདིས་བདུགས་པ་བྱས་
ན༑ བདུགས་པ་ཙམ་གྱི་མོད་ལ་ཕྱོགས་བཅུ་མཐའ་ཡས་མུ་མེད་པའི་སངས་རྒྱས་ཀྱི་ཞིང་རྣམས་ཀྱི་རྡུལ་ཕྲ་མོ་སྙེད་ཀྱི་དེ་བཞིན་གཤེགས་པས་ཡོངས་སུ་གང་བ་ལ་འདི་ལྟ་སྟེ།
སངས་རྒྱས་ཀྱི་ཞིང་རེ་རེར་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་སྟོང་ཕྲག་བརྒྱ་ལ་བདུག་པའི་སྤྲིན་འཁྲིགས་པ། ལྷའི་སྤོས་ཀྱིས་བསྒོས་པ།

92-1-374b

མི་མཉམ་པ་དང་མཉམ་པའི་བདུག་སྤོས་ཆེན་པོ་ཙནྡན་སྦྲུལ་གྱི་སྙིང་པོ་དང༌། གོ་ཤིཪྵ་དང༌། ཏ་མ་ལའི་ལོ་མ་དང༌། བདུག་སྤོས་མང་པོ་ནམ་མཁའི་ངོས་ཁེབས་པས་མཆོད་པར་
འགྱུར་རོ། །བྱང་ཆུབ་སེམས་དཔའི་འཁོར་རྣམས་དང༌། སུམ་ཅུ་རྩ་གསུམ་ན་གནས་པའི་ལྷ་བརྒྱ་བྱིན་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་ལ་སོགས་པ་འོག་
མིན་གྱི་གནས་ན་གནས་པའི་ལྷའི་བར་ཐམས་ཅད་བདུག་པའི་དྲིས་རབ་ཏུ་དགའ་བར་འགྱུར་རོ། །རྒྱུ་སྐར་དང༌། སྐར་མའི་ཚོགས་དང༌། ཉི་མ་དང༌། ཟླ་བ་ཐམས་ཅད་དགའ་བར་
འགྱུར་ཏེ། འདི་ལ་ཐེ་ཚོམ་མི་བྱ་ཞིང་ཡིད་གཉིས་བསྐྱེད་པར་མི་བྱའོ། །སྐད་ཆེན་པོས་དོན་ཡོད་པའི་ཞགས་པའི་སྙིང་པོ་བཟླས་པ་བྱས་ན། དེས་ན་སངས་རྒྱས་ཀྱི་ཞིང་ཐམས་ཅད་
ན་བཞུགས་པའི་དེ་བཞིན་གཤེགས་པས་ལེགས་སོ་ཞེས་བྱ་བའི་སྒྲ་འབྱིན་པར་འགྱུར་ཞིང༌། རིག་སྔགས་འཆང་དེ་ལ་ཡང་དེ་བཞིན་གཤེགས་པས་བྱིན་གྱིས་རློབ་པར་འགྱུར།
དུས་ཀུན་ཏུ་དགོངས་པར་འགྱུར། ཡང་དང་ཡང་དུ་གཟིགས་པའི་ཕྱིར་བྱོན་པར་འགྱུར་རོ། །བདེ་བ་ཅན་ན་བཞུགས་པ་དེ་བཞིན་གཤེགས་པ་ཚེ་དཔག་མེད་དང༌། བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་དང༌། མཐུ་ཆེན་ཐོབ་ལ་སོགས་པ་བྱང་ཆུབ་སེམས་དཔའ་ཐམས་ཅད་ཐུགས་རབ་ཏུ་དགྱེས་པར་འགྱུར། རིག་སྔགས་

92-1-375a

༄༅། །འཆང་ལ་དོན་ཡོད་པ་ཆེན་པོའི་དངོས་གྲུབ་སྩོལ་བར་མཛད་གཟིགས་བཞེད་པར་འགྱུར་རོ། །ཀླུ་ཐམས་ཅད་ལ་བདུགས་པ་ཙམ་གྱིས་དབང་དུ་འགྱུར་ཞིང་
ཧ་ཅང་ཆར་ཆེས་ན་གཅོད་པར་བྱེད་ཅིང༌། ཆར་མི་འབེབ་ན་འབེབས་པར་བྱེད་དོ། །རླུང་དང༌། སེར་བ་དང༌། སྤྲིན་ཐམས་ཅད་གཅོད་པར་བྱེད། བདུགས་པ་ཙམ་གྱིས་
གདོན་ཐམས་ཅད་འཇིག་པར་འགྱུར། བགེགས་དང་ལོག་འདྲེན་ཐམས་ཅད་ཕྱོགས་བཅུར་དཔག་ཚད་སྟོང་དུ་འབྲོས་པར་འགྱུར། མ་མོའི་གནས་སུ་བདུགས་ན་རླུང་དང༌།
སེར་བ་དང༌། སྤྲིན་ཐམས་ཅད་གཅོད་པར་བྱེད། མ་མོའི་ཚོགས་དང༌། ནག་པོ་ཆེན་པོ་ལ་སོགས་པ་འགུགས་པར་འགྱུར་ཞིང་དབང་དུ་གྱུར་ནས་འདུག་པར་འགྱུར། བྱ་བ་
ཐམས་ཅད་བྱེད་པར་འགྱུར་རོ། །གཡུལ་འགྱེད་པའི་ཚེ་བདུགས་ན་དཔུང་གི་ཚོགས་ཡན་ལག་བཞི་པའི་དཔུང་ལས་རྒྱལ་བར་འགྱུར། ཐམས་ཅད་དུ་བདུགས་པ་ཙམ་
གྱིས་རྒྱལ་བར་འགྱུར། ཐམས་ཅད་དུ་སྦྱར་བར་བྱས་ན་ཀུན་ཏུ་གྲུབ་པ་ཆེན་པོར་འགྱུར་རོ། །བདུག་པའི་ཆོ་གའོ།    །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་
རྒྱལ་པོ། བམ་པོ་བཅུ་གཅིག་པ། དེ་ནས་རིག་སྔགས་འཆང་རྣམས་ལ་ཕན་པ་དང༌། བདེ་བའི་ཕྱིར་ཐིག་ལེ་བྱ་བ་དང༌། གདོང་བཀྲུ་བ་དང༌། ལུས་བསྐུ་བ་བྱས་ན་ཡ་ལད་

92-1-375b

དང་གོ་ཆ་བགོས་པ་དང་འདྲ་བར་འགྱུར་བ་བཤད་པར་བགྱི་ཡི། བཅོམ་ལྡན་འདས་གསན་དུ་གསོལ། དོན་ཡོད་པའི་ནོར་བུ་རྒྱ་ཆེན་པོ་རྡོ་རྗེའི་ཞགས་པ་ཞེས་བྱ་བའི་ནོར་བུ་གང་
སྦྱོར་བར་བྱས་པ་ཙམ་གྱིས་ཐམས་ཅད་འགྲུབ་པ། བླ་ན་མེད་པ། མཁས་པས་མཛོད་སྤུ་རྣམས་སུ་ཐིག་ལེ་བྱས་ན། ཚོགས་ཀྱི་ནང་དང༌། སྐྱེ་བོ་མང་པོའི་ནང་དང༌། དགེ་འདུན་གྱི་ནང་
དང༌། དེ་བཞིན་དུ་རིགས་བྱེད་ཀྱི་ཚོགས་བཞིའི་ནང་དུ་སྐར་མའི་ཚོགས་ཀྱི་ནང་ན་ཟླ་བ་ཚེས་པ་བཞིན་དུ་མཛེས་ཤིང་འཇིགས་པ་མེད་དོ། །ལྷ་རྣམས་ཐམས་ཅད་ཡ་མཚན་སྐྱེ། །དྲག་
པོ་ཡི་ནི་ཅོད་པན་འཆང༌། །འཇིག་རྟེན་མགོན་པོའི་གཡས་ཀྱི་དབུའི། །དབུ་རྒྱན་རྩེ་ཕྲན་ཟླ་ཚེས་བཞིན། །གདོང་བཀྲུ་བ་ནི་མཆོག་ཡིན་ནོ། །ཟླ་བ་ཉ་བའི་འོད་དང་མཚུངས། །སྨིན་
མ་རྣ་བ་དཔྲལ་བ་དང༌། །པདྨ་དཀར་ཤམ་ཤིན་ཏུ་འཇམ། །མིག་གཉིས་ཨུཏྤལ་སྔོན་པོ་འདྲ། །སེམས་ཅན་ཐམས་ཅད་དགའ་བས་བལྟ། །དགའ་ཞིང་རྟག་ཏུ་ཚིག་བཙན་འགྱུར། །
དེ་ཡི་མིག་གིས་གང་མཐོང་བ། །ཐམས་ཅད་དབང་དུ་གྱུར་པར་འགྱུར། །སྐྱེས་པ་ལ་ནི་བསྐུ་བྱས་ན། །རྟག་ཏུ་རིགས་སྨྲ་བློ་ཆེ་ཞིང༌། །རྟག་ཏུ་ཡ་ལད་གོ་བགོས་པའི། །འཇིགས་པ་
མེད་པའི་ལུས་སུ་འགྱུར། །འབྱུང་པོ་རྣམས་ནི་མི་བཟོད་ཅིང༌། །གནོད་སྦྱིན་འབྱུང་པོ་གསང་བ་པས། །རྟག་ཏུ་ཐུབ་པར་མི་འགྱུར་རོ། །སྟོབས་ཆེན་ཕ་རོལ་གནོན་པ་དང༌། །རྟག་

92-1-376a

༄༅། །ཏུ་སྲེད་མེད་སྟོབས་ལྡན་ཞིང༌། །གླང་ཆེན་སྟོབས་ཀྱི་སྟོབས་ལྡན་འགྱུར། །ལྷ་རྣམས་འདར་ནི་ཡེད་ཡེད་ཅིང༌། །ཀླུ་རྣམས་མཚོ་ན་སྐྲག་པར་བྱེད། །གལ་ཏེ་
རིག་སྔགས་སྨྲ་བ་ཡིས། །རེག་ན་རི་རབ་ལྷུན་པོ་ཡང༌། །གཡོ་བར་འགྱུར་བ་ཐེ་ཚོམ་མེད། །རྟག་ཏུ་སྲེད་མེད་སྟོབས་ལྡན་ཞིང༌། །སྟོབས་དང་གཟུགས་དང་རྩལ་ལྡན་
འགྱུར༑ ༑ནོར་བུ་རྒྱལ་པོ་བླ་ན་མེད། །འདི་ནི་ཐོས་པ་ཙམ་གྱིས་སུ། །སྡིག་པ་ཀུན་ལས་ངེས་གྲོལ་ཞིང༌། །དུག་རྣམས་ཐམས་ཅད་འཇོམས་པར་བྱེད། །དཔལ་དང་སྐལ་
བཟང་རྟག་ཐོབ་འགྱུར། །གང་གི་ལག་ཏུ་ཐོགས་འགྱུར་བ། །སྒྲིབ་པ་ཀུན་ལས་ངེས་གྲོལ་ཞིང༌། །དེ་བཞིན་འཇིག་རྟེན་དགའ་བར་འགྱུར། །དེ་ན་དེ་བཞིན་གཤེགས་ཀུན་
གྱི༑ ༑ཐུགས་སྐྱེས་གསུང་སྐྱེས་སྲས་སུ་འགྱུར། །འཕགས་པ་སྤྱན་རས་གཟིགས་དབང་ཕྱུག །བླ་མ་རྟག་ཏུ་རྗེས་འབྲང་ཞིང༌། །རིག་སྔགས་སྨྲ་བ་དབུགས་དབྱུང་ཕྱིར། །
དེ་བཞིན་དུ་ནི་སྲུང་བ་དང༌། །རྟག་ཏུ་མཆོག་ནི་སྦྱིན་པར་འགྱུར། །འཇིག་རྟེན་མགོན་པོ་ཐུབ་ཆེན་གྱིས། །བསོད་ནམས་ཕུང་པོ་ཆེན་པོ་ཐོབ། །གང་ཞིག་ནོར་བུ་འདི་
འཆང་བ་དེ་དེ་བཞིན་གཤེགས་པ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་བཞི་སྙེད་ལས་དགེ་བའི་རྩ་བ་བསྐྱེད་པར་འགྱུར། དེ་བཞིན་གཤེགས་

92-1-376b

པ་དེ་དག་ཐམས་ཅད་མཐོང་ཞིང་དབུགས་འབྱིན་པ་དང༌། ཕྱི་བཞིན་འབྲང་བར་འགྱུར་རོ། །དཔལ་དང་སྐལ་པ་བཟང་པོ་ཐམས་ཅད་དང་ལྡན་པར་འགྱུར། རྟག་ཏུ་ལུས་དང་
ངག་དང་ཡིད་ཡོངས་སུ་དག་པར་འགྱུར། སེམས་ཅན་ཐམས་ཅད་ཀྱི་མཆོད་པ་གཅིག་པུར་འགྱུར། དགྲ་ཐམས་ཅད་ཀྱིས་མི་སོད་པར་འགྱུར། ཕྱག་ན་རྡོ་རྗེས་དེ་ལ་རྟག་ཏུ་བསྲུང་
བ་དང༌། བསྐྱབ་པ་དང༌། སྦ་བའི་ཕྱིར་གནས་པར་འགྱུར། ཕྱག་ན་པདྨ་ཡང་རྟག་ཏུ་མཆོག་སྦྱིན་པར་འགྱུར་རོ། །རིག་སྔགས་འཆང་འདི་ནི། དེ་བཞིན་གཤེགས་པ་ཐམས་ཅད་
ཀྱིས་ལུང་བསྟན་པ་དེ། འདིར་དེ་བཞིན་གཤེགས་པ་ཐམས་ཅད་ཀྱི་ནོར་བུ་ཆེན་པོ་བཟུང་བས་སྡང་བ་བདུད་ལ་སོགས་པ་ཐམས་ཅད་དང༌། བགེགས་དང༌། ལོག་འདྲེན་ཐམས་
ཅད་ལས་རྒྱལ་ཏེ། ཕ་རོལ་ཏུ་ཕམ་པར་མཛད་ནས་ཆོས་ཀྱི་འཁོར་ལོ་བསྐོར་རོ། །འདིས་རྔ་བོ་ཆེ་ལ་བསྐུས་ཏེ་བརྡུངས་ན། ཆོས་ཀྱི་རྔ་བོ་ཆེ་བརྡུངས་པར་འགྱུར་རོ། །གང་དག་སྒྲ་
ཐོས་པ་ཙམ་གྱིས་སེམས་ཅན་ཐམས་ཅད་ཀྱི་མཚམས་མེད་པ་ལྔའི་སྡིག་པ་རབ་ཏུ་ཞི་བར་འགྱུར་རོ། །ཐ་ན་དུད་འགྲོའི་སྐྱེ་གནས་སུ་གཏོགས་པའི་རི་དྭགས་དང༌། བྱ་གང་
ཡིན་པ་དེ་དག་ཐམས་ཅད་ཀྱང་ཡོངས་སུ་གྲོལ་བར་འགྱུར་རོ། །འཕགས་པ་ལ་སྐུར་པ་འདེབས་པ་དང༌། དམ་པའི་ཆོས་སྤོང་པ་དང༌། མནར་མེད་པ་ལ་གཞོལ་ཞིང་གནས་

92-1-377a

༄༅། །པ་དག་ལས་ཡོངས་སུ་གྲོལ་བར་འགྱུར། དམྱལ་བ་ཆེན་པོ་བཅུ་དྲུག་ལས་ཡོངས་སུ་གྲོལ་བར་འགྱུར། འཇིགས་པ་ཆེན་པོ་བརྒྱད་ལས་ཡོངས་སུ་གྲོལ་
བར་འགྱུར། དེ་ལ་དུག་གི་འཇིགས་པ་འབྱུང་བར་མི་འགྱུར། མེའི་འཇིགས་པ་འབྱུང་བར་མི་འགྱུར། མཚོན་གྱི་འཇིགས་པ་འབྱུང་བར་མི་འགྱུར། དུས་མ་ཡིན་པར་འཆི་
བའི་འཇིགས་པ་འབྱུང་བར་མི་འགྱུར། རིམས་ཐམས་ཅད་ཀྱི་འཇིགས་པ་འབྱུང་བར་མི་འགྱུར། འདི་དུང་ལ་བསྐུས་ཏེ་བུས་ན། ཆོས་ཀྱི་དུང་ཆེན་པོ་བུས་པར་འགྱུར། ཐ་ན་
དུང་གི་སྒྲ་ཐོས་པའི་བར་དེ་དག་ཐམས་ཅད་ཀྱང་སླར་ལྡོག་པར་མི་འགྱུར། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དག་ཀྱང་སྐྱེ་བ་དང༌། རྒ་བ་དང༌། ནད་དང༌།
འཆི་བ་དང༌། མྱ་ངན་དང༌། སྨྲེ་སྔགས་འདོན་པའི་སྡུག་བསྔལ་ལས་ཡོངས་སུ་གྲོལ་བར་འགྱུར། འདི་ནི། སྐྱེ་བ་ཕྱི་མ་ཡིན་ཏེ། ཤི་ནས་ཐམས་ཅད་རིས་མཐུན་པར་བདེ་
བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེ་བར་འགྱུར་རོ། །ལུས་སྐྱེས་བུ་ཆེན་པོའི་མཚན་དང༌། དཔེ་བྱད་ཀྱིས་བརྒྱན་པ། རྒྱན་ཐམས་ཅད་ཀྱིས་ཀླུབས་
པ༑ པདྨ་ལས་སྐྱིལ་མོ་ཀྲུང་བཅས་ཏེ་སྐྱེ་བར་འགྱུར་རོ། །བྱང་ཆུབ་ཀྱི་སྙིང་པོ་ལ་ཐུག་གི་བར་དུ་འོད་དཔག་མེད་ལས་མངོན་སུམ་དུ་ཆོས་ཀྱི་གཏམ་ཐོས་པར་འགྱུར་

92-1-377b

རོ༑ ༑ཟླ་བ་ཡར་གྱི་ངོ་ལ་ཅོད་པན་དཀར་པོ་བཅིངས་ཏེ་ནོར་བུ་ཆེན་པོ་འདི་རྒྱལ་མཚན་གྱི་རྩེ་མོ་ལ་བཏགས་ན། བསྒྲེངས་པ་ཙམ་གྱི་མོད་ལ་ཆོས་ཀྱི་རྒྱལ་མཚན་བསྒྲེངས་པར་
འགྱུར་རོ། །འདི་རྒྱལ་མཚན་གྱི་རྩེ་མོ་ལ་བཏགས་པ་མཐོང་བ་ཙམ་གྱིས་དེ་བཞིན་གཤེགས་པ་བྱང་ཆུབ་ཀྱི་སྙིང་པོར་ཆོས་ཀྱི་འཁོར་ལོ་བསྐོར་བ་དང༌། བདུད་འདུལ་བའི་རྒྱལ་
མཚན་བསྒྲེང་བར་རིག་པར་བྱའོ། །འདི་བསྒྲེངས་པ་ཙམ་གྱིས་འཐབ་པ་དང༌། རྩོད་པ་དང༌། ཁྲག་ཁྲུག་ཐམས་ཅད་ཞི་བར་འགྱུར། གནོད་པ་ཐམས་ཅད་དང༌། མི་ངས་དང༌། མུ་
གེའི་དགོན་པ་རབ་ཏུ་ཞི་བར་འགྱུར། ཆོམ་པོ་དང༌། གཡོན་ཅན་དང༌། རྐུན་མ་དང༌། ཕྱིར་རྒོལ་བ་དང༌། མི་མཛའ་བ་འཇིག་པར་འགྱུར། རང་གི་དཔུང་དང༌། གཞན་གྱི་དཔུང་
དང༌། སྡང་བའི་སེམས་ཅན་རབ་ཏུ་ཞི་བར་འགྱུར། དུག་མི་བཟད་པ་དང༌། གཅན་གཟན་གཏུམ་པོ་དང༌། བྱ་དང༌། སྦྲང་བུ་དང༌། ཤ་སྦྲང་དང༌། བྱི་བ་དང༌། སྡིག་སྦྲུལ་དང༌། འབྲས་
དང༌། ལུའུ་ཏ་དང༌། དུག་དང༌། ཤུ་བ་དང༌། ལྷོག་པ་དང༌། མཚན་བར་རྡོལ་བ་དང༌། སྐེ་བགེགས་པ་ཐམས་ཅད་འཇིགས་པར་འགྱུར། སྡང་བའི་ཀླུ་དང༌། སེར་བ་དང༌། གྲང་པ་
དང༌། རླུང་གིས་མི་ཚུགས་ཤིང་ནད་ཐམས་ཅད་རབ་ཏུ་ཞི་བར་འགྱུར་རོ། །བདེ་བ་དང༌། དགའ་བ་དང༌། ལོ་ལེགས་པ་དང༌། སྐྱེ་བོ་མང་པོ་དང༌། མི་མང་པོས་ཡོངས་སུ་གང་

92-1-378a

༄༅། །ཞིང་འབྱོར་པར་འགྱུར། ཆོས་འདོད་ཅིང་ཆོས་ཀྱི་ཀུན་དགའ་ལ་དགའ་བ་དང༌། མགུ་བར་འགྱུར། མེ་ཏོག་དང༌། འབྲས་བུ་དང༌། ལོ་ཏོག་དང༌། ཟས་
དང༌། སྐོམ་རོ་ཞིམ་པ་དང༌། ཤིན་ཏུ་འཇམ་པ་ཕུན་སུམ་ཚོགས་པར་འགྱུར། ཐམས་ཅད་དུ་ལྷའི་རེག་པ་དང་བཅས་པའི་བཟའ་བ་དང་བཏུང་བ་འབྱུང་བར་འགྱུར་རོ། །
སྡང་བའི་གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། ཕྲ་མེན་མ་དང༌། ཡི་དྭགས་དང༌། བརྗེད་བྱེད་དང༌། སྲུལ་པོ་དང༌། ལུས་སྲུལ་པོ་དང༌། སྐེམ་བྱེད་དང༌།
གྲིབ་མ་དང༌། བཟའ་ཉེས་དང༌། འགོམ་ཉེས་དང༌། བལྟ་ཉེས་དང༌། གྲིབ་མ་ངན་པ་ཞི་བར་འགྱུར་ཞིང་མི་ཚུགས་པར་འགྱུར། སེམས་ཅན་དེ་དག་ཐམས་ཅད་ཕན་ཚུན་
བྱམས་པའི་སེམས་སུ་འགྱུར། མཆོག་ཏུ་ཡིད་བདེ་བའི་གནས་པས་གནས་པས་གནས་པར་འགྱུར་རོ། །ཡོན་ཏན་དང་ཕན་ཡོན་ཆེན་པོ་དེ་དག་ནི། ནོར་བུའི་རྒྱལ་པོ་ཆེན་པོའི་
བྱིན་གྱིས་བརླབས་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱི་སྤྱན་སྔ་ན་
བཞིན་འཛུམ་ཞིང་མིག་མི་འཛུམ་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གྲུབ་པའི་རྫས་ཀྱི་མཆོག་ནོར་བུ་གདགས་པ། དེ་བཞིན་

92-1-378b

གཤེགས་པ་ཐམས་ཅད་ཀྱི་བྱིན་གྱིས་བརླབས་ཤིང་ལུང་བསྟན་པ། བདག་གི་སྙིང་པོ་ཡིད་བཞིན་གྱི་ནོར་བུ་ཆེན་པོ་སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་ཞུགས་
པ་རྗེས་སུ་བསྒྲག་པར་བགྱིའོ། །གསེར་དང༌། ན་ལ་ད་དང༌། གི་ཝང་དང༌། བ་བླ་དང༌། ལྡོང་རོས་དང༌། པདྨ་དང༌། ཨུཏྤ་ལ་དང༌། གུར་གུམ་དང༌། ནཱ་ག་པུས་པ་དང༌། ཏྭ་ཙ་དང༌། ཏ་ར་ག་
དང༌། ཙནྡན་རྣམ་གཉིས་དང༌། སྤྲྀག་ཀ་དང༌། ཀཱ་ལ་ཀ་དང༌། རུ་རྟ་དང༌། ཤུ་ཏི་དང༌། པྲི་ཡང་ཀུ་དང༌། ཧ་རེ་ཎུ་ཀེ་དང༌། སུག་སྨེལ་དང༌། ལོ་དྷ་དང༌། ཛཱ་ཏ་པ་ཏྲི་ཀ་སུ་མ་ན་དང༌། ས་མ་ཀ་
དང༌། སྲ་རྩི་ཕོག་དང༌། ཤིང་ཨརྒའི་འོ་མ་རྣམས་བསགས་ཏེ་ཆ་མཉམ་པར་བྱས་ལ་གསེར་ཉིས་འགྱུར་དུ་བྱས་ཏེ་རྒྱུ་སྐར་བཟང་པོ་དང༌། ཚེས་གྲངས་ཤིས་ཤིང་དགེ་བ་ལ་ཁྲུས་
ལེགས་པར་བྱས་ཏེ་གོས་གཙང་མ་བགོས་ནས་ཉིན་ཞག་གཅིག་བྱམས་པའི་སེམས་ལ་མཉམ་པར་བཞག་སྟེ་ཕྱེ་མ་ཞིབ་མོར་བྱས་ཏེ་དོན་ཡོད་པའི་ཞགས་པའི་རྒྱལ་པོའི་སྙིང་པོའི་
གཟུངས་སྟོང་རྩ་བརྒྱད་བཟླས། ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་ཏེ་གཏོར་ལ་དྲི་ཆབ་བཟང་པོས་སྦངས་ཏེ་སྦྱར་ལ་གསེར་དང་བསྲེས་ལ་ག་པུར་དང༌། གླ་རྩིའི་བདུག་པས་
བདུགས་ཏེ་ནོར་བུ་ཞོ་གཉིས་པའི་ཚད་དུ་བྱས་ནས་ཕུག་ལ་རས་སྐུད་ཀྱིས་བཏགས་ཏེ་གསེར་གྱིས་གཡོགས་ལ། ཡང་དོན་ཡོད་པའི་ཞགས་པའི་སྙིང་པོ་སྟོང་རྩ་བརྒྱད་བཟླས།

92-1-379a

༄༅། །ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་ཏེ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་མི་སྨྲ་བར་བསྒྲུབས་པར་བྱས་ལ་དེ་ཉིད་ཀྱི་ཞབས་དྲུང་དུ་གྲིབ་མ་ལ་
བསྐམ་པར་བྱ་སྟེ། ཕྱེད་དམ་བཞི་ཆ་གསེར་གྱིས་གཡོགས་པར་བྱ་ཞིང་ཕྱེད་གཡོགས་པར་མི་བྱའོ། །གང་ལ་གསེར་གྱིས་གཡོགས་པ་འདི་ནི། གང་ལ་དོན་ཡོད་པའི་ཞགས་
པ་ཡིད་བཞིན་གྱི་ནོར་བུ་ཆེན་པོ་དང་འདྲ་སྟེ། སངས་རྒྱས་ཀྱི་བྱང་ཆུབ་དང༌། འཇིག་རྟེན་པ་དང༌། འཇིག་རྟེན་ལས་འདས་པ་ལས་ཆེན་པོ་སྒྲུབ་པར་བྱེད་དོ། །གསེར་གྱིས་མ་
གཡོགས་པས་ནི། འཇིག་རྟེན་པའི་དགོས་པ་ཐམས་ཅད་སྒྲུབ་པར་བྱེད་དོ། །ནད་ཐམས་ཅད་དང༌། གདོན་ཐམས་ཅད་དང༌། ལུའུ་ཏ་དང༌། འབྲས་དང༌། འགོ་བའི་ནད་དང༌། ཤུ་
བ་དང༌། ལྷོག་པ་དང༌། མཚན་བར་རྡོལ་བ་དང༌། ཕོལ་མིག་དང༌། ཤ་བཀྲ་དང༌། མིག་ནད་དང༌། ཀླད་ནད་དང༌། གཞོགས་ཕྱེད་ན་བ་དང༌། མགུལ་པ་འགགས་པ་དང༌། ཁ་
ནད་དང༌། སྣ་ནད་དང༌། རྣ་བའི་ནད་དང༌། སོ་ནད་དང༌། རྐན་ན་བ་དང༌། ལྕེ་ན་བ་དང༌། མཆུ་ན་པ་དང༌། སྙིང་ན་པ་དང༌། རྩིབས་ལོགས་ན་བ་དང༌། ལྟོ་བ་ན་བ་དང༌། མཆིན་
པ་ན་བ་དང༌། རྒྱབ་ན་བ་དང༌། གཅིན་སྙི་བ་དང༌། ཟུག་གཟེར་དང༌། འཁྲུ་བ་དང༌། ཕོ་བའི་ནད་དང༌། གཞང་འབྲུམ་ཐམས་ཅད་རབ་ཏུ་ཞི་བར་འགྱུར་ཞིང༌། རིམས་ཐམས་

92-1-379b

ཅད་རབ་ཏུ་ཞི་བར་འགྱུར་ཏེ། རིམས་ཉིན་བཞི་པ་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་རྣམས་རབ་ཏུ་ཞི་བར་
འགྱུར་རོ། །ལུས་ཀྱི་ནང་གི་ནད་ཐམས་ཅད་ལ་ཆུ་དྲོན་དང་ལྷན་ཅིག་སྦྱིན་ནོ། །ཕ་རོལ་གྱི་ནད་ཐམས་ཅད་དང༌། གནོད་པ་ཐམས་ཅད་ལ་བྱུགས་པ་ཙམ་གྱིས་ཡོངས་སུ་གྲོལ་བར་
འགྱུར་རོ། །ཐམས་ཅད་དུ་དགོས་པ་ཐམས་ཅད་ལ་སྦྱར་བ་ཙམ་གྱིས་ཐམས་ཅད་འགྲུབ་པར་འགྱུར་ཏེ། ཐེ་ཚོམ་མི་བྱའོ། །གསེར་གྱིས་གཡོགས་པ་དཔུང་པ་ལ་བཏགས་ན།
ཐམས་ཅད་དུ་ཐོགས་པ་མེད་པར་འགྱུར་ཏེ། སྟོབས་དང༌། བརྩོན་འགྲུས་དང༌། ཕ་རོལ་གནོན་པ་ཕྱག་ན་རྡོ་རྗེ་དང༌། པདྨ་འཆང་དང་འདྲ་བར་འགྱུར་རོ། །དགོས་པ་ཐམས་
ཅད་འགྲུབ་པ་བླ་ན་མེད་པ་རྣམ་པ་གསུམ་པོ་འདི་ལ་སྦྱར་བར་བྱ་སྟེ། ཐིག་ལེ་དང༌། གདོང་པ་བཀྲུ་བ་དང༌། ལུས་བསྐུ་བའོ། །ཡིད་ལ་ཇི་ལྟར་བསམ་པའི་དགོས་པ་སྒྲུབ་པའི་
དེ་ཁོ་ནི་ཉིད་འགྲུབ་པ་སྟེ། ཐེ་ཚོམ་མི་བྱའོ། །རྒྱལ་པོ་བཙུན་མོའི་ཚོགས་དང་བཅས་པ་དང༌། སྐྱེ་བོ་དང༌། བློན་པོར་བཅས་པ་རྟག་ཏུ་བགྱི་བ་ཅི་མཆིས་ཞེས་བྲན་བཞིན་དུ་
དབང་དུ་འགྱུར་རོ། །ནོར་བུ་སྤྱི་གཙུག་ཏུ་བཞག་ནས་རིག་སྔགས་བཟླས་ན། བགེགས་མེད་པར་ཐམས་ཅད་འགྲུབ་པར་འགྱུར་རོ། །ལག་པ་གཡས་པ་ལ་བཏགས་ཏེ་རིག་

92-1-380a

༄༅། །སྔགས་བཟླས་ན། བཟླས་བརྗོད་ཀྱི་ཆོ་ག་སྟོང་ཕྲག་བརྒྱ་འགྱུར་དུ་བྱས་པར་འགྱུར་ཏེ། ལན་གཅིག་བཟླས་པས་སྟོང་ཕྲག་བརྒྱར་རབ་ཏུ་འཕེལ་བར་འགྱུར་རོ། །
མགུལ་པར་བཏགས་ཏེ་བཅངས་ན། ཁྲུས་མ་བྱས་པ་ཁྲུས་བྱས་པར་འགྱུར། མི་གཙང་བ་གཙང་བར་འགྱུར། ཚངས་པར་མི་སྤྱོད་པ་ཚངས་པར་སྤྱོད་པར་འགྱུར། ཐུབ་པར་མ་
བྱས་པ་ཐུབ་པར་བྱས་པར་འགྱུར། སྨྱུང་བར་མ་བྱས་པ་སྨྱུང་བ་བྱས་པར་འགྱུར། ཚིག་མི་བཙན་པ་ཚིག་བཙན་པར་འགྱུར། མ་གྲུབ་པ་གྲུབ་པར་འགྱུར། དམ་ཚིག་མ་ཤེས་
པ་དམ་ཚིག་ཤེས་པར་འགྱུར། བྱམས་པའི་སེམས་དང་ལྡན་པར་འགྱུར། སྦྱིན་པ་གང་ཆུང་ཟད་ཅི་སྦྱིན་པ་ཆུང་ངུ་ཡང་སྟོང་ཕྲག་བརྒྱ་འགྱུར་དུ་སྦྱིན་པ་ཆེན་པོ་འཕེལ་བར་
འགྱུར༑ ཕ་རོལ་ཏུ་ཕྱིན་པ་དྲུག་རྫོགས་པར་འགྱུར། ནོར་བུ་འདི་ལག་མཐིལ་གཡས་པ་ལ་བཏགས་ན། གང་ལ་རེག་པ་དེ་ཟད་མི་ཤེས་པར་འགྱུར་རོ། །སུ་ལ་ཡང་བརྗོད་པར་
མི་བྱ་སྟེ༑ དེའི་འོག་ཏུ་དེ་དག་ཐམས་ཅད་འཕེལ་བར་འགྱུར་རོ། །རྐེད་པ་ལ་བཏགས་ཏེ་ཆུའི་ནང་དུ་ཞུགས་ན། ཆུ་ཀླུང་ཆེན་པོའི་གཏིང་དུ་སླེབ་པར་འགྱུར་རོ། །དེ་ནས་ནོར་བུ་
སྒྲུབ་པར་འདོད་པས་དངུལ་ཤིན་ཏུ་ཡོངས་སུ་དག་པ་ལས་པདྨ་འདབ་མ་སུམ་ཅུ་རྩ་གཉིས་པ་ཁ་ཕྱེ་བ་དབུས་ཀྱི་སྙིང་པོ་དང་ཟེ་བ་ཟ་མ་ཏོག་འདྲ་བ་སོར་བཅུ་དྲུག་པའི་ཚད་དུ་

92-1-380b

བྱས་ལ། དེའི་དབུས་སུ་གསེར་གྱི་ནོར་བུ་གཞག་པར་བྱའོ། །བ་ལང་གི་ལྕི་བ་བ་ལང་གི་གཅིན་དང་ལྡན་པས་དཀྱིལ་འཁོར་གྲུ་བཞི་པ་བྱས་ལ་ཚོན་སྣ་ཚོགས་ཀྱིས་བྲི་བར་བྱ་སྟེ།
ཁོ་ར་ཁོར་ཡུག་ཏུ་པདྨ་བྲིས་ལ། པདྨའི་དབུས་ཀྱི་ཟེ་བར་དངུལ་ལས་བྱས་པའི་པདྨ་བཞག་སྟེ་བུམ་པ་གང་བ་བཞི་དང༌། གཏོར་མའི་བུམ་པ་བཞི་གཞག་པར་བྱ་ཞིང༌། མེ་ཏོག་དགྲམ་
པར་བྱ༑ ཚོན་རྣམ་པ་སྣ་ཚོགས་ཀྱི་བྲི་བར་བྱ། ཨ་ག་རུ་དང༌། ཙནྡན་དང༌། དུ་རུ་ཀའི་བདུག་པས་བདུག་ཅིང་གཏོར་མ་དཀར་པོ་གཞག་པར་བྱ། འཕན་གདུགས་རྣམ་པ་སྣ་ཚོགས་
ཀྱིས་བརྒྱན་པར་བྱ། མར་གྱི་མར་མེ་སུམ་ཅུ་རྩ་གཉིས་བལྟམ་པར་བྱ། འབྲས་བུ་དང་མེ་ཏོག་ཕྲེང་སྣ་ཚོགས་གཞག་པར་བྱ། འཕགས་པ་སྤྱན་རས་གཟིགས་དབང་ཕྱུག་
མངོན་དུ་ཕྱོགས་པར་བཞག་སྟེ་རིག་སྔགས་འཆང་གཙང་མས་གོས་གཙང་མ་བགོས་ལ་ཉིན་མཚན་གཅིག་སྨྱུང་བ་བྱས་ལ་ཚེས་བཅོ་ལྔ་ནས་ཉི་ཤུ་དགུ་དང་གནམ་སྟོང་གི་
བར་དུས་མཚམས་གསུམ་དུ་མཆོད་པར་བྱ་ཞིང༌། པདྨ་ཟ་མ་ཏོག་དེ་དང༌། འཕགས་པ་སྤྱན་རས་གཟིགས་དབང་ཕྱུག་ལ་ཡང་མཆོད་པ་བྱས་ལ་དཀྱིལ་འཁོར་གྱི་ཤར་ཕྱོགས་
སུ་མངོན་དུ་ཕྱོགས་ཏེ་འདུག་ལ་བཟླས་བརྗོད་སྟོང་རྩ་བརྒྱད་བྱ། ཁྲོ་བོའི་རྒྱལ་པོ་སྟོང་རྩ་བརྒྱད་བཟླས་ཏེ་ཡུངས་ཀར་དང༌། ཆུས་དབང་བསྐུར་བར་བྱ། དོན་ཡོད་པའི་ཞགས་

92-1-381a

༄༅། །པའི་ཕྱག་རྒྱ་སྟོང་རྩ་བརྒྱད་བྱ། དེ་བཞིན་དུ་ཁྲོ་བོའི་རྒྱལ་པོའི་ཕྱག་རྒྱ་བྱའོ། །མི་སྨྲ་བར་དགོས་པ་ཐམས་ཅད་བྱས་ན། དེའི་འོག་ཏུ་ཚེས་བཅོ་ལྔ་ཟླ་བ་ཉའི་
ནང་པར་གྱི་དུས་མཚམས་སུ་ནོར་བུའི་རྒྱལ་པོ་པདྨ་དང་བཅས་ཏེ་གཅིག་ཏུ་འབར་བར་འགྱུར་ཞིང་འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་སྒྲ་འབྱུང་བར་
འགྱུར༑ རིག་སྔགས་འཆང་དགའ་བར་འགྱུར། ནམ་མཁའི་དཀྱིལ་ནས་ལེགས་སོ་ཞེས་བྱ་བའི་སྒྲ་འབྱུང་བར་འགྱུར། དེ་བཞིན་གཤེགས་པའི་སྐུ་ཆེན་པོ་མཐོང་བར་
འགྱུར། །དེ་ནས་རིག་སྔགས་འཆང་གིས་པདྨ་འབར་བ་དེ་ལག་པ་གཡས་པས་བླང་བར་བྱ་སྟེ། བླངས་པ་ཙམ་གྱི་མོད་ལ་ནམ་མཁའ་ལ་འགྲོ་བར་འགྱུར་ཞིང༌། རིག་སྔགས་
འཆང་བ་ཐམས་ཅད་ཀྱི་འཁོར་ལོས་བསྒྱུར་བར་འགྱུར། འཁོར་ལོའི་རྒྱལ་པོ་གསེར་གྱི་མདོག་ཅན་བལྟ་ན་སྡུག་པ་ཆེན་པོ་མདུན་ན་གནས་པར་འགྱུར། སྡང་བ་དང༌། ཕྱིར་
རྒོལ་བ་དང༌། མི་མཛའ་བ་ཐམས་ཅད་ཟློག་པར་བྱེད། འཁོར་བྱེ་བ་སྟོང་ཕྲག་བཅུ་གཉིས་དང་ལྡན་པའི་རིག་སྔགས་འཆང་གི་རྒྱལ་པོར་འགྱུར། ཚེ་བསྐལ་པ་སྟོང་ཐུབ་
པར་འགྱུར། དོན་ཡོད་པའི་རྣམ་པར་བལྟ་བའི་ནོར་བུ་ཆེན་པོ་རྒྱལ་མཚན་གྱི་རྩེ་མོ་དང་ལྡན་པའི་ཏིང་ངེ་འཛིན་ཐོབ་པར་འགྱུར། དོན་ཡོད་པའི་དྲི་མ་མེད་པ་འབར་བའི་

92-1-381b

རྩེ་མོ་རྣམ་པར་ལྟ་བ་ཞེས་བྱ་བའི་དོན་ཡོད་པའི་ཞགས་པ་འཐོབ་པར་འགྱུར། ཕྱོགས་བཅུ་ཀུན་གྱི་དེ་བཞིན་གཤེགས་པའི་སངས་རྒྱས་ཀྱི་ཞིང་གི་རྣམ་པར་འཕྲུལ་པ་མཐོང་བར་
འགྱུར། དེ་བཞིན་གཤེགས་པ་དེ་དག་ཐམས་ཅད་ཀྱིས་དབུགས་འབྱིན་པར་འགྱུར། ནོར་བུ་ཆེན་པོ་ཡོངས་སུ་དག་པ་རྡོ་རྗེ་ལ་རྣམ་པར་ལྟ་བའི་འོད་ཀྱི་ལུས་རྣམ་པར་དག་པ་ཐོབ་
པར་འགྱུར། ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་རྣམས་བགྱི་བ་ཅི་མཆིས་
ཞེས་དབང་དུ་འགྲོ་བར་འགྱུར། མགོ་བོའི་སྤྱི་བོར་བཏགས་ན་ནོར་བུ་ཆེན་པོའི་རྫུ་འཕྲུལ་གྱིས་ནུབ་ཕྱོགས་སུ་སོང་ནས་བདེ་བ་ཅན་གྱི་རབ་ཏུ་དབྱེ་བ་གཞལ་མེད་ཁང་དང་བཅས།
འཁོར་དང་བཅས། ལེགས་པར་བརྒྱན་པའི་དཀྱིལ་འཁོར་དང༌། བྱང་ཆུབ་སེམས་དཔའི་ཚོགས་དང་བཅས་པ་མཐོང་བར་འགྱུར་རོ། །དེ་བཞིན་གཤེགས་པ་དེ་དག་ལས་ཆོས་
སྣང་བའི་སྒོའི་ཆོས་བཤད་པ་ཆེན་པོ་ཐོབ་པར་འགྱུར། འཕགས་པ་སྤྱན་རས་གཟིགས་དབང་ཕྱུག་གི་གཟུགས་དང༌། རྒྱན་དང༌། གཞལ་མེད་ཁང་སྟོན་པར་འགྱུར།
མགུལ་དུ་བཏགས་ན། ཕུག་གི་གནས་ཐམས་ཅད་དུ་འཇུག་པར་འགྱུར། ཐམས་ཅད་དུ་རྒྱལ་བའི་རྗེ་དཔོན་དང༌། འཁོར་ལོས་བསྒྱུར་བའི་རྒྱལ་པོར་འགྱུར། ཕུག་སྟོང་

92-1-382a

༄༅། །ཕྲག་དྲུག་ཅུ་རྩ་བཞིའི་སྒོ་འབྱེ་བར་འགྱུར། དཔུང་པ་གཡས་པ་ལ་བཏགས་ན། མི་སྣང་བར་འགྱུར་ཞིང་ལུས་མི་སྣང་བ་གངྒཱའི་ཀླུང་བྱེ་བ་སྟོང་ཕྲག་བརྒྱ་
སྙེད་ཀྱི་ལུས་མི་སྣང་བ་རྣམས་ཀྱི་མཆོག་རྗེ་དཔོན་དང་རྒྱལ་པོར་འགྱུར་རོ། །དཔུང་པ་གཡོན་པ་ལ་བཏགས་ན། གནོད་སྦྱིན་དང༌། སྲིན་པོ་དང༌། འབྱུང་པོ་ལ་སོགས་པ་
ཐམས་ཅད་མི་སྣང་བར་བྱས་པར་འགྱུར། ཐམས་ཅད་ཀྱི་གནས་ཀྱི་གཞལ་མེད་ཁང་སྒོ་བྱེ་ཞིང་འདུག་པར་འགྱུར་རོ། །རྐེད་པ་ལ་བཏགས་ན། གཏེར་ཐམས་ཅད་འབྱུང་
བར་འགྱུར། པུས་མོ་གཡས་པ་དང༌། བརླ་གཡས་པ་ལ་བཏགས་ན། ནགས་ཀྱི་ཕུག་གི་གཞལ་མེད་ཁང་གི་གནས་ཐམས་ཅད་ཀྱི་སྒོ་ཕྱེ་ཞིང༌། སྨན་གྱི་དངོས་པོ་ཐམས་
ཅད་རང་གི་གཟུགས་ཀྱིས་མདུན་ན་གནས་པར་འགྱུར་ཞིང་ཐམས་ཅད་དབང་དུ་འགྱུར་རོ། །རྐང་པའི་རྗེ་ངར་ལ་བཏགས་ན། རླུང་གི་ཕུང་པོ་དང་པོའི་སྟོབས་ཀྱི་ཤུགས་ཆེན་
པོ་དང་ལྡན་པར་འགྱུར་ཞིང་ཅུང་ཟད་ཙམ་སོང་བས་དཔག་ཚད་སྟོང་ཕྲག་བཅུར་འགྲོ་ཞིང་སླར་ཡང་འོང་པར་འགྱུར། ཉིན་མཚན་གཅིག་གིས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་རླུང་ཆེན་པོའི་ཤུགས་ཀྱི་སྟོབས་དང་བརྩོན་འགྲུས་ཀྱིས་སོང་སྟེ་སླར་ཡང་འོང་བར་འགྱུར་ཞིང་གང་གིས་ཀྱང་གནོད་པར་མི་འགྱུར། ཐམས་ཅད་

92-1-382b

དུ་དགོས་པ་སྒྲུབ་པ་ཐམས་ཅད་གྲུབ་པར་འགྱུར་རོ། །རྐང་མཐིལ་ལ་བཏགས་ན། སའི་འོག་གི་དངོས་གྲུབ་ཆེན་པོ་ཐོབ་པར་འགྱུར་ཞིང༌། སའི་འོག་ཕུག་གི་སྒོ་ཐམས་ཅད་བྱེ་བར་
འགྱུར་ཏེ། རང་ཇི་ལྟར་འདོད་པ་དེར་འཇུག་ཅིང་འབྱུང་བར་འགྱུར་རོ། །ཁར་བཅུག་ན་ཉི་མ་རེ་རེ་ཚིགས་སུ་བཅད་པ་སྟོང་ལོབས་པར་འགྱུར་རོ། །མིད་པ་ཙམ་གྱིས་ཐོས་པ་རྒྱ་མཚོ་
བསགས་པར་འགྱུར་རོ། །ལྕེའི་རྩེ་མོར་བཞག་ན་ལྕེ་པདྨ་དང་ཀུ་མུ་ད་ལྟར་འཇམ་པར་འགྱུར་ཞིང་ཐོས་པ་མང་པོ་འཛིན་པར་འགྱུར། ལག་པ་ལ་བྱུགས་ན་གང་ལ་རེག་པ་དེ་བྲན་
བཞིན་དུ་འགྱུར་རོ། །སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་ཐམས་ཅད་བགྱི་བ་ཅི་མཆིས་ཞེས་ཐམས་ཅད་དབང་དུ་འགྱུར་རོ། །ནོར་བུ་སྒྲུབ་
པའི་ཆོ་གའོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས། བདག་ལ་དོན་ཡོད་གྲུབ་ཀྱི་བུམ་པ་རབ་མཆོག་ཅེས་བགྱི་བའི་སྒྲུབ་པའི་ཆོ་ག་ཆེན་པོ་མཆིས་ཏེ། དོན་ཡོད་པའི་ཞགས་པའི་སྙིང་པོ་ཡིད་བཞིན་གྱི་ནོར་
བུའི་གཟུངས་ཀྱི་མཐུ་བསྟན་པ། ཇི་ལྟ་བ་དེར་དེ་ལྟར་བཅོམ་ལྡན་འདས་བུམ་པ་ཆེན་པོ་མཐུ་སྒྲུབ་པའི་ཆོ་ག་འདི་རྣམ་པར་འཕྲུལ་པ་བསམ་གྱིས་མི་ཁྱབ་པ་སྒྲུབ་པ་འགྲུབ་པར་

92-1-383a

༄༅། །འགྱུར་བ་ལགས་སོ། །རིག་སྔགས་འཆང་རྣམས་ལ་ཕན་པ་དང་བདེ་བའི་ཕྱིར་དེ་ཁོ་ན་ཉིད་ཡང་དག་པར་སྒྲུབ་པར་འགྱུར་ལགས་སོ། །དེ་ནས་གསེར་རམ་
དངུལ་ལམ་ཟངས་སམ་ཁམ་པའི་བུམ་པ་ཚད་དང་ལྡན་ཞིང་ཀུན་ནས་ཤིན་ཏུ་ཟླུམ་པ་མགོའམ། མགྲིན་པར་བྱིན་པའི་ཚད་ཤིན་ཏུ་འཇམ་ཞིང་ཐག་ཐུག་དང་ཤང་ཤོང་མེད་
པ༑ དབྱིབས་ལེགས་ཤིང་བྱི་དོར་ལེགས་པར་བྱས་པ། ཀུན་ནས་ཡོངས་སུ་གང་བ་ལ་མཚལ་གྱི་མཚོན་གྱིས་པདྨ་འདབ་མ་བརྒྱ་རྩ་བརྒྱད་པ་བྲི་བར་བྱ་སྟེ། མགྲིན་པར་
པདྨའི་སྙིང་པོ་དང་ཟེ་བ་བྲི། འཕགས་པ་སྤྱན་རས་གཟིགས་དབང་ཕྱུག་བྲི་བར་བྱ་སྟེ། ཤར་ཕྱོགས་སུ་ཞལ་བྲི། ལྷོར་མི་འཇིགས་པ་སྦྱིན་པའི་ཕྱག །ནུབ་ཏུ་དབྱིག་
འབྱིན་གྱི་ཕྱག། བྱང་དུ་ཡིད་བཞིན་ནོར་བུ་རྒྱན་ཐམས་ཅད་ཀྱིས་བརྒྱན་པ་སྐྱིལ་མོ་ཀྲུང་དུ་བཞུགས་པར་བྱའོ། །པདྨའི་འདབ་མ་ལ་དབང་ཕྱུག་དང༌། དབང་ཕྱུག་ཆེན་
པོ་དང༌། བྲམ་ཟེ་དང༌། ལྷ་དང༌། དྲང་སྲོང་གི་ཚོགས་དང༌། གཤིན་རྗེ་དང༌། ཆུ་ལྷ་དང༌། རླུང་ལྷ་དང༌། ཁྱབ་བདག་དང༌། བརྒྱ་བྱིན་དང༌། རྡོ་རྗེ་འཆང་དང༌། ལྷའི་ཚོགས་
གཞན་དག་བྲི་བར་བྱ་ཞིང༌། མེ་དང༌། རླུང་དང༌། ཉི་མ་དང༌། ཟླ་བ་དང༌། ལྷ་མོ་སྒྲོལ་མ་དང༌། ཁྲོ་གཉེར་ཅན་དང༌། ཕོ་ཉ་མོ་དཀར་མོ་དང༌། ཚོགས་ཀྱི་བདག་པོ་དང༌།

92-1-383b

གཞོན་ནུ་དང༌། རྒྱལ་པོ་ཆེན་པོ་བཞི་དང༌། དྲག་པོ་དང༌། ཁྱབ་འཇུག་བྲི་བར་བྱའོ། །པདྨའི་འདབ་མའི་ཁོར་ཡུག་ཏུ་པདྨའི་ཕྲེང་བ་བྲིའོ། །དེ་ནས་བུམ་པ་ཚོན་སྣ་ཚོགས་ཀྱིས་བྲི་
བར་བྱ་ཞིང་གསེར་གྱི་རྒྱན་གྱིས་བརྒྱན་པར་བྱ། རིམ་པའི་ཆ་བཀྲ་ཞིང་མཛེས་པར་བྱའོ། །དེ་ནས་ཐང་ཤིང་ལས་པདྨའི་གདན་ཟླུམ་པོ་བུམ་པ་ཤོང་བ་ཙམ་གྱི་ཚད་དུ་བྱས་ལ་དེའི་
སྟེང་དུ་བུམ་པ་བཞག་ལ། བུམ་པ་དེ་ཡུངས་ཀར་དཀར་པོས་བཀང་སྟེ་རྒྱན་ཐམས་ཅད་ཀྱིས་བརྒྱན་པར་བྱ། རས་དཀར་པོས་བཅིང་བར་བྱ། སྟེང་དུ་ཡུངས་ཀར་དང༌། གླ་རྩི་
དང༌། ག་པུར་དང༌། གི་ཝ་ང་དང༌། ལྡོང་རོས་གཞག་པར་བྱ། བུམ་པའི་ཁ་རས་དམར་པོས་གཡོགས་པར་བྱ། རིན་པོ་ཆེ་སྣ་བདུན་གཞག་པར་བྱ། དེ་ནས་རིག་སྔགས་འཆང་གཙང་
མས་གོས་གཙང་མ་བགོས་ལ་དཀྱིལ་འཁོར་ཁྲུ་བཞི་གྲུ་བཞི་དང༌། འཕང་དུ་ཁྲུ་གང་བ་བྱས་ཏེ་བ་ལང་གི་ལྕི་བ་དང་ས་བསྲེས་པར་ལེགས་པར་བྱུགས་ཏེ་གྲུ་བཞི་ཆ་མཉམ་པར་བྱའོ། །
དེ་ནས་དཀྱིལ་འཁོར་གྱི་སྟེང་དུ་དྲི་ཐམས་ཅད་ཀྱིས་བྱུགས་ལ་དཀྱིལ་འཁོར་གྱི་སྙིང་པོའི་དབུས་སུ་ཙནྡན་དཀར་པོས་དཀྱིལ་འཁོར་ཁྲུ་གང་གྲུ་བཞི་པ་བྱས་ལ། གུར་གུམ་དང་མེ་
ཏོག་པདྨས་མཆོད་པར་བྱས་ཏེ་པདྨ་འདབ་མ་སུམ་ཅུ་རྩ་གཉིས་པ་བྲིས་ལ་པདྨའི་ཟེ་བའི་སྟེང་དུ་བུམ་པ་བཞག་སྟེ་འཕན་གདུགས་སྣ་ཚོགས་ཀྱིས་བརྒྱན་པར་བྱ། དཀྱིལ་

92-1-384a

༄༅། །འཁོར་གྱི་སྙིང་པོ་ཁོར་ཡུག་ཏུ་སྤོས་དང་མེ་ཏོག་སྣ་ཚོགས་དང༌། བྱུག་སྤོས་སྣ་ཚོགས་དང༌། མཆོད་ཡོན་གྱི་སྣོད་སྣ་ཚོགས་དང༌། བུམ་པ་གང་བ་མཛེས་
པ་དང༌། བདུག་སྤོས་ཀྱི་ཕྱེ་མ་རྣམ་པ་མང་པོ་གཞག་པར་བྱ། མེ་ཏོག་རྣམ་པ་སྣ་ཚོགས་དང༌། མེ་ཏོག་ཕྲེང་ཅི་འབྱོར་པ་ཀུན་ཏུ་གཞག་པར་བྱ། མར་གྱི་མར་མེ་བཟང་པོ་བཅུ་
དྲུག་བལྟམ་པར་བྱ། ཕྱི་རོལ་གྱི་དཀྱིལ་འཁོར་ཀུན་ནས་པདྨའི་ཕྲེང་བ་བྲི་བར་བྱ། སྒོ་བཞི་ཤིན་ཏུ་མཛེས་པར་བྱ། འཇིག་རྟེན་དབང་ཕྱུག་གི་མཚན་མ་གསལ་བར་བྱ། མདའ་
དང་བ་དན་ཁོར་ཡུག་ཏུ་གཞག་པར་བྱ། ཚོན་སྐུད་སྣ་ལྔས་བསྐོར་བར་བྱ། རོ་རྣམ་པ་སྣ་ཚོགས་དང་དཀར་གསུམ་ཅི་འབྱོར་པ་གཞག་པར་བྱ། འབྲས་བུ་སྣ་ཚོགས་དང༌། བཟའ་
བ་རྣམ་པ་སྣ་ཚོགས་གཞག་པར་བྱ། མེ་ཏོག་སྣ་ཚོགས་གཞག་པར་བྱ། མེ་ཏོག་སྣ་ཚོགས་དགྲམ་པར་བྱ། མེ་ཏོག་ཕྲེང་བ་བཟང་པོ་ཀུན་ཏུ་གཞག་པར་བྱ། བདུག་སྤོས་ཀྱི་
སྣོད་དང་བུམ་པ་གང་བ་ཀུན་ཏུ་གཞག་པར་བྱ། པོག་ཕོར་བཞི་གཞག་པར་བྱ། དྲི་ཆབ་ཀྱི་ཕོར་བུ་བཞི་གཞག་པར་བྱ། སྣོད་བཞི་དང་ཁམ་ཕོར་བརྒྱད་གཞག་པར་བྱ། རོ་
སྣ་ཚོགས་ཀྱི་གཏོར་མ་དཀར་པོ་རྣམ་པ་མང་པོ་གཞག་པར་བྱ། མར་གྱི་མར་མེ་གང་བ་དྲུག་ཅུ་རྩ་གཉིས་དབུལ་བར་བྱ། འབྲས་ཡོས་དང༌། ཡུངས་ཀར་དགྲམ་པར་བྱ། ཆང་

92-1-384b

དང༌། ཤ་དང༌། བེག་ཙོང་དང༌། ཀེའུ་དང༌། འབགས་པ་དང༌། ཁ་ཟས་ངན་པ་དང༌། བཏུང་བ་དན་པ་སྤང་བར་བྱ། འགོམ་ཉེས་སྤང་བར་བྱ་སྟེ། གཙང་མས་གོས་གཙང་མ་བགོས་ལ་
ཟླ་བ་ཉ་ལ་བསྒྲུབ་པར་བྱའོ། །སྲུང་བའི་ཆོ་གས་བདག་བསྲུང་བ་དང༌། ཐོར་ཚུགས་བཅིང་བ་དང༌། ཕྱོགས་བཅིང་བ་དང༌། ཡུལ་བཅིང་བ་དང༌། དེ་བཞིན་དུ་གྲོགས་སྲུང་པ་དང༌། གཞན་
སྲུང་བ་ཡང་བྱའོ། །གུ་གུལ་གྱི་བདུག་པ་དང༌། མར་དང༌། ཡུངས་ཀར་གྱི་བདུག་པས་བདུག་པར་བྱའོ། །ཙནྡན་དང༌། ཨ་ག་རུ་དང༌། དུ་རུ་ཀ་དང༌། ཀུན་ཏུ་རུའི་བདུག་པ་འདི་ནི།
ཡང་དག་པར་བསྟན་ཏོ། །བུམ་པ་སྒྲུབ་པ་འདི་ནི། མཆོག་སྟེ། ཞ་ལྔ་སྨྱུང་བ་བྱས་ནས་གསང་སྔགས་བསྒྲུབ་པར་བྱ་སྟེ། དུས་མཚམས་གསུམ་དུ་བུམ་པ་དང་སངས་རྒྱས་
ལ་མཆོད་པ་བྱའོ། །མི་སྨྲ་བར་དཀྱིལ་འཁོར་ལ་མངོན་དུ་ཕྱོགས་ཏེ་སྐྱིལ་མོ་ཀྲུང་དུ་འདུག་ནས་ལག་པ་གཡས་པ་བུམ་པའི་སྟེང་དུ་བཞག་ལ་ཁྲོ་བོའི་རྒྱལ་པོ་སྟོང་རྩ་བརྒྱད་
བཟླས་ལ། ཆུ་དང་ཡུངས་ཀར་གྱིས་དབང་བསྐུར་ལ་དོན་ཡོད་པའི་ཞགས་པའི་སྙིང་པོ་སྟོང་ཕྲག་བཅུ་བཟླའོ། །ཡིད་ལ་བྱེད་པའི་རྩེ་གཅིག་པས་སེམས་ཅན་ཐམས་ཅད་ལ་
བྱམས་པ་དང༌། སྙིང་རྗེ་ལྷུར་ལེན་ཅིང་སངས་རྒྱས་ཡིད་ལ་བྱ་བ་བསྒོམས་ལ་བཟླས་བརྗོད་བྱའོ། །དེའི་འོག་ཏུ་ཚེས་བཅོ་ལྔ་ཉའི་ཐུན་ཐ་མའི་ནང་པར་དབྱིག་གི་བུམ་པ་ཆེར་

92-1-385a

༄༅། །གཡོ་བར་འགྱུར་ཞིང༌། ལེགས་སོ་ཞེས་བྱ་བའི་སྒྲ་ཆེན་པོ་ཡང་གྲག་པར་འགྱུར་ཏེ། བུམ་པ་ཆེན་པོ་དེ་ཡང་འབར་ཞིང་འོད་ཟེར་ཁ་དོག་སྣ་ཚོགས་འབྱུང་
བར་འགྱུར། རིག་སྔགས་འཆང་དགའ་བར་འགྱུར། དྲི་མ་མེད་ཅིང་ཡོངས་སུ་དག་ལ་དྲི་མ་དང་བྲལ་བར་འགྱུར། མདོག་ཡོངས་སུ་དག་ཅིང་མེ་ཏོག་པདྨ་དང༌། ཀུ་མུ་ད་
ལྟར་དཀར་ཞིང་འཇམ་པར་འགྱུར། བུམ་པ་དེའི་སྐུ་གཟུགས་རྣམས་རང་རང་གི་ལུས་ལས་འོད་ཟེར་འབྱུང་བར་འགྱུར་རོ། །དེ་ནས་རིག་སྔགས་འཆང་གིས་འཕགས་
པ་སྤྱན་རས་གཟིགས་དབང་ཕྱུག་ལ་མཆོད་པ་རྒྱ་ཆེན་པོ་བྱ། རིག་སྔགས་འཆང༌། བུམ་པ་སྒྲུབ་པ་འདི་ནི། གྲུབ་བོ། དེའི་འོག་ཏུ་རིག་སྔགས་འཆང་གི་དྲིའི་ཆུ་དང་ཡུངས་
ཀར་ལ་ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་ནས་དབང་བསྐུར་བ་བྱས་ན། དབང་བསྐུར་མ་ཐག་ཏུ་བུམ་པ་དེ་ལས་སྒྲ་འབྱུང་བར་འགྱུར་ཏེ། རིག་སྔགས་འཆང་
ཆེན་པོ། ལེགས་སོ་ལེགས་སོ། །ཁྱོད་ཀྱིས་བུམ་པ་བཟང་པོ་གྲུབ་སྟེ། བུམ་པ་བཟང་པོ་ཇི་ལྟ་བཞིན་དུ་དོན་ཡོད་པའི་སྙིང་པོའི་བུམ་པ་བཟང་པོ་ཡིད་བཞིན་གྱི་ནོར་བུ་ཆེན་
པོ་ཡང་དེ་བཞིན་གྱིས་ཇི་ལྟར་འདོད་པ་ལོངས་སྤྱོད་ཅིག། ཡིད་ལ་ཇི་ལྟར་བསམ་ཞིང་བཅོལ་བ་ཐམས་ཅད་གྲུབ་པར་གྱུར་ཅིག། དེ་ནས་མཆོད་པ་ཆེན་པོས་གཞལ་མེད་

92-1-385b

ཁང་ཆེན་པོ་མཆོད་དེ། བུམ་པ་བཟང་པོ་དེ་གཟུང་བར་བྱ་ཞིང་མཆོད་པ་བྱས་ན། ཡིད་ལ་ཇི་ལྟར་འཐད་པ་དང༌། འདོད་པ་ཐམས་ཅད་གྲུབ་པར་འགྱུར་ཏེ། ལེགས་པར་བཤད་པའམ།
གཙུག་ལག་གམ། སྙན་དངགས་དང༌། གར་གྱི་བསྟན་བཅོས་དང༌། རྩིས་ཆོས་དང༌། བྱཱ་ཀ་ར་ཎ་དང༌། ཆོ་ག་ཞིབ་མོ་སྨྲས་པ་དང༌། གསང་སྔགས་སྨྲ་བ་དང༌། ནགས་སྒྲུབ་པ་དང༌།
ཕུག་སྒྲུབ་པ་དང༌། བཅུད་ཀྱིས་ལེན་པ་དང༌། མིག་སྨན་དང༌། གཏེར་སྨྲ་བ་དང༌། རིག་བྱེད་ཀྱི་སྔགས་དང༌། མདོའི་སྡེ་དང༌། དབྱངས་ཀྱིས་བསྙད་པའི་སྡེ་ལ་
སོགས་པ་ཆོས་དང༌། འདུལ་བ་སྨྲ་བ་དེ་དག་ཐམས་ཅད་འབྱུང་བར་འགྱུར་རོ། །འདི་ལྟ་སྟེ། ཟས་དང༌། སྐོམ་དང༌། གོས་དང༌། རྒྱན་དང༌། སྤུད་པ་དང༌། གསེར་དང༌། དངུལ་དང༌། ས་ལེ་
སྦྲམ་དང༌། མུ་ཏིག་དང༌། ཨིནྡྲ་ནཱི་ལ་དང༌། མརྒད་དང༌། ཀེ་ཀེ་རུ་དང༌། ཤེལ་དང༌། མུ་ས་ར་དང༌། བཻ་ཌཱུཪྱ་དང༌། མཐོན་ཀ་དང༌། མཐོན་ཀ་ཆེན་པོ་དང༌། མེ་ཏོག་དང༌། འབྲས་བུ་དང༌།
གོས་དང༌། མལ་ཆ་དང༌། གནས་དང༌། ཁང་པ་དང༌། ལོངས་སྤྱོད་དང༌། རྩེད་མོ་རྒྱ་ཆེན་པོ་དང༌། རྒྱལ་པོ་ལ་འོས་པའི་ལྷའི་གཞལ་མེད་ཁང་སེམས་ཀྱིས་བསམ་པ་ཙམ་གྱི་མོད་ལ་
འབྱུང་བར་འགྱུར་རོ། །མིག་འཕྲུལ་གྱི་གཞལ་མེད་ཁང་དང༌། སངས་རྒྱས་ཀྱི་སྤྲུལ་པ་དང༌། བྱང་ཆུབ་སེམས་དཔའི་སྤྲུལ་དང༌། རྡོ་རྗེ་འཆང་གི་སྤྲུལ་པ་དང༌། ལྷ་དང༌། ཀླུ་དང༌།

92-1-386a

༄༅། །ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། དྲི་ཟ་དང༌། ལྟོ་འཕྱེ་ཆེན་པོའི་གཞལ་མེད་ཁང་དང༌། གནོད་སྦྱིན་དང༌། སྲིན་པོ་དང༌། འབྱུང་པོའི་བདག་
པོའི་གཞལ་མེད་ཁང་དེ་ཐམས་ཅད་བསམ་པ་ཙམ་གྱིས་འབྱུང་བར་འགྱུར་རོ། །ཆར་ཧ་ཅང་ཆེས་པ་དང༌། ཆར་མི་འབབ་པ་དང༌། དུས་མ་ཡིན་པའི་ཆར་དང༌། གྲང་པ་དང༌། རླུང་
དང༌། སྤྲིན་དང༌། སེར་བ་དང༌། ཆུ་ཟློག་པར་བྱེད་པ་དེ་ཐམས་ཅད་སྟོན་པར་བྱེད་པ། སྡེ་སྟོན་པར་བྱེད་པ། གཡུལ་འགྱེད་པ་སྟོན་པར་བྱེད་པའམ། གནས་དང༌། གཞལ་མེད་
ཁང་དང༌། དཔལ་སྟོན་པར་བྱེད་པ་དེ་ཐམས་ཅད་སྟོན་པར་བྱེད། དེ་ལ་སོགས་པ་ཐམས་ཅད་བསམ་པ་ཙམ་དང༌། སྨོན་པ་ཙམ་གྱིས་འགྲུབ་པར་འགྱུར་རོ། །ནོར་དང༌། འབྲུ་
དང༌། འབྲས་བུ་དང༌། མེ་ཏོག་དང༌། གཞལ་མེད་ཁང་འབྱུང་བར་འགྱུར། ཇི་ལྟར་བསམ་པ་དེ་ཐམས་ཅད་འབྱོར་པར་འགྱུར་རོ། །གླ་རྩི་དེ་བླངས་ལ་གིའུ་ཝང་དང༌། ག་པུར་
དང་བསྲེས་ཏེ་ཤིང་ཨརྒའི་འོ་མས་སྤྲུས་ཏེ་རིལ་བུར་བྱས་ནས་བ་སེར་མོའི་འོ་མ་ལ་བདར་ཏེ་དཔྲལ་བར་ཐིག་ལེ་བྱས་ན། ནམ་མཁའ་ལ་འགྲོ་བར་འགྱུར། རིག་སྔགས་འཆང་
བྱེ་བ་སྟོང་ཕྲག་བཅུའི་འཁོར་དང་ལྡན་པར་འགྱུར། སྙིང་གར་ཐིག་ལེ་བྱས་ན་མི་སྣང་བར་འགྱུར་ཞིང༌། གནོད་སྦྱིན་དང༌། སྲིན་པོ་དང༌། འབྱུང་པོ་ཐམས་ཅད་ཀྱི་རྗེ་དཔོན་དུ་

92-1-386b

འགྱུར་རོ། །ལྕེའི་རྩེ་མོ་ལ་རེག་ན་ཉིན་རེ་ཞིང་ཚིགས་སུ་བཅད་པ་སྟོང་བཀླགས་ཤིང་འཛིན་པར་འགྱུར། མིད་ན་ལོ་སྟོང་ཕྲག་བཅུར་འཚོ་བར་འགྱུར། འོ་མ་དང་ལྷན་ཅིག་
འཐུངས་ན། ཐོས་པ་མང་པོ་རྒྱ་མཚོ་བསགས་པར་འགྱུར། ཤིང་ཨརྒའི་འོ་མ་དང་ལྷན་ཅིག་ཟོས་ན། རིག་སྔགས་འཆང་ཐམས་ཅད་ཀྱི་འཁོར་ལོས་བསྒྱུར་བར་འགྱུར། ཆོ་
ག་ཞིབ་མོ་དང༌། གསང་སྔགས་དང༌། དཀྱིལ་འཁོར་དང༌། ཕྱག་རྒྱ་ཐམས་ཅད་མངོན་དུ་འགྱུར། ལྟེ་བའི་གནས་སུ་ཐིག་ལེ་བྱས་ཏེ་ཆུ་ཀླུང་ཆེན་པོའི་ནང་དུ་ཞུགས་ན། གཏིང་
དུ་འབྱིང་བར་མི་འགྱུར་ཞིང་ཕ་རོལ་ཏུ་ཕྱིན་པར་འགྱུར། རྒྱ་མཚོའི་ཕ་རོལ་ཏུ་ཡང་ཕྱིན་པར་འགྱུར། སྤྱི་བོར་ཐིག་ལེ་བྱས་ཏེ་གཡུལ་ངོར་ཞུགས་ན། དཔུང་གི་ཚོགས་ཡན་ལག་
བཞི་པས་རྒྱལ་བར་འགྱུར། ཞུན་མར་དང་ལྷན་ཅིག་ཟོས་ན། གླང་པོ་ཆེ་སྟོང་གི་སྟོབས་དང་ལྡན་པར་འགྱུར། ལག་པ་ཡ་གཅིག་གིས་གླང་པོ་ཆེ་བསྐྱོད་པ་དང༌། ནམ་མཁའ་ལ་
འཕེན་ཅིང་སླར་ཡང་འཛིན་ཏོ། །རིལ་བུ་འདིས་ལག་པ་ལ་བསྐུས་ན། མི་སྟོང་ཐུབ་པར་འགྱུར་རོ། །རིལ་བུ་འདི་ལྷའི་གནས་སུ་བརྐོས་ཏེ་བཞག་ན། ལྷ་ཐམས་ཅད་དབང་དུ་འགྱུར་
ཏེ༑ དུས་དུས་སུ་ཆར་འབེབས་ཤིང་སད་དང༌། རླུང་དང༌། སྤྲིན་དང༌། སེར་བ་གཅོད་པར་བྱེད། རྒྱལ་པོའི་སྒོར་བརྐོས་ཏེ་བཞག་ན། རྒྱལ་པོའི་བཙུན་མོའི་འཁོར་དང་བཅས་པ་དང༌།

92-1-387a

༄༅། །བཀའ་ལ་གཏོགས་པ་དང༌། ཞང་བློན་དང༌། བྲམ་ཟེ་མདུན་ན་འདོན་དང་བཅས་པ་དབང་དུ་འགྱུར་རོ། །གཙུག་ལག་ཁང་གི་སྒོར་བརྐོས་ཏེ་བཞག་ན། དགེ་སློང་
ཐམས་ཅད་བདེ་བའི་རེག་པ་ལ་གནས་པས་གནས་པར་འགྱུར། རྟག་ཏུ་བྱམས་པའི་སེམས་ཀྱིས་གནས་པར་འགྱུར། འཕགས་པའི་དགེ་འདུན་གྱི་ནང་དུ་རྒན་པའི་མཐར་བརྐོས་
ཏེ་བཞག་ན། དགེ་སློང་ཐམས་ཅད་ཟས་དང་སྐོམ་འདོད་རྒུ་ཐོབ་པར་འགྱུར་རོ། །ལྷུང་བཟེད་ཀྱི་ནང་དུ་བཞག་སྟེ་གྲོང་ཁྱེར་མང་པོར་བསོད་སྙོམས་ལ་སོང་ན། ཁ་ཟས་རོ་བྲོ་
བའི་མཆོག་རྣམ་པ་སྣ་ཚོགས་འབད་མི་དགོས་པར་ཐོབ་པར་འགྱུར་རོ། །སྐུ་གདུང་དང་བཅས་པའི་མཆོད་རྟེན་གྱི་གནས་སུ་བརྐོས་ཏེ་བཞག་ལ་མཆོད་རྟེན་ལ་མཆོད་པ་
བྱས་ན། རིལ་བུ་ཇི་སྲིད་དུ་མཆོད་རྟེན་གྱི་གནས་ན་གནས་པ་དེ་སྲིད་དུ་མཆོད་རྟེན་ཆེན་པོ་བརྒྱད་ལ་ཉིན་རེ་ཞིང་མཆོད་པ་ཆེན་པོ་བྱས་པར་འགྱུར་རོ། །འཕགས་པ་སྤྱན་རས་
གཟིགས་དབང་ཕྱུག་གི་གནས་སུ་འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་བརྐོས་ཏེ་བཞག་ལ་འཕགས་པ་སྤྱན་རས་གཟིགས་དབང་ཕྱུག་ལ་མཆོད་
པ་བྱས་ཏེ་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་བརྗོད་བྱས་ན། རིལ་བུ་ཇི་སྲིད་གནས་ཀྱི་བར་དུ་ཉི་མ་རེ་རེ་ཞིང་འཕགས་པ་སྤྱན་རས་གཟིགས་

92-1-387b

དབང་ཕྱུག་ལ་མཆོད་པ་བྱས་པར་འགྱུར་རོ། །ལམ་པོ་ཆེར་བརྐོས་ཏེ་བཞག་ན། ཆོམ་པོ་དང༌། གཡོན་ཅན་དང༌། རྐུན་མ་དང༌། མི་དང༌། མི་མ་ཡིན་པ་དང༌། གཅན་གཟན་ཁྲོ་
བོ་རྣམས་བཅིངས་པར་འགྱུར་ཞིང་ཕྱོགས་མཚམས་སུ་འབྱེར་བར་འགྱུར་རོ། །རིའི་རྩེ་མོར་བརྐོས་ཏེ་བཞག་ན། སྨན་གྱི་དངོས་པོ་ཐམས་ཅད་འབར་བར་འགྱུར་ཏེ་ཇི་སྲིད་དུ་
རིའི་རྩེ་མོ་སྣང་བ་དེ་སྲིད་དུ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དང༌། བ་ལང་དང༌། ཕྱུགས་དང༌། མ་ཧེ་དང༌། རྟ་ལ་སོགས་པ་འཇིགས་པ་ཐམས་ཅད་ལས་གྲོལ་བར་
འགྱུར་ཞིང་སེམས་ཅན་དམྱལ་བ་ཆེན་པོ་བཅུ་དྲུག་གི་འཇིགས་པ་ལས་ཡོངས་སུ་ཐར་པར་འགྱུར། འཇིགས་པ་ཆེན་པོ་བརྒྱད་ལས་ཡོངས་སུ་གྲོལ་བར་འགྱུར། ནད་ཐམས་
ཅད་ལས་ཡོངས་སུ་གྲོལ་བར་འགྱུར། དཔག་ཚད་བརྒྱ་ཁོར་ཡུག་ཏུ་ཞི་བ་ཆེན་པོར་འགྱུར། ནད་ཐམས་ཅད་དང་བྲལ་བར་འགྱུར། མགུལ་དུ་བཏགས་ཏེ་བཅང་བར་བྱས་ན།
འཕགས་པ་སྤྱན་རས་གཟིགས་དབང་ཕྱུག་སྐུ་སྟོན་བཞེད་པར་འགྱུར་ཞིང་རྟག་ཏུ་དགོངས་པར་འགྱུར་རོ། །བང་བར་བརྐོས་ཏེ་བཞག་ན། འབྲུ་མང་པོ་འཕེལ་བར་འགྱུར་རོ། །
ཆང་ཡོད་པའི་སྒོར་བརྐོས་ཏེ་བཞག་ན། ཆང་ཐམས་ཅད་རབ་ཏུ་འཕེལ་བར་འགྱུར་རོ། །ཞིང་གི་ནང་དུ་བརྐོས་ཏེ་བཞག་ན། ལོ་ཏོག་མང་པོ་འབྱོར་པར་འགྱུར་རོ། །བྲག་ཕུག་

92-1-388a

༄༅། །ཏུ་བརྐོས་ཏེ་བཞག་ན། བྲག་ཕུག་གི་སྒོ་བྱེ་བར་འགྱུར་རོ། །ཕུག་གི་སྒོ་ལ་བྱུགས་ན་ཕུག་གི་སྒོ་ཐམས་ཅད་བྱེ་བར་འགྱུར་རོ། །བུ་གའི་གནས་སུ་བྱུགས་
ན༑ རོ་ཐམས་ཅད་འཛག་པར་འགྱུར་རོ། །ནགས་ཀྱི་ཕུག་ཏུ་བརྐོས་ཏེ་བཞག་ན། ནགས་ཀྱི་ལྷ་ཐམས་ཅད་རང་གི་མདུན་ན་འདུག་པར་འགྱུར་རོ། །དགོས་པ་གང་བྱེད་པ་དེ་
གྲུབ་པར་འགྱུར་རོ། །པདྨའི་མཚོའི་ནང་དུ་བརྐོས་ཏེ་བཞག་ན། པདྨ་མང་པོ་བྱུང་བར་འགྱུར་ཞིང་དུས་ཀུན་ཏུ་ལྷའི་དྲི་བསུང་འབྱུང་བར་འགྱུར་རོ། །ཁྱིམ་མཐོན་པོའི་གནས་
སུ་བཞག་ན། ཇི་སྲིད་སྣང་བ་དེ་སྲིད་དུ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་རྣམས་སྲུང་བར་འགྱུར་ཞིང་ཕྱོགས་བཅུ་ཀུན་ནས་དཔག་ཚད་བརྒྱ་མཚམས་བཅད་
པར་འགྱུར། ནད་ཐམས་ཅད་ལས་ཡོངས་སུ་གྲོལ་བར་འགྱུར། སྡིག་པ་ཐམས་ཅད་དང༌། དགྲ་ཐམས་ཅད་དང༌། གདོན་ཐམས་ཅད་དང༌། འགོ་བའི་ནད་ཐམས་ཅད་རབ་ཏུ་
ཞི་བར་འགྱུར། ཕ་རོལ་གྱི་དཔུང་ཐམས་ཅད་རབ་ཏུ་ཞི་བར་འགྱུར། འགོ་བའི་ནད་ཐམས་ཅད་རྣམ་པར་འཇིག་པར་འགྱུར། གཡུལ་ངོར་ཡུངས་ཀར་དང་བསྲེས་ཏེ་གཏོར་
ན༑ གཡུལ་འགྱེད་པ་ཆེན་པོ་ཕན་ཚུན་མཛའ་བ་ཆེན་པོར་འགྱུར་རོ། །ནད་ཆེན་པོས་ལུས་བསྐམས་ཤིང་ཚེ་ཟད་པ་དང༌། བགེགས་ཆེན་པོས་ཟིན་ལ་དྲི་ཆབ་ཀྱི་བུམ་པར་

92-1-388b

རིལ་བུ་འདི་བསྲེས་ཏེ་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་བཟླས་ཏེ་ཁྲུས་བྱས་ནས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ན། ཁྲུས་བྱས་
པ་ཙམ་གྱི་མོད་ལ་ནད་ཐམས་ཅད་དང༌། གནོད་པ་ཐམས་ཅད་ལས་ཡོངས་སུ་ཐར་པར་འགྱུར་རོ། །སྡིག་པ་ཐམས་ཅད་དང༌། སྒྲིབ་པ་ཐམས་ཅད་ལས་ཡོངས་སུ་ཐར་བར་འགྱུར།
ཚེ་ཡོངས་སུ་ཟད་པའི་ཚེ་སླར་ནུར་བར་འགྱུར། ལྷའི་ལུས་གཟུགས་དང་ལྡན་པར་འགྱུར། དྲི་མ་དང་བྲལ་བ་དང༌། སེར་སྣ་དང་བྲལ་བར་འགྱུར། ལས་གཞན་དང་གཞན་སྟོང་
ཕྲག་བརྒྱ་བྱེད་པར་འགྱུར་ཏེ། རང་གི་བློས་ཀྱང་ཐམས་ཅད་དུ་སྦྱར་བར་བྱའོ། །ཐམས་ཅད་ལ་ཐོགས་པ་མེད་པའི་ལས་ཅན་དུ་འགྱུར། ཕུག་གི་གནས་ཐམས་ཅད་ཀྱི་རྗེ་དཔོན་
དང་རྒྱལ་པོར་འགྱུར། ཚེ་བསྐལ་པ་སྟོང་ཕྲག་བཅུ་གཉིས་ཐུབ་པར་འགྱུར། ཤི་ནས་འཇིག་རྟེན་གྱི་ཁམས་བདེ་བ་ཅན་དུ་པདྨའི་སྙིང་པོ་ལས་རྒྱན་ཐམས་ཅད་ཀྱིས་བརྒྱན་
པ༑ ནོར་བུ་དང༌། གསེར་དང༌། དངུལ་དང༌། རྡོ་རྗེ་དང༌། བཻཌཱུཪྱ་དང༌། མ་རྒད་དང༌། པདྨ་རཱ་ག་དང༌། ཨིནྡྲ་ནཱི་ལ་དང༌། མུ་ཏིག་རྣམས་ཀྱིས་ལུས་བརྒྱན་པར་གྱུར་ཏོ། །སྐྲ་བུང་བ་
ལྟར་ནག་ཅིང་འཁྱིལ་ལ་འཁྱིལ་བ་དང༌། མིག་ཨུཏྤ་ལའི་མཆོག་སྔོན་པོ་ལྟ་བུ་དང༌། པགས་པའི་མདོག་གསེར་ལྟ་བུར་འགྱུར་རོ། །ངག་འཇམ་པ་དང༌། སྙན་པ་དང༌། ཡིད་དུ་

92-1-389a

༄༅། །འོང་བར་འགྱུར་རོ། །རྒྱལ་བ་འོད་དཔག་མེད་ཀྱི་ཕྱག་བརྐྱང་སྟེ་ཕྱག་སྤྱི་བོ་ལ་འཇོག་པར་འགྱུར་རོ། །ཕྱག་ན་པདྨའི་ཕྱག་མཆོག་སྦྱིན་པས་དབུགས་འབྱིན་
ཅིང་ཁྱད་པར་མཆོག་སྦྱིན་པར་འགྱུར་རོ། །པདྨ་ལ་རབ་ཏུ་གནས་པ་རྣམ་པར་གཟིགས་པ་དོན་ཡོད་པའི་སངས་རྒྱས་ཞེས་བྱ་བ་འཕགས་པ་འོད་དཔག་མེད་ལུང་སྟོན་པར་འགྱུར་
རོ༑ ༑དེ་ནས་ཡུངས་ཀར་དེ་དེ་བཞིན་གཤེགས་པ་སྟོང་ཕྲག་བརྒྱ་ཕྲག་བྱེ་བ་སྙེད་ཀྱི་སྤྱན་དུ་འགྱུར་བ་དང༌། གངྒཱའི་ཀླུང་གི་བྱེ་མ་དང་མཉམ་པའི་སངས་རྒྱས་བཅོམ་ལྡན་འདས་
རྣམས་ཀྱི་རིང་བསྲེལ་དུ་འགྱུར་ཞིང༌། ཁམས་སྣ་ཚོགས་ཀྱི་ཁ་དོག་རྣམ་པ་སྣ་ཚོགས་ཀྱི་མདོག་གི་ངོ་བོ་ཉིད་དུ་འགྱུར་རོ། །ནོར་བུ་རིན་པོ་ཆེ་བདུན་དང་འདྲ་ཞིང་འདི་ལྟ་སྟེ། སྐུ་
གདུང་རེ་རེ་ཡང་ཉི་མ་བཞིན་དུ་སོ་སོར་གསལ་བར་འགྱུར་རོ། །ཕྱོགས་བཅུ་ཀུན་ཏུ་འོད་ཟེར་འབྱུང་ཞིང་རྫུ་འཕྲུལ་གྱི་ཆོ་འཕྲུལ་རྣམ་པ་སྣ་ཚོགས་མཛད་དེ་ལུས་རེ་རེ་སྟོན་
པར་འགྱུར་རོ། །རིང་བསྲེལ་འདི་མཐོང་བ་ཙམ་གྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་ཏེ། གཞན་དུ་ཡིད་ལ་མ་བྱས་ན་དེ་
དག་གིས་དེ་བཞིན་གཤེགས་པ་ཐམས་ཅད་ཀྱིས་དེ་ལ་སྨད་པར་མི་འགྱུར་རོ། །གཞན་ཡང་ཉལ་ཀར་རང་གི་བློས་བྱམས་པའི་སེམས་ཀྱིས་རིང་བསྲེལ་མངོན་དུ་བྱས་ཏེ་

92-1-389b

སྨོན་ལམ་གདབ་པར་བྱའོ། །ཅི་འདོད་པ་བསམ་སྟེ་མཆོད་པ་བྱས་ན། བསམ་པ་ཙམ་གྱི་མོད་ལ་སྐད་ཅིག་ཏུ་ཐམས་ཅད་འགྲུབ་པར་འགྱུར་རོ། །རིང་བསྲེལ་གྱི་སྙིང་པོ་འདི་ཇི་ལྟ་
བ་བཞིན་དུ་བུམ་པ་བཟང་པོ་འདི་ཡང་བལྟ་བར་བྱ་སྟེ། དེ་གཉིས་ཀ་ཡང་རྫུ་འཕྲུལ་མཛད་པར་སྣང་བ་མཐུན་པ་ཡིན་ཏེ། འདི་ལ་ཐེ་ཚོམ་དང་ཡིད་གཉིས་བསྐྱེད་པར་མི་བྱའོ། །
བུམ་པ་སྒྲུབ་པ་དོན་ཡོད་པའི་ཆོ་གའོ།།    །།དེ་ནས་བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པའི་ཕྱག་གསེར་གྱི་ཁ་དོག་ཅན་བརྐྱང་སྟེ་འཕགས་པ་
སྤྱན་རས་གཟིགས་དབང་ཕྱུག་གི་དབུའི་སྤྱི་བོར་བཞག་སྟེ་བཀའ་སྩལ་པ། མཆོག་ཏུ་རྨད་དུ་བྱུང་བ་ཞེས་བྱ་བའི་ཆོ་ག་ཞིབ་མོ་གྲུབ་པ། བླ་ན་མེད་པ། དོན་ཡོད་པ་ཆེན་པོའི་
བུམ་པ་སྒྲུབ་པ། རིགས་པ་འཆང་བ་རྣམས་ཀྱིས་བཀླགས་པས་གྲུབ་པ། འཛམ་བུ་གླིང་པའི་རིགས་བཞིའི་འཇིག་རྟེན་ལ་ཕན་པ་དང༌། བདེ་བའི་དོན་དུ་རབ་ཏུ་བྱིན་པ་དང༌། སྒྲུབ་
པ་ཤིན་ཏུ་བཀྲ་ཤིས་པ་བླ་ན་མེད་པ། རང་གི་བྱིན་གྱི་རླབས་ཀྱིས་བྱིན་གྱིས་བརླབས་པ། དོན་ཡོད་པ་ཆེན་པོའི་ཆོ་འཕྲུལ། སངས་རྒྱས་དང་བྱང་ཆུབ་སེམས་དཔའ་བླ་ན་མེད་
པ༑ སྒྲུབ་པ་ཡང་དག་པར་སྒྲུབ་པ། ཆེ་ཞིང་ཆེ་བ་བྱང་ཆུབ་ཀྱི་སྙིང་པོའི་ཆོས་ཀྱི་འཁོར་ལོ་བསྐོར་བ། དེ་བཞིན་གཤེགས་པ་ཆེན་པོའི་བྱིན་གྱི་རླབས་ཀྱིས་བྱིན་གྱིས་བརླབས་པ།

92-1-390a

༄༅། །སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་དབུགས་འབྱིན་པ་ཆེན་པོ་འཇིག་རྟེན་དུ་བཞག་པ་ནི། སེམས་དཔའ་ཆེན་པོ་ལེགས་སོ་ལེགས་སོ།།
མཆོག་ཏུ་སྒྲུབ་པ། བླ་ན་མེད་པ་སྒྲུབ་པ། བཀླགས་པས་འགྲུབ་པ། རྟག་ཏུ་རྗེས་སུ་འབྲང་བར་འགྱུར་བ། རྟག་ཏུ་མཆོག་སྦྱིན་པར་མཛད་པ། རྟག་ཏུ་རྗེས་སུ་སྐྱོང་བར་མཛད་
པ་ནི༑ སེམས་ཅན་གྱི་བསམ་པ་ཐམས་ཅད་ཡོངས་སུ་རྫོགས་པར་བྱ་བའི་ཕྱིར་སྤྱན་རས་གཟིགས་དབང་ཕྱུག་ཁྱོད་ལ་ཡོངས་སུ་གཏད་དོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་མཆོག་ཏུ་ཡིད་དགའ་སྟེ་བཞིན་འཛུམ་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ་
བཏུད་ནས་བཅོམ་ལྡན་འདས་ཀྱི་ཞབས་གཉིས་ལ་སྤྱི་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཕྱོགས་བཅུའི་སེམས་
ཅན་ཐམས་ཅད་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སྲོག་ཆགས་སུ་གྱུར་པ་ཇི་སྙེད་རི་དྭགས་དང༌། བྱ་ཇི་སྙེད་པ་དེ་དག་ཐམས་ཅད་བདག་གིས་
ཡོངས་སུ་གཟུང་བར་བགྱི་ཞིང༌། སྡུག་བསྔལ་ཐམས་ཅད་ལས་ཡོངས་སུ་ཐར་བར་བགྱི་བ་དང༌། བྱང་ཆུབ་ཆེན་པོའི་ལམ་ལ་དགོད་པའི་ཕྱིར་སྙིང་རྗེ་ཆེན་པོ་རྣམ་པར་

92-1-390b

དག་པས་རྗེས་སུ་གཟུང་བར་བགྱིའོ། །བཅོམ་ལྡན་འདས། མངོན་པར་བརྩོན་པ་དེ་དག་ནི། བདག་གིས་ཐམས་ཅད་ཀྱི་མཆོག་ཏུ་ཡོངས་སུ་གྲོལ་བར་བགྱིའོ། །བཅོམ་ལྡན་འདས།
ཡང་དག་པར་འགྲུབ་པར་བྱེད་པའི་རིག་པ་འཛིན་པ་ཐམས་ཅད་ཀྱིས་བདག་དྲན་ན། བཅོམ་ལྡན་འདས། སེམས་ཅན་དེ་ནི། བདག་གིས་རྟག་ཏུ་བལྟ་བར་བགྱིའོ། །རྟག་ཏུ་རྗེས་སུ་དྲན་པ་
དང༌། རྟག་ཏུ་རྗེས་སུ་བསྲུང་བར་བགྱིའོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་བཅུ་གཉིས་པ། བཅོམ་ལྡན་འདས། འོན་ཀྱང་དོན་ཁྱད་པར་ཅན་
གྱི་ཆེད་དུ་དོན་ཡོད་ཞགས་པའི་སྙིང་པོའི་ཆོ་ག་ཞིབ་མོ་འདི་ཀློག་པ་དང༌། སྒྲུབ་པ་དང༌། རེག་པ་དང༌། མཆོད་པར་བྱེད་པ་ལ་མངོན་པར་བརྩོན་པ་དེ། བདག་ཅག་གིས་བཅོམ་ལྡན་འདས་
ཀྱི་ཐུགས་ལས་སྐྱེས་པའི་སྲས་ལྟ་བུར་ཡོངས་སུ་བསྐྱང་བར་བགྱི། ཕྲག་པས་ཡོངས་སུ་བཀུར་བར་བགྱིའོ། །བཅོམ་ལྡན་འདས། དེ་བཞིན་ཉིད་དུ་སེམས་ཅན་ཐམས་ཅད་སྙིང་རྗེ་ཆེན་པོས་
ཡོངས་སུ་གཟུང་སྟེ། ཡོངས་སུ་ཐར་པའི་དོན་གྱི་ཆེད་དང༌། མཆོག་སྦྱིན་པ་ཡོངས་སུ་རྫོགས་པའི་ཆེད་དང༌། རེ་བ་དང༌། ཡིད་ཀྱི་ཤིང་རྟ་ཐམས་ཅད་ཡང་དག་པར་དགོངས་པའི་ཆེད་དང༌།
བདག་གིས་བཅོམ་ལྡན་འདས་ལ་ལྟོས་པ་མེད་པར་བགྱིའོ། །བདག་བཅོམ་ལྡན་འདས་ཀྱི་ཚིམ་པ་མེད་པ་དང༌། སེམས་ཅན་ཐམས་ཅད་ཡོངས་སུ་གྲོལ་བའི་ཆེད་དང༌། མཆོག་སྦྱིན་པའི་

92-1-391a

༄༅། །ཆེད་དང༌། བསྲུང་བའི་ཆེད་དང༌། ཐམས་ཅད་ལ་བྱང་ཆུབ་མཆོག་གི་ལམ་ལ་རབ་ཏུ་དགོད་པའི་ཆེད་དང༌། བཅོམ་ལྡན་འདས། ཁྱད་པར་དུ་ཆོ་ག་ཞིབ་མོའི་རྒྱལ་པོ་འདི་
ལ་གལ་ཏེ་ཀློག་པ་དང༌། སྒྲུབ་པ་དང༌། དཀྱིལ་འཁོར་དང༌། ཕྱག་རྒྱ་ལ་མངོན་པར་བརྩོན་པར་བྱེད་པ་དང༌། འཆང་བར་བྱེད་པ་དང༌། འདོན་པར་བྱེད་པ་དང༌། མཆོད་པར་བྱེད་པ་དང༌། ཀུན་
ཆུབ་པར་བྱེད་པ་དང༌། ཚུལ་བཞིན་དུ་ཡིད་ལ་བྱེད་པས་སྒོམ་པར་བྱེད་པ་དང༌། ཉན་པར་བྱེད་པ་དང༌། ཐ་ན་རྣ་བའི་བུ་གར་ཡང་སྒྲ་ལྷུང་བར་འགྱུར་བ་དེ་ལ་བདག་གིས་བཅོམ་ལྡན་འདས།
རྟག་ཏུ་དུས་ཐམས་ཅད་དུ་རྒྱུན་རྗེས་སུ་འབྲང་བར་བགྱི། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཀྱི་མཆོག་ཐམས་ཅད་དང༌། བཀྲ་ཞིང་རྣམ་པར་བཀྲ་བའི་ལྷ་རྫས་
ཐམས་ཅད་རྗེས་སུ་སྩལ་བར་བགྱིའོ། །ཆོ་ག་ཞིབ་མོ་ཆེན་པོ་སྒྲུབ་པར་བྱེད་པ་རྣམས་ཕྱིར་མི་ལྡོག་པའི་གནས་ལ་དགོད་པར་བགྱི། ཐ་ན་དུད་འགྲོའི་སྐྱེ་གནས་སུ་སོང་བའི་རི་
དྭགས་དང་བྱ་རྣམས་ཀྱིའང་སྒྲ་གྲགས་པ་རྣ་བའི་བུ་གར་ལྷུང་བ་ཙམ་ལས་ཕྱིར་མི་ལྡོག་པའི་གནས་ལ་རབ་ཏུ་འཇུག་པར་བགྱི། བཅོམ་ལྡན་འདས། ཅི་སླར་ཡང་ཡོངས་སུ་དག་པའི་
ཡིད་ཀྱིས་བྱམས་པ་དང༌། སྙིང་རྗེ་དང༌། དགའ་བ་དང༌། བཏང་སྙོམས་ལ་རྟག་ཏུ་ཡང་དག་པར་གནས་པས། དོན་ཡོད་ཞགས་པའི་སྙིང་པོ་འདི་སྒྲུབ་པར་བྱེད་པ་དང༌། ཀློག་པར་བྱེད་པ་

92-1-391b

དང༌། དཀྱིལ་འཁོར་དང༌། ཕྱག་རྒྱ་དང༌། ཆོ་ག་ཞིབ་མོའི་རྒྱལ་པོ་སྒྲུབ་པར་བྱེད་པ་དང༌། འཆང་བར་བྱེད་པ་དང༌། འདོན་པར་བྱེད་པ་དང༌། ཐུན་མཚམས་གསུམ་གྱི་གནས་སུ་གནས་པས་རྗེས་སུ་
དྲན་པར་བྱེད་པ་དང༌། ཉིན་དང་མཚན་མོར་རི་མོར་བྱེད་པ་འདི་རྣམས་བཅོམ་ལྡན་འདས། མིའི་ལུས་སུ་མི་འགྱུར་ཏེ། མིའི་ལུས་དག་པའི་ལུས་སུ་རིག་པར་བྱ། ལྷ་ཞེས་བྱ་བའི་ལུས་སུ་རིག་པར་
བྱའོ༑ ༑བཅོམ་ལྡན་འདས། བདག་གིས་རྟག་པར་རྒྱུན་དུ་ཕྲག་པས་ཡོངས་སུ་བཀུར་བར་བགྱི། བཅོམ་ལྡན་འདས། བདག་གི་སྤྱི་བོར་སོན་པ་གཟུང་བར་བགྱི། བཅོམ་ལྡན་འདས། གང་
གི་སླད་དུ་ཞེ་ན། བཅོམ་ལྡན་འདས། ལྷའི་ལུས་འདི་ནི། མི་ལུས་སུ་རིག་པར་བགྱི་བ་མ་ལགས་སོ། །གང་གི་སླད་དུ་ཞེ་ན། བཅོམ་ལྡན་འདས། དོན་ཡོད་པའི་ཞགས་པའི་སྙིང་པོ་འདི་མིའི་ལུས་
ཀྱི་སྙིང་པོ་དང༌། ནང་གི་ཡིད་ལ་གནས་པ་དེས། དེའི་མཐུས་དོན་ཡོད་ཞགས་པའི་སྙིང་པོ་ཆེན་པོའི་མཐུས་མིའི་ལུས་དག་པའི་ལྷའི་ལུས་སུ་འགྱུར་ཏེ། ལྷའི་ལུས་སུ་རིག་པར་བྱའོ། །འཇིག་
རྟེན་དབང་ཕྱུག་གི་ལུས་སུ་རིག་པར་བྱའོ། །ཡིད་བཞིན་གྱི་ནོར་བུ་རིན་པོ་ཆེའི་ལུས་སུ་རིག་པར་བྱའོ། །དེ་བཞིན་གཤེགས་པའི་མཛོད་རྒྱ་མཚོ་ཆེན་པོའི་དཀྱིལ་འཁོར་གྱི་ལུས་སུ་རིག་
པར་བྱའོ། །དོན་ཡོད་པའི་སྙིང་པོའི་ལུས་སུ་རིག་པར་བྱའོ། །དྲི་མ་དང་བྲལ་ཞིང༌། སེར་སྣ་དང་ཕྲག་དོག་སྤངས་པའི་ལུས་སུ་རིག་པར་བྱའོ། །སྡིག་པ་དང༌། སྒྲིབ་པ་ཐམས་ཅད་རྣམ་པར་

92-1-392a

༄༅། །དག་ཅིང་།དྲི་མ་མེད་པའི་ལུས་སུ་རིག་པར་བྱའོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་
ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཀྱིས་མཆོད་པར་བྱ་བ་དང༌། བརྗེད་པར་བྱ་བ་དང༌། ཕྱག་བྱ་བའི་འོས་སུ་རིག་པར་བྱའོ། །སུམ་ཅུ་རྩ་གསུམ་པའི་ལྷ་རྣམས་ཀྱིས་བསྲུང་
བའི་ལུས་སུ་རིག་པར་བྱའོ། །དེ་བཞིན་གཤེགས་པ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་བདུན་ཅུ་རྩ་གཉིས་བསྐྱེད་པའི་དགེ་བའི་རྩ་བ་དང་ཡང་དག་པར་ལྡན་པའི་
ལུས་སུ་རིག་པར་བྱའོ། །ཚེ་དཔག་ཏུ་མེད་པའི་ལུས་སུ་རིག་པར་བྱའོ། །བྱང་ཆུབ་སེམས་དཔའ་ཐམས་ཅད་ཀྱིས་དབུགས་ཕྱུང་བའི་ལུས་སུ་རིག་པར་བྱའོ། །ལག་ན་རྡོ་རྗེས་རྡོ་རྗེར་
བྱིན་གྱིས་བརླབས་པའི་ལུས་སུ་རིག་པར་བྱའོ། །རྒྱ་མཚོ་ཆེན་པོ་ཟབ་མོའི་ཆུའི་རིགས་དགུ་དང་མཉམ་ཞིང་མཚུངས་པའི་ལུས་སུ་རིག་པར་བྱའོ། །དེ་མ་ཐག་ཏུ་ལྷུན་པོ་ཆེན་པོའི་ལུས་
སུ་རིག་པར་བྱའོ། །ནམ་མཁའ་ཆེན་པོ་ཡོངས་སུ་དག་པ་དང༌། ནོར་བུ་རིན་པོ་ཆེ་ཆེན་པོ་དང་འདྲ་བར་འགྱུར་ཏེ། ལྷའི་ལུས་དང༌། ལྷའི་ཁམས་ཀྱི་སྙིང་པོ་མཉམ་པའི་ལུས་སུ་རིག་པར་
བྱའོ༑ ༑དེ་ལྟར་མཐུ་ཆེན་པོ་དང༌། སྟོབས་ཆེན་པོ་ཞེས་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་ཤིང་ལུང་བསྟན་པར་འགྱུར་ཏེ། ལུས་ཆེན་པོར་ཡང་འགྱུར་རོ། །བཅོམ་

92-1-392b

ལྡན་འདས། འོན་ཀྱང་སེམས་ཅན་སྒྲུབ་དཀའ་བ། ཁོང་དུ་ཆུད་པར་དཀའ་བ། གཏིང་དཔག་པར་དཀའ་བ། དད་པ་མེད་པ། སེར་སྣས་ཡོངས་སུ་དཀྲིས་པ། སྡིག་པ་དང༌། གདུག་པ་དང༌། ལྷག་
མ་དང༌། སྦགས་པ་དང༌། ཁྲོ་བ་དང༌། ཞེ་གདུག་པ་མང་བ་དེས་ནི། བཅོམ་ལྡན་འདས། སེམས་ཅན་རང་གི་ཉེས་པ་ལགས་ཀྱི། བཅོམ་ལྡན་འདས། བདག་གིས་ཉེས་པ་ནི། མ་ལགས་སོ། །
བཅོམ་ལྡན་འདས། འོན་ཀྱང་བདག་དྲན་པ་ཙམ་གྱིས་སྙིང་པོ་འདི་ཀློག་པ་དང༌། ཁ་ཏོན་དུ་བྱེད་པ་དང༌། བཟླས་པ་ཙམ་གྱིས་ཡང་དག་པར་དགོངས་པར་བགྱི། མཐོང་བ་སྩལ་བར་
བགྱིའོ༑ ༑ཡང་དང་ཡང་དུ་བསྐུལ་བར་བགྱིའོ། །བཅོམ་ལྡན་འདས། སེམས་ཅན་དེ་རྣམས་ནི། བདག་ལ་ལྟ་བར་མི་བྱེད་པ་དང༌། བསམ་པར་མི་བྱེད་པ་དང༌། སེམས་པར་མི་བྱེད་པ་དང༌།
སྐད་ཅིག་ཡུད་ཙམ་ཐང་གཅིག་ཡིད་ལ་བྱེད་པས་ཀུན་ཏུ་འཛིན་པར་མི་བྱེད་ལགས་ཏེ། གདུག་པའི་བསམ་པ་དང༌། གདུག་པའི་སེམས་ཀྱིས་སེམས་ཅན་རང་གི་ཉེས་པས་ཡང་དག་པར་གང་
བའི་ལུས་ལགས་སོ། །བཅོམ་ལྡན་འདས། བདག་ནི། སེམས་པ་དང༌། དྲན་པ་དང༌། རྣམ་པར་ལྟ་བར་བྱེད་པ་ཙམ་གྱི་མོད་ལ་མདུན་དུ་ཉེ་བར་འདུག་པར་བགྱི། །མཐོང་བ་དང༌། ཡང་དག་པའི་གཏམ་
ཀུན་ཏུ་སྨྲ་བ་དང༌། ཡང་དག་པར་འགྲོགས་པར་བགྱིའོ། །སེམས་ཅན་དེ་རྣམས་ནི། རིག་སྔགས་འཆང༌། ཐ་ན་སེམས་ཀྱི་ཀུན་ཏུ་རྟོག་པ་ཙམ་ཡང་མི་སྐྱེ་སྟེ། ཡིད་ལ་བྱེད་པ་དང༌། སེམས་

92-1-393a

༄༅། །པར་བྱེད་པ་ཡང་མ་ལགས་སོ། །འདི་ལྟ་སྟེ། དགེ་སྦྱོང་གི་ཆ་བྱད་སྐྲ་བཞར་ཞིང་ངུར་སྨྲིག་ཙམ་འཆང་བའི་ཆ་བྱད་ནི། བྲམ་ཟེ་དང༌། རྒྱལ་རིགས་ཀྱི་ཆ་བྱད་དང༌།
ཚོང་པ་དང༌། དེད་དཔོན་ཆེན་པོའི་ཆ་བྱད་དང༌། བྱིས་པ་དང༌། བཅོམ་ལྡན་འདས་ཀྱི་ཆ་བྱད་དང༌། རྒྱལ་པོ་དང༌། བློན་པོ་དང༌། འགྲོགས་ཤེས་དང༌། གོས་དམར་པོ་ཅན་ལ་མཁན་པོ་
དང༌། སློབ་དཔོན་དང་མཚུངས་པར་མཁན་པོ་དང༌། བུ་དང༌། བུ་མོ་དང༌། མ་དང༌། ཕ་དང༌། སྲིང་མོར་ཉེ་བར་ལྟ་བར་བྱེད་དོ། །འོན་ཀྱང་མཁས་པ་ནི། ལྷག་པའི་བསམ་པ་ཡང་དག་
པར་རྫོགས་པ་ལ་གནས་པས། གཟུགས་དང༌། ཁ་དོག་དང༌། རྟགས་དང༌། དབྱིབས་དང༌། སྐད་དང༌། ཡང་དག་པའི་གཏམ་སྨྲ་བ་དང༌། ཚིག་འབྲུ་དང༌། ཡི་གེ་དང༌། དུས་ཚིགས་སུ་
འགྲོ་བ་ཡང་དག་པར་མཚོན་པར་བྱ། ཡང་དང་ཡང་དུ་གཏམ་ཀུན་ཏུ་སྨྲ་བ་ལ་རྣམ་པར་སྤྱད་པར་བྱ། དེའི་འོག་ཏུ་ཤེས་པར་བྱའོ། །འཕགས་པའི་སེམས་ཅན་ནོ་ཞེས་བལྟ་བར་བྱ།
བདག་ལ་ལྟ་བར་འདོད་པ་དང༌། བདག་མཐོང་བར་འདོད་པ་དེར་ཉེ་བར་འགྲོ་བར་བགྱིའོ། །དེ་ལྟ་བུའི་ཚོགས་ཤིན་ཏུ་གསལ་བར་མཐོང་བ་སྩལ་བར་བགྱི། རེ་བ་ཐམས་ཅད་དང༌།
ཡིད་ཀྱི་ཤིང་རྟ་ཡོངས་སུ་རྫོགས་པར་བགྱི། སྐྱེ་བོ་ཆེན་པོའི་དབུས་སུ་ཉོ་བ་དང༌། ཚོང་བ་དང༌། ཀུན་ཏུ་སྨྲ་བ་དང༌། ཡང་དག་པར་སྨྲ་བའི་ཐ་སྙད་ཡང་དག་པར་བགྱི། མདུན་སའི་

92-1-393b

དབུས་སུ་བསྟན་བཅོས་དང༌། སྙན་དངགས་དང༌། རིག་བྱེད་དང༌། གསང་སྔགས་དང༌། རིག་པ་དང༌། བརྡ་སྤྲོད་པ་དང༌། མདོ་སྡེ་དང༌། ཟློས་གར་དང༌། དྲི་ཟའི་གླུ་དབྱངས་ཀྱི་ཐ་སྙད་ཡང་
དག་པར་བགྱི། བྱང་ཆུབ་སྒྲུབ་པ་ལ་ཚུལ་དང༌། འདུལ་བ་དང༌། ཐེག་པ་ཆེན་པོའི་ཆོས་ཀྱི་མན་ངག་ལྷག་པར་བགྱི། བྲམ་ཟེ་རྣམས་ལ་སྔོན་རབས་དང༌། རིག་བྱེད་དང༌། མེའི་སྦྱིན་སྲེག་དང༌།
བྷ་ར་ཏ་དང༌། རཱ་མ་ཡ་ཎ་བསྟན་པར་བགྱི། གསང་སྔགས་སྨྲ་བ་རྣམས་ལ་གསང་སྔགས་ཀྱི་བཟླས་བརྗོད་དང༌། དཀྱིལ་འཁོར་དང༌། ཕྱག་རྒྱ་དང༌། ཆོ་ག་ཞིབ་མོ་དང༌། གཟུངས་ཀྱི་བཟླས་
བརྗོད་དང༌། སྦྱིན་སྲེག་དང༌། ཞི་བ་དང༌། རྒྱས་པ་དང༌། མངོན་སྤྱོད་ལ་སོགས་པ་བསྟན་པར་བགྱི། གང་གིས་བདག་མངོན་སུམ་དུ་མདུན་ན་འདུག་པར་ཅི་ཞིག་གིས་ཤེས་པར་བྱ་ཞེ་
ན༑ རྣམ་པ་གསུམ་གྱིས་ཤེས་པར་བྱ་སྟེ། ཚིག་སྙན་པ་དང༌། འཇམ་ཞིང་གཉེན་པའི་ངག་མི་འགྱུར་ཞིང་ཡོངས་སུ་གསལ་བར་རབ་ཏུ་འབྱེད་པ་ཡིན་པ་དང༌། ངག་གསལ་བ་ཡིན་པས་
ཏེ༑ ཐམས་ཅད་དུ་མཆོག་ཏུ་སྨྲ་ཞིང་སོ་སོར་ཁྱད་པར་དུ་བྱེད་པའོ། །ཁ་ནས་ཨུཏྤ་ལའི་དྲི་དང་ལྡན་པའི་རླུང་གནས་པ་དང༌། ལུས་ལས་ཀྱང་གླ་རྩིའི་དྲི་གནས་པས་ཏེ། འོན་ཀྱང་འཇིགས་
སུ་རུང་བའི་གཟུགས་ལ་ཤིན་ཏུ་དཔལ་གྱིས་འབར་བར་བྱེད་དོ། །དེས་ན་རིག་སྔགས་འཆང་གིས་གཞན་ནམ། འཇིག་རྟེན་གྱི་རིགས་བཞི་པོ་གང་ཡང་རུང་བ་འདི་འཕགས་པ་སྤྱན་རས་

92-1-394a

༄༅། །གཟིགས་དབང་ཕྱུག་གོ །ཞེས་དེ་གསལ་བར་ཤེས་པར་བྱ་སྟེ། འདི་ལ་ཡིད་གཉིས་དང༌། དོགས་པ་བསྐྱེད་པར་མི་བྱའོ། །རྨི་ལམ་དུ་ཡང་ཐུན་མཚམས་བཞིར་སྣ་
ཚོགས་པའི་གཟུགས་དང་ཁ་དོག་དང་དབྱིབས་སུ་མཐོང་བ་སྩལ་བར་བགྱི། རེ་བ་ཐམས་ཅད་དང༌། ཡིད་ཀྱི་ཤིང་རྟའི་མཆོག་རྗེས་སུ་སྩལ་བར་བགྱི། ལྷུན་གྱིས་གྲུབ་པ་ལས་ཕན་པ་
ཐམས་ཅད་དང༌། ཕུན་སུམ་ཚོགས་པའི་འབྱོར་པ་ཡོངས་སུ་རྫོགས་པར་བགྱི། བཅོམ་ལྡན་འདས། ནམ་དུ་ཡང་རྣམ་པ་གཞན་དུ་མི་འགྱུར་བར་བགྱིའོ། །ཡོངས་སུ་གཏང་བར་མི་
བགྱིའོ༑ ༑དེས་མཆོག་སྦྱིན་པ་ལ་ལྟོས་པར་མི་བགྱིའོ། །བཅོམ་ལྡན་འདས། རྫུན་དུ་སྨྲ་བ་དེའི་དངོས་གྲུབ་ཡང་དག་པར་རྗེས་སུ་མི་མཐོང་ཞིང༌། ལྷ་རྣམས་དེ་ལ་སྲུང་བ་དང༌། ཡོངས་
སུ་སྐྱོང་བར་མི་བགྱིད་པ་ནི། མ་གཏོགས་སོ། །བཅོམ་ལྡན་འདས། དེ་ཡང་སེམས་ཅན་སྡུག་བསྔལ་ཅན་དེའི་སྐྱོབ་པ་དང༌། དཔུང་གཉེན་དང༌། སྐྱབས་དང༌། འཁྲ་སར་འགྱུར་བར་
བགྱི༑ གདོན་མི་ཟ་བར་བརྩེ་བ་མེད་པར་འགྱུར་བ་མ་ཡིན་ནོ། །ཞེས་མཆོག་ཏུ་བསྒྲལ་བར་བགྱིའོ། །བཅོམ་ལྡན་འདས། དེ་ལྟར་སྙིང་རྗེས་ཡོངས་སུ་ཟིན་པའི་ཡིད་ཀྱིས་སེམས་
ཅན་ཐམས་ཅད་བླ་ན་མེད་པར་བགྱི། ཡང་དག་པར་གཟུང་བར་བགྱི། སེམས་ཅན་འདི་དག་ལ་གདོན་མི་ཟ་བར་བྱང་ཆུབ་ཀྱི་ས་བོན་རྗེས་སུ་གདབ་པར་བགྱིའོ། །དེ་ནས་ཡང་

92-1-394b

བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་དེ་དང༌། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །སེམས་དཔའ་ཆེན་པོ་མཆོག་གི་སྙིང་རྗེ་ཅན། ཁྱོད་སེམས་ཅན་ལ་མཉེས་གཤིན་པ་གང་
གིས་སེམས་ཅན་དེ་རྣམས་ཐམས་ཅད་སྙིང་རྗེ་ཆེན་པོས་ཡོངས་སུ་བཟུང་སྟེ་མཆོད་པར་བྱེད་ཅིང༌། འཁོར་བ་ཆེན་པོར་སྤྱོད་པར་བྱེད་པ་ལས་ཡོངས་སུ་ཐར་པ་གང་ཡིན་པ་དང༌། བསད་
པར་འོས་པ་ཤིན་ཏུ་ཡོངས་སུ་གྱུར་པ། བྱིང་བར་གནས་པ་དང༌། བཀྲེས་པ་དང༌། སྐོམ་པས་ཉེན་པ་དང༌། འཇིགས་པ་དང༌། སྐྲག་པ་དང༌། ཡིད་འབྱུང་ཞིང་སྐྱོ་བ་དང༌། སྡུག་བསྔལ་མང་
བ་དེས་ན། སེམས་ཅན་དེའི་དོན་ཡོད་པའི་རྒྱལ་པོའི་སྙིང་པོའི་དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། ཆོ་ག་ཞིབ་མོའི་རྒྱལ་པོ་ཆེན་པོ་འདིའི་མིང་འཛིན་པ་དང༌། སྒྲ་རྣ་བའི་
བུ་གར་ལྷུང་ཞིང་ཐོས་པར་བྱེད་པ་དེའི་སྡུག་བསྔལ་ཆེས་ཆེ་བ་དེ་རྣམས་དང༌། སྡིག་པ་དང༌། སྒྲིབ་པ་ཐམས་ཅད་ཡོངས་སུ་གྲོལ་ཏེ་འཇིགས་པ་ཐམས་ཅད་ཞི་བར་འགྱུར་རོ། །
དམྱལ་བའི་འཇིགས་པ་ཆེན་པོ་ལས་འདོན་ཅིང་ཡོངས་སུ་གྲོལ་པར་འགྱུར་རོ། །འཇིག་རྟེན་དང་འཇིག་རྟེན་ལས་འདས་པ་རྣམས་སྡིག་པ་ཐམས་ཅད་དང༌། དམྱལ་བའི་སྡུག་

92-1-395a

༄༅། །བསྔལ་གྱི་ཚོར་བ་མྱོང་བའི་ལས་ཀྱི་སྒྲིབ་པ་རྣམས་ཡོངས་སུ་ཟད་ཅིང་ཡོངས་སུ་གཏུགས་པར་འགྱུར་རོ། །དེ་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་
བརླབས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་འཛིན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་པར་འགྱུར་རོ། །ལན་
བདུན་ཐོས་པ་ཙམ་གྱིས་སེམས་ཅན་དེ་རྒལ་བར་འགྱུར་རོ། །ཚོགས་ཆེན་པོ་བསགས་པ་དང༌། དེ་བཞིན་གཤེགས་པས་དབུགས་ཕྱུང་བ་ཡིན་ནོ། །བྱང་ཆུབ་ཀྱི་ས་བོན་ཡོངས་
སུ་རྫོགས་པར་འགྱུར་རོ། །སྤྱན་རས་གཟིགས་དབང་ཕྱུག་འོན་ཀྱང་སེམས་ཅན་འདི་དག་ནི། འཕགས་པ་སྤྱན་རས་གཟིགས་དབང་ཕྱུག་དོན་ཡོད་ཞགས་པའི་སྙིང་པོ་དཀྱིལ་
འཁོར་དང༌། ཕྱག་རྒྱ་རིམ་པར་ཕྱེ་བ་དང་བཅས་པའི་ཆོ་ག་ཞིབ་མོ་མཐའ་དག་རྫོགས་པར་ཉན་པར་བྱེད་པ་དང༌། ཀློག་པར་བྱེད་པ་དང༌། འཆང་དུ་འཇུག་པ་དང༌། འདོན་དུ་འཇུག་པ་
དང༌། མཆོད་པར་བྱེད་པ་དང༌། འབྲི་བར་བྱེད་པ་དང༌། འབྲིར་འཇུག་པ་དང༌། མཆོད་པ་ཆེན་པོ་བྱེད་པ་དེའི་སེམས་ཅན་དེ་རྣམས་ཕྱིར་མི་ལྡོག་པར་རིག་པར་བྱ་སྟེ། འདི་ལ་ཐེ་ཚོམ་དང༌།
དོགས་པ་བསྐྱེད་པར་མི་བྱའོ། །འོན་ཀྱང་རིལ་བུ་དང༌། མིག་སྨན་དང༌། བདུག་པ་ལག་ཏུ་ཐོགས་པར་འགྱུར་བ་དེའི་སེམས་ཅན་དེ་རྣམས་ཆེར་དག་ཅིང༌། ཀུན་ནས་ཕྱོགས་བཅུ་

92-1-395b

རྣམས་སུ་དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་འཛིན་པར་འགྱུར་རོ། །དེ་བཞིན་གཤེགས་པ་ཐམས་ཅད་མཉེས་པར་བྱས་པར་འགྱུར་རོ། །ཕྱག་ན་པདྨ་དང༌། རིགས་ཀྱི་
བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་དོན་ཡོད་ཞགས་པའི་སྙིང་པོ་དང༌། ཀུན་ཏུ་ཁྲོ་བོའི་ཕྱག་རྒྱའི་སྙིང་པོ་འདི་ལན་བདུན་
སྨྱུང་བར་གནས་པའི་ཆོ་གས་མཆོད་པ་བྱེད་ཅིང་བཟླས་པ་འབུལ་བར་བྱེད་ཅིང་དབང་བསྐུར་བར་བྱེད་པ་དེ་ནི། མཐོང་བའི་ཆོས་ཉིད་ལ་དེ་བཞིན་གཤེགས་པའི་ལུས་སུ་རིག་པར་བྱའོ། །
དེ་བཞིན་གཤེགས་པའི་ཆོས་ཉིད་དངོས་སུ་མཐོང་སྟེ་དེ་བཞིན་གཤེགས་པའི་མཛོད་ལག་ཏུ་སོན་པར་འགྱུར་ཏེ། ཡིད་ཀྱིས་ཐེ་ཚོམ་མི་བྱའོ། །འཁོན་དང་དྲེགས་པ་ཐམས་ཅད་ཡོངས་སུ་
སྤངས་པས་བྱ་སྟེ། སྙིང་རྗེ་ཆེན་པོས་ཡོངས་སུ་བཟུང་བས་སེམས་ཅན་དེ་རྣམས་ཐམས་ཅད་ཀྱི་མཐར་ཐུག་པར་འགྱུར་བར་བྱ་ཞིང་བཟླས་པ་སྦྱིན་པར་བྱའོ། །གང་ཡང་དོན་ཡོད་པའི་དཀྱིལ་
འཁོར་ཆེན་པོ་འཆད་པར་བྱེད་པ་དང༌། མཐོང་བ་དང༌། ལྟ་བར་བྱེད་པ་དང༌། རས་རིས་ཆེན་པོ་འདི་ལྟ་བར་བྱེད་པ་དེ་ནི། དེ་བཞིན་གཤེགས་པ་དེ་རྣམས་ཐམས་ཅད་ཀྱི་སངས་རྒྱས་ཀྱི་ཞིང་
ཕྱོགས་བཅུ་ཀུན་ཏུ་གངྒཱའི་ཀླུང་གི་བྱེ་མ་དང་མཉམ་པའི་སངས་རྒྱས་ཀྱི་ཞིང་རྣམས་སུ་རྗེས་སུ་ཞུགས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གསང་བ་དམ་ཚིག་ཆེན་

92-1-396a

༄༅། །པོའི་སྙིང་པོ་ལ་རབ་ཏུ་ཞུགས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་སྐུ་མཐོང་བར་འགྱུར་རོ། །ཁྲོ་བོའི་རྒྱལ་པོ་འདིས་དབང་བསྐུར་བས། དེ་བཞིན་
གཤེགས་པ་ཐམས་ཅད་ཀྱིས་དབང་བསྐུར་བར་འགྱུར་རོ། །དེ་ལྟར་ཡོན་ཏན་དང༌། ཕན་ཡོན་ཆེན་པོ་དང༌། བསོད་ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར་རོ། །དགེ་བའི་རྩ་བ་ཆེན་
པོ་ཡོངས་སུ་འཛིན་པར་འགྱུར་རོ། །དེ་བཞིན་དུ་ཕན་ཡོན་ཆེན་པོ་དང༌། མཐུ་ཆེན་པོ་དང༌། ཡོན་ཏན་ཆེན་པོ་བསྐྱེད་བར་བྱ་བ་ཆོ་ག་ཞིབ་མོའི་རྒྱལ་པོ་ཆེན་པོའི་ཆོ་ག་སྟེ། ཆོ་ག་ཞིབ་མོའི་
རྒྱལ་པོ་ཆེན་པོ་འདི་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་མིང་འཛིན་པ་དང༌། མཐོང་བ་ཙམ་གྱིས་མཐོང་བའི་ཆོས་ཉིད་
ལ་ཆོ་འཕྲུལ་ཆེས་ཆེ་བ་དང༌། དེ་བཞིན་གཤེགས་པའི་བྱིན་གྱིས་རློབ་པ་ལྟ་བ་འདི་དག་མཚུངས་སོ། །ཆོ་ག་ཞིབ་མོའི་རྒྱལ་པོའི་དཀྱིལ་འཁོར་དང༌། སྙིང་པོ་དང༌། ཕྱག་རྒྱ་དང༌།
གཟུངས་དང༌། དོན་ཡོད་པའི་རྒྱལ་པོའི་རྣམ་པར་འཕྲུལ་པ་གླེགས་བམ་དུ་བྲིས་པ་ལྟ་བར་བྱེད་པ་འདི་དག་མཚུངས་སོ། །དེ་བཞིན་གཤེགས་པ་གངྒཱའི་ཀླུང་གི་བྱེ་མ་བྱེ་བ་བརྒྱ་སྟོང་
ཕྲག་དང་མཉམ་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཁྲག་ཁྲིག་བརྒྱ་སྟོང་ཕྲག་རྣམས་མཐོང་བར་འགྱུར་རོ། །དེ་བཞིན་གཤེགས་པ་

92-1-396b

དེ་རྣམས་ཐམས་ཅད་དུ་ཡང་དག་པར་རྗེས་སུ་འབྲང་བར་འགྱུར་རོ། །ཡང་དག་པར་བསྲུང་བའི་ཆེད་དང༌། ཡང་དག་པར་དབུགས་འབྱིན་པའི་ཆེད་དུ་མཐོང་བར་གནས་སོ། །གླེགས་བམ་བྲིས་
པ་འདི་ཡང་མཐོང་བ་ཙམ་གྱིས་མཚམས་མེད་པའི་ལས་རྣམས་དང༌། སྔོན་གྱི་སྒྲིབ་པ་ཐམས་ཅད་ཡོངས་སུ་ཟད་པ་དང༌། ཡོངས་སུ་གཏུགས་པར་འགྱུར་རོ། །མཐོང་བའི་ཆོས་ཉིད་ལ་དཔལ་
དང༌། གཡང་མང་པོ་དང༌། གཟི་བརྗིད་དང་ལྡན་པར་འགྱུར་རོ། །ཤི་འཕོས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེ་བར་འགྱུར་རོ། །འདི་ནི། སྐྱེ་བའི་ཐ་མའོ། །
གླེགས་བམ་འདི་མཐོང་ན། ཚེ་དང་བྲལ་བ་ཡང་ཚེ་འཕེལ་བར་འགྱུར། །ནང་རྣམས་དང་བྲལ་བར་འགྱུར་རོ། །སྒྲིབ་པ་དང༌། ཁྲོ་བ་དང་བྲལ་བར་འགྱུར་རོ། །མཆོག་ཆེན་པོ་གྲུབ་པར་
འགྱུར་རོ། །གྲུབ་པ་ཆེན་པོ་དང༌། རྣལ་འབྱོར་གྱི་དབང་ཕྱུག་ཏུ་འགྱུར་རོ། །ཡོན་ཏན་ཕུན་སུམ་ཚོགས་པ་ཐམས་ཅད་དང་ལྡན་པར་ཡང་འགྱུར་རོ། །གླེགས་བམ་འདི་ནི། ཆོས་ཀྱི་དབྱིངས་
དང་མཉམ་པའི་དེ་བཞིན་གཤེགས་པ་དང་མཚུངས་པར་རིག་པར་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ཀྱི་སྤྱན་སྔར་བཞིན་འཛུམ་ཞིང་སྙིང་གཡོ་བ་དང་བཅས་པ་འོད་ཟེར་འབར་ཞིང་སྣང་བར་བྱེད་བཞིན་

92-1-397a

༄༅། །པ༑ རྒྱན་བྱེ་བ་ཁྲག་ཁྲིག་བརྒྱ་སྟོང་ཕྲག་གིས་ཡང་དག་པར་བརྒྱན་པའི་ལུས་བཅོམ་ལྡན་འདས་ཀྱི་སྤྱན་སྔར་འདུག་སྟེ་གསོལ་པ། བཅོམ་ལྡན་འདས།
བདག་ལ་པདྨོ་ཡངས་པའི་དཀྱིལ་འཁོར་ཆེན་པོར་ཀུན་ནས་དོན་ཡོད་པའི་རས་རིས་བལྟ་བ་དང༌། དོན་ཡོད་ཞགས་པའི་སྙིང་པོ་གང་གིས་དོན་ཡོད་པའི་རས་རིས་ཀྱི་བྱ་བས་དེ་
རྣམས་ཐམས་ཅད་ལ་སྒྱུ་མ་ལྟ་བུའི་ཏིང་ངེ་འཛིན་གྱི་མཐོང་བའི་རྣམ་འཕྲུལ་སྟོང་ཕྲག་མང་པོ་མཐོང་བ་དང༌། རྣམ་པ་སྣ་ཚོགས་གཟུགས་དང༌། ཁ་དོག་དང༌། རྟགས་མཐོང་
བ་དང༌། གཟུགས་གཅིག་གི་རྗེས་སུ་འཇུག་པར་མཚུངས་སོ། །ཞེས་མི་འཇུག་གོ། །འདི་ལྟ་སྟེ། དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ཁྱབ་འཇུག་དང༌། དབང་
ཕྱུག་ཆེན་པོ་ཕྱུག་བདག་ཆེན་པོ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་དང༌། དྲང་སྲོང་གི་ཚོགས་དང༌། གཞོན་ནུ་དང༌། དེད་དཔོན་དང༌། ཚོང་བ་དང༌། རིག་སྔགས་འཆང་
དང༌། ཟླ་བ་དང༌། ཉི་མ་དང༌། རྒྱུ་སྐར་དང༌། སྐར་མའི་ཚོགས་ལུས་གཅིག་པུས་རྗེས་སུ་འཇུག་པར་འགྱུར་རོ། །བཅོམ་ལྡན་འདས། གང་གིས་མཐོང་བ་ཙམ་གྱི་མོད་ལ་དོན་ཡོད་
པའི་ཞགས་པའི་དཀྱིལ་འཁོར་ཆེན་པོ་དང༌། དམ་ཚིག་དང༌། ཕྱག་རྒྱ་དང༌། ཆོ་ག་ཞིབ་མོའི་སྒྲུབ་པ་ཆེན་པོ་དེ་རྣམས་ཐམས་ཅད་གྲུབ་པར་འགྱུར་རོ། །གྲུབ་པའི་དམ་ཚིག་

92-1-397b

རྗེས་སུ་ཞུགས་པར་འགྱུར་རོ། །དོན་ཡོད་པ་ཆེན་པོའི་གསང་སྔགས་དང༌། སྙིང་པོ་དང༌། གཟུངས་དང༌། དམ་ཚིག་རྗེས་སུ་སྩལ་བར་བགྱིའོ། །སེམས་ཅན་ཐམས་ཅད་ཀྱི་བདེ་བ་བསྒྲུབ་
པའི་ཆེད་དུ་བཅོམ་ལྡན་འདས་ཀྱི་སྤྱན་སྔར་མངོན་སུམ་དུ་འདུག་པར་འགྱུར་རོ། །རིག་སྔགས་འཆང་རྣམས་ཀྱི་མཆོག་གི་དངོས་གྲུབ་ཀྱི་ཆེད་དང༌། རེ་བ་ཐམས་ཅད་ཡོངས་སུ་རྫོགས་
པའི་ཆེད་དུ་ཀློག་པ་དང༌། སྒྲུབ་པར་བྱེད་པའོ། །ན་མ་སྟྲཻ་ཡ་དྷྭི་ཀཱ་ནཱཾ་ཏ་ཐཱ་ག་ཏཱ་ནཱཾ། ཨོཾ་ཨ་མོ་གྷ་པདྨ་པཱ་ཤ་ཀྲོ་དྷཱ་ཀཪྵ་ཡ་པྲ་བེ་ཤ་ཡ་མ་ཧཱ་པ་ཤུ་པ་ཏཾ་ཡ་མ་བ་རུ་ཎ་ཀུ་བེ་ར། བྲཧྨ་བེ་ཥ་
དྷ་ར། ཨ་མོ་གྷ་ཧྲྀ་ད་ཡ་པདྨ་ཀུ་ལ་ས་མ་ཡཱ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱ་ཧཱ། སྙིང་པོའི་གཟུངས་ཀྱི་ཕྱག་རྒྱ་འདི་འཁོར་གྱི་དཀྱིལ་འཁོར་ཆེན་པོ་འདུས་པར་གསུངས་པ་ཙམ་གྱི་མོད་
ལ་རི་དང༌། ནགས་དང༌། དགོན་པར་བཅས་པ་རྣམ་པར་འགྱུར་བ་དྲུག་ཏུ་རབ་ཏུ་གཡོས་ཏེ་མེ་ཏོག་གི་ཆར་ཆེན་པོ་མངོན་པར་བབ་བོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་
རྣམས་ཅ་ཅོའི་སྒྲ་ཆེན་པོ་རིང་དུ་སྒྲོག་པར་བྱེད་དོ། །དོན་ཡོད་ཞགས་པའི་ཆོ་ག་ཞིབ་མོའི་རྒྱལ་པོའི་སྙིང་པོ་འདི་གསུངས་པའི་དེ་མ་ཐག་ཏུ་གནོད་སྦྱིན་དང༌། སྲིན་པོ་གདུག་
པ་ཐམས་ཅད་དང༌། ལོག་འདྲེན་སྡུག་པ་ཅན་རྣམས་ཁས་བུབ་ཏུ་འགྱེལ་ཏེ་འབར་ཞིང༌། ཕྱོགས་ཀྱི་གནས་བསྐྱོད་ཅིང་ཁ་ཕྱིར་ཕྱོགས་སོ། །བགེགས་དང༌། ལོག་འདྲེན་རྣམས་

92-1-398a

༄༅། །ཕྱོགས་བཅུར་འབྲོས་པར་བྱེད་དོ། །ངུ་བཞིན་དུ་རྒྱུག་པར་བྱེད་ཅིང་དཔའ་གོང་ཞིང་ཀུན་ཏུ་འཁྱམས་སོ། །འདིར་ནི་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་གིས་ལྷ་རྫས་ཀྱི་རྒྱན་དང༌། གོས་དང༌། རས་བཅོས་བུ་རྣམ་པ་སྣ་ཚོགས་པས་མཆོད་པར་བྱེད་ཅིང༌། ཆོས་ཀྱི་དགའ་བ་རྗེས་སུ་
སྦྱིན་པར་བྱེད་དོ། །ལྷ་རྫས་ཀྱི་མེ་ཏོག་སྣ་ཚོགས་དང༌། ལྷ་རྫས་ཀྱི་དྲིའི་མཆོད་པས་མཆོད་པ་བྱེད་པར་གྱུར་ཏོ། །དེ་ནས་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་
ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་རྣམས་མེ་ཏོག་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་དང༌། རྒྱལ་མཚན་དང༌།
བ་དན་དང༌། ལྷ་རྫས་ཀྱི་གོས་དང༌། སྤུད་པ་དང༌། རྒྱན་དང༌། ལྷབ་ལྷུབ་སྣ་ཚོགས་པ་ཐོགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ག་ལ་བ་དེ་ལོགས་སུ་དོང་སྟེ་ལྷགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང༌། དེ་བཞིན་
གཤེགས་པའི་སྤྱན་སྔར་མཆོད་པ་ཆེས་ཆེ་བ་བྱེད་པར་འགྱུར་རོ། །བཅོམ་ལྡན་འདས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་

92-1-398b

དབང་ཕྱུག་གིས་མཆོད་པ་འགུགས་པ་ནི། མཆོག་ཏུ་རྙེད་པར་དཀའོ། །དོན་ཡོད་པའི་རྒྱལ་པོའི་སྙིང་པོ་རྣམ་པར་ཐར་པའི་དཀྱིལ་འཁོར་གྱི་ཆོ་ག་ཞིབ་མོའི་རྒྱལ་པོ་འདི་དང༌། དོན་ཡོད་
པའི་རས་རིས་ཀུན་ཏུ་ལྟ་བའི་སྙིང་པོ་འདི་གསུངས་པ་འདི་ནི། དག་པའི་སེམས་དཔའ་ཆེན་པོའོ། །དེ་ནས་ཡང་བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་
དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །དག་པའི་སེམས་དཔའ་ཆོ་ག་ཤིན་ཏུ་རྒྱས་པ་ཤོད་ཅིག །བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་གཟུངས་འདིའི་དོན་ཡོད་པའི་རྣམ་པར་འཕྲུལ་པ་ཤིན་ཏུ་རྒྱས་པ་བཤད་དོ། །གཟུངས་འདིའི་དོན་ཡོད་པའི་རྣམ་པར་འཕྲུལ་
པ་ནི། རིག་སྔགས་འཆང་དེས་དོན་ཡོད་པའི་རྒྱལ་པོའི་སྙིང་པོ་ཉི་མ་རེ་རེར་སྟོང་རྩ་བརྒྱད་དུ་བཟླས་པས། སྒྱུ་མ་ལྟ་བུའི་ཏིང་ངེ་འཛིན་གྱིས་གཟུགས་རྣམ་པ་སྣ་ཚོགས་པ་ཡང་དག་
པར་མཐོང་བ་དང༌། སྒྱུ་མ་ཡང་དག་པར་མཐོང་བའི་ཏིང་ངེ་འཛིན་གྱི་རྣམ་འཕྲུལ་དེ་ཐམས་ཅད་རྗེས་སུ་འཛིན་པར་འགྱུར་ཞིང༌། །ཐམས་ཅད་དུ་རྗེས་སུ་ཞུགས་པར་འགྱུར་ལ།
ཐམས་ཅད་དུ་དམ་ཚིག་རྟོགས་པར་ཁོང་དུ་ཆུད་པར་འགྱུར་ཏེ། ཐམས་ཅད་དུ་ཕྱག་རྒྱ་དང༌། དཀྱིལ་འཁོར་དང༌། གསང་སྔགས་ཀྱི་ཆོ་ག་ཞིབ་མོའི་རྗེས་སུ་རབ་ཏུ་གནས་

92-1-399a

༄༅། །པར་འགྱུར་རོ། །ཐམས་ཅད་དུ་ཏིང་ངེ་འཛིན་གྱི་རྣམ་པར་འཕྲུལ་བ་རྒྱལ་མཚན་གྱི་མཆོག་ཅེས་བྱ་བ་ལ་གནས་ཏེ། དེ་བཞིན་གཤེགས་པ་ཐམས་ཅད་ཀྱི་གསང་
བའི་རྗེས་སུ་སོན་ཅིང་རྗེས་སུ་ཞུགས་པར་འགྱུར་རོ། །དོན་ཡོད་པའི་རིག་སྔགས་ཀྱི་དངོས་གྲུབ་ཡོངས་སུ་རྫོགས་པ་ལ་རབ་ཏུ་གནས་པར་འགྱུར་རོ། །དོན་ཡོད་པའི་རྣམ་པར་
འཕྲུལ་པ་དང་ལྡན་པར་འགྱུར་རོ། །དོན་ཡོད་པའི་གཟུགས་དང༌། ཁ་དོག་དང༌། རྟགས་དང༌། དབྱིབས་དང་མཐུན་པར་འགྱུར་རོ། །དོན་ཡོད་པའི་ཡོན་ཏན་ཡོངས་སུ་བསྒྲགས་
པ་དང་ལྡན་པར་འགྱུར་རོ། །དོན་ཡོད་པའི་དགེ་བའི་རྩ་བ་དང་ལྡན་པར་འགྱུར་རོ། །དོན་ཡོད་པའི་དེ་བཞིན་གཤེགས་པ་ལུང་བསྟན་པ་ཡོངས་སུ་འཛིན་པར་འགྱུར་རོ། །དོན་
ཡོད་པའི་དེ་བཞིན་གཤེགས་པའི་བསོད་ནམས་ཀྱི་ཕུང་པོ་ཆེན་པོ་དགེ་བའི་རྩ་བ་བསྐྱེད་པར་འགྱུར་རོ། །དོན་ཡོད་པར་དེ་བཞིན་གཤེགས་པ་མངོན་སུམ་དུ་མཐོང་ཞིང་བྱིན་
གྱིས་རློབ་པ་དང་ལྡན་པར་འགྱུར་རོ། །དོན་ཡོད་པར་དེ་བཞིན་གཤེགས་པའི་རིགས་ཀྱི་རྗེས་སུ་ཞུགས་པར་འགྱུར་རོ། །དོན་ཡོད་པར་རྡོ་རྗེའི་རིགས་ལ་མཉམ་པར་རྗེས་
སུ་ཞུགས་པར་འགྱུར་རོ། །དོན་ཡོད་པར་པདྨའི་རིགས་ཀྱི་དམ་ཚིག་བྱིན་གྱིས་བརླབས་པར་འགྱུར་རོ། །དོན་ཡོད་པར་ནོར་བུའི་རིགས་ཀྱི་དམ་ཚིག་རྗེས་སུ་འཛིན་པར་

92-1-399b

འགྱུར་རོ། །དོན་ཡོད་པར་རྒྱལ་པོའི་རིགས་ཀྱི་དམ་ཚིག་རྗེས་སུ་འཛིན་པར་འགྱུར་རོ། །དོན་ཡོད་པར་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་གྱི་རྣམ་པར་འཁྲུལ་པ་བྱིན་
གྱིས་རླབས་པས་བྱིན་གྱིས་བརླབས་པར་འགྱུར་རོ། །དོན་ཡོད་པ་འཁོར་ལོས་བསྒྱུར་བའི་རིགས་དབང་དུ་གྱུར་ནས་རབ་ཏུ་གནས་པར་བྱིན་གྱིས་བརླབས་པར་འགྱུར་རོ། །དོན་ཡོད་པ་
རིག་སྔགས་ཀྱི་དབང་གིས་མངོན་པར་དབང་བསྐུར་བར་འགྱུར་རོ། །དོན་ཡོད་པར་དེ་བཞིན་གཤེགས་པ་ཐམས་ཅད་ཀྱི་མངོན་པར་དབང་བསྐུར་བས་མངོན་པར་དབང་བསྐུར་བར་འགྱུར་
རོ༑ ༑དོན་ཡོད་པར་ཕྱག་རྒྱ་ཆེན་པོ་རིམ་པར་ཕྱེ་བ་དང༌། གསང་སྔགས་ཀྱི་སྒྲུབ་ཐབས་ལ་རབ་ཏུ་གནས་པར་འགྱུར་རོ། །དོན་ཡོད་པར་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་ཀྱི་
སྙིང་པོར་ཉེ་བར་འགྲོ་བར་བྱིན་གྱིས་བརླབ་པར་འགྱུར་རོ། །དོན་ཡོད་པར་དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་འཁོར་ལོ་བསྐོར་བར་འགྱུར་རོ། །དོན་ཡོད་པར་ཆོས་ཀྱི་རྔ་བོ་
ཆེ་རྡུང་བར་འགྱུར་རོ། །དོན་ཡོད་པར་ཆོས་ཀྱི་དུང་འབུད་པར་འགྱུར་རོ། །དོན་ཡོད་པར་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །དོན་ཡོད་པར་དེ་བཞིན་གཤེགས་པ་
ཐམས་ཅད་ཀྱི་ཆོས་ཀྱི་དབྱིངས་ཀྱི་སྙིང་པོར་འགྱུར་རོ། །དོན་ཡོད་པར་ཐོས་པ་ཟབ་མོ་ཆོས་དབྱིངས་ཀྱི་སྙིང་པོ་དང་ལྡན་པར་འགྱུར་རོ། །དོན་ཡོད་པར་དེ་བཞིན་གཤེགས་པ་ཐམས་ཅད་ཀྱི་

92-1-400a

༄༅། །འཇིག་རྟེན་ལས་འདས་པའི་ལམ་གྱི་ཡན་ལག་བརྒྱད་དང་ལྡན་པར་འགྱུར་རོ། །དོན་ཡོད་པར་འཇིག་རྟེན་པ་དང་ཐུན་མོང་པའི་ཆོས་ཆོ་ག་ཞིབ་མོའི་སྒྲུབ་པའི་དངོས་
གྲུབ་ཆེན་པོ་སོ་སོར་ཐོབ་བོ། །དོན་ཡོད་པར་འཇིག་རྟེན་པའི་ལྷའི་དཔལ་ཉམས་སུ་མྱོང་ངོ༌། །དོན་ཡོད་པར་སེམས་ཅན་ཐམས་ཅད་ཀྱི་མཆོག་ཏུ་བླ་མར་བྱེད་པ་དང༌། གུས་པར་བྱེད་
པ་དང༌། སྤྱི་བོར་འཇོག་པར་འགྱུར་རོ། །དེ་བཞིན་དུ་ཚོགས་ཆེན་པོའི་ཡོན་ཏན་དང་ལྡན་པ་དང༌། ཕན་ཡོན་ཆེན་པོ་རྗེས་སུ་སོན་པར་འགྱུར་རོ། །དོན་ཡོད་པའི་རྒྱལ་པོའི་སྙིང་པོའི་
ཆོ་ག་ཞིབ་མོ་རིམ་པར་ཕྱེ་བ་དང་བཅས་པ་ལ་ཕྱག་རྒྱ་དང༌། དཀྱིལ་འཁོར་གྱི་སྒྲུབ་པ་དང༌། ཞགས་པའི་ཆོ་ག་མཐའ་དག་རྫོགས་པ་གང་ཡིན་པ་འདི་ཉན་པར་འགྱུར་བ་དང༌། འཆང་
བར་འགྱུར་བ་དང༌། འདོན་པར་འགྱུར་བ་དང༌། ཀུན་ཆུབ་པར་འགྱུར་བ་དང༌། ཚུལ་བཞིན་དུ་ཡིད་ལ་བྱེད་པ་དང༌། བཟླས་པའི་ཆོ་ག་བྱེད་པར་འགྱུར་བ་དང༌། སངས་རྒྱས་རྗེས་སུ་
དྲན་པ་སྒོམ་པར་འགྱུར་བ་དེ་དག་སྐྱེ་བ་འདི་ཉིད་ལ་ལས་ཀྱི་སྒྲིབ་པ་ཐམས་ཅད་དང༌། སྡིག་པ་ཐམས་ཅད་ཡོངས་སུ་དག་ཅིང་གསལ་བར་འགྱུར་རོ། །ནད་ཐམས་ཅད་དང༌།
སྐྱེ་བ་དང༌། རྒ་བ་དང༌། ན་བ་དང༌། འཆི་བ་ལས་ཡོངས་སུ་གྲོལ་བར་འགྱུར་རོ། །འཁོར་བའི་རྒྱ་མཚོའི་ཆུ་བོའི་ཕ་རོལ་ཏུ་འགྲོ་བར་འགྱུར་རོ། །བཅོམ་ལྡན་འདས། འོན་ཀྱང་

92-1-400b

གང་ལ་ལ་ཞིག་སེམས་ཅན་ཆེས་མང་པོ་ལ་དབང་བྱེད་པར་འགྱུར་ཏེ། དེ་ཡང་བཅོམ་ལྡན་འདས། ཕྱིར་མི་ལྡོག་པར་རིག་པར་བགྱིའོ། །ས་བཅུ་ལ་རབ་ཏུ་གནས་པ་དང་བཅས་པར་
བརྗོད་པར་བགྱིའོ། །བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་དོན་ཡོད་པའི་རྒྱལ་
པོའི་སྙིང་པོ་འདི་ཆོ་ག་ཞིབ་མོའི་རྒྱལ་པོ་ཆེན་པོ་དང༌། ཕྱག་རྒྱ་དང༌། དཀྱིལ་འཁོར་དང༌། རས་རིས་ཡོངས་སུ་དག་ནས་དད་པ་དང༌། གུས་པ་ཡིད་ལ་བྱེད་པ་དང༌། དེ་བཞིན་གཤེགས་
པ་ཐམས་ཅད་ལ་ལྷག་པའི་བསམ་པ་རབ་ཏུ་དང་བས་འབྲི་བར་འགྱུར་རོ། །འབྲི་མཁན་དད་པ་དང༌། གུས་པ་དང༌། བྱམས་པ་ཡོངས་སུ་དག་པའི་ཡིད་ཀྱིས་ཡོ་བྱད་ཡོངས་སུ་མ་ཚང་
བ་མེད་པའི་མཆོད་པ་དང༌། བསྙེན་བཀུར་བའི་དྲི་མཁན་གྱིས་འབྲི་བའམ་འབྲིར་གཞུག་པར་འགྱུར་རོ། །སེམས་ཅན་ཐམས་ཅད་ཀྱི་སྟོབས་དང་མཐུས་བྲིས་པའི་སེམས་ཅན་དེ་ཡང་
ཕྱིར་མི་ལྡོག་པར་རིག་པར་བགྱི་སྟེ། འདི་ལ་དོགས་པ་དང་ཡིད་གཉིས་བསྐྱེད་པར་མི་བགྱིའོ། །གཞན་ཡང་སེམས་ཅན་འདི་དེ་བཞིན་གཤེགས་པ་ཐམས་ཅད་ཀྱི་ཐུགས་ལས་
སྐྱེས་པའི་སྲས་སུ་རིག་པར་བགྱི། ཞལ་ལས་སྐྱེས་པ་དང༌། ཆོས་ལས་སྐྱེས་པ་དང༌། ཆོས་ཀྱི་སྤྲུལ་པ་དང༌། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པར་འགྱུར་

92-1-401a

༄༅། །ཏེ༑ སེམས་ཅན་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་ལུང་བསྟན་ཏོ། །དེ་ལྟར་རྫུ་འཕྲུལ་ཆེ་བའི་ཕྱིར་
ཆོ་ག་ཞིབ་མོའི་རྒྱལ་པོ་དེ་བཞིན་གཤེགས་པ་དང་མཉམ་པ་ཉིད་དུ་རིག་པར་བགྱིའོ། །དེའི་ཕྱིར་འདིའི་ཕན་ཡོན་དང༌། ཡོན་ཏན་ཆེན་པོ་ཡོངས་སུ་བསྒྲགས་སོ། །དེ་ནས་
དོན་ཡོད་པའི་དངོས་གྲུབ་བླ་ན་མེད་པའི་ཡོ་བྱད་དང་ཆོ་ག་བཤད་པར་བགྱི་སྟེ། རས་ཁྲུ་གཉིས་པའི་ཚད་དུ་བགྱི་ཞིང༌། ཀུན་ནས་གྲུ་བཞི་པ། ཤིན་ཏུ་གསལ་བ། ཤིན་ཏུ་
བཏགས་པ། ཤིན་ཏུ་གསར་པ། ལེགས་པར་བཏགས་པ་ལ་རི་མོ་མཁན་གཙང་མ་གོས་གཙང་མ་བགོས་པས། ཆང་དང༌། ཤ་དང༌། ཀུན་དོང་དང༌། སྒོག་སྐྱ་དང༌། ཀེའུ་དང་
འདྲེས་པ་དང༌། སྦགས་པ་དང༌། ཁ་ཟས་ངན་པ་ཡོངས་སུ་སྤངས་པས་ཚོན་རྣམ་པ་སྣ་ཚོགས་པ་འབར་བ། ལྷག་མ་མ་ཡིན་པ་སྣོད་གསར་པར་བཞག་པས་འབྲིར་
གཞུག་པར་བགྱི་སྟེ། འཕགས་པ་སྤྱན་རས་གཟིགས་དབང་ཕྱུག་གི་གཟུགས་བརྙན་རི་མོར་བགྱིའོ། །དོན་ཡོད་པའི་ཞགས་པ་ཞི་བའི་ཞལ་སྤྱན་གསུམ་པ་
རལ་པའི་ཅོད་པན་གྱིས་བརྒྱན་པ་ཞལ་བཅུ་གཅིག་པ་བགྱི་སྟེ། ཕྱག་སུམ་ཅུ་སོ་གཉིས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་ན་མཚོན་ཆ་སྣ་ཚོགས་

92-1-401b

དང༌། ཞགས་པ་ཐོགས་པ། པདྨ་དཀར་པོའི་ལུས་དང་ཁ་དོག་ཅན། སྣ་ཚོགས་པའི་གོས་འཆང་བ། ཞལ་གཡས་པ་དབང་ཕྱུག་ཆེན་པོའི་ཞལ། གཡོན་པ་སྲེད་མེད་ཀྱི་བུའི་
གཟུགས་འཛིན་པ། དབང་ཕྱུག་ཆེན་པོའི་སྟེང་དུ་གཤིན་རྗེའི་གཟུགས། སྲེད་མེད་ཀྱི་བུའི་སྟེང་དུ་ཆུ་ལྷའི་གཟུགས། གཤིན་རྗེའི་སྟེང་དུ་ལུས་ངན་གྱི་གཟུགས་ཞལ་
ཁྲོ་གཉེར་ཅན། ཆུ་ལྷའི་སྟེང་དུ་གཞོན་ནུ་ཞལ་ཁྲོ་གཉེར་ཅན། ལུས་ངན་གྱི་སྟེང་དུ་དབང་ཕྱུག་ཆེན་པོའི་གཟུགས་དྲག་པོ་མཆེ་བ་གཙིགས་པའོ། །གཞོན་ནུའི་སྟེང་
དུ་དབང་ཕྱུག་དྲག་པོའི་གཟུགས་མཆེ་བ་གཙིགས་པའོ། །དབང་ཕྱུག་གི་སྟེང་དུ་ཉི་མའི་ཞལ། དབང་ཕྱུག་ཆེན་པོའི་སྟེང་དུ་ཟླ་བའི་ཞལ། སྟེང་གི་རལ་པ་ལ་འཕགས་
པ་འོད་དཔག་མེད་འོད་འདོམ་གང་དང་བཅས་པའི་ཕྱག་བརྐྱང་བས་དབུགས་འབྱིན་པར་བྱེད་པའོ། །ཕྱག་གཡས་པ་དང༌། སྐྲའི་བར་དུ་རླུང་ལྷ་བྱ་སྟེ། ལུས་རྫོགས་པའོ། །
གཞོགས་གཡོན་དུ་མེའི་ལྷ་སྟེ། ལུས་ཕྱེད་པའོ། །སྔར་བཤད་པའི་ཕྱག་རྒྱ་དང་མཚོན་ཆ་ལག་ན་ཐོགས་པ་བགྱིའོ། །གཡས་སུ་འཕགས་པ་ཁྲོ་བོའི་རྒྱལ་པོ་བགྱི་སྟེ།
རྒྱན་ཐམས་ཅད་ཀྱིས་རྣམ་པར་བརྒྱན་པ་ཁྲོས་པའི་གཟུགས་སོ། །གཡོན་དུ་རིག་པའི་རྒྱལ་པོ་རྒྱན་ཐམས་ཅད་ཀྱིས་རྣམ་པར་བརྒྱན་པར་བགྱིའོ། །ཁྲོ་བོའི་རྒྱལ་པོ་ནི།

92-1-402a

༄༅། །པདྨ་དང་ཞགས་པ་ཐོགས་པའོ། །རིག་པའི་རྒྱལ་པོ་ནི། ཡིད་བཞིན་གྱི་ནོར་བུ་དང༌། མེ་ཏོག་གི་ཕུར་མ་ཐོགས་པར་བགྱིའོ། །འཕགས་པ་སྤྱན་
རས་གཟིགས་དབང་ཕྱུག་ནི། ཞལ་ནས་འོད་ཟེར་འཕྲོ་བཞིན་པ་བགྱི་སྟེ། པདྨའི་གདན་དང༌། ལུས་ལ་པདྨའི་ཕྲེང་བ་འཕྱང་བའོ། །འཕགས་པ་སྤྱན་རས་གཟིགས་དབང་ཕྱུག་
གི་འོག་གི་པདྨ་ལ་དཀྱིལ་འཁོར་གྱི་ལྷ་མོ་བགྱི་སྟེ། དྲག་པོ་དྲག་ཏུ་དགོད་པ། ཕྱག་བཞི་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། པདྨ་དང༌། ཞགས་པ་དང༌། དགྲ་
སྟ་དང༌། རལ་གྲི་ཐོགས་པ། པདྨའི་གདན་ལ་སྐྱིལ་ཀྲུང་ཕྱེད་པས་བཞུགས་པར་བགྱིའོ། །ཁྲོ་བོའི་རྒྱལ་པོའི་རྒྱབ་ཏུ་འཕགས་མ་སྒྲོལ་མ་བགྱི་སྟེ། ཕྱག་ན་གོས་འཛིན་
པ༑ དབུ་སྨད་པ། རྒྱན་ཐམས་ཅད་ཀྱིས་རྣམ་པར་བརྒྱན་པའོ། །རིག་པའི་རྒྱལ་པོའི་རྒྱབ་ཏུ་དཀར་ཤམ་ཆེན་མོ་བགྱི་སྟེ། རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་
ཐལ་མོ་སྦྱར་ཞིང་མགོ་སྨད་པའོ། །དཀྱིལ་འཁོར་གྱི་ལྷ་དེ་དག་གི་བར་དུ་གཡས་ངོས་སུ་རིག་སྔགས་འཆང་པུས་མོ་བཙུགས་པ་བགྱི་སྟེ། འཕགས་པ་སྤྱན་རས་
གཟིགས་དབང་ཕྱུག་གི་ཞལ་ལ་བལྟ་བཞིན་པ། ལག་ན་མེ་ཏོག་གི་ཕོར་པ་ཐོགས་པ་བགྱིའོ། །ངོས་བཞིར་སངས་རྒྱས་བཅོམ་ལྡན་འདས་ཀྱི་རི་མོ་བགྱི་སྟེ། སྐྱིལ་མོ་ཀྲུང་

92-1-402b

གིས་བཞུགས་པ། དཀྱིལ་འཁོར་གྱི་རྣམ་པ་སུམ་ཅུ་རྩ་བརྒྱད་རྣམ་པར་འབྱེས་པར་བགྱིའོ། །སྟེང་དུ་སོན་པར་དྲང་སྲོང་རྣམས་དང༌། ལྷའི་བུ་བགྱིའོ། །གྲ་བཞིར་རྒྱལ་པོ་ཆེན་པོ་
བཞི་བགྱི་སྟེ། གོ་ཆ་དང་ཡ་ལད་བགོས་པའོ། །ཞབས་དག་གི་འོག་ཏུ་དཔལ་ལྷ་མོ་དང༌། དབྱངས་ཅན་དང༌། འཇིགས་མ་དང༌། མཚན་མོའི་ལྷ་མོ་རྣམས་བགྱིའོ། །རས་རིས་ཡོངས་
སུ་རྫོགས་པ་ལེགས་པར་བགྱིས་ཤིང༌། ལས་བགྱིས་པ་བྲིས་ནས་དེའི་འོག་ཏུ་གསང་བའི་གནས་སུ་བཞག་སྟེ་ཕྱོགས་གཙང་མར་བ་བྱུང་གི་དཀྱིལ་འཁོར་བགྱི་སྟེ། ཀུན་ནས་གྲུ་
བཞི་བ་བགྱིའོ། །དེའི་སྟེང་དུ་དྲི་སྣ་ཚོགས་ཀྱི་བྱུག་པ་སྦྱིན་པར་བགྱི། མེ་ཏོག་སྣ་ཚོགས་ཀྱིས་གཅལ་དུ་དགྲམ་པར་བགྱི། གང་བའི་བུམ་པས་སྤྲས་པར་བགྱི། པོག་ཕོར་གྱིས་སྤྲས་
པར་བགྱིའོ། །ཙནྡན་དང༌། ཀུན་དུ་རུ་དང༌། ཨ་ག་རུ་དང༌། དུ་རུ་ཀ་དང༌། གུ་གུལ་གྱི་བདུག་པ་བསྲེག་ཅིང༌། མཆོད་ཡོན་དང༌། ཞབས་བསིལ་ཡང་གཞག་པར་བགྱིའོ། །རས་རིས་
དཀྱིལ་འཁོར་ལ་མངོན་དུ་ཕྱོགས་པར་བཞག་ནས་རིག་སྔགས་འཆང་གཙང་མས་གོས་གཙང་མ་བགོས་པ་ལེགས་པར་ཁྲུས་བྱས་པས་བགྱི་སྟེ། རས་རིས་ལ་མཆོད་པ་བགྱི་
ཞིང༌། མར་མེ་བཅུ་དྲུག་སྦར་བར་བགྱིའོ། །དེ་ནས་རས་རིས་ལ་མངོན་དུ་ཕྱོགས་ནས་སྐྱིལ་མོ་ཀྲུང་གིས་འདུག་ནས་ཕྱག་རྒྱ་བཅིང་བར་བགྱིའོ། །དོན་ཡོད་པ་ཆེན་པོའི་

92-1-403a

༄༅། །སྙིང་པོའི་གསང་སྔགས་ཀྱི་གཟུངས་ཀྱི་དམ་ཚིག་སྟོང་ཕྲག་བཅུར་བཟླའོ། །དོན་ཡོད་རྒྱལ་པོའི་སྙིང་པོ་དང༌། ཁྲོ་བོའི་རྒྱལ་པོའི་དུས་གསུམ་དུ་ལན་
ཉི་ཤུ་རྩ་གཅིག་བཟླས་པར་བགྱིའོ། །སྟོང་ཕྲག་བཅུ་རྫོགས་པ་དང༌། རིག་སྔགས་འཆང་གིས་མགོ་ལ་འབར་བར་བགྱིད་ཅིང༌། རས་རིས་དེ་ལ་ཡང་འོད་སྣ་ཚོགས་པ་རྣམས་
འབར་བར་བགྱིད་དེ། ཐོ་རངས་སྐྱ་རེངས་སེར་པོའི་ཐུན་མཚམས་ཀྱི་དུས་ཚོད་ལ་ཇི་ལྟ་བ་བཞིན་དུ་རས་རིས་མངོན་པར་འབྲི་ན། འཕགས་པ་སྤྱན་རས་གཟིགས་དབང་ཕྱུག་
ལྷའི་ལུས་ཀྱིས་མདུན་དུ་འདུག་སྟེ་རིག་སྔགས་འཆང་ལ་དབུགས་འབྱིན་པར་བགྱིད་ཅིང༌། དེ་བཞིན་དུ་སྨྲ་བར་བགྱིད་དེ། རིག་སྔགས་འཆང༌། སྨོས་ཤིག །མཆོག་སྦྱིན་པར་
བྱ༑ ཡིད་ལ་ཇི་ལྟར་འདོད་པ་དེ་དག་ཐམས་ཅད་སྦྱིན་པར་བྱའོ། །རིག་སྔགས་འཆང་གིས་མཆོག་གཉིས་བསླང་བར་བྱ་སྟེ། འཇིག་རྟེན་པའི་མཆོག་གི་དངོས་གྲུབ་དང༌། འཇིག་
རྟེན་ལས་འདས་པའི་མཆོག་སངས་རྒྱས་ཉིད་དོ། །གལ་ཏེ་འཇིག་རྟེན་པའི་མཆོག་སློང་བར་བྱེད་ན། དེ་ཐམས་ཅད་སྦྱིན་པར་བགྱིད་དེ། དོན་ཡོད་ཞགས་པའི་རྣམ་པར་ཐར་པའི་
དཀྱིལ་འཁོར་ཆོ་ག་ཞིབ་མོའི་རྒྱལ་པོ་ཆེན་པོ་མཆོག་གི་སྒྲུབ་པའི་དངོས་གྲུབ་ཏུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་གྲུབ་པའི་དངོས་གྲུབ་ཇི་

92-1-403b

ལྟ་བ་དེ་བཞིན་དུ་རིག་སྔགས་འཆང་ལ་མཆོག་གི་དངོས་གྲུབ་འགྲུབ་པར་བགྱིད་དོ། །ཞེས་བྱ་བའི་དངོས་གྲུབ་ཆེན་པོར་འགྱུར་རོ། །དངོས་གྲུབ་ཡངས་པར་ཡང་འགྱུར་རོ། །འཇིག་
རྟེན་པའི་བྱ་བ་ཐམས་ཅད་ཀྱི་མཆོག་སྒྲུབ་པའི་དངོས་གྲུབ་ཏུ་འགྱུར་རོ། །གཞན་པའི་མཆོག་ཐམས་ཅད་མངོན་པར་བསླངས་ན་སྩོལ་བར་བགྱིད་དེ། འདི་ལྟ་སྟེ། སྔགས་ཀྱི་དངོས་
གྲུབ་དང༌། མིག་འཕྲུལ་དང༌། འོད་ཟེར་གྱི་དྲ་བ་དང༌། ལྷའི་གཟུགས་མཐོང་བ་དང༌། མི་སྣང་བ་དང༌། ནམ་མཁའ་ལ་འགྲོ་བ་དང༌། ཁུང་བུར་འཇུག་པ་དང༌། ནགས་སུ་འཇུག་
པ་དང༌། ཀླུའི་གནས་སུ་འཇུག་པ་དང༌། མིའམ་ཅིའི་གནས་སུ་འཇུག་པ་དང༌། ཆུ་ལ་འཇུག་པ་དང༌། ནམ་མཁར་འཇུག་པ་དང༌། ས་འོག་ཏུ་འཇུག་པ་དང༌། ནོར་སྒྱུར་བ་སྨྲ་བ་དང༌།
ཞིང་དུ་སྨྲ་བ་དང༌། ནོར་བུ་སྨྲ་བ་དང༌། གཡུལ་ངོར་འཇུག་པ་དང༌། འགུགས་པ་དང༌། ཆར་འབེབས་པ་དང༌། ཡང་དག་པར་འཛིན་པ་དང༌། དབང་དུ་བྱེད་པ་དང༌། གནོད་སྦྱིན་ཕྱིར་འབྱིན་
པ་དང༌། རྣམ་པར་གཡོ་བ་མེད་པར་བྱེད་པ་དང༌། ཆུ་ཀླུང་ཆེན་པོ་སྒྲོལ་བ་དང༌། རྒྱུ་སྐར་སྨྲ་བ་དང༌། སྔགས་སྨྲ་བ་དང༌། རྫས་དང༌། སྨན་གཡོ་བར་བྱེད་པ་དང༌། བཅུད་ཀྱིས་ལེན་སྒྲུབ་པ་
དང༌། འཕོ་བར་བྱེད་པ་དང༌། འབྱིན་པར་བྱེད་པ་དང༌། ལོ་ཐོག་སྒྲུབ་པ་དང༌། གོས་འདོར་བར་བྱེད་པ་དང༌། རྒྱལ་པོ་དབང་དུ་བྱེད་པ་དང༌། འཇིག་རྟེན་པའི་སྒྲུབ་པའི་དངོས་གྲུབ་དེ་ཐམས་

92-1-404a

༄༅། །ཅད་འགྲུབ་པར་བགྱིད་དོ། །དེ་ནས་འཇིག་རྟེན་པ་གཞན་དོན་དུ་གཉེར་ཅིང་འདོད་ན། ཕྱག་གཡས་པ་སྤྱི་བོའི་གཙུག་ཏུ་འཇོག་པར་བྱེད་དེ། བཞག་པ་ཙམ་ཀྱི་
མོད་ལ་ལུས་མེད་པ་དྲི་མ་དང་བྲལ་བ་ཡོངས་སུ་དག་པ་ཞེས་བྱ་བའི་ཡོངས་སུ་དག་པའི་ལུས་སོ་སོར་ཐོབ་སྟེ་སྦྲུལ་གྱི་ཤུན་པ་བཞིན་དུ་ལུས་འདོར་བར་བགྱིད་དོ། །བསམ་པ་ཉིད་ཀྱི་
མོད་ལ་དེ་མ་ཐག་ཁོ་ནར་བདེ་བ་ཅན་གྱི་འཇིག་རྟེན་གྱི་ཁམས་སུ་འགྲོ་བར་བགྱིད་དོ། །སྐྱེ་བ་བྱེ་བ་བརྒྱ་སྟོང་ཕྲག་གི་ཚེ་རབས་དྲན་པར་འགྱུར་ཏེ། དེ་མ་ཐག་ཁོ་ནར་དེ་བཞིན་གཤེགས་
པ་ཚེ་དཔག་ཏུ་མེད་པས་ལུང་བསྟན་པ་ཐོབ་པའི་མོད་ཉིད་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །འདི་ཉིད་ནི། སྐྱེ་བར་སྐྱེས་པའི་ཐ་མའོ་
ཞེས་སོ༑ ༑སྒྲིབ་པ་ཐམས་ཅད་དང་བྲལ་བ་དོན་ཡོད་པ་རྣམ་པར་འཕྲུལ་པ་ཞེས་བྱ་བའི་ཏིང་ངེ་འཛིན་སོ་སོར་ཐོབ་ཅིང༌། ཏིང་ངེ་འཛིན་གཞན་བྱེ་བ་ཁྲག་ཁྲིག་བརྒྱ་སྟོང་ཕྲག་ཐོབ་བོ། །
ཕྱོགས་བཅུ་ཀུན་གྱི་དེ་བཞིན་གཤེགས་པ་ཐམས་ཅད་ཀྱིས་དགོངས་པར་འགྱུར་ཞིང་ལེགས་སོ་ཞེས་བྱ་བ་རྗེས་སུ་སྩོལ་བར་མཛད་དོ། །བྱང་ཆུབ་སེམས་དཔའ་ཐམས་ཅད་ཀྱིས་
དགོངས་པར་འགྱུར་རོ། །ལྷ་ཐམས་ཅད་ཀྱིས་ཀྱང་འདི་ལ་ཀུན་ཏུ་སྲུང་བར་འགྱུར་རོ། །འཇིག་རྟེན་པ་དང༌། འཇིག་རྟེན་ལས་འདས་པའི་དངོས་གྲུབ་ཀྱི་མཆོག་གཉིས་པོ་འདི་ནི། མཐོང་

92-1-404b

བའི་ཆོས་ཉིད་ལ་རྗེས་སུ་སྩོལ་བར་འགྱུར་རོ། །བྱ་བ་གཞན་མང་ཞིང་ཆེས་མང་བ་ཐམས་ཅད་སྒྲུབ་པར་བགྱིད་དོ། །གདོན་གྲོལ་བར་བྱེད་པ་དང༌། འབེབས་པ་བྱེད་པ་དང༌། མདོ་སྡེ་ལ་རྟོག་
དང༌། ཚེ་ལ་རྟོག་པ་དང༌། ནད་རབ་ཏུ་ཞི་བར་བྱེད་པ་དང༌། འབྲས་དང༌། ཕོལ་མིག་དང༌། ལྷོག་པ་དང༌། མཚན་བར་རྡོལ་བ་དང༌། རྐང་ཤུ་དང༌། ཤ་བཀྲ་དང༌། མཛེ་དང༌། འབྲུམ་བུ་ཕྲ་
མོ་དང༌། གཡན་པ་དང༌། མེ་དཔལ་དང༌། ལྟོ་བ་ན་བ་དང༌། མིག་ན་བ་དང༌། མགོ་བོ་ན་བ་དང༌། གཞོགས་ཕྱེད་ན་བ་དང༌། མ་རོ་རྩ་ཀ་དང༌། ཕོ་བའི་ནད་དང༌། སོ་ན་བ་དང༌། མགུལ་པ་ན་བ་
དང༌། ལྕེ་དང༌། རྐན་ན་བ་དང༌། ཁ་ན་བ་དང༌། སྣ་ན་བ་དང༌། རྣ་བ་ན་བ་དང༌། སྙིང་ན་བ་དང༌། ལྟོ་བ་ན་བ་དང༌། རྩིབས་ལོགས་ན་བ་དང༌། ལག་པ་ན་བ་དང༌། རྐང་པ་ན་བ་དང༌། རྗེ་ངར་ན་བ་
དང༌། སེན་མོ་ན་བ་དང༌། རིམས་ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། རྟག་པའི་རིམས་དང༌། མཚན་མོ་པ་དང༌། ཉིན་མོ་པ་དང༌། འདུས་པ་སྟེ།
འདི་དག་ཐམས་ཅད་གསང་སྔགས་འདི་བཟླས་པ་ཙམ་གྱིས་རྣམ་པར་ཉམས་པར་བགྱིད་དོ། །སྡིག་པ་དེ་རྣམས་རྣམ་པར་ཉམས་པར་བགྱིད་དོ། །གདུག་པ་ཐམས་ཅད་དང༌། ཕྱིར་རྒོལ་
བ་དང༌། དགྲ་ཐམས་ཅད་རྣམ་པར་ཉམས་པར་བགྱིད་དོ། །དེ་ལྟར་གཟུངས་ཀྱི་སྙིང་པོ་འདི་ནི། སྟོབས་ཆེན་པོ་དང་ལྡན་པས་ཏེ། འཇིག་རྟེན་པའི་དངོས་གྲུབ་ཀྱི་མཆོག་འདི་དག་འགྲུབ་

92-1-405a

༄༅། །བར་འགྱུར་རོ། །དེ་ནས་ལས་བྱེད་པར་འདོད་ན། དེའི་འོག་ཏུ་རིག་སྔགས་འཆང་གཙང་མ། གོས་གཙང་མ་བགོས་པ་ལེགས་པར་ཁྲུས་བྱས་པས་བགྱི་
སྟེ༑ དེ་ནས་དོན་ཡོད་པ་ཆེན་པོའི་སྙིང་པོའི་གསང་སྔགས་ཀྱི་གཟུངས་འདི་སྒྲུབ་ཅིང་བཟླས་པས་དེ་དག་འགྲུབ་པར་འགྱུར་རོ། །སྟོང་ཕྲག་བཅོ་བརྒྱད་དུ་བཟླས་པས་སྡིག་པ་ཐམས་
ཅད་ཞི་ཞིང་འཇིག་རྟེན་པའི་རིག་སྔགས་ཆེན་པོ་གྲུབ་པར་འགྱུར་རོ། །ཐམས་ཅད་ལ་ལུས་ཐམས་ཅད་དུ་སྒྲུབ་པར་བྱེད་དོ། །དེ་ནས་འཇིག་རྟེན་ལས་འདས་པའི་བཟླས་པའི་ཆོ་ག་
སྒྲུབ་པར་འདོད་པའི་རིག་སྔགས་འཆང་དེས་ཉི་མ་རེ་རེ་ཞིང་གཙང་མ་ལེགས་པར་ཁྲུས་བགྱིས་ཤིང་གོས་གཙང་མ་བསྒོས་པས་བགྱིས་ཏེ། ཉ་ལ་ཚེས་གཅིག་ནས་བརྩམས་ཏེ་ཉི་མ་རེ་
རེ་ཞིང་སྟོང་ཕྲག་བཅུར་བཟླས་པ་དབུལ་བར་བྱའོ། །བཅུ་གཅིག་པའི་ཕྱོགས་ལ་ཆོས་གསུམ་གྱི་ཉིན་མཚན་ནས་བགྱི་སྟེ། ཉི་མ་རེ་རེ་ཞིང་སྟོང་ཕྲག་ཕྱེད་དང་གཉིས་བཟླས་པ་དབུལ་
བར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་ལ་མཆོད་པར་བགྱི། བཅོ་ལྔའི་ཉ་ལ་དཀར་གསུམ་གྱི་གཏོར་མ་དབུལ་བར་བགྱི། མཆོད་ཡོན་དང༌། ཞབས་བསིལ་
དབུལ་བར་བགྱི། དེ་ནས་ཟས་དཀར་གསུམ་བཟའ་བར་བགྱི་ཞིང༌། བཅོ་ལྔ་ཉའི་མཚན་མོ་སྟོང་རྩ་བརྒྱད་བཟླས་པ་དབུལ་བར་བགྱིའོ། །ཐུན་ཐ་མ་ལ་འཕགས་པ་སྤྱན་རས་གཟིགས་

92-1-405b

དབང་ཕྱུག་འོངས་ཏེ། རིག་སྔགས་འཆང་ལེགས་སོ་ཞེས་སྨྲ་བར་བགྱིད་ཅིང༌། ཁྱོད་ཀྱིས་དོན་ཡོད་རྒྱལ་པོའི་སྙིང་པོ་མཐའ་དག་ཡོངས་སུ་རྫོགས་པའི་ཆོ་ག་ཞིབ་མོ་དང༌། རྣམ་པར་ཐར་པའི་
དཀྱིལ་འཁོར་གྲུབ་པོ། །ཕྱག་གཡས་པ་བརྐྱང་ནས་པདྨ་སྩོལ་བར་བགྱིད་དོ། རིག་སྔགས་འཆང་གིས་བླང་བར་བགྱིའོ། །བླངས་པ་ཙམ་གྱི་མོད་ལ་ནམ་མཁའ་ལ་རྫུ་འཕྲུལ་གྱིས་འགྲོ་ཞིང༌།
གང་དུ་འདོད་པའི་སངས་རྒྱས་ཀྱི་ཞིང་དེར་འགྲོའོ། །དེ་བཞིན་གཤེགས་པ་ཐམས་ཅད་ཀྱིས་ཡང་དག་པར་དབུགས་འབྱིན་པར་བགྱིད་དོ། །དེ་ནས་སྦྱིན་སྲེག་གི་ཆོ་ག་བགྱིད་པར་འདོད་པས་
པདྨའི་སྙིང་པོ་བཟའ་བར་བགྱི། དཀྱིལ་འཁོར་གྱི་ཚད་ལ་པདྨའི་རྩ་བ་དང༌། སྡོང་བུ་དང༌། ལོ་མ་མར་དང་བསྲེས་པའི་སྦྱིན་སྲེག་བགྱིའོ། །དྲི་ཞིམ་པོའི་ཤིང་ལ་མེ་སྦར་ལ་སྟོང་ཕྲག་བརྒྱད་དུ་
སྦྱིན་སྲེག་བགྱིའོ། །སྟོང་ཕྲག་བརྒྱད་རྫོགས་པ་དང༌། དཔལ་ལྷ་མོ་ཆེན་མོ་དངོས་སུ་འོངས་ཏེ། དེ་ལ་དྲི་ཞིམ་པོའི་མཆོད་ཡོན་ཕུལ་བས་རིག་སྔགས་འཚང་བགྱི་བ་ཅི་ཡོད་ཅེས་སྨྲ་བར་བགྱིད་དོ།།
དེས་བཅོམ་ལྡན་འདས་མ་བདག་ལ་ནོར་མི་ཟད་པ་རྙེད་པ་དང༌། གཏེར་རྙེད་པ་རབ་ཏུ་སྩོལ་ཅིག་ཅེས་བརྗོད་པར་བྱའོ། །དེ་ནས་ཁྱོད་ཀྱི་དེ་བཞིན་བྱའོ། །ཞེས་དབུགས་འབྱིན་པར་བྱེད་ཅིང་མི་སྣང་
བར་འགྱུར་རོ། །རིག་སྔགས་འཆང་གང་དང་གང་དུ་འགྲོ་བ་དེ་སྡང་དེར་གཏོར་ཆེན་པོ་མཐོང་སྟེ། ནམ་ཡང་ཟད་པར་ཉེ་བར་མི་འགྲོའོ། །སྦྱིན་པར་བགྱི། ལོངས་སྤྱད་པར་བགྱི། དཀོན་

92-1-406a

༄༅། །མཆོག་གསུམ་ལ་མཆོད་པར་བགྱི། འཕགས་པ་སྤྱན་རས་གཟིགས་དབང་ཕྱུག་ལ་མཆོད་པར་བགྱི། དཔལ་ལྷ་མོ་ཆེན་མོ་ལ་ཉི་མ་རེ་རེ་ཞིང་སོ་སོའི་ཆི་ཤས་
དབུལ་བར་བགྱིའོ། །ཨུཏྤ་ལ་སྔོན་མོ་དང༌། ཙནྡན་གྱི་ཕྱེ་མ་དང༌། མར་གསར་བསྲེས་པས་ཨརྒའི་ཤིང་ལ་མེ་སྦར་ཏེ་འཕགས་པ་སྤྱན་རས་གཟིགས་དབང་ཕྱུག་གི་རས་རིས་ཀྱི་མདུན་
དུ་ཟླ་ཕྱེད་ཅིག་ཏུ་སྦྱིན་སྲེག་བགྱི་སྟེ། དཔག་ཏུ་མེད་པ་དབུལ་བར་བགྱིས་ན། རྫོགས་པ་ན་ལས་ཐམས་ཅད་ལ་ལོངས་སྤྱོད་པ་ཐོབ་བོ། །རས་རིས་ཀྱི་མདུན་དུ། ཤིང་ཀུན་དང༌། ཏིལ་
མར་དང༌། ཡུངས་ཀར་བསྲེས་ལ་པདྨའི་འདབ་མ་དང༌། ཐང་ཤིང་གི་ཡམ་ཤིང་གིས་ཞག་བདུན་དུ་ཐུན་གསུམ་དུ་སྦྱིན་སྲེག་བརྒྱད་བརྒྱ་བྱས་ན། གྲོང་བརྒྱ་ཐོབ་བོ། །ཤིང་མྱ་ངན་
མེད་པའི་ཡམ་ཤིང་མར་ལ་བཏགས་པས་ཟླ་ཕྱེད་ཅིག་ཏུ་ཐུན་གསུམ་དུ་སྦྱིན་སྲེག་བརྒྱད་བརྒྱ་བྱས་ན། རྒྱལ་པོ་ཉིད་ཐོབ་པོ། །མཚན་མོ་བདུན་དུ་ཐུན་གསུམ་དུ་ཡམ་ཤིང་གིས་
སྦྱིན་སྲེག་བརྒྱད་བརྒྱ་བྱས་ན། གནས་ངེས་པར་སྟན་པའི་ཆོ་ག་སྨྲ་བར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་གཟུགས་བརྙན་ལ་མཚན་མོ་བཅུ་གཉིས་སུ་མ་
ལ་ཀིའི་མེ་ཏོག་སྟོང་ཕྲག་བརྒྱད་ཀྱིས་མཆོད་པར་བྱ་སྟེ། སངས་རྒྱས་བཅོམ་ལྡན་འདས་ཐམས་ཅད་ལ་མངོན་པར་དད་པ་དང༌། ལྷ་དང༌། ཀླུ་རྣམས་མངོན་པར་དང་བར་འགྱུར་རོ། །

92-1-406b

མཆོག་ཐམས་ཅད་དང༌། བྱ་བ་ཐམས་ཅད་སྒྲུབ་པར་བྱེད་དོ། །ནོར་བུ་བཟང་པོ་སྤྱན་དྲང་བར་འདོད་པས་སྙིང་གར་མིང་མེད་ཀྱི་སོར་མོ་བཞག་ནས་ཐུན་གསུམ་དུ་བརྒྱད་བརྒྱ་བཟླ་བར་བྱ་
སྟེ༑ མཚན་མོ་བཅུ་གཉིས་སུ་ལས་རྫོགས་པ་དང༌། ནོར་བུ་བཟང་པོ་མཐོང་བ་སྩོལ་བར་བྱེད་དོ། །སྙིང་གར་ཡོངས་སུ་བྱུགས་པ་ཙམ་གྱིས་ཉི་མ་རེ་རེ་ལ་དོང་ཙེ་བརྒྱ་སྩོལ་བར་བགྱིད་དེ།
དེ་ཡང་ལྷག་མ་མེད་པར་ཟད་པར་བགྱི་སྟེ། ཡང་དང་ཡང་དུ་སྩོལ་བར་བགྱིད་དོ། །གང་ཡིན་པ་དེ་དང་དེ་མ་བགྱིས་ན། ཕྱིས་སྩོལ་བར་མི་བགྱིད་དོ། །འཕགས་པ་སྤྱན་རས་གཟིགས་དབང་
ཕྱུག་ལ་མངོན་དུ་ཕྱོགས་པར་འདུག་ནས་སམ། ཡང་ན་རིང་བསྲེལ་ཅན་གྱི་མཆོད་རྟེན་ནམ། རས་རིས་ལ་མངོན་དུ་ཕྱོགས་པར་གཞག་པར་བགྱིའོ། །སེང་ལྡེང་གི་ཡམ་ཤིང་ཞོ་དང༌།
སྦྲང་རྩི་དང༌། མར་ལ་བཏགས་པས་ཐུན་གསུམ་དུ་བརྒྱད་བརྒྱ་སྦྱིན་སྲེག་བགྱི་སྟེ། ཉི་མ་བདུན་ཡོངས་སུ་རྫོགས་པ་ན་ཟོང་སྟོང་ཕྲག་བཅུ་ཐོབ་བོ། །དེ་ལྟ་བུ་ལ་སོགས་པའི་རྒྱས་པའི་
ལས་རྣམས་ཐམས་ཅད་དུ་སྦྱར་བར་བགྱིའོ། །དེ་ནས་མིག་སྨན་སྒྲུབ་པར་འདོད་པའི་རིག་སྔགས་འཆང་དེས་གཙང་མས་བསྒྲུབ་པར་བགྱི་སྟེ། ཁྲུས་བགྱིའོ། །ལྡོང་རོས་ཟངས་ཀྱི་སྣོད་
དུ་གཞག་པར་བགྱི་སྟེ། རས་རིས་ལ་མངོན་དུ་ཕྱོགས་ནས་སྐྱིལ་མོ་ཀྲུང་གིས་འདུག་སྟེ་ཚེས་བརྒྱད་དམ་བཅོ་ལྔ་ལ་ཉིན་མཚན་དུ་སྨྱུང་བར་གནས་བས། ཨ་ཤྭཏྠའི་འདབ་མ་བཞིས་དག་བ་

92-1-407a

༄༅། །པར་བགྱི་སྟེ། ཇི་སྲིད་དུ་དངོས་གྲུབ་རྣམ་པ་གསུམ་དྲོ་བར་བགྱིད་པ་དང༌། དུ་བ་འཐུལ་བར་བགྱིད་པ་དང༌། འབར་བར་བགྱིད་པ་དེ་སྲིད་དུ་བཟླས་པ་
བགྱིའོ༑ ༑དྲོ་བར་གྱུར་བ་འདིས་མིག་ལ་བྱུགས་པས་གང་མཐོང་བ་དེ་དབང་དུ་འགྱུར་རོ། །གང་བླངས་པ་དེ་སྙེད་དོ། །འཇིག་རྟེན་ཐམས་ཅད་ཀྱི་མཆོད་པའི་འོས་ཆེན་པོར་འགྱུར་རོ། །
རྒྱལ་པོ་དང༌། རྒྱལ་པོའི་བློན་པོ་དང༌། བཙུན་མོའི་འཁོར་དང་བཅས་པ་ཐམས་ཅད་ཀྱིས་མཆོད་པ་བྱ་བའི་འོས་སུ་འགྱུར་ཏེ། སྤྱི་བོར་འཇོག་པར་འགྱུར་རོ། །དུ་བ་འཐུལ་བ་འདིས་
མིག་ལ་བྱུགས་པས། སོར་མོ་བཅུའི་ཚད་ཀྱི་ས་གཞི་ལ་རྐང་བས་རེག་པས་དཔག་ཚད་སྟོང་ཕྲག་ཏུ་སོང་ནས་སླར་ཡང་འོང་བར་བྱེད་དོ། །དཔག་ཚད་སྟོང་ཕྲག་ཏུ་ཉན་པར་བྱེད་
དོ༑ ༑དཔག་ཚད་སྟོང་ཕྲག་ཏུ་བལྟ་བར་བྱེད་དོ། །ལོ་སྟོང་ཕྲག་བཅུ་གསུམ་དུ་འཚོ་བར་བྱེད་དོ། །སུ་གང་གིས་ཀྱང་བཀའ་བསྒོ་བར་བྱེད་པར་མི་འགྱུར་རོ། །རྟག་ཏུ་བདེ་བ་དང་བཅས་པ་
ཡང་དག་པར་ཐོབ་པ་དང༌། རྟག་ཏུ་བླ་མའི་གནས་སུ་བྱ་བར་འགྱུར་རོ། །དེ་བཞིན་གཤེགས་པ་ཐམས་ཅད་ལྷག་པར་མཐོང་བར་འགྱུར་རོ། །འབར་བས་ནི། བདག་ཉིད་གཉིས་ཏེ། འཕུར་
བར་བྱེད་པ་དང༌། ལོ་སྟོང་ཕྲག་བཅུར་འཚོ་བར་བྱེད་དོ། །དེ་ནས་ལྡོང་རོས་ཀྱི་སྒྲུབ་པ་གཞན་ནི། འཇིག་རྟེན་དང༌། འཇིག་རྟེན་ལས་འདས་པའི་སྒྲུབ་པར་བྱེད་པའོ། །དེ་ནས་ཀཱ་ར་བཱི་ར་

92-1-407b

དང༌། ལྡོང་རོས་དཔའ་བོའི་རིན་གྱིས་བླངས་ནས་སྦྱོང་དུ་གཞུག་པར་བགྱི་ཞིང༌། བ་བྱུང་ལྔས་ཡང་དག་པར་སྦྱངས་ནས་རྫོགས་པ་ལ་ཞག་གསུམ་དུ་སྨྱུང་བར་གནས་བས་བཅོམ་ལྡན་འདས་
དང༌། འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་རྒྱ་ཆེན་པོ་བྱས་ནས་པདྨའི་འདབ་མ་བཞི་རྣམས་ཀྱིས་ལྡོང་རོས་ལ་རབ་ཏུ་བཀོད་ནས་གསུམ་གྱིས་ཀུན་ཏུ་གཡོགས་ཏེ་ཇི་སྲིད་
དུ་དངོས་གྲུབ་རྣམ་པ་གསུམ་དྲོ་བར་བྱེད་པ་དང༌། དུ་བ་འཐུལ་བར་བྱེད་པ་དང༌། འབར་བར་བྱེད་པ་དེ་སྲིད་དུ་བཟླ་བར་བྱའོ། །དྲོ་བར་བྱེད་བཞིན་པས་ནི། ཐིག་ལེ་བྱས་ནས་ཇི་སྲིད་དུ་སེམས་
ཅན་མཐོང་བ་དང༌། གང་གིས་བལྟ་བ་དེ་ཐམས་ཅད་དབང་དུ་འགྱུར་རོ། །དུད་འགྲོའི་སྐྱེ་གནས་སུ་སོང་བ་ཚེ་མེད་པ་ཡང་ཚེ་ཉིས་འགྱུར་དུ་འཕེལ་བར་འགྱུར་རོ། །དུ་བ་འཐུལ་བ་ཞིན་པས་
ནི༑ ཐིག་ལེ་བྱས་པས་རིགས་བཞིའི་འཇིག་རྟེན་ཐམས་ཅད་དེའི་དབང་དུ་འགྱུར་རོ། །སྐྱེས་བུ་ཙམ་གྱི་ས་གཞི་ལ་རྐང་པས་རེག་པས་དཔག་ཚད་སྟོང་ཕྲག་གསུམ་མཐོང་ངོ༌། །དཔག་
ཚད་སྟོང་ཕྲག་གསུམ་ནས་ཉན་པར་བྱེད་དོ། །ལོ་སྟོང་ཕྲག་བཅུ་གཉིས་སུ་འཚོ་བར་འགྱུར་རོ། །འབར་བར་བྱེད་པས་ནི། ཐིག་ལེ་བྱས་པས་ནམ་མཁའ་ལ་འགྲོ་བར་འགྱུར་རོ། །ལན་
གྲངས་ཉི་ཤུར་འཕུར་བར་བྱེད་དོ། །ལྡོང་རོས་ཀྱི་དངོས་གྲུབ་ཐམས་ཅད་ཀྱི་རྒྱལ་པོར་འགྱུར་རོ། །དཔག་ཚད་སྟོང་ཕྲག་གསུམ་དུ་འཕུར་བར་བྱེད་དོ། །ལོ་སྟོང་ཕྲག་བརྒྱད་ཅུར་འཚོ་བར་བྱེད་དོ། །

92-1-408a

༄༅། །གི་ཝང་སྒྲུབ་པར་འདོད་པས་བ་སེར་སྐྱའི་མར་གྱིས་གི་ཝང་ཡང་དག་པར་སྤྱངས་ཏེ་དཀར་པོའི་བཅོ་ལྔའམ་བརྒྱད་ལ་མཚན་མོ་གསུམ་དུ་སྨྱུང་བར་
གནས་པས། བཅོམ་ལྡན་འདས་དང༌། སྤྱན་རས་གཟིགས་དབང་ཕྱུག་ལ་མཆོད་པ་རྒྱ་ཆེན་པོ་བྱས་ནས་རབ་ཏུ་བཀོད་དེ་ལག་པ་གཡས་བས་མནན་ནས་ཇི་སྲིད་དུ་དངོས་གྲུབ་
རྣམ་པ་གསུམ་དུ་གྱུར་པ་དེ་སྲིད་དུ་བཟླ་བར་བྱའོ། །དྲོ་བར་བྱེད་བཞིན་པས་ནི། ཐིག་ལེ་བྱས་པས་གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། འབྱུང་པོ་རྣམས་
ཀྱིས་དེ་ལ་རི་མོར་བྱེད་དོ། །གང་སློངས་པ་དེ་སྟེར་རོ། །ཉི་མ་དེ་ནས་བརྩམས་ཏེ་ཚེ་ལོ་སྟོང་ཕྲག་ལྔར་འགྱུར་རོ། །དུ་བ་འཐུལ་བཞིན་པས་ནི། ཐིག་ལེ་བྱས་ན་མི་སྣང་བ་ཐམས་ཅད་
ཀྱི་རྒྱལ་པོར་འགྱུར་རོ། །རླུང་གི་ཕུང་པོ་རབ་ཏུ་ཞི་བས་བཞོན་པར་བྱེད་དོ། །དཔག་ཚད་སྟོང་ཕྲག་ཉི་ཤུར་སོང་ནས་སླར་ཡང་འོང་བར་བྱེད་དོ། །ཚེ་ལོ་སྟོང་ཕྲག་དྲུག་ཅུར་འགྱུར་རོ། །
དཔག་ཚད་སྟོང་ཕྲག་དྲུག་ཅུ་རྣམས་མཐོང་བར་བྱེད་དོ། །འབར་བར་བྱེད་པས་ཐིག་ལེ་བྱས་ནས་ནམ་མཁའ་ལ་འགྲོ་བར་འགྱུར་རོ། །བདག་ཉིད་ལན་བརྒྱར་འཕུར་བར་བྱེད་དོ། །
གི་ཝང་གྲུབ་པ་ཐམས་ཅད་ཀྱི་རྒྱལ་པོར་འགྱུར་ཏེ། ལོ་བྱེ་བར་འཚོ་བར་འགྱུར་རོ། །གང་གི་ཚེ་འཆི་བར་འགྱུར་བ་དེའི་ཚེ་གླིང་བཞི་ལ་དབང་པའི་རྒྱལ་པོར་འགྱུར་རོ། །དེ་ནས་

92-1-408b

བདག་ཉིད་གསེར་གྱི་ཁ་དོག་ཏུ་སྒྲུབ་པར་འདོད་པའི་རིག་སྔགས་འཆང་དེས་ཟླ་ཕྱེད་དྲུག་གི་བར་དུ་བཟླས་པའི་ཆོ་ག་བསྒྲུབ་པར་བགྱིའོ། །དེ་ནས་རིག་སྔགས་འཆང་གཙང་མ་གོས་
གཙང་མ་བསྒོས་པས་ལེགས་པར་ཁྲུས་བྱས་ཏེ་སྨན་འདི་རྣམས་བསྒྲུབ་པར་བགྱིའོ། །ཡུཥྨཱ་ཎི་དང༌། ལྡོང་རོས་དང༌། བ་བླ་དང༌། སྦྲང་རྩི་དང༌། ས་ཀཱི་དང༌། རུ་རྟ་དང༌། གུར་གུམ་
དང༌། གི་ཝང་དང༌། ཤིང་མྱ་ངན་མེད་ཀྱི་མེ་ཏོག་དང༌། པཱུཎྜུ་ཏྲ་བྱཾ་དང༌། འཛམ་བུ་ཆུ་བོའི་སྨན་དང༌། གསེར་གྱི་ཕྱེ་མ་དང༌། བའི་འོ་མ་དང༌། ཤིང་ཨརྒའི་འོ་མ་དང༌། གསེར་
གྱི་འོ་མ་དང༌། སྣུ་ཧའི་འོ་མ་དང༌། བྱང་ཆུབ་ཤིང་གི་འོ་མ་དང༌། ཁྱབ་འཇུག་གནོན་པའི་འོ་མ་སྟེ། འདི་རྣམས་ཆ་མཉམ་པར་སྦྱར་བར་བྱས་ནས་ཟངས་ཀྱི་སྣོད་དུ་གཞག་པར་བགྱི་ཞིང་
དཀྲུག་པར་བགྱི་སྟེ། ཟླ་བ་ཕྱེད་ལ་བའི་འོ་མ་ཉིད་དུ་འགྱུར་ཏེ། འདི་ལ་ཐེ་ཚོམ་མེད་དོ། །རས་རིས་ལ་མངོན་དུ་ཕྱོགས་པར་གཞག་པར་བྱ་ཞིང༌། དགོན་པའམ། གཙུག་ལག་ཁང་
ངམ། འཆགས་སའམ། སའི་ཕྱོགས་གཙང་མར་རས་རིས་བཞག་ནས་བྱམས་པ་དང༌། སྙིང་རྗེ་ཆེན་པོ་དང༌། སངས་རྒྱས་དང༌། ཆོས་དང༌། དགེ་འདུན་རྗེས་སུ་དྲན་པ་དང༌། བསྟན་
ཞིང་དཔའ་བས་ཕ་རོལ་གནོན་པའི་གོ་ཆ་ཆེན་པོ་བགོས་པ་དང༌། འཕགས་པ་སྤྱན་རས་གཟིགས་དབང་ཕྱུག་ལ་མཆོག་ཏུ་དད་ཅིང་གུས་པ་དང༌། བྱང་ཆུབ་དོན་དུ་གཉེར་ཞིང་མངོན་

92-1-409a

༄༅། །པར་འདོད་བཞིན་པས་ཉི་མ་རེ་རེ་ཞིང་ཇི་ལྟར་ནུས་པའི་མཆོད་པ་སྔོན་དུ་འགྲོ་བས་ཟླ་ཕྱེད་དྲུག་ཏུ་བཟླ་བར་བྱའོ། །དེ་ནས་རིག་སྔགས་འཆང་གིས་ཟླ་
ཕྱེད་དྲུག་རྫོགས་པ་དང༌། སྨན་གྱི་མཆོག་བསྐམས་ལ་ཕྱེ་མ་ཞིབ་མོར་བྱེད་དུ་བཅུག་སྟེ་ཟངས་ཀྱི་སྣོད་དུ་བཞག་ནས་དོན་ཡོད་རྒྱལ་པོའི་སྙིང་པོ་སྟོང་རྩ་བརྒྱད་བཟླས་ཤིང༌། ཁྲོ་བོའི་
རྒྱལ་པོ་སྟོང་རྩ་བརྒྱད་དུ་བཟླའོ། །དེ་ནས་ཚེས་བཅོ་ལྔའི་ཉ་ལ་མཚན་མོ་གསུམ་དུ་སྨྱུང་བར་གནས་ཏེ་སངས་རྒྱས་བཅོམ་ལྡན་འདས་དང༌། འཕགས་པ་སྤྱན་རས་གཟིགས་
དབང་ཕྱུག་ལ་མཆོད་པ་རྒྱ་ཆེན་པོ་བྱས་ནས་ཕྱོགས་བཞིར་གཏོར་མ་ཆེས་རྒྱ་ཆེ་བ་དབུལ་བར་བགྱིའོ། །དེ་ནས་རིག་སྔགས་འཆང་གིས་སྨན་གྱི་མཆོག་དང༌། དངུལ་ཆུ་དང༌། ལི་ཁ་ར་
དཀར་པོ་དང༌། སྦྲང་རྩི་དང་ལྷན་ཅིག་སྦྱར་བར་བྱའོ། །དེ་ནས་སླར་ཡང་སྟོང་ཕྲག་བཅུར་བཟླའོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔ་རུ་ཟངས་ཀྱི་སྣོད་ལ་
འབར་བར་བགྱིད་དེ། དྲོ་བར་བགྱིད་དོ། །འོད་ཟེར་ཁ་དོག་སྣ་ཚོགས་པ་རྣམས་འབར་བར་བགྱིད་དོ། །རིག་སྔགས་འཆང་གི་ལུས་འབར་བར་འགྱུར་ཏེ། ས་ཡང་གཡོ་བར་
འགྱུར་རོ། །དེ་ནས་རིག་སྔགས་འཆང་བ་བཞིན་འཛུམ་པ་ཡིད་ལ་བྱའོ། །འབར་བ་དེ་དང༌། བྲཧྨ་པུ་ཏྲ་ཀའི་མར་དང་ལྷན་ཅིག་སྦྱར་ལ་བདག་གི་ལུས་བསྐུ་བར་བྱའོ། །བསྐུས་བ་ཙམ་

92-1-409b

གྱི་མོད་ལ་རང་གི་ལུས་ཀྱི་པགས་པ་གསེར་གྱི་མདོག་ཏུ་འགྱུར་རོ། །ལུས་རྡོ་རྗེ་སྙིང་པོ་བཞིན་དུ་མི་ཆོད་པ་དང༌། མི་ཕིགས་པར་གྱུར་ནས་འཁོར་བརྒྱ་ཕྲག་སྟོང་དང་བཅས་ཏེ་འཕུར་བར་འགྱུར་
རོ༑ ༑སྐྲ་ལ་བསྐུས་ན། སྐྲ་སྦུ་གསེར་གྱི་མདོག་ཏུ་འགྱུར་རོ། །སེན་མོ་ལ་བསྐུས་ན། སེན་མོ་གསེར་མདོག་ཏུ་འགྱུར་རོ། །སོ་ལ་བསྐུས་ན། སོ་གསེར་དུ་འགྱུར་རོ། །མི་ལུས་གང་དང་གང་
དུ་བསྐུས་པ་དེ་དང་དེ་ཉིད་གསེར་མདོག་ཏུ་འགྱུར་རོ། །ཏིལ་མར་བཞག་སྟེ་བཅུད་ཀྱིས་ལེན་མཆོག་སྲང་གཅིག་གིས་ཟངས་སྲང་སྟོང་གསེར་དུ་འགྱུར་རོ། །ཏིལ་མར་དང་སྦྱར་བ་ཟངས་གླེབས་
པ་ལ་བསྐུས་ཏེ་མེར་བསྲེགས་ན། སྲང་གཅིག་གིས་སྲང་བཅུ་གསེར་དུ་འགྱུར་རོ། །བཅུད་ཀྱིས་ལེན་མཆོག་འདི་དང༌། བའི་འོ་མ་དང༌། ཞུན་མར་བཞི་ཆ་གཅིག་དང་སྦྱར་ཏེ། མེ་མི་ཆེ་བས་
བསྐོལ་ཏེ་ཆོས་པར་རིག་པ་དང༌། འདི་དེ་ནས་ཕྱུང་ལ་ཁྲུས་ལེགས་པར་བྱས་ཤིང་གོས་གསར་བ་བགོས་ལ་གཙང་མར་བྱས་ཏེ་ཐོག་མར་བའི་རྣམ་ལྔ་ལ་རེག་པར་བྱའོ། །དེ་ནས་ཆུ་དྲོན་པོ་
དང་བཅུད་ཀྱིས་ལེན་གྱི་མཆོག་འདི་བཏུང་བར་བྱའོ། །སྦྱོར་བ་ཞག་བདུན་དུ་བྱས་ན། དེའི་ལུས་རྣམ་པར་དག་པར་འགྱུར་རོ། །སྡིག་པ་ཐམས་ཅད་ཟད་པ་དང༌། མོད་ལ་ཉོན་མོངས་པ་ཐམས་
ཅད་དང་བྲལ་བ་དང༌། ནད་ཐམས་ཅད་བྱང་བ་དང༌། མོད་ལ་དུག་ཐམས་ཅད་སེལ་བ་དང༌། དུག་སླར་ཞེན་པར་མི་འགྱུར་བ་དང༌། མཚོན་གྱིས་མ་ཡིན། ཆུས་འཕྱེར་བར་མི་འགྱུར། མེས་

92-1-410a

༄༅། །ཚུགས་པར་མི་འགྱུར། ཡང་དུག་མ་རུངས་པ་གཞན་གྱིས་མི་ཚུགས་པར་འགྱུར་རོ། །ཞག་བཅུ་བཞིར་སྦྱོར་བ་བྱས་ན། ནད་ཐམས་ཅད་བྱང་བ་དང༌། འདིའི་པགས་
པ་རྣམ་པར་དག་པ་དང༌། མཉེར་མ་དང༌། སྐྲ་དཀར་མེད་པར་འགྱུར་རོ། །ཞག་ཉི་ཤུ་རྩ་གཅིག་སྦྱོར་བ་བྱས་ན། བྱིས་པ་ལོ་བཅུ་པ་པདྨ་དཀར་ཤམ་དང་འདྲ་བའི་མདོག་ཅན་
གྱི་ལུས་སུ་འགྱུར་རོ། །པདྨའི་ལོ་མ་དང༌། ཀུ་མུ་ད་ལྟར་འཇམ་པ་དང༌། ཨུཏྤ་ལ་སྔོན་པོ་ལྟ་བུའི་མིག་དང༌། མི་འམ་ཅིའི་དབྱངས་ལྟ་བུར་མ་ཞུམ་པ་དང༌། དབུ་སྐྲ་འཁྱིལ་ལ་
འཁྱིལ་ཅིང་བུང་བ་ལྟར་མདོག་ནག་པ་ལྷ་རྫས་ལྟ་བུར་འགྱུར་རོ། །ཟླ་བ་གཅིག་ཏུ་སྦྱོར་བ་བྱས་ན། ལོ་སྟོང་ཕྲག་བཅུར་འཚོ་བར་འགྱུར་རོ། །དགྲ་ཐམས་ཅད་དང༌། གནོད་སྦྱིན་
དང༌། སྲིན་པའི་ཚོགས་ཀྱིས་མི་ཚུགས་པར་འགྱུར་རོ། །འབྱུང་པོ་དང་སྡིག་པ་བྱེད་པ་གཞན་རྣམས་ཀྱིས་ཀྱང་དེ་མི་མཐོང་བར་འགྱུར་རོ། །ལོ་གཅིག་ཚང་བར་བསྙེན་ན། ལྷའི་
བུ་མོ་དག་དང་ལྷན་ཅིག་རྩེ་ཞིང༌། ལྷ་རྫས་ཀྱི་ལོངས་སྤྱོད་དང༌། གཞལ་མེད་ཁང་དང༌། ཇི་ལྟར་ལྷ་རྣམས་རྩེ་བ་བཞིན་དུ་འགྱུར་རོ། །དྲོ་བར་གྱུར་པ་སྦྲང་རྩི་དང་ལྷན་ཅིག་ཟོས་
ན༑ ལོ་ཁྲི་ཉིས་སྟོང་དུ་འཚོ་བར་འགྱུར་རོ། །ནམ་མཁའ་ལ་འགྲོ་བར་འགྱུར་རོ། །ཟངས་སྲང་སྟོང་དང༌། བཅུད་ཀྱིས་ལེན་པའི་མཆོག་སྲང་གཅིག་དང༌། དངུལ་སྲང་བཅུ་ཟངས་དང་སྦྱར་

92-1-410b

ཏེ་བཞུ་ན། བཅུད་ཀྱིས་ལེན་མཆོག་དངུལ་སྲང་སྟོང་དུ་འགྱུར་རོ། །སྲང་གཅིག་གིས་ཟངས་སྲང་སྟོང་དངུལ་དུ་འགྱུར་རོ། །ཁ་དོག་སྣ་ཚོགས་ཀྱི་འོད་ཟེར་བྱུང་ན་ནི། ཁ་དོག་སྣ་ཚོགས་སུ་
འགྱུར་ཏེ། གཟུགས་མདོག་སྣ་ཚོགས་ཀྱི་ནོར་བུ་རིན་པོ་ཆེ་འཆང་ཞིང༌། དངུལ་དང་གསེར་བཞུས་ལ་ཏིལ་མར་དང་ལྷན་ཅིག་བསྐོལ་ཏེ་མགོ་བོ་ལ་བསྐུས་པ་ཙམ་གྱི་མོད་ལ་སྐྲ་མདོག་
སྣ་ཚོགས་སུ་འགྱུར་རོ། །ལུས་ལ་བསྐུས་ན། ཁ་དོག་སྣ་ཚོགས་ཀྱི་འོད་ཟེར་འབྱུང་བར་འགྱུར་རོ། །མིག་ལ་བསྐུས་ན། ནམ་མཁའ་ལ་འགྲོ་ཞིང་ཁྱིམ་ཐམས་ཅད་ཀྱི་སྒོ་ཕྱེ་བར་མཐོང་
སྟེ༑ ཁྱིམ་བདག་ཐམས་ཅད་ཀྱི་དཔོན་པོ་དང༌། རྒྱལ་པོར་འགྱུར་རོ། །དཔྲལ་བ་ལ་ཐིག་ལེ་བྱས་ན་མི་སྣང་བར་འགྱུར་རོ། །ཁར་བཅངས་ན། གང་དང་སྨྲ་བ་དེ་ནོར་གྱི་དབང་དང༌། བདག་
གི་དབང་དུ་འགྱུར་རོ། །ཡང་ན་བ་སེར་སྐྱའི་འོ་མ་མར་དང༌། མར་དཀར་དང༌། འོ་མ་དང༌། བཅུད་ཀྱིས་ལེན་གྱི་མཆོག་འབར་བ་དང་ལྷན་ཅིག་བསྐོར་ཏེ་ཁ་ར་བཞིན་དུ་ལེགས་པར་ཚོས་པ་
དང་བླངས་ལ་དོན་ཡོད་པའི་རྒྱལ་པོའི་སྙིང་པོ་བརྒྱ་སྟོང་བཟླས་བརྗོད་བྱས་ཏེ་རིག་སྔགས་འཆང་བ་བདག་ཉིད་བསྐུས་པ་ཙམ་གྱི་མོད་ལ་ཐམས་ཅད་རིག་འཛིན་གྱི་འཁོར་ལོས་བསྒྱུར་བར་
འགྱུར་རོ། །བསྐལ་བ་ཆེན་པོ་བཅུར་འཚོ་བར་འགྱུར་རོ། །བར་གྱི་བསྐལ་བར་སངས་རྒྱས་བཅོམ་ལྡན་འདས་མཐོང་བར་འགྱུར་རོ། །བྱང་ཆུབ་ཀྱི་སྙིང་པོ་མཆོག་ཏུ་ལུང་བསྟན་པ་

92-1-411a

༄༅། །ཐོབ་པར་འགྱུར་རོ། །ཐིག་ལེ་བྱས་ན། ནམ་མཁའ་ལ་འཕུར་བར་འགྱུར་རོ། །ཨོཾ་ཞེས་བྱ་བའི་སྒྲས་ཚངས་པ་གནས་ནས་ཕྱིར་འབྱུང་བར་འགྱུར་རོ། །
སེ་གོལ་གཏོགས་བ་ཙམ་གྱིས་འོག་མིན་གྱི་བར་དུ་འགྲོ་ཞིང་ཕྱིར་ཡང་འོང་བར་འགྱུར་རོ། །ནམ་གྱི་ཚེ་འཆི་བའི་དུས་བྱེད་པར་འགྱུར་བ་དེའི་ཚེ་བདེ་བ་ཅན་གྱི་འཇིག་རྟེན་གྱི་
ཁམས་སུ་འགྲོ་བར་འགྱུར་རོ། །འདི་ནི། སྐྱེ་བ་ཐ་མ་ཡིན་ཞིང་མངལ་ན་གནས་པ་ལས་ཡོངས་སུ་ཐར་པ་ཡིན་ནོ། །དེ་ནས་དོན་ཡོད་པའི་རིལ་བུ་བརྗོད་པར་བྱ་སྟེ། རིག་
སྔགས་འཆང་བ་སྒྲུབ་པར་བྱེད་པ་ལེགས་པར་བསྒྲུབས་ན། རིག་སྔགས་འཆང་བ་ལེགས་པར་ཁྲུས་བྱས་ཤིང་གོས་གཙང་མ་བགོས་ཏེ་གཙང་བར་བྱའོ། །པདྨ་དང༌། ལིག་
བུ་མིག་དང༌། ནཱ་ག་གེ་སར་དང༌། གི་ཝང་དང༌། ཨུཏྟ་མ་ར་ཎི་དང༌། སྐྱེར་ཁཎྜ་དང༌། ཨ་ག་རུ་རྣམས་དེ་བཞིན་དུ་དེ་དག་ཆ་མཉམ་སྟེ་ཞིབ་མོར་བཏགས་ལ་ཁ་ར་དང་སྦྱར་ཏེ་གསེར་དང་
དངུལ་གྱིས་དཀྲི་ཞིང་ཟངས་ཀྱིས་ཀྱང་དཀྲིས་ཏེ། ཙནྡན་དཀར་པོའི་གབ་ཚེའི་ནང་དུ་བཅུག་ལ་ལག་པའི་སྙིམ་པར་བཅང་བར་བྱའོ། །ཟླ་བ་ཡར་གྱི་ངོ་ཚེས་བརྒྱད་དང༌། བཅུ་བཞི་ལ་
ཞག་གཅིག་སྨྱུང་བ་བྱས་ཏེ་འཕགས་པ་སྤྱན་རས་གཟིགས་དབང་ཕྱུག་གི་རས་ཀྱི་སྐུ་གཟུགས་ཀྱི་སྤྱན་སྔར་དོན་ཡོད་པའི་རྒྱལ་པོའི་སྙིང་པོ་སྟོང་རྩ་བརྒྱད་བཟླས་བརྗོད་བྱ། ཁྲོ་

92-1-411b

བོའི་རྒྱལ་པོ་བརྒྱ་རྩ་བརྒྱད་བཟླས་བརྗོད་བྱ། གསང་སྔགས་སྟོང་རྩ་བརྒྱད་བཟླས་བརྗོད་བྱའོ། །དེ་ནས་འགུལ་བར་གྱུར་ན། དེ་བླངས་ཏེ་ཁར་བཅུག་ན་མི་སྣང་བར་འགྱུར་རོ། །
ལོ་སྟོང་ཐུབ་པར་འགྱུར་རོ། །སོར་བཞི་ཙམ་གྱིས་རྐང་པ་ས་ལ་མི་རེག་པར་འགྱུར་རོ། །དཔག་ཚད་བརྒྱར་འགྲོ་ཞིང་ཕྱིར་ཡང་འོང་བར་འགྱུར་རོ། །མེ་ཏོག་ཅན་གྱི་རིག་འཛིན་འཁོར་
ལོས་བསྒྱུར་བར་འགྱུར་རོ། །ལུས་ལས་ཀུ་མུ་ད་དང༌། ཨུཏྤ་ལའི་དྲི་འབྱུང་བར་འགྱུར་རོ། །ཨུཏྤ་ལ་སྔོན་པོ་དང༌། ཙམྤ་ཀ་དང༌། ཀེ་ཏུའི་མེ་ཏོག་དང་དེ་དག་ཆ་མཉམ་སྟེ་སྦྱར་ལ་མཁས་
པས་སྦྲང་རྩི་དང་ལྷན་ཅིག་སྦྱར་ཏེ་རིལ་བུ་བྱས་ལ་གསེར་དང༌། དངུལ་དང༌། ཟངས་ཀྱིས་དཀྲིས་ཏེ་ཟླ་བ་ཡར་གྱི་ཚེས་དྲུག་ནས་ཚེས་བརྒྱད་དམ། བཅུ་གཉིས་ནས་བཅུ་བཞིའམ། བཅུ་གསུམ་
ནས་བཅོ་ལྔའི་ཚེ་ཉིན་ཞག་གསུམ་དུ་སྨྱུང་བ་བྱའོ། །ཤིན་ཏུ་ཁྲུས་བྱས་ཤིང་གོས་གཙང་མ་བགོས་ཏེ་གཙང་བར་བྱའོ། །སངས་རྒྱས་བཅོམ་ལྡན་འདས་དང༌། འཕགས་པ་སྤྱན་རས་
གཟིགས་དབང་ཕྱུག་གི་སྐུ་གཟུགས་རས་ལ་བྲིས་པ་ལ་མཆོད་པ་རྒྱ་ཆེན་པོ་བྱས་ཏེ་ཤིང་ཨ་ཤྭཏྠ་ལས་བྱས་པའི་གབ་ཚེའི་ནང་དུ་རིལ་བུ་བཅུག་ནས་ལག་པའི་སྙིམ་པར་བཅུག་ལ་
རི་མོའི་སྤྱན་སྔར་ཇི་སྲིད་དུ་ཇི་སྲིད་འཁྲོལ་བའི་སྒྲ་འབྱུང་བ་དེ་སྲིད་དུ་བཟླས་བརྗོད་བྱའོ། །དེ་ནས་གྲུབ་པ་ཡིན་ཏེ། དེ་ལས་ཁར་བཅུག་ན་དཔག་ཚད་སྟོང་དུ་འདི་འགྲོ་བར་འགྱུར་ཞིང་

92-1-412a

༄༅། །སླར་ཡང་འོང་བར་འགྱུར་རོ། །སོར་བརྒྱད་ཙམ་དུ་རྐང་པས་ལ་མི་རེག་པར་འགྱུར་རོ། །ལོ་སྟོང་ཕྲག་བཅུར་འཚོ་བར་འགྱུར་རོ། །མིག་ཨུཏྤ་ལ་སྔོན་པོ་ལྟ་བུར་
འགྱུར་རོ། །ཨུཏྤ་ལ་སྔོན་པོའི་དྲི་ཁ་ནས་འབྱུང་བར་འགྱུར་རོ། །བཞིན་ཡོངས་སུ་རྒྱས་པ་ཟླ་བའི་དཀྱིལ་འཁོར་ལྟ་བུར་འགྱུར་རོ། །མདོག་པདྨ་ལྟ་བུར་འགྱུར་རོ། །ལུས་ལས་ཙམ་
པ་ཀའི་དྲི་འབྱུང་བར་འགྱུར་རོ། །རིག་འཛིན་ནམ་མཁའ་ལ་འགྲོ་བ་ཐམས་ཅད་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར་རོ། །ཙནྡན་གྱི་ཕྱེ་མ་དང༌། ཨ་ག་རུའི་ཕྱེ་མ་དང༌།
རྒྱ་སྤོས་དང༌། ཨ་རུ་ར་དང༌། པ་ནི་ན་དང༌། དེ་དག་རྣམས་ཆ་མཉམ་སྟེ་ཞིབ་མོར་བཏགས་ལ་དུ་རུ་ཀའི་མར་གྱིས་རིལ་བུར་བྱའོ། །གསེར་དང༌། དངུལ་དང༌། ཟངས་ཀྱིས་དཀྲིའོ། །
ཙནྡན་དཀར་པོ་ལས་བྱས་པའི་སྒྲོམ་བུར་བྱ་སྟེ། ཚེས་བཅུ་གསུམ་ནས་ཉའི་བར་དུ་ཉིན་ཞག་གསུམ་མི་ཉལ་བར་སངས་རྒྱས་བཅོམ་ལྡན་འདས་དང༌། འཕགས་པ་སྤྱན་རས་
གཟིགས་དབང་ཕྱུག་ལ་མཆོད་པ་རྒྱ་ཆེར་བྱ་ཞིང་གཏོར་མ་ཡང་རྒྱ་ཆེར་བྱིན་ལ། རྩྭ་དུར་བའི་སྟན་ལ་འདུག་སྟེ་ལག་པའི་སྙིམ་པར་བཅུག་ནས་དོན་ཡོད་པའི་ཞགས་པའི་སྙིང་པོ་
སྟོང་རྩ་བརྒྱད་ཀྱི་བར་དུ་བཟླས་བརྗོད་བྱའོ། །ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་བརྗོད་བྱའོ། །དེ་ནས་རིལ་བུ་འགུལ་བར་འགྱུར་ན། རིག་སྔགས་འཆང་བས་དེས་ན་གྲུབ་པ་ཡིན་

92-1-412b

པར་རིག་པར་བྱ་སྟེ། རིལ་བུ་གྲུབ་པ་ནི། དེ་ཡིན་ནོ། །དེ་ནས་རིག་སྔགས་འཆང་བས་འཕགས་པ་སྤྱན་རས་གཟིགས་ཀྱི་དབང་ཕྱུག་ལ་མཆོད་པ་བྱས་ཏེ་ནམ་ལངས་ཀ་སྐྱ་རེངས་སེར་པོ་འཆར་
བའི་དུས་སུ་བཟའ་བར་བྱའོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་སེམས་ཅན་ཐམས་ཅད་ལ་བྱམས་པའི་སེམས་བྱའོ། །གྲོགས་བྱེད་པ་ལ་ཡང་བྱིན་
ཏེ༑ རིལ་བུ་གཅིག་ཁར་གཞུག་པར་བྱའོ། །རིལ་བུ་ཁར་བཅུག་པ་ཙམ་གྱི་མོད་ལ་མི་སྣང་བར་འགྱུར་རོ། །ནམ་མཁའ་ལ་འགྲོ་བར་འགྱུར། དཔག་ཚད་ལྔ་སྟོང་དུ་འགྲོ་ཞིང་སླར་ཡང་
འོང་བར་འགྱུར། རིལ་བུ་སྒྲུབ་པར་བྱེད་པ་ཚེགས་མེད་པར་གྲུབ་པ་རྣམས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར། ཚེ་ལོ་ལྔ་སྟོང་ཐུབ་པར་འགྱུར། ཁྲུ་གང་ཙམ་གྱིས་རྐང་པས་ལ་
མི་རེག་པར་འགྱུར་རོ། །དེ་ནས་གཏེར་རྐོ་བར་འདོད་པས་གནས་གང་ན་གཏེར་ཡོད་པར་དོགས་པའི་གནས་དེར་བའི་ལྕི་བས་མཎྜལ་བྱས་ལ་མེ་ཏོག་གཏོར་ཞིང་གུ་གུལ་གྱི་བདུག་པས་
བདུག་ཅིང༌། གཏོར་མ་གཙང་མ་དང༌། ཤ་དང་ཁྲག་གི་གཏོར་མ་དང༌། ཕྱེ་ཟན་དང༌། འབྲས་བུ་དང༌། པདྨའི་གཏོར་མ་དང་གཏོར་མ་རྣམ་པ་གསུམ་སྦྱིན་པར་བྱའོ། །འཕགས་པ་
སྤྱན་རས་གཟིགས་དབང་ཕྱུག་ལ་མཆོད་པ་བྱའོ། །སྟོང་ཕྲག་བཅུ་བཟླས་བརྗོད་བྱའོ། །སྟོང་ཕྲག་བཅུ་ཚང་བ་དང༌། གནས་གང་ན་གཏེར་ཡོད་པའི་གནས་དེར་གཏེར་སྲུང་བ་མངོན་དུ་

92-1-413a

༄༅། །འབྱུང་ཞིང་གཏེར་འབྱུང་བར་འགྱུར་རོ། །གཏེར་སྲུང་བ་ལ་གཏོར་མ་དང༌། མཆོད་ཡོན་སྦྱིན་པར་བྱས་ན་གཏེར་སྲུང་བ་དེ་ཇི་སྲིད་འཚོའི་བར་དུ་ལས་
བྱེད་པ་པོར་འགྱུར་རོ། །གང་དུ་མངགས་པ་དང༌། གང་བསྒོ་བའི་ལས་དེ་ཐམས་ཅད་བྱེད་པར་འགྱུར་རོ། །ཡུངས་ཀར་དང་ཐལ་བ་ལ་དོན་ཡོད་པའི་རྒྱལ་པོའི་སྙིང་པོ་ལན་
བདུན་བཟླས་བརྗོད་བྱས་ཏེ་ཕྱོགས་བཞིར་གཏོར་ན། བགེགས་དང༌། ལོག་འདྲེན་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་ཐམས་ཅད་བཅིངས་པར་འགྱུར་རོ། །
མཚམས་ཆེན་པོ་བཅིང་བ་བྱས་པར་འགྱུར་རོ། །ལོག་འདྲེན་ཕུང་པར་བྱས་ན། ཡུངས་མར་དང༌། ཡུངས་ཀར་དང༌། གུ་གུལ་དང༌། སྐེ་ཚེའི་འབྲུ་དང༌། ལན་ཚྭ་རྣམས་སྦྲང་
རྩི་དང་བསྲེས་ལ་ཤིང་ཀཱ་ར་བཱ་རིའི་ཡམ་སྲེག་ཤིང་གིས་མེ་བུས་ཏེ་ཉིན་པར་དུས་གསུམ་དུ་བརྒྱ་རྩ་བརྒྱད་སྦྱིན་སྲེག་བྱས་ན། ལོག་འདྲེན་གྱི་རིགས་ཐམས་ཅད་བཅོམ་པར་
འགྱུར་ཞིང་རྣམ་པར་ཞི་བར་འགྱུར་རོ། །དམག་བཅིང་བར་འདོད་པས་ཡུངས་ཀར་དང༌། དུག་དང༌། སྐེ་ཚེའི་འབྲུ་དང༌། ས་བོན་བདུན་རྣམས་སྦྲང་རྩི་དང་སྦྱར་ལ་དམག་གི་མདུན་
དུ་ཤིང་ནིམ་པའི་མེ་སྦར་ཏེ་ཐོག་མར་བརྒྱད་བརྒྱ་བྱས་ན། དམག་བཅིངས་པར་འགྱུར་རོ། །ལན་གཉིས་བྱས་ན། ནད་ཆེན་པོ་འབྱུང་བར་འགྱུར་རོ། བརྒྱད་བརྒྱ་བཟླས་

92-1-413b

བརྗོད་ལན་གསུམ་པ་བྱས་ན། དམག་ཐམས་ཅད་ཞིག་པར་འགྱུར་ཞིང་ཕྱིར་ལན་འགའ་ཡང་འོང་བར་མི་འགྱུར་རོ། །དེ་ནས་དབྱུག་པ་སྒྲུབ་པ་སེང་ལྡེང་ལས་གཤིན་རྗེའི་དབྱུག་
པའི་ཚང་ཁྲུ་དོ་པ་བྱའོ། །དེ་ནས་འཕགས་པ་སྤྱན་རས་གཟིགས་ཀྱི་དབང་ཕྱུག་གི་སྤྱན་སྔར་ཟས་དཀར་གསུམ་ཟོས་ཏེ་སྟོང་ཕྲག་བཅུར་བཟླས་བརྗོད་བྱའོ། །དེ་ནས་ཚེས་བཅོ་
ལྔ་ཚང་བའི་ཚེ་སྨྱུང་བ་བྱས་ཏེ་དོན་ཡོད་པའི་རྒྱལ་པོའི་སྙིང་པོ་བརྒྱ་རྩ་བརྒྱད་བཟླས་བརྗོད་བྱའོ། །ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་པ་བྱས་ན། དེ་ནས་དབྱུག་པ་འབར་རོ། །
དེ་ནས་གྲུབ་པ་ཡིན་པར་ཤེས་པར་བྱའོ། །དོན་ཡོད་པའི་དབྱུག་པ་ཞེས་བྱ་བའི་སྒྲ་འབྱུང་བར་འགྱུར་རོ། །དེ་ནས་འཕགས་པ་སྤྱན་རས་གཟིགས་ཀྱི་དབང་ཕྱུག་ལ་མཆོད་པ་
བྱའོ༑ ༑དེ་ནས་རིག་སྔགས་འཆང་བ་དབྱུག་པ་བླངས་ཏེ་ཀུན་ཏུ་ལན་བདུན་བསྐོར་བར་བྱའོ། །དེ་ནས་དབྱུག་པ་དེ་ས་ལ་བརྡབ་པར་བྱའོ། །དབྱུག་པས་ས་ལ་གྲུ་བཞིར་གཞལ་བར་བྱས་ན།
ཀུན་ཏུ་གྲུ་བཞི་ལྷམ་པའི་ཁྱིམ་ཆེན་པོ་གཞལ་མེད་ཁང་འབྱུང་བར་འགྱུར་ཏེ། ཕུན་སུམ་ཚོགས་པ་རྣམ་པ་ཐམས་ཅད་ཡོངས་སུ་རྫོགས་པའི་ལྷའི་གཞལ་མེད་ཁང་འབྱུང་བར་
འགྱུར་རོ། །བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོའི་སྐྱེ་བོས་གང་བར་འགྱུར་རོ། །དེ་ནས་ལྷ་མོ་རྒྱན་ཐམས་ཅད་ཀྱིས་བརྒྱན་པ། བཟང་བ། མཛེས་པ། བལྟ་བར་འོས་

92-1-414a

༄༅། །པ་ཞིག་འོངས་ནས་རིན་པོ་ཆེ་བདུན་ལས་བྱས་པའི་སྣོད་བུམ་པ་གང་བ་ཞིག་ཐོགས་ཤིང་སྒོའི་ནང་ན་འདུག་གོ །དེ་ནས་ལྷ་མོ་དེ་ན་རེ། རིག་སྔགས་འཆང་
གི་ཁྱིམ་ཡིན་གྱི། ནང་དུ་ཞུགས་ཤིག །ཅེས་སྨྲ་བར་འགྱུར་རོ། །རིག་སྔགས་འཆང་བས་སྙིང་པོ་མེད་པར་གྱུར་པའི་ཁྱིམ་གཞལ་མེད་ཁང་འདིས་ཅི་ཞིག་བྱ་ཞེས་བརྗོད་
བར་བྱའོ། །དེ་ན་རེ། སྣོད་གང་བ་འདི་ལོངས་ཤིག་དང༌། རྒྱ་ཆེར་འཕེལ་བར་འགྱུར་རོ་ཞེས་སྨྲ་བར་འགྱུར་རོ། །རིག་སྔགས་འཆང་བས་དྷིག་དྷིག་ཅེས་ཁྲོས་པ་བྱས་
པ་དང༌། ལྷ་མོ་དེ་དུས་ཏེ་ཇི་ལྟར་ཆར་པ་ཆེར་འབབ་པ་དེ་བཞིན་དུ་འདིའི་མིག་ནས་མཆི་མ་བྱུང་བ་དང་རིག་སྔགས་འཆང་བས་བླང་བར་བྱ་ཞིང་རང་གི་ལུས་ལ་བསྐུ་བར་
བྱའོ༑ ༑བསྐུས་པ་ཙམ་གྱི་མོད་ལ་འཛམ་བུ་གླིང་གི་གསེར་ལྟ་བུའི་ལུས་སུ་འགྱུར་རོ། །ཙནྡན་སྦྲུལ་གྱི་སྙིང་པོ་དང༌། གོ་ཤིཪྵའི་དྲི་ལུས་ལས་འབྱུང་བར་འགྱུར་རོ། །ཁར་
བཅུག་ན། ལྷ་རྫས་ཀྱི་ཨུཏྤ་ལའི་དྲི་ཁ་ནས་འབྱུང་བར་འགྱུར་རོ། །མཆི་མ་དེ་མིག་ཏུ་བསྐུས་ན། ལྷ་རྫས་ཀྱི་ཨུཏྤ་ལ་སྔོན་པོ་འདྲ་བའི་ལྷའི་མིག་ཏུ་འགྱུར་རོ། །སྐྲ་ལ་
བསྐུས་ན། ལྷའི་རྨ་བྱའི་མདོག་འདྲ་བའི་སྐྲར་འགྱུར་ཞིང་སྐྲ་འཁྱིལ་ལ་འཁྱིལ་བར་འགྱུར་རོ། །རྣ་བའི་བུ་གར་བླུགས་ན། ལྷའི་སྙན་དུ་འགྱུར་ཏེ། དཔག་ཚད་སྟོང་ཕྲག་

92-1-414b

གསུམ་དུ་ཐོས་པར་འགྱུར་རོ། །དཔག་ཚད་སྟོང་ཕྲག་གསུམ་དུ་མཐོང་བར་འགྱུར་རོ། །འཐུངས་ན། བསྐལ་པ་སྟོང་ཕྲག་བཅུ་འཚོ་བར་འགྱུར་རོ། །བར་གྱི་བསྐལ་བ་རྗེས་སུ་དྲན་པར་
འགྱུར་རོ། །གར་ཐབས་དང༌། ཏྲོ་ཊ་ཀ་དང༌། བརྡ་སྤྲོད་པ་དང༌། བསྟན་བཅོས་དང༌། བྷ་ར་ཏ་དང༌། རཱ་མ་ཡ་ཎ་དང༌། སྔོན་གྱི་གཏམ་རྙིང་དང༌། ཚུལ་དང༌། འདུལ་བ་དང༌། སྐྱེས་
རབས་དང༌། སྙན་དངགས་དང༌། བྱེ་བྲག་པ་ཐམས་ཅད་དང༌། ཆོ་ག་ཞིབ་མོ་ཐམས་ཅད་དང༌། དཀྱིལ་འཁོར་དང༌། ཕྱག་རྒྱ་དང༌། གསང་སྔགས་དང༌། གཟུངས་དང༌། མདོ་སྡེ་
དང༌། ཆོས་མངོན་པ་དང༌། ཐེག་པ་ཆེན་པོ་དང༌། དེ་དག་ཐམས་ཅད་མངོན་དུ་གྱུར་པར་གནས་སོ། །ཐམས་ཅད་དུ་རྟོགས་པ་ཁོང་དུ་ཆུད་པ་ཆེན་པོར་འགྱུར་རོ། །དེ་ནས་བུད་མེད་དེ་ན་
རེ༑ རྗེ་བཙུན་དམ་པ་རང་གི་ཁབ་མཆོག་ཏུ་གཤེགས་སུ་གསོལ་ཞེས་སྨྲ་བར་འགྱུར་རོ། །རིག་སྔགས་འཆང་བས་བརྗོད་པར་བྱ་ཞིང་རང་གི་རྐང་བ་རིམ་གྱིས་འཇུག་པར་བྱའོ། །
དེ་ནས་བུད་མེད་དེ་ནུ་མ་གཉིས་སྟོན་པར་བྱེད་ན། རིག་སྔགས་འཆང་བས་ནུ་མ་གཉིས་བཟུང་ལ་བཙིར་ན་དེ་ལས་འོ་མ་འཛག་པར་འགྱུར་རོ། །དེ་ནས་རིག་སྔགས་འཆང་བས་
བླང་བར་བྱ། བཏུང་བར་བྱ། རྐང་པ་ལ་བསྐུ་བར་བྱས་ན། བསྐུས་པ་ཙམ་གྱི་མོད་ལ་འཁོར་སྟོང་དང༌། ལྷ་མོ་དེ་དང་ལྷན་ཏུ་ནམ་མཁའ་ལ་འཕུར་ཏེ་འགྲོ་བར་འགྱུར་རོ། །རླུང་གི་

92-1-415a

༄༅། །ཕུང་པོ་དང་པོ་ལ་ཞོན་པར་འགྱུར། རིག་འཛིན་འཁོར་ལོས་བསྒྱུར་བ་སྟོང་ཕྲག་བརྒྱད་ཅུ་རྩ་བཞི་རྣམས་ཀྱི་རིག་འཛིན་འཁོར་ལོས་བསྒྱུར་བའི་རྒྱལ་
པོ་དང་དཔོན་པོར་འགྱུར་རོ། །བདེ་བ་ཅན་གྱི་འཇིག་རྟེན་གྱི་ཁམས་སུ་འགྲོ་བར་འགྱུར། དེ་ཉིད་རིག་འཛིན་རྣམས་ཀྱི་མཆོག་ཏུ་འགྱུར་ཏེ། འཇིག་རྟེན་པའི་ཆོ་ག་སྒྲུབ་པ་ཡིན་
ནོ༑ ༑དབྱུག་པ་ལག་པ་གཡས་པས་བཟུང་སྟེ་དོན་ཡོད་པའི་རྒྱལ་པོའི་སྙིང་པོ་ལན་ཉི་ཤུ་རྩ་གཅིག་བཟླས་བརྗོད་བྱ་ཞིང་ལན་བདུན་བསྐོར་བ་བྱས་ན། དོན་གང་ཡིན་ལ་སེམས་པ་
དང༌། གང་འདོད་པ་དེ་དག་ཐམས་ཅད་སྐད་ཅིག་ཏུ་འགྲུབ་པར་འགྱུར་རོ། །གང་དགུག་པ་དེ་དག་ཐམས་ཅད་བཀུག་ཅིང་མདུན་ན་གནས་པར་འགྱུར་རོ། །གནོད་སྦྱིན་དང༌།
གནོད་སྦྱིན་མོ་དགུག་པར་འདོད་ན་བཙག་གིས་རི་མོ་བྲིས་ལ་དབྱུག་པ་ལ་དོན་ཡོད་པའི་རྒྱལ་པོ་ལན་བདུན་བཟླས་བརྗོད་བྱ་ཞིང༌། གནོད་སྦྱིན་དང༌། གནོད་སྦྱིན་མོའི་སྟེང་དུ་བསྐོར་
པར་བྱའོ༑ ༑གུ་གུལ་གྱི་བདུག་པ་སྦྱིན་པར་བྱའོ། །གཏོར་མ་དཀར་པོ་ཅན་གྱི་སྣོད་དབུལ་བར་བྱའོ། །ལན་བདུན་བསྐོར་བ་ཙམ་གྱི་མོད་ལ་གནོད་སྦྱིན་དང༌། གནོད་སྦྱིན་མོ་མདུན་
ན་འདུག་ཅིང་བཀའ་བཞིན་དུ་བྱེད་པར་འགྱུར་རོ། །གང་བསྒོ་བའི་ལས་དེ་བྱེད་པར་འགྱུར་རོ། །ཐམས་ཅད་མ་ཚང་བ་མེད་པར་སྒྲུབ་པར་འགྱུར་རོ། །ནོར་དང༌། འབྲུ་དང༌། དབྱིག་

92-1-415b

དང༌། ནོར་བུ་དང༌། མུ་ཏིག་དང༌། དངུལ་དང༌། ས་ལེ་སྦྲམ་དང༌། གོས་དང༌། མལ་སྟན་དང༌། ཆོས་གོས་དང༌། རྒྱན་གྱི་རྣམ་པ་ལ་སོགས་པ་སྒྲུབ་པར་བྱེད་པར་འགྱུར་རོ། །གཞན་ཡང་
བསྒོ་བ་དེ་ཐམས་ཅད་སྒྲུབ་པར་བྱེད་དོ། །དཔལ་ལྷ་མོའི་མདུན་དུ་བསྐོར་ན། ནོར་གྱི་མཆོག་རྣམ་པ་མང་དུ་སྦྱིན་པར་བྱེད་དོ། །མདུན་ན་རང་གི་ངོ་བོ་གནས་པར་འགྱུར་རོ། །གང་
འདོད་པ་དེ་ཐམས་ཅད་སྦྱིན་པར་བྱེད་དོ། །རྣམ་ཐོས་སྲས་ཀྱི་ཞབས་ལ་ལན་བདུན་བརྡབ་ཅིང་དོན་ཡོད་པའི་རྒྱལ་པོ་ལ་ལན་ཉི་ཤུ་རྩ་གཅིག་དྲན་པར་བྱས་ན། རྣམ་ཐོས་ཀྱི་སྲས་རྒྱུག་ཅིང་
མདུན་ན་གནས་པར་འགྱུར་རོ། །ནོར་མང་དུ་སྦྱིན་པར་མཛད་དོ། །གང་འདོད་པ་དེ་ཐམས་ཅད་མཛད་པར་འགྱུར་རོ། །མི་སྨྲ་བར་དབྱུག་པ་ལ་ལན་ཉི་ཤུ་རྩ་གཅིག་བཟླས་བརྗོད་བྱ་ཞིང་
རྒྱལ་པོའི་སྒོར་ལན་བདུན་བསྐོར་བ་བྱས་ན། རྒྱལ་པོ་དང༌། བཙུན་མོའི་འཁོར་རྣམས་བདག་ཉིད་དང༌། ནོར་ལ་དབང་བར་འགྱུར་རོ། གྲོང་ཁྱེར་གྱི་སྒོར་བསྐོར་ན། གྲོང་ཁྱེར་ན་གནས་པའི་བུད་
མེད་དང༌། སྐྱེས་པ་དང༌། ཁྱེའུ་དང༌། བུ་མོ་རྣམས་དབང་དུ་འགྱུར་ཞིང་གནས་སོ། །དེ་གཅིག་པུ་མཆོད་པར་འོས་པར་འགྱུར་རོ། །དེ་དག་ཐམས་ཅད་བྲན་ཕོ་དང་བྲན་མོ་བཞིན་དུ་རྗེས་སུ་
འབྲང་བར་འགྱུར་རོ། །ལྷ་ཁང་དུ་སོང་ནས་ལྷའི་སྤྱན་སྔར་བསྐོར་ཞིང་དོན་ཡོད་པའི་རྒྱལ་པོའི་སྙིང་པོ་བཟླས་བརྗོད་བྱས་ན། ལྷ་དེ་རང་གི་ངོ་བོ་མདུན་ན་གནས་པར་འགྱུར་རོ། །གང་བསྒོ་

92-1-416a

༄༅། །བ་དེ་ཐམས་ཅད་བྱེད་པར་འགྱུར་རོ། །གང་འདོད་པ་དེ་ཐམས་ཅད་སྦྱིན་པར་འགྱུར་རོ། །ཉི་མ་འཆར་བའི་ཚེ་ཉི་མའི་མདུན་དུ་བསྐོར་བར་བྱ་ཞིང་དོན་ཡོད་པའི་
རྒྱལ་པོའི་སྙིང་པོ་བཟླས་བརྗོད་བྱས་ན། ཉི་མ་བབས་ཏེ་མཆོག་གང་འདོད་པ་དེ་ཐམས་ཅད་སྦྱིན་པར་མཛད་དོ། །ཟླ་བ་ཉའི་ཞལ་དུ་བསྐོར་ཅིང་དོན་ཡོད་པའི་ཞགས་པའི་སྙིང་པོ་
བཟླས་བརྗོད་བྱེད་ན། ཟླ་བ་དང༌། རྒྱུ་སྐར་དང༌། སྐར་མའི་ཚོགས་དང་བཅས་ཏེ་འབབ་པར་འགྱུར་རོ། །མཆོག་བསམ་པ་ཐམས་ཅད་སྦྱིན་པར་མཛད་དོ། །རིང་བསྲེལ་དང་བཅས་པའི་
མཆོད་རྟེན་ལ་བསྐོར་བ་བྱེད་ཅིང་དོན་ཡོད་པའི་རྒྱལ་པོ་བཟླས་བརྗོད་བྱེད་ཅིང་དབྱུག་པ་བསྐོར་ན། མཆོད་རྟེན་འབར་ཞིང་སྒྲ་འབྱུང་བར་འགྱུར་རོ། །གང་བསམ་པ་དེ་ཐམས་ཅད་སྨྲ་
བར་འགྱུར་རོ། །གང་འདོད་པ་དེ་ཐམས་ཅད་སྦྱིན་པར་མཛད་དོ། །དེ་བཞིན་གཤེགས་པ་ལ་བསྐོར་བ་བྱ་སྟེ། དོན་ཡོད་པའི་ཞགས་པའི་སྙིང་པོའི་བཟླས་བརྗོད་བྱེད་ཅིང་དབྱུག་པ་
བསྐོར་ན། དེ་བཞིན་གཤེགས་པ་ཐམས་ཅད་མཐོང་བར་འགྱུར་བ་དང༌། དེ་བཞིན་གཤེགས་པ་ཐམས་ཅད་དབུགས་འབྱིན་པར་མཛད་པ་དང༌། བསམ་པ་དང་རེ་བ་ཐམས་ཅད་
ཡོངས་སུ་རྫོགས་པར་མཛད་པར་འགྱུར་རོ། །ཡང་ན་འཕགས་པ་སྤྱན་རས་གཟིགས་དབང་ཕྱུག་གི་རང་གི་སྐུ་བཞིན་ཐུན་ཐོ་རངས་ཀྱི་ཚེ་མདུན་ན་བཞུགས་པར་འགྱུར་རོ། །མཆོག་བསམ་

92-1-416b

བ་ཐམས་ཅད་སྦྱིན་པར་མཛད་པར་འགྱུར་རོ། །དགོས་པ་ཐམས་ཅད་གྲུབ་པར་མཛད་པར་འགྱུར་རོ། །དོན་ཡོད་པའི་དབྱུག་པ་རིག་འཛིན་འཁོར་ལོས་བསྒྱུར་བ་གྲུབ་པ་ཐོབ་པར་འགྱུར་
རོ༑ ༑ཆར་མི་འབབ་པའི་ཚེ་ཀླུའི་གནས་སུ་སོང་སྟེ་དོན་ཡོད་པའི་རྒྱལ་པོའི་སྙིང་པོ་དྲན་པར་བྱ། དབྱུག་པ་བསྐོར་བར་བྱའོ། །བསྐོར་བ་ཙམ་གྱི་མོད་ལ་ཀླུ་རྣམས་ཆར་བའི་རྒྱུན་ཆེན་པོ་
འབྱུང་བར་འགྱུར་རོ། །ཅི་འདོད་པའི་ཆར་གྱི་རྒྱུན་འབེབས་སོ། །ཆར་ཆེས་ན། ཁང་ཐོག་ཏུ་དོན་ཡོད་པའི་ཞགས་པའི་སྙིང་པོ་སྐད་དྲག་པོས་བརྗོད་དེ་དབྱུག་པ་བསྐོར་ན། ཆར་ཆེས་པ་
འཆད་པར་འགྱུར་རོ། །སེར་བ་འབབ་པའི་ཚེ་སྤྲིན་ལོགས་སུ་བལྟས་དེ་ཁྲོས་པས་ཁྲོ་བོའི་རྒྱལ་པོ་སྐད་ཆེན་པོས་དྲན་པར་བྱ་ཞིང་ཁྲོས་པས་དབྱུག་པ་བསྐོར་ན། སང་དང༌། རླུང་དང༌། སེར་
བ་མི་འབབ་པར་འགྱུར་རོ། །དཔག་ཚད་ཚུན་ཆད་དུ་མཚམས་ཆེན་པོ་ཀུན་ཏུ་བཅད་པར་འགྱུར་རོ། །གདོན་ཀུན་གྱིས་ཟིན་པ་ལ་ཁྲོ་བོའི་རྒྱལ་པོ་ལ་ལན་བདུན་དྲན་པར་བྱ་ཞིང་དབྱུག་པ་
བསྟན་ན། གདོན་ཐམས་ཅད་དུ་འབྲོས་པར་འགྱུར་རོ། །བརྗེད་བྱེད་ལ་སོགས་པའི་བར་ལ་བསྟན་པ་ཙམ་གྱིས་འབྲོས་པར་འགྱུར་རོ། །རིམས་ཐམས་ཅད་ལ་དོན་ཡོད་པའི་རྒྱལ་
པོའི་སྙིང་པོས་བྱ་བས་ན། བྱབས་པ་ཙམ་གྱི་མོད་ལ་རིམས་ཐམས་ཅད་ལས་ཐར་བར་འགྱུར་རོ། །ཞག་བཞི་པའི་རིམས་ནི། ངུ་ཞིང་འབྲོས་པར་འགྱུར་རོ། །གཡུལ་འགྱེད་ཅིང་འཐབ་

92-1-417a

༄༅། །པའི་ཚེ་དོན་ཡོད་པའི་རྒྱལ་པོའི་སྙིང་པོ་ཁྲོས་པས་བཟླས་བརྗོད་བྱ། དབྱུག་པ་བསྐོར་བ་བྱས་ན། མཚོན་དང༌། དགྲ་སྟ་དང༌། ལག་ཆ་ཐམས་ཅད་མི་སྣང་
བར་འགྱུར་ཞིང༌། ཕ་རོལ་གྱི་དཔུང་རྣམས་ཀྱི་ཧུད་ཀྱི་ཧུད་ཟེར་ཞིང་འབྲོས་པར་འགྱུར་རོ། །འབྲོག་དགོན་པའི་ནང་དུ་འགྲོན་པོ་རྣམས་སོང་བ་ན་དོན་ཡོད་པའི་རྒྱལ་པོ་དྲན་
པར་བྱ་ཞིང་དབྱུག་པ་བསྐོར་བ་བྱས་ན། རྐུན་པོ་དང༌། ཆོམ་པོ་དང༌། མི་རྒོད་དང༌། སེངྒེ་དང༌། སྟག་དང༌། དོམ་དང༌། དྲེད་དང༌། དུག་མི་བཟད་པ་དང༌། གཅན་གཟན་ཁྲོ་
བོ་དང༌། གླང་པོ་ཆེ་དང༌། མ་ཧེ་དང༌། དུག་དང་བཅས་པའི་སྲོག་ཆགས་དེ་དག་ཐམས་ཅད་མི་སྣང་བར་འགྱུར་རོ། །རང་གི་ཁྱིམ་དུ་བདེ་བར་འགྲོ་བར་འགྱུར་རོ། མི་ངས་ཐམས་
ཅད་དང༌། བ་ལང་གི་ནད་དང༌། ཕྱུགས་ངས་ཆེན་པོ་དང༌། རྟ་ནད་ཆེན་པོ་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོའི་ནད་ཆེན་པོ་བྱུང་བའི་ཚེ་དོན་ཡོད་པའི་རྒྱལ་པོའི་
སྙིང་པོ་དང༌། ཁྲོ་བོའི་རྒྱལ་པོའི་སྐད་ཆེན་པོས་དྲན་པར་བྱ་ཞིང་དབྱུག་པ་གྲོང་ཁྱེར་གྱི་སྒོ་བཞིར་བསྐོར་བ་བྱས་ན། བསྐོར་བ་ཙམ་གྱི་མོད་ལ་མི་ངས་དང༌། གནོད་པ་དང༌། ཉོན་
མོངས་པ་དང༌། འཁྲུག་པ་ཐམས་ཅད་པ་དང༌། འཐབ་པ་དང༌། རྩོད་པ་དང༌། འགྱེད་པ་དང༌། མཚང་འདྲུ་བ་ཐམས་ཅད་ཞི་བར་འགྱུར་རོ། །འཇིགས་པ་ཐམས་ཅད་ལས་གྲོལ་

92-1-417b

པར་འགྱུར་རོ། །བུད་མེད་དང༌། སྐྱེས་པ་དགུག་པར་འདོད་ན། གནས་མཐོན་པོར་འདུག་སྟེ་སྐད་ཆེན་པོས་དོན་ཡོད་པའི་རྒྱལ་པོའི་སྙིང་པོ་ལན་ཉི་ཤུ་རྩ་གཅིག་དྲན་པར་བྱའོ། །དབྱུག་
པ་བསྐོར་བར་བྱའོ། །གང་གི་ཆེད་དུ་བྱ་བ་དེ་མིང་བརྗོད་པར་བྱས་ན། དཔག་ཚད་བརྒྱ་ནས་ཀྱང་དེ་འོང་ཞིང་བདག་དང་ནོར་ལ་དབང་བྱ་བར་ཡོད་ཅིང་གནས་པར་འགྱུར་རོ། །ཇི་
སྲིད་འཚོའི་བར་དུ་གནས་པར་འགྱུར་རོ། །འོན་ཏེ་ནོར་བུ་བཟང་པོའི་སྲས་དགུག་པར་འདོད་ན། ཟླ་བ་ཡར་གྱི་ངོ་ཚེས་བཅུ་བཞི་ལ་སྨྱུང་བ་བྱས་ཏེ་དབྱུག་པ་ལ་དོན་ཡོད་པའི་རྒྱལ་པོའི་སྙིང་
པོ་ལན་ཉི་ཤུ་རྩ་གཅིག་བཟླས་བརྗོད་བྱ་སྟེ། ནོར་བཟང་གི་སྲས་ཀྱི་ལྟོ་བའི་སྟེང་དུ་གཞག་པར་བྱ། ཁྲོ་བོའི་རྒྱལ་པོ་བཟླས་བ་བྱས་ན། བཞི་ཐུན་གྱི་ཐོ་རངས་ཙམ་ན་ནོར་བུ་བཟང་པོའི་
སྲས་རང་ཉིད་རིག་སྔགས་འཆང་བའི་མདུན་ན་བཞུགས་པར་འགྱུར་ཞིང༌། །གསེར་གྱི་དོང་ཙེ་སྟོང་ཕྲག་བཅུ་སྦྱིན་པར་མཛད་དོ། །དེ་ལས་དཀོན་མཆོག་གསུམ་གྱི་སྐུ་སྐལ་
དབུལ་བར་བྱ། འཕགས་པ་སྤྱན་རས་གཟིགས་ཀྱི་དབང་ཕྱུག་ལ་མཆོད་པ་བྱ། ནོར་བུ་བཟང་པོའི་སྲས་ལ་མཆོད་ཡོན་གྱི་ཆབ་དབུལ་བར་བྱ། ཉི་མ་རེ་རེ་ཞིང་ནོར་བཟང་གི་
སྲས་ལ་མཆོད་ཡོན་གྱི་ཆབ་ཕུལ་ན། ནམ་འཚོའི་བར་དུ་ཉི་མ་རེ་རེ་ཞིང་གསེར་གྱི་དོང་ཙེ་སྟོང་སྦྱིན་པར་མཛད་དོ། །དེ་ནས་རིག་སྔགས་འཆང་བས་ཕྱེད་དམ་བཞི་ཆ་གཅིག་

92-1-418a

༄༅། །དགོད་པར་བྱ་སྟེ། སྦྱིན་པ་སྦྱིན་པར་བྱ། བསོད་ནམས་བསགས་པར་བྱས་ལ་ནོར་བུ་བཟང་པོའི་སྲས་དང་ལྷན་ཅིག་ཏུ་རྗེས་སུ་ཡི་རང་བར་བྱའོ། །འབྲོག་
དགོན་པའི་ནང་དུ་འབྲོག་དགོན་པ་གང་ན་ཆུ་དཀོན་པར་དབྱུག་པ་ལ་ལན་ཉི་ཤུ་རྩ་གཅིག་དོན་ཡོད་པའི་ཞགས་པའི་སྙིང་པོ་བཟླས་བརྗོད་བྱ་ཞིང༌། གང་ན་ནེའུ་གསིང་སྔོན་པོ་
ཡོད་པའི་གནས་དེར་ས་ལ་ལན་བདུན་བརྡབ་ཅིང་བསྐོར་ཏེ་སྐད་དྲག་པོས་དོན་ཡོད་པའི་རྒྱལ་པོའི་སྙིང་པོ་དྲན་པར་བྱ། འཕགས་པ་སྤྱན་རས་གཟིགས་ཀྱི་དབང་ཕྱུག་ལ་ཉམ་ཐག་ཐག་
སྐད་དུ་བྱས་ན། དེ་ནས་གནས་གང་དུ་བརྡབས་པའི་གནས་དེར་ལྷ་རྫས་ཀྱི་ཆུ་ཧ་ཅང་གྲང་བ་ཡང་མ་ཡིན། ཧ་ཅང་དྲོ་བ་ཡང་མ་ཡིན། རོ་དང་ཆས་པ་ཡོད་པའི་རྫིང་བུ་འབྱུང་བར་འགྱུར།
རོ༑ ༑དེ་ནས་རིག་སྔགས་འཆང་བས་དབྱུག་པ་ལ་ཁྲོ་བོའི་རྒྱལ་པོ་ལན་བདུན་བཟླས་བརྗོད་བྱ་སྟེ། རྫིང་བུའི་ནང་དུ་ཆུ་ལ་བརྡབ་པར་བྱའོ། །དེ་ནས་རྫིང་བུའི་ནང་ནས་མི་སེར་སྐྱ་བོ་
ཞིག་བྱུང་སྟེ་རིག་སྔགས་འཆང་བ་ལ་ཐལ་མོ་ཁོང་སྟོང་དུ་སྦྱར་ནས་མདུན་ན་འདུག་སྟེ་རིག་སྔགས་འཆང་བ་ཅི་འདོད་ཅེས་སྨྲ་བར་འགྱུར་རོ། །རིག་སྔགས་འཆང་བས་བདག་
ནི༑ ཁ་ཟས་ཀྱི་ཆེད་དུ་ལགས་ཀྱི། སྩལ་དུ་གསོལ་ཞེས་བརྗོད་པར་བྱའོ། །དེ་ནས་རིག་སྔགས་འཆང་བས་མི་དེ་ལ་ཤིས་པའི་ཚིག་བརྗོད་པར་བྱའོ། །དེ་ནས་མི་དེ་རྫིང་བུའི་ནང་དུ་

92-1-418b

ཞུགས་པ་དང༌། སྐད་ཅིག་ཐང་གཅིག་ཡུད་ཙམ་ལ་ཁ་ཟས་དང་བཏུང་བའི་རོ་ཞིམ་པོ་རྣམ་པ་སྣ་ཚོགས་ཡོད་པར་བྱེད་ཅིང་རིག་སྔགས་འཆང་བ་ལ་སྦྱིན་པར་བྱེད་དོ། །སྐྱེ་བོ་སྟོང་ཕྲག་བརྒྱའི་
སྟོན་མོ་བྱར་ཡོད་ཅིང་ཡོ་བྱད་ཕུན་སུམ་ཚོགས་པ་ཤིན་ཏུ་མང་པོར་འགྱུར་རོ། །གལ་ཏེ་རིག་སྔགས་འཆང་བས་རྫིང་བུ་མེད་པར་མི་བྱེད་ན། རྫིང་བུ་དེ་དུས་རྟག་ཏུ་གནས་པར་འགྱུར་རོ། །མི་
སྣང་བར་མི་འགྱུར་ཏེ། སེམས་ཅན་ཐམས་ཅད་དང༌། འགྲོན་པོ་ཐམས་ཅད་ཡོ་བྱད་ཐམས་ཅད་ཀྱིས་བྲེལ་བ་མེད་པར་འབྱུང་བར་འགྱུར་རོ། །འོན་ཏེ་དོན་ཡོད་པ་སྣ་ཚོགས་བྱ་བར་འདོད་
ན༑ རིག་སྔགས་འཆང་བ་དེས་ལན་ཉི་ཤུ་རྩ་གཅིག་བཟླས་བརྗོད་བྱས་པའི་དྲི་ཆུས་ཁྲུས་བྱས་ལ་སྤྱི་གཙུག་བཅིང་བར་བྱའོ། །མི་སྨྲ་བར་དབྱུག་པ་ལ་ལན་བརྒྱ་རྩ་བརྒྱད་བཟླས་
བརྗོད་བྱས་ཏེ་བསྐོར་བར་བྱའོ། །དེ་ནས་འཁོར་དང་སྐྱེ་བོ་མང་པོ་འཁོར་ཞིང་རྨོངས་པར་འགྱུར་རོ། །དེ་ནས་དབྱུག་པ་བསྐོར་བ་བྱས་ན། ཡིད་ལ་ཇི་ལྟར་སེམས་དཔའི་ངོ་བོ་དེ་བཞིན་དུ་
ཐམས་ཅད་སྟོན་པར་བྱེད་དོ། །འབྲས་བུ་དང་མེ་ཏོག་གི་ཆར་འབེབས་སོ། །སྒྱུ་མ་རྣམ་པ་སྣ་ཚོགས་སྟོན་པར་བྱེད་དོ། །དེ་ནས་རོ་ལངས་བསླང་བར་འདོད་ན། རིག་སྔགས་འཆང་བ་དེས་
ལེགས་པར་ཁྲུས་བྱས་ཤིང་གོས་གསར་པ་བགོས་ཏེ་གཙང་མར་བྱས་ལ་དུར་ཁྲོད་དུ་སོང་སྟེ་དབྱུག་པ་ལ་དོན་ཡོད་པའི་རྒྱལ་པོའི་སྙིང་པོ་ལན་བདུན་བཟླས་བརྗོད་བྱས་ནས་ཁྲོ་བོའི་རྒྱལ་པོ་

92-1-419a

༄༅། །ལན་བདུན་བཟླས་བརྗོད་བྱེད་ཅིང་དུར་ཁྲོད་ཀྱི་ནང་དུ་བསྐོར་བ་བྱས་ན། དཔག་ཚད་ཚུན་ཆད་དུ་ཀུན་ཏུ་མཚམས་བཅད་པར་འགྱུར་རོ། །བགེགས་ཐམས་
ཅད་དང༌། གནོད་སྦྱིན་དང༌། སྲིན་པོ་མ་རུངས་པ་ཐམས་ཅད་བཅིངས་པར་འགྱུར་རོ། །དེ་ནས་རིག་སྔགས་འཆང་བས་མི་རོ་བླངས་ཏེ་བཀྲུ་བར་བྱའོ། །བའི་རྣམ་ལྔས་སྦྱང་བར་བྱའོ། །བའི་
ལྕི་བས་དཀྱིལ་འཁོར་གྲུ་བཞི་ལྷམ་པར་བྱའོ། །སེང་ལྡེང་གི་ཕུར་པ་ཚད་སོར་བཅུ་གཉིས་པ་བཞི་གྲུ་བཞིར་གཟུགས་པར་བྱའོ། །ཚོན་སྣ་ལྔའི་སྐུད་པས་དཀྱིལ་འཁོར་ཀུན་ཏུ་བསྐོར་བར་
བྱའོ༑ ༑མི་རོ་རས་དཀར་པོས་དཀྲི་བར་བྱས་ལ་དཀྱིལ་འཁོར་དབུས་སུ་གཞུག་པར་བྱའོ། །མེ་ཏོག་གིས་གཏོར་བར་བྱའོ། །གཏོར་མ་དཀར་པོ་གཞག་པར་བྱའོ། །མཆོད་ཡོན་གྱི་ཆུ་
གཞག་པར་བྱའོ། །གུ་གུལ་གྱི་བདུག་པ་སྦྱིན་པར་བྱའོ། །རིག་སྔགས་འཆང་བ་ཤར་ཕྱོགས་སུ་ཁ་བལྟས་ཏེ་འདུག་ལ་དབྱུག་པ་ལག་པ་གཡས་པར་བཞག་སྟེ་རིག་པའི་རྒྱལ་པོ་
གདོན་པར་བྱའོ། །ཁྲོ་བོའི་རྒྱལ་པོ་ལན་དྲུག་ཅུ་དྲན་པར་བྱའོ། །གཡས་པས་བྱབ་པར་བྱའོ། །ལག་པ་གཡས་པའི་དབྱུག་པས་བརྡབ་པ་བྱས་ན། མི་རོ་དེ་འགུལ་བར་འགྱུར། གཡོ་
བར་འགྱུར་ཏེ། ལངས་ཏེ་ཕྱོགས་བཅུར་ལྟ་བར་འགྱུར། རིག་སྔགས་འཆང་བས་དབྱུག་པ་དེ་སྤྱི་བོར་བཞག་པར་བྱས་ན། མི་རོ་དེ་ཚིག་སྨྲ་བར་འགྱུར་རོ། །རིག་སྔགས་འཆང་བས་

92-1-419b

གསང་སྔགས་དྲན་པར་བྱའོ། །ཡིད་ཀྱིས་བསམ་པར་བྱས་ན། མི་རོ་དེ་ཐམས་ཅད་སྨྲ་བར་འགྱུར་ཏེ། འདས་པ་དང༌། མ་འོངས་པ་དང༌། ད་ལྟར་བྱུང་བ་དང༌། མ་འོངས་པ་ན་འབྱུང་བ་སྨྲ་བར་
འགྱུར་རོ། །དེ་ནས་རིག་སྔགས་འཆང་བས་དབྱུག་པ་སྙིང་གར་བཞག་པར་བྱས་ན། ཁྲག་ཏུ་སྐྱུག་བར་འགྱུར། ཁྲག་དེས་ཐིག་ལེ་བྱས་ན། ཁྱིམ་ཐམས་ཅད་ལ་སྒོ་སྲུང་མེད་ཅིང་སྒོ་ཐམས་ཅད་
གདངས་པར་འགྱུར་རོ། །བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་ཐམས་ཅད་དབང་དུ་གྱུར་ཅིང་འདུག་གོ། དབྱུག་པ་སྙིང་གར་བཙིར་ན་སྐྱུག་པར་འགྱུར་རོ། །རིག་སྔགས་འཆང་བས་
བླངས་ཏེ་མཐའ་དག་བཟའ་བར་བྱའོ། །ཟོས་པ་ཙམ་གྱིས་ནམ་མཁའ་ལ་འགྲོ་བར་འགྱུར་རོ། །འབྱུང་བོ་ཆེན་པོའི་བདག་པོ་དང༌། དབང་ཕྱུག་ཆེན་པོ་འདྲ་བར་འགྱུར་རོ། །ལྷའི་ལོ་སྟོང་དུ་
འཚོ་བར་འགྱུར་རོ། །ཨོཾ་ཞེས་བྱ་བས་དབྱུག་པས་བཙིར་ལ་བསྡིགས་པ་བྱས་ན། དེ་ནས་ལྕེ་འབྱིན་པར་འགྱུར་རོ། །རིག་སྔགས་འཆང་བས་བཅད་ལ་རིག་སྔགས་འཆང་བས་བླང་བར་
བྱའོ༑ ༑བླངས་པ་ཙམ་གྱིས་ནམ་མཁའ་ལ་འགྲོ་བར་འགྱུར་རོ། །རིག་སྔགས་འཆང་བ་རལ་གྲིའི་འཁོར་ལོས་བསྒྱུར་བར་འགྱུར་རོ། །ལོ་སྟོང་ཕྲག་བཅུར་འཚོ་བར་འགྱུར། རིག་སྔགས་
འཆང་བ་བཅོ་བརྒྱད་ཀྱི་འཁོར་གྱིས་བསྐོར་བར་འགྱུར་རོ། །དེ་ནས་རིག་སྔགས་འཆང་བས་མི་རོའི་སྤྱི་བོར་དབྱུག་པས་བརྡབས་ན། སྒྲ་འབྱུང་བར་འགྱུར་ཞིང་ཤི་བའི་རོ་གཅིག་ཏུ་མཁྲེགས་

92-1-420a

༄༅། །པའི་གསེར་ཡིན་པས་བླང་བ་བྱས་ན། སྲང་གཅིག་གིས་ཟངས་སྲང་སྟོང་གསེར་དུ་འགྱུར་རོ། །དེ་དག་ནི། འཇིག་རྟེན་པ་སྒྲུབ་པའི་ཆོ་ག་ཡིན་ནོ།    །དེ་ནས་བྱང་
ཆུབ་སེམས་དཔའ་འཕགས་པ་སྤྱན་རས་གཟིགས་ཀྱི་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་དག་ནི། སེམས་ཅན་ཐམས་ཅད་ལ་
སྙིང་བརྩེ་བའི་ཕྱིར་བདག་གི་འཇིག་རྟེན་བ་སྒྲུབ་པའི་ཆོ་ག་ལགས་སོ། །དེ་བཞིན་གཤེགས་པ་ཤཱཀྱ་ཐུབ་པས་བཀའ་སྩལ་པ། སེམས་ཅན་ཆེན་པོ། །སེམས་ཅན་ཐམས་ཅད་
ལ་སྙིང་བརྩེ་བའི་ཕྱིར་འཇིག་རྟེན་ལས་འདས་པའི་ཆོ་ག་དམ་པ་གསང་བའི་སྙིང་པོ་དང༌། དཀྱིལ་འཁོར་དག་བློ་བརྟན་པོ་འཇིགས་པ་མེད་པ་ཐོབ་པར་འགྱུར་བ་དང༌། རིག་སྔགས་
འཆང་ཐམས་ཅད་ཀྱི་དམ་པ་སྒྲུབ་པར་བྱེད་པ་དེ་ཁོ་ན་ཉིད་གྲུབ་པར་འགྱུར་བ་དང༌། བཀླགས་པ་དང༌། དྲན་པ་ཙམ་དང༌། སྒྲུབ་པར་བྱེད་པ་ཙམ་གྱིས་དེ་དག་ཐམས་ཅད་གྲུབ་པ་ཆེན་
པོ་ཐོབ་པར་འགྱུར་བ་དང༌། བསམ་པ་ཆེན་པོ་ཡོངས་སུ་རྫོགས་པ་གྲུབ་པར་འགྱུར་བ་དང༌། མཆོག་གྲུབ་པ་ཆེན་པོ་སོ་སོར་ཐོབ་པར་འགྱུར་བ་དང༌། རིག་སྔགས་འཆང་བའི་
འདོད་པར་གཏོགས་པ་བསམ་པ་ཐམས་ཅད་ཡོངས་སུ་རྫོགས་པར་གྲུབ་པར་འགྱུར་བ་སྨྲོས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་

92-1-420b

རས་གཟིགས་དབང་ཕྱུག་བཅོམ་ལྡན་འདས་ཀྱི་དྲུང་ནས་དབུགས་འབྱིན་པ་དང༌། བསྒོ་བ་ཐོས་ནས་ཤིན་ཏུ་ཡིད་དགའ་བ་ཆེན་པོར་འགྱུར་ཏེ། དེ་སྟན་ལས་ལངས་ནས་བླ་གོས་
ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ་བཅོམ་ལྡན་འདས་ཀྱི་ཞབས་གཉིས་ལ་སྤྱི་བོས་ཕྱག་
འཚལ་ཏེ་མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་དང༌། གདུགས་དང༌། རྒྱལ་མཚན་དང༌། བ་དན་དང༌། གོས་དང༌། རྒྱན་སྣ་
ཚོགས་དང༌། སྤུད་པ་རྣམ་པ་སྣ་ཚོགས་ཀྱིས་བཅོམ་ལྡན་འདས་ལ་མཆོད་པ་དང་བསྙེན་བཀུར་ཆེན་པོ་བྱས་ཏེ་མཆོད་ནས་འཁོར་གྱི་དཀྱིལ་འཁོར་མང་པོར་བྱང་ཆུབ་སེམས་དཔའ་
སེམས་དཔའ་ཆེན་པོ་གང་དག་དཀྱིལ་འཁོར་གྱི་ལྷར་གཏོགས་པ་དང༌། གང་དག་རིག་འཛིན་གྲུབ་པ་དང༌། གང་དག་ལྷ་དང༌། གླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌།
ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། གང་དག་དོན་ཡོད་པའི་ཞགས་པའི་རྣམ་པར་གྲོལ་བའི་དཀྱིལ་འཁོར་གྱི་དམ་ཚིག་ལ་རྗེས་སུ་ཞུགས་པ་དང༌། གང་དག་རི་
པོ་པོ་ཊ་ལ་ན་གནས་པ་དེ་དག་ཐམས་ཅད་ཀྱི་མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། གོས་དང༌། རྒྱན་སྣ་ཚོགས་དང༌། ཆས་དང༌། སྤུད་པ་སྣ་ཚོགས་ཀྱིས་

92-1-421a

༄༅། །མཆོད་པ་བྱས་ཏེ་ཡིད་དགའ་བར་གྱུར་ཏོ། །འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་སྟོང་ཕྲག་བརྒྱ་བསྐོར་བ་བྱས། འཁོར་
གྱི་དཀྱིལ་འཁོར་དེ་ལ་ཡང་མཆོད་པ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ་བཏུད་ནས་བཅོམ་ལྡན་འདས་ཀྱི་སྤྱན་སྔར་མིག་མི་འཛུམ་པར་འདུག་སྟེ་
བཅོམ་ལྡན་འདས་ལ་ཚིག་འཇམ་པོ་འཇམ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་མཆིས་པ་ནི། རྨད་དུ་བྱུང་བ་རྣམ་པར་ལྟ་བ་དོན་ཡོད་པའི་ཆོ་འཕྲུལ། དེ་
བཞིན་གཤེགས་པ་ཐམས་ཅད་ཀྱི་སྙིང་པོ་རྣམ་པར་གྲོལ་བའི་དཀྱིལ་འཁོར་དང༌། དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བ་དེ་ཁོ་ན་ཉིད་རྣམ་པར་འཕྲུལ་པ་རྣམ་པར་
སྣང་མཛད་ཀྱི་བྱིན་གྱི་རླབས་དང༌། དམ་ཚིག་ཆེན་པོའི་དཀྱིལ་འཁོར་དོན་ཡོད་པའི་རྣམ་པར་ལྟ་བའི་ཞགས་པའི་སྙིང་པོ་དང༌། འཇིག་རྟེན་ལས་འདས་པའི་བཀླགས་པ་དང༌།
སྒྲུབ་པར་བྱེད་པ་གྲུབ་པ་མཆོག་ཏུ་གྱུར་པའི་སྙིང་པོ་དང༌། འཇིག་རྟེན་ལས་འདས་པའི་མཆོག་སྒྲུབ་པ་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་ཤིང་ལུང་བསྟན་
པ་ལགས་ཏེ། དེ་དག་གིས་བཅོམ་ལྡན་འདས་ཀྱི་སྤྱན་སྔར་བཅོམ་ལྡན་འདས་ཀྱི་བྱིན་གྱི་རླབས་ཀྱིས་རིག་སྔགས་འཆང་ཐམས་ཅད་མཆོག་ཏུ་གྲུབ་པར་བྱ་བའི་ཕྱིར་དང༌། སེམས་

92-1-421b

ཅན་ཐམས་ཅད་བསྒྲལ་བའི་ཕྱིར་དམྱལ་བ་དང༌། ཡི་དྭགས་ཀྱི་གནས་དང༌། གཤིན་རྗེའི་འཇིག་རྟེན་སེལ་བ། སྔོན་གྱི་སྒྲིབ་པ་དང༌། སྡིག་པ་མི་བཟད་པ་འཇོམས་པ།
ངན་སོང་ཐམས་ཅད་སེལ་བ། འཇིག་རྟེན་དང་འཇིག་རྟེན་ལས་འདས་པའི་སྡིག་པ་དང༌། སྒྲིབ་པ་ངེས་པར་སྲེག་པར་བྱེད་པ་ཡོངས་སུ་བསྒྲག་པར་བགྱིའོ། །མཚམས་མེད་
པ་ལྔ་དང༌། སངས་རྒྱས་དང༌། བྱང་ཆུབ་སེམས་དཔའ་སྤོང་བ་དང༌། དམ་པའི་ཆོས་སྤོང་བ་དང༌། མཚམས་མེད་པ་ལ་གཞོལ་བ་དང༌། འཕགས་པའི་དགེ་འདུན་ལ་
འཁུ་བ་དང༌། ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའི་ཚོགས་ཐམས་ཅད་སྤོང་བར་བྱེད་པ་དེ་དག་གིས་མཉན་པ་དང༌། མཐོང་བ་ཙམ་དང༌། སྡོམ་པ་
ཙམ་དང༌། ལན་གཅིག་འབད་པ་དང༌། འཆད་པ་ཙམ་གྱིས་ཐམས་ཅད་བྱང་བར་འགྱུར་རོ། །ང་མཐོང་བ་ཙམ་གྱིས་ཐམས་ཅད་ཟད་པར་འགྱུར། བྱང་བར་འགྱུར་རོ། །
རིམས་ཐམས་ཅད་དང༌། ནད་ཐམས་ཅད་དང༌། དྲི་མ་དང༌། སེར་སྣ་དང༌། ཕྲག་དོག་ཐམས་ཅད་བྲལ་བར་འགྱུར་རོ། །ཉོན་མོངས་པ་དང༌། སྒྲིབ་པ་ཐམས་ཅད་ལས་
ཡོངས་སུ་གྲོལ་བར་འགྱུར་རོ། །འཇིག་རྟེན་དང་འཇིག་རྟེན་ལས་འདས་པའི་སྡུག་བསྔལ་སྐྱེ་བ་དང༌། རྒ་བ་དང༌། འཆི་བ་དང༌། ནད་དང༌། མྱ་ངན་དང༌། སྨྲེ་སྔགས་འདོན་པ་

92-1-422a

༄༅། །དང༌། སྡུག་བསྔལ་བ་དང༌། ཡིད་མི་བདེ་བ་ཐམས་ཅད་དང་བྲལ་བར་འགྱུར་རོ། །འཐབ་པ་དང༌། རྩོད་པ་དང༌། འགྱེད་པ་དང༌། ཕུང་བར་བྱེད་
པ་དང༌། རྡེག་པ་དང༌། བསྡིགས་པ་དང༌། གསོད་པ་དང༌། གཡུལ་འགྱེད་པ་དང༌། ཤགས་འགྱེད་པ་དང༌། བཙོན་དུ་འཛིན་པ་དང༌། ལྕགས་སུ་འཇུག་པ་དང༌།
རྐུན་མ་དང༌། ཟོལ་བ་དང༌། མི་རྒོད་དང༌། སེངྒེ་དང༌། གླང་པོ་ཆེ་དང༌། མ་ཧེ་དང༌། ནད་ངན་པ་དང༌། དམུ་ཆུ་དང༌། ཤ་བཀྲ་དང༌། མཛེ་དང༌། འབྲུམ་བུ་དང༌།
གཡོན་ཅན་དང༌། ཤུ་བ་དང༌། ཤུ་བྲན་དང༌། གཡན་པ་དང༌། ཀླད་པ་ན་བ་དང༌། གཞོགས་ཕྱེད་ན་བ་དང༌། དོམ་དང༌། དྲེད་དང༌། གནོད་སྦྱིན་དང༌། སྲིན་པོ་དང༌།
ཡི་དྭགས་དང༌། ཤ་ཟ་དང༌། བརྗེད་བྱེད་དང༌། སྤྲུལ་མ་རུངས་པ་དང༌། ཁྭ་གདུག་པ་དང༌། སྤྲུལ་ནག་པོ་དང༌། སྲོག་ཆགས་གོ་ན་དང༌། དྲུག་དང་བཅས་པའི་སྲོག་
ཆགས་འཇིགས་པ་སྣ་ཚོགས་དང་བཅས་པ་དང༌། མེ་དང༌། ཆུ་དང༌། དུག་དང༌། མཚོན་དང༌། གཡང་ས་དང༌། ཁྱིམ་རྡིབ་པ་དང༌། གྲང་བ་དང༌། རླུང་དང༌། ཉིན་
མཚན་དང༌། བྱི་བ་ཁ་གདུག་པའི་འཇིགས་པ་ཐམས་ཅད་ནི། བཀླགས་པ་དང༌། ཁ་ཏོན་བྱས་པ་དང༌། མཐོང་བ་ཙམ་གྱིས་ཐམས་ཅད་རྣམ་པར་ཞིག་པར་འགྱུར།

92-1-422b

ཕུང་པར་འགྱུར། མོད་ལ་ཕྱེ་མར་བརླགས་པར་འགྱུར་རོ། །ཡོངས་སུ་ཐར་པར་འགྱུར་བ་འདི་ལ་དོགས་པར་མི་བྱ། ཡིད་གཉིས་བསྐྱེད་པར་མི་བྱ། ཐེ་ཚོམ་མི་བྱ།
སེམས་གཉིས་སུ་འགྱུར་བ་བསྐྱེད་པར་མི་བྱའོ། །བཅོམ་ལྡན་འདས། བདག་རྟག་ཏུ་མངོན་དུ་དྲན་པར་བགྱི་བ་དང༌། རྟག་ཏུ་ཡིད་ལ་བྱེད་པའི་བློ་འབྱུང་བར་བགྱིའོ། །དོན་
ཡོད་པའི་ཞགས་པའི་སྙིང་པོ་དང༌། ཁྲོ་བོའི་རྒྱལ་པོའི་སྙིང་པོ་ཡང་བཟླ་བར་བགྱིའོ། །རྨད་དུ་བྱུང་བ་རྣམ་པར་ལྟ་བ། དོན་ཡོད་པ་རྣམ་པར་འཕྲུལ་པ། དེ་བཞིན་གཤེགས་
པ་ཐམས་ཅད་ཀྱི་སྙིང་པོ་རྣམ་པར་གྲོལ་བའི་དཀྱིལ་འཁོར་དེ་བཞིན་གཤེགས་པ་ཐམས་ཅད་རྨད་དུ་བྱུང་བའི་ཆོ་འཕྲུལ་རྣམ་པར་སྣང་མཛད་ཀྱི་བྱིན་གྱི་རླབས། དམ་ཚིག་
ཆེན་པོའི་དཀྱིལ་འཁོར། དོན་ཡོད་པར་རྣམ་པར་ལྟ་བའི་ཞགས་པའི་སྙིང་པོ་ནི། རྟག་ཏུ་རྒྱུན་མི་འཆད་པར་དུས་ཐམས་ཅད་དུ་ཡིད་ལ་ཁ་ཏོན་དུ་བརྗོད་པར་བྱའོ། །རྟག་ཏུ་
རྒྱུན་མི་འཆད་པར་རྗེས་སུ་དྲན་པ་བསྒོམ་པར་བྱའོ། །དེ་དག་དྲན་པ་སྒོམ་པ་ཙམ་དང༌། དྲན་པ་ཙམ་གྱིས་འཇིག་རྟེན་དང༌། འཇིག་རྟེན་ལས་འདས་པའི་ཡོན་ཏན་ཕུན་སུམ་
ཚོགས་པ་ཐམས་ཅད་ཐོབ་པར་འགྱུར་རོ། །ཕྱིར་མི་ལྡོག་པ་ཞེས་བྱའོ། །ཕྱིར་མི་ལྡོག་པའི་གནས་ལ་རབ་ཏུ་གནས་པར་འགྱུར་རོ། །དེ་བཞིན་གཤེགས་པ་ཐམས་ཅད་དགོངས་

92-1-423a

༄༅། །པ་དང༌། ལུང་སྟོན་པ་དང༌། བྱིན་གྱིས་རློབ་པར་འགྱུར་ན། ལྟ་བ་དང༌། ཀློག་པ་དང༌། ཁ་ཏོན་བྱེད་པ་དང༌། འཕགས་པ་སྤྱན་རས་གཟིགས་ཀྱི་དབང་
ཕྱུག་མཐོང་སྟེ་ཕྱག་འཚལ་བ་དང༌། མཆོད་པ་དང༌། དྲན་པ་དང༌། དུས་གསུམ་དུ་ཤིན་ཏུ་གསལ་བར་ཡིད་ལ་བྱེད་པ་དང༌། མཆོད་ཅིང་ཕྱག་བྱེད་པ་དེ་ལྟ་སྨོས་ཀྱང་ཅི་དགོས་
ཏེ༑ སེམས་ཅན་དེ་ནི། ང་དང་འདྲ་བ་ཡིན་པར་རིག་པར་བྱའོ། །འཇིག་རྟེན་དབང་ཕྱུག་གི་བྱིན་གྱིས་བརླབས་པའི་ལུས་ཡིན་པར་རིག་པར་བྱའོ། །དེ་བཞིན་གཤེགས་པ་
ཐམས་ཅད་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་པ་དང༌། དབང་བསྐུར་བས་དབང་བསྐུར་བ་ཡིན་པར་རིག་པར་བྱའོ། །གང་ཞིག་ལན་མང་དུ་ཤིན་ཏུ་ལྷག་པར་བྱེད་
པ་ལྟ་སྨོས་ཀྱང་ཅི་དགོས་ཏེ། སེམས་ཅན་དེ་ནི། དེ་བཞིན་གཤེགས་པའི་སྙིང་པོ་ཡིན་པར་རིག་པར་བྱའོ། །བདག་ཀྱང་དུས་ཐམས་ཅད་དུ་རྟག་ཏུ་རྗེས་སུ་དྲན་པར་
བགྱིའོ༑ ༑དུས་ཐམས་ཅད་དུ་མཐོང་བ་སྦྱིན་པར་བགྱིའོ། །བསམ་པ་དང་རེ་བ་ཐམས་ཅད་ཡོངས་སུ་རྫོགས་པར་བགྱིའོ། །དེའི་ཚེ་བདག་གིས་སེམས་ཅན་
ཐམས་ཅད་མྱུར་བ་མྱུར་བར་བྱང་ཆུབ་ཀྱི་སྙིང་པོར་འགྲོ་བ་དང༌། ཆོས་ཀྱི་འཁོར་ལོ་བསྐོར་བར་གཞག་པར་བགྱིའོ། །བཅོམ་ལྡན་འདས། བདག་ནི། གོ་ཆ་

92-1-423b

ཆེན་པོ་བརྟན་པར་ཁས་བླངས་པ་ལ་འཚོལ་བ་ལགས་པས་སེམས་ཅན་ཐམས་ཅད་བསྒྲལ་བའི་ཕྱིར་རེ་བའི་མཆོག་ཐམས་ཅད་ཡོངས་སུ་རྫོགས་པར་བགྱིའོ། །དེ་ནས་དེ་བཞིན་
གཤེགས་པ་བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །
སེམས་ཅན་དག་པའི་མཆོག །ལེགས་སོ། །འདི་ནི། མཆོག་ཏུ་དཀོན་པ་སྟེ། འཇིག་རྟེན་ལས་འདས་པའི་ཆོ་ག་དེའི་མིང་འཛིན་པ་ཙམ་གྱིས་སེམས་ཅན་ཡོངས་སུ་གྲོལ་
བར་འགྱུར་ན། ལྟ་བ་དང༌། ཀློག་པ་དང༌། སྒྲུབ་པ་དང༌། སྨྱུང་བའི་ཆོ་ག་བྱེད་པ་དང༌། སྡོམ་པ་ལ་གནས་པ་ལྟ་སྨོས་ཀྱང་ཅི་དགོས། སེམས་ཅན་དེ་ནི། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །སེམས་ཅན་དག་པ། དུས་ལ་བབ་པ་གང་ཡིན་པར་ཤེས་ན་སྨྲོས་ཤིག །དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱི་ཞལ་དུ་བལྟ་ཞིང་བཞིན་འཛུམ་སྟེ་དོན་ཡོད་པ་རྣམ་པར་ལྟར་ལྟ་བའི་ཞགས་པའི་སྙིང་པོ་
སྨྲས་སོ༑ ༑དུས་གསུམ་དུ་གཤེགས་ཤིང་བཞུགས་པའི་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་

92-1-424a

༄༅། །ཐམས་ཅད་ལ་ཕྱག་འཚལ་ལོ། །འཕགས་པ་བྱམས་པ་ལ་སོགས་པ་འཕགས་པ་བྱང་ཆུབ་སེམས་དཔའི་ཚོགས་ཀྱི་མཆོག་ལ་ཕྱག་འཚལ་
ལོ༑ ༑འཕགས་པ་རྡོ་རྗེ་འཆང་བའི་དཀྱིལ་འཁོར་གྱི་ལྷ་གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། དྲང་སྲོང་གི་ཚོགས་ཀྱི་མཆོག་ལ་ཕྱག་འཚལ་ལོ། །དཀོན་མཆོག་གསུམ་ལ་
ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །འདི་ལྟ་སྟེ། ཨོཾ་
སརྦ་ཏ་ཐཱ་ག་ཏ། ཨ་བ་ལོ་ཀི་ཏེ་པཱ་ཤ་ཧྲཱི་ད་ཡ། ཛྭ་ལ་ཛྭ་ལ། བྷ་རྨ་དྷཱ་ཏུ་གརྦྷེ། ཙ་ར་ཙ་ར། མཧཱ་པདྨ་པདྨ་བྷུ་ཛེ། དྷ་ར་དྷ་ར། མ་ཧཱ་པཱ་ཤ་དྷ་རེ། བ་ར་བ་
ར་བ་ར་ད། ར་ཤྨི་ཤ་ཏ་ས་ཧ་སྲ་པྲ་ཏི་མཎྜི་ཏ་ཤ་རཱི་རེ། ཏ་ར་ཏ་ར། བི་པུ་ལ་ཏེ་ཛ་དྷ་རེ། བྷ་ར་བྷ་ར། ཥ་ཊ་པཱ་ར་མི་ཏཱ་པ་རི་པཱུ་ར་ཎི། ཀ་ལ་ཀ་ལ། མ་ཧཱ་པྲ་ཏྲཱི།
བེ་ཥ་དྷ་རེ། མ་ལ་མ་ལ། སརྦ་པཱ་པ་ཨཱ་བ་ར་ཎ་མཱ་ལ་ཀིལྤི་ཥ། ནཱ་ཤ་ནི། དྷུ་རུ་དྷུ་རུ། བོ་དྷི་སཏྭ། བི་ཤུདྡྷ་བྷུ་རུ་བྷུ་རུ། མཧཱ་སཏྭ། བཏ་ས་ལེ། ཡ་
མ་བ་རུ་ཎི། ཀུ་བེ་ར་ཎ་མ་སྐྲི་ཏེ། ཧུ་རུ་ཧུ་རུ་ཧུར། བྲཧྨ། བིཥྞུ། མ་ཧེ་ཤྭ་ར། ཀུ་མཱ་ར། ནནྡི་ཀེ་ཤྭ་ར། ཨཱི་ཤྭ་ར། མ་ཧེ་ཤྭ་ར། དེ་བ་བྲ་ཏྲ། བནྟི་ཏ།

92-1-424b

བནྟི་ཏ། ན་མ་སྐྲྀ་སྟེ། བི་བི་དྷ་མ་ཎི་མོ་ལི་དྷ་རེ། ཨ་མི་ཏཱ་བྷཱ་ཛི་ན། མུ་ཀུ་ཊ། དྷ་རེ། དི་བྱ། མ་ཎི་ཀ་ན་ཀ། བཛྲ་བཻ་ཌཱུཪྱ། མ་ར་ཀ་ཏ། པདྨ་རཱ་ག །ཨིནྡྲ་ནཱི་ལ་དི་བྱ་མུཀྟི་ཀ།
ཨ་ལཾ་ཀྲྀ་ཏ། ཤ་རཱི་ར། ཤྭེ་ཏ། ཡ་ཛྙོ་པ་བཱི་ཏ་དྷ་རེ། ཛ་ཏ་མུ་ཀུ་ཊ། མཎྜི་ཏ་ནཱ་མ། ཙནྡྲ་རཱ་ཛི་ཏ། པདྨ་དྷ་ར། པདྨ་ཨཱ་ས་ན། པདྨ་བྷུ་ཛ། ཏྲི་ལོ་ཙ་ན། ཏྲི་ཤཱུ་ལ་
དྷ་ར༑ ད་ཤ་དྷ་ར། སརྦཱ་ཏ་ཐཱ་ག་ཏ། ཨ་བྷི་ཥེ་ཀ་ཏ། ས་ར་ས་ར། སརྦ་པཱ་པ་བྲ་ཤ་མ་ན་ཀ་ར། མཧཱ་ཀཱ་རུ་ཎི་ཀ། ཏུ་རུ་ཏུ་རུ། སརྦ་བ་ར་ད་ཡ་ཀ། བོ་དྷི་བོ་དྷི། སརྦ་ཏ་ཐཱ་ག་ཏ་
ཨ་བ་ལོ་ཀི་ཏེ། བོ་དྷི་མཎྜ། ཨ་བ་ལོ་ཀི་ཏེ། ལོ་ཀེ་ཤྭ་ར། མ་ཧེ་ཤྭ་ར། ཨ་ཧཱ་ཙིནྟཱ་མ་ཎི། བྷ་ར་བི་ཤྭ་རཱུ་པ། མ་ཧཱ་སཽ་མྱ་བ་དྷ་ན། མ་ཧཱ་ཀཱ་རུ་ཎི་ཀ །བུདྡྷྱ་བུདྡྷྱ། བོ་
དྷ་ཡ་བོ་དྷ་ཡ། བྷ་ག་ཝཱན། སརྦ་ཏ་ཐཱ་ག་ཏ། ཨ་བ་ལོ་ཀི་ཏེ་གརྦྷེ། མ་ཧཱ་པུ་ཎྱ། ཏེ་ཛ་དྷ་ར་པྲ་བ་ར་སིདྡྷི་ཀ་ར་སརྦ་བྱཱ་དྷི་ཧ་ར། སརྦ་སཏྭ་ཡ་བ་ར་སརྦ་དུཿཁ། པྲ་
མོ་ཙ་ཀ །མ་ཧཱ་ཀཱ་རུ་ཎི་ཀ་ན་མོ་སྟུ་སྟེ་སྭཱ་ཧཱ། བཅོམ་ལྡན་འདས། བདག་གི་འདི་ནི། རྨད་དུ་བྱུང་བ་རྣམ་པར་ལྟ་བའི་ཞགས་པའི་སྙིང་པོའོ། །དོན་ཡོད་པའི་ཞགས་
པའི་སྙིང་པོའོ། །རྣམ་པར་གྲོལ་བའི་དཀྱིལ་འཁོར་འཇིག་རྟེན་ལས་འདས་པའི་གཟུངས་ཀྱི་སྙིང་པོའོ། །འཕགས་པ་སྤྱན་རས་གཟིགས་དབང་ཕྱུག་གི་སྙིང་པོའོ། །གཟུགས་

92-1-425a

༄༅། །སྣ་ཚོགས་ཆེན་པོ་སྒྱུ་མ་ལྟ་བུའི་ཏིང་ངེ་འཛིན་རྣམ་པར་འཕྲུལ་པ། ཕྱག་སྟོང་མངའ་བ། དབུ་སྟོང་མངའ་བ། སྤྱན་སྟོང་གིས་རྣམ་པར་གཟིགས་པ། ཕྱག་
བརྒྱ་སྟོང་གིས་བྱིན་གྱིས་བརླབས་པ། གངྒཱའི་ཀླུང་བྱེ་བ་ཁྲག་ཁྲིག་སྟོང་ཕྲག་བཅུའི་བྱེ་མའི་རྡུལ་ཤིན་ཏུ་ཕྲ་བ་དང་མཉམ་པའི་དམ་ཚིག་གི་དཀྱིལ་འཁོར་དུ་རྗེས་སུ་ཞུགས་
པ༑ དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་གསང་བ་ལ་འཇུག་པ། སངས་རྒྱས་ཐམས་ཅད་ཀྱི་ཞིང་དུ་འཇུག་པ། བྱང་ཆུབ་ཀྱི་སྙིང་པོར་བགྲོད་པ།
ཆོས་ཀྱི་འཁོར་ལོ་བསྐོར་བ། ཆོས་ཀྱི་སྒྲོན་མེ་འབར་བ། བདུད་ལ་སོགས་པ་མ་རུངས་པ་ཐམས་ཅད་ཀྱི་བདུད་འཇོམས་པ། ཆོས་ཀྱི་དུང་འབུད་པ། ཆོས་ཀྱི་རྒྱལ་
མཚན་བསྒྲེང་བ། དམྱལ་བ་ཐམས་ཅད་སེལ་བ། ཆོ་ག་ཞིབ་མོ་ཐམས་ཅད་གྲུབ་པར་མཛད་པ། ཆོ་ག་སྒྲུབ་པ་ཐམས་ཅད་ཀྱི་མཆོག །ས་བཅུ་ཆེན་པོ་ལ་སོ་སོར་འཇོག་
པ༑ ཕྱིར་མི་ལྡོག་པའི་གནས་ལ་རྗེས་སུ་འཇུག་པ། དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བ་དང༌། བྱིན་གྱི་རླབས་ཀྱིས་བྱིན་གྱིས་བརླབས་པ། དོན་ཡོད་
པའི་མཆོག །ཕུན་སུམ་ཚོགས་པ་ཐོབ་པར་མཛད་པ། དོན་ཡོད་པའི་རྣམ་པར་འཕྲུལ་བའི་རྣམ་པར་སྤྲུལ་པ། དོན་ཡོད་པར་སེམས་རྒྱ་མཚོ་སྙེད་ཡང་དག་པར་

92-1-425b

འཛིན་པ། དོན་ཡོད་པར་སེམས་ཅན་ས་བོན་ལ་སོ་སོར་འཇོག་པ། དོན་ཡོད་པར་བྱང་ཆུབ་སེམས་དཔའི་སེམས་པར་འཕྲུལ་པ་ལ་འཇུག་པ། དོན་ཡོད་པར་དེ་བཞིན་གཤེགས་
པ་ཐམས་ཅད་ཀྱི་རྣམ་པར་འཕྲུལ་པ་ཡོངས་སུ་སྒྲོག་པ། དོན་ཡོད་པར་དེ་བཞིན་གཤེགས་པ་ཐམས་ཅད་མཆོད་པ་དང༌། བསྙེན་བཀུར་གྱི་སྤྲིན་རབ་ཏུ་བྱེད་པ། དོན་ཡོད་
པར་སེམས་ཅན་ཐམས་ཅད་མི་འཇིགས་པའི་ཁྱིམ་དུ་འཛུད་པ། དོན་ཡོད་པར་སྦྱིན་པ་ཆེན་པོའི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། དོན་ཡོད་པར་ལྷ་རྫས་ཀྱི་མེ་
ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་དང༌། གདུགས་དང༌། རྒྱལ་མཚན་དང༌། བ་དན་དང༌། གོས་དང༌། རྒྱན་
དང༌། ཆོས་གོས་སྣ་ཚོགས་དང༌། རིན་པོ་ཆེ་བདུན་གྱི་ཆར་འབེབས་སོ། །དོན་ཡོད་པར་ཚེ་ཡོངས་སུ་བརྗེས་ཏེ་སངས་རྒྱས་ཀྱི་ཞིང་ཀུན་ཏུ་བརྒྱན་པ་སྣ་ཚོགས་སུ་དེ་བཞིན་
གཤེགས་པ་ཐམས་ཅད་ཡང་དག་པར་ལྟ་བ། དོན་ཡོད་པར་བསོད་ནམས་ཀྱི་ཕུང་པོ་ཆེན་པོ་རབ་ཏུ་རྫོགས་པ། དོན་ཡོད་པར་དགེ་བའི་རྩ་བ་ཆེན་པོ་སྐྱེད་པ། དོན་ཡོད་
པར་དེ་བཞིན་གཤེགས་པ་ཐམས་ཅད་ཡང་དག་པར་མཐོང་བ་དང༌། གྲུབ་པ་དང༌། ཆོ་འཕྲུལ་གྱི་རྣམ་པར་འཕྲུལ་པ་སྟོན་པ། དོན་ཡོད་པར་དབང་ཕྱུག་སྒྲུབ་པ། དོན་ཡོད་

92-1-426a

༄༅། །པར་རིག་སྔགས་དང༌། དཀྱིལ་འཁོར་དང༌། ཕྱག་རྒྱ་དང༌། རིམ་པར་ཕྱེ་བ་དང༌། ཆོ་ག་ཞིབ་མོ་ཡང་དག་པར་སྟོན་པ། དོན་ཡོད་པར་གྲུབ་པ་
མཐོང་བ། དོན་ཡོད་པར་ཆོ་ག་མཐོང་བ། དོན་ཡོད་པར་ཚེ་རབ་ཏུ་འཕེལ་བ། དོན་ཡོད་པར་སྙན་པར་གྲགས་པ་རབ་ཏུ་སྟོན་པ། དོན་ཡོད་པར་འཁོར་བ་ལས་རབ་ཏུ་སྒྲོལ་
བ། དོན་ཡོད་པར་སྐྱེ་བ་དང༌། རྒ་བ་དང༌། འཆི་བ་ལས་ཡོངས་སུ་སྒྲོལ་བ། དོན་ཡོད་པར་མཆོག་རབ་ཏུ་སྦྱིན་པ། དོན་ཡོད་པར་བཟླས་བརྗོད་དང༌། ཆོ་ག་རབ་ཏུ་རྫོགས་པ།
དོན་ཡོད་པར་དྲན་པའི་དགེ་བའི་རྩ་བ་རབ་ཏུ་རྫོགས་པ། དོན་ཡོད་པར་རིག་འཛིན་འཁོར་ལོས་བསྒྱུར་བ་ཐོབ་པར་ཡང་དག་པར་སྟོན་པ། དོན་ཡོད་པར་ལྷའི་གནས་དང༌། གཞལ་
མེད་ཁང་སུམ་ཅུ་རྩ་གཉིས་ཀྱི་ལྷའི་གནས་སུ་འཇུག་པ། དོན་ཡོད་པར་དགའ་ལྡན་གྱི་གནས་སུ་འཇུག་པ། དོན་ཡོད་པར་འོག་མིན་གྱི་གནས་ཀྱི་བར་དུ་འཇུག་པ། དོན་ཡོད་
པར་སུམ་ཅུ་རྩ་གསུམ་གྱི་གནས་སུ་བརྒྱ་བྱིན་ལྷའི་རྒྱལ་པོར་འཇུག་པ། དོན་ཡོད་པར་རི་རབ་ཆེན་པོ་ལག་པ་གཅིག་གིས་སྒུལ་བ། དོན་ཡོད་པར་རྫུ་འཕྲུལ་གྱི་སྟོབས་སྟོན་པ། དོན་
ཡོད་པར་མི་སྣང་བ་སྟོན་པ། དོན་ཡོད་པར་སྟོབས་འཕེལ་བ། དོན་ཡོད་པར་གླིང་བཞི་ལ་དབང་བའི་འཁོར་ལོས་བསྒྱུར་བ་སོ་སོར་འཐོབ་པ་སྟོན་པ། དོན་ཡོད་པར་ཡིད་བཞིན་

92-1-426b

གྱི་ནོར་བུ་ཆེན་པོའི་རིན་པོ་ཆེ་སྣ་ཚོགས་ཀྱི་ཆར་འབེབས་པ། དོན་ཡོད་པར་འབྲུའི་ཆར་འབེབས་པ། དོན་ཡོད་པར་གོས་ཀྱི་ཆར་འབེབས་པ། དོན་ཡོད་པར་རྒྱན་དང༌། ཆོས་གོས་དང༌།
མུ་ཏིག་གི་ཆུན་འཕྱང་དང༌། གདུབ་ཀོ་ར་དང༌། གསེར་གྱི་ཙོང་ཙོང་དང༌། གདུ་བུ་དང༌། དཔུང་རྒྱན་སྣ་ཚོགས་ཀྱི་ཆར་འབེབས་པ་ཡང་དག་པར་སྟོན་པ། དོན་ཡོད་
པར་རོ་རྣམ་པ་སྣ་ཚོགས་རོའི་མཆོག་རོ་བརྒྱའི་ཁ་ཟས་ཀྱི་ཆར་འབེབས་པ། དོན་ཡོད་པར་སེམས་ཅན་སྣ་ཚོགས་གྲོལ་བ་སྟོན་པ། དོན་ཡོད་པར་བསྟན་བཅོས་དང༌།
ཚིགས་ལེའུར་བཅས་པ་དང༌། ཚུལ་དང༌། འདུལ་བ་དང༌། མདོ་སྡེ་དང༌། ལུང་བསྟན་པ་དང༌། ཚིགས་སུ་བཅད་པ་དང༌། ཆེད་དུ་བརྗོད་པ་དང༌། གླེང་གཞི་དང༌། དེ་ལྟ་
བུ་བྱུང་བ་དང༌། སྐྱེས་པའི་རབས་དང༌། ཤིན་ཏུ་རྒྱས་པ་དང༌། རྨད་དུ་བྱུང་བའི་ཆོས་ཀྱི་མན་ངག་སྣ་ཚོགས་དང༌། ཆོས་མངོན་པ་དང༌། ཚོགས་ཀྱི་གཏམ་ཡང་དག་པར་
སྟོན་པ་དང༌། དོན་ཡོད་པར་ཐེག་པ་ཆེན་པོ་རྣམ་པ་སྣ་ཚོགས་རྒྱ་མཚོ་ལ་འཇུག་པ་དང༌། རབ་ཏུ་སྟོན་པ། དོན་ཡོད་པར་གནོད་སྦྱིན་དང༌། སྲིན་པོ་དང༌། འབྱུང་པོ་དང༌།
ཤ་ཟ་དང༌། ཡི་དྭགས་དང༌། གྲུལ་བུམ་དང༌། བརྗེད་བྱེད་དང༌། བགེགས་དང༌། ལོག་འདྲེན་སྣ་ཚོགས་ཉེས་པ་དང༌། གསོང་བ་དང༌། ཤིན་ཏུ་སེལ་བ་ཡང་དག་པར་

92-1-427a

༄༅། །སྟོན་པ་ཡིན་ནོ། །བཅོམ་ལྡན་འདས། དེ་ལྟར་ན། ཡོན་ཏན་ཆེན་པོ་ཅན་གྱི་གཟུངས་ངན་སོང་ཐམས་ཅད་རབ་ཏུ་ཞི་བར་འགྱུར་པ། ཐམས་
ཅད་དུ་མི་འཇིགས་པའི་གནས་རབ་ཏུ་སྟོན་པ། འཇིག་རྟེན་ལས་འདས་པའི་ལམ་ལེགས་པའི་ལམ་རབ་ཏུ་སྟོན་པ། མྱ་ངན་ལས་འདས་པའི་ལམ་རབ་ཏུ་སྟོན་
ལ། ཕྱིར་མི་ལྡོག་པའི་གནས་དང༌། སངས་རྒྱས་ཉིད་སྦྱིན་པར་མཛད་པ་ལགས་ཏེ། བཅོམ་ལྡན་འདས། དོན་ཡོད་པར་རྣམ་པར་ལྟ་བའི་ཞགས་པའི་སྙིང་
པོའི་གཟུངས་ཆེན་པོ། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ། ཡོན་ཏན་ཁྱད་པར་ཡོངས་སུ་བསྒྲགས་པ། དེ་བཞིན་གཤེགས་པ་ཐམས་ཅད་
ཀྱི་སྙིང་པོ་གསང་བ་ལ་རབ་ཏུ་གནས་པ་ལགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་
སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སེམས་དཔའ་ཆེན་པོ། མཆོག་ཏུ་དཀོན་པའི་གཟུངས་འདིའི་སྙིང་པོ་འཇིག་རྟེན་ལས་འདས་པ་རྣམ་པར་
འཕྲུལ་བ་བཤད་པ་དང༌། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའི་ཚོགས་ཐམས་ཅད་རྫུ་འཕྲུལ་རྣམ་པར་འཕྲུལ་པ། གསང་བའི་སྙིང་པོ་

92-1-427b

ཡོངས་སུ་བསྒྲགས་པ་ལེགས་སོ་ལེགས་སོ། །དེ་དག་ནི། སེམས་ཅན་ཐམས་ཅད་ལ་ལམ་མཆོག །ཤིན་ཏུ་མཆོག་ཏུ་གྱུར་པ། གྱ་ནོམ་པ། བླ་མ། བླ་ན་མེད་པ། མཆོག་
ཏུ་དཀོན་པའི་གཟུངས་ཀྱི་སྙིང་པོ་གསང་བ་ཡོངས་སུ་བསྒྲགས་པ་སྟེ། གང་གིས་འཁོར་བའི་རྒྱ་མཚོའི་ཆུ་བོ་ཆེན་པོ་དང༌། སྲིད་པའི་རྒྱ་མཚོ་ལས་སེམས་ཅན་ཕ་རོལ་ཏུ་
སྒྲོལ་བ་ཡིན་ནོ། །སྤྱན་རས་གཟིགས་དབང་ཕྱུག །རིགས་ཀྱི་བུ་ཕོའམ། རིགས་ཀྱི་བུ་མོའམ། དགེ་སློང་ཕའམ། དགེ་སློང་མའམ། དགེ་བསྙེན་ཕའམ། དགེ་བསྙེན་
མའམ། དགེ་སྦྱོང་ངམ། བྲམ་ཟེའམ། རྒྱལ་རིགས་དང༌། རྗེའུ་རིགས་དང༌། དམངས་རིགས་གང་ལ་ལ་ཞིག་གམ། སེམས་ཅན་གཞན་གང་ཡང་རུང་བས་དོན་ཡོད་པར་རྣམ་
པར་ལྟ་བའི་སྙིང་པོ་འདི་དང༌། རྨད་དུ་བྱུང་བ་རྣམ་པར་ལྟ་བ་དོན་ཡོད་པའི་སྙིང་པོ་དེ་བཞིན་གཤེགས་པ་ཐམས་ཅད་ཀྱི་སྙིང་པོ། རྣམ་པར་གྲོལ་བའི་དཀྱིལ་འཁོར། དེ་བཞིན་
གཤེགས་པ་ཐམས་ཅད་རྨད་དུ་བྱུང་བའི་དེ་ཁོ་ན་ཉིད་རྣམ་པར་འཕྲུལ་པ། རྣམ་པར་སྣང་མཛད་ཀྱིས་བྱིན་གྱིས་བརླབས་པ། དམ་ཚིག་ཆེན་པོ་དཀྱིལ་འཁོར་གྱི་མིང་འཛིན་པ་
ཙམ་གྱིས་ཀྱང་དགེ་བའི་རྩ་བ་ཆེན་པོ་གསོག་པར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་དང་ལྡན་པར་ཡོངས་སུ་འཛིན་པར་ཡང་འགྱུར་རོ། །གངྒཱའི་ཀླུང་འབུམ་ཕྲག་བྱེ་བ་

92-1-428a

༄༅། །ཁྲག་ཁྲིག་དགུ་བཅུ་རྩ་གཉིས་ཀྱི་བྱེ་མའི་རྡུལ་ཕྲ་རབ་དང་མཉམ་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་
དུ་མཐོང་བ་དང༌། མངོན་དུ་ཆོས་ཐོས་པ་དང༌། མངོན་དུ་དབྱངས་ཐོས་པ་དང༌། མངོན་དུ་ལུང་བསྟན་པ་ཐོས་པར་འགྱུར་བའི་སེམས་ཅན་ཆེན་པོ་དེ་དག་གིས་ནི། བསོད་ནམས་
ཀྱི་ཕུང་པོ་ཤིན་ཏུ་ཆེ་བ་དང༌། དགེ་བའི་རྩ་བ་ཆེན་པོ་ཡོངས་སུ་བཟུང་བར་འགྱུར་རོ། །སེམས་ཅན་དེ་གཟུངས་གང་ཡིན་པ་དང༌། དཀྱིལ་འཁོར་དང༌། ཆོ་ག་དང༌། མིང་སྣ་ཚོགས་
ད་ལྟར་ཐོས་པ་དང༌། ཡང་ན་ཀློག་པ་དང༌། ཡང་ན་ལྟ་བ་ཙམ་མཐོང་བ་ནི། དེ་དང་མཉམ་པ་ཡིན་ཏེ། རིགས་ཀྱི་བུ་ཕོའམ། རིགས་ཀྱི་བུ་མོ་དེ་ནི། བསོད་ནམས་ཀྱི་ཕུང་པོ་ཆེན་པོའི་
དགེ་བའི་རྩ་བ་དང་ལྡན་པར་འགྱུར་བ་ཡང་དེ་དང་མཉམ་པ་ཡིན་ན། དཀའ་བ་བྱེད་པ་ལྟ་སྨོས་ཀྱང་ཅི་དགོས་ཏེ། དེ་བཞིན་གཤེགས་པ་མཉམ་པ་ཉིད་དུ་ཐོས་པ་དང་མཐོང་བར་
འགྱུར་རོ། །གང་དག་གཟུངས་འདིའི་དཀྱིལ་འཁོར་འབད་དེ་སྟོབས་དང༌། བརྩོན་འགྲུས་ཕ་རོལ་གནོན་པར་བྱེད་པ་དང༌། ཚོལ་བ་དང༌། འབྲི་བ་དང༌། ཀློག་པ་དང༌། བཟླས་བརྗོད་
ཀྱི་ཆོ་ག་བྱེད་པ་དང༌། དཀྱིལ་འཁོར་གྱི་ཆོ་གས་སྒྲུབ་པར་བྱེད་པ་དང༌། འབད་པར་བྱེད་པ་དེ་ནི། དཀའ་བ་ཆེན་པོ་ལ་ཞུགས་པ་ཡིན་ནོ། །དེ་དང་མཉམ་པ་ཡིན་ནོ། །དཀའ་བ་གང་

92-1-428b

ཞེ་ན། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བསྐལ་པ་གྲངས་མེད་པ་གསུམ་དུ་དཀའ་བ་ལ་ཞུགས་པ་དང༌། སངས་རྒྱས་
ཏེ་ཆོས་ཀྱི་འཁོར་ལོ་བསྐོར་བའི་བར་ཡིན་ནོ། །རིགས་ཀྱི་བུ་ཕོའམ། རིགས་ཀྱི་བུ་མོའམ། དགེ་སློང་ཕའམ། དགེ་སློང་མའམ། དགེ་བསྙེན་ཕའམ། དགེ་བསྙེན་མའམ། དགེ་
སྦྱོང་ངམ། བྲམ་ཟེའམ། རྒྱལ་རིགས་སམ། རྗེའུ་རིགས་སམ། དམངས་རིགས་གང་ཡིན་པའམ། སེམས་ཅན་གཞན་གང་ཡང་རུང་བས་གཟུངས་འདིའི་དཀྱིལ་འཁོར་དང༌། ཆོ་ག་
སྟོབས་ཆེན་པོ་དང༌། ཕ་རོལ་གནོན་པའི་བརྩོན་འགྲུས་ཀྱིས་སྒྲུབ་པར་བྱེད་པ་འདི་ནི། འཇིག་རྟེན་ལས་འདས་པའི་ཆོ་ག་ཚོལ་བ་ཡིན་ནོ། །འདི་ལྟ་སྟེ། འབྲི་བ་དང༌།
ཀློག་པ་དང༌། ཁ་ཏོན་བྱེད་པ་དང༌། བཟླས་བརྗོད་དང༌། ཆོ་ག་དང༌། དཀྱིལ་འཁོར་ལྟ་བ་དང༌། འཇུག་པ་དང༌། དམ་ཚིག་དང༌། ཕྱག་རྒྱ་བཅིངས་ཏེ་སྒྲུབ་པ་དང༌། འདི་ལྟ་སྟེ། ཐོས་པ་དང༌།
འཛིན་པ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། ཚུལ་བཞིན་དུ་ཡིད་ལ་བྱེད་པ་དང༌། སེམས་པ་དང༌། དུས་གསུམ་དུ་ལན་གསུམ་དོན་ཡོད་པའི་ཞགས་པའི་སྙིང་པོ་དྲན་པ་དང༌། ཁྲོ་
བོའི་རྒྱལ་པོས་དབང་བསྐུར་བ་དང༌། གཟུངས་འདི་ཡང་ལན་ཉི་ཤུ་རྩ་གཅིག་ཏུ་བཟླས་བརྗོད་དང༌། ཆོ་ག་དྲན་པ་དང༌། བྱམས་པ་དང༌། སྙིང་རྗེ་དང༌། བྱམས་པས་སྙིང་བརླན་པ་དང༌། སེམས་

92-1-429a

༄༅། །ཅན་ཐམས་ཅད་ལ་སྙིང་བརྩེ་བ་ལྷུར་བྱེད་པ་དེ་ནི། དཀའ་བ་སྤྱོད་པ་ཆེན་པོ་ལ་ཞུགས་པ་ཡིན་ནོ། །བསྐལ་པ་གྲངས་མེད་པ་གསུམ་དུ་དཀའ་བ་སྤྱོད་
པ་ལ་ཞུགས་པ་དང་འདྲ་བའམ། ལྷག་པ་ཡིན་ནོ། །དེའི་ཚེ་འདི་ཉིད་ལ་འབྲས་བུ་ཆེན་པོ་ཐོབ་པར་འགྱུར་བ་དང༌། འཇིག་རྟེན་ལས་འདས་པ་ཞེས་བྱ་བ་དང༌། སངས་རྒྱས་
ཉིད་དུ་སོ་སོར་གནས་པ་ཡིན་ནོ།།    །།

