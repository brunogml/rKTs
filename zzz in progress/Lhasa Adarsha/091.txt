91-1-1a

༄༅། །རྒྱུད་པ་པ་བཞུགས་སོ།།

91-1-1b

༄༅། །རྒྱ་གར་སྐད་དུ། ཨཱཪྱ་ཨ་ཙ་ལ་ནཱ་མ་དྷཱ་ར་ཎཱི། བོད་སྐད་
དུ། འཕགས་པ་མི་གཡོ་བ་ཞེས་བྱ་བའི་གཟུངས། དཀོན་མཆོག་
གསུམ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་
ན། བཅོམ་ལྡན་འདས་སུམ་ཅུ་རྩ་གསུམ་གྱི་ཁང་བུ་བརྩེགས་པ་ན་

91-1-2a

བཞུགས་ཏེ། དེའི་ཚེ་བཅོམ་ལྡན་འདས་ཀྱི་འཁོར་འདུས་པ་ནི། བྱང་ཆུབ་སེམས་
དཔའ་ཀུན་ཏུ་བཟང་པོ་དང༌། ནམ་མཁའི་སྙིང་པོ་དང༌། སའི་སྙིང་པོ་དང༌། སྒྲིབ་པ་ཐམས་
ཅད་རྣམ་པར་སེལ་བ་དང༌། འཇམ་དཔལ་དང༌། སྤྱན་རས་གཟིགས་དབང་ཕྱུག་དང༌། ལག་
ན་རྡོ་རྗེ་དང༌། བྱམས་པ་ལ་སོགས་པ་ས་བཅུ་པ་འབའ་ཞིག་དང་ངོ༌། །དེ་ནས་བྱང་ཆུབ་སེམས་
དཔའ་བྱམས་པ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་

91-1-2b

པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས།
འཛམ་བུའི་གླིང་འདི་ན་གནས་པའི་ལྷ་དང༌། ཀླུ་དང༌། གནོད་སྦྱིན་དང༌། ཤ་ཟ་མ་རུངས་པ་དག་
གིས་མི་ནད་དང༌། ཕྱུགས་ནད་དང༌། ཡམས་ནད་དང༌། རྣམ་པར་འཚེ་བ་དང༌། དུས་མ་ཡིན་པའི་
འཆི་བ་དང༌། སྡང་བ་དང༌། རྨི་ལམ་ངན་པ་དང༌། དུས་མ་ཡིན་པའི་རླུང་དང༌། སེར་བ་དང༌། ས་
གཡོས་པ་ལ་སོགས་པ་བྱུང་སྟེ། དེ་དག་ཞི་བར་མཛད་དུ་གསོལ་ཞེས་གསོལ་པ་དང༌། བཅོམ་ལྡན་
འདས་ཅང་མི་གསུང་བར་རྣམ་པར་དག་པའི་སྒོ་ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་སྟེ།

91-1-3a


སྐུའི་བ་སྤུའི་ཁུང་བུ་ནས་འོད་ཟེར་མེ་ལྕེ་རབ་ཏུ་འབར་བ་བྱུང་སྟེ། འདོད་པ་དང༌། གཟུགས་
དང༌། གཟུགས་མེད་པ་ལ་ཐུག་པ་མེ་ལྕེ་འབར་བ་གཅིག་ཏུ་གྱུར་ཏོ། །དེའི་ཚེ་ཉི་མ་དང་ཟླ་བ་ལ་སོགས་པའི་
འོད་ཀྱང་ལྷམ་མེ་དང༌། ལྷན་ནེ་དང༌། ལྷང་ངེ་མ་ཡིན་ཏེ། ལྷ་རྣམས་ཀྱི་འོད་ཀྱང་ལྷམ་མེ་དང༌། ལྷན་ནེ་
དང༌། ལྷང་ངེ་མ་ཡིན་ནོ། །ཀླུ་དང༌། གནོད་སྦྱིན་དང༌། ཤ་ཟ་ལ་སོགས་པ་རྣམས་ནི། རླུང་དྲག་པོས་
བདས་པའི་ཤིང་བཞིན་ནོ། །དེ་ནས་བཅོམ་ལྡན་འདས་ཀྱིས་ཆོས་ཀྱི་དབྱིངས་རྣམ་པར་མི་རྟོག་པ་ཞེས་བྱ་
བའི་ཏིང་ངེ་འཛིན་ལ་མཉམ་པར་བཞག་སྟེ་མཉམ་པའི་ཕྱག་རྒྱ་བཤིག་ནས་ཞབས་ཀྱི་པུས་མོ་ས་ལ་བརྡབས་

91-1-3b


པས་ཐུགས་ཀྱི་བདག་ཉིད་ཀྱི་བརྟན་པའི་སྐུ་ཅན་གྱི་ཁྲོ་བོ་ཞབས་བརྐྱང་བསྐུམ་དུ་བཞུགས་པ་དག་བྱུང་སྟེ། ཐབས་ལས་བྱུང་བའི་ཁྲོ་བའི་སྤྲུལ་པ་དཔག་ཏུ་མེད་པ་དང་བཅས་
ནས་ནམ་མཁའ་མ་ལུས་པ་འོད་ཀྱིས་འགེངས་པའོ། །འོད་ཀྱི་དཀྱིལ་འཁོར་དག་ན་བཞུགས་པ་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། དྲག་པོ་ཆེན་པོ་
བཞི་པོ་དག་ཧ་ཧཱུཾ་ཧྲི་ཞེས་བྱ་བས་སྐྲག་པར་བྱེད་པ། འདོད་ཆགས་དང༌། ཞེ་སྡང་དང༌། གཏི་མུག་དང༌། སེར་སྣ་དག་འཇོམས་པ། ཀླུ་དང༌། གནོད་སྦྱིན་དང༌། ཤ་ཟ་
ཡི་དྭགས་ལ་སོགས་པ་ཧཱཾ་མཾ་ཞེས་བརྗོད་པས་སྐྲག་པར་མཛད་པ་དག་སྤྲུལ་ཏོ། །གསུང་གི་བདག་ཉིད་ཀྱི་བརྟན་པའི་སྐུ་ཅན་ཞབས་ཕྱེད་ས་ལ་པུས་མོ་དང་མཐེ་བོང་
བཙུགས་པ། ཞབས་གཅིག་ལངས་ཏེ་པུས་མོ་བཙུགས་པས་བཞུགས་པའི་ཁྲོ་བོ་བརྟན་པའི་སྐུ་ཅན། ཤེས་རབ་ཀྱི་བདག་ཉིད་རལ་གྲི་མེ་འོད་དང་བཅས་པས་འོད་
ཀྱིས་འགེངས་པ་དག་སྤྲུལ་ཏོ། །དེའི་ཚེ་བཅོམ་ལྡན་འདས་ཀྱིས་བྱིན་གྱིས་བརླབས་པ་ལས་བྱུང་བའི་ཁྲོ་བོ་དག་གི་སྔགས་སྨྲས་པ། ན་མཿསནྟ་བཛྲཱ་ཎཱཾ། ཨ་ཙ་ལ་ཀ་
ན་ཙནྜ་མ་ཧཱ་རོ་ཥ་ཎ་སྥོ་ཊ་ཡ་ཧཱུཾ་བཛྲ་དྷྲྀ་ཀ་ཁཌྒ། ཧཱུཾ་མཾ་ཧཱུཾ་མཾ་ཞེས་བརྗོད་དོ། །ཕྱག་རྒྱ་ནི། ལག་པ་གཡས་པ་ཁུ་ཚུར་བཅངས་ཏེ་སྲིན་ལག་དང་མཐེའུ་ཆུང་གཉིས་བསྒྲེངས་


91-1-4a


པ་ནི། རལ་གྲིའི་ཕྱག་རྒྱ་སྟེ། གཡས་བསྐོར་དུ་མཚམས་གཅད་དོ། །ན་མཿས་མནྟ་བཛྲ་ནཱཾ། ཨ་ཙ་ལ་ཀ་ན་ཙཎྜ་མ་ཧཱ་རོ་ཥ་ཎ། སྥོ་ཊ་ཡ་ཧཱུཾ།
ཨ་མྲྀ་ཏ་ཧཱུཾ་ཧཱུཾ་ཞེས་བརྗོད་དོ། །ཕྱག་རྒྱ་ནི། ལག་པ་སོར་མོ་རྣམས་བརྐྱང་སྟེ་མཐེའུ་ཆུང་མཐེ་བོས་མནན་པ་ནི། རྡོ་རྗེ་རྩེ་གསུམ་པའི་ཕྱག་རྒྱ་སྟེ། གཡས་ནས་བསྐོར་
ལ་བགེགས་བསྐྲད་དོ། །དེ་ནས་བཅོམ་ལྡན་འདས་ཀྱིས་རྣམ་པར་དག་པའི་ཏིང་ངེ་འཛིན་གྱིས་སྲུང་བ་གསུངས་པ་ནི། དམར་པོའི་ཡི་གེ་རཾ་སྤྱི་བོར་བསམ་སྟེ།
རྣམ་པར་དག་པའི་ཡི་གེ་འདིས་བརྟན་པར་བྱས་ནས་རྡོ་རྗེ་དང་རལ་གྲིས་ལུས་མེ་འོད་དང་བཅས་པར་བསྒོམ་སྟེ། ན་མཿས་མནྟ་བཛྲ་ཎཱཾ། ཨ་ཙ་ལ་ཀ་ན་ཙཎྜ་མ་ཧཱ་རོ་
ཥ་ཎ་ཀ་ཏེ་བྷྱ། སརྦ་བི་ག་ཏེ་བྷྱོ། བི་ཤྭ་མུ་ཁེ་བྷྱཿ། སརྦ་ཏ་ཐཱ་ག་ཏ་ཧཱཾ་མཾ་རཀྵ་ཞེས་བརྗོད་དེ། ཕྱག་རྒྱ་ནི། རྡོ་རྗེ་ཐལ་མོ་སྦྱར་ཏེ་མཛུབ་མོ་གཉིས་གུང་མོའི་རྒྱབ་
ཏུ་སྦྱར་ཏེ་སྨིན་མཚམས་སུ་བཅའ་བར་བྱའོ། །དེ་ནས་བཅོམ་ལྡན་འདས་ཀྱིས་བྱང་ཆུབ་ཀྱི་སེམས་རིག་པ་ཆེན་པོའི་སྲུང་བ་གསུངས་པ་ནི། ཧཱུཾ་དང་གཞིའི་རྣམ་
པས་བལྟས་ཏེ། ན་མཿས་མནྟ་བཛྲ་ཎཱཾ། ཨ་ཙ་ལ་ཀ་ན་ཙཎྜ་མ་ཧཱ་རོ་ཥ་ཎ་ཀ་ཏེ་བྷྱཿ། སརྦ་བི་ག་ཏེ་བྷྱོ། བི་ཤྭ་མུ་ཁེ་བྷྱཿ། སརྦ་ཐཱ་ག་ཏ་ཧཱཾ་མཾ། རཀྵ་མ་ཧཱ་བ་ལེ།

91-1-4b


སརྦ་ཏ་ཐཱ་ག་ཏ་པྲ་མེ་ནི་རྒ་རྫ་ཧཱུཾ་ཧཱུཾ་ཕཊ་ཊྲ་ཐ་ཊྲ་ཐ། ཨ་པྲ་ཏི་ཧ་ཏེ་སྭཱ་ཧཱ་ཞེས་བརྗོད་དེ། ཕྱག་རྒྱ་ནི། རྡོ་རྗེའི་ཐལ་མོ་སྦྱར་ལ་མཛུབ་མོ་གཉིས་ནང་དུ་བཀུག་ལ་གུང་མོ་རྩེ་སྤྲད་
དེ་སྲིན་ལག་གཉིས་བརྐྱང་ནས་མཐེའུ་ཆུང་གཉིས་ཅུང་ཞིག་བཀུག་ལ་སྙིང་གར་བཅས་ཏེ་སྲུང་བ་ནི། ཡུམ་གྱི་སྟེ། བགེགས་དང༌། ལོག་འདྲེན་དང༌། མ་རུངས་
པ་ཐམས་ཅད་དྲན་པ་ཙམ་གྱིས་འབྱེར་བར་འགྱུར་རོ། །དེ་ནས་བཅོམ་ལྡན་འདས་ཀྱིས་བྱམས་པའི་ཏིང་ངེ་འཛིན་ལ་སྙོམས་པར་ཞུགས་ཏེ་ཁ་ཟས་ཀྱི་བྱེ་བྲག་
བཟའ་བ་དང༌། བཅའ་བ་དང༌། གཞིབ་པ་དང༌། བཏུང་བ་དང༌། བལྡག་པ་ལ་སོགས་པ་དང༌། གཟུགས་དང༌། སྒྲ་དང༌། དྲི་དང༌། རོའི་བྱེ་བྲག་ལ་བྱིན་གྱིས་
བརླབ་པ་མཛད་དེ། ཨོཾ་སརྦ་དྷརྨ་ཏཱ་སི་ཏ་ཧཱུཾ་ཞེས་བྱ་བས་དག་པར་བྱས་ཏེ། ཨོཾ་ཨ་མྲྀ་ཏ་ཨོཾ་ཧཱུཾ་ཧྲཱིཿཞེས་བྱ་བས་ནི། འདོད་པའི་དོན་དུའོ། །ཨོཾ་ན་མཿསརྦ་ཏ་ཐཱ་ག་
ཏ་ཨ་བ་ལོ་ཀི་ཏེ་སམྦྷ་ར་ཧཱུཾ་ཞེས་བྱ་བས་ལན་བདུན་བདུན་བཏབ་སྟེ་བསྔོས་པས་ཚིམ་པར་འགྱུར་རོ། །ཕྱག་རྒྱ་ནི། མཆོག་སྦྱིན་གྱི་ཕྱག་རྒྱའོ། །དེ་ནས་ཡང་བཅོམ་ལྡན་
འདས་ཀྱིས་གསུངས་པ། ལྡང་བར་འདོད་ན། སྔགས་འདི་བརྗོད་པར་བྱའོ། །ན་མོ་རཏྣ་ཏྲཱ་ཡཱ་ཡ། ན་མཿཙཎྜ་བཛྲ་པཱ་ཎ་ཡེ། ན་མོ་བཛྲ་ཀྲོ་དྷཱ་ཡ། ཌཾ་ཥྚོ་ཏ་ཀ་ཊ་བྷཻ་ར་ཝཱ་ཡ། ཨ་སི་

91-1-5a


མུ་ས་ལ་པ་ར་ཤུ་པཱ་ཤཱ་ཧསྟ་ཡ། ཏདྱ་ཐཱ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། གྲིཧྞ་གྲིཧྞ། གརྫ་
གརྫ། བི་སྥོ་ཊ་ཡ་བི་སྥོ་ཊ་ཡ། སརྦ་བི་གྷྣཾ་བི་ནཱ་ཡ་ཀཱ་ནཱཾ་མ་ཧཱ་ག་ཎ་པ་ཏི་ཛཱི་བི་ཏ་ཨནྟ་ཀ་ར་ན་སྭཱ་ཧཱ་ཞེས་བྱ་བ་བརྗོད་དོ། །ལག་པ་གཉིས་ཁུ་ཚུར་བཅངས་ལ་ཁ་ནང་དུ་བསྟན་
ཏེ་མཛུབ་མོ་བསྒྲེངས་ལ་བྲང་དུ་བསྣོལ་ལ་ཕྱག་རྒྱ་བཅིངས་ཏེ་གཏོར་མ་བཏང་ཞིང་འཆག་པའི་དུས་སུ་ཡང་དེ་བཞིན་ནོ། །ཉེ་རེག་བྱ་བ་དང་ཁྲུས་བྱ་བ་ནི། རིན་པོ་ཆེའི་
བུམ་པར་དྲི་ཞིམ་པོའི་ཆུ་ལ། ན་མཿས་མནྟ་བཛྲཱ་ཎཱཾ། ཨ་ཙ་ལ་ཀ་ན་ཡ་ཨ་མྲྀ་ཏ་ཞེས་ལན་བདུན་བདུན་བཏབ་སྟེ་ལག་པ་གཡོན་པས་བུམ་པ་བཟུང་ནས་གཡས་
པའི་གུང་མོ་དང་སྲིན་ལག་ཅུང་ཟད་ཙམ་བཀུག་ལ་རི་མོ་ཅན་གྱི་ནང་དུ་ཨ་བསམ་ལ་ཆུ་བླུགས་ཏེ། ཨོཾ་ཤུདྡྷ་དུནྟེ་ཤོ་དྷ་ན་ཡེ་སྭཱ་ཧཱ། ཞེས་བྱ་བས་ཁྲུས་བྱའོ། །དེ་
སྐད་ཅེས་བཅོམ་ལྡན་འདས་ཀྱིས་གསུངས་ཏེ། བྱང་ཆུབ་སེམས་དཔའ་སེམས་དཔའ་བྱམས་པ་ལའོ། །དེ་ནས་རྒྱལ་པོ་ཆེན་པོ་བཞི་འཁོར་དང་བཅས་པ་དང༌།
སུམ་ཅུ་རྩ་གསུམ་གྱི་ལྷ་དང༌། འཐབ་བྲལ་དང༌། དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་ཀྱི་ལྷ་རྣམས་ཀྱིས་མེ་ཏོག་དང༌། རྔ་དང༌།


91-1-5b


བདུག་སྤོས་དང༌། ལྷའི་ཞལ་ཟས་དང༌། ལྷའི་བུ་ཕོ་དང༌། བུ་མོ་དག་རིན་པོ་ཆེའི་རྒྱན་དང་བཅས་པས་ཤིང་རྟ་དཔག་ཏུ་མེད་པ་དང༌། མཆོད་པའི་ཡོ་བྱད་དཔག་ཏུ་མེད་
པ་དག་གིས་བཅོམ་ལྡན་འདས་ལ་མཆོད་པ་དང༌། བསྐོར་བ་རྒྱ་ཆེན་པོ་དག་བྱས་ཏེ་བྱང་ཆུབ་སེམས་དཔའ་བྱམས་པ་དང་ཐབས་ཅིག་ཏུ་འདུག་གོ། །དེ་ནས་བྱང་ཆུབ་
སེམས་དཔའ་བྱམས་པ་སྤྲོ་པ་དང་ལྡན་པས་བཅོམ་ལྡན་འདས་ལ་བལྟའོ། །བཅོམ་ལྡན་འདས་ཀྱིས་བྱམས་པའི་བསམ་པ་མཁྱེན་ནས་བསམ་གཏན་དང་པོ་ལ་
མཉམ་པར་བཞག་སྟེ་འདོད་པའི་བདེ་བ་སྤངས་ཏེ། དགའ་བར་རྟོག་པ་ཙམ་མོ། །དེ་ནས་བསམ་གཏན་དང་པོ་ནས་གཉིས་པ་ལ་མཉམ་པར་བཞག་སྟེ། རྩེ་གཅིག་པའི་
རྟོག་དཔྱོད་སྤངས་ཏེ། དགའ་བདེ་ཙམ་མོ། །བསམ་གཏན་གཉིས་པ་ནས་གསུམ་པ་ལ་མཉམ་པར་བཞག་སྟེ། རྟོག་པ་དང་དཔྱོད་པ་སྤངས་ཏེ། བདེ་བ་ཙམ་མོ། །དེ་ནས་
བསམ་གཏན་གསུམ་པ་ནས་བཞི་པ་ལ་མཉམ་པར་བཞག་སྟེ། ཚོར་བ་ཉེ་བར་ཞི་བའི་བདེ་བ་ཙམ་མོ། །དེ་ནས་བཅོམ་ལྡན་འདས་ཀྱི་བཀའ་སྩལ་པ། ཏིང་ངེ་འཛིན་
དེ་དག་དང་ལྡན་ན། རྣམ་པར་དག་པའོ། །བྱམས་པ་དང༌། སྙིང་རྗེ་དང༌། དགའ་བ་དང༌། བཏང་སྙོམས་ཀྱིས་ནི། བྱང་ཆུབ་ཀྱི་སེམས་ཀྱི་རྒྱུད་སྤེལ་བའོ། །དེ་བཞིན་དུ་

91-1-6a


ཆོས་ཐམས་ཅད་ནི། ནམ་མཁའ་ལྟར་མཐའ་བཞི་ལས་རྣམ་པར་གྲོལ་བའོ། །ན་མཿས་མནྟ་བཛྲཱ་ཎཱཾ། དྷརྨ་དྷཱ་ཏུ་སྭ་བྷཱ་བ་ཨཱཏྨ་ཀོ྅ཧཾ།
ཞེས་བརྗོད་དེ། ཕྱག་རྒྱ་ནི། འདིའོ། །ལག་པ་གཉིས་སོ་སོར་ཁུ་ཚུར་བཅངས་ཏེ་མཐེ་བོང་གཉིས་ནང་དུ་བཅུག་ལ་མཛུབ་མོ་གཉིས་བསྒྲེང་བའོ། །འཕགས་པ་མི་
གཡོ་བའི་གཟུངས་ལས། གླེང་གཞིའི་ལེའུ་སྟེ་དང་པོའོ།།    །།དེ་ནས་བཅོམ་ལྡན་འདས་ཀྱིས་བཀའ་སྩལ་བ། རྡོ་རྗེའི་སྐྱིལ་མོ་ཀྲུང་བཅས་ཏེ་སྙིང་
གར་ཉི་མའི་དཀྱིལ་འཁོར་ལ་ཐུགས་ཀྱི་ས་བོན་གྱི་འོད་ཀྱིས་ནམ་མཁའ་ཀུན་ཁེངས་པར་བསམས་ཏེ། ས་བོན་དེ་ལས་ཆོས་ཐམས་ཅད་ཚིག་གི་ལམ་དང་
བྲལ་བའོ། ཞེས་བྱ་བའི་སྒྲ་དང་བཅས་པས་འཕེལ་བ་དང་འགྲིབ་པའི་སྒྲ་འོད་ཟེར་འཕྲོ་འདུ་དང་བཅས་པའོ། །དེ་ནས་སྣ་ཚོགས་པའི་གདན་འདམ་ནས་སྐྱེས་པ་དྲི་མ་
མེད་ཅིང་ཡོངས་སུ་རྒྱས་པར་ཚོགས་ཀྱི་བདག་པོའི་སྟེང་དུ་རྟ་བདུན་པ་ཀུན་ནས་འོད་འཕྲོ་བ། འདམ་སྐྱེས་དང་ལྡན་པ་དག་གི་སྟེང་དུ་ནམ་མཁའི་མདོག་ཅན་གྱི་ཐུགས་
ཀྱི་ས་བོན་དང་བདག་ཉིད་གཅིག་པའོ། །ནམ་མཁའི་ཁམས་ཀུན་ཏུ་ཁྱབ་པར་འོད་ཀྱི་ས་འགེངས་པའི་ཤེས་རབ་ཀྱི་རལ་གྲི་སྔོན་པོ་དག་ཏུ་གྱུར་ཏེ་དེ་དག་ལས་བདུད་དང་

91-1-6b

མ་རུངས་པ་མཐའ་དག་འཇོམས་པའི་ཁྲོ་བོ་ཆེན་པོ་རྣམ་རྟོག་ཐམས་ཅད་ཡོངས་སུ་བཅོམ་པ། དྲི་མ་མེད་ཅིང་གཞོན་ནུའི་སྐུའོ། །དེ་ཡང་གཞོན་ཞིང་སྐུའི་ཤ་རྒྱས་པ་ནི། དཔེར་
ན། བུས་པ་གཞོན་ནུ་ལང་ཚོ་ལ་བབ་པའི་ལུས་ལྟ་བུ་སྟེ། དེའི་སྐུ་མདོག་ནི། མཐིང་ནག་ཏུ་གནས་ཏེ། དཔེར་ན། དབྱར་གྱི་ཆར་སྤྲིན་ནག་པོའི་མདོག་བཞིན་དུ་གནས་པའོ།།
ནམ་མཁའ་མ་ལུས་པ་ཐམས་ཅད་དུ་འོད་ཀྱིས་འགེངས་པ་ནི། དཔེར་ན། རྟ་བདུན་པའི་འོད་ཀྱིས་གླིང་ཀུན་ཏུ་ཁྱབ་པ་བཞིན་ནོ། །དབུ་སྐྲ་གཅིག་ཏུ་བཅིངས་ཤིང་འཕྱར་བ་ནི།
དཔེར་ན། ཤིང་ཨ་ལ་ཀའི་འབྲས་བུ་བཞིན་ནོ། །སྐུ་ཅུང་ཞིག་འགྱིང་པ་དང༌། གཡོ་བ་ནི། དཔེར་ན། དཔག་བསམ་གྱི་ཤིང་ཡོངས་འདུ་ས་རྟོལ་བཞིན་ནོ། །ཞབས་བརྐྱང་བསྐུམ་དུ་
བཞུགས་པ་ནི། དཔེར་ན། གྱད་ཀྱི་འགྲོས་བཞིན་ནོ། །སྤྱན་གསུམ་ཤིན་ཏུ་དམར་བ་ནི། དཔེར་ན། པ་ལ་ཤའི་མེ་ཏོག་བཞིན་ནོ། །སྤྱན་སྟེང་འོག་ཏུ་བལྟ་བ་ནི། སྟེང་འོག་གི་
བགེགས་སྲེག་པ་སྟེ། དཔེར་ན། ལྷ་མ་ཡིན་གྱི་བྱ་གཏོར་མ་ཟ་བ་བཞིན་ནོ། །མཆེ་བ་གཙིགས་པ་ནི། དཔེར་ན། ཟླ་བ་ཕྱེད་པ་བཞིན་ནོ། །ལྗགས་ཤིན་ཏུ་འཁྱུག་པ་ནི། དཔེར་
ན། ནམ་མཁའི་ཀློག་བཞིན་ནོ། །སྨིན་མ་ཁྲོ་གཉེར་དུ་བསྡུས་པ་ནི། དཔེར་ན། ཤིང་པ་ལཀྵའི་ལོ་མ་བཞིན་ནོ། །ཕྱག་གཡས་ན་རལ་གྲི་བསྣམས་པ་ནི། དཔེར་ན། གཟའ་

91-1-7a

ཆེན་པོའི་འོད་ལྟུང་བ་བཞིན་ནོ། །སྤྲུལ་གྱི་ཞགས་པ་གཡོན་ན་བསྣམས་པ་ནི། དཔེར་ན། རྒྱ་མཚོའི་མཆིང་བཞིན་ནོ། །དེ་ལྟ་བུའི་སྐུ་དེས་
ནི། ཚངས་པ་དང༌། བརྒྱ་བྱིན་དང༌། རྒྱལ་པོའི་ཆེན་པོ་བཞི་དག་དང༌། ཕྱོགས་སྐྱོང་བ་ལ་སོགས་པ་བརྣམས་དབང་དུ་སྡུད་པ། ལྷ་དང༌། ཀླུ་མ་རུང་པས་དང༌། སྲིན་
མོ་དང༌། ཤ་ཟ་དང༌། གྲུལ་བུམ་དང༌། ལྟོ་འཕྱེ་ལ་སོགས་པ་འཇོམས་པར་བྱེད་པ་དག་གོ། དེའི་སྔགས་བཅོམ་ལྡན་འདས་ཀྱིས་གསུངས་པ། ན་མཿས་མནྟ་བཛྲཱ་
ཎཱཾ། ཏྲ་ཊ། ཨ་མོ་གྷ་ཙཎྜ་མ་ཧཱ་རོ་ཥ་ཎ། སྥོ་ཊ་ཡ་ཧཱུཾ། ཏྲ་མ་ཡ་ཏྲ་མ་ཡ་ཧཱུཾ། ཏྲ་ཏ་ཧཱཾ་མཾ་ཞེས་བརྗོད་པར་བྱའོ། །དེས་ནི། འཚེ་བ་དང༌། རྣམ་པར་འཚེ་བ་དང༌།
སྡང་བ་དང༌། རྣམ་པར་སྡང་བ་དང༌། ལོག་འདྲེན་དང༌། རྣམ་པར་ལོག་འདྲེན་དང༌། སྲིན་པོ་དང༌། ལྷ་དང༌། ཀླུ་དང༌། གྲུལ་བུམ་དང༌། ཤ་ཟ་ལ་སོགས་པ་ཐམས་
ཅད་ཞི་བར་འགྱུར་རོ། །རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འབྲས་དང༌། ཤུ་བ་དང༌། གཡན་པ་དང༌། མཛེ་དང༌། འབྲུམ་
བུ་དང༌། འབྲུམ་བུ་ཕྲ་མོ་དང༌། རིམས་ཉིན་གཅིག་པ་དང༌། ཉིན་གཉིས་པ་དང༌། ཟླ་བ་ཕྱེད་པ་དང༌། ལྡང་དུབ་པ་དང༌། ཡུད་ཙམ་པའི་རིམས་དང༌། རྟག་པའི་རིམས་

91-1-7b


ལས་ཐར་པར་འགྱུར་རོ། །སེངྒེ་དང༌། སྟག་དང༌། དོམ་དང༌། དྲེད་དང༌། སྤྱང་ཀི་དང༌། སྦྲུལ་དུག་ཅན་དང༌། སྦྲང་བུ་དང༌། ཤ་སྦྲང་དང༌། བུང་བའི་གནོད་པ་ལས་ཐར་རོ། །རྒྱལ་
པོའི་ཆད་པ་དང༌། དམག་དཔུང་གི་འཇིགས་པ་ལས་ཐར་རོ། །རྐུན་པོ་དང༌། བྲན་དང༌། བཟའ་མི་འཐབ་ཅིང་རྩོད་པ་ལས་ཐར་རོ། །ཆུ་ཡིས་འཇིགས་པ་དང༌། མེ་ཡིས་
འཇིགས་པ་དང༌། ས་གཡོ་བས་འཇིགས་པ་དང༌། ལྕེ་འབབ་པས་འཇིགས་པ་ལས་ཐར་རོ། །རལ་གྲི་དང༌། ཤཀྟི་དང༌། དགྲ་སྟ་དང༌། མདུང་དང༌། མདའ་དང༌། མདའ་
བོ་ཆེ་དང༌། འཁོར་ལོ་དང༌། མཚོན་ཆའི་འཇིགས་པ་ལས་ཐར་རོ། །འཆི་བ་དང་དུས་མ་ཡིན་པར་འཆི་བ་ལས་ཐར་རོ། །མཚམས་མེད་པ་ལྔ་ལ་སོགས་པའི་སྡིག་པ་
ཀུན་དག་པར་འགྱུར་རོ། །སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་དང༌། ཡུལ་མཐའ་འཁོབ་དང༌། དབང་པོ་མ་ཚང་བ་དང༌། ལྷ་ཚེ་རིང་
པོ་དང༌། ལོག་པར་ལྟ་བར་འཛིན་པ་དང༌། སངས་རྒྱས་འབྱུང་བ་ལས་མཉེས་པ་མེད་པ་དག་ཏུ་མི་འགྱུར་རོ། །གཟུངས་སྔགས་འདི་ནི། །དུས་གསུམ་གྱི་སངས་རྒྱས་
ཐམས་ཅད་ཀྱིས་གསུངས་ཏེ། ལན་གཅིག་བརྗོད་པས་ཀྱང་སྡིག་པ་ཐམས་ཅད་འདག་པར་འགྱུར་རོ། །འདི་བརྗོད་པའི་གང་ཟག་དེས་ནི། ཆོས་ཉིད་ཀྱི་ལམ་རྡོ་རྗེ་ལྟ་བུ་


91-1-8a


མྱུར་བ་ཉིད་དུ་ཐོབ་པར་འགྱུར་རོ། །དེ་ནས་རྟ་བདུན་པའི་སྟེང་དུ་རྣམ་པར་དག་པའི་ཡི་གེ་ནམ་མཁའ་མ་ལུས་པ་འོད་ཀྱིས་འགེངས་པ་
བསམས་ཏེ་བྱམས་པའི་ལྟ་བས་ལྟ་བའི་ཕྱིར་ཧཾ་སེར་པོ་མིག་ཏུའོ། །སྲོག་གི་ལམ་དུ་ནི། །མཾ་ནག་པོ་བསམ་པར་བྱའོ། །སྤྱི་བོར་ཆོས་ཉིད་རྣམ་པར་དག་པའི་ཡི་གེ་
བསམས་ཏེ་སྔགས་འདི་བརྗོད་པར་བྱའོ། །ན་མཿས་མནྟ་བཛྲཱ་པཱ་ཎི་ཙཎྜ་མ་ཧཱ་རོ་ཥ་ཎ་ཧཱུཾ་ཞེས་བརྗོད་དེ་ལག་པ་ཐལ་མོ་སྦྱར་ཏེ་གུང་མོ་བསྒྲེངས་པའི་རྒྱབ་ཏུ་མཛུབ་མོ་ཅུང་
ཟད་བཀུག་པ། སྲིན་ལག་ཀྱང་དེ་བཞིན་བྱ་སྟེ། རྡོ་རྗེའི་ཕྱག་རྒྱའོ། །འདིའི་བྱིན་གྱི་རླབས་ཀྱིས་མ་རིག་པ་འཇོམས་ཤིང་ཡེ་ཤེས་ཀྱི་སྐུ་ཉིད་དུ་བྱིན་གྱིས་བརླབས་
པའོ། །གསེར་ལ་སོགས་པའི་སྣོད་དུ་ཁ་ཟས་ཀྱི་བྱེ་བྲག་ནས་དང༌། འབྲས་དང༌། གྲོ་དང༌། སོ་བ་དང༌། ཏིལ་ལ་སོགས་པ་དང༌། ཞོ་དང༌། འོ་མ་དང༌། སྦྲང་རྩི་དང༌།
ཁར་དང༌། གསེར་དང༌། དངུལ་དང༌། ཟངས་དང༌། མུ་ཏིག་དང༌། བྱི་རུ་དག་བླུགས་ཏེ་འབྲུ་གསུམ་པའི་སྔགས་ཀྱི་བྱིན་གྱིས་བརླབས་ནས་སྔགས་འདི་བརྗོད་པར་
བྱའོ། །ན་མཿས་མནྟ་ཏ་ཐཱ་ག་ཏེ་བྷྱོཿབི་ཤྭ་མུ་ཁེ་བྷྱཿ། སརྦ་ཐཱ་ཁཾ་ཨུད་ག་ཏེ། སྥ་ར་ཎ་ཨི་མཾ་ག་ག་ན་ཁཾ་ཞེས་བརྗོད་པར་བྱའོ། །ཕྱག་རྒྱ་ནི། མཆོག་སྦྱིན་གྱི་ཕྱག་རྒྱའོ།།

91-1-8b


ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སཾ་བྷ་ར་ཧཱུཾ་ཞེས་བྱ་བས་འབྱུང་པོ་ཀུན་ལ་མཆོད་པར་བྱའོ། །དེ་ནས་གསང་སྔགས་འདི་བརྗོད་པར་བྱའོ། །ན་མཿས་མནྟ་བུདྡྷ་ནཱཾ་ཙཎྜ་
མ་ཧཱ་རོ་ཥ་ཎ་ཨ་ས་མེ་ཏྲི་ས་མེ་མ་ཧཱ་ས་མ་ཡ། སརྦ་པཱ་པཾ་སྭ་ཧཱ། ཕྱག་རྒྱ་ཐལ་མོ་སྦྱར་ལ་གསོལ་བ་གདབ་སྟེ། དམ་ཚིག་གསོ་བའོ། །འཕགས་པ་མི་གཡོ་བའི་གཟུངས་
ལས། ལེའུ་གཉིས་པའོ།།    །།དེ་ནས་དམ་ཚིག་ནི། འདི་ཡིན་ཏེ། སངས་རྒྱས་དང༌། ཆོས་དང༌། དགེ་འདུན་ནི། འབྲས་བུ་དང༌། ལམ་དང༌།
སྒྲུབ་པའི་ཁྱད་པར་ཏེ། གང་ནས་བརྩམས་ཏེ་ཁྱད་པར་གྱིས་མཆོད་ཅིང་ནམ་དུ་ཡང་མི་འབྲལ་བར་བྱའོ། །ཚད་མེད་པའི་བྱང་ཆུབ་ཀྱི་སེམས་ཀྱི་རྒྱུད་རྟག་ཏུ་བསྒོམ་ཞིང་
སྨོན་ལམ་རྒྱ་ཆེན་པོར་གདབ་པར་བྱའོ། །སྔགས་དང༌། ཕྱག་རྒྱ་དང༌། སྔགས་དང༌། ཕྱག་རྒྱའི་རྟེན་རྒྱུན་དུ་བཅང་ཞིང་བྲལ་བར་མི་བྱའོ། །ལྷ་དང༌། བླ་མ་དང༌། བྱང་ཆུབ་
ཀྱི་གྲོགས་ལ་ཁོང་ནས་འཁྲུག་པའི་སེམས་སྤང་ངོ༌། །སྲོག་གིས་བསྡུས་པའི་སེམས་ཅན་ཐམས་ཅད་ལ་བྱམས་པ་དང༌། སྙིང་རྗེ་སྔོན་དུ་སོང་བས་གནོད་པ་དང༌། རྣམ་པར་
འཚེ་བ་སྤངས་ཏེ་ནམ་ཡང་དོར་བར་མི་བྱའོ། །སེར་སྣ་སྤངས་ཏེ་སེམས་ཅན་ལ་སྦྱིན་པ་སྦྱིན་པར་བྱའོ། །སེམས་ཅན་ལ་གནོད་པ་དང༌། རྣམ་པར་འཚེ་བ་སྤངས་པའི་

91-1-9a


ཚུལ་ཁྲིམས་བསྟེན་པའོ། །རང་ལ་རྣམ་པར་འཚེ་བ་ལ་བཟོད་པར་བྱའོ། །རང་དང་གཞན་གྱི་དོན་སྒྲུབ་པ་ལ་བརྩོན་པ་དོར་བར་མི་བྱའོ། །རྣམ་
པར་གཡེང་བ་སྤངས་ཏེ་བསམ་གཏན་ལ་མཉམ་པར་གཞག་གོ། །ཉལ་བ་དང་ལྡང་བ་ཀུན་ཏུ་རང་བཞིན་གྱིས་རྣམ་པར་དག་པའི་དོན་ལ་མ་གཡེང་བར་བྱའོ། དམ་
ཚིག་མེད་ཅིང་མི་གནས་པ་ལ་བསམ་གཏན་དང༌། ཏིང་ངེ་འཛིན་དང༌། སྔགས་དང༌། ཕྱག་རྒྱ་ལ་སོགས་པ་ཀུན་བསྟེན་ཅིང་བཤད་པར་མི་བྱའོ། །སྲོག་གཅོད་
པ་དང༌། མ་བྱིན་པར་ལེན་པ་དང༌། འདོད་པ་ལ་ཕྱིན་ཅི་ལོག་པ་དང༌། བརྫུན་དུ་སྨྲ་བ་ནི། ཚངས་པར་སྤྱོད་པ་དང༌། སྤྱད་པར་འདོད་པས་སྤང་པར་བྱའོ། །དགེ་སློང་
རྣམས་དང༌། བྱང་ཆུབ་ཏུ་སེམས་བསྐྱེད་པ་དང༌། དམ་ཚིག་དང་ལྡན་པ་གུས་པར་བྱ་ཞིང་བརྙས་པར་མི་བྱའོ། །ཐུན་མཚམས་ཀྱི་སྦྱོར་བ་དང་ལྡན་པར་བྱའོ། །ཁྲོ་
བ་དང་བབ་ཅོལ་དུ་སྨྲ་བ་དང༌། ལད་ལུད་དང༌། བཤང་གཅི་འདོར་བ་དང༌། དྲི་མ་འཁྲུ་བ་དང༌། སྐྲ་དང༌། སེན་མོ་ལ་སོགས་པའི་མི་གཙང་བ་དེ་དག་དང༌། དྲི་ང་བ་
དང༌། དྲི་མི་ཞིམ་པ་བཀུ་ཞིང་མནམ་པ་དང་ལྡན་པ་ཐམས་ཅད་སྤང་བར་བྱའོ། །ཁང་པ་ནི། སྤོས་ཀྱི་ཁང་པ་ཡིད་དུ་འོང་བ་གཙང་ཞིང་དྲི་མ་མེད་པ་དག་བཀྲ་ཤིས་པའི་

91-1-9b


སྒོ་ཤར་དུ་བསྟན་པ། གསེང་སྐར་དང་བཅས་པའི་ཁང་པའམ། བྲམ་ཟེའི་ཁྱིམ་མམ། དགེ་འདུན་གྱི་ཀུན་དགའ་ར་བའམ། ལྷ་ཁང་ངམ། རི་བོའི་རྩེའམ། བྱ་སྐད་
སྒྲོག་པའི་སའམ། དགོན་པའམ། བས་མཐའམ། སྤང་ལྗོངས་དག་ཏུ་དྲི་ཞིམ་པོའི་ཆུས་སྐྱང་ནུལ་བྱས་ལ་རྩྭའི་སྟན་བཏིང་སྟེ་གནས་པར་བྱའོ། །ཁྲི་ལ་འདུག་པ་
སྤང་བར་བྱའོ། །ཞོ་དང༌། འོ་མ་དང༌། མར་དང༌། ལ་དུ་དང༌། ལ་བན་དང༌། སྣུམ་འཁུར་དང༌། འཁུར་སྐྱ་དང༌། འབྲས་དང༌། འབྲས་ཟན་ལ་སོགས་པ་
དག་སྨྱུང་བ་དང་ལྡན་པས་བཟའ་བར་བྱའོ། །ཤ་དང༌། ཆང་དང༌། སྒོག་པ་ལ་སོགས་པ་དཀུ་བའི་ཟས་རྣམས་ཀུན་ཏུ་སྤང་བར་བྱའོ། །ཟླ་བ་དང༌། སྐར་མ་དང༌།
ཚེས་གྲངས་ལ་སོགས་པ་ནི། ཡར་གྱི་ངོ་དག་ལ་དཀོན་མཆོག་ལ་གསོལ་བ་བཏབ་པ་བསྒྲུབ་པར་བྱའོ། རེ་བ་དང༌། རྔ་མ་དང༌། རྩུབ་པ་དག་ནི། མ་ཡིན་ནོ། །འདོད་པའི་
དོན་དུ་འཇམ་ཞིང་གནག་པ་ལ་ནི། འགལ་བ་མེད་དོ། །དུས་རྟག་ཏུ་ཡི་དམ་ལ་དང་བ་བསྐྱེད་པའི་ཕྱིར་བྱམས་པའི་བསམ་པ་དང་ལྡན་པས་བསྒྲུབ་པར་བྱའོ། །སྤྲུལ་པའི་
ཁྲོ་བོ་རྡོ་རྗེ་ཤུགས་ཅན་ནི། ཁ་དོག་ཤིན་ཏུ་ནག་པ་སྟེ། ང་དང་ང་ཡིར་འཛིན་པའི་བདག་ཉིད་གནམ་ལྕགས་ཀྱི་འཁོར་ལོ་བསྣམས་པའོ། །རྡོ་རྗེ་ཆགས་ཆེན་ནི། མདོག་

91-1-10a


དམར་པོ་ཆགས་པ་དང་ཆགས་པར་བྱེད་པའི་བཞིན་གྱི་མདའ་གཞུའོ། །རྡོ་རྗེ་རྣོན་པོ་ནི། ལྗང་གུ་སྟེ། འཛིན་ཅིང་ཡོངས་སུ་འཛིན་
པའི་བདག་ཉིད་ལྕགས་ཀྱུ་འཛིན་པའོ། །རྡོ་རྗེ་འབར་བ་ནི། མདོག་དམར་པོ་སྟེ། མི་ཤེས་པ་དང་མི་ཤེས་པ་འཇོམས་པའི་བདག་ཉིད་རྡོ་རྗེའི་གྲགས་འཛིན་པའོ།
རྡོ་རྗེ་ཁྲོ་བོ་ནི། སེར་པོ་སྟེ། ཁྲོ་བ་དང་ཁྲོ་བོའི་བདག་ཉིད་ཀྱི་རལ་གྲི་འབར་བ་བསྣམས་པའོ། །རྡོ་རྗེ་གཏུམ་ཆེན་ནི། མདོག་ལྗང་ནག་སྟེ། བཏང་སྙོམས་དང་
བཏང་སྙོམས་སུ་གྱུར་པའི་བདག་ཉིད་ཀྱི་སྤྲིན་གྱི་ཞགས་པ་འཛིན་པའོ། །རྡོ་རྗེ་ཐབས་བདག་ནི། དུ་བའི་མདོག་ཅན་བྱ་བ་དང་བྱེད་པའི་བདག་ཉིད་ཀྱི་རྡོ་རྗེ་བསྣམས་
པའོ། །རྡོ་རྗེ་སྟོབས་ཆེན་པོ་ནི། མཐིང་ག་སྟེ། དམན་པ་དང་དམན་པའི་རང་བཞིན་ཅན་གྱི་གནམ་ལགས་ཀྱི་འཁོར་ལོ་འཛིན་པའོ། །རྡོ་རྗེ་རྒྱུའི་སྟོབས་ནི། དམར་
ནག་སྟེ། རྟེན་འབྲེལ་དང་རྟེན་ཅིང་འབྲེལ་བར་འབྱུང་བའི་བདག་ཉིད་ཀྱི་བེ་ཅོན་འཛིན་པའོ། །རྡོ་རྗེ་རབ་འབྱེད་ནི། སྣ་ཚོགས་འཕྲིན་ལས་མདོག་ཅན་མཐའ་དང་
མཐའ་ལས་གྲོལ་བའི་བདག་ཉིད་ཅན་གྱི་རྡོ་རྗེ་རྩེ་གཅིག་པ་བསྣམས་པའོ། །དེ་དག་ནི། ས་བཅུའི་བདག་ཉིད་ཅན་མེ་འབར་བའི་སྐུ་ལས་རབ་ཏུ་འཕྲོ་བའོ། །འཕགས་

91-1-10b


པ་མི་གཡོ་བ་ཞེས་བྱ་བའི་གཟུངས་ལས། ལེའུ་གསུམ་པའོ།།    །། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་བྱམས་པ་ལ་ཐུན་མོང་
དུ་དེ་དག་པའི་ཕྱིར་དེའི་ཆོ་ག་གསུངས་པ། གནས་ཁང་ཡིད་དུ་འོང་བར་དྲི་ཞིམ་པོ་དང་ལྡན་པའི་ས་ལ་མཎྜལ་མདའ་གང་བ་བྱས་ཏེ་བའི་རྣམ་ལྔའི་སྐྱང་ནུལ་བྱས་ལ་མེ་
ཏོག་སྔོན་པོ་དགྲམ་པར་བྱའོ། །དེ་ནས་བུམ་པ་གསེར་རམ། དངུལ་ལམ། ཟངས་ལས་བྱས་པའི་ལྷུང་བཟེད་ཀྱི་ཆེད་དུ་བྱས་ཏེ། དེར་རིན་པོ་ཆེ་གསེར་དང༌། དངུལ་དང༌།
ཟངས་དང༌། བྱི་རུ་དང༌། མུ་ཏིག་དང་རྣམ་པར་ལྔ་གཞུག་པར་བྱའོ། །སྦྲང་རྩི་དང༌། བུ་རམ་དང༌། ཁ་ར་དང༌། ཞོ་དང༌། འོ་མ་དང༌། མར་རྣམས་གཞུག་པར་བྱའོ། །
ནས་དང༌། འབྲས་དང༌། སོ་བ་དང༌། ཏིལ་དང༌། གྲོ་དང༌། ཅུ་རྩེ་རྣམས་གཞུག་པར་བྱའོ། །ཅུ་གང་དང༌། གུར་གུམ་དང༌། ཛཱེ་ཏི་དང༌། སུག་མེལ་དང༌། ཀ་ཀོ་ལ་དང༌།
ལི་ཤི་རྣམས་གཞུག་པར་བྱའོ། །ཙནྡན་དང༌། ཨ་ག་རུ་དང༌། དུ་རུ་ཀ་དང༌། གླ་རྩི་དང༌། རྒྱ་སྤོས་དང༌། ག་བུར་ལ་སོགས་པའི་དྲི་རྣམས་ཀྱང་གཞུག་པར་བྱའོ། །མཚོ་དང༌།
རྫིང་དང༌། ལྟེང་ཀ་དང༌། འབབ་ཆུ་དང༌། ལུ་མ་བཀོད་པ་རྣམས་ཀྱི་ཆུ་ཡང་བླུགས་ལ། བ་བླའམ་རས་ལ་དྲིའི་ཆུས་བསང་བས་མགུལ་པ་བཅིངས་ཏེ་གཞག་པར་བྱའོ།།

91-1-11a


དྲི་དང༌། མེ་ཏོག་དང༌། འབྲས་བུ་དང་བཅས་པའི་ཤིང་ལ་ཁ་རྒྱན་བྱས་ཏེ་དྲི་དང༌། སྤོས་དང༌། མེ་ཏོག་དང༌། མར་མེ་དང༌། བྱུག་པ་དང༌། ལྷ་
བཤོས་དང༌། རོལ་མོའི་སྒྲ་དག་ཀྱང་བཤམ་པར་བྱའོ། །འབྱུང་པོ་ཐམས་ཅད་པའི་གཏོར་མ་ཡང་ཆ་བདུན་ནམ་ལྔ་ལ་སོགས་པ་བྱའོ། །ན་མཿས་མནྟ་བཛྲ་ཎཱཾ། ཨ་
ཙ་ལ་ཙཎྜ་མ་ཧཱ་རོ་ཥ་ཎ། སརྦ་བིགྷྣཾ་སྥོ་ཊ་ཡ། བཛྲ་ཌྷྲྀ་ཀ་ཁཌྒ་ཧཱུཾ་ཞེས་བྱ་བས་མཚམས་རྣམས་བཅིང་བར་བྱའོ། །དེ་བཞིན་དུ་སྲུང་བའི་ཆོ་ག་རྫོགས་པར་བྱ་སྟེ། བུམ་
པ་ལ་གཟུངས་ཀྱི་ཐག་པ་བཏགས་ནས་རྣམ་པར་དག་པའི་ཡེ་ཤེས་ཡོངས་སུ་བསྒྱུར་བའི་བུམ་པ་ལ་བྷྲུཾ་ཞེས་བྱ་བའི་ས་བོན་ལས་ཁ་དོག་དང༌། ཚད་དང་ལྡན་པའི་
བུམ་པའོ། །ཐུགས་ཀྱི་ས་བོན་ལས་བྱུང་བའི་བཅོམ་ལྡན་འདས་དོན་དེ་ཁོ་ན་ཉིད་ལས་མཉམ་པར་བཞུགས་པ། བྱང་ཆུབ་སེམས་དཔའ་དང༌། རང་སངས་རྒྱས་
དང༌། འཕགས་པའི་གང་ཟག་དང་བཅས་པ་གདན་སེངྒེའི་སྟེང་ན་སྣ་ཚོགས་པའི་གདན་པདྨ་དང་ཟླ་བའི་སྟེང་ན་བཞུགས་པའོ། །ཆོས་ཉིད་དང་ལྡན་པའི་རྣམ་པ་
དྲུག་གིས་བཅོམ་ལྡན་འདས་བསམ་པར་བྱའོ། །ཆོས་ཉིད་དང༌། སེམས་དང༌། སེམས་ཀྱི་རྣམ་པ་དང༌། སྒྲ་དང༌། སྒྲ་བརྙན་དང༌། གཟུགས་དང༌། གཟུགས་

91-1-11b


བརྙན་དང་བཅས་པའི་སྐུར་ཉི་མའི་གདན་པདྨ་དང་ཚོགས་ཀྱི་བདག་པོ་གླང་སྣའི་སྟེང་དུ་བསམ་སྟེ། ཐུགས་ཀྱི་ས་བོན་ལས་རལ་གྲི་མེ་འོད་དང་བཅས་པས་ནམ་མཁའ་ཀུན་
ཏུ་ཁེབས་པའོ། །དེ་ལས་བདུད་ཚར་གཅོད་པའི་བཅོམ་ལྡན་འདས་ཀྱི་སྐུར་བསམས་ཏེ་མཆོད་པས་བཅོམ་ལྡན་འདས་ལ་མཆོད་པར་བྱའོ། །ན་མཿས་མནྟ་བུདྡྷཱ་ནཱཾ། ཨོཾ་
ཨཱཿཧཱུཾ། པྲ་བ་ར་སཏ་ཀ་ར་པྲ་ཏཱི་ཙྪ་ཧཱུཾ་ཞེས་བརྗོད་པར་བྱའོ། །ན་མཿས་མནྟ་བུདྡྷ་ནཱཾ། ཨོཾ་ཨཱཿཧཱུཾ། སརྦ་དེ་བ་ཏཱ་ཨ་ཙི་ན་ཏྱ་ཨ་མྲྀ་ཏ་དྷ་རཱ་ཡ་སྭཱ་ཧཱ་ཞེས་བརྗོད་པར་བྱའོ། །ན་
མཿས་མནྟ་བུདྡྷ་ནཱཾ། ཨོཾ་ཧ་ར་བྷ་ག་ཝ་ན། སརྦ་བིདྱ་དྷ་ར་པཱུ་ཛི་ཏེ་སྭཱ་ཧཱ། ཞེས་བརྗོད་པར་བྱའོ། །ན་མཿས་མནྟ་བུདྡྷ་ནཱཾ། ཨོཾ་ཨཱཿཧཱུཾ། དྷརྨ་དྷ་ཏུ་ཨ་ནུ་ག་ཏེ་དྷཱུཾ་པེ་ཧཱུཾ་སྭཱ་ཧཱ་ཞེས་
བརྗོད་པར་བྱའོ། །ན་མཿས་མནྟ་བུདྡྷ་ནཱཾ། ཨོཾ་ཨཱཿཧཱུཾ། མ་ཧཱ་མཻ་ཏྲི་བྷྱོ་ག་ཏེ་པུཥྤེ་ཧཱུཾ་ཞེས་བརྗོད་པར་བྱའོ། །ན་མཿས་མནྟ་བུདྡྷ་ནཱཾ། ཨོཾ་ཨཱཿཧཱུཾ། སརྦ་ཐཱ་ག་ཏ་ཨ་ཙི་པྲ་ཎ་ཨ་
བྷཱ་བ་ག་ག་ན་བྷྱ་ནི་ཪྱ་ཨཱ་ལོ་ཀེ་ཧཱུཾ་སྭཱ་ཧཱ་ཞེས་བརྗོད་པར་བྱའོ། །ན་མཿས་མནྟ་བུདྡྷ་ནཱཾ། ཨོཾ་ཨཱཿཧཱུཾ། ག་ག་ན་ས་མ་ཡ་གནྡྷེ་ཧཱུཾ་སྭཱ་ཧཱ་ཞེས་བརྗོད་པར་བྱའོ། །ན་མཿས་མནྟ་བུདྡྷ་
ནཱཾ། ཨཱ་ཧཱ་ར་སརྦ་ཏ་ཐཱ་ག་ཏེ་ནཻ་ཝི་དྱཻ་པཱུ་ཛ་ན་སྥ་ར་ཎ་ཡེ་ཧཱུཾ་སྭཱ་ཧཱ་ཞེས་བརྗོད་པར་བྱའོ། །ན་མཿས་མནྟ་བུདྡྷ་ནཱཾ། ཨ་བྷི་སྨ་ར་ཡ། སྥ་ར་ཎ་ཨི་མཾ་ག་ག་ན་ཁཾ། དྷརྨ་དྷཱ་ཏུ་ཨཱ་ཤཱ་


91-1-12a


ཡ་ས་མནྟཱ་ཡ། སརྦ་ཏ་ཐཱ་ག་ཏ་པ་རི་ཤུདྡྷ་མཎྟ་ལེ་མ་མ་པྲ་ཎི་དྷི་པཱུ་ཛ་ན་མ་བེ་ལེན་དྷརྨ་དྷ་ཏུ། ཨ་དྷིཥྛ་ན་པ་ཙ་ཧཱུཾ་སྭཱ་ཧཱ་ཞེས་བརྗོད་དོ། །རྡོ་རྗེ་
དང་དྲིལ་བུ་གསིལ་བར་བྱའོ། །ཐལ་མོ་བཀན་ལ་མཛུབ་མོ་གཉིས་གུང་མོའི་རྒྱབ་ཏུ་ཅུང་ཞིག་བཀུག་པ་སྦྱར། སྲིན་ལག་དང་མཐེའུ་ཆུང་བསྣོལ་ལ་མཐེ་བོང་
ཅུང་ཞིག་བཀུག་པ་ནི། ཡོན་ཆབ་ཀྱི་ཕྱག་རྒྱའོ། །སོར་མོ་རྣམས་གུང་མོ་ལ་བརྟེན་ཏེ་ཅུང་ཟད་བཀུག་ལ་གུང་མོ་བསྒྲེང་བ་ནི། བདུག་སྤོས་ཀྱི་ཕྱག་རྒྱའོ། །སོར་མོ་
རྣམས་ཕན་ཚུན་བསྣོལ་ཏེ་ནང་དུ་བཅུག་ནས་མཛུབ་མོ་མཐེ་བོས་མནན་པ་ནི། མེ་ཏོག་གི་ཕྱག་རྒྱའོ། །མཐེ་བོང་དང་གུང་མོའི་སོར་མོ་རྩེ་སྤྲད་དེ་ལྷག་མ་ཁུ་ཚུར་
བཅངས་པ་ནི། མར་མེའི་ཕྱག་རྒྱའོ། །མི་འཇིགས་པའི་ཕྱག་རྒྱ་ལག་པ་གཡོན་པས་མཁྲིག་མ་བཏེག་པ་ནི། དྲིའི་ཕྱག་རྒྱའོ། །ཐལ་མོ་བཀན་པའི་ཟུར་སྦྱར་ཏེ་
མཐེའུ་ཆུང་གཉིས་གཤིབས་ནས་བསྒྲེང་བ་ནི། ལྷ་བཤོས་ཀྱི་ཕྱག་རྒྱའོ། །སྤྱི་བོར་ལག་པ་བསྐོར་ཏེ་ཐལ་མོ་ཁོང་སྟོང་སྦྱར་ནས་དཀྲོལ་བ། རྒྱ་ཆེན་པོའི་མཆོད་པ་
སྟེ། མཆོད་པའི་རྫས་རྣམས་རང་བཞིན་གྱིས་དག་པའི་ལྷ་མོས་རྫས་སྦྱངས་པའོ། །ན་མཿས་མནྟ་བུདྡྷ་ནཱཾ། ཨ་བྷཱ་བ་སྭ་བྷཱ་བ་མུད་ག་ཏཱ་ནཱཾ། ནཱ་མ་པྲ་ཏྱེ་ཀ་བུདྡྷ་ཨཱཪྱ་

91-1-12b


ཤྲ་བ་ཀ་ནཱཾ། ན་མོ་བོ་དྷི་སཏྭ་ནཱཾ། ད་ཤ་བྷཱུ་མི་པྲ་ཏིཥྛི་ཏེ་ཤ་ར་ཎཱཾ། བོ་དྷི་སཏྭ་ཡ། མ་ཧཱ་སཏྭ་ནཱཾ། ཏདྱ་ཐཱ། ཨོཾ་ཁ་ཁ་ཁཱ་ཧི་ཁཱ་ཧི་དུཥྚ་སྭཱ་ཧཱ། ཀཱ་མ་ཀྲ་ཨ་སི་མུ་ས་ལ་པ་ར་ཤུ་པཱ་ཤ་ཧ་སྟ་ཡ།
ཙ་ཏུརྦྷཱུཛ། ཙ་ཏུརྨུ་ཁ། ཥ་ཊ་ཙ་ར་ཎ། གཙྪ་ཡ། སརྦ་བིགྷྣཾ་གྷཱ་ཏ་བི་ཀྲྀ་ཏཱི་ནཱཾ། སརྦ་བྷུ་ཏ་བྷ་ཡཾ་ཀ་ར་ཨཊྚ་ཧཱ་ས་ནི་རི་ཏེ་བྱཱ་གྷྲ་ཙརྨ་ནི་བ་ས་ནི། ཀུ་རུ་ཀུ་རུ་སརྦ་དྷརྨཱ་ནཱཾ། ཙྪིནྡ་ཙྪིནྡ་
སརྦ་མནྟ། བྷིནྡ་བིནད། པ་ར་མནྟ། ཨཱ་ཀཪྵ་ཡ་ཨཱ་ཀཪྵ་ཡ། སརྦ་བྷུ་ཏ། ནིརྨ་ཏ་ནིརྨ་ཐ། སརྦ་དུཥྚ་ན། པྲ་བེ་ཤ་ཡ་པྲ་བེ་ཤ་ཡ། མཎྜལ་མ་དྷྱེ་བྷྱཻ་བ་ས་ཏྱ་ཛཱི་བི་ཏི་ན། ཀ་ར་
ཀ་ར་ཀུ་རུ་ཀུ་རུ་མ་མ་སརྦ་ཀཱཪྱཾ། ད་ཧ་ད་ཧ། པ་ཙ་པ་ཙ། མ་བི་ལམྦ། ས་མ་ཡཾ། ཨ་ནུ་སྨ་ར་ཧཱུཾ་ཧཱུཾ། སྥོ་ཊ་ཡ། སྥོ་ཊ་ཡ། སརྦ་ཥ་ཊ་པ་རི་པཱུ་ར་ཀ །ཧེ་བྷ་ག་ཝཱན། ཀིཉྩི་
རཱ་ཡ་སི། མ་མ་སརྦ་རྠཾ་སརྦ་སཱ་དྷ་ཡ། ཨ་མོ་གྷ། ཙཎྜ་གྷ། ཙཎྜ་མ་ཧཱ་རོ་ཥ་ཎཱ་སྥོ་ཊ་ཡ་ཧཱུཾ། ཏྲ་མ་ཏྲ་མ་ཧཱཾ་མཾ་ཞེས་པ་བདུན་ནམ་ཉི་ཤུ་རྩ་གཅིག་བརྗོད་པར་བྱ་སྟེ། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་བར་དམིགས་ལ་ལས་དང༌། རྣམ་པར་སྨིན་པ་དང༌། འཇིགས་པ་དང༌། གནོད་པ་དང༌། རྣམ་པར་འཚེ་བ་དང༌།
ནད་ལ་སོགས་པ་ཞི་བར་དམིགས་ཏེ་བཟླ་བར་བྱའོ། །དེ་ནས་གཏོང་བར་འདོད་པས་ཟློས་པའི་ཚེ་གདམས་པའི་ཚུལ་གྱིས་དབུལ་བར་བྱའོ། །འཕགས་པ་མི་གཡོ་བའི་


91-1-13a


གཟུངས་ལས། ལེའུ་བཞི་པའོ།།    །།དེ་ནས་བཅོམ་ལྡན་འདས་ཀྱིས་རས་རིས་ཀྱི་ཆོ་ག་གསུངས་པ། ཤིང་བལ་ཤིན་ཏུ་
དྲི་མ་མེད་པ་ལ་བྲམ་ཟེའམ་གཙང་སྦྲ་དང་ལྡན་པའི་ཁྲུས་བྱས་ཏེ་དཀོན་མཆོག་གསུམ་ལ་གསོལ་བ་བཏབ་ལ་བརྟག་པར་བྱའོ། །རིགས་ངན་དམངས་རིགས་
ལ་སོགས་པའི་རས་དག་ནི། སྤང་བར་བྱའོ། །རས་དེ་གུར་གུམ་དང༌། གླ་རྩི་དང༌། ཨ་ག་རུ་ལ་སོགས་པའི་ཆུས་བཀྲུས་ཏེ་དག་པར་བྱའོ། །དེ་ནས་སྔགས་འདི་
གྲོ་གའམ་རས་ལ་བྲིས་ནས་གདགས་པར་བྱའོ། །ཨ་ཨཱ། ཨི་ཨཱི་ཨུའི་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། །ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་
ཐ་ད་དྷ་དང༌། པ་ཕ་བ་བྷ་མ། ཡ་ར་ལ་ཝ། ཥ་ཥ་ས་ཧཿཀྵཿཞེས་བྱ་བ་བྲིས་ཏེ་དགོད་པར་བྱའོ། །དེ་ནས་སྔགས་འདི་ལན་བདུན་བརྗོད་པར་བྱའོ། །ན་མཿས་
མནྟ་བུདྡྷ་ནཱཾ། ཙཎྜ་མཧཱ་རོ་ཥ་ཎ། སྥོ་ཊ་ཡ་ཧཱུཾ། ཏྲ་ཐ་ཧཱཾ་མཾ། ཨོཾ་ཝཱ་ཀྱེ་དཾ་ན་མཿཞེས་བྱ་བ་ལས་ཐམས་ཅད་འགྲུབ་པ་སྟེ། གུར་གུམ་དང༌། ཙནྡན་དང༌། གླ་རྩིའི་
ཆུ་ལ་བསྔགས་ཤིང་གཏོར་བར་བྱའོ། །དེ་ནས་རི་མོ་མཁན་ཁྲུས་དག་པར་བྱས་ཏེ་བྲམ་ཟེའི་རིགས་ཀྱིས་བྲི་བར་བྱའོ། །ཚོན་ནི། གསེར་དང༌། དངུལ་དང༌།

91-1-13b


ཟངས་དང༌། ལྕགས་རང་གིས་བྲི་བར་བྱ་བའམ། ཡང་ན་དཀར་རྩི་དང༌། མཚལ་དང༌། ལྡོང་རོས་དང༌། བ་བླ་དང༌། སྤང་མ་དང༌། མཐིང་ཤུན་དང༌། རྒྱ་སྐྱེགས་
དང༌། རྡོ་སོལ་དང༌། སྣག་ཚ་དང༌། དེ་ལ་སོགས་པའི་མཚོན་རྣམས་ལ་ཨ་ག་རུ་དང༌། དུ་རུ་ཀ་དང༌། ཙནྡན་དང༌། གླ་རྩི་དང༌། རྒྱ་སྤོས་ལ་སོགས་པ་རྣམས་
དང་སྦྱར་ལ་སྔགས་འདི་ལན་བདུན་བརྗོད་དེ་བྲི་བར་བྱའོ། །ན་མཿས་མནྟ་བུདྡྷཱ་ནཱཾ། ཙཎྜ་མ་ཧཱ་རོ་ཥ་ཎ་སྥོ་ཏ་ཡ་ཧཱཾ། ཏྲ་ཐ་ཧཱཾ་མཾ། ཝཱ་ཀྱེ་ཧཱུཾ། ཨོཾ་ཨཱཿབི་ར་ཧཱུཾ།
ཁེ་ཙ་ར་མཾ་ཞེས་བརྗོད་ལ་བྲི་བར་བྱ་སྟེ། ཁྱད་པར་བཟང་པོ་འཛོམས་པའི་དུས་སུ་ཚུལ་ཁྲིམས་དང་ལྡན་ཞིང་དག་པ་ལ་ཁ་ཟས་བྱིན་ཏེ་སྤྱན་དབྱེ་བར་བྱའོ། །
བྲི་བ་ཡང་དེ་བཞིན་ཏེ། སྤྱན་འབྱེད་པའི་དུས་སུ་སྔགས་འདི་བརྗོད་དོ། །ན་མཿས་མནྟ་བུདྡྷཱ་ནཱཾ། ཙནྡ་མ་ཧཱ་རོ་ཥ་ཎ་སྥོ་ཊ་ཡ་ཧཱུཾ། ཏྲ་ཐ་ཧཱུཾ་མཾ། ག་ག་ན་བ་ར་ལ་ཀྵ་ཎ།
ཀ་རུ་ཎ་མ་ཡ། སརྦ་ཏ་ཐཱ་ག་ཏ་ཙཀྵུཿཨོཾ་ཨཱཿཧཱུཾ་སྭཱ་ཧཱ་ཞེས་སྦྲང་རྩི་གསེར་གྱི་ཐུར་མ་ལ་བྱུགས་ལ་ལན་གསུམ་དུ་བྱུག་པར་བྱའོ། །བྲིས་སྐུ་ཚད་དང་ལྡན་པ་ཡོངས་
སུ་ཟིན་པ་དང༌། འབྲི་མཁན་ལ་ཇི་ལྟར་འདོད་པ་བཞིན་དུ་སྦྱིན་པར་བྱ་སྟེ། གསེར་རམ། དངུལ་ལམ། ཟངས་སམ། རྭའམ། རྡོ་བ་དག་ལས་བྱེད་ན་ཡང་དེ་བཞིན་དུ་


91-1-14a


བྱའོ། །གཟུགས་དང་སྐུའི་ཁྱད་པར་གྱི་རང་བཞིན་དང་རང་བཞིན་མ་ཡིན་པས་ཁྱད་པར་ཐ་དད་པ་དག་ཏུ་བྱ་སྟེ། རང་བཞིན་དང༌།
ལྡན་པ་ལ་བར་ཆད་ཞི་བར་བྱ་བའི་ཕྱིར་གཟུགས་སྐུ་ལས་ནི། ཡོངས་སུ་བསྒྱུར་ནས་བྱིན་གྱིས་བརླབ་པར་བྱའོ། །དེ་ནས་ཁྱད་པར་བཟང་པོའི་དུས་སུ་ཁང་
པ་བའི་རྣམ་ལྔས་བྱུགས་པར་བྱས་ཏེ་རས་རིས་དང༌། ཐང་ག་དང༌། པོ་ཏི་དང༌། གླེགས་བམ་ལ་སོགས་པ་མཎྜལ་གྱི་སྟེང་དུ་བཞུགས་སུ་གསོལ་ཏེ། སྤོས་
དང༌། མེ་ཏོག་དང༌། མར་མེ་དང༌། དྲི་དང༌། ལྷ་བཤོས་ལ་སོགས་པའི་མཆོད་པའི་ཁྱད་པར་དཔག་ཏུ་མེད་པ་བཤམས་ཏེ། གཏོར་མ་ཡང་དེ་བཞིན་དུའོ། །
གདུགས་དང༌། རྒྱལ་མཚན་དང༌། བ་དན་དང༌། བླ་རེ་ལ་སོགས་པ་ཡང་བྲི་བར་བྱའོ། །དེ་ནས་ཁྲོ་བོའི་སྐུ་དང་ལྡན་པས་སྔགས་བརྗོད་པར་བྱ་སྟེ། ན་མཿ
ས་མནྟ་བུདྡྷཱ་ནཱཾ། ཨ་མོ་གྷ་ཨེ་ཧི། ཨ་པྲ་ཏི་ཧ་ཏ་ཨ་ཙ་ལ་ཙེ་ཏ་ཨེ་ནཾ་ཏ་ཀ་ནཱཾ། ཏིཥྛ་ཏིཥྛ། ཙུ་རུ་ཙུ་རུ། ཏ་དི་ཏ་དི། ཏ་ཊ་ཏ་ཊ། བིགྷྣཾ་གྷ་ཏ་ཡ། མཱ་ར་ཡ། ཁཱ་
ད་ཡ། སྥོ་ཊ་ཡ། ས་ཏཾ་ཙ་མེ། ཨ་ནུ་བནྡྷ་ཡ། ཨ་ཛྷཱཾ་ཀུ་རུ། ཨ་དྷ་ཧ་དྷ་ཧ་ནཾ་ཀྲ། ཀ་ཏ་ཀ་ཏ། མ་ཏ་མ་ཏ། ཧཾ་ཧཾ་མཾ་མཾ། ཨེ་ཏ་པ་ལ་ཨེ་ཏེ་བ་ལ། ཨེ་ཧི་མ་ཧཱ་ནུ་ནི་


91-1-14b


བི་ཤ་ན། ནཊྚ་ནཊྚ། ཨཱ་བེ་ཤ་ཡ་ཨཱ་བེ་ཤ་ཡ། ཟ་ཙ་ལེ་ཙེ་ཧ། ཏ་ཊ་ཏ་ཊ། ད་མ་ད་མ། ཕཊ་ཕཊ་ཅེས་འབུམ་བརྗོད་པར་བྱ་སྟེ། ལྷའི་སྐུ་གཉེས་ལ་ནི། བྱེ་བའོ། །ཞི་བ་
ནི། སྦྲུལ་པའི་སྐུ་སྟེ། སྔོན་དུ་ནི། དེ་བཞིན་ཤེས་པར་བྱའོ། །ཨ་ག་རུ་དང༌། དུ་རུ་ཀ་དང༌། ཙནྡན་དང༌། ག་བུར་དང༌། གླ་རྩི་དང༌། རྒྱ་སྤོས་ཀྱི་ཆུ་ལ། ན་མོ་རཏྣ་ཏྲ་ཡཱ་
ཡ། ན་མཿཤཱཀྱ་མུ་ན་ཡེ། ཏ་ཐཱ་ག་ཏེ་བྷྱཿ། ཨརྷ་ད་བྷྱཿ། སམྱཀྶཾ་བུདྡྷ་ཡ། ཏདྱ་ཐཱ། མུ་ནི་མུ་ནི་མ་ཧཱ་མུ་ནི། ཨོཾ་ཛ་ཡེ་ཛ་ཡེ། ཝཱ་ཀྱེ་ཤེ་སྭཱ་ཧཱ། ཨོཾ་བཱ་ཀྱེ་བཾ་ཛ་ཡ།
ཨོཾ་ཝཱ་ཀྱེ་ནིཥྚེ་ཡེ། ཨོཾ་བཱ་ཀྱེ་ན་མ། ཨོཾ་བཱ་ཀྱེ་དཾ་ན་མཿཨོཾ་ཨཱཿཧཱུཾ་ཧཱཾ་མཾ་ཞེས་བྱ་བས་སྐུ་ཁྲུས་བྱའོ། །དེ་ནས་རོལ་མོ་བསྒྲག་པར་བྱ་སྟེ། རྫས་ལ་སྔགས་ཉི་ཤུ་རྩ་གཅིག་བཟླས་
ནས། ན་མཿས་མནྟ་བུདྡྷ་ནཱ། ཧཾ་མཾ། ཨོཾ་ཨཱ་དྱ་ནུཏྤན་ན་ཏྭཏ་པྲ་བྷ་སྭ་ར་སུ་བི་ཤུདྡྷ། དྷརྨ་དྷ་ཏུ། སྭ་བྷཱ་ཝ་ཨཱཏྨ་ཀོ྅ཧཾ་ཞེས་བྱ་བ་བརྗོད་པར་བྱའོ། །དེ་ནས་མཆོད་པ་
དཔག་ཏུ་མེད་པས་མཆོད་དེ། འདི་ནི། དེ་བཞིན་གཤེགས་པ་ཐམས་ཅད་ཀྱི་དམ་ཚིག་ཏུ་བརྗོད་པའི་གཟུངས་སྔགས་སོ། །ན་མ་སྟྲཻ་ཡ་དྷྭི་ཀཱ་ནཱཾ། སརྦ་ཏ་ཐཱ་ག་ཏཱ་ནཾ་
ཙཎྜ་ཙཎྜ། བ་ལ་བ་ལ། བ་ཏྲ་བ་ཏྲ། ཤཱནྟེ་ཤཱནྟེ། ཧ་ལ་ཧ་ལ། བ་ར་བ་ར། མ་རཱ་ཎ་མ་རཱ་ཎ། བཛྲ་ད་ལ་སྥོ་ཊ་མ། ལི་ཏི་ཏ་ཤི་ཁ་ར། ས་མནྟ་བཛྲཱ་ཎི་ཛྭ་ལ་ཛྭ་ལ།


91-1-15a


ན་མོསྟུ་ཏེ། ཨ་མོ་གྷ་ཙཎྜ་མ་ཧཱ་རོ་ཥ་ཎ་ས་སཾ་ར་ཎ་ར་ཎ། ཧཾ་ཧཱུཾ་ལ་བཛྲ་སྥོ་ཊ་མཾ་སྭཱ་ཧཱ། ན་མསྟྲཻ་ཡ་དྷྭི་ཀཱ་ནཱཾ་ཏ་ཐཱ་ག་ཏཱ་ནཱཾ་སརྦ་ཏྲ་ཡ་པྲ་ཏི་ཧ་ཏ་ཏཱཔྟཱ་
དྷརྨ་ཏཱ་བ་ལཱི་ནཱཾ། ཨཾ་ཨ། ས་མ་ས་མནྟོ་ཨ་ནཱཾ་ཏ་ཏཱཔྟཱི་ཤཱ་ས་ནི། ཧ་ར་ཧ་ར། སྨ་ར་སྨ་ར་ཎ། པི་ཀ་ཏ་རཱ་ག །བུདྡྷ་དྷརྨ་ཏེ། ས་ར་ས་ར། ས་མ་བ་ལཱ། ཧ་ས་ཧ་ས། ཏྲ་
ཡ་ཏྲ་ཡ། ག་ག་ན་མ་ཧཱ་བ་ར་ལཀྵ་ཎེ་ཛྭ་ལ་ཛྭ་ལ་ན་སཱ་ག་རེ་སྭཱ་ཧཱ། ན་མཿས་མནྟ་བུདྡྷཱ་ཡ། ན་མཿསརྦ་བུདྡྷ་བོ་དྷི་ས་ཏྭ་ནཱཾ། ཨོཾ་ཨ་ར་ཛེ་བི་ར་ཛེ། མ་ཧཱ་བི་ར་ཛེ། མ་ཧཱ་བི་
ར་ཛེ། སྭ་ར་ཏེ་སྭ་ར་ཏེ། ཏྲ་ཡི་ཏྲ་ཡི། བི་དྷ་མི་ན། སཾ་བྷཾ་ཛ་ནི་ར་མ་ཏི། སིདྡྷ་ཨ་ཏྲེཾ་ཏྲཾ་སྭཱ་ཧཱ་ཞེས་བརྗོད་དོ། །འདི་ནི། དེ་བཞིན་གཤེགས་པ་ཐམས་ཅད་ཀྱི་སྐུ་དང༌།
གསུང་དང༌། ཐུགས་རྣམ་པར་དག་པའི་གཟུངས་ཏེ། ལན་གཅིག་བརྗོད་པ་ཙམ་གྱིས་ཀྱང་ལྷ་དང༌། སྔགས་དང༌། ཕྱག་རྒྱ་ཐམས་ཅད་རྣམ་པར་དག་པར་འགྱུར་
རོ། །དེ་བཞིན་གཤེགས་པའི་དམ་ཚིག་གསུམ་དང་ལྡན་པའི་གཟུངས་འདིས་ལྷ་དང༌། སྔགས་དང༌། ཕྱག་རྒྱ་བཅིངས་པ་རྣམས་ནུས་པ་དང་ལྡན་པར་འགྱུར་རོ། །
ལྷ་དང༌། སྔགས་དང༌། ཕྱག་རྒྱ་རྣམས་ཀྱིས་ལྟས་དང་མཚན་མ་བར་ཆད་མེད་པར་འགྱུར་རོ། །སྲོད་དང་ཐོ་རངས་ལ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་


91-1-15b


གི་གཟུངས་འདི་རྗེས་སུ་བརྗོད་པར་བྱའོ། །དེ་བཞིན་གཤེགས་པ་ཐམས་ཅད་ཀྱི་དམ་ཚིག་གསུམ་པ་བཀོད་པའི་ཁྲུས་འདི་ལ་བརྩོན་པར་བྱའོ། །ན་མཿས་མནྟ་དུ་དྷ་ནཱཾ། ཏདྱ་ཐཱ།
ཨོཾ་ཨི་ཧོ་ཤུདྡྷེ་ཤུདྡྷེ། མཾ་ཧོ་ཤུདྡྷེ་ཤུདྡྷེ། རཾ་ཧོ་ཨཾ་ཤུདྡྷེ་ཤུདྡྷེ། ཨ་ཤུ་མཾ་བི་ཤུདྡྷེ་ཤུདྡྷེ་ས་མ་ཡ་སྭཱ་ཧཱ་ཞེས་བརྗོད་དོ། །འདི་ནི། དེ་བཞིན་གཤེགས་པ་ཐམས་ཅད་ཀྱི་དམ་
ཚིག་གསུམ་བཀོད་པའི་གཟུངས་ཏེ། ཆུ་ལ་སྔགས་བཟླས་ནས་ཁྲུས་བྱས་ན། སྡིག་པ་ཀུན་འདག་པར་འགྱུར་རོ། །རྨི་ལམ་ངན་པ་དང༌། ལྟས་ངན་པ་དང༌། མཚན་
མ་ངན་པ་དང༌། དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །རིམས་དང༌། འབྲུམ་བུ་དང༌། ལྷ་གོར་དང༌། འབྲས་དང༌། ཤུ་བ་དང༌། འོག་བའི་ནད་
དང༌། འཚེ་བ་ལས་ཐར་བར་འགྱུར་རོ། །འཕགས་པ་མི་གཡོ་བའི་གཟུངས་ལས། ལེའུ་ལྔ་པའོ།།    །།དེ་ནས་བཅོམ་ལྡན་འདས་ཀྱིས་ལྷ་དང༌། ཀླུ་དང༌།
གནོད་སྦྱིན་དང༌། སྲིན་པོ་དང༌། མིའམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་ཚར་གཅོད་པའི་དཀྱིལ་འཁོར་གྱི་འཁོར་ལོའི་རྣམ་པ་གསུངས་པ། དང་པོ་ཆོས་ཀྱི་དབྱིངས་
ཀྱི་རང་བཞིན་གྱི་ཨེའི་རྣམ་པ་ཅན་གྱི་ནམ་མཁའོ། །རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་ཅན་ཡཾ་ལས་བྱུང་བའོ། །ཆུའི་དཀྱིལ་འཁོར་གངས་ལྟར་དཀར་བའི་

91-1-16a


ཟླུམ་པོ་བུམ་པ་ཅན་བཾ་ལས་སོ། །སའི་དཀྱིལ་འཁོར་གསེར་གྱི་མདོག་ཅན་གྲུ་བཞི་རྡོ་རྗེ་ཅན་ལཾ་ལས་བྱུང་བའོ། །དེའི་སྟེང་དུ་རི་རབ་རིན་པོ་ཆེ་
སྣ་བཞི་ལས་གྲུབ་པའི་ཚད་དང་ལྡན་པ་ཨོཾ་ལས་བྱུང་བའོ། །མེའི་དཀྱིལ་འཁོར་དམར་པོ་གྲུ་གསུམ་པ་འབར་བ་དང་བཅས་པ་རཾ་ལས་སོ། །དེའི་ནང་དུ་བྷྲུཾ་ཁ་དོག་
སྣ་ཚོགས་ལས་བྱུང་བའི་ཁང་བུ་བརྩེགས་པ་གྲུ་བཞི་དང་བཅས་པའི་རིན་པོ་ཆེ་སྨྲ་ལྔ་ལས་གྲུབ་པ་ནི། ཤེལ་དང༌། བཻ་ཌཱུཪྱ་དང༌། བྱི་རུ་དང༌། ཨིནྡྲ་ནཱི་ལ་དང༌།
གསེར་ལས་གྲུབ་པའོ། །དེའི་ནང་སྣ་ཚོགས་པའི་པདྨ་འདབ་མ་བརྒྱད་པའི་གདན་ནོ། །ཤར་གྱི་འདབ་མ་ནི། ཤེལ་ལས་གྲུབ་པའོ། །ལྷོའི་འདབ་མ་ནི། བཻ་ཌཱུཪྱ་
ལས་གྲུབ་པའོ། །ནུབ་ཀྱི་འདབ་མ་ནི། ཕྱི་རུ་ལས་གྲུབ་པའོ། །བྱང་གི་འདབ་མ་ནི། ཨིནྡྲ་ནཱི་ལ་ལས་གྲུབ་པའོ། །མཚམས་རྣམས་ཀྱང་ཤེལ་དང༌། བཻ་ཌཱུཪྱ་དང༌། བྱི་
རུ་དང༌། ཨིནྡྲ་ནཱི་ལ་ལས་གྲུབ་པའོ། །དབུས་སུ་ནི། ཚོགས་བདག་གླང་སྣའི་སྟེང་དུ་སྣ་ཚོགས་པའི་འདམ་སྐྱེས་དང་ཉི་མའི་གདན་ནོ། །ཤར་དུ་བརྒྱ་བྱིན། ལྷོར་ལྷ་ཆེན་
པོ། །ནུབ་ཏུ་ཁྱབ་འཇུག །བྱང་དུ་ཐགས་བཟང་རིས་སོ། །ཤར་ལྷོ་མཚམས་སུ་ཚངས་པ། ལྷོ་ནུབ་མཚམས་སུ་གཞོན་ནུ། ནུབ་བྱང་དུ་དགའ་བྱེད། བྱང་ཤར་དུ་ཀུན་

91-1-16b


རྒྱལ་བ་སྟེ། ལྷ་ཆེན་པོ་བརྒྱད་ཀྱི་སྟེང་དུ་པདྨ་དང་ཉི་མའི་གདན་ནོ། །ཡི་གེ་རཾ་ལས་བྱུང་བའི་ཉི་མ་དང༌། མཾ་ལས་བྱུང་བའི་ཤེས་རབ་ཀྱི་མཚན་མ་མཾ་དང་ལྡན་པ་ལས་བཅོམ་
ལྡན་འདས་དེ་བཞིན་གཤེགས་པའི་བདག་ཉིད་ཀྱི་མི་གཡོ་བ་ནམ་མཁའི་མདོག་ཅན། ཉི་མའི་སྙིང་པོ་ལ་པུས་མོ་རེག་ཅིང་བཞུགས་པའོ། །རིན་པོ་ཆེའི་རྒྱན་དང་ལྡན་
པའི་བཅོམ་ལྡན་འདས་ནམ་མཁའ་མ་ལུས་པ་འོད་ཀྱིས་འགེངས་པ། ཕྱག་གཡས་ན་རལ་གྲི་པ་སྣམས་པ། གཡོན་ན་ཀླུའི་རྒྱལ་པོའི་ཞགས་པ་བསྣམས་པ། ཕུ་ཕུ་
ཞེས་བྱ་བའི་སྒྲ་འདོན་པའོ། །ཤར་དུ་བཅོམ་ལྡན་འདས་རྡོ་རྗེའི་རིགས་ཡི་གེ་ཙཾ་ལས་བྱུང་བའི་ཤེས་རབ་ཀྱི་མཚན་མ་ཙམ་དང་ལྡན་པ་ལས་བཅོམ་ལྡན་འདས་
རྡོ་རྗེའི་རིགས་ཀྱི་བདག་ཉིད་ཅན་གྱི་མི་གཡོ་བ་ཤེལ་གྱི་མདོག་ཅན། ཉི་མའི་སྙིང་པོ་ལ་བུས་མོ་རེག་ཅིང་བཞུགས་པ། རིན་པོ་ཆེའི་རྒྱན་དང་ལྡན་པའོ། །བཅོམ་ལྡན་འདས་
ནམ་མཁའ་མ་ལུས་པ་འོད་ཀྱིས་འགེངས་པ། ཕྱག་གཡས་ན་རལ་གྲི་བསྣམས་པ། གཡོན་ན་ཀླུ་ནོར་རྒྱས་བསྣམས་པ། ཕུ་ཕུ་ཞེས་བྱ་བའི་སྒྲ་འདོན་
བའོ། །ལྷོར་བཅོམ་ལྡན་འདས་རིན་པོ་ཆེའི་རིགས་ཡི་གེ་དྷཱི་ལས་བྱུང་བའི་ཤེས་རབ་ཀྱི་མཚན་མ་དྷཱི་དང་ལྡན་པ་ལས་བཅོམ་ལྡན་འདས་རིན་པོ་ཆེའི་རིགས་ཀྱི་བདག་ཉིད་

91-1-17a


མི་གཡོ་བ་བཻ་ཌཱུཪྱའི་མདོག་ཅན། ཉི་མའི་སྙིང་པོ་ལ་པུས་མོ་རེག་ཅིང་བཞུགས་པ། རིན་པོ་ཆེའི་རྒྱན་དང་ལྡན་པའི་བཅོམ་ལྡན་འདས་ནམ་
མཁའ་མ་ལུས་པ་འོད་ཀྱིས་འགེངས་པ། ཕྱག་གཡས་ན་རལ་གྲི་བསྣམས་པ། གཡོན་ན་ཀླུའི་རྒྱལ་པོའི་ཞགས་པ་བསྣམས་པ། ཕུ་ཕུ་ཞེས་བྱ་བའི་སྒྲ་འདོན་
པའོ། །ནུབ་ཏུ་བཅོམ་ལྡན་འདས་པདྨའི་རིགས་ཡི་གེ་མཾ་ལས་བྱུང་བའི་ཤེས་རབ་ཀྱི་མཚན་མ་མཾ་དང་ལྡན་པ་ལས་བཅོམ་ལྡན་འདས་པདྨའི་རིགས་ཀྱི་བདག་ཉིད་
ཅན་གྱི་མི་གཡོ་བ་བྱི་རུའི་མདོག་ཅན། ཉི་མའི་སྙིང་པོ་ལ་ཕུས་མོ་རེག་ཅིང་བཞུགས་པ། རིན་པོ་ཆེའི་རྒྱན་དང་ལྡན་པའི་བཅོམ་ལྡན་འདས་ནམ་མཁའ་མ་ལུས་
པ་འོད་ཀྱིས་འགེངས་པ། གཡས་ན་རལ་གྲི་བསྣམས་པ། གཡོན་ན་ཀླུ་ཆུ་ལྷ་བསྣམས་པ། ཕུ་ཕུ་ཞེས་བྱ་བའི་སྒྲ་འདོན་པའོ། །བྱང་དུ་བཅོམ་ལྡན་འདས་
ལས་ཀྱི་རིགས་ཡི་གེ་ཧཾ་ལས་བྱུང་བའི་ཤེས་རབ་ཀྱི་མཚན་མ་ཧཾ་དང་ལྡན་པ་ལས་བཅོམ་ལྡན་འདས་ལས་ཀྱི་རིགས་ཀྱི་བདག་ཉིད་ཅན་གྱི་མི་གཡོ་བ་ཨིནྡྲ་ནཱི་
ལའི་མདོག་ཅན། ཉི་མའི་སྙིང་པོ་ལ་པུས་མོ་རེག་ཅིང་བཞུགས་པ། རིན་པོ་ཆེའི་རྒྱན་དང་ལྡན་པའི་བཅོམ་ལྡན་འདས་ནམ་མཁའ་མ་ལུས་པ་འོད་ཀྱིས་

91-1-17b


འགེངས་པ། ཕྱག་གཡས་ན་རལ་གྲི་བསྣམས་པ། གཡོན་ན་ཀླུ་རིགས་ལྡན་བསྣམས་པ། ཕུ་ཕུ་ཞེས་བྱ་བའི་སྒྲ་འདོན་པའོ། །ཤར་ལྷོ་མཚམས་སུ་རཾ་ལས་བྱུང་བའི་ཏྲི་
ཤཱུ་ལ་རཾ་གྱིས་མཚན་པ་དང་ལྡན་པའི་ཞལ་གཅིག་ཕྱག་བཞི་པའི་ཁམས་གསུམ་རྣམ་པར་རྒྱལ་བ་གཡས་ཀྱི་དང་པོ་ན་ཏྲི་ཤཱུ་ལ། གཡོན་གྱི་དང་པོ་ན་ཀླུ་མཐའ་ཡས་ཀྱི་
བུ། གཡས་གཡོན་གྱི་འོག་མ་ན་རྡོ་རྗེ་དང་ཐོད་པ་བསྣམས་པའོ། །ལྷོ་ནུབ་མཚམས་སུ་ཥཾ་ལས་བྱུང་བའི་དབྱུག་ཐོ་ཥཾ་གྱིས་མཚན་པ་དང་ལྡན་པའི་ཞལ་གཅིག་ཕྱག་
བཞི་པའི་གཤིན་རྗེའི་གཤེད་པོ་བཻ་ཌཱུཪྱའི་མདོག་ཅན། གཡས་ཀྱི་དང་པོ་ན་རྡོ་རྗེའི་དབྱུག་ཐོ། གཡོན་གྱི་དང་པོ་ན་ཀླུ་དགའ་བོ་བསྣམས་པའོ། །གཡས་གཡོན་གྱི་
འོག་མ་གཉིས་ན་ཐོ་བ་ཕུར་བུ་བསྣམས་པ། ནུབ་བྱང་མཚམས་སུ་ཎ་ལས་བྱུང་བའི་ཁ་ཊྭཱཾ་ག་ཎས་མཚན་པ་དང་ལྡན་པའི་ཞལ་གཅིག་ཕྱག་བཞི་པའི་རྟ་མགྲིན་
བྱི་རུའི་མདོག་ཅན། གཡས་ཀྱི་དང་པོ་ན་ཁ་ཊྭཱཾ་ག །གཡོན་གྱི་དང་པོ་ན་ཀླུ་པདྨ་ཆེན་པོ་བསྣམས་པ། གཡས་གཡོན་གྱི་འོག་མ་ན་ལྕགས་སྒྲོག་བསྣམས་པའོ། །བྱང་
ཤར་མཚམས་སུ་ཧཱུཾ་ལས་བྱུང་བའི་བེ་ཅོན་ཧཱུཾ་གིས་མཚན་པ་དང་ལྡན་པའི་ཞལ་གཅིག་ཕྱག་བཞི་པའི་བདུད་རྩི་འཁྱིལ་བ་ཨིནྡྲ་ནཱི་ལའི་མདོག་ཅན། གཡས་དང་པོ་ན་

91-1-18a


བེ་ཅོན། གཡོན་གྱི་དང་པོ་ན་ཀླུ་སྟོབས་ཀྱི་རྒྱུ་བསྣམས་པ། གཡས་གཡོན་གྱི་ཐ་མ་གཉིས་བསྣོལ་ནས་བསྡིགས་པའོ། །ཤར་ལྷོའི་གྲུ་
ཆད་ལ་ལྷ་མོ་བདུག་པ་མ་མདོག་མཐིང་ག་པོག་ཕོར་འཛིན་པ་དང་ལྡན་པ། ལྷོ་ནུབ་ཏུ་ལྷ་མོ་མེ་ཏོག་མ་མདོག་དཀར་མོ་མེ་ཏོག་འཛིན་པ་དང་ལྡན་པའོ། །ནུབ་བྱང་དུ་ལྷ་
མོ་མར་མེ་མ་དམར་མོ་མར་མེ་འཛིན་པ། བྱང་ཤར་དུ་ལྷ་མོ་དྲི་ཆབ་མ་ལྗང་གུ་དྲི་ཆུ་བསྣམས་པའོ། །དེ་དག་ནི། གཞོན་ནུ་ལང་ཚོ་ལ་བབ་པ། མཛེས་པའི་ཚུལ་
ཅན་ཧཱུཾ་ལས་བསྐྱེད་པར་བྱའོ། །ཤར་ཕྱོགས་སུ་ལྷ་མོ་རྟའི་གདོང་ཅན་ཁ་དོག་དཀར་པོ་ལྕགས་ཀྱུ་བསྣམས་པའོ། །ལྷོ་ཕྱོགས་སུ་ལྷ་མོ་གསེར་གྱི་མདོག་ཅན་
ཞགས་པ་འཛིན་པའོ། །ནུབ་ཕྱོགས་སུ་ལྷ་མོ་དམར་མོ་ལྕགས་སྒྲོག་འཛིན་པའོ། །བྱང་ཕྱོགས་སུ་ལྷ་མོ་ལྗང་གུ་དྲིལ་བུ་འཛིན་པའོ། །དེ་དག་ནི། ཅུང་ཞིག་
ཁྲོས་པའི་ཚུལ་ཅན་གྱི་ཕཊ་ལས་བསྐྱེད་པར་བྱ་སྟེ། ཆོས་ཀྱི་དབྱིངས་ཀྱི་རང་བཞིན་ལ་ཡོངས་སུ་གནས་པར་བསྒོམ་པར་བྱའོ། །དེ་ནས་བཅོམ་ལྡན་འདས་
ཀྱིས་ཡང་དག་པར་བརྗོད་པའི་གཟུངས་འདི་གསུངས་སོ། །ན་མཿས་མནྟ་བུདྡྷཱ་ནཱཾ། ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། ན་མཿས་མནྟ་བཛྲཱ་ནཱཾ། ཏྲཻ་ལོ་ཀྱ་བི་ཛ་ཡ་ཧཱུཾ་ཕཊ།

91-1-18b


ན་མཿས་མནྟ་བཛྲཱ་ཎཱཾ། ཨ་ཀྲོ་དྷེ་ཀ་ཡ་མནྟ་ཀ་ཧཱུཾ་ཕཊ། ན་མཿས་མནྟ་བཛྲཱ་ཎཱཾ། བཛྲ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུཾ་ཕཊ། ན་མཿས་མནྟ་བཛྲཱ་ཎཱཾ། ཏྲ་ཐ་ཨ་མོ་གྷ་ཨ་མྲྀ་ཏ་ཀུཎྜ་ལི་
ཧཱུཾ་ཕཊ། ན་མཿས་མནྟ་བུདྡྷཱ་ནཱཾ། ཏྲ་ཐ་བཛྲ། ཨ་ཙ་ལ་ཙེ་ཏ་ད་ཧ་ད་ཧ་ཧཱུཾ་ཕཊ། ན་མཿས་མནྟ་བུདྡྷཱ་ནཱཾ། ཏྲ་ཐ་རཏྣ་ཨ་ཙ་ལ་པ་ཙ་ཧཱུཾ་ཕཊ། ན་མཿས་མནྟ་བུདྡྷཱ་ནཱཾ། ཏྲ་ཐ་པདྨ་ཨ་ཙ་
ལ་ཙ་ལ་བནྡྷཱ་ཧཱུཾ་ཕཊ། ན་མཿས་མནྟ་བུདྡྷཱ་ནཱཾ། ཏྲ་ཐ་ཨ་མོ་གྷ་ཀརྨ་ཨ་ཙ་ལ་ཧ་ན་ཧ་ན་ཧཱུཾ་ཕཊ་ཅེས་བྱ་བ་གསུངས་ཏེ། ལྷ་དང༌། ལྷ་མ་ཡིན་དང༌། མི་འམ་ཅི་དང༌། ལྟོ་འཕྱེ་
ཆེན་པོ་དང༌། ལྷ་དང༌། ཀླུ་དང༌། མ་རུངས་པ་དང༌། སྡང་བ་རྣམས་ཞི་བར་བྱེད་ཅིང་སྡིག་པ་དམན་པའི་ལས་རྣམས་འདག་པར་འགྱུར་རོ། །འཕགས་པ་མི་གཡོ་
བའི་གཟུངས་ལས། ལེའུ་དྲུག་པའོ།།    །།དེ་ནས་བཅོམ་ལྡན་འདས་ཀྱིས་འཁོར་གྱི་ནང་དུ་གཟུངས་སྔགས་འདི་བཀའ་སྩལ་ཏོ། །ན་མཿས་
མནྟ་བུདྡྷཱ་ནཱཾ། ཙཎྜ་མ་ཧཱ་རོ་ཥ་ཎ་ཨ་ཙ་ལ་ཀ་ན། ཙཎྜ་ཙཎྜ། ན་ཏ་ན་ཏ། མ་ཏ་ཊ་མ་ཏ་ཊ། མོ་ཊ་ཏ་མོ་ཊ་ཏ། ཤ་ཏ་ཤ་ཏ། ཊ་ཏ་ཊ་ཏ། ཧ་ན་ཧ་ན། ད་ཧ་ད་ཧ། མོ་ཧ་མོ་ཧ།
མོ་ཧ་སརྦ་པཱ་པཾ་ཀ་ར། ཧ་ས་ཧ་ས། བཛྲ་ཧ་ས་ཨ་མོ་གྷ་ཀུ་རུ། ཧ་ས་ཧ་ས། མརྟ་མརྟ། གརྫ་གརྫ། བནྡྷ་བནྡྷ། ཧ་ན་ཧ་ན། ཏིཥྛ་ཏིཥྛ། ཨཱ་བི་ཤ་ཡ་ཨཱ་བི་ཤ་ཡ། མ་ཧཱ་


91-1-19a


མནྟྲ་པ་ལ་ཀ །དུ་ན་དུ་ན། ཏི་ནི་ཏི་ནི། ཁ་ད་ཁ་ད། སརྦ་བིགྷྣཱཾ། མཱ་ར་ཡ་མཱ་ར་ཡ། སརྦ་དུཥྚཱཾ། བྷཀྵ་བྷཀྵ། སརྦ་བིགྷྣཱཾ། ཀུ་རུ་ཀུ་རུ། མ་ཧཱ་
བི་ཤྭ། སརྦ་པཱ་པཾ། མ་ཧཱ་བཛྲ། སྥོ་ཊ་ཡ་སྥོ་ཊ་ཡ། ཧཱིཿབ་ལི་ཏ་ར་གྷ་ན་ཏ་ཀ། ཧཱུཾ་ཧཱུཾ་མཾ་མཾ་ཧཾ་ཧཾ། ན་མཿས་མནྟ་བུདྡྷཱ་ནཱཾ། མ་ཧཱ་ཙཎྜ་མ་ཧཱ་རོ་ཥ་ཎཱ་ཡ། ཨ་མོ་གྷ་ཨེ་ཧི།
ཨ་པྲ་ཏི་ཧ་ཏ་ཨེ་ཧི། ཨ་ཙ་ལེ་ཙེ་ཏ་ཨ་ནནྟ་ཀ་ནཱཾ། ཏིཥྛ་ཏིཥྛ། ཙ་རུ་ཙ་རུ། ཏ་དི་ཏ་དི། ཏ་ཊ་ཏ་ཊ། བིགྷྣཱ་གྷཱ་ཏ་ཡ། མཱ་ར་ཡ། ཁཱ་ད་ཡ། སྥོ་ཊ་ཡ། ས་ཙ་མེ། ཨ་ནུ་བནྡྷ་
ཨཱ་ཛྙཱ་ཀུ་རུ་ཀུ་རུ། ཨ་ཧ་ས། ཨ་ད་ན། ཀྲ་ཀ་ཏ་མ་ཊ། མ་ཊ་མ་ཊ། ཧཾ་ཧཾ། ཨ་ཏི་པ་ལ་ཨི་ཏི་མ་ཧཱ་གུ་ཎ་བ་ཤི་ན། ནཊྚ་ནཊྚ་ཏ། ཨཱ་བི་ཤ་ཡ། ཨ་ཙ་ལ་ཙེ་ཏ། སརྦ་ཏྲ་
ཨ་ནུཏྟ་རེ། ཀ་ཙེ་ཏ་ཏ་ཊ་ཏ་ཊ། ཌ་མ་ཌ་མ། ཧཾ་ཧཾ་མཾ་མཾ་ཕཊ་ཕཊ་ཧཱུཾ། ན་མཿས་མནྟ་བཛྲ་ཎཱཾ། ཏྲ་ཨ་མོ་གྷ་ཙཎྜ་མ་ཧཱ་རོ་ཥ་ཎ་སྥོ་ཊ་ཡ་ཧཱུཾ། ཏྲ་མ་ཡ་ཏྲ་མ་ཡ་ཧཱུཾ་ཏྲ་ཊ།
ཧཾ་མཾ། ཨོཾ་བ་ལི་ཏཾ་ཏེ་ཛོ་བ་ལིཾ་སྭཱ་ཧཱ། ན་མཿས་མནྟ་བུདྡྷཱ་ནཱཾ། ཙཎྜ་མ་ཧཱ་རོ་ཥ་ཎ། ཨ་ཙ་ལ་ཙེ་ཏ། སྥོ་ཊ་ཡ་སྥོ་ཊ་ཡ་ཧཱུཾ། ཨ་ས་མནྟི་ཀ་ཏྲ་ཏ། མ་ཧཱ་པ་ལ། ཥ་ཊ་པཱ་
ར་མནྟྲཾ། ཨཾ་ཨཾ་ཧཱུཾ་ཧཾ། ཤུདྡྷ་ཏྲཻ་ལོ་ཀྱ་ཏུ་ཤྱེཾ་ཏུ་བཛྲ། ཨ་པྲ་ཏ་ཧ་ཏེ་བི་ལི་བྷྱཿན་མོ་ཛ་ལ་ཡ་ཏྲ་ཏ། ཨཊྚ་ཧ་ས་ན་མཾ་ཧཱཾ་སྭཱ་ཧཱ་ཞེས་གསུངས་མ་ཐག་ཏུ་འཛམ་བུ་གླིང་ན་


91-1-19b


གནས་པའི་ལྷ་དང༌། ལྷ་མ་ཡིན་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། མི་འམ་ཅི་དང༌། ལྟོ་འཕྱེ་ལ་སོགས་པ་ཐམས་ཅད་སྲེག་ཅིང་ས་ལ་འགྱེལ་བར་གྱུར་
ཏོ། །དེ་ནས་ཆོ་ག་གསུངས་སོ། །ལྕགས་སྣ་ལྔ་ལས་བྱས་པའི་རལ་གྲི་ཁྲུ་ཚད་གསུམ་པ་བྱས་ཏེ་སྔགས་ཀྱི་ཕྲེང་བ་མཾ་ཧཾ་ཞེས་བྱ་བ་བཀོད་ལ། ཁྲུ་དོ་དང་ལྡན་པའི་སྤོས་
ཀྱི་མཎྜལ་བྱས་ཏེ་མཆོད་པའི་རྫས་དང་ལྡན་པའི་དྲི་བཞག་སྟེ་གཟུངས་སྔགས་འདི་ཁྲི་ཕྲག་ཏུ་བརྗོད་ཅིང་བཟླས་ན། རལ་གྲི་ནམ་མཁའ་ལ་འཕགས་པར་འགྱུར་
རོ། །དེ་ནས་གཡུལ་དུ་ཞུགས་ན་དཔག་བསམ་གྱི་ཤིང་ཡང་དུམ་བུ་དུམ་བུར་གཅོད་པར་འགྱུར་ཏེ། གཡུལ་ལས་རྒྱལ་བར་བྱེད་དོ། །ལྕགས་སྣ་ལྔ་ལས་བྱས་པའི་
ལྷུང་བཟེད་བྱས་ཏེ་མཾ་ཧཾ་ཞེས་བྱ་བའི་ཡི་གེ་བཀོད་དེ། གསེར་དང༌། དངུལ་དང༌། ཟངས་ལས་བྱས་པའི་བུམ་པར་གདུགས་དང༌། རྒྱལ་མཚན་དང༌། དཔལ་བེའུ་
དང༌། མེ་ཏོག་དང༌། འཁོར་ལོ་དང༌། ཉ་དང༌། དུང་གཡས་སུ་འཁྱིལ་བ་རྣམས་དང༌། བྱི་རུ་བཅུག་པའམ། ཡང་ན་ཟངས་ལ་བྱི་རུ་བཅུག་པར་བྱས་ལ་གཟུངས་
སྔགས་འདི་གྲོ་གའམ་རས་ལ་བྲིས་ཏེ་ཁོང་པའམ་མགུལ་དུ་བཏགས་ནས་གཟུངས་སྔགས་བྱེ་བ་བཟླས་ན། ལྷུང་བཟེད་ནམ་མཁའ་ལ་འཕགས་ཏེ། གསོལ་བ་

91-1-20a


བཏབ་ན་འདོད་པའི་ཡོན་ཏན་ཅི་འདོད་པ་འབྱུང་སྟེ། ལྗོན་པའི་ཤིང་བཞིན་ནོ། །ནམ་མཁའི་ཏྲི་ཏའི་ལྕེ་དང༌། འུག་པའི་མིག་དང་གཉིས་ཆ་
མཉམ་པ་དང༌། ལྕགས་སྣ་གསུམ་གྱི་ཕྱེ་མ་ལ་ཁྭ་ཏའི་ཁྲག་གིས་རིལ་བུ་བདུན་ནམ་ཉི་ཤུ་རྩ་གཅིག་བྱས་ཏེ་ཐོད་པ་དུམ་བུ་གཅིག་པར་བཅུག་ལ་གཟུངས་སྔགས་ཧཾ་མཾ་ཞེས་
བྱས་པས་པདྨ་ལ་བསྐོར་ཏེ་གཟུངས་སྔགས་བྱེ་བ་བཟླས་ན་པདྨ་ནམ་མཁའ་ལ་འཕགས་ཏེ། དེ་མི་དབུགས་དང་བྲལ་མ་ཐག་ཏུ་སྙིང་གི་ཁྲག་རླངས་དང་སྦྱར་ཏེ། མིག་ནི་སྣང་
བྱེད་དུ་བསམ་ཞིང་རལ་གྲིའི་ཕྱག་རྒྱས་མིག་དང་རྣ་བ་ལ་བསྐུས་ན། ཐམས་ཅད་མཐོང་ཞིང་ཐོས་ལ། ཁར་བཅུག་ན་རང་ཉིད་སུས་ཀྱང་མི་མཐོང་བར་འགྱུར་རོ། །ན་མཿས་མནྟ་
བུདྡྷཱ་ནཱཾ། སརྦ་ཏ་ཐཱ་ག་ཏ་བྱ་བ་ལོ་ཀི་ཏེ་ཛ་ཡ་ཛ་ཡ། བཱ་ཀྱེ་དཾ་ན་ཝ་ནི་ཙཀྵུ་ར་བི་ཤོ་དྷ་ཡ་སྭཱ་ཧཱ། རྔ་ལྤགས་ལ་བྱ་རྒོད་ཀྱི་ཚིལ་བུ་བྱུགས་ནས་མཉེས་ཏེ་ལྷམ་བྱས་ལ། ཧཾ་
དང་མཾ་རང་གི་རྐང་མཐིལ་ལ་ཕྲིས་ཏེ་གཟུངས་སྔགས་བྱེ་བ་བཟླས་ན་ལྷམ་ནམ་མཁའ་ལ་འཕགས་ཏེ་རྐང་པ་ལ་བྱ་རྒོད་ཀྱི་ཚིལ་བུ་བྱུགས་ནས་གོ་ན་ན་གར་འདོད་
པར་ཕྱིན་ནོ། །ན་མཿས་མནྟ་བུདྡྷཱ་ནཱཾ། ཨོཾ་བྲུཾ་མ་ཧཱ་ཡེ་གྲྀ་ཏ་སྭཱ་ཧཱ་ཞེས་བྱ་བས་ནམ་མཁའ་ལ་འགྲོ་ཞིང་འཕགས་ཏེ་བྱ་རྒོད་བཞིན་དུའོ། །སྐྱེ་བ་བདུན་

91-1-20b


བའི་ཤ་དང༌། བྱ་རྒོད་ཀྱི་ཤ་དང༌། རྩངས་པའི་ཤ་དང༌། སྦྲང་རྩི་རྣམས་སྦྱར་ལ་ལྡེ་གུ་བྱས་ཏེ་གཟུངས་སྔགས་བྱེ་བ་བརྗོད་དེ་ལུས་ལ་བྱུགས་ནས་རམ་ཉེ་བ་དང༌།
ཉེའུ་ཤིང་པ་དང༌། བྲ་མ་ཀ་རའི་མར་དང་སྦྱར་བའི་ལྡེ་གུ་རྣམས་ནང་རེ་ལ་སྲང་རེ་ཆ་སྦྲང་རྩི་དང༌། བ་སེར་སྐྱའི་འོ་མ་རྣམས་བཏང་སྟེ་ཟླ་བ་གཅིག་ཏུ་བསྒྲུབས་ན། ནམ་
མཁའ་ལ་ཐོགས་པ་མེད་དོ། །རྟ་ནག་པོ་མིག་གཉིས་དཀར་པོ་འམ། བྱི་བ་ནག་པོ་རྣ་བ་གཉིས་དཀར་པོའམ། ཕ་བང་དཀར་པོ་རྣམས་མི་མངལ་ནས་སྐྲ་དཀར་པོའི་སྲོག་
ཆགས་ལ་རྨ་བྱའི་ཆུ་ཁམ་ཕོར་དུ་བླུགས་པ་ལ་གཟུངས་སྔགས་བྱེ་བ་བཟླས་ཏེ་བླུད་ལ། དེའི་མིག་གཉིས་མ་ནོར་བར་བཏོན་པ་གྲིབ་མ་ལ་བསྐམས་ནས་མ་རུལ་པའི་ཕྱེ་
མ་ལ་སྔགས་འདི་བཏབ་ཏེ་གཡས་གཡོན་མ་ནོར་བར་བྱུགས་ན། ཐམས་ཅད་མཁྱེན་པར་འགྱུར་རོ། །འཕགས་པའི་སྤྱན་དང་ལྡན་པར་འགྱུར་རོ། །མོན་སྤོས་དང༌། གིའུ་ཝང་
དང༌། སྟག་མའི་ཤུན་པ་དང༌། ཉ་མཁྲིས་དང༌། རུ་རྟ་དང༌། ཕུག་རོན་གྱི་མིག་དང༌། ལྕེ་དང༌། གོ་རོ་ཙ་ན་དང༌། རྟུག་པ་རྣམས་ལ་རིལ་བུ་བྱས་ཏེ་ཁམ་པའི་གའུར་རིལ་བུ་
རེ་རེ་ལ་གཟུངས་སྔགས་ཧམ་མམ་ཞེས་བྱ་བ་བརྗོད་དེ་གའུ་ནམ་མཁའ་ལ་འཕགས་ནས། ན་མཿས་མནྟ་བུདྡྷཱ་ནཱཾ། ན་མ། ཡཾ་ན་མ་ཧཱ་རི་བི་ནི་ནཏྟི་ཧྲཱིཿཞེས་ལན་བདུན་བཏབ་ནས་

91-1-21a


བྱིན་ན། གང་འདོང་པ་དེ་དབང་དུ་འགྱུར་རོ། །བྱ་རྒོད་དང༌། བྱ་གག་དང༌། ཁྲ་དང༌། སྟག་དང༌། སྤྱང་ཀི་དང༌། ཝ་དང༌། དེ་རྣམས་ཀྱི་
མཆེ་བ་དང༌། སྡེར་མོ་དང༌། བྲམ་ཟེའི་རུས་པའི་ཐལ་བ་ལ་གཟུངས་སྔགས་བཟླས་ཏེ་སྒྲུབ་པ་བྱས་ནས་དུས་མ་ཡིན་པའི་སྤྲིན་དང༌། སེར་བ་དག་ལ་གཏོར་ན་སྤྲིན་
རྣམས་འཐོར་ཞིང༌། སེར་བ་དང༌། འབྲུག་དང༌། ཐོག་ལ་སོགས་པ་ཞི་བར་འགྱུར་རོ། །གཅན་གཟན་ཐམས་ཅད་དང༌། ཤ་ཟ་ཐམས་ཅད་དང༌། ཁྱི་དང༌། ཕག་
དང༌། རྔ་མོའི་རྟུག་པ་དང༌། གུ་གུལ་དང་སྦྱར་ཏེ་དུད་པས་བདུགས་ན། དོམ་ཀུན་འབྲོས་པར་འགྱུར་རོ། །འཕགས་པ་མི་གཡོ་བའི་གཟུངས་ལས། ལེའུ་
བདུན་པའོ།།    །།ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། གཟུངས་སྔགས་འདི་ནི། སྔགས་ཀྱི་རྒྱལ་པོ་སྟེ། ལན་གཅིག་བརྗོད་པས་ཀྱང་འཛམ་
བུའི་གླིང་གི་ལྷ་དང༌། ཀླུ་དང༌། གནོད་སྦྱིན་ལ་སོགས་པ་ཀུན་ཞི་བར་འགྱུར་རོ། །རིམས་ཉིན་གཅིག་པ་དང༌། ཟླ་བ་ཕྱེད་པ་དང༌། ཟླ་བ་གཅིག་པ་དང༌། ལྡང་དུབ་
པ་དང༌། རྟག་པའི་རིམས་དང༌། ཡུད་ཙམ་པ་ལས་ཐར་རོ། །འབྲུམ་བུ་དང༌། ལྷ་གོར་དང༌། ཤུ་བ་དང༌། མེ་དཔལ་དང༌། གཡན་པ་དག་ཞི་བར་འགྱུར་རོ།།

91-1-21b


ལན་གཅིག་བརྗོད་པས་ཀྱང་མཚམས་མེད་པ་ལ་སོགས་པའི་སྡིག་པ་ཞི་བར་འགྱུར་རོ། །རིག་བྱེད་ཚིག་གི་དང་པོ་དང༌། །གཉིས་པའི་དང་པོར་བཅས་པ་ནི། །གསུམ་པ་
དག་ནི་ལྔ་པར་ལྡན། །བཞི་པ་ཡི་ནི་བཞི་པ་དང༌། །ལྔ་པ་དག་གི་ལྔ་པའོ། །ཨུཥྨའི་རྣམས་ཀྱི་བཞི་པ་དང༌། །མཐར་གནས་པ་ཡི་གཉིས་པ་ནི། །ཨོ་ཡིས་མཚན་པ་
བྲི་བྱ་སྟེ། །ཨུཥྨ་རྣམས་ཀྱི་གཉིས་པ་དང༌། །བཞི་པའི་ཡི་གེ་ལྔ་པ་དང༌། །ཨུཥྨའི་ཡི་གེ་བཞི་པ་ལ། །ཨུ་ཡིས་བརྒྱན་ཅིང་ཐིག་ལེར་བཅས། །སྡེ་ཚན་ལྔ་པ་དག་གི་ནི།།
དང་པོའི་ཡི་གེ་སྤངས་པ་དང༌། །བཞི་པ་དང་པོར་བཅས་པ་ནི། །སྙིང་པོའི་ཡི་གེ་བཅུ་པ་དག །འཁོར་ལོ་རྩིབས་བཅུ་པ་བསྒྲུབ་བྱའི་མིང་དང་བཅས་པ་བྲིས་ཏེ་ཁྱི་ནག་པོའི་
ཐོད་པའི་ནང་དུ་བཅུག་ལ་གཟུངས་སྔགས་ལན་བརྒྱ་རྩ་བརྒྱད་བཟླས་ཏེ་ཉུངས་ཀར་གྱིས་བྲབ་པར་བྱའོ། །དེ་ནས་ཀླུ་ཡོད་པའི་གནས་སུ་ཁྱེར་ལ་རང་གི་ལུས་ལ་གླ་རྩིས་
བྱུགས་ཏེ་ཆུ་མིག་ཏུ་ཐོད་པ་བཅུག་ལ་གཟུངས་སྔགས་འདི་བརྗོད་པར་བྱའོ། །ན་མོ་རཏྣ་ཏྲ་ཡཱ་ཡ། ན་མཿཤྩཎྜ་མ་ཧཱ་རོ་ཥ་ཎ་ཧཱུཾ་ཕཊ། ན་མོ་བྷ་ག་ཏེ་བུདྡྷ་བཱ་རཱི་ཡ། ཏདྱ་ཐཱ།
ཕུ་ཊ་ཕུ་ཊ། བྷ་ར་བྷ་ར། མི་ལི་མི་ལི། ཧཱུཾ་ཧཱུཾ་ཕཊ་ཕཊ། ཕྱག་རྒྱ་ནི། སོར་མོ་རྣམས་བརྐྱང་སྟེ་མཐེའུ་ཆུང་བཀུག་ལ་མཐེ་བོས་མནན་ཏེ་བསྐོར་བར་བྱའོ། །ན་མོ་རཏྣ་ཏྲ་ཡཱ་

91-1-22a


ཡ། ན་མཤྩཎྜ་བཛྲ་ཀྲོ་དྷ་ཧ་ཡ་གྲི་བ་ན་མི་མི་ལི་ཙི་ལི་དྷོཾ། །བནྡྷ་ཡ། ཀྲོ་དྷ་ཡ། བཛྲ་ལ་མ་ཡ། མ་ཀ་ན་ཡ། ཨོཾ་ཛྭ་ལ་ཛྭ་ལ། པྲ་ཛྭ་ལ་
པྲ་ཛྭ་ལ། སྥུ་ཊ་སྥུ་ཊ། སརྦ་ན་ག་བནྡྷ་བནྡྷ། ནཱ་ག་ན་སི་ར་ས་ར། བི་ས་ར་སརྦ་དུ་ཥྚཱཾ་ཧྲི་ད་ཡ། ཤོ་ཥ་ཎ་ཧཱུཾ་ཧཱུཾ་ཕཊ་ཕཊ། ཕྱག་རྒྱ་ནི། ལག་པའི་ཟུར་གཉིས་གཤིབས་ཏེ་
སྲིན་ལག་གཉིས་རྒྱབ་ཏུ་བསྣོལ་ལ་མཛུབ་མོ་གཉིས་ཀྱིས་མནན་ནས་མཐེའུ་ཆུང་གཉིས་གཤིབས་བསྒྲེང་ལ་གུང་མོ་དང་མཐེ་བོང་གཉིས་གཤིབས་ཏེ་སྤྱི་བོར་
བཞག་ནས་སྔགས་ལན་བདུན་བརྗོད་དེ་ལྡང་བར་བྱའོ། །གུ་གུལ་དང༌། ཡུངས་ཀར་དང༌། ཤིང་ཀུན་དང༌། དྲི་ཆེན་དང༌། ཉའི་མཁྲིས་པ་དང༌། སྒོག་སྐྱ་དང༌།
ཤུ་དག་རྣམས་སྦྱར་ཏེ་ལུས་ལ་བྱུགས་ན་རྫས་ཀྱིས་སྲུང་བའོ། །རྒྱ་སོལ་གྱི་མེ་ལ་བསྲེགས་ཏེ་བདུགས་ན། སེར་བ་དང༌། དུས་མ་ཡིན་པའི་རླུང་རྣམས་ཞི་བར་
འགྱུར་ཞིང་གདོན་རྣམས་འབྲོས་པར་འགྱུར་རོ། །ཞོ་དང༌། འོ་མ་དང༌། མར་དང༌། སྦྲང་རྩི་དང༌། བུ་རམ་དང༌། ཁ་ར་དང༌། འབྲས་ཡོས་དང༌། དུང་དང༌། མཚལ་
དང༌། རྒྱ་མཚོའི་ལྦུ་བ་ལ་སོགས་པ་དག་འཁར་གཞོང་དུ་བླུགས་ཏེ་ཡུངས་ཀར་ལ་གཟུངས་སྔགས་འདི་བརྗོད་ཅིང་ཀླུ་མཆོད་པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་


91-1-22b


ཤྩཎྜ་བཛྲ་ཀྲོ་དྷཱ་ཧཱུཾ་ཧཱུཾ། ཏདྱ་ཐཱ། ཨོཾ་ཨ་ནནྟ་ཀ །ཏཀྵ་ཀ། ཤཾ་ཁ་པཱ་ལ། བཱ་སུ་ཀི །མཧཱ་པཏྨ། ཨོཾ་ག་ཏ་པ་ལ་ཝ་ཏ། ཀརྐོ་ཊ་ཕུ་སྭཱཧཱ་ཞེས་བརྗོད་པས་ཀླུ་རྣམས་བདེ་བ་དང་
ལྡན་པར་འགྱུར་རོ། །ཆར་དབབ་པར་འདོད་ན། དྲི་ཞིམ་པོའི་ཆུས་མཎྜལ་བྱས་ཏེ་སྤྲ་ཚིལ་ལ་ཀླུའི་གཟུགས་སོར་མོ་ཉི་ཤུ་རྩ་ལྔ་པ་བྱས་ནས་མཎྜལ་གྱི་སྟེང་དུ་མེ་ཏོག་
གཏོར་ལ་གཟུངས་ཐག་བཏགས་ཏེ་གཞག་པར་བྱའོ། །སྙིང་གར་གོང་གི་དེ་གྲོ་ག་ལ་གིའུ་ཝང་གིས་བྲིས་ལ་བཞུགས་པར་བྱས། ཉིན་མཚན་དུ་མཆོད་ཅིང་བལ་པོ་
སེའུའི་ལྕུག་མས་ཁྱབ་པར་བྱས་ནས་གཟུངས་འདི་བརྗོད་པར་བྱའོ། །ཨོཾ་སུཾ་སུ་པྲ་ཏི་བཛྲ་དུནྟེ་མི་ལི་མི་ལི་བ་རི་ཤ་ཡ་སྭཱཧཱ་ཞེས་བརྗོད་དེ། རང་སྨྱུང་བར་གནས་པར་
བྱའོ། །གལ་ཏེ་ཀླུ་རྣམས་ཀྱིས་ཆར་མི་འབེབས་ན། ཀླུ་རྣམས་ཀྱི་མགོ་ཨརྫ་ཀའི་དོག་པ་བཞིན་དུ་འགས་པར་འགྱུར་རོ། །སྤོས་ཀྱི་མཎྜལ་བྱས་ཏེ་རྒྱ་སྤོས་ཀྱི་མེ་ལ་
གཟུགས་བསྲོ་ཞིང་གཟུངས་སྔགས་བརྗོད་པ་ནི། སྤོགས་པའི་ཆོ་གའོ། །དྲི་ཞིམ་པོའི་མེ་ལ་བུ་རམ་དང༌། སྦྲང་རྩི་དང༌། ཁ་ར་དང༌། ཏིལ་ལ་སོགས་པའི་དགང་བླུགས་
ཀྱིས་བཅོམ་ལྡན་འདས་ལ་མཆོད་པར་བྱ་སྟེ། ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཤཱནྟིཾ་ཀུ་རུ་སྭཱཧཱ་ཞེས་བྱ་བས་མཆོད་པར་བྱའོ། །འཕགས་པ་མི་གཡོ་བའི་གཟུངས་ལས།


91-1-23a


ལེའུ་བརྒྱད་པའོ།།    །།དེ་ནས་འདམ་སྐྱེས་པདྨ་སྣ་ཚོགས་པའི་འདབ་མ་ཅན་གྱི་སྟེང་དུ་ཨ་ལས་བྱུང་བའི་ཆུའི་དཀྱིལ་
འཁོར། དེའི་སྟེང་དུ་མུ་གྱི་ས་བོན་ལས་བྱུང་བའི་ཤེས་རབ་ཀྱི་མཚན་མ་མུཾ་དང་ལྡན་པ་ལས་འཕགས་པ་འཇམ་དཔལ་མགོན་པོའི་སྐུ་བྱིས་པ་ལོ་བརྒྱད་གཉིས་
ལོན་པ་ལྟ་བུ། གསེར་བཙོ་མའ་མ་གུར་གུམ་གྱི་ཁ་དོག་འདྲ་བ། ཞལ་གཅིག་ཕྱག་གཉིས་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། ཕྱག་གཡས་
པ་ན་རལ་གྲི་ནམ་མཁའ་ལ་འཕྱར་བ། གཡོན་པས་པོ་ཏི་ཐུགས་ཀར་འཛིན་པའོ། །ཤར་གྱི་པདྨའི་འདབ་མ་ལ་འཇམ་དཔལ་དཔའ་བོ་སྐུ་མདོག་ཁ་བ་ལ་གུར་
གུམ་གྱིས་གཏོར་བ་འདྲ་བའི་ཞལ་གཅིག་ཕྱག་གཉིས་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། ཕྱག་གཡས་པ་ན་རལ་གྲི་ནམ་མཁའ་ལ་འཕྱར་བ།
གཡོན་པ་ན་ཨུཏྤ་ལའི་སྡོང་བུ་དང་བཅས་པ་ཐུགས་ཀ་ན་འཛིན་པའོ། །ལྷོའི་པདྨའི་འདབ་མ་ལ་འཇམ་དཔལ་གསུང་གི་དབང་ཕྱུག་སྐུ་མདོག་མཐིང་ཞལ་གཅིག་ཕྱག་
གཉིས་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། ཕྱག་གཡས་པ་ན་རལ་གྲི་ནམ་མཁའ་ལ་འཕྱར་བ། གཡོན་པ་ན་འཁོར་ལོ་ཐུགས་ཀ་ན་འཛིན་པའོ། །ནུབ་


91-1-23b


ཀྱི་པདྨའི་འདབ་མ་ལ་འཇམ་དཔལ་རྣོན་པོ་སྐུ་མདོག་བྱི་རུ་བཅག་པ་ལྟ་བུ། ཞལ་གཅིག་ཕྱག་གཉིས་པ། སེམས་དཔའི་སྐྱིལ་མོ་ཀྲུང་གིས་བཞུགས་པ། ཕྱག་གཉིས་ན་ཨུཏྤལ་
གཉིས་བསྣམས་པའོ། །བྱང་གི་པདྨའི་འདབ་མ་ལ་འཇམ་དཔལ་ཤེས་རབ་རལ་གྲི་སྐུ་མདོག་ལྗང་གུ། ཞལ་གཅིག་ཕྱག་བཞི་པ། སེམས་དཔའི་སྐྱིལ་མོ་ཀྲུང་གིས་བཞུགས་
པ། ཕྱག་གཡས་ཀྱི་དང་པོ་ན་རལ་གྲི་ནམ་མཁའ་ལ་འཕྱར་བ། གཡོན་གྱི་དང་པོ་ན་ཨུཏྤ་ལ་སྡོང་བུ་དང་བཅས་པ་ཐུགས་ཀར་འཛིན་པའོ། །གཡས་ཀྱི་འོག་མ་ན་མངའ་འཛིན་
པ། གཡོན་གྱི་འོག་མ་ན་རིན་པོ་ཆེའི་གཞུ་འཛིན་པའོ། །སྐུ་དེ་དག་ནི། མ་རིག་པའི་མུན་པ་ཐམས་ཅད་བསལ་བའི་ནམ་མཁའ་མ་ལུས་པའི་འོད་ཀྱིས་འགེངས་པའི་སྐུའོ།།
ཨོཾ་དྷརྨ་དྷཱ་ཏུ་ཝཱ་གི་ཤྭ་རི་མུཾ་ཞེས་བརྗོད་པས་ཤེས་རབ་ལྡན་ཞིང་ཐོས་པ་འཛིན་པ་དང༌། ཡིད་གཞུངས་པར་འགྱུར་རོ། །རིན་པོ་ཆེའི་བུམ་པ་ཅུ་གང་དང༌། གུར་གུམ་དང༌། ཨ་
ག་རུ་དང༌། ཙནྡན་དཀར་པོ་དང༌། གླ་རྩི་ལ་སོགས་པ་དྲི་ཞིམ་པོའི་ཆུ་བླུགས་ཏེ། ན་མཿས་མནྟ་ཏ་ཐཱ་ག་ཏེ་བྷྱཿ། ཨརྷ་ཏེ་བྷྱཿ། ས་མྱཀྶཾ་བུདྡྷེ་བྷྱཿ། ཏདྱ་ཐཱ། ཨོཾ་ཀུ་མཱ་ར་བྷཱུ་ཏཱ་ཡ། དྷཱ་
ར་ཎི། བི་ཤྭ་སཾ་བྷ་བ། ཨ་གཙྪ་ཡ་ཨ་གཙྪ་ཡ། ཧུ་ལུ་ཧུ་ལུ། བྲུཾ་བྲུཾ་བྲུཾ། ཧཱུཾ་ཧཱུཾ་ཛི་ན་ཛི་ཀ །མཉྫུ་ཤྲི་ཡེ། སུ་ཤྲི་ཡེ། ཏ་ར་ཡ་མཾ་ཧཾ། སརྦ་དུཿཁེ་བྷྱཿཕཊ་ཕཊ། ཨ་མྲྀ་ཏོད་བྷ་བ་ས་


91-1-24a


མ་ཡ་ས་མ་ཡ། ཨུད་བྷ་བེ། སརྦ་པཱ་པཾ་མེ་ནཱ་ཤ་ཡ་སྭཱཧཱ་ཞེས་གཟུངས་སྔགས་འདི་བུམ་པའི་ཆུ་ལ་ལན་བདུན་བརྗོད་དེ། ཁྲུས་བྱས་རྣ།
སྡིག་པ་ཐམས་ཅད་འདག་པར་འགྱུར་རོ། །དབང་པོ་རྣོ་ཞིང་ཐོས་པ་འཛིན་པར་འགྱུར་རོ། །ན་མཿསརྦ་ཐ་ཐཱ་ག་ཏཱ་ཡ། ཨརྷ་ཏེ་བྷྱཿ། སམྱཀྶཾ་བུདྡྷཱ་ཡ། ན་མོ་མཉྫུ་ཤྲི་ཡེ།
བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨོཾ་མཉྫུ་གྷོ་ཥ། ཧ་ན་ཧ་ན། བ་ཙ་པ་ཙ། མ་ཊ་མ་ཊ། མ་ཐ་མ་ཐ། བིདྷྭཾ་ས་ཡ། ཀ་ར་ཀ་ར། ཏུ་ཏྲ་ཏུ་ཏྲ། བྷཉྫ་བྷཉྫ། ཨཱ་བི་
ཤ་ཡ་ཨཱ་བི་ཤ་ཡ། ཏུ་ཏྲ་ཏུ་ཏྲ། ཏུ་ཊ་ཏུ་ཊ། སྥུ་ཊ་ས་སྥུ་ཊ་ས། ཧྲྀ་ད་ཡ་སཱདྷཱ་ནི། ན་མཿསཾ་བོ་དྷ་ནི་པྲ་བི་ཤ་ཡ། ལཽ་ཧུ་ཏ་ལཽ་ཧུ་ཏ། ཀྲཻ་ཏེ་ཀྲཻ་ཏེ། པྲ་བནྡྷ་པྲ་བནྡྷ། ཨཱ་
བེ་ཤ་ཡ་ཨཱ་བེ་ཤ་ཡ། ཧཾ་མཾ་སརྦ་བིགྷྣཾ་ཧཱུཾ་ཧཱུཾ་ཕཊ་ཕཊ་སྭཱཧཱ་ཞེས་བྱ་བས་ནད་པ་ལ་འབྲས་ཀྱི་སྙེ་མའམ། ཏིལ་ལ་བཏབ་སྟེ་ཁྲུས་བྱའོ། །གཟུངས་བཟླས་པའི་ཁྲུས་
བྱས་པས། ལས་དང༌། ཉོན་མོངས་པ་དང༌། རྣམ་པར་སྨིན་པའི་སྡུག་བསྔལ་ལས་ཐར་པར་འགྱུར་རོ། །ཀ་རའི་ཤིང་གི་མེ་ལ་སྦྱིན་སྲེག་བྱས་ན་ཡང་ཞི་བར་འགྱུར་
རོ། །རལ་གྲི་ལ་བཏབ་ནས་གཡུལ་དུ་ཞུགས་ན་གཡུལ་ལས་རྒྱལ་བར་འགྱུར་རོ། །སྨྱུང་བ་དང་ལྡན་པས་སྐུ་གཟུགས་ཀྱི་མདུན་དུ་བསྒྲུབ་པར་བྱ་ཞིང་འཕགས་པ་


91-1-24b


ལ་གསོལ་བ་གདབ་པར་བྱའོ། །གྲོ་གའམ་རས་ལ་བྲིས་ཏེ་སྡུག་བསྔལ་གྱིས་ཉེན་པ་ལ་གདགས་པར་བྱའོ། །སྐུད་པ་ལ་གཟུངས་སྔགས་བཏབ་སྟེ་མདུད་པ་བྱས་ལ་
སྲིད་ཀྱིས་གདུངས་པ་ལ་བཏགས་ཏེ་འཕགས་པ་ལ་གསོལ་བ་གདབ་པར་བྱའོ། །རིགས་ཀྱི་བུའམ། བུ་མོ་དག་སྨྱུང་བས་འདུག་སྟེ་ཡི་དམ་དུ་འདོན་ན། ལྷ་དང༌། ཀླུ་དང༌།
གནོད་སྦྱིན་དང༌། ཡི་དྭགས་དང༌། ཤ་ཟ་ལ་སོགས་པའི་གནོད་པ་མི་འབྱུང་ངོ༌། །གཟའ་དང༌། རྒྱུ་སྐར་དང༌། ལྕེ་འབབ་པ་དང༌། དུས་མ་ཡིན་པའི་འཆི་བ་དག་ལས་
གྲོལ་བར་འགྱུར་རོ། །སྟག་དང༌། དོམ་དང༌། དྲེད་ལ་སོགས་པའི་དུད་འགྲོ་དག་གི་གནོད་པ་དང༌། རླུང་དང༌། སེར་བ་དང༌། དུས་མ་ཡིན་པའི་ས་གཡོ་བ་རྣམས་ཞི་བར་
འགྱུར་རོ། །ཡིད་གཞུངས་ཤིང་ཐོས་པ་འཛིན་པ་དང༌། ཉོན་མོངས་པའི་བག་ཆགས་སྤོང་བ་ལ་གཞོལ་བར་འགྱུར་རོ། །འཕགས་པའི་སྐུ་ཐམས་ཅད་ཐོགས་པ་མེད་
པའི་སྤྱན་གྱིས་མཐོང་བར་འགྱུར་རོ། །རིགས་ཀྱི་བུ་དང༌། རིགས་ཀྱི་བུ་མོ་དག་གིས་འདི་ལན་གཅིག་གམ། ལན་གསུམ་མམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་དུ་
རྗོད་པར་བྱེད་ན། དེའི་ལུས་ལ་མཛེ་དང༌། ཕོལ་མིག་དང༌། འབྲས་དང༌། ཤུ་བ་དང༌། གཡན་པ་དང༌། ལྐོག་མའི་ལྷ་གོར་ན་བ་དང༌། མིག་དང་རྣ་བ་དང༌། སོན་པ་ལ་

91-1-25a


སོགས་པ་དག་མི་འབྱུང་ངོ༌། །ཞེས་གསུངས་སོ། །དེ་ནས་བཅོམ་ལྡན་འདས་ཀྱིས་ཞལ་འཛུམ་པ་མཛད་དེ་རྣམ་པར་ཐར་པའི་སྒོ་ཀུན་
ནས་འཇུག་པའི་འོད་ཅེས་བྱ་བའི་ཏིང་ངེ་འཛིན་ལ་མཉམ་པར་བཞག་སྟེ་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་དང༌། གླིང་བཞིའི་མིའི་འཇིག་
རྟེན་དུ་འོད་ཀྱིས་ཁྱབ་པར་མཛད་དོ། །དེ་ནས་རྒྱལ་པོ་ཆེན་པོ་བཞི་དང༌། སུམ་ཅུ་རྩ་གསུམ་དང༌། འཐབ་བྲལ་དང༌། དགའ་ལྡན་དང༌། འཕྲུལ་དགའ་དང༌།
གཞན་འཕྲུལ་དབང་བྱེད་པའི་གནས་མན་ཆད་ཁྱབ་པར་མཛད་དོ། །བསམ་གཏན་དང་པོའི་ཏིང་ངེ་འཛིན་ལ་མཉམ་པར་བཞག་གོ །བསམ་གཏན་དང་པོ་ནས་ལངས་
ཏེ་བསམ་གཏན་གཉིས་པ་ལ་མཉམ་པར་བཞག་གོ །གཉིས་པ་ལས་ལངས་ཏེ་བསམ་གཏན་གསུམ་པ་ལ་མཉམ་པར་བཞག་གོ །གསུམ་པ་ལས་ལངས་ནས་
བསམ་གཏན་བཞི་པ་ལ་མཉམ་པར་བཞག་གོ །བསམ་གཏན་བཞི་པ་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ལ་མཉམ་པར་བཞག་གོ། ནམ་
མཁའ་མཐའ་ཡས་སྐྱེ་མཆེད་ལས་ལངས་ནས་རྣམ་ཤེས་མཐའ་ཡས་སྐྱེ་མཆེད་ལ་མཉམ་པར་བཞག་གོ། །རྣམ་ཤེས་མཐའ་ཡས་སྐྱེ་མཆེད་ལས་ལངས་ནས་

91-1-25b


ཅི་ཡང་མེད་པའི་སྐྱེ་མཆེད་ལ་མཉམ་པར་བཞག་གོ །ཅི་ཡང་མེད་པའི་སྐྱེ་མཆེད་ལས་ལངས་ནས་ཡོད་མིན་མེད་མིན་སྐྱེ་མཆེད་ལ་མཉམ་པར་བཞག་གོ །དེ་ལས་
ལངས་ནས་དེ་བཞིན་ཉིད་ཀྱི་ཏིང་ངེ་འཛིན་ལ་མཉམ་པར་བཞག་གོ །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་སེམས་དཔའ་ཀུན་ཏུ་བཟང་
པོ་དང༌། ནམ་མཁའི་སྙིང་པོ་དང༌། སྒྲིབ་པ་རྣམ་པར་སེལ་བ་དང༌། འཇམ་དཔལ་དང༌། སྤྱན་རས་གཟིགས་ཀྱི་དབང་ཕྱུག་དང༌། ཕྱག་ན་རྡོ་རྗེ་དང༌། བྱམས་པ་ལ་
སོགས་པ་རྣམས་མངོན་པར་དགའོ། །ལྷ་དང༌། མི་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། དྲི་ཟར་བཅས་པའི་འཇིག་རྟེན་ཡིད་རངས་ཏེ་
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་མི་གཡོ་བའི་གཟུངས་ལས། ལེའུ་དགུ་པའོ།།    །།འཕགས་པ་
མི་གཡོ་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་དྷརྨ་ཤྲཱི་མི་ཏྲ་དང༌། བོད་ཀྱི་ལོ་ཙཱ་བ་དགེ་སློང་ཆོས་ཀྱི་བཟང་པོས་བསྒྱུར་ཅིང་
ཞུས་སྟེ་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་བཛྲ་ཀྲོ་དྷ་རཱ་ཛཱ་ཀལྤ་ལ་གྷུ་ཏ་ནྟྲ་ནཱ་མ། བོད་སྐད་དུ། འཕགས་པ་རྡོ་རྗེ་ཁྲོ་བོའི་རྟོག་པ་བསྡུས་པའི་རྒྱུད་ཅེས་བྱ་བ།


91-1-26a


དཔལ་འཇམ་པའི་དབྱངས་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གཞན་འཕྲུལ་དབང་བྱེད་ཀྱི་
ནམ་མཁའི་རླུང་གི་དཀྱིལ་འཁོར་རྡོ་རྗེ་སྙིང་པོར་བྱིན་གྱིས་བརླབས་པའི་སྟེང་དུ་རིན་པོ་ཆེ་སྣ་བདུན་ལས་གྲུབ་པ་ལྷའི་གཞལ་མེད་ཁང་བྱེ་བ་ཕྲག་བརྒྱད་ཅུས་བསྐོར་
བའི་དབུས་སུ་དཔག་ཚད་འབུམ་ཕྲག་ཁྱབ་པའི་ཁང་པ་བརྩེགས་མ་ཤིན་ཏུ་མཐོ་བ། ཀུན་ཀྱང་རིན་པོ་ཆེ་དུ་མའི་ཁྲི་པདྨ་དང་སེངྒེས་མཐོ་བ། དབུ་རྩེ་རིན་པོ་ཆེ་ཟུར་
མང་གི་མཆོད་རྟེན་པདྨ་དང༌། འཁོར་ལོ་དང༌། གདུགས་མཐོ་བར་དྲངས་པ་ལ་དར་གྱི་དཔྱངས་ལྡིང་བ། དེའི་གྲིབ་མ་ས་གཞི་ལ་བཀོད་པ་ན་བྱང་ཆུབ་སེམས་
དཔའི་ཚོགས་རྣམས་ལྷའི་བཞོན་པ་ལས་བབས་ནས་ནང་དུ་གཤེགས་པ། སྣ་ཚོགས་པའི་དྲིལ་བུ་དང༌། བ་དན་དང༌། རིན་པོ་ཆེའི་མེ་ཏོག་གི་ཕྲེང་བ་དང༌། དྲ་བ་
དང༌། དྲ་བ་ཕྱེད་པ་དང༌། རྔ་ཡབ་དང༌། ཟླ་བ་ཕྱེད་པ་དང༌། རྡོ་རྗེ་ཕྱེད་པ་དང༌། ཆུ་འཕྱང་ཤར་བུ་ལ་སོགས་པ་དུ་མས་མཛེས་པ། སྒོ་ཁྱུད་ཁྱམས་དང༌། སྒོ་གླེགས་
དང༌། རིན་པོ་ཆེའི་མེ་ལོང་དང༌། གདུགས་ལ་སོགས་པ་དུ་མས་ཁྱབ་པ། རིན་པོ་ཆེའི་ཕ་གུ་བརྩེགས་ཏེ་མཛེས་པར་བྱས་བ་དུ་མ་དེ་ཐམས་ཅད་ཀྱི་དབུས་སུ་འཁོར་གྱི་


91-1-26b


དཀྱིལ་འཁོར་ཆེན་པོ་དང་ལྷན་ཅིག་ཏུ་བཞུགས་སོ། །དེ་ཡང་འདི་ལྟ་སྟེ། བྱང་ཆུབ་སེམས་དཔའི་ཚོགས་ནི། འཕགས་པ་སྤྱན་རས་གཟིགས་ཀྱི་དབང་ཕྱུག་དང༌།
འཇམ་དཔལ་དང༌། ཀུན་ཏུ་བཟང་བོ་དང༌། བྱམས་པ་དང༌། སྒྲིབ་པ་ཐམས་ཅད་རྣམ་པར་སེལ་བ་དང༌། ཞི་བའི་བློ་གྲོས་དང༌། སྣ་ཚོགས་བཀྲམ་པ་དང༌། མཁའ་
འོད་མེ་ཏོག་འཆང་དང༌། ནམ་མཁའི་སྙིང་པོ་དང༌། གཟུགས་མཛེས་དག་པ་དང༌། སའི་སྙིང་པོ་དང༌། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་སེམས་
དཔའ་ཆེན་པོ་བྱེ་བ་ཕྲག་བདུན་དང༌། ཤཱ་རིའི་བུ་དང༌། མཽ་དགལ་དང་རྟ་ཐུལ་དང༌། འོད་སྲུང་ལ་སོགས་པ་བྱེ་བ་ཕྲག་བཞི་དང༌། གྲགས་ཆེན་སྙན་པ་ཆེན་པོ་བརྒྱ་བྱིན་
དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་དང༌། ལུས་ངན་པ་དང༌། གཤིན་རྗེ་དང༌། དགའ་རབ་དབང་ཕྱུག་ལ་སོགས་པ་ལྷའི་རིགས་སུམ་བརྒྱ་དང་ལྷན་
ཅིག་ཏུ་ཆོས་ཀྱི་རྣམ་གྲངས་གསང་སྔགས་ཞེས་བྱ་བ་ལ་འཇུག་པ་གང་ཞིག་བྱང་ཆུབ་སེམས་དཔའ་དང༌། ཉན་ཐོས་དང༌། འཇིག་རྟེན་སྐྱོང་བ་ལ་སོགས་པ་རྣམ་པ་དུ་
མ་དང་ལྡན་པའི་འཁོར་རྣམས་ལ་དགོངས་པ་ཐ་དད་ཀྱི་བསམ་པ་དང་མཐུན་པའི་བཀོད་པ་ཆེན་པོ་བསྐྱེད་པ་དང༌། ཆོ་འཕྲུལ་དུ་མ་བསྒྱུར་བ་དང༌། འོད་ཟེར་དུ་མ་འགྱེད་ཅིང་

91-1-27a


ཐབས་ཅིག་ཏུ་བཞུགས་སོ། །དེ་ནས་བཅོམ་ལྡན་འདས་ཀྱིས་འཛུམ་བཞིན་དུ་འཁོར་ལ་གཟིགས་ནས་ལྗགས་ཀྱི་དབང་པོ་བཀྲམ་སྟེ་བྱང་ཆུབ་
སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་བཀའ་སྩལ་པ། ཡི་གེ་མིང་ཚིག་དག་གི་སྒོས། །སྔགས་དབྱིབས་ཆོས་སུ་བྱིན་བརླབས་ཀྱིས། །ཡི་གེ་སྒྲ་
ཙམ་ཕྱེད་དམ་གཅིག །མངོན་སུམ་རྗེས་འཇུག་རིང་ཐུང་དང༌། །དབྱངས་དང་གསལ་བྱེད་མཚན་མས་མཚན། །ས་བཅུ་ཕ་རོལ་ཕྱིན་བཅུ་བདག །དབང་བཅུ་དོན་
བཅུ་རྣམ་པ་བཅུ། །མི་འཇིགས་བཞི་དང་མ་འདྲེས་ཆོས། །བྱམས་དང་ཐུགས་རྗེ་ཆེན་པོ་དག །དབྱངས་གཅིག་གིས་ནི་སྔགས་གྱིས་སུ། །སྡུག་བསྔལ་སྣ་ཚོགས་རབ་
ཞི་དང༌། །ཡིད་འཕྲོག་དཔལ་འབྱོར་དབང་ཕྱུག་དང༌། མཐུ་སྟོབས་དུ་མ་བསྐྱེད་པ་དང༌། རྟག་གནས་ཐོབ་དང་དོན་ངེས་ཐོབ། །རྡོ་རྗེ་བླ་ན་མེད་སེམས་བསྐྱེད། །མདོར་
ན་གང་གིས་གང་འདོད་པ། །བསམ་པས་སེམས་རྣམས་རྫོགས་པའི་ཕྱིར། །རྡོ་རྗེ་བླ་ན་མེད་པ་གསོར། །ཆོས་སྒྲ་བླ་ན་མེད་པ་སྒྲོག །འཁོར་ལོ་བླ་ན་མེད་པ་བསྐོར། །རལ་གྲི་
བླ་ན་མེད་པ་ཟུངས། །པདྨ་བླ་ན་མེད་པ་ཆོངས། །རིན་ཆེན་བླ་མེད་གསལ་བར་གྱིས། །དཀྱིལ་འཁོར་ཚུལ་དུ་སྤྲོས་ནས་ཀྱང༌། །མཆོད་རྟེན་ཚུལ་དུ་བསྡུ་བར་གྱིས། །ལྷ་ཀླུ་

91-1-27b


གནོད་སྦྱིན་དྲི་ཟ་དང༌། །ལྷ་མིན་མཁའ་ལྡིང་མི་འམ་ཅི། །སྲིན་པོ་ཤ་ཟ་བརྗེད་བྱེད་ཚོགས། །འཇིགས་པ་དག་ཀྱང་འཇིགས་གྱུར་པའི། །རྣམ་འཕྲུལ་དུ་མ་འདི་སྒྱུར་ཅིག །
གསུང་མཆོག་དེ་སྐད་ཐོས་མ་ཐག །ལག་ན་རྡོ་རྗེ་མཐུ་བོ་ཆེ། །དགའ་མགུ་ཐལ་མོ་རབ་སྦྱར་ཏེ། །སྙན་པའི་ཚིག་གིས་འདི་གསོལ་ཏེ། །གསེར་དང་རིན་ཆེན་ལྔ་པོ་ལས། །
རབ་མཆོག་རི་བོར་གྱུར་པ་ལས། །འགྲོ་རྣམས་ཀུན་གྱི་རྟེན་གནས་དང༌། །རྟགས་སུ་ཡང་དག་འཛིན་པ་ལྟར། །རྣམ་པར་ཤེས་དང་ཕུང་པོ་བཞི། །འབྱུང་བ་རྣམ་པར་
དག་བསྒྲུབས་པས། །ལྷ་དང་ཕྱག་རྒྱ་འཕྲིན་ལས་སུ། །སྔགས་ཤེས་རྣམས་ཀྱིས་བཟུང་བྱས་ནས། །བརྟུལ་པའི་ཡེ་ཤེས་བྱང་ཆུབ་རིམ། །ཁྱད་པར་དེ་ལ་ལྡན་པར་
འགྱུར། །དེ་ནས་བཅོམ་ལྡན་ཐུབ་པ་ཆེ། །ཀུན་མཁྱེན་ཡེ་ཤེས་གཙོ་བོ་ཆེས། །སྐུ་ལས་སྣ་ཚོགས་མདངས་འོད་ཅན། །འོད་ཟེར་དུ་མ་བྱུང་ནས་ཀྱང༌། །གཞི་དང་སྙིང་པོ་མེ་
ཏོག་གིས། །བརྒྱན་པའི་ཞིང་རྣམས་ཁྱབ་བྱས་ཚེ། །ས་ཡང་རྣམ་པ་དྲུག་ཏུ་གཡོས། །འཇིག་རྟེན་སྐྱོང་དང་བདུན་གྱི་ཚོགས། །མ་ལུས་པ་རྣམས་རྒྱལ་པར་འགྱུར། །ཉན་ཐོས་
རང་རྒྱལ་འདར་བར་གྱུར། །བྱང་ཆུབ་སེམས་དཔའ་བློ་ལྡན་གྱི། །ཚོགས་རྣམས་ཤིན་ཏུ་སྐྲག་པར་གྱུར། །དེ་ཚེ་ཕྱོགས་བཅུའི་ཞིང་རྣམས་ནས། །སངས་རྒྱས་ཀུན་གྱི་མཛོད་

91-1-28a


སྤུ་ནས། །ཁྲོ་བོ་ཆེན་པོའི་ཚོགས་བྱུང་བ། །འོད་ཟེར་རྩེ་མོས་དྲངས་ནས་སུ། །ཞིང་དབུས་དཀྱིལ་འཁོར་འདི་རུ་ལྷགས། །འོད་ཟེར་ཚོགས་
ཀྱང་རབ་འདུས་ནས། །དཔལ་བེའུ་ཉིད་དུ་ཐིམ་པར་གྱུར། །དེ་ཚེ་འོད་དེའི་བྱིན་རླབས་ལས། །མཁའ་ལ་སྒྲ་འདི་གྲགས་པར་གྱུར། །ཤཱཀྱའི་མགོན་པོ་རྫོགས་སངས་
རྒྱས། །གང་དུ་གཟི་བརྗིད་ཆེ་བཞུགས་སླད། །ཆོས་ཀྱི་དབྱིངས་ལས་བྱུང་བ་ཡི། །རྒྱལ་བའི་སྲས་པོ་ཐམས་ཅད་གཤེགས། །དྲི་མ་མེད་པའི་དམ་ཆོས་མཆོག །
གསང་སྔགས་སྤྱོད་པའི་ཚུལ་དགེ་བ། །ཐོས་ནས་བྱང་ཆུབ་འདུས་མ་བྱས། །འཇིག་རྟེན་མགོན་པོ་བརྙས་པར་གྱུར། །དེ་ནས་ལག་ན་རྡོ་རྗེ་ཚོགས། །འཁོར་གྱི་དཀྱིལ་
འཁོར་ཐམས་ཅད་ཀྱང༌། །སྙིམ་པ་མེ་ཏོག་བཀང་བྱས་ཏེ། །གཏོར་ནས་ཕྱག་འཚལ་བསྐོར་བ་བྱས། །དང་ཞིང་གུས་པའི་ཚུལ་གྱིས་སུ། པུས་བཙུགས་ཐལ་
སྦྱར་གསོལ་བ་འདེབས། །མི་གནས་ཡེ་ཤེས་ཆེ་བའི་མཆོག །ཡོན་ཏན་རྒྱ་མཚོ་འབྱུང་བའི་གཙོ། །མཚན་ཉིད་ཐམས་ཅད་རབ་བརྒྱན་པ། །མཚན་མིན་སྤངས་པའི་
ཐུབ་པ་ཆེ། །དྲི་མེ་དགེ་བ་ཇི་ལྟར་ལགས། །གསང་སྔགས་ཚུལ་དུ་སྤྱོད་པ་ཅི། །འདུས་མ་བྱས་པའི་བྱང་ཆུབ་གང༌། །འཇིག་རྟེན་མགོན་པོ་ཇི་ལྟར་འགྱུར། །བདག་

91-1-28b


ཅག་རྣམས་ལ་སྨན་རབ་དང༌། །འགྲོ་ལ་ཐུགས་རྗེ་ཆེ་མཛད་ཕྱིར། །མགོན་པོ་བཅོམ་ལྡན་ཐུབ་པ་ཆེ། །ཡང་དང་ཡང་དུ་བཤད་དུ་གསོལ། །དེ་ནས་ཡང་དག་རྫོགས་སངས་རྒྱས། །
རྐང་གཉིས་གཙོ་བོས་བཀའ་སྩལ་པ། །གསང་བའི་དབང་ཕྱུག་རྡོ་རྗེ་འཛིན། །ཤེས་རབ་ཆེན་པོའི་སྤྱན་ལྡན་པས། །བདག་གཞན་ཕན་དོན་ལ་བརྩོན་ཕྱིར། །ལེགས་པར་
ཉོན་ལ་ཡིད་ལ་ཟུངས། །ཡང་དག་ཡང་དག་མཐའ་མིན་ཚུལ། །དེ་ནི་ང་ཡིས་བཤད་པར་བྱ། །སྲོག་གཅོད་མ་བྱིན་ལེན་རྫུན་འཁྲིག །ཚིག་རྩུབ་དབྱེན་དང་ངག་ཀྱལ་
སྨྲ། །བརྣབ་སེམས་གནོད་སེམས་ལོག་ལྟ་ཆང༌། །དྲི་རོ་ངན་པའི་ཟས་སྐོམ་དང༌། །སྲོག་ཅན་ཤ་ཁྲག་ལོག་འཚོར་བཅས། །སློབ་དཔོན་དགེ་འདུན་མཆོད་རྟེན་སོགས། །ཁྱད་
པར་ཡུལ་ཅན་ཡོ་བྱད་དང༌། །དམན་ཞིང་ཉམ་ཐག་འཕྲོག་དགུ་དང༌། གླེགས་བམ་ཚོང་དང་ཆོས་ཀྱི་ཟོང༌། །གཡང་ས་རལ་གྲི་སོ་དགུ་སོགས། །མེ་འོ་བས་ལྟར་མཐོང་སྤངས་
ནས་ཀྱང༌། །རྣམ་པར་དཀར་ལ་སོགས་པར་བྱ། །ཡི་གེ་འབྲི་མཆོད་སྦྱིན་སྩོལ་དང༌། །ཉན་དང་འཛིན་དང་ཀློག་པ་དང༌། །མཆོད་པ་དང༌། ནི་ཁ་ཏོན་དང༌། །དེ་དག་སེམས་དང་
སྒོམ་པ་སྟེ། །དཀར་བཅུ་ལམ་ལ་ཡུན་རིང་དང༌། །ནུབ་བཅུས་རྒྱུན་མི་འཆད་དུ་འབད། །གཏན་པ་མེད་པའི་བྱང་ཆུབ་སེམས། །ཤེལ་ལྟར་དྲི་མ་མེད་པའོ། །མཆོག་འདི་སྤྱད་

91-1-29a


པས་སྡུག་བསྔལ་ཚོགས། །མྱུར་དུ་གཅོད་པས་དགེ་བའོ། །ཆོས་བདག་མེད་དང་མཉམ་ཉིད་དང༌། །རང་སེམས་གདོད་ནས་དག་པ་གང༌། །
སྒྱུ་འདྲ་འདུ་བྱེད་མེད་པ་དང༌། །ཟག་བཅས་དེ་དང་བྲལ་བ་ལས། །བྱང་ཆུབ་ཕྱོགས་ཆོས་མ་ལུས་པ། །ཆོས་ཉིད་བདག་མེད་སྤྱོད་པ་ནི། །ཆོས་དབྱིངས་ཡེ་ཤེས་
མངོན་བྱས་ནས། །མ་འདྲེས་ཆོས་རྣམས་རྫོགས་གསལ་བ། །འདུས་མ་བྱས་ཀྱི་བྱང་ཆུབ་སྟེ། །ཆོས་རྣམས་ཀུན་གྱི་གཞི་ལུས་སོ། །འདོད་པའི་ཁམས་སོགས་ཡོན་
ཏན་ལ། །ཤིན་ཏུ་བདེ་རོལ་སྤྱད་པ་སྤྱོད། །སངས་རྒྱས་མུ་སྟེགས་ཅན་རྣམས་ཀྱི། །ལྐོག་ཏུ་གྱུར་པ་གསང་བ་སྟེ། །བསྐལ་པ་བསམ་ཡས་དཔག་མེད་དུ། བརླབ་
དཀའ་ཡངས་ཟབ་རྒྱ་ཆེན་རྣམས། །སྔགས་དང་ཕྱག་རྒྱ་ཏིང་འཛིན་དུ། །ལུས་ངག་ཡིད་ལ་གང་གནས་པ། །དབྱེར་མེད་ཚུལ་དུ་སྐྱོབ་པས་ན། །སངས་རྒྱས་ཀུན་
གྱིས་སྔགས་སུ་བརྗོད། །མཚན་དང་དཔེ་བྱང་ལྡན་པའི་སྐུ། །ཡོན་ཏན་མཐའ་དག་རྫོགས་པ་ནི། །བདེན་པ་གཉིས་ལ་གནས་པ་ཡི། །བྱང་ཆུབ་སེམས་དཔའ་རྣམས་
ཀྱི་མགོན། །ལ་ལ་འཁོར་ལོས་བསྒྱུར་བའི་གཟུགས། །ལ་ལར་དག་སྦྱོང་ཆེན་པོའི་གཟུགས། །ལ་ལར་སྲིན་པོ་སྲིན་མོའི་གཟུགས། །ལ་ལར་འགྲོ་བ་བཟང་པོའི་

91-1-29b


གཟུགས། །ཆོས་ཀྱི་འཁོར་ལོ་བསྐོར་བ་དང༌། །སེངྒེ་ལྟར་གཟིགས་མཛད་ལ་སོགས། །སྣ་ཚོགས་དུ་མ་མཛད་པ་ནི། །རྐང་གཉིས་ལྷ་མིན་རྣམ་གཉིས་སོགས། །འགྲོ་བའི་མགོན་
པོར་གྱུར་པའོ། །རྟག་དང་འདྲ་དང་ངེས་མེད་པའི། །གཙོ་བོ་བསམ་པས་གྱུར་པ་རྣམས། །འཇིག་རྟེན་ཕལ་བའི་མགོན་པོ་སྟེ། །གཟུགས་བྱད་ཁ་དོག་ཐ་དད་པ། །ཡུལ་དུས་
རྣམ་པའི་བྱེ་བྲག་གིས། །གྲངས་མི་བྱུང་བ་མཆོད་འོས་སོ། །ཐུབ་པས་གསུངས་པའི་དེ་མ་ཐག །རྡོ་རྗེ་ཅན་གྱིས་བཞེངས་ནས་ཀྱང༌། །ཕྱག་འཚལ་བསྐོར་བ་བྱས་ནས་ནི། །
སྤྱན་སྔར་འདུག་ནས་འདི་སྐད་གསོལ། །འདྲེན་པ་གཙོ་བོ་བཅོམ་ལྡན་འདས། །སྔགས་ཞེས་པ་ནི་གང་གང་ཡིན། །ཕྱག་རྒྱ་ཞེས་ནི་ཅི་ལྟ་བུ། །ཏིང་འཛིན་ཞེས་ནི་ཇི་ལྟར་
བཤད། །ལུས་ངག་ཡིད་ལ་ཇི་ལྟར་གནས། །དབྱེར་མེད་ཚུལ་དུ་ཇི་ལྟར་སྐྱོབ། །བདག་ལ་ཕན་པའི་དོན་ཕྱིར་དང༌། །གཞན་ལ་བརྩེ་ཕྱིར་བཤད་དུ་གསོལ། །དེ་ནས་རྒྱལ་བ་
གཙོ་མཆོག་ནི། །ལྗགས་ཀྱི་དབང་པོ་བཀྲམ་བྱས་ཏེ། །ཚངས་པ་ཆེན་པོའི་གསུང་སྙན་གྱིས། །རྣམ་རྟོག་ཟད་ཕྱིར་འདི་གསུངས་སོ། །སྙིང་པོ་ཉེ་སྙིང་རྩ་བའི་སྔགས། །ལས་ཀྱི་
སྔགས་སུ་གྱུར་པ་སྟེ། །སྙིང་པོ་བརྗོད་དང་ས་བོན་ནོ། །ཉེ་སྙིང་ཡེ་ཤེས་མཆོག་དང་ནི། །གསང་བའི་སྙིང་པོ་ཞེས་གྲགས་སོ། །ལས་ཀྱི་སྔགས་ནི་གཉིས་ཡིན་ཏེ། བདག་

91-1-30a


ཉིད་བརྟན་བྱེད་ལས་སྔགས་དང༌། །སྦྱོར་ཚོགས་གྲུབ་པར་བྱེད་པའོ། །ཕྱག་རྒྱལ་ལག་པའི་འདུ་བྱེད་དང༌། རྐང་པ་སྟབས་ཀི་འགྱུར་བའོ། །རྟགས་
སུ་མཚོན་དང་འདེབས་པ་དང༌། །འགྱུར་བ་མེད་པར་བྱེད་པས་ན། །ཕྱག་རྒྱ་ཞེས་སུ་བཤད་པའོ། །རང་གི་རྩེ་གཅིག་སེམས་བསྡུས་ན། །སེམས་ལ་ལྷག་པའི་ཆོས་
འབེབས་པ། །དེ་ནི་ཏིང་ངེ་འཛིན་ཞེས་བྱ། །དེ་ལྟར་དེ་དག་ལ་བརྟེན་ནས། །སྔ་མའི་གནས་དེ་ཡོངས་གྱུར་ནས། །སྒོ་ང་བྲལ་བའི་འདབ་བཟང་ལྟར། །ལུས་འདི་མཁའ་ལ་
ཆེར་སོང་ནས། །རྒྱལ་བའི་ཞིང་ཁམས་ཐམས་ཅད་དུ། །རྒྱལ་བའི་དམ་ཆོས་མཉན་ནས་ཀྱང༌། །རྒྱལ་སྲས་ཀུན་ལ་བཤད་པ་དང༌། །སྐད་ཅིག་མཁྱེན་པའི་ཤེས་
པས་ཀྱང༌། །ཤེས་བྱ་མ་ལུས་ཕྱོགས་ཁྱབ་པ། །ལུས་ངག་ཡིད་ལ་གནས་པའོ། །སེམས་དང་ཡིད་ནི་འདྲེས་པའི་ཚེ། །ཡེ་ཤེས་བདེ་བར་ཤར་བ་ནི། དུས་གསུམ་
སངས་རྒྱས་ཐམས་ཅད་ཀྱིས། །དབྱེར་མེད་ཚུལ་དུ་སྐྱོབ་ཅེས་གསུངས། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས། ལྷག་པར་གནས་པའི་དོན་
ཡོངས་སུ་བཀོད་པའི་ལེའུ་སྟེ་དང་པོའོ།།    །། ཞི་བས་གདུལ་དཀའ་བགེགས་ཆེན་དང༌། །ལོག་འདྲེན་དེ་རྣམས་འདུལ་བའི་ཕྱིར། །སེམས་ཀྱི་བྱེ་

91-1-30b


བྲག་ཐུགས་ཆུད་ནས། །དེ་དང་གཟུགས་འདྲས་གཞོམ་པའི་ཕྱིར། །རྟོག་མེད་ནམ་མཁའི་ལམ་གནས་ཏེ། །རྫོགས་སངས་གདུལ་དཀའ་འདུལ་མཛད་སྐུ། །རབ་འཕགས་
ཁྲོ་བོ་སྟོབས་ཆེན་དཔལ། །སངས་རྒྱས་ཀུན་གྱི་སྲས་ཀྱི་སྲས། །མི་གཡོའི་མཚན་གྲགས་དེ་ལ་འདིར། །རྒྱལ་དང་རྒྱལ་སྲས་རྟག་ཕྱག་འཚལ། །ཚངས་སོགས་ལྷ་དང་
ལུས་ཅན་ཀུན། །དེ་ལ་རྟག་ཏུ་མཆོད་པར་བྱེད། །རྒྱལ་བས་བྱས་གཟོ་རྒྱལ་སྲས་ཀྱི། །སྨོན་རྫོགས་བསམ་གྱིས་མི་ཁྱབ་པའི། །ཡེ་ཤེས་རྫོགས་ནས་མི་གཡོའི་ས། །ཐོབ་
པས་མི་གཡོ་བ་ཞེས་བྱ། །ཕས་ཀྱི་རྒོལ་འཇོམས་དཔའ་བོ་སྟེ། །ཚར་གཅོད་པ་ནི་ཁྲོ་བོ་ཡིན། །སྔགས་ཀྱི་བདེན་ཚིག་མི་སླུ་བས། །ཉན་ཐོས་བདུད་ཚོགས་ཀྱིས་མི་གཡོ། །
རྟོག་མེད་བདུད་རྩི་ཁྲོ་བས་རྒྱལ། །རྫུ་འཕྲུལ་བསྐྱོད་མེད་མི་གཡོ་བ། །དེ་བཞིན་ཉིད་ཀྱི་སྙིང་པོ་མཆོག །སྟོང་ཉིད་ལས་བྱུང་རྒྱལ་བའི་སྐུ། །ཆོས་དབྱིངས་བདག་ཉིད་ལ་
བཞུགས་ནས། །སྤྲུལ་འདིས་སྲིད་པའི་ཁམས་སྦྱོང་མཛད། །མཁའ་ལྟར་དྲི་མེད་སྤྲོས་བྲལ་བས། །དུས་གསུམ་སངས་རྒྱས་ཐམས་ཅད་འབྱུང༌། །སྤྲོས་མེད་ནམ་མཁའི་
རང་བཞིན་ལ། །ཐ་དད་ཙམ་དུ་གསང་སྔགས་ཞེས། །བརྗོད་ཀྱང་ངག་གི་སྤྱོད་ཡུལ་འདས། །སྐྱོབ་པས་ཐ་སྙད་རྟོགས་ཕྱིར་གསུངས། །སེམས་མེད་རང་བཞིན་སྟོང་པ་ཉིད། །སྒྱུ་

91-1-31a


འདྲར་ཡིད་ཀྱིས་བསྒོམ་པ་ཡིན། །དངོས་མེད་མཉམ་མཛེས་འདོད་དོན་རྣམས། །གསང་སྔགས་མགོན་འདིས་བརྗོད་པས་སྩོལ། །མུ་སྟེགས་བདག་དང་
སྲོག་གང་ཟག །གཙོ་བོ་སྐྱེས་བུ་ཁྱབ་གནས་པས། །འཁོར་བ་རྟག་འདོད་ང་རྒྱལ་རྨོངས། །ལོག་པའི་ཞགས་བཅིངས་སྡུག་བསྔལ་སྐྱེད། །བདག་མེད་སྲོག་མེད་སེམས་ཅན་མེད།།
བྱེད་པོ་མེད་ཅིང་གཙོ་བོ་མེད། །ཁྱབ་གནས་མེད་ཅིང་དངོས་པོ་མེད། །རྫས་ལ་སོགས་པའི་རང་བཞིན་མེད། །ལོག་རྟོག་སྲིད་འཆིང་ཞགས་བཅད་ཕྱིར། །དངོས་མེད་སྣ་ཚོགས་
གཟུགས་བསྒོམས་པས། །དངོས་གྲོལ་སྟོང་ཉིད་གོ་འཕང་ཐོབ། །ཕྱི་ནང་ཁྱད་པར་གོམས་པའོ། །དབུ་བ་ཆུ་བུར་སྒྱུ་འདྲར་བསྒོམ། །སྟོང་ཉིད་ལས་ལྡང་ཏིང་འཛིན་གྱིས། །རྣམ་
རྟོག་སྡིག་བཅིངས་ལས་གྲོལ་ནས། འཆི་མེད་ཡེ་ཤེས་གོ་འཕང་ཐོབ། །ཕུང་པོ་ཁམས་དང་སྐྱེ་མཆེད་མེད། །ཀུན་གཞི་མེད་དེ་གང་ཟག་མེད། །གཟུང་འཛིན་མེད་དེ་བཅིངས་
མེད་པར། །རྒྱལ་བ་རྣམས་ཀྱིས་རྟག་ཏུ་བཤད། །ཀུན་མེད་ཀུན་བྲལ་ཀུན་སྤངས་པའི། །སྟོང་ཉིད་བྱང་སེམས་སྒྱུ་འདྲ་བར། །བག་ཡོད་པས་ནི་རྟག་བསྒོམས་ན། །བྱང་ཆུབ་སེམས་
ཀྱི་མྱུ་གུ་འཆར། །ཡིད་བཞིན་ནོར་འདྲ་རྫུ་འཕྲུལ་ཆེ། །མཁའ་ལྟར་གོས་པ་མེད་པའི་སྐུ། །སྔགས་སྤྱོད་བྱང་ཆུབ་སེམས་དཔའ་ཡི། །བྱང་ཆུབ་སེམས་ཀྱི་སྒོམ་པ་ཐོབ། །ངོ་


91-1-31b


མཚར་གསུངས་ཏེ་ཐོས་མ་ཐག །ཁྲོ་བོ་རྣམས་ཀྱིས་གཙོ་བོ་བསྟོད། །རྟག་ཏུ་དག་ཅིང་དྲི་མེད་པ། །རྣམ་རྟོག་རྒྱུན་འགའ་ཀུན་རྟོག་མེད། །རྟག་རྟོག་མེད་ལ་ཞུགས་པ་ཡི། །དཔའ་
བོ་ཆེན་པོ་ཕྱག་འཚལ་བསྟོད། །ཆེས་ཀུན་གཡོ་བ་མེད་པ་ཁྱོད། །སྤྱོད་ཡུལ་ཀུན་ཏུ་ལེགས་སྦྱར་བས། །ཀུན་མཁྱེན་གཡོ་བ་མེད་པ་རྟག །རང་བཞིན་སྤྲོས་བྲལ་ཁྱོད་ཕྱག་
འཚལ། །སེམས་ཅན་སྣ་ཚོགས་ཕན་དོན་དུ། །མཛད་སྤྱོད་སྣ་ཚོགས་གསུངས་པའོ། །དག་པའི་ལམ་རྣམས་ཡང་དག་འབྱུང༌། །རྣམ་དག་སེམས་ལ་ཕྱག་འཚལ་བསྟོད། །
མུན་པ་ཕྲ་རབ་རྡུལ་སྤངས་བའི། །སྤྲིན་བྲལ་ནམ་མཁའ་དག་པ་ལྟར། །མགོན་པོ་ཁྱོད་སྐུ་ཤེལ་སྒོང་ལྟ། །ཀུན་རྟོག་སྤངས་ལ་ཕྱག་འཚལ་བསྟོད། །སྤྲོས་མེད་ནམ་མཁའ་
ལྟ་བུ་ལ། །དངོས་པོ་ཐམས་ཅད་དང་བྲལ་བ། །ཕུང་ཁམས་སྐྱེད་ཆེད་ཤིན་ཏུ་དག །ཡེ་ཤེས་རྒྱ་མཚོ་ཕྱག་འཚལ་བསྟོད། །མཁའ་ལ་འཇའ་ཤར་སྣ་ཚོགས་ལྟར། །གཙོ་ཁྱོད་དག་
པའི་སེམས་ཅན་གཟིགས། །ངན་འགྲོ་ཀུན་སྒྲོལ་དཔའ་ཆེན་འཁྲུངས། །གོ་ཆ་ཆེན་པོ་ཕྱག་འཚལ་བསྟོད། །ཆོས་ཉིད་ལས་བྱུང་སྙིང་པོ་ནི། །ཡི་གེ་གཅིག་པ་གཟི་བརྗིད་ཆེ། །སེམས་ཅན་
སྡུག་བསྔལ་ས་གཞི་ལ། །མུན་འཁྲིགས་སེལ་ལ་ཕྱག་འཚལ་སྟོད། །སྔགས་མཆོག་གཟོ་བོའི་གསང་བ་འདིས། །རྒྱལ་སྲས་ཆོས་འཕེལ་ཤེས་རབ་སྐྱེད། །བླ་མེད་གོ་འཕང་མྱུར་

91-1-32a


འགྲོ་གསུངས། །གཙོ་བོ་ཁྱོད་ལ་ཕྱག་འཚལ་བསྟོད། །དངོས་ཀུན་གྱུར་དང་བཅས་པ་ཡི། །ལས་དང་སྐྱེ་ལས་རྣམ་པར་གྲོལ། །རྒྱལ་བ་རྒྱུ་མེད་བདག་ཉིད་
འཁྲུངས། །གཙོ་མཆོག་ཁྱོད་ལ་ཕྱག་འཚལ་བསྟོད། །དངོས་མེད་ཡེ་ཤེས་མེ་ལྕེ་ཡིས། །འདུས་བྱས་རི་བོ་ཀུན་བསྲེགས་ནས། །ཆོས་དབྱིངས་རང་བཞིན་གཅིག་ཏུ་རྒྱལ། །བླ་མེད་
སྐུ་ལ་ཕྱག་འཚལ་བསྟོད། །བསྟོད་པའི་དོན་དེ་ཐུགས་ཆུད་ནས། །འགྲོ་ལ་ཕན་ཕྱིར་ཆོ་ག་གསུངས། །གསང་སྔགས་ལོག་པར་སྤྱོད་པ་དང༌། །སེར་སྣ་ལོག་པར་གོམས་པ་ལས། །འདོད་
པས་ནོན་པའི་སེམས་རྟོག་གིས། །སྔགས་པ་ཡི་དྭགས་གནས་སུ་སྐྱེ། །དང་པོས་མར་མེ་མེ་ཏོག་དང༌། །ཞལ་ཟས་གཏོར་མ་ཕྲེང་བ་སོགས། །མཆོད་པའི་རྫས་དང་པོ་བྱད་དང༌། །མི་ཡི་ལུས་
དང་ཁ་ཟས་ལ། །འཚེ་ཞིང་སྒྲུབ་པའི་བར་དུ་གཅོད། །མི་སྡུག་ནད་སྐྱེད་ལོ་ཏོག་འཚེ། །གཉིས་པ་གནོད་སྦྱིན་དྲག་བྱུར་ནས། །ཤ་ཁྲག་ཆང་ལ་སྣོམ་ཞིང་རྒྱུག །ཐོས་
བསམ་སྒྲུབ་པའི་བར་གཅོད་ཅིང༌། །ནད་སྐྱེད་ཚེ་ལེན་ལོག་ལྟ་སྐྱེད། །རིག་སྔགས་འཆང་གི་གདོན་གཞོམ་ཕྱིར། །སྒྲུབ་པོས་འབད་དེ་སྔགས་བརྗོད་བྱ། །སྔགས་
མཐུ་སྐྱེད་པ་གཏོར་མ་དང༌། སྤྱིན་སྲེག་ཕྱག་རྒྱ་སྔགས་བཅས་དང༌། མནན་པའི་ལས་ཀྱིས་ནགས་མེ་ལྟར། །ཐོགས་པ་མེད་པར་འཇོམས་པར་འགྱུར། །དེ་དག་


91-1-32b


རྟེན་བྱེད་ལྷ་ཡིན་ཏེ། །དེ་གསལ་བྱེད་པ་རས་རིས་ཡིན། །དེ་ཀུན་རྣམ་དག་གསལ་བྱེད་པ། །བྱང་ཆུབ་སེམས་མཆོག་ཞི་བ་ནི། །ལོག་རྟོག་འཁོར་བའི་ཟོ་ཆུན་ལ། །རལ་
གྲི་རྣོན་པོའི་སྟ་རེ་ལྟར། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས། དེ་བཞིན་ཉིད་ཀྱི་ལེའུ་སྟེ་གཉིས་པའོ།།    །།དེ་ནས་སྔགས་
དང་ཕྱག་རྒྱ་དག །འབྱུང་བར་རབ་ཏུ་བཤད་པར་བྱ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ་ཧཱཾ། སྙིང་བོ་དམ་པའོ། །ན་མཿསརྦ་ས་པ་རི་པཱུ་ར་ཀེ་བྷྱཿ།
སརྦ་ཏ་ཐཱ་ག་ཏེ་བྷྱཿསརྦ་ཐཱ་ཙཎྜ་མ་ཧཱ་རོ་ཥ་ཎ་སྥོ་ཊ་ཡ། ཧཱུཾ། ཊ་ཏ་ཧཾ་མཾ། སྙིང་པོའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ་ཧྲ་ཏ་ཨ་མོ་གྷ། ཙཎྜ་མ་ཧཱ་རོ་ཥ་
ཎ་སྥོ་ཊ་ཡ་ཧཱུཾ། ཏྲ་ས་མ་ཡ་ཧཱུཾ། ཊ་ཊ་ཧཾ་མཾ། ཉེ་བའི་སྙིང་པོའོ། །ན་མཿསརྦཿས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦཱ་ཐཱ་ཨ་ཙ་ལཱརྐ་ན། ནཊྚ་ནཊྚ། མོཊྚ་མོཊྚ། སཊྚ་སཊྚ།
ཏཊྚ་ཏཊྚ། ཏིཥྛ་ཏིཥྛ། ཨཱ་བེ་ཤ་ཨཿམཊ། མ་ལ་ཀ །དྷ་ཎ་དྷ་ཎ། ཏི་ཎི་ཏི་ཎི། ཁཱ་ད་ཁཱ་ད། བིགྷྣན། མཱ་ར་མཱ་ར་དུཥྚན། རཀྵ་རཀྵ་ས་ཏྲཾ། ཀུ་རུ་ཀུ་རུ། ཀི་རི་ཀི་རི། མ་ཧཱ་བི་ཛི་
ཡ་བཛྲ་ཕཊ་ཧཱུཾ་ཧཱུཾ་ཧཱུཾ། ཏྲི་བི་ལ་ཏ་ར་ག། ནརྟ་ཀ། ཧཾ་ཧཾ་ཧཾ། ཨ་ཙ་ལ། ཏེ་ཙེ། ཕཊ་ཕཊ། ཨ་ཧཱུཾ། ཨ་ས་མནྟ་ཀ། ཊ་ཊ། མ་ཧཱ་བ་ལ་ས་ཏ་ཨ་མ་ན་ཡ། ཏྲཾ་མཾ་ཧཾ། ཤུངྡྷྱ་ཏུ་ལོ་


91-1-33a


ཀ །ཏུ་ཥྱན་ཏུ་ལོ་ཀ་བཛྲི་ན་མཿསྭ་པྲ་ཏི་ཧ་ཏ་བ་ལེ་བྷྱོ། །ཛ་ལ་མ་ཏྲ་ཏ། ཨ་ས་ཏ་ན་མཿསྭ་ཧཱ། གསང་བའི་སྙིང་པོའོ། །དེ་ནས་ཕྱག་རྒྱ་སྟངས་
སྟབས་ཀྱིས་བརྗོད་པ་འདིར་གསུངས་སོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ཧ་ན་ཧ་ན། མཱ་ར་ཡ་མཱ་ར་ཡ། ཛྙཱ་ན། ཁ་ཊྭཱཾ་ག་ཧཱུཾ་ཕཊ་།
རལ་གྲིའི་ཕྱག་རྒྱའི་སྔགས་སོ། །ན་མཿསརྦ་ས་པ་རི་པཱུ་ར་ཏེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོམ་གྲྀཧྞ་གྲྀཧྞ། ཁཱ་ད་ཁཱ་ད། པཱ་ཤ་ན། བནྡྷ་བནྡྷ། མ་ཧྰ་ཨཱ་ཪྱ་ཏེ། དྷ་རྨ་
ཏེ་སྭཱཧཱ། ཞགས་པའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་རཀྵ་རཀྵ། ཧ་ན་ཧ་ན། ཀུཊྚ་ཀུཊྚ། མཱ་ར་ཡ་དུཥྚ་བ་ནཱི་ཡ་ཀཾ་ཧཱུཾ་ཛ། གོ་ཆའི་འོ།།
ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿསརྦ་ཐཱ། ཨོཾ་དྷཱ་ར་དྷ་ར་བཛ་ན་ལི། ཁ་ཊྭཱཾ་ག་པཱ་ཤ་དྷ་ར་སྭཱ་ཧཱ། གཙུག་ཏོར་གྱིའོ། །ན་མཿསརྦ་ས་པ་རི་པཱུ་ཏ་ཀེ་བྷྱཿསརྦ་
ཏ་ཐ་ག་ཏེ་བྷྱཿ། སརྦ་ཐཱ། ཨོཾ་བྷཉྫ་བནྡྷ་ད་ཧ་པ་ཙ་བྷསྨི་ཀུ་རུ་ཀུ་རུ་ཧ་ན་ཧ་ན་བཛྲ། གྲྀཧྞ་གྲྀཧྞ་ཕཊ། ཐོ་བའི་འོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿསརྦ་ཐཱ། ཨོཾ་ཥྚ་
ན་ཏ་མུ་རྟི། ད་ཧ་ད་ཧ། སཱ་དྷ་ཡ་སཱ་དྷ་ཡ། བི་ཛ་ཡ་བི་ཛ་ཡ། བི་ཛ་ཡ་ཀཱིརྟི་སྭཱཧཱ། མགོ་བོའི་ཕྱག་རྒྱའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་བྷུ་དྷ་ར་དྷ་ར།


91-1-33b


ཨ་ཙི་ན་དྱ་བ་ལ་བི་ཀྲ་མ་ཎཾ། བུ་ར་བུ་ས་ལ་ཡ། རཀྵ་རཀྵ་སརྦ་སྭཱ་ཧཱ། རྡོ་བའི་ཕྱག་རྒྱའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་བཛྲ་ཧྲི་ད་ཡ། བཛྲ་མ་
ཏཾ་གི་སྭཱ་ཧཱ། སྙིང་གའི་ཕྱག་རྒྱའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་གཱ་ཏེ་བྷྱཿསརྦ་ཐཱ། ཨོཾ་ཧཱུཾ་ད་ཧ་ད་ཧ། ཀིཉྩི་རཱ་ཡ་སི། ཨཱ་ན་ཡུ་ཤྲི་གྷྲཾ། རཀྵ་རཀྵ། བནྡྷ་བནྡྷ།
དུཥྚ་ན།། ད་མ་ད་མ་སྭཱ་ཧཱ། ཕྱོགས་བཅིང་བའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿསརྦ་ཐཱ། ཨོཾ་དུ་ན་དུ་ན་མ་ཧཱ་པཱ་ཤ་ཁ་ཊྭཱཾ་ག་དྷ་རས་པ་རི་པཱུ་ར་ཀེ་སྭཱ་ཧཱ། བཀའ་
རྟགས་ཀྱིའོ། །ན་མཿསརྦ་ས་པ་རི་བུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ག་ག་ན་གནྡྷོད་བྷ་བ། མ་ཧཱ་ས་མ་ཡ། པ་རི་པཱུ་ར་ཀེ་སྭཱ་ཧཱ། དྲིའི་ཕྱག་རྒྱའོ། །ན་མཿསརྦ་
ས་པ་རི་པཱུ་ར་ཀེཿ སརྦ་ཏ་ཐཱ་ག་ཏི་བྷྱཿསརྦ་ཐཱ། ཨོཾ་བི་ཤུངྡྷ་ཛྙཱ་ན་རཱ་ཛི་སཾ་བྷ་ཕེ་ག་ག་ནཱ་ནཱ་ན་ཧཱཿསྭཱ་ཧཱ། མ་མོའི་ཕྱག་རྒྱའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་
བྷྱཿསརྦ་ཐཱ། ཨོཾ་ཤུངྡྷ་དྷ་རྨ་ཏེ། ཤུངྡྷྱ་ཤུངྡྷྱ། །གྲྀཧྞ་གྲྀཧྞ། སརྦ་ས་པ་རི་པཱུ་ར་ཀེ་བྷྱཿསྭཱ་ཧཱ། གཏོར་མའི་ཕྱག་རྒྱའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་
ཐཱ། ཨོཾ་ཤུངྡྷ་མ་ཧཱ་ཛྙཱ་ན་སྭ་བྷ་བེ། ཏིཥྛ་ཏིཥྛ། མ་ཧཱ་ན་ཡེ་སྭཱ་ཧཱ། བདུག་པའི་འོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཐ་ཐཱ་ག་ཏེ་བྷྱཿ། སརྦ་ཐཱ། ཨོཾ་ག་ག་ནི་བི་ཀྲཱནྟ་གཱ་མི་ནི་


91-1-34a


མ་ཧཱ་ཤུངྡྷ་ན་ཡེ་སྭཱ་ཧཱ། མེ་ཏོག་གིའོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ཧ་ན་ཧ་ན། པ་ར་མ་བི་ཤུངྡྷེ་དྷ་རྨ་
ན་ཡ་པ་རི་པཱུ་ར་ཏེ་བྷྱཿསྭཱ་ཧཱ། ཞལ་ཟས་ཀྱིའོ། །ན་མཿསརྦ་ས་པ་རི་པཱུ་ར་ཏེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ཨ་པྲ་ཏི་ཧི་ཏོ་ན་དྱ་ཏ། ད་མ་ད་མ། སརྦ་ཐཱ། ས་པ་རི་པཱུ་ར་ཀེ་
བྷྱཿསྭཱ་ཧཱ། དཔའ་བོ་སྤྱན་དྲང་བའིའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་བི་ཤུངྡྷ་བི་ཤུངྡྷ། ས་ཀྲ་སྭ་བྷཱ་བ་ཨཱ་ན་ཡ། མ་ཧཱ་ན་ཡ་
སྭཱ་ཧཱ། བྱང་ཆུབ་སེམས་དཔའ་སྤྱན་དྲང་བའི་འོ། །ན་མཿསརྦ་ས་པ་རི་པུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་བི་ཤུངྡྷ་སྭཱ་ཧཱ། ཧ་ན་ཧ་ན། ད་མ་ད་མ། མ་ཧཱ་ན་
ཡེ་སྭཱ་ན། ཉན་ཐོས་སྤྱན་དྲང་བའི་འོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་བཛྲ་ཀཪྵ་ཡ། ཤྲི་གྷྲཾ །ད་ཧ་ད་ཧ། པ་ཙ་པ་ཙ། མ་ཧཱ་པ་
རི་ཝཱ་རེ་སྭཱ་ཧཱ། ཕོ་ཉ་ཕོ་མོ་སྤྱན་དྲང་བའི་འོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་མ་ཐ་མ་ཐ། སཱ་ན་ཡ་ཨཱ་ན་ཡ། པྲ་བེ་ཤ་ཡ་པྲ་
བེ་ཤ་ཡ། སརྦ་ཏ་ཐཱ་ག་ཏ། སརྦ་དེ་བཾ། ཏ་མ་ཏ་མ། མ་ཧཱ་ན་ཡ། བི་ར་ཝཱ་རེ་ཧཱུཾ་སྭཱ་ཧཱ། འཇིག་རྟེན་པ་རྣམས་སྤྱན་དྲང་བའི་འོ། །ན་མཿསརྦ་པ་རི་པཱུ་ར་ཀེ་བྷྱཿ། སརྦ་


91-1-34b


ཏ་ཐཱ་ག་ཏེ་བྷྱཿ། སརྦ་ཐཱ་ཨོཾ་ས་ཏྱ་ས་ཏྱ། མ་ཧཱ་ས་དཱ་ཡ། ད་མ་ད་མ། མ་ཧཱ་ད་མ། ཨཱ་ཀརྵ་ཡ་ཨཱ་ཀརྵ་ཡ། ཨ་དྱ་བ་མ་ཧཱ་ན་ཡ་ཤུངྡྷེ་སྭཱ་ཧཱ། དྲང་སྲོང་སྤྱན་དྲང་བའིའོ།།
ན་མཿསརྦ་ས་པ་རི་པཱུ་ར་ཏེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ཛ་ཡ་ཛ་ཡ། བི་ཛ་ཡ་བི་ཛ་ཡ། མ་ཧཱ་ས་ཏྱ་བ་དི་ནི། སརྦ་ཧི་ཏི་སྭཱ་ཧཱ། སྲིན་མོ་རྣམས་སྤྱན་དྲང་བའིའོ།།
ན་མཿསརྦ་ས་པ་རི་པཱུ་ར་ཀེ་བྷྱ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ཧྲི་ཧཱ་དཱ། མ་ཐ་མ་ཐ། ད་མ་ད་མ། ཧ་ན་ཧ་ན། མ་ཧཱ་ན་ཡེ། མ་ར་མ་ར། ཧ་སྭཱ་ཧཱ། མ་མོ་རྣམས་
སྤྱན་དྲང་བའིའོ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ཧ་ན་བཛྲ་ཧཱུཾ་ཕཊ། སརྦ་དུཥྚ་གྲ་ཧཾ། མ་ཐ་མ་ཐ། བྷཉྫ་བཉྫ། སརྦ་བིགྷྣན། ད་མ་
ད་མ། སརྦ་དུཥྚ་ན་ཨོཾ་ཧཱུཾ་ཕཊ་སྭཱ་ཧཱ། རྐང་སྟབས་ཚམ་ངམ་གྱི་སྔགས་སོ། །ན་མཿསརྦ་ས་པ་རི་པཱུ་ར་ཀེ་བྷྱཿསརྦ་ཏ་ཐཱ་ག་ཏེ་བྷྱཿསརྦ་ཐཱ། ཨོཾ་ཨཱཿཧཱུཾ། ཨཱ་ཀཱ་ཤཱ་ག་ག་ན་
སྥ་ར་ཎ་ཁཾ་སྭཱ་ཧཱ། འོ་ཐུག་འཁུར་བ་འབྲུ་སྣ་ཚོགས། །སྤོས་དང་མེ་ཏོག་ལ་སོགས་པ། །ཅི་འབྱོར་འབྱོར་བའི་གཏོར་མ་ནི། སྔགས་དེས་སྤྲོ་ཞིང་སྤེལ་བར་བྱ། །ན་མཿ
སརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿསརྦ་ཐཱ། ཨོཾ་སྭ་བྷཱ་བ་སརྦ་ཐཱ་བྷྱོ་བཱཾ་སྭཱ་ཧཱ། ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་ལབྡྷེ་སརྦ་ག་ག་


91-1-35a


ན་ལ་བྡྷ་ཡ་སྭཱ་ཧཱ། །ན་མཿསརྦ་ས་པ་རི་པཱུ་ར་ཀེ་བྷྱཿ། སརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨོཾ་སརྦ་སིངྡྷི་དྭཱ་དྷ་མི་ཧཾ་སྭཱ་ཧཱ། བྱིན་རླབས་བཞིན་
དུ་བསྒྱུར་བ་དང༌། ཀུན་གྱིས་ཐིམ་པར་བྱ་བ་དང༌། །འདོད་པའི་ལས་རྣམས་གང་དང་གང༌། གྲུབ་པར་བྱ་བའི་སྔགས་ཡིན་ནོ།། གཟའ་ཆེན་བརྒྱད་དང་རྒྱུ་སྐར་
ཡང༌། །ཉི་ཤུ་རྩ་བརྒྱད་རྣམས་ཀྱི་སྔགས། །ན་མཿསརྦ་པ་རི་པཱུ་ར་ཀེ་བྷྱཿསརྦ་ཏ་ཐཱ་ག་ཏེ་བྷྱཿ། སརྦ་ཐཱ། ཨཱ་དི་དྱཿ། སོཾཿ། ཨཾ་གི་རཿབུངྡྷཿབྲྀ་ཧ་སྦ་ཏི། ཤུ་ཀྲཿ། ཤ་
ནེ་ཤྩ་རཿ། རཱ་ཧུཿ། ཀེ་ཏུཿ། ཀྲྀ་ཏྟི་ཀཱ། རོ་ཧི་ཎཱི། མྲྀ་ག་ཤི་རཱ། ཨརྡྲ་བུ་ནརྦ་སུ། པུ་ཥྱ། ཨ་ཤླེ་ཤཱ། མ་གྷ་པུརྦ་ཕལྒུ་ནཱི་ཨུཏྟ་ར་ཕལྒུ་ནཱི། ཧ་སྟཱ། ཅི་དྲཱི་སྭཱ་སྟི། བི་ཤཱ་ཁཱ། ཨ་ནུ་
རཱ་དྷཱ། ཛྱེཥྛ་མུ་ལ། པུརྦཱ་ཥཱ་ཌྷཱ། ཨུཏྟ་རཱ་ཤཱ་ཌྷཱ་ཤྲ་པ་ཎ་ཨ་བི་ཛི་ཏ། ཤ་ཏ་བྷི་ཥཱ། དྷ་ནི་ཥྛ། པཱུརྦ་བྷ་དྲ་པཱ་དཱ། ཨུཏྟ་ར་བྷ་དྲ། པྲ་དཱ་བཻ་བ་ཏྲི། ཨ་ཤྭ་ནཱི། བྷ་ར་ཎི། ཨོཾ་དང་སྭཱ་ཧཱར་
བཅས་པ་ནི། རང་རང་སྙིང་པཱི་སྔགས་ཡིན་ཏེ། །གང་འདོད་ལས་ཀྱང་སྦྱར་བར་བྱ། །མཆོད་པའི་རིགས་ཀྱང་ཐ་དད་བྱ། །ན་མཿས་མནྟ་ཀཱ་ཡ་བཱཀྩི་ཏྟ་བཛྲ་ཏཱཾ། ཨོཾ་ཨ་
ཙ་ལ་ཙཎྜ་མ་ཧཱ་རོ་ཥ་ཎ་སྥོ་ཊ་ཡ་ཏྲ་ཀ་ཁ་ཧཾ་མཾ། ན་མཿས་མནྟ་ཀཱ་ཡ་བཱ་ཀྩིཏྟ་བཛྲཱ་ཎཱཾ། ཨོཾ་བཛྲ་ཀ་བ་ཙ་དུཾ་བཾ། ཨོཾ་ན་མཿསརྦ་ཏ་ཐཱ་ག་ཏེ་བྷྱཿ། སརྦ་བྷ་ཡ་བི་ག་ཏེ་བྷྱཿ། པི་


91-1-35b


ཤྭ་མུ་ཁེ་བྷྱཿ། སརྦ་ཐཱ་ཁཾ་ར་ཀྵ། མ་ཧཱ་བ་ལི། སརྦ་ཏ་ཐཱ་ག་ཏེ་པུཎྱ་ནི་རྫ་ཏེ། ཧཱུཾ་ཧཱུཾ་ཏྲ་ཐཱ། ཨ་པྲ་ཏི་ཧ་ཏེ་སྭཱ་ཧཱ། ཁྲོ་བོ་སྤྱན་གཅིག་དྲན་ཤུལ་ཅན། །སྲུང་དང་བཅས་པས་མཆོད་
པ་དང༌། །སྔགས་བཟླས་དངོས་གྲུབ་ལངས་པས་འགྲུབ། །ཅི་འདོད་ལས་ལ་ཆོ་གས་སྦྱར། །ལག་གཡས་གུང་མཛུབ་གཤི་བས་ཏེ་བརྐྱང༌། །སྲིན་ལག་མཐེ་ཆུང་མཐེ་
བོས་མནན། །ཤུགས་དྲངས་ཚུལ་ཕྱུང་ཁམས་ལ་འཕྱར། །རལ་གྲི་ཕྱག་རྒྱས་བདུད་ཚོགས་འཇོམས། །གཡོན་པ་ཁུ་ཚུར་སྡིགས་མཛུབ་བསྒྲེང༌། །སླར་སྒྱུར་བྱེད་པ་
ཞགས་པའི་རྒྱ། །གུང་མོ་མཐེའུ་ཆུང་སོ་སོར་སྤྲད། །མཛུབ་མོ་མིང་མེད་ནང་དུ་གུག། །མཐེ་བོང་གཤིབས་པ་གུང་འགྲམ་སྦྱར། །སྙིང་གར་བཀོད་དེ་གོ་ཆའི་རྒྱན། །སོར་
འཁྱུད་ཁུ་ཚུར་ནང་དུ་བསྡམ། །མཐེབ་གཉིས་ཅུང་བསྒྱུར་མ་གོ་ཐོད་རྒྱ། །གཡོན་པའི་ཁུ་ཚུར་མཐེ་བོ་ན། །གཡས་པའི་ཁུ་ཚུར་ནང་བཅུག་ནས། །མཐེ་བོང་གཡས་བསྒྲེང་ཐོབ་པའི་རྒྱ།།
ཕྱོགས་བཅུར་བརྡུང་བ་ལྟར་བྱའོ། །གཡས་པ་ཁུ་ཚུར་གུང་མོ་བསྒྲེང༌། །སྤྱི་གཙུག་ཕྱག་རྒྱ་གཙུག་ཏུ་བཞག །གཡོན་པ་ཁུ་ཚུར་གུང་མཛུབ་བསྒྲེང༌། །བཀའ་རྟགས་ཕྱག་
རྒྱ་རྟག་ཏུ་འཕྱར། །ཁུ་ཚུར་གཉིས་གཤིབས་ལྟོ་སྦྱར་བ། །རྡོ་བ་ལྟ་བུའི་ཕྱག་རྒྱའོ། །གཡས་པའི་ཁུ་ཚུར་སྙིང་གར་བཞག །སྙིང་ག་རྒྱན་པའི་ཕྱག་རྒྱའོ། །ལག་གཉིས་


91-1-36a


སོར་མོ་སོ་སོར་བརྐྱང༌། །ཕྱོགས་བཅུ་བཅིང་བའི་ཕྱག་རྒྱའོ། །ལག་སྦྱར་གུང་གཉིས་ནང་བཅུག་པ། །དྲི་ཡི་ཕྱག་རྒྱར་བཤད་པའོ། །ཁུ་ཚུར་
རྒྱབ་སྤྲད་གུང་མཐེ་བོང༌། །མཐེ་བོང་གུང་མཛུབ་སྤྲད་དང་འཁྱུད། །གཏོར་མ་སྦྱིན་པའི་ཕྱག་རྒྱའོ། །ཐལ་མོ་ཁོང་སྟོང་ཤུབས་ལྟར་གདོན། །བདུག་སྤོས་འབུལ་བའི་
ཕྱག་རྒྱའོ། །ལག་གཉིས་སོ་སོར་གུང་སྲིན་བཀུག །མཐེབ་མནན་བཞག་བརྐྱང་མེ་ཏོག་རྒྱ། །ཐལ་སྦྱར་གུང་སྲིན་མཛུབ་མོ་བཀུག །མཐེའུ་ཆུང་མཐེབ་བརྐྱང་ཞལ་
ཟས་རྒྱ། །སྐྱིལ་ཀྲུང་འདུག་སྟེ་སྙིམ་པ་ཟེད། །མཐེ་བོང་གཉིས་ནི་ནང་དུ་བཀུག །སོ་གཤིབས་ནས་གཡབ་བྱེད་པ་ནི། །དཔའ་བོ་གཙོ་བོ་སྤྱན་དྲང་རྒྱ། །ཐལ་སྦྱར་མཛུབ་
བཀུག་མཐེ་བོས་མནན། །བྱང་ཆུབ་སེམས་ཚོགས་འགུགས་པའི་རྒྱ། །སྙིམ་བཀྱེད་མཐེ་ཆུང་གཤིབས་ཏེ་བརྐྱང༌། །ལྷག་མ་བརྒྱད་པོ་སོ་སོར་དགུག །ཉན་ཐོས་རང་
རྒྱལ་རྫུ་འཕྲུལ་ཅན། །མ་ལུས་ཐམས་ཅད་འགུག་པའི་རྒྱ། །ཁུ་ཚུར་གཡས་པ་གཡོན་སྟེང་བཞག །མཛུབ་གཉིས་བརྐྱང་སྟེ་སོ་སོར་དགུག །ཅུང་ཟད་སྐྱེད་པར་
བྱེད་པ་ནི། །ཕོ་ཉ་ཕོ་མོ་འགུགས་པའི་རྒྱ། །ཁུ་ཚུར་རྒྱབ་སྤྲད་གུང་མཛུབ་ནི། །སོ་སོར་དྲང་པོར་གཤིབས་ཏེ་བརྐྱང༌། །མཐེབ་གཉིས་ཅུང་ཟད་སྤྲད་དེ་འགུགས། །འཇིག་རྟེན་

91-1-36b


པ་རྣམས་འགུགས་པའི་རྒྱ། །གཡོན་མིན་གཡས་པས་དེ་ལྟར་བྱ། །བརྟུལ་ཞུགས་དྲང་སྲོང་དགུག་པའི་རྒྱ། །གཡོན་པ་ཁུ་ཚུར་གུང་མོ་བསྒྲེང༌། །དངོས་གྲུབ་སྲིན་མོ་འགུགས་
པའི་རྒྱ། །ལག་གཡས་པ་བཀན་ཏེ་བརྐྱང་ནས་ཀྱང༌། །མཐེ་བོས་མཛུབ་མནན་གསུམ་པོ་གཡབ། །མ་བདུན་ལ་སོགས་མ་མོ་རྣམས། །ལས་ཀྱི་དུས་སུ་འགུགས་པར་གྱུར། །
རེས་ཀྱིས་བཏེག་ཅིང་དྲང་པོ་ཡིས། །པུས་མོ་དག་ལ་རྐང་མཐིལ་སྦྱར། །སྤྱི་བོར་མེ་ཏོག་ཐལ་སྦྱར་ཡང༌། །ཕྱོགས་དེར་གཡོ་བ་ཅིང་འབྲུ་ཚུགས་བལྟ། །ཟླུམ་པའི་སྟབས་ཀྱིས་
འདི་ཀུན་གྱིས། །བགེགས་ཚོགས་འཇོམས་ཤིང་རྣལ་འབྱོར་སྲུང༌། །ལག་པ་གཡས་ནི་གྱེན་དུ་བརྐྱང༌། །གཡོན་པ་སྙིང་གར་སྡིགས་མཛུབ་སྟེ། །རྐང་གཉིས་སྤྲད་ནས་རྟིང་
པ་རྡེབ། །ཧཱུཾ་བརྗོད་དྲག་སྐད་མདུན་དུ་བལྟ། །ས་གསུམ་གཡོ་བྱེད་ཟླ་གམ་སྟབས། །རྐང་གཡོན་བརྐྱང་བའི་སྟབས་དང་ནི། །ཧ་ཧ་བརྗོད་ཅིང་ཞབས་རྒྱ་བཅིངས། །ཕན་ཚུན་
བསྣོལ་ནས་བགེགས་ལ་བསྣུན། །འཁོར་ལོ་ཕྱག་རྒྱ་ཕྱེ་མར་བྱ། །རྐང་གཡས་བརྐྱང་བའི་སྟབས་དང་ནི། །རྡོ་རྗེ་ཐལ་མོ་མཁའ་ལ་བསྣུན། །ཁྲོ་གཉེར་མིག་ཅན་མ་མཆུ་
མནན། །ཡན་ལག་གཉིས་གཉིས་མེ་ལྟར་སྤྲད། །རྐང་པ་མཉམ་སྟབས་ཧཱུཾ་སྒྲ་ཅན། །ལག་གཉིས་སྡིགས་མཛུབ་ཕྱག་རྒྱའོ། །རྐང་གཉིས་མཉམ་དུ་བཞག་པ་ལས།

91-1-37a


གཡས་ཀྱིས་གཡོན་བསྐོར་ལྟེ་བ་ཡིན། །མདུན་དུ་གཡས་ཏེ་རྒྱབ་ཏུ་གཡོན། །གྱ་ཚོམ་གསུམ་གསུམ་མནན་པ་ནི། །རྩེ་གསུམ་ཡིན་ཏེ་རྩེ་
གསུམ་རྒྱ། །ལག་པ་སྟེང་བརྐྱང་དབྱིག་བསྒྲེང་ལྟར། །བགེགས་ལ་བསྣུན་ཞིང་འབྲུ་ཚུགས་བལྟ། །གཡས་སུ་ཐོ་བ་ཧཱུཾ་བརྗོད་བརྡེག །གཡོན་པ་སྙིང་གའི་སྡིགས་
མཛུབ་སྟེ། །གཉིས་ཀ་བགྲད་པ་འཁོར་ལོ་བྱ། །ནུབ་བལྟས་རྐང་པ་མཉམ་བཞག་ནས། །མདུན་གཡས་རྒྱབ་དང་གཡོན་ཕྱོགས་སུ། །གཡོན་པས་བགེགས་གསུམ་
མནན་བྱ་ཞིང༌། །རིམ་པས་མེ་དང་རལ་གྲི་དང༌། །སྡིགས་མཛུབ་ཞགས་པས་ཕྱོགས་བཞིར་བཅིང༌། །ཧ་ཧཱུཾ་དྲག་བརྗོད་བརྗིད་གནོད་རྒྱ། །རྐང་གཉིས་པུས་འཁྱུད་ལག་
པ་གཉིས། །གྲུ་མོ་བསྒྱུར་ན་ཐིག་གིས་མནན། །བགེགས་བསྐྲད་ཕྱིར་ན་འབྲུ་ཚུགས་བལྟ། །རྩེ་གཅིག་རྡོ་རྗེ་སྟབས་སུ་གཅད། །རྐང་པ་གཡས་གཡོན་རེས་ཀྱིས་
བསྐོར། །ལྷོ་བྱང་གཡོན་ཏེ་ཤར་ནུབ་གཡས། །བརྐྱང་ཞིང་དྲག་ཏུ་བརྡབ་པར་བྱ། །རྒྱབ་ནས་དྲང་དང་ཐོ་བ་དང༌། །རྡོ་རྗེ་དང་ནི་ཞགས་པའི་རྒྱ། །ཕྱོགས་བཞིར་བྱ་སྟེ་
འཁོར་ལོའི་སྟབས། །ཕྱག་རྒྱ་དང་ནི་སྟངས་སྟབས་ཀྱིས། །ཕྱོགས་སྐྱོང་རྣམས་ཀྱང་སྐྲག་བྱེད་ན། །འབྱུང་པོའི་ཚོགས་འཇོམས་སྨོས་ཅི་དགོས། །ཐམས་ཅད་དབང་

91-1-37b


དུ་སྡུད་པར་བྱེད། །དེ་ནས་ཕྱོགས་བཅུ་བཅིང་བ་ཡིས། །རྐང་སྟབས་ཁྱད་པར་བཤད་པར་བྱ། །ཤར་དུ་རྐང་པ་མཉམ་པ་ཡིས། །རྡོ་རྗེ་ཐལ་མོ་གྱེན་དུ་བརྡེག །ལྷོར་ནི་རྐང་རྟིང་
སྤྲད་དེ་གདང༌། །ཧཱུཾ་སྒྲོག་ཐལ་མོ་མདུན་རྒྱབ་སྦྱར། །ནུབ་ཏུ་རྐང་སྤྲད་ལག་པ་གཉིས། །སོ་སོར་སྡིགས་མཛུབ་གྱེན་དུ་བརྐྱང༌། །བྱང་དུ་རལ་གྲིའི་ཕྱག་རྒྱ་དང༌། །རྐང་པ་ཡ་
གཅིག་ས་ལ་བསྒྲེང༌། །ཁུ་ཚུར་མཛུབ་སྦྱར་དཔྲལ་བར་ལྡོག །རྐང་གཉིས་མཉམ་བྱས་རེས་ཀྱིས་འཕྱར། །མཆེ་གཙིགས་ཧཱུཾ་སྒྲོག་ཁྲོ་གཉེར་བལྟ། །བྱང་ཤར་ཐིག་
ལེར་གྲགས་པའི་རྒྱ། །ཁུ་ཚུར་མཐེའུ་ཆུང་མཆེ་བའི་རྒྱ། །རྐང་པ་རེས་བཏེག་ཤར་ལྷོར་ཕྱེ། །ལྷོ་ནུབ་རྐང་གཉིས་རེས་ཀྱིས་བརྡབ། །ཞགས་པས་འདེབས་དང་རལ་གྲིས་
གཅོད། །ནུབ་བྱང་རྐང་གཉིས་བརྡབ་པ་དང༌། །ལག་གཉིས་མཐེབ་སྤྲད་འཁོར་ལོ་བསྐོར། །ཡང་ན་ཚེ་གཅིག་ཕྱག་རྒྱས་གདབ། །སྟངས་སྟབས་ཐམས་ཅད་ཧ་ཧཱུཾ་སྒྲོག །དེ་
ནས་རིག་སྔགས་ལྡོག་པ་ཡིས། །ཕྱག་རྒྱ་ཆོ་ག་བཤད་པར་བྱ། །ཁུ་ཚུར་གུང་མོ་བརྐྱང་རྩེ་སྤྲད། །མཛུབ་གཉིས་དེ་ཡི་འགྲམ་དུ་བཅད། །སྔགས་དང་ཕྱག་རྒྱ་ཐམས་ཅད་
ཀྱིས། །ལྷ་ཀླུ་སྲིན་པོ་གནོད་སྦྱིན་དང༌། །མཁའ་འགྲོ་འབྱུང་པོ་མི་མ་ཡིན། །གསོད་དང་སྤྲོད་དེ་མེ་ལྟར་མཛད། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་

91-1-38a


རྒྱུད་ལས། སྔགས་དང་ཕྱག་རྒྱའི་ལེའུ་སྟེ་གསུམ་པའོ།།    །།བླ་ན་མེད་པའི་རས་རིས་སྐུ། །ཆོ་ག་དེ་ནས་བཤད་པར་བྱ། །
བྲིས་སྐུ་འདོད་པས་ཐམས་ཅད་དུ། །དགེ་བའི་རས་བཟང་བཙལ་ནས་ཀྱང༌། །བཀྲུས་ཏེ་སྔགས་ཀྱི་བསྲུངས་བྱས་ལ། །ངུར་སྨྲིག་དུ་ནི་བསྒྱུར་བར་བྱ། །རྒྱུད་བཟང་དལ་
ཞིང་དུལ་བག་ཡོད། །ཆོས་ཐོས་རི་མོ་མཁས་ལ་སྒྲིན། །སྲེད་ཆུང་ཡིད་གཞུངས་ཁྲོ་མེད་པས། །སེན་རྩི་ཤུན་ཀན་ཚ་ལ་སྦྱར། །སྣངས་དང་མུ་ཟི་ཀན་ལྟར་ལྗང༌། །བ་
བླ་ཀ་ནི་བླ་ན་སེར། །ལི་ཁྲི་སྒོ་ང་མཚལ་ལྤགས་དམར། །རམ་དང་མཐིང་ཤུན་བྲུ་ནིར་སྔོ། །སྤྱིག་དང་ཨ་ཛ་ནག་པོ་སྟེ། །ཤེ་ཏྭ་དག་ཀྱང་དཀར་པོར་འགྱུར། །ས་སྣོད་
སོ་བཏང་སྐགས་སྙིགས་བྱུག །པིར་འཇམ་རབ་འབྲིང་ཐ་མ་བྲི། །རྒྱལ་དང་ས་རི་ནམ་གྲུ་དང༌། །སྣོན་སྣྲུབས་སྨིན་དྲུག་ལྷ་མཚམས་ཤིས། །དེ་ནས་ཡང་དག་རབ་
བཤད་པ། །ཐུབ་པའི་དགེ་བ་རས་རིས་ལ། །དབུས་སུ་བྱང་ཆུབ་ཤིང་མཆོག་དྲུང༌། །གསེར་མདོག་འཁོར་ལོས་བསྒྱུར་བའི་ཆས། །ཆོས་འཆད་ཕྱག་རྒྱ་ངུར་སྨྲིག་
མནབས། །ལོགས་སུ་འདབ་བཟང་རྒྱལ་པོ་གཉིས། །སྙིམ་པ་མེ་ཏོག་བཀང་བའི་གཟུགས། །གཡས་སུ་འཇིག་རྟེན་དབང་པོ་དཀར། །ངུར་སྨྲིག་གྱོན་པས་ཐལ་མོ་


91-1-38b


སྦྱར། །དེ་ཡི་ཞབས་སུ་མི་གཡོ་བ། །སྤྱན་གསུམ་ཁྲོས་པ་ཀླུ་ཡིས་བརྒྱན། །ན་རའི་སྟོད་གཡོགས་སྟག་སྨད་དཀྲིས། །རིན་ཆེན་རྒྱན་ཅན་དོ་ཀེར་ཅན། །རྡོ་བ་དམར་པོའི་ཁྲི་
སྟེང་ན། །རལ་གྲི་དང་ནི་ཞགས་པ་དང༌། །གཡོན་པ་ཅུང་ཟད་བརྐྱང་སྟེ་བཞེངས། །གཙོ་བོའི་གཡོན་གྱི་ཕྱོགས་ཆ་ལ། །རྡོ་རྗེ་འཛིན་སྔོ་ངུར་སྨྲིག་ཅན། །རྡོ་རྗེ་དང་ནི་ཞགས་པ་
འཆང༌། །དེ་ཡི་འོག་ཏུ་སྒྲུབ་པོ་ནི། །པུས་བཙུགས་སྤོས་ཀྱི་ཁང་བུ་འཛིན། །གཙོ་བོ་ཞབས་སུ་ཁྲོ་བོ་ཆེ། །ནག་པོ་ཁམས་གསུམ་བསྟན་པ་ཡི། །ལག་གཉིས་རིན་ཆེན་
ཁྲི་ལ་བཏེག །གཙོ་བོ་སྣ་ཚོགས་པདྨ་སྟེ། །འཇིག་རྟེན་དབང་དང་ཁྲོ་བོ་ཡི། །རྡོ་རྗེ་འཛིན་དང་སྒྲུབ་པའི་སྔོ། །ཡན་ལག་ལྔ་པ་སྡོང་པོ་གཅིག །ཀླུ་ཡི་བུ་མོ་མཛེས་མ་གཉིས།།
པང་གིས་འཁྱུད་དེ་འཛིན་པར་མཛད། །ཞི་བ་རྒྱས་པ་དབང་གི་ཕྱིར། །དེ་ནས་བྲིས་སྐུ་ཡང་དག་བཤད། །དབུས་སུ་ཤཱཀྱ་ཐུབ་པ་དང༌། །གཡས་སུ་འཕགས་པ་འཇམ་
དཔལ་ཏེ། །གཡོན་དུ་ཕྱག་ན་རྡོ་རྗེའོ། །བསྙེན་པའི་དོན་དུ་རས་རིས་ནི། །ཤིན་ཏུ་བལྟ་དཀའ་གསུས་པོ་ཆེ། །ཞལ་གཅིག་ཕྱག་བཞི་ཀླུ་ཡིས་བརྒྱན། །ཁ་ནས་ཁྲག་འཛག་ལྕེ་
འདྲིལ་བ། །མཆེ་གཙིགས་ཧྲཱིཿསྒྲ་ཆེར་སྒྲོག་པ། །སྤྱན་གསུམ་ཉི་མ་ཤར་ཀའི་འོད། །ངུར་སྨྲིག་མནབས་པ་ཆར་སྤྲིན་མདོག །སྐུ་ལ་ཐོད་རློན་ཕྲེང་བ་ཅན། །དབུ་ལ་ཐོད་པ་

91-1-39a


ཚར་བཞིས་བརྒྱན། །གཡོན་དུ་རིན་ཆེན་ཟུར་ཕུད་འཕྱང༌། །བསྐལ་པའི་མེ་འོད་འབར་བ་ཡིས། །ཕྱོགས་ཀྱི་བགེགས་ཚོགས་སྲེག་པར་
མཛད། །གཡས་ཀྱི་དང་པོ་རྡོ་རྗེ་སྟེ། །གཉིས་པས་རལ་གྲི་འོད་འབར་འཆང༌། །གཡོན་གྱི་དང་པོ་རྡོ་རྗེ་ཞགས། །གཉིས་པ་སྡིགས་མཛུབ་བརྐྱང་སྟེ་མཛད། །རིན་
ཆེན་རྡོ་ཡི་ཁྲི་སྟེང་དུ། །བགེགས་ཀྱི་རྒྱལ་པོ་མནན་ནས་ཀྱང༌། །གཡོན་བརྐྱང་པ་ཡི་གར་གྱིས་གནས། །དེ་ཡི་མདུན་དུ་ཞི་བའི་བྱད། །སྤོས་ཁང་བཟུང་བའི་
སྒྲུབ་པོ་བྲི། །ཅི་འབྱོར་རྒྱུན་དུ་མཆོད་པར་བྱ། །མངོན་སྤྱོད་སྒྲུབ་པའི་རས་རིས་ནི། །དེ་ནས་ཡང་དག་བཤད་པར་བྱ། །ངུར་ཁྲོད་རས་ལ་མི་གཡོ་བ། །མདོག་ནག་
སྤྱན་གསུམ་ཟུར་མིག་བལྟ། །ངུར་སྨིག་གོས་གྱོན་ཁྲོ་གཉེར་ལྡན། །རལ་གྲི་དང་ནི་ཞགས་པ་འཆང༌། །བྲིས་ནས་བདག་གི་ཁྲག་གིས་ནི། །སྤྱན་ཕྱེ་གསོལ་བ་
བཏབ་པར་བྱ། །རི་མོ་འདིས་ནི་རིག་འཛིན་ཀྱང༌། །སྒྲུབ་པོ་མངོན་སྤྱོད་སྨོས་ཅི་དགོས། །ཡང་ན་སྣ་ཚོགས་ལས་ཀྱི་ཕྱིར། །མཐིང་ག་ན་རའི་རྒྱན་ཅན་ནི། །བརྐྱང་བསྐུམ་
རྡོ་རྗེ་དྲིལ་བུ་འཛིན། །པདྨ་ཟླ་བ་ལ་བཞུགས་བྲི། །དམག་དཔུང་རེངས་པའི་རས་རིས་ནི། །གསེར་མདོག་ཁྲོ་བོ་མི་གཡོ་བ། །མི་སྡུག་མཆེ་བ་གཙིགས་པའི་སྐུ། །འབར་

91-1-39b


ཕྲེང་འཁྲིགས་པའི་འོད་ལྡན་པ། །ཞལ་བཞི་ཕྱག་ཀྱང་བཞི་པ་སྟེ། །རལ་གྲི་ཞགས་པ་དང་པོར་འཛིན། །རི་བོ་ཆེ་དང་སྡིགས་མཛུབ་འོག །ཞབས་བཞི་བདུད་བཞི་སྙིང་
གར་རོ། །དེ་ནས་རིག་འཛིན་དངོས་གྲུབ་ཀྱི། །རས་རིས་བྲི་བ་ཡང་དག་བཤད། །མི་གཡོ་ཁྲོ་བོ་ཞལ་གཅིག་པ། །མདངས་བཟང་ཟར་མའི་མེ་ཏོག་མདོག །རལ་གྲི་ཞགས་
པ་སྡིགས་མཛུབ་ཅན། །པུས་མོ་གཡས་བཏེག་གཡོན་པ་ནི། །ས་ལ་ཅུང་ཟད་བཙུགས་པར་མཛད། །མཁའ་ལ་ལྷ་ཡི་བུ་གཉིས་ཀྱིས། །དབུགས་འབྱིན་མཛད་པ་ཉམས་
དགའི་གཟུགས། །གཡས་སུ་རྣམ་སྣང་མཛད་བྲིས་ཏེ། །གཡོན་དུ་འོད་དཔག་མེད་པའོ། །དེ་མདུན་སྒྲུབ་པོ་ཉིད་ཀྱང་བྲི། །གང་ཡང་རིག་མ་ཐམས་ཅད་ལ། །མཆོད་དེ་མེ་
ཏོག་གཏོར་ནས་ཀྱང༌། །སྤྱན་ཕྱེ་ན་བཟའ་གསོལ་བྱས་ཏེ། །རྟེན་འབྲེལ་སྔགས་ཀྱིས་རབ་གནས་བྱ། །དེ་རྗེས་སྨོན་ལམ་བཏབ་པ་ནི། །ཨོཾ་ལྡན་བདག་གིས་བསགས་པ་
ཡི། །བསོད་ནམས་གྲངས་མེད་གཞལ་མི་ལང༌། །དེས་ནི་འགྲོ་བ་མ་ལུས་པ། །བླ་མེད་གོ་འཕང་ཐོབ་པར་ཤོག །སེམས་ཅན་དམྱལ་བ་དུད་འགྲོ་དང༌། །ཡི་དྭགས་
གང་དག་གྲངས་མེད་རྣམས། །བདག་གི་བསོད་ནམས་མཐུ་ཡིས་ནི། །ཐམས་ཅད་བདེ་དང་ལྡན་གྱུར་ཅིག །གང་ཡང་ལྷ་མི་དབུལ་ཕོངས་དང༌། །མི་ནད་མུ་གེ་དགྲ་ཆོམ་

91-1-40a


སོགས། །བདག་གི་བསོད་ནམས་མཐུ་ཡིས་ནི། །དེ་དག་ཐམས་ཅད་བྲལ་གྱུར་ཤོག །ཇི་སྙེད་སེམས་ཅན་ཐམས་ཅད་རྣམས། །དེ་སྙེད་སྡུག་
བསྔལ་རྒྱ་མཚོ་ཀུན། །སྣ་ཚོགས་དེ་དག་ཀུན་ཞི་ནས། །འགའ་ཡང་སྡུག་བསྔལ་མེད་པར་ཤོག །སེམས་ཅན་གང་དག་ལུས་ངག་ཡིད། །མི་དགེ་སྤྱོད་པ་བྲལ་
གྱུར་ནས། །དགེ་བ་ཕུན་ཚོགས་སྤྱོད་གྱུར་ཏེ། །ཀུན་ཀྱང་བདེ་ལྡན་ཐོབ་གྱུར་ཤོག །དེ་ནས་རྒྱལ་སྲས་ཀུན་བཏུད་དེ། །ལག་ན་དྲི་དང་མེ་ཏོག་སོགས། །མཆོད་པའི་
ཡོ་བྱད་ཀུན་ཐོགས་ནས། །བླ་འོག་ཐ་དད་གསལ་བྱའི་ཕྱིར། །བདེ་གཤེགས་བསྡུ་དོན་འདི་སྐད་བརྗོད། །ཨོཾ་བདེ་གཤེགས་པའི་བཅོམ་ལྡན་འདས། །སྐྱོབ་པ་
དངོས་སུ་བཞུགས་པ་རྣམས། །བདག་ལ་སླར་ཡང་བརྩེ་བའི་ཕྱིར། །རྒྱལ་བ་སྲས་བཅས་ལ་མི་མངའ། །བདག་དོན་གྲུབ་པར་འགྲོ་བ་ལ། །བརྩེ་ཕྱིར་སླར་ཡང་
བྱོན་པར་མཛོད། །དེ་ནས་གཏོར་མ་མེ་ཏོག་དྲི། །དཀྱིལ་འཁོར་རྒྱན་དང་རྡུལ་ཚོན་རྣམས། །དངོས་གྲུབ་དམ་ཚིག་གནོད་སྤང་ཕྱིར། །ལག་པས་རེག་པར་མི་བྱ་སྟེ། །
གོས་ཀྱི་ཕུར་མ་ལ་སོགས་པ། །ཅི་བདེ་བས་ནི་ཕྱགས་ནས་ཀྱང༌། །སྐྱེ་འགག་མེད་པའི་སྔགས་བརྗོད་ནས། །ཆུ་བོ་ལ་ནི་དོར་བར་བྱ། །འབྲས་དང་འོ་མ་ཤ་ཀ་དང༌། །

91-1-40b


མར་དང་བཅས་པ་བསྐོལ་བྱས་ཏེ། །འབྲས་ཟན་དང་ནི་ལྷན་ཅིག་ཏུ། །དགའ་བསྐྱེད་ཕྱིར་ན་དགེ་འདུན་དང༌། །བྲམ་ཟེ་ལ་ནི་སྟོན་མོ་བྱ། །དེ་ནས་བྲིས་སྐུ་བརྟན་པར་ནི། །གསང་བའི་གནས་
སུ་མཆོད་པར་བྱ། །ཁྱད་པར་ཚེས་བརྒྱད་དུས་སུ་མཆོད། །བླ་མ་ལ་ནི་ཡོན་དབུལ་ཞིང༌། །རྟག་ཏུ་སྔགས་འཛིན་ཐམས་ཅད་ཀྱང༌། །མཉེས་པར་བྱ་ཞིང་ཁྲོས་པ་མིན། །སེམས་ཅན་མ་
མོས་སྤང་བར་བྱ། །དཀོན་མཆོག་གསུམ་ལ་ངེས་བསྐྱེད་དེ། །ཐེ་ཚོམ་ལེ་ལོ་སྤང་བར་བྱ། །རང་གི་ཕུང་པོ་བསྙེན་བཀུར་ཕྱིར། །ཁྲུས་དང་གཙང་སྦྲ་དང་ལྡན་བྱས་ནས། །གོས་བཀྲ་དྲི་མ་
མེད་པ་བགོ །ཟས་ཀྱང་འབྲས་སོགས་དྲི་མེད་ལ། །ཉུང་དུ་བཟའ་ཞིང་བཏུང་བར་བྱ། །མང་བས་གཉིད་དང་ལེ་ལོ་དང༌། །དྲི་ང་བ་ནི་བསྐྱེད་པར་འགྱུར། །ཐོ་རངས་དང་པོར་ལངས་ནས་ནི། །
སྲོད་ཐལ་བར་དུ་བརྩོན་པར་བྱ། །ནམ་གྱི་གུང་ལ་གཉིད་པའི་ཚེ། །འགྲོ་ལ་ཕན་བྱའི་སེམས་ཀྱིས་ཉལ། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས། བྲིས་སྐུའི་
ལེའུ་སྟེ་བཞི་པའོ།།    །།དེ་ནས་ཡང་དག་བཤད་བྱ་སྟེ། །ལྷ་སྒོམ་པ་ཡི་རིམ་པ་ནི། །རང་གཟུགས་སྟོང་པར་བྱས་ནས་སུ། །ཡི་གེ་ཕྲེང་བའི་འཁོར་ལོ་ལས། །སྒྲ་གྲགས་པ་ནི་རིག་པ་
ཆེ། །ཟླ་བའི་གཟུགས་བརྙན་ལྟ་བུར་སྣང༌། །དེར་སོན་པ་ནི་རྡོ་རྗེ་སོགས། །རང་གི་ཕྱག་རྒྱ་ཉིད་ཡིན་ནོ། །དེ་ལས་གྱུར་པའི་སྐུ་མཆོད་ནི། །འཇའ་ཚོན་ཤར་བ་ཇི་ལྟ་བར། །མཚན་དཔེ་མདངས་འོད་ཡང་དག་

91-1-41a


ལྡན། །བརྗིད་ཅིང་དགྱེས་པའི་མདངས་དང་ལྡན། །སྒེག་ཅིང་རོལ་པའི་ཆ་བྱད་ནི། །བྱིས་པ་གཞོན་ནུའི་ལང་ཚོ་འདྲ། །རིན་ཆེན་རྒྱན་དང་ན་བཟའ་ནི། །གཟུགས་
མཛེས་ལྷ་ཡི་ཅི་ལྟ་བ། །ཁྲོས་པའི་སྲིན་པོ་ལྟ་བུ་སྟེ། །སྐྲ་དང་ཁ་སྤུ་ལ་སོགས་པ། །སྤུ་སོགས་སེར་ཞིང་རྩུབ་ལ་འཁྱིལ། །སྣ་ཚོགས་དུར་ཁྲོད་རྒྱན་རྣམས་ནི། །
རྩུབ་ཅིང་བློ་ལྡན་རབ་ཏུ་ཁྲོས། །ན་བཟའ་རློན་པ་ཁྲག་ཅན་ནི། །སྟེང་གི་ཁམས་སུ་ཡོད་པར་མཛད། །ཧ་ཧ་ཧཱུཾ་ཧཱུཾ་ཕཊ་ཕཊ་ཀྱི། །ངར་སྐད་འབྲུག་སྒྲ་སྦྱུགས་གླུ་ནི། །རི་
རབ་འབུམ་སྙིལ་ཆལ་ཆོམ་ལྟར། །ལུས་རབ་ལྟོས་འགྲོས་བརྒྱན་པ་ནི། །གཟི་ལྡན་འཁྱུད་ཅིང་ཕུ་སྒྲ་འདོན། །འཕྲོ་འདུ་འོད་ཀྱི་དཀྱིལ་འཁོར་ནི། །ཉི་འབུམ་
དུས་མེའི་བསྐལ་པ་འདྲ། །རབ་གདུག་མཚོན་ཆ་དུ་མ་ནི། །ལྷ་མིན་དུས་ཀྱི་འཁྲུག་པའི་ཆ། །ཁྲོ་བོ་ཁྲོ་མོའི་ཚོགས་འབྱུང་བ། །ཐམས་ཅད་ཡི་གེ་ཧཱུཾ་སྒྲ་ཅན། །མ་མོ་
དང་ནི་མཁའ་འགྲོ་རྣམས། །བྷྱོ་ཡིག་དྲག་པོའི་བདག་ཉིད་ཅན། །ཐུབ་པ་ཡི་གེ་མུཾ་ལས་བསྐྱེད། །རྒྱལ་སྲས་རིག་མ་ཉན་ཐོས་དང༌། །འཇིག་རྟེན་སྐྱོང་རྣམས་སྔགས་
འདིས་བསྐྱེད། །ན་མཿསརྦ་ཏ་ཐཱ་ག་ཏེ་བྷྱཿས་པ་རི་པཱུ་ར་ཀེ་བྷྱཿསརྦ་ཐཱ། ཨོཾ་སརྦ་སཾ་སྐ་ར་པ་རི་ཤུདྡྷ་དྷརྨཱ་ཏེ་ག་ག་ན་ས་མུད་ག་ཏེ་ས་ཧ་པ་རི་ཤུ་དྡྷེ། མ་ཧཱ་ན་ཡ་པ་རི་

91-1-41b


ཝཱ་རེ་སྭཱ་ཧཱ། རང་གི་ལུས་ལ་སེམས་བཅུག་ནས། །སྡིག་པ་ཐམས་ཅད་རབ་ཏུ་ཞི། །ངང་ཚུལ་བཟང་པོར་ཡང་དག་བྱུང༌། །རིག་པར་གྱུར་པའི་སེམས་ལྡན་ནས། །དྲང་སྲོང་རྫུ་
འཕྲུལ་ཅན་དུ་འགྱུར། །གཞན་ཡང་སྡུག་བསྔལ་ཞི་ནུས་ན། །རང་གི་བདེ་ཐོབ་སྨོས་ཅི་དགོས། །རང་རང་རིགས་ཀྱི་ལྷ་རྣམས་ཀྱི། །གཟུགས་བརྙན་ཕྱག་མཚན་ཁ་དོག་
ནི། །དཀྱིལ་འཁོར་རམ་ནི་རིས་མ་ལས། །གསུང་བ་ཇི་ལྟར་བསྒོམ་པར་བྱ། །དེ་ནས་མི་གཡོ་ཁྲོ་བོ་ཆེས། །རྡོ་རྗེ་འཛིན་ལ་ཕྱག་འཚལ་ནས། །དག་ཅིང་གསལ་ལ་སྙན་
པ་ཡིས། །ཚིག་གི་ཡང་ནི་འདི་གསོལ་ཏོ། །རྡོ་རྗེ་འཛིན་པ་བཅོམ་ལྡན་འདས། །གཏུམ་མོ་མཚན་ཉིད་ལྡན་པ་ཡི། །ང་ཡི་མཚན་ཉིད་ཁྱེད་བཤད་ནས། །དེ་ཚེ་རྡོ་རྗེ་
འཛིན་རྒྱལ་པོས། །གཏུམ་མོའི་ཆ་བྱད་ལྡན་བྱས་ནས། །རང་གཟུགས་སྔགས་དང་བཅས་པ་ཡིས། །གསང་ཆེན་བརྡ་འདི་བཀའ་སྩལ་ཏོ། །དག་པའི་སེམས་ཉིད་ཧཱུཾ་རྡོ་
རྗེ། །མཐིང་གའི་མདོག་ལས་རྡོ་རྗེ་འཛིན། །མཐིང་ག་བརྐྱང་བསྐུམ་ཁྲོ་སེམས་ཅན། །ན་རའི་རྒྱན་བཅས་འཇིགས་བྱེད་སྐུ། །གྱེན་སྐྲ་ཁ་སྤུ་གྱོན་སེར་དམར། །པདྨ་ཟླ་
བའི་སྟེང་དུ་ནི། །མེ་ཡི་ནང་བཞུགས་རྡོ་དྲིལ་འཆང༌། །རྣམ་སྣང་འཛིན་དང་གཉིས་དང་པོ། །བཞི་བའི་ལྔ་པ་དེའི་གསུམ་པ། །ལྔ་པའི་ལྔ་པ་བདུན་པའི་བཞི། །མེ་ཡིས་ས་

91-1-42a


བོན་དགུག་པས་མནན། །བདུན་པའི་དང་པོ་གསུམ་པ་ཡིན། །གསུམ་པས་བཏེག་གོ་ཧཱུཾ་ཕཊ་བཅས། །གསང་སྔགས་རྒྱལ་པོ་བླ་མེད་
འདིས། །དགོས་པ་ཐམས་ཅད་འགྲུབ་པ་དང༌། །ཁྱད་པར་དུ་ནི་འབྱུང་པོ་སེལ། །ཀླུ་འདུལ་བ་ནི་དཀར་པོ་ཆེ། །ནམ་མཁའ་ལྡིང་གི་ཆ་བྱད་ཆེ། །གྲུབ་པའི་གཏེར་
གྱི་དོན་དུ་ནི། །སེར་པོ་འོད་དང་ལྡན་པ་ཡི། །དམར་པོ་དང་ནི་ལྗང་ནག་དག །དྲག་པོའི་གདོན་རྣམས་སེལ་བ་དང༌། །ཚེ་རིང་བ་ལ་ཤིས་པའོ། །ལྡན་པ་སྐྱེད་པའི་སྐུ་
མཆོག་ནི། །འབྱུང་པོར་གྱུར་པའི་དེ་མ་ཐག །ས་སྟེང་ཐམས་ཅད་མུན་ནག་འཁྲིགས། །བདུད་རྣམས་ཐམས་ཅད་རབ་ཏུ་ཚིག །ཡེ་ཤེས་མེ་འོད་ཆེན་པོ་འདི།
བཟོད་པར་སླ་ལ་གཅིག་མ་མཆིས། །བགེགས་ཆེན་ལོག་པར་འདྲེན་པ་རྣམས། །དོག་པའི་སེམས་ཀྱིས་ཐག་རིང་འབྲོས། །གསང་སྔགས་ཡི་གེ་ཧཱུཾ་སྒྲ་ཅན། །
གློག་འཁྲུག་པ་ཡི་འོད་ཟེར་འདྲ། །ཀླད་པར་ཡི་གེ་ཧཱུཾ་གི་གཟུགས། །གྲུ་གསུམ་མེ་ཡི་གཟུགས་བརྙན་ཅན། །འོད་དམར་ཚལ་པ་རབ་འཐོར་བས། །བགེགས་ཚོགས་
སྲེག་ཅིང་འབྲོས་པར་བྱེད། །བོང་བུ་རྔ་མོ་ཁྱི་སྤྲེའུ་གཟུགས། །རོ་ལངས་མ་ལུས་ཐམས་ཅད་ཀུན། །ཧ་ཧཱུཾ་བརྗོད་ཅིང་འབྲོས་པར་བྱེད། །རླུང་གིས་གཡེངས་པའི་རྡུལ་


91-1-42b


དང་མཚུངས། །གྱེན་ཐུར་ཧཾ་གི་འཕྲོ་འདུ་དང༌། །ཁྲོ་བཅུ་ས་བོན་ཡི་གེ་ཧཱུཾ། །མེ་དང་རླུང་གི་ཚུལ་དུ་འབར། །མངོན་སུམ་རྩྭ་ལ་མེ་བཞིན་དུ། །སྙིང་གི་ཧཱུཾ་གིས་བདས་ནས་
ཀྱང༌། །ཀླད་པའི་ཧཱུཾ་གིས་སྲེག་པར་བྱེད། །འོད་དང་ཕྱག་རྒྱ་ལྷ་ཡི་སྐུ། །བསྐྲད་དང་བཅིང་དང་མྱོས་བྱེད་བསམ། །སེངྒེ་དང་ནི་གླང་ཆེན་འབྲུག །དྲག་པོའི་སྒྲ་སྐད་ཅི་འདྲ་
བར། །རྩ་བའི་གསང་སྔགས་ཟློས་པ་ནི། །བགེགས་དང་ལོག་འདྲེན་མ་ལུས་པ། །སྲེག་ཅིང་ཕྱེ་མ་རྡུལ་དུ་རློག །སྙིང་ནང་སྙིང་པོ་བསྟན་པ་ནི། །འོད་འབར་འོད་
ཀྱིས་སྡིག་པའི་ཚོགས། །དུ་མ་རྣམས་ཀྱང་ཟད་པར་མཛད། །ལུས་ངག་ཡིད་བརྟན་འཁོར་ལོ་སྔགས། །ཨོཾ་དང་ཨཱཿདང་ཧཱུཾ་སྦྱོར་གྱིས། །དཔལ་འཕེལ་དབང་ཕྱུག་བསྐྱེད་པ་
དང༌། གོ་ཆ་ཆེན་པོ་བསྐོན་པར་བྱེད། །ན་མ་སྟྲཻ་ཡ་དྷྭི་ཀ་ནཱན། ཏ་ཐཱ་ག་ཏཱ་ནཱཾ་ཧཾ། གོ་ཆ་ཆེན་པོའི་གསང་སྔགས་འདིས། །རྒྱལ་སྲས་རྣམས་ཀྱང་འདར་གྱུར་ན། །བགེགས་རྣམས་སྲེག་པ་སྨོས་ཅི་དགོས། །
ས་མ་ཡ་སྟྭཾ་ཨཾ་ཧཾ་གིས། །ཡེ་ཤེས་ལྷ་དང་འབྲེལ་པར་བྱ། །རྒྱལ་བས་དབང་བསྐུར་སྦྱོར་བས་ནི། །ཡེ་ཤེས་དབུ་རྒྱན་བརྟག་པར་བྱ། །གཙོ་ལ་མི་བསྐྱོད་དབུ་རྒྱན་ཅན། །འཁོར་ཀུན་མི་
གཡོས་རྒྱས་གདབ་བྱ། །བདག་ཉིད་ཡི་གེར་བྱས་ནས་སུ། །མེ་གཟུགས་ཤིན་ཏུ་ཕྲ་བས་ནི། །མཚན་མོ་དུས་སུ་ཉམས་པར་བྱ། །སྡང་བ་ཧཱུཾ་གི་སྒྲ་ལས་སོ། །འཕགས་པ་རྡོ་

91-1-43a


རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས། ལྷ་འབྱུང་བའི་ལེའུ་སྟེ་ལྔ་པའོ།།    །། དེ་ནས་ཡང་དག་
བཤད་བྱ་བ། །སྔགས་སྤྱོད་ཚུལ་གྱི་ཆོ་ག་ཉོན། །དད་པ་དང་ཡང་མི་ལྡན་ཞིང༌། །བྱང་ཆུབ་སེམས་ཀྱང་མ་བསྐྱེད་དེ། །དབང་བསྐུར་རྗེས་གནང་མ་ཐོབ་ལ། །
སྡོམ་ཚུལ་དམ་ཚིག་བྲལ་བའི་མི། །གསང་སྔགས་རང་ཉིད་ལེན་པ་ནི། །བྱིས་པ་ལྕགས་སྲེག་མིད་པ་འདྲ། །ཐོག་མ་མེད་སྒྲིབ་བཀྲུ་བའི་ཕྱིར། །རྡོ་རྗེ་སློབ་
དཔོན་འདི་སྐད་བརྗོད། །ཨོཾ། སྔགས་མཆོག་ཏིང་འཛིན་རྣམ་དག་ཆུ། །བསྐལ་པ་དུ་མར་བསགས་པ་ཡི། །སྡིག་པའི་ཚོགས་རྣམས་དག་གྱུར་ནས། །རང་
བཞིན་དག་པའི་སེམས་སུ་བྱེད། །ཨོཾ་སརྦ་ཏ་ཐཱ་ག་ཏ་བཛྲ་ཨདྷིཥྛཱ་ན་ཀཱ་ཡ་བཱ་ཀ་བི་ཤོ་དྷ་ན་ཨ་བྷི་ཥཱིཉྩ་ཧཱུཾ། ཨོཾ། སངས་རྒྱས་ཀུན་གྱིས་བསྔགས་པ་ཡི། །རིན་
ཆེན་སྔགས་ལས་བྱུང་བ་ཡི། །དབུ་རྒྱན་ལྷ་རྫས་ཅོད་པན་འདིས། །དབང་བསྐུར་རིན་ཆེན་མཆོག་ཏུ་གྱུར། །ཨོཾ་བཛྲ་དྷ་ར་ཤྲཱི་བཛྲ་ས་མ་ཡ་སྟྭཾ་ཨ་ཧཾ། རཏྣ་མུ་
ཀུ་ཊ་ཨ་བྷི་ཥཱིཉྩ་ཧཱུཾ། རྡོ་རྗེ་ཆེན་པོ་བླ་ན་མེད། །བཟུང་བས་ཕྱོགས་ལས་རྒྱལ་གྱུར་ཏེ། །རྡོ་རྗེ་ལྟ་བུར་བརྟན་བྱེད་པས། །ཁྱོད་ཀྱིས་ཀྱང་ནི་རྟག་ཏུ་ཟུངས། །ཨོཾ་སརྦ་


91-1-43b


བཛྲ་ཨ་བྷི་ཥཱིཉྩ་ཧཱུཾ། དྲིལ་བུ་དབྱངས་སྙན་བླ་ན་མེད། །སྐུ་ཡི་རྡོ་རྗེ་རབ་ཏུ་སྐྱེད། །ཁྱོད་ཀྱིས་ཀྱང་ནི་རྟག་ཏུ་ཟུངས། །ཁམས་གསུམ་སྲིད་པའི་རྒྱལ་པོར་འགྱུར། །ཨོཾ་ས་མ་
ཡ་གྷཎྜ་བཛྲ་ཨ་བྷི་ཥཱིཉྩ་ཧཱུཾ། ཨོཾ། སྙིང་རྗེ་ཤེས་རབ་དབྱེར་མེད་རྒྱ། །གང་གིས་ཐོས་པ་ནང་གིས་སུ། །དེ་ཡི་མིང་མཚན་བདག་པོར་འགྱུར། །རྟག་པའི་ངང་གནས་བླང་
བར་མཛོད། །ཨོཾ་བཛྲ་ནཱ་མ་ཨ་བྷི་ཥེ་ཀ་ཏ། ཐོག་མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་
བདག་བདག་མཛོད་ཅིག །སངས་རྒྱས་ཀུན་གྱི་དྲིལ་བུའི་རྒྱ། །ཤེས་རབ་དབྱངས་ཀྱི་རྗེས་འགྲོར་བཤད། །རྟག་ཏུ་ཁྱོད་ཀྱིས་བཟུང་བྱས་ནས། །བྱང་ཆུབ་མཆོག་ཐོབ་
རྒྱལ་བས་གསུངས། །ཨོཾ། ཤེས་རབ་རལ་གྲི་བླ་ན་མེད། །གང་གིས་འཆང་བ་རྒྱལ་འགྱུར་ཏེ། །བདུད་ཀྱི་དཔུང་ནི་གཤེགས་ནས་ཀྱང༌། །མཁའ་ལ་ཡེ་ཤེས་འོད་
འབར་འགྱུར། །ཨོཾ་སརྦ་ཏ་ཐཱ་ག་ཏ་བཛྲ་ཛྙཱ་ན་ཁཌྒ་ཨ་བྷི་ཥཱིཉྩ་ཧཱུཾ། ཨ། རྡོ་རྗེ་ཞགས་ཐུགས་རྡོ་རྗེ་ཅན། །ཉོན་མོངས་སྲིད་པའི་སྡོང་པོ་རྣམས། །ཐབས་ཀྱི་ཞགས་པས་བཅིངས་
ནས་ཀྱང༌། །སྲིད་པའི་འཆིང་བ་ལས་གྲོལ་མཛོད། །ཨོཾ་སརྦ་ཏ་ཐཱ་ག་ཏ་བཛྲ་པཱ་ཤེ་ན་ཨ་བྷི་ཥཱིཉྩ་ཧཱུཾ། དབང་དང་རྗེས་གནང་མ་ཐོབ་ཅིང༌། །དམ་ཚིག་སྡོམ་པ་མི་ལྡན་ལ། །བླ་


91-1-44a


མ་མཉེས་པར་མི་བྱེད་ན། །སྒྲུབ་པ་འབྲས་མེད་ངན་སོང་འགྲོ། །ལོག་ལྟ་ཅན་གང་བླ་མ་འཚེ། །དམྱལ་བའི་གནས་སུ་འགྲོ་བར་ངེས། །འདིར་
ཉམས་པས་ནི་ནད་ཡམས་དང༌། །དགྲ་བོ་མུ་གེས་རྟག་ཏུ་འཚེ། །དཀྱིལ་འཁོར་ས་གཞི་ཉམས་དགའ་བ། །ཆུ་ཀླུང་མཚོ་འགྲམ་རི་ལྗོངས་དང༌། །འབྲས་བུ་མེ་ཏོག་སྐྱེད་
མོས་ཚལ། །ཀུན་དགའ་ར་བ་ཁང་བཟང་མཆོག །བཞི་མདོ་རི་སུལ་ཤིང་གཅིག་དྲུང༌། །ཕྱུགས་ལྷས་ཁང་བརྩེགས་གླང་ཆེན་བྲེས། །གཙུག་ལག་ཁང་དང་དགོན་པ་
དང༌། །ཆུ་གླིང་མཚེའུ་འགྲམ་ནེའུ་གསིང་དུ། །བསྙེན་དང་དབང་བསྐུར་བྱེད་པ་དང༌། །དུར་ཁྲོད་སོགས་སུ་ལས་རྣམས་བསྒྲུབ། །ལས་ཀྱི་དཀྱིལ་འཁོར་ཁྲུ་གང་སྟེ། །
དབང་གི་དཀྱིལ་འཁོར་ཆེན་པོ་ལ། །ཐུབ་པའི་དཀྱིལ་འཁོར་ཁྲུ་བཞི་པ། །ཡང་ན་དྲུག་གམ་བརྒྱད་ཀྱང་བྱ། །གཞན་ནི་ཁྲུ་གསུམ་ཚད་དུ་བྱ། །ཡང་ན་ལྔའམ་བདུན་
དུ་བྱ། །གཟའ་ཡི་དཀྱིལ་འཁོར་ཁྲུ་གཉིས་ཏེ། །ཡང་ན་ཕྱེད་དང་གསུམ་པར་བྱ། །ཀུན་ཏུ་བཞི་ཆ་ཕོ་བྲང་སྟེ། །ཁང་པ་ཚད་ཀྱི་ཕྱེད་ཡིན་ཏེ། །ཁང་པ་གཉིས་པ་ཆ་གསུམ་
པ། །རྟ་བབས་རྡོ་རྗེ་པདྨའོ། །ལྷ་རྣམས་བཞི་ཆ་དག་ཏུ་འགྱུར། །ཐུབ་པའི་སྒོ་ནི་བཞི་ཡིན་ཏེ། །གཞན་དུ་སྒོ་གཅིག་པ་ཉིད་ཤིས། །འཇམ་པའི་དབྱངས་ནི་བྱང་གི་སྒོ། །

91-1-44b


ཆོས་ནི་ནུབ་སྒོ་རྡོ་རྗེ་ལྷོ། །གཟའ་དང་འཇིག་རྟེན་སྐྱོང་སོགས་ཤར། །དབང་བསྒྱུར་ལྷ་ཡི་གནས་རྣམས་སུ། །བུམ་པ་ཕྱག་རྒྱར་བཅས་པའམ། །སྐུའམ་རང་རང་ཕྱག་རྒྱ་
གཞག །ཐུབ་པའི་དཀྱིལ་འཁོར་དབུས་སུ་ནི། །པད་དཀར་སྟེང་དུ་ལྷུང་བཟེད་དོ། །གཙོ་བོ་ཡི་ནི་སོར་དྲུག་སྟེ། །ལྷག་མ་རྣམས་ནི་སོར་བཞིའོ། །རིགས་ཀྱི་མཚན་མས་
ཡང་ཡང་བསྐོར། །བྱང་དུ་འཇིག་རྟེན་དབང་སྡུད་ནི། །པད་དཀར་རྡོ་རྗེ་གདེངས་པོར་བཅས། །དབང་ལྡན་སྤྱི་བླུགས་བྱམས་པའིའོ། །ཤར་དུ་འཇམ་དཔལ་ཨུཏྤལ་སྔོ། །
མེར་ནི་ཀུན་བཟང་ཡིད་བཞིན་ནོ། །ལྷོར་ནི་རྡོ་རྗེ་རྡོ་རྗེ་འཛིན། །བདེན་བྲལ་མཁའ་སྙིང་པད་དཀར་ཏེ། །ནུབ་ཏུ་པང་སེར་རྡོ་རྗེ་ཆོས། །ནུབ་བྱང་ས་སྙིང་པདྨ་དམར། །གཙུག་
ཏོར་གནོད་མཛེས་སྟེང་འོག་ཆར། །གཙུག་ཏོར་དང་ནི་གཏུན་ཤིང་ངོ༌། །ཤར་དུ་རྣམ་རྒྱལ་ཐོད་པ་སྟེ། །མེར་ནི་འདོད་རྒྱལ་རྩེ་གསུམ་མོ། །རྡོ་རྗེ་རྩེ་གཅིག་གཤིན་གཤེད་ལྷོར། །
བདེན་བྲལ་རལ་གྲི་སྟོབས་པོ་ཆེ། །ནུབ་ཏུ་རྟ་མགྲིན་པདྨ་སྟེ། །བྱང་དུ་བགེགས་དགྲ་རྡོ་རྗེ་རྒྱ། །ནུབ་ཏུ་དབྱུག་པ་སྔོན་པོ་སྟེ། །དབང་ལྡན་དུ་ནི་མི་གཡོ་བ། །དེ་ཡི་རྒྱབ་ཏུ་ཉན་
ཐོས་ནི། །ཤཱ་རིའི་བུ་དང་རབ་འབྱོར་དང༌། །མཽ་དགལ་བུ་དང་འོད་སྲུང་དང༌། །རྒྱལ་མཆོག་དང་ནི་ས་སྟེང་སྐྱོང༌། །རྟ་ཐུལ་དང་ནི་བ་ལང་བདག །དྲག་ཤུལ་དབང་ཆེན་ཆང་བུ་

91-1-45a


ཅན། །བྷ་ར་དྷྭ་ཛ་སྟེང་རྒྱས་དང༌། །དགའ་བོ་ཉེར་དགའ་སྒྲ་གཅན་ནོ། །དེ་ལྟར་བཅུ་དྲུག་ཕྱག་རྒྱའོ། །པདྨའི་སྟེང་དུ་ལྷུང་བཟེད་དོ། །དེ་ནས་ཡང་
དག་བཤད་བྱ་བ། །འཇམ་དཔལ་དཀྱིལ་འཁོར་བཟང་པོ་ཡི། །དབུས་སུ་རལ་གྲི་མེ་འོད་ཅན། །རིན་ཆེན་རྡོ་བྲག་སྟེང་དུ་བྲི། །བྱང་དུ་རྡོ་རྗེས་མཚན་པ་ཡི། །བུམ་པ་བྲི་
པ་བྱམས་པའོ། །ཤར་དུ་ཀུན་ཏུ་བཟང་པོ་ཡི། །རྡོ་རྗེ་དཀར་པོ་བྲི་བར་བྱ། །ལྷོར་ནི་མེ་འོད་ལྡན་པ་ཡི། །ལག་ན་རྡོ་རྗེའི་རྡོ་རྗེ་བྲི། །ནུབ་ཏུ་འཇིག་རྟེན་དབང་པོ་སྟེ། །པད་
དཀར་འོད་དང་ལྡན་པ་བྲི། །ཡིད་བཞིན་ནོར་འཛིན་མཛེས་གཟུགས་ཅན། །རིན་ཆེན་རྡོ་སྟེང་དབང་ལྡན་བྲི། །མེར་ནི་རབ་འབར་རྡོ་རྗེ་ཡི། །བགྲང་ཕྲེང་པདྨ་ལ་གནས་
བྲི། །བདེན་བྲལ་དུ་ནི་རབ་བརྗིད་པའི། །གོ་ཆ་འབར་བ་བྲི་བར་བྱ། །རླུང་དུ་མཛེས་པ་གཞོན་ནུའི་ལྷ། །རིན་ཆེན་སྒྲོན་ནི་བྲི་བར་བྱ། །སྟེང་དུ་རྟུལ་ཕོད་ཅེས་ཁྲོ་བོའོ། །
པདྨའི་སྟེང་དུ་ཁྲོ་བོ་ཡི། །འོག་ཏུ་ཁྲོ་རྒྱལ་མངག་གཞུག་གི །རྡོ་རྗེ་བྲག་སྟེང་ཞགས་པ་བྲི། །ཁྲོ་བོ་ལྷག་མ་སྔོན་གྱི་ནི། །ཚུལ་གྱིས་རྒྱལ་བར་དགོད་པར་བྱ། །བརྟན་པ་
ཞེས་པའི་ཕོ་ཉ་མོའི། །ཆུ་གྲི་བྱང་དུ་བྲི་བར་བྱ། །ཟླ་བའི་དཀྱིལ་འཁོར་འཆང་བ་ཡི། །མཁར་སོར་མ་ནི་ཤར་དུའོ། །ཉི་མའི་དཀྱིལ་འཁོར་འཆང་བ་ཡི། །རྣམ་

91-1-45b


འཇིགས་མ་ནི་ལྷོ་རུའོ། །ནུབ་ཀྱི་ཕྱོགས་སུ་བྲི་བར་བྱ། །མཛོད་སྤུ་མ་ཞེས་རིན་ཕྲེང་འཛིན། །རིན་ཆེན་རྡོ་སྟེང་ཤར་ལྷོ་བྲི། །ཤར་ལྷོར་བགེགས་འཛིན་མ་ཞེས་པ། །འཁོར་
ལོ་མེ་འབར་རྡོ་རྗེ་བྲི། །འབར་བའི་གཏུན་ཤིང་བདེན་བྲལ་དུ། །འཇོམས་པའི་ཐོ་བ་རླུང་དུ་བྲི། །ཐལ་སྦྱར་གུང་མོ་ནང་དུ་བཅུག །པདྨ་མཛོད་ཀྱི་ཕྱག་རྒྱ་དང༌། །སྔགས་
འདིས་དཀྱིལ་འཁོར་བྱིན་གྱིས་བརླབ། །ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿ། ཧཱུཾ་ཧཱུཾ་བ་བ་མཾ་མཾ་སྭཱ་ཧཱ། སྤྱན་དྲངས་གཤེགས་སུ་གསོལ་བ་དང༌། །སྲུང་བ་མཆོག་
གི་སྔགས་ཡིན་ནོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་བི་ཤྭ་མུ་ཁེ་བྷྱཿ། ཧེ་ཧེ་ཧེ་ཨཱཛྙཱ་པ་ར་མ་ག་ག་ན་ཨཱ་གཙྪ་གཙྪ་བྷ་ག་ཝཱ་ན་ཤཱི་གྷཾ་སྭཱ་ཧཱ། བསྙེན་པ་འབུམ་ལ་བྱིན་རླབས་
དང༌། །ལྷ་སྒྲུབ་པ་དང་མཆོད་པའོ། །དེ་ནས་ཡང་དག་པར་བཤད་བྱ་བ། །རྡོ་རྗེ་ཆོས་ཀྱི་དཀྱིལ་འཁོར་ནི། །དབུས་སུ་འཇིག་རྟེན་དབང་སྡུད་ཉིད། །པདྨ་དམར་པོ་འཆང་པ་འོ། །
ཤར་དུ་དོན་ཡོད་ཞགས་པ་ནི། །བགྲང་ཕྲེང་སྔོན་པོ་འཆང་བའོ། །ལྷོར་ནི་ནམ་མཁའ་དྲི་མེད་དེ། །རྡོ་རྗེ་སྔོན་པོ་འཆང་བའོ། །ནུབ་ཏུ་གར་གྱི་དབང་པདྨ། །བྱང་དུ་ཐུགས་
རྗེ་ཤུགས་པོ་ཆེ། །རྡོ་རྗེ་ནག་པོ་འཛིན་པ་བྲི། །སྒྲོལ་མ་ཁྲོ་གཉེར་རལ་གཅིག་དང༌། །ཡིད་བཟང་མ་ནི་མཚམས་སུ་བྲི། །ཁྲོ་བོ་དང་ནི་ཕོ་ཉ་མོ། །འཇམ་པའི་དབྱངས་ཀྱིས་

91-1-46a


རིམ་པས་དགོད། །དེ་ནས་ཕྱག་ན་རྡོ་རྗེ་ཡི། །དཀྱིལ་འཁོར་ཡང་དག་བཤད་པར་བྱ། །དབུས་སུ་ཕྱག་ན་རྡོ་རྗེ་ཉིད། །རྡོ་རྗེ་དཀར་པོ་འཆང་བ་འོ། །ཤར་དུ་སངས་
རྒྱས་སྤྱན་མ་ཡིན། །ལྷོར་ནི་པད་འཛིན་མཱ་མ་ཀཱི། །ནུབ་ཏུ་གོས་འཆང་ན་བཟའ་དཀར། །བྱང་དུ་སྒྲོལ་མ་ཨུཏྤལ་འཆང༌། །ཕྱོགས་བཞིར་ནམ་མཁའ་དྲི་མེད་དང༌། །ཤུགས་པོ་ཆེ་
དང་རྡོ་རྗེ་ཏོག །སྙེམས་ཚུལ་ཆེན་པོ་ཞེས་པ་རྣམས། །རིགས་ཀྱི་མཚན་མ་འཛིན་པ་འོ། །དེར་ཡང་སྔོན་ལྟར་ཁྲོ་བོ་རྣམས། །རིམ་པ་བཞིན་དུ་བྲི་བར་བྱ། །དེ་ཡི་ཆ་རྒྱབ་དཀྱིལ་
འཁོར་ལ། །དྲག་པོ་ལྷ་རྣམས་བཀོད་པ་ནི། །དཔུང་བཟང་ལ་སོགས་རྡོ་རྗེ་ཅན། །བརྒྱད་པོ་བྱང་གི་ཕྱོགས་སུ་བྲི། །ཚོགས་འཆང་བཤེས་གཉེན་འགྲོ་སྐྱོང་དང༌། །མཐོང་
དཀའ་རིག་བྱེད་བདེན་བྲལ་མེད། །ངན་སྤོང་བརྒྱད་དེ་དྲང་སྲོང་ཤར། །ལྷོར་ནི་རྡོ་རྗེ་དགྲ་སྟ་མ། །རྡོ་རྗེ་ཐོ་བ་དྲག་ཤུལ་མ། །རྟ་རྣ་མ་དང་ཁྲོ་གཉེར་མ། །རོ་ལངས་མ་དང་
ལྕགས་སྒྲོག་མ། །མཐོང་དཀའ་མ་སྟེ་བརྒྱད་པོ་བྲི། །དུག་སེལ་རྨ་བྱ་འོད་ཟེར་ཅན། །ནོར་རྒྱུན་རལ་གཅིག་དཔུང་རྒྱན་མ། །དབྱངས་ལྡན་དྲིལ་སྒྲོལ་བརྒྱད་ནུབ་ཕྱོགས། །
ཀུན་ཀྱང་རང་རིག་ཕྱག་རྒྱ་ཅན། །སྒོ་ཡི་ཕྱོགས་སུ་དགོད་བྱ་བ། །ཐུབ་པའི་འཇིག་རྟེན་སྐྱོང་བ་བཞི། །བརྒྱ་བྱིན་ཁྱབ་འཇུག་དབང་ཕྱུག་ཆེ། །ཆངས་པ་འཇམ་དཔལ་

91-1-46b


དཀྱིལ་འཁོར་ལའོ། །རྒྱལ་དང་རྣམ་རྒྱལ་མི་ཐུབ་མ། །གཞན་མི་ཐུབ་མ་སྤྱན་རས་གཟིགས། །ནག་མོ་ཆེ་དང་ཨུཙྪུཥྨ། །གཞོན་ནུ་འཕྲོག་མོ་གཏེར་འཛིན་གྱི། །ཁྲོ་བོ་མི་གཡོ་
སྒོ་བཞི་ལ། །ནག་པོ་ཆེ་དང་དགའ་བྱེད་དང༌། །ངན་སྤོང་དང་ནི་ཚོགས་བདག་གོ །མི་གཡོ་དབང་བསྐུར་དགྱེས་པ་ཡི། །དབུས་སུ་ཁྲོ་བོ་མི་གཡོ་བའི། །རལ་གྲི་མེ་འོད་
འབར་བ་འོ། །ཕྱོགས་བཞིར་ཁྲོ་བོ་མདོག་བཞི་འོ། །འཁོར་ལོས་བསྒྱུར་བའི་ཆ་བྱད་ཅན། །རྡོ་རྗེ་རིན་ཆེན་པདྨ་དང༌། །རྒྱ་གྲམ་གཡས་པའི་ཕྱག་ཏུ་འཆང༌། །གཡོན་
པ་སྡིགས་མཛུབ་ཞགས་པ་འཆང༌། །རིན་ཆེན་བྲག་ལ་སྐུ་བཞུགས་ནས། །ཞབས་གཉིས་པདྨའི་སྟེང་དུ་འོ། །མཚམས་སུ་ཁྲོ་མོ་བཞི་པོ་ཡང༌། །གཙོ་བོ་དང་
མཚུངས་སྒེག་པའི་ཉམས། །དེ་རྒྱབ་སྔོན་ལྟར་ཁྲོ་བོ་བཅུ། །སྐུ་འམ་ཕྱག་རྒྱའི་ཕྲེང་བ་བྲི། །དཀྱིལ་འཁོར་ཆ་ཡི་རྒྱབ་ཏུ་ནི། །འཇིག་རྟེན་སྐྱོང་བཅུ་དྲུག་ཤུལ་ཅན། །
ཁྲོས་པས་རང་རིག་འཁོར་བཅས་བྲི། །བུམ་པ་ཚད་ལྡན་རས་ཀྱིས་དཀྲི། །དྲི་བཟང་ཆུས་བཀང་ལྷ་གྲངས་སམ། །བཅུ་གཉིས་སམ་ནི་དྲུག་ཀྱང་རུང༌། །ཁ་རྒྱན་དང་
བཅས་གཞག་པར་བྱ། །བླ་རེ་བ་དན་གདུགས་རྒྱལ་མཚན། །ཡོན་ཆབ་བདུག་སྤོས་མེ་ཏོག་དང༌། །སྒྲོན་མེ་བྱུག་ཆབ་ཞལ་ཟས་དང༌། །གླིང་བུ་ལས་སྙན་ན་བཟའི་

91-1-47a


ཚོགས། །གཏོར་མ་དྲི་བཟང་སྨན་དང་བཅས། །ཡིད་འོང་དྲི་ཞིམ་ཟས་སྐོམ་ཚོགས། །དཀྱིལ་འཁོར་སྤྲས་ནས་མཆོད་པར་བྱ། །ས་ལ་
པུས་མོ་ཚད་བརྐོས་ནས། །འབྲུ་སྲིན་ཤིང་རྡོ་དུམ་བུ་སོགས། །སྐྱོན་མང་བྲལ་ནས་ས་ཡིས་དགང༌། །བ་ཡི་རྣམ་ལྔས་བྱུགས་པའི་སར། །མེ་ཏོག་བཅལ་བཀྲམ་
མཆོད་སོགས་བཀོད། །ལྷ་ནི་སྤྱན་དྲངས་མཆོད་ནས་ཀྱང༌། །དགེ་དང་མི་དགེའི་རྨི་ལམ་བརྟག །རྨི་ལམ་བཟང་ན་སྤྲོ་གྱུར་ནས། །ས་བདག་མོ་ལ་གསོལ་པ་
གདབ། །ཁྱད་པར་དུ་ཡང་གཏོར་མས་མཆོད། །བུ་ཚུར་ཤོག་ཅེས་ཐེག་ཆེན་གྱི། །ཚུལ་ཆེན་ཁྱོད་ནི་སྣོད་ཡིན་པས། །གསང་སྔགས་སྤྱོད་ཚུལ་ཆོ་ག་རྣམས། །
ཁྱོད་ལ་ཡང་དག་བསྟན་པར་བྱ། །དུས་གསུམ་སངས་རྒྱས་འབྱུང་བ་རྣམས། །མི་གཡོ་མགོན་པོར་རབ་བསྒོམས་པས། །ཡེ་ཤེས་མཚུངས་པ་མེད་པ་བརྙེས། །
སྐྱོབ་པ་ཤཱཀྱ་སེངྒེས་ཀྱང༌། །གསང་སྔགས་སྦྱོར་བ་མཉམ་མེད་འདིས། །བདུད་སྡེ་ཤིན་ཏུ་མི་བཟད་པ། །དཔུང་ཆེན་རྣམས་ཀྱང་དཔའ་བོས་བཅོམ། །འཇིག་རྟེན་
འདུལ་ཕྱིར་ཆོས་རྣམས་ཀྱི། །འཁོར་ལོ་བསྐོར་ནས་མྱ་ངན་འདས། །དེ་འདྲ་ཀུན་མཁྱེན་ཐོབ་བྱའི་ཕྱིར། །བུ་ཁྱོད་བློ་གྲོས་འདི་གྱིས་ཤིག །ཨུ་དུམ་བ་རའི་མེ་ཏོག་

91-1-47b


ལྟར། །བརྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་སྟེ། །སྐྱོབ་པ་འཇིག་རྟེན་མགོན་པོ་ཆེ། །རྙེད་དཀའ་རྙེད་པར་གྱུར་ན་ཡང༌། །གསང་སྔགས་སྐྱོབ་
པའི་ཚུལ་འབྱུང་བ། །ཤིན་ཏུ་དཀའ་སྟེ་རྨད་བྱུང་ཕྱིར། །སྡུག་བསྔལ་ཤིན་ཏུ་མི་བཟད་པ། །འཁོར་བའི་རྒྱ་མཚོ་ཆེར་འཇིགས་ལས། །མྱུར་དུ་སྒྲོལ་བ་གསང་སྔགས་
ལས། །ས་སྟེང་གསང་སྔགས་ནོར་བུ་འདྲ། །རྒ་ནད་འཆི་འཇིགས་སྤོང་བ་དང༌། །ཉེས་མཛད་གྲོགས་གཅུགས་མཐུན་འདོད་དང༌། །མུ་གེ་དགྲ་ཆོམ་བྲལ་བདེ་དང༌། །
ཟས་སྐོམ་གོས་རྒྱན་ལོངས་སྤྱོད་རྟག །བདེ་སྐྱིད་དཔལ་འབྱོར་ཐོབ་པ་དང༌། །མྱུར་དུ་སངས་རྒྱས་འདོད་པ་ཡི། །གསང་སྔགས་ཐབས་ལ་མྱུར་བརྩོན་སྒྲུབས། །ཇི་
ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་མེད་པ། །དམ་པ་བདག་གིས་བསྐྱེད་པར་བྱ། །སྡོམ་པ་ཡི་ནི་ཚུལ་
ཁྲིམས་དང༌། །དགེ་བའི་ཆོས་ནི་སྡུད་པ་དང༌། །སེམས་ཅན་དོན་བྱེད་ཚུལ་ཁྲིམས་གསུམ། །དེང་ནས་མཆོག་ཏུ་བརྟན་པར་གཟུང༌། །འགྲོ་ལ་ལྷག་པའི་སེམས་བསྐྱེད་
ནས། །བླ་མ་ལ་ནི་ཡོན་ཕུལ་ཞུ། །ཡིད་བཞིན་ནོར་འདྲ་བླ་མེད་སྐུ། །ཞི་བ་སངས་རྒྱས་གོ་འཕང་ཐོབ། །སྲོག་གཅོད་རྐུན་རྫུན་མི་ཚངས་སྤྱོད། །མྱོས་བྱེད་འཐུང་དང་གླུ་

91-1-48a


གར་རོལ། །རྒྱན་བྱུག་མལ་ཆེན་མཐོ་བ་དང༌། །ཕྱི་དོ་ཁ་ཟས་སྤང་བ་སྟེ། །བརྒྱད་དང་བཅུ་གཅིག་བཅོ་ལྔ་དང༌། །ཁྱད་པར་དུ་ནི་གནམ་
སྟོང་ལ། །དལ་འབྱོར་ཐོབ་པ་ཤིན་ཏུ་དཀོན། །སངས་རྒྱས་བསྟན་པ་ཤིན་ཏུ་དཀོན། །སྡོམ་པ་བླངས་ནས་སྲོག་བཞིན་དུ། །གཡེང་མེད་བསྡམས་ཏེ་བསྲུང་
བར་བྱ། །གསུམ་ལ་རྟག་ཏུ་སྐྱབས་འགྲོ་བྱ། །ལྷ་མི་བདེ་ལྡན་ལུས་ཐོབ་ནས། །དམྱལ་བ་དུད་འགྲོ་ཡི་དྭགས་གནས། །ཐོབ་གནས་སྤང་དཀའ་དེ་དག་ནི། །
ནམ་ཡང་ཐོབ་པར་མི་བྱའོ། །བདག་ནི་དཔའ་བོ་རལ་གྲི་འཆང༌། །གསང་བའི་འཁོར་ལོ་སྦྱོར་བྱེད་པས། །བཀའ་ལས་འདས་པའི་གདུག་ཅན་རྣམས། །དུམ་
བུ་ཕྱེ་མར་འགས་པར་འགྱུར། །སློབ་མ་གཟུང་ཕྱིར་ཐོག་མར་ནི། །བསྙེན་པས་སྔགས་ཀྱི་མཐུ་བསྐྱེད་བྱ། །ལོངས་སྤྱོད་འཕེལ་ཕྱིར་གཏོར་མ་གཏང༌། །བསོད་
ནམས་འདོད་ཕྱིར་མཆོད་པ་བརྩོན། །བླ་མ་ཐོས་བསམ་སྒོམ་ལ་གནས། །གཏོང་ཕོད་དུལ་ཞིང་ཆོས་སྤྱོད་མཁས། །ནད་མེད་བཟོད་དེས་སྙིང་རྗེ་ཆེ། །སྔགས་སྒྲུབ་
བརྩོན་དཔལ་ཤེས་རབ་ཅན། །བརྟགས་ནས་སློབ་མ་ལྔ་འམ་བདུན། །དད་བརྩོན་ཞི་དུལ་བླ་མ་བཀུར། །སྡིགས་འཇིགས་ནད་མེད་དབང་པོ་ཚང༌། །དབྱིབས་སྡུག་

91-1-48b


སྙིང་རྗེར་ལྡན་པ་གཟུང༌། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས། སྐྱེ་བོ་གཟུང་བའི་ཐབས་ཀྱི་ལེའུ་སྟེ་དྲུག་པའོ།།    །།དེ་ནས་
ཡང་དག་བཤད་བྱ་བ། །རིག་པ་འཛིན་པའི་དངོས་གྲུབ་ཆེ། །གཞན་དུ་མེད་པ་ཕུལ་བྱུང་བ། །རྒྱུད་འདིར་བཤད་པ་ཉན་པར་བྱོས། །མི་ནི་རིན་ཆེན་དང་པོ་སྟེ། །གང་གང་
སྒྲུབ་པ་དེ་དང་དེ། །འགྲུབ་པར་འགྱུར་གྱི་གཞན་དུ་མིན། །རལ་གྲི་ལྕགས་སམ་ཤིང་ལ་བྱས། །སོར་བཞི་པ་འམ་སོར་བརྒྱད་བྱ། །ཡུ་བར་རིགས་ཀྱི་རྒྱ་ལྔ་བྲི། །བ་ཡི་
རྣམ་ལྔ་དྲི་ཞིམ་ཆུས། །བཀྲུས་ཏེ་དྲི་དང་མེ་ཏོག་མཆོད། །ཟླ་དྲུག་སྔགས་བཟླས་ཁྲོ་བོ་བསྒོམ། །རལ་གྲི་དུད་ཐུལ་འོད་དུ་འབར། །བླངས་པས་མཁའ་སྤྱོད་ཡུལ་
འགྲོ་འགྱུར། །ཚེ་ནི་བར་གྱི་བསྐལ་པ་སྟེ། །ལྷ་ཡི་བཞོན་པ་སྣ་ཚོགས་བཅིབས། །སངས་རྒྱས་ཞིང་རྣམས་འགྲོ་བར་འགྱུར། །གསེར་དངུལ་ཟངས་ཀྱི་ཞགས་པ་འམ། །
ཤིང་གི་ཞགས་པའང་དེ་ལྟར་འགྲུབ། །རྒྱལ་མཚན་ནོར་བུ་གིའུ་ཝང་གདུགས། །ལྕགས་ཀྱུ་རྣམས་ཀྱང་དེ་བཞིན་སྒྲུབ། །ལྷ་རྣམས་སྒྲུབ་ན་ཐང་ཤིང་ལ། །གང་འདོད་ལྷ་
ཡི་གཟུགས་བྱས་ཏེ། །སྔགས་བཟླས་ཙམ་གྱིས་མདུན་དུ་འོང༌། །ཅི་འདོད་གསོལ་འདེབས་འདོད་པ་སྨྲ། །ཀླུ་ལ་ནཱ་ག་གེ་སར་ཤིང༌། །གནོད་སྦྱིན་ལ་ནི་གསེར་ལས་

91-1-49a


གཟུགས། །དྲི་ཟ་ལ་ནི་འོ་མའི་ཤིང༌། །མཁའ་ལྡིང་འཇིམ་པའི་གཟུགས་ཀྱིས་སོ། །སྲིན་པོ་ལ་ནི་དུར་ཁྲོད་ཤིང༌། །གང་ཡང་གཟུགས་
བྱས་རྐང་པ་ནི། །གཡོན་པས་དེ་ཡི་སྐེ་མནན་ཏེ། །སུམ་འབུམ་བཟླས་ན་མདུན་དུ་འོང༌། །ཅི་འདོད་སྨྲ་ཚེ་དགོས་པ་བསླང༌། །ཤར་དུ་རས་རིས་ཁ་སྤྲད་དྲུང༌། །དུས་
གསུམ་ཁྲུས་བྱས་གོས་རློན་གྱོན། །སུམ་འབུམ་བཟླས་ན་མར་ངོ༌། ཡི། །བརྒྱད་ལ་འབྱུང་པོ་གཏོར་མ་སྦྱིན། །མཎྜལ་སྟེང་དུ་རོ་བཞག་ནས། །རང་ཉིད་རིན་ཆེན་ཁྲི་
སྟེང་དུ། །སྙིང་པོ་ཁྲི་བརྗོད་རོ་འགུལ་འགྱུར། །མི་སྐྲག་ཁ་ཡི་ནང་དུ་ལྕེ། །པདྨ་ཁ་ཕྱེ་ལྟེ་ཅན་མཐོང༌། །བཅད་ན་རལ་གྲི་རིག་འཛིན་འགྱུར། །ལྷ་ཡི་གཟུགས་ཀྱིས་
ཚངས་པ་ཡི། །འཇིག་རྟེན་ཁམས་ཀྱི་གནས་རྣམས་རྒྱུ། །གིའུ་ཝང་བདུན་བཟླས་ཐིག་ལེས་ནི། །སྐྱེ་བོ་ཀུན་གྱིས་མི་མཐོང་ངོ༌། །མི་གཡོ་པུས་མོ་བཙུགས་པ་འམ། །
འཇམ་དཔལ་རིས་མའི་དྲུང་དུ་ནི། །འཇམ་དཔལ་སྔགས་འདི་ས་ཡ་བཟླ། །ཉ་ལ་ཁྱད་པར་མཆོད་པ་བྱ། །མཚན་རངས་བཟླས་པའི་ཐོ་རངས་ནས། །དང་པོ་རྟགས་
ས་གཡོ་བར་འགྱུར། །གཉིས་པ་ཉི་མ་འགྱུར་ལྡོག་བྱེད། །ཕྱོགས་བཞིར་མཁའ་ལ་སྒྲ་ཆེན་པོ། །ཧ་ཧ་འབྲུག་སྐད་གྲག་པར་འགྱུར། །གསུམ་པར་མཁའ་ལ་རིག་

91-1-49b


འཛིན་རྣམས། །མེ་ཏོག་ཆར་འབེབས་ཆུན་འཕྱར་བསྒྲེང༌། །དེ་རྗེས་རིག་འཛིན་མ་ལུས་དང༌། །འཇིག་རྟེན་སྐྱོང་བས་རབ་བསྐོར་ནས། །ཁྲོ་རྒྱལ་བྱོན་ནས་གསུང་སྙན་གྱིས།།
ཅི་འདོད་བུ་ཁྱོད་གསུང་བར་འགྱུར། །རིག་འཛིན་རྒྱལ་པོ་མི་སྣང་སོགས། །ཅི་འདོད་པར་ནི་སྨྲ་བར་བྱ། །འགྲུབ་ནས་བརྒྱད་གཉིས་ཆ་བྱད་ཅན། །རྒྱན་བཟང་ལག་ན་
རལ་གྲི་ཐོགས། །ལྷ་ཡི་བཞོན་པ་ལ་བཅིབས་ནས། །རིག་འཛིན་ཚོགས་མང་ལྷན་ཅིག་ཏུ། །སངས་རྒྱས་ཞིང་མང་ཕྱིན་པའི་ཚེ། །རྒྱལ་སྲས་རྣམས་ཀྱིས་ཕྱག་བྱས་
ནས། །མཆོད་པ་ཆེན་པོ་ཐོབ་འགྱུར་ཏེ། །བསྐལ་པ་དུ་མར་ཚེ་གནས་འགྱུར། །ཨུཏྤལ་སྔོན་པི་ལིག་བུ་མིག །རུ་རྟ་ཟངས་སྣོད་རིལ་བུ་གཞག །ཟླ་བ་གཟས་ཟིན་པར་བཟླས་
ནས། །མིག་བསྐུས་འདོད་པའི་ཁམས་གསལ་འགྱུར། །བདག་ནི་སུས་ཀྱང་མི་མཐོང་ངོ༌། །གནམ་ལྕགས་རྡོ་རྗེ་སོར་བཅུ་དྲུག །ངོས་གཉིས་རྩེ་གསུམ་དབྱིབས་ཅན་ཏེ། །
ཙནྡན་དམར་དང་དྲི་བཟང་བྱུག །ཆོ་འཕྲུལ་ཚེས་གཉིས་ཉ་ཡི་བར། །མཆོད་ཅིང་བཟླས་ན་ཐ་མར་ནི། །མར་མེ་བརྒྱ་སོགས་ཀྱིས་མཆོད་དེ། །ཀུ་ཤ་ཁྲེས་ཀྱི་སྟེང་འདུག་
ནས། །རྡོ་རྗེ་ལག་གཉིས་བཟུང་མ་ཐག །དུལ་འཐུལ་འོད་དུ་འབར་ནས་ཀྱང༌། །འཁོར་བཅས་རིག་པ་འཛིན་པ་ཡི། །འཁོར་ལོས་བསྒྱུར་བ་ཐོབ་པར་འགྱུར། །འཁོར་

91-1-50a


ལོ་བདུན་བརྩེགས་མཚོན་ཆ་དང༌། །གསེར་དང་མལ་ལྷམ་ཚངས་སྐུད་སོགས། །དགོས་པ་ཐམས་ཅད་དེ་ལྟར་སྒྲུབ། །སྔོན་གྱི་ཚུལ་དུ་དངོས་
གྲུབ་འབྱུང༌། །ཚེས་གཅིག་ཉིན་པར་སྐུ་གཟུགས་ཀྱི། །མཐེ་བོར་ཛཱ་ཏི་སྔགས་བརྗོད་བརྡེག །སྟོང་ཕྲག་བརྒྱད་ཀྱིས་མཐེ་བོང་ལས། །འོད་ཟེར་ཕྱུང་ནས་རེག་མ་ཐག །
དབུ་སྐྲ་ལྕང་ལོ་འཁྱིལ་གྱུར་ནས། །འཁོར་བཅས་རིག་འཛིན་རྒྱལ་པོ་ཐོབ། །སུས་ཀྱང་མི་ཐུབ་ལུས་གྲུབ་འགྱུར། །ཚེ་ནི་བསྐལ་པའི་བར་དུ་གནས། །ས་ལ་པདྨ་
འདབ་བརྒྱད་བྲི། །བུམ་པ་སྐུད་པ་ནག་པོས་དཀྲི། །ཙནྡན་གྱིས་བྱུག་དྲིས་ཀྱང་དགང༌། །པདྨའི་སྟེང་བཞག་པད་སྟེང་འདུག །སྟོང་ཕྲག་བརྒྱད་བཟླས་ས་གཞི་གས། །
པདྨར་སྣང་ཞིང་ས་གཞིར་སྣང༌། །ཆུ་དེས་གཏོར་ལ་ཁྲུ་གང་བསྐོར། །བླངས་པས་བསྐལ་བའི་ཚེ་ཚད་ཐོབ། །གྲོག་མཁར་ས་ལ་སེངྒེ་བྱ། །གིའུ་ཝང་གིས་བྱུགས་
དཀྱིལ་འཁོར་གཞག །གཡོན་འགུལ་བར་དུ་མ་ཆོད་ཅིང་བཟླ། །སེངྒེར་གྱུར་ནས་རྒྱབ་ཞོན་ནས། །འདོད་གཟུགས་ལྷ་གནས་ཀུན་ཏུ་འགྲོ། །སངས་རྒྱས་ཞིང་
ཡང་མཐོང་བར་འགྱུར། །ཚེ་ལོ་ཁྲི་ཕྲག་གཅིག་བསྐོར་ནས། །རིག་འཛིན་ཆེན་པོའི་གནས་སུ་འགྲོ། །འདིར་གསུངས་པ་འམ་མ་གསུངས་པ། །སྔགས་དང་ལྷ་

91-1-50b


འདིས་སྒྲུབ་པ་ཡིས། །རིག་འཛིན་གྲུབ་པར་གྲགས་པ་རྣམས། །མ་ལུས་ཐམས་ཅད་འགྲུབ་པར་འགྱུར། །འཕགས་པ་རྡོ་རྗེ་ཁྲོ་བོའི་རྒྱལ་པོ་ཆེན་པོའི་རྟོག་པ་བསྡུས་པ་
ལས། རིག་འཛིན་སྒྲུབ་པའི་ལེའུ་སྟེ་བདུན་པའོ།།    །།དེ་ནས་ཡང་དག་བཤད་བྱ་བ། །ཕྲན་ཚེགས་ལས་ཀྱི་སྤྱོར་བ་གཙོ། །གཟའ་ཡི་ཆོ་ག་འདི་
ཡིན་ཏེ། །གནོད་པ་སེལ་དང་ཕན་སྐྱེད་མཛད། །བ་ཡི་རྣམ་ལྔས་བྱུགས་པ་ཡི། །དཀྱིལ་འཁོར་དབུས་སུ་པདྨ་ནི། །ཁ་དོག་སྣ་ཚོགས་ཉིས་བརྩེགས་ཀྱི། །དབུས་སུ་
སངས་རྒྱས་དེ་བཞིན་ལྷོར། །ཆོས་ཀྱི་རྡོ་རྗེ་ཆོས་དཀར་བོ། །ཤར་དུ་དགེ་འདུན་ལྗང་གུ་འོ། །ནུབ་ཏུ་འཇིག་རྟེན་དབང་ཕྱུག་དམར། །བྱང་དུ་ཕྱག་ན་རྡོ་རྗེ་སྟེ། །བྱང་ཤར་དུ་
ནི་འཇམ་དཔལ་སེར། །མེར་ནི་གཤིན་རྗེ་གཤེད་པོ་ནག །དབྱུག་འཆང་མ་ཧེ་ཞོན་པའོ། །མི་གཡོ་མགོན་པོ་སྲིན་པོའི་ཕྱོགས། །རྟ་མགྲིན་རླུང་གི་ཕྱོགས་སུ་འོ། །
དཀོན་མཆོག་གསུམ་པོ་ཆོས་འཆད་རྒྱ། །སེམས་དཔའ་ཁྲོ་བོ་རང་རྟགས་སོ། །ཀུན་ཀྱང་རིན་ཆེན་ཁྲི་ལ་བཞུགས། །དེ་རྒྱབ་ཆ་ལ་གཟའ་རྣམས་ཏེ། །ཤར་དུ་ཉི་མ་དཀར་
སེར་ནི། །རྟ་ལ་ཞོན་ཏེ་པདྨ་འཆང༌། །ནུབ་ཏུ་ཟླ་བ་དཀར་པོ་ནི། །ཀུ་མུ་ད་འཆང་ངང་བ་ཞོན། །ལྷོར་ནི་མིག་དམར་ཁ་དོག་དམར། །རིལ་བའི་སྟེང་བཞུགས་མེ་སྒྲོན་བསྣམས། །


91-1-51a


ལྷག་པ་མདོག་སེར་ཨུཏྤལ་འཆང༌། །བྱང་དུ་པད་སྟེང་བཞུགས་པ་ཡི། །ཕུར་བུ་མདོག་སྔོན་གླེགས་བམ་ཐོགས། །ཤར་ལྷོ་ཕྱོགས་
སུ་ཀླུ་ལ་བཅིབས། །པ་ཝ་སངས་དཀར་ཤིང་ཐོག་འཆང༌། །ལྷོ་ནུབ་གསེར་གྱི་ཁྲི་ལ་བཞུགས། །བྱང་ཤར་སྤེན་པ་མདོག་ནག་ནི། །ཚངས་པའི་སྟེང་ན་དབྱུག་པ་
ཐོགས། །ནུབ་བྱང་སྒྲ་གཅན་དུད་ཀ་ནི། །སྦྲུལ་གྱི་སྟེང་ན་འཁོར་ལོ་འཛིན། །རྣོན་པོ་ལྗང་གུ་རལ་གྲི་འཆང༌། །གཙོ་བོའི་དྲུང་དུ་པད་སྟེང་བཞུགས། །ན་མཿསརྦ་ཏ་
ཐཱ་ག་ཏེ་བྷྱཿ། སརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་བྷ་ཀི་ནཱཾ་སྭཱཧཱ། ཉི་མའི་སྙིང་པོའོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་སརྦ་ཏྲ་
ཡཾ་ཨ་སྭཱ་ཧཱ། ཟླ་བའི་འོ། །ན་མཿསརྦ་ཏ་ཐཱ་ག་ཏེ་བྷྱཿསརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་ཨ་བཱིཪྱ་ཡ་སྭཱ་ཧཱ། རྣོན་པོའིའོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་ས་
པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་སུ་བི་ཤུདྡྷ་སྭཱཧཱ། མིག་དམར་གྱིའོ། །ན་མཿ། སརྦ་ཏ་ཐཱ་ཏ་ག་ཏེ་བྷྱཿསརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་བི་སུ་ཊ་པ་ཀ་ཡ་
སྭཱཧཱ། གཟའ་ལྷག་གིའོ། །ཨོཾ་ན་མཿསརྦ་ཏ་ཐཱ་ག་ཏེ་བྷྱཿ། སརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་བྷི་ཀ་མྱ་དྷཱ་ཡ་སྭཱཧཱ། ཕུར་བུའིའོ། །ན་མཿསརྦ་ཏ་ཐཱ་ག་ཏེ་བྷྱཿ།

91-1-51b


སརྦཱ་ས་པཱ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་སུ་དྷརྨཱ་རྞ་ར་ཧོ་སྭཱཧཱ། པ་ཝ་སངས་རྒྱས་ཀྱིའོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་ཀྲྀཥྞ་བརྞ་ཕ་ཀ་སྭཱཧཱ་
སྤེན་པའི་འོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་ས་པ་རི་པཱུ་ར་ཀེ་བྷྱཿ། སརྦ་ཐཱ། ཨོཾ་བི་ཀྲྀ་ད་ལ་ཀུ་རུ་ཙི་སྭཱཧཱ། སྒྲ་གཅན་གྱིའོ། །སྔགས་རེ་བརྒྱད་སྟོང་བརྒྱད་བརྒྱ་བཟླས། །
ཅི་འབྱོར་མཆོད་དེ་གསོལ་བ་གདབ། །ལོངས་སྤྱོད་སྤེལ་ཅིག་འཇིགས་པ་སེལ། །ནད་མེད་བགེགས་རིམས་འཇོམས་པར་འགྱུར། །རིམས་སོགས་གཟས་ཟིན་ནང་
ལ་ཡང༌། །སྐུ་ཡི་དྲུང་དུ་གསོལ་བཏབ་སེལ། །ཞི་རྒྱས་དབང་དྲག་གང་སྦྱར་བ། །དེ་དག་ཐམས་ཅད་འགྲུབ་པར་འགྱུར། །མི་དང་བྱ་རྒོད་སྦྲུལ་རུས་པ། །སྐབས་སུ་བཏུམས་
ནས་དགྲ་ཁྱིམ་སྦ། །དགྲ་བོ་ནད་སྐྱེད་ནོར་རྣམས་བརླག །རྟག་ཏུ་འཐབ་མོ་འབྱུང་བར་ངེས། །སྟག་བུ་ཐོད་རུས་འུག་པའི་སྤུ། །དགྲ་བོའི་སྒྲོ་སྦས་སྐྲོད་པར་བྱེད། །ནེའུ་ལེ་
ནག་པོ་ཝ་སྦལ་རུས། །རང་ཁྲག་རྩངས་པའི་མགོ་བོ་རྣམས། །གོང་བུ་མིང་བཅས་དགྲ་སྒོར་སྦ། །དགྲ་བོ་འཁོར་བཅས་ཤི་བར་འགྱུར། །མི་ཚིལ་དུར་ཐལ་རྒྱ་སྐྱེགས་ནི། །
ཐོད་པ་སོ་ཅན་ནང་བླུགས་ནས། །གང་གི་སྒོར་བཞག་ཁང་པ་འཇིག །ཀུ་ཤའི་གཟུགས་བརྙན་རྐང་པས་མནན། །དབང་བྱར་འདོད་པའི་སྔགས་བཟླས་ན། །རྒྱལ་པོ་ཆེ་ཡང་


91-1-52a


དབང་འགྱུར་ན། །འབྱུང་པོ་གཞན་ལྟ་སྨོས་ཅི་དགོས། །བུད་མེད་སྐྱེས་ཕྱུགས་ལ་སོགས་ལ། །རང་མིང་ལྡན་པའི་གཟུགས་བྱས་ཏེ། །རྐང་
བ་གཡོན་མནན་མིང་བཅས་བཟླ། །གང་དང་གང་ཡང་ངེས་པར་འགྲུབ། །ས་ལ་བགེགས་ཀྱི་གཟུགས་བྲིས་ཏེ། །སྔགས་ཀྱིས་བརྡུངས་ན་བརླག་པར་འགྱུར། །འཇིམ་
པས་བགེགས་ཀྱི་གཟུགས་བྱས་ཏེ། །གདབ་ཅིང་བརྡུངས་ན་སེལ་བར་ངེས། །ཕུར་བུས་གདབ་དང་མཚོན་ཆས་བྲབ། །རྡོ་རྗེ་རི་རབ་ལྕོག་བརྒྱད་ལྡན། །ས་ལ་བྱས་
པའི་ཐེམ་བར་དུ། །གཟུགས་བརྙན་བཅུག་སྟེ་རྐང་པས་མནན། །གཟས་ཟིན་ནུབ་མོའི་མཎྜ་ལ། །དྲི་བཟང་མེ་ཏོག་སིལ་མ་བཀྲམ། །ཕ་རོལ་ཕྱིན་པའི་གླེགས་བམ་བཞུགས་
དྭངས་མའི་སྣོད་དུ་མར་བཞག་སྟེ། །སེང་ལྡེང་མེས་ནི་བསྐོལ་བར་བྱ། །དངོས་གྲུབ་རྣམ་གསུམ་འགྲུབ་པ་དང༌། །གཏེར་མཐོང་བར་ཡང་འདིས་འགྱུར་རོ། །ཁྲོས་
པས་སྤྱན་གྱི་ཕྱག་རྒྱ་བྱ། །ཧཱུཾ་མཐའ་གསང་སྔགས་དྲག་ཏུ་བརྗོད། །དུར་ཁྲོད་ཐལ་བ་གང་བྱིན་པ། །གདོན་གྱིས་འཛིན་ནམ་བྲན་དུ་འགྱུར། །དེ་ནས་མི་གཡོ་སྤྱན་
གཅིག་པའི། །སྔགས་ཀྱི་ཆོ་ག་བཤད་པར་བྱ། །རིས་མའི་དྲུང་དུ་འབུམ་ཕྲག་གསུམ། །བརྗོད་པས་འདི་ཡི་བསྙེན་པ་རྫོགས། །དབེན་པར་ཟན་གྱི་ཆང་བུ་སྦྱིན། །དེས་

91-1-52b


ན་རྟག་ཏུ་འབྲེལ་པར་འགྱུར། །མཛུབ་མོའི་རྩེ་ལ་ཧཱུཾ་བཀོད་ནས། །བརྗོད་པས་སྤྲིན་རྣམས་འབྲལ་བར་བྱེད། །དགྲ་བོ་ལྷར་བཅས་གཟུགས་བརྙན་ལ། །རྐང་གཡོན་མནན་
བཟླས་ལྕགས་ཕུར་གདབ། །བཀའ་ཉན་འགྱུར་རོ་གཏུབས་ན་ཤིང༌། །སྐུད་པ་སེར་པོ་བཅིངས་ནང་ངག། སྤང་ལེབ་མནན་ན་མནན་པར་འགྱུར། །ར་ལྤགས་བྲབས་ན་
བཀའ་ཉན་འགྱུར། །སྲད་བུ་ཡུངས་ཀར་ལ་བཟླས་ཏེ། །འཆང་ན་གང་འདོད་སྲུང་བར་བྱེད། །ན་མཿསརྦ་ཏ་ཐཱ་ག་ཏེ་བྷྱཿསརྦ་བི་ཤྭ་མུ་ཁེ་བྷྱཿ། སརྦ་ཐཱ། ཨོཾ་ཙཎྜ་ལ་མ་ཧཱ་
རོ་ཥ་ཎ་ཧཱུཾ་ཏྲཾ་ཐཱ་མ་ཧཱ་ཙཎྜ། ཨ་ཙ་ལ་ཀ་ན་ཧཱུཾ་ཧཱུཾ་ཧཱུཾ་ཨ་པྲ་ཏི་ཧ་ཏ། ཏ་ཐཱ་ག་ཏ་ཛྙཱ་སྨ་ར་ཧཱུཾ་ཧཱུཾ་ཕཊ་སྭཱཧཱ། རྒྱ་མཚོར་འབབ་པའི་ཆུ་ཀླུང་དུ། །ཙནྡན་སྦགས་པའི་པདྨ་ནི། །སྔགས་
བཅས་ཅི་ཙམ་བསྒྱུར་བའི་གྲངས། །གསེར་གྱི་དོང་ཚེ་རྙེད་པར་འགྱུར། །བྲམ་ཟེ་འམ་ནི་དགེ་འདུན་རས། །རྒྱལ་པོ་རས་སམ་གྲོ་ག་ལ། །པདྨ་མུ་ཁྱུད་གཉིས་ལྡན་བྲི། །
ལྟེ་བར་ཨོཾ་ཧཱུཾ་མིང་དང་བཅས། །ཙཎྜ་མ་ཧཱ་རོ་ཥ་ཎ། །ཕཊ་དང་བཅས་པ་འདབ་མར་བཀོད། །མུ་ཁྱུད་དང་པོར་རྩ་སྔགས་ཏེ། །གཉིས་པ་འཇམ་དཔལ་སྔགས་ཉིད་
བྲི། །དྲི་དང་མེ་ཏོག་སོགས་མཆོད་ནས། །སྐབས་ཀྱིས་དྲིལ་ནས་ལུས་ལ་བཅང༌། །གདོན་དང་ནད་དང་མུ་གེ་སེལ། །གཡུལ་དུ་ཕྱིན་པ་རྒྱལ་བར་འགྱུར། །ཡང་ན་


91-1-53a


རལ་གྲི་སོ་བཞིར་བྲི། །འོད་ཀྱི་རི་མོ་ནང་ཆུད་པ། །ཡེ་དྷརྨ་ལ་སོགས་ཀྱིས་བསྐོར། །དབུས་སུ་མིང་དང་བཅས་པ་ཡི། །སྙིང་པོ་སྔགས་
ནི་ཁྲིགས་སུ་བྲི། །འདིས་ཀྱང་སྔོན་གྱི་ཡོན་ཏན་འགྱུར། །མཐོ་ལས་འཁོར་བའི་བར་དུ་ནི། །མཐོ་གང་འཕང་དུ་ཡོད་པ་བྱ། །ནང་དུ་མཚལ་གྱིས་འཇམ་དཔལ་
སྔགས། །མགོ་ནི་གྱེན་དུ་བལྟས་པ་བྲི། །ཁ་ལ་ཉེ་བར་རྟེན་འབྲེལ་སྔགས། །སྤྲ་ཚིལ་ལས་བྱས་དགྲ་ཡི་གཟུགས། །དུག་དང་གྲི་ཁྲག་གིས་བྲིས་ནས། །མིང་
ཡིག་གསོད་པར་བཅས་པ་ནི། །ལིངྒའི་སྙིང་གར་བཅུག་བྱས་ཏེ། །དཀྱིལ་འཁོར་གྲུ་གསུམ་ནག་པོ་ཡི། །དབུས་སུ་མཐོ་གང་བྲུས་བྱས་ཏེ། །ནང་བཞག་སྟེང་
དུ་པར་བུ་སྦུབ། །ཇི་སྲིད་མར་གྱི་ཚེས་གཅིག་ནས། །ཟླ་བ་མི་སྣང་ཞག་བར་དུ། །ཉིན་མོ་རྟེན་འབྲེལ་སྔགས་བཟླས་ཏེ། །མཚན་དུས་ཁྲོ་བོ་སྤྱན་གཅིག་པའི། །
སྔགས་ནི་དྲག་ཏུ་བརྗོད་པར་བྱ། །མཚམས་དང་ཅི་སྲིད་མཚམས་པར་དུ། །གཡོན་དུ་བསྐོར་ཞིང་རྩ་བའི་སྔགས། །དྲུག་ཅུ་རྩ་བཞིའི་གྲངས་སུ་བརྗོད། །འཇམ་
དཔལ་སྔགས་ཀྱིས་ཆོས་གོས་བསྲུང༌། །བདེ་གཤེགས་ཡི་གེ་བརྒྱ་པས་ནི། །མཆོད་རྟེན་ལ་ནི་གསེག་ཤང་གསིལ། །སངས་རྒྱས་བསྟན་པ་འཇིག་པ་དང༌། །

91-1-53b


སྔགས་ལ་འཕྱ་ཞིང་སེམས་ཅན་འཚེ། །ལོག་ལྟ་ལོག་པར་སྤྱོད་བྱེད་ཅིང༌། །སེམས་ཅན་ལ་འཚེ་བྱེད་པ་ནི། །རྒྱལ་པོ་ཁྲོ་བོ་ཆེ་བཅུ་དང༌། །འཇིག་རྟེན་སྐྱོང་དང་རྒྱལ་
ཆེན་བཞི། །མ་ཚོགས་གཟའ་དང་རྒྱུ་སྐར་ཚོགས། །བསྟན་དགའ་རྣམས་ཀྱིས་མྱུར་དུ་སྒྲོལ། །རྒྱུད་གཞན་དག་ལ་གྲགས་པ་ཡི། །བདེན་པའི་མཐུ་ཡང་དུ་མ་བརྗོད། །
དུར་ཁྲོད་ས་ལ་མཆོད་རྟེན་ནི། །ནག་པོ་གྲུ་གསུམ་ཁྲུ་གང་བའི། །སྲོག་ཤིང་ནག་པོ་གསུམ་པ་ལ། །བདེ་གཤེགས་ཡི་གེ་བརྒྱ་པས་དཀྲི། །གུར་གུམ་ལི་ཁྲིས་བྲིས་
པའོ། །མྱ་ངན་མེད་ཤིང་གྲུ་གསུམ་ལ། །རྒྱ་གྲམ་དབང་ཆེན་རིམ་པར་བཅའ། །ལཾ་དང་སྟཾ་བྷ་ཡ་ནན་བརྒྱད། །ཕྱོགས་བརྒྱད་བྲི་བའི་རྭ་དབུས་ལ། །ཉེ་སྙིང་མིང་དང་
བཅས་པ་བྲི། །དེ་ཡི་ལྟེ་བར་སྙིང་པོ་ནི། །གསད་པའི་མིང་བཅས་བྲི་བ་འོ། །ཚོགས་ཀྱི་བདག་པོ་གཏོར་མས་མཆོད། །མ་མོ་རྣམས་དང་ལེགས་ལྡན་སྲས། །ཤ་ཁྲག་
མེ་ཏོག་ནག་པོས་མཆོད། །ཅི་སྲིད་གསུམ་དང་བདུན་བར་དུ། །ལེ་ལོ་མེད་པར་བྱས་གྱུར་ན། །དགེ་སློང་དགེ་ཚུལ་བསྙེན་ལྡན་གང༌། །སྡོམ་བརྩོན་དེ་ནི་ལྡན་གྱུར་ཏེ། །
སྡིག་ལྡན་མྱུར་དུ་ཤི་བར་འགྱུར། །དེ་ནས་ཡང་དག་བཤད་བྱ་བ། །གཏུམ་པོ་རྡོ་རྗེ་འཛིན་པ་ཡིས། །སྣ་ཚོགས་ལས་རྣམས་ཐུན་མོང་སྟེ། །ཁྱད་པར་སྦྱོར་བ་ཅུང་

91-1-54a


ཟད་བཤད། །ཡུངས་ཀར་བསྣུན་པས་འབྱུང་བོ་འབྲོས། །སེར་བ་སྲུང་ན་འཁོར་ལོ་འམ། །རྔ་དང་དུང་ལ་བྲི་བར་བྱ། །གཡུལ་དུ་
འཇུག་ན་རལ་གྲི་སོགས། །ནད་ལ་འཁོར་ལོ་ཆུ་ཡུངས་ཀར། །ཐོད་ལེ་ཀོར་གྱིས་ས་ཕོར་ལ། །བྲིས་ཏེ་སྒྲོ་སྦས་སྤྲེའུ་སྲུང༌། །སྤྲ་ཚིལ་གཟུགས་བརྙན་སོར་བཞི་
པ། །དུར་ཁྲོད་ཐལ་བཟླས་སྒོ་སྟེང་བཞག །ནད་པ་གདོན་ལས་སྲུང་བར་ངེས། །སྙིང་གར་མིང་སྔགས་སྤེལ་བཅུག་ནས། །ཚེར་མ་ཁར་བཙུགས་ངག་རེངས་
བྱེད། །སྙིང་ལ་བཙུགས་ན་ཁྲོས་པ་ཞི། །ནན་ཏན་སེམས་ཀྱིས་གསོད་པར་ངེས། །ལིངྐས་རྟགས་ཀྱི་ནུས་པ་མེད། །ཡང་ན་རབས་ཆད་ཐོད་པ་ལ། །མིང་སྔགས་
བྲིས་ཏེ་མི་ཁྲག་བཀང༌། །རབས་ཆད་དུར་སྦས་རིགས་རྒྱུད་འཆད། །ཁྱི་ནག་ཐོད་པར་མིང་སྔགས་བཅས། །དུག་བཀང་ཀླུ་གནས་སྦས་མཛེས་འཛིན། །དགྲ་ཡི་
སྒོར་སྦས་འབྱེད་པར་བྱེད། །ཞིང་དུ་སྦས་ན་ལོ་ཉེས་བྱེད། །ཕྱུགས་ནད་གོད་འབྱུང་ཟླ་དང་འབྱེད། །ཆུ་དོང་སྦས་ན་ཆུ་སྐམ་འགྱུར། །མེ་དུར་སྦས་ན་རིམས་ཀྱིས་
འཛིན། །ཡང་ན་དགྲ་མིང་ཁྲག་གིས་བྲིས། །སྤྲ་ཚིལ་གཟུགས་ཀྱི་སྙིང་གར་བཅུག །མཆོད་རྟེན་ནག་པོ་མཐོ་གང་བའི། །ནང་བཅུག་དོང་བཞག་ལྷུང་བཟེད་སྦུབ།


91-1-54b


བྲམ་ཟེ་རིགས་བཞིས་སྔགས་བརྗོད་ཅིང༌། །ནག་པོ་ཚེས་ནས་ཕྱིས་བསྐོར་ཞིང༌། །བདེན་པའི་མཐུ་བརྗོད་གཟུགས་བརྙན་བསྲེག །དགྲ་བོ་ཤི་འགྱུར་ཐེ་ཚོམ་མེད། །གྲི་
ཁྲག་བྱ་རོག་འུག་པའི་ཁྲག །ཀ་ཏྲ་ཏ་ཡི་ལྟེ་བ་ལ། །ཀ་རོ་ཀི་ཡི་དུས་སུ་ནི། །གཟུགས་ལ་མིང་དང་སྔགས་བཅས་བྲི། །རྐང་པས་མཉེས་ན་རྡུལ་དུ་འགྱུར། །རྡོ་རྗེ་འཛིན་
པའི་བཀའ་བཞིན་ནོ། །མཚོན་གྱིས་བསད་པའི་ཐོད་པ་ལ། །སྔགས་དང་ཡུལ་ལྷའི་མིང་སྤེལ་བྲི། །ལྷ་ཡི་གནས་བཅུག་དེ་སྟེང་དུ། །སྔགས་བཟླས་ཕུར་པ་སྙིང་གར་
གདབ། །གདུག་པའི་ཚེར་མའི་ཧོམ་སྦར་ཏེ། །མི་རྟ་བ་ལང་ཁྱིམ་ཧེ། །སྣ་ཚོགས་ཁྲག་བསྲེས་འདི་སྐད་བརྗོད། །ལྷ་ཁྱོད་ཡུལ་འདིར་ཐོག་སེར་ཕོབ། །མེད་ན་བསྐལ་
པར་ཁྱོད་ཉིད་སྲེག །དེ་རྗེས་དཀར་དང་མངར་མཆོད་དོ། །འཕགས་པ་རྡོ་རྗེ་ཁྲོ་བོའི་རྒྱལ་པོ་ཆེན་པོའི་རྟོག་པ་བསྡུས་པའི་རྒྱུད་ལས། །སྦྱོར་བ་ཕྲན་ཚེགས་ཀྱི་ལེའུ་སྟེ་
བརྒྱད་པའོ།།    །།དེ་ནས་སྦྱིན་སྲེག་ལས་རྣམས་ཀུན། །མྱུར་འགྲུབ་ཐབས་ནི་བཤད་པར་བྱ། །མངར་གསུམ་དུར་བ་བསྲེགས་པ་ཡིས། །གནོད་
རིགས་ཐམས་ཅད་སེལ་བར་བྱེད། །ཡ་མ་ཤིང་འབྲས་བུ་གསུམ་བསྲེགས་ཤིང༌། །གདོན་ནད་ཐམས་ཅད་ཞི་བར་བྱེད། །འོ་མ་ཅན་གྱི་ཡམ་ཤིང་ལ། །འོ་མ་

91-1-55a


དུར་བ་ཏིལ་དང་འབྲས། །སྙིང་རྗེའི་སེམས་ཀྱིས་བརྒྱ་བསྲེགས་ན། །གནོད་པ་ཐམས་ཅད་ཞི་བར་འགྱུར། །ག་པུར་མངར་གསུམ་འབྲུ་
ཐམས་ཅད། །དུར་བ་དཀར་པོའི་ཡམ་ཤིང་རྣམས། །འོ་མ་ཅན་གྱི་ཤིང་ལ་བསྲེག །ནད་དང་གདོན་རྣམས་ཐམས་ཅད་ཞི། །འོ་མ་སྦྱིན་སྲེག་བརྒྱ་རྩ་བརྒྱད། །
ཕྱུགས་ངས་ཆེན་པོ་ཞི་བར་འགྱུར། །དུར་བ་མངར་གསུམ་མིང་བཅས་པས། །བསྲེགས་པས་རྟ་ཕྱུགས་ནད་ཞི་བྱེད། །ཤར་ལྷོ་ནུབ་བྱང་ཕྱོགས་ཀྱི་ནི། །དཀར་ནག་
དམར་སེར་ཁ་དོག་འགྲུབ། །ཁྲུ་གང་ཁྲུ་གཉིས་ཚད་ཀྱི་ཐབ། །སོར་བཞིར་ཁ་ཁྱེར་རིམ་པས་གཏང༌། །སེམས་དཔའ་པདྨའི་རྡོ་རྗེ་དང༌། །གཅིག་པུས་ཞི་རྒྱས་
དབང་དྲག་འགྲུབ། །དེ་ནས་རྒྱས་པའི་སྦྱིན་སྲེག་ནི། །ཅི་འདོད་ཐོབ་པ་བཤད་པར་བྱ། །པདྨའི་ཆུ་ལ་འབུམ་ཕྲག་གཅིག །རྒྱལ་པོ་ཐོབ་སྟེ་བློན་པོ་ནི། །ཀུ་མུ་ད་
ལ་འབུམ་ཕྲག་གསུམ། །ཞོ་དང་མངར་གསུམ་དང་བཅས་པའོ། །ཨ་བ་མརྒའི་འབྲས་བུ་དང༌། །མངར་གསུམ་འབུམ་གྱིས་ཡུལ་བདག་ཐོབ། །རིགས་བཟང་
འབུམ་ཕྲག་བདུན་གྱིས་ནི། །ཡིད་ལ་ཅི་འདོད་ཐོབ་པར་འགྱུར། །དུར་བ་ཏིལ་དང་འབྲས་སོགས་བསྲེག །བུད་མེད་བུ་བཟང་ཐོབ་པར་འགྱུར། །ནོར་འདོད་པས་

91-1-55b


ནི་རྐུན་པོ་ཡི། །ལག་པ་གཡས་པ་མཛོད་བཞག་ནས། །མཆོད་ཅིང་གསོལ་བ་བཏབ་པས་ནི། །ནོར་རྣམས་མྱུར་དུ་ཐོབ་པར་འགྱུར། །ཡང་ན་རྒྱ་ཡི་པགས་པ་ལ། །གུར་
གུམ་གིའུ་ཝང་ཡུང་བས་ནི། །བྱི་བ་ཆེ་བརྗིད་སེར་པོ་བྲི། །ཤར་ན་མཛོད་ཕུགས་བལྟས་པར་བཞག །ཟས་ཀྱི་ལྷག་མས་མཆོད་བྱ་ཞིང༌། །གསོལ་བ་བཏབ་པས་ནོར་
རྙེད་འགྱུར། །པདྨའི་ཟེ་བ་ཀ་ལི་ཀ། །བྲི་ཡང་ཀུས་ནི་ནོར་རྙེད་དོ། །འབྲས་བསྲེགས་པས་ཀྱང་ནོར་ཆེན་ཐོབ། །ཀུ་མུ་ད་ཡི་འབྲས་སོགས་བསྲེག །ལོངས་སྤྱོད་ཆེ་དང་
ས་གཞི་འཐོབ། །པདྨ་ཞོ་དང་སྦྲང་རྩི་མར། །སྦྱིན་སྲེག་འབུམ་གྱིས་མཆོག་སྩོལ་བ། །གསུམ་པ་དག་ཀྱང་མཐོང་བར་འགྱུར། །བིལ་བའི་འབྲས་བུ་མངར་གསུམ་
བཅས། །འབུམ་ཕྲག་གསུམ་དུ་བསྲེགས་པས་ནི། །རང་ཉིད་རྒྱལ་པོ་ཆེན་པོར་འགྱུར། །མར་དང་ཉུངས་ཀར་དཀར་པོས་ནི། །ནིམ་པའི་ཤིང་ལ་འབུམ་བསྲེག་ན། །
སྙིང་པོ་སྙིང་པོ་རྒྱས་པར་འགྱུར། །ནས་ལ་སོགས་པའི་འབྲུ་རིགས་རྣམས། །གང་བསྲེགས་གསོལ་བཏབ་དེ་རྒྱས་འགྱུར། །གང་འདོད་གོས་ཀྱི་ཁ་དོག་ཅན། །མེ་ཏོག་
བསྲེག་ན་གོས་རྙེད་འགྱུར། །སྦོས་ཤིང་བསྲེག་ན་འཁོར་གཡོག་འཕེལ། །ཞོ་མར་སེང་ལྡེང་མེ་ལ་སྟོང༌། །བསྲེགས་ན་ནོར་རྣམས་རྙེད་པར་འགྱུར། །དེ་ནས་དབང་


91-1-56a


གི་བསྲེག་ལུགས་བཤད། །ཏིལ་དང་འབྲས་སོགས་ཕུབ་མ་བསྲེགས། །བུད་མེད་དབང་དུ་བྱེད་པའོ། །བྲི་ཡང་ཀུ་ཡི་སྦྱིན་སྲེག་གིས། །
བྱིས་པ་རྣམས་ནི་དབང་དུ་འགྱུར། །འོ་མ་སྦྲང་རྩི་ཨ་རུ་རའི། །ཤིང་ལ་བསྲེག་ན་ལྷ་དབང་བྱེད། །གསུམ་པོ་དེ་དང་གུ་གུལ་སྲེག །གནོད་སྦྱིན་རྣམས་ནི་དབང་དུ་
འགྱུར། །མྱ་ངན་མེད་པའི་ཡམ་ཤིང་གིས། །གནོད་སྦྱིན་མོ་རྣམས་དབང་དུ་འགྱུར། །རྒྱལ་པོའི་ཡུངས་ཀར་ཡུངས་མར་བཅས། །བསྲེགས་པས་རྒྱལ་པོ་དབང་
དུ་འགྱུར། །དེ་ནས་དྲག་པོའི་ལས་གྲུབ་པའི། །སྦྱིན་སྲེག་ཡང་དག་བཤད་པར་བྱ། །མིང་བཅས་ཚད་དང་ནིམ་པ་བསྲེགས། །བསྟན་སྡང་དགྲ་བོ་མྱུར་དུ་འཆི། །དགྲ་
མིང་དུག་གིས་ནིམ་པ་ལ། །བྲིས་ཏེ་དུག་དང་ལྷན་ཅིག་ཏུ། །སྦྲུལ་ཤུན་ཐུམ་པོ་ལྔ་བྱས་ནས། །ཐོད་པ་ལྔ་ཡི་ནང་བཞག་སྟེ། །ལྔ་པོ་ཡུངས་མར་གྱིས་བཀང་ནས། །
གསུམ་ནི་སྐྱེས་བུ་གཉིས་བརྩེགས་ལ། །ཁྲོས་པས་གཅིག་ཏུ་སྐྲ་གྲོལ་བས། །སྔགས་བརྗོད་ཐལ་བར་གྱུར་བར་དུ། །ཉིན་ཕྱེད་བསྲེག་ན་དགྲ་འཆི་ངེས། །འཆི་
ལྟས་འདམ་མ་རྩ་བ་ཤུན། །ར་ཁྲག་ཉུང་མར་ཚྭ་རྒྱ་སྐྱེགས། །ཚ་བའི་བུད་ཤིང་ཡམ་ཤིང་ལ། བདུན་ཕྲག་མིང་དང་བཅས་པ་བསྲེག །སྟོང་ཕྲག་གཉིས་ཀྱིས་རྟ་

91-1-56b


ཕྱུགས་འཆི། །བཞིས་ནི་བུ་དང་ཆུང་མ་འཆི། །དྲུག་གིས་ཉེ་དུ་གཉེན་འདུན་བརླག། །བརྒྱད་ཀྱིས་དགྲ་ཡི་རང་སྲོག་འཆད། །གལ་ཏེ་སྐྱབས་སུ་འོངས་གྱུར་ན། །འོ་མ་སྟོང་
བསྲེགས་རྣལ་དུ་སོས། །ཁྲག་དང་དུག་ཕྱེ་ནིམ་པའི་འབྲས། །ཡུངས་མར་ལ་སྦྲགས་བརྒྱ་རྩ་བརྒྱད། །མྱོས་བྱེད་ལ་བསྲེག་དགྲ་བོ་འཆི། །ཡང་ན་རུས་ཕྱེ་ནིམ་པའི་
ལྔ། །རང་གི་ཁྲག་གམ་ཡུངས་མར་སྦགས། །ཡང་ན་སྐྱེ་ཚེ་དུག་དང་ནི། །ནིམ་པའི་འབྲས་བུ་གསད་པར་བྱ། །ཡང་ན་གྲི་ཁྲག་གིས་བསྲེགས་པས། །བྱད་མ་མྱུར་དུ་
གསོད་པར་འགྱུར། །ནིམ་པའི་ལྔ་དང་ར་ཁྲག་དུག །དྲི་མ་ལྔ་བཅས་གཟུགས་སྙིང་གར། །མིང་ཡིག་བཅུག་ནས་ཕུར་བུས་གདབ། །རིག་སྔགས་བྱད་མ་ཉིད་ལོག་
འགྱུར། །རྒྱ་སྐྱེགས་མི་རུས་ཕྱེ་མ་ཡིས། །མི་ལྤགས་རློན་པ་དགྲ་གཟུགས་བྲི། །དུག་དང་སྐེ་ཚེ་ཅུང་ཟད་བྱུག །ནིམ་པའི་མེ་ལ་ཁྲོས་པས་བསྲོ། །བསྲེགས་པས་ཚ་
བའི་རིམས་ཀྱིས་འཆི། །དུར་བ་འོ་མས་སོས་པར་འགྱུར། །དུག་དང་ནིམ་པ་སྒོག་སྐྱ་དང༌། །མི་རུས་ཕྱེ་བསྲེགས་ཕྱུགས་རྣམས་བརླག །ཚ་གསུམ་ལན་ཚྭ་དུ་
རང་སྐྱུར། །ཡུངས་མར་རོ་སྐྲ་སྦྲུལ་ཤུན་དང༌། །ནིམ་པའི་ལྔ་དང་མི་རུས་ཕྱེ། །སྐྱེ་ཚེ་དུག་ཕྱེ་སྒོག་ཙོང་དང༌། །སྒོག་སྐྱ་ཚེར་མའི་མེ་ལ་བསྲེག །དགྲ་བོ་ཁྲག་ཏུ་སྐྱུགས་

91-1-57a


ཏེ་འཆི། །རྒྱ་སྐྱེགས་ལན་ཚ་བ་ལང་མཁྲིས། །བསྲེག་ན་མཆིན་གས་ནད་ཀྱིས་འཆི། །སྒེའུ་གཤེར་ལན་ཚྭ་ཚ་བ་གསུམ། །གཟུགས་
བརྙན་དུར་ཁྲོད་མགལ་དུམ་ལ། །མགོ་ནས་རྐང་པའི་བར་དུ་བསྲེག །ཐིག་ནག་གིས་ནི་གསོད་པར་འགྱུར། །འོ་མ་ཅན་གྱི་ཡམས་ཤིང་ལ། །དཀར་གསུམ་བསྲེག་
ན་སོས་པར་འགྱུར། །དྲི་ཆུས་སྦངས་པའི་ས་ལས་ནི། །ཐབ་ཁུང་བྱས་ཏེ་དུག་གིས་བྱུག །ནིམ་པའི་འདབ་མར་དགྲ་བོའི་མིང༌། །ར་ཁྲག་གིས་བྲིས་རྒྱུས་པ་དཀྲིས། །
ཚ་གསུམ་ཤིང་གི་མེར་བསྲེགས་པས། །རྒྱལ་པོ་མྱུར་དུ་འཆི་བར་ངེས། །དུག་ཁྲག་ལན་ཚྭ་ཚ་བ་གསུམ། །མིང་བཅས་གཟུགས་བརྙན་ནིམ་པའི་མེར། །བསྲེག་
ན་དགྲ་བོ་དམུ་རྫིང་ངམ། །མཛེ་ནད་ཀྱིས་ནི་གསོད་པར་འགྱུར། །ཚ་གསུམ་ནིམ་པ་དུག་དང་དུར། །ཁྲག་དང་ལན་ཚྭའི་གཟུགས་བརྙན་ནི། །ལན་ཚ་ནིམ་པ་ཚ་
བའི་མར། །བྱུགས་ནས་ཨརྒའི་ཤིང་ལ་བསྲེགས། །མཛེ་ནད་ཆེན་པོས་གཟུང་ནས་འཆི། །ར་ཁྲག་ཚྭ་གསུམ་ཉུངས་མར་སྦོས། །ནིམ་པའི་ལོ་མ་ན་ལེ་ཤམ། །
ཉུངས་མར་དུག་བསྲེགས་ཚ་བས་འཆི། །ན་ལེ་ཤམ་མམ་དུག་དང་ཚ། །གང་དུ་ར་ལྔ་ཆེ་བ་གསུམ། །སོལ་བ་ལ་ནི་དགྲ་གཟུགས་བྱ། །ཉུངས་མར་བྱུགས་ཏེ་བསྲེག་

91-1-57b


ན་འཆི། །ཚ་གསུམ་པ་ཡི་འབྲས་བུ་ཡི། །ནིམ་པའི་འདབ་མ་དགྲ་མིང་བྲི། །ཐོད་པར་དུག་ཉུངས་ལྷན་ཅིག་བཞག །གང་དུར་ལྔ་བཙོས་ན་འཆིང༌། །རིས་མ་བྱང་དུ་བལྟས་ནས་ཀྱང༌།།
རང་ཉིད་ལྷོ་ཕྱོགས་བལྟ་བར་བྱ། །ཚངས་པ་ལ་སོགས་ལྷ་ཚོགས་དང༌། །འཇིག་རྟེན་སྐྱོང་བ་རྫུ་འཕྲུལ་ཅན། །མ་མོ་མཁའ་འགྲོ་ཤ་ཟ་སོགས། །ས་བཅུའི་དབང་ཕྱུག་བྱང་ཆུབ་
སེམས། །རིག་འཛིན་ཁྲོ་བོའི་རྒྱལ་པོ་དང༌། །སངས་རྒྱས་དཀྱིལ་འཁོར་ལྷ་རྣམས་གསོན། །སྡིག་ཅན་ང་རྒྱལ་གདུག་ཅིང་ཁྲོ། །ཆད་ལྟ་སྔགས་འཕྱ་དཀོན་མཆོག་བཅོམ། །
བསྟན་ལ་སྡང་ཞིང་སེམས་ཅན་འཚོ། །མཚམས་མེད་ཅན་འདི་བསྒྲལ་དུ་གསོལ། །རླུང་གིས་འཕར་ཞིང་ཆར་གྱིས་གཤེར། །མེས་གདུང་རྡུལ་ཚུབ་སྐབས་འདིར་སྐྱེ། །
སེངྒེ་མཁའ་ལྡིང་སྟག་ཁྲོ་བོས། །བཅོམ་ཞིང་འབུ་སྦྲང་བུང་རྒོད་ཀྱིས། །ཁྲག་འཇིབ་བྱ་ཚོགས་མཁའ་ལ་ཁྱེར། །མངོན་སྤྱོད་ལས་ཀྱིས་བསམ་གཏན་ནོ། །དེ་ནས་སྣ་ཚོགས་
ལས་བཤད་པ། །མི་རུས་ཕྱེ་མ་ཚེ་སྐྱེ་ཚེ། །གནོད་སྦྱིན་འཁྲིག་པ་དུག་ཤིང་ལ། །ཐ་དད་མིང་བཅས་བསྲེགས་པས་ནི། །བསྐྲད་དང་དབྱེ་དང་སྨྱོ་བར་བྱེད། །དུར་བ་འོ་མར་
བཅས་པས་སོས། །ཧང་དུར་ཡན་ལག་ལྔ་འབྲས་བུ། །ཚེར་མའི་མེས་བསྲེགས་སྨྱོ་བར་བྱེད། །ཚ་གསུམ་ལན་ཚྭས་ཚ་རིམས་བསྐྱེད། །ཡང་ན་ཤིང་སྐམ་ལྟ་

91-1-58a


བུར་བསྐམས། །ཛམ་པའི་ར་དང་རང་སྐྱུར་བཅས། །དགྲ་བོ་གྲང་བའི་རིམས་ཀྱི་འདེབས། །ཁྭའི་སྒྲོ་ཨེ་རཎྜའི་མར་ཁུས། །བྱུགས་པ་
ད་དུར་མེ་ལ་བསྲེག །ལག་སྟོབས་ཁྭ་ཏ་ལྟ་བུར་ནི། །དགྲ་བོས་མཐའ་ཀུན་ཏུ་འཁྱམ། །སྐེ་ཚེ་མི་རུས་ལན་ཚྭ་དུག །ཉུངས་མར་ནིམ་པའི་མེ་ལ་བསྲེག །དགྲ་བོ་རྟག་
ཏུ་འཐབ་པ་དང༌། །ནད་རྣམས་ཀུན་གྱིས་འདེབས་པར་འགྱུར། །དུར་ཁྲོད་ཐལ་བ་སོལ་བར་བཅས། །དགྲ་བོའི་གཟུགས་བྱས་དུམ་བུར་མནན། །ཚམ་དམ་ཕུར་
བུས་འདེབས་པ་ནི། །ཕོལ་མིག་ནད་ངན་སྐྱེད་པར་བྱེད། །བྱ་རྒོད་འུག་པ་བྱི་ལ་ཤ། །ནེའུ་ལེའི་བུ་རྣམས་ཁྱེར་བའི་མེར། །དྲུག་ཅུ་རྩ་བརྒྱད་བསྲེགས་པ་ཡིས། །
མཐུན་གཉིས་མྱུར་རུ་འབྱེད་པར་ངེས། །ཁྲག་གཅན་རས་ལ་གཟུགས་བྲིས་ནས། །རྐང་གཡོན་སྐེར་མནན་ཚམ་ངམ་བཅས། །འདོད་བཅས་སྔགས་ནི་དྲག་པོ་ཡིས། །
བརྒྱལ་དང་རིམས་ནད་མཚེར་ནད་བསྐྱེད། །དགྲ་ཡི་སྐྲ་དང་རྐང་རྗེས་ས། །དགྲ་གཟུགས་དུག་དང་སྐེ་ཚེས་བྱུག །ཚོར་མེས་བསྲེགས་ན་རེངས་པར་འགྱུར། །དགྲ་ཡི་ཕ་
རུས་དུག་རང་སྐྱུར། །གཟུགས་བྱད་ནིམ་པའི་མེར་བསྲེགས་ན། །དགྲ་བོ་གདོན་ཆེན་ནད་ཀྱིས་འདེབས། །ཕག་རྟུག་སྣུ་ཧ་ཨརྒའི་ཤིང༌། །ཚེར་མེས་སྲེགས་ན་མགོ་འཁོར་

91-1-58b


འགྱུར། །ནེའུ་ལེ་བྱི་ལ་བྱི་ཚེར་སྤུ། །བསྲེགས་ན་བོང་བུ་བརླག་པར་འགྱུར། །མི་དང་ནེའུ་ལེ་ཁྭ་རུས་པ། །ཡུངས་མར་ནིམ་པའི་མེ་ལ་བསྲེག །གྲོང་དང་གྲོང་ཁྱེར་བསྐྲད་པར་བྱེད།།
སྟག་སྤུ་ཐོད་རུས་འུག་པའི་སྤུ། །ས་ཧ་མེ་ཏོག་ན་ལེ་ཤམ། །ནིམ་པའི་ལོ་མ་དུག་སྲེག་བྱེད། །ནིམ་པའི་འབྲས་བུ་དུག་ལན་ཚ། །ད་དུར་འབྲུ་བསྲེགས་ནད་
སྐྱེད་བྱེད། །དུག་ཁྲག་ད་དུར་འབྲས་བུ་ཡིས། །ནིམ་པའི་ཤིང་ལ་དགྲ་མིང་བྲི། །ཚ་གསུམ་ལན་ཚ་ཁྲག་གིས་བྱུགས། །ལྕགས་སྣོད་ཡུངས་མར་ནང་བཞག་ནས། །
ནིམ་པའི་ཤིང་གིས་མེ་ཡིས་བཙོ། །དགྲ་བོ་ལྷ་དང་འབྱེད་པར་འགྱུར། །མི་ཁྱི་བྱ་རྒོད་རུས་ཕྱེ་དུག །སྐེ་ཚེ་ཡུངས་མར་སྦྲུལ་ཤུན་དང༌། །ནིམ་པའི་ལྔ་དང་སྐགས་ལན་
ཚྭ། །ཚེར་མེས་བསྲེགས་ན་ནད་ཀྱིས་འདེབས། །སྐེ་ཚེ་སྦྲུལ་ཤུན་ཚ་བའི་མར། །གཟུགས་བྱས་ཚ་བའི་མེ་ལ་གདུང༌། །ཆར་ཆེས་པ་དང༌། ཐོག་འབབ་འགྱུར། །འཕགས་པ་རྡོ་
རྗེ་ཁྲོ་བོའི་རྒྱལ་པོའི་རྟོག་པ་བསྡུས་པའི་རྒྱུད་ལས། །སྦྱིན་སྲེག་ག་ལེའུ་སྟེ་དགུ་པའོ།།    །།དེ་ནས་ཚངས་པ་ཁྱབ་འཇུག་སོགས། །འཁོར་གྱི་དཀྱིལ་
འཁོར་ཐམས་ཅད་ཀྱིས། །བཞེངས་ཏེ་ཐལ་མོ་སྦྱར་ནས་ཀྱང༌། །སྙན་པས་ཆེད་དུ་འདི་བརྗོད་དོ། །ཨེ་མ་སངས་རྒྱས་ཐམས་ཅད་ལ། །ཐབས་དང་ཤེས་རབ་བསམ་དུ་མེད། །

91-1-59a


ཐུགས་རྗེས་གྱུར་པའི་ཐུགས་ཀྱིས་ནི། །མཚུངས་མེད་རྒྱ་ཆེ་དམ་ཆོས་གསུངས། །དུག་གི་འཇིགས་པས་ས་སྟེང་འཁྲིགས། །ཉོན་མོངས་
མུན་འཇིགས་མེད་པ་ཡི། །བདུད་རྩི་འོད་བཟང་འདི་གུས་ན། །ངན་འགྲོའི་འཇིགས་པ་སྟོང་པར་འགྱུར། །དེ་ནས་ཚངས་སོགས་འཇིག་རྟེན་སྐྱོང༌། །རྫུ་འཕྲུལ་
ལྡན་རྣམས་ཀུན་འདུས་ནས། །ངམ་ཞིང་ཆེད་དུ་བརྗོད་པ་འདི། །སྙན་པའི་ཚིག་གིས་རབ་ཏུ་གསོལ། །ཨེ་མ་སངས་རྒྱས་ཆེ་བའི་བདག །སེམས་ཅན་ཀུན་ལ་སྨན་
པར་དགྱེས། །སྐྱོབ་ཆེན་འཇིག་རྟེན་མགོན་པོ་ཡིས། །མཚུངས་མེད་བསམ་གྱིས་མི་ཁྱབ་ཐབས། །གསུངས་པ་འདི་ལ་གང་གནས་པ། །འཁོར་བའི་སྡུག་
བསྔལ་རྒྱ་མཚོ་སྦྱོང༌། །འགྲོ་ལ་སྨན་མཐོང་བསྒྲུབས་པས་ནི། །ལྷག་པའི་བདེ་བ་འབྱུང་བར་འགྱུར། །དེ་ནས་རྡོ་རྗེ་འཛིན་པ་སོགས། །བྱང་ཆུབ་སེམས་དཔའི་
ཚོགས་རྣམས་ཀྱིས། །ངོ་མཚར་སྤྱན་ནི་གདངས་ནས་སུ། །ཆེད་དུ་བརྗོད་པ་འདི་བརྗོད་དོ། །ཨེ་མ་སངས་རྒྱས་བསམ་མི་ཁྱབ། གདོད་ནས་ཐུགས་སུ་འགྲོ་དོན་
ཆུད། །རྟོག་མེད་རང་བཞིན་ལས་གྲོལ་ནས། །བསམ་གྱིས་མི་ཁྱབ་གོ་འཕང་གསུངས། །འཆང་བྱེད་དང་པོ་ངན་འགྲོ་གཅོད། །གཉིས་པ་མཐོང་ཆོས་དངོས་

91-1-59b


གྲུབ་བྱེད། །དེ་རྗེས་འཇིགས་མེད་ང་ཡི་མེད། །དོགས་པ་སྤངས་ན་ཟད་པར་གྱིས། །ས་ལ་བཞུགས་ནས་སེམས་ཅན་དོན། །མ་བསམས་ཐོགས་པ་མེད་པར་བྱེད། །
གསང་སྔགས་རྒྱལ་པོ་སྐྱོབ་ཀུན་ལ། །སྦྱངས་ནས་འདོད་དོན་ཀུན་གྲུབ་སྟེ། །ནམ་མཁའ་ཆུ་སེར་དག་པ་ལྟར། །སྒོམ་པ་བླ་མེད་ཡིད་རྒྱས་བྱེད། །དེ་ནས་རིག་
པ་འཛིན་པའི་ཚོགས། །མ་ལུས་པ་རྣམས་འདུས་ནས་ཀྱང༌། །གཙོ་ལ་མེ་ཏོག་གཏོར་བྱས་ཏེ། །ཆེད་དུ་བརྗོད་པ་འདི་བརྗོད་དོ། །ཨེ་མ་སངས་རྒྱས་བསམ་མི་ཁྱབ། །
དམ་པའི་ཆོས་ཀྱང་བསམ་མི་ཁྱབ། །འགྲོ་ལ་ཕན་དང་དོན་བྱེད་པའི། །ཆོ་གའི་མིང་དང་ཤེས་རབ་དང༌། སྙིང་རྗེའི་དབྱེ་བས་རྒྱས་གྱུར་ནས། མནར་མེད་ལ་སོགས་
ངན་འགྲོ་ཡི། །འཇིགས་རྣམས་ལས་རྒལ་པདྨ་ལྟར། །རྣལ་འབྱོར་ཅན་དེ་མཛེས་པར་སྤྱོད། །དེ་ནས་མཐུ་སྟོབས་ཆེར་ལྡན་པའི། །ཕྱོགས་བཅུའི་ཁྲོ་བོ་ཀུན་འདུས་
ནས། །ཤིན་ཏུ་དམ་པས་སྙན་ཚིག་གིས། །ཆེད་དུ་བརྗོད་པ་འདི་བརྗོད་དོ། །ཨེ་མ་སངས་རྒྱས་ཆོས་ཆེན་དང༌། །དགེ་འདུན་དཀོན་མཆོག་བསམ་མི་ཁྱབ། །འཁོར་བའི་
མུན་པ་ཆེན་པོར་ནི། །བྱིང་བས་བལྟ་དཀའ་རྟོགས་པ་ཡིས། །སྔགས་དང་ཕྱག་རྒྱ་བསམ་མི་ཁྱབ། །མཐོང་དང་ཐོས་པ་ཙམ་གྱིས་ཀྱང༌། །བལྟ་དཀའ་འབྱུང་པོ་

91-1-60a


དྲག་པོ་རྣམས། །ལྷག་པའི་སེམས་ནི་སྐྱེས་པར་འགྱུར། །དེ་ནས་རིག་པའི་ལྷ་མོ་ཆེ། །སྤྱན་ལ་སོགས་པ་རྒྱ་ཆེན་རྣམས། །ངོ་མཚར་
གྱུར་ནས་སྤྱན་གདངས་ཏེ། །སྙན་པས་ཆེད་དུ་འདི་བརྗོད་དོ། །ཨེ་མ་སངས་རྒྱས་རྨད་དུ་བྱུང༌། །ཨེ་མ་སངས་རྒྱས་དཔའ་བོ་ཆེ། །ཨེ་མ་སངས་རྒྱས་རབ་ཏུ་ཟབ། །ཆོས་
རྣམས་སྐྱེ་མེད་འགག་པ་མེད། །སྒྱུ་འཕྲུལ་སྣ་ཚོགས་རོལ་པ་ལྟར། །སྒྱུ་མ་གདུལ་བྱ་ཚིམ་མཛད་པ། །སྤྲོས་པ་དང་བྲལ་སྤྲོས་པ་ལྟར། །སྒྱུ་མ་རབ་ཏུ་འཕེལ་
བར་མཛད། །དེ་ནས་ཕྱོགས་བཅུའི་སངས་རྒྱས་རྣམས། །ཆེད་གསུམ་མི་མཇེད་འཇིག་རྟེན་ཁམས། །གདུལ་བ་དག་ལ་རབ་གཟིགས་ནས། །འདུལ་མཛད་རྡོ་རྗེ་
འཆང་བ་ལ། །ངོ་མཚར་རྨད་ཀྱི་གསུང་གིས་ནི། །ཆེད་དུ་བརྗོད་པ་འདི་བརྗོད་དོ། །ཨོཾ་ཞེས་དང་པོ་ཕྱག་འཚལ་བཀྲ་ཤིས་སྟེར་བྱེད་པ། །སེར་སྣ་རྣམ་པར་དག་
ནས་ཡོ་བྱད་དབང་ཐོབ་དང༌། །གནས་དང་གནས་མ་ཡིན་པ་མཁྱེན་པའི་སྟོབས་དང་ནི། །རབ་དགའ་ཡེ་ཤེས་ཁྲོ་བོ་ཁམས་གསུམ་རྣམ་རྒྱལ་འདུད། །ཙཎ་
ཡིག་དྲི་བཟང་ཙནྡན་བྱུགས་དང་ངང་ཚུལ་མཚུངས། །ཚུལ་ཁྲིམས་རྣམ་པར་དག་པས་ཚེ་ལ་དབང་བ་དང༌། །ལས་དང་རྣམ་པར་སྨིན་པ་མཁྱེན་པའི་སྟོབས་

91-1-60b


དང་ནི། །དྲི་མེད་ཡེ་ཤེས་ཁྲོ་རྒྱལ་མི་གཡོ་ཕྱག་འཚལ་ལོ། །ཌ་ཡིག་ཉོན་མོངས་སྒྲིབ་པ་གཏོར་བའི་ཞི་གནས་དང༌། །བཟོད་པ་དག་པ་སྐྱེ་བ་ལ་དབང་ཐོབ་པ་དང༌། །མོས་པ་
སྣ་ཚོགས་མཁྱེན་པ་ཞེས་བྱའི་སྟོབས་དང་ནི། །འོད་འཕྲོ་ཡེ་ཤེས་ཁྲོ་བོ་དབྱུག་སྔོན་ཕྱག་འཚལ་ལོ། །མ་ཡིག་སྒྱུ་འཕྲུལ་ཆེན་པོ་ལྷག་མཐོང་ཆེ་བའི་བདག །བརྩོན་
འགྲུས་དག་པས་སེམས་ལ་ཡང་དག་དབང་ཐོབ་དང༌། །ཁམས་ཀྱི་རྣམ་པ་སྣ་ཚོགས་མཁྱེན་པའི་སྟོབས་དང་ནི། །འོད་བྱེད་ཡེ་ཤེས་གཤིན་རྗེ་གཤེད་པོ་ཕྱག་འཚལ་
ལོ། །ཧཱ་ཡིག་མ་ཆགས་ཤེས་བྱའི་སྒྲིབ་འཕྲོག་སྦྱངས་པ་ཆེ། །བསམ་གཏན་དག་པས་རྫུ་འཕྲུལ་ལ་ནི་དབང་ཐོབ་དང༌། །ཐམས་ཅད་དག་ཏུ་འགྲོ་བའི་ལམ་དག་སྟོབས་
དང་ནི། །སྦྱང་དཀའ་ཡེ་ཤེས་རྟ་མགྲིན་ཁོ་བོ་ཕྱག་འཚལ་ལོ། །རོ་ཡིག་འཁོར་འདས་ནང་བྲལ་ཤེས་དག་ལས་དབང་ཐོབ། །བསམ་གཏན་རྣམ་ཐར་ཏིང་འཛིན་དང་ནི་སྙོམས་
ཞུགས་པའི། །ཀུན་ནས་ཉོན་མོངས་རྣམ་བྱང་ལྟ་བ་ཀུན་མཁྱེན་སྟོབས། །མངོན་གྱུར་ཡེ་ཤེས་འདོད་པའི་རྒྱལ་པོ་ཕྱག་འཚལ་ལོ། །ཥ་ཡིག་མཉམ་ཉིད་སྡོམ་ཆེན་
དབང་ཕྱུག་ཆེན་པོ་རྒྱལ། །སྟོབས་ཆེན་དག་ལས་མོས་པ་ལ་ནི་དབང་ཐོབ་དང༌། །སྔོན་གྱི་གནས་རྣམས་རྗེས་སུ་དྲན་པ་མཁྱེན་པའི་སྟོབས། །རིང་དུ་སོང་བའི་ཡེ་ཤེས་བདུད་རྩི་

91-1-61a


འཁྱིལ་ལ་འདུད། །ཎ་ཡིག་སྐྱེས་བུ་ཆེན་པོ་སྒྲ་ཆེན་ཀླུ་མཆོག་གཙོ། །སྨོན་ལམ་དག་པས་སྨོན་ལམ་ཆེ་ལ་དབང་ཐོབ་དང༌། །དབང་པོ་
མཆོག་དང་མཆོག་མ་ཡིན་པ་མཁྱེན་པའི་སྟོབས། །མི་གཡོ་ཡེ་ཤེས་ཁྲོ་བོ་སྟོབས་ཆེན་ཕྱག་འཚལ་ལོ། །ཧཱུཾ་ཡིག་ཧུ་ལུ་སྤྲིན་གདེངས་འབྲུག་སྒྲ་གད་རྒྱངས་ཅན། །
ཐབས་དག་པས་ནི་ཡེ་ཤེས་ཆེ་ལ་དབང་ཐོབ་དང༌། འཆི་འཕོ་དང་ནི་གང་ཞིག་སྐྱེ་བ་མཁྱེན་པའི་སྟོབས། །ལེགས་པའི་བློ་གྲོས་ཡེ་ཤེས་ཁྲོ་བོ་ཧཱུཾ་མཛད་འདུད། །ཕཊ་
སྒྲས་བག་ཆགས་ཀུན་གཏོར་དག་པས་ཤེལ་དང་མཚུངས། །ཡེ་ཤེས་དག་པས་ཆོས་ལ་དབང་ནི་ཐོབ་པ་དང༌། །ཟག་པ་ཐམས་ཅད་ཡང་དག་ཟད་པས་མཁྱེན་
པའི་སྟོབས། །ཆོས་ཀྱི་སྤྲིན་གྱི་ཡེ་ཤེས་ཁྲོ་བོ་གནོད་མཛེས་འདུད། །དེ་ནས་ཆོས་རྗེ་ཐུབ་པས་ནི། །ལྗགས་ཀྱི་དབང་པོ་བཀྲམ་བྱས་ནས། །འཛུམ་པ་མཛད་པས་རབ་
གཟིགས་ཏེ། །འཁོར་གྱི་དཀྱིལ་འཁོར་ཆེན་པོའི་དབུས། །ལག་ན་རྡོ་རྗེ་མཐུ་ཆེན་ལ། །སྙན་པའི་གསུང་གིས་བཀའ་སྩལ་པ། །མཆོག་ཏུ་བརྟན་པར་རབ་བསྔགས་
པ། །རྡོ་རྗེ་ཐེག་པ་བླ་ན་མེད། །མི་གང་བསོད་ནམས་དམན་པ་འམ། །མཚམས་མེད་ལ་སོགས་བྱེད་པ་ཡང༌། །རྒྱུད་འདིར་ཞུགས་པའི་དེ་མ་ཐག། །གསེར་འགྱུར་གྱི་

91-1-61b


ནི་རྩི་བཞིན་དུ། །ལོག་རྟོག་མ་ལུས་དག་ནས་ཀྱང༌། །རྟོག་མེད་བདེ་བའི་སྐུར་བྱུང་སྟེ། །རྨི་ལམ་བཟང་བོའི་སེམས་བཞིན་དུ། །རྣམ་འཕྲུལ་སྣ་ཚོགས་ཅིར་ཡང་སྣང༌། །
མུ་མཐའ་མེད་པ་འཁོར་བའི་མཚོ། །བསྐལ་བའི་གཟིངས་ཆེན་བླ་མེད་འདི། །ཆགས་གསང་མེད་པའི་ཚུལ་དུ་ནི། །ཁྱོད་ཀྱིས་རྟག་ཏུ་གཟུང་བར་བྱ། །ལག་ན་རྡོ་རྗེ་སྟོབས་པོ་
ཆེས། །སྟོན་པ་ལ་ནི་འདི་གསོལ་ཏོ། །རྒྱུད་འདི་ཕྱུང་མ་ཐག་ཏུ་ནི། །གདུལ་དཀའ་བ་ནི་རབ་ཏུ་ཞི། །ས་སྟེང་ནད་དང་གདོན་མུ་གེ། །བར་ཆད་གནོད་པ་ཀུན་དང་བྲལ། །སླར་
ཡང་བསྟན་པ་འཕེལ་བའི་ཕྱིར། །བརྟན་པོར་བདག་གིས་གཟུང་བར་བགྱི། །དཔའ་བོ་མཁའ་འགྲོ་དྲག་པོ་རྣམས། །ཡིད་ཀྱིས་བརྟུལ་ཞུགས་ཕྱུང་ནས་ཀྱང༌། །རྒྱུད་
འདི་འཛིན་པའི་རྗེས་སུ་འབྲང༌། །ལྷ་དང་འཇིག་རྟེན་པ་དང་ནི། །མ་མོ་སྲིན་མོ་མཁའ་འགྲོ་མ། །ཤ་ཟ་གནོད་སྦྱིན་སྲིན་པོ་རྣམས། །རྒྱུད་འདི་འཛིན་པ་སྐྱོང་བར་བྱེད། །
རྒྱུད་འཛིན་ལོངས་སྤྱོད་སྤེལ་བར་བྱེད། །སྟོན་པས་གསུངས་པ་རྡོ་རྗེ་འཛིན། །ལེགས་སོ་ཤིན་ཏུ་ཆེར་ལེགས་སོ། །རྒྱུད་འཛིན་རྣལ་འབྱོར་ཅན་ཆེན་དེ། །རྒྱུན་དུ་སྲུང་
ཞིང་བློ་འཕེལ་མཛོད། །དེ་སྐད་ཀྱི་ནི་གསུང་ཐོས་ནས། །བྱང་ཆུབ་སེམས་དཔའ་ཉན་ཐོས་དང༌། །མཁའ་འགྲོ་མ་མོ་འཇིག་རྟེན་སྐྱོང༌། །ལྷ་ཀླུ་གནོད་སྤྱིན་དྲི་ཟར་བཅས།།

91-1-62a


ཐམས་ཅད་ལྡན་པའི་འཁོར་དེ་རྣམས། །དགྱེས་ཏེ་ཐལ་སྦྱར་མངོན་པར་དགའི། །མི་གཡོ་ཐུགས་རྗེའི་ལྕགས་ཀྱུ་བཟུང་བས་འཁོར་བའི་བཙོན་ར་ནས། །ལྷ་ཀླུ་
འབུམ་ཕྲག་འཚེ་བྲལ་དཀར་པོ་དགེ་བའི་ཀུན་སློང་སེམས། །སྐྱེས་ནས་བྱང་ཆུབ་རིན་ཆེན་ནོར་ཐོབ་མཛད་པས་རྨད་བྱུང་མཚར། །རྒྱས་པའི་ཚུལ་བསྡུས་བསྟན་པའི་ཆོས་འདི་དམན་ལ་
ཤིན་ཏུ་གསང༌། །འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་པ་ལས། །མངོན་པར་དགའ་བའི་ལེའུ་སྟེ་བཅུ་བའོ།།    །།འཕགས་པ་རྡོ་རྗེ་ཁྲོ་བོའི་རྒྱལ་པོའི་རྟོག་པ་བསྡུས་
པ་རྫོགས་སོ།།    །།རྒྱ་གར་སྐད་དུ། །ཨཱཪྱ་ཨ་པ་ལོ་ཀི་ཏེ་ཤྭ་ར་ཨཥྚོ་ཏྟ་ར་ཤ་ཏ་ཀ་ནཱ་མ་དྷཱ་ར་ཎཱི་མནྟྲ་ས་ཧི་ཏ། བོད་སྐད་དུ། །འཕགས་པ་སྤྱན་རས་གཟིགས་དབང་
ཕྱུག་གི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འཚལ་ལོ། །ན་མཿ
སརྦ་བུདྡྷ། བོ་དྷི་སཏྭཱ་ནཱ་ན། ས་མནྟ་ཨ་མོ་གྷ། ཨ་པྲ་ཏི་ཧ་ཏ། ཤཱ་ས་ནཱ་ནཱ་ན། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། མ་ཧཱ་བོ་དྷི་སཏྭཱ་ཡ། བཛྲ་སཏྭཱ་ཡ། བཛྲ་བི་པཱུ་ལཱ་
ཡ། པདྨ་སཾ་བྷ་བཱ་ཡ། པདྨ་ཡོ་ན་ཡེ། ཏདྱ་ཐཱ། ཨོཾ་ཧྲཱིཿཀ་ར་ཤྲཱི་ཀ་ར་པྲ་བྷ་ཀ་ར་བཛྲ་སཏྭཱ། བཛྲ་སཾ་བྷ་བ། པདྨ་སཾ་བྷ་བ། པདྨ་སཱ་ག་ར། པདྨ་གོ་ཙ་ར། བ་ར་ད།


91-1-62b


མ་ཧཱ་ཀཱ་རུ་ཎི་ཀ །ཀཱ་རུ་ཎི་སཾ་བྷ་བ། ཧཱུཾ་ཧཱུཾ། དྷ་ར་དྷ་ར། ད་ར་ད་ར། བ་ར་བ་ར། མ་ཧཱ་ཀཱ་རུ་ཎི་ཀ་མ་ཧཱ་ཤུངྡྷ་ས་ཏྭ་སྭཱ་ཧཱ། དེ་ནས་ཕྱོགས་བཅུའི་དེ་བཞིན་གཤེགས་པ་ཐམས་
ཅད་ཀྱིས་ཕྱག་གཡས་པ་བརྐྱང་སྟེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མགོ་བོ་ལ་བྱུགས་ཏེ་བཀའ་སྩལ་པ། ཡོན་ཏན་རིན་
པོ་ཆེའི་ཕུང་པོ་ཆེན་པོ་ཁྱོད་ཀྱིས་གཟུངས་སྔགས་འདི་བཤད་པས། སེམས་ཅན་རྣམས་ལ་སངས་རྒྱས་འབྱུང་བའི་ཆོས་བསྟན་པ་ལེགས་སོ་ལེགས་སོ། །འདི་ནི་ཐོས་པ་
ཙམ་གྱིས་ཀྱང་སེམས་ཅན་རྣམས་ཤིན་ཏུ་རྣམ་པར་དག་པར་བྱེད་པའོ། །གང་ལ་ལ་ཉན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དེས་ནི་ཡོན་
ཏན་ཕུན་སུམ་ཚོགས་པ་ཐམས་ཅད་དང༌། དག་པའི་མཆོག་ཀྱང་ཐོབ་པར་འགྱུར་རོ། །དེ་ནས་ལྷའི་དབང་པོ་དབང་ཕྱུག་ཆེན་པོ་དཔག་ཚད་འབུམ་ཕྲག་དུ་མར་ཁྱབ་
ཅིང༌། འཇིག་རྟེན་གྱི་ཁམས་གསུམ་པོ་ཀུན་ཏུ་རྒྱས་ཀོ་ལྟ་སྟེ། འཁོར་དང་བཅས་པ་དང༌། རྡོ་རྗེའི་དཀྱིལ་འཁོར་དུ་འདུས་པའི་བྱང་ཆུབ་སེམས་དཔའ་ཐམས་ཅད་
ཀྱིས་མགོ་བོ་བཏུད་ནས་འཕགས་པ་སྤྱན་རས་གཟིགས་དབང་ཕྱུག་ལ་སའི་དབང་ཕྱུག་དཔའ་བོ་རྣམ་པར་རྩེ་བ་ཞེས་བྱ་བའི་མཚན་བརྒྱ་རྩ་བརྒྱད་པས་མངོན་པར་

91-1-63a


བསྟོད་པ། །ས་ཡི་དབང་ཕྱུག་རྡོ་རྗེའི་དཀྱིལ་འཁོར་བ། །སྲིད་གསུམ་མ་ལུས་ཡོན་ཏན་ཆེན་པོའི་བདག །དྲི་མེད་སྐྱོན་བྲལ་གསལ་
བའི་དཀྱིལ་འཁོར་ཅན། །སྙིང་རྗེས་ཁྱབ་པའི་དཀྱིལ་འཁོར་རྒྱ་ཆེ་བ། །རབ་དགའ་རབ་དགྱེས་རབ་ཏུ་སྟོན་པའོ། །བསྐལ་པ་བཟང་པོ་རྣམ་པར་ཞི་བའི་མཆོག །
ཤིན་ཏུ་རྣམ་དག་ཡོན་ཏན་ཆེན་པོའི་བདག །རྣམ་དག་དུ་མར་གྲགས་པའི་མེ་ཏོག་ཐོད། །རབ་མཆོག་སྲིད་གསུམ་དག་གི་མིག་གཅིག་པ། །མཆོག་སྦྱིན་
འགྲོ་བ་ཀུན་གྱི་འབྱོར་བ་མཛེས། །དཔག་མེད་པས་ཀྱང་དཔག་མེད་བསྐལ་པར་འབྱུང༌། །སྐྱབས་དང་ཡིད་འཕྲོག་དག་ཅིང་སེལ་བར་མཛད། །ནོར་བུའི་ཐོད་
ཅན་རྡོ་རྗེ་ལས་བྱུང་བ། །སྲིད་གསུམ་གཅིག་པུ་དཔའ་བོ་པདྨའི་སྤྱན། །ཐོས་པའི་རྒྱ་མཚོ་སེམས་ཅན་ཀུན་བས་དཔའ། །འགྲོ་བ་ཐམས་ཅད་རྣམ་པར་གྲོལ་
མཛད་མཆོག །སྙམ་ཆ་འགུལ་ཞིང་པདྨ་དག་པ་བསྣམས། །དབང་ཕྱུག་བདེ་གཤེགས་བཞུགས་པའི་ཐོར་ཚུགས་ཅན། །ཚུལ་བཟང་ཡོན་ཏན་རྒྱན་དུ་འཚམ་
བའི་གཟུགས། །འཇིགས་པའི་རླུང་ཆེན་འཚུབས་པའི་མཚོན་ཆ་ཅན། །དགེ་བའི་རྒྱུ་སྟེ་དམ་པ་སྩོལ་བའི་རྒྱུ། །ཚུལ་གྱི་ལོངས་སྤྱོད་བདེ་ཆེན་མཆོག་གི་རྒྱུ། །

91-1-63b


དཀྱིལ་འཁོར་མཆོག་གི་སྤྱོད་ཡུལ་རྒྱུ་གཅིག་པ། །སྲིད་གསུམ་སྒྲོལ་བའི་ཟམ་པ་གཅིག་པུ་ལགས། །དཀྱིལ་འཁོར་མཆོག་གི་རྒྱན་ཏེ་སྡིག་མེད་པ། །གསེར་
མདོག་འོད་རྒྱན་རྟེན་དུ་གྱུར་པ་སྟེ། །མཉམ་པ་ཉིད་ཀྱིས་མི་མཉམ་མཚུངས་པར་འགྱུར། །ས་བརྙེས་འོད་ཟེར་རྒྱས་པ་རྒྱན་ཕྲེང་མངའ། །ཆེན་པོའི་མཆེ་བ་ཐོགས་
པ་མེད་པ་སྟེ། །སྔ་མ་མུན་པ་ཀུན་བསལ་ཉོན་མོངས་མེད། །དགེ་བ་དག་པས་སྤྱོད་ཡུལ་རྣམ་པར་དག །ཚུལ་གྱི་དཀྱིལ་འཁོར་ཡངས་ཤིང་རྣམ་པར་དག། སྲིད་
གསུམ་དབང་ཕྱུག་པདྨ་ལས་བྱུང་བ། །སྲིད་གསུམ་བདེ་ཆེན་ཡངས་པའི་དབང་ཕྱུག་སྟེ། །དབང་ཕྱུག་མི་གཡོ་རྣལ་འབྱོར་མཁས་པའོ། །དེ་བཞིན་གཤེགས་
པ་ཆེན་པོ་རབ་མཆོག་ཡངས། །ནོར་བུའི་རྒྱན་ཏེ་རྡོ་རྗེའི་རྒྱན་དུ་ཐོགས། །པདྨས་བརྒྱན་པ་ལྷུན་པོ་ལས་བྱུང་བ། །དགེ་སྣོད་ཡོན་ཏན་ཆེན་པོའི་སྣོད་གཅིག་པ། །བདེ་ལ་
ལོངས་སྤྱོད་རྣམ་འདྲེན་ཆེན་པོའི་བདག །སྨོན་ལམ་རྒྱ་ཆེན་རྒྱ་མཚོ་ལྡན་པ་སྟེ། །འགྲོ་བ་སྲིད་པར་ལྷུང་བ་གྲོལ་མཛད་པ། །ས་དང་མཉམ་པ་ཐམས་ཅད་གཟིགས་
པར་མཛད། །སྐལ་བཟང་བསྐལ་པ་སྟོང་གིས་གནང་བ་པོ། །རྡོ་རྗེ་མཆོག་གིས་སྒེག་པའི་དཀྱིལ་འཁོར་ཅན། །ཡོན་ཏན་རྣམ་གྲངས་ཁྱད་པར་དཀྱིལ་འཁོར་

91-1-64a


བ། །དགེ་བའི་མཚན་ཉིད་དཔའ་བོའི་རྩལ་མངའ་བ། །དེ་བཞིན་ཉིད་ཆོས་རོ་མཁྱེན་སྤྱོད་ཡུལ་ཅན། །ཅོད་པན་ཐིག་ལེ་དམར་པོའི་དཀྱིལ་
འཁོར་ལྡན། །ལྷ་ཆེན་བརྒྱ་མངའ་སུམ་ཅུ་གསུམ་བདག་དབང༌། །ལྷ་དང་ལྷ་མིན་དབང་བཅས་རྣམས་ཀྱིས་བཏུད། །བརྩོན་འགྲུས་བརྒྱ་དང་ལྡན་ཞིང་རྩལ་སྟོང་མངའ།།
བསོད་ནམས་བརྒྱ་མངའ་མཚོན་ཆ་བརྒྱ་འཆང་བ། །པདྨ་བརྒྱ་པ་པདྨ་ཉིད་ལས་བྱུང༌། །དཀྱིལ་འཁོར་བརྒྱ་ཡི་དབུས་ན་མཛེས་པ་སྟེ། །ཆོས་བརྒྱ་ལྡན་པ་མཆོག་
སྟོང་སྟོན་པ་པོ། །སངས་རྒྱས་སྟོང་ཕྲག་མང་པོས་ཡོངས་བསྟོད་པ། །བསྐལ་པ་རབ་འབྱམས་མང་པོར་མཁས་པ་སྟེ། །དཀྱིལ་འཁོར་མང་པོ་དག་ན་དཔའ་བའི་
སྐུ། །འཇིག་རྟེན་འདས་པའི་མཐུ་མངའ་སྟོན་པ་པོ། །རྒྱ་ཆེན་དྲི་མེད་དཀྱིལ་འཁོར་དབུས་ན་བཞུགས། །རབ་དགའ་བསྒྱིངས་པ་འཐོར་མཛད་མེ་ཏོག་ཐོད། །ན་
བཟའ་དར་དཀར་ལ་མནབས་འོད་མཛད་པ། །ཐུགས་ཀྱི་དཀྱིལ་འཁོར་ཐུགས་རྗེས་བརྒྱན་པ་ལགས། །ཆ་ཕྲར་གསེར་མཛད་མཐའ་ཡས་ཟད་མི་ཤེས། །དཔའ་
བོའི་ཉི་མ་འོད་ཟེར་རྒྱན་མངའ་བ། །ནོར་བུའི་དཀྱིལ་འཁོར་ཟླ་འདྲ་འོད་གསལ་ཞིང༌། །ཉི་མས་ཁ་ཕྱེ་པདྨ་མཆོག་བསྣམས་པ། །མེ་ཏོག་མཚོན་ཆ་ཐོགས་པའི་

91-1-64b


ལྷ་ཞེས་གྲགས། །གཙུག་ཕུད་གསུམ་པ་ཚངས་སྲས་སྐྱེ་རྒུའི་བདག །བཙུན་རིགས་མཆོག་སྟེ་རིགས་ཆེན་ནང་དུ་སྐྱེས། །རང་གི་རིགས་གསལ་དབང་ཆེན་དཀྱིལ་འཁོར་བ། །
པདྨ་བཟང་པོའི་རིགས་མཆོག་ཐིག་ལེའི་མཚན། །སྤྱན་བཟང་དགེ་བའི་ལྷ་རྣམས་རྟེན་གྱུར་པ། །གསང་སྔགས་མང་པོ་འཛིན་པའི་དབང་ཕྱུག་པོ། །ཚོགས་ཆེན་འདུན་མ་
འདུས་པའི་མངའ་བདག་ལགས། །སྤྱན་གསུམ་དག་གིས་དཀྱིལ་འཁོར་མཛེས་གྱུར་པ། ཀ་ལ་པིངྐའི་སྐད་ཀྱིས་སྡང་བ་འདུལ། །མདའ་དང་རུས་གཞུ་སྟོབས་
ཆེན་མཚོན་ཆ་བསྣམས། །སྟོབས་ཀྱི་ལྷ་སྟེ་སྟོབས་དང་བརྩོན་པས་འདུལ། །རྒྱན་རྣམས་སྣ་ཚོགས་ལེགས་པར་སྤྲས་པ་སྟེ། །རྒྱལ་བ་རིགས་སྔགས་འཆང་བ་མང་
པོས་བསྟོད། །ཚོགས་མཆོག་དགའ་བྱེད་རྣམས་ཀྱིས་རབ་བསྟོད་པ། །ཆུ་སྲིན་འཛིན་ཁྲི་འཇིགས་ལས་རབ་གྲོལ་མཛད། །གཟུགས་མང་མངའ་ཞིང་བདེ་སྐྱིད་རབ་
སྦྱིན་པ། །ལྷ་ཡུལ་འགྲོ་བའི་ཁྱད་པར་དཀྱིལ་འཁོར་ཅན། །མཚུངས་མེད་པས་ཀྱང་མཚུངས་མེད་མཐུ་རྩལ་མངའ། །སྟབས་གཤེགས་ཡོན་ཏན་མཆེ་མཆོག་
འོད་ཟེར་ལྡན། །འཇིག་རྟེན་ནང་ན་མཁས་པ་སྤྱན་རས་གཟིགས། །ས་གཞིའི་དཀྱིལ་འཁོར་དབུས་ཀྱི་དཀྱིལ་འཁོར་ཅན། །འོད་ཟེར་མང་པོ་སྟོང་ཕྲག་ཟད་མི་ཤེས།།


91-1-65a


ཉོན་མོངས་རྡུལ་རྣམས་ཐམས་ཅད་སེལ་མཛད་པ། །མཐའ་དང་བྲལ་བ་ཀུན་ཏུ་གཟིགས་པ་སྟེ། རབ་ཞི་ཀུན་ལས་འཕགས་པའི་
སྤྱོད་ཡུལ་ཅན། །དོན་དམ་ཚུལ་ལ་སེམས་ཅན་གཅིག་དཔའ་བ། །ཐེག་པ་བཟང་པོ་འཛིན་པའི་ཉི་མ་ལགས། །དུལ་དང་སྤྱན་དང་ཚུལ་ལ་དད་པ་བསྙེས། །
སྐྱུ་རྒུ་རྣམས་ཀྱི་དྲི་མ་མ་ལུས་བཅོམ་བློ་གྲོས་བཟང་པོ་རབ་དགྱེས་སྟོན་པ་པོ། བདེ་ལྡན་གོས་རྒྱན་ཡང་བ་སྣ་ཚོགས་ཅན། བཅོམ་ལྡན་འབྱུང་བ་འཇིགས་
པ་མེད་པར་མཛད། །རྟག་ཏུ་དགེ་བ་ཀུན་མཆོག་སྦྱིན་པ་པོ། །རྒྱལ་བས་གསུངས་པའི་རྣམ་ཐར་བརྙེས་པའི་བློ། །བདེ་ལ་ལོངས་སྤྱོད་ཆེ་འབྱུང་དྲི་མ་མེད། །ཞལ་
གྱི་དཀྱིལ་འཁོར་རྒྱས་ཤིང་དྲི་མེད་པ། །མིང་དང་སྲེད་མེད་བརྒྱ་བྱིན་ལག་པའི་མཆོག། །འཇིག་རྟེན་མང་པོ་གཟིགས་པའི་དབང་ཕྱུག་གོ། །སྟོབས་དང་རིགས་དང་
མཐུ་སྟོབས་ཆེ་བ་ལགས། །སངས་རྒྱས་མཚུངས་ཤིང་ཆོས་མཆོག་རིན་ཆེན་མཚུངས། །དགེ་འདུན་མཚུངས་ཤིང་ཆགས་བྲལ་ཐུབ་པར་དཀའ། །ཁྱད་པར་
གསུམ་འཕགས་རིན་ཆེན་མཆོག་ཆེན་མཚུངས། །ཁྱབ་བདག་ཉོན་མོངས་རྣམ་གསུམ་རྡུལ་བསལ་བའི། །རྡོ་རྗེ་སེམས་མཆོག་ཁྱོད་ལ་ཕྱག་འཚལ་ལོ། །

91-1-65b


པདྨ་དྲི་མེད་ཕྱག་གི་དབུས་བསྣམས་པ། །ཐོར་ཚུགས་ཅན་ལ་གཟུགས་ལྡན་ཅོད་པན་ཐོགས། །སྤྱི་བོ་འོད་དཔག་མེད་རྒྱས་ཁྱོད་ཕྱག་འཚལ། །དེ་ནས་བཅོམ་ལྡན་
རང་བྱུང་མུན་སེལ་བ། །རྔ་ཆེན་སྒྲ་ལྟར་བརྟན་པས་བཀའ་སྩལ་པ། །མཆོག་ཆེན་རྡོ་རྗེའི་གླུ་ལ་བསྟོད་པ་ཡི། །མིང་བརྒྱ་རྩ་བརྒྱད་སྐྱོན་སེལ་ལེགས་པ་མངའ། །
ཅི་སྟེ་ལ་ལ་རྟག་ཏུ་དགེ་མཆོག་འདོད། །སྤྱན་རས་གཟིགས་དབང་ལ་ནི་བསྟོད་བྱེད་པ། །དེས་ནི་རིང་པོ་མི་ཐོགས་ཡོན་ཏན་གྱི། །ལོངས་སྤྱོད་མཆོག་ཆེན་ཆོས་ནི་
ཐོབ་པར་འགྱུར། །མི་ནི་གང་ཞིག་རྟག་ཏུ་འདིས་བསྟོད་ལ། །སྤྱན་རས་གཟིགས་དབང་དམ་པ་སྦྱིན་པར་བྱེད། །སྡིག་པ་རྣམས་ཀྱང་དེ་ལ་འབྱུང་མི་འགྱུར། །འདོད་
པ་གང་ཡིན་བདེ་བླག་དེ་ཡིས་འཐོབ། །དེ་ནི་སྡིག་པའི་དྲི་མས་མ་གོས་ཏེ། ལམ་སྲང་བཟང་པོར་དམིགས་ཏེ་འགྲོ་བར་འགྱུར། །སྲིད་གསུམ་སྐྱགས་འོས་གཅིག་
པུ་པདྨ་སྐྱེས། །དེ་འདྲའི་ཆོས་ཀྱི་མཆོག་ལ་སྤྱོད་པར་འགྱུར། །དེ་ལྟར་མིང་གི་ཁྱད་པར་གྲུབ་འདོད་ཅིང༌། །གང་ཞིག་རྟག་ཏུ་བདེ་བར་འདོད་པ་ཡིས། །འགྲོ་ཀུན་སྐྱེ་རྒུའི་
བདག་པོ་སྤྱན་རས་གཟིགས། །པདྨ་ལས་བྱུང་རྟག་ཏུ་བསྟོད་པར་གྱིས། །བཅོམ་ལྡན་འདས་བླ་མ་འཕགས་པ་སྤྱན་རས་གཟིགས་དབང་ཕྱུག་གི་མཚན་བརྒྱ་རྩ་

91-1-66a


བརྒྱད་པ་གཟུངས་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་མཻ་ཏྲི་ནཱ་མ་ཨཥྚོ་ཏྟ་ར་ཤ་ཏ་ཀ་དྷཱ་ར་ཎི་མནྟྲ་ས་ཧི་ཏ། བོད་སྐད་དུ།
འཕགས་པ་བྱམས་པའི་མཚན་བརྒྱ་རྩ་བརྒྱད་པ་གཟུངས་དང་བཅས་པ། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་ཕྱག་འཚལ་ལོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་བྱམས་པས་རང་གི་སྙིང་པོ་སྨྲས་པ། ན་མསྟྲཻ་ཡ་དྷྭི་ཀཱ་ནཱན། སརྦ་ཐཱ་ག་ཏཱ་ནཱན། ཏ་དྱ་ཐཱ། ཨོཾ་ས་ར་ས་ར། སུ་རུ་སུ་རུ། དྷ་ར་དྷ་ར། མ་ཧཱ་དྷ་ར། ཙ་ར་ཙ་ར།
མ་ཧཱ་ཙ་ར། བྷ་ར་བྷ་ར། མ་ཧཱ་བྷ་ར། ཀམྤ་ཀམྤ། མ་ཧཱ་ཀམྤ་ཧཱུཾ། མ་ཧཱ་སྥ་ར་ཎ། དྷརྨ་ཨ་གྲ་སཱ་ག་ར་སྭཱ་ཧཱ། དེ་ནས་དེ་བཞིན་གཤེགས་པ་ཐམས་ཅད་ཀྱིས་འདི་སྐད་ཅེས་བཀའ་སྩལ་ཏོ། །
ཀྱེ་མ་གཟུངས་ཆེན་པོ་འདི་ནི་ཡོན་ཏན་ཆེ་བ་སྟེ། མཐའ་ཡས་པར་ཁྱབ་པ། བསྐལ་པ་བྱེ་བ་ཕྲག་མང་པོར་ཡང་ཤིན་ཏུ་ཐོས་པར་དཀའ་བ། སངས་རྒྱས་འབྱུང་བ་ཐམས་ཅད་
སྟོན་པ། དེ་བཞིན་གཤེགས་པ་གྲངས་མེད་པ་འཇིག་རྟེན་གྱི་ཁམས་ཐམས་ཅད་སྙེད་ཀྱིས་བསྙེན་བཀུར་མཛད་པ། སྒྲིབ་པ་དང༌། སྡུག་བསྔལ་བ་དང༌། འཁྲུག་པ་
དང༌། རྨི་ལམ་ངན་པ་དང༌། ལྟས་ངན་པ་ཐམས་ཅད་ལས་ཐར་བར་བྱེད་པ། སེམས་ཅན་གྱི་ཁམས་མཐའ་ཡས་མུ་མེད་པ་ཡོངས་སུ་ཐར་བར་བྱེད་པ་

91-1-66b


སྟེ། ཤིན་ཏུ་དཀོན་པའོ། །དེ་ནས་རྡོ་རྗེ་དཀྱིལ་འཁོར་གྱི་འཁོར་ལྷ་དང༌། ལྷ་མ་ཡིན་དུ་བཅས་པ་ནོར་བུའི་ཅོད་པན་གྱིས་བསྒྱིངས་པ། རྒྱན་ཕྲེང་རབ་ཏུ་གཡོ་
བ་རྣམས་ཀྱིས་སྤྱི་བོར་ཐལ་མོ་སྦྱར་ནས་བྱང་ཆུབ་སེམས་དཔའི་མཆོག་འཕགས་པ་བྱམས་པ་ལ་མཚན་བརྒྱ་རྩ་བརྒྱད་ཀྱིས་མངོན་པར་བསྟོད་པ། དཔའ་བོ་
ཆེན་པོ་ཐབས་བརྙེས་པ། །རྒྱལ་ཚབ་མི་ཡི་བདག་པོ་སྟེ། །འཇིག་རྟེན་བདག་པོ་རྣམ་པར་གསལ། །དར་བ་ཆེན་པོ་མངོན་པར་རྒྱས། །ཚན་ཆེན་སྟོབས་ལྡན་ཆེ་བ་སྟེ།།
དེ་བཞིན་གཤེགས་ཤིང་རྡུལ་དང་བྲལ། །དབང་ཆེན་བརྩེ་ལྡན་འོད་ལྡན་པ། །ས་ཡི་དབང་ཕྱུག་རྣམ་པར་གནོན། །རྒྱལ་ཆེན་མཚོན་ཆེ་བརྒྱ་པ་སྟེ། །མཚོན་ཆ་
ཆེན་པོ་རྡོ་རྗེའི་མཚོན། །ཡོན་ཏན་འོད་རྒྱས་བསྒྱིངས་པ་སྟེ། །ནོར་བུའི་རྣ་ཆའི་རྒྱན་ཐོགས་པ། །སྲིད་གསུམ་དགེ་ན་དཔའ་བའི་སྐུ། །རྒྱ་མཚོ་ལྟ་བུའི་སྤྱོད་ཡུལ་ཅན།།
ལྷུན་པོ་ཟླ་འབྱིན་ཏི་སེ་ཡི། །རྩེ་ནས་དཀྱིལ་འཁོར་འཆར་བ་པོ། །དཀྱིལ་འཁོར་ཆེན་པོ་ལོངས་སྤྱོད་པ། །རབ་ཏུ་དགའ་བ་དེ་བཞིན་དེས། །ཡོངས་སུ་དགའ་ལྡན་
ཆེན་པོའི་ལྷ། །ཆེ་བ་ལྷ་རྣམས་ཀུན་གྱི་མཆོག །སངས་རྒྱས་གདུང་བརྒྱུད་རྒྱས་མཛད་ཅིང༌། །སངས་རྒྱས་དཀྱིལ་འཁོར་རྒྱན་དང་ལྡན། །སངས་རྒྱས་ལོངས་སྤྱོད་

91-1-67a


ལོངས་པར་སྤྱོད། །སངས་རྒྱས་བསྟན་པ་སྟོན་པ་པོ། །ཏི་སི་ཟླ་འབྱིན་བཞིན་དུ་གནས། །ས་ཡི་དབང་ཕྱུག་བདེ་མཛད་པ། །རྡོ་རྗེའི་པདྨ་
ལེགས་པར་སྐྱེས། །ཆོས་ཀྱི་ལོངས་སྤྱོད་ལོངས་པར་སྤྱོད། །ས་དང་མཉམ་པ་ཐུབ་པར་དཀའ། །སྣང་བར་བྱེད་པ་འབྱུང་བ་པོ། །སྲིད་གསུམ་ཡེ་ཤེས་ཉི་མ་
ལགས། །གཙོ་བོ་ཆེན་པོ་ཆེར་གྲགས་པ། །སེངྒེ་ཆེན་པོ་སྟོབས་པོ་ཆེ། །ཆ་ལུགས་ཆེན་པོ་ཞལ་ཆེ་བ། །སྐྱེ་བོ་ངན་དང་སྡུག་བསྔལ་འདུལ། །རྡོ་རྗེ་བྱི་རུ་བཻ་ཌཱུཪྱ། །
ནོར་བུའི་དབུ་ཐོད་རྒྱན་དུ་ཐོགས། །བྱི་རུ་གསེར་གྱི་གཅལ་བཀྲམ་ལ། །སྐུ་ཆེན་ཞབས་ཀྱི་སྟབས་ཀྱིས་གཤེགས། །ཞལ་གདངས་ཉི་མ་དུ་མའི་གཟི། །ལྕང་
ལོ་ཅོད་པན་དབུ་ཐོད་ཅན། །རིག་སྔགས་འཆང་བརྒྱས་ཞབས་ལ་གཏུགས། །བརྗེད་པར་བྱ་བ་རྣམས་ཀྱིས་མཆོད། །ནོར་བུ་རྒྱན་འགུལ་འོད་ཟེར་གྱིས། །
བྲང་གི་ཕྱོགས་རྣམས་དག་པར་བྱས། །ཅོད་པན་ཅན་ཏེ་འོད་འཚེར་བ། །ཉི་མ་བྱེ་བ་བརྒྱ་འོད་ལྡན། །རིན་ཆེན་སྣ་ཚོགས་མཆོག་བཀྲམ་ཞིང༌། །དྲི་མེད་དཀྱིལ་
འཁོར་རབ་ཏུ་འཕྲོ། །རླུང་གིས་མ་ལུས་བསྐྱོད་པ་ཡི། །འབར་བ་ཆེན་པོའི་ལྟ་བ་ཅན། །འོད་ཟེར་མང་པོས་ཕོག་པ་ཡི། །ཕན་པའི་ཐབས་ནི་རབ་སྟོན་པ། །

91-1-67b


བརྗིད་པའི་ཚུལ་གྱིས་བཤད་པ་ཡི། །འོད་ཀྱི་ཞལ་གསལ་རྔ་ཡབ་བསྐྱོད། །དཔུང་རྒྱན་འོད་ཟེར་སྤེལ་མར་བཀོད། །ཚོན་བྲིས་ཤིན་ཏུ་མཛེས་པར་འཚེར། །ལྷུན་
པོ་ཕྲད་ཅིང་འཁྲུག་པ་ལྟར། །ཧ་ཧ་ཞེས་པའི་སྒྲ་ཆེན་སྒྲོག །རྡོ་རྗེ་ཆེན་པོའི་རྩེ་མོ་ཅན། །ཤིན་ཏུ་དགའ་མཛད་བདེ་སྦྱིན་པ། །བྱམས་པའི་དཀྱིལ་འཁོར་གོ་ཆར་བགོས།།
བཙན་པ་ཀུན་ལས་རྣམ་པར་རྒྱལ། །སྙིང་རྗེའི་སྟོབས་ལས་བྱུང་བ་སྟེ། །མཚོན་ཆ་ཆེན་པོ་ཤིན་ཏུ་འབར། །བྱམས་པ་བྱམས་པའི་རྟོག་པ་ཅན། །ཀུན་ནས་དཔའ་བའི་
དཀྱིལ་འཁོར་བ། །མ་ཕམ་ཐུབ་མེད་དག་པ་སྟེ། །སངས་རྒྱས་ཆ་ལུགས་མཉམ་མེད་ཆེ། །བྱམས་པའི་སྙིང་པོ་སྙིང་པོ་ཆེ། །བྱམས་པའི་པདྨ་ལས་བྱུང་བ། །རྡོ་རྗེ་འཆང་
ཆེན་རྡོ་རྗེ་ཅན། །རྡོ་རྗེའི་བསྟན་པའི་དཀྱིལ་འཁོར་བ། རིག་སྔགས་འཆང་བ་རྣམས་ཀྱིས་བཏུད། །དེ་བཞིན་བསྟེན་ཅིང་བསྟོད་པའོ། །གྲུབ་པ་ཆེན་པོའི་རིག་སྔགས་
གྲུབ། །རྡོ་རྗེའི་དཀྱིལ་འཁོར་མཛེས་པར་མཛད། །ཐམས་ཅད་གྲུབ་མཛད་གྲུབ་པ་པོ། །སངས་རྒྱས་གདུང་གི་སྡོང་ཆེན་ལགས། །གསང་སྔགས་ཆེན་པོའི་རྣམ་པར་
ངེས། །མདོ་སྡེའི་བཀོད་པ་མདོ་སྡུད་པ། །ངེས་གྱུར་ངེས་པའི་འོད་སྒྲོན་གྱི། །སྣང་བས་དྲི་མ་སེལ་བར་མཛད། །འབར་བརྩ་དམར་འོད་སྣང་བ། །དཀྱིལ་འཁོར་དཀར་

91-1-68a


པོ་ཆེ་བ་སྟེ། །གཞུང་དང་མཐུན་པའི་ཆོས་དབྱིངས་དང༌། །ཉེ་བར་གྱུར་ཅིང་ཤིན་ཏུ་ངེས། །སྭཱ་ཧཱ་སྭཱ་ཧཱའི་བདག་པོ་མཆོག །འོད་ཟེར་བདེ་ལེགས་
བདེ་ལེགས་མཛད། །སྟོབས་ཆེ་འཆང་བ་བཀྲ་ཤིས་པ། །ཉི་མ་འདྲ་སྟེ་སྙོམས་པ་ལགས། །སྟོབས་བྱེད་རྒྱལ་བའི་ལོངས་སྤྱོད་ལྡན། །མཁའ་ལྟར་དྲི་མེད་སྤྱོད་
ཡུལ་ཅན། །དཔའ་བོ་རྡོ་རྗེ་འཇོམས་པར་མཛད། །རྡོ་རྗེ་ཆེན་པོ་རབ་སྒྲུབ་པ། །སྒྲུབ་པ་པོ་སྟེ་རྩོད་པ་མེད། །དཀྱིལ་འཁོར་ལྡན་པ་རྡོ་རྗེས་སྟོན། །རླུང་ཆེན་ཤུགས་
ཀྱིས་བསྐྱོད་པ་ཡི། །གཡོ་དང་འབྲུག་སྒྲོག་སྒྲ་ལྡན་པ། །སངས་རྒྱས་སྤྱོད་ཡུལ་པདྨ་སྟེ། །དེ་བཞིན་ཉིད་ཀྱི་མཚོ་ལས་སྐྱེས། །མངོན་ཤེས་ཆེན་པོ་མངོན་ཤེས་
བརྙེས། །ཁྱབ་བདག་སངས་རྒྱས་ཀུན་དང་མཉམ། །དེ་ནས་ས་ཡི་དབང་ཕྱུག་པོ། །བྱམས་པའི་དཀྱིལ་འཁོར་བྱམས་པ་ལ། །བསྟོད་ནས་ཀུན་མཁྱེན་གནོད་བྲལ་
བ། །ཐུབ་པའི་ཉི་མས་བཀའ་སྩལ་པ། །ཀྱེ་མ་མིང་བརྒྱ་རྩ་བརྒྱ་མཆོག །མིང་གི་ཡོན་ཏན་འོད་ལྡན་ལ། །བདེ་དང་ཕུན་སུམ་ཚོགས་སྒྲུབ་པ། །ཐབས་ཆེན་བླ་
ན་མེད་པ་སྟེ། །མིང་བརྒྱ་རྩ་བརྒྱད་འདི་དག་ནི། །འཇིག་རྟེན་ཀུན་གྱིས་བདེ་སྐྱེད་པ། །འདི་ནི་བཏོན་པ་ཙམ་གྱིས་ཀྱང༌། །སྡིག་པ་ཐམས་ཅད་དག་པར་འགྱུར། །སྡིག་

91-1-68b


པ་དག་ལས་རྒྱལ་བ་ཡི། །བྱམས་པ་བསྟོད་པའི་གནས་པོ་ལ། །མིང་བརྒྱ་རྩ་བརྒྱད་དམ་པ་འདིས། །མིང་ནི་ལ་ལ་གང་བསྟོད་པ། །དེ་ལ་ལྷ་ལ་སོགས་ཀུན་དང༌། །ལག་ན་རྡོ་རྗེ་སྟོབས་
ཆེན་རྣམས། །རྟག་པ་ཉིད་དུ་སྡུག་བསྔལ་ཀུན། །གཏན་དུ་བསལ་ཕྱིར་བརྩོན་པར་བྱེད། །གང་ཞིག་མིང་བརྒྱ་རྩ་བརྒྱད་མཆོག །མྱུར་དུ་འདོན་པའི་མི་དེ་ནི། །སངས་རྒྱས་ས་ཡང་ཐོབ་འགྱུར་
ཏེ། །འདི་ལ་ཐེ་ཚོམ་ཡོང་མེད་དོ། །ནང་པར་མལ་ནས་ལངས་ནས་ནི། །གང་ཞིག་བྱམས་པའི་སེམས་ཀྱིས་བསྟོད། །དེ་ལ་བྱམས་པ་རྟོགས་པ་ཡི། །བྱམས་པ་བདེ་ལེགས་བྱེད་པར་འགྱུར། །
དེ་ཕྱིར་དྲི་མ་ཐམས་ཅད་སེལ་བྱེད་ཅིང༌། །སྡིག་འཇོམས་ཡོན་ཏན་ཐམས་ཅད་བསྐྱེད་པ་དང༌། །དེ་བཞིན་འཇིག་རྟེན་སྡུག་བསྔལ་སེལ་བ་ཡི། །མིང་བརྒྱ་རྩ་བརྒྱད་ཆེད་དུ་དག་པར་ལྷོགས།།
འཕགས་པ་བྱམས་པའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་ཁ་གརྦྷ་ཨཥྚོ་ཏྟ་ར་ཤ་ཏ་ཀ་ནཱ་
མ་དྷཱ་ར་ཎཱི་མནྟྲ་ས་ཧི་ཏ། བོད་སྐད་དུ། འཕགས་པ་ནམ་མཁའི་སྙིང་པོའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། འཕགས་
པ་ནམ་མཁའི་སྙིང་པོ་ཞལ་རས་རྒྱ་ཆེ་ཞིང་སྤྱན་གྱིས་འོད་འཕྲོ་བས་ནམ་མཁའི་དཀྱིལ་དྲི་ཞིམ་པར་མཛད་པ་ལ་ཕྱག་འཚལ་ལོ། །ནམ་མཁའི་སྤྱོད་ཡུལ་ཅན་སའི་

91-1-69a


དཀྱིལ་འཁོར་ཐམས་ཅད་སྣང་བར་མཛད་པ་ལ་ཕྱག་འཚལ་ལོ། །ཨོཾ་སྭསྟི་ཀ་མཱ་ལཀྵི་བི་པུ་ལ་སམྦྷ་བ། དྷརྨ་དྷཱ་ཏུ་གོ་ཙ་ར་སྭཱ་ཧཱ།
གཟུངས་འདི་བརྗོད་མ་ཐག་ཏུ་ངན་སོང་དང་ངན་འགྲོ་ཐམས་ཅད་ནི། །རབ་ཏུ་ཞི་བར་གྱུར། ས་ཡང་གཡོས་པར་གྱུར། རྔ་བོ་ཆེ་དག་གི་སྒྲ་ཡང་གྲགས་པར་གྱུར།
སངས་རྒྱས་ཐམས་ཅད་ཀྱིས་ཀྱང་ལེགས་སོ་ཞེས་བྱ་བ་ཡིན་ནོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་བཀའ་སྩལ་པ། ཀྱེ་འཁོར་གྱི་དཀྱིལ་
འཁོར་ན་འཁོད་པའི་སེམས་ཅན་རྣམས་ནམ་མཁའི་སྙིང་པོ་དཀྱིལ་འཁོར་མངོན་སུམ་པ་རྣམས་ཀྱི་སྭཱ་ཧཱའི་མཆོག་གི་གཟུངས། །འབྱུང་བར་ཤིན་ཏུ་དཀའ་
བ། བསོད་ནམས་ཆེན་པོ། སྡིག་པ་དང་ཉོན་མོངས་པ་ཐམས་ཅད་སྲེག་པ། བྱང་ཆུབ་སེམས་དཔའ་ཐམས་ཅད་ཀྱི་མ། རིན་པོ་ཆེའི་ཕུང་པོར་གྱུར་པ་འདི་
ཉོན་ཅིག་དང༌། འདི་ཐོས་པས་དྲི་མ་མེད་པར་འགྱུར་ཞིང་ལེགས་པར་ཁྲུས་བྱས་པར་འགྱུར་ལ་ཤིན་ཏུ་རྣམ་པར་དག་པར་འགྱུར་རོ། །པདྨ་ལྟ་བུར་འགྱུར་
ཏེ། འཁོར་བའི་འདམ་གྱིས་མི་གོས་སོ། །ཉི་མ་ལྟ་བུར་འགྱུར་ཏེ། སེམས་ཅན་ཐམས་ཅད་སྣང་བར་བྱེད་དོ། །ཟླ་བ་ལྟ་བུར་འགྱུར་ཏེ། སེམས་ཅན་ཐམས་


91-1-69b


ཅད་རབ་ཏུ་སིམ་པར་བྱེད་དོ། །ནམ་མཁའ་ལྟ་བུར་འགྱུར་ཏེ། ངན་སོང་གི་སྡུག་བསྔལ་ཐམས་ཅད་ཀྱིས་མི་གོས་སོ། །ས་གཞི་ལྟ་བུར་འགྱུར་ཏེ། མཐོ་དམན་མེད་
དོ། །ལྷུན་པོ་ལྟ་བུར་འགྱུར་ཏེ། སེམས་ཅན་ཐམས་ཅད་ཀྱིས་བསྐྱོད་པར་མི་ནུས་སོ། །ཐར་པ་ལྟ་བུར་འགྱུར་ཏེ། བདེ་བ་དང་སྡུག་བསྔལ་གྱིས་མི་གོས་སོ། །དེ་ལ་
སོགས་པ་ཡོན་ཏན་སྟོང་ཕྲག་བགྲངས་པ་ཚད་མེད་གྲངས་མེད་པ་དག་ཐོབ་པར་འགྱུར་ཏེ། ཉན་པ་དང༌། འཆང་བ་དང༌། ཀློག་པ་དང༌། བརྗོད་པ་དང༌། སྟོན་པ་ཙམ་
དང༌། བཟླས་བརྗོད་བྱས་པ་ཙམ་གྱིས་གང་ཅི་ཡང་རུང་སྟེ། དེའི་འདོད་པ་དང༌། སྨོན་པ་དང༌། རེ་བ་དེ་དག་གྲུབ་པར་འགྱུར་རོ། །བཟླས་བརྗོད་བྱས་པ་ཙམ་གྱིས་
ཀྱང་ཆར་ཆེས་པ་དང༌། ཆར་མི་འབབ་པ་དང༌། སྡང་བས་དཀྲུགས་པ་དང༌། མི་ནད་དང༌། རྨི་ལམ་ངན་པ་དང༌། གནོད་པ་འབྱུང་བ་དང༌། འཇིགས་པའི་དུས་དང༌།
འཆི་བ་དང༌། ཆོམ་རྐུན་དང༌། མགོན་མེད་པ་དང༌། གཡུལ་འགྱེད་པ་དང༌། གཅན་གཟན་དང༌། མུ་གེའི་སྡུག་བསྔལ་རྣམས་ལས་ཡོངས་སུ་སྲུང་བར་བྱེད་པ།
བདེ་བ་དང༌། འབྱོར་པ་དང༌། ཅི་འདོད་པ་དང༌། ཅི་ལ་དགའ་བ་ཐམས་ཅད་ཀྱང་འགྲུབ་པར་འགྱུར་རོ། །དེ་ནས་འཁོར་དེ་དག་ཐམས་ཅད་ཀྱིས་ཧ་ཧ་ཞེས་ཅ་ཅོ་དང༌།

91-1-70a


ག་ཞ་བཏོན་ཏེ་སྒྲ་རིང་ཞེས་བྱས་ནས་གོས་དང་རྒྱན་སྣ་ཚོགས་བསྐྱོད་དེ་སྙིང་ནས་ཕྱག་འཚལ་ནས་བྱང་ཆུབ་སེམས་དཔའ་ཐམས་
ཅད་ལ་དབང་བྱེད་པ་འཕགས་པ་ནམ་མཁའི་སྙིང་པོའི་མཚན་བརྒྱ་རྩ་བརྒྱད་པའི་བསྔགས་པ་རྒྱ་མཚོའི་བསྟོད་པ་ཡང་དག་པར་བརྗོད་པ། ནམ་མཁའི་སྙིང་
པོ་སྲིད་གསུམ་སེམས་ཅན་མཆོག །འབྱོར་ལྡན་བློ་གྲོས་རིན་ཆེན་རྒྱ་མཚོ་མངའ། །སེམས་ཅན་དག་པ་བླ་མེད་རིན་ཆེན་མཆོག །ཐར་པའི་ས་བོན་འཁོར་
བའི་སྡུག་བསྔལ་སེལ། །ཀུན་མཁྱེན་ཚུལ་མཁྱེན་ལེགས་དང་ལེགས་མིན་མཁྱེན། །ཐར་མཁྱེན་ཆོས་མཁྱེན་བདེ་དང་མི་བདེ་མཁྱེན། །ལམ་མཁྱེན་
གཅེས་མཁྱེན་དགེ་དང་མི་དགེ་མཁྱེན། །དུས་མཁྱེན་དགེ་མཁྱེན་སྟོབས་དང༌། སྟོབས་མིན་མཁྱེན། །འགྲོ་མཆོག་ཆོས་མཆོག་སེམས་ཅན་ཡོན་ཏན་མཆོག།
ལམ་མཆོག་སྔགས་མཆོག་ཚུལ་དང་ཚུལ་མིན་མཆོག །རྒྱན་མཆོག་ཆོས་མཆོག་འཛིན་དང་མི་འཛིན་མཆོག །དག་མཆོག་རྟོགས་མཆོག་མཆོག་དང་མཆོག་
མིན་མཆོག །ཞི་རབ་སྙིང་རྗེའི་རབ་སྟེ་འཁོར་གྱི་རབ། །འོད་རབ་ཐར་པའི་རབ་སྟེ་རྟེན་གྱི་རབ། །རྒྱ་རབ་སྔགས་ཀྱི་རབ་སྟེ་ཐུགས་བརྩེའི་རབ། །མཉམ་རབ་སེམས་

91-1-70b


ཅན་རབ་སྟེ་གསུམ་རིག་རབ། །ལེགས་སྒྲོན་མཆོག་སྒྲོན་སྟོབས་དང་སྟོབས་མིན་སྒྲོན། །ཐར་སྒྲོན་རིགས་སྒྲོན་རྒྱལ་དང་རྒྱལ་མིན་སྒྲོན། །དགེ་སྒྲོན་གཟི་སྒྲོན་ནོར་
བུའི་འོད་ཀྱི་སྒྲོན། །རྒྱུ་སྐར་ཟླ་བའི་རྒྱན་ལས་ཤར་བའི་སྒྲོན། །མཆོག་འོད་ཡོན་ཏན་ཀུན་གྱི་འོད་ཟེར་འོད། །ལེགས་འོད་ཐར་པའི་ཕོ་བྲང་རྟེན་གྱི་འོད། །འོད་ཆེན་
གཏི་མུག་རབ་ཏུ་འབྱེད་པའི་འོད། །རྡོ་རྗེའི་འོད་འབར་བདེ་བའི་འོད་འཆང་བ། །རྡོ་རྗེའི་དབང་པོ་འདྲེན་དབང་སེམས་ཅན་དབང༌། །རིན་ཆེན་འོད་ཀྱི་དཀྱིལ་འཁོར་རྒྱན་
དབང་པོ། །རྒྱལ་དབང་རྒྱལ་བའི་སྟོབས་རྒྱུན་ཚད་མེད་དབང༌། །དཔའ་བོ་རིག་སྔགས་འཆང་དབང་སྲིད་གསུམ་དབང༌། །རྡོ་རྗེ་བཟང་པོ་རྔོ་འོད་རྡོ་རྗེ་འབར། །རྡོ་རྗེ་
སེམས་དཔའ་རྡོ་རྗེ་འབར་བས་བརྒྱན། །རྡོ་རྗེ་འོད་ཅན་རྡོ་འཛིན་རྡོ་རྗེ་དྲག །རྡོ་རྗེ་རྒྱ་ཆེན་རྡོ་རྗེ་རབ་མཆོག་དབང༌། །ན་བཟའ་སྔོ་ཞིང་སྐུ་ཡི་ཆ་ལུགས་སྔོ། །སྐུ་མདོག་སྔོ་
ཞིང་སྔོ་བའི་འོད་ཀྱིས་བརྒྱན། །རལ་གྲི་རྣོ་འཇེབས་སྔོ་ཞིང་བརྟན་པ་བསྣམས། །མཁའ་སྔོ་གཞལ་མེད་ཁང་འབར་ནང་ན་བཞུགས། །ལྷ་ཞལ་དྲི་མེད་ཤིན་ཏུ་མི་བཟད་
འབར། །རབ་ཏུ་དྲག་ལ་འོད་ཟེར་འཕྲོ་ཞིང་འགྱུར། །སྡིག་སེལ་རྡུལ་ལྟར་འཁྲུལ་བྱེད་ཕྲེང་མཆོག་ཅན། །ཀློག་གི་སྟོབས་ཀྱིས་སྣང་བས་སྒེག་ལ་བརྟན། །རལ་གྲི་

91-1-71a


མཚོན་ཐོགས་དབང་ལྡན་མཐུ་སྟོབས་མཚོན། །རྡོ་རྗེའི་མཚོན་ཐོགས་མདའ་དང་མདུང་ཐུང་འཇིགས། །འཁོར་ལོའི་མཚོན་ཐོགས་
བཅིབས་པ་རི་དང་འཁྲུལ། །གསལ་ཞིང་མཚོན་ཐོགས་བགེགས་ཀྱི་སྟོབས་འཇོམས་པ། །བདེ་འབྱུང་འཇིག་རྟེན་གསུམ་བདག་རྡོ་རྗེའི་དབྱུག །སྐུ་རྣམས་
ཐམས་ཅད་ཉི་མའི་འོད་ཀྱིས་བརྒྱན། །གྲགས་པའི་རིགས་སུ་བྱུང་བས་རྒྱལ་པོ་མཛད། །མུ་ཏིག་ཕྲེང་བས་སྒེག་ཅིང་མཛེས་པར་བགྱིས། །སྐུ་མཛེས་བརྙེས་
ཤིང་ཕུན་སུམ་ཚོགས་པ་བརྙེས། །རབ་འབྱམས་མཆོག་བརྙེས་ས་ལ་འཇུག་པ་བརྙེས། །མཐུ་སྟོབས་ལྷག་པ་བརྙེས་ཤིང་གྲུབ་བརྙེས་ལ། །རིག་པ་
གསུམ་གྱི་སྟོབས་བརྙེས་མཐུ་བརྙེས་པ། །བདེ་འདྲེན་ཞི་བ་འདྲེན་ཅིང་འོད་འདྲེན་པ། །ཆ་ལུགས་གསལ་མཆོག་དར་བ་ཆེན་པོ་འདྲེན། །བྱམས་འདྲེན་ཉི་མ་
འདྲེན་ཅིང་སྐྱེ་རྒུ་འདྲེན། །ལེགས་འདྲེན་ཞིང་གི་སྟོབས་འདྲེན་སྙིང་རྗེ་ཅན། །དྲི་མེད་ཆ་ལུགས་གསལ་བ་ཆ་ལུགས་འབར། །རྣམ་གྲངས་སྒེག་པས་གྲགས་
པའི་བ་དན་ཅན། །འགྲོ་བའི་སྐྱབས་འབྱེད་འཇུག་དང་ལྡོག་པ་མཁྱེན། །ལོངས་སྤྱོད་གསལ་བར་སྟོན་པའི་སེམས་ཀྱིས་འཇུག །སྐུ་དམར་སྐུ་མཐོན་སྐུ་

91-1-71b


མཛེས་སྐུ་བཟང་བ། །སྐུ་སེར་སྐུ་དཀར་དར་བ་ཆེན་པོའི་སྐུ། །སྐུ་རོལ་རྡོ་རྗེའི་སྐུ་མངའ་སྤྱན་ལེགས་སྐུ། །རིགས་སྐུ་རིག་སྔགས་འཆང་བ་རིན་ཆེན་བསྣམས། །གཙུག་
གི་ནོར་བུ་གཙུག་ཅན་ཅོད་པན་མཆོག །ཅོད་པན་ཅན་ཏེ་ཆོས་འཛིན་རྡོ་རྗེ་མཆོག །དཔལ་འཛིན་རིན་ཆེན་དམ་པ་འཆང་བའི་མཆོག །སྔགས་བཞི་ཕྱག་རྒྱ་འཆང་
བ་ཕུན་སུམ་ཚོགས། །རབ་མཛེས་མཁའ་ལ་གཤེགས་ཤིང་རབ་ཏུ་རྒྱུ། །སྲིད་གསུམ་ཉི་མ་གཅིག་པུ་འོད་སྟོང་མངའ། །རི་རྩེར་འཆར་བ་བདལ་ལེགས་བཀྲ་ཤིས་
པ། །ཡོན་ཏན་མཐུ་སྟོབས་ཁྱད་པར་རྣམ་པར་གྲགས། །ནོར་བུ་ཆེན་པོ་ནོར་སྡུག་ནོར་བུའི་འོད། །ཉི་མའི་ནོར་བུ་ཚུལ་སྤྱོད་ནོར་བུ་འབར། །ཡིད་བཞིན་ནོར་བུ་འགྲོ་
ཀུན་མགོན་གཅིག་པུ། །ནམ་མཁའི་དཀྱིལ་ན་ནོར་བུ་གཅིག་སྣང་བ། །སེམས་ཅན་རྣམ་དག་ཡངས་ཤིང་རྣམ་པར་གྲགས། །སྲིད་གསུམ་སྲུང་མ་གཅིག་པུ་རྒྱལ་
སྲས་མཆོག །ཞི་བ་རབ་ཏུ་ཞི་བ་སྐྱབས་འོས་རྟག །སྐྱེ་རྒུའི་བདག་པོ་པད་འབྱུང་པདྨ་སྐྱེས། །ཀུན་ནས་འོད་བཟང་ལེགས་བཤད་ཆོས་མངའ་བ། །དར་བ་ལེགས་
བཤད་རབ་དུལ་ལེགས་བཤད་ཕྱག །བློ་བཟང་འོད་བཟང་བདེ་ལྡན་སྐྱེ་གནས་བཟང༌། །མཁས་རབ་ཞི་རབ་མཆོག་གི་ཆོས་དང་ལྡན། །ཞི་མཛད་རྒྱལ་འབྱུང་བདེ་བ་


91-1-72a


འབྱུང་བའི་གནས། །འོད་ཀྱི་འབྱུང་གནས་བདེ་མཛད་དབང་དུ་མཛད། །ལེགས་འབྱུང་ཤེས་རབ་འབྱུང་གནས་སྟོབས་བསྐྱེད་པ། །སྙིང་
རྗེའི་འབྱུང་གནས་བློ་བཟང་རྣམ་གྲངས་མཛད། །རྣམ་གྲོལ་ངེས་གྲོལ་ཤིན་ཏུ་གྲོལ་བའི་བློ། །བློ་ཡངས་པར་ནི་བཀྲམ་ཞིང་རྣམ་པར་གྲགས། །ཀུན་ཏུ་ལོངས་སྤྱོད་
སྒོ་སྟེ་བླ་ཡི་མཆོག །བློ་གྲོས་བརྟན་པ་དཀོན་མཆོག་གསུམ་ལས་བསྒྲུབས། །སངས་རྒྱས་པདྨ་མདའ་རྒྱས་འདྲ་བའི་ཞལ། །དག་ཅིང་སྤྱན་ཡངས་ཆ་ལུགས་ཡིད་
དུ་འཐད། །སྙིང་པོ་གསལ་བའི་སྙིང་པོ་བརྟན་ཞིང་དུལ། །ངོ་བོ་ཉིད་ཀྱི་རྒྱུན་བརྙེས་རབ་གསལ་བ། །སྤྱན་ཟུར་མདའ་ནི་རབ་དུལ་གཏད་ལེགས་པ། །འཇིགས་མེད་ཞལ་
རས་སྟོན་གྱི་ཟླ་བ་འདྲ། །མདུང་ཐུང་བརྒྱ་ཡི་མཚོན་མཆོག་མཚོན་ཆ་རྫོགས། །དྲག་པོ་འཇིགས་པ་སྡིག་སེལ་གསུམ་ལས་སྐྱེས། །རབ་དུལ་མཁས་པ་འགྲོགས་
དགའ་འདྲིས་པ་སླ། །རབ་ཏུ་དྲག་བ་གཉེན་རབ་གསེར་མདོག་ཅན། །ལྷ་ཆེན་བདེ་བྱེད་གསལ་ཤིང་ཕྱག་ན་བསྣམས། །སྤྱན་གསུམ་རིག་པ་གསུམ་ལྡན་མེ་གསུམ་
སེལ། །འོད་བཟང་མེ་ཏོག་མཚོན་ཐོགས་མེ་ཏོག་མངའ། །ན་བཟའ་བཟང་མནབས་གཡས་འཕེན་ཚབས་ཆེར་འཕེན། །ལེགས་བྲིས་སྣ་ཚོགས་མཚོན་ཆ་སྣ་


91-1-72b


ཚོགས་མངའ། །ན་བཟའ་སྣ་ཚོགས་སྣ་ཚོགས་རྒྱན་གྱི་དཔལ། །ཞལ་རས་ཟླ་བ་འོད་ཟེར་རྒྱས་པ་འདྲ། །ཞལ་མདངས་བསྟན་པས་འཇིག་རྟེན་ཀུན་འབྱོར་མཛད། །
བཞད་པ་ཉི་མའི་འོད་ཟེར་རབ་འཇེབས་མངའ། །ཞལ་མདངས་རྒྱ་མཚོ་གསལ་མཛད་ལམ་མེ་བ། །དབང་ཆེན་རྡོ་རྗེའི་ཐོག་ལེགས་འཇིགས་པའི་སྒྲ། །རྡོ་རྗེ་
དྲག་པོ་ནོར་བུ་གཡོ་བ་འཛིན། །སྒྲ་སྙན་སྣང་བར་མཛད་པའི་མཐུ་དང་ལྡན། །བློ་གྲོས་ཆེན་པོ་བློ་གྲོས་རྣ་བའི་མཆོག །རྒྱན་འཛིན་དཔལ་འཛིན་རིན་ཆེན་ཞལ་
དང་ལྡན། །རྒྱུ་དང་མི་རྒྱུ་འགྲོ་བ་ཀུན་གྱི་གནས། །དེ་བཞིན་གཤེགས་པ་མགོན་སྲས་ཕྲེང་བ་བཟང༌། །སྟོབས་ཆེན་འཇིག་རྟེན་བློ་གྲོས་ངོ་བོ་ཉིད། །སྐྱེ་རྒུའི་བདག་པོ་
བཀའ་ལུང་མཉམ་ཞིང་བརྟགས། །མི་ཡི་མངའ་བདག་མཐོ་རིས་སྐྱེད་པའི་རྒྱུ། །སྒྱུ་འདྲ་འདོད་པའི་མདའ་དང་རྡོ་རྗེ་ཅན། །མཐུ་སྟོབས་མངའ་ཞིང་སྤྱན་བཟང་
སྡུག་པར་ལྡན། །སྟོན་པ་བཟང་པོ་སྟོང་ཉིད་ལམ་གྱི་སྟེགས། །གཅེས་གསུམ་འཕེལ་བའི་རྒྱུ་ལ་འཇུག་པར་མཛད། །བརྟན་པོ་རྒྱུ་ལ་རབ་ཏུ་ངེས་གྱུར་པ། །དཀྱིལ་
འཁོར་དམ་པ་ཀུན་གྱི་སློབ་དཔོན་ལགས། །གཅིག་པུ་སྐྱེ་རྒུའི་དཀྱིལ་འཁོར་ཆོ་ག་མཁྱེན། །རྣམ་པར་སྣང་མཛད་ཞིང་གི་གནས་ནས་སྐྱེས། །དབང་བསྐུར་

91-1-73a


བརྙེས་ཤིང་ས་བཅུར་ལེགས་པར་གནས། །གནས་ཆེན་སོན་པ་མཆོག་གནས་གཅིག་པུ་ལགས། །སྐྱེ་རྒུ་རྣམས་ཀྱི་ཉོན་མོངས་སེལ་
བ་དང༌། །སྡིག་འཇོམས་མཚན་བརྒྱ་རྩ་བརྒྱད་འདི་ཐོས་ནས། །བདེ་གཤེགས་སྲས་མཆོག་སུ་ཞིག་འདོན་བྱེད་པ། །འཇིག་རྟེན་ཟླ་བ་གཅིག་ཤར་བཞིན་དུ་སྣང༌། །
ནམ་མཁའི་སྙིང་པོ་སེམས་ཅན་གཅིག་པུ་ཡི། །མདུན་འདུག་ནང་བར་བསྟོད་པ་འདི་བརྗོད་ཡང༌། །དེ་ནི་སྲིད་གསུམ་སེམས་ཅན་མཆོག་འགྱུར་ཞིང༌། །དྲི་མའི་
གནས་ཀུན་ལས་ཀྱང་ཐར་པར་འགྱུར། །གཡུལ་དང་འཐབ་རྩོད་ཤིན་ཏུ་མི་བཟད་དང༌། །མུ་གེའི་གནོད་པ་མི་ནད་བྱུང་བ་ན། །མཁས་པ་སུ་ཞིག་སྔར་ལངས་
དད་སྐྱེས་ནས། །ནམ་མཁའི་སྙིང་པོ་ལ་ནི་བསྟོད་བྱེད་པ། །དེ་ནི་འཇིགས་པའི་འབྱུང་གནས་ཐམས་ཅད་དང༌། །སྡུག་བསྔལ་འབྱུང་འདྲེན་སྡིག་པ་རྣམས་ལས་
གྲོལ། །དེས་ནི་ཞི་མཆོག་མཆོག་བདེ་ཀུན་གནས་དང༌། །བདེ་བ་རྒྱ་ཆེན་ངེས་པར་ཐོབ་པར་འགྱུར། །བདེ་འཐོབ་ལོངས་སྤྱོད་འཕེལ་བར་བྱ་བའམ། །རྒྱལ་སྲིད་
འཐོབ་དང་བྱད་གཟུགས་ནོར་འཐོབ་དང༌། །རིགས་འཐོབ་ཡོན་ཏན་ཀུན་གྱི་གཞི་བསྒྲུབ་ཕྱིར། །བཏོན་ན་འགྲུབ་འགྱུར་འདི་ལ་ཐེ་ཚོམ་མེད། །དེ་ཕྱིར་ཅི་སྟེ་རྟག་ཏུ་

91-1-73b


འདོད་བདེ་ཀུན། །འདོད་ན་འགྲོ་བ་ཀུན་ལ་གཅིག་དཔའ་བ། །ནམ་མཁའི་སྙིང་པོ་སྲིད་གསུམ་མགོན་པོ་ལ། །རྟག་ཏུ་བརྟན་ཅིང་སྔགས་ཀྱང་བརྟན་པར་བགྱི། །འཕགས་པ་ནམ་མཁའི་སྙིང་
པོའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་ས་མནྟ་བྷ་དྲ་ཨཥྚོཏྟ་ར་ཤ་ཏ་ཀ་ནཱ་མ་དྷཱ་ར་ཎཱི་མནྟྲ་ས་ཧི་ཏ། བོད་སྐད་
དུ། འཕགས་པ་ཀུན་ཏུ་བཟང་པོའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་ཀུན་ཏུ་བཟང་པོ་ནམ་
མཁའི་དཀྱིལ་ཀུན་ཏུ་རབ་འབྱམས་མ་ལུས་པ་དང་མཉམ་པའི་ངོ་བོ་ཉིད་ཀྱི་ཆོས་ཀྱི་སྣང་བ་གསལ་བ་བརྙེས་པ། སའི་དཀྱིལ་འཁོར་ཀུན་ཏུ་འཕྲོས་པའི་སྐུ་ཐ་དད་པ་མེད་ཅིང༌། དུས་
གསུམ་གྱི་སྐུ་མཉམ་པ་ཉིད་བརྙེས་པ། གཟུགས་སྣ་ཚོགས་ཅན། བྱང་ཆུབ་སེམས་དཔའ་སེམས་དཔའ་ཆེན་པོའི་མཆོག་དང༌། རབ་མཆོག་དམ་པ་སྦྱིན་པ་ཡོན་ཏན་ཆེན་པོའི་སྐུས་
ཀུན་ཏུ་མངའ་མཛད་པ་ལ་ཕྱག་འཚལ་ལོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོའི་མཆོག་ཀུན་ཏུ་བཟང་པོ་གཟུགས་སྣ་ཚོགས་ཅན། བྱང་ཆུབ་སེམས་
དཔའ་རྣམས་ཀྱི་ཏིང་ངེ་འཛིན་རབ་འབྱམས་སའི་དབང་ཕྱུག་ཆེན་པོ་ཞེས་བྱ་བ་ལ་སྙོམས་པར་ཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་

91-1-74a


པོ་སྙོམས་པར་ཞུགས་མ་ཐག་པ་དེའི་ཚེ་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་རྡུལ་སྙེད་ཀྱི་སྐུ་རབ་འབྱམས་ཀུན་ཏུ་ཡོངས་
སུ་རྒྱས་པར་གྱུར་ཏེ་ནམ་མཁའི་ཁམས་ཀྱི་ཁོངས་སུ་གཏོགས་པའི་སྐུ་རྣམས་སའི་དཀྱིལ་འཁོར་དུ་མ་དག་ཏུ་ཀུན་ནས་འཁོད་པར་གྱུར་ཏོ། །དེ་ནས་
སངས་རྒྱས་ཀྱི་ཞིང་རབ་འབྱམས་ཐམས་ཅད་ཀྱི་ཁོངས་སུ་གཏོགས་པའི་དེ་བཞིན་གཤེགས་པ་རྣམས་ཀྱིས་ཕྱག་གཡས་པ་བརྐྱང་སྟེ་བྱང་ཆུབ་སེམས་དཔའ་
སེམས་དཔའ་ཆེན་པོ་ཀུན་ཏུ་བཟང་པོའི་མགོ་བོ་ལ་བྱུགས་ཏེ་བཀའ་སྩལ་པ། རིགས་ཀྱི་བུ། ལེགས་སོ་ལེགས་སོ། །སངས་རྒྱས་འབྱུང་བ་ཐམས་ཅད་ཀྱི་སྙིང་
པོ་གཟུངས་ཆེན་མོ་ཤོད་ཅིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོའི་མཆོག་ལུས་འོད་ཟེར་འབུམ་གྱིས་སྣང་བར་བྱས་པས་དེའི་ཚེ་སངས་རྒྱས་
ཀྱི་ཞིང་ཐམས་ཅད་གཡོ་བར་བྱས་ནས་གཟུངས་འདི་བཤད་དོ། །ཏདྱ་ཐཱ། ཨོཾ་ན་མོ་ན་མསྟྲི། བྷུ་བ་ནི། ཤྭ་ཏེ། མ་ཧཱ་བྷོ་གཱ་ཡ། ཨ་ས་མ་ས་མ། ཨ་མྲྀ་ཏ་ས་མ། ཨ་
ནནྟ་ས་མ། ག་ག་ན་ས་མ། ཏྲི་བྷུ་བ་ན་ས་མ། ཨ་ཤེ་ཥ་ས་མ། བེ་ཥ་ས་མ། པ་ར་མཱ་རྠ་ས་མེ། སྭ་བྷ་བ་ས་མ། ཏ་ཐ་ཏཱ་ས་མ། ཨ་ར་ཛེ་ས་མ། ཨ་དྡྷི་ས་མ། བུདྡྷི་

91-1-74b


ས་མ། དྷརྨ་ཏ་ཐཱ་ཏཱ་ས་མ། ཨ་བྷི་ཥ་ས་མ། ས་མ་ས་མ། ཨེ་ཀཱ་ནཱ་ཡ། སཱ་ག་ར། བི་ཤུདྡྷེ། ཨཱ་ལོ་ཀ། ཧཱི་ཧཱི། ལབྡྷ་ལབྡྷ། བི་ཛ་ཡ་བི་ཛ་ཡ། ཨོཾ་པྲ་ས་ག་ཏ། ན་ཡ་ན་
ཡ། ཧི་ནི། ནི་ར་དྷིཥྛཱ་ན། སཾ་བྷོ་ག །ཨཾ་ཨ་ན་ལ་ཡ་ལ་ཡ། དྷརྨ་ཨ་གྲ། དྷ་ར་དྷ་ར། ཛ་ཡ་ཛ་ཡ། ཧཱུཾ་ཧཱུཾ། དྷ་མ་དྷ་མ་སྭཱ་ཧཱ། དེ་ནས་རྒྱལ་བའི་སྲས་ཀྱི་ཐུ་བོ། །འཇིག་རྟེན་
ཐམས་ཅད་ཀྱི་མགོན་པོ་གཅིག་པུ། །སེམས་ཅན་ཐམས་ཅད་ལ་ཕན་པར་འདོད་པ། བྱང་ཆུབ་སེམས་དཔའ་ཀུན་ཏུ་བཟང་པོས་བཅོམ་ལྡན་འདས་ཀྱི་ཞལ་དུ་བལྟས་
ཏེ་སའི་དཀྱིལ་འཁོར་གཡོ་བར་བྱས་ནས་དེ་སྐད་ཅེས་སྨྲས་ཏེ། འཇིག་རྟེན་གསུམ་པོ་ཀུན་ཏུ་གང་བར་བྱས་སོ། །དེ་ནས་ལྷ་དང་ལྷ་མ་ཡིན་དུ་བཅས་པའི་བང་ཆུབ་
སེམས་དཔའ་ཆེན་པོ་རྣམས་ཀྱིས་གང་བའི་དཀྱིལ་འཁོར་ནས་གསེར་གྱི་འོད་ཟེར་འབར་ཞིང་སྣང་ལ་རབ་ཏུ་གཡོ་བས་བརྒྱན་པའི་ལུས་ཅན་ས་སྟེང་ཀུན་གྱི་རྡོ་རྗེ་མེ་
ཏོག་ཐོད་སྟན་ཆེན་པོ་ལས་བསྐྱོད་དེ་དཀྱིལ་འཁོར་ནས་ལངས་ནས་ཧ་ཧ་ཞེས་བྱ་བའི་སྒྲ་ཕྱུང་སྟེ་སྨྲས་པ། ཀྱེ་མ་སྙིང་རྗེ་ཆེན་པོ་དང༌། ཡོན་ཏན་གྲངས་མེད་པའི་རྒྱ་མཚོ་རབ་
ཏུ་འབྱམས་པའི་གཟུངས་ཆེན་མོ། ཀྱེ་མ་སངས་རྒྱས་འབྱུང་བ་ཆེན་མོ། མཐའ་དང་དབུས་མེད་པའི་ས་གསུམ་དང་མཉམ་ཞིང༌། སེམས་ཅན་གྱི་ཁམས་གྲངས་


91-1-75a


མེད་པ་ཡོངས་སུ་སྨིན་པར་བྱ་བའི་ཕྱིར་གནས་པ། ཆོས་ཀྱི་དཀྱིལ་འཁོར་གནས་པ་མེད་པའི་གཟུངས་ཆེན་མོ། ཀྱེ་མ་བསྐལ་
པ་མཐའ་ཡས་པ་ནས་འཕངས་པའི་སྡིག་པའི་བག་ཆགས་སེལ་ཅིང་ཉོན་མོངས་པའི་རྒྱ་མཚོ་སྐེམ་ལ། ལྟ་བའི་རི་བོ་འཐོར་བར་བྱེད་པའི་གཟུངས་ཆེན་མོ།
བསྐལ་པ་མཐའ་ཡས་པར་དགེ་བའི་ཚོགས་འབྱུང་བ་ཡང་དག་པར་བསགས་ཤིང་བདེ་བར་གཤེགས་པ་འབུམ་ཕྲག་དུ་མ་མངོན་སུམ་དུ་མཐོང་བས་བྱང་
ཆུབ་ཀྱི་ས་བོན་མ་བསྣུབས་ལ། ཐམས་ཅད་མཁྱེན་པའི་སའི་ཁྱད་པར་གྱི་ཡོན་ཏན་རྒྱ་མཚོ་ཡོངས་སུ་རྫོགས་པ་རྗེས་སུ་ཐོབ་པ་མ་ཡིན་པ་གཞན་ནི། སུས་
ཀྱང་དེ་བཞིན་གཤེགས་པ་ཐམས་ཅད་ཀྱི་སྙིང་པོ་གཟུངས་ཆེན་མོ་འདི་མཉམ་པར་ཡང་མི་ནུས་ན། གཟུང་བ་དང༌། བཀླག་པ་དང༌། ཀུན་ཆུབ་པར་བྱ་བ་ལྟ་
ཅི་སྨོས། །གཟུངས་ཆེན་མོ་འདིའི་མིང་ཙམ་ཡང་བསྐལ་པ་བྱེད་བ་ཕྲག་སྟོང་གི་བར་དུ་ཐོས་པར་དཀའོ། །ཀྱེ་མ་གཟུངས་ཆེན་མོ་འདི་སེམས་ཅན་གང་དག་གི་
ལག་ན་འདུག་པ་དེ་དག་ནི། རྙེད་པ་ལེགས་པར་རྙེད་པའོ། །འཚོ་བ་བཟང་པོས་འཚོ་བའོ། །མངོན་པར་ཤེས་པ་རྣམས་ཀྱི་གཞི་བཟང་བའོ། །དགེ་བའི་རྩ་བ་

91-1-75b


ཡང་དག་པར་རྫོགས་པས་སོ། །དེ་བཞིན་གཤེགས་པའི་སྤྱོད་ཡུལ་ལ་གནས་པའོ། །ཡོན་ཏན་ཐམས་ཅད་ཡང་དག་པར་རྫོགས་པའོ། །འདི་ལན་གཅིག་བརྗོད་པ་ཙམ་
གྱིས་ངན་སོང་གི་སྡུག་བསྔལ་ཐམས་ཅད་ལས་ཐར་པར་འགྱུར་རོ། །ལན་གཉིས་བརྗོད་པ་ཙམ་གྱིས་སྡིག་པ་ཐམས་ཅད་ལས་གྲོལ་བར་འགྱུར་རོ། །ལན་
གསུམ་བརྗོད་པ་ཙམ་གྱིས་ཉོན་མོངས་པ་ཐམས་ཅད་ལས་ཐར་པར་འགྱུར་རོ། །དེ་ལྟར་ན་བརྗོད་པ་ཙམ་གྱིས་གོང་ནས་གོང་དུ་ཡོན་ཏན་རྣམས་འཐོབ་པར་འགྱུར་
ཏེ། དེ་བཞིན་གཤེགས་པ་ཡང་མཐོང་བར་འགྱུར་རོ། །འཆག་བཞིན་དུ་བཟླས་བརྗོད་བྱས་ན། སྡུག་བསྔལ་ཐམས་ཅད་ལས་ཐར་པར་འགྱུར་རོ། །ཤིང་གཅིག་
འགྲེང་གི་དྲུང་དུ་བཟླས་བརྗོད་བྱས་ན། གྲུབ་པ་ཐམས་ཅད་ཐོབ་པར་འགྱུར་རོ། །འགྲོ་བཞིན་དུ་བཟླས་བརྗོད་བྱས་ན། སེམས་ཅན་ཐམས་ཅད་དབང་དུ་འགྱུར་
རོ། །ནགས་ཚལ་ཆེན་པོའི་ནང་དུ་སྐྱིལ་མོ་ཀྲུང་བཅས་ཏེ་འདུག་ལ་ལན་བདུན་བརྗོད་ན། བསམ་གཏན་ཆེན་པོ་ཐོབ་པར་འགྱུར་ལ་ཉོན་མོངས་པ་དང་བྲལ་བར་
འགྱུར་རོ། །འཕགས་པ་ཀུན་ཏུ་བཟང་པོའི་སྐུ་གཟུགས་ཀྱི་དྲུང་དུ་སྐྱིལ་མོ་ཀྲུང་བཅས་ཏེ་འདུག་ལ། མེ་ཏོག་ལ་སོགས་པ་ཇི་སྙེད་པས་མཆོད་ནས་ལུས་ངལ་བར་

91-1-76a


གྱུར་གྱི་བར་དུ་གཟུངས་ཆེན་མོ་འདི་བརྗོད་ལ། ངལ་བར་གྱུར་ནས་དེ་ཉིད་དུ་ཉལ་ན། རྨི་ལམ་དུ་བྱང་ཆུབ་སེམས་དཔའ་ཀུན་ཏུ་
བཟང་པོ་མཐོང་བར་འགྱུར་ཏེ། ཕྱག་གཡས་པས་དེ་ལ་བྱུགས་ནས་ཡང་དག་པར་དབུགས་འབྱིན་པར་མཛད་དེ། ཆོས་ཀྱི་སྣང་བ་ཆེན་པོ་ཡང་སྩོལ་བར་མཛད་
དོ། །འདི་སྐད་དུ་རྒྱལ་བའི་སྲས། ལེགས་སོ་ལེགས་སོ། །ཁྱོད་ནི། །དེ་བཞིན་གཤེགས་པའི་དཀྱིལ་འཁོར་ཆེན་པོར་ཞུགས་པ་ཡིན་ཏེ། ཁྱོད་ཚེ་བརྗེས་
ནས་ས་ཆེན་པོ་ཡང་ཐོབ་པར་འགྱུར་རོ། །ཞེས་ཀྱང་གསུང་ངོ༌། །དེ་ནས་ལུས་བདེ་བ་དང༌། སེམས་བདེ་བ་དང༌། དགའ་བ་ཆེན་པོ་དང༌། དང་བ་དང༌། མཆོག་ཏུ་
དགའ་བ་ཆེན་པོ་དང་ལྡན་བཞིན་དུ་སད་པར་འགྱུར་རོ། །མཐུ་ཆེན་པོ་དང༌། དབང་ཆེ་བར་གྲགས་པར་ཡང་འགྱུར་རོ། །ལྷ་རྣམས་ཀྱང་དེ་ལ་བལྟ་བའི་ཕྱིར་འོང་ངོ༌། །
ནང་པར་ལངས་ནས་བྱང་ཆུབ་སེམས་དཔའ་རྣམས་ཀྱིས་ཡང་དག་པར་བསྡུས་པའི་མདོ་སྡེ་རྣམས་བཀླག་པར་བྱའོ། །སེམས་ཅན་ཐམས་ཅད་ལ་ཕན་པ་དང༌།
བདེ་བའི་སེམས་བསྐྱེད་པར་བྱའོ། །དེ་ནས་ཕ་རོལ་ཏུ་ཕྱིན་པ་ཐམས་ཅད་ཡོངས་སུ་རྫོགས་ཤིང་སྡིག་པ་ཐམས་ཅད་དང་བྲལ་ཏེ་ཉོན་མོངས་པའི་ཕྱོགས་རྣམས་

91-1-76b


བཅོམ་པ། དེ་བཞིན་གཤེགས་པ་རྣམས་ཀྱིས་ཀྱང་བསྔགས་པར་འགྱུར་རོ། ལྷ་ལ་སོགས་པ་ཡང་དེ་ལ་བསྲུང་བ་དང༌། བསྐྱབ་པ་དང༌། སྤ་བའི་ཕྱིར་བརྩོན་པར་
འགྱུར་རོ། །དེ་ལྟར་ཇི་སྐད་བསྟན་པ་བཞིན་དུ་བྱེད་པའི་རྒྱལ་བའི་སྲས་དེ་ནི། རིང་པོ་མི་ཐོགས་པར་ཀུན་ཏུ་བཟང་པོའི་ས་ཆེན་པོ་ལ་འཇུག་པར་འགྱུར་རོ། །དེ་ནས་རྡོ་རྗེའི་
གཙུག་ཕུད་ལ་སོགས་པ་སྟོང་གསུམ་གྱི་བདག་པོ་རིག་སྔགས་འཆང་ཆེན་པོ་རྣམས་དང༌། སྤྱན་ཆེན་མོ་ལ་སོགས་པ་རིག་སྔགས་འཆང་ཆེན་མོ་རྣམས་དང༌། རྡོ་རྗེ་
སྙིང་པོ་ལ་སོགས་པ་བྱང་ཆུབ་སེམས་དཔའ་ཆེན་པོ་རྣམས་དང༌། རྡོ་རྗེའི་ཞགས་པ་ལ་སོགས་པ་རིག་སྔགས་ཀྱི་ལྷ་ཆེན་མོ་རྣམས་དང༌། རིན་ཆེན་དྲ་བ་ཅན་ལ་
སོགས་པ་རིག་སྔགས་ཀྱི་ལྷ་མོ་ཆེན་མོ་རྣམས་དང༌། ལྷ་མོ་སྒྲོལ་མ་ལ་སོགས་པ་བྱང་ཆུབ་སེམས་དཔའ་ཆེན་པོའི་དཀྱིལ་འཁོར་གྱི་ལྷ་རྣམས་དང༌། དར་ཆེན་དང༌།
གཟུགས་བཟང་དང༌། ཤིན་ཏུ་བལྟ་ན་སྡུག་པ་ལ་སོགས་པ་གཞོན་ནུ་རྣམས་དང༌། བྲན་རྣམས་དང༌། བྲན་མོ་རྣམས་དང༌། མི་འཁྲུགས་པ་ལ་སོགས་པ་ལོག་
འདྲེན་ཆེན་པོ་རྣམས་དང༌། ལུས་མཆོག་ལ་སོགས་པ་སྲིན་པོའི་དབང་པོ་རྣམས་དང༌། མ་མོ་ལ་སོགས་པ་སྲིན་མོ་རྣམས་དང༌། དབང་ཕྱུག་ཆེན་པོ་ལ་སོགས་པ་ལྷའི་

91-1-77a


དབང་ཕྱུག་རྣམས་དང༌། རྡོ་རྗེ་མེ་ཏོག་ཐོད་ལ་སོགས་པ་དཀྱིལ་འཁོར་ཆེན་པོར་འདུས་པའི་བྱང་ཆུབ་སེམས་དཔའ་ལ་སོགས་པ་ཐམས་
ཅད་ལངས་ནས་བྱང་ཆུབ་སེམས་དཔའ་ཆེན་པོའི་མཆོག་འཕགས་པ་ཀུན་ཏུ་བཟང་པོ་ལ་མཚན་བརྒྱ་རྩ་བརྒྱད་བླ་ན་མེད་པའི་ཡོན་ཏན་གྱི་སྣང་བ་ཞེས་བྱ་བས་
བསྟོད་པ། ཀུན་ཏུ་བཟང་པོ་ཀུན་གྱི་མཆོག །སྣ་ཚོགས་ཀུན་གྱི་འབྱོར་བ་ཆེ། །དཀྱིལ་འཁོར་ཆེན་པོའི་རྡོ་རྗེའི་མཆོག །སྣ་ཚོགས་གཟུགས་ཅན་ཕྱོགས་ཀྱི་
བདག །རྡོ་རྗེ་ཆེན་པོ་དགྱེས་པ་ཆེ། །གཟི་བརྗིད་ཆེན་པོ་སྟོབས་པོ་ཆེ། །གནོན་དང་རབ་གནོན་དཔལ་གྱི་རབ། །ཁྱབ་བདག་རྒྱལ་བའི་བློ་གྲོས་རྒྱལ། །རྡོ་རྗེ་ཆེན་པོ་
རབ་ཏུ་བཞད། །སྒྲུབ་དཀའ་ཆེན་པོ་སྒྲུབ་མཛད་པ། །རོལ་མོ་ཆེན་པོས་རྣམ་པར་རོལ། །རབ་དགའ་ཆེན་པོས་འདུལ་བ་པོ། ལྷ་ཆེན་དབང་ཕྱུག་ཆེན་པོ་སྟེ། །
བཙན་པོ་ཁྱབ་འཇུག་སྐྱེ་རྒུའི་བདག །ས་སྟེང་ས་འོག་ས་ལ་དགྱེས། །དེ་བཞིན་ས་འཛིན་ས་གསུམ་པ། །དུལ་དང་སྦྱིན་པའི་གོ་རིམ་ཐབས། །རབ་མཁྱེན་སྟོང་
གི་མངའ་བདག་ལགས། །ཤེས་ཉེན་ཅན་དེ་བཟོད་ལ་དགྱེས། །བརྩོན་འགྲུས་འབྱུང་བ་འབྱོར་པ་ཆེ། །བརྩོན་འགྲུས་བཅུ་དང་ཐབས་བཅུ་པ། །སྟོབས་བཅུའི་སྲས་

91-1-77b


ཆེན་ཐུ་པོ་སྟེ། །མཐུ་སྟོབས་སྟོང་གིས་སྤྲོ་བ་དང༌། །ཡོངས་སུ་ལྡན་ཞིང་བཅུ་སེལ་བ། །རྡུལ་སེལ་རྒྱ་མཚོ་ཆེན་པོ་སྟེ། །རྒྱལ་བའི་དཀྱིལ་འཁོར་རྒྱ་མཚོ་བ། །རྡུལ་རྣམས་
རབ་ཏུ་ཞི་བའི་ཐབས། །ཆོ་ག་མཁྱེན་པ་བློ་མངའ་བ། །མཁས་པ་མཛེས་པ་སྐལ་བ་བཟང༌། །ཤིན་ཏུ་སྡུག་པ་དགའ་སྐྱེད་པ། །སྙིང་པོ་ཆེན་པོ་ལས་བྱུང་བ། །ཉོན་མོངས་
བྲལ་བ་ཐུབ་པར་དཀའ། །ས་དང་མཉམ་པ་མཁའ་དང་མཉམ། །རླུང་དང་མཚུངས་པའི་སྤྱོད་ཡུལ་ཅན། །གཟི་བརྗིད་ཉིད་དེ་གཟི་བརྗིད་མཚུངས། །རྒྱ་མཚོ་བཞི་ཡི་ཆུ་དང་
འདྲ། །རྨུགས་དང་སྨྱོ་བ་ཞི་བར་མཛད། །ཐུབ་པར་དཀའ་བའི་ཉོན་མོངས་འཇིལ། །གཡུལ་སེལ་གཡུལ་ལ་འགྱེད་པ་སྟེ། །གཡུལ་གྱི་ཉེས་པ་རབ་འཇོམས་པ། །གསུང་
བཟང་ངང་བའི་གདངས་སུ་བཞད། །དབང་པོ་ཉེ་དབང་དབང་ཆེན་སྲས། །དབང་པོའི་ལས་ལྷག་ཐུབ་དང་མཉམ། །ཆོས་འཛིན་འབྱོར་དང་ལྡན་པར་བསྟན། །རབ་དགའི་
བུན་ལོང་ཞི་མཛད་པ། །ཉོན་མོངས་འདམ་རྫབ་སྐེམ་པར་མཛད། །དབང་པོ་རྒྱགས་པའི་རིམས་ནད་སེལ། །ཁྲོ་བོའི་དྲེགས་པ་རྣམ་པར་འཇོམས། །
གསུང་སྙན་འཇམ་པ་ཉིད་དང་མཉམ། །མཉམ་པ་མི་མཉམ་མཉམ་པ་དང༌། །མཉམ་མེད་ཡུལ་ལས་རྣམ་པར་འདས། །སངས་རྒྱས་ཀུན་དང་སྤྱོད་ཡུལ་གཅིག་

91-1-78a


བྱང་ཆུབ་སྙིང་པོ་རྒྱ་ཆེར་རོལ། །རིམ་པ་རབ་སྟེན་དགེ་བ་སྟེ། །སྤྱན་བཟང་ཕུན་སུམ་ཚོགས་པ་དགེ། །གཙང་མ་ལམ་བཟང་སྦྱིན་མཛད་པ།
དག་མཛད་སྲེག་མཛད་མཆོག་སྦྱིན་པོ། །འཇོམས་བྱེད་བགེགས་རྣམས་རྣམ་པར་འཇོམས། །ཐོབ་མཛད་དཔེ་མེད་གསུང་བ་པོ། །རྡོ་རྗེའི་འཇིག་རྟེན་གཅིག་
སྣང་བ། །སྐྱེས་པ་བུད་མེད་ཆོགས་ཀྱི་བདག །ངེས་པར་ཡོན་ཏན་འབྱོར་མཛད་པ། །སེམས་ཅན་འཁོར་བ་ཞི་མཛད་པ། །བརྟན་པོ་སྡིག་པ་རྣམས་དང་
བྲལ། །ཀུན་ཏུ་རྣམ་རྒྱལ་སྣང་བ་པོ། །ཀུན་ཏུ་རྒྱས་པའི་དཀྱིལ་འཁོར་ཅན། །ཀུན་ཏུ་རྒྱ་མཚོའི་སྣང་བ་མཛད། །ཀུན་ཏུ་ཉེས་པ་སེལ་བ་ལགས། །མི་བཟང་ས་
འོག་རྣམ་པར་དཀྲུགས། །དེ་བཞིན་ཟད་མཛད་ཐུག་པར་མཛད། །ཉོན་མོངས་རྒྱ་མཚོ་རྣམ་པར་དཀྲུགས། །ཉོན་མོངས་ཕྱོགས་རྣམས་ཟད་པར་མཛད། །འབར་
བའི་དཀའ་བ་འཕྲོག་མཛད་པ། །རྒྱགས་ཤིང་བདོ་བ་ཞི་བར་མཛད། །རྡོ་རྗེ་ཆེན་པོ་སྟོབས་བསྐྱེད་པ། །སྡང་བ་ཐམས་ཅད་ངེས་པར་འཇོམས། །ཕ་རོལ་ཞུགས་པ་
སྡིག་སེལ་བ། །དག་པ་ནམ་མཁའི་སྤྱོད་ཡུལ་ཅན། །དག་པ་སྦྱིན་ཞིང་ཡོན་ཏན་སྦྱིན། །འབྲས་བུ་སྦྱིན་ཞིང་ཀུན་སྦྱིན་པ། །ཡེ་ཤེས་སྦྱིན་ཞིང་བསོད་ནམས་

91-1-78b


སྦྱིན། །ལོངས་སྤྱོད་སྦྱིན་ཞིང་རྒྱལ་སྦྱིན་པ། །དབང་ཕྱུག་སྦྱིན་ཞིང་ཚིག་སྦྱིན་པ། །ནོར་སྦྱིན་ཚོགས་ལྡན་རྡོ་རྗེ་ཅན། །གཟུགས་བཞིན་དབང་པོ་རྣམ་པར་རྒྱལ། །དག་ཅིང་
དགེ་བའི་ཚུལ་སྦྱིན་པ། །བདེ་འབྱུང་གཙུག་ན་ནོར་བུ་ཐོགས། །ས་འཛིན་གཟུང་བར་དཀའ་བ་པོ། །དཀྱིལ་འཁོར་མགུ་བར་སྒྲུབ་མཛད་པ། །འབབ་ཅིང་དེ་བཞིན་འབེབས་
པར་མཛད། །རིན་ཆེན་དྲ་བ་རིན་ཆེན་མཉམ། །སྒྲོན་མ་མུན་སེལ་རྒྱལ་བ་ཅན། །ཡོན་ཏན་ཡེ་ཤེས་ཐེག་ཆེན་ལྡན། །བརྟན་མཆོག་ཆེ་བའི་ཆོས་ཉིད་ཅན། །གསུང་བ་
ཆེན་པོ་ཤེས་རབ་ཆེ། །སངས་རྒྱས་ཚུལ་ནི་རབ་སྟོན་པ། །མཆོད་པ་ཆེན་པོ་ཐེག་ཆེན་གྱི། །ཐེག་པ་བླ་ན་མེད་པར་ལྡན། །མཆོད་པ་ཆེན་པོའི་ཆོས་ཆེ་བ། །འབྲས་བུ་ཆེན་
པོའི་ཆོས་ཀྱི་མཆོག །སྟོན་མཛད་འདུལ་མཛད་སྟོན་པ་པོ། །ཞི་བ་དེ་བཞིན་ཞི་མཛད་པ། །བཟང་པོ་བཟང་དང་མཚུངས་པ་ཉིད། །ཀུན་ཏུ་རབ་འབྱམས་སེལ་མཛད་པ། །སྙིང་
རྗེ་ཡེ་ཤེས་སྙིང་པོ་མཁྱེན། །སྙིང་རྗེའི་འོད་ཀྱི་དཀྱིལ་འཁོར་ཅན། །སྙིང་རྗེ་ཆེན་པོ་ཡོངས་སུ་རྫོགས། །དུས་ཆེན་རྣམ་པར་དག་པར་མཛད། །མཚོ་མཆོག་དང་བ་རབ་
མཐོ་བ། །རྩོད་ཆེན་འདས་པ་སྤྱོད་ཡུལ་ཅན། །སྐྱེ་རྒུ་སྲུང་ཞིང་སྤྱན་ཡངས་པ། །རྙེད་པར་དཀའ་བའི་འབྱོར་པ་ཅན། །ཀུན་ཏུ་སྤྱོད་པ་ཁོང་དགེ་བ། །དགའ་བའི་དམ་པ་

91-1-79a


སྦྱིན་པ་པོ། །ཀུན་ཏུ་ཡུལ་ཀུན་མངའ་བ་སྟེ། །ཞེ་ས་བཟང་པོ་རྟག་ཏུ་མངའ། །དུལ་བ་སངས་རྒྱས་ཀུན་དང་མཉམ། །དཀྱིལ་འཁོར་ཆེན་
པོའི་པདྨ་ལགས། །ཟླ་བ་ལྟ་བུར་སི་མ་མཛད་ཐབས། །མཁས་པ་རྒྱགས་སྤངས་ཆོ་ག་མཁྱེན། །སྤྱོད་ཡུལ་གཅིག་ལ་གནས་པ་སྟེ། །དེ་བཞིན་གཤེགས་པའི་ཡེ་
ཤེས་མངའ། །དམ་ཚིག་ཆེན་པོའི་དེ་ཉིད་མཁྱེན། །སློབ་དཔོན་ཆེན་པོ་གྲགས་པ་ཆེ། །དམ་པ་ཉིད་དེ་བླ་ན་མེད། །གསང་སྔགས་རླབས་ནི་རྒྱས་པར་མཛད། །དེ་ལྟར་
ཁྱབ་བདག་ཆེན་པོ་ནི། །ཡོན་ཏན་བརྒྱ་ཡི་སྤོས་ཀྱིས་རྒྱས། །དག་ཅིང་བྱང་ལ་མཁས་ལ་སོགས། །ཡོན་ཏན་འབྱུང་བ་རིག་སྔགས་རྒྱལ། །གཙུག་ན་ནོར་བུ་ཐོགས་
ལ་སོགས། །མཆོག་རྣམས་ཀྱིས་ནི་བསྟོད་ནས་ཀྱང༌། །སྡུག་བསྔལ་ཆུ་བོ་བཅོམ་པ་ཡི། །བཅོམ་ལྡན་འདས་ཀྱིས་ཚིག་འདི་གསུངས། །ཀྱེ་མ་བསྟོད་པ་ཆེན་པོ་བརྒྱ། །
མིང་བརྒྱ་རྩ་བརྒྱད་དམ་པ་ཡིན། །མི་རྣམས་ལ་ལ་གང་ཞིག་གིས། །སྡིག་པ་བསལ་ཀུན་ཏུ་བཟང་པོ་ལ། །སྙིང་ནས་འདི་ཡིས་བསྟོད་བྱས་ན། །དེས་ནི་སངས་རྒྱས་ཉིད་ཀྱང་
འཐོབ། །གང་ཞིག་མིང་བརྒྱ་རྩ་བརྒྱད་འདོན། །མི་དེ་ཡོན་ཏན་ཡོངས་རྫོགས་ཤིང༌། །དེ་བཞིན་གཤེགས་ཚུལ་ཆེ་བ་ཡི། །ཡེ་ཤེས་མ་ལུས་སྨྲ་བར་ནུས། །དེ་ལྟར་

91-1-79b


ཐུབ་མཆོག་སྲས་པོ་ཡོན་ཏན་བརྒྱ་ཡི་སྤོབས་ལས་ངེས་པར་འབྱུང་འགྱུར་ཞིང༌། །ཡོན་ཏན་སྣ་ཚོགས་བྱུང་དང་འཇིག་རྟེན་ཡན་ཆད་དག་གིས་ཡོན་ཏན་རྒྱས་རྣམས་ལས། །བསྟོད་པ་ཆེན་པོ་སྣང་བྱས་
རྒྱལ་བའི་སྲས་ལ་བསྟོད་པས་ཉིན་རེ་བསྟོད་བྱས་ན། སྟོབས་བཅུ་མངའ་བའི་སྐུར་འགྱུར་སྣང་བ་ཐོབ་ཅིང་རྣམ་དག་ཡོན་ཏན་འབྱུང་གནས་འགྱུར། །འཕགས་པ་ཀུན་ཏུ་བཟང་པོའི་མཚན་
བརྒྱ་རྩ་བརྒྱད་པ་གཟུངས་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་བཛྲ་པཱ་ཎི་ཨཥྚོཏྟ་ར་ཤ་ཀ་ནཱ་མ་དྷཱ་ར་ཎཱི་མནྟྲ་ས་ཧི་ཏ། བོད་སྐད་
དུ། འཕགས་པ་ལག་ན་རྡོ་རྗེའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ལ་
ཕྱག་འཚལ་ལོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་རང་གི་སྙིང་པོ་སྨྲས་པ། ཨོཾ་བཛྲ་ཙཎྜ་སརྦ་དུཥྚཾ་ཏ་ཀ། ཧ་ན་ད་ཧ་པ་ཙ་ཧཱུཾ་ཕཊ། དེ་ནས་གཟུངས་འདི་བཤད་
མ་ཐག་ཏུ་ས་ཆེན་པོ་གཡོས་པར་གྱུར་ཏེ། བགེགས་དང༌། ལོག་འདྲེན་ཐམས་ཅད་ཀྱང་སྐྲག་ནས་ཉམ་ཐག་པའི་སྐད་ཕྱུང་ངོ༌། །དཀྱིལ་འཁོར་ཆེན་པོར་འདུས་པ་ཐམས་ཅད་ཀྱང་ཧ་ཧ་
ཞེས་འཛེར་ཏོ། །ལྷ་ལ་སོགས་པ་རིག་སྔགས་འཆང་ཆེན་པོ་རྣམས་ཀྱིས་ཀྱང་རྒྱན་གྱི་ཆར་ཆེན་པོ་ཕབ་བོ། །བཅོམ་ལྡན་འདས་ཀྱིས་ཀྱང་ཞལ་འཛུམ་བཞིན་དུ་རྡོ་རྗེ་འཆང་ལ་གཟིགས་ནས་བཀའ་སྩལ་

91-1-80a


པ། སྡང་བ་སེལ་བ་དང༌། འཁོར་འདི་དག་ཧ་ཅང་སྐྲག་པར་མ་བྱེད་ཅིག །རྡོ་རྗེ་འཆང་གིས་གསོལ་བ། །བཅོམ་ལྡན་འདས། །བདག་གི་གཟུངས་འདི་ནི། །
མཆོག་ཏུ་གསང་བ་ལགས་སོ། །རིག་སྔགས་ཐམས་ཅད་ཀྱི་མཆོག་དང༌། བགེགས་ཐམས་ཅད་ཟློག་པ་དང༌། སྡང་བ་ཐམས་ཅད་ཟློག་པ་དང༌། སྡང་བ་ཐམས་ཅད་སེལ་བ་དང༌།
དམ་པ་སྩོལ་བ་དང༌། འབྱོར་པ་སྩོལ་བ་དང༌། སྡང་བ་རྣམས་དགའ་བར་བགྱིད་པ་དང༌། ཐོས་ན་དོན་མཆིས་པ་དང༌། བརྗོད་ན་དོན་མཆིས་པ་དང༌། བསྙེན་བཀུར་
བགྱིས་ན་དོན་མཆིས་པ་དང༌། སྟོབས་བསྐྱེད་པ་དང༌། །གཟུགས་བཟང་བར་བགྱིད་པ་དང༌། སྤོབས་པ་བསྐྱེད་པ་དང༌། དབང་ཕྱུག་ཐོབ་པར་བགྱིད་པ་དང༌། ནོར་དང་ལྡན་པར་
བགྱིད་པ་དང༌། དབང་བགྱི་པ་དང༌། སྡང་བ་འཇོམས་པ་དང༌། སྣང་བ་འཇིག་པར་བགྱིད་པ་དང༌། དུག་སེལ་བ་དང༌། རྒྱལ་བར་བགྱིད་པ་དང༌། དགའ་བར་བགྱིད་པ་དང༌།
མཆོག་ཏུ་དགའ་བར་བགྱིད་པ་དང༌། དང་བར་བགྱིད་པ་དང༌། ང་རྒྱལ་འཇོམས་པ་དང༌། ཕ་རོལ་ཕམ་པར་བགྱིད་པ་དང༌། སྡིག་པ་ཞི་བར་བགྱིད་པ་དང༌། ནོངས་པར་
བགྱིད་པ་སྤྱོད་པ་དང༌། འདོད་ཆགས་ལ་སོགས་པའི་ཉོན་མོངས་པ་ཞི་བར་བགྱིད་པ་དང༌། མཚམས་མ་མཆིས་པ་ཟློག་པ་དང༌། རྨི་ལམ་ངན་པ་ཞི་བར་བགྱིད་

91-1-80b


པ་དང༌། བཀྲ་མི་ཤིས་པ་ཞི་བར་བགྱིད་པ་དང༌། དཔལ་བསྐྱེད་པ་དང༌། སྐལ་བ་བཟང་པོར་བགྱིད་པ་དང༌། སེམས་ཅན་ཐམས་ཅད་དགའ་བར་བགྱིད་པ་དང༌། གཞན་
ལ་དབང་བགྱིད་པ་དང༌། ཅི་འཚལ་བ་སྩོལ་བ་དང༌། ཡོན་ཏན་ཐམས་ཅད་ཕུན་སུམ་ཚོགས་པར་བགྱིད་པ་དང༌། ཆར་ཆེས་པ་དང༌། ཆར་མི་འབབ་པ་དང༌། དུས་
ཀྱི་གནོད་པ་རབ་ཏུ་ཞི་བར་བགྱིད་པ་ལགས་ཏེ། གཡུལ་ཆེན་པོ་དང༌། མི་ནད་ཆེན་པོ་དང༌། རྩོད་པ་ཆེན་པོ་དང༌། མི་མ་ལགས་པ་ལ་སོགས་པའི་འཇིགས་པ་དང༌།
སྡང་བ་དང༌། བྱད་སྟེམས་དང༌། རོ་ལངས་ཀྱི་སྦྱོར་བ་ཆེན་པོ་དང༌། སྐྲོད་པ་དང༌། སྲོག་འཇིག་པའི་ཚེ་དང༌། འཇིགས་པ་ཆེན་པོ་བྱུང་བ་ན་ནང་པར་ལངས་ནས་ལུས་
ཁྲུས་བགྱིས་ལ། གོས་དཀར་པོ་འཚལ་ཁ་ཤར་ཕྱོགས་སུ་བལྟས་ལ་བཅོམ་ལྡན་འདས་རྡོ་རྗེ་འཆང་གི་གདོང་དུ་བལྟ་ཞིང་ལན་བདུན་བརྗོད་ན། །བརྗོད་པ་ཙམ་
གྱིས་འཇིགས་པ་ཐམས་ཅད་ལས་ཐར་བར་འགྱུར་ཞིང༌། གྲུབ་པ་ཆེན་པོ་ཡང་ཐོབ་པར་འགྱུར་ལ། ཐམས་ཅད་དུ་ཡང་རྒྱལ་བར་འགྱུར་ཏེ། སེམས་ཅན་རྣམས་ལ་
སྲུང་བ་དང༌། སྐྱོབ་པ་དང༌། སྤེད་པ་ནི། །གཟུངས་ཆེན་མོ་འདི་ལས་ལྷག་པ་མ་མཆིས་སོ། །དེ་ནས་འཁོར་ཐམས་ཅད་ངོ་མཚར་རྨད་དུ་གྱུར་ནས་རྡོ་རྗེ་འཆད་ལ་མཚན་

91-1-81a


བརྒྱ་རྩ་བརྒྱད་ཀྱིས་མངོན་པར་བསྟོད་པ། རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་རྒྱལ་པོ་བདེ་བ་ཆེ། །རྡོ་རྗེ་འཇིགས་པ་དགྱེས་པ་ཆེ། །རྡོ་རྗེ་
སྙིང་པོ་སྟོབས་པོ་ཆེ། །རྡོ་རྗེ་འཁྲུག་པ་ཞགས་པ་ཆེ། །སྙིང་རྗེ་ཆེན་པོ་སྟོབས་པོ་ཆེ། །རྡོ་རྗེ་འཇིགས་བྱེད་འཇིགས་པར་མཛད། །རྡོ་རྗེ་ཧཱུཾ་གི་ཧཱུཾ་ལགས་ཏེ། །རྡོ་རྗེ་ས་འོག་
འཇིགས་པ་པོ། །ཆགས་པའི་རྡོ་རྗེ་ཆགས་པ་ཆེ། །ཆགས་པའི་ཞགས་པ་མགྱོགས་པ་ཆེ། །ཕྱག་དམར་ཕྱག་ནི་རིང་བ་སྟེ། །སྤྱན་དམར་སྤྱན་དང་ལྡན་པ་ལགས། །
རྡོ་རྗེ་མཐོན་ཀ་མཐོན་ཀ་ཆེ། །མཐོན་མཐིང་དབུ་སྐྲས་བརྒྱན་པ་ལགས། །རལ་གྲི་སྔོན་པོ་རལ་གྲི་ཆེ། །དཀྱིལ་འཁོར་སྔོན་པོའི་དཀྱིལ་འཁོར་ཅན། །མཐོན་ཀའི་
སྤྱན་ཏེ་དབུ་སྔོ་བ། །འོད་ཆེན་མཐོན་ཀའི་འོད་དང་ལྡན། །རྡོ་རྗེ་སྔོན་པོ་སྟོབས་མི་མཚུངས། །རྡོ་རྗེ་སྤྲོ་བའི་སྟོབས་ཆེ་བ། །ཁྲོ་བོའི་རྡོ་རྗེ་ཁྲོ་བོ་ཆེ། །སེལ་མཛད་ཁྲོ་
བོའི་རྒྱགས་པ་སེལ། །ཁྲོས་པའི་སྤྱན་ནི་རབ་ཏུ་གཏོད། །ཁྲོ་བོ་བགེགས་རིགས་སེལ་བར་མཛད། །གཞུ་བསྣམས་ཞགས་པ་བསྣམས་པ་སྟེ། །རྡོ་རྗེའི་མདས་ནི་
ངེས་པར་འགུམས། །དབྱུག་ཐོགས་རྡོ་རྗེའི་རལ་གྲི་བསྣམས། །རྡོ་རྗེའི་ཞགས་པས་རབ་ཏུ་འཇོམས། །རྡོ་རྗེའི་འཁོར་ལོ་འཁོར་ལོ་ཆེ། །འཇིགས་པའི་སྒྲ་སྒྲོག་རབ་ཏུ་

91-1-81b


ཏུ་ཁྲོ། །སྣ་ཚོགས་སྐུ་སྟེ་ཐིག་ལེས་བྲིས། །གཟི་བརྗིད་སྐྱེད་པ་གྲགས་མཛད་པ། །བཟོད་པར་དཀའ་བ་རེག་མི་བཟོད། །སྡིག་དང་བགེགས་རྣམས་གཅོད་མཛད་པ། །དྲག་པོ་
ཆེན་པོ་རྡོ་རྗེ་ཁྲོ། །སྒྱེལ་བྱེད་དྲག་པོ་སྒྱེལ་བར་མཛད། །གཏིང་དཔག་དཀའ་བ་རིང་དུ་གཤེགས། །རིན་ཆེན་རྒྱ་མཚོ་རབ་ཏུ་དགའ། །རྒྱ་མཚོ་ལྷུན་པོའི་དཔུང་དང་ལྡན། །དམ་
པའི་ཏི་སེ་ལྷུན་པོའི་རྩེ། །གད་རྒྱངས་ཆེན་པོས་བཞད་པ་པོ། །སྤྱོད་ཡུལ་བསྐལ་པ་གྲངས་མེད་གསུམ། །རིག་སྔགས་འཆང་མཆོག་རྡོ་རྗེ་ཅན། །རིག་སྔགས་འཆང་
ཆེན་མངའ་བདག་ལགས། །ན་བཟའ་ལྕང་ལོ་རྩ་དམར་གསོལ། །མཐོན་ཀ་ན་བཟའ་མཐོན་ལ་དགྱེས། །སྲིན་པོ་སྲུང་པོ་དྲག་པོ་སྟེ། །མེ་ཏོག་ཕྲེང་བའི་རྒྱན་ལ་དགྱེས། །
ཉི་མ་ཆེན་པོ་ཉི་མའི་འོད། །འོད་ཟེར་བརྒྱ་ཕྲག་རབ་ཏུ་འགྱེད། །གྲོལ་མཛད་མགོན་པོ་སྟོན་པ་པོ། །རབ་མཆོག་རབ་མཆོག་རྣམས་ཀྱིས་མཆོད། །མགྲིན་ཆེན་མགྲིན་
པའི་མདོག་སྔོ་བ། །མགུར་བཟང་ཞལ་བཟང་དམ་པ་ལགས། །ཅོད་པན་ཆེན་པོ་རྡོ་རྗེའི་འོད། །ཕུན་སུམ་ཚོགས་ལྡན་སེམས་དག་པ། །ཡེ་ཤེས་ཆེ་ལྡན་སྲུང་བ་ཆེ། །
རླུང་དམར་ལགས་ཏེ་སྤྱོད་ཡུལ་རིང༌། །གཙོ་བོ་སྒྲོལ་མཛད་ཕ་རོལ་གཤེགས། །འཇིགས་ལས་སྒྲོལ་བ་རབ་འཇིགས་པ། །རྒྱ་ཆེན་གཙུག་ན་ནོར་བུ་ཐོགས། །མཚོན་

91-1-82a


ཆ་ཆེན་པོ་སྣ་ཚོགས་མཚོན། །འཇིག་རྟེན་གསུམ་གྱི་ཚུལ་ཆེན་གཅིག །གསུམ་གཟིགས་རྩེ་གསུམ་གཙུག་ཕུད་གསུམ། །འདོད་
པའི་ལྷ་སྟེ་སྣང་ཆེན་མཚན། །ཟ་བ་པོ་སྟེ་འཇིགས་པར་མཛད། །མཐོ་བ་སྐུ་མཆོག་ཞལ་གསུམ་པ། །ཚམ་ཚོམ་མེད་དེ་སྲིན་ལས་བྱུང༌། །རྟག་པར་དཀར་
དགྱེས་དུས་འབྱོར་བ། །རྒྱུ་སྐར་རྒྱལ་རིགས་འཕེལ་བར་མཛད། །རྒྱལ་པོ་སྔགས་འཆང་ཆེན་པོ་སྟེ། །བགེགས་ཀུན་དབང་ཕྱུག་མཁས་པ་ལགས། །བཻཌཱུཪྱ་
ལྟར་དྲི་མེད་སྐུ། །མཛེས་ཤིང་སྟོབས་སྐྱེད་སྣ་ཚོགས་སྟོབས། །དགའ་བ་སྐྱེད་པ་དགའ་བར་མཛད། །དཀོན་མཆོག་གསུམ་པོ་འཛིན་པའི་མཆོག །ལྷ་ཆེན་
དཔའ་བོ་ཆེན་པོ་སྟེ། །བརྟན་པོ་དཔའ་བོ་ལྷམ་མེ་བ། །བདེ་བ་ཆེན་པོ་འཆིང་བ་གཅོད། །དམ་དུ་འཆིང་བའི་རྩལ་མངའ་བ། །མཚོན་ཆ་ཆེ་རྫོགས་ཅོད་པན་ཅན། །
རིག་སྔགས་འཆང་གི་ཚོགས་དགའ་བ། །པདྨ་ཆེན་པོ་ཕྱག་རིང་བ། །པདྨ་ལས་བྱུང་པདྨའི་མདོག །ནག་པོ་ཆེན་པོ་འབྱུང་པོ་ཆེ། །གཏུམ་ཆེན་ཐོག་ཐོག་ཆེན་པོ་
སྟེ། །རླུང་ཆེན་བཞད་མོ་འབྱུང་བ་དང༌། །རྡོ་རྗེ་མཚོན་ཆ་བརྒྱ་རྫོགས་པ། །རྟུལ་ཕོད་ཐུབ་དཀའ་བརྩོན་པ་སྟེ། །འབྱུང་པོ་ཆེན་པོ་ཚོགས་ཀྱི་རྗེ། །ཞི་བ་དབང་པོ་རྡོ་རྗེའི་

91-1-82b


མཚོན། །བྲག་གི་རྩེ་མོ་རྣམ་པར་འགེམས། །རྒྱལ་བའི་སྲས་པོ་གཟུགས་ཆེ་བ། །རྡོ་རྗེ་ཡི་ནི་དཀྱིལ་འཁོར་རྒྱན། །རྡོ་རྗེ་ལྕགས་མདས་སྲེག་མཛད་པ། །རྡོ་རྗེ་མདས་ནི་རྣམ་
པར་སྦྱོང༌། །རྡོ་རྗེ་དོན་ཡོད་རྡོ་རྗེའི་དབང༌། །རྡོ་རྗེ་བཟང་པོ་རྡོ་རྗེའི་རྩལ། །ཡེ་ཤེས་དམ་པ་ཐེག་པ་ཆེ། །ཐབས་བརྙེས་པ་སྙིང་རྗེ་ཆེན་པོ་ལགས། །རྡོ་རྗེ་ཆེན་པོ་རྩེད་མོ་ཅན། །
སྤྱན་བཟང་རྣམ་པར་གཟིགས་པ་པོ། །རྡོ་རྗེ་དྲིལ་བུ་རྣམ་དག་སྦྱན། །མཛའ་བོ་སྡུག་པ་དམ་ཚིག་མཁྱེན། །རྡོ་རྗེ་ཆེན་པོ་མགོན་པོ་བ། །རྡོ་རྗེ་ས་འོག་འཇིགས་པར་མཛད།
རྡོ་རྗེ་ཆེན་པོ་གད་རྒྱངས་སྒྲོག །མེ་ཏོག་ཆུན་པོ་འོད་གསལ་བ། །དག་པ་ཟས་གཙང་སྲས་ཀྱི་སྲས། །དེས་པ་སྐལ་བཟང་གཙང་བ་ལགས། །སྣ་ཚོགས་ཅན་ཏེ་ལྷ་ཀུན་
མཆོག །རྡོ་རྗེའི་དཔུང་གི་དཀྱིལ་འཁོར་ལྡན། །རྡོ་རྗེ་གཙུག་སྡུག་ཤེས་རབ་ཅན། །རྡོ་རྗེ་བཀོད་པ་རབ་ཏུ་མཛེས། །མཛེས་པ་ཤིན་ཏུ་རྣམ་པར་དག །བསྐལ་པའི་
རླུང་ཆེན་ལྟ་བུ་ལགས། །དཔའ་བོ་གསང་བ་ཆེན་པོ་འཆང༌། །རིག་སྔགས་འཆང་གི་མཆོག་གིས་རྗེད། །གསང་བ་པོ་སྟེ་གསང་བ་གསུང༌། །སྐྱེས་པ་བུད་མེད་
ཚོགས་དགའ་བ། །རྡོ་རྗེ་ཐོག་ཐོག་སྒྲ་ཆེན་སྒྲོག །རྡོ་རྗེའི་སྒྲ་དེ་རྣམ་པར་འཇོམས། །རྡོ་རྗེའི་ལྕགས་ཀྱུ་དགྱེས་པ་ཆེ། །རྡོ་རྗེ་འབར་བ་ཆེར་འབར་བ། །ནོར་བུ་སྤྲས་པའི་ན་

91-1-83a


བཟའ་གསོལ། །སྤོས་དང་མེ་ཏོག་ཕྲེང་གིས་བརྒྱན། །དབུ་ཡི་སྙན་ཆ་གདུབ་ཀོར་བཏགས། །སངས་རྒྱས་བསྟན་པ་སྟོན་པ་པོ། །རྒྱལ་
པོ་སངས་རྒྱས་ཀུན་དང་མཉམ། །དབང་ཕྱུག་ཆེན་པོ་གྲགས་པ་ཆེ། །དཀྱིལ་འཁོར་སློབ་དཔོན་དཀྱིལ་འཁོར་ཅན། །སངས་རྒྱས་དཀྱིལ་འཁོར་སྟོན་པ་པོ། །དབུ་
རྒྱན་ཅོད་པན་ཀུན་ནས་བཅིངས། །སྣ་ཚོགས་རྒྱན་གྱིས་བརྒྱན་པ་ལགས། །དེ་ལྟར་རྡོ་རྗེ་དབང་ཕྱུག་མགོན། །མཚན་བརྒྱ་རྩ་བརྒྱད་དག་གིས་བསྟོད། །དེ་ནས་རྡོ་རྗེ་
དོན་ཡོད་པས་གསུངས་པ། རྡོ་རྗེ་གསང་བས་བརྒྱན་པ་ཡི། །རྡོ་རྗེ་མཚན་བརྒྱ་རྩ་བརྒྱད་འདི། །མིང་ནི་རྡོ་རྗེ་དོན་ཡོད་འབྱུང༌། །སྡང་བ་ཐམས་ཅད་ཟློག་བྱེད་པ། །མིང་
ནི་བརྒྱ་རྩ་བརྒྱད་པ་འདི། །དད་པས་གང་ཞིག་འཆང་བྱེད་པ། །གྲུབ་པ་ཐམས་ཅད་ཐོབ་འགྱུར་ཞིང༌། །ཉེས་པ་ཀུན་ལས་རྣམ་པར་གྲོལ། །ལག་ན་རྡོ་རྗེ་སྟོབས་
པོ་ཆེ། །རྟག་ཏུ་ཕྱི་བཞིན་འབྲང་བར་འགྱུར། །ལག་ན་རྡོ་རྗེའི་ཡོན་ཏན་ཆེ། །གང་ཞིག་ནང་པར་ལངས་ནས་བརྗོད། །དེ་ནི་སྡིག་པ་ཀུན་ལས་གྲོལ། །ངན་འགྲོ་
ཀུན་ལས་ཐར་པར་འགྱུར། །གསང་སྔགས་ཐོག་མར་སྨོས་པ་འདི། །སུ་ཞིག་ནངས་པར་ལངས་ནས་བརྗོད། །རྒྱལ་པོ་བློན་པོ་གྲོང་ཁྱེར་པ། །གཉེན་རྣམས་ཀྱང་ནི་དགའ་

91-1-83b


པར་འགྱུར། །བསྟོད་པའི་མཆོག་འདི་སུ་འདོན་པ། །འཇིག་རྟེན་ཐམས་ཅད་དེ་དབང་འགྱུར། །སྡིག་པ་ཐམས་ཅད་ཟད་པ་དང༌། །ཚེ་དང་བསོད་ནམས་འཕེལ་བར་འགྱུར། །ཇི་ལྟར་འདོད་
པ་དམ་པ་བཞིན། །བདེ་བ་དེ་ཡིས་ཐོབ་པར་འགྱུར། །གང་ཞིག་ནང་པར་ལངས་ནས་ནི། །ལག་ན་རྡོ་རྗེའི་དྲུང་དུ་བརྗོད། །དེ་ནི་ཇི་ལྟར་འདོད་པ་དང༌། །ལྡན་འགྱུར་འདི་ལ་ཐེ་ཚོམ་
མེད། །མིང་བརྒྱ་རྩ་བརྒྱད་འདོན་པ་ལ། །བགེགས་དང་ལོག་འདྲེན་ཐམས་ཅད་དང༌། །འཇིགས་བྱེད་རྒྱལ་པོ་རྣམས་ཀྱིས་ཀྱང༌། །ཟིལ་གྱིས་གནོན་པར་མི་ནུས་སོ། །ཤེས་རབ་ཅན་ནི་
གང་ཞིག་གིས། །མིང་བརྒྱ་རྩ་བརྒྱད་མཆོག་བཏོན་ན། །གཟུགས་བཟང་སྟོབས་ནི་སྐྱེ་བ་དང༌། །བདེ་བ་འཕེལ་བ་དེ་ཡིས་འཐོབ། །གང་ཞིག་མིང་བརྒྱ་རྩ་བརྒྱད་འདི། །ངེས་པར་གནས་
ཤིང་གཙང་མར་འདོན། །མདོར་ན་ཡོན་ཏན་རྒྱས་པ་ཡི། །བདེ་བ་དེ་ཡིས་ཐོབ་པར་འགྱུར། །འཕགས་པ་ལག་ན་རྡོ་རྗེའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ་
རྫོགས་སོ།།    །།རྒྱ་གར་སྐད་དུ། །ཨཱཪྱ་མཉྫུ་ཤྲཱི་ཀུ་མཱ་ར་བྷཱུ་ཏཱཥྚོཏྟ་ར་ཤ་ཏ་ཀ་ནཱ་མ་དྷཱ་ར་ཎཱི་མནྟྲ་ས་ཧི་ཏ། བོད་སྐད་དུ། འཕགས་པ་འཇམ་དཔལ་གཞོན་ནུར་གྱུར་
པའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། ཕྱོགས་བཅུའི་ཡང་དག་པར་རྫོགས་པའི་སངས་རྒྱས་ཤེས་བྱ་མཐའ་དག་མ་ལུས་པར་ཁྱབ་ཅིང་མཆོག་ཏུ་རྨད་དུ་བྱུང་བའི་


91-1-84a


རྣམ་པར་དག་པའི་བློ་མངའ་བ་རྣམས་ལ་ཕྱག་འཚལ་ལོ། །འཇམ་དཔལ་གཞོན་ནུར་གྱུར་པ། ཐུགས་དྲི་མ་དང་སྐྱོན་ཐམས་ཅད་དང་
བྲལ་བ། ཡོན་ཏན་དྲི་མ་མེད་པའི་ཚོགས་ཀྱི་འོད་ཟེར་གྱིས་བརྒྱན་པའི་སྐུ། ཞབས་རྟེན་གྱི་པདྨ་ལ་ལྷ་དང་མི་དང༌། ལྷ་མ་ཡིན་དང༌། ཀླུ་དང༌། རིག་སྔགས་འཆང་
རྣམས་ཀྱི་ཐོར་ཚུགས་དང༌། ཅོད་པན་གྱི་རྩེ་མོས་གཏུགས་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་པའི་དབྱངས་ངན་
སོང་གི་འགྲོ་བ་སྣ་ཚོགས་རྣམ་པར་འཇོམས་པ་ལ་ཕྱག་འཚལ་ལོ། །ཏདྱ་ཐཱ། ཨོཾ་བྷོ་མ་ཧཱ་མ་ཎི་རུ་ཙི་ར་ཀ་ལཱ་པ་བི་ཙི་ཏྲ། མུཀྟ་དཱ་མ། ཨ་ལཾ་ཀྲྀ་ཏ་ཤ་རཱ་ར།
པ་ར་མ་ས་ཏྭ་མོ་ཙ་ཀ། ཏ་ཐཱ་ག་ཏ་མ་ཧཱ་དྷརྨ་ཀོཥ་དྷ་ར། པྲ་བ་ར་དྷརྨ། ལ་བ་དྷ། བི་ཛ་ཡ། སུ་ར་ཏ། སམྦྷོ་ག་ཨུ་པ་དེ་ཤ་ཀ། ཀླེ་ཤ་ག་པར་པྲ་ཤ་མ་ཀ། ཤཱུ་ནྱ་ཏཱ་སྭ་
བྷཱ་བ། ཨ་ནུ་སྭ་རི། མ་ཧཱ་བོ་དྷི་ས་ཏྭ་བ་ར། བ་ར་ཎ། བ་ར་ཎ་ད་ད། ཨོཾ་མ་ཧཱ་པཱ་ཤ་པྲ་ས་ར། ཨ་ས་མ་ས་མ། ཨ་ནནྟ་ས་མ་ས་མནྟ་བྷ་དྲ། ས་མནྟ་སནྡྷ་ར། ས་མནྟ་ཨཱ་
ཀ་ར། མནྟ་པྲ་ས་ར། ས་ར་ས་ར། ཧེ་ཧེ་མཉྫུ་ར་བ། མ་ཧཱ་བཛྲ། མ་ཧཱ་ཁཌྒ། ཙྪི་ཙྪི་བྷིནྡ། བི་ར་ཛ་བི་ར་ཇ། ཀརྨ་ཨ་བ་ག་མ་ཀ། ཀུ་རུ་ཀུ་རུ། དྷུ་རུ་


91-1-84b


དྷུ་རུ། སུ་རུ་སུ་རུ། མུ་རུ་མུ་རུ། དྷ་དྷ་དྷ་དྷ། དྷུ་དྷུ་དྷུ་དྷུ། མ་ཧཱ་མ་ཧཱ་མ་ཧཱ་མ་ཧཱ། མོ་ཧ་ཡ་མོ་ཧ་ཡ། བྷོ་བྷོ། བྷཱི་མ་བྷཱི་མ། ན་ད་ན་ད། ས་ར་ས་ར། མ་ཧཱ་བོ་དྷི་ས་ཏྭ། མོ་
ཙ་ཡ། མ་མ་ན་ཐ། མ་ནུ་སྲྀ་ཏ། ཨ་པཱ་ཡ་དུཿཁཾ། སུ་ཁཾ་ད། མ་ཧཱ་ཀཱ་རུ་ཎི་ཀ། །ཨ་ན་ཐོ྅ཧཾ། དུཿཁི་ཏོ྅ཧཾ། ས་ར་ཛོ་྅ཧཾ། ཨུ་པ་དྲུ་ཏོ་྅ཧཾ། ཨ་བི་བིཀྟོ་྅ཧཾ། ཀུ་
སཱི་དྷོ་྅ཧཾ། མེ་ར་ཎ་དྷརྨོ་྅ཧཾ། ཏཾ་བྷ་ག་ཝཱ་ན། དུཿཁི་ཏ་ནཱཾ། སུ་ཁཾ་ད་དཱ། ཨ་ནཱ་ཐཱ་ནཱཾ། ས་ནཱ་ཐཱ་ཀ་ར། ས་ར་ཛ་སཾ། བཱ་ར་ཛ་སྐ་ར། ཨུ་པ་དྲུ་ཏཱ་ནཱཾ། སྭ་རོ་པ་དྲ་བ། པྲ་
ཤ་མ་ཀ། ས་བི་བི་ག་ཏཱ་ནཱཾ། ཀུ་ཤ་ལ་སམྦྷ་ར། པ་རི་པུ་ར་ཡི་ཏཱ། ཀུ་སི་དྷཱ་ནཱཾ། མ་ཧཱ་བཱིཪྱ་དྷ་ཏ། མ་ར་ཎ་དྷ་རྨི་ཎ། མ་མི་ཏ་པ་དཱ་དཱ་ཏཱ། མམ་བི་བྷ་ག་ཝཱ་ན། ནཱ་ཐོ་བྷ་
བ། ཤ་ར་ཎཱཾ། པ་ར་ཡཱ་ནཱཾ། ཏྲ་ཏཱ། སརྦ་དུཿཁཱ་ནི་མེ་པྲ་ཤ་མ་ཡ། ས་རྦ་ཀླ་ཤ་ར་ཛི་སི་མི། ཨ་བ་ན་ཡེ། སརྦ་སཾ་སྭ་རོ་བ་དྲབ། དུཿཁ་ནི་མེ། ནཱ་ཤ་ཡ། སརྦ་ཀུ་
ཤ་ལ། དྷརྨ་པ་རི་པུ་ར་མེ་ཀུ་རུ། སརྦ་ཀརྨ་ཨཱ་བ་ར་ཎ། ཀླེ་ཤ་པ་ར་ཏཱ་མེ་བི་ཀ་རི། །མ་ཧཱ་བོ་དྷི་ས་ཏྭ་སི་བི་དྷི། བཱི་ཪྱ་པཱ་ར་མི་ཏཱ། ཡོ་གམྨེ་སནྣི་ཡོ་ཛ་ཡ། ཨཱ་བ་ར་
ཎ་དྷ་རྨ་བི་རཱ་ག་བི་ར་ཛ། སཉྩ་ཧ། པྲ་ཛ་ཧ། དྷ་རི་ཎི། ས་མ་ཁ་ས་མ། ཛ་ལ་ནི་དྷི་ས་མ། མེ་རུ་ས་མ། མ་ཧཱ་བོ་དྷི་ས་ཏྭ་པ་ར་ད་སྭཱ་ཧཱ། རིག་སྔགས་དོན་ཀུན་གྲུབ་པ་འདི། །


91-1-85a


འཇམ་པའི་དབྱངས་ཀྱིས་བཤད་པ་ན། །དེ་མ་ཐག་ཏུ་སེམས་ཅན་རྣམས། །སྐྱེ་དང་རྒ་བ་ཟད་པར་གྱུར། །ངན་འགྲོ་ཐམས་ཅད་ཞི་གྱུར་
ནས། །བདུད་ཀྱི་སྡེ་རྣམས་རབ་ཏུ་འདར། །ལྷ་རྣམས་ཐམས་ཅད་རབ་ཏུ་དགའ། །ལོག་འདྲེན་རྣམས་ནི་སྐྲག་པར་འགྱུར། །སྡིག་པ་ཞི་བ་བྱེད་པ་ཡི། །གཟུངས་
འདི་བཤད་པའི་མོད་ལ་ཡང༌། །གྲངས་མེད་ཕྲག་ནི་དུང་ཕྱུར་སྙེད། །འཁོར་བའི་བཙོན་ར་དག་ནས་ཐར། །འཇམ་དཔལ་གཞོན་ནུར་གྱུར་པ་ཡིས། །འཇམ་པའི་
དབྱངས་ནི་རབ་བསྒྲུབས་ཤིང༌། །གང་ཚེ་རིག་སྔགས་བཤད་པ་ན། །བྲག་དང་ནགས་དང་ཚལ་དུ་བཅས། །རྒྱུ་བ་དང་ནི་མི་རྒྱུ་བའི། །ས་གཞི་དེ་ཡི་ཚེ་ན་གཡོས།།
སངས་རྒྱས་འོད་ཀྱི་སྣང་བ་ཡིས། །ས་ཡི་སྟེང་ཡང་ཁྱབ་པར་གྱུར། །བགེགས་དང་ལོག་འདྲེན་ཐམས་ཅད་དང༌། །སྲིན་པོ་མི་བཟད་གཟུགས་ཅན་རྣམས། །སྟོབས་
བཅུ་ལྡན་ལ་ཕྱག་འཚལ་ཞེས། །སྐད་ཕྱུང་ཚིག་ནི་མཐུན་པར་སྨྲ། །ལྷ་རྣམས་ཞི་བའི་ཆ་ལུགས་ཅན། །ཐམས་ཅད་ཡིད་ནི་དགའ་གྱུར་ནས། །གང་ན་རྡོ་རྗེ་རལ་
གྲི་ཆ། །དེ་ཡི་དྲུང་ལྷགས་སྨྲས་པ་ནི། །ཕྱག་འཚལ་མཆོག་སྦྱིན་རྡོ་རྗེའི་མཆོག །འཇམ་པའི་དབྱངས་ནི་སྟོབས་ཆེན་ལ། །ཤུགས་སྟོང་ལྡན་པ་རྒྱལ་བ་ཅན། །བགེགས་

91-1-85b


ཀྱི་ཡུལ་འཁོར་རབ་འཇོམས་པ། །སྔགས་འཆང་གསང་སྔགས་ཆེན་པོ་འཆང༌། །སྣ་ཚོགས་གཟུགས་ཅན་མི་ཡི་བདག །ཤིན་ཏུ་སྟོབས་ལྡན་གཟུགས་མཛེས་འཇིགས། །
དྲག་པོ་དྲག་པོ་རབ་འཇོམས་པ། །གཟི་བརྗིད་གཟི་བརྗིད་མངའ་བའི་དཔལ། །དཔལ་ལྡན་མཉམ་པ་མེད་པའི་དཔེ། །རྡོ་རྗེ་ཅན་དེ་སྙིང་སྦྱོང་བ། །མི་ཤེས་པ་ཡི་རབ་རིབ་
སེལ། །སྒེག་པའི་ཆ་ལུགས་མཆོག་མངའ་བ། །སྐྱེ་རྒུའི་བདག་པོ་སྒེག་པར་དགྱེས། །གཞུ་སྟོབས་ཅན་ལ་ཕྱག་རིང་བ། །ཉོན་མོངས་དགྲ་རྣམས་སེལ་བར་མཛད། །མཛེས་
པ་ན་བཟའ་སྣ་ཚོགས་གསོལ། །མེ་ཏོག་ཕྲེང་རྒྱན་སྣ་ཚོགས་ཅན། །སྤྱན་བཟང་དབུ་ནི་མཛེས་པ་སྟེ། །དགྱེས་ཤིང་ན་བཟའ་མཛེས་པར་གསོལ། འཇམ་པའི་དབྱངས་ཏེ་
རབ་ཏུ་བཞད། །དཀར་ནག་འབྱེས་པའི་སྤྱན་མངའ་བ། །ཧ་ཧའི་སྒྲ་ནི་རབ་ཏུ་བསྒྲགས། །རབ་ཏུ་དཀའ་བ་སྟོན་པར་དགའ། །རྒྱན་ཆེན་གསེར་གྱི་མདོག་དང་ལྡན། །རྒྱ་
མཚོའི་སྙིང་པོའི་སྤྱོད་ཡུལ་ཅན། །ཚུལ་མཁྱེན་ཚུལ་ལྡན་འཇིགས་པ་སྟེ། །སྡང་བའི་སྙིང་ནི་འཇིགས་པར་མཛད། །ཆ་ལུགས་སྔོ་ལས་སྐྱོང་བ། །ལྷ་ཡི་བདག་པོ་
དགའ་བར་མཛད། །འདོད་པའི་ལྷ་སྟེ་འདོད་སེལ་བརྟན། །རྒྱལ་པོ་འཇིག་རྟེན་ས་འཛིན་པ། །བརྟན་པོ་རྣམས་ལ་བརྟན་པར་གྲགས། །ཡོན་ཏན་དག་གི་ཕྱོགས་སུ་བཞད།།

91-1-86a


བཏུད་པ་ཡིས་བཏུད་ཕྱག་བགྱིས་པ། །རྟག་ཏུ་མཆོད་ཅིང་རྗེད་པ་ལགས། །སྟོབས་པོ་ཆ་ལ་ཤུགས་ཆེ་བ། །ཕྱག་རིང་གཡུལ་ཆེན་
མངའ་བ་པོ། །སྒེག་ཆེན་རྡོ་རྗེ་དམ་པ་སྟེ། །འཛེམ་ཤེས་རབ་སྲུང་ངོ་ཚ་ཤེས། །དཀྱིལ་འཁོར་ཆེན་པོའི་སྙིང་པོ་མཆོག །དཀྱིལ་འཁོར་ཆེན་པོར་སྟོན་པ་པོ། །དཀྱིལ་
འཁོར་ཆེན་པོར་གྲགས་པ་སྟེ། །དཀྱིལ་འཁོར་ཆེན་པོ་མཛད་པ་ལགས། །དཀྱིལ་འཁོར་སློབ་དཔོན་དཀྱིལ་འཁོར་ཅན། །ཞབས་ལ་རྗེད་པའི་ཚོགས་དང་
ལྡན། །ཧ་ཧ་སྭཱ་ཧཱའི་བདག་ཆེ་བ། །མཆོད་པ་ཆེན་པོ་ས་དང་མཉམ། །ཧཱུཾ་གིས་འཇིགས་མཛད་འཇིགས་པ་སྟེ། །འཇིགས་པའི་འོད་ཀྱིས་གསལ་བ་པོ། །ལྷ་
དང་ལྷ་མིན་རྣམས་ཀྱིས་བཏུད། །དེ་བཞིན་མཆོད་ཅིང་རི་མོར་བགྱིས། །ཞམ་འབྲིང་གད་རྒྱངས་ཆེན་པོ་ཅན། །རླུང་དྲག་མུན་པ་སེལ་བར་མཛད། །འཇིག་རྟེན་
གསུམ་དུ་སྙན་པར་གྲགས། །གནོད་སྦྱིན་སྲིན་པོས་བསྙེན་བཀུར་བ། །དྲག་པོ་དཀར་མཛད་བདེ་འབྱུང་བ། །མངའ་བདག་གཙུག་གི་ནོར་བུ་ཅན། །འཛུམ་ཞིང་
སྒེག་པར་ཀུན་ཏུ་སྤྱོད། །སྤྱོད་པ་ས་ལྟར་བརྟན་པ་ལགས། །ནོར་བུའི་དཀྱིལ་འཁོར་འོད་མཛེས་པ། །ཉི་མ་གསལ་བ་ལམ་མེ་བ། །ཉི་མའི་འོད་འདྲ་འཇའ་ཁུགས་

91-1-86b


བཞིན། །ཐ་ལེར་བཞུགས་ཤིང་རྒྱ་ཆེར་བཞད། །མཐོང་ན་དགའ་ཞིང་དགའ་བར་མཛད། །ནོར་སྦྱིན་དེ་བཞིན་གསང་སྔགས་སྦྱིན། །དབང་ཕྱུག་སྦྱིན་ཞིང་རྒྱལ་སྲིད་
སྦྱིན། །གཟུགས་སྦྱིན་དེ་བཞིན་སྟོབས་སྦྱིན་པ། །དཔལ་ལྡན་དཔལ་མཛད་བགེགས་གནོན་རི། །ཀུན་ཏུ་རྨོངས་པ་སེལ་བར་མཛད། །འདུས་པའི་ནང་དུ་གདན་
གཤེགས་པ། །ཞབས་ལ་མཆོད་པའི་ཚོགས་བསགས་པ། །དཔུང་རྒྱན་སྙན་ཆ་གདུབ་ཀོར་ཅན། །ནོར་བུའི་རྒྱན་གྱིས་བརྒྱན་པ་སྟེ། །རྒྱུ་དང་མི་རྒྱུ་འགྲོ་བའི་
སྒྲོན། །རབ་རིབ་སེལ་བར་མཛད་པ་པོ། །སྟོན་པ་སྟོན་མཛད་སྐྱོང་མཛད་པ། །དབང་པོ་མངའ་བདག་དམག་གི་མཆོག །འཇིགས་པ་སེལ་བར་མཛད་པ་སྟེ། །འཇིགས་
པ་མེད་པའི་གནས་སྦྱིན་པ། །དཀར་བ་སྔོ་བ་འོད་བཟང་བ། །མགྲིན་སྔོན་གྱི་ནི་སྟོན་པ་ལགས། །ཇི་ལྟར་འདུལ་བ་འདུལ་འགྱུར་བ། །དེ་བཞིན་ཆ་ལུགས་རབ་ཏུ་
སྟོན། །ཤེས་རབ་རལ་གྲིས་འདེབས་པར་མཛད། །སྟོང་ཉིད་ཆོས་ནི་ལྷུར་འཛིན་པ། །བྱམས་པ་མཆོག་དང་ཐ་མ་མཁྱེན། །རྣམ་པར་གྲགས་པ་གསན་པ་དེས། །
རིག་སྔགས་འཆང་བ་རྣམས་ཀྱིས་བསྟོད། །རིག་སྔགས་འཆང་བ་སྟོབས་པོ་ཆེ། །ཤིན་ཏུ་རྣམ་རྒྱལ་འཁོར་ལོས་བསྒྱུར། །འཇིགས་མེད་བློ་གྲོས་ཤེས་རབ་ཅན། །དེ་


91-1-87a


བཞིན་གཤེགས་པའི་ཆོས་འཛིན་པ། །མགུར་བཟང་དུ་མཛད་ཞི་བ་སྟེ། །ཞི་བའི་ལམ་ནི་སྟོན་མཛད་པ། །ལྷ་དང་ལྷ་མིན་བཅས་
པས་བཀུར། །སེམས་ཅན་ཐམས་ཅད་འཇིགས་མེད་མཛད། །སེམས་ཅན་ཀུན་ལ་རབ་སྟོན་པ། །བརྟན་པོ་སེམས་ཅན་ཀུན་གྱི་མཆོག །སེམས་ཅན་ཀུན་གྱི་བློ་ལ་
མཁས། །སྲེད་མེད་བུ་སྟེ་དྲག་ཤུལ་སྟོབས། །མེ་ཡི་འོད་དང་འདྲ་བ་སྟེ། བྱིས་པའི་སྐུ་མཆོག་སྦྱིན་པ། །རྩེད་མོ་རོལ་མོ་སྟོན་པར་མཛད། །ཕྱག་རྒྱ་མཛད་
ཅིང་གསང་སྔགས་མཛད། །བདག་གིར་མི་མཛད་རྡུལ་མེད་བརྟན། །མཁའ་འདྲ་དཔེ་མེད་སྨྲ་མཁས་པ། །བདུད་དཔུང་ངེས་པར་འཇོམས་པ་པོ། །མི་མཆོག་
བརྩོན་པ་བསྐྱོད་དུ་མེད། །དེ་བཞིན་ཐུབ་མེད་རྣམ་པར་རྒྱལ། །བརྟན་པོ་སངས་རྒྱས་དེ་བཞིན་གཤེགས། །མྱ་ངན་མེད་ཅིང་གནས་པ་མེད། །འཇོམས་མེད་ཚིག་
བཟང་ཆ་ལུགས་བཟང༌། །དཔའ་བོ་དགྲ་རྣམས་རྣམ་པར་འཇོམས། །ཚན་ཆེན་ངེས་འཇོམས་རྣལ་འབྱོར་པ། །འདོད་པ་གནོན་པ་ཁྱད་པར་གཤེགས། །མགོན་
པོ་རྒྱལ་བའི་སྲས་ཀྱི་མཆོག །གཤིན་རྗེ་ཕམ་མཛད་སྐྱེ་རྒུ་སྲུང༌། །ལས་དང་ཉོན་མོངས་རབ་སྲེག་པ། །སྟོན་མཛད་ཉོན་མོངས་སེལ་བ་ལགས། །ལེགས་པ་ཁྱོད་

91-1-87b


ཀྱི་མཆོག་གི་མཚན། །བརྒྱ་རྩ་བརྒྱད་པ་རབ་གསལ་ཞིང༌། །དད་པ་སྐྱེད་པར་བྱེད་པ་འདི། །ལྷ་མཆོག་རྣམས་ཀྱིས་རབ་ཏུ་བཤད། །བགེགས་ཆེན་དང་ནི་ལོག་འདྲེན་
དང༌། །གནོད་སྦྱིན་ལྷ་མིན་སྲིན་པོ་དང༌། །མདངས་འཕྲོག་རྐུན་པོ་རྒོད་རྣམས་ཀྱིས། །དེ་རིང་ལེགས་པར་བསྟོད་པར་གྱུར། །འཇམ་དཔལ་རྡོ་རྗེ་མཆོག་གི་རབ། །བསྒྱིངས་
པས་བལྟས་པའང་བདེ་བར་གྱུར། །དེ་དག་ཀུན་ལ་བལྟས་ནས་ཀྱང༌། །འདི་སྐད་དུ་ནི་ཚིག་སྨྲས་པ། །ཁྱོད་ཀུན་རྟག་ཏུ་བགེགས་མེད་ཅིང༌། །ངེས་ལེགས་ཐར་པ་ཐོབ་
གྱུར་ལ། །འཇིགས་མེད་བཀྲ་ཡང་ཤིས་པར་ཤོག །ང་ལ་འཇིགས་པར་མ་སེམས་ཤིག །དེ་ནས་རབ་ཏུ་ཆེར་བཞད་ཅིང༌། །འབྲུག་ཆེན་སྒྲ་ལྟར་སྒྲོག་པ་ཡི། །
དེ་བཞིན་གཤེགས་པ་ཞལ་གསལ་བས། །ཤར་ཕྱོགས་གཟིགས་ནས་བཀའ་སྩལ་པ། །ཀྱེ་མ་གསང་སྔགས་མཆོག་གི་ཡུལ། །སེམས་ཅན་གཏི་མུག་
བསལ་བའི་ཕྱིར། །སེམས་ཅན་རྣམས་ཀྱི་བསོད་ནམས་ཚོགས། །ཤིན་ཏུ་རྒྱས་པ་བྱུང་བར་གྱུར། །ཀྱེ་མ་བསོད་ནམས་ཆེར་བཅས་པའི། །སེམས་ཅན་རྣམས་ནི་
རབ་སྤྱད་ཕྱིར། །དམ་པ་སྦྱིན་པའི་གྲུབ་པའི་གཟུངས། །འཛུམ་པའི་གློག་གིས་རབ་ཏུ་བཤད། །ལ་ལ་གང་ཞིག་མཉམ་བཞག་ནས། །སྡུག་བསྔལ་ཐམས་ཅད་སེལ་

91-1-88a


བ་ཡི། །གྲུབ་པའི་གཟུངས་འདི་འདོན་པའམ། །ཡང་ན་ཉན་ཏམ་སེམས་ཀྱང་རུང༌། །དེ་ཡི་དོན་ཀུན་འགྲུབ་འགྱུར་ཞིང༌། །སྡུག་
བསྔལ་ཀུན་ལས་ཐར་པར་འགྱུར། །སྡིག་པ་ཐམས་ཅད་རྣམ་དག་པ། །དེ་ཡིས་ངེས་པར་འཐོབ་པར་འགྱུར། །དེ་བཞིན་གཤེགས་པའི་ས་ཆེན་ཡང༌། །རིང་པོར་
མི་ཐོགས་དེ་ཡིས་འཐོབ། །བྱང་ཆུབ་སེམས་དཔའ་རྣམས་ཀྱིས། །རབ་དགའ་ཤིན་ཏུ་དྲི་མ་མེད། །འོད་བྱེད་པ་དང་འོད་འཕྲོ་ཅན། །སྦྱང་དཀའ་དེ་བཞིན་མངོན་
དུ་གྱུར། །རིང་དུ་སོང་དང་མི་གཡོ་བ། །ལེགས་པའི་བློ་གྲོས་ཆོས་ཀྱི་སྤྲིན། །ས་ཆེན་དམ་པ་དེ་དག་ཀྱང༌། །གང་ཞིག་ངེས་གནས་འདོན་པ་ཡི། །སེམས་ཅན་ཆེན་
པོས་མི་ཐོགས་པར། །ཚེ་ཟད་ནས་ནི་ཐོབ་པར་འགྱུར། །སྡིག་པ་ཐམས་ཅད་རྣམ་དག་དང༌། །སེམས་ཅན་ཀུན་ལ་སྡུག་པ་དང༌། །སྤྲོས་པ་ཐམས་ཅད་ཞི་བ་ཡི། །
བྱང་ཆུབ་བླ་མེད་ཐོབ་པར་འགྱུར། །རིག་སྔགས་འཆང་ཀུན་སྐྱེད་པ་དང༌། སྡིག་པ་ཐམས་ཅད་ཞི་བྱེད་པ། །བཀྲ་ཤིས་མཆོག་ཏུ་དགེ་བ་ཡི། །མིང་བརྒྱ་རྩ་བརྒྱད་
ཡིད་འོང་འདི། །སོར་མོ་བཅུ་ཡི་ཐལ་སྦྱར་ནས། །འཇམ་པའི་དབྱངས་ཀྱི་མདུན་འདུག་ལ། །ཤིན་ཏུ་དང་བའི་སེམས་ཀྱིས་སུ། །ནང་བར་ལངས་ནས་སུ་བརྗོད་པ། །

91-1-88b


དེ་ལ་རིག་སྔགས་འཆང་ཀུན་དང༌། །དེ་བཞིན་ལྷ་ཡི་བདག་པོ་རྣམས། །གནོད་སྦྱིན་སྲིན་པོ་མང་པོ་དག །རྟག་ཏུ་ཡང་ནི་སྲུང་བར་བྱེད། །དེ་བཞིན་གཤེགས་པའི་སྲས་ཀུན་
དང༌། །དེ་བཞིན་གཤེགས་པ་ཉིད་རྣམས་དང༌། །དེ་བཞིན་རྡོ་རྗེའི་མཚོན་འཆང་རྣམས། །དེ་ལ་ངེས་པར་སྲུང་བར་བྱེད། །དེ་ནི་སངས་རྒྱས་སྐུར་བཞུགས་ཤིང༌། །མཉམ་
པར་གཞག་པ་སྣང་བར་འགྱུར། །གནོད་སྦྱིན་ལྷ་ཡི་བདག་པོ་རྣམས། །བགེགས་དང་ལོག་འདྲེན་ཆེན་པོ་དང་།དགའ་ཞིང་བསམ་པ་དམ་པ་ཡི། །རྒྱང་མ་དག་ནས་
ཕྱག་ཀྱང་འཚལ། །དེ་ཕྱིར་བགེགས་རྣམས་དགའ་གྱུར་པས། །འཚེ་བར་བྱེད་ཀྱང་མི་ནུས་སོ། །ལན་གཅིག་བཀླགས་ན་ཚངས་ཆེན་དང༌། །བསོད་ནམས་མཉམ་
པར་ཐོབ་པར་འགྱུར། །ཤེས་རབ་ཆེན་པོ་གང་ཞིག་གིས། །ཉི་ཟེར་མཚན་མཆོག་བརྗོད་བྱས་པ། །དྲི་མ་མེད་ཅིང་རབ་དག་ལ། །རབ་ཏུ་འོད་གསལ་སྒྲ་སྙན་དང༌། སེམས་
ཅན་ཐམས་ཅད་དགའ་བ་ཡི། །ཡིད་དུ་འོང་བའི་གནས་ཀྱང་འཐོབ། །མཚུངས་པ་མེད་ཅིང་སྟོབས་སྐྱེད་ལམ་མཆོག་འགྲོ་བ་དང༌། །འོད་གསལ་དམ་ཚིག་ཅན་གྱི་
ལྷ་རྣམས་ཀྱིས་བསྟོད་ཅིང༌། །ཡིད་འཕྲོག་ལྷ་དང་ལྷ་མིན་ཚོགས་ཏེ་འདུན་པ་ཡི།། གཟུངས་འདི་རྒྱལ་པ་རྣམས་ཀྱིས་ལེགས་པར་གསུངས་པ་ཡིན། །འཕགས་པ་འཇམ་

91-1-89a


དཔལ་གྱི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། །ཨཱཪྱ་སརྦ་ནི་བ་ར་ཎ་བི་སྐཾ་བྷི་ནཱི་ནཱ་མཥྚོཏྟ་ར་ཤ་ཏ་ཀ་དྷཱ་ར་ཎཱི་
མནྟྲ་ས་ཧི་ཏ། བོད་སྐད་དུ། །འཕགས་པ་སྒྲིབ་པ་ཐམས་ཅད་རྣམ་པར་སེལ་བའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། །བྱང་ཆུབ་སེམས་དཔའ་སེམས་དཔའ་ཆེན་པོ་
སྒྲིབ་པ་ཐམས་ཅད་རྣམ་པར་སེལ་བ་ལ་ཕྱག་འཚལ་ལོ། །ཨོཾ་ཨ་མྲི་ཏ། བིནྡུ་ཛ་བ། མ་ཧཱ་སུ་ཁ་སྭཱ་ཧཱ། །དེ་ནས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་
མཛད་ཀྱིས་ཕྱག་གཡས་པ་བརྐྱང་སྟེ་བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་ཚིམ་པར་མཛད་ནས་བཀའ་སྩལ་པ། །ཡོན་ཏན་
རིན་པོ་ཆེའི་ཚོགས་ཅན་ཁྱོད་ཀྱི་གཟུངས་སྔགས་འདི་བྱུང་བས་སེམས་ཅན་རྣམས་ཀྱི་བདེ་བ་ཆེན་པོ་བསྐྱེད་པ་ལེགས་སོ་ལེགས་སོ། །ཀྱེ་རྒྱལ་བའི་སྲས། །གང་ལ་ལ་
གཟུངས་སྔགས་འདི་ཐོས་པ་ནི་དེ་བཞིན་གཤེགས་པ་གངྒཱའི་ཀླུང་བཅུའི་བྱེ་མ་སྙེད་ཀྱི་སྤྱན་སྔར་དགེ་བའི་རྩ་བ་བསྐྱེད་པ་དང་ལྡན་པར་འགྱུར་རོ། །གང་ལ་ལའི་རྣ་
ལམ་དུ་གྲགས་པར་གྱུར་པ་དེ་ཡང་སྒྲིབ་པ་དང་བྲལ་བར་འགྱུར་རོ། །སྐུ་གདུང་དང་ལྡན་པའི་མཆོད་རྟེན་གྱི་དྲུང་དུ་ཟླ་བ་ཡར་གྱི་ངོ་ཚེས་བརྒྱད་དམ། །ཚེས་བཅོ་ལྔ་


91-1-89b


ལ་སྨྱུང་བར་འདུག་ཅིང༌། །གསོ་སྦྱོང་དང་ལྡན་པར་བྱས་ཏེ། སྤོས་དང༌། བདུག་པ་དང༌། མར་མེ་དང༌། མེ་ཏོག་ཕྲེང་དང༌། བྱུག་པ་ལ་སོགས་པས་མཆོད་ལ་བསྐོར་
བ་བྱས་ནས། བཟླས་བརྗོད་བྱས་ན་དམ་པ་ཅི་འདོད་པ་ཐོབ་པར་འགྱུར་ཏེ། སྡིག་པ་ཐམས་ཅད་དང༌། སྡུག་བསྔལ་བ་དང༌། འཇིགས་པ་ཐམས་ཅད་ལས་ཐར་
པར་འགྱུར་རོ། །བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་ལ་སྤོས་ལ་སོགས་པས་མཆོད་དེ་བཟླས་བརྗོད་བྱས་ན་རྨི་ལམ་དུ་སྟོན་
པར་འགྱུར་ཏེ། བསམ་པ་ཐམས་ཅད་ཡོངས་སུ་རྫོགས་པར་བྱེད་ཅིང༌། །ཉོན་མོངས་པ་དང༌། སྡུག་བསྔལ་ཐམས་ཅད་སེལ་བར་བྱེད་དོ། །དེ་ནས་རྡོ་རྗེ་མེ་ཏོག་
ཐོད་ཆེན་པོས་གསུམ་གྱི་དབང་ཕྱུག་དང་ཐབས་ཅིག་ཏུ་འཁོར་གྱི་དཀྱིལ་འཁོར་ཆེན་པོ་དེའི་ནང་ནས་སྟན་ལས་ལངས་ཏེ་བྱང་ཆུབ་སེམས་དཔའ་ཆེན་པོ་
སྒྲིབ་པ་ཐམས་ཅད་རྣམ་པར་སེལ་བ་ལ་བཏུད་ནས་མཚན་བརྒྱ་རྩ་བརྒྱད་ཀྱིས་མངོན་པར་བསྟོད་པ། སེམས་ཅན་ཀུན་གྱི་གཙོ་བོ་ཆེ། །བྱང་ཆུབ་སེམས་དཔའ་
ཚུལ་ཆེ་བ། ཉོན་མོངས་དྲི་མ་ཀུན་ལས་འདས། །ཆོས་དབྱིངས་ཁྱོད་ལ་ཕྱག་འཚལ་ལོ། །སྒྲིབ་པ་ཀུན་ལས་ངེས་པར་གྲོལ། །ཉོན་མོངས་དྲི་མ་ཀུན་སེལ་ཅིང༌། །

91-1-90a


ཉེས་པ་ཀུན་ལས་རྣམ་གྲོལ་བ། །སྐྱོན་བྲལ་ཁྱོད་ལ་ཕྱག་འཚལ་ལོ། །ལམ་སྲང་གཅིག་པུའི་ཚུལ་སྟོན་ཅིང༌། །ཐེག་པ་གཅིག་པུའི་
ཚུལ་གཅིག་པ། །ཐེག་པ་ཆེན་པོའི་ཚུལ་བརྙེས་ཏེ། །ཐེག་པ་དག་པ་ཁྱོད་ཕྱག་འཚལ། །སྣང་བ་ཆེན་པོར་སྣང་བ་བརྙེས། །ཡོན་ཏན་དཀྱིལ་འཁོར་འཇིག་རྟེན་
བདག །ཟླ་བ་བཞིན་དུ་འོད་དཀར་བ། །འཇིག་རྟེན་འདས་པ་ཁྱོད་ཕྱག་འཚལ། །ཐེག་པ་ཆེན་པོ་དག་པ་ཆེ། །སངས་རྒྱས་ཐེག་པ་རྟོགས་གྱུར་ཅིང༌། །རྡོ་རྗེའི་དཀྱིལ་
འཁོར་རྣམ་གྲངས་པ། །རྡོ་རྗེ་ཆེན་པོ་ཁྱོད་ཕྱག་འཚལ། །དཔའ་བོ་ཆེན་པོ་བདུད་ལས་རྒྱལ། །དར་བ་ཆེ་པོ་ཉོན་མོངས་ཆོམས། །བགེགས་ཐུབ་གཤིན་རྗེ་
ཐུབ་པ་སྟེ། །རིན་ཆེན་དྲ་བ་ཁྱོད་ཕྱག་འཚལ། །ཟླ་བ་ཆེན་པོ་ཉི་མ་ཆེ། །ལྷུན་པོ་ཆེན་པོ་དབང་ཕྱུག་ཆེ། །ལྷ་ཆེན་མགོན་པོ་ཆེན་པོ་སྟེ། །འབྱོར་པ་ཆེན་པོ་ཁྱོད་
ཕྱག་འཚལ། །སྒྲིབ་པ་ཐམས་ཅད་གཅོད་མཛད་ཅིང༌། །སྒྲིབ་པ་ཐམས་ཅད་སེལ་མཛད་པ། །ཀུན་མཁྱེན་ཡོན་ཏན་བདག་ཉིད་ཆེ། །རྣམ་སེལ་ཁྱོད་ལ་ཕྱག་
འཚལ་ལོ། །སངས་རྒྱས་སྤྱོད་ཡུལ་བཞུགས་པ་སྟེ། ཆོས་ཀྱི་སྤྱོད་ཡུལ་གཤེགས་པ་ལགས། །ཡེ་ཤེས་དབང་ཕྱུག་ཡེ་ཤེས་ཆེ། །སྲེད་བྲལ་ཁྱོད་ལ་ཕྱག་འཚལ་

91-1-90b


ལོ། །སྐུ་མཛེས་ཡོན་ཏན་སྙིང་པོ་མཁྱེན། །རྡོ་རྗེ་ཡི་ནི་དཀྱིལ་འཁོར་བརྒྱན། །སངས་རྒྱས་ལམ་སྟེ་དོན་ཡོད་ཆེ། །ཡེ་ཤེས་དག་པ་ཁྱོད་ཕྱག་འཚལ། །བསྟན་པ་གནས་
དབང་བདག་པོ་སྟེ། །བདེ་མཛད་ཐུགས་ཀྱང་ཞི་བ་སྟེ། །ཡངས་པ་དྲི་མེད་ཤེས་རབ་ཅན། །སྣང་བ་དག་པ་ཁྱོད་ཕྱག་འཚལ། །ཟབ་ཅིང་བརྟན་ལ་རྣམ་པར་གནོན། །ཞི་
བ་འཇིག་རྟེན་དག་པར་མཛད། །སྟོན་པ་སྐྱབས་འོས་སྲིད་གསུམ་ན། །དཔའ་བཙན་ཁྱོད་ལ་ཕྱག་འཚལ་ལོ། །སྐལ་བ་ཆེན་པོ་ཉོན་མོངས་བཅོམ། །འཁོར་
བའི་དཀྱིལ་འཁོར་འཇོམས་པ་སྟེ། །ཞི་བ་ཞི་མཛད་བདེ་འབྱུང་བ་།ཆུ་བོ་ཞི་མཛད་ཁྱོད་ཕྱག་འཚལ། །ཐར་པའི་རྒྱུ་སྟེ་ཆོས་ལུགས་ཆེ། །བདེ་འགྲོར་གནས་པ་
དྲི་མ་མེད། །རྣམ་དག་ཐུགས་མངའ་ཞི་བ་མཁྱེན། །ཉེས་སེལ་ཁྱོད་ལ་ཕྱག་འཚལ་ལོ། །རྩེ་མོ་ཡངས་པ་རྣམ་པར་གྲགས། །སྔགས་ཆེན་མང་པོས་འདུལ་
མཛད་པ། །སྙིང་པོ་ཆེན་པོ་དཀྱིལ་འཁོར་མཆོག །དཀྱིལ་འཁོར་མཁྱེན་པ་ཁྱོད་ཕྱག་འཚལ། །སྡུག་བསྔལ་གསུམ་སེལ་གསུམ་གྱི་མཆོག །དཀོན་མཆོག་
གསུམ་དང་སྤྱོད་ཡུལ་འདྲ། །རྣམ་གསུམ་མཁྱེན་པ་བརྙེས་པའི་བདག །རྣམ་ཐར་གསུམ་ཁྱོད་ཕྱག་འཚལ་ལོ། །བྱང་ཆུབ་སེམས་དཔའི་ཡོན་ཏན་གྱི། །འབྱོར་པ་


91-1-91a


བརྙེས་ཤིང་མཉམ་ཉིད་བརྙེས། །བསྐལ་པ་དག་ནི་གྲངས་མེད་པར། །ཚོགས་ཆེན་བསགས་ཁྱོད་ཕྱག་འཚལ་ལོ། །ས་ལ་གནས་
པ་ས་ཆེན་བརྙེས། །ས་ཡི་འབྲས་བུ་ཕུན་སུམ་ཚོགས། །ཡང་དག་ས་འཛིན་ལས་བྱུང་བ། །ཡེ་ཤེས་ས་ཁྱོད་ཕྱག་འཚལ་ལོ། །ཏིང་ངེ་འཛིན་ལ་མངའ་བརྙེས་
པ། །ཉེས་གསུམ་སྤོང་ཞིང་སྡིག་པ་སེལ། །ཏིང་འཛིན་མཁྱེན་ཅིང་རྒྱ་ཆེ་བ། །མཉམ་པ་ཉིད་མཉམ་ཁྱོད་ཕྱག་འཚལ། །མགོན་པོ་ཆེན་པོ་སྣང་བ་ཆེ། །
སྡུག་བསྔལ་ཆེན་པོའི་དྲི་མ་སེལ། །ཞི་གྱུར་མ་ལུས་ཞི་མཛད་པ། །ཡོན་ཏན་ཕ་མཐའ་ཁྱོད་ཕྱག་འཚལ། །སངས་རྒྱས་ཀུན་མཚུངས་གསུང་ལྡན་པ། །ཆོས་
ཀུན་ཞི་བ་ཕུན་སུམ་ཚོགས། །དཀོན་མཆོག་གསུམ་རིགས་དཔེ་མེད་པ། །རིན་ཆེན་མཐའ་ཡས་ཁྱོད་ཕྱག་འཚལ། །རྡོ་རྗེ་ཆེན་པོ་དྲི་མེད་མཆོག །རྡོ་རྗེ་མཚོན་
བསྣམས་སྡིག་མི་མངའ། །ནམ་མཁའ་མ་ལུས་ཡུལ་དང་ལྡན། །ཡེ་ཤེས་སྤྱོད་ཡུལ་རྒྱ་མཚོ་མངའ། །དེ་བཞིན་གཤེགས་དང་ཡུལ་གཅིག་པ། །སེལ་
བ་པོ་སྟེ་དྲི་མ་སྦྱོང༌། །ཤེས་རབ་ཆེན་པོ་རྒྱལ་བའི་སྲས། །སྲེད་གཅོད་ཁྱོད་ལ་ཕྱག་འཚལ་ལོ། །རྡོ་རྗེ་དཀྱིལ་འཁོར་རྡོ་རྗེའི་མཆོག །རྡོ་རྗེ་འདུལ་བ་རྡོ་རྗེ་འཆང༌།།

91-1-91b


རྡོ་རྗེ་རྩལ་ཅན་རྣམས་ཀྱི་རྩལ། །རྡོ་རྗེ་སྣང་བ་ཁྱོད་ཕྱག་འཚལ། །རིན་ཆེན་ཆེན་པོ་རིན་ཆེན་བློ། །རིན་ཆེན་རྡོ་རྗེའི་འོད་ཆེ་བ། །རིན་ཆེན་འོད་མཛེས་རིན་ཆེན་འབྱུང༌། །
རིན་ཆེན་བསྟན་པ་སྲུང་མཛད་པ། །སྟོང་པ་ཉིད་ཀྱི་ཡུལ་བརྙེས་ཤིང༌། །ཡེ་ཤེས་སྟོང་པ་ཉིད་ཀྱིས་སྟོན། །སྟོང་ཉིད་ལོངས་སྤྱོད་ཡུལ་དང་ལྡན། །སྟོང་ཉིད་མཆོག་
ཁྱོད་ཕྱག་འཚལ་ལོ། །ཤེས་རབ་མཚུངས་མེད་ཤེས་རབ་ཅན། །དགེ་བ་རྣམ་དག་ས་དང་བྲལ། །ཆོས་གཅིག་ལས་བྱུང་སྣང་བ་པོ། །འཇིག་རྟེན་འདས་པའི་ཚུལ་
ཆེན་ལགས། །འཇིག་རྟེན་སྣང་མཛད་སྨྲ་མཁས་པ། །འཇིག་རྟེན་ཆོས་ལས་སྣང་བར་འདས། །འཇིག་རྟེན་མཁྱེན་པའི་ཡོན་ཏན་བརྙེས། །བརྒྱན་པར་མཛད་པ་
དཀྱིལ་འཁོར་དག །ཉེས་པ་མ་ལུས་སེལ་བ་སྟེ། །ཕྱག་ཆེན་སྐྱེ་བོ་ཀུན་ལ་ཕན། །ས་འཛིན་རྣམ་པར་གྲགས་པ་པོ། །ཀུན་མཁྱེན་ཁྱོད་ལ་ཕྱག་འཚལ་ལོ། །
དགའ་མཁྱེན་དགའ་ལ་ལོངས་སྤྱོད་པ། །དགའ་བའི་རིགས་མཆོག་རྣམས་ཀྱི་མཆོག །དགའ་བར་མཛད་པའི་རྟོག་པ་ཅན། །དགའ་བ་ལྡན་པ་ཁྱོད་ཕྱག་འཚལ།།
སྒེག་ཆེན་འཛིན་ཅིང་དགོངས་པར་ལྡན། །རྣམ་པར་སྒེག་ལ་སྤྱོད་པ་བརྟན། །རྡོ་རྗེ་རིག་པ་སྒེག་པའི་མཆོག །སྒེག་ཆེན་ཁྱོད་ལ་ཕྱག་འཚལ་ལོ། །སངས་རྒྱས་

91-1-92a


བྱང་ཆུབ་སེམས་དཔའི་མཆོག །རྡོ་རྗེ་མཆོག་གི་དཀྱིལ་འཁོར་ཆེ། །ཐེག་པ་ཆེན་པོའི་ཚུལ་ལ་གནས། །བླ་མེད་མཆོག་ཁྱོད་
ལ་ཕྱག་འཚལ། །དཔའ་བོ་བྱང་ཆུབ་སེམས་དཔའི་མཆོག །སྒྲིབ་པ་ཐམས་ཅད་སེལ་མཛད་ལ། །རྡོ་རྗེའི་དཀྱིལ་འཁོར་འཁོར་རྣམས་ཀྱིས། །མིང་བརྒྱ་རྩ་
བརྒྱད་ཀྱིས་བསྟོད་ནས། །རྡོ་རྗེ་བསྟན་པ་རྣམ་གྲགས་པ། །བཅོམ་ལྡན་རྡོ་རྗེ་ཅན་གྱིས་གསུངས། །ཀྱེ་མ་འབྱོར་ཆེན་སྣང་བ་ཡིས། །དཀྱིལ་འཁོར་རྒྱལ་བའི་
དཀྱིལ་འཁོར་བ། །གང་ཞིག་མིང་བརྒྱ་རྩ་བརྒྱད་པ། །འདི་དག་སོ་སོར་རྗོད་བྱེད་ན། །དེ་ནི་ཉེས་པ་ཀུན་ཟློག་ཅིང༌། །རྟག་ཏུ་དེ་ཡི་ཕྱི་བཞིན་འབྲང༌། །ནང་པར་ལངས་
ནས་གཙང་མ་ཡིས། །སྒྲིབ་པ་ཐམས་ཅད་སེལ་བ་ལ། །བློ་ལྡན་གང་ཞིག་བསྟོད་བྱེད་པ། །དེ་ཡི་སྡིག་པ་མེད་པར་འགྱུར། །གང་ཞིག་མིང་བརྒྱ་རྩ་བརྒྱད་མཆོག།
ནང་པར་ལངས་ནས་རྗོད་བྱེད་པ། །སྡང་བ་ཐམས་ཅད་དེ་དབང་འགྱུར། །བགེགས་རྣམས་ཀྱིས་ཀྱང་ཡོངས་སུ་བཏང༌། །སྡིག་པ་དག་པ་འཐོབ་པ་དང༌། །དེ་བཞིན་
བསོད་ནམས་འཕེལ་བ་དང༌། །ཡེ་ཤེས་རྒྱ་མཚོ་ལོངས་སྤྱོད་ཅིང༌། །ས་མཆོག་ཆེན་པོ་ཐོབ་པར་འགྱུར། །གང་ཞིག་ངེས་པར་གནས་བྱས་ལ། །མིང་བརྒྱ་རྩ་

91-1-92b


བརྒྱད་མཆོག་འདོན་པ། །དེས་ནི་འབྱོར་ཆེན་སངས་རྒྱས་ས། །རིང་པོར་མི་ཐོགས་ཐོབ་པར་འགྱུར། །རྒྱུད་ཆེན་ལྡན་ཞིང་བློ་ཆེ་བ། །གང་ཞིག་མིང་མཆོག་འདོན་པ་ནི། །རྡོ་རྗེ་དཀྱིལ་
འཁོར་བསྟན་པ་ལ། །རིང་པོར་མི་ཐོགས་འཇུག་པར་འགྱུར། །བྱང་ཆུབ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་
པ་རྫོགས་སོ།།    །།རྒྱ་གར་སྐད་དུ། ཨཱཪྱ་ཀྵི་ཏི་གརྦྷ་ཨཥྚོཏྟ་ར་ཤ་ཏ་ཀ་ནཱ་མ་དྷཱ་ར་ཎཱི་མནྟྲ་ས་ཧི་ཏ། བོད་སྐད་དུ། འཕགས་པ་སའི་སྙིང་པོའི་
མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ། དཀྱིལ་འཁོར་གྱི་རྒྱལ་པོ་ཆེན་པོ་བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོ་ལ་ཕྱག་འཚལ་ལོ། །ཨོཾ་
སུཾ་བྷ་ནི་སུཾ་བྷ། ཧ་ར་ཙ་ར། མ་ཧཱ་པཱ་ཤ་།མ་རུ་ཏཱ། ཨ་མོ་གྷ་བཛྲ་སཏྭ་སྭཱ་ཧཱ། དེ་ནས་ཡོན་ཏན་སྦྱིན་པ་ཡི། །གཟུངས་འདི་བཤད་མ་ཐག་ཏུ་ཡང༌། །རྡོ་རྗེའི་དཀྱིལ་འཁོར་
དམ་པ་ནི། །ཏི་སེའི་གངས་བཅས་གཡོས་པར་གྱུར། །ས་ཡི་སྙིང་པོ་ཚོགས་དབང་ལ། །བཅོམ་ལྡན་རྡོ་རྗེ་ཅན་གྱིས་སྨྲས། །སྐལ་ལྡན་ཆེན་པོ་ལེགས་སོ་ལེགས།།
ས་སྟེང་ཁྱོད་ཀྱིས་ཡངས་པར་བྱས། །ཁྱོད་ཀྱི་གཟུངས་ནི་རྣམ་གྲགས་ཤིང༌། །ཡོན་ཏན་དཔག་མེད་མཆོག་སྐྱེད་པ། །སེམས་ཅན་ཀུན་གྱི་སྡུག་བསྔལ་དང༌། །ཉེས་པ་ཟློག་བྱེད་ཐོས་

91-1-93a


པ་འདི། །འཁོར་བར་རབ་ཏུ་རྒྱུ་བ་ན། །ཉེས་པ་ཀུན་གྱིས་མི་གོས་ཏེ། །ཇི་ལྟར་འདམ་གྱི་པདྨ་དག །འདམ་གྱི་ཉེས་པས་མི་གོས་
བཞིན། །ལུས་ཅན་དག་ལས་སུ་ཡང་རུང༌། །ཁྱོད་ཀྱི་གསང་སྔགས་འཆང་བྱེད་པ། །དེ་དག་ལས་ནི་གཅིག་ཙམ་ཡང༌། །བྱང་ཆུབ་ལས་ནི་ལྡོག་མི་འགྱུར། །
མཁས་པ་གང་ཞིག་གཟུངས་སྔགས་མཆོག །ཐོས་ནས་མོས་པར་བྱེད་པ་དང༌། །ངེས་པར་ཡོན་ཏན་ཐམས་ཅད་ཀྱང༌། །ཐོབ་པར་འགྱུར་ཏེ་ཐེ་ཚོམ་མེད། །
དེ་ནས་ཐམས་ཅད་ལྡན་པའི་འཁོར། །ལངས་ཏེས་ཡི་དབང་ཕྱུག་པོ། །ས་ཡི་སྙིང་པོ་ས་མཆོག་ལ། །མིང་བརྒྱ་རྩ་བརྒྱད་སྨྲས་པ་ནི། །ས་ཡི་སྙིང་པོ་གཙོ་བོ་
ཆེ། །གློག་འགྱུ་ལྟ་བུའི་སྤྱན་མངའ་བ། །ཅོད་པན་ཅན་ཏེ་ས་བརྙེས་པ། །ཕུན་སུམ་ཚོགས་ལྡན་འབྱོར་པ་མཆོག །རིག་ལྡན་རིག་མཛད་མཆོད་པའི་གནས། །
གཙོ་བོ་དགེ་སྦྱོང་སྟོན་པ་པོ། །གཞི་བཅས་ལྡན་པའི་ཀླུང་གི་ཚུལ། །སྭཱ་ཧཱའི་བློ་ལྡན་སྙིང་རྗེའི་རབ། །ཐམས་ཅད་མཁྱེན་པ་ཉི་མའི་མཆོག །སྙིང་པོ་སྙིང་པོ་མཁྱེན་
པར་གྲགས། །གསང་སྔགས་རོལ་ཅིང་རྒྱ་ཆེར་རོལ། །ས་ཡི་དབང་ཕྱུག་གར་ཐབས་ཅན། །སྒེག་པོ་ཞལ་བཟང་གར་མཁན་ལྡན། །འབྲས་བུ་མངོན་སུམ་སྟོན་པ་

91-1-93b


པོ། །རབ་འབྱོར་བློ་གྲོས་སྙིང་པོ་མཁྱེན། །སྙིང་པོ་བརྙེས་པ་འཇིགས་པ་མེད། །མགོན་པོ་སངས་རྒྱས་གཟུགས་མངའ་བ། །ཤེས་རབ་ཀྱིས་ནི་མ་ལུས་གཟིགས། །
འདོད་ཆགས་ལ་སོགས་སྐྱོན་བསལ་ཞིང༌། །གར་སྟབས་ཆེན་པོ་སྟོན་པ་པོ། །སྟོན་པ་དཔག་བསམ་ཤིང་དང་འདྲ། །ནམ་མཁའི་དབང་ཕྱུག་གསུང་སྙན་པ། །ཉི་མ་
ཆེན་པོ་ཉིད་ཡིན་ཏེ། །དབང་ཕྱུག་ཆེན་པོ་འབར་བས་བསྐོར། །ཡོན་ཏན་མཐའ་ཡས་ལོངས་སྤྱོད་པ། །ས་ཡི་དབང་ཕྱུག་སྤྱོད་ཡུལ་ཅན། །ཆོས་ཀྱི་ལོངས་སྤྱོད་ལོངས་སྤྱོད་
ཆེ། །ཡོན་ཏན་རྒྱ་མཚོའི་གང་ཆེན་མཚོ། །ཡོན་ཏན་སྣ་ཚོགས་ལོངས་སྤྱོད་པ། །དེ་བཞིན་གཤེགས་པའི་རིགས་ཀྱི་མཆོག །ཐབས་ཚུལ་ཟབ་ལ་མཁས་པ་སྟེ། །
ཐེག་པ་ཆེན་པོ་འཇིགས་པ་མེད། །མཆོད་པ་ཆེན་པོ་སྒྲ་ཆེ་བ། །ཟླ་ལྟར་གྲགས་པའི་དཀྱིལ་འཁོར་ཅན། །རྡོ་རྗེ་འཆང་ཆེན་མཚོན་བརྒྱ་པ། །རྡོ་རྗེའི་དཀྱིལ་འཁོར་
མེ་ཏོག་ཐོད། །བློ་གྲོས་ཆེན་པོ་ཕྱག་རིང་བ། །པདྨ་ཆེན་པོ་སྟོབས་པོ་ཆེ། །སྔགས་འཆང་ཆེན་པོ་སྟོབས་ཆེར་ལྡན། །ས་གཞི་ཆེན་པོ་ལྷུན་པོ་ལགས། །ལག་ན་
རྡོ་རྗེ་ཡོན་ཏན་ངེས། །ནོར་བུའི་མེ་ཏོག་ཐོད་ཀྱིས་བརྒྱན། །མཉམ་ཉིད་འབྱམས་ལ་ལོངས་སྤྱོད་པ། །རྒྱ་ཆེན་ཞིང་གི་རྒྱ་མཚོ་ཅན། །རྡོ་རྗེའི་འོད་མངའ་རྡོ་རྗེ་ལྡན། །ས་ཡི་

91-1-94a


བདག་པོ་ལྷུན་པོ་བཞིན། །ས་ལ་ལོངས་སྤྱོད་ལོངས་སྤྱོད་ཆེ། །མཚོན་ཆ་གཡོ་བ་ཕུན་ཚུན་ཚོགས། །རབ་འབྱམས་སྣོད་ནི་རྣམ་
པར་གྲགས། །སྨྲ་མཁས་རྡོ་རྗེ་རབ་འཇོམས་པ། །སྤྱན་རྩ་ཡིད་ཙམ་དམར་བ་སྟེ། །མེ་ཏོག་སྔོན་པོའི་ཐོད་ཀྱིས་བཅིངས། །སྤྲོ་བ་ཆེན་པོ་ཕྱག་རིང་བ། །བརྟན་
པོ་བརྟན་ལ་བདེ་སྦྱིན་པ། །དེད་དཔོན་དཔལ་བཟང་ཆེན་པོ་སྟེ། །གངས་ཅན་ལྷུན་པོ་ལྟ་བུ་ལགས། །དབང་པོ་གཤིན་རྗེ་རྒྱལ་ཆེན་དང༌། །བཙན་པོ་ཁྱབ་
འཇུག་སྟོབས་དབང་ཕྱུག །འཇིག་རྟེན་མཆོག་རིགས་སངས་རྒྱས་ཚངས། །དེ་བཞིན་ཉིད་ཚུལ་སྤྱོད་ཡུལ་ཅན། །རིན་ཆེན་ཏོག་སྟེ་ཆེར་བཞད་པ། །དགྱེས་པ་
ན་བཟའ་སྣ་ཚོགས་གསོལ། །གཟིགས་པ་རིང་པ་སྤྱན་ཡངས་པ། །ནམ་མཁའ་བཞིན་དུ་ཐོགས་པ་མེད། །ཐོགས་པ་མི་དཔོག་རིན་ཆེན་གཙུག །སྲིད་
གསུམ་འདོད་པ་མེད་པའི་རྒྱུ། །དུལ་བ་ཉོན་མོངས་དྲི་མ་བསལ། །དག་པ་གཙང་མ་གསོ་སྦྱོང་ཅན། །རྣམ་པར་གནོན་པ་ཡུལ་ལས་འདས། །ལྗང་མདོག་
སྐྱབས་མཛད་སྙིང་རྗེ་ཆེ། །སྟོབས་ཀྱིས་གྲགས་པ་རྒྱ་ཆེ་བ། །བསམས་ན་ཤེས་པའི་སྤྱོད་ཡུལ་ཅན། །དཔའ་བོ་སེངྒེ་འཇིགས་པར་བྱེད། །སྡང་བ་རྣམས་ཀྱི་སྙིང་

91-1-94b


འཇོམས་པ། །མངའ་བདག་གྲགས་པ་ཡུལ་དང་ལྡན། །དགའ་བ་རྒྱལ་ཆེར་རབ་འབྱུང་བ། །རིགས་མཁྱེན་རིགས་ཀྱི་སྙིང་པོ་མཁྱེན། །རིགས་ཀུན་ཏུ་ནི་མཆོད་པ་ལགས།
རྒྱལ་པོ་རིགས་མཆོད་སྐྱེད་པའི་རྟེན། །རྡོ་རྗེ་ཡི་ནི་དཀྱིལ་འཁོར་བརྒྱན། །རྡོ་རྗེ་ས་འོག་རབ་གྲགས་པ། །རིག་སྔགས་འཆང་བ་སྟོབས་པོ་ཆེ། །མངོན་པར་འཕགས་པ་
ཁྱད་པར་མཆོག །མགྲིན་བཟང་ནད་དང་བྲལ་བ་ལགས། །སྐྱོང་མཛད་སྟོན་པ་དག་པ་སྟེ། །སངས་རྒྱས་ལམ་ནི་རབ་སྟོན་པ། །སྒྲོལ་པ་སྨིན་མཛད་སྡུད་པར་
མཛད། །དཀྱིལ་འཁོར་མ་ལུས་རྣམས་ཀྱིས་བཏུད། །རབ་ཞུགས་དཀྱིལ་འཁོར་རྣམས་ལ་མཁས། །རྡོ་རྗེའི་སློབ་དཔོན་ཡོན་ཏན་རྟེན། །གྲུབ་པ་སྦྱིན་པ་རྣམ་
དག་མཆོག །ཚུལ་དང་ཚུལ་མིན་རྟོགས་པ་པོ། །དཀྱིལ་འཁོར་རྩ་སེར་མངའ་བ་སྟེ། །འོད་ཟེར་ལྗང་གུའི་འོད་དང་འདྲ། །སེར་ལ་ན་བཟའ་སེར་པོ་མནབས། །དཀྱིལ་
འཁོར་མ་ལུས་ཀུན་གྱིས་བརྒྱན། །སྤྱན་རྩ་དམར་བ་ཟླ་བའི་དཔལ། །ནོར་བུ་སྣ་ཚོགས་འོད་འབྱུང་བ། །རྡོ་རྗེ་བརྒྱ་ཡི་སྟོབས་ཀྱིས་སྤྲོ། །མཉམ་ཉིད་མཉམ་པ་
དྲི་མ་མེད། །སྐུ་ཡང་དག་ཅིང་ན་བཟའ་དག །དག་པ་མཁྱེན་ཅིང་དག་པར་ལྡན། །དག་པའི་ཆོས་མངའ་སྣང་བ་སྟེ། །འབྱུང་ལྡན་སྲེག་པ་སེལ་མཛད་པ། །འཁོར་བ་

91-1-95a


ཟད་མཛད་ཤེས་རབ་ཅན། །ཚུལ་ཤེས་ཚུལ་ལ་སྤྱོད་ཡུལ་བ། །རྡོ་རྗེ་རྒྱ་མཚོའི་སྙིང་པོ་ལགས། །རྡོ་རྗེ་སེམས་དཔའ་དགེ་བ་ཆེ། །འབྱུང་
ལྡན་རབ་འབྱམས་ཤེས་རབ་ཅན། །མ་ལུས་གྲགས་པའི་འོད་བཟང་བ། །ས་ཡི་སྙིང་པོ་སྙིང་པོ་ཆེ། །རྡོ་རྗེའི་སྙིང་པོ་རྣམ་པར་འདྲེན། །དཔག་ཏུ་མེད་པ་དཔག་མེད་
རྫོགས། །ཁྱད་པར་འཕགས་པའི་ཡུལ་ལ་གནས། །ཟབ་ཅིང་གསལ་བའི་གཙོ་བོ་སྟེ། །ཟླ་བའི་དཀྱིལ་འཁོར་འོད་ཟེར་བསིལ། །དགའ་དད་དང་བ་སྐྱེད་པ་སྟེ།།
ཡེ་ཤེས་རྒྱ་ཆེན་སྤྱོད་ཡུལ་བ། །རླུང་གི་དྲག་ཤུལ་ལྟ་བུར་གྲགས། །དྲག་པོ་ལགས་ཏེ་དྲག་སེལ་གཙང༌། །རྒྱལ་བར་བྱེད་ཅིང་རྒྱལ་ལ་ཞི། །རྒྱལ་བའི་དཔལ་
མཛད་དགའ་བར་མཛད། །ལྷུན་པོ་ཏི་སེ་མ་ལ་ཡས། །སྤྱོད་ཡུལ་ཟབ་མོ་ནོན་པ་སྟེ། །རིན་ཆེན་རྡོ་རྗེ་སྙིང་པོ་ཆེ། །ས་གཞི་སྤྱོད་ཡུལ་མངའ་བ་ལགས། །རིན་ཆེན་
བྲག་ལས་བྱུང་བའི་འོད། །རྡོ་རྗེ་དཀྱིལ་འཁོར་དག་གིས་བརྒྱན། །དེ་བཞིན་གཤེགས་པ་ལྷུར་དགྱེས་པ། །ཤུགས་དྲག་དཔལ་གྱི་གཞི་རྟེན་ལགས། །རབ་གསལ་
དཔལ་མཛད་གཙང་མ་སྟེ། །ཕྱོགས་ཆའི་དབང་ཕྱུག་དབང་ཕྱུག་ཆེ། །དེ་ལྟར་རྡོ་རྗེ་འཆང་ཆེན་ལ། །མིང་བརྒྱ་རྩ་བརྒྱད་མཆོག་རྣམས་ཀྱིས། །རྡོ་རྗེ་སེམས་དཔས་བསྟོད་

91-1-95b


ནས་ནི། །རྡོ་རྗེ་ས་གསུམ་དབང་མཆོག་སྨྲས། །ཡོན་ཏན་སྙིང་པོ་ཤེས་རྣམས་ཀྱིས། །མིང་བརྒྱ་རྩ་བརྒྱད་མཆོག་བརྗོད་ཅིང༌། །ཉེས་པ་ཟློག་པ་འདི་ལས་གཞན། །ས་
ཡི་སྟེང་ན་ངས་མ་མཐོང༌། །མིང་བརྒྱ་རྩ་བརྒྱད་དམ་པ་འདི། །ཐམས་ཅད་འགྲུབ་བྱེད་དགའ་བ་སྟེ། །སྡིག་པ་ཐམས་ཅད་སེལ་བ་དང༌། །དྲི་མ་ཀུན་བྲལ་ཡོན་ཏན་དེས།།
དེ་ཕྱིར་སྒྲིམ་པ་ཐམས་ཅད་ཀྱིས། །ཕུན་སུམ་ཚོགས་པ་འདོད་པའི་མིས། །མིང་བརྒྱ་རྩ་བརྒྱད་དགེ་བ་འདི། །རྟག་ཏུ་ཡང་ནི་བརྗོད་པར་གྱིས། མིང་བརྒྱ་རྩ་བརྒྱད་དམ་པ་
འདི། །བསམ་པ་ཀུན་དང་འབྱོར་བ་ཡི། །གནས་མཆོག་བླ་ན་མེད་པ་སྟེ། །དཔལ་ཡོན་རྒྱ་ཆེན་སྦྱིན་པ་ཡི། །ཡིད་ནི་ཤིན་ཏུ་དང་བ་ཡིས། །ས་ཡི་སྙིང་པོ་མཚན་
གསལ་བ། །འདོད་པ་ཐམས་ཅད་རབ་སྒྲུབ་པའི། །ཡོན་ཏན་མཆོག་ནི་གང་བརྗོད་དང༌། །དཔལ་ཡོན་རྒྱ་ཆར་འཛིན་པ་ཡི། །མིང་བརྒྱ་རྩ་བརྒྱད་དམ་པ་འདི། །མི་ནི་གང་
ཞིག་རྗོད་བྱེད་པ། །སྡུག་བསྔལ་ཀུན་ལས་མྱུར་དུ་གྲོལ། །འཕགས་པ་སའི་སྙིང་པོའི་མཚན་བརྒྱ་རྩ་བརྒྱད་པ་གཟུངས་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་མཉྫུ་ཤྲཱི་ཤྲི་ནཱ་མ་ཨཥྚ་ཤ་ཏ་ཀཾ །བོད་སྐད་དུ། འཕགས་པ་འཇམ་དཔལ་གྱི་མཚན་བརྒྱ་རྩ་བརྒྱད་པ། འཇམ་དཔལ་གཞོན་ནུར་གྱུར་པ་ལ་ཕྱག་


91-1-96a


འཚལ་ལོ། །ཤིན་ཏུ་དང་བའི་སེམས་ཀྱིས་སུ། །ཐུབ་ལ་མགོ་བོས་ཕྱག་འཚལ་ཏེ། །སངས་རྒྱས་རྣམས་ཀྱིས་བསྔགས་པ་ཡི། །མཚན་
རྣམས་འདིར་ནི་བརྗོད་པར་བགྱི། །གཟུགས་མཛེས་གཟུགས་དང་ལྡན་པ་སྟེ། །གཟུགས་རྣམས་ཀུན་གྱི་བླ་ན་མེད། །མཚན་རྣམས་ཐམས་ཅད་ཀུན་ཏུ་རྫོགས། །འཇམ་དཔལ་
དཔལ་གྱི་དམ་པ་ལགས། །བསམ་གྱིས་མི་ཁྱབ་བསམ་དང་བྲལ། །མཐུ་རྩལ་བསམ་ཡས་རྨད་དུ་བྱུང༌། །སྐུ་གསུང་འཕྲིན་ལས་བསམ་མི་ཁྱབ། །དེ་བཞིན་ཐུགས་ཀྱང་བསམ་མི་
ཁྱབ། །སྟོང་ཉིད་སྒོམ་པའི་བདག་ཉིད་ཅན། །སྟོང་པའི་ཆོས་དང་ཡང་དག་ལྡན། །སྟོང་པ་ཉིད་ལ་ལྷག་པར་མོས། །སྲིད་པ་གསུམ་པོ་སྟོང་པར་སྟོན། །ཐམས་ཅད་
མཁྱེན་ཅིང་ཐམས་ཅད་གཟིགས། །ས་རྣམས་ཀུན་གྱི་མཆོག་ཏུ་གྱུར། །སེམས་ཅན་ཀུན་གྱི་མཆོག་ཏུ་གྱུར། །སེམས་ཅན་ཀུན་གྱིས་ཕྱག་བགྱིས་པ། །ངན་
འགྲོ་ཀུན་དང་དེ་བཞིན་དུ། །མུ་སྟེགས་ཅན་རྣམས་ཐམས་ཅད་འཇོམས། །ཕས་ཀྱི་རྒོལ་བ་ཚར་གཅོད་པ། །སྨྲ་བའི་སེངྒེ་མི་ཡི་མཆོག །དུལ་ཞིང་ཉོན་མོངས་
དགྲ་རྣམས་དང༌། །སྒྲིབ་པ་དྲི་མ་ཀུན་མི་མངའ། །སེམས་ཅན་ཐམས་ཅད་ཡོངས་སུ་སྐྱོབ། །གྲོལ་ཞིང་འཇིག་རྟེན་གྲོལ་མཛད་པ། །རལ་པ་མུན་ཛ་བརྟུལ་ཞུགས་

91-1-96b


ཅན། །ཚངས་པ་ཚངས་པའི་གནས་ན་བཞུགས། །བགྲང་ནོར་ཐོགས་ཤིང་ཕྱག་མཁར་བསྣམས། །དག་ཅིང་དག་པ་རྣམས་དང་ལྡན། །འཇམ་པའི་དབྱངས་ཅན་མངའ་
བདག་མཛད། །པདྨ་ལས་འཁྲུངས་པདྨ་ཅན། །པདྨའི་ཟེ་བའི་ཁ་དོག་འདྲ། །བཞུགས་པའི་གདན་ཁྲི་པདྨ་ལགས། །གཙང་མ་ཨུཏྤལ་སྔོན་པོ་བསྣམས། །བསམ་དག་
ཞི་བའི་ཐུགས་དང་ལྡན། །ཁྱོད་ནི་སངས་རྒྱས་རང་སངས་རྒྱས། །ཁྱོད་ནི་དང་པོའི་སངས་རྒྱས་ལགས། །རྫུ་འཕྲུལ་ལྡན་ཞིང་མངའ་དབང་བརྙེས། །བདེན་པ་བཞི་དག་
སྟོན་པ་པོ། །འཇིག་རྟེན་སྐྱོང་བ་སྤྱན་སྟོང་མངའ། །ཁྱོད་ནི་དབང་ཕྱུག་སྐྱེ་རྒུའི་བདག །ཁྱོད་ནི་ཞི་བའི་སེམས་ཅན་རྣམས། །ཀུན་གྱི་མངའ་བདག་ཡོན་ཏན་གཙོ། །ཁྱོད་
ནི་ཁྱུ་མཆོག་སྐྱེ་རྒུའི་གཙོ། །ཐུ་བོ་དེ་བཞིན་ཚེ་རབས་དགོངས། །རྣམ་པར་འདྲེན་དང་འདུལ་མཛད་པ། །རྒྱལ་སྲས་རྒྱལ་བ་ཉིད་ལས་འཁྲུངས། །འོད་ཟེར་སྟོང་ལྡན་
ཉི་མ་ཁྱོད། །ཟླ་བ་དང་ནི་ཕུར་བུའང་ཁྱོད། །རྣམ་ཐོས་བུ་དང་ཆུ་ལྷའང་ལགས། །དབང་ཕྱུག་ཆེ་ཁྱོད་ཁྱབ་འཇུག་ཁྱོད། །ཀླུ་ཡི་རྒྱལ་པོ་མཐའ་ཡས་ཁྱོད། །དེ་བཞིན་
སྡེ་དཔོན་སྐེམ་བྱེད་ལགས། །ལྷ་མིན་དབང་པོ་ཐགས་བཟང་རིས། །མིག་དམར་གཟའ་ལག་པ་སངས། །སྤེན་པ་དཔའ་བོ་ལྷ་ཀུན་ལགས། །ལྷ་རྣམས་ཀུན་གྱིས་ཕྱག་

91-1-97a


བགྱིས་པ། །འཇིག་རྟེན་ཆོས་ཀྱི་དྲི་མ་བྲལ། །ཁྱོད་ནི་འཇིག་རྟེན་གང་ཟག་མཆོག །འཇིག་རྟེན་མཁྱེན་པ་འཇིག་རྟེན་རིག །ཡེ་ཤེས་
ཅན་གྱི་དམ་མཆོག་པ། །དམ་པ་སྦྱིན་དང་གནས་དང་སྐྱབས། །བདུད་ཀྱི་ལས་ཀྱིས་ཡོངས་མི་བརྫི། །ཁ་ན་མ་ཐོ་མི་མངའ་ཟབ། །དགེ་བའི་བཤེས་གཉེན་ཀུན་
ཏུ་གྲགས། །ཁྱོད་ནི་སྨན་པ་ཟུག་རྔུ་འབྱིན། །མི་འདུལ་ཁ་ལོ་སྒྱུར་བའི་མཆོག །བློ་གྲོས་ལྡན་ཞིང་རྟོགས་དང་ལྡན། །བློ་དང་ལྡན་ཞིང་མཁས་པ་ལགས། །
ཁྱོད་ནི་བསོད་ནམས་དཔག་བསམ་ཤིང༌། །བྱང་ཆུབ་ཡན་ལག་མེ་ཏོག་བརྒྱན། །རྣམ་གྲོལ་འབྲས་བུ་ཕུན་སུམ་ཚོགས། །ལུས་ཅན་ཀུན་གྱི་མཆོག་ཏུ་
གྱུར། །ཡིད་དུ་འོང་ཞིང་ཡིད་འཕྲོག་པ། །སྡིག་པ་མི་མངའ་ཚངས་པར་སྤྱོད། །ཁྱོད་ནི་མཇུག་རིང་གཟའ་མཆོག་ལགས། །ཁྱོད་ནི་དྲང་སྲོང་ཐུབ་པ་མཆོག །
ཁྱོད་ནི་རྒྱལ་ཚབ་དབང་བསྐུར་བ། །ས་བཅུའི་དབང་ཕྱུག་གཙོ་བོ་ལགས། །དེད་དཔོན་འགྲོ་བ་རྣམས་ཀྱི་གཙོ། །མྱ་ངན་འདས་པ་མཆོག་སྟོན་བཞིན། །ཁྱོད་ནི་
ནམ་མཁའ་ས་ཆུ་བཞིན། །ཁྱོད་ནི་མེ་དང་རླུང་ལྟ་བུ། །ཁྱོད་ནི་ཡིད་བཞིན་ནོར་བུ་ལྟར། །སེམས་ཅན་རེ་བ་ཀུན་རྫོགས་མཛད། །འབྱུང་པོ་ཀུན་གྱིས་ཕྱག་བགྱིས་

91-1-97b


པ། །རིན་ཆེན་ཁྱོད་ལ་ཕྱག་འཚལ་ལོ། །འཇམ་དཔལ་གྱིས་ནི་བཀའ་སྩལ་པ། །ཨོཾ་ཝཱ་ཀྱེ་དཾ་ན་མ་སྭཱ་ཧཱ། ཇི་སྐད་སྨོས་པའི་མཚན་རྣམས་དང༌། །རིག་སྔགས་
བཅས་པར་འཛིན་ན་ནི། །སྡིག་གྱུར་རྣམ་དག་རབ་ཏུ་ཐོབ། །བརྒྱ་ལས་རྩ་བརྒྱད་ལྷག་པའི་མཚན། །སྐྱེས་བུ་དུས་གསུམ་སུ་ཀློག་པ། །དེ་འདོད་བསམ་རྒུ་ཡིད་བཞིན་
དུ། །གདོན་མི་ཟ་བར་འགྲུབ་པར་འགྱུར། །བཟང་པོའི་མཚན་རྣམས་དྲན་ན་ནི། །མཚམས་མེད་སྐལ་པ་མཉམ་པ་ཡི། །ལས་རྣམས་མི་བཟད་གང་བྱས་
པ། །དེ་དག་ཐམས་ཅད་མྱུར་དུ་འབྱང༌། །འཇིག་རྟེན་ཕ་རོལ་འཕོ་བ་དང༌། འཇིགས་པ་ཆེན་པོ་འབྱུང་བའི་ཚེ། །སེམས་ཅན་དག་པས་དྲན་བྱས་ན། །འཇམ་
པའི་དབྱངས་ཀྱང་ཐོབ་པར་འགྱུར། །བློ་དང་ལྡན་པས་དྲན་བྱས་ཏེ། །ངེས་པར་གནས་ནས་སུ་ཀློག་པ། །སངས་རྒྱས་ཉིད་ནི་འདོད་ན་ཡང༌། །ཐོབ་འགྱུར་འདི་ལ་
ཐེ་ཚོམ་མེད།།    །།འཕགས་པ་འཇམ་དཔལ་གྱི་མཚན་བརྒྱ་རྩ་བརྒྱུད་པ་རྫོགས་སོ།།    །།རྒྱ་གར་སྐད་དུ། ཨཱཪྱ་མཻ་ཏྲི་པྲ་
ཏི་ཛྙཱ་ནཱ་མ་དྷ་ར་ཎཱི། བོད་སྐད་དུ། །འཕགས་པ་བྱམས་པས་དམ་བཅས་པ་ཞེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །རྒྱལ་བ་བྱམས་

91-1-98a


པ་ལ་ཕྱག་འཚལ་ལོ། །ན་མོ་རཏྣ་ཏྲ་ཡ་ཡ། །ན་མོ་བྷ་ག་ཝ་ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨརྷ་ཏེ། སམྱཀ་སཾ་བུདྡྷ་ཡ། ཏདྱ་ཐཱ།
ཨོཾ་ཨ་ཛི་ཏེ་ཨ་ཛི་ཏེ། ཨ་པཱ་རཱ་ཛི་ཏེ། ཨ་ཛི་ཏཉྫ་ཡ། ཧ་ར་ཧ་ར། མཻ་ཏྲི་ཨ་བ་ལོ་ཀི་ཏེ། ཀ་ར་ཀ་ར། མ་ཧཱ་ས་མ་ཡ་སིདྡྷི། བྷ་ར་བྷ་ར། མ་ཧཱ་བོ་དྷཱི་མཎྜ་བི་ཛེ། སྨ་
ར་སྨ་ར། ཨཱསྨ་ཀཾ་ས་མ་ཡ། བོ་དྷི་བོ་དྷི། མ་ཧཱ་བོ་དྷི་སྭཱཧཱ། རྩ་བའི་སྔགས་སོ། །ཨོཾ་མོ་ཧི་མོ་ཧི། མ་ཧཱ་མོ་ཧི་སྭཱ་ཧཱ། སྙིང་པོའོ། །ཨོཾ་མུ་ནི་མུ་ནི་སྨ་ར་སྭཱ་ཧཱ། ཉེ་བའི་
སྙིང་པོའོ། །གཟུགས་འདི་ཉན་པ་ཙམ་དང༌། །ཀློག་པ་དང༌། ཁ་ཏོན་བྱེད་པ་དང༌། ཚུལ་བཞིན་དུ་ཡིད་ལ་སེམས་པ་དང༌། བསྒོམས་པ་ཙམ་གྱིས་གང་གི་ཚེ་
བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་པ་ན་བདག་གིས་སེམས་ཅན་དེ་ངེས་པར་བཙལ་
བར་བགྱི་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་བགྱིའོ། །ཐ་ན་དུད་འགྲོའི་སྐྱེ་གནས་སུ་གྱུར་པའི་རི་དྭགས་དང༌། བྱ་རྣམས་
ཀྱི་རྣ་ཁུང་དུ་སྒྲོག་པར་བྱེད་ན། དེ་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ་འཐོབ་བོ། །འདི་ཐོས་པ་ཙམ་གྱིས་ནམ་དུ་ཡང་ངན་


91-1-98b


སོང་དུ་འགྲོ་བར་མི་འགྱུར། །ངན་སོང་གི་དྲི་མས་ཀྱང་མི་གོས་སོ། །མིའི་མངལ་དུ་ཡང་མི་སྐྱེའོ། །ལྷའི་བསྐལ་པ་སྟོང་དུ་འཁོར་ལོས་བསྒྱུར་བའི་རྒྱལ་པོར་འགྱུར་རོ། །
དགེ་བ་བཅུའི་ལས་ཀྱི་ལམ་དང་ལྡན་པར་འགྱུར་རོ། །ཇི་ལྟར་བསམ་ཞིང་དོན་དུ་གཉེར་བའི་ལོངས་སྤྱོད་འགྲུབ་པར་འགྱུར་རོ། །བཅོམ་ལྡན་འདས། བདག་གིས་
ཀྱང་སེམས་ཅན་དེ་བསྐྱུད་པར་མི་བགྱི་ལགས་སོ། །ངེས་པར་བདག་བྱང་ཆུབ་ཀྱི་སྙིང་པོ་ལ་མཆིས་ནས་དེ་ཇི་ལྟར་གྱུར་ཀྱང་རུང་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་ལུང་བསྟན་པར་བགྱིའོ། །འཕགས་པ་བྱམས་པས་དམ་བཅས་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་བཛྲ་པཱ་
ཎི་དང༌། བོད་ཀྱི་ལོ་ཙཱ་བ་དགེ་སློང་ཆོས་ཀི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་ཛམྦྷ་ལ་ནཱ་ཡ་ཨཥྚ་ཤ་ཏ་ཀཾ། བོད་སྐད་དུ།
འཕགས་པ་གནོད་འཛིན་གྱི་མཚན་བརྒྱ་རྩ་བརྒྱད་པ། འཕགས་པ་གནོད་འཛིན་ལ་ཕྱག་འཚལ་ལོ། །དེ་ནས་གནོད་སྦྱིན་འབྲོག་གནས་པོ། །གསེར་དག་གིས་
ནི་ལེགས་པར་བརྒྱན། །རིན་ཆེན་གྱིས་ནི་རབ་མཛེས་ཤིང༌། །མེ་ནི་ཤིན་ཏུ་འབར་འདྲ་བ། །ལྕང་ལོ་ཅན་དུ་བཞུགས་ནས་ཀྱང༌། །གསང་བདག་རྡོ་རྗེ་འཆང་བ་ཡི། །ཞབས་གཉིས་

91-1-99a


ལ་ནི་རབ་འཇུས་ནས། །ཤིན་ཏུ་མཉམ་བཞག་དྲིས་བ་ནི། །བཅོམ་ལྡན་གནོད་འཛིན་རྒྱལ་དབང་པོ། །གསང་སྔགས་ཚོགས་ནི་ཀུན་
གྱི་བདག །རིག་སྔགས་འཆང་རྣམས་ཀུན་གྱིས་མཆོད། །ལྷ་དང་ལྷ་མིན་ཕྱག་བྱས་པས། །མ་རུངས་འདུལ་ལ་བརྩོན་པ་པོ། །བྱང་ཆུབ་སེམས་དཔའི་ཡོན་ཏན་
ལྡན། །མགོན་པོ་སེམས་ཅན་ཀུན་དོན་མཛད། །སངས་རྒྱས་ཀུན་གྱི་གསང་བ་འཛིན། །སེམས་ཅན་རྣམས་ལ་ཕན་འདོད་པས། །སྙིང་རྗེས་ནོན་པའི་ཡིད་ཀྱིས་
སུ། །ཡང་དག་རྫོགས་པའི་བྱང་ཆུབ་ཕྱིར། །བདག་གིས་ཀྱང་ནི་སེམས་བསྐྱེད་དེ། །མི་རྣམས་ནོར་ནི་ཉུང་བ་དང༌། །བསོད་ནམས་ཆུང་ཞིང་དབང་ཆུང་བ། །མཐོང་
ནས་སྡུག་བསྔལ་ཆེན་པོ་ཡིས། །རབ་ཏུ་གཟིར་ཏོ་གསང་བའི་བདག །དེ་ནས་གནོད་འཛིན་གྱིས་སྨྲས་ནས། །བཅོམ་ལྡན་གསང་བ་གསང་བའི་བདག །སྙིང་རྗེས་
ནོན་ཏེ་སྨྲས་པ་ནི། །ལེགས་པར་ཉོན་ཅིག་གསང་བ་པ། །མགོན་པོ་གནོད་འཛིན་དཔལ་དང་ལྡན། །སེམས་ཅན་ཀུན་གྱི་དོན་བྱེད་པ། །དབུལ་པོའི་ཉོན་མོངས་
སེལ་བ་པོ། །ནོར་རོ་ཅོག་གི་དབང་ཕྱུག་གི །མཚན་བརྒྱ་རྩ་བརྒྱད་བསོད་ནམས་ལྡན། །དབུལ་བའི་ཉེས་སྡིག་སེལ་བྱེད་པ། །གངྒཱའི་བྱེ་མའི་གྲངས་སྙེད་ཀྱི། །རྒྱལ་

91-1-99b


མཆོག་རྣམས་ཀྱིས་སྔོན་གསུངས་པ། །འོད་ཟེར་བརྒྱ་པ་ཞེས་པ་ཡི། །ཞིང་ན་སངས་རྒྱས་ཉི་མའི་ཞལ། །ཆོས་སྟོན་པ་ན་བདག་གིས་ཀྱང༌། །དེ་ནི་རང་གིས་སྔོན་ཐོས་
ཏེ། །དབུལ་བ་སེལ་ཅིང་བསོད་ནམས་ལྡན། །དེ་ནི་བདག་གི་ཤེས་རབ་ཀྱིས། །སེམས་ཅན་ཀུན་དོན་བརྩོན་པ་པོ། །ཁྱོད་ལ་ལེགས་པར་བསྟན་པར་བྱ། །ཁྱོད་ནི་
མཉམ་བཞག་རབ་ཏུ་ཉོན། །འཕགས་པ་ལྷ་དང་ལྷ་མིན་བླ། །ཤེས་རབ་ལྡན་ཞིང་ཆོས་ལ་གུས། །སྙིང་བརྩེའི་བདག་ཉིད་བཟོད་ལྡན་བརྟན། །དབང་པོ་ཞི་བ་དབང་པོ་
ཐུལ། །དགེ་བས་སྡིག་འཇོམས་ཤེས་ཉེན་ཅན། །ངེས་ཤིང་དོན་ཀུན་སྒྲུབ་པ་པོ། །མི་གནང་མི་སླུ་དཔལ་དང་ལྡན། །མཛོད་བདག་གཞན་གྱིས་མི་ཐུབ་པ། །དཀོན་མཆོག་
གསུམ་གྱི་སྐྱབས་གཅིག་པ། །སངས་རྒྱས་ཀུན་གྱིས་གཟིགས་པ་པོ། །གཏེར་རྣམས་སྐྱོང་བ་གཟི་བརྗིད་ཅན། །རྟག་སྦྱིན་ནོར་ནི་འཕེལ་བྱེད་པ། །རིན་ཆེན་འབྱུང་
གནས་སྐྱེ་བོ་འདུལ། །ཆུ་ཡི་བདག་པོ་ཆུ་འབེབས་པ། །གནོད་སྦྱིན་ཆུ་སྤྱོད་བདག་ཉིད་ཅན། །གཏེར་དོན་ཉེ་བར་སྟོན་པ་པོ། །གསེར་གྱི་རི་བོ་ལྷུན་པོ་སྟེ། །དབུལ་
བའི་གདོན་ལས་ཐར་བྱེད་པ། །དབང་པོ་ཉེ་དབང་འགྲོ་བའི་མགོན། །ཆུ་ཡི་དབང་པོ་སྤྲིན་མདོག་ཅན། །འཇིག་རྟེན་མིག་དང་འཇིག་རྟེན་བླ། །ཉི་མ་ཟླ་བ་ཐེར་ཟུག་པ། །ནོར་

91-1-100a


ཆེན་རྒྱལ་པོ་ཆེན་པོ་སྟེ། །ལག་ན་ནེའུ་ལེ་རབ་གནས་པ། །གཞོན་ནུ་སེངྒེ་ཏོག་ཅན་ཏེ། །གནོད་སྦྱིན་ཆེན་པོ་རྫུ་འཕྲུལ་ཆེ། །ཚིག་གི་
བདག་པོ་བཞིན་འཛུམ་པ། །གསོང་པོར་སྙན་པར་སྨྲ་བ་པོ། །བྲམ་ཟེ་འདོད་པའི་ལྕགས་ཀྱུ་སྟེ། །ཆེ་བ་དོན་གྲུབ་གྲུབ་པས་མཆོད། །རིག་སྔགས་འཆང་བ་
འཁོར་ལོས་བསྒྱུར། །ཀུ་བེ་ར་དང་མི་ལ་ཞོན། །བུམ་པའི་ལྟོ་ཅན་མིག་ཡངས་པ། །ལྷ་ཡི་དྲི་ལྡན་ཡིད་ལྟར་མགྱོགས། །ཁྱབ་བདག་བདེ་འབྱུང་ནོར་བཟང་
སྲས། །སེམས་ཅན་རྣམས་ནི་སྐྱོང་ལ་དགའ། །འདོད་རྒྱུར་སྒྱུར་གཟུགས་ཡིད་ཀྱི་ལྷ། །ཅོད་པན་ཅན་དེ་རིགས་དགའ་བ། །གཡོན་ཕྱོགས་ཅོད་པན་ལག་པ་
དབྱུག །ལག་པ་བརྒྱ་པ་སྟོབས་པོ་ཆེ། །ས་བརྒྱད་དབང་ཕྱུག་ལྷ་ཡུལ་བ། །ཟླ་བ་ཉ་བའི་ཞལ་མདོག་ཅན། །དེད་དཔོན་ཚོགས་ཀྱི་བདག་པོ་སྟེ། གནས་བརྟན་
ཚོང་པ་སྐལ་བ་བཟང༌། །ཡིད་བཞིན་ནོར་བུ་བུམ་པ་བཟང༌། །དཔག་བསམ་ལྗོན་ཤིང་མི་ཡི་བདག །མཆོག་དོན་འོས་པ་གཙོ་བོ་སྟེ། །མཆོག་སྦྱིན་མིའུ་ཐུང་
ཁྱབ་འཇུག་པ། །སྐྱབས་འོས་བཀྲ་ཤིས་སྲུང་བ་པོ། །རིན་ཆེན་ཕྲེང་བས་རྣམ་པར་བརྒྱན། །ལྷ་ཡི་སེངྒེའི་ཁྲི་ལ་བཞུགས། །བྱང་ཆུབ་སེམས་དཔའ་དཔལ་གྱི་

91-1-100b


བདག །རབ་ཏུ་དར་བ་ནོར་མི་ཟད། །སེངྒེའི་རྩལ་གྱི་མཐུ་རྩལ་ཅན། །སྟོན་པ་འཇིག་རྟེན་གསུམ་ལས་རྒྱལ། །གཙོ་བོ་ཚོང་པ་རིགས་ཀྱི་མཆོག །པདྨའི་ལྟེ་བ་ཐུབ་
མེད་རྒྱལ། །ཚངས་པར་སྤྱོད་པ་རྒྱ་མཚོ་ཆེ། །གནོད་འཛིན་བདག་ཉིད་ཆེ་བ་ཡི། །མིང་བརྒྱ་རྩ་བརྒྱད་ངས་བཤད་འདི། །སྡིག་པ་ཐམས་ཅད་འཇོམས་བྱེད་ཅིང༌། །དབུལ་
བའི་ཉོན་མོངས་སེལ་བྱེད་པ། །འབྱོར་དང་སྐལ་བཟང་སྐྱེད་པ་པོ། །གླང་པོ་རྟ་ནོར་འཕེལ་བྱེད་པ། །གཟའ་དང་རྒྱུ་སྐར་རྨི་ལམ་ངན། །ལྟས་ངན་སེལ་བར་བྱེད་པ་
སྟེ། །ནགས་སམ་གལ་ཏེ་གྲོང་དང་ནི། །དུར་ཁྲོད་ཡང་ན་རི་ཡང་རུང༌། །མཁས་པ་གང་ན་ཀློག་པ་དར། །གཡུལ་དང་དགྲ་ནི་ཉམ་ང་བ། །སྦྲུལ་དང་མེ་ཆུ་ཆོམ་
རྐུན་སོགས། །སྟག་དང་དོམ་དང་འཇིགས་པ་ཆེ། །རྒྱ་མཚོ་བགྲོད་དཀའ་མི་བཟང་ལས། །མེ་ནི་རབ་ཏུ་ཞི་བར་འགྱུར། །དབང་པོ་མེ་དང་ཆུ་ལྷ་དང༌། །གཤིན་རྗེ་སྲིན་
བདག་རླུང་ལྷ་དང༌། །ནོར་སྦྱིན་དཔལ་ལྡན་ཀུ་བེ་ར། །ནོར་བུ་བཟང་སྲས་ལྔ་རྩེན་དང༌། །རྩེ་མོ་ཅན་དང་འབྲོག་གནས་དང༌། །ལྷ་དང་གནོད་སྦྱིན་གཞན་དག་ཀྱང༌། །
གཡེལ་བ་མེད་པར་ཉིན་མཚན་དུ། །རབ་ཏུ་དགའ་བཞིན་སྲུང་བར་བྱེད། །གང་ན་མིང་འདི་ཀློག་པ་དེར། །གླང་ཆེན་རྟ་དང་བ་ལང་དང༌། །ལོ་ཏོག་རྣམ་པ་སྣ་ཚོགས་དང༌།

91-1-101a


འབྲས་བུ་མེ་ཏོག་རྣམས་ཀྱང་འཕེལ། །མི་ནད་དང་ནི་འགོ་བའི་ནད། །གནོད་པ་ཀུན་ལས་བྱུང་བ་རྣམས། །ཐམས་ཅད་དུ་ནི་བདེ་
ལེགས་འགྱུར། །ལྷག་པར་བྱིས་པ་རྣམས་ལ་ཤིས། །དེ་ལ་ཡི་དྭགས་ཀླུ་རྣམས་དང༌། །མ་མོ་དང་ནི་གདོན་དྲག་དང༌། །མཁའ་འགྲོ་མ་དང་མིའམ་ཅི། །སྲིན་
པོ་རྣམས་ཀྱང་འཆི་མི་བྱེད། །ནད་དོ་ཅོག་ལས་རྣམ་པར་གྲོལ། །དེ་བཞིན་བདེ་ཞིང་ནོར་དང་ལྡན། །བུ་དག་དང་ནི་ཚ་བོ་དང༌། །དཔལ་དང་གཏོང་བ་རྣམས་ཀྱིས།
རྒྱས། །རིགས་མཆོག་རྒྱལ་བ་འབྱུང་བ་དང༌། །ལོངས་སྤྱོད་ཆེན་པོའི་ནང་དུ་སྐྱེ། །ཚེ་དང་དཔལ་དང་ལྡན་པ་དང༌། །ནད་མང་རིགས་དང་བྲལ་བར་འགྱུར། །ཚེ་རབས་
ཀུན་ཏུ་སྐྱེ་བ་དྲན། །ལོབས་སྐྱེན་ཐོས་པ་འཛིན་པ་དང༌། །བྱང་ཆུབ་སེམས་དཔའི་ཡོན་ཏན་ལྡན། །སྐལ་བ་བཟང་པོ་ཉིད་དུ་འགྱུར། ཕྱག་འཚལ་ཕྱག་འཚལ་
གནོད་སྦྱིན་རྗེ། །གསང་བདག་ཁྱོད་ལ་ཕྱག་འཚལ་ཏེ། །མ་རུངས་འདུལ་ལ་བརྩོན་པ་པོ། །ལག་ན་རྡོ་རྗེ་ཁྱོད་ལ་འདུད། །སེམས་ཅན་དད་ལ་མཉེས་གཤིན་པ། །
ནོར་བཟང་སྲས་ཀྱི་གྲགས་པ་འདི། །དབུལ་བའི་ནད་ནི་ཞི་བྱེད་པ། །རབ་ཏུ་བཤད་པ་ལེགས་པར་གསུངས། །དོན་ཀུན་གྲུབ་པ་གསང་བའི་སྔགས། །བདག་གིས་ཀྱང་

91-1-101b


ནི་འདིར་དབུལ་ཏེ། །དེ་ནི་ལེགས་པར་དྲན་ཙམ་གྱིས། །མེ་ནི་དབུལ་ལས་གྲོལ་འགྱུར་ཞིང༌། །གཞན་གྱིས་མི་ཚུགས་སྲུང་བར་འགྱུར། །དགྲ་རྣམས་ཀྱིས་ཀྱང་མི་ཚོར་
ཞིང༌། །སྐལ་པ་བཟང་དང་སྐལ་དང་ལྡན། །ལོ་བརྒྱ་ཡང་ནི་འཚོ་བར་འགྱུར། །ལྷ་ཡི་གླང་པོ་རིན་ཆེན་དང༌། །རྒྱལ་དང་རྒྱལ་སྲིད་འོས་རྣམས་ཀྱང༌། །ངེས་པར་མྱུར་དུ་
ཐོབ་འགྱུར་ཏེ། །རྒྱལ་སྲིད་ཀྱང་ནི་ཐེ་ཚོམ་མེད། །ན་མོ་རཏྣ་ཏྲ་ཡ་ཡཱ། ན་མོ་མ་ཎི་བྷ་དྲ་ཡ། །མ་ཧཱ་ཡཀྵ་སེ་ན་པ་ཏ་ཡེ། །ཨོཾ་ཧྲཱིཾ་ཧྲཱཾ་ཀྵཱ་ཛྲཱིཾ་ཧྲཱིཾ་ཧྲཱཾ། དཱིཔ་བྱ་རཏྣཽ་ག་པ་རི་ཤ་ན་ཨ་ཏ་
ཝཱ་ཀ་དེ་བ་ཡཀྵ་ས་མ་ཡ་མ་ནུ་སྨ་ར་ཧིཿཧཱུཾ་ཕཊ་སྭཱ་ཧཱ། འཕགས་པ་གནོད་འཛིན་གྱི་མཚན་བརྒྱ་རྩ་བརྒྱད་པ་རྫོགས་སོ།།    །།རྒྱ་གར་སྐད་དུ། ཨཱ་ཊཱ་ནཱ་
ཊཱི་ཡ་སུ་ཏྲཾ་ནཱ་མ་མ་ཧཱ་སཱུ་ཏྲཾ། བོད་སྐད་དུ། མདོ་ཆེན་པོ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་པ་དང་མཐུན་པའི་མདོ་ཞེས་བྱ་བ། དཀོན་མཆོག་གསུམ་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་
བ་བཞུགས་སོ། །དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུ་ཁ་དོག་འཕགས་པ། གཡོག་འཁོར་གནོད་སྦྱིན་དུ་མ་དང༌། གཡོག་འཁོར་གནོད་སྦྱིན་བརྒྱ་ཕྲག་དུ་མ་དང༌།


91-1-102a


གཡོག་འཁོར་གནོད་སྦྱིན་སྟོང་ཕྲག་དུ་མ་དང༌། གཡོག་འཁོར་གནོད་སྦྱིན་འབུམ་ཕྲག་དུ་མ་དང་ལྡན་པ་ནམ་སྲོས་པ་དང་བཅོམ་
ལྡན་འདས་ག་ལ་བདེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །དེའི་ཚེ་རྒྱལ་པོ་ཆེན་པོ་རྣམ་ཐོས་ཀྱི་
བུའི་ཁ་དོག་གི་མཐུས་རྒྱལ་བུ་རྒྱལ་བྱེད་ཀྱི་ཚལ་ཐམས་ཅད་སྣང་བ་ཆེན་པོས་གསལ་བར་གྱུར་ཏོ། །རྒྱལ་པོ་ཆེན་པོ་རྣམ་ཐོས་ཀྱི་བུ་ཕྱོགས་གཅིག་ཏུ་འདུག་ནས་
དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །རྐང་གཉིས་དམ་པ་རྫོགས་སངས་རྒྱས། །བློ་ལྡན་ཁྱོད་ཀྱིས་གང་མཁྱེན་པ། །ལྷ་རྣམས་ཀྱིས་ནི་དེ་མ་འཚལ། །དཔའ་
ཆེན་ཁྱོད་ལ་ཕྱག་འཚལ་ལོ། །སངས་རྒྱས་གང་དག་འདས་པ་དང༌། །ད་ལྟར་བྱུང་དང་མ་བྱོན་པ། །ཐམས་ཅད་ལ་ནི་བདག་ཕྱག་འཚལ། །ཁྱོད་ལའང་བདག་ནི་
སྐྱབས་སུ་མཆི། །བཙུན་པ། བཅོམ་ལྡན་འདས་ཀྱི་ཉན་ཐོས་ཀྱི་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་གང་དག་གནས་མལ་དགོན་
པ་དག་དང༌། ནགས་འདབ་དག་དང༌། བས་མཐའ་དག་ན་གནས་པ་དག་ཀྱང་མཆིས་ལ། དེ་ན་གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་པ་

91-1-102b


གང་དག་བཅོམ་ལྡན་འདས་ཀྱི་གསུང་རབ་ལ་མངོན་པར་དད་པ་དག་དང༌། མངོན་པར་མ་དད་པ་དག་ཀྱང་མཆིས་ཏེ། །གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་པ་གང་
དག་བཅོམ་ལྡན་འདས་ཀྱི་གསུང་རབ་ལ་མངོན་པར་དད་པ་དེ་དག་ནི། ཤིན་ཏུ་ཉུང་ལ། གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་པ་གང་དག་བཅོམ་ལྡན་འདས་
ཀྱི་གསུང་རབ་ལ་མངོན་པར་མ་དད་པ་དེ་དག་ནི། ཆེས་མང་ལགས་ཏེ། བཙུན་པ་བཅོམ་ལྡན་འདས་ཀྱི་ཉན་ཐོས་ཀྱི་དགེ་སློང་རྣམས་དང༌། དགེ་སློང་མ་རྣམས་དང༌། དགེ་བསྙེན་
རྣམས་དང༌། དགེ་བསྙེན་མ་རྣམས་འདི་ལྟར་བདག་ཉིད་སྲུང་བ་དང༌། བསྐྱབ་པ་དང༌། བདེ་བ་ལ་རེག་པར་གནས་པར་བགྱི་བ་དང༌། གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་
པ་མངོན་པར་མ་དད་པ་དག་མངོན་པར་དད་པར་བགྱི་བ་དང༌། མངོན་པར་དད་པ་རྣམས་ཀྱང་སླར་ཞིང་འཕེལ་བར་བགྱི་བའི་སླད་དུ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་
རིག་སྔགས་དང༌། སྲུང་བ་དང༌། སུག་པ་རྐང་བ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་འཛིན་ཅིང་ཀུན་ཆུབ་པར་བགྱིད་ན་ལེགས་སོ་ལེགས་སོ་ཞེས་གསོལ་བ་དང༌། བཅོམ་ལྡན་
འདས་ཀྱིས་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་ཅང་མི་གསུང་བར་གནང་བར་མཛད་དོ། །དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུས་བཅོམ་ལྡན་འདས་ཀྱིས་ཅང་མི་གསུང་བས་གནང་

91-1-103a


བར་རིག་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་དེའི་ཚེ་བཅོམ་ལྡན་འདས་ཀྱི་སྤྱན་སྔར་ཀུན་ཏུ་རྒྱུ་བ་དང༌། ཀུ་
ཏུ་རྒྱུ་བ་མ་ཡིན་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེན་གསོལ་ཏོ། །སྐྱེ་བོ་གང་
དག་གཏོང་ཕོད་ཅིང༌། ཕྲ་མ་མཆིས་སེར་སྣ་བྲལ། །གང་དག་སངས་རྒྱས་སྐྱབས་མཆིས་པ། །མི་དེ་རྣམས་ཀྱིས་རྙེད་པ་ལེགས། །གང་གི་ཆར་ལ་བརྟེན་ནས་
ནི། །དེ་ན་ཉི་མོར་བརྗོད་པ་ཡི། །ཉི་མ་ཆེན་པོ་དཀྱིལ་འཁོར་ཅན། །ཉི་གདུགས་གང་ནས་འཆར་འགྱུར་བའི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་
ཆེན་གེགས་དང་ལྡན་པ་ནི། །དྲི་ཟའི་བདག་པོ་རྒྱལ་པོ་སྟེ། །མིང་ནི་ཡུལ་འཁོར་སྲུང་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །དྲི་ཟ་
རྣམས་ཀྱིས་ཡོངས་བསྐོར་ཅིང༌། །དྲི་ཟ་རྣམས་ཀྱིས་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་མཐུན་གྲགས་
པ་ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་རྫོགས་སངས་རྒྱས། །སངས་

91-1-103b


རྒྱས་ཉི་མ་གཉེན་མཐོང་ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེས་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་ཁྱོད་ལ་ནི། །རྒྱང་རིང་གནས་
ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །ཁྱོད་ལ་མི་མིན་ཕྱག་འཚལ་བ། །དེ་སྐད་ཡང་དང་ཡང་དུ་ཐོས། །དེ་སླད་བདག་ནི་འདི་
སྐད་ཅེས། །འདྲེན་པ་རྒྱལ་ལ་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚལ་ཅིག །སངས་རྒྱས་རིག་དང་ཞབས་ལྡན་པ། །མྱ་ངན་འདས་ལ་ཕྱག་འཚོལ་མཆི།།
དེ་ལྟར་ཤར་གྱི་ཕྱོགས་དེ་ནི། །བཟང་པ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡང་པ་ལགས། །གང་ན་ཡི་དྭགས་
ཞེས་བགྱི་བ། །རྒྱབ་ཀྱི་ཤ་འཚལ་ཕྲ་མ་ཅན། །སྲོག་གཅོད་བགྱིད་པ་མ་རུངས་པ། །འཇུངས་ཤིང་མི་སྙན་སྨྲ་བགྱིད་པའི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་
ཆེན་གྲགས་དང་ལྡན་པ་ནི། །གྲུལ་བུམ་བདག་པོ་རྒྱལ་པོ་སྟེ། །མིང་ནི་འཕགས་སྐྱེས་པོ་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གྲུལ་བུམ་
རྣམས་ཀྱིས་ཡོངས་བསྐོར་ཅིང༌། །གྲུལ་བུམ་རྣམས་ཀྱིས་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་མཐུན་གྲགས་པ་

91-1-104a


ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་
རྫོགས་སངས་རྒྱས། །སངས་རྒྱས་ཉི་མའི་གཉེན་མཐོང་ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེད་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་
ཁྱོད་ལ་ནི། །རྒྱང་རིང་གནས་ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །ཁྱོད་ལ་མི་མིན་ཕྱག་འཚལ་བ། །དེ་སྐད་ཡང་དང་
ཡང་དུ་ཐོས། །དེ་སླད་བདག་ནི་འདི་སྐད་ཅེས། །འདྲེན་པ་རྒྱལ་ལ་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚོལ་ཅིག །སངས་རྒྱས་རིག་དང་ཞབས་
ལྡན་པ། །མྱ་ངན་འདས་ལ་ཕྱག་འཚལ་མཆི། །དེ་ལྟར་ལྷོ་ཡི་ཕྱོགས་དེ་ནི། །བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །
རྒྱལ་ཆེན་གྲགས་དང་ལྡན་པ་ལགས། །གང་ཞིག་ནུབ་པ་ཁོ་ན་ལས། །དེས་ན་མཚན་མོར་བརྗོད་པ་ཡི། །ཉི་མ་ཆེན་པོ་དཀྱིལ་འཁོར་ཅན། །ཉི་གདུགས་
གང་དུ་ནུབ་འགྱུར་བ། །དེ་ན་མཚོ་ཆེན་ཟབ་མོ་ནི། །ཤིན་ཏུ་འདའ་བར་དཀའ་བ་སྟེ། །དེ་ནི་ཆུ་སྔོན་རྒྱ་མཚོ་ཞེས། །སྐྱེ་བོས་རྟོགས་པ་མཆིས་པ་ཡི། །ཕྱོགས་དེ་

91-1-104b


མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ནི། །ཀླུ་ཡི་བདག་པོ་རྒྱལ་པོ་སྟེ། །མིང་ནི་མིག་མི་བཟང་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །ཀླུ་དང་གར་
གྱིས་རྟག་ཏུ་རྩེ། །ཀླུ་རྣམས་ཀྱིས་ནི་ཡོངས་བསྐོར་ཅིང༌། །ཀླུ་རྣམས་ཀྱིས་ནི་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག །དེ་
དག་མིང་མཐུན་གྲགས་པ་ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་
རྫོགས་སངས་རྒྱས། །སངས་རྒྱས་ཉི་མའི་གཉེན་མཐོང་ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེས་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་
ཁྱོད་ལ་ནི། །རྒྱང་རིང་གནས་ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །ཁྱོད་ལ་མི་མིན་ཕྱག་འཚལ་བ། །དེ་སྐད་ཡང་དང་ཡང་
དུ་ཐོས། །དེ་སྐད་བདག་ནི་འདི་སྐད་ཅེས། །འདྲེན་པ་རྒྱལ་ལ་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚོལ་ཅིག །སངས་རྒྱས་རིག་དང་ཞབས་ལྡན་པ། །མྱ་ངན་
འདས་ལ་ཕྱག་འཚོལ་མཆི། །དེ་ལྟར་ནུབ་ཀྱི་ཕྱོགས་དེ་ནི། །བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་

91-1-105a


ལགས། །གང་ན་བྱང་གི་སྒྲ་མི་སྙན། །དགའ་ཞིང་ལྷུན་ཆེན་བལྟ་མཛེས་དང༌། །གང་ན་མི་རྣམས་ཚེ་ལོ་ནི། །བརྒྱ་ཕྲག་བཅུ་པ་སྐྱེ་འགྱུར་ཞིག།།
དེ་དག་མི་རྨོ་མི་འདེབས་ལ། །གཤོལ་ཡང་འཆའ་བར་མི་བགྱིད་ཅིང༌། །ཚེ་རིང་མདོག་དང་ལྡན་པ་དང༌། །ངེས་པར་ཡོངས་སུ་སྤྱོད་བགྱིད་ཅིང༌། །ཟས་སུ་སཱ་ལུ་ཁ་
དོག་དང༌། །དྲི་དང་རོ་དང་ལྡན་པ་དང༌། །དྲི་བདའ་མེ་ཏོག་ཚོགས་འདྲ་ཞིང༌། །ལྷ་ཡི་བདུད་རྩི་འདྲ་བ་འཚལ། །ན་ལི་ཀེ་ར་བསྐོལ་བགྱིས་ནས། །ཚོད་མར་དེ་འཚལ་
སྲན་ཚོད་མིན། །གང་ན་མེ་ལྕེའི་རྩེ་འདྲ་བའི། །སྨན་དག་འཁྲུངས་པར་འགྱུར་བ་ཡིན། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ནི། །གནོད་
སྦྱིན་བདག་པོ་རྒྱལ་པོ་སྟེ། །མིང་ནི་ལུས་ངན་བོ་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གནོད་སྦྱིན་རྣམས་ཀྱིས་ཡོངས་བསྐོར་ཅིང༌། །
གནོད་སྦྱིན་རྣམས་ཀྱིས་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་
སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་རྫོགས་སངས་རྒྱས། །སངས་རྒྱས་ཉི་མའི་གཉེན་མཐོང་

91-1-105b


ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེས་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་ཁྱོད་ལ་ནི། །རྒྱང་རིང་གནས་ཤིང་ཕྱག་འཚལ་ལགས། །
བདག་ལ་དགེ་བས་གཟིགས་སུ་གསོལ། །ཁྱོད་ལ་མིང་མཐུན་ཕྱག་འཚལ་བ། །དེ་སྐད་ཡང་དང་ཡང་དུ་ཐོས། །དེ་སླད་བདག་ནི་འདི་སྐད་ཅེས། །འདྲེན་པ་རྒྱལ་ལ་ཕྱག་
འཚོལ་ཅིག །གཽ་ཏམ་ཁྱོད་ལ་ཕྱག་འཚོལ་ཅིག །སངས་རྒྱས་རིག་དང་ཞབས་ལྡན་པ། །མྱ་ངན་འདས་ལ་ཕྱག་འཚོལ་མཆི། །དེ་ལྟར་བྱང་གི་ཕྱོགས་དེ་ནི། །
བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ལགས། །ཤར་ཕྱོགས་ན་ནི་ཡུལ་འཁོར་སྲུང༌། །ལྷོ་ཕྱོགས་
ན་ནི་འཕགས་སྐྱེས་པོ། །ནུབ་ཕྱོགས་ན་ནི་མིག་མི་བཟང༌། །བྱང་ཕྱོགས་ན་ནི་ལུས་ངན་པོ། །རྒྱལ་པོ་ཆེན་པོ་སྡེ་བཞི་དག །འཇིག་རྟེན་སྐྱོང་བ་གྲགས་དང་ལྡན། །རྫུ་
འཕྲུལ་ཆེན་པོ་སྟོབས་པོ་ཆེ། །ཕྱོགས་བཞི་དག་ནི་སྐྱོང་བར་བགྱིད། །རྒྱལ་པོ་དག་གི་མངག་གཞུག་པ། །གནོད་སྦྱིན་འདོད་རྒུར་མཆི་བ་རྣམས། །དེ་དག་གླང་པོ་ཆེ་
འཚལ་ཞིང༌། །ཕྱོགས་ཕྱོགས་དག་ཏུ་རྣམ་པར་རྒྱུ། །དེ་དག་ནི། ཆིབས་རྟ་དང༌། རྔ་མོ་དང༌། ཁྱུ་མཆོག་དང༌། མ་ཧེ་དང༌། ར་དང༌། ལུག་དང༌། སྦྲུལ་དང༌། བྱ་དང༌།

91-1-106a


སྐྱེས་པ་དང༌། བུད་མེད་དང༌། གཞོན་ནུ་དང༌། གཞོན་ནུ་མ་ལ་འཚལ་ཞིང་ཕྱོགས་ཕྱོགས་དག་ཏུ་ཡང་མཆི་ལགས་སོ། །གླང་པོ་ཆེ་གཅིག་
གིས་ཤིང་རྟ་དྲངས་ཤིང་ཕྱོགས་ཕྱོགས་དག་ཏུ་ཡང་མཆི་ལགས་སོ། །ཆིབས་རྟ་དང༌། རྔ་མོ་དང༌། ཁྱུ་མཆོག་དང༌། མ་ཧེ་དང༌། ར་དང༌། ལུག་དང༌། སྤྲུལ་དང༌།
བྱ་དང༌། སྐྱེས་པ་དང༌། བུད་མེད་དང༌། གཞོན་ནུ་དང༌། གཞོན་ནུ་མ་གཅིག་གིས་ཤིང་རྟ་དྲངས་ཤིང་ཕྱོགས་ཕྱོགས་དག་ཏུ་ཡང་མཆི་ལགས་སོ། །རྫུ་འཕྲུལ་ཆེན་
པོ་སྟོབས་པོ་ཆེའི། །གནོད་སྦྱིན་འདོད་རྒུར་མཆི་བ་རྣམས། །བཞོན་པ་དེ་དག་འཚལ་ནས་ནི། །ཕྱོགས་བཞི་དག་ནི་སྐྱོང་བར་བགྱིད། །རྒྱལ་པོ་དག་གི་གྲོང་ཁྱེར་
དག །སྣ་ཚོགས་མཁའ་ལ་རྒྱུ་བ་མཆིས། །འདི་ལྟ་སྟེ། ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང༌། ས་ལ་ཀུན་ཏུ་རྒྱུ་བ་མ་ལགས་པ་དང༌། གར་བཅས་
ས་སྟེང་ཀུན་ཏུ་རྒྱུ་བ་དང༌། སྦུབས་ཅན་དང༌། གྲོང་ཁྱེར་སྦུབས་ཅན་ཞེས་བགྱི་བ་དག་ལགས་སོ། །བྱང་ཕྱོགས་ན་མཚོ་ཀ་བི་པངྐ་ཞེས་བགྱི་བ་ཡང་མཆིས་ལགས་
སོ། །ནུབ་ཕྱོགས་ན་གྲོང་ཁྱེར་གསར་པ་གསེར་ལྡན་དང༌། གོས་ཅན་དང༌། གོས་མཆོག་ཅན་དང༌། པདྨ་ཅན་དང༌། པདྨ་བཟང་པོ་ཅན་དང༌། ས་གཞི་ཅན་ཞེས་བགྱི་

91-1-106b


བདག་ཀྱང་མཆིས་སོ། །ཆབ་རྒྱུན་མང་པོའི་གནས་གྱུར་པ། །འཛིན་པ་ཞེས་བགྱིའོ་མཚོ་མཆིས་ཏེ། །ཆབ་རྒྱུན་ཐ་དད་དེ་ལས་འབྱུང༌། །དེ་ལས་དགུང་ཆར་འབབ་པར་འགྱུར་
བཙུན་པ། །གྲོང་ཁྱེར་ཨུ་ཤི་རིའི་སྦུབས་ཀྱི་ཕ་རོལ་ན། ལུས་གནས་དང་ནི་གནས་ཡངས་དང༌། །དེ་བས་གནས་ཡངས་རྒྱུན་ལུགས་ཅན། །རྒྱུན་ལུགས་མང་དང་དེ་བས་
མང༌། །བར་སྣང་མཁའ་ལ་བྱ་ལྟར་གདའ། །བཙུན་པ། གྲོང་ཁྱེར་སྦུབས་ཅན་གྱི་ཕ་རོལ་བྱང་གི་ཕྱོགས་ཆ་ན་འདུན་ས་བྱ་གར་ཅན་ཞེས་བགྱི་བདེ་མཆིས་ཏེ། དེར་ནི། གནོད་
སྦྱིན་རྣམས་འདུ་ཞིང་གནས་ལགས་སོ། །རྐང་མི་སྡུག་ལ་མཆུ་འཕྱང་དང༌། །འཇིགས་རུང་ལྟོ་སྤུ་ཅན་དག་མཆིས། །དེ་ན་ལྗོན་ཤིང་འབྲས་བུ་རྟག །རྨ་བྱ་ཁྲུང་ཁྲུང་སྒྲ་
སྙན་ཅིང༌། །ཁུ་བྱུག་སྒྲ་སྐད་ཆེན་པོ་དང༌། །ཤང་ཤུག་ཏེའུ་དག་སྒྲ་འབྱིན་ཅིང༌། །རྨ་བྱ་རྣམས་ཀྱི་སྒྲ་དག་དང༌། །ཀཽ་ཀུམྦྷ་དང་ཆུན་ལག་དང༌། །བྱ་རྣམས་སྣ་ཚོགས་སྐད་འབྱིན་
ཅིང༌། །མེ་ཏོག་སྦྲང་རྩིའི་རོ་ལ་དགའ། །ལུས་ངན་པ་དེ་གླུ་གར་གྱིས། །པདྨ་ཅན་དང་ལྷན་ཅིག་རྩེ། །བཙུན་པ། གྲོང་ཁྱེར་ལྕང་ལོ་ཅན་གྱི་ཕ་རོལ་ན་རྒྱལ་པོ་དཔའ་བོ་ཞེས་བགྱི་
བ་ཡུལ་འཁོར་མུ་ཁྱུད་ན་མཆིས་ལགས་སོ། །བདག་གང་ན་མཆིས་པའི་མདུན་ས་དེ་ནི། ཁྱུ་མཆོག་ཅན་ཞེས་བགྱི་སྟེ། བདག་གི་མིང་ནི། རྣམ་ཐོས་ཀྱི་བུ་ཞེས་བགྱི་ལགས་

91-1-107a


སོ། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏ་པྱ་ཐཱ། ཨི་ལི་མི་ལི། ཨི་ལི་མི་ལི། ཀི་ཊི་མཱུ་ལེ། ཧི་ལི་ཀི་ཊི་མཱུ་ལེ། ཧུ་
དུ་མེ། ཧུ་དུར་དུ་མེ། གཽ་རི། གནྡྷ་རི། གོ་དོ་ཧ་ནི། ཨོ་ཀེ་མོ་ཀེ་སྭཱཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་བདག་གིས་དྲི་ཟ་རྣམས་དང༌། དྲི་ཟ་ཆེན་པོ་
རྣམས་དང༌། དྲི་ཟའི་སྡེ་དཔོན་རྣམས་དང༌། དམག་དཔོན་རྣམས་ཀྱི་མིང་བརྗོད་པར་བགྱི་ལགས་སོ། །འདི་ལྟ་སྟེ། འདོད་མྱོས་དགའ་བས་མྱོས་པ་དང༌། གླུ་ཡིས་
མྱོས་པ་སྤུན་དང་ནི། །ཕྲེང་བས་མྱོས་དང་སྤྲང་རྩིས་མྱོས། །མེ་ཏོག་མྱོས་པ་སྤུན་རྣམས་དང༌། །རྟག་ཏུ་མྱོས་དང་དཔལ་གྱིས་མྱོས། །ནོར་གྱིས་མྱོས་དང་དགའ་བྱེད་
དང་། །ཨུཏྤལ་པདྨ་ཟླ་བ་དང༌། །རྔ་འཛིན་དང་ནི་ཁུ་བྱུག་སྒྲ། ཏུམྦུ་རུ་དང་གཙུག་ལྔ་དང༌། །གསེར་སྤྱོད་བུ་མོ་གསེར་ཅན་དང༌། །པ་བ་སངས་དང་ཕུར་བུ་དག་
འབྲོག་གནས་ཇི་སྙེད་རྒྱལ་པོ་ལགས། །དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་དྲི་ཟ་འདི་ནི། བདག་ལ་འཚེའོ། །དྲི་ཟ་འདི་ནི། བདག་མི་གཏོང་
ངོ། །ཞེས་མཆི་ཞིང༌། དེ་དག་ལ་གོ་བར་བགྱིད་ལགས་སོ། །བདག་ལ་འཚེ་བའི་དྲི་ཟ་དང༌། །བདག་མི་གཏོང་བའི་དྲི་ཟ་ཡིས། །ལེགས་པར་སྨྲས་པ་འདི་ཐོས་ནས། །


91-1-107b


ཨརྫ་ཀ་ཡི་དོག་པ་བཞིན། །དེ་མགོ་ཚལ་པ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཀུནྟུ་ལེ། ཀུནྟུ་ལེ། ཀུནྟུ་ལེ། ཀུནྟུ་
ལེ། ཨ་ཧི་ཨེ་ཧི། སཱ་དྷ་མ་ཏི་ཀེ །སཱ་དྷ་བྷཎྜི་ནི་ཀེ། ཏིཥྛ་དུཥྛ་བ་ཏོ་སི་སྭཱཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་
བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སྲུག་པ་རྐང་པ་ལ་ཕྱག་འཚལ་བར་འགྱུར་
བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་དྲི་ཟའམ། དྲི་ཟ་མོའམ། དྲི་ཟ་རྒན་པོའམ། དྲི་ཟ་རྒན་མོའམ། དྲི་ཟའི་བུ་ཕོའམ། དྲི་ཟའི་
བུ་མོའམ། དྲི་ཟའི་འཁོར་ཕོའམ། དྲི་ཟའི་འཁོར་མོ་འམ། དྲི་ཟའི་མངག་གཞུག་པའམ། དྲི་ཟའི་མངག་གཞུག་མ་འཚེ་བར་བགྱིད་པ། གླགས་ལྟ་ཞིང་གླགས་
ཚོལ་བ་ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ། དྲི་ཟ་རྣམས་ཀྱི་དྲི་ཟ་འདུ་བའི་ནང་དུ་
མཆིར་མི་ཆུད་ཅིང་རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །བཙུན་

91-1-108a


པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་
དང་། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་
ཤིང་འདོན་པར་བགྱིད་པ་དེ་ལ་གལ་ཏེ་ཤ་ཟའམ། ཤ་ཟ་མོའམ། ཤ་ཟ་རྒན་པོའམ། ཤ་ཟ་རྒན་མོའམ། ཤ་ཟའི་བུ་ཕོའམ། ཤ་ཟའི་བུ་མོའམ། ཤ་
ཟའི་འཁོར་ཕོའམ། ཤ་ཟའི་འཁོར་མོའམ། ཤ་ཟའི་མངག་གཞུག་པའམ། ཤ་ཟའི་མངག་གཞུག་མ་འཚེ་བར་བགྱིད་པ། གླགས་ལྟ་ཞིང་གླགས་ཚོལ་
བ་ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་ཤ་ཟ་རྣམས་ཀྱི་ཤ་ཟ་འདུ་བའི་ནང་དུ་མཆིར་
མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །དེ་ལ་གསང་
སྔགས་ཀྱི་ཚིག་ནི། འདི་དག་ལགས། །ཏདྱ་ཐཱ། ཧུ་མེ་ཧུ་མེ། ཧུ་མེ་ལི། ཧུ་མི་ལཱ་བ་ཏཱི་ཡེ་སྭཱཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་བདག་གིས་

91-1-108b


གྲུལ་བུམ་རྣམས་དང༌། གྲུལ་བུམ་ཆེན་མོ་རྣམས་དང༌། གྲུལ་བུམ་གྱི་སྡེ་དཔོན་རྣམས་དང༌། དམག་དཔོན་གྱི་མིང་བརྗོད་པར་བགྱི་ལགས་སོ། །འདི་ལྟ་སྟེ། བྱིན་དང་ཉེ་
བྱིན་ཀྲི་མི་ཤ་།རྩིབས་ལོགས་ཆེ་དང་གསུས་པོ་ཆེ། །ལག་བཅུ་དང་ནི་ས་ལ་རྒྱུ། །གཡོན་ཕྱོགས་ནག་པོ་དམར་པོ་དང༌། །སྤྲིན་མདོག་དང་ནི་དྲི་མེད་དང༌། །རྣ་བ་རིང་དང་འབྲུག་
སྒྲ་སྒྲོག །རལ་པ་ཅན་དང་སྟོབས་བཅུ་དང༌། །སྲིད་སྒྲུབ་དང་ནི་འདོད་རྒུར་མཆི། །འཇོག་པོ་དང་ནི་བྱ་བ་སྦེད། །ལ་བ་བཟང་ལྡན་གསུམ་པོ་དང༌། །ཚོན་ཀུན་དང་ནི་མིག་
བཀྲ་བོ། །འགྲོ་གནས་ཇི་སྙེད་མཆིས་པ་ལགས། །དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་གྲུལ་བུམ་འདི་ནི། བདག་ལ་འཚེའོ། །གྲུལ་བུམ་འདི་
ནི། བདག་མི་གཏོང་ངོ༌། །ཞེས་མཆི་ཞིང༌། དེ་དག་ལ་གོ་བར་བགྱིད་ལགས་སོ། །བདག་ལ་འཚེ་བའི་གྲུལ་བུམ་དང༌། །བདག་མི་གཏོང་བའི་གྲུལ་བུམ་གྱིས། །ལེགས་
བར་སྨྲས་པ་འདི་ཐོས་ན། །ཨ་རྫ་ཀ་ཡི་དོག་པ་བཞིན། །དེ་ཡི་མགོ་ཚལ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། སི་རེ་བི་སི་
རེ། སི་རི་བི་སི་རེ། སི་རི་བི་སི་རེ། སི་རི་བི་སི་རེ། ཀྲིཥྞ་ཚ་ག་ལེ། ཀ་རཱ་ཌི། བིཾ་ག་ལེ་སྭཱཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་


91-1-109a


མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་
དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་བར་བགྱིད་པ་དེ་ལ་གལ་ཏེ་གྲུལ་བུམ་མམ། གྲུལ་
བུམ་མོའམ། གྲུལ་བུམ་རྒན་པོའམ། གྲུལ་བུམ་རྒན་མོའམ། གྲུལ་བུམ་གྱི་བུ་ཕོའམ། གྲུལ་བུམ་གྱི་བུ་མོའམ། གྲུལ་བུམ་གྱི་འཁོར་ཕོའམ། གྲུལ་
བུམ་གྱི་འཁོར་མོའམ། གྲུལ་བུམ་གྱི་མངག་གཞུག་པ་དང༌། གྲུལ་བུམ་གྱི་མངག་གཞུག་མ་འཚེ་བར་བྱེད་པ། གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་
བར་མཆི་ཞིང༌། ཉེ་བར་འགྲང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་གྲུལ་བུམ་རྣམས་ཀྱི་གྲུལ་བུམ་འདུ་བའི་ནང་དུ་མཆིར་
མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་ཚལ་པ་བདུན་དུ་འགས་ལགས་སོ། །བཙུན་པ་
བཅོམ་ལྡན་འདས་ཀྱི་ཉན་ཐོས་ཀྱི་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་

91-1-109b


དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་
ཏེ་ཡི་དྭགས་སམ། ཡི་དྭགས་མོའམ། ཡི་དྭགས་རྒན་ཕོའམ། ཡི་དྭགས་རྒན་མོའམ། ཡི་དྭགས་བུ་ཕོའམ། ཡི་དྭགས་ཀྱི་བུ་མོའམ། ཡི་དྭགས་ཀྱི་འཁོར་
ཕོའམ། ཡི་དྭགས་ཀྱི་འཁོར་མོའམ། ཡི་དྭགས་ཀྱི་མངག་གཞུག་པའམ། ཡི་དྭགས་ཀྱི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་
ལ་ཞིག་ཉེ་བར་མཆི་ཞིང༌། ཉེ་བར་འགྲེང་ངམ་ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་ཡི་དྭགས་རྣམས་ཀྱི་ཡི་དྭགས་འདུ་བའི་ནང་དུ་
མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨ་རྫ་ཀའི་དོག་པ་བཞིན་ཚལ་པ་བདུན་དུ་འགས་ལགས་སོ། །དེ་ལ་
གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཡུ་མི་ཡུ་མི། ཡུ་མི་ལེ། ཡུ་མི་ལ་བཱ་ཏི་ཡེ་སྭཱཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་
བདག་གིས་ཀླུ་རྣམས་དང༌། ཀླུ་ཆེན་པོ་རྣམས་དང༌། ཀླུའི་སྡེ་དཔོན་རྣམས་དང༌། དམག་དཔོན་རྣམས་ཀྱི་མིང་བརྗོད་པར་བགྱི་ལགས་སོ། །འདི་ལྟ་སྟེ། དགའ་དང་ཉེ་

91-1-110a


དགའ་ཀུན་དགའ་དང༌། །ནོར་རྒྱས་དང་ནི་འཛམ་བུ་བཟང༌། །སེར་པོ་དང་ནི་ཞོ་རྣ་དང༌། །དབང་པོའི་ལག་དང་བཀྲ་ཤིས་དང༌། །མྱ་ངན་མེད་དང་
མྱ་ངན་བྲལ། །རབ་གྲོལ་དང་ནི་རྒྱལ་བའི་བདག །ངོས་ཡངས་པོ་དང་ངོས་བཀྲ་དང༌། །ཡངས་པ་ཅན་དང་བཀྲ་བདུད་རྒྱལ། །གདེངས་ཀ་ཆེན་དང་སྐར་དགའ་དང༌། །ནག་
པོ་ཆེ་དང་ལག་འགྲོ་དང༌། །ར་སྐྱོང་དང་ནི་འཇོག་པོ་དང༌། །གཡོན་ཕྱོགས་དེ་བཞིན་ནག་པོ་དང༌། །སྔོ་བསངས་དཀར་དང་འགྲོགས་པ་ནི། །འགྲོ་གནས་ཇི་སྙེད་མཆིས་
པ་ལགས། །དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་ཀླུ་འདི་ནི། བདག་ལ་འཚེའོ། །ཀླུ་འདི་ནི། བདག་མི་གཏོང་ངོ་ཞེས་མཆི་ཞིང༌། དེ་དག་ལ་གོ་
བར་བགྱིད་ལགས་སོ། །བདག་ལ་འཚེ་བའི་ཀླུ་དག་དང༌། །བདག་མི་གཏོང་བའི་ཀླུ་རྣམས་ཀྱིས། །ལེགས་པར་སྨྲས་པ་འདི་ཐོས་ན། །ཨརྫ་ཀ་ཡི་དོག་པ་བཞིན།།
དེ་ཡི་མགོ་ཚལ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཙི་ལེ་བི་ཙི་ལེ། ཙི་ལི་བི་ཙི་ལི། གཽ་རི། གནྡྷ་རི། མ་ཏཾ་གི་
གཎྜ་ལི་སྭཱཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་ཀྱིས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་མ་

91-1-110b


ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་འགྱིད་
པ་དེ་ལ་གལ་ཏེ་ཀླུའམ། ཀླུ་མོའམ། ཀླུ་རྒན་པོའམ། ཀླུ་རྒན་མོའམ། ཀླུའི་བུ་ཕོའམ། ཀླུའི་བུ་མོའམ། ཀླུའི་འཁོར་ཕོའམ། ཀླུའི་འཁོར་མོའམ། ཀླུའི་
མངག་གཞུག་པའམ། ཀླུའི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་ངམ། ཉེ་བར་མཆིས་
པར་གྱུར་ན། གླགས་མི་རྙེད་ཅིང་གནས་མི་རྙེད་ལ། ཀླུ་རྣམས་ཀྱི་ཀླུ་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་
སྟེ། དེའི་མགོ་ཨརྫ་ཀའི་དོག་པ་བཞིན་ཚལ་པ་བདུན་དུ་འགས་ལགས་སོ། །བཙུན་པ། བཅོམ་ལྡན་འདས་ཀྱི་ཉན་ཐོས་ཀྱི་དགེ་སློང་ངམ། དགེ་སློང་མའམ།
དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་
ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་ལས་སྲུལ་བོའམ། ལུས་སྲུལ་མོའམ། ལུས་སྲུལ་རྒན་པོའམ།

91-1-111a


ལུས་སྲུལ་རྒན་མོའམ། ལུས་སྲུལ་པོའི་བུ་ཕོའམ། ལུས་སྲུལ་པོའི་བུ་མོའམ། ལུས་སྲུལ་པོའི་འཁོར་ཕོའམ། ལུས་སྲུལ་
པོའི་འཁོར་མོའམ། ལུས་སྲུལ་པོའི་མངག་གཞུག་པའམ། ལུས་སྲུལ་པོའི་མངག་གཞུག་མའམ། འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་
ཞིག་ཉེ་བར་མཆི་ཞིང༌། ཉེ་བར་འགྲེང་ངམ་ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་ལུས་སྲུལ་པོ་རྣམས་ཀྱི་ལུས་སྲུལ་པོ་འདུ་བའི་ནང་དུ་མཆིར་
མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །དེ་ལ་གསང་སྔགས་ཀྱི་ཚིག་
ནི། འདི་དག་ལགས་སོ། །ཏདྱ་ཐཱ། ཨཱ་པེ་ནེ་བ་ཧ་ནི། མ་ཧཱ་ན་བ་ཏཱི་ཡ་སྭཱ་ཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་བདག་གིས་གནོད་སྦྱིན་རྣམས་དང༌། གནོད་སྦྱིན་
ཆེན་པོ་རྣམས་དང༌། གནོད་སྦྱིན་གྱི་སྡེ་དཔོན་རྣམས་དང༌། དམག་དཔོན་རྣམས་ཀྱི་མིང་བརྗོད་པར་བགྱི་ལགས་སོ། །འདི་ལྟ་སྟེ། དབང་པོ་ཟླ་བ་ཆུ་ལྷ་དང༌། །བྷ་ར་དྷྭ་
ཛ་སྐྱེ་རྒུའི་བདག །དབང་ལྡན་ཙནྡན་འདོད་གཙོ་དང༌། །མགྲིན་ངན་དང་ནི་མགུལ་ངེས་དང༌། །སྟོབས་ལྡན་ནོར་བུ་ནོར་སྤྱོད་དང༌། །སྒྲ་རབ་དང་ནི་ཉེ་ལྔ་དང༌། །རི་མཉམ་གསེར་

91-1-111b


ཅན་གང་པོ་དང༌། །སེང་ལྡེང་མ་དང་གཡོན་ཅན་དང༌། །གནོད་སྦྱིན་བ་སྐྱོང་འབྲོག་གནས་དང༌། །རྒྱལ་བ་ཁྱུ་མཆོག་མི་རྒྱལ་པོ། །དྲི་ཟ་སྣ་ཚོགས་སྡེ་དང་ནི། །ལྕགས་མདུང་རིང་དང་
མ་ལྡན་དང༌། །ཚིག་ལྔ་སེར་པོ་ཡིད་དགའ་དང༌། །གནོད་སྦྱིན་རིང་པོ་འཁོར་དང་བཅས། །འབྲས་བུ་གསུམ་དང་མགུལ་གསུམ་པ། །འགྲོ་གནས་ཇི་སྙེད་མཆིས་པ་ལགས།།
དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་གནོད་སྦྱིན་འདི་ནི། བདག་ལ་འཚེའོ། །གནོད་སྦྱིན་འདི་ནི། བདག་མི་གཏོང་ངོ་ཞེས་མཆི་ཞིང༌། དེ་དག་ལ་གོ་
བར་བགྱིད་ལགས་སོ། །བདག་ལ་འཚེ་བའི་གནོད་སྦྱིན་དང༌། །བདག་མི་གཏོང་བའི་གནོད་སྦྱིན་གྱིས། །ལེགས་པར་སྨྲས་པ་འདི་ཐོས་ན། །ཨརྫ་ཀ་ཡི་དོག་པ་བཞིན། །དེའི་
མགོ་ཚལ་པ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཧི་ལི་མི་ལི། ཧི་ལི་མི་ལེ། ཀཱིརྟི་མཱུ་ལེ། ཧི་ལི་ཀཱིརྟི་མཱུ་ལེ། ཨོཾ་ཏུམྦེ་ཏུམྦེ།
ཨོཾ་ཏུམྦེ་ཏུམྦེ། ཨོཾ་གྷེ་མོ་གྷེ། གོ་དེ་ཧི། བྷྲིཾ་ག་རེ། རི་ཥི་སཏྟ་མེ་སྭཱ་ཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་
མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། །སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་པ་འདི་ཉིད་རྒྱ་

91-1-112a


ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་གནོད་སྦྱིན་ནམ། གནོད་སྦྱིན་མོའམ། གནོད་སྦྱིན་རྒན་པོའམ། གནོད་སྦྱིན་
རྒན་མོའམ། གནོད་སྦྱིན་གྱི་བུ་ཕོའམ། གནོད་སྦྱིན་གྱི་བུ་མོའམ། གནོད་སྦྱིན་གྱི་འཁོར་ཕོའམ། གནོད་སྦྱིན་གྱི་འཁོར་མོའམ། གནོད་སྦྱིན་གྱི་མངག་གཞུག་
པའམ། གནོད་སྦྱིན་གྱི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་དམ། ཉེ་བར་མཆིས་པར་
གྱུར་ན། གླགས་མི་རྙེད་ཅིང་གནས་མི་རྙེད་ལ། གནོད་སྦྱིན་རྣམས་ཀྱི་གནོད་སྦྱིན་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་
མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་ཚལ་པ་བདུན་དུ་འགས་ལགས་སོ། །བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ།
དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ། རིག་སྔགས་དང༌། སྲུང་པ་དང༌། སུག་པ་རྐང་པ་ལ་ཕྱག་
འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་སྲིན་པོའམ། སྲིན་མོའམ། སྲིན་པོ་རྒན་པོའམ། སྲིན་པོ་རྒན་མོའམ། སྲིན་

91-1-112b


པོའི་བུ་ཕོའམ། སྲིན་པོའི་བུ་མོའམ། སྲིན་པོའི་འཁོར་ཕོའམ། སྲིན་པོའི་འཁོར་མོའམ། སྲིན་པོའི་མངག་གཞུག་པའམ། སྲིན་པོའི་མངག་གཞུག་མའམ།
འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་སྲིན་པོ་རྣམས་ཀྱི་སྲིན་
པོ་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་
སོ། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཧི་ལི་ཧི་ལི། ཧཱུ་ལུ་ཧཱུ་ལུ། ཡུ་མེ་ཡུ་མེ་ལ། ཡུ་མཱི་ལ་བ་ཏྲཱི་ཡེ་སྭཱ་ཧཱ། དེ་ནས་རྒྱལ་པོ་རྣམ་
ཐོས་ཀྱི་བུས་བཅོམ་ལྡན་འདས་ཀྱི་སྤྱན་སྔར་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་
བར་འགྱུར་བ་འདི་ཉིད་རྒྱ་ཆེར་བརྗོད་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་དེ་ཉིད་དུ་མི་སྣང་བར་གྱུར་ཏོ། །དེ་ནས་བཅོམ་ལྡན་འདས་དེ་ཉིད་ཀྱི་མཚན་
མོ་འདས་པ་དང༌། དགེ་སློང་གི་དགེ་འདུན་གྱི་གཙོ་ལ་གདན་བཤམས་པ་དེ་ཉིད་ལ་བཞུགས་སོ། །བཞུགས་ནས་ཀྱང་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་

91-1-113a


པ། དགེ་སློང་དག །མདང་རྒྱལ་པོ་ཆེན་པོ་རྣམ་ཐོས་ཀྱི་བུ་ཁ་དོག་འཕགས་པ། གཡོག་འཁོར་གནོད་སྦྱིན་དུ་མ་དང༌། །གཡོག་འཁོར་
གནོད་སྦྱིན་བརྒྱ་ཕྲག་དུ་མ་དང༌། གཡོག་འཁོར་གནོད་སྦྱིན་སྟོང་ཕྲག་དུ་མ་དང༌། གཡོག་འཁོར་གནོད་སྦྱིན་འབུམ་ཕྲག་དུ་མ་དང་ལྡན་པ་ནམ་སྲོས་པ་དང༌། ང་
ག་ལ་བ་དེར་འོངས་ཏེ་ཕྱིན་ནས་ངའི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །དེའི་ཚེ་རྒྱལ་པོ་ཆེན་པོ་རྣམ་ཐོས་ཀྱི་བུའི་ཁ་དོག་གི་མཐུས་
རྒྱལ་བྱེད་ཀྱི་ཚལ་ཐམས་ཅད་སྣང་བ་ཆེན་པོས་གསལ་བར་གྱུར་ཏོ། །རྒྱལ་པོ་ཆེན་པོ་རྣམ་ཐོས་ཀྱི་བུ་ཕྱོགས་གཅིག་ཏུ་འདུག་ནས་དེའི་ཚེ་ཚིགས་སུ་བཅད་པ་འདི་དག་
གསོལ་ཏོ། །རྐང་གཉིས་དམ་པ་རྫོགས་སངས་རྒྱས། །བློ་ལྡན་ཁྱོད་ཀྱིས་གང་མཁྱེན་པ། །ལྷ་རྣམས་ཀྱིས་ནི་དེ་མ་འཚལ། །དཔའ་ཆེན་ཁྱོད་ལ་ཕྱག་འཚལ་ལོ། །
སངས་རྒྱས་གང་དག་འདས་པ་དང༌། །ད་ལྟར་བྱུང་དང་མ་བྱོན་པ། །ཐམས་ཅད་ལ་ནི་བདག་ཕྱག་འཚལ། །ཁྱོད་ལ་བདག་ནི་སྐྱབས་སུ་མཆི། །བཙུན་པ། བཅོམ་
ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་དག་གནས་མལ་དགོན་པ་དང༌། ནགས་འདབས་དག་དང༌། བས་

91-1-113b


མཐའ་དག་ན་གནས་པ་དག་ཀྱང་མཆིས་ལ། དེ་ན་གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་པ་གང་དག་བཅོམ་ལྡན་འདས་ཀྱི་གསུང་རབ་ལ་
མངོན་པར་དད་པ་དག་དང༌། མངོན་པར་མ་དད་པ་དག་ཀྱང་མཆིས་ཏེ། གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་པ་གང་དག་བཅོམ་ལྡན་འདས་ཀྱི་
གསུང་རབ་ལ་མངོན་པར་དད་པ་དེ་དག་ནི། ཤིན་ཏུ་ཉུང་ལ། གནོད་སྦྱིན་དང༌། མི་མ་ལགས་པ་གདུག་པ་གཉུག་མར་གནས་པ་གང་དག་བཅོམ་ལྡན་འདས་ཀྱི་གསུང་
རབ་ལ་མངོན་པར་མ་དད་པ་དེ་དག་ནི། ཆེས་མང་ལགས་ཏེ། བཙུན་པ། བཅོམ་ལྡན་འདས་ཀྱི་ཉན་ཐོས་ཀྱི་དགེ་སློང་རྣམས་དང༌། དགེ་སློང་མ་རྣམས་དང༌།
དགེ་བསྙེན་རྣམས་དང༌། དགེ་བསྙེན་མ་རྣམས་འདི་ལྟར་བདག་ཉིད་བསྲུང་བ་དང༌། བསྐྱབ་པ་དང༌། བདེ་བ་ལ་རེག་པར་གནས་པར་བགྱི་བ་དང༌། གནོད་སྦྱིན་དང༌། མི་
མ་ལགས་པ་གདུག་པ་གཉུག་མར་གནས་པ་མངོན་པར་མ་དད་པ་དད་པར་བགྱི་བ་དང༌། མངོན་པར་དད་པ་རྣམས་ཀྱང་སླར་ཞིང་འཕེལ་བར་བགྱི་བའི་སླད་དུ་ཀུན་
ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་འཛིན་ཅིང་

91-1-114a


ཀུན་ཆུབ་པར་བགྱིད་ན་ལེགས་སོ་ལེགས་སོ་ཞེས་གསོལ་པ་དང༌། དགེ་སློང་དང་།ངས་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་ཅང་མི་
གསུང་བས་གནང་བར་མཛད་དོ། །དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུས་ངས་ཅང་མི་གསུང་བས་གནང་བར་རིག་ནས་ངའི་ཞབས་ལ་མགོ་བོས་ཕྱག་འཚལ་ཏེ་
ངའི་སྤྱན་སྔར་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་
འདི་ཉིད་རྒྱ་ཆེར་གསོལ་ཏེ། སྐྱེ་བོ་གང་དག་གཏོང་ཕོད་ཅིང༌། །ཕྲ་མ་མཆིས་སེར་སྣ་བྲལ། །གང་དག་སངས་རྒྱས་སྐྱབས་མཆིས་པ། །མི་དེ་རྣམས་ཀྱིས་རྙེད་པ་
ལགས། །གང་གི་འཆར་ལ་བརྟེན་ནས་ནི། །དེས་ན་ཉིན་མོར་བརྗོད་པ་ཡི། །ཉི་མ་ཆེན་པོའི་དཀྱིལ་འཁོར་ཅན། །ཉི་གདུགས་གང་ནས་འཆར་འགྱུར་བའི། །ཕྱོགས་
དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ནི། །དྲི་ཟའི་བདག་པོ་རྒྱལ་པོ་སྟེ། །མིང་ནི་ཡུལ་འཁོར་སྲུང་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་
དང་གར་གྱིས་རྟག་ཏུ་རྩེ། །དྲི་ཟ་རྣམས་ཀྱིས་ཡོངས་བསྐོར་ཅིང༌། །དྲི་ཟ་རྣམས་ཀྱིས་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག།

91-1-114b


དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་རྫོགས་
སངས་རྒྱས། །སངས་རྒྱས་ཉི་མའི་གཉེན་མཐོང་ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེས་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་ཁྱོད་ལ་ནི། །
རྒྱང་རིང་གནས་ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །ཁྱོད་ལ་མི་མིན་ཕྱག་འཚལ་བ། །དེ་སྐད་ཡང་དང་ཡང་དུ་ཐོས། །དེ་སླད་
བདག་ནི་འདི་སྐད་ཅེས། །འདྲེན་པ་རྒྱལ་ནི་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚོལ་ཅིག །སངས་རྒྱས་རིག་དང་ཞབས་ལྡན་པ། །མྱ་ངན་འདས་ལ་ཕྱག་འཚོལ་
མཆི། །དེ་ལྟར་ཤར་གྱི་ཕྱོགས་དེ་ནི། །བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ལགས། །གང་ན་ཡི་
དྭགས་ཞེས་བགྱི་བ། །རྒྱབ་ཀྱི་ཤ་འཚལ་ཕྲ་མ་ཅན། །སྲོག་གཅོད་བགྱིད་པ་མ་རུངས་པ། །འཇུངས་ཤིང་མི་སྙན་སྨྲ་བགྱིད་པའི། །ཕྱོགས་དེ་མངོན་པར་སྐྱོང་བགྱིད་པ། །
རྒྱལ་ཆེན་གྲགས་དང་ལྡན་པ་ནི། །གྲུལ་བུམ་བདག་པོ་རྒྱལ་པོ་སྟེ། །མིང་ནི་འཕགས་སྐྱེས་བོ་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གྲུལ་བུམ་

91-1-115a


རྣམས་ཀྱིས་ཡོངས་བསྐོར་ཅིང༌། །གྲུལ་བུམ་རྣམས་ཀྱིས་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག་
དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་
རྫོགས་སངས་རྒྱས། །སངས་རྒྱས་ཉི་མའི་གཉེན་མཐོང་ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེས་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་
ཁྱོད་ལ་ནི། །རྒྱང་རིང་གནས་ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །ཁྱོད་ལ་མི་མིན་ཕྱག་འཚལ་བ། །དེ་སྐད་ཡང་དང་ཡང་དུ་
ཐོས། །དེ་སླད་བདག་ནི་འདི་སྐད་ཅེས། །འདྲེན་པ་རྒྱལ་ལ་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚོལ་ཅིག །སངས་རྒྱས་རིག་དང་ཞབས་ལྡན་པ། །མྱ་ངན་
འདས་ལ་ཕྱག་འཚོལ་མཆི། །དེ་ལྟར་ལྷོ་ཡི་ཕྱོགས་དེ་ནི། །བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་
པ་ལགས། །གང་ཞིག་ནུབ་པ་ཁོ་ན་ལས། །དེས་ན་མཚན་མོར་བརྗོད་པ་ཡི། །ཉི་མ་ཆེན་པོ་དཀྱིལ་འཁོར་ཅན། །ཉི་གདུགས་གང་དུ་ནུབ་འགྱུར་བ། །དེས་ན་མཚོ་ཆེན་

91-1-115b


ཟབ་མོ་ནི། །ཤིན་ཏུ་འདའ་བར་དཀའ་བ་སྟེ། །དེ་ནི་ཆུ་སྔོན་རྒྱ་མཚོ་ཞེས། །སྐྱེ་བོ་རྟོགས་པ་མཆིས་པ་ཡི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་
ནི། །ཀླུ་ཡི་བདག་པོ་རྒྱལ་པོ་སྟེ། །མིང་ནི་མིག་མི་བཟང་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །ཀླུ་རྣམས་ཀྱིས་ནི་ཡོངས་བསྐོར་ཅིང༌། །ཀླུ་
རྣམས་ཀྱིས་ནི་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་སྟོབས་པོ་ཆེ། །
ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་དག་རྣམས་ཀྱིས་རྫོགས་སངས་རྒྱས། །སངས་རྒྱས་ཉི་མའི་གཉེན་མཐོང་ནས། །སྐྱེས་བུ་ཅང་ཤེས་ཁྱོད་
ལ་འདུད། །སྐྱེས་མཆོག་ཁྱོད་ལ་ཕྱག་འཚལ་ཞེས། །མི་ཡིས་ཕྱག་བགྱིས་ཁྱོད་ལ་ནི། །རྒྱང་རིང་གནས་ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །
ཁྱོད་ལ་མི་མིན་ཕྱག་འཚལ་བ། །དེ་སྐད་ཡང་དང་ཡང་དུ་ཐོས། །དེ་སླད་བདག་ནི་འདི་སྐད་ཅེས། །འདྲེན་པ་རྒྱལ་ལ་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚོལ་
ཅིག །སངས་རྒྱས་རིག་དང་ཞབས་ལྡན་པ། །མྱ་ངན་འདས་ལ་ཕྱག་འཚོལ་མཆི། །དེ་ལྟར་ནུབ་ཀྱི་ཕྱོགས་དེ་ནི། །བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་

91-1-116a


པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ལགས། །གང་ན་བྱང་གི་སྒྲ་མི་སྙན། །དགའ་ཞིང་ལྷུན་ཆེན་བལྟ་མཛེས་པ། །གང་
ན་མི་རྣམས་ཚེ་ལོ་ནི། །བརྒྱ་ཕྲག་བཅུ་པ་སྐྱེ་འགྱུར་ཞིང༌། །དེ་དག་མོ་རྨོ་མི་འདེབས་ལ། །གཤོལ་ཡང་འཆང་བར་མི་བགྱིད་ཅིང༌། །ཚེ་རིང་མདོག་དང་ལྡན་པ་
དང་། །ངེས་པར་ཡོངས་སུ་སྤྱོད་བགྱིད་ཅིང༌། །ཟས་སུ་སཱ་ལུ་ཁ་དོག་དང༌། །དྲི་དང་རོ་དང་ལྡན་པ་དང༌། །དྲི་དང་མེ་ཏོག་ཚོགས་འདྲ་ཞིང༌། །ལྷ་ཡི་བདུད་རྩི་འདྲ་བ་
འཚལ། །ན་ལི་ཀེ་ར་བསྐོལ་བགྱིས་ནས། །ཚོད་མར་དེ་འཚལ་སྲན་ཚོད་མིན། །གང་ན་མེ་ལྕེའི་རྩེ་འདྲ་བའི། །སྨན་དག་འཁྲུངས་པར་འགྱུར་བ་ཡི། །ཕྱོགས་དེ་
མངོན་པར་སྐྱོང་བགྱིད་པ། །རྒྱལ་ཆེན་གྲགས་དང་ལྡན་པ་ནི། །གནོད་སྦྱིན་བདག་པོ་རྒྱལ་པོ་སྟེ། །མིང་ནི་ལུས་ངན་པོ་ཞེས་བགྱི། །དེ་ནི་ཉེ་དུ་ལྷན་ཅིག་ཏུ།
གླུ་དང་གར་གྱིས་རྟག་ཏུ་རྩེ། །གནོད་སྦྱིན་རྣམས་ཀྱི་ཡོངས་བསྐོར་ཅིང༌། །གནོད་སྦྱིན་རྣམས་ཀྱིས་མདུན་གྱིས་བལྟས། །དེ་ལ་བུ་ནི་མང་མཆིས་ཏེ། །བརྒྱད་ཅུ་
དང་ནི་བཅུ་དང་གཅིག །དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པ། །ཀུན་ཏུ་གཞན་གྱིས་མི་ཐུབ་ལགས། །དེ་

91-1-116b


དག་རྣམས་ཀྱིས་རྫོགས་སངས་རྒྱས། །སངས་རྒྱས་ཉི་མའི་གཉེན་མཐོང་ནས། །སྐྱེས་བུ་ཅང་ཤེས་ཁྱོད་ལ་འདུད། །སྐྱེ་མཆོག་ཁྱོད་ལ་ཕྱག་འཚལ་ཞེས། །མི་ཡིས་
ཕྱག་བགྱིས་ཁྱོད་ལ་ནི། །རྒྱང་རིང་གནས་ཤིང་ཕྱག་འཚལ་ལགས། །བདག་ལ་དགེ་བས་གཟིགས་སུ་གསོལ། །ཁྱོད་ལ་མི་མིན་ཕྱག་འཚོལ་བ། །དེ་སྐད་ཡང་
དང་ཡང་དུ་ཐོས། །དེ་སླད་བདག་ནི་འདི་སྐད་ཅེས། །འདྲེན་པ་རྒྱལ་ལ་ཕྱག་འཚོལ་ཅིག །གཽ་ཏམ་རྒྱལ་ལ་ཕྱག་འཚོལ་ཅིག །སངས་རྒྱས་རིག་དང་ཞབས་ལྡན་
པ། །མྱ་ངན་འདས་ལ་ཕྱག་འཚལ་མཆི། །དེ་ལྟར་བྱང་གི་ཕྱོགས་དེ་ནི། །བཟང་བ་ལགས་ཞེས་སྐྱེ་བོ་མཆི། །ཕྱོགས་དེ་མངོན་པར་སྐྱོང་བགྱིད་པ། །རྒྱལ་ཆེན་གྲགས་
དང་ལྡན་པ་ལགས། །ཤར་ཕྱོགས་ན་ནི་ཡུལ་འཁོར་སྲུང༌། །ལྷོ་ཕྱོགས་ན་ནི་འཕགས་སྐྱེས་པོ། །ནུབ་ཕྱོགས་ན་ནི་མིག་མི་བཟང༌། །བྱང་ཕྱོགས་ན་ནི་ལུས་ངན་པོ། །
རྒྱལ་པོ་ཆེན་པོ་དེ་བཞི་དག །འཇིག་རྟེན་སྐྱོང་བ་གྲགས་དང་ལྡན། །རྫུ་འཕྲུལ་ཆེན་པོ་སྟོབས་པོ་ཆེ། །ཕྱོགས་བཞི་དག་ནི་སྐྱོང་བར་བགྱིད། །རྒྱལ་པོ་དག་གི་མངག་གཞུག་
པ། །གནོད་སྦྱིན་འདོད་རྒུར་མཆི་བ་རྣམས། །དེ་དག་གླང་པོ་ཆེ་འཚལ་ཞིང༌། །ཕྱོགས་ཕྱོགས་དག་ཏུ་རྣམ་པར་རྒྱུ། །དེ་དག་ནི། ཆིབས་རྟ་དང༌། རྔ་མོ་དང༌། ཁྱུ་མཆོག་དང༌།

91-1-117a


མ་ཧེ་དང༌། ར་དང༌། ལུག་དང༌། སྦྲུལ་དང༌། བྱ་བ་དང༌། སྐྱེས་པ་དང༌། བུད་མེད་དང༌། གཞོན་ནུ་དང༌། གཞོན་ནུ་མ་ལ་
ཆེ་གཅིག་གིས་ཤིང་རྟ་དྲངས་ཤིང་ཕྱོགས་ཕྱོགས་དག་ཏུ་ཡང་ཆེ་གཅིག་གིས་ཤིང་རྟ་དྲངས་ཤིང་ཕྱོགས་ཕྱོགས་དག་ཏུ་ཡང་མཆི་ལགས་སོ། །ཆིབས་རྟ་
དང་། རྔ་མོ་དང༌། ཁྱུ་མཆོག་དང༌། མ་ཧེ་དང༌། ར་དང༌། ལུག་དང༌། སྦྲུལ་དང༌། བྱ་དང༌། སྐྱེས་པ་དང༌། བུད་མེད་དང༌། གཞོན་ནུ་དང༌། གཞོན་ནུ་མ་གཅིག་
གིས་ཤིང་རྟ་དྲངས་ཤིང་ཕྱོགས་ཕྱོགས་དག་ཏུ་ཡང་མཆི་ལགས་སོ། །རྫུ་འཕྲུལ་ཆེན་པོ་སྟོབས་པོ་ཆེ། །གནོད་སྦྱིན་འདོད་རྒུར་མཆི་བ་རྣམས། །བཞོན་པ་དེ་དག་
འཚལ་ནས་ནི། །ཕྱོགས་བཞི་དག་ནི་སྐྱོང་བར་བགྱིད། །རྒྱལ་པོ་དག་ནི་གྲོང་ཁྱེར་དག །སྣ་ཚོགས་མཁའ་ལ་རྒྱུ་བ་མཆིས། །འདི་ལྟ་སྟེ། ཀུན་ཏུ་རྒྱུ་བ་དང༌།
ཀུན་ཏུ་རྒྱུ་བ་མ་ལགས་པ་དང༌། ས་ལ་ཀུན་ཏུ་རྒྱུ་བ་མ་ལགས་པ་དང༌། གར་བཅས་ས་སྟེང་ཀུན་ཏུ་རྒྱུ་བ་དང༌། སྦུབས་ཅན་དང༌། གྲོང་ཁྱེར་སྦུབས་ཅན་ཞེས་བགྱི་
བ་དག་ལགས་སོ། །བྱང་ཕྱོགས་ན་མཚོ་ཀ་བི་བངྐ་ཞེས་བགྱི་བ་ཡང་མཆིས་ལགས་སོ། །ནུབ་ཕྱོགས་ན་གྲོང་ཁྱེར་གསར་པ་གསེར་ལྡན་དང༌། གོས་ཅན་དང༌།


91-1-117b


གོས་མཆོག་ཅན་དང༌། པདྨ་ཅན་དང༌། པདྨ་བཟང་པོ་ཅན་དང༌། ས་གཞི་ཅན་ཞེས་བགྱི་བ་དག་ཀྱང་མཆིས་ལགས་སོ། །ཆབ་རྒྱུན་མང་པོའི་གནས་རྒྱུར་པ། །འཛིན་པ་
ཞེས་བགྱིའི་མཚོ་མཆིས་ཏེ། །ཆབ་རྒྱུན་ཐ་དད་དེ་ལས་འབྱུང༌། །དེ་ལས་དགུང་ཆར་འབབ་པར་འགྱུར། །བཙུན་པ། གྲོང་ཁྱེར་ཨུ་ཤི་རའི་སྦུབས་ཀྱི་ཕ་རོལ་ན། ལུས་
གནས་དང་ནི་གནས་ཡངས་དང༌། དེ་བས་གནས་ཡངས་རྒྱུན་ལུགས་ཅན། །རྒྱུན་ལུགས་མང་དང་དེ་བས་མང༌། །བར་སྣང་མཁའ་ལ་བྱ་ལྟར་གདའ། །བཙུན་
པ། གྲོང་ཁྱེར་སྦུབས་ཅན་གྱི་ཕ་རོལ་བྱང་ཕྱོགས་ན་འདུན་ས་བྱ་གར་ཅན་ཞེས་བགྱི་བ་དེ་མཆིས་ཏེ། དེར་ནི། གནོད་སྦྱིན་རྣམས་འདུ་ཞིང་གནས་ལགས་སོ། །
རྐང་མི་སྡུག་ལ་མཆུ་འཕྱང་དང༌། །འཇིགས་རུང་ལྟོ་སྦུ་ཅན་དག་མཆིས། །དེ་ན་ལྗོན་ཤིང་འབྲས་བུ་རྟག །རྨ་བྱ་ཁྲུང་ཁྲུང་སྒྲ་སྙན་དང༌། །ཁུ་བྱུག་སྒྲ་སྐད་ཆེན་པོ་
དང་། །ཤང་ཤང་ཏེའུ་དག་སྒྲ་འབྱིན་ཅིང༌། །རྨ་བྱ་རྣམས་ཀྱི་སྒྲ་དག་དང༌། །ཀཽ་ཀུམྦྷ་དང་ཚུན་ལག་དང༌། །བྱ་རྣམས་སྣ་ཚོགས་སྐད་འབྱིན་ཅིང༌། །མེ་ཏོག་སྦྲང་རྩིའི་རོ་ལ་
དགའ། །ལུས་ངན་པོ་དེ་གླུ་གར་གྱིས། །པདྨ་ཅན་དང་ལྷན་ཅིག་རྩེ། །བཙུན་པ། །གྲོང་ཁྱེར་ལྕང་ལོ་ཅན་གྱི་ཕ་རོལ་ན་རྒྱལ་པོ་དཔའ་བོ་ཞེས་བགྱི་བ་ཡུལ་འཁོར་མུ་ཁྱུད་

91-1-118a


ན་མཆིས་ལགས་སོ། །བདག་གང་ན་མཆིས་པའི་འདུན་ས་དེ་ནི། ཁྱུ་མཆོག་ཅན་ཞེས་བགྱི་སྟེ། བདག་གི་མིང་ནི། རྣམ་ཐོས་ཀྱི་
བུ་ཞེས་བགྱི་ལགས་ས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཨི་ལི་མི་ལི། ཨི་ལེ་མི་ལེ། ཀི་ཊི་མཱུ་ལེ། ཧི་ལི་ཀི་ཊི་མཱུ་ལེ། ཧི་ལི་ཀི་ཊི་མཱུ་ལེ། ཧུ་དུ་མེ།
ཧུ་དུར་དུ་མེ། གཽ་རི། གནྡྷ་རི། གཽ་དོ་ཧ་ནི། ཨོ་ཀེ་མོ་ཀེ་སྭཱ་ཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་བདག་གིས་དྲི་ཟ་རྣམས་དང༌། དྲི་ཟ་ཆེན་པོ་རྣམས་
དང་། དྲི་ཟའི་སྡེ་དཔོན་རྣམས་དང༌། དམག་དཔོན་རྣམས་ཀྱི་མིང་བརྗོད་པར་བགྱི་ལགས་སོ། །འདི་ལྟ་སྟེ། འདོད་མྱོས་དགའ་བས་མྱོས་པ་དང༌། །གླུ་ཡིས་མྱོས་
པ་སྤུན་རྣམས་དང༌། །ཕྲེང་བས་མྱོས་དང་སྦྲང་རྩིས་མྱོས། །མེ་ཏོག་མྱོས་པ་སྤུན་རྣམས་དང༌། །རྟག་ཏུ་མྱོས་དང་དཔལ་གྱིས་མྱོས། །ནོར་གྱིས་མྱོས་དང་དགའ་
བྱེད་དང༌། །ཨུཏྤ་ལ་པདྨ་ཟླ་བ་དང༌། །རྔ་འཛིན་དང་ནི་ཁུ་བྱུག་སྒྲ། །ཏུམྦུ་རུ་དང་གཙུག་ལྔ་དང༌། །གསེར་སྤྱོད་བུ་མོ་གསེར་ཅན་དང༌། །པ་བ་སངས་དང་ཕུར་
བུ་དག །འགྲོ་གནས་ཇི་སྙེད་རྒྱལ་པོ་ལགས། །དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་དྲི་ཟ་འདི་ནི། བདག་ལ་འཚེའོ། །དྲི་ཟ་འདི་ནི། །བདག་ནི་

91-1-118b


གཏོང་ངོ་ཞེས་མཆི་ཞིང༌། །དེ་དག་ལ་གོ་བར་བགྱིད་ལགས་སོ། །བདག་ལ་འཚེ་བའི་དྲི་ཟ་དང༌། །བདག་མི་གཏོང་བའི་དྲི་ཟ་ཡིས། །ལེགས་པར་སྨྲས་པ་འདི་ཐོས་
ནས། །ཨརྫ་ཀ་ཡི་དོག་པ་བཞིན། །དེའི་མགོ་ཚལ་པ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཀུན་ཏུ་ལེ། ཀུནྟུ་ལེ།
ཀུནྟུ་ལེ། ཀུནྟུ་ལེ། ཨེ་ཧི་ཨེ་ཧི། སཱ་དྷ་མ་ཏི་ཀེ། སཱ་དྷ་བྷཎྜི་ནི་ཀེ །ཏིཥྛ་དུཥྛ་བྷ་ཏོ་སི་སྭཱ་ཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་
མའམ། དགེ་བ་སྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་
ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་དྲི་ཟའམ། དྲི་ཟ་མོའམ། དྲི་ཟ་རྒན་པོའམ། དྲི་ཟ་རྒན་མོའམ། དྲི་
ཟའི་བུ་ཕོའམ། དྲི་ཟའི་བུ་མོའམ། དྲི་ཟའི་འཁོར་ཕོའམ། དྲི་ཟའི་འཁོར་མོའམ། དྲི་ཟའི་མངག་གཞུག་པའམ། དྲི་ཟའི་མངག་གཞུག་མ་འཚེ་བར་བགྱིད་པ་
གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ། དྲི་ཟ་རྣམས་ཀྱི་དྲི་


91-1-119a


ཟ་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་
དུ་ཚལ་པ་བདུན་དུ་འགས་ལགས་སོ། །བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་
ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་འདི་ཉིད་
རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་ཤ་ཟའམ། ཤ་ཟ་མོའམ། ཤ་ཟ་རྒན་པོའམ། ཤ་ཟ་རྒན་མོའམ། ཤ་ཟའི་བུ་ཕོའམ། ཤ་ཟའི་
བུ་མོའམ། ཤ་ཟའི་འཁོར་ཕོའམ། ཤ་ཟའི་འཁོར་མོའམ། ཤ་ཟའི་མངག་གཞུག་པའམ། ཤ་ཟའི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་
གླགས་ཚོལ་བ་ལ་ལ་ཞིག་ཉེ་བར་མཆི་ཞིང༌། ཉེ་བར་འགྲེང་ངམ་ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་ཤ་ཟ་རྣམས་ཀྱི་ཤ་ཟ་འདུ་བའི་
ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །དེ་

91-1-119b


ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཧཱུ་མེ་ཧཱུ་མེ། ཧཱུ་མི་ལེ། ཧཱུ་མི་ལེ། བཱ་ཏཱི་ཡེ་སྭཱ་ཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་
བདག་གིས་གྲུལ་བུམ་རྣམས་དང༌། གྲུལ་བུམ་ཆེན་པོ་རྣམས་དང༌། གྲུལ་བུམ་གྱི་སྡེ་དཔོན་རྣམས་དང༌། དམག་དཔོན་རྣམས་ཀྱི་མིང་བརྗོད་པར་བགྱི་ལགས་
སོ། །འདི་ལྟ་སྟེ། བྱིན་དང་ཉེ་བྱིན་ཀྲི་མི་ཤ་།རྩིབས་ལོགས་ཆེ་དང་གསུས་པོ་ཆེ། །ལག་བཅུ་དང་ནི་ས་ལ་རྒྱུ། །གཡོན་ཕྱོགས་ནག་པོ་དམར་པོ་དང༌། སྤྲིན་མདོག་
དང་ནི་དྲི་མེད་དང༌། །རྣ་བ་རིང་དང་འབྲུག་སྒྲ་སྒྲོག །རལ་པ་ཅན་དང་སྟོབས་བཅུ་དང༌། །སྲིད་སྒྲུབ་དང་ནི་འདོད་རྒུར་མཆི། །འཇོག་པོ་དང་ནི་བྱ་བ་སྦེད། །ལ་བ་
བཟང་ལྡན་གསུམ་པོ་དང༌། །ཚོན་ཀུན་དང་ནི་མིག་བཀྲ་པོ། །འགྲོ་གནས་ཇི་སྙེད་མཆིས་པ་ལགས། །དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་གྲུལ་བུམ་
འདི་ནི། བདག་ལ་འཚེའོ། །གྲུལ་བུམ་འདི་ནི། བདག་མི་གཏོང་ངོ་ཞེས་མཆི་ཞིང༌། དེ་དག་ལ་གོ་བར་བགྱིད་ལགས་སོ། །བདག་ལ་འཚེ་བའི་གྲུལ་བུམ་དང༌། །བདག་
གི་གཏོང་བའི་གྲུལ་བུམ་གྱིས། །ལེགས་པར་སྨྲས་པ་འདི་ཐོས་ན། ཨརྫ་ཀ་ཡི་དོག་པ་བཞིན། །དེའི་མགོ་ཚལ་པ་བདུན་དུ་འགས། །དེ་ལ་གསང་སྔགས་ཀྱི་ཚིག་

91-1-120a


ནི་འདི་དག་ལགས་སོ། །ཏདྱ་ཐཱ། སི་རེ་པི་སི་རེ། སི་རེ་བི་སི་རེ། སི་རེ་བི་ས་རེ། ཀྲྀཥྞ་ཚ་ཀ་ལེ། ཀ་ར་ཌི། པི་ག་ལེ་སྭཱ་ཧཱ།
བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་
མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་
པར་བགྱིད་པ་དེ་ལ་གལ་ཏེ་གྲུལ་བུམ་མམ། གྲུལ་བུམ་མོའམ། གྲུལ་བུམ་རྒན་པོའམ། གྲུལ་བུམ་རྒན་མོའམ། གྲུལ་བུམ་གྱི་བུ་ཕོའམ། གྲུལ་བུམ་གྱི་
བུ་མོའམ། གྲུལ་བུམ་གྱི་འཁོར་ཕོའམ། གྲུལ་བུམ་གྱི་འཁོར་མོའམ། གྲུལ་བུམ་གྱི་མངག་གཞུག་པའམ། གྲུལ་བུམ་གྱི་མངག་གཞུག་མ་འཚོ་བར་
བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང༌། ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་
ལ། གྲུལ་བུམ་རྣམས་ཀྱི་གྲུལ་བུམ་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་


91-1-120b


པ་བཞིན་དུ་ཚལ་བ་བདུན་དུ་འགས་ལགས་སོ། །བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་
ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་
མནོས་ཤིང་འདོན་པར་བགྱིད་པ་དེ་ལ་གལ་ཏེ་ཡི་དྭགས་སམ། ཡི་དྭགས་མོའམ། ཡི་དྭགས་རྒན་པོའམ། ཡི་དྭགས་རྒན་མོའམ། ཡི་དྭགས་ཀྱི་བུ་ཕོའམ། ཡི་
དྭགས་ཀྱི་བུ་མོའམ། ཡི་དྭགས་ཀྱི་འཁོར་ཕོའམ། ཡི་དྭགས་ཀྱི་འཁོར་མོའམ། ཡི་དྭགས་ཀྱི་མངག་གཞུག་པའམ། ཡི་དྭགས་ཀྱི་མངག་གཞུག་མ་འཚེ་བར་བགྱིད་པ་
གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང༌། ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་ཡི་དྭགས་རྣམས་ཀྱི་ཡི་
དྭགས་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་
འགས་ལགས་སོ། །དེ་ལ་གསང་སྔགས་ཀྱི་ཚིག་ནི་འདི་དག་ལགས་སོ། །ཏདྱ་ཐཱ། ཡུ་མེ་ཡུ་མེ། ཡུ་མི་ལི། ཡུ་མི་ལཱ་བ་ཏྲཱི་ཡེ་སྭཱ་ཧཱ། བཙུན་པ། བཅོམ་ལྡན་

91-1-121a


འདས་ཀྱི་སྤྱན་སྔར་བདག་གིས་ཀླུ་རྣམས་དང༌། ཀླུ་ཆེན་པོ་རྣམས་དང༌། ཀླུའི་སྡེ་དཔོན་རྣམས་དང༌། དམག་དཔོན་རྣམས་ཀྱི་མིང་
བརྗོད་པར་བགྱིད་ལགས་སོ། །འདི་ལྟ་སྟེ། དགའ་དང་ཉེ་དགའ་ཀུན་དགའ་དང༌། །ནོར་རྒྱས་དང་ནི་འཛམ་བུ་བཟང༌། །སེར་པོ་དང་ནི་ཞོ་རྣ་དང༌། དབང་པོ་ལག་
དང་བཀྲ་ཤིས་དང༌། །མྱ་ངན་མེད་དང་མྱ་ངན་བྲལ། །རབ་གྲོལ་དང་ནི་རྒྱལ་པོའི་བདག །ངོས་ཡངས་པོ་དང་ངོས་བཀྲ་དང༌། །ཡངས་པ་ཅན་དང་བཀྲ་བདུན་
རྒྱལ། །གདེངས་ཀ་ཆེ་དང་སྐར་དགའ་དང༌། །ནག་པོ་ཆེ་དང་ལག་འགྲོ་དང༌། །ར་སྐྱོང་དང་ནི་འཇོག་པོ་དང༌། །གཡོན་ཕྱོགས་དེ་བཞིན་ནག་པོ་དང༌། །སྔོ་བསངས་
དཀར་དང་འགྲོགས་པ་ནི། །འགྲོ་གནས་ཇི་སྙེད་མཆིས་པ་ལགས། །དེ་དག་ནི། བདག་གི་སྤུན་ལགས་ཏེ། དེ་དག་ལ་བདག་ཀླུ་འདི་ནི། བདག་ལ་འཚེའོ། །
ཀླུ་འདི་ནི། བདག་མི་གཏོར་ངོ་ཞེས་མཆི་ཞིང༌། དེ་དག་ལ་གོ་བར་བགྱིད་ལགས་སོ། །བདག་ལ་འཚེ་བའི་ཀླུ་དག་དང༌། །བདག་མི་གཏོང་བའི་ཀླུ་རྣམས་
ཀྱིས། །ལེགས་པར་སྨྲས་པ་འདི་ཐོས་ན། །ཨརྫ་ཀ་ཡི་དོག་པ་བཞིན། །དེའི་མགོ་ཚལ་བ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །

91-1-121b


ཏདྱ་ཐཱ། ཅི་ལེ་བི་ཙེ་ལེ། གཽ་རི། གནྡྷ་རི། མ་ཏཾ་གི། ཙནྜ་ལི་སྭཱ་ཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ།
དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་
འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་ཀླུའམ། ཀླུ་མོའམ། ཀླུ་རྒན་པོའམ། ཀླུ་རྒན་མོའམ། ཀླུའི་བུ་ཕོའམ། །ཀླུའི་བུ་
མོའམ། ཀླུའི་འཁོར་ཕོའམ། ཀླུའི་འཁོར་མོའམ། ཀླུའི་མངག་གཞུག་པའམ། །ཀླུའི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་
ལ་ལ་ཞིག་ཉེ་བར་མཆི་ཞིང་ཉེ་བར་འགྲེང་ངམ་ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ། ཀླུ་རྣམས་ཀྱི་ཀླུ་འདུ་བའི་ནང་དུ་མཆིར་མི་
ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་བ་བདུན་དུ་འགས་ལགས་སོ། །བཙུན་པ། བཅོམ་
ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་

91-1-122a


པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་
པར་བགྱིད་པ་དེ་ལ་གལ་ཏེ་ལུས་སྲུལ་པོའམ། ལུས་སྲུལ་མོའམ། ལུས་སྲུལ་བོ་རྒན་པོའམ། །ལུས་སྲུལ་པོ་རྒན་མོའམ། ལུས་སྲུལ་པོའི་བུ་ཕོའམ། ལུས་
སྲུལ་པོའི་བུ་མོའམ། ལུས་སྲུལ་པོའི་འཁོར་ཕོའམ། ལུས་སྲུལ་པོའི་འཁོར་མོའམ། ལུས་སྲུལ་པོའི་མངག་གཞུག་པའམ། ལུས་སྲུལ་པོའི་མངག་
གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་ཞིང༌། ཉེ་བར་འགྲེང་དམ། ཉེ་བར་མཆིས་པར་གྱུར་ན། གླགས་མི་རྙེད་
ཅིང་གནས་མི་རྙེད་ལ་ལུས་སྲུལ་པོ་རྣམས་ཀྱི་ལུས་སྲུལ་པོ་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། །
དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །དེ་ལ་གསང་སྔགས་ཀྱི་ཚིག་ནི། །འདི་དག་ལགས་སོ། །ཏདྱ་ཐཱ། ཨ་བེ་བ་ཧ་ན་བ་ཧ་
ན་བ་ཏཱི་ཡེ་སྭཱཧཱ། བཙུན་པ། བཅོམ་ལྡན་འདས་ཀྱི་སྤྱན་སྔར་བདག་གིས་གནོད་སྦྱིན་རྣམས་དང༌། གནོད་སྦྱིན་ཆེན་པོ་རྣམས་དང༌། གནོད་སྦྱིན་གྱི་སྡེ་དཔོན་རྣམས་

91-1-122b


དང༌། དམག་དཔོན་རྣམས་ཀྱི་མིང་བརྗོད་པར་བགྱི་ལགས་སོ། །འདི་ལྟ་སྟེ། དབང་པོ་ཟླ་བ་ཆུ་ལྷ་དང༌། བྷ་ར་དྷྭ་ཛ་སྐྱེ་རྒུའི་བདག །དབང་ལྡན་ཙནྡན་འདོད་གཙོ་དང༌། །
མགྲིན་ངན་དང་ནི་མགུལ་ངེས་དང༌། །སྟོབས་ལྡན་ནོར་བུ་ནོར་སྤྱོད་དང༌། སྒྲ་རབ་དང་ནི་ཉེ་ལྔ་དང༌། །རི་མཉམ་གསེར་ཅན་གང་པོ་དང༌། །སེང་ལྡེང་བ་དང་གཡོན་ཅན་
དང༌། །གནོད་སྦྱིན་བ་སྐྱོང་འབྲོག་གནས་དང༌། །རྒྱལ་བ་ཁྱུ་མཆོག་མི་རྒྱལ་པོ། །དྲི་ཟ་སྣ་ཚོགས་སྡེ་དང་ནི། །ལྕགས་མདུང་རིང་དང་མ་ལྡན་དང༌། །ཚིག་ལྔ་སེར་པོ་
ཡིད་དགའ་དང༌། །གནོད་སྦྱིན་རིང་པོ་འཁོར་དང་བཅས། །འབྲས་བུ་གསུམ་དང་མགུལ་གསུམ་པ། །འགྲོ་གནས་ཇི་སྙེད་མཆིས་པ་ལགས། །དེ་དག་ནི། བདག་
གི་སྤུན་ལགས་ཏེ། དེ་དག་ལ་བདག་གནོད་སྦྱིན་འདི་ནི། བདག་ལ་ཚེའོ། །གནོད་སྦྱིན་འདི་ནི། བདག་མི་གཏོང་ངོ་ཞེས་མཆི་ཞིང༌། དེ་དག་ལ་གོ་བར་བགྱིད་
ལགས་སོ། །བདག་ལ་འཚེ་བའི་གནོད་སྦྱིན་དང༌། །བདག་མི་གཏོང་བའི་གནོད་སྦྱིན་གྱིས། །ལེགས་པར་སྨྲས་པ་འདི་ཐོས་ན། །ཨརྫ་ཀ་ཡི་དོག་པ་བཞིན། །དེའི་
མགོ་ཚལ་བ་བདུན་དུ་འགས། །དེ་ལ་གསང་སྔགས་ཀྱི་ཚིག་ནི། འདི་དག་ལགས་སོ། །ཏདྱ་ཐཱ། ཧི་ལེ་མི་ལེ། ཧི་ལེ་མི་ལེ། ཀཱི་རྟི་མཱུ་ལེ། ཧི་ལེ་ཀཱི་རྟི་མཱུ་ལེ། ཨོཾ་ཏུམྦེ་

91-1-123a


ཏུམྦེ། ཨོཾ་ཏུམྦེ་ཏུམྦེ། ཨོཾ་གྷེ་མོ་གྷེ། གོ་དེ་ཧི། བྷིངྒ་རེ། རྀ་ཥི་སད་ཏྟ་མེ་སྭཱཧཱ། བཙུན་པ། བཅོམ་ལྡན་འདས་ཀྱི་ཉན་ཐོས་དགེ་
སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་དང་མཐུན་པའི་མདོ་རིག་སྔགས་
དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་མནོས་ཤིང་འདོན་པར་བགྱིད་པ་དེ་ལ་གལ་ཏེ་གནོད་སྦྱིན་ནམ། གནོད་
སྦྱིན་མོའམ། གནོད་སྦྱིན་རྒན་པོའམ། གནོད་སྦྱིན་རྒན་མོའམ། གནོད་སྦྱིན་གྱི་བུ་ཕོའམ། གནོད་སྦྱིན་གྱི་བུ་མོའམ། གནོད་སྦྱིན་གྱི་འཁོར་ཕོའམ། གནོད་
སྦྱིན་གྱི་འཁོར་མོའམ། གནོད་སྦྱིན་གྱི་མངག་གཞུག་པའམ། གནོད་སྦྱིན་གྱི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་
ཉེ་བར་མཆི་ཞིང༌། ཉེ་བར་འགྲེང་ངམ། ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ་གནོད་སྦྱིན་རྣམས་ཀྱི་གནོད་སྦྱིན་འདུ་བའི་ནང་དུ་མཆིར་མི་
ཆུད་ཅིང༌། རྒྱལ་པོའི་ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །བཙུན་པ།


91-1-123b


བཅོམ་ལྡན་འདས་ཀྱི་ཉན་ཐོས་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ལགས་པ་
དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་རྒྱ་ཆེར་ལུང་ནོད་ཅིང་འདོན་པར་བགྱིད་པ་དེ་ལ་གལ་
ཏེ་སྲིན་པོའམ། སྲིན་མོའམ། སྲིན་མོ་རྒན་པོའམ། སྲིན་མོ་རྒན་མོའམ། སྲིན་པོའི་བུ་ཕོའམ། སྲིན་པོའི་བུ་མོའམ། སྲིན་པོའི་འཁོར་ཕོའམ། སྲིན་པོའི་
འཁོར་མོའམ། སྲིན་པོའི་མངག་གཞུག་པའམ། སྲིན་པོའི་མངག་གཞུག་མ་འཚེ་བར་བགྱིད་པ་གླགས་ལྟ་ཞིང་གླགས་ཚོལ་བ་ལ་ལ་ཞིག་ཉེ་བར་མཆི་
ཞིང༌། ཉེ་བར་འགྲེང་ངམ་ཉེ་བར་མཆིས་པར་གྱུར་ན། གླགས་མི་རྙེད་ཅིང་གནས་མི་རྙེད་ལ། སྲིན་པོ་རྣམས་ཀྱི་སྲིན་པོ་འདུ་བའི་ནང་དུ་མཆིར་མི་ཆུད་ཅིང༌། རྒྱལ་པོའི་
ཕོ་བྲང་ལྕང་ལོ་ཅན་དུ་ཡང་གནས་མི་འཐོབ་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་ལགས་སོ། །དེ་ལ་གསང་སྔགས་ཀྱི་ཚིག་ནི། འདི་
དག་ལགས་སོ། །ཏདྱ་ཐཱ། ཧི་ལེ་ཧི་ལེ། ཧུ་ལུ་ཧུ་ལུ། ཡུ་མེ་ཡུ་མེ་ལེ། ཡུ་མི་ལཱ་བི་ཧཱི་ཡེ་སྭཱ་ཧཱ་ཞེས་རྒྱ་ཆེར་སྨྲས་ནས་ངའི་རྐང་པ་ལ་མགོ་བོས་ཕྱག་འཚལ་ཏེ་དེ་

91-1-124a


ཉིད་དུ་མི་སྣང་བར་གྱུར་ཏོ། །དགེ་སློང་དག །ཁྱེད་ཀྱིས་འདི་ལྟར་བདག་ཉིད་བསྲུང་བ་དང༌། བསྐྱབ་པ་དང༌། བདེ་བ་ལ་རེག་པར་
གནས་པར་བྱ་བ་དང༌། གནོད་སྦྱིན་དང༌། མི་མ་ཡིན་པ་གདུག་པ་གཉུག་མར་གནས་པ་མངོན་པར་མ་དད་པ་དག་མངོན་པར་དད་པར་བྱ་བ་དང༌། མངོན་པར་
དད་པ་རྣམས་ཀྱང་ཕྱིར་ཞིང་འཕེལ་བར་བྱ་བའི་ཕྱིར་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་པ་དང་མཐུན་པའི་མདོ་རིག་སྔགས་དང༌། སྲུང་བ་དང༌། སུག་
པ་རྐང་པ་ལ་ཕྱག་འཚལ་བར་འགྱུར་བ་འདི་ཉིད་ལོངས་ཤིག །ཟུངས་ཤིག །ཆོངས་ཤིག །ལྷོགས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས་དགེ་སློང་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །པར་སྡོམ་ནི། ཨི། ཀུ། ཧུ། སི། ཡུ། ཅི། ཨཱ།
ཧི། ཧི། གསང་སྔགས་ཀྱི་ཚིག་རྣམ་པ་དགུ་སྨོས་པ་དང་གོ་རིམ་བཞིན་དུ་སྦྱར་རོ། །མདོ་ཆེན་པོ་ཀུན་ཏུ་རྒྱུ་བ་དང༌། ཀུན་ཏུ་རྒྱུ་བ་མ་ཡིན་པ་དང་མཐུན་པའི་མདོ་
ཞེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། པྲ་ཛྙཱ་ཝ་རྨ་དང༌། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེ་ལ་སོགས་པས་བསྒྱུར་ཅིང་

91-1-124b


ཞུས་ཏེ་གཏན་ལ་ཕབ་པ།    ༄༅༅། །རྒྱ་གར་སྐད་དུ། ཨཱཪྱ་མ་ཧཱ་མེ་གྷ། བོད་སྐད་དུ། འཕགས་པ་སྤྲིན་ཆེན་པོ། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཀླུའི་རྒྱལ་པོ་དགའ་བོ་དང༌། ཉེ་དགའི་གནས་ན་ནོར་བུ་རིན་པོ་ཆེ་དཔལ་གྱི་
སྙིང་པོ་སྤྲིན་གྱི་དཀྱིལ་འཁོར་ཆེན་པོའི་ཁང་པ་བརྩེགས་པ་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་པོ་དང༌། ཀླུའི་རྒྱལ་པོའི་ཚོགས་
ཆེན་པོ་འདི་ལྟ་སྟེ། ཀླུའི་རྒྱལ་པོ་དགའ་བོ་དང༌། ཉེ་དགའ་དང༌། རྒྱ་མཚོ་དང༌། མ་དྲོས་པ་དང༌། གཟི་ཅན་དང༌། ཆུ་ལྷ་དང༌། འཇོག་པོ་དང༌། ཡུལ་འཁོར་སྲུང་
དང༌། ནོར་རྒྱས་ཀྱི་བུ་དང༌། ཀླུའི་རྒྱལ་པོ་བཏང་བཟུང་དང༌། ས་སྲུང་གི་བུ་དང༌། མདོངས་བུ་དང༌། དཔལ་གྱི་གཟི་བརྗིད་དང༌། དཔལ་བཟང་དང༌། གློག་གི་ཕྲེང་བ་
དང༌། གཙུག་ན་ནོར་བུ་རིན་པོ་ཆེ་དང༌། གཙུག་ན་ནོར་བུ་ཐོགས་དང༌། སྣང་ལྡན་གཙུག་ཕུད་ཅན་དང༌། གཙུག་ཕུད་འཇའ་ཅན་དང༌། ཀླུའི་རྒྱལ་པོ་དབང་པོའི་རྒྱལ་
མཚན་དང༌། དབང་པོའི་མཆོད་སྡོང་དང༌། འཛམ་བུའི་རྒྱལ་མཚན་དང༌། བཀྲ་ཤིས་ལྡན་དང༌། དཀྱིལ་འཁོར་ཆེན་པོ་ཅན་དང༌། ལག་གིས་འགྲོ་ཆེན་པོ་དང༌།

91-1-125a


སྐར་མདོག་དང༌། ཟླ་བའི་གཟི་བརྗིད་དང༌། དཔལ་གྱི་བློ་གྲོས་དང༌། ཟླ་མཐོང་དང༌། ཀླུའི་རྒྱལ་པོ་ལེགས་མཐོང་དང༌།
ཤིན་ཏུ་བརྟན་དང༌། མགུལ་ན་ནོར་བུ་དང༌། སྤྲིན་བྱུང་དང༌། ཆར་རྒྱུན་དང༌། རབ་འཇོམས་དང༌། རྣམ་པར་འཇོམས་དང༌། མཐུ་བསྒྱིངས་དང༌། གདེངས་ཀ་
ཆེན་པོ་དང༌། དབྱངས་ཟབ་དང༌། ཀླུའི་རྒྱལ་པོ་ཆེར་སྒྲོག་དང༌། རྣམ་པར་སྒྲ་འབྱིན་དང༌། ཨུཏྤ་ལ་དང༌། རྩལ་ཆེན་དང༌། གཤོལ་མདའ་འཛིན་དང༌།
སྣ་ཚོགས་སྡེ་དང༌། ཞགས་པ་ཆེན་པོ་དང༌། ཀླུའི་རྒྱལ་པོ་ཨེ་ལའི་འདབ་མ་དང༌། ཀུན་ཏུ་སྣང་དང༌། རྣ་རྩུབ་དང༌། དུང་དང༌། དར་དར་དང༌། ཀླུའི་རྒྱལ་པོ་ཨུ་
བ་དར་དར་དང༌། བདེ་བྱེད་དང༌། ལག་འགྲོ་དང༌། ལག་འགྲོ་ཆེན་པོ་དང༌། དྲི་མ་ཆེན་པོ་དང༌། འཕུར་ལྡིང་དང༌། སོག་མ་མེད་དང༌། འཕྱང་བ་དང༌། སྲིན་བུ་
གནས་དང༌། ནག་པོ་དང༌། ཀླུའི་རྒྱལ་པོ་དབང་པོ་སྡེ་དང༌། འདམ་བུ་དང༌། ཉེ་བའི་འདམ་བུ་དང༌། དུང་ཐོགས་དང༌། འགྲོ་ལྡིང་དང༌། རབ་མཛེས་དང༌། གླང་
ཆེན་སྣ་དང༌། རྣོན་པོ་དང༌། སེར་སྐྱ་དང༌། གློག་འབར་དང༌། གློག་འོད་ཆེན་པོ་དང༌། སྟོབས་ལྷ་དང༌། ཆུ་སྟོབས་དང༌། ཀླུའི་རྒྱལ་པོ་དམ་པ་འགེབས་དང༌། བདུད་

91-1-125b


རྩི་ཅན་དང༌། མུ་སྟེགས་ཅན་དང༌། བཻ་ཌཱུཪྱའི་འོད་ཅན་དང༌། གསེར་མདོག་སྒྲ་དང༌། གསེར་འོད་དང༌། ཟླ་བའི་རྒྱལ་མཚན་འོད་དང༌། ཉི་འོད་དང༌། འཆར་པ་དང༌། བ་
ལང་མགོ་དང༌། ཀླུའི་རྒྱལ་པོ་དཀར་པོ་དང༌། ནག་པོ་དང༌། གཤིན་རྗེ་དང༌། དགེ་ཚུལ་དང༌། སྦལ་པ་དང༌། ངང་པའི་གཟི་བརྗིད་དང༌། མུ་ཁྱུད་འཛིན་དང༌། ས་
འཛིན་དང༌། མགོ་སྟོང་ཅན་དང༌། གཙུག་ན་ནོར་བུ་དང༌། ཀླུའི་རྒྱལ་པོ་དོན་ཡོད་མཐོང་བ་དང༌། སྤྲིན་ཆེན་དང༌། སྡེ་བཟང་དང༌། ས་སྐྱོང་དང༌། མིས་བྱིན་དང༌།
རྣམ་པར་དུལ་དང༌། དགའ་བ་འབྱུང་དང༌། ཆུ་སྲིན་ཀུམྦྷི་ར་དང༌། ཆུ་སྲིན་ཀུམྦྷི་རའི་གདོང་དང༌། དུག་འཛིན་དང༌། ཀླུའི་རྒྱལ་པོ་མྱུར་གདུག་དང༌། པདྨ་ཀ་དང༌།
མཇུག་མ་དང༌། རབ་འཕྱང་དང༌། འཇིགས་བྱེད་དང༌། གཟི་བརྗིད་མཛེས་དང༌། མགོ་ལྔ་པ་དང༌། བལ་ལི་ར་དང༌། ཤིང་རྟས་རྒྱལ་དང༌། ཀླུའི་རྒྱལ་པོ་བླ་
མ་དང༌། ཀླུའི་རྒྱལ་པོ་མཇུག་རིང་དང༌། མགོ་བོ་ཆེ་དང༌། པིམྦི་ཀ་དང༌། བི་ཏ་ར་དང༌། མགྱོགས་འགྲོ་དང༌། ཀླུའི་རྒྱལ་པོ་མགོ་གསུམ་པ་དང༌། ཀླུ་སྡེ་དང༌། གཟི་
ཆེན་དང༌། འདམ་བུ་བྱིན་དང༌། ཀླུའི་རྒྱལ་པོ་སྐྲག་བྱེད་དང༌། འོད་འབར་དང༌། མགོ་བདུན་པ་དང༌། སྡོང་ཆེན་དང༌། མཐོང་དགའ་དང༌། རབ་ཏུ་ཆེར་གཏུམ་དང༌།


91-1-126a


དྲི་མེད་གཟི་བརྗིད་དང༌། མིག་བཟང་དང༌། དྲག་པོ་ཆེན་པོ་དང༌། འོད་འཕྲོ་ཕུང་པོ་དང༌། ཀླུའི་རྒྱལ་པོ་གཏུམ་པོ་དང༌། ཁྲོ་བོ་དྲག་ཤུལ་
ཅན་དང༌། རིན་ཆེན་ཆུ་སྦྱིན་དང༌། ཆུ་སྦྱིན་སྤྲིན་ཆེན་དང༌། དབང་པོའི་འོད་དང༌། རྐང་པས་འཐུང་དང༌། སྤྲིན་ཟླ་དང༌། རྒྱ་མཚོའི་སྤྲིན་དང༌། མེ་ཏོག་དྲི་ཆེན་པོ་
དང༌། ཀུ་མུ་དའི་འབྱུང་གནས་དང༌། ཀླུའི་རྒྱལ་པོ་རིན་ཆེན་མིག་དང༌། ཏོག་ཆེན་པོའི་རྒྱལ་མཚན་དང༌། སྤྲིན་ཆེན་སྙིང་པོ་དང༌། ཁ་བ་ཅན་དང༌། དཔལ་
གྱི་སྙིང་པོ་དང༌། སྤྲིན་མཐུ་ཅན་དང༌། མཚན་མོ་འཛིན་དང༌། ཆུ་སྦྱིན་དང༌། ཆུ་སྦྱིན་ཆེན་པོ་དང༌། ཀླུའི་རྒྱལ་པོ་གཟི་བརྗིད་མེ་འདྲ་དང༌། སྤྲིན་གྱི་དབང་ཕྱུག་
རྒྱལ་པོ་དང༌། ཁྲོ་མེད་དང༌། སའི་བུམ་པ་དང༌། ཀླུ་དཔའ་དང༌། ཆུ་འཛིན་དང༌། སྤྲིན་གདུགས་དང༌། ཨང་གི་རའི་གདོང་དང༌། ཀླུའི་རྒྱལ་པོ་གཟི་ཅན་
དང༌། སྤྲིན་ལས་མངོན་བྱུང་དང༌། ཀླུའི་རྒྱལ་པོ་གོམ་སྟབས་མཐའ་ཡས་དང༌། ཆ་བྱད་མཛེས་དང༌། ལུས་ཆེན་དང༌། སྤྱད་ལྟོ་དང༌། ཞི་བ་དང༌། དཔའ་བ་དང༌།
གསེར་དད་ཅན་དང༌། མཆོག་ཏུ་བརྩོན་དང༌། དུག་དྲག་དང༌། དབྱངས་སྙན་དང༌། ཀླུའི་རྒྱལ་པོ་བདུད་རྩི་སྙིང་པོ་དང༌། རབ་ཏུ་ཆར་འབེབས་ཆེན་པོ་དང༌། རྣམ་པར་

91-1-126b


གཡོ་དང༌། འབྲུག་སྒྲ་དང༌། རྔ་སྒྲ་དང༌། བདུད་རྩིའི་རྒྱུན་དང༌། དགའ་བར་བྱེད་པ་དང༌། འབྲུག་སྒྲོག་དང༌། དཔའ་སྡེ་དང༌། སྲེད་མེད་ཀྱི་བུ་དང༌། རྒྱ་མཚོའི་ཀློང་དང༌།།
ཀླུའི་རྒྱལ་པོ་ཡོན་པོ་དང༌། ཀླུའི་རྒྱལ་པོ་ཆེན་པོ་དེ་དག་ལ་སོགས་པ་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་དག་འདུས་ཏེ་འཁོད་པ་དང་ཐབས་ཅིག་ཏུ་
བཞུགས་སོ། །དེའི་ཚེ་ཀླུའི་རྒྱལ་པོ་དེ་དག་འཁོར་དང་བཅས་ཏེ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་
ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བླ་མ་ལ་གུས་པ་དང༌། ཕུ་དུད་ཆེན་པོ་བྱེད་པས། མེ་ཏོག་དང༌། བདུག་པ་དང༌། སྤོས་
དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ན་བཟའ་དང༌། གདུགས་དང༌། རྒྱལ་མཚན་དང༌། བ་དན་དང༌། དར་གྱི་ལྡ་ལྡི་དང༌། རོལ་མོའི་སྒྲ་དང༌།
སིལ་སྙན་དང༌། ཕེག་རྡོབ་པ་དང༌། གླུ་དབྱངས་དང༌། རིན་པོ་ཆེའི་མེ་ཏོག་དང༌། རིན་པོ་ཆེའི་ལྔ་ལྡི་དང༌། མུ་ཏིག་གི་ཕྲེང་བ་དང༌། ཀླུའི་མེ་ཏོག་དང༌། མུ་ཏིག་
གི་དྲ་བ་མཆོག་ཏུ་མཛེས་པ་རྣམ་པ་སྣ་ཚོགས་དཔག་ཏུ་མེད་པ་གྲངས་མེད་པ་དག་བཅོམ་ལྡན་འདས་ལ་ཕུལ་ནས་བསྐོར་བ་བྱས་ཏེ་ཕྱོགས་གཅིག་ཏུ་འདུག་གོ །ཕྱོགས་

91-1-127a


གཅིག་ཏུ་འདུག་ནས་སྨོན་ལམ་རྣམས་བཏབ་པ། ལུས་རྒྱ་མཚོ་འཇིག་རྟེན་གྱི་ཁམས་རྒྱ་མཚོ་ཐམས་ཅད་ཀྱི་རྡུལ་ཕྲ་རབ་ཀྱི་རྡུལ་
སྙེད་ཀྱི་སངས་རྒྱས་དང༌། བྱང་ཆུབ་སེམས་དཔའི་འཁོར་གྱི་དཀྱིལ་འཁོར་རྒྱ་མཚོ་ཐམས་ཅད་དང༌། འཇིག་རྟེན་གྱི་ཁམས་རབ་འབྱམས་རྒྱ་མཚོ་ཐམས་ཅད་
དང༌། ས་དང༌། ཆུ་དང༌། མེ་དང༌། རླུང་ཐམས་ཅད་ཀྱི་རྡུལ་ཕྲ་རབ་ཀྱི་རྡུལ་རྣམས་དང༌། གཟུགས་སུ་སྣང་བ་ཐམས་ཅད་ཀྱི་རྡུལ་ཕྲ་རབ་ཀྱི་རྡུལ་རྣམས་ལས་
རྡུལ་ཕྲ་རབ་ཀྱི་རྡུལ་རེ་རེ་ལ་ཡང་ལུས་ཀྱི་སྤྲིན་རྒྱ་མཚོ་བགྲངས་པའི་རྒྱ་མཚོ་ཐམས་ཅད་ལས་ཡང་དག་པར་འདས་པ། གྲངས་མེད། དཔག་ཏུ་མེད། བསམ་
གྱིས་མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་ལས་ཡང་དག་པར་འདས་པ་དག་དང༌། ལུས་རེ་རེ་ལ་ཡང་ལག་པ་རྒྱ་མཚོའི་སྤྲིན་
ཕྱོགས་ཀུན་གྱི་རྒྱུན་ཏུ་མངོན་པར་ཕྱོགས་པ། དཔག་ཏུ་མེད་པ། གྲངས་མེད་པ་དག་བྱིན་གྱིས་བརླབས་ནས་རྡུལ་ཕྲ་རབ་ཀྱི་རྡུལ་གྱི་ཆ་རེ་རེ་ལས་ཀྱང་མཆོད་
པ་ཐམས་ཅད་ཀྱི་སྤྲིན་རྒྱ་མཚོ་ཕྱོགས་ཀུན་གྱི་གཞི་རྒྱས་པར་འགེངས་པ། མ་འདྲེས་པ་རྣམས་ཀྱིས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་


91-1-127b


མཆོད་པར་བྱའོ། །སྙམ་པ་འདི་ལྟ་སྟེ། ཀུན་ཏུ་སྤྱོད་པའི་ལུས་རྒྱ་མཚོའི་སྤྲིན་མ་འདྲེས་པ་དཔག་ཏུ་མེད། གྲངས་མེད། བསམ་གྱིས་མི་ཁྱབ། གཞལ་དུ་མེད། ཚད་མེད། བརྗོད་
དུ་མེད་པ་དག་གིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ནས་བྱང་ཆུབ་སེམས་དཔའི་ལུས་རྒྱ་མཚོ་སྤྲིན་རྣམས་ཀྱིས་ཇི་ལྟ་བ་དེ་བཞིན་དུ་
རིན་པོ་ཆེ་ཐམས་ཅད་ཀྱི་ཁ་དོག་དང༌། འོད་ཟེར་སྟུག་པོ་དང༌། ཉི་མ་དང༌། ཟླ་བ་ཐམས་ཅད་ལྟ་བུའི་ལུས་ཀྱི་འཁོར་གྱི་དཀྱིལ་འཁོར་རྒྱ་མཚོ་སྤྲིན་རྣམས་
དང༌། རིན་པོ་ཆེ་ཐམས་ཅད་ཀྱི་ཕྲེང་བ་དང༌། མེ་ཏོག་གི་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་སྣང་བ་ཆེན་པོའི་སྙིང་པོ་ཁང་པ་བརྩེགས་པ་རྒྱ་
མཚོ་སྤྲིན་རྣམས་དང༌། ཕྱེ་མ་དང༌། ཤིང་ལྗོན་པ་ཐམས་ཅད་ཀྱི་མཛོད་རྒྱ་མཚོ་སྤྲིན་རྣམས་དང༌། སྤོས་དང༌། བདུག་པ་ཐམས་ཅད་ཀྱི་གཟུགས་ཀུན་ཏུ་སྟོན་
པ་རྒྱ་མཚོ་སྤྲིན་རྣམས་དང༌། སྒྲ་ཐམས་ཅད་སྒྲོག་པའི་རོལ་མོའི་རྒྱ་མཚོ་སྤྲིན་རྣམས་དང༌། སྤོས་ཐམས་ཅད་ཀྱི་ཤིང་ལྗོན་པ་རྒྱ་མཚོ་སྤྲིན་རྣམས་དང༌། ནམ་མཁའི་
དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ནས་དེ་ལ་སོགས་པ་མཆོད་པ་ཐམས་ཅད་ཀྱི་སྤྲིན་རྒྱ་མཚོ་དཔག་ཏུ་མེད་པ། གྲངས་མེད། བསམ་གྱིས་མི་ཁྱབ།

91-1-128a


གཞལ་དུ་མེད། ཚད་མེད། བརྗོད་དུ་མེད་པ། མ་འདྲེས་པ་རྣམས་ཀྱིས་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་
ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ། །ཡུལ་ཐམས་ཅད་དུ་བཀོད་པ་རྣམ་པར་སྣང་བར་བྱས་པའི་སྙིང་པོ་
ཅན་གྱི་ནོར་བུའི་རྒྱལ་པོ་རྒྱ་མཚོ་སྤྲིན་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ཏེ་སངས་རྒྱས་དང༌། བྱང་ཆུབ་སེམས་དཔའ་རྒྱ་
མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ། །ཐམས་ཅད་ཀུན་ཏུ་སྣང་བའི་ནོར་བུ་རིན་པོ་ཆེའི་ཆར་འབབ་པ་བཀོད་
པའི་ནོར་བུའི་རྒྱལ་པོ་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་འོད་འཕྲོ་བ་འབར་བ་དང་ལྡན་པ། སངས་རྒྱས་ལ་ངེས་པར་གྱུར་པའི་དབྱངས་ཀྱི་
ནོར་བུའི་རྒྱལ་པོ་རྒྱ་མཚོ་སྤྲིན་རྣམས་དང༌། ཀུན་ཏུ་སྒྲས་འགེངས་པ་སངས་རྒྱས་ཀྱི་ཆོས་ཐམས་ཅད་ཀྱི་དབྱངས་ཅན་ནོར་བུའི་རྒྱལ་པོ་རྒྱ་མཚོ་སྤྲིན་རྣམས་དང༌།
ཀུན་ནས་སྒོ་རིན་པོ་ཆེ་འོད་ཟེར་གྱིས་སངས་རྒྱས་ཀྱི་སྤྲུལ་པ་སྣང་བར་བྱེད་པ་རྒྱ་མཚོ་སྤྲིན་རྣམས་དང༌། འཁོར་གྱི་དཀྱིལ་འཁོར་མ་འདྲེས་པ་རྣམས་སུ་བཀོད་

91-1-128b


པ་ཐམས་ཅད་སྣང་བ་ཀུན་ཏུ་སྟོན་པའི་ནོར་བུའི་རྒྱལ་པོ་རྒྱ་མཚོ་སྤྲིན་རྣམས་དང༌། འོད་འཕྲོ་བ་སྒྲོན་མ་སངས་རྒྱས་ཀྱི་ཡུལ་ཐམས་ཅད་ཀྱི་རྗེས་སུ་འཇུག་པའི་ནོར་
བུའི་རྒྱལ་པོ་རྒྱ་མཚོ་སྤྲིན་རྣམས་དང༌། སངས་རྒྱས་ཀྱི་ཞིང་བསམ་གྱིས་མི་ཁྱབ་པ་རྣམས་སུ་དེ་བཞིན་གཤེགས་པའི་གཞལ་མེད་ཁང་སྣང་བ་ཀུན་ཏུ་སྟོན་པའི་
ནོར་བུའི་རྒྱལ་པོ་རྒྱ་མཚོ་སྤྲིན་རྣམས་དང༌། རིན་པོ་ཆེ་སྣ་ཚོགས་ཐམས་ཅད་ཀྱི་རྡུལ་ལ་དུས་གསུམ་གྱི་སངས་རྒྱས་ཀྱི་སྐུ་སྣང་བ་རྣམ་པར་སྣང་བར་བྱེད་པའི་
ནོར་བུའི་རྒྱལ་པོ་རྒྱ་མཚོའི་སྤྲིན་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ཏེ་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་
སྤྲིན་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ། །རིན་པོ་ཆེ་དང༌། སྤོས་དང༌། མེ་ཏོག་སྣ་ཚོགས་ཀྱི་ཁང་པ་བརྩེགས་
པ་མ་འདྲེས་པ་རྒྱ་མཚོ་སྤྲིན་རྣམས་དང༌། ནོར་བུ་རིན་པོ་ཆེའི་རྒྱལ་པོ་ཁ་དོག་མཐའ་ཡས་པ་ཐམས་ཅད་ཀྱིས་རབ་ཏུ་བརྒྱན་པ་ཁང་པ་བརྩེགས་པ་རྒྱ་མཚོ་སྤྲིན་
རྣམས་དང༌། རིན་པོ་ཆེའི་སྒྲོན་མ་དང༌། སྤོས་ཀྱི་འོད་འཕྲོ་བ་ཅན་གྱི་ཁང་པ་བརྩེགས་པ་རྒྱ་མཚོ་སྤྲིན་རྣམས་དང༌། མུ་ཏིག་ཐམས་ཅད་ཀྱིས་རྣམ་པར་སྤྲས་

91-1-129a


པའི་ཁང་པ་བརྩེགས་པ་རྒྱ་མཚོ་སྤྲིན་རྣམས་དང༌། མེ་ཏོག་ཐམས་ཅད་ཀྱི་ཟེ་བརྒྱ་མཚོ་སྤྲིན་རྣམས་དང༌། རིན་པོ་ཆེའི་ཕྲེང་བ་མཐའ་
ཡས་པས་ལེགས་པར་བརྒྱན་པའི་ཁང་པ་བརྩེགས་པ་རྒྱ་མཚོ་སྤྲིན་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ནས་ཕྱོགས་བཅུ་ཀུན་ཏུ་
འོད་ཟེར་སྣང་བའི་སྙིང་པོ་ཅན་བཀོད་པ་ཐམས་ཅད་ཡང་དག་པར་འདུ་བའི་ཁང་པ་བརྩེགས་པ་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་རྡུལ་ཕྲ་
རབ་ཀྱིས་རབ་ཏུ་བརྒྱན་པ་བཀོད་པ་དུ་མ་ཀུན་ཏུ་སྟོན་པ་ཁང་པ་བརྩེགས་པ་རྒྱ་མཚོ་སྤྲིན་རྣམས་དང༌། བཀོད་པ་ཐམས་ཅད་ཀྱིས་རབ་ཏུ་བརྒྱན་པ་ཀུན་ཏུ་རྒྱས་
པར་འགེངས་པའི་ཁང་པ་བརྩེགས་པ་རྒྱ་མཚོ་སྤྲིན་རྣམས་དང༌། སྒོ་ཀུན་ཏུ་མེ་ཏོག་གི་རྟ་བབས་དྲིལ་བུའི་དྲ་བ་དབྱངས་པ་རྒྱ་མཚོ་སྤྲིན་རྣམས་ཀྱིས་ནམ་མཁའི་
དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ཏེ་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་
བྱའོ། །མཆོད་པར་བྱའོ། །གསེར་དང༌། རིན་པོ་ཆེ་སྣ་ཚོགས་ཀྱི་ཚོང་ཚོང་དང༌། ཕྲེང་བ་དང༌། རིན་པོ་ཆེའི་མགུལ་གདུབ་ཀྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་

91-1-129b


སྤྲིན་རྣམས་དང༌། མེ་ཏོག་ལྟར་སྣང་བ་སྣ་ཚོགས་ཀྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། ཨནྡ་རྙིལ་དང༌། འཛམ་བུ་ཆུ་བོའི་གསེར་གྱི་པདྨ་སྣ་ཚོགས་
ཀྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། ནོར་བུ་རིན་པོ་ཆེའི་སྒྲོན་མའི་པདྨའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། ནོར་བུ་རིན་པོ་ཆེ་སྣང་གསལ་
རྒྱལ་མཚན་གྱི་པདྨ་སྣ་ཚོགས་ཀྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། རིན་པོ་ཆེས་བརྒྱན་པའི་པདྨ་སྣ་ཚོགས་ཀྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་
སྤྲིན་རྣམས་དང༌། ཨནྡ་རྙིལ་མཛེས་པར་འབར་པའི་འོད་ཟེར་ལྡན་པའི་པདྨའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། འོད་ཟེར་འབར་བ་ཟད་མི་
ཤེས་པའི་གཟི་བརྗིད་དང་ལྡན་པའི་པདྨའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། རིན་པོ་ཆེ་འབར་བ་ཐམས་ཅད་འབྱུང་བའི་པདྨའི་སྙིང་པོ་ཅན་གྱི་
སེངྒེའི་ཁྲི་རྒྱ་མཚོ་སྤྲིན་རྣམས་དང༌། རིན་པོ་ཆེ་འབར་བ་མཆོག་དམ་པ་ཐམས་ཅད་འབྱུང་བའི་པདྨའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། སངས་
རྒྱས་ཀྱི་གསུང་སྒྲའི་འོད་ཟེར་དང་ལྡན་པའི་པདྨའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་མ་འདྲེས་པ་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་


91-1-130a


ཏེ་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་
བྱའོ། །སྤོས་དང༌། ནོར་བུ་སྣ་ཚོགས་པ་ཐམས་ཅད་ཀྱི་ཤིང་ལྗོན་པ་རྒྱ་མཚོ་སྤྲིན་རྣམས་དང༌། ཀུན་ནས་སྒོ་ལོ་མ་ལས་ཐལ་མོ་སྦྱར་བའི་སྤྲིན་འབྱུང་བའི་སྤོས་
ཀྱི་ཤིང་ལྗོན་པ་རྒྱ་མཚོ་སྤྲིན་རྣམས་དང༌། ཤིང་ལྗོན་པ་ཐམས་ཅད་ཀྱི་གཟུགས་མཐའ་ཡས་པ་བཀོད་པ་ཀུན་ཏུ་སྟོན་པའི་ཤིང་ལྗོན་པ་རྒྱ་མཚོ་སྤྲིན་རྣམས་དང༌།
མེ་ཏོག་ཐམས་ཅད་ཀྱི་སྤྲིན་རབ་ཏུ་འཕྱང་བའི་སྤྲིན་ཤིང་ལྗོན་པ་རྒྱ་མཚོ་སྤྲིན་རྣམས་དང༌། བཀོད་པ་ཐམས་ཅད་འབྱུང་བའི་མཛོད་མཐའ་ཡས་པ་དང་ལྡན་པའི་
ཤིང་ལྗོན་པ་རྒྱ་མཚོ་སྤྲིན་རྣམས་དང༌། རིན་པོ་ཆེའི་འོད་འཕྲོ་བ་ཐམས་ཅད་ཀྱི་དཀྱིལ་འཁོར་རྣམ་པར་སྣང་བར་བྱེད་པའི་ཤིང་ལྗོན་པ་རྒྱ་མཚོ་སྤྲིན་རྣམས་དང་
བྱང་ཆུབ་སེམས་དཔའི་ལུས་ཕྱེད་ཙམ་ན་ཐམས་ཅད་ཀྱི་ཕྱེ་མར་ཀུན་ཏུ་སྟོན་པའི་ཤིང་ལྗོན་པ་རྒྱ་མཚོ་སྤྲིན་རྣམས་དང༌། བྱང་ཆུབ་ཀྱི་སྙིང་པོ་ཐམས་ཅད་ཀྱི་
བཀོད་པ་བསམ་གྱིས་མི་ཁྱབ་པའི་འོད་ཅན་གྱི་ཤིང་ལྗོན་པའི་རིན་པོ་ཆེའི་གོས་ཐམས་ཅད་ཀྱི་མཛོད་ཉི་མ་ལྟར་སྣང་བར་བྱས་པ་དང་ལྡན་པའི་ཤིང་ལྗོན་པ་རྒྱ་མཚོ་

91-1-130b


སྤྲིན་རྣམས་དང༌། སྒྲ་དབྱངས་ཐམས་ཅད་སྒྲོག་པ་ཡིད་དུ་འོང་བའི་དབྱངས་ཀུན་ཏུ་གཏོང་བའི་ཤིང་ལྗོན་པ་རྒྱ་མཚོ་སྤྲིན་རྣམས་དང༌། རིན་པོ་ཆེ་ཁ་དོག་མཐའ་ཡས་
པའི་པདྨའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། ཀུན་ཏུ་མངོན་པར་ཕྱོགས་པའི་ནོར་བུའི་རྒྱལ་པོ་སྣང་བར་བྱེད་པའི་སྙིང་པོ་ཅན་གྱི་སེངྒེའི་ཁྲི་རྒྱ་
མཚོ་སྤྲིན་རྣམས་དང༌། རྒྱན་བཀོད་པ་ཐམས་ཅད་ཀྱིས་རབ་ཏུ་བརྒྱན་པའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། རིན་པོ་ཆེ་སྣ་ཚོགས་འོད་འཕྲོ་བའི་
སྒྲོན་མའི་ཕྲེང་བའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། ཀུན་ནས་སྒྲ་རིན་པོ་ཆེའི་ཤིང་ལྗོན་པ་འབྱུང་བའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་
རྣམས་དང༌། སྤོས་དང་མེ་ཏོག་དང་པདྨ་ཐམས་ཅད་ཀྱི་ཕྲེང་བ་རིན་པོ་ཆེའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། སངས་རྒྱས་ཐམས་ཅད་ཀྱི་གདན་
བཀོད་པ་ཀུན་ཏུ་སྟོན་པའི་ནོར་བུ་རིན་པོ་ཆེའི་རྒྱལ་པོའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། བཀོད་པ་ཐམས་ཅད་ཀྱི་ཕྲེང་བ་རབ་ཏུ་དཔྱངས་པའི་རྟ་
བབས་སྟེགས་བུས་རབ་ཏུ་བརྒྱན་པ་རིན་པོ་ཆེའི་སྤྲིན་གྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། ནོར་བུ་རིན་པོ་ཆེའི་ཡལ་ག་དང༌། ཕྱེ་མའི་མཛོད་ཡོད་

91-1-131a


པའི་སྡོང་པོ་ཐམས་ཅད་ཀྱི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་དང༌། སྤོས་སྣ་ཚོགས་དང༌། རིན་པོ་ཆེའི་དྲིལ་བུ་གཡེར་
ཀའི་དྲ་བ་ཀུན་ནས་བརྒྱན་པ་ཉིད་སྣང་བར་བྱེད་པའི་སྙིང་པོ་ཅན་གྱི་སེངྒེའི་ཁྲི་རྒྱ་མཚོ་སྤྲིན་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་
ཏེ་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། རི་མོར་བྱའོ། །མཆོད་པར་བྱའོ། །ཡིད་བཞིན་གྱི་ནོར་
བུའི་རྒྱལ་པོ་ཐམས་ཅད་ཀྱི་གཞལ་མེད་ཁང་རྒྱ་མཚོ་སྤྲིན་རྣམས་དང༌། ཨནྡ་རྙིལ་གྱི་ཟེ་བ་ཅན་གྱི་མེ་ཏོག་བཀོད་པ་ཐམས་ཅད་ཀྱི་བླ་རེ་རྒྱ་མཚོ་སྤྲིན་རྣམས་
དང༌། སྤོས་དང༌། ནོར་བུ་ཐམས་ཅད་ཀྱི་བླ་རེ་རྒྱ་མཚོ་སྤྲིན་རྣམས་དང༌། རིན་པོ་ཆེ་འོད་འཕྲོ་བའི་སྒྲོན་མའི་གཟུགས་ཀྱི་བླ་རེ་རྒྱ་མཚོ་སྤྲིན་རྣམས་དང༌། སངས་རྒྱས་
ཀྱི་རྫུ་འཕྲུལ་རྣམ་པར་སྟོན་པར་སྣང་བའི་དབྱངས་ཅན་གྱི་ནོར་བུའི་རྒྱལ་པོའི་བླ་རེ་རྒྱ་མཚོ་སྤྲིན་རྣམས་དང༌། ནོར་བུ་སྣ་ཚོགས་ཀྱི་གོས་བཀོད་པ་ཐམས་ཅད་སྣང་བ་
ཀུན་ཏུ་སྟོན་པའི་བླ་རེ་རྒྱ་མཚོ་སྤྲིན་རྣམས་དང༌། མེ་ཏོག་ཐམས་ཅད་ཀྱི་ཆུ་བོ་འབར་བར་སྣང་བའི་རིན་པོ་ཆེའི་བླ་རེ་རྒྱ་མཚོ་སྤྲིན་རྣམས་དང༌། དྲིལ་བུ་སྣ་ཚོགས་


91-1-131b


ཀྱི་སྒྲས་ཀུན་ཏུ་རྒྱས་པར་འགེངས་པའི་དྲ་བ་བླ་རེ་རྒྱ་མཚོ་སྤྲིན་རྣམས་དང༌། པདྨ་འབར་བ་ཁ་དོག་མཐའ་ཡས་པ་སྣ་ཚོགས་སུ་སྣང་བའི་ནོར་བུའི་སྙིང་པོ་ཅན་གྱི་
པདྨའི་དྲ་བའི་བླ་རེ་རྒྱ་མཚོ་སྤྲིན་རྣམས་དང༌། གསེར་གྱི་དྲ་བ་ཅན་གྱི་འོད་ཟེར་སྣང་བའི་རྒྱལ་མཚན་གྱི་བླ་རེ་རྒྱ་མཚོ་སྤྲིན་རྣམས་དང༌། བཀོད་པ་བསམ་གྱིས་མི་
ཁྱབ་པར་སྣང་བའི་འོད་ཟེར་མཐའ་ཡས་པ་བཀོད་པ་ཐམས་ཅད་ཀྱི་རྒྱན་བླ་རེ་རྒྱ་མཚོ་སྤྲིན་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་
ཏེ་སངས་རྒྱས་དང༌། བྱང་ཆུབ་སེམས་དཔའ་གང་ཆེན་མཚོའི་སྤྲིན་གྱི་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ།།
ནོར་བུ་རིན་པོ་ཆེ་སྣ་ཚོགས་ཐམས་ཅད་ཀྱི་གདུགས་རྒྱ་མཚོ་སྤྲིན་རྣམས་ཀྱིས་ནམ་མཁའི་དཀྱིལ་ཀུན་ཏུ་ཁེབས་པར་བྱིན་གྱིས་བརླབས་ལ། རིན་པོ་ཆེ་བཅུའི་འོད་
ཟེར་སྣང་བ་བཀོད་པའི་མེ་ཏོག་གི་གདུགས་རྒྱ་མཚོ་སྤྲིན་རྣམས་དང༌། མུ་ཏིག་ཁ་དོག་མཐའ་ཡས་པའི་མཛོད་ཀྱི་གདུགས་རྒྱ་མཚོ་སྤྲིན་རྣམས་དང༌། སངས་རྒྱས་
དང༌། བྱང་ཆུབ་སེམས་དཔའ་ཐམས་ཅད་ཀྱི་སྙིང་རྗེའི་སྒོའི་སྒྲའི་ནོར་བུའི་རྒྱལ་པོའི་གདུགས་རྒྱ་མཚོ་སྤྲིན་རྣམས་དང༌། རིན་པོ་ཆེ་སྣ་ཚོགས་ཀྱི་འོད་འཕྲོ་བའི་གདུགས་

91-1-132a


རྒྱ་མཚོ་སྤྲིན་རྣམས་དང༌། ནོར་བུ་རིན་པོ་ཆེ་རྡུལ་ཀུན་ཏུ་སྣང་བས་རབ་ཏུ་བརྒྱན་པའི་དྲིལ་བུའི་དྲ་བ་དཔྱངས་པའི་གདུགས་རྒྱ་མཚོ་
སྤྲིན་རྣམས་དང༌། ནོར་བུ་ཐམས་ཅད་ཀྱི་སྡོང་བུ་ཡལ་གའི་རྒྱན་གྱི་གདུགས་རྒྱ་མཚོ་སྤྲིན་རྣམས་དང༌། ཉི་མ་རྣམ་པར་སྣང་བར་བྱེད་པའི་འོད་འཕྲོ་བའི་ནོར་
བུའི་རྒྱལ་པོ་དང༌། སྤོས་དང་བདུག་པ་ཐམས་ཅད་ཀྱི་གདུགས་རྒྱ་མཚོ་སྤྲིན་རྣམས་དང༌། ཙནྡན་གྱི་ཕྱེ་མའི་མཛོད་ཀུན་ཏུ་རྒྱས་པར་འགེངས་པའི་གདུགས་རྒྱ་
མཚོ་སྤྲིན་རྣམས་དང༌། སངས་རྒྱས་ཀྱི་ཡུལ་རྒྱ་ཆེན་པོ་སྣང་བར་བྱེད་པ་ཀུན་ཏུ་བཀོད་པ་རྒྱས་པར་འགེངས་པའི་གདུགས་རྒྱ་མཚོ་སྤྲིན་མ་འདྲེས་པ་རྣམས་
ཀྱིས་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ། །རིན་པོ་ཆེ་
ཐམས་ཅད་སྣང་བའི་དཀྱིལ་འཁོར་རྒྱ་མཚོ་སྤྲིན་རྣམས་དང༌། རིན་པོ་ཆེ་འོད་འཕྲོ་བ་ཐམས་ཅད་ཀྱི་གཟུགས་ཀྱི་འོད་ཀྱི་དཀྱིལ་འཁོར་རྒྱ་མཚོ་སྤྲིན་མ་འདྲེས་
པ་རྣམས་དང༌། མེ་ཏོག་གི་སྤྲིན་སྣང་བར་བྱེད་པའི་འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་འོད་ཟེར་སངས་རྒྱས་ཀྱི་སྤྲུལ་པའི་

91-1-132b


འོད་ཀྱི་དཀྱིལ་འཁོར་དང་ལྡན་པ་རྒྱ་མཚོ་སྤྲིན་རྣམས་དང༌། སངས་རྒྱས་ཀྱི་ཞིང་ཐམས་ཅད་སྣང་བར་གཏོགས་པའི་འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། ཀུན་
ནས་སྒོ་སངས་རྒྱས་ཀྱི་ཡུལ་སྒྲོག་པ་རིན་པོ་ཆེའི་ཡལ་གའི་འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། བཻཌཱུཪྱ་དང༌། རིན་པོ་ཆེའི་རིགས་དང༌། ནོར་བུ་རིན་པོ་
ཆེའི་རིགས་དང༌། ནོར་བུའི་རྒྱལ་པོ་ཐམས་ཅད་ཀྱི་འོད་ཟེར་གྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། སེམས་ཅན་གྱི་གཟུགས་མཐའ་ཡས་པ་དག་སེམས་ཀྱི་སྐད་
ཅིག་ལ་ཀུན་ཏུ་སྟོན་པའི་འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། སངས་རྒྱས་ཐམས་ཅད་ཀྱི་སྨོན་ལམ་ལས་བྱུང་བ་ཡིད་དུ་འོང་བའི་སྒྲ་རབ་ཏུ་འབྱིན་པ་
དང་ལྡན་པའི་འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། འཁོར་གྱི་དཀྱིལ་འཁོར་ཐམས་ཅད་དུ་སེམས་ཅན་འདུལ་བའི་དབྱངས་ཅན་ནོར་བུའི་རྒྱལ་པོའི་
འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་ཀྱིས་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །
མཆོད་པར་བྱའོ། །ནོར་བུ་ཐམས་ཅད་ཀྱི་མཛོད་ཀྱི་འོད་ཟེར་རྒྱ་མཚོ་སྤྲིན་རྣམས་དང༌། སངས་རྒྱས་ཐམས་ཅད་ཀྱི་གཟུགས་དང༌། །སྒྲ་དང༌། དྲི་དང༌། རོ་དང་རེག་བྱའི་

91-1-133a


འོད་ཟེར་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་འོད་འཕྲོ་བ་རྒྱ་མཚོ་སྤྲིན་རྣམས་དང༌། སངས་རྒྱས་ཐམས་ཅད་ཀྱི་
ཆོས་སྒྲོག་པ་རྒྱས་པར་འགེངས་པའི་འོད་ཟེར་རྒྱ་མཚོ་སྤྲིན་རྣམས་དང༌། སངས་རྒྱས་ཀྱི་ཞིང་བཀོད་པ་ཐམས་ཅད་སྣང་བར་བྱེད་པའི་འོད་ཟེར་རྒྱ་མཚོ་སྤྲིན་
རྣམས་དང༌། མེ་ཏོག་གི་ཁང་པ་བརྩེགས་པ་ཐམས་ཅད་ཀྱི་འོད་ཟེར་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་རྡུལ་གྱི་འོད་ཟེར་རྒྱ་མཚོ་སྤྲིན་རྣམས་དང༌།
བསྐལ་པ་གཅིག་ནས་གཅིག་ཏུ་བརྒྱུད་པ་ཐམས་ཅད་དུ་སངས་རྒྱས་འབྱུང་བས་སེམས་ཅན་ཡོངས་སུ་སྨིན་པར་བྱེད་པ་སྒྲོག་པ་ཅན་གྱི་འོད་ཟེར་རྒྱ་མཚོ་
སྤྲིན་རྣམས་དང༌། རིན་པོ་ཆེ་མི་ཟད་པ་ཐམས་ཅད་བསྟན་པ་དང༌། མེ་ཏོག་ཐམས་ཅད་ཀྱི་ཟེ་བའི་འོད་ཟེར་རྒྱ་མཚོ་སྤྲིན་རྣམས་དང༌། ཁྲི་སྟན་བཀོད་པ་ཐམས་
ཅད་ཀུན་ཏུ་སྟོན་པའི་འོད་ཟེར་རྒྱ་མཚོ་སྤྲིན་མ་འདྲེས་པ་རྣམས་ཀྱིས་སངས་རྒྱས་དང༌། བྱང་ཆུབ་སེམས་དཔའ་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་
བྱའོ། །རི་མོར་བྱའོ། །མཆོད་པར་བྱའོ། །རིན་པོ་ཆེའི་འོད་འཕྲོ་བ་ཁ་དོག་མཐའ་ཡས་པ་རྒྱ་མཚོ་སྤྲིན་མ་འདྲེས་པ་རྣམས་དང༌། ཀུན་ཏུ་འོད་ཀྱི་ནོར་བུའི་རྒྱལ་པོ་

91-1-133b


འོད་འཕྲོ་བ་རྒྱ་མཚོ་སྤྲིན་རྣམས་དང༌། སངས་རྒྱས་ཐམས་ཅད་ཀྱི་ཞིང་རྒྱ་ཆེན་པོ་བཀོད་པ་སྣང་བར་བྱེད་པའི་འོད་འཕྲོ་བ་རྒྱ་མཚོ་སྤྲིན་རྣམས་དང༌། སྤོས་ཐམས་
ཅད་ཀྱི་འོད་འཕྲོ་བ་རྒྱ་མཚོ་སྤྲིན་རྣམས་དང༌། བཀོད་པ་ཐམས་ཅད་ཀྱི་འོད་འཕྲོ་བ་རྒྱ་མཚོ་སྤྲིན་རྣམས་དང༌། སངས་རྒྱས་ཐམས་ཅད་ཀྱི་སྤྲུལ་པའི་འོད་འཕྲོ་བ་རྒྱ་
མཚོ་སྤྲིན་རྣམས་དང༌། རིན་པོ་ཆེ་སྣ་ཚོགས་ཀྱི་ཤིང་གི་ཟེ་བ་འོད་འཕྲོ་བ་རྒྱ་མཚོ་སྤྲིན་རྣམས་དང༌། གོས་ཐམས་ཅད་ཀྱི་འོད་འཕྲོ་བརྒྱ་མཚོ་སྤྲིན་རྣམས་དང༌། བྱང་
ཆུབ་སེམས་དཔའ་མཐའ་ཡས་པའི་སྤྱོད་པ་དབྱངས་ཅན་ནོར་བུའི་རྒྱལ་པོའི་འོད་འཕྲོ་བ་རྒྱ་མཚོ་སྤྲིན་རྣམས་དང༌། མུ་ཏིག་གི་སྒྲོན་མ་ཐམས་ཅད་ཀྱི་འོད་འཕྲོ་
བ་རྒྱ་མཚོ་སྤྲིན་མ་འདྲེས་པ་རྣམས་ཀྱིས་སངས་རྒྱས་དག། བྱང་ཆུབ་སེམས་དཔའ་གང་ཆེན་མཚོའི་སྤྲིན་གྱི་རྒྱ་མཚོ་ཐམས་ཅད་ལ་བསྟི་སྟང་བུ་བྱའོ། །བླ་མར་
བྱའོ། །རི་མོར་བྱའོ་།མཆོད་པར་བྱའོ། །སྤོས་དང་མེ་ཏོག་སྣ་ཚོགས་ཐམས་ཅད་ཀྱི་རྒྱ་མཚོ་སྤྲིན་བསམ་གྱིས་མི་ཁྱབ་པ་རྣམས་དང༌། རིན་པོ་ཆེ་འོད་འཕྲོ་བ་ཐམས་
ཅད་ཀྱི་པདྨའི་དྲ་བ་རྒྱ་མཚོ་སྤྲིན་རྣམས་དང༌། ནོར་བུ་རིན་པོ་ཆེ་ཁ་དོག་མཐའ་ཡས་པའི་འོད་ཀྱི་དཀྱིལ་འཁོར་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་ཁ་དོག་

91-1-134a


དང་ལྡན་པའི་མུ་ཏིག་གི་མཛོད་རྒྱ་མཚོ་སྤྲིན་རྣམས་དང༌། རིན་པོ་ཆེ་དང༌། སྤོས་དང༌། ཙནྡན་ཐམས་ཅད་ཀྱི་
ཕྱེ་མ་རྒྱ་མཚོ་སྤྲིན་རྣམས་དང༌། རིན་པོ་ཆེ་ཐམས་ཅད་ཀྱི་གདུགས་རྒྱ་མཚོ་སྤྲིན་རྣམས་དང༌། ནོར་བུའི་རྒྱལ་པོ་ཡིད་དུ་འོང་ཞིང་
སྡུག་པ་མཛེས་པའི་དབྱངས་ཅན་རྒྱ་མཚོ་སྤྲིན་རྣམས་དང༌། །ཉི་མའི་འོད་ཀྱི་ནོར་བུའི་ཚོགས་ཀྱི་ཕྲེང་བ་རྒྱ་མཚོའི་སྤྲིན་རྣམས་དང༌། རིན་
པོ་ཆེའི་མཛོད་མཐའ་ཡས་པ་རྒྱ་མཚོ་སྤྲིན་རྣམས་དང༌། ཐམས་ཅད་ཀུན་ཏུ་བཟང་པོའི་ལུས་མ་འདྲེས་པ་རྒྱ་མཚོ་སྤྲིན་རྣམས་ཀྱིས་སངས་
རྒྱས་དང༌། བྱང་ཆུབ་སེམས་དཔའ་གང་ཆེན་མཚོའི་སྤྲིན་གྱི་རྒྱ་མཚོ་ཐམས་ཅད་ལ་བསྟི་སྟང་དུ་བྱའོ། །བླ་མར་བྱའོ། །རི་མོར་བྱའོ། །
མཆོད་པར་བྱའོ། །ཞེས་དེ་ལྟ་བུའི་སྨོན་ལམ་བཏབ་ནས་ཀླུའི་རྒྱལ་པོ་དེ་དག་གི་ཡང་བཅོམ་ལྡན་འདས་ལ་ལན་གསུམ་བསྐོར་
བ་བྱས་ཏེ་ཞབས་ལ་ཕྱག་འཚལ་བ་དང༌། བཅོམ་ལྡན་འདས་ཀྱིས་གནང་ནས་རང་རང་གི་སྟན་ལ་འཁོད་དོ། །དེའི་ཚེ་སྟོང་

91-1-134b


གསུམ་གྱི་སྟོང་ཆེན་པོའི་ཀླུའི་བདག་པོ་ཆེན་པོ་ཕྱིར་མི་ལྡོག་པའི་སྨོན་ལམ་གྱི་སྟོབས་ཅན་གཡོག་མཐའ་ཡས་རྒྱ་མཚོའི་སྤྲིན་བཀོད་པའི་གཟི་བརྗིད་ཀྱི་དཀྱིལ་
འཁོར་གདུགས་ལྟ་བུའི་རྒྱལ་པོ་ཞེས་བྱ་བ་དེ་བཞིན་གཤེགས་པ་ལ་མཆོད་པ་དང༌། ཕྱག་བྱ་བ་དང༌། བསྙེན་བཀུར་བྱ་བ་དང༌། ཆོས་ཉན་པའི་ཕྱིར་འཛམ་བུའི་
གླིང་འདིར་འོངས་སོ། །དེ་ནས་ཀླུའི་རྒྱལ་པོ་གཡོག་མཐའ་ཡས་རྒྱ་མཚོ་སྤྲིན་བཀོད་པའི་གཟི་བརྗིད་ཀྱི་དཀྱིལ་འཁོར་གདུགས་ལྟ་བུའི་རྒྱལ་པོ་སྟན་ལས་
ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་
དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བདག་ཕྱོགས་འགའ་ཞིག་ཞུའོ། །དེ་སྐད་ཅེས་གསོལ་བ་དང༌།
བཅོམ་ལྡན་འདས་ཀྱིས་ཀླུའི་བདག་པོ་གཡོག་མཐའ་ཡས་རྒྱ་མཚོའི་སྤྲིན་བཀོད་པའི་གཟི་བརྗིད་ཀྱི་དཀྱིལ་འཁོར་གདུགས་ལྟ་བུའི་རྒྱལ་པོ་ལ་འདི་སྐད་ཅེས་

91-1-135a


བཀའ་སྩལ་ཏོ། །ཀླུའི་བདག་པོ། །ཅི་དང་ཅི་འདོད་པ་དྲིས་ཤིག་དང༌། ངས་དྲིས་པ་དེ་དང་དེའི་ལུང་བསྟན་པས་ཁྱོད་ཀྱི་སེམས་
རངས་པར་བྱའོ། །དེ་སྐད་ཅེས་བཀའ་སྩལ་བ་དང༌། བཅོམ་ལྡན་འདས་ལ་ཀླུའི་བདག་པོ་གཡོག་མཐའ་ཡས་རྒྱ་མཚོའི་སྤྲིན་བཀོད་པའི་གཟི་བརྗིད་ཀྱི་
དཀྱིལ་འཁོར་གདུགས་ལྟ་བུའི་རྒྱལ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ལྟར་ན། ཀླུ་ཐམས་ཅད་ཀྱི་ཀླུའི་སྡུག་བསྔལ་ཐམས་ཅད་
རྒྱུན་ཆད་པར་འགྱུར། །བདེ་བ་ཐམས་ཅད་དང་ལྡན་པ་དང༌། རབ་ཏུ་དགའ་བར་འགྱུར། འཛམ་བུའི་གླིང་འདིར་དུས་དུས་སུ་ཆར་གྱི་རྒྱུན་འབེབས་པར་འགྱུར།
རྩྭ་དང༌། ཤིང་གེལ་བ་དང༌། སྨན་དང༌། ནགས་ཚལ་ཐམས་ཅད་འཁྲུངས་པར་འགྱུར། འབྲུ་ཐམས་ཅད་སྐྱེ་བར་འགྱུར། བཅུད་ཐམས་ཅད་ཡང་དག་པར་
སྐྱེ་བར་འགྱུར། གང་གིས་འཛམ་བུའི་གླིང་གི་མི་རྣམས་བདེ་བ་དང་ལྡན་པར་འགྱུར། དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་ཀླུའི་བདག་
པོ་གཡོག་མཐའ་ཡས་རྒྱ་མཚོ་སྤྲིན་བཀོད་པའི་གཟི་བརྗིད་ཀྱི་དཀྱིལ་འཁོར་གདུགས་ལྟ་བུའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ། ཁྱོད་

91-1-135b


སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་ཞུགས་ཏེ། དེ་བཞིན་གཤེགས་པ་ལ་དོན་འདི་ཡོངས་སུ་འདྲི་བར་སེམས་པ་ལེགས་སོ། །ལེགས་སོ། །ཀླུའི་
བདག་པོ། །དེའི་ཕྱིར་ལེགས་པར་རབ་ཏུ་ཉོན་ལ་ཟུངས་ཤིག་དང༌། ངས་ཁྱོད་ལ་བཤད་དོ། །ཀླུའི་བདག་པོ། ཆོས་གཅིག་དང་ལྡན་ན། ཀླུ་ཐམས་ཅད་ཀྱི་ཀླུའི་སྡུག་
བསྔལ་ཐམས་ཅད་རྒྱུན་ཆད་པར་འགྱུར། བདེ་བ་དང་ལྡན་པར་འགྱུར་རོ། །ཆོས་གཅིག་པོ་གང་ཞེ་ན། འདི་ལྟ་སྟེ། བྱམས་པའོ། །ཀླུའི་བདག་པོ། བྱམས་པ་
དེ་ལ་གནས་པའི་ལྷ་དང༌། མི་རྣམས་ནི། །མེས་མི་འཚིག། མཚོན་གྱིས་མི་ཚུགས། ཆུས་མི་འཁྱེར། དུག་གིས་མི་ཚུགས། ཕ་རོལ་གྱི་དམག་པའི་ཚོགས་ཀྱིས་
ཟིལ་གྱིས་མི་ནོན། བདེ་བར་གཉིད་ཀྱིས་ལོག་པར་འགྱུར། བདེ་བར་སད་པར་འགྱུར། རང་གི་བསོད་ནམས་ཀྱིས་ཡོངས་སུ་སྲུང་བར་འགྱུར། །བསོད་ནམས་
ཆེན་པོའི་གཟི་བརྗིད་ཀྱིས་གཟི་ཅན་དུ་འགྱུར། །ལྷ་དང་བཅས་པའི་འཇིག་རྟེན་གྱིས་མི་རྫི་བར་འགྱུར། མཛེས་པ་དང༌། མཐོང་ན་དགའ་བར་འགྱུར། འགྲོ་བ་
ཐམས་ཅད་དུ་ཐགས་ཐོགས་མེད་པར་འགྱུར། སྡུག་བསྔལ་ཐམས་ཅད་རྒྱུན་ཆད་པ་དང༌། རབ་ཏུ་དགའ་བར་འགྱུར། བདེ་བ་ཐམས་ཅད་དང་ལྡན་པ་དང༌། མིའི་ཆོས་

91-1-136a


བླ་མ་རྟོགས་ནས་ལུས་ཞིག་པའི་འོག་ཏུ་ཚངས་པའི་འཇིག་རྟེན་དུ་སྐྱེ་བར་འགྱུར་ཏེ། ཀླུའི་བདག་པོ། ལྷ་དང་མིའི་བྱམས་པ་ལ་
གནས་པ་རྣམས་ཀྱི་ཕན་ཡོན་ནི་འདི་དག་གོ །ཀླུའི་བདག་པོ། དེ་བས་ན། བྱམས་པའི་ལུས་ཀྱི་ལས་དང༌། བྱམས་པའི་ངག་གི་ལས་དང༌། བྱམས་
པའི་ཡིད་ཀྱི་ལས་ཀྱིས་གནས་པར་བྱའོ། །ཀླུའི་བདག་པོ། གཞན་ཡང་བདེ་བ་ཐམས་ཅད་སྦྱིན་པ་ཞེས་བྱ་བའི་གཟུངས་བརྗོད་པར་བྱ་སྟེ། དེས་ཀླུ་ཐམས་
ཅད་ཀྱི་ཀླུའི་སྡུག་བསྔལ་ཐམས་ཅད་རྒྱུན་གཅོད་པར་བྱེད། བདེ་བ་ཐམས་ཅད་སྦྱིན་པར་བྱེད། འཛམ་བུའི་གླིང་འདིར་དུས་དུས་སུ་ཆར་གྱི་རྒྱུན་འབེབས་
པར་བྱེད། རྩྭ་དང༌། ཤིང་གེལ་བ་དང༌། སྨན་དང༌། ནགས་ཚལ་དང༌། ལོ་ཏོག་ཐམས་ཅད་སྐྱེ་བར་བྱེད་དོ། །ཀླུའི་བདག་པོ། དེ་ལ་བདེ་བ་ཐམས་
ཅད་སྦྱིན་པ་ཞེས་བྱ་བའི་གཟུངས་དེ་གང་ཞེ་ན། ཏདྱ་ཐཱ། དྷ་ར་ནི་དྷ་ར་ནི། ཨུཏྟ་ར་ནི། སཾ་པྲ་ཏིཥྛི་ཏེ། བཱི་ཛ་ཡ་བརྞ། སད་ཏྱ་བྲ་ཏི་ཛྙཱ་ས་ར་ཧ། ཛྙཱ་ན་བ་ཏི། ཨུད་
དེ་བཱ་ད་ནི། བྷི་ནཱ་མ་ནི། ཨ་བྷི་ཥེ་ཙ་ནི། ཨ་བྷི་བྱ་ཧཱ་ར། ཤུ་བྷ་བ་ཏི། ཨ་ཛི་མ་དུ། ཨེ་ཧི་ཀུམ་པ་ལ་ནི། བ་ཧ་ཧཱ་ར་ཀླེ་ཤ་ན། དྷུ་ན་པཱ་པཾ། ཤོ་དྷ་ཡེ་མརྒ་ན། ནིར་ཏི་ཀ། དྷརྨ་ཏཱ་


91-1-136b


ཤུདྡྷ། ལོ་ཀ་བི་ཏི་མཱི་ར་རཱ་ཛ་ས་དུ་ཁཱ་ཤ་མ་ནཱ་སརྦ་བུདྡྷ་ཨ་བ་ལོ་ཀ་ནཱ་ཨ་དྷིཥྛི་ཏེ། པྲ་ཛྙཱ་ཛྙཱ་པི་སྭཱཧཱ། ཀླུའི་བདག་པོ། གཟུངས་ཀྱི་ཚིག་དོན་ཐམས་ཅད་སྒྲུབ་པར་
བྱེད་པ། ཆོས་ཀྱི་སྐུ་ལ་འཇུག་པ། སངས་རྒྱས་ཐམས་ཅད་ཀྱི་བྱིན་གྱིས་བརླབ་པ། བདེ་བ་ཐམས་ཅད་སྦྱིན་པ་འདི་དག་གཟུང་བར་བྱ། བརྗོད་པར་བྱའོ། །ཀླུའི་
བདག་པོ། །གཞན་ཡང་སྤྲིན་གྱི་རིགས་ལས་འབྱུང་བའི་བྱིན་གྱིས་བརླབས་བཀོད་པ་གཟི་བརྗིད་ཀྱི་སྙིང་པོ་སྤྲུལ་པར་སྣང་བར་བྱེད་པ། ཡེ་ཤེས་ཀྱི་ཏོག་གི་ཆུའི་
རྒྱུན་གྱི་སྤྲིན་གྱི་དཀྱིལ་འཁོར་དཔལ་དང་ལྡན་པ་གསེར་གྱི་འོད་ཟེར་རྣམ་པར་སྣང་བར་བྱེད་པ། སྐྲའི་རྩེ་མོའི་ཆ་ཤས་གཅིག་ལས་བྱུང་བའི་རུས་དང༌། རིགས་
ཀྱི་དེ་བཞིན་གཤེགས་པ་རྣམས་ཀྱི་མཚན་གཟུང་བར་བྱ། ཡིད་ལ་བྱའོ། །དེ་དག་གིས་ཀླུ་ཐམས་ཅད་དང༌། ཀླུའི་རིགས་ཐམས་ཅད་དང༌། ཀླུའི་རུས་ཐམས་
ཅད་དང༌། ཀླུའི་ཆོ་རིགས་ཐམས་ཅད་དང༌། ཀླུའི་འབྱུང་བ་ཐམས་ཅད་དང༌། ཀླུའི་སྐྱེ་གནས་ཐམས་ཅད་དང༌། ཀླུའི་རྒྱལ་པོ་ཐམས་ཅད་དང༌། ཀླུའི་བུ་མོ་ཐམས་
ཅད་དང༌། ཀླུའི་གཡོག་ཐམས་ཅད་ཀྱི་ཀླུའི་སྡུག་བསྔལ་ཐམས་ཅད་གཅོད་པར་བྱེད། བདེ་བའི་ཡོ་བྱད་ཐམས་ཅད་སྒྲུབ་པར་བྱེད་དོ། །ཀླུའི་བདག་པོ། །དེ་ལ་

91-1-137a


དེ་བཞིན་གཤེགས་པའི་མཚན་དེ་དག་གང་ཞེ་ན། འདི་ལྟ་སྟེ། བཅོམ་ལྡན་འདས་དེ་བཞིན་གཤེགས་པ་ཀླུའི་རིགས་ལས་བྱུང་བ་སྤྲིན་གྱིས་རྣམ་པར་མཛེས་པ་ལ་ཕྱག་
སྙིང་པོ་ཅན་གྱི་སྤྲིན་ཆེན་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ཀླུའི་རིགས་ལས་བྱུང་བ་སྤྲིན་གྱིས་རྣམ་པར་མཛེས་པ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་གྱི་ཆུ་འཛིན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དཔལ་ལྡན་
སྤྲིན་གྱི་གཟི་བརྗིད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་འབྱུང་ལ་ཕྱག་འཚལ་ལོ། །བཅོམ་ལྡན་འདས་དེ་
བཞིན་གཤེགས་པ་རླུང་གི་དཀྱིལ་འཁོར་ཐམས་ཅད་རྣམ་པར་འཇོམས་པའི་སྤྲིན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ནམ་
མཁའ་དཔག་མེད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་པོའི་གློག་འབར་བའི་ཚོགས་ལ་ཕྱག་འཚལ་ལོ། །བཅོམ་
ལྡན་འདས་དེ་བཞིན་གཤེགས་པ་སྤྲིན་ཆེན་མཐུ་རྩལ་དཔའ་བོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་མཛེས་ལ་ཕྱག་འཚལ་

91-1-137b


ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་སྡུད་ཆེན་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་གྱི་དཀྱིལ་
འཁོར་ཆེན་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་གྱི་འོད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་
སྤྲིན་ཆེན་སེངྒེ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་གདུགས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་
པ་བལྟ་སྡུག་སྤྲིན་ཆེན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་པོས་ཁེབས་པ་ལ་ཕྱག་འཚལ་ལོ། །བཅོམ་ལྡན་འདས་དེ་
བཞིན་གཤེགས་པ་སྤྲིན་ལས་བྱུང་བ་སྣང་བར་བྱེད་པའི་དཀྱིལ་འཁོར་ཕྱོགས་བཅུ་མཐོ་འགེབས་རྔའི་སྒྲ་དབྱངས་ཤིན་ཏུ་རབ་སྒྲོག་ལ་ཕྱག་འཚལ་ལོ། །བཅོམ་
ལྡན་འདས་དེ་བཞིན་གཤེགས་པ་སྤྲིན་ཆེན་བསིལ་འབྱུང་མི་དགའ་རབ་འཇོམས་སྒྲ་ཟབ་སྒྲོག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་
པ་སྤྲིན་ཆེན་གདའ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་གངྒཱའི་ཆུ་སྤྲིན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་

91-1-138a


རྩལ་གྱི་སྤྲིན་ལྟར་དཔའ་བོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་འབྲུག་སྒྲ་བསྒྲགས་པ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཀུན་ཏུ་སྟོན་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་རྒྱ་ཆེན་
པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་འཛག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་
ལྟར་རྣམ་པར་སྒྲོག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ལྟར་འཕགས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་
གཤེགས་པ་སྤྲིན་ལྟ་བུའི་ན་བཟའ་མནབས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་གྱིས་ལོ་ཏོག་བསྐྱེད་ལ་ཕྱག་འཚལ་
ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་གྱི་གནས་ལ་གནས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ཆེར་སྤྲིན་གྱི་སྤྲིན་
ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་འདུ་བར་མཛད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་རྣམ་

91-1-138b


པར་རྒྱས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་ཨུཏྤ་ལ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་
སྤྲིན་ཆེན་སྤོས་ཀྱི་སྐུ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་འཕགས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་
གཤེགས་པ་སྤྲིན་ཆེན་དབང་ཕྱུག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་འོད་མཛད་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེགས་པ་སྤྲིན་ཆེན་བྱིན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ནོར་བུ་རིན་པོ་ཆེ་ཆེན་པོའི་སྤྲིན་ལྟ་བུ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ལྟར་རྣམ་པར་འཇོམས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་གྱི་
ཆུ་བོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་སྡུད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དུས་མ་ཡིན་
པའི་སྤྲིན་དང་ལྕེ་འབབ་པ་རྣམ་པར་འཇོམས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་པོ་ལྟར་ནམ་མཁའ་མཐོ་ནས་བསྒྲགས་

91-1-139a


པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་སྒ་འབྱིན་ལ་ཕྱག་འཚལ་ལོ། །བཅོམ་ལྡན་
འདས་དེད་བཞིན་གཤེགས་པ་སྤྲིན་ཆེན་ཆར་ཆུ་སྐྱེས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྙམས་པའི་གཟི་བརྗིད་སྒྲུབ་པའི་
སྤྲིན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་རོ་བྲོ་བ་དྲུག་དང་ལྡན་པའི་ཆུ་ཆེན་པོའི་སྤྲིན་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེགས་པ་ཆུ་འཐོར་སྤྲིན་ཆེན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་སྤྲིན་ཆེན་རྒྱ་མཚོ་འགེངས་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ཆར་མི་འབབ་པ་ན་སྤྲིན་གྱིས་ཀུན་ཏུ་འགེབས་པ་ལ་ཕྱག་འཚལ་ལོ། །བཅོམ་ལྡན་འདས་དེ་
བཞིན་གཤེགས་པ་སྤྲིན་གཟུགས་མཐའ་ཡས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་སྤྲིན་ཆེན་པོ་ཐམས་ཅད་རྣམ་པར་སྒྲུབ་པ། འཛམ་བུའི་སྤྲིན་གྱི་དཔལ་གྱི་གཟི་བརྗིད་འོད་མཛད་པ་སྤྲིན་གྱི་འོད་ཟེར་ཅན་རྣམས་ལ་ཕྱག་འཚལ་

91-1-139b


ལོ། །ཀླུའི་བདག་པོ། དེ་བཞིན་གཤེགས་པའི་མཚན་འདི་དག་བརྗོད་པས་ཀླུ་ཐམས་ཅད་ཀྱི་སྡུག་བསྔལ་ཐམས་ཅད་རྒྱུན་འཆད་པ་དང༌། བདེ་བ་ཐམས་
ཅད་དང་ལྡན་པ་དང༌། འཛམ་བུའི་གླིང་འདིར་དུས་དུས་སུ་ཆར་པའི་རྒྱུན་འབབ་པ་དང༌། རྩྭ་དང༌། ཤིང་གེལ་བ་དང༌། སྨན་དང༌། ནགས་ཚལ་དང༌།
ལོ་ཏོག་ཐམས་ཅད་སྐྱེད་པར་བྱེད་དོ། །དེ་ནས་བཅོམ་ལྡན་འདས་ལ་སྟོང་གསུམ་གྱི་སྟོང་ཆེན་པོའི་ཀླུའི་བདག་པོ་གཡོག་མཐའ་ཡས་རྒྱ་མཚོའི་སྤྲིན་བཀོད་
པའི་གཟི་བརྗིད་ཀྱི་དཀྱིལ་འཁོར་གདུགས་ལྟ་བུའི་རྒྱལ་པོས་གསོལ་བ་བཏབ་པ། བཅོམ་ལྡན་འདས། སླད་མའི་ཚེ་སླད་མའི་དུས་ན་འཛམ་བུའི་གླིང་
འདིར་ཆར་མི་འབབ་པའི་ཚེ་གང་དག་བརྗོད་ན། ཆར་གྱི་རྒྱུན་ཆེན་པོ་འབབ་པར་བགྱིད་པ་དང༌། མི་བཟད་པའི་དུས་ཀྱི་ཚེ་དང༌། གནོད་པ་འབྱུང་བའི་དུས་ཀྱི་ཚེ་
དང༌། ཆོས་མ་ལགས་པས་སྐྱེ་བོ་འཐབ་པའི་དུས་ཀྱི་ཚེ་དང༌། ཡམས་ཀྱི་ནད་དང་གནོད་པ་འབྱུང་བའི་དུས་ཀྱི་ཚེ་དང༌། ནད་དང་འཆི་བའི་དུས་ཀྱི་ཚེ་དང༌།
སྐར་མ་མ་རུངས་པ་གནས་པའི་དུས་ཀྱི་ཚེ་ཡམས་ཀྱི་ནད་དང༌། འཚེ་བ་དང༌། གནོད་པ་ཐམས་ཅད་རབ་ཏུ་ཞི་བར་བགྱིད་པ། དེ་ལྟར་བུའི་གཟུངས་ཀྱི་གསང་སྔགས་


91-1-140a


ཀྱི་གཞི་རྣམས་བཤད་དུ་གསོལ། སངས་རྒྱས་ཀྱི་བྱིན་གྱི་རླབས་ཀྱིས་བྱིན་གྱིས་བརླབ་པར་གསོལ། གང་དག་ཀླུ་ཐམས་ཅད་
ལ་ཡང་དག་པར་སྐུལ་མ་འདེབས་པར་འགྱུར་བ་དང༌། ལྷ་ཐམས་ཅད་རབ་ཏུ་དགའ་བར་འགྱུར་བ་དང༌། བདུད་ཐམས་ཅད་རྣམ་པར་འཇོམས་པར་འགྱུར་
བ་དང༌། སེམས་ཅན་ཐམས་ཅད་ཀྱི་འཇིགས་པ་ཐམས་ཅད་འཇིག་པར་འགྱུར་བ་དང༌། གནོད་པ་ཐམས་ཅད་ཟློག་པར་འགྱུར་བ་དང༌། ཞི་བ་དང༌།
བདེ་ལེགས་སུ་འགྱུར་བར་བགྱིད་པ་དང༌། རྒྱུ་སྐར་མ་རུངས་བས་བགྱིས་པ་རབ་ཏུ་ཞི་བར་འགྱུར་བ་དང༌། བཅོམ་ལྡན་འདས་ཀྱིས་ཆར་པའི་བར་ཆད་
ལྔ་གསུངས་པ་གང་ལགས་པ་དེ་དག་ཐམས་ཅད་སེལ་བར་འགྱུར་བ་དང་ལྡན་པས་བཤད་དུ་གསོལ། བཅོམ་ལྡན་འདས། བདག་དེ་བཞིན་འགྱུར་བ་དེ་ལྟ་
བུའི་གཟུངས་ཀྱི་གསང་སྔགས་ཀྱི་གཞི་རྣམས་བཅོམ་ལྡན་འདས་མཆོག་ཏུ་ཐུགས་རྗེ་དང་ལྡན་པ། སེམས་ཅན་ཐམས་ཅད་ལ་ཕན་པར་ཐུགས་བརྩེ་བ་
དང་ལྡན་པས་བཤད་དུ་གསོལ། བཅོམ་ལྡན་འདས། བདག་དེ་བཞིན་གཤེགས་པ་ལ་གསོལ་བ་འཚལ་ལོ། །དེ་སྐད་ཅེས་གསོལ་བ་དང༌། བཅོམ་ལྡན་

91-1-140b


འདས་ཀྱིས་ཀླུའི་རྒྱལ་པོ་གཡོག་མཐའ་ཡས་རྒྱ་མཚོ་སྤྲིན་བཀོད་པའི་གཟི་བརྗིད་ཀྱི་དཀྱིལ་འཁོར་གདུགས་ལྟ་བུའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །ཀླུའི་
བདག་པོ། ཁྱོད་སེམས་ཅན་ཐམས་ཅད་ཀྱི་དོན་དང༌། ཕན་པ་དང་བདེ་བའི་ཕྱིར་དེ་བཞིན་གཤེགས་པ་ལ་གསོལ་བ་འདེབས་པ་ལེགས་སོ་ལེགས་སོ། །ཀླུའི་བདག་
པོ། དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། སྙིང་རྗེ་ཆེན་པོ་ལས་བྱུང་བ་འབྲུག་ཆེན་པོའི་སྒྲ་ཅན་བསྒྱིངས་པ་དཔའ་བའི་ཏོག་ཅེས་བྱ་
བའི་གཟུངས། སེམས་ཅན་ཐམས་ཅད་ཀྱི་དོན་དང་ཕན་པ་དང་བདེ་བའི་ཕྱིར་སངས་རྒྱས་ཐམས་ཅད་ཀྱིས་གསུངས་པ། བྱིན་གྱིས་བརླབས་པ། རྗེས་སུ་ཡི་
རང་བ་བཤད་པར་བྱ་སྟེ། དེ་ནི། ཆར་མེད་པའི་ཚེ་ཆར་འབེབས་པར་བྱེད། ཆར་ཆེས་ན་གཅོད། འཆི་བའི་གནོད་པ་རབ་ཏུ་ཞི་བར་བྱེད། ཀླུ་ཐམས་ཅད་
ལ་སྐུལ་བར་བྱེད། ལྷ་ཐམས་ཅད་སིམ་པར་བྱེད། བདུད་ཐམས་ཅད་རྣམ་པར་འཇོམས་པར་བྱེད། སེམས་ཅན་ཐམས་ཅད་བདེ་བ་ཐམས་ཅད་དང་ལྡན་
པར་བྱེད་དོ། །ཏདྱ་ཐཱ། མ་ཧཱ་ཛྙཱ་ན། ཨ་བ་བྷཱ་ས་ནི། ཤྭཱི་ཏེ་ཛོ་ལ་གསྨི་ཊི་ཊ་བི་ཀྲ་མཱ། བཛྲ་སཾ་ཧཱ་ཏ་ནེ། པ་ར་མ་བི་ར་ཛ། ནིརྨ་ཀུ་ན་ཀེ་ཏུ་སཱུཪྱ་པྲ་བྷེ། བི་མ་ལཾ་ག་ཡིཥྚ།

91-1-141a


བྷ་ར་བྷ་ར། སཾ་བྷ་ར་སཾ་བྷ་ར། དུ་དུ་མ་བུ། ཧ་ན་ཧ་ན། མ་ཧཱ་པྲ་བྷེ་བིཾ་དྷཱུ་ཏ་མ་ཧཱ་མོ་ཧ་ཨཾ་དྷ་ཀཱ་ར། པྲ་ཛྙཱ་གྲ་ཤུདྡྷེ། པ་རི་པཱུ་ར་ཎ་
མི་ཏྲེ། མཻ་ཏྲི་བཱི་ར་མ་ན་སྐནྡྷ། མཻ་ཏྲི་མ་བུདྡྷ་རེ། ཛྭ་ལ་ཛྭ་ལ་ཛྭ་ལ། ཛྭ་ལཾ་བུདྡྷ་རེ། ཛྭ་ལཾ་བུདྡྷ་རེ། བོ་དྷྱདྒ་ཀུ་སུ་མེ་ད་ཤ་བ་ལེ། ཙ་ཏུ་ར་དུ་བཻ་ཤཱ་ར་དྱེ། ཨཥྚ་ད་
ཤ། ཨ་བེ་ཎི་ཀ་བུདྡྷརྨེ། ཤུ་བྷ་མ་ཏི། པུ་ཎྱ་རཱ་ཤི། ཤུ་ཀླ་དྷརྨ་ས་མ་ནྭི་ཏི། གམྦྷི་རེ། བི་ར་ཛི་སྐེ། བི་མ་ལོ། བི་ཤེ་ཥ། པྲ་པ་ཏེ། ནི་རཱ་པྲ་
བྷ་དྷརྨེ། སརྦ་ལོ་ཀ་ཛྱེཥྛ་ཛྱེཥྛ། པ་ར་པྲ་བ་རེ། ཨ་ནུ་ཏ་ཏ་རེ། ཨ་སངྒེ། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཤཱནྟ་མ་ཏེ། ཤཱནྟ་མ་ཏེ། ཙ་ར་ཙ་ར། ཙི་རི་ཙི་ཏི།
ཙུ་རུ་ཙུ་རུ། པ་ར་མ་བུདྡྷ་ནུ་མ་ཏེ། མ་ཧཱ་པྲ་ཛྙཱ་པཱ་ར་མི་ཏེ་སྭཱ་ཧཱ། དེ་བཞིན་གཤེགས་པ་རྣམ་པར་སྣང་མཛད་ཡེ་ཤེས་རྒྱ་མཚོ་དང་ལྡན་པ་ལ་ཕྱག་འཚལ་
ལོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་འཛམ་བུའི་གླིང་འདིར་ཆར་དབབ་པའི་ཕྱིར་ཀླུ་ཐམས་ཅད་ཀྱི་སྙིང་པོ་
བརྗོད་པར་བྱའོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་བདེན་པས་ཆར་པའི་བར་ཆད་བྱེད་པ་ལྔ་བསལ་བར་བྱའོ། །སྱད་ཡ་ཐེ་ད་ན། ས་ར་


91-1-141b


ས་ར། སི་རི་སི་རི། སུ་རུ་སུ་རུ། ནཱ་གཱ་ནཱ་ན། ཛ་བ་ཛ་བ། ཛི་བི་ཛི་བི། ཛུ་བུ་ཛུ་བུ། ཀླུ་ཆེན་པོ་དག་ཚུར་ཤེག །སངས་རྒྱས་ཀྱི་བདེན་པས། འཛམ་བུའི་གླིང་
འདིར་ཆར་རབ་ཏུ་ཕོབ་ཅིག །ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། ཀླུའི་བདག་པོ་ཆེན་པོ་དག་ཚུར་ཤེག །ཀྱེ་ཀླུ་ཆེན་པོ་དང༌། །སངས་རྒྱས་ཀྱི་བདེན་པས། འཛམ་
བུའི་གླིང་འདིར་ཆར་རབ་ཏུ་ཕོབ་ཅིག །བ་ར་བ་ར། བི་རི་བི་རི། བུ་རུ་བུ་རུ། སངས་རྒྱས་ཀྱི་བདེན་པས་ཀླུ་ཐམས་ཅད་དགུག་པར་བྱའོ། །བྱམས་པའི་སེམས་
དང༌། སྙིང་རྗེའི་སེམས་དང༌། དགའ་བའི་སེམས་དང༌། བཏང་སྙོམས་ཀྱི་སེམས་དང༌། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་
དང༌། བདེན་པ་དང༌། བསམ་པ་ཆེན་པོས་ཀླུའི་བདག་པོ་ཆེན་པོ་དག་ཚུར་བཤེག །སངས་རྒྱས་རྣམས་དང༌། སངས་རྒྱས་ཀྱི་ཆོས་རྣམས་དང༌། བྱང་ཆུབ་སེམས་
དཔའི་ཡོན་ཏན་རྣམས་དྲན་པར་གྱིས་ཤིག །བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། ཆུ་ཆེན་པོའི་ཆུ་དང༌། སྤྲིན་གྱི་ཆུ་འཆང་བ་ཅན་ལག་གིས་འགྲོ་ཆེན་པོའི་
གཡོག་རྣམས་བྱམས་པའི་སེམས་ཀྱིས་ཚུར་ཤོག །སྟོན་པའི་བསྟན་པ་དམ་པ་དྲན་པར་གྱིས་ཤིག །གྷ་ཊ་གྷ་ཊ། གྷི་ཊི་གྷི་ཊི། གྷུ་ཊུ་གྷུ་ཊུ། དྲག་ཤུལ་ཅན་ཁྲོ་བ་ཤུགས་

91-1-142a


ཆེན་པོ་དང་ལྡན་པ། དུག་ཆེན་པོའི་ལྕེ་འབྱིན་པ་རྣམས་བྱམས་པའི་སེམས་དང་ལྡན་པས་ཚུར་ཤོག །དེ་བཞིན་གཤེགས་པ་ཐམས་
ཅད་ཀྱི་བདེན་པས་འཛམ་བུའི་གླིང་འདིར་ཆར་ཕོབ་ཅིག་སྭཱ་ཧ། ཏ་ཊ་ཏ་ཊ། ཏི་ཊི་ཏི་ཊི། ཏུ་ཊུ་ཏུ་ཊུ། ནོར་བུ་རིན་པོ་ཆེའི་ཅོད་པན་ཐོགས་པ་དང་ལྡན་པ། སྦྲུལ་
གདུག་པའི་གཟུགས་ཅན་རྣམས་དཀོན་མཆོག་གསུམ་གྱི་བྱིན་གྱི་རླབས་དྲན་པར་གྱིས་ལ། །རྡོ་རྗེ་འཆང་གི་བདེན་པས་འཛམ་བུའི་གླིང་འདིར་ཆར་ཕོབ་
ཅིག་སྭཱཧཱ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། ཆུ་ཆེན་པོ་ལ་གནས་པ་དང་ལྡན་པ། སྤྲིན་ཆེན་པོ་བརྩེགས་པའི་བཞོན་པ་ལ་ཞོན་ནས་མངོན་
འགྲོ་བ་རྣམས་ཚུར་ཤོག །བྱམས་པའི་སེམས་ཀྱིས་འཛམ་བུའི་གླིང་འདིར་ཆར་གྱི་རྒྱུན་ཐོང་ཞིག །དེ་བཞིན་གཤེགས་པའི་བདེན་པ་དང༌། དེ་བཞིན་
གཤེགས་པའི་བྱིན་གྱི་རླབས་ཀྱིས་ལག་ན་རྡོ་རྗེས་བསྒོ་བ། ར་ལ་ར་ལ། རི་ལི་རི་ལི། རུ་ལུ་རུ་ལུ། ལག་གིས་འགྲོ་ཐམས་ཅད་ཁྱེད་རྣམས་གཉིད་
མེད་པར་དུས་གསུམ་གྱི་དེ་བཞིན་གཤེགས་པའི་བདེན་པས་གྷ་མ་གྷ་མ། གྷི་མི་གྷི་མི། གྷུ་མུ་གྷུ་མུ་སྭཱ་ཧཱ། ཀླུ་ཐམས་ཅད་དགུག་གོ །བྱམས་པའི་སེམས་

91-1-142b


ཀྱིས་བྱང་ཆུབ་ཀྱི་སེམས་སྔོན་དུ་འགྲོ་བས་ན་ར་ན་ར། ནི་རི་ནི་རི། ནུ་རུ་ནུ་རུ་སྭཱ་ཧཱ། ཡོན་པོ་སྣ་ཚོགས་སུ་གྱུར་པའི་མགོ་སྟོང་པ། མགོ་དང་མིག་དམར་བ།
སྟོབས་ཆེ་བའི་ལྟོ་འཕྱེ་ཆེན་པོ་རྣམས་དགུག་པར་བྱའོ། །ཀྱེ་ཀྱེ་ལག་གིས་འགྲོ་ཆེན་པོ་དག །མཆོག་ཏུ་ཐུགས་རྗེ་ཅན། བསོད་ནམས་ཐམས་ཅད་ཀྱི་གཟི་
བརྗིད་ཀྱིས་བརྗིད་པ། ཉོན་མོངས་པ་དང་བྲལ་བ། དེ་བཞིན་གཤེགས་པ་རྣམས་ཀྱིས་བྱིན་གྱིས་བརླབས་པ་དྲན་པར་གྱིས་ཤིག །ག་ཌ་ག་ཌ། གི་ཌི་གི་ཌི།
གུ་ཌུ་གུ་ཌུ་སྭཱ་ཧཱ། སྟོབས་དང༌། ཕ་རོལ་གནོན་པ་དང༌། གཟི་བརྗིད་ཐོགས་པ་མེད་པ་དང་ལྡན་པ་དག་གིས་འཛམ་བུའི་གླིང་འདིར་ཆར་གྱི་རྒྱུན་རྣམས་
ཕོབ་ཅིག །ཤ་ར་ཤ་ར། ཤི་རི་ཤི་རི། ཤུ་རུ་ཤུ་རུ་སྭཱ་ཧཱ། ཀྱེ་ཀྱེ་ཀླུ་ཆེན་པོ་རྣམས། །རང་རང་གི་རིགས་དང༌། ཆོ་རིགས་དྲན་པར་གྱིས་ལ་མ་ཤོལ་བར་
ལྷ་ཐམས་ཅད་ཀྱི་བདེན་པའི་བྱིན་གྱི་རླབས་ཀྱིས་འཛམ་བུའི་གླིང་འདིར་ཆར་གྱི་རྒྱུན་ཕོབ་ཅིག་སྭཱ་ཧཱ། ཚངས་པའི་བདེན་པའི་བྱིན་གྱི་རླབས་ཀྱིས་འཛམ་
བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། བརྒྱ་བྱིན་གྱི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། རྒྱལ་པོ་ཆེན་པོ་བཞིའི་བདེན་པས་

91-1-143a


འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུ་ཆེན་པོ་དག །བརྒྱད་པོའི་བདེན་པས་འཛམ་བུའི་གླིང་འདིར་ཆར་རབ་ཏུ་
ཕོབ་ཅིག་སྭཱ་ཧཱ། ཀླུ་ཆེན་པོ་དག །རྒྱུན་དུ་ཞུགས་པའི་བདེན་པས་འཛམ་བུའི་གླིང་དུ་ཆར་རབ་ཏུ་ཕོབ་ཅིག་སྭཱ་ཧཱ། ཀླུ་ཆེན་པོ་དག །ལན་གཅིག་ཕྱིར་འོང་བའི་
བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུ་ཆེན་པོ་དག །ཕྱིར་མི་འོང་བའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་
ཅིག་སྭཱ་ཧཱ། ཀླུ་ཆེན་པོ་དག །དགྲ་བཅོམ་པའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུ་ཆེན་པོ་དག །རང་སངས་རྒྱས་ཀྱི་
བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུ་ཆེན་པོ་དག །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་བདེན་པས་
འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུ་ཆེན་པོ་དག །དེ་བཞིན་གཤེགས་པ་ཐམས་ཅད་ཀྱི་བདེན་པ་དང་བྱིན་གྱི་རླབས་ཀྱིས་འཛམ་བུའི་
གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ལྷ་ཐམས་ཅད་ཀྱི་བདེན་པས་གནོད་པ་ཐམས་ཅད་ཞི་བར་གྱིས་ཤིག་སྭཱ་ཧཱ། ཀླུ་ཐམས་ཅད་ཀྱི་བདེན་པས་ས་ཆེན་

91-1-143b


པོ་འདིར་ཆར་རབ་ཏུ་ཕོབ་ཅིག་སྭཱ་ཧཱ། གནོད་སྦྱིན་ཐམས་ཅད་ཀྱི་བདེན་པས་སེམས་ཅན་ཐམས་ཅད་སྲུངས་ཤིག་སྭཱ་ཧཱ། དྲི་ཟ་ཐམས་ཅད་ཀྱི་བདེན་པས་མི་རྣམས་ཀྱི་
འཁྲུག་པ་དང༌། གནོད་པ་ཐམས་ཅད་སོལ་ཅིག་སྭཱ་ཧཱ། ལྷ་མ་ཡིན་ཐམས་ཅད་ཀྱི་བདེན་པས་རྒྱུ་སྐར་མ་རུངས་པ་ཐམས་ཅད་རྣམ་པར་ཟློག་ཅིག་སྭཱ་ཧཱ། ནམ་
མཁའ་ལྡིང་ཐམས་ཅད་ཀྱི་བདེན་པས་ཀླུ་ཐམས་ཅད་བྱམས་པར་བྱོས་ལ་འཛམ་བུའི་གླིང་འདིར་ཆར་ཆེན་པོའི་རྒྱུན་ཕོབ་ཅིག་སྭཱ་ཧཱ། མིའམ་ཅིའི་ཐམས་
ཅད་ཀྱི་བདེན་པས་སྡིག་པ་ཐམས་ཅད་ཞི་བར་གྱིས་ཤིག་སྭཱ་ཧཱ། སེམས་ཅན་ཐམས་ཅད་ནི། ཚིམ་པར་གྱིས་ཤིག་སྭཱ་ཧཱ། ལྟོ་འཕྱེ་ཆེན་པོ་ཐམས་ཅད་ཀྱི་
བདེན་པས་ཡངས་ཤིང་རྒྱ་ཆེ་བའི་ཆར་གྱི་རྒྱུན་ཕོབ་ཅིག་སྭཱ་ཧཱ། འདིར་ཆར་ལ་སྒྲིབ་པ་ལྔ་པོ་ཡང་དག་པར་ཟུངས་ཤིག་སྭཱ་ཧཱ། མི་ཐམས་ཅད་ཀྱི་བདེན་པས་མི་
ཐམས་ཅད་ལ་ཡོངས་སུ་སྲུངས་ཤིག་སྭཱ་ཧཱ། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། ད་ར་ད་ར། དི་རི་དི་རི། དུ་རུ་དུ་རུ། ན་ཏ་ན་ཏ། ན་ཏི་ན་ཏི། ནུ་ཏུ་ནུ་ཏུ།
ཤིན་ཏུ་མགྱོགས་པར་བཞུད་མ། སྤྲིན་ཆེན་པོའི་ཆུ་འཛིན་མ། སྤྲིན་ལྡན་མ། སྤྲིན་ཆེན་ལྡན་མ། སྤྲིན་ཆེན་ཆུ་འཛིན་མ། སྤྲིན་གསལ་མ། སྤྲིན་འབྱུང་མ།

91-1-144a


དུས་སྤྲིན་མ། སྤྲིན་གྱི་འབྱུང་གནས་མ། སྤྲིན་སྒྲོག་མ། སྤྲིན་བཞུགས་མ། སྤྲིན་གྱི་ཅོད་པན་ལྡན་མ། སྤྲིན་གྱི་ཕྲེང་བ་
མངའ་མ། སྤྲིན་གྱིས་རྣམ་པར་བརྒྱན་མ། སྤྲིན་བཅིབས་མ། སྤྲིན་ལ་གནས་བཅས་མ། སྤྲིན་གྱི་སྙིང་པོའི་སྤྲིན་གྱི་རལ་པ་ཅན། སྤྲིན་འོད་མ།
སྤྲིན་གྱི་འཁོར་ལྡན་མ། རྒྱ་ཆེན་སྤྲིན་བཞུགས་མ། མཆོད་ཕྱིར་སྤྲིན་ཐོགས་མ། ལོ་ཏོག་འོངས་སྒྲུབ་མ། རི་སུལ་ན་བཞུགས་མ། ཀླུའི་ཡུམ་
བཅོམ་ལྡན་འདས་མ། སྤྲིན་ཆེན་དཔལ་ལྡན་དཀར་མདོག་ཅན། བསིལ་རེག་མ། ཚུབ་མ་ཆེན་མོ་སྤྱོད་ཡུལ་མ། ཀླུ་ཆེན་རྣམ་པར་རོལ་མཛད་
མ། བཅོམ་ལྡན་འདས་མ་བོན་ཏྲ་བཅུད་ཀྱིས་ལེན་དྲུག་འཛིན་མ། སངས་རྒྱས་ཀྱི་བདེན་པས་འཛམ་བུའི་གླིང་འདིར་ཆར་རབ་ཏུ་དབབ་ཏུ་གསོལ་
སྭཱ་ཧཱ། གྷ་ར་གྷ་ར། གྷི་རི་གྷི་རི། གྷུ་རུ་གྷུ་རུ། གྷི་རི་ཎི་གྷི་རི་ཎི། གྷུ་མ་གྷུ་མ་གྷུ་མ། གྷུ་མ་གྷུ་མ་གྷུ་མ། གྷུ་མ་གྷུ་མ་གྷུ་མ་རི། དབུ་དགུ་དང་ལྡན་མ།
སྤྲིན་ཆེན་ཕྲེང་ལྡན་མ། གློག་ཚོགས་ཕྲེང་ལྡན་མ། ལག་གིས་འགྲོ་ཐམས་ཅད་འཛིན་མ། སྤྲིན་ལྟ་བུའི་ན་བཟའ་མནབས་མ། དུག་དྲག་པོ་ཐམས་ཅད་

91-1-144b


སྤྱོད་ཡུལ་མ། སྤྲིན་བཀོད་པ་ལ་བཅིབས་མ། འབྲུག་སྒྲོག་མ། སྒྲ་སྒྲོག་མ། ཀླུ་ཚོགས་ལེ་སྐུལ་མ། ལྷ་མོ་སྤྲིན་ཆེན་ཕྲེང་ལྡན་མ་ཀླུ་ཐམས་ཅད་ལ་མ་ཤོལ་
བར་དེ་བཞིན་གཤེགས་པའི་བྱིན་གྱི་རླབས་ཀྱིས་འཛམ་བུའི་གླིང་འདིར་ཆར་ཕོབ་ཅིག་ཅེས་བསྐུལ་དུ་གསོལ་སྭཱ་ཧཱ། ཡ་ར་ཡ་ར། ཡི་རི་ཡི་རི། ཡུ་རུ་ཡུ་རུ།
ཛ་ར་ཛ་ར། ཛི་རི་ཛི་རི། ཛུ་རུ་ཛུ་རུ། ཛྷ་ར་ཛྷ་ར། གུ་ཊུ་གུ་ཊུ། གུ་གུ་ཊུ། ག་ཌ་ག་ཌ། གི་ཌི་གི་ཌི། ཧ་ར་ཧ་ར། ཧི་ལི་ཧི་ལི། མུ་ལུ་མུ་ལུ། ཏ་ལ་ཏ་ལ། ཏི་ལི་ཏི་
ལི། ཏུ་ལུ་ཏུ་ལུ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། གྲྀཧྞ་གྲིཧྞ། མརྡ་མརྡ། པྲ་མརྡ། པྲ་བ་ར་ཤ་བིགྷ་ནཱན། མཻ་ཏྲེ་ཡ་ཛྙཱ་པ་ཡ་ཏི་སྭཱ་ཧཱ། བུདྡྷེ་བུདྡྷེ། བུ་བུདྡྷེ།
བུ་བུདྡྷེ། ཧ་ར་པཱ་པཾ། སརྦ་སཏཱ་ནཱན། ཨ་དྷིཥྛི་ཡ་པ་ཎྱ་མ། སརྦ་བུདྡྷ་ནཱན་དྷ་རི་ཎི་དྷ་རེ། ཤུ་བྷ་མ་ཏེ་གུ་ཎཱ་གྲ་པྲ་བྷེ་ཎེ། མ་ཧཱ་ཛྙཱ་ནོ། །ལ་གེ །ཤུ་ཀ་ལ་དྷརྨེ་ས་ཏྱ་
བ་ཏི་ཛྙེ། མ་ཧཱ་ཡ་ནཱ་དྷུཥྛི་ཏྲེ་ལོ་ཀ་ཛྱེཥྠ་བྷ་ག་བ་ཏི། བུདྡྷ་མཻ་ཏྲི་ཨཱ་པཱུ་རཱ་ཡ་སརྦ་ཀཱེ་ཏྲཱ་ཎཱི། ཤུ་ཀླེ་ཤྭེ་ཏྭཱ་མ། པ་ར་དྷ་རེ། པ་ན་ཏ་ར་པ་ས་ནི། དྷུ་དྷུ་རེ། དྷུ་དྷུ་རུ། ཤ་
མ་ཤ་མ། ཤཱནྟ་མ་ན་ས། ཆར་གྱི་བགེགས་ཐམས་ཅད་རྣམ་པར་བསལ་བར་གསོལ་སྭཱ་ཧཱ། དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་བདེན་པས་


91-1-145a


བྱམས་པའི་ཐུགས་ཀྱིས་ཡང་དག་པར་བརྟུལ་ཞུགས་དང༌། དཀའ་ཐུབ་ཀྱི་ཐུགས་སྐྱོན་མེད་པས་ཀླུ་ཆེན་པོ་རྣམས་ལ་ཡང་དག་
པར་བསྐུལ་ལོ། །ཀླུའི་རྒྱལ་པོ་ཆེན་པོ་གཡོག་མཐའ་ཡས་རྒྱ་མཚོའི་སྤྲིན་བཀོད་པའི་གཟི་བརྗིད་ཀྱི་དཀྱིལ་འཁོར་གདུགས་ལྟ་བུའི་རྒྱལ་བོ་ལ་ཡང་དག་
པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་བོ་དགའ་བོ་དང་ཉེ་དགའ་བོ་ལ་ཡང་དག་པར་བསྐུལ་ལོ། །འཛམ་
བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་རྒྱ་མཚོ་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ།
ཀླུའི་རྒྱལ་པོ་མ་དྲོས་པ་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་གཟི་ཅན་ལ་ཡང་དག་པར་
བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་ཆུ་ལྷ་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་
ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་འཇོག་བོ་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་ཡུལ་

91-1-145b


འཁོར་སྲུང་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་ནོར་རྒྱས་ཀྱི་བུ་ལ་ཡང་དག་པར་བསྐུལ་ལོ། །འཛམ་
བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་བཏང་བཟུང་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་
པོ་ས་སྲུང་གི་བུ་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་ནུ་ཏ་ལ་ཡང་དག་པར་བསྐུལ་ལོ། །འཛམ་
བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་དཔལ་གྱི་གཟི་བརྗིད་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་
སྭཱ་ཧཱ། ཀླུའི་རྒྱལ་པོ་དཔལ་བཟང་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་འཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་གློག་གི་ཕྲེང་བ་ལ་ཡང་
དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་གཙུག་ན་ནོར་བུ་ཆེན་པོ་ལ་ཡང་དག་པར་བསྐུལ་ལོ། །འཛམ་བུའི་
གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀླུའི་རྒྱལ་པོ་གཙུག་ན་ནོར་བུ་ཐོགས་པ་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ་

91-1-146a


ཀླུའི་རྒྱལ་པོ་སྣང་ལྡན་གཙུག་ཕུད་ཅན་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ།
དེ་དག་ལ་སོགས་པ་ཀླུའི་རྒྱལ་པོ་ཐམས་ཅད་ལ་ཡང་དག་པར་བསྐུལ་ལོ། །འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ནཱ་གེ་ནཱ་གེ། མ་ཧཱ་ནཱ་གེ།
གྷོ་ར་མ་ན་སེ། ནཱ་ག་ཧྲྀ་ད་ཡ། དྷུ་མཱ་ཀུ་ལེ། ཨུ་གྲ་རོ་ཥེ་པྲ་ཙཎྜ་ཏེ་ཛེ། བི་ཥོ་གྲེ། ་བི་ཤི་།ཨ་ཧི་གོ་རེ། ཀྲི་ཥ་པིངྒ་ལེ། ཙཉྩ་ལེ། ལོ་ལ་ཛི་ཧེ། མ་ཧཱ་ཕ་
ན་ཀ་རེ། ཀཱ་ལ་པཱ་ཤེ། རཽ་ཏྲ་བཱ་སི་ནི། ཌུ་ཌུ་མཱ་བེ། གྷ་ཎ་གྷ་ཎ། ཤི་ཀི་ནཱི། ཀ་ན་ཀ་ན། ག་ཎ་ག་ཎ། མ་ཧཱ་ག་ཎ་ག་ཎེ། པ་ར་པ་ར། པི་རི་པི་རི། པུ་རུ་
པུ་རུ། བི་སྤུ་རྫ་ནེ། བྷུ་རུ་བྷུ་རུ། མ་ཧཱ་བྷོ་གི་མ་ཎི་ད་རེ། ཕི་རི་ཕི་རུ། ཕུ་རུ་ཕུ་རུ། ཕ་ར་ཕ་ར། བཪྵ་བཪྵ། ཛ་ལམྦུ་ད་ར། ཤམྦུ་ཤམྦུ། བ་ཏ་ཏུ་ཊུ་
མ་མེ། དྷུཾ་དྷུཾ། དྷུཾ་དྷུཾ་བེ། མེ་གྷ་པྲ་བྷེ། མེ་གྷ་བྷ་གྷི་ནི། དྷ་ཀ་དྷ་ཀ །་ཀ་དྷུ་དྷུ་མ་བེ། གྷ་ནཱ་གྷ་ནཱ། ཤི་ཀི་ནི། ཀ་ན་ཀ་ན། ག་ཎ་ག་ཎ། མ་ཧཱ་ནཱ་ག་ག་ནེ།
ནི་ར་ཏྲཎྚུ། པ་ཛ་དར་ཀ་རི་མ་ཧཱ་ནཱ་དཱི་ད་ཡེ། གྷུ་མ་གྷུ་མ། གྷུ་མ་པཱ་ཡ་ཏི་ཀ། ཛཱཾ་ག་རི་བྷུ་ཛཾ་ག་མེ། བི་ཀ་ཊ་སཾ་ཀ་ཊེ། གོ་རི་བིསྤུ་རྫ་ནི་བཛྲ་བྷ་ཎ། ཀླུ་ཐམས་ཅད་དགུག་


91-1-146b


གོ །སངས་རྒྱས་ཐམས་ཅད་ཀྱི་བྱིན་གྱི་རླབས་དང༌། དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་བདེན་པ་དང༌། བྱམས་པའི་ཐུགས་ཀྱིས་འཛམ་བུའི་གླིང་
འདིར་ཆར་རབ་ཏུ་ཕོབ་ཅིག་སྭཱ་ཧཱ། ན་མཿསརྦ་བུངྡྷེ་བྷྱཿསིངྡྷྱ་ནྟུ་མནྟྲ་པཱ་ད་ནི་སྭཱ་ཧཱ། འཕགས་པ་སྤྲིན་ཆེན་པོ་ཐེག་པ་ཆེན་པོའི་མདོ་སྟོང་ཕྲག་བརྒྱ་བ་ལས། ཆར་
དབབ་པ་རླུང་གི་དཀྱིལ་འཁོར་ཅེས་བྱ་བའི་ལེའུ་སྟེ་དྲུག་ཅུ་ཙ་བཞི་བའོ།།    །།ཆོ་ག་ནི། ཆར་ཆེན་དབབ་པར་འདོད་ན། བླ་གབ་མེད་
བའི་ས་ཕྱོགས་གཙང་མར་བླ་རེ་སྔོན་པོ་བྲེ། བ་དན་སྔོན་པོ་དཔྱང་ངོ༌། །ཆོས་སྨྲ་བ་ལུས་བཀྲུས་ལ་ཡན་ལག་བརྒྱད་པ་ལ་ཉེ་བར་གནས་ཤིང་གོས་གཙང་མ་སྔོན་
པོ་བསྒོས་ལ་སྤོས་དྲི་ཞིམ་པོས་བསྐུས་ནས་ཟས་དཀར་གསུམ་ཟོས་ལ་སྟན་སྔོན་པོའི་སྟེང་དུ་འདུག་ནས་ཁ་ཤར་ཕྱོགས་སུ་བལྟས་ཏེ། དེ་བཞིན་གཤེགས་པ་
ཐམས་ཅད་ལ་གསོལ་བ་བཏབ་ནས་སྤྲིན་ཆེན་པོའི་དཀྱིལ་འཁོར་གྱི་ལེའུ་འདི་ཉིན་མཚན་རྒྱུན་མི་འཆད་པར་བཀླག་པར་བྱའོ། །ཆུ་སྔོན་པོས་བཀང་བའི་བུམ་
བ་གང་བ་བཞི་གཞག་པར་བྱའོ། །གཏོར་མ་དང༌། བདུག་པ་དང༌། མེ་ཏོག་ཅི་ནུས་ཀྱིས་སྦྱར་རོ། །དེ་ལ་ཆོས་སྨྲ་པས་ཕྱོགས་བཞིར་བའི་ལྕི་བའི་ཁུ་བས་བྲི་བར་

91-1-147a


བྱ་སྟེ། ཤར་ཕྱོགས་སུ་ཁྲུ་གསུམ་ཙམ་དུ་ཀླུའི་རྒྱལ་པོ་མགོ་བོ་གསུམ་པ་ཀླུའི་གཡོག་འཁོར་སྣ་ཚོགས་དང་བཅས་པའི་ལྕི་བས་
བྲི་བར་བྱའོ། །ལྷོ་ཕྱོགས་སུ་ཁྲུ་ལྔ་ཙམ་དུ་ཀླུའི་རྒྱལ་པོ་མགོ་བོ་ལྔ་པ་ཀླུའི་གཡོག་འཁོར་སྣ་ཚོགས་དང་བཅས་པ་བྲི་བར་བྱའོ། །ནུབ་ཕྱོགས་སུ་ཁྲུ་བདུན་
ཙམ་དུ་ཀླུའི་རྒྱལ་པོ་མགོ་བོ་བདུན་པ་ཀླུའི་གཡོག་འཁོར་སྣ་ཚོགས་དང་བཅས་པ་བྲི་བར་བྱའོ། །བྱང་ཕྱོགས་སུ་ཁྲུ་དགུ་ཙམ་དུ་ཀླུའི་རྒྱལ་པོ་མགོ་བོ་དགུ་པ་ཀླུའི་
གཡོག་འཁོར་སྣ་ཚོགས་དང་བཅས་པ་བྲི་བར་བྱའོ། །ཆོས་སྨྲ་པས་རང་གི་ལུས་བསྲུངས་ལ་བྱམས་པ་ལ་གནས་ཏེ་སེམས་ཅན་ཐམས་ཅད་ལ་སྙིང་རྗེའི་
སེམས་ཉེ་བར་བཞག་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་གསོལ་བ་བཏབ་ན། ཀླུ་རྣམས་དང་དགེ་བའི་རྩ་བ་བགོ་བར་བྱ་སྟེ། འདི་
ནི། ཆོ་གའོ། །གང་ཞིག་ཆར་མི་འབབ་པའི་ཚེ་སྤྲིན་ཆེན་པོའི་རླུང་གི་དཀྱིལ་འཁོར་གྱི་ལེའུ་འདི་ཀློག་ན། ཉིན་ཞག་གཅིག་གམ་གཉིས་ནས་ཉིན་ཞག་
བདུན་ཚུན་ཆད་གདོན་མི་ཟ་བར་ཆར་འབབ་བར་འགྱུར་རོ། །རྒྱ་མཚོ་ནི། དུས་ལས་ཡོལ་ཡང་སྲིད་ཀྱི། ཐུབ་པ་ཆེན་པོའི་གསུང་རབ་ཆར་གྱི་ཆོ་ག་འདི་ནི། གཞན་

91-1-147b


དུ་མི་འགྱུར་རོ། །དེ་ལྟ་མོད་ཀྱི། ཚུལ་ཁྲིམས་དང༌། ཡོན་ཏན་ལ་གནས་ཏེ། འཆལ་བའི་ཚུལ་ཁྲིམས་དང༌། ཤ་དང༌། ཉ་ཤ་ལ་སོགས་པ་ཡོངས་སུ་སྤང་
པར་བྱའོ། །འོ་ཐུག་དང༌། ཞོ་དང༌། འོ་མ་དང༌། འབྲས་ཅན་བུ་རམ་ཅན་ལ་སོགས་པ་དང༌། མངར་གསུམ་ཟ་ཞིང་བཀླག་པར་བྱའོ། །དེ་ལྟར་ན་འགྲུབ་པར་
འགྱུར་ཏེ། ཐུབ་པའི་རྒྱལ་པོས་གསུངས་པ་བཞིན་དུ་ཐེ་ཚོམ་མེད་པར་བྱའོ། །འཕགས་པ་སྤྲིན་ཆེན་པོ་ཐེག་པ་ཆེན་པོའི་མདོ་ལས། ཆར་དབབ་པ་རླུང་གི་
དཀྱིལ་འཁོར་གྱི་ལེའུ་ཞེས་བྱ་བ་དྲུག་ཅུ་རྩ་བཞི་པ་ཆོ་ག་དང་བཅས་པ་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། ཤཱི་ལེནྡྲ་བོ་དྷི་
དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ། སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    རྒྱ་གར་སྐད་དུ། ཨཱ་ཪྱ་མ་ཧཱ་མེ་
གྷ་པཱ་ཏ་མཎྜ་ལ་སརྦ་ནཱ་ག་ཧྲྀ་ད་ཡཾ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་སྤྲིན་ཆེན་པོ་རླུང་གི་དཀྱིལ་འཁོར་གྱི་ལེའུ་ཀླུ་ཐམས་ཅད་ཀྱི་སྙིང་པོ་ཞེས་བྱ་བ་
ཐེག་པ་ཆེན་པོའི་མདོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་

91-1-148a


འདས་རྒྱ་མཚོ་ཆེན་པོ་ན་ནོར་བུ་རིན་པོ་ཆེའི་རྩེ་མོ་ཅན་གྱི་ཁང་པ་བརྩེགས་པ་ན་ཀླུ་སྟོང་དུ་ཚང་བའི་ཀླུ་ཚོགས་ཆེན་པོ། ཀླུ་ཐམས་
ཅད་ཀྱང་རྫུ་འཕྲུལ་ཆེ་ཞིང༌། ཀླུའི་རྒྱལ་པོ་འཁོར་ཆེན་པོ་དང་ལྡན་པ་ཤ་སྟག་ལ་འདི་ལྟ་སྟེ། ཀླུའི་རྒྱལ་པོ་དགའ་བོ་དང༌། ཀླུའི་རྒྱལ་པོ་ཉེ་དགའ་བོ་
དང༌། ཀླུའི་རྒྱལ་པོ་ཡང་དག་སྤྲུལ་དང༌། ཀླུའི་རྒྱལ་པོ་གློག་ཕྲེང་ཅན་དང༌། ཀླུའི་རྒྱལ་པོ་གཟི་ཅན་དང༌། ཀླུའི་རྒྱལ་པོ་གཟི་ཅན་ཆེན་པོ་དང༌། ཀླུའི་
རྒྱལ་པོ་བཏང་བཟུང་དང༌། ཀླུའི་རྒྱལ་པོ་དུང་དང༌། ཀླུའི་རྒྱལ་པོ་ཨེ་ལའི་འདབ་དང༌། ཀླུའི་རྒྱལ་པོ་མཚམས་བཟང་དང༌། ཀླུའི་རྒྱལ་པོ་སྟོབས་ཀྱི་རྒྱུ་
དང༌། ཀླུའི་རྒྱལ་པོ་གློག་འབྱུང་དང༌། ཀླུའི་རྒྱལ་པོ་སྣང་ལྡན་གཙུག་ཕུད་ཅན་དང༌། ཀླུའི་རྒྱལ་པོ་སྤྲིན་ཆེན་རྣམ་པར་འཕྲུལ་དང༌། ཀླུའི་རྒྱལ་པོ་སྤྲིན་
ཆེན་རྒྱས་བྱེད་དང༌། ཀླུའི་རྒྱལ་པོ་འབྲུག་སྒྲོག་དང༌། ཀླུའི་རྒྱལ་པོ་ཆར་འབྱུང་དང༌། ཀླུའི་རྒྱལ་པོ་སྐར་མདའ་གཏོང་དང༌། ཀླུའི་རྒྱལ་པོ་དུས་མིན་
སྒྲོག་དང༌། ཀླུའི་རྒྱལ་པོ་འབྲུག་སྐད་དང༌། ཀླུའི་རྒྱལ་པོ་གློག་རབ་ཏུ་གཏོང་བ་དང༌། ཀླུའི་རྒྱལ་པོ་ས་འཛིན་དང༌། ཀླུའི་རྒྱལ་པོ་སོག་མ་མེད་དང༌། ཀླུའི་

91-1-148b


རྒྱལ་པོ་ལེགས་མཐོང་དང༌། ཀླུའི་རྒྱལ་པོ་རྣམ་པར་སྣང་དང༌། ཀླུའི་རྒྱལ་པོ་འབྲུག་ཆེན་སྒྲོག་དང༌། ཀླུའི་རྒྱལ་པོ་འོད་ཆེན་ལམ་དང༌། ཀླུའི་རྒྱལ་པོ་དཔལ་གྱི་གཟི་
བརྗིད་དང༌། ཀླུའི་རྒྱལ་པོ་མཐའ་ཡས་དང༌། ཀླུའི་རྒྱལ་པོ་མདོངས་བུ་དང༌། ཀླུའི་རྒྱལ་པོ་དཔལ་འཛིན་དང༌། ཀླུའི་རྒྱལ་པོ་རྔ་སྒྲ་དང༌། ཀླུའི་རྒྱལ་པོ་རྔ་སྒྲ་རྣམ་པར་
སྒྲོག་པའི་སྐད་དང༌། ཀླུའི་རྒྱལ་པོ་ཟླ་བ་དང༌། ཀླུའི་རྒྱལ་པོ་འདྲེན་བྱེད་དང༌། ཀླུའི་རྒྱལ་པོ་དཔལ་མགྲིན་དང༌། ཀླུའི་རྒྱལ་པོ་དཔལ་བཟང་དང༌། ཀླུའི་རྒྱལ་པོ་ཤ་
ཤོ་སྒྲ་ཆེན་དང༌། ཀླུའི་རྒྱལ་པོ་དིང་དིང་སྒྲ་དང༌། ཀླུའི་རྒྱལ་པོ་རབ་འཇོམས་དང༌། ཀླུའི་རྒྱལ་པོ་ཆ་ར་འབྱུང་དང༌། ཀླུའི་རྒྱལ་པོ་རླུང་ཆེན་རྣམ་པར་འཕྲུལ་
དང༌། ཀླུའི་རྒྱལ་པོ་རླུང་རབ་ཏུ་གཏོང་དང༌། ཀླུའི་རྒྱལ་པོ་འཇོག་པོ་དང༌། ཀླུའི་རྒྱལ་པོ་དཔལ་ལྡན་དང༌། ཀླུའི་རྒྱལ་པོ་སྨད་དཀྲིས་བཟང་དང༌། ཀླུའི་རྒྱལ་པོ་
བཀྲ་ཤིས་དང༌། ཀླུའི་རྒྱལ་པོ་སྤྲིན་རྒྱས་དང༌། ཀླུའི་རྒྱལ་པོ་སྤྲིན་གྱིས་དགའ་བྱེད་དང༌། ཀླུའི་རྒྱལ་པོ་སྤྲིན་གྱིས་འགེབས་པའི་རིགས་དང༌། ཀླུའི་རྒྱལ་པོ་
ལེགས་པར་འགེབས་དང༌། ཀླུའི་རྒྱལ་པོ་རྣམ་པར་རྩེ་དང༌། ཀླུའི་རྒྱལ་པོ་ནིར་རྒྱས་ཀྱི་བུ་དང༌། ཀླུའི་རྒྱལ་པོ་མ་དྲོས་པ་དང༌། ཀླུའི་རྒྱལ་པོ་དོ་བཟང་དང༌། ཀླུའི་རྒྱལ་

91-1-149a


པོ་མཐོང་དགའ་དང༌། ཀླུའི་རྒྱལ་པོ་དོན་ཡོད་དགའ་དང༌། ཀླུའི་རྒྱལ་པོ་སྤྲིན་གྱི་དཀྱིལ་འཁོར་གྱིས་ལེགས་པར་འགེབས་དང༌།
ཀླུའི་རྒྱལ་པོ་གཞན་གྱིས་མི་ཐུབ་དང༌། ཀླུའི་རྒྱལ་པོ་སྤྲིན་ལས་ཆུ་འབྱིན་དང༌། ཀླུའི་རྒྱལ་པོ་བདེ་མཐོང་དང༌། ཀླུའི་རྒྱལ་པོ་རླུང་འབྱུང་དང༌།
ཀླུའི་རྒྱལ་པོ་རླུང་འཁྲུག་པར་བྱེད་པ་དང༌། ཀླུའི་རྒྱལ་པོ་གཙུག་ན་ནོར་བུ་དང༌། ཀླུའི་རྒྱལ་པོ་ཆེན་པོ་དེ་དག་དང༌། གཞན་ཡང་ཀླུའི་རྒྱལ་
པོ་སྟོང་དང་ཐབས་ཅིག་ཏུ་བཞུགས་ཏེ། དེ་དག་ཐམས་ཅད་ཀྱང་ཀླུའི་རྫུ་འཕྲུལ་ཆེན་པོ་དང༌། ཀླུའི་རྣམ་པར་འཕྲུལ་པ་ཆེན་པོས་ནམ་མཁའ་ལ་དི་རི་དི་རི་
སྒྲོག་ཅིང་རྫི་ཆར་ཆེན་པོ་རབ་ཏུ་འབེབས་ཏེ་བཅོམ་ལྡན་འདས་ལ་སྲི་ཞུ་བྱ་བ་དང༌། ཆོས་ཉན་པའི་ཕྱིར་ལྷགས་སོ། །ཀྱེ་ཀླུ་ཆེན་པོ་དང༌། ཀླུ་དག་ཚུར་
ཤེག །མུ་ལུ་མུ་ལུ། ཙ་ཏ་ཙ་ཏ། པ་ཊ་པ་ཊ། མ་ཊ་མ་ཊ་སྭཱ་ཧཱ། གློག་འབར་བ་རབ་ཏུ་ཕྱུང་ཞིང་རྫི་ཆེན་པོའི་རྒྱུན་ཐོང་ལ་ཆར་ཕོབ་ཅིག །ཀྱེ་ཀྱེ་ཀླུ་ཆེན་པོ་
དག །སངས་རྒྱས་ཀྱི་བདེན་པ་དང༌། ཆོས་ཀྱི་བདེན་པ་དང༌། དགེ་འདུན་གྱི་བདེན་པ་དྲན་པར་གྱིས་ཤིག །ཀྱེ་ཀླུ་ཆེན་པོ་དག་ཚུར་ཤེག་ཚུར་ཤེག །འཛམ་བུའི་

91-1-149b


གླིང་དུ་ཆར་རབ་ཏུ་ཕོབ་ཅིག །གྷུ་ཌཱུ་གྷུ་ཌུ། མུ་ཌུ་མུ་ཌུ། ཧི་ཧི་ཧི་ཧི་ཧི། ཙུ་ཌ་ཙུ་ཌ། མཧཱ་ནཱ་གཱ་ཧྲི་ད་ཡ། སརྦ་ནཱ་གཱ་ནཱ། ཨཱ་ཀཱ་ཌྜྷྱ་སཉྩོ་ད་ཡེ། ཤཱི་གྷྲཱནྡ་ར་སྭཱ་ཧཱ། སྤྲིན་ཆེ་ན་
པོ་རྣམ་པར་འཕྲུལ་པའི་རྒྱན་བཀོད་པ་དག་གསེར་རྣམས་ཀྱི་མཐའ་རིན་པོ་ཆེ་ཐམས་ཅད་ཀྱི་ཚོན་གྱི་ལྡ་ལྡི་མཛེས་པ། མུ་ཏིག་གི་རྒྱན་ཕྲེང་རབ་ཏུ་འཕྱང་བ། རྒྱ་མཚོ་ཆེན་པོའི་
སྤྲིན་དག་དང༌། ལྷའི་རིན་པོ་ཆེས་མཛེས་པར་བྱས་པའི་གཞལ་མེད་ཁང་མེ་ཏོག་རབ་ཏུ་འཕྱང་བ་རྒྱ་མཚོ་ཆེན་པོའི་སྤྲིན་དག་གིས་ནམ་མཁའི་དཀྱིལ་ཀུན་ཏུ་ཁེབས་
པར་བྱིན་གྱིས་རློབས་ལ་རིན་པོ་ཆེའི་སྤྲིན་རབ་ཏུ་ཕྱང་ཞིང༌། །ལྷའི་རས་བཅོམ་བུ་མང་པོ་མུ་ཏིག་གི་རྒྱན་ཕྲེང་རྒྱ་མཚོ་ཆེན་པོའི་སྤྲིན་དག་དང༌། སངས་རྒྱས་
ཀྱི་རྣམ་པར་འཕྲུལ་པ་ཟབ་མོ་སྣ་ཚོགས་ཀྱིས་བྱིན་གྱི་རླབས་ཀྱིས་སྒྲ་སྒྲོག་པ་རྒྱ་མཚོའི་སྤྲིན་དག་དང༌། དེ་བཞིན་གཤེགས་པའི་ཡོན་ཏན་གྱི་རྒྱན་
བཀོད་པ་བསམ་གྱིས་མི་ཁྱབ་པ་རྣམ་པ་སྣ་ཚོགས་ཡང་དག་པར་སྟོན་པའི་རིན་པོ་ཆེ་བཀོད་པ་ཆེན་པོའི་རྒྱ་མཚོའི་སྤྲིན་དག་གིས་ནམ་མཁའི་དཀྱིལ་ཀུན་ཏུ་ཁེབས་པར་
བྱིན་གྱིས་བརླབས་ཏེ་སྤྲིན་ཆེན་པོ་རྣམ་པར་འཕྲུལ་པའི་སྒྲ་སྒྲོག་པ་རྒྱ་མཚོའི་སྤྲིན་དག་དང༌། རིན་པོ་ཆེ་སྣ་ཚོགས་ཀྱི་ལྷའི་བླ་རེའི་དྲིལ་བུའི་སྒྲ་སྙམ་པར་སྒྲོག་པ་རྒྱ་


91-1-150a


མཚོའི་སྤྲིན་རྣམས་དང༌། བྱའི་ཚོགས་ཐམས་ཅད་སྐད་འབྱིན་ཅིང་མེ་ཏོག་གི་ཆར་ཆེན་པོ་རབ་ཏུ་འབེབས་པ་རྒྱ་མཚོ་ཆེན་
པོའི་སྤྲིན་དག་དང༌། རྒྱ་མཚོ་སྤྲིན་ཆེན་པོ་སྒྲ་ཆེར་སྒྲོག་ཅིང་ལྷའི་རིན་པོ་ཆེ་རབ་ཏུ་འཕྱང་ལ། མུ་ཏིག་གི་ལྔ་ལྡི་རྣམ་པ་སྣ་ཚོགས་རབ་ཏུ་འཕྱང་བ་རྒྱ་
མཚོའི་སྤྲིན་དག་དང༌། གསེར་སྐུད་ཀྱིས་བརྒྱན་པའི་སྣང་བ་ཆེན་པོ་ཅན་གྱི་རྩེ་མོས་ནམ་མཁའི་ཀུན་ཏུ་ཁེབས་པར་བྱེད་པ་རྒྱ་མཚོ་ཆེན་པོའི་སྤྲིན་དག་
དང༌། རིན་པོ་ཆེ་སྣ་ཚོགས་ཀྱི་ཕྲེང་བའི་འོད་ཀྱི་དཀྱིལ་འཁོར་གྱིས་ནམ་མཁའ་ཀུན་ཏུ་ཁེབས་པར་བྱེད་པ་ལ་མཁས་པ་རྒྱ་མཚོའི་སྤྲིན་དག་དང༌།
སྣང་བ་དང་ལྡན་པའི་རྒྱ་མཚོ་ཆེན་པོའི་སྒྲས་ཀུན་ཏུ་ཁེབས་པའི་རྒྱ་ཆེན་པོའི་སྤྲིན་དག་གིས་ནམ་མཁའ་མངོན་པར་ཁེབས་པར་གྱིས་ཤིག །ཀླུ་དང་
ཀླུའི་རྒྱལ་པོ་ཐམས་ཅད་ཚུར་ཤེག །སའི་སྟེང་འདིར་འབྲུག་སྒྲ་སྒྲོག་ཅིང་ཆར་ཕོབ་ཅིག །ཆར་རབ་ཏུ་ཕོབ་ཅིག །ཆར་ཀུན་ཏུ་རབ་ཏུ་ཕོབ་ཅིག །དི་རི་རིར་
སྒྲོགས་ཤིག །གློག་ཆེན་པོ་སྣང་བ་རབ་ཏུ་ཕྱུང་ཞིག །འདུ་ཤིང་ཀུན་ཏུ་འདུ་ལ་ཏོག་ཡར་དར་དིར་ཞིང་འདུག་སྟེ་ཀླུའི་སྐད་ད་ཆེན་པོ་ཡིད་དུ་འོང་པའི་སྒྲ་ཆེན་པོ་འབྱིན་

91-1-150b


ཅིང་དབྱངས་ཆེན་པོ་རབ་ཏུ་སྒྲོག་པ་དག་འཛམ་བུའི་གླིང་དུ་ཆར་རབ་ཏུ་ཕོབ་ཅིག །གྷ་ཌ་གྷ་ཌ། གྷི་ཌི་གྷི་ཌི། ཧུ་ཌུ་ཧུ་ཌུ། གྷུ་ཌུ་གྷུ་ཌུ། ག་ཊ་ག་ཊ། གྷི་ཊི་གྷི་ཊི། མ་ཊ་མ་
ཊ། ཙ་ཊ་ཙ་ཊ། ཀྱེ་ཀྱེ་ཀླུ་དང་ཀླུ་ཆེན་པོ་དག་ཚུར་ཚུར། ཚུར་ཤེག །ཚུར་ཤེག །དྷུ་དྷུ་དྷུ་དྷུ། ཧཱ་ཧཱ་ཧཱ་ཧཱ། ཧཱི་ཧཱི། ཧཱུཾ་ཧཱུཾ། འབྲུག་སྒྲ་ཆེན་པོ་
སྒྲོག་ཅིང་རླུང་ཆེན་པོ་རབ་ཏུ་གཏོང་བ་དག་སངས་རྒྱས་ཀྱི་བདེན་པས་འཛམ་བུ་གླིང་འདིར་ཆར་རབ་ཏུ་ཕོབ་ཅིག་སྭཱ་ཧཱ། ཀྱེ་ཀྱེ་ཀླུ་དང་ཀླུའི་རྒྱལ་པོ་དག །ཀླུ་ཐམས་
ཅད་ལ་ཡང་དག་པར་བསྐུལ་གྱི། འཛམ་བུའི་གླིང་དུ་ཆར་ཕོབ་ཅིག །ཧཱུ་ཊུ་གྷུ་ཌུ། ཕཊ་ཕཊ། ཧཱ་ཧཱ། ཧེ་ཧེ། ཀླུ་ཆེན་པོ་དག་འདུས་ཤིག །སའི་སྟེང་དུ་
ཆར་རབ་ཏུ་ཕོབ་ཅིག །གྷུ་ཌུ་གྷུ་ཌུ། ཀི་རི་ཀི་རི། ཙི་རི་ཙི་རི། མི་རི་མི་རི། དི་རི་དི་རི། ཀི་ལི་ཀི་ལི། ཞིང་ཐམས་ཅད་ཡོངས་སུ་དག་པར་བགྱིས་ཤིག་འབྲུ་
དང༌། ཤིང་ལྗོན་པ་དང༌། རྩྭ་དང༌། ཤིང་གེལ་བ་དང༌། སྨན་ཐམས་ཅད་རབ་ཏུ་སྐྱེ་བར་གྱིས་ཤིག །བྱམས་པའི་སེམས་ཀྱིས་ཚུར་ཤེག །སངས་རྒྱས་ཀྱི་
བདེན་པ་དང༌། ཆོས་ཀྱི་བདེན་པ་དང༌། དགེ་འདུན་གྱི་བདེན་པ་དང༌། ལག་ན་རྡོ་རྗེའི་བདེན་པ་དང༌། ཀླུ་ཐམས་ཅད་ཀྱི་བདེན་པས་ཀླུ་ཆེན་པོ་དག་ཚུར་ཤེག་

91-1-151a


ཚུར་ཤེག་སྭཱཧཱ། ཀླུའི་རྒྱལ་པོ་མདོངས་བུ་ལ་ཡང་དག་པར་བསྐུལ་ལོ། །སངས་རྒྱས་ཀྱི་བདེན་པས་འཛམ་བུའི་གླིང་འདིར་
ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་དཔལ་གྱིས་གཟི་བརྗིད་ལ་ཡང་དག་པར་བསྐུལ་ལོ། །ཆོས་ཀྱི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་
ཅིག་སྭཱཧཱ། ཀླུའི་རྒྱལ་པོ་མཐའ་ཡས་ལ་ཡང་དག་པར་བསྐུལ་ལོ། །དགེ་འདུན་གྱི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་
རྒྱལ་པོ་ནོར་རྒྱས་ཀྱི་བུ་ལ་ཡང་དག་པར་བསྐུལ་ལོ། །ལག་ན་རྡོ་རྗེའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་
འཇོག་པོ་ལ་ཡང་དག་པར་བསྐུལ་ལོ། །ཚངས་པའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་དཔལ་མགྲིན་ལ་
ཡང་དག་པར་བསྐུལ་ལོ། །དབང་པོའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་ས་སྲུང་གི་བུ་ལ་ཡང་དག་པར་བསྐུལ་
ལོ། །ཁྱབ་འཇུག་གི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་ཕྲེང་བ་ཅན་ལ་ཡང་དག་པར་བསྐུལ་ལོ། །དྲག་པོའི་བདེན་

91-1-151b


པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་གཟི་ཅན་ལ་ཡང་དག་པར་བསྐུལ་ལོ། །དྲང་སྲོང་གི་བདེན་པས་འཛམ་བུའི་གླིང་འདིར་
ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་སྐྲག་འབྲོས་བྱེད་ལ་ཡང་དག་པར་བསྐུལ་ལོ། །ལྷའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ།
ཀླུའི་རྒྱལ་པོ་གཟི་ཅན་ཆེན་པོ་ལ་ཡང་དག་པར་བསྐུལ་ལོ། །ཀླུ་ཐམས་ཅད་ཀྱི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་
རབ་འཇོམས་ལ་ཡང་དག་པར་བསྐུལ་ལོ། །གནོད་སྦྱིན་གྱི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུའི་རྒྱལ་པོ་མ་དྲོས་པ་ལ་ཡང་
དག་པར་བསྐུལ་ལོ། །སྲིན་པོའི་བདེན་པས་འཛམ་བུའི་གླིང་འདིར་ཆར་རབ་ཏུ་ཕོབ་ཅིག་སྭཱཧཱ། ཀླུ་གོང་མ་ཐམས་ཅད་ཀྱི་བདེན་པས་ཆར་རབ་ཏུ་ཕོབ་ཅིག་ཆར་
ཕོག་ཅིག །མ་འཕྱི་བར་ཚུར་ཤེག་ཚུར་ཤེག །ཀྱེ་ཀྱེ་ཀླུ་ཆེན་པོ་དག །ཀླུ་ཐམས་ཅད་ཀྱི་སྙིང་པོ་ལ་ཡང་དག་པར་བསྐུལ་ལོ། །ཀུན་ནས་དྲང་ངོ༌། །ས་ར་ས་ར། ཧཱ་ཧཱ།
དྷུ་མ་དྷུ་མ། ཧཱ་ཧཱ་ཧཱ། ཧི་ཧི་ཧི་ཧི། ཨེ་ཧྱེ་ཧི། ཐ་ཐ་ཐ། ཅ་ཙ་ཙ་ར་ཏ། ཞིང་ཐམས་ཅད་ཀུན་གང་བར་གྱིས་ཤིག །འབྲུ་ཐམས་ཅད་ཀྱི་ཆར་ཕོབ་ཅིག །རླུང་ཆེན་

91-1-152a


པོ་རབ་ཏུ་ཐོང་ཞིག །དྲུཾ་དྲུཾ། གྷུཾ་གྷུཾ། པཱུཾ་པཱུཾ། ཊ་ཊ་ཊ། ནི་པཱ་ར་ཎི། སྟཾ་བྷ་ནི། མོ་ཧཱ་ནི། ཛཱཾ་གུ་ལི། པཱུ་ཀྐ་སི། པྲ་ཧཱ་ཎེ།
མ་ཏཾ་གི །ཛ་ཡེ་བི་ཛ་ཡེ། ཧཱ་ཧཱ་སྭཱཧཱ། དེ་བཞིན་གཤེགས་པ་སྤྲིན་ཆེན་སྙིང་པོ་དཔལ་གྱི་གཟི་བརྗིད་དང༌། དེ་བཞིན་གཤེགས་པ་སྤྲིན་ཆེན་རབ་འཇོམས་
དང༌། དེ་བཞིན་གཤེགས་པ་སྤྲིན་འབྱུང་དང༌། དེ་བཞིན་གཤེགས་པ་སྤྲིན་ཆེན་སྙིང་པོ་དང༌། དེ་བཞིན་གཤེགས་པ་སྤྲིན་ཆེན་ཀུན་ཏུ་འགེབས་དང༌།
དེ་བཞིན་གཤེགས་པ་འབྲུག་ཆེན་སྒྲོག་དང༌། དེ་བཞིན་གཤེགས་པ་སྤྲིན་ཆེན་རྒྱས་མཛད་དང༌། དེ་བཞིན་གཤེགས་པ་འབྲུག་ཆེན་རྣམ་པར་སྒྲོག་
པའི་སྒྲའི་རྒྱལ་པོ་དང༌། དེ་བཞིན་གཤེགས་པ་སྤྲིན་ཆེན་འཇིགས་མཛད་དང༌། དེ་བཞིན་གཤེགས་པ་སྤྲིན་ཆེན་སྲུང་དང༌། དེ་བཞིན་གཤེགས་པ་
སྤྲིན་ཆེན་རྔ་སྒྲ་དང༌། དེ་བཞིན་གཤེགས་པ་འབྲུག་ཆེན་སྒྲ་དང༌། དེ་བཞིན་གཤེགས་པ་སྤྲིན་ཆེན་དཔལ་གྱི་གཟི་བརྗིད་དང༌། དེ་བཞིན་གཤེགས་
པ་སྤྲིན་ཆེན་དབྱངས་སྙན་དང༌། དེ་བཞིན་གཤེགས་པ་སྤྲིན་ཆེན་སྐར་མའི་རྒྱལ་པོ་དང༌། དེ་བཞིན་གཤེགས་པ་སྤྲིན་ཆེན་ཚུབ་མའི་རྒྱལ་པོ་དང༌། དེ་བཞིན་

91-1-152b


གཤེགས་པ་སྤྲིན་ཆེན་ཤིན་ཏུ་བརྟན་པའི་རྒྱལ་པོ་དང༌། དེ་བཞིན་གཤེགས་པ་སྤྲིན་ཆེན་སྤྲིན་བརྟན་པས་དགའ་པར་མཛད་པ་དང༌། དེ་བཞིན་གཤེགས་པ་སྤྲིན་ཆེན་འུར་
འུར་སྒྲ་དང༌། དེ་བཞིན་གཤེགས་པ་སྤྲིན་ཆེན་འཇིགས་པས་འཇིགས་མཛད་དང༌། དེ་བཞིན་གཤེགས་པ་སྤྲིན་ཆེན་ཐོག་ཏོག་རབ་འབེབས་དང༌། དེ་བཞིན་གཤེགས་པ་སྤྲིན་ཆེན་
རྣམ་པར་འཕྲུལ་པའི་རྒྱལ་པོ་དང༌། དེ་བཞིན་གཤེགས་པ་སྤྲིན་བཀྲ་ཤིས་ཀྱི་ཆེད་དང༌། སངས་རྒྱས་ཐམས་ཅད་ཀྱི་བྱིན་གྱི་རླབས་དང༌། བྱང་ཆུབ་སེམས་དཔའ་ཐམས་
ཅད་ཀྱི་བྱིན་གྱི་རླབས་ཀྱི་ཕྱིར་དེ་བཞིན་གཤེགས་པ་སྤྲིན་ཆེན་པོ་སྤྲིན་ཆེན་སྙིང་པོ་ཐམས་ཅད་ལ་ཡང་དག་པར་བསྐུལ་ལོ། །ཀླུ་ཐམས་ཅད་ཀྱི་བདེན་པས་ཀླུ་ཐམས་ཅད་ཀྱི་སྙིང་
པོ་ལ་ཡང་དག་པར་བསྐུལ་ལོ། །དཀོན་མཆོག་གསུམ་གྱི་བཀའ་ལུང་གིས་མྱུར་དུ་ཤེག་ཤེག །ཀྱེ་ཀྱེ་ཀླུ་དང༌། ཀླུ་ཆེན་པོ་དག་ཚུར་ཤེག་ཚུར་ཤེག །ཧུ་ལུ་ཧུ་ལུ། སུ་རུ་སུ་རུ།
དྷ་བ་དྷ་བ། གྷ་ར་གྷ་ར། བྷུ་རུ་བྷུ་རུ། མ་འཕྱི་བར་སངས་རྒྱས་ཀྱི་བདེན་པས་ཚུར་ཤེག །ཆོས་ཀྱི་བདེན་པས་ཚུར་ཤེག །དགེ་འདུན་གྱི་བདེན་པས་ཚུར་ཤེག །ཀླུ་ཐམས་ཅད་
དང༌། ཀླུ་ཆེན་པོ་གོང་མ་གོང་མ་དག་གི་བདེན་པས་འཛམ་བུ་གླིང་འདིར་ཆར་ཕོབ་ཅིག །ཨ་ལ་ལ་ཞེས་གར་བྱེད་ཅིང༌། ཨ་ལ་ལ་ཞེས་གླུ་ལེན་པ་དང༌། ཨ་ལ་ལ་ཞེས་

91-1-153a


ཀླུའི་རྣམ་པར་འཕྲུལ་པ་ཆེན་པོ་བྱེད་ཅིང་འདུལ་ཆར་གྱི་རྒྱུན་ཆེན་པོ་འབེབས་ཤིང༌། ཀླུ་ཆེན་པོ་རྣམས་ཀྱི་ཆོས་ཀྱི་སྒྲ་ཡིད་དུ་
འོང་བ་སྟོན་པ་དག །གུ་ལུ་གུ་ལུ། ནཱ་གེ་ནཱ་གེ །ཙ་ཊ་ཙ་ཊ། ནཱ་ག་ནཱི། ཧཱ་ཧཱ། ཧི་ཧི་ནཱ་ག་ནཱ་གི་ནི་ནཱ་གེ །སརྦ་ནཱ་གེ་བིཥྚ་མ་བྷ་ནི། མ་ར་ཎི། སརྦ་ནཱ་ག་བིཥྚ་
མ་བྷ་ན། མ་ར་ཎི་མ་རེ་ཏ་ར་ཎི་ཏ་ར་ཎི། ཏ་རེ། ཏ་ར་ཏ་ར། ཏ་རེ། ཀ་བི་ལ་ཀེ་ཤི་།བི་ཀྲྀ་ཏ་དཾ་ཥྚི། བྷ་ཡཱ་ནཱ་གེ །ཨཱ་ཀ་ཌྜྷྱ་ཨཱ་ཀ་ཌྜྷྱ། མཱ་བི་ལ་མྦ་ཐ། བི་
དྱུ་ད་རེ། གྷོ་ར་རཱུ་བི་ཎི། ཀཱ་ལེ། ཨ་ཀཱ་ལེ། གརྫི་ཏེ། སརྦ་མེ་གྷ་བི་གུ་རྦ་ཎི། སཉྩོ་ད་ནི། སརྦ་ཀྵེ་ཏྲ་ན། ཨ་བཱུ་ར་ཎི་ཙ་ཀྲ། ཙཀྲ་བརྟ། ཧི་རི་ཧི་རི། བྷེ་གེ་
བྷེ་གེ །སྨ་ར་སྨ་ར། ཀཱ་ལི་ཀཱ་ལི། མ་ཧཱ་ཀཱ་ལི། ཧྲྀ་ད་ཡཾ། པྲ་བི་ཤ་།ཨཥྚེ། མ་ཏྟེ། སརྦ་ནཱ་གཱ། ཨཱ་ཀ་ཪྵ་ཎི། བཱུ་ར་ཡ་བཱུ་ར་ཡ། ཧཱུཾ་ཧཱུཾ། རཏྣ་ཏྲ་
ཡ། བི་ཀུ་རྦི་ཏེ། བཛྲི་ཎི། བཛྲེ་བཛྲ་པའ་ཎི། ཀཱ་ལ་ཤོ་དྷི་རེ། ནཱ་ག་རཱུ་པི་ནི། སུ་རཱུ་བི། བྷོ་གི་བྷོ་གི །མ་ཧཱ་བྷོ་གི །མ་ཧཱ་བྷོ་གི །མ་ཧཱ་བྷོ་གི། བྷོ་ག་རཱུ་པ་ཏ་ཡ། བ་ལེ་
བཪྵ་ཎི། སརྦ་ནཱ་ག །སཉྩོ་ད་ནི་སྭཱཧཱ། ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པའ་ཎ་ཡེ། བནྡྷ་བནྡྷ། སུ་རཱུ་བི། ཀཱ་ལ་རཱུ་བི་ཎི་སྭཱཧཱ། ཆོས་སྨྲ་བས་ཐོག་


91-1-153b


མ་ཁོ་ནར་སྲུང་བའི་ཆོས་ག་བྱས་ལ་ཆོས་གོས་ཀྱི་གྲྭར་ལན་བདུན་བཟླས་བརྗོད་བྱས་ཏེ་མདུད་པ་བོར་ནས་རླུང་གི་དཀྱིལ་འཁོར་གྱི་ལེའུ་ཀླུ་ཐམས་ཅད་ཀྱི་སྙིང་པོ་
ཞེས་བྱ་བ་འདི་ཞག་ཉི་ཤུ་རྩ་གཅིག་གི་བར་དུ་རྒྱུན་མ་ཆད་པར་བཀླག་པར་བྱའོ། །ཤར་ཕྱོགས་སུ་ནི། བ་ལང་གི་ལྕི་བས་ཀླུའི་རྒྱལ་པོ་མགོ་གསུམ་པ་ཞེས་
བྱ་བ་འཁོར་དང་བཅས་ཏེ་བྲི་བར་བྱའོ། །ལྷོ་ཕྱོགས་སུ་ནི། ཀླུའི་རྒྱལ་པོ་རབ་ཏུ་རྒྱས་བྱེད་ཅེས་བྱ་བ་མགོ་ལྔ་པ་འཁོར་དང་བཅས་ཏེ་བྲི་བར་བྱའོ། །ནུབ་ཕྱོགས་
སུ་ནི། ཀླུའི་རྒྱལ་པོ་སྣང་ལྡན་གཙུག་ཕུད་ཅན་ཞེས་བྱ་བ་མགོ་བདུན་པ་འཁོར་དང་བཅས་ཏེ་བྲི་བར་བྱའོ། །བྱང་ཕྱོགས་སུ་ནི། ཀླུའི་རྒྱལ་པོ་སྤྲིན་སྐུལ་ཞེས་
བྱ་བ་མགོ་དགུ་པ་འཁོར་དང་བཅས་ཏེ་བྲི་བར་བྱའོ། །བླ་རེ་དང༌། གོས་སྔོན་པོ་དང༌། རྒྱལ་མཚན་སྔོན་པོ་དང༌། ལྷ་བཤོས་ཐམས་ཅད་ཀྱང་སྔོན་པོར་བྱའོ། །
ཀླུ་ཐམས་ཅད་གནད་ལ་དབབ་པ་ནི། མངར་གསུམ་གྱིས་བྱའོ། །མངར་གསུམ་གྱིས་དགང་བླུགས་བདུན་ཡང་ཀླུའི་སྙིང་པོས་སྦྱིན་སྲེག་བྱའོ། །སྤྲིན་གྱི་
རྒྱལ་པོ་རྣམས་ཀྱང་བྲིས་ཏེ་ཆར་གྱི་རྒྱུན་འབེབས་ལ་ཕན་ཚུན་ཐུག་ཅིང་མཐར་གློག་འགྱུར་བར་བྱའོ། །འདིར་དབབ་པ་ནི། འཁུར་བ་བཀྲ་ཤིས་ལྡན་དང༌། བེན་ཙེ་དང༌།

91-1-154a


ཤ་དང༌། ཉ་ཤ་དང༌། སྦྲང་རྩི་ལས་བྱས་པའི་ཟས་མཆོག་རྒྱས་པར་བྱའོ། །དེ་ནས་ཆོས་སྨྲ་བ་གཙང་ཞིང་གོས་གཙང་མ་
བགོས་པས་རླུང་གི་དཀྱིལ་འཁོར་གྱི་ལེའུ་ཀླུ་ཐམས་ཅད་ཀྱི་སྙིང་པོ་བཀླག་པར་བྱའོ། །དེ་ནས་ཀླུ་རྣམས་དང་པོའི་ཉིན་མོ་ནས་བརྩམས་ཏེ་དི་རི་རིར་སྒྲ་སྒྲོག་
པར་བྱེད་ཅིང༌། སྒྲ་ཡིད་དུ་འོང་བ་དག་འབྱིན་པར་འགྱུར་ཏེ། ལེའུ་འདི་ལ་ཐེ་ཚོམ་དང་བརྙས་པར་མི་བྱའོ། །གལ་ཏེ་རྒྱ་མཚོ་དུས་ཚོང་ལས་ཡོལ་ན།
འདི་ཡང་ཆར་ལས་ཡོལ་བར་འགྱུར་རོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་གྱི་
སྙིང་པོ་བརྩེགས་པ་རྣམ་པར་བསྒྲགས་པའི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྔ་སྒྲ་སྒྲོག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་
གདལ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་བསྒྲགས་ལ་

91-1-154b


ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་ཀུན་ཏུ་སྟོན་ལ་ཕྱག་འཚལ་ལོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་འཛག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་རྣམ་པར་རྒྱས་མཛད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་སྤྲིན་གྱི་ཡན་ལག་མཛེས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་སྤྲིན་ལྟ་བུའི་ན་བཟའ་མནབས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་སྤྲིན་གྱི་འབྲུག་སྐྲུན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་སྤྲིན་གྱི་ཕྲེང་བ་ཅན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་འཐོར་ལ་ཕྱག་

91-1-155a


འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་གྱི་
དབང་ཕྱུག་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་འཛིན་ལ་
ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་ལ་ཕྱག་འཚལ་
ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་གྱིས་བྱིན་ལ་ཕྱག་འཚལ་ལོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འབྲུག་སྒྲ་རྣམ་པར་སྒྲོག་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་གྱི་ཆུ་བ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་
གཤེགས་པ་དྲ་ཅོམ་པ་ཡང་དག་པར་རྫོགས་པའི་སངས་རྒྱས་སྤྲིན་སྡུད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་


91-1-155b


པ་ཡང་དག་པར་རྫོགས་པའི་སངས་རྒྱས་འབྲུག་ངེས་པར་སྒྲོག་ལ་ཕྱག་འཚལ་ལོ། །སངས་རྒྱས་ཐམས་ཅད་ལ་ཕྱག་འཚལ་ལོ། །སེམས་ཅན་ཐམས་
ཅད་བདེ་ལེགས་སུ་གྱུར་ཅིག །འབྱུང་པོ་ཐམས་ཅད་ལ་བྱམས་པར་གྱུར་ཅིག །དུད་འགྲོར་གྱུར་པ་ཐམས་ཅད་འཇིགས་པ་མེད་པར་གྱུར་ཅིག །ངན་འགྲོ་
ཐམས་ཅད་ཞི་བར་གྱུར་ཅིག །སྒྲིབ་པ་ཐམས་ཅད་རྣམ་པར་སེལ་བ་ལ་ཕྱག་འཚལ་ལོ། །དེ་བཞིན་གཤེགས་པ་ཐམས་ཅད་ཀྱི་ཆོ་ག །སངས་རྒྱས་ཐམས་
ཅད་ཀྱིས་གཟིགས་པའི་ཆོ་ག་འདི་གྲུབ་པར་གྱུར་ཅིག །ཏདྱ་ཐཱ། སྤུཌ། སྤུ་ཌ་སྤུ་ཌ། སྤུ་ཊ་སྤུ་ཊ། སྤུ་ཊ་སྭཱཧཱ། ཆར་མི་འབབ་པའི་ཚེ་དགེ་སློང་ངམ།
དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་གིས་མགོ་བཀྲུས་ཏེ་གོས་གཙང་མ་བགོས་ལ་བྱམས་པའི་སེམས་དང་ལྡན་པས། དེ་
བཞིན་གཤེགས་པའི་མཚན་འདི་དག་ཡི་གེར་བྲིས་ནས་གདན་གཙང་མ་ལ་བཞག་སྟེ་པོག་ཕོར་བདུན་གྱི་ནམ་མཁའ་ལ་གྱེན་དུ་འདུག་ཅིང༌། དེ་བཞིན་
གཤེགས་པའི་མཚན་རྣམས་ལན་ལྔ་བཅུའི་བར་དུ་བརྗོད་ལ་མཆོད་པ་ཆེན་པོ་བྱས་ཏེ་ཞག་བདུན་གྱི་པར་དུ་རྒྱུན་མ་ཆད་པར་བྱས་ན། ཆར་འབབ་པར་འགྱུར་


91-1-156a


རོ། །འཕགས་པ་སྤྲིན་ཆེན་པོ་རླུང་གི་དཀྱིལ་འཁོར་གྱི་ལེའུ་ཀླུ་ཐམས་ཅད་ཀྱི་སྙིང་པོ་ཞེས་བྱ་བ་ཐེག་པ་ཆེན་པོའི་མདོ་རྫོགས་
སོ།།    །།རྒྱ་གར་གྱི་མཁན་པོ་ཛིན་མི་ཏྲ་དང༌། སུ་རེནྡྲ་པོ་དྷི་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་
ཕབ་པ།    རྒྱ་གར་སྐད་དུ། །ཨཱཪྱ་ནཱ་ག་རཱ་ཛ་པ་རི་པྲྀ་ཙྪ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ཀླུའི་རྒྱལ་པོ་གཟི་ཅན་གྱིས་ཞུས་པ་ཞེས་བྱ་བའི་གཟུངས།
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་མ་ག་
དྷ་ན་ལུས་འཕགས་རིའི་དབང་པོ་བྲག་ཕུག་ན་བཞུགས་ཏེ། དེ་ནས་ཀླུའི་རྒྱལ་པོ་གཟི་ཅན་ཁ་དོག་ཤིན་ཏུ་འཕགས་པ་དང་ལྡན་པ་ནམ་སྲོས་པ་དང༌། བཅོམ་
ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་པོས་ཕྱག་འཚལ་ཏེ། །བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། ལུས་འཕགས་རི་འདི་ན་རིང་པོ་དག་དགེ་སློང་རྣམས་ལ་འཚེ་ན། དེ་ལ་བདག་གིས་ཇི་ལྟར་མི་འཚེ་བར་བགྱི། དེ་སྐད་ཅེས་གསོལ་པ་དང༌།

91-1-156b


བཅོམ་ལྡན་འདས་ཀྱིས་ཀླུའི་རྒྱལ་པོ་གཟི་ཅན་ལ་འདི་སྐད་ཅེས་བཀའ་སྩལ་ཏོ། །ཀླུའི་རྒྱལ་པོ་ལེགས་སོ་ལེགས་སོ། །འདི་ལྟ་བུ་ནི་ཁྱོད་ཀྱི་བྱ་བ་ཡིན་ནོ། །དེ་ནས་
བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེའི་ཕྱིར་དུག་དང༌། སྨན་ཆེན་པོ་བཅོ་བརྒྱད་པོ་འདི་དག་གི་མིང་ཟུངས་ཤིག།
ཏདྱ་ཐཱ། པནྟ་རེ། ཀ་ར་ཊེ། ཀེ་ཡཱུ་རེ། པོ་དྷྱམ་ག་མ་ཏེ། བིནྡུ་མ་ཏེ། ཨ་ར་ཊ། ཏ་ར་ཌ། ཏ་ཏུ་ཌ། ད་ཧ་ད་ཧ་ན། ཨེ་ཏ་ད་ཧ། ཛེ་ལེ་ཛེ་ལ། ཕ་ལེ། ཤ་ཊ་
ཤ་ཊ། ཀུ་ལི་ན་ཀུ་ལི། ཨེ་ཀར་ཤཱི་ཏ་རཾ་གཱ་པྲིཥྚི། དགེ་སློང་དག། སུ་ཞིག་དུག་དང༌། སྨན་ཆེན་པོ་བཅོ་བརྒྱད་པོ་དེ་དག་གི་མིང་འཛིན་པ་དེའི་ལུས་ལ་རིམས་
ཀྱིས་མི་ཚུགས། དུག་དང༌། མཚོན་དང༌། བྱད་སྟེམས་དང༌། རོ་ལངས་དང༌། ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་
བས་མི་ཚུགས། དེ་ལ་རིང་པོ་དག་འཚེ་བར་མི་འགྱུར་རོ། །སུ་ཞིག་འདི་དག་འཛིན་པ་དེ་ཇི་སྲིད་འཚོའི་བར་དུ་སྲུང་བ་བྱས་པར་འགྱུར་རོ། །བཅོམ་ལྡན་འདས་ཀྱིས་དེ་
སྐད་ཅེས་བཀའ་སྩལ་པ་དང༌། ཀླུའི་རྒྱལ་པོ་གཟི་ཅན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཀླུའི་རྒྱལ་པོ་གཟི་

91-1-157a


ཅན་གྱི་ཞུས་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། མ་ཧཱ་ག་ཎ་པ་ཏི་ཏནྟྲ་ནཱ་མ། བོད་སྐད་དུ་
ཚོགས་ཀྱི་བདག་པོ་ཆེན་པོའི་རྒྱུད་ཅེས་བྱ་བ། འཇིག་རྟེན་དབང་ཕྱུག་ལ་ཕྱག་འཚལ་ལོ། །དེ་ནས་དཔལ་ལྡན་ཚོགས་བདག་ཆེ། །ཕྱག་འཚལ་དཔལ་
ལྡན་ཚོགས་བདག་དགྱེས། །གཟུགས་བརྙན་མཎྜལ་གྲུ་བཞིར་བཞག །ཟླ་བ་དྲུག་ཏུ་མཆོད་པར་བྱ། །ལྷ་ཡི་འཁོར་ལོས་བསྒྱུར་བ་དང༌། །ཚེ་འདི་ཉིད་ལ་
བསྐལ་པ་མཉམ། །བསོད་ནམས་ཆེན་པོ་ཐོབ་པར་འགྱུར། །ལོངས་སྤྱོད་ལྷ་དང་མཉམ་པ་དང༌། །ཚེ་ཡང་རིང་བའི་མཆོག་ཏུ་འགྱུར། །མི་ལ་སོགས་པ་དབང་
དུ་འགྱུར། །ལྷ་ཡི་བུ་ཡང་བྲན་བཞིན་འགྱུར། །བདག་གིས་བསྒོ་བ་ཉན་པར་འགྱུར། །ཀླུ་ཡང་དེ་ཡི་བསྒོ་བ་ཉན། །བྲན་བཞིན་ལས་རྣམས་བྱེད་པར་འགྱུར། །
ལྷ་ཡི་ལོངས་སྤྱོད་མངའ་རིས་ལས། །འདོད་པའི་ལོངས་སྤྱོད་འབྱུང་བར་འགྱུར། །དངོས་གྲུབ་སྒྲུབ་པའི་སྐལ་བ་ཅན། །གདུལ་བྱའི་དབང་གིས་སྐུ་སྤྲུལ་པ། །
ལྷ་ཆེན་ཚོགས་བདག་ཆེན་པོས་བྱ། །དངོས་གྲུབ་དམ་པ་མཆོག་སྒྲུབ་ན། །མཐུ་སྟོབས་ཕུན་སུམ་ཚོགས་ལྡན་ཞིང༌། །ལོངས་སྤྱོད་ཡིད་བཞིན་འཕེལ་བར་བྱེད།།

91-1-157b


འཇིག་རྟེན་ཕན་མཛད་ལྷ་ཡི་ལྷ། །གང་གིས་མཆོད་པ་དངོས་གྲུབ་ཡིན། །ལྷ་ཆེན་ཚོགས་ཀྱི་བདག་པོའི་རྒྱུད་ལས། དངོས་གྲུབ་འབྱུང་བ་ཞེས་བྱ་བའི་ལེའུ་སྙེད་
པོའོ།།    །།དེ་ནས་དབེན་པའི་གནས་སུ་ནི། །དཀྱིལ་འཁོར་གྲུ་བཞི་དག་བྱ་སྟེ། །བ་ཡི་ལྕི་བས་ལེགས་པར་བྱུགས། །འཇམ་ཞིང་མཉེན་ལ་དབུས་
མཐོ་བའི། །དབུས་སུ་ཚོགས་བདག་སྐུ་གཟུགས་བཞུགས། །མེ་ཏོག་དཀར་པོས་དེ་ལ་གཏོར། །བདག་ཉིད་གཅེར་བུར་བྱུང་བྱས་ཏེ། །ལོག་འདྲེན་གཟུགས་ཀྱིས་
ཡང་དག་མཆོད། །བ་ར་ཏ་ཀ་ཟླ་བ་དྲུག །ཉིན་རེ་བཞིན་དུ་དུས་གསུམ་དུ། །གསང་སྔགས་བརྒྱ་ནི་རྩ་བརྒྱད་བཟླས། །ཡིད་ལ་རེ་བ་ཐམས་ཅད་རྫོགས། །བསམ་པ་
ཐམས་ཅད་འགྲུབ་པར་འགྱུར། །ཨོཾ་ནི་བཀྲ་ཤིས་དཔལ་དང་ལྡན། །གསང་སྔགས་མགོ་ལ་གཞག་པར་བྱ། །ཡིད་བཞིན་ནོར་བུ་ལྟ་བུ་ཡི། །དངོས་གྲུབ་གཏེར་
བྱེད་ཡི་གེ་ཡང༌། །དེ་འོག་གྲལ་ལ་གཞག་པར་བྱ། །ཉི་མ་ལྟ་བུའི་ཡི་གེ་ཡང༌། །དེ་ཡི་རྗེས་ལ་བཀླག་པར་བྱ། །དེ་བཞིན་གཤེགས་པའི་མཚན་དང་པོ། །ཡི་གེའི་
མཆོག་ནི་བླང་བར་བྱ། །གསལ་བྱེད་ཡི་གེ་དང་པོ་ཡང༌། །དེ་ཡི་མཇུག་ཏུ་བརྗོད་པར་བྱ། །རིན་ཆེན་ཡི་གེ་སྭཱ་ཞེས་བྱ། །ལས་ཀྱི་ཡི་གེ་ཧཱ་ཞེས་བྱ། །དངོས་གྲུབ་འདོད་

91-1-158a


པས་གསང་སྔགས་བཟླས། །ལྷ་ཆེན་དངོས་གྲུབ་སྒྲུབ་པའི་རྒྱུད་ལས། ལྷའི་དངོས་གྲུབ་ཀྱི་གསང་སྔགས་བསྟན་བའི་
ལེའུ་སྟེ་གཉིས་པའོ།།    །།དེ་ནས་ཚོགས་ཀྱི་བདག་པོ་བཤད། །ཚོགས་ཀྱི་བདག་པོ་སྐུ་མདོག་དཀར། །གླང་པོ་ཆེ་ཡི་མགོ་བོ་ཅན། །
མཆེ་བ་ཡ་གཅིག་ཆག་པ་དང༌། །ཕྱག་གཡས་ལ་ཕུག་བསྣམས་པ་དང༌། །བྱི་བའི་གདན་ལ་བཅིབས་པ་དང༌། །རིན་པོ་ཆེ་ཡིས་སྐུ་བརྒྱན་པ། །ཟླ་བ་
ཚེས་བས་དབུ་བརྒྱན་པ། །འོད་གསལ་བ། འོད་ཟེར་འཕྲོ་བ། མདོག་བཟང་བ། ཁ་དོག་བཟང་བ། གསུས་པ་ཆེ་བ། རྒྱན་གྱིས་སྤུད་པའོ། །དངོས་
གྲུབ་སྒྲུབ་པའི་རྒྱུད་ལས། ཚོགས་ཀྱི་བདག་པོ་བསྟན་པའི་ལེའུ་སྟེ་གསུམ་བའོ།།    །།དེ་ནས་སྐར་མ་རྒྱལ་གྱི་ཉིན་པར་མེ་ཏོག་དཀར་
པོ་བླངས་ཏེ་ཚོགས་ཀྱི་བདག་པོའི་སྐུ་གཟུགས་བྲིས་ཏེ། ཁ་དོག་དཀར་པོ་གླང་པོ་ཆེའི་དབུ་ཅན། ཕྱག་གཡས་ན་ལ་ཕུག་བསྣམས་པ། གཡོན་པ་ན་
རིན་པོ་ཆེའི་ནོར་བུ་བསྣམས་པ། གསུས་པ་ཆེ་བ། རྒྱན་ཐམས་ཅད་ཀྱིས་བརྒྱན་པ། ཟླ་བ་དང་བྱི་བའི་ཁྲི་ལ་བཞུགས་པ་མཁས་པས་བྱའོ། །དེ་ལ་དཀྱིལ་

91-1-158b


འཁོར་གྱི་དབུས་སུ་བདག་ལ་ཞལ་ཕྱོགས་པར་བཞག་ལ། བདག་ཉིད་ལོག་འདྲེན་གྱི་གཟུགས་ཀྱིས་ཡང་དག་པར་མཆོད་དོ། །ཚོགས་ཀྱི་བདག་པོ་ཞལ་གཅིག་
ཕྱག་བཞི་པ་སྒྲུབ་པའི་ལེའུ་སྟེ་བཞི་པའོ།།    །།དེ་ནས་དབང་ལྡན་གྱི་མཚམས་སུ་ཚོགས་ཀྱི་བདག་པོ་དཀར་པོ་གླང་པོ་ཆེའི་མགོ་ཅན། བྱི་བ་ལ་
ཞོན་པ། མིག་གསུམ་པ། ཟླ་བ་ཕྱེད་པ་འཛིན་པ། གཡས་ན་ལ་ཕུག་དང་དགྲ་སྟ་འཛིན་པ། གཡོན་པ་ཏྲི་ཤཱུ་ལ་དང་ཐོད་པ་འཛིན་པ། ལག་པ་ཁུ་ཚུར་
བཅངས་པའི་མཛུབ་མོ་དང་གུང་མོ་བརྐྱང་ལ་མཛུབ་མོ་བཀུག་ལ་གུང་མོའི་ཚིགས་སུ་གཟུང་བར་བྱ་བ་ནི། ཚོགས་ཀྱི་བདག་པོའི་ཕྱག་རྒྱའོ། །ཚོགས་ཀྱི་བདག་
པོའི་ཕྱག་རྒྱ་བསྟན་པའི་ལེའུ་སྟེ་ལྔ་པའོ།།    །།དེ་ནས་གསང་སྔགས་བསྟན་པ་ནི། །ཨོཾ་ནི་དཔལ་ལྡན་མགོ་ལ་གཞག །དེ་ནས་ཡིད་བཞིན་ནོར་
བུ་ནི། །རིན་པོ་ཆེ་ཡི་ཡི་གེ་བྲི། །སྡེ་ཚན་གསལ་བྱེད་དང་པོ་ཡང༌། །དེ་ཡི་རྗེས་སུ་བྲི་བར་བྱ། །དེ་བཞིན་གཤེགས་པའི་མཚན་དང་པོ། །དབྱངས་ཡིག་བརྒྱད་
པས་མཛེས་པར་བྱ། །གསལ་བྱེད་དང་པོའི་ཡི་གེ་ཡང༌། །བློ་ཡིས་བླངས་ཏེ་ཡིད་ཀྱིས་བྲི། །སྡེ་ཚན་གསུམ་པའི་གསུམ་པ་ལ། །དང་པོའི་བཞི་པ་སྦྱར་བར་བྱ། །

91-1-159a


སྡེ་ཚན་བདུན་པའི་གསུམ་པ་ལ། །གསུམ་པའི་དང་པོ་འོག་ཏུ་སྦྱར། །ཡིད་བཞིན་ནོར་བུའི་ཡི་གེ་ལ། །བཞི་པའི་ལྔ་པ་ཟླ་ལ་
གཞག །དབྱངས་ཡིག་གསུམ་པས་བརྒྱན་པར་བྱ། །བཞི་པའི་གསུམ་པས་དེ་ནས་བརྗོད། །དངོས་གྲུབ་སྒྲུབ་པའི་ཡི་གེ་ནི། །དེ་ཡི་རྗེས་ལ་བྲི་བར་བྱ། །
གསང་སྡོགས་དྲག་པོའི་ཡི་གེ་ཡང༌། །ཀུན་གྱི་མཐར་ནི་བརྗོད་པར་བྱ། །གསང་སྔགས་འདི་ཡི་དངོས་གྲུབ་ནི། །འཇིག་རྟེན་དབང་ཕྱུག་ཉིད་ཀྱིས་བྱིན། །
དགོས་པ་ཐམས་ཅད་འགྲུབ་པར་འགྱུར། །ཚོགས་བདག་ཆེན་པོའི་གསང་སྔགས་བསྟན་པའི་ལེའུ་སྟེ་དྲུག་པའོ།།    །།དེ་ནས་གཞན་
ཡང་གསུངས་པ་ནི། །དངོས་གྲུབ་ཐམས་ཅད་སྒྲུབ་པ་ཡི། །མཚན་གྱི་གསང་སྔགས་ཞེས་བྱ་བའི། །དངོས་གྲུབ་སྒྲུབ་པའི་སྙིང་པོ་ནི། །དཔལ་དང་ཡཾ་གྱི་
ཡི་གེ་སྟེ། །ཨོཾ་ཞེས་བྱ་བའི་མགོ་ལ་གཞག །ཡིད་བཞིན་ནོར་བུའི་ཡི་གེ་ལས། །ཉི་མའི་ཡི་གེ་འོག་ཏུ་སྤྲས། །དབྱངས་ཡིག་དྲུག་པའི་འོག་ཏུ་
སྦྱར། །ཐིག་ལེ་ནཱ་དས་བརྒྱན་པར་བྱ། །མཚན་གྱི་དང་པོའི་ཡི་གེ་ནི། །དེ་ཡི་རྗེས་ལ་བརྗོད་པར་བྱ། །བཞི་པའི་ལྔ་པ་དེ་ནས་སྦྱར། །ལྔ་པའི་དང་པོ་བྲི་བར་བྱ། །

91-1-159b


དེ་བཞིན་གཤེགས་པའི་མཚན་དང་པོ། །འབྱུང་བ་རླུང་གི་ཡི་གེ་ཡང༌། །དབྱངས་ཡིག་བརྒྱད་པས་བརྒྱན་པ་ནི། དེ་ཡི་རྗེས་ལ་བྲི་བར་བྱ། །ཞི་བའི་ཡིག་འབྲུ་
གཉིས་པ་ཡང༌། །ཀུན་གྱི་མཐར་ནི་བརྗོད་པར་བྱ། །མཚན་གྱི་གསང་སྔགས་ཞེས་བྱ་བ། །འདོད་པ་ཐམས་ཅད་གྲུབ་བྱེད་ཡིན། །མཚན་གྱི་གསང་སྔགས་
བསྟན་པའི་ལེའུ་སྟེ་བདུན་པའོ།།    །།དེ་ནས་གཞན་ཡང་བཤད་པར་བྱ། །སྐར་མ་རྒྱལ་གྱི་ཉིན་པར་ནི། །མེ་ཏོག་དཀར་པོའི་རྩ་བ་བླང༌། །
ཙནྡན་དཀར་པོ་དག་ལས་ནི། །ཚོགས་ཀྱི་བདག་པོའི་སྐུ་གཟུགས་ནི། །མཐེ་བོང་གི་ནི་ཚད་ཙམ་བྱ། །གསུས་པ་ཆེ་ལ་ཕྱག་བཞི་པ། །མཁས་པས་བྱས་ཏེ་
ལེགས་པར་བྱ། །རིན་པོ་ཆེ་ཡི་སྣོད་དུ་གཞུག །དཀར་ཆེན་མངོན་པར་གསལ་བའི་ཚེ། །ནང་གི་ཆ་རིས་སྐུ་ཁྲུས་གསོལ། །གསལ་ཞིང་དྭངས་ལ་ཡིད་དུ་
འོང༌། །དྲི་དང་ལྡན་པའི་བུམ་པ་ཡིས། །མེ་ཏོག་དཀར་པོའི་དྲི་ཡིས་ནི། །འདག་ཆལ་ལྡན་པས་ཁྲུས་བྱའོ། །དེ་ནས་དེ་མ་ཐག་ཏུ་ནི། །དཀྱིལ་འཁོར་དབུས་
སུ་སྤྱན་དྲངས་ལ། །མེ་ཏོག་དཀར་པོ་དབུལ་བར་བྱ། །ལ་ཕུག་ལ་དུར་བཅས་པ་ཡི། །གཏོར་མ་ཆེན་པོའང་དེ་ནས་དབུལ། །སྤོས་དང་དྲི་དང་མར་མེ་དང༌། །ལྷ་


91-1-160a


བཤོས་དག་གིས་མཆོད་པར་བྱ། །གསང་སྔགས་འདིས་ལ་ཕུག་དང༌། །ལ་དུ་དང༌། །ཆུ་དང༌། དཀར་གསུམ་གྱི་གཏོར་མས་
ཚོགས་ཀྱི་བདག་པོ་ལ་ཕུལ་ཏེ། སྤོས་དང་མེ་ཏོག་རྣམས་ཀྱང་དབུལ། དེ་ལྟར་བྱས་ན་ཕྱིས་བགེགས་བྱེད་པར་མི་ནུས་སོ། །ཚོགས་ཀྱི་བདག་པོའི་མཆོད་པའི་ལེའུ་
སྟེ་བརྒྱད་པའོ།།    །།དེ་ནས་ལ་ཕུག་ཅེས་བྱ་བ། །རོ་བརྒྱད་ལྡན་པའི་ཉུང་མ་སྟེ། །ཟས་རྣམས་ཀུན་གྱི་མཆོག་ཀྱང་ཡིན། །རོ་མཆོག་བརྒྱད་དང་ལྡན་པ་
ཡིན། །ཁ་དང་སྐྱུར་དང་བསྐ་བ་དང༌། །མངར་དང་ཚྭ་དང་ལན་ཚྭའི་རོ། །བཞུན་དང་བྲོ་མཆོག་ཆེ་བ་ཡང༌། །ནད་སྣ་བརྒྱད་ཀྱི་གཉེན་པོ་ཡིན། །མཁྲིས་པ་བདེ་
ཀན་འདུས་པ་དང༌། །ཁྲག་དང་ཆུ་སེར་མ་ཞུ་བ། །རླུང་དང་རིམས་ནད་ཀུན་ལ་ཕན། །འདི་འདྲ་བྱུང་བའི་ཁ་ཟས་མེད། །ལྷ་རྣམས་ཀུན་གྱི་མཆུ་ཡང་
འགུལ། །དངོས་གྲུབ་འགྲུབ་པའི་ཞལ་ཟས་ཡིན། །ཚོགས་ཀྱི་བདག་པོ་མཆོད་པར་བྱ། །ལ་དུ་ཞེས་བྱའི་ཞལ་ཟས་ནི། །མངར་གསུམ་འབྲས་བུ་
གསུམ་པ་ནི། །དེ་བཞིན་ཞིམ་པའི་སྤོས་ཀྱིས་བྲན། །བག་ཟན་གྱི་ནི་རིལ་བུ་བྱ། །འོ་མ་མང་དུ་བཙོས་བྱས་ལ། །ཚོགས་པའི་གཏོར་མ་ཆེན་པོ་བྱ། །མར་དང་

91-1-160b


འཁུར་བ་མངར་གསུམ་དང༌། །མཐུན་པའི་ཞལ་ཟས་སྣ་ཚོགས་ཀྱིས། །ཚོགས་བདག་ཆེན་པོ་མཆོད་པར་བྱ། །དེ་ལྟར་ཚོགས་ཀྱི་བདག་པོ་ལའོ། །ཚོགས་ཀྱི་
བདག་པོའི་སྐུ་གཟུགས་ལག་པ་གཡས་པའི་མཐིལ་དུ་བཞུགས་ལ། སེམས་གཞན་དུ་མ་གཡེངས་པར་བཟླས་བརྗོད་འབུམ་བྱས་ཏེ་ལ་ཕུག་ལ་སྔགས་ཀྱིས་
བཏབ་སྟེ་ཚོགས་ཀྱི་བདག་པོ་མཆོད་ན། ཚེ་འདི་ཉིད་ལ་འཁོར་ལོས་བསྒྱུར་བའི་རྒྱལ་པོ་དང་བསོད་ནམས་མཉམ་པར་འགྱུར་རོ། །མེ་ཏོག་དཀར་པོས་
མཆོད་ན། རྒྱལ་པོ་ལ་སོགས་པ་ཕམ་པར་མི་འགྱུར་རོ། །རྒྱལ་པོ་ལ་སོགས་པ་སྒྲུབ་པར་འགྱུར་རོ། །རྒྱལ་པོ་དང་བློན་པོ་ལ་སོགས་པ་བདག་གི་དབང་
དུ་འདུས་པར་འགྱུར་རོ། །དངོས་གྲུབ་སྒྲུབ་པའི་ཞལ་ཟས་བསྟན་པའི་ལེའུ་སྟེ་དགུ་པའོ།།    །།དེ་ནས་ཆོ་ག་བཤད་པར་བྱ། །དངུལ་ཞེས་
བྱ་བའི་རིན་ཆེན་ལ། །ཚོགས་བདག་ཆེན་པོའི་གཟུགས་བྱས་ཏེ། །ཡིད་བཞིན་ནོར་བུ་ལག་ན་ཐོགས། །དཀྱིལ་འཁོར་ཆེན་པོ་ཁྲུ་གང་ཚད། །རིན་ཆེན་མེ་
ཏོག་དཀར་པོ་དགྲམ། །གསང་སྔགས་འབུམ་དུ་བཟླས་བྱས་པས། །ནད་དང་སྡུག་བསྔལ་ཞི་བར་འགྱུར། །ཤེལ་དང་དུང་ལས་ཚོགས་བདག་སྐུ། །མཁས་པས་

91-1-161a


ཇི་ལྟར་འབྱོར་བར་བྱ། །སྡུག་བསྔལ་ཐམས་ཅད་སེལ་བར་འགྱུར། །རིན་ཆེན་ཤེལ་ལས་ཚོགས་བདག་སྐུ། །མཐོ་བོང་གི་ནི་
ཚད་ཙམ་བྱ། །སེ་ན་པྲ་ཞེས་བྱ་བའི་སྔགས། །རིག་པ་འབུམ་དུ་བཟླས་བྱས་ཏེ། །ཤེལ་གྱི་སྐུ་དེ་ཁྲུས་བྱས་ནས། །སྐར་མ་རྒྱལ་གྱི་ཉིན་བར་ནི། །བདག་
ཉིད་ཤར་དུ་ཁ་བལྟས་ནས། །གོས་དཀར་གྱོན་ཏེ་ཁྲུས་བྱས་ལ། །ཐལ་སྦྱར་ཡིད་ཀྱིས་གསོལ་བ་གདབ། །བདག་ལ་གནོད་པའི་བགེགས་གང་ཡིན། །
ཤེལ་གྱི་སྐུ་དེ་མེ་ལོང་སྟེ། །མི་གཡོ་མི་འགུལ་རབ་ཏུ་ཞུགས། །བདག་ཉིད་ཁྲུས་བྱས་ཤར་དུ་བལྟ། །ཛ་ར་པ་དང་རྐུན་མ་ནི། །གང་ཡིན་མེ་ལོང་ནང་དུ་
འབྱུང༌། །དེ་ཚེ་དེ་ཡིས་ངོས་ཟིན་འགྱུར། །ཚོགས་བདག་ཤེལ་གྱི་སྐུ་དེ་ནི། །མཆོད་པ་རབ་གསལ་ལེགས་བྱས་ལ། །ནཱ་ག་ཀུ་རུ་ཞེས་བྱ་བའི། །རིག་པ་
འབུམ་དུ་བཟླས་བྱས་ན། །ནད་དང་སྡུག་བསྔལ་གྱིས་ཉེན་ལ། །སྐུ་དེ་བསྟན་པ་ཙམ་གྱིས་ནི། །ནད་རྣམས་ཐམས་ཅད་སོས་པར་འགྱུར། །སྡུག་བསྔལ་
ལས་ཀྱང་ཐར་བར་འགྱུར། །ཞི་བ་ཆེན་པོའི་ཆོ་ག་ཡིན། །རིན་ཆེན་གསེར་ཞེས་བྱ་བ་ལ། །ཚོགས་བདག་ཆེན་པོའི་སྐུ་བྱས་ཏེ། །རྒྱལ་གྱི་ཉིན་པར་མིག་ཕྱེ་ན། །མཆོད་

91-1-161b


དང་རབ་ཏུ་གནས་པ་བྱ། །བ་ར་ཞེས་བྱའི་གསང་སྔགས་ནི། །འབུམ་ཕྲག་གཅིག་ཏུ་བཟླས་པ་ཡིས། །སྐུ་གཟུགས་བཞུགས་པའི་ཁྱིམ་དེར་ནི། །ནོར་རྣམས་ཐར་
ཅད་འཕེལ་བར་འགྱུར། །གསེར་གྱི་ཚོགས་བདག་མཐོང་བ་ཡིས། །བགེགས་རྣམས་ཐམས་ཅད་ནོར་འབུལ་འགྱུར། །བགེགས་ཀྱིས་གནོད་པ་མི་ནུས་ཏེ། །རྒྱལ་
པོ་བཞིན་དུ་མཆོད་པར་འགྱུར། །གསེར་གྱི་ཚོགས་བདག་གནས་པ་ཡིས། །ས་ཕྱོགས་རིན་ཆེན་ཆར་པ་འབེབས། །གསེར་གྱི་ཚོགས་ཀྱི་བདག་པོ་ལ། །བགེགས་
ཀྱི་རྒྱལ་པོ་ཐམས་ཅད་ཀྱིས། །ནོར་རྣམས་ཐམས་ཅད་འབུལ་བ་ཡིན། །བདག་ཉིད་ཕུན་སུམ་ཚོགས་པར་འགྱུར། །ཚོགས་ཀྱི་བདག་པོའི་སྐུ་གཟུགས་
མཆོག །བྱས་པའི་ཡོན་ཏན་རྣམས་ལ་ནི། །གནོད་སྦྱིན་རྣམས་ཀྱི་གཏེར་ཁ་འབྱེད། །སྐྱེ་བ་འདི་དང་ཕྱི་མ་ལ། །རྟག་ཏུ་ཡོ་བྱད་འཕེལ་བར་འགྱུར། །ནོར་
གྱི་བདག་པོ་རྣམ་ཐོས་བུས། །རྒྱལ་བུ་བཞིན་དུ་བསྙེན་བཀུར་བྱེད། །དེ་ནས་དཔལ་ལྡན་ཚོགས་བདག་གིས། །སྐུ་གཟུགས་དཀྱིལ་འཁོར་གྲུ་བཞིར་གཞག །བྷ་
གཞེས་བྱའི་གསང་སྔགས་ནི། །བཟླས་པ་འབུམ་དུ་བྱས་པ་ཡིས། །ཚེ་དེ་ཉིད་ལ་དངོས་གྲུབ་ནི། །ཅི་འདོད་པ་ནི་སྦྱིན་པར་མཛད། །ལྷ་ཡི་རྒྱལ་པོའི་མངའ་ཐང་

91-1-162a


ནི། །སྒྲུབ་པ་པོ་ལ་སྩོལ་བར་མཛད། །ཤིན་ཏུ་ཐུགས་རྗེའི་བདག་ཉིད་པས། །དཔལ་ལྡན་ཚོགས་བདག་ཐུགས་རྗེ་ཅན། །
ཐུགས་རྗེའི་ཕུང་པོས་དབུལ་བ་སྐྱོབ། །ནོར་ལྷ་ཆེན་པོའི་བདག་ཉིད་འདི། །དར་རམ་རས་ལ་ལེགས་བྲིས་ཏེ། །རྒྱལ་གྱི་ཉིན་པར་སྤྱན་ཕྱ་ནས། །གང་གི་
ཁྱིམ་དུ་བཞུགས་པ་དེའི། །ས་ཕྱོགས་དེ་ནི་བཀྲ་ཤིས་འགྱུར། །ཟངས་ལ་ཚོགས་བདག་ཆེན་པོའི་སྐུ། །མཁས་པས་ལེགས་པར་བཟོ་བྱས་ཏེ། །ཙནྡན་
དམར་པོས་བྱུགས་པའི་སར། །མཎྜལ་སྟེང་དུ་ལེགས་པར་གཞག །བྷནྡུ་ཀ་ཡི་མེ་ཏོག་དང༌། །པདྨ་རཱ་གའི་རིན་ཆེན་དང༌། །མེ་ཏོག་དམར་པོ་ཀུན་གྱིས་
མཆོད། །བྲུཾ་ཞེས་བྱ་བའི་རིག་སྔགས་བཟླས། །རྒྱལ་པོའི་བུ་མོ་དབང་དུ་འགྱུར། །ལྷ་ཡི་བུ་མོ་ཀླུ་མོ་དང༌། །མི་འམ་ཅི་ཡི་བུ་མོ་དང༌། །བྲམ་ཟེའི་བུ་མོ་
མཚན་ལྡན་མོ། །མཆོག་ཏུ་གཟུགས་བཟང་གུས་པར་འགྱུར། །བྲན་མོ་བཞིན་དུ་བསྒོ་བ་ཉན། །དེ་ལ་སོགས་པ་མཐའ་ཡས་མཆོག །སྐུ་གཟུགས་དག་
ལ་བརྟེན་ཏེ་འགྲུབ། །མཆོད་པ་ཙམ་གྱིས་འབྱུང་བ་ཡིན། །གཞན་ཡང་ཚོགས་བདག་ཆེན་པོའི་སྐུ། །རིན་པོ་ཆེ་ཡི་རྒྱུ་ལས་བྱས། །དཀྱིལ་འཁོར་སྟེང་དུ་བཞུགས་


91-1-162b


བྱས་ཏེ། །རཏྣ་སིདྡྷི་ཞེས་བྱ་བའི། །རིག་པ་འབུམ་དུ་བཟླ་བར་བྱ། །ས་འོག་གཏེར་རྣམས་སྟོན་པར་འགྱུར། །ཅི་དགའ་བར་ཡང་སྤྱོད་པར་འགྱུར། །ཚོགས་
བདག་ཆེན་པོའི་རྒྱུད་ལས། རྒྱལ་པོ་ལ་སོགས་པ་སྒྲུབ་པའི་ལེའུ་སྟེ་བཅུ་པའོ།།    །།དེ་ནས་དཔལ་ལྡན་ཚོགས་བདག་ཚེ། །དྲག་པོ་ཆེན་
པོ་དྲག་ཤུལ་ཅན། །སངས་རྒྱས་ཐུགས་ལ་བྱོལ་སོང་དབུ། །གླང་ཆེན་གཞོན་ནུས་ཞལ་བརྒྱན་པ། །སྤྱན་གསུམ་མཆེ་བ་བཞི་དང་ལྡན། །ཕྱག་བཞི་ཞབས་
བཞི་ཀླུ་ཆེན་གདན། །དབང་པོ་མཆེ་བ་དཀར་པོ་འཛིན། །དེ་འོག་ཞགས་པ་གཡོན་པ་ན། །དགྲ་སྟ་ཁ་ཊྭཱཾ་རྩེ་གསུམ་འཛིན། །མཐིང་ག་གསུས་པ་ཆེ་བ་འོ། །དེ་
ལྟ་བུ་ཡི་ཚོགས་བདག་སྐུ། །ཁར་བ་ཁྲོ་ཆུ་དག་ལ་བྱ། །རྒྱལ་གྱི་ཉིན་པར་རབ་ཏུ་གནས། །དེས་ན་སྒོམ་ཞིང་སྒྲུབ་པ་ནི། །དཀྱིལ་འཁོར་བྱ་བའི་ས་བརྟག་པ། །
ལེའུ་ཚེ་དགུ་པའི་དཀྱིལ་འཁོར་བྲི། །སྒོ་དང་སྒོ་ཁྱུད་ལྡན་པར་བྱ། །དབུས་སུ་པདྨ་འདབ་བརྒྱད་ལ། །ཚོགས་བདག་ཆེན་པོས་བསྒྲུབ་བྱ་མནན། །ཟླ་བའི་གདན་
ལ་ཡུམ་དང་ནི། །གཉིས་སུ་མེད་པར་དགོད་པར་བྱ། །དེའི་མིང་ཨ་རྩི་ཀ་རི་སྟེ། །རྡོ་རྗེ་ཕག་གདོང་མ་ཞེས་བྱ། །དགྲ་སྟ་བནྡྷ་ལག་ན་ཐོགས། །ཁྲག་གིས་གང་བ་གཙོ་

91-1-163a


ལ་སྟོབ། །ཤར་གྱི་ལེའུ་ཚེ་སེར་པོ་ལ། །ཁམས་གསུམ་གྱི་བདག་པོ་ལ་ཕུག་དང༌། གྲི་འཛིན་པའོ། །ལྷོ་ཕྱོགས་ཀྱི་ལེའུ་ཚེ་
སྔོན་པོ་ལ་གནོད་སྦྱིན་ཆེན་པོ་རྡོ་རྗེ་མཆུ་མ་ཧེ་དེ་བའི་གདོང་ཅན་དབྱུག་ཐོ་དང༌། ཐོ་བ་འཛིན་པ་ནག་པོའོ། །ནུབ་ཕྱོགས་ཀྱི་ལེའུ་ཚེ་དམར་པོ་ལ་གནོད་སྦྱིན་
གྱི་བདག་པོ་སྤྲིན་གྱི་བདག་ཅེས་བྱ་བ་དམར་བོ་ཆུས་གང་བའི་སྤྲིན་ཕུང་དང༌། ཞགས་པ་འཛིན་པའོ། །བྱང་ཕྱོགས་ཀྱི་ལེའུ་ཚེ་ལྗང་གུ་ལ་གནོད་སྦྱིན་
གྱི་བདག་པོ་ནོར་གནས་ཞེས་བྱ་བ་ལྗང་གུ་དབྱུག་ཐོ་དང༌། རིན་པོ་ཆེའི་ཁ་ཊྲཱཾ་ག་ཐོགས་པའོ། །བྱང་ཤར་གྱི་ལེའུ་ཚེ་དཀར་པོ་ལ་བགེགས་ཀྱི་རྒྱལ་པོ་བི་
ན་ཡ་ཀ་གླང་པོ་ཆེའི་གདོང་མདུང་རྩེ་གསུམ་པ་དང༌། ལ་ཕུག་ཐོགས་པ་ནག་པོའོ། །ཤར་ལྷོའི་ལེའུ་ཚེ་དམར་པོ་ལ་ཡི་དྭགས་ཀྱི་རྒྱལ་པོ་དྲག་པོ་ཞེས་
བྱ་བ་དགྲ་སྟ་དང༌། ཐོད་པ་རིལ་པོ་ཐོགས་པ་ནག་པོའོ། །ལྷོ་ནུབ་ཀྱི་ལེའུ་ཚེ་ནག་པོ་ལ་སྤྲིན་ཕུང་གི་སྒྲོན་མ་ཞེས་བྱ་བ་སྤྲིན་ཕུང་དང༌། གློག་གི་འོད་དུ་
བཅས་པ་ལག་པ་གཉིས་ཀྱིས་ཐོགས་པའོ། །བྱང་ནུབ་ཀྱི་ལེའུ་ཚེ་ནག་པོ་ལ་བགེགས་ཀྱི་རྒྱལ་པོ་ལོག་འདྲེན་སྣ་ཡོན་ཞེས་བྱ་བ་གླང་པོ་ཆེའི་སྣ་ཅན་རྩེ་གསུམ་


91-1-163b


དང༌། ཐོད་པ་སྐམ་པོའི་ནང་དུ་ལ་ཕུག་དང་ཤས་བཀང་བ་ཐོགས་པའོ། །ལྷ་རྣམས་ལ་ཀླུའི་རྒྱལ་པོ་བརྒྱད་བཀའ་ཉན་པ་ནི། ཀླུའི་རྒྱལ་པོ་ཨ་བ་ལ་དང༌། ཝ་
རུ་ཎ་དང༌། དུང་སྐྱོང་དང༌། འཇོག་པོ་དང༌། རིགས་ལྡན་དང༌། མཐའ་ཡས་དང༌། པདྨ་དང༌། པདྨ་ཆེན་པོ་རྣམས་སོ། །ཤར་གྱི་སྒོར་རྒྱལ་པོ་ཆེན་པོ་
ཡུལ་འཁོར་སྲུང༌། ལྷོ་སྒོར་འཕགས་སྐྱེས་པོ། ནུབ་སྒོར་སྤྱན་མི་བཟང༌། བྱང་སྒོར་རྣམ་ཐོས་སྲས་རྣམས་སྐུ་མདོག་དཀར་བ་དང༌། སྔོ་བ་དང༌། དམར་
བ་དང༌། ལྗང་གུར་ཤེས་པར་བྱའོ། །ལག་ན་ནོར་བུ་རིན་པོ་ཆེ་རེ་རེ། རལ་གྲི་རེ་རེའོ། །འདི་རྣམས་ཀྱི་ཆུང་མ་ནི། མི་བྲིའོ། །འདི་ལྟར་བྲིས་པའི་བྱང་ཤར་
དུ་གསད་པའི་དཀྱིལ་འཁོར་གྲུ་གསུམ་ལ། དེའི་ནང་དུ་དགྲ་པོའི་གཟུགས་སྤྲ་ཚིལ་ལས་བྱས་པ། རིད་པ། ནག་པ། སྐྲ་ཟིང་པ། ཏིལ་མར་གྱིས་བྱུགས་
ཏེ་སྙིང་གར་མིང་རུས་བྲིས་ལ་གཞུག་གོ །དེའི་སྐེར་རོ་སྐྲ་ལས་བྱས་པའི་ཐག་པ་གདགས་སོ། །དེ་ལྟར་བྱས་ནས་གནོད་སྦྱིན་ཆེན་པོ་བརྒྱད་ལ་ལ་དུ་དང༌།
ལ་ཕུག་དང་བཅས་པའི་གཏོར་མ་དང༌། གནོད་སྦྱིན་ཆེན་པོ་བརྒྱད་ལ་ཉ་ཤ་དང༌། སྒོག་ཙོང་དུ་སྦྱར་བའི་དམར་གྱི་གཏོར་མ་རེ་རེ་བཤམ། ཀླུ་ཆེན་པོ་བརྒྱད་ལ་

91-1-164a


གཏོར་མ་ཆེ་བ་གཅིག་དང༌། རྒྱལ་པོ་ཆེན་པོ་བཞི་ལ་རེ་རེ་བྱ། གལ་ཏེ་མ་འབྱོར་ན། ཆེ་བ་གཅིག་བྱ། ལྷ་གསོས་རེ་རེ་
དབུལ་བར་བྱའོ། །གཞན་ཡང་དྲག་པོའི་རྫས་སྤྱང་ཀིའི་ཐོང་བ་དང༌། ཟི་ར་ནག་པོ་དང༌། སྐེ་ཆེ་དང༌། ཉུང་ཀར་དང༌། ཉུང་ནག་གཞག་པར་བྱའོ། །ཚོགས་
བདག་ཆེན་པོའི་དཀྱིལ་འཁོར་གྱི་ལེའུ་སྟེ་བཅུ་གཅིག་པའོ།།    །།དེ་ནས་གཞན་ཡང་བཤད་པར་བྱ། །སྒོམ་པའི་རིམ་པ་འདི་ལྟ་བུ།།
མ་བྱུང་འབྱུང་བར་མི་འགྱུར་བས། །ཤིན་ཏུ་གསང་སྟེ་བསྒྲུབ་པར་བྱ། །ཡ་ཡི་རང་བཞིན་སྟོང་པ་ལས། །སྣང་བའི་རང་བཞིན་ཧཱུཾ་དང་ནི། །ཡ་ཚོགས་
བརྒྱད་པའི་ས་བོན་འབྱུང༌། །མིང་གི་སྔགས་ལས་རབ་ཏུ་བསྐྱེད། །ཁྲོ་བོའི་སྤྲུལ་པས་སྟོང་གསུམ་བཀང༌། །འོད་བསྡུས་ཐོག་མའི་ཧཱུཾ་ལ་འདུས།
ཚོགས་ཀྱི་བདག་པོ་ཆེན་པོ་དེས། །འགྲོ་བའི་དོན་དུ་བཞེངས་པ་ནི། །ཁྲོ་བོ་ཆེན་པོ་འཇིགས་པའི་གཟུགས། །ཡུམ་དང་འཁོར་ཡང་རྫོགས་པར་བསྐྱེད། །
ཕུ་བརྒྱད་ཀླུ་བརྒྱད་སེམས་དཔའི་ཚུལ། །རྒྱལ་པོ་དེ་བཞིན་ཁྲོ་བོའི་ཚུལ། །ཡི་གེ་བྷེ་དང་མིང་ལས་བསྐྱེད། །འོད་ཟེར་ཚུལ་གྱིས་སྤྱན་དྲངས་ལ། །ཛ་དང་ཛ་

91-1-164b


ཡི་འཕྲོ་འདུ་དང༌། །ཧཱུཾ་དང་ཧཱུཾ་གི་གསང་སྔགས་དང༌། །ལྕགས་ཀྱུའི་ཕྱག་རྒྱས་སྤྱན་དྲངས་ལ། །ནུས་པའི་མཐུ་དང་ལྡན་པར་བྱ། །མཆོད་དང་གཏོར་མ་བསྟབ་
པར་བྱ། །བ་ལི་གྲྀཧྞ་ཁཱ་ཡི་སྔགས། །སྙིང་པོ་དག་དང་སྤེལ་བར་བྱ། །སྒོམ་པའི་རིམ་པའི་ལེའུ་སྟེ་བཅུ་གཉིས་པའོ།།    །། དེ་ནས་གསང་
སྔགས་རྒྱལ་པོ་ནི། །དབྱངས་ཡིག་གསལ་བྱེད་དག་ལས་བཏུ། །དང་པོ་བཞི་པ་རྡོ་རྗེས་བྲི། །བཞི་པའི་ལྔ་པ་གྲལ་ལ་གཞག །ཡིད་བཞིན་ནོར་བུའི་ཡི་
གེ་དང༌། །དེ་ཡི་རྗེས་སུ་བསམ་པར་བྱ། །དེ་བཞིན་གཤེགས་པའི་མཚན་དང་པོ། །དེ་ཡི་རྗེས་སུ་བརྗོད་པར་བྱ། །དེ་ལ་དབྱངས་ཡིག་བརྒྱད་པས་བརྒྱན། །དགུག་
པའི་ཡི་གེ་དག་དང་ནི། །འབྱུང་བ་རླུང་གི་ཡི་གེ་ལ། །དབྱངས་ཡིག་གཉིས་པ་སྦྱར་བ་ཡིས། །རྒྱལ་བའི་རྒྱལ་པོ་ཞེས་བྱའོ། །ཡིད་བཞིན་ནོར་བུའི་ཡི་གེ་ལ།
དབྱངས་ཡིག་གཉིས་པ་སྦྱར་བར་བྱ། །ཉི་མ་ཡི་ནི་ཡི་གེ་དང༌། །བཞི་པའི་ལྔ་པ་དེ་ནས་བྲི། །དེ་ལ་དབྱངས་ཡིག་བརྒྱད་པས་བརྒྱན། །གཉིས་པའི་བཞི་པའི་ཡི་
གེ་ལ། །དབྱངས་ཡིག་བཞི་པས་བརྒྱན་པར་བྱ། །ལྔ་པའི་བཞི་པའི་ཡི་གེ་ལ། །གསུམ་པའི་ལྔ་པ་སྦྱར་བར་བྱ། །བཞི་པའི་དང་པོའི་ཡི་གེ་ལ། །དབྱངས་ཡིག་བཞི་


91-1-165a


པས་བརྒྱན་པར་བྱ། །འབྱུང་བ་རླུང་གི་ཡི་གེ་ལ། །དེ་ཡི་འོག་ཏུ་སྦྱར་བར་བྱ། །རིན་པོ་ཆེ་ཡི་ཡི་གེ་དང༌། །ལས་ཀྱི་ཡི་གེ་མཐའ་མར་
བརྗོད། །ཚོགས་བདག་ཆེན་པོའི་རྩ་བའི་སྔགས། །འདོད་པ་ཐམས་ཅད་སྒྲུབ་བྱེད་ཡིན། །གནོད་སྦྱིན་བརྒྱད་ཀྱི་གསང་སྔགས་ནི། །ཡ་ཞེས་བྱ་བ་ལ་སོགས་
བ། །ཡ་ཡ་ཞེས་བྱ་ལ་སོགས་དང༌། །བཾ་ཞེས་བྱ་བ་ལ་སོགས་དང༌། །བི་ནཱ་ཡ་ཀ་ཞེས་བྱ་བ་ལ་སོགས་པ་དང༌། བྷེ་ར་ཞེས་བྱ་བ་ལ་སོགས་པ་དང༌། ཧཱུཾ་ཞེས་
བྱ་བ་དང༌། ཏྲི་ཞེས་བྱ་བ་སྟེ། བརྒྱད་ལ་ཧཱུཾ་དང་ཕཊ་ཀྱིས་མཐའ་རྟེན་པས་སྲོག་གི་སྙིང་པོའོ། །ཀླུ་ཡི་སྔགས་ནི་མིང་ལས་བསྐྱེད། །ཨོཾ་དང་ཧཱུཾ་ཕཊ་ལྡན་
པར་བྱ། །རྒྱལ་པོ་ཆེན་པོའི་གསང་སྔགས་ནི། །བྷེ་ཞེས་བྱ་བ་དང༌། བྷི་ཞེས་བྱ་བ་དང༌། བྷ་ཞེས་བྱ་བའི་སྔགས་སུ་འགྱུར་རོ། །གནོད་སྦྱིན་ཆེན་པོ་རྣམས་
ཀྱི་གསང་སྔགས་འབྱུང་བའི་ལེའུ་སྟེ་བཅུ་གསུམ་པའོ།།    །།བསྒྲུབ་བྱ་དགུག་པའི་སྔགས་ནི། ཡ་དང་ཀྵ་དང་ཀ་དང་ལ། །མ་དང་
ཧཱ་དང་བྷེ་ར་བྷེ། །ཏྲི་དང་ར་དང་ཙ་དག་གིས། །ཤ་ཏྲཱུཾ་ནྲི་ཛ་ནི་ཛ་ཞེས། །ལན་གྲངས་མང་དུ་བཟླས་པར་བྱའོ། །གནོད་སྦྱིན་བརྒྱད་ཀྱི་གསང་སྔགས་ཀྱིས། །དགྲ་བོའི་བླ་

91-1-165b


རྡོ་བླང་བར་བྱ། །དེ་ནས་བླ་རྡོ་བསྲེག་པར་བྱ། །དེ་ནས་བླ་རྡོ་མནན་པར་བྱ། །རྦད་པའི་གསང་སྔགས་རྒྱལ་པོ་ནི། ཡ་དང་ཀྵ་དང་ཀ་དང་ལ། །མ་དང་ཧཱ་དང་བྷེ་ར་བྷེ། །
དེ་བ་ཡཀྵ་ཡམ་དང༌། །ནཱ་ག་ནཱ་ག་ཐུམ་རིལ་ཡཾ། །ཆེ་གེ་དགྲ་བོ་ཐུམ་རིལ་ཡ། །ཡ་ཡ་ཅེས་ཀྱང་བསྐུལ་བར་བྱ། །དེ་གསད་པ་ཡི་གསང་སྔགས་ནི། །མ་དང་ཧཱ་
དང་བྷེ་ར་བྷེ། །ཡཀྵ་ལ་སོགས་གོང་དང་མཐུན། །དེའི་རྗེས་འདི་སྐད་བརྗོད་པར་བྱ། །ནཱ་ཤ་ཡ་ན་ལན་གཉིས་སོ། །ཤ་ཡ་ཙཱུ་རྞ་ཙཱུ་རྞ་ཡ། །ནཱ་ཡ་ཀ་ཏྲ་མཱ་ར་ཡ། །
ཧ་ན་ཙཀྲ་རི་མ་པ་གཉིས། །བི་ནཱ་ཡ་ཀ་ཛི་བྷིནྡ། །ཏནྟ་ཀ་ར་དེ་ནས་བརྗོད། །ཆེ་གེ་མཱ་ར་ཡ་ཞེས་པ། །ཧཱུཾ་ཧཱུཾ། ཕཊ་ཕཊ། དྲག་པོ་གསད་པ་སྔགས་ཀྱི་ལེའུ་སྟེ་
བཅུ་བཞི་པའོ།།    །།དེ་ནས་ཡང་ནི་དྲག་པོའི་སྔགས། །ཨོཾ་བིགྷྞཾ་བྷི་བ་བྷི་སརྦ་བིདྱཱ་ཤ་ཡ་ཧྲྀ་ད་མི་ཏ་ཡ། །ཧཱུཾ་ཙི་ཏུ་པ་ཏུ། པྲ་མ་རུ་ཏཱ་
ཡ། ཧ་ན་ཧ་ན། གྲྀཧྞ་གྲྀཧྞ། པ་ཙ་པ་ཙ་། བྲཧྨ་བྲཧྨ། བྲཧྨཱ་ཡ་བྲཧྨཱ་ཡ། ཧཱུཾ་ཧཱུཾ་ཕཊ་ཕཊ། འཁར་བའམ་ཡང་ན་ཟངས་དག་ལ། །ལོག་འདྲེན་ཆེན་པོའི་
གཟུགས་བྱས་ལ། །དེ་ལ་རབ་གནས་མཆོད་པ་བྱ། །དགྲ་བོའི་གཟུགས་བརྙན་འོག་ཏུ་གཞུག །ཚོགས་ཀྱི་བདག་པོའི་སྟན་དུ་བྱ། །དགྲ་དེ་འཆི་བར་ཐེ་ཚོམ་མེད། །


91-1-166a


ཡང་ནི་སྦྱོར་བའི་ལས་རྣམས་ནི། །དགོས་པ་ཆེན་པོ་འདི་གསུངས་སོ། །ཚོགས་ཀྱི་བདག་པོའི་སྐུ་ཙནྡན་ན་ནམ་རིན་པོ་ཆེ་
ལས་བྱས་ཏེ་རབ་གནས་བྱས་ལ་མཆོད་པ་ཕུལ་ཏེ། སེར་བ་གཅོད་པར་འདོད་ན། སེར་བའི་བདག་པོ་རླུང་ལྷ་དང༌། ཆུ་ལྷའི་གཟུགས་བྱས་ཏེ། སྤྲིན་གྱི་
གཟུགས་དང༌། འབྲུག་གི་གཟུགས་བྱས་ལ་ཚོགས་ཀྱི་བདག་པོའི་གདན་དུ་མནན་པར་བྱའོ། །བདག་ཉིད་ཀྱིས་ཀྱང་མནན་པར་བསམས་ཏེ་ཧི་ཀ་ཏཎྜ་
ཞེས་བྱ་བ་ལ་སོགས་པའི་སྔགས་བཟླས་ན། སེར་བ་ཆོད་པར་འགྱུར་རོ། །ཡུངས་ཀར་ཡང་ཕྱོགས་སུ་གཏོར་བར་བྱའོ། །སེར་པ་འབེབས་པར་འདོད་ན། ཆུ་
དང་སྤྲིན་གྱི་མཎྜལ་མངོན་པར་བྲིས་ཏེ་ཚོགས་བདག་ཆེན་པོ་འབྲུག་ལ་ཞོན་པར་བསྒོམས་ཏེ་བདག་གི་བཀའ་ཉན་པར་གསང་བའི་རྫས་སུ་བྱ་བ་ལ་།
ལྕགས་ཕྱེ་གསེར་ཕྱེ་ཟངས་ཕྱེ་རྣམས། །གནམ་ཆུ་འབྲས་ཀྱི་ཕྱེས་སྦྲུས་ཏེ། །སེར་བ་ཇི་ཙམ་འདོད་པའི་དབྱིབས་ཆེ་ཆུང་བྱས་ལ་ཁྲག་གི་བྱུགས་ལ་བདུན་
དང་བདུན་ཕྲག་མང་དུ་བྱས་ཏེ་ཀ་ཀ་ཀི་ཀུའི་ཐོད་པའི་ནང་དུ་བླུགས་ཏེ་སྤྲིན་གྱིས་དགབ་པར་བྱའོ། །ཀ་ཀའི་ཐོད་པ་ལ་སྔགས་བྲི་བར་བྱའོ། །རིམ་པ་གསུམ་མོ། །རྟེན་

91-1-166b


གྱི་རྫས་ཀྱང་གཞག་པར་བྱའོ། །བྲུཾ་བྲུཾ་བྷ་རི་ཤ་ཡ་ཞེས་བྱ་བ་ལ་སོགས་པའི་སྔགས་འབུམ་ཕྲག་གཅིག་བཟླས་པ་དང༌། ཀ་ཀའི་ཐོད་པའི་ནང་དུ་སེར་བ་དངོས་
སུ་གསུམ་མམ་བདུན་ནམ་བརྒྱད་བྱུང་བ་དང༌། དགྲའི་ཡུལ་དུ་བསྐྱལ་ཏེ་སྔགས་ལྡོག་ནས་བཟླས་པས་འབབ་བོ། །གལ་ཏེ་མ་བབ་ན། ཚོགས་ཀྱི་བདག་པོའི་
སྐུ་དབུ་ཐུར་ལ་བསྟན། ཞབས་གྱེན་ལ་བསྟན་པ་དགྲ་བོའི་ཡུལ་གྱི་དབུས་སུ་སྦའོ། །མདོ་ལ་སེར་བ་འབབ་སྟེ། བྱ་ཀ་ལནྟ་ཀའི་སྒོ་ང་ཙམ་དང༌། དབྱིབས་
དམར་པོ་ཤ་བའི་རླིག་འབྲས་ཙམ་པ་ཡུན་རིང་པོ་འབབ་བོ། །ལོ་ཏོག་འཇོམས་པའི་སྔགས་ནི། བྲུཾ་ཞེས་བྱ་བའོ། །དེ་གཅོད་པར་འདོད་ན་ནི། སྐུ་དང་ཀ་ཀི་
མ་བྱུང་བ་ལ་ཉི་མ་རེ་རེར་འབབ་པས་དབྱུང་བར་བྱའོ། །ཚོགས་ཀྱི་བདག་པོའི་སྐུ་ལ་མཆོད་པ་དབུལ་བར་བྱའོ། །གསང་སྔགས་ཀྱང་དབུ་ཞབས་མ་ནོར་
བར་རིན་པོ་ཆེའི་ཕྲེང་བ་བརྒྱ་རྩ་བརྒྱད་བཟླ་བར་བྱའོ། །སྐུ་ཁྲུས་གསོལ་བ་བདག་གི་དཀྱིལ་འཁོར་གྱི་དབུས་སུ་བཞུགས་སུ་གསོལ་ལོ། །དེ་ལ་སོགས་པ་
མཐའ་ཡས་མ་ཆོག །ཚོགས་ཀྱི་བདག་པོས་བྱེད་པ་ཡིན། །ཕྱག་འཚལ་དཔལ་ལྡན་ཚོགས་བདག་དགྱེས། །ཕྱག་འཚལ་དཔལ་ལྡན་ཚོགས་བདག་ཆེ། །ཕྱག་

91-1-167a


འཚལ་དཔལ་ལྡན་ཞི་ཁྲོ་ཆེ། །དངོས་གྲུབ་འབྱུང་བའི་རྒྱུད་ལས། ཚོགས་ཀྱི་བདག་པོ་ལ་བསྟོད་པའི་ལེའུ་སྟེ་བཅོ་ལྔ་པའོ། །
ཚོགས་ཀྱི་བདག་པོའི་རྒྱུད་དངོས་གྲུབ་འབྱུང་བ་ཞེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་དཱི་པཾ་ཀ་ར་ཤྲཱི་ཛྙཱ་ནས། འཇིག་རྟེན་
དངོས་གྲུབ་ཆེད་དུ་ནི། །རྒྱ་གར་ཡུལ་ནས་བསྣམས་ནས་བྱོན། །རྒྱལ་བའི་འབྱུང་གནས་གཏད་པ་ཡིན། །རྒྱུད་འདི་བསམ་པ་འགྲུབ་པ་ཡིན། རྒྱ་
གར་སྐད་དུ། ཨཱཪྱ་ག་ཎ་པ་ཏི་ཧྲྀ་ད་ཡ། བོད་སྐད་དུ། འཕགས་པ་ཚོགས་ཀྱི་བདག་པོའི་སྙིང་པོ། སངས་རྒྱས་དང༌། བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་དགེ་སློང་
སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཤ་སྟག་དང་ཐབས་ཅིག་ཏུ་བཞུགས་
ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། གང་ལ་ལ་ཚོགས་ཀྱི་བདག་པོ་ཚོགས་ཀྱི་དབང་

91-1-167b


ཕྱུག་གི་སྙིང་པོ་འཛིན་ན། དེའི་ལས་ཐམས་ཅད་འགྲུབ་པར་འགྱུར་རོ། །དེ་བཟུང་བས་དགོས་པ་འགྲུབ་ཅིང༌། གསང་སྔགས་ཐམས་ཅད་ཀྱང་དངོས་གྲུབ་
ཏུ་འགྱུར་རོ། །ཏ་དྱ་ཐཱ། ན་མོ་སྟུ་ཏེ་མ་ཧཱ་ག་ཎ་པ་ཏཱ་ཡེ་སྭཱཧཱ། ཨོཾ་གཿགཿགཿགཿགཿགཿགཿགཿ། ཨོཾ་ག་ཎ་པ་ཏ་ཡེ་སྭཱཧཱ། ཨོཾ་ག་ཎཱ་དྷི་བ་ཏ་ཡེ་སྭཱཧཱ། ཨོཾ་
ག་ཎེ་ཤྭ་རཱ་ཡ་སྭཱཧཱ། ཨོཾ་ག་ཎ་པ་ཏི་པཱུ་ཛི་ཏ་ཡ་སྭཱཧཱ། ཨོཾ་ཀ་ཊ་ཀ་ཊ། མ་ཊ་མ་ཊ། ད་ར་ད་ར། པི་ད་ར་བི་ད་ར། ཧ་ན་ཧ་ན། གྲྀཧྞ་གྲྀཧྞ། དྷཱ་བ་དྷཱ་བ། བྷཉྫ་
བྷཉྫ། སྟམྦྷ་སྟམྦྷ། ཛམྦྷ་ཛམྦྷ། མོ་ཧ་མོ་ཧ། དེ་ཧི་དེ་ཧི། དཱ་པ་ཡ་དཱ་པ་ཡ། ད་ནཱ་དི་སིདྡྷི་མྨེ་པྲཙྪ། ས་མ་ཡ་མ་ནུ་སྨ་ར། ན་མོ་སྟུ་ཏེ་མ་ཧཱ་རུ་ཏྲ་པ་ཙ་ནཱ་ཡ་
སྭཱཧཱ། ཨོཾ་ཀུ་རུ་ཀུ་རུ་སྭཱཧཱ། ཨོཾ་སུ་རུ་སུ་རུ་སྭཱཧཱ། ཨོཾ་མུ་རུ་མུ་རུ་སྭཱཧཱ། པཱ་པཾ་ཤཱནྟིཾ་བ་སུ་པུཥྚིཾ་ཀུ་རུ་སྭཱཧཱ། ཨོཾ་ཨ་བྷུ་ཏ་བིནྡུ་ཀྵུ་བྷི་ཏ་ཅི་ཏྟ་མ་ཧཱ་བི་དཱ་ར་ས་མཱ་གཙྪཾ་
ཏི། མ་ཧཱ་བྷ་ཡ། མ་ཧཱ་པཱ་ལ། མ་ཧཱ་པ་རཱ་ཀྲ་མ། མ་ཧཱ་ཧ་སྟ། མ་ཧཱ་དཀྵི་ཎཱ་ཡ། པྲ་བྷོ་དེ་ངཱ་མི་སྭཱཧཱ། ཏདྱ་ཐཱ། ཨོཾ་ཀུ་རུ་ཀུ་རུ། ཙུ་རུ་ཙུ་རུ། ཨོཾ་ཏུ་རུ་ཏུ་
རུ་སྭཱཧཱ། ཨོཾ་གཿགཿགཿགཿགཿགཿགཿགཿ། ཨོཾ་ན་མོ་ན་མ་སྭཱཧཱ། ཀུན་དགའ་བོ། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་


91-1-168a


མའམ། དགེ་བསྙེན་ནམ། དགེ་བསྙེན་མ་གང་ལ་ལྗ་ཞིག་ཆོགས་ཀྱི་བདག་ཁོ་ཚོགས་ཀྱི་དབང་ཕྱུག་གི་སྙིང་
པོ་འདི་རྩོམ་ཞིང་གསང་སྔགས་བསྒྲུབས་པས། དཀོན་མཆོག་གསུམ་མཆོད་དུ་ཡུལ་གཞན་དུ་འགྲོ་འམ། རྒྱལ་པོའི་ཕོ་བྲང་འཁོར་དུ་འཇུག་ན།
སངས་རྒྱས་བཅོམ་ལྡན་འདས་རྣམས་ལ་མེ་ཏོག་དང༌། བདུག་པས་མཆོད་པ་བྱས་ཏེ་ཚོགས་ཀྱི་བདག་པོའི་སྙིང་པོ་འདི་བཀླགས་ན། ལས་ཐམས་
ཅད་འགྲུབ་ཀྱིས། འདི་ལ་ཐེ་ཚོམ་མ་ཟ་ཞིག །འཐབ་པ་དང༌། རྩོད་པ་དང༌། ཁྲག་ཁྲུག་དང༌། ཡུལ་འཁྲུགས་པ་ཐམས་ཅད་ཀྱི་ནང་དུ་ཡང་དྲན་པར་
བྱས་ན། ཐམས་ཅད་རབ་ཏུ་ཞི་བར་འགྱུར་རོ། །ཉིན་གཅིག་བཞིན་དུ་ནང་པར་ལངས་ནས་ཚིག་ཏུ་བཏོན་ན། ཐོས་པ་འཛིན་པར་འགྱུར་རོ། །གནོད་སྦྱིན་
དང༌། སྲིན་པོ་དང༌། མཁའ་འགྲོ་མ་ཐམས་ཅད་ཀྱིས་མདངས་འཕྲོག་པར་མི་འགྱུར་ཞིང༌། ཐག་རིང་པོར་ཡོངས་སུ་སྤོང་བར་འགྱུར་རོ། །བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་

91-1-168b


འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཚོགས་ཀྱི་བདག་པོའི་སྙིང་པོ་རྫོགས་སོ།།    །། ༄༅།  །རྒྱ་
གར་སྐད་དུ། གྲ་ཧ་མཱ་ཏྲི་ཀ་ནཱ་མ་དྷ་ར་ཎཱི། བོད་སྐད་དུ། གཟའ་རྣམས་ཀྱི་ཡུམ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་འབྲོག་གནས་ཀྱི་གྲོང་ཁྱེར་ཆེན་པོ་ན་ལྷ་དང༌། ཀླུ་དང༌།
གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང་། མི་འམ་ཅི་དང༌། ལྟོ་འཕྱེ་ཆེན་པོ་དང༌། བདུད་དང་། ཉི་མ་དང༌།
ཟླ་བ་དང༌། མིག་དམར་དང༌། པ་བ་སངས་དང༌། ཕུར་བུ་དང༌། གཟའ་ལྷག་པ་དང༌། སྤེན་པ་དང༌། སྒྲ་གཅན་འཛིན་དང༌། མཇུག་རིང་རྣམས་དང༌། རྒྱུ་
སྐར་ཉི་ཤུ་རྩ་བརྒྱད་ལ་སོགས་པ་མང་པོ་རྣམས་ཀྱིས་བསྟོད་པ། རྡོ་རྗེ་ཆེན་པོའི་དམ་ཚིག་གི་བྱིན་གྱི་རླབས་ཀྱིས་རྡོ་རྗེའི་ཁྲི་ལ་བཞུགས་སོ། །བྱང་ཆུབ་སེམས་
དཔའ་དུ་མ་དང་ཡང་ཐབས་ཅིག་སྟེ། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་


91-1-169a


པོ་རྡོ་རྗེ་གཏུམ་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་སྡེ་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་ཕྱག་ན་རྡོ་རྗེ་གཞུ་ཅན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་བདག་པོ་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་རྡོ་རྗེའི་རྒྱན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་འོད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་
གཟིགས་དབང་ཕྱུག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་གཟིགས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་
འཇིག་རྟེན་དཔལ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་ཏོག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཞལ་རས་
རྒྱས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་སྤྱན་དང༌།
བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་

91-1-169b


བྱང་ཆུབ་སེམས་དཔའི་དགེ་འདུན་རྣམས་ཀྱིས་བསྐོར་ཅིང་མདུན་གྱིས་བལྟས་པ་ལ་ཆོས་སྟོན་ཏོ། །བཀོད་པ་ཆེན་པོའི་རྒྱན་གྱི་ནོར་བུ་ཞེས་བྱ་བ་ཐོག་མར་
དགེ་བ་དང༌། བར་དུ་དགེ་བ་དང༌། ཐ་མར་དགེ་བ་དང༌། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་དག་པ། ཡོངས་སུ་བྱང་བའི་
ཆོས་སྟོན་ཏོ། །དེ་ནས་ཕྱག་ན་རྡོ་རྗེས་འཁོར་དེ་དག་ལ་བལྟས་ཏེ་ལངས་ནས་རང་གི་རྫུ་འཕྲུལ་གྱི་བྱིན་གྱི་རླབས་ཀྱིས་བཅོམ་ལྡན་འདས་ལ་ལན་བརྒྱ་སྟོང་
དུ་མར་བསྐོར་བ་བྱས་ཏེ་ཕྱག་འཚལ་ནས་སྤྱན་སྔར་འདུག་སྟེ་སྙེམས་པ་དང་བཅས་པས་སྐྱིལ་མོ་ཀྲུང་ལེགས་པར་བཅས་ནས་འཁོར་དེ་དག་ལ་འགྱིང་
བག་ཏུ་བལྟས་ཏེ་རྡོ་རྗེའི་ཐལ་མོ་རང་གི་སྙིང་གར་བཞག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཟའ་མི་བཟད་པ།
མི་བཟད་པའི་གཟུགས་ཅན། དྲག་ཤུལ་ཅན་གྱི་སེམས་དང་ལྡན་པ། ཁྲོ་བ་ཁྲོ་བའི་གཟུགས་ཅན་དག །སེམས་ཅན་ཐམས་ཅད་ལ་འཚེ་བར་བགྱིད་པ།
མཐོ་འཚམ་པར་བགྱིད་པ། མདངས་ཀྱང་འཕྲོག་པར་བགྱིད་ཅིང༌། ཁ་ཅིག་ནོར་ཟས་འཕྲོག་པར་བགྱིད། ཁ་ཅིག་སྲོག་འཕྲོག་པར་བགྱིད། སེམས་ཅན་ཚེ་རིང་

91-1-170a


བ་ཁ་ཅིག་ནི། ཐུང་ངུར་བགྱིད་དོ། །དེ་ལྟར་སེམས་ཅན་ཐམས་ཅད་ལ་གནོད་ཅིང་འཚེ་བར་བགྱིད་པ་དེ་རྣམས་ཀྱི་
སླད་དུ་བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་གང་གིས་སེམས་ཅན་ཐམས་ཅད་ལ་སྲུང་བར་འགྱུར་བ་བཤད་དུ་གསོལ། བཅོམ་ལྡན་འདས་
ཀྱིས་བཀའ་སྩལ་པ། གང་ཡང་ཁྱོད་ཀྱིས་སྙིང་རྗེ་བསྐྱེད་པས་སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་གསང་ཆེན་བས་ཀྱང་ཆེས་
གསང་བ་དེ་བཞིན་གཤེགས་པ་ལ་ཞུ་བར་བྱེད་པ་ནི། ལེགས་སོ་ལེགས་སོ། །དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌།
གཟའ་མི་བཟད་པའི་གཟུགས་ཅན་ཤིན་ཏུ་ཁྲོ་བ་དང༌། ཤིན་ཏུ་འཇིགས་པར་བྱེད་པ་རྣམས་ཀྱི་མཆོད་པ་དང༌། མཆོད་ཡོན་དང༌། བཟླས་བརྗོད་
བཟང་པོ་གསང་བ་བས་ཀྱང་ཆེས་གསང་བ་ངས་བཤད་དོ། །དེ་དག་མཆོད་པས་མཆོད་གྱུར་ཅིང༌། །གནོད་པ་བྱས་ན་གནོད་བྱེད་པ། །གཟའ་དེ་ཀུན་གྱི་ཁ་
དོག་དང༌། །ཇི་ལྟ་བུར་ནི་འགྱུར་བ་དང༌། །ལྷ་རྣམས་དང་ནི་ལྷ་མིན་དང༌། །མི་འམ་ཅི་དང་ཀླུ་དག་དང༌། །གནོད་སྦྱིན་རྣམས་དང་སྲིན་པོ་དང༌། །མི་རྣམས་དང་ནི་

91-1-170b


མི་མ་ཡིན། །དྲག་པོ་གཟི་བརྗིད་ཆེན་པོ་དང༌། །ཁྲོས་པ་ཞི་བར་བྱེད་པ་དེའི། །གསང་སྔགས་རྣམས་དང་མཆོད་པ་དག །རིམ་པ་བཞིན་དུ་བཤད་པར་བྱ། །དེ་ནས་
བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ཉིད་ཀྱི་ཐུགས་ཀ་ནས་སྙིང་རྗེ་རྣམ་པར་རོལ་པ་ཞེས་བྱ་བའི་འོད་ཟེར་བཀྱེ་སྟེ་གའ་རྣམས་ཀྱི་སྤྱི་བོར་ཞུགས་
སོ། །དེ་ནས་དེའི་མོད་ལ་ཉི་མ་ལ་སོགས་པའི་གཟའ་ཐམས་ཅད་ལངས་ཏེ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལ་ལྷ་རྫས་ཀྱི་མཆོད་པ་བྱས་
ཏེ་ཕྱག་འཚལ་ནས་པུས་མོ་བཙུགས་ནས་ཐལ་མོ་སྦྱར་བར་བྱས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བདག་ཅག་ལ་སྨན་ཡོན་བཏགས་པར་གྱུར་ཏོ། །བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་གང་
གིས་བདག་ཅག་རྣམས་ལ་སོགས་པས་ཆོས་སྨྲ་བ་རྣམས་ལ་སྲུང་བར་འགྱུར་བ་དང༌། ཡོངས་སུ་བསྐྱབ་པ་དང༌། ཞི་བ་དང༌། བདེ་ལེགས་སུ་འགྱུར་བ་
དང༌། མཚོན་ཆ་སྤང་བ་དང༌། ཆད་པ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་རྣམས་བགྱིད་པར་འགྱུར་

91-1-171a


བཤད་དུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གཟའ་རྣམས་མཆོད་པ་དང༌། གསང་
སྔགས་བཀའ་སྩལ་ཏོ། །ཨོཾ་མེ་གྷོལྐཱ་ཡ་སྭཱཧཱ། ཨོཾ་ཤཱི་ཏཾ་ཤ་བེ་སྭཱ་ཧཱ། ཨོཾ་རཀྟ་ཨཾ་ག་ཀུ་མཱ་རཱ་ཡ་སྭཱ་ཧཱ། ཨོཾ་བུདྡྷ་ཡ་སྭཱ་ཧཱ། ཨོཾ་བྲྀ་ཧསྤ་ཏ་ཡེ་སྭཱ་ཧཱ། ཨོཾ་ཨ་
སུ་རོཏྟ་མཱ་ཡ་སྭཱཧཱ། ཨོཾ་ཀྲྀཥྞ་བརྞཱ་ཡ་སྭཱཧཱ། ཨོཾ་ཨ་མྲྀ་ཏ་པྲི་ཡཱ་ཡ་སྭཱཧཱ། ཨོཾ་ཛྱོ་ཏི་ཥྐེ་ཏ་བཻ་སྭཱཧཱ། ལག་ན་རྡོ་རྗེ། འདི་དག་ནི། གཟའ་དགུའི་གསང་
སྔགས་ཀྱི་སྙིང་པོ་བཀླགས་པས་འགྲུབ་པ་ཡིན་ཏེ། ཁ་དོག་དང་མཐུན་པར་སྤོས་ཀྱི་དཀྱིལ་འཁོར་སོར་བཅུ་གཉིས་པ་བྱས་པའི་དབུས་སུ་མཆོད་པར་
བྱའོ། །ཁམ་པའམ། ཟངས་ལ་སོགས་པའམ། གསེར་དང༌། དངུལ་གྱི་སྣོད་དུ་མཆོད་ཡོན་ཕུལ་ནས་རེ་རེ་ལ་ཡང་བཟླས་བརྗོད་བརྒྱ་རྩ་བརྒྱད་
བྱའོ། །ལག་ན་རྡོ་རྗེ། དེའི་འོག་ཏུ་གཟའ་རྣམས་ཀྱི་ཡུམ་ཞེས་བྱ་བའི་གཟུངས་ཀྱི་གསང་སྔགས་ཀྱི་ཚིག་ལན་བདུན་བརྗོད་པར་བྱའོ། །དེ་ནས་གཟའ་
རྣམས་ཐམས་ཅད་སྲུང་བར་བྱེད་པར་འགྱུར་རོ། །དབུལ་པོའི་གདན་ལས་ཐར་པར་འགྱུར་རོ། །ཚེ་ཟད་པ་ལས་ཚེ་རིང་པོར་བྱེད་པར་འགྱུར་རོ། །ལག་ན་རྡོ་


91-1-171b


དགེ་སློང་དང༌། དགེ་སློང་མའམ། དགེ་བསྙེན་དང༌། དགེ་བསྙེན་མ་དང༌། གཞན་ཡང་སེམས་ཀྱི་རིགས་གང་ཡིན་པ་དང༌། གང་དག་གི་རྣ་ལམ་དུ་གྲགས་
པ་དེ་དག་ཀྱང་དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །ཕྱག་ན་རྡོ་རྗེ། གཟའ་རྣམས་ཀྱི་དཀྱིལ་འཁོར་གྱི་དབུས་སུ་མཆོད་པར་བྱ་སྟེ། ཉིན་
གཅིག་བཞིན་དུ་ཀློག་པར་བྱེད་པའི་ཆོས་སྨྲ་བ་གང་ཡིན་པ་དེ་ལ་གཟའ་ཐམས་ཅད་བདག་ཉིད་ཀུན་གྱིས་བསམ་པ་ཐམས་ཅད་ཡོངས་སུ་རྫོགས་པར་བྱེད་
པར་འགྱུར་རོ། །དེ་དང་རིགས་གཅིག་པ་རྣམས་ཀྱི་དབུལ་བ་ཡང་སེལ་བར་བྱེད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གཟའ་
རྣམས་ཀྱི་ཡུམ་ཞེས་བྱ་བ་བཀའ་སྩལ་པ། སངས་རྒྱས་ལ་ཕྱག་འཚལ་ལོ། །རྡོ་རྗེ་འཆང་ལ་ཕྱག་འཚལ་ལོ། །པདྨ་འཆང་ལ་ཕྱག་འཚལ་ལོ། །བསམ་
པ་ཐམས་ཅད་ཡོངས་སུ་རྫོགས་པར་བྱེད་པའི་གཟའ་རྣམས་ལ་ཕྱག་འཚལ་ལོ། །རྒྱུ་སྐར་རྣམས་ལ་ཕྱག་འཚལ་ལོ། །གཟའ་ཁྱིམ་བཅུ་གཉིས་པོ་རྣམས་
ལ་ཕྱག་འཚལ་ལོ། །ཏདྱ་ཐཱ། ཨོཾ་བུདྡྷེ་བུདྡྷེ། བཛྲེ་བཛྲེ། པདྨེ་པདྨེ། ས་ར་ས་ར། པྲ་ས་ར་པྲ་ས་ར། སྨ་ར་སྨ་ར་སྭཱཧཱ། ན་མཿཔདྨ་དྷ་རཱ་ཡ། ན་མཿསརྦ་གྲ་

91-1-172a


ཧཱ་ཎཱཾ། སརྦཱ་ཤ་པ་རི་པུ་ར་ཀཱ་ཎཱཾ་ན་མོ་རཀྵཏྟཱ་ཎཱ་ན་མོ་དྭཱ་ད་ཤ་ར་ཤཱི་ནཱཾ། ཏདྱ་ཐཱ། ཨོཾ་བུ་དྡྷེ་བུདྡྷེ། བཛྲེ་བཛྲེ། པདྨེ་པདྨེ། ས་ར་
ས་ར། པྲ་ས་ར་པྲ་ས་ར། སྨ་ར་སྨ་ར། བི་ཀྲྀ་ཌ་བི་ཀྲྀ་ཊ། མཱ་ར་ཡ་མ་ར་ཡ། མརྡ་ཡ་མརྡ་ཡ། གྷཱ་ཏ་ཡ་གྷཱ་ཏ་ཡ། སརྦ་བིགྷཱ་ན། ཀུ་རུ་ཀུ་རུ། ཙྪིནྡ་
ཙྪིནྡ། བྷིནྡ་བྷིནྡ། ཀྵཱ་པ་ཡ་ཀྵཱ་པ་ཡ། ཤཱནྟེ་ཤཱནྟེ། དཱནྟེ་དཱནྟེ། དཱ་པ་ཡ་དཱ་པ་ཡ། བཅོམ་ལྡན་འདས་མ་བདག་ཉིད་མྱུར་དུ་བསྟན་དུ་གསོལ། བདག་
འཁོར་དང་བཅས་པ་དང༌། སེམས་ཅན་ཐམས་ཅད་ལ་སྲུང་དུ་གསོལ། །སྲུང་དུ་གསོལ། གཟའ་ཐམས་ཅད་དང༌། སྒྱུ་སྐར་རྣམས་ཀྱི་གནོད་པ་ཟློག་ཏུ་
གསོལ། །བཅོམ་ལྡན་འདས་མ་རྫུ་འཕྲུལ་ཆེན་པོ་མངའ་བ་སྡང་བའི་སེམས་ཅན་རྣམས་བསལ་དུ་གསོལ། བདག་གི་སྡིག་པ་རྣམས་སྐམ་དུ་གསོལ། ཙིཎྜི་
ཙིཎྜ། ཏུ་རུ་ཏུ་རུ། ཙིཎྜི་ཙིཎྜི། མུ་སུ་མུ་སུ། མུ་ཙུ་མུ་ཙུ། བྷ་བ་བྷ་བེ། ཨུ་གྲེ་ཨུ་གྲ་རཱུ་པེ། པཱུ་ར་ཡ། མ་མ་སརྦ་སཏྭཱ་ནཱཉྩ་མ་ནོ་ར་ཐ། སརྦ་ཏ་ཐཱ་ག་ཏ་ཨ་དྷི་ཥྛི་ཏེ་ས་མ་ཡེ་
སྭཱཧཱ། ཨོཾ་སྭཱཧཱ། ཧཱུཾཿསྭཱཧཱ། ཧྲཱིཿསྭཱཧཱཿ། དྷཱུཾཿསྭཱཧཱ། བྷྲཱུཾཿསྭཱ་ཧཱ། པདྨ་དྷ་རཱ་ཡ་སྭཱ་ཧཱ། ཨཱ་དི་ཏྱཱ་ཡ་སྭཱ་ཧཱ། སཽ་མཱ་ཡ་སྭཱ་ཧཱ། དྷ་རི་ཎཱ་སུ་ཏཱ་ཡ་སྭཱ་ཧཱ།


91-1-172b


བུདྡྷཱ་ཡ་སྭཱཧཱ། པྲྀ་ཧ་སྤ་ཏ་ཡེ་སྭཱ་ཧཱ། ཤུ་ཀྲཱ་ཡ་སྭཱ་ཧཱ། ཤ་ནི་ཤྩ་རཱ་ཡ་སྭཱ་ཧཱ། རཱ་ཧ་བེ་སྭཱ་ཧཱ། ཀེ་ཏ་བེ་སྭཱ་ཧཱ། བུདྡྷཱ་ཡ་སྭཱ་ཧཱ། བཛྲ་དྷ་རཱ་ཡ་སྭཱ་ཧཱ། པདྨ་དྷ་རཱ་
ཡ་སྭཱཧཱ། ཀུ་མཱ་རཱ་ཡ་སྭཱཧཱ། སརྦ་གྲ་ཧེ་བྷྱཿསྭཱཧཱ། སརྦ་ནཀྵ་ཏྲེ་བྷྱཿ། སྭཱ་ཧཱ། སརྦ་དྭཱ་ད་ཤ་རཱ་ཤི་ནི་བྷྱཿསྭཱ་ཧཱ། སརྦ་ཨུ་པ་དྲ་བེ་བྷྱཿསྭཱ་ཧཱ། ཨོཾ་སརྦ་བིདྱཱ་ཧཱུཾ་ཧཱུཾ་
ཕཊ་ཕཊ་སྭཱཧཱ། ཕྱག་ན་རྡོ་རྗེ། འདི་ནི། གཟའ་རྣམས་ཀྱི་ཡུམ་ཞེས་བྱ་བའི་གཟུངས་ཀྱི་གསང་སྔགས་ཀྱི་ཚིག་དངོས་སྒྲུབ་ཐམས་ཅད་ཀྱི་གཞི་ཡིན་ནོ། །ཕྱག་
ན་རྡོ་རྗེ། གང་ཡང་གཟའ་རྣམས་ཀྱི་གཟུངས་ཀྱི་གསང་སྔགས་ཀྱི་ཚིག་འདི་དག་སྟོན་ཟླ་ཐ་ཆུང་ཡར་གྱི་ངོའི་ཚེས་བདུན་ནས་བརྩམས་ཏེ་གསོ་སྦྱོང་དང་ལྡན་
པར་བྱས་ནས་ཚེས་བཅུ་བཞིའི་བར་དུ་གཟའ་རྣམས་ལ་མཆོད་པར་བྱས་ཏེ་གཟུངས་ཀྱི་གསང་སྔགས་ཀྱི་ཚིག་འདི་དག་གཟུང་བར་བྱའོ། །དེ་ནས་ཟླ་བ་ཉའི་
ཉིན་མཚན་ཐོག་ཐག་བཀླགས་ན། དེ་དག་ལ་ལོ་དགུའི་བར་དུ་འཆི་བའི་འཇིགས་པ་མི་འབྱུང་ངོ༌། །གཟའི་འཇིགས་པ་དང༌། སྐར་མདའ་ལྷུང་བ་དང༌། རྒྱུ་སྐར་
གྱི་གནོད་པས་འཇིགས་པར་མི་འགྱུར་རོ། །ཚེ་རབས་དྲན་པར་འགྱུར་རོ། །གཟའ་ཐམས་ཅད་ལ་མཆོད་པ་བྱས་པར་འགྱུར་རོ། །གཟའ་ཐམས་ཅད་ཀྱིས་ཅི་འདོད་

91-1-173a


པ་སྦྱིན་པར་བྱེད་དོ། །དེ་ནས་བཅོམ་ལྡན་འདས་ལ་གཟའ་རྣམས་ཀྱིས་ཕྱག་འཚལ་ཏེ་ལེགས་སོ་ལེགས་སོ། །ཞེས་གསོལ་
ཏེ་མི་སྣང་བར་གྱུར་ཏོ། །གཟའ་རྣམས་ཀྱི་ཡུམ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། གྲ་ཧ་མཱ་ཏྲི་ཀ་ནཱ་མ་དྷ་ར་ཎཱི། བོད་
སྐད་དུ། གཟའ་རྣམས་ཀྱི་ཡུམ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་
ཐོས་པ་དུས་གཅིག་ན། བཅོམ་ལྡན་འདས་འབྲོག་གནས་ཀྱི་གྲོང་ཁྱེར་ན་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་
ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། བདུད་དང༌། ཉི་མ་དང༌། ཟླ་བ་དང༌། མིག་དམར་དང༌། པ་བ་
སངས་དང༌། ཕུར་བུ་དང༌། གཟའ་ལྷག་པ་དང༌། སྤེན་པ་དང༌། སྒྲ་གཅན་དང༌། མཇུག་རིང་དང༌། རྒྱུ་སྐར་ཉི་ཤུ་རྩ་བརྒྱད་ལ་སོགས་ཏེ་མང་པོ་
རྣམས་ཀྱིས་བསྟོད་ཅིང༌། རྡོ་རྗེ་ཆེན་པོའི་དམ་ཚིག་གི་བྱིན་གྱི་རླབས་ཀྱིས་བརྒྱན་པའི་སེངྒེའི་ཁྲི་ལ་བཞུགས་སོ། །བྱང་ཆུབ་སེམས་དཔའ་དུ་མ་དང་ཐབས་ཅིག་

91-1-173b


སྟེ། འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་ཆེན་པོ་རྡོ་རྗེ་གཏུམ་པོ་དང༌། བྱང་ཆུབ་
སེམས་དཔའ་སེམས་དཔའ་ཆེན་པོ་རྡོ་རྗེའི་སྡེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་གཞུ་ཅན་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་རྡོ་རྗེའི་བདག་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་རྒྱན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་
འོད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་གཟིགས་
དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་དཔལ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་ཏོག་དང༌། བྱང་ཆུབ་སེམས་
དཔའ་སེམས་དཔའ་ཆེན་པོ་ཞལ་རས་རྒྱས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་པདྨའི་སྙིང་པོ་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་པདྨའི་སྤྱན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་དང༌། བྱང་ཆུབ་སེམས་དཔའ་སེམས་

91-1-174a


དཔའ་ཆེན་པོ་བྱམས་པ་ལ་སོགས་པའི་བྱང་ཆུབ་སེམས་དཔའི་དགེ་འདུན་རྣམས་ཀྱིས་བསྐོར་ཅིང་མདུན་དུ་བལྟས་པ་ལ་ཆོས་
སྟོན་ཏེ། བཀོད་པ་ཆེན་པོ་རྒྱན་གྱི་ཡིད་བཞིན་གྱི་ནོར་བུ་ཞེས་བྱ་བ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་
པོ། མ་འདྲེས་པ། ཡོངས་སུ་དག་པ། ཡོངས་སུ་བྱང་བའི་ཆོས་སྟོན་ཏོ། །དེ་ནས་ཕྱག་ན་རྡོ་རྗེ་འཁོར་དེ་དག་ལ་བལྟས་ཏེ་ལངས་ནས་བདག་གི་རྫུ་འཕྲུལ་
གྱི་བྱིན་གྱི་རླབས་ཀྱིས་བཅོམ་ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ཏེ་ཕྱག་འཚལ་ནས་སྤྱན་སྔར་འདུག་སྟེ་སྙེམས་པ་དང་བཅས་པའི་སྐྱིལ་མོ་
ཀྲུང་ལེགས་པར་བཅས་ནས་འཁོར་དེ་དག་ལ་འགྱིང་བག་ཏུ་བལྟས་ཏེ་རྡོ་རྗེ་ཐལ་མོ་རང་གི་སྙིང་གར་བཞག་ནས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། གཟའ་མི་བཟད་པའི་གཟུགས་ཅན། དྲག་ཤུལ་གྱི་སེམས་དང་ལྡན་པ། ཁྲོ་བའི་གཟུགས་ཅན་དག་སེམས་ཅན་
རྣམས་ལ་འཚེ་བར་བགྱིད། མཐོ་འཚམ་པར་བགྱིད། མདངས་ཀྱང་འཕྲོག་པར་བགྱིད། ཁ་ཅིག་ནི། ནོར་རྫས་འཕྲོག །ཁ་ཅིག་ནི། སྲོག་འཕྲོག་

91-1-174b


པར་བགྱིད་ཅིང༌། སེམས་ཅན་ཚེ་རིང་པོ་རྣམས་ནི། ཚེ་ཐུང་བར་བགྱིད་པ་སྟེ། དེ་ལྟར་སེམས་ཅན་ཐམས་ཅད་ལ་གནོད་པས་འཚེ་བར་བགྱིད་པ་དེའི་སླད་དུ་
བཅོམ་ལྡན་འདས་ཀྱིས་ཆོས་ཀྱི་རྣམ་གྲངས་གང་གིས་སེམས་ཅན་ཐམས་ཅད་སྲུང་བར་འགྱུར་བ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་
པ། གང་ཡང་ཁྱོད་ཀྱིས་སྙིང་རྗེ་བསྐྱེད་ནས་སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་གསང་ཆེན་པས་ཀྱང་ཆེས་གསང་བ་དེ་བཞིན་གཤེགས་
པ་ལ་ཞུ་བར་བྱེད་པ་དེ་ནི། ལེགས་སོ་ལེགས་སོ། །དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། གཟའ་མི་བཟད་པའི་གཟུགས་ཅན།
ཤིན་ཏུ་ཁྲོ་བ་ཤིན་ཏུ་འཇིགས་པར་བྱེད་པ་རྣམས་ཀྱི་མཆོད་པ་དང༌། མཆོད་ཡོན་དང༌། བཟླས་བརྗོད་བཟང་པོ་གསང་བ་བས་ཀྱང་ཆེས་གསང་བ་ངས་
བཤད་དོ། །དེ་དག་མཆོད་པས་མཆོད་འགྱུར་ཞིང༌། །གནོད་པར་བྱེད་པ་གནོད་བྱེད་པས། །གཟའ་དེ་ཀུན་གྱི་ཁ་དོག་དང༌། །ཇི་ལྟར་དགའ་བར་འགྱུར་བ་དང༌། །ལྷ་རྣམས་
དང་ནི་ལྷ་མིན་དང༌། །མི་འམ་ཅིའམ་ཀླུ་དག་དང༌། །གནོད་སྦྱིན་རྣམས་དང་སྲིན་པོ་དང༌། །མི་རྣམས་དང་ནི་སྲུལ་པོ་དང༌། །དྲག་པོ་གཟི་བརྗིད་ཆེན་པོ་དག །ཁྲོས་པ་ཞི་

91-1-175a


བར་བྱེད་པ་དེའི། །གསང་སྔགས་དང་ནི་མཆོད་པ་དག །རིམ་པ་བཞིན་དུ་བཤད་པར་བྱ། །དེ་ནས་དེ་བཞིན་གཤེགས་པ་
ཤཱཀྱ་ཐུབ་པ་ཉིད་ཀྱི་ཐུགས་ཀ་ནས་སྙིང་རྗེ་རྣམ་པར་རོལ་པ་ཞེས་བྱ་བའི་འོད་ཟེར་བཀྱེ་སྟེ་གཟའ་རྣམས་ཀྱི་སྤྱི་བོར་ཞུགས་སོ། །དེ་ནས་དེའི་མོད་དེ་ལ་ཉི་
མ་ལ་སོགས་པ་གཟའ་ཐམས་ཅད་ལངས་ཏེ་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལ་ལྷ་རྫས་ཀྱི་མཆོད་པ་རྣམས་ཀྱིས་མཆོད་པར་བྱས་
ཏེ་ཕྱག་འཚལ་ནས་པུས་མོ་བཙུགས་ཏེ་ཐལ་མོ་སྦྱར་བ་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བདག་ཅག་ལ་སྨན་ཡོན་བཏགས་པར་གྱུར་ཏོ། །བཅོམ་ལྡན་འདས་ཀྱིས་ཆོས་
ཀྱི་རྣམ་གྲངས་གང་གིས་བདག་ཅག་རྣམས་ལ་སོགས་པས་ཆོས་སྨྲ་བ་རྣམས་སྲུང་བར་འགྱུར་བ་དང༌། ཡོངས་སུ་བསྐྱང་བ་དང༌། བདེ་ལེགས་སུ་
འགྱུར་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་པ་རྣམས་བགྱིད་པར་འགྱུར་

91-1-175b


བ་བཤད་དུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གཟའ་རྣམས་མཆོད་པ་དང༌། གསང་སྔགས་བཀའ་སྩལ་པ། ཨོཾ་
མེ་གྷོལྐཱ་ཡ་སྭཱཧཱ། ཨོཾ་ཤཱི་ཏཱཾ་ཤ་བེ་སྭཱཧཱ། ཨོཾ་རཀྟཱཾ་ག་ཀུ་མཱ་རཱ་ཡ་སྭཱཧཱ། ཨོཾ་བུདྡྷཱ་ཡ་སྭཱཧཱ། ཨོཾ་བྷོ་གཱ་སྦ་དཱ་ཡ་སྭཱཧཱ། ཨོཾ་ཨ་སུ་རོཏྟ་མཱ་ཡ་སྭཱཧཱ། ཨོཾ་ཀྲྀཥྞ་
བརྞ་ཡ་སྭཱཧཱ། ཨོཾ་ཨ་མྲྀ་ཏ་པྲ་ཡཱ་ཡ་སྭཱཧཱ། ཨོཾ་ཛྱོ་ཏེ་ཤྐེ་བེ་སྭཱཧཱ། ལག་ན་རྡོ་རྗེ། འདི་དག་ནི། གཟའ་དགུའི་གསང་སྔགས་ཀྱི་སྙིང་པོ་བཀླགས་པས་འགྲུབ་
པ་ཡིན་ཏེ། ཁ་དོག་དང་མཐུན་པའི་སྤོས་ཀྱི་དཀྱིལ་འཁོར་སོར་བཅུ་གཉིས་བྱས་པའི་དབུས་སུ་མཆོད་པར་བྱའོ། །ཁམ་པའམ། ཟངས་ལ་སོགས་པའམ།
གསེར་རམ། དངུལ་གྱི་སྣོད་དུ་མཆོད་ཡོན་ཕུལ་བས། རེ་རེ་ལ་ཡང་བཟླས་བརྗོད་བརྒྱ་རྩ་བརྒྱད་དོ། །ལག་ན་རྡོ་རྗེ། དེའི་འོག་ཏུ་གཟའ་རྣམས་ཀྱི་ཡུམ་ཞེས་
བྱ་བའི་གཟུངས་ཀྱི་གསང་སྔགས་ཀྱི་ཚིག་ལན་བདུན་བརྗོད་པར་བྱའོ། །དེས་ནི། གཟའ་ཐམས་ཅད་སྲུང་བ་བྱེད་པར་འགྱུར་རོ། །དབུལ་བའི་གདོན་ཐམས་
ཅད་ལས་ཐར་པར་འགྱུར་རོ། །ཚེ་ཟད་པ་ལས་ཚེ་རིང་བར་བྱེད་པར་འགྱུར་རོ། །ལག་ན་རྡོ་རྗེ། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་


91-1-176a


མ་དང༌། གཞན་ཡང་སེམས་ཅན་གྱི་རིགས་གང་ཡིན་པ་དང༌། གང་དག་གི་རྣ་ལམ་དུ་གྲགས་པ་དེ་དག་ཀྱང་དུས་མ་ཡིན་
པར་འཆི་བའི་དུས་བྱེད་པར་མི་འགྱུར་རོ། །ལག་ན་རྡོ་རྗེ། གཟའ་རྣམས་ཀྱི་དཀྱིལ་འཁོར་གྱི་དབུས་སུ་མཆོད་པ་བྱས་ཏེ་ཉིན་གཅིག་བཞིན་དུ་ཀྲོག་
པར་བྱེད་པའི་ཆོས་སྨྲ་བ་གང་ཡིན་པ་དེ་ལ་གཟའ་ཐམས་ཅད་བདག་ཉིད་ཀུན་གྱིས་བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །དེ་དང་རིགས་
གཅིག་པ་རྣམས་ཀྱི་དབུལ་བ་ཡང་སེལ་བར་བྱེད་དོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་གཟའ་ཐམས་ཅད་ཀྱི་ཡུམ་ཞེས་བྱ་བའི་གཟུངས་
བཀའ་སྩལ་པ། སངས་རྒྱས་ལ་ཕྱག་འཚལ་ལོ། །རྡོ་རྗེ་འཆང་ལ་ཕྱག་འཚལ་ལོ། །པདྨ་འཆང་ལ་ཕྱག་འཚལ་ལོ། །བསམ་པ་ཐམས་ཅད་ཡོངས་
སུ་རྫོགས་པའི་གཟའ་རྣམས་ལ་ཕྱག་འཚལ་ལོ། །རྒྱུ་སྐར་རྣམས་ལ་ཕྱག་འཚལ་ལོ། །གཟའི་ཁྱིམ་བཅུ་གཉིས་རྣམས་ལ་ཕྱག་འཚལ་ལོ། །ཏདྱ་ཐཱ།
བུདྡྷེ་བུདྡྷེ། བཛྲེ་བཛྲེ། པདྨེ་པདྨེ། ས་ར་ས་ར། སྭ་ས་ར། སྭ་ས་ར། སྨ་ར་སྨ་ར། བི་ཀྲི་ཊ། བི་ཀྲི་ཌ། མཱ་ར། མཱ་ར། མརྡ་མརྡ། གྷཱ་ཏ་ཡ། གྷཱ་ཏ་


91-1-176b


ཡ། སརྦ་བིགྷྣཱན། ཀུ་རུ་ཀུ་རུ། ཙྪིནྡ་ཙྪིནྡ། བྷིནྡ་བྷིནྡ། ཀྵཱ་པ་ཡ་ཀྵཱ་པ་ཡ། ཤཱནྟེ། དཱནྟེ། དཱ་པ་ཡེ། བཅོམ་ལྡན་འདས་མ། བདག་ཉིད་མྱུར་དུ་
བསྟན་དུ་གསོལ། བཅོམ་ལྡན་འདས། སྒྱུ་འཕྲུལ་ཆེན་པོ་རྣམས་འདུལ་དུ་གསོལ། བདག་གི་སྡིག་པ་རྣམས་པར་སྐམ་དུ་གསོལ། ཙཎྜི། སུ་མུ་སུ་མུ།
མུ་ཙུ་མུ་ཙུ། བྷ་བ་བྷ་བེ། ཨུ་གྲེ། རཱུ་པེ། པཱུ་ར་ཡ་པཱུ་ར་ཡ། མ་མ་སརྦ་སཏྭ་ནཱཉྩ་མ་ནོ་ར་ཐི། སརྦ་ཏ་ཐཱ་ག་ཏ། ཨ་དྷིཥྛི་ཏ་ས་མ་ཡེ་སྭཱཧཱ། ཨོཾ་སྭཱཧཱ། བྲུཾཿ
སྭཱཧཱ། ཧྲཱིཿསྭཱཧཱཿ དྷུ་སྭཱཧཱ། དྷི་སྭཱཧཱ། པདྨ་དྷ་རཱ་ཡ་སྭཱཧཱ། ཨ་དི་ཏྱ་ཡ་སྭཱཧཱ། སཽ་མཱ་ཡ་སྭཱཧཱ། དྷཱ་ར་ཎཱི་སུ་ཏཱ་ཡ་སྭཱཧཱ། བུདྡྷཱ་ཡ་སྭཱཧཱ། བྲི་ཧ་སྤ་ཏཱ་ཡ་སྭཱཧཱ། ཤུ་
ཀྲཱ་ཡ་སྭཱཧཱ། ཀྲྀཥྞཱ་བརྞཱ་ཡ་སྭཱཧཱ། རཱ་ཧ་བེ་སྭཱཧཱ། ཀེ་ཏ་བེ་སྭཱཧཱ། བུདྡྷཱ་ཡ་སྭཱཧཱ། བཛྲ་དྷ་རཱ་ཡ་སྭཱཧཱ། པདྨ་དྷ་རཱ་ཡ་སྭཱཧཱ། ཀུ་མཱ་རཱ་ཡ་སྭཱཧཱ། ནཀྵ་ཏྲ་ཎཱན་སྭཱཧཱ། དྭཱ་
ད་ཤ་རཱ་ཤཱི་ནཱ་སྭཱཧཱ། སརྦ་ཨུ་པ་དྲ་པཱ་ནི་སྭཱཧཱ། ཨོཾ་སརྦ་བི་དྷྱེ་ཧཱུཾ་ཧཱུཾ་ཕཊ་སྭཱཧཱ། ཕྱག་ན་རྡོ་རྗེ། འདི་ནི། གཟའ་རྣམས་ཀྱིས་ཡུམ་ཞེས་བྱ་བའི་གཟུངས་སྔགས་ཀྱི་
ཚིག་འདི་དག་སྟོན་ཟླ་ཐ་ཆུང་གི་ཡར་ངོ་ཚེས་བདུན་ནས་བརྩམས་ཏེ་གསོ་སྦྱོང་དང་ལྡན་པར་བྱས་ནས་ཚེས་བཅུ་བཞིའི་བར་དུ་གཟའ་རྣམས་ལ་མཆོད་པ་བྱས་ཏེ་


91-1-177a


གཟུང་བར་བྱའོ། །དེ་ནས་ཟླ་བ་ཉ་བའི་ཉིན་མཚན་ཐོག་ཐག་བཀླགས་ན། དེ་ལ་ལོ་དགུའི་བར་དུ་འཆི་བའི་འཇིགས་པ་མེད་
པར་འགྱུར་རོ། །གཟའི་འཇིགས་པ་དང༌། སྐར་མདའི་ལྟུང་བ་དང༌། ཟླ་བ་དང༌། རྒྱུ་སྐར་གྱི་གནོད་པས་འཇིགས་པར་མི་འགྱུར་རོ། །ཚེ་རབས་དྲན་
པར་འགྱུར། གཟའ་ཐམས་ཅད་ལ་མཆོད་པ་བྱས་པར་འགྱུར། གཟའ་ཐམས་ཅད་ཀྱིས་ཅི་འདོད་པ་སྦྱིན་པར་བྱེད་དོ། །དེ་ནས་བཅོམ་ལྡན་འདས་
ལ་གཟའ་རྣམས་ཀྱིས་ཕྱག་འཚལ་ཏེ་ལེགས་སོ་ལེགས་སོ། །ཞེས་གསོལ་ནས་མི་སྣང་བར་གྱུར་ཏོ། །གཟའ་རྣམས་ཀྱི་ཡུམ་ཞེས་བྱ་བའི་གཟུངས་
རྫོགས་སོ།།    །།རྒྱ་གར་སྐད་དུ། ཨཱཪྱ་བ་སུ་དྷ་ར་ནཱ་མ་དྷཱ་ར་ཎི། བོད་སྐད་དུ། འཕགས་པ་ནོར་གྱི་རྒྱུན་ཞེས་བྱ་བའི་གཟུངས། སངས་
རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཀཽ་ཤམྦྷི་ན་ཚེར་མ་
ཅན་ཞེས་བྱ་བའི་ནགས་ཆེན་པོ་ན་དགེ་སློང་ལྔ་བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཡོན་ཏན་

91-1-177b


ཐམས་ཅད་དང་ལྡན་པ་རབ་ཏུ་མང་པོ་དང་ཐབས་ཅིག་ཏུ་བཞུགས་ཏེ། དེའི་ཚེ་ཀཽ་ཤམྦྷི་པའི་གྲོང་ཁྱེར་ཆེན་པོ་ན་ཁྱིམ་བདག་ཟླ་བ་བཟང་པོ་ཞེས་བྱ་བ། དབང་པོ་ཉེ་
བར་ཞི་བ། ཡིད་ཉེ་བར་ཞི་བ། བུ་ཕོ་དང་བུ་མོ་མང་བ། བཟའ་མི་མང་པོ་དང་ལྡན་པ། དད་ཅིང་ཆེར་དད་པ་ཞིག་གནས་པ་དེ་བཅོམ་ལྡན་འདས་ག་ལ་བ་དེར་
སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ལན་འབུམ་ཕྲག་དུ་མར་བསྐོར་བ་བྱས་ནས་ཕྱོགས་གཅིག་ཏུ་འདུག་གོ། །ཕྱོགས་
གཅིག་ཏུ་འདུག་ནས་ཁྱིམ་བདག་ཟླ་བ་བཟང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་བཅོམ་
ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བདག་ཕྱོགས་
འགའ་ཞིག་ཞུ་ལགས་སོ། །དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་ཁྱིམ་བདག་ཟླ་བ་བཟང་པོ་ལ་འདི་སྐད་ཅེས་བཀའ་སྩལ་ཏོ། །ཁྱིམ་
བདག །ཁྱོད་ཅི་དང་ཅི་འདོད་པ་དྲིས་ཤིག་དང༌། ཁྱོད་ཀྱིས་ཇི་ལྟར་དྲིས་པའི་དྲི་བ་ལུང་བསྟན་པས་ངས་ཁྱོད་ཀྱི་སེམས་རངས་པར་བྱའོ། །དེ་སྐད་ཅེས་བཀའ་

91-1-178a


སྩལ་པ་དང༌། ཁྱིམ་བདག་ཟླ་བ་བཟང་པོས་བཅོམ་ལྡན་འདས་ལ་ལེགས་སོ་ཞེས་གསོལ་ཏེ། བཅོམ་ལྡན་འདས་ཀྱི་ལྟར་
ཉན་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོ་དབུལ་པོར་གྱུར་པ་ལས་ཇི་ལྟར་
དབུལ་བ་མ་མཆིས་པར་འགྱུར་ཞིང༌། བྲོ་ནད་ཀྱིས་ཐེབས་ན་ཡང་བྲོ་ནད་མ་མཆིས་པར་འགྱུར་པ་ལགས། དེ་ནས་བཅོམ་ལྡན་འདས་ཀྱིས་
མཁྱེན་བཞིན་དུ་ཁྱིམ་བདག་ཟླ་བ་བཟང་པོ་ལ་འདི་སྐད་ཅེས་བཀའ་སྩལ་ཏོ། །ཁྱིམ་བདག །ཁྱོད་ཅིའི་ཕྱིར་དབུལ་པོའི་དོན་དུ་འདྲི། དེ་སྐད་ཅེས་བཀའ་
སྩལ་པ་དང༌། བཅོམ་ལྡན་འདས་ལ་ཁྱིམ་བདག་ཟླ་བ་བཟང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི། དབུལ་བ་མང་བ་དང༌།
གསོ་བ་མང་བ་དང༌། བུ་ཕོ་དང་བུ་མོ་མང་བ། བཟའ་མི་མང་པོ་དང་ལྡན་པ་ལགས་ཏེ། དེའི་སླད་དུ། གང་གིས་སེམས་ཅན་དབུལ་པོར་རྣམས་ཀྱི་དབུལ་
བ་མ་མཆིས་པར་འགྱུར་བ་དང༌། བྲོ་ནད་ཀྱིས་ཐེབས་པ་རྣམས་བྲོ་ནད་མ་མཆིས་པར་འགྱུར་པ་དང༌། ནོར་དང༌། འབྲུ་དང༌། མཛོད་དང༌། བང་མཛོད་

91-1-178b


མང་པོ་དང་ལྡན་པར་འགྱུར་བ་དང༌། སྡུག་པ་དང༌། ཡིད་དུ་མཆིས་པ་དང༌། མཐོང་ན་ཡིད་དུ་འཐད་པ་དང༌། དབང་ཕྱུག་ཏུ་འགྱུར་པ་དང༌། སྦྱིན་པ་བདག་མཛོད་
པས་མི་འཚལ་ཞིང༌། དབྱིག་དང༌། གསེར་དང༌། ནོར་དང༌། འབྲུའི་མཛོད་དང༌། བང་མཛོད་རྣམས་དང༌། ནོར་བུ་དང༌། མུ་ཏིག་དང༌། རྡོ་རྗེ་དང༌། བཻ་
ཌཱུཪྱ་དང༌། དུང་དང༌། མན་ཤེལ་དང༌། བྱི་རུ་དང༌། ས་ལེ་སྦྲམ་དང༌། དབུལ་བས་མ་འཚལ་ཅིང་འབྱོར་པར་འགྱུར་བ་དང༌། ཁྱིམ་གྱི་བུ་སྨད་དང༌། བཟའ་
མི་རྣམས་བརྟན་པར་འགྱུར་བའི་ཆོས་ཀྱི་རྣམ་གྲངས་དེ་བཅོམ་ལྡན་འདས་ཀྱིས་ལེགས་པར་བཤད་དུ་གསོལ། དེ་སྐད་ཅེས་གསོལ་བ་དང༌། བཅོམ་ལྡན་
འདས་ཀྱིས་ཁྱིམ་བདག་ཟླ་བ་བཟང་པོ་ལ་འདི་སྐད་ཅེས་བཀའ་སྩལ་ཏོ། །ཁྱིམ་བདག །འདས་པའི་དུས་བསྐལ་བ་གྲངས་མེད་པ་འདས་པར་གྱུར་པ་དེའི་ཚེ་དེའི་
དུས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ།
འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་རྡོ་རྗེ་འཆང་རྒྱ་མཚོའི་

91-1-179a


དབྱངས་ཞེས་བྱ་བ་འཇིག་རྟེན་དུ་བྱུང་སྟེ། རིགས་ཀྱི་བུ། ངས་དེ་བཞིན་གཤེགས་པ་དེ་ལས་ནོར་གྱི་རྒྱུན་ཞེས་བྱ་བའི་གཟུངས་
འདི་ཐོས་ཏེ། བཟུང་ཞིང་བཅངས། བཀླགས། ཀུན་ཆུབ་པར་བྱས། རྗེས་སུ་ཡི་རང་བར་བྱས་ཤིང༌། གཞན་དག་ལ་ཡང་རྒྱ་ཆེར་ཡང་དག་པར་
རབ་ཏུ་བསྟན་ཏེ། རིགས་ཀྱི་བུ། ད་ཡང་ངས་དེ་བཤད་པར་བྱའོ། །རིགས་ཀྱི་བུ། གཟུངས་འདིའི་མཐུས་མི་རྣམས་རྣམ་པར་མཐོ་འཚམ་པར་མི་བྱེད་
དོ། །མི་མ་ཡིན་པ་རྣམས་རྣམ་པར་མཐོ་འཚམ་པར་མི་བྱེད་དོ། །གནོད་སྦྱིན་རྣམས་རྣམ་པར་མཐོ་འཚམ་པར་མི་བྱེད་དོ། །སྲིན་པོ་རྣམས་རྣམ་པར་
མཐོ་འཚམ་པར་མི་བྱེད་དོ། །ཡི་དྭགས་རྣམས་རྣམ་པར་མཐོ་འཚམ་པར་མི་བྱེད་དོ། །ཤ་ཟ་རྣམས་རྣམ་པར་མཐོ་འཚམ་པར་མི་བྱེད་དོ། །
འབྱུང་པོ་རྣམས་རྣམ་པར་མཐོ་འཚམ་པར་མི་བྱེད་དོ། །གྲུལ་བུམ་རྣམས་རྣམ་པར་མཐོ་འཚམ་པར་མི་བྱེད་དོ། །བརྗེད་བྱེད་རྣམས་རྣམ་པར་མཐོ་འཚམ་
པར་མི་བྱེད་དོ། །གནོན་པོ་རྣམས་རྣམ་པར་མཐོ་འཚམ་པར་མི་བྱེད་དོ། །ལུས་སྲུལ་པོ་རྣམས་རྣམ་པར་མཐོ་འཚམ་པར་མི་བྱེད་དོ། །ལྷ་རྣམས་རྣམ་པར་

91-1-179b


མཐོ་འཚམ་པར་མི་བྱེད་དོ། །ལྷ་མ་ཡིན་རྣམས་རྣམ་པར་མཐོ་འཚམ་པར་མི་བྱེད་དོ། །ཟས་སུ་མི་གཙང་བ་ཟ་བ་རྣམས་དང༌། ཟས་སུ་གཅིན་འཐུང་བ་རྣམས་དང་
ཟས་སུ་ཁྲག་འཐུང་བ་རྣམས་དང༌། ཟས་སུ་ཤ་ཟ་བ་རྣམས་དང༌། ཟས་སུ་རྣག་འཐུང་བ་རྣམས་དང༌། ཟས་སུ་ཞག་ཟ་བ་རྣམས་དང༌། ཟས་སུ་རྐང་ཟ་བ་རྣམས་
དང༌། ཟས་སུ་ངར་སྣབས་ཟ་བ་རྣམས་དང༌། ཟས་སུ་གཏོར་ཁུང་ནས་འབབ་པ་འཐུང་བ་རྣམས་དང༌། ཟས་སུ་དབུགས་རྔུབ་པ་རྣམས་དང༌། འབྱུང་བ་ཟ་བའི་
བར་རྣམས་རྣམ་པར་འཚེ་བར་མི་འགྱུར་རོ། །རིགས་ཀྱི་བུ། ནོར་གྱི་རྒྱུན་གྱི་གཟུངས་འདི་རིགས་ཀྱི་བུའམ། རིགས་ཀྱི་བུ་མོ་གང་གི་ཁྱིམ་ན་ཡོད་དམ།
སྙིང་ལ་ཡོད་དམ། ལག་ན་ཡོད་དམ། གླེགས་བམ་དུ་ཆུད་དམ། ཐོས་པར་གྱུར་ཏམ། ཀུན་ཆུབ་པར་བྱས་སམ། བཀླགས་སམ། བཟུང་ངམ། རྗེས་
སུ་ཡི་རང་བར་བྱས་སམ། གཞན་དག་ལ་རྒྱ་ཆེར་རབ་ཏུ་བསྟན་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་ཡུན་རིང་པོའི་དོན་དང༌། ཕན་པ་དང༌། དགེ་
བ་དང༌། གྲུབ་པ་དང༌། བདེ་བ་དང༌། ལོ་ལེགས་བར་འགྱུར་རོ། །སུ་ཞིག་དེ་བཞིན་གཤེགས་པ་རྣམས་ལ་མཆོད་པ་བྱས་ཏེ་ནོར་གྱི་རྒྱུན་གྱི་གཟུངས་འདི་

91-1-180a


ནམ་ཕྱེད་ན་ལན་གཉིས་སམ། ལན་གསུམ་མམ། ལན་བཞི་བཏོན་ན། དེའི་ལྷ་ཡིད་རངས་ཏེ་དེ་བཞིན་གཤེགས་པའི་
བསྟན་པ་ལ་དགའ་བ་དང༌། ཆོས་གདགས་པ་བྱས་པས་དགའ་བ་དང༌། དགེ་འདུན་གདགས་པ་བྱས་པས་དགའ་བ་དང༌། ཆོས་སྨྲ་བ་ལ་དགའ་
བ་དང༌། ལྷག་པའི་བསམ་པས་བདག་ཉིད་འོངས་ཏེ་འབྲུའི་ཆར་འབེབས་སོ། །ན་མོ་བཛྲ་དྷ་ར་སཱ་ག་ར་ནིར་གྷོ་ཥཱ་ཡ། ཏ་ཐཱ་ག་ཏཱ་ཡ། ཏདྱ་ཐཱ། ཨོཾ་སུ་
ར་བེ། བྷ་དྲེ། བྷ་དྲ་བ་ཏི། ཨཾ་ག་ལེ། མཾ་ག་ལེ། མཾ་ག་ལེ་བ་ཏི། ཨ་ལེ། ཨ་ཙ་ལེ། ཨ་ར་ལེ། ཨ་ཙ་བ་ལེ། ཨུད་བྷེ་ད་ནི། པ་སྱ་པ་ཏི། དཱ་
ན་པ་ཏི། དྷ་མ་པྲ་ཏི། ཤྲཱི་མ་ཏི། པྲ་བྷ་བ་ཏི། ཨ་མ་ལེ། བི་མ་ལེ། ནི་རྨ་ལེ། རུ་རུ། སུ་ར་པེ། སུ་རཱུ་པ་མ་ལེ། བི་མ་ལེ། ཙ་ལེ། ཨ་ཙནྟེ། ཨ་
ནནྟེ། བི་ནནྟེ། བི་ཤྭ་ཀེ་ཤཻ། པི་ཤྭ་ནི་ཤི། ཨཾ་ཀུ་རེ། མཾ་ཀུ་རེ། པྲ་བཾ་ཀུ་རེ། བཱི་ར་མེ། བཱི་ར་མེ། བི་དྷ་མ། རི་རི་མེ། དི་དི་མེ། དུ་དུ་མེ། ཁ་ཁ་མེ། ཏ་ཏ་རེ། ཏ་རེ་ཏ་
ར། ཏཱ་ར་ཏཱ་ར། བཛྲེ་བཛྲེ་བཛྲེ། བ་མེ། ཊ་ཀེ་ཊ་ཀེ། ཐ་ཀེ་ཐ་ཀེ། ཨུ་ཀ་ཀེ་བུཀ་ཀེ། ཐ་ཀེ་ཐ་ར་ཀེ། ཨ་བརྟ་ནི། བཪྵ་ནི། ཥ་ད་ནི་བཛྲ་དྷ་ར་སཱ་ག་ར་ནིར་གྷོ་ཥ་

91-1-180b


ཎ། ཏ་ཐཱ་ག་ཏ་མ་ནུ་སྨ་ར། སྨ་ར་སྨ་ར། སརྦ་ཏ་ཐཱ་ག་ཏཱ་ས་ཏྱ་མ་ནུ་སྨ་ར། དྷརྨ་སཏྱ་མ་ནུ་སྨ་ར། སཾ་གྷ་ས་ཏྱ་མ་ནུ་སྨ་ར། ད་ཏ་ད་ཏ། པུ་ར་པུ་ར། པཱུ་ར་ཡ་པཱུ་ར་
ཡ། པཱུ་ར་ཎི། བྷ་ར་བྷ་ར་ཎི། ཨ་མ་ལེ། སུ་མཾ་ག་ལེ། ཤཱནྟ་མ་ཏི། ཤུ་བྷ་མ་ཏི། མཾ་ག་ལ་བྷ་ནི། མ་ཧཱ་མ་ཏི། མ་ཧཱ་མ་ཏི། བྷ་དྲ་བ་ཏི། པྲ་བྷཱ་བ་ཏི།
སུ་ཙནྡྲ་མ་ཏི། ཨཱ་གཙྪ་གཙྪ། ས་མ་ཡ་མ་ནུ་སྨ་ར་སྭཱཧཱ། ཨཱ་བ་ར་ཎི་མ་ནུ་སྨ་ར་སྭཱཧཱ། པྲ་བྷ་བ་མ་ནུ་སྨ་ར་སྭཱཧཱ། དི་དི་མ་ནུ་སྨ་ར་སྭཱཧཱ། ཏེ་ཛོ་མ་ནུ་སྨ་ར་
སྭཱཧཱ། བི་ཛ་ཡ་མ་ནུ་སྨ་ར་སྭཱཧཱ། ཧྲྀ་ད་ཡ་མ་ནུ་སྨ་ར་སྭཱཧཱ། སརྦ་སཏྭ་བི་ན་ཡ་མ་ནུ་སྨ་ར་སྭཱཧཱ། ཨོཾ་བཱ་སུ་དྷ་ར་སྭཱཧཱ། ཨོཾ་བཱ་སུ་ཤྲཱི་ཡེ་སྭཱཧཱ། ཨོཾ་ཤྲཱི་བཱ་སུ་
སྭཱཧཱ། ཨོཾ་བ་སུ་སྭཱཧཱ། རིགས་ཀྱི་བུ། འདི་ནི། ནོར་གྱི་རྒྱུན་ཆེས་བྱ་བའི་གཟུངས་ཏེ། གཟུངས་འདིའི་མཐུས་མུ་གེ་དང༌། ནད་དང༌། འཆི་ངས་འབྱུང་
བར་མི་འགྱུར་རོ། །རིགས་ཀྱི་བུ། སུ་ཞིག་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་མཆོད་པ་བྱས་ཏེ་ནོར་
གྱི་རྒྱུན་གྱི་གཟུངས་ཀྱི་གསང་སྔགས་ཀྱི་ཚིག་འདི་དག་ནུབ་གཅིག་བཏོན་ན། དེ་ནས་དངོས་གྲུབ་ཏུ་འགྱུར་རོ། །རྒྱས་པའི་དོན་དུ་བདག་གི་ཁྱིམ་མམ། གཞན་


91-1-181a


གྱི་ཁྱིམ་མམ། གནས་གཙང་མའི་བང་མཛོད་དམ། གནས་གང་ཡང་རུང་བར་དེ་བཞིན་གཤེགས་པ་སྤྱན་རས་གཟིགས་དབང་
ཕྱུག་དང༌། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། གསང་སྔགས་ཀྱི་ལྷའི་ཕྱིར་ཙནྡན་གྱི་དཀྱིལ་འཁོར་གྲུ་བཞིར་བྱས་ཏེ་ནུབ་
གཅིག་བཏོན་ན། རིགས་ཀྱི་བུ། དེའི་ཁྱིམ་ནོར་དང༌། འབྲུ་དང༌། གསེར་དང༌། དངུལ་དང༌། ཡོ་བྱད་ཐམས་ཅད་ཀྱི་རྒྱུན་མི་ཆེན་པོའི་ཚད་ཙམ་
གྱིས་གང་བར་འགྱུར་རོ། །འཇིགས་པ་དང་གནོད་པ་ཐམས་ཅད་ཀྱང་མེད་པར་འགྱུར་རོ། །རིགས་ཀྱི་བུ། དེའི་ཕྱིར་ཁྱོད་རབ་ཏུ་བསྒྲིམས་ལ་ནོར་གྱི་
རྒྱུན་གྱི་གཟུངས་འདི་ཟུངས་ཤིག །ཆོངས་ཤིག །ལྷོགས་ཤིག །སྟོན་ཅིག །གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་ཅིག་དང༌། དེས་ཁྱོད་ཀྱི་
ཡུན་རིང་པོའི་དོན་དང༌། ཕན་པ་དང༌། བདེ་བར་འགྱུར་རོ། །བཅོམ་ལྡན་འདས། ལེགས་སོ། །ཞེས་གསོལ་ཏེ་ཁྱིམ་བདག་ཟླ་བ་བཟང་པོས་བཅོམ་
ལྡན་འདས་ལས་ནོར་གྱི་རྒྱུན་གྱི་གཟུངས་འདི་ཐོས་ནས་ཚིམ་ཞིང་དགའ་ལ་མགུ་ཞིང་ཡིད་རངས་ཏེ་རབ་ཏུ་དགའ་ནས་དགའ་བ་དང༌། ཡིད་བདེ་བ་སྐྱེས་ཏེ།

91-1-181b


བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ནོར་གྱི་རྒྱུན་ཅེས་
བགྱི་བ་བླངས་ལགས། གཟུངས་སུ་ཟིན་ལགས། བཟུང་ལགས། བཀླགས་ལགས། ཀུན་ཆུབ་པར་བགྱིས་ལགས། རྗེས་སུ་ཡི་རང་བར་བགྱིས་ལགས་
སོ། །གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་བསྟན་པར་བགྱིས་ལགས་སོ། །དེའི་སྐད་ཅིག་ཅམ་ལ་ཁྱིམ་བདག་ཟླ་བ་བཟང་པོའི་བང་མཛོད་རྣམས་
ཡོངས་སུ་གང་བར་གྱུར་ཏོ། །དེ་ནས་ཁྱིམ་བདག་ཟླ་བ་བཟང་པོས་བཅོམ་ལྡན་འདས་ལ་ལན་འབུམ་ཕྲག་དུ་མར་བསྐོར་བ་བྱས་ཏེ་བཅོམ་ལྡན་འདས་ཀྱི་
ཞབས་ལ་ཕྱག་འཚལ་ནས་བཅོམ་ལྡན་འདས་ཀྱི་ཐད་ནས་སོང་ངོ༌། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།
ཀུན་དགའ་བོ། ཁྱོད་སོང་ལ་ཁྱིམ་བདག་ཟླ་བ་བཟང་པོའི་ཁྱིམ་ནོར་དང༌། འབྲུས་ཡོངས་སུ་གང་བ་ཕུན་སུམ་ཚོགས་པ་དང༌། མཛོད་ཆེན་པོ་དང༌། བང་
མཛོད་ཡོངས་སུ་གང་བ་རྣམས་ལ་ལྟོས། དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་ཀཽ་ཤམྦྷིའི་གྲོང་ཁྱེར་ཆེན་པོ་ག་ལ་བ་དང༌།

91-1-182a


ཁྱིམ་བདག་ཟླ་བ་བཟང་པོའི་ཁྱིམ་ག་ལ་བ་དེར་སོང་སྟེ་ཕྱིན་ནས་ནང་དུ་ཞུགས་པ་དང༌། ནོར་དང༌། འབྲུས་ཡོངས་སུ་གང་བ་
ཕུན་སུམ་ཚོགས་པ་དང༌། རིན་པོ་ཆེ་ཕུན་སུམ་ཚོགས་པ་དང༌། ཡོ་བྱད་ཐམས་ཅད་ཀྱི་མཆོད་པ་ཆེན་པོ་དང༌། བང་མཛོད་རྣམས་ཀྱང་ཡོངས་སུ་གང་བར་
མཐོང་ངོ༌། །མཐོང་ནས་ཀྱང་ཚིམ་ཞིང་དགའ་ལ་མགུ་ཞིང་ཡིད་རངས་ཏེ་རབ་ཏུ་དགའ་ནས་དགའ་བ་དང༌། ཡིད་བདེ་བ་སྐྱེས་ཏེ་བཅོམ་ལྡན་འདས་ག་ལ་བ་
དེར་སོང་ངོ༌། །དེ་ནས་ཚེ་དང་ལྡན་པ་ཀུན་དགའ་བོ་ཡ་མཚན་དུ་འཛིན་ཅིང་དགའ་བ་དང༌། ཡིད་བདེ་བ་སྐྱེས་ནས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ། །བཅོམ་ལྡན་འདས། གང་གིས་ཁྱིམ་བདག་ཟླ་བ་བཟང་པོ་ནོར་མང་ཞིང་མཛོད་ཆེན་པོ་དང༌། བང་མཛོད་རྣམས་ཀྱང་ནོར་དང༌། འབྲུ་ཕུན་སུམ་ཚོགས་
པའི་རྒྱུ་གང་ལགས། རྐྱེན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། རིགས་ཀྱི་བུ་ཁྱིམ་བདག་ཟླ་བ་བཟང་པོ་དད་ཅིང་
མཆོག་ཏུ་དད་ལ་དགེ་བའི་བསམ་པ་ཅན་དེས་ནོར་གྱི་རྒྱུན་གྱི་གཟུངས་འདི་བཟུང་ཞིང་རབ་ཏུ་བཏོན་ཏེ་བླངས་ཤིང་བཀླགས། ཀུན་ཆུབ་པར་བྱས། རྗེས་སུ་

91-1-182b


ཡི་རང་བར་བྱས་ཤིང༌། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་བསྟན་པའི་ཕྱིར་རོ། །ཀུན་དགའ་བོ། དེའི་ཕྱིར་ཁྱོད་ཀྱིས་ཀྱང་ནོར་གྱི་རྒྱུན་གྱི་གཟུང་
འདི་ལོངས་ཤིག །ཆོངས་ཤིག །ལྷོགས་ཤིག །སྟོན་ཅིག །ཟུངས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་ཅིག་
དང༌། དེ་ནི། སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་སྙིང་བརྩེ་བ་དང༌། སྐྱེ་བོ་ཕལ་པོ་ཆེ་དང༌། ལྷ་དང༌། མི་རྣམས་ཀྱི་
དོན་དང༌། ཕན་པ་དང༌། བདེ་བར་འགྱུར་རོ། །ཀུན་དགའ་བོ། སུ་ཞིག་རིག་སྔགས་འདི་ལས་གཞན་དུ་སྨྲ་བ་ནི། ལྷ་དང་བཅས་པ་དང༌། བདུད་དང་བཅས་པ་
དང༌། ཚངས་པ་དང་བཅས་པ་དང༌། དགེ་སྦྱོང་དང་བྲམ་ཟེར་བཅས་པ་དང༌། ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ན་ངས་མ་མཐོང་ངོ༌། །ལན་
གཉིས་སུ་བཏོན་ཏམ། ལན་གསུམ་དུ་བཏོན་ཀྱང་འགལ་བར་བྱེད་པ་དེ་ནི། གནས་མེད་དོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་ཚིག་འདི་དག་
ནི། མི་ཕྱེད་པ་ཡིན་ནོ། །ཀུན་དགའ་བོ། འདི་དག་ནི། སེམས་ཅན་དགེ་བའི་རྩ་བ་ཟད་པ་རྣམས་ཀྱི་རྣ་ལམ་དུ་གྲགས་པར་མི་འགྱུར་ན། གླེགས་བམ་ལ་ཡི་གེ་

91-1-183a


གེར་འབྲི་བ་དང༌། ཡིད་ལ་གཟུང་བ་ལྟ་ཅི་སྨོས། དེ་ཅིའི་ཕྱིར་ཞེ་ན། འདི་ནི། དེ་བཞིན་གཤེགས་པ་ཐམས་ཅད་ཀྱི་བཀའ་སྟེ།
གཟུངས་སྔགས་འདི་ནི། སེམས་ཅན་དབུལ་པོ་དང༌། ནད་སྣ་ཚོགས་ཀྱིས་གཟིར་བ་དང༌། འཇིགས་པ་དང༌། སེམས་ཅན་སྡང་བས་གནོད་པར་བྱས་པ་
ཐམས་ཅད་ཀྱི་དོན་དུ་དེ་བཞིན་གཤེགས་པ་ཐམས་ཅད་ཀྱིས་གསུངས་པ་དང༌། བཤད་པ་དང༌། རྗེས་སུ་ཡི་རང་བ་དང༌། རབ་ཏུ་ཕྱེ་བ་དང༌། བསྔགས་པ་དང༌།
བཀྲོལ་བ་དང༌། གསལ་བར་མཛད་པ་དང༌། བསྐྱེད་པ་དང༌། བྱིན་གྱིས་བརླབས་པ་དང༌། ཆོས་ཀྱི་ཕྱག་རྒྱས་བཏབ་པ་དང༌། བསྟོད་པ་དང༌། སྙན་
པར་བརྗོད་པ་དང༌། གོ་བར་མཇད་པ་དང༌། བསྙད་པའི་ཕྱིར་རོ། །དེ་ནས་ཚེ་དང་ལྡན་པ་ཀུན་དགའ་བོ་སྟན་ལས་ལངས་ཏེ་དེའི་ཚེ་ཐལ་མོ་སྦྱར་ནས་ཆེད་དུ་
བརྗོད་པ་འདི་ཆེད་དུ་བརྗོད་ཅིང་ཚིགས་སུ་བཅད་པ་འདི་དག་གསོལ་ཏོ། །སངས་རྒྱས་བཅོམ་ལྡན་བསམ་གྱིས་མི་ཁྱབ་སྟེ། །སངས་རྒྱས་ཆོས་ཀྱང་བསམ་གྱིས་
མི་ཁྱབ་ལགས། །བསམ་གྱིས་མི་ཁྱབ་པ་ལ་དང་རྣམས་ཀྱི། །རྣམ་པར་སྨིན་པའང་བསམ་གྱིས་མི་ཁྱབ་ལགས། །ཞི་བ་ཅི་ཡང་མཁྱེན་པ་ཐམས་ཅད་མཁྱེན། །


91-1-183b


ཆོས་ཀྱི་རྒྱལ་པོ་རྒ་ཤི་མི་མངའ་བ། །ཡེ་ཤེས་ཕ་རོལ་བགྲོད་པར་བྱོན་གྱུར་པ། །སངས་རྒྱས་དཔའ་པོ་ཁྱོད་ལ་ཕྱག་འཚལ་ལོ། །དེ་ནས་ཚེ་དང་ལྡན་པ་ཀུན་དགའ་
བོ་ཚིམ་ཞིང་དགའ་ལ་མགུ་ཞིང་ཡིད་རངས་ནས་རབ་ཏུ་དགའ་སྟེ། དགའ་བ་དང༌། ཡིད་བདེ་བ་སྐྱེས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། ཇི་ལྟར་གཟུང་བར་བགྱི། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། འདི་
ནི། ཁྱིམ་བདག་ཟླ་བ་བཟང་པོས་ཞུས་པ་ཞེས་བྱ་བར་ཟུངས་ཤིག །ནོར་དང༌། འབྲུ་དང༌། རིན་པོ་ཆེ་ཐམས་ཅད་ཀྱི་གཏེར་ཞེས་བྱ་བར་ཡང་ཟུངས་ཤིག །དེ་
བཞིན་གཤེགས་པ་ཐམས་ཅད་ཀྱིས་བསྔགས་པ་ནོར་གྱི་རྒྱུན་གྱི་གཟུངས་ཞེས་བྱ་བར་ཡང་ཟུངས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་
ཚེ་དང་ལྡན་པ་ཀུན་དགའ་བོ་དང༌། དགེ་སློང་དེ་དག་དང༌། བྱང་ཆུབ་སེམས་དཔའ་དེ་དག་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌།
ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ནོར་གྱི་རྒྱུན་ཞེས་བྱ་བའི་

91-1-184a


གཟུངས་རྫོགས་སོ།།    །།དེ་ནས་བཅོམ་ལྡན་འདས་མ་ནོར་རྒྱུན་མའི་རྟོག་པ་བཤད་པར་བྱ་སྟེ། དང་པོ་རེ་
ཞིག་དཔྱིད་ཟླ་ཐ་ཆུང་གི་དཀར་པོའི་ཕྱོགས་ཀྱི་ཚེས་གཅིག་ལ་རྒྱ་མཚོར་འབབ་པའི་ཆུ་བོར་སོང་སྟེ། དེ་ནས་ནུ་མའི་བར་དུ་ཆུའི་ནང་དུ་ནུབ་པར་བྱས་ཏེ་འདུག་
ལ་ཉི་མ་ལ་སྔོན་དུ་ཕྱོགས་པར་ཡོངས་སུ་བརྟགས་ལ་ཇི་སྙེད་གནས་ཀྱི་བར་དུ་བཟླས་པ་བྱའོ། །བཟའ་བ་ཐམས་ཅད་སྤངས་ཏེ་ཉོན་མོངས་ཤིང་སྨྲ་བཅད་
བྱས་ཏེ་ནུབ་བདུན་དུ་བཟླས་པ་བྱའོ། །དེ་ནས་བཅོམ་ལྡན་འདས་མའི་ཐང་སྐུ་ཡང་དབུ་སྐྲ་མ་གཏོགས་པར་གུར་གུམ་དང༌། ཙནྡན་གྱིས་བྱུག་པར་བྱ་བ་ནི།
ནུབ་མོ་སྔ་བར་ལངས་ཏེ་ཆུར་ཁྲུ་བདུན། ཞེང་དུ་ཁྲུ་བཅུ་དང་བཅས་པ་ལ་ཚོན་སྣ་མ་ལུས་པ་གསོ་སྦྱོང་དང་ལྡན་པའི་ལྷ་བཟོས་བཅོམ་ལྡན་འདས་མ་མདོག་
ལྗང་སེར་སྣ་ཚོགས་པའི་རྒྱན་གྱིས་བརྒྱན་པ། ཕྱག་གཡས་པ་ན་འབྲས་བུ་ཆེན་པོ་བསྣམས་པ། ཕྱག་གཡོན་པ་ན་སྒྲུབ་པ་པོ་རྣམས་ལ་སྟེར་བའི་རིན་པོ་
ཆེའི་ཟ་མ་ཏོག་མུ་ཏིག་དང༌། རྡོ་རྗེ་ཕ་ལམ་དང༌། བཻ་ཌཱུཪྱའི་འབྲས་བུ་ཅན་བསྣམས་པའི་ཕྱག་དང་ལྡན་པར་བྱའོ། །སྟེང་དུ་ལྷའི་བུ་རིན་པོ་ཆེ་ཆར་མངོན་དུ་འབེབས་

91-1-184b


བཞིན་པ་བྱའོ། །གཡས་ལོགས་སུ་དཔལ་ཆེན་མོ་པདྨའི་ཕྱག་ཅན་སྒྲུབ་པ་པོ་ལ་ཉེ་བར་དགོངས་པ་ལ་གནས་བཞིན་པ་བྱའོ། །གཡོན་ལོགས་སུ་པདྨའི་དཔའ་
རིན་པོ་ཆེས་སྙིམ་པ་གང་བ་བྱའོ། །འོག་ཏུ་སྒྲུབ་པ་པོ་པདྨའི་ལག་པ་ཅན་བྱའོ། །དེ་ནས་ཐང་སྐུ་སྐུ་གདུང་དང་བཅས་པའི་མཆོད་རྟེན་གྱི་དྲུང་དུ་ནུབ་ཕྱོགས་སུ་ཁ་
བསྟན་ལ་བཀྲམ་སྟེ། དེ་ནས་ཉེ་བར་སྤྱོད་པའི་གཏོར་མ་མ་གཏོགས་པ་མཛོད་ཀྱི་བཞེས་པ་ཡང་དབུལ་ཞིང་དྲི་ཞིམ་པོའི་མེ་ཏོག་གིས་མཆོད་པ་ཆེན་པོ་བྱས་ལ་
ཙནྡན་དང༌། ཨ་ག་རུའི་བདུག་པས་བསྲེག་པར་བྱའོ། །ཞུན་མར་གྱི་མར་མེ་བརྒྱ་འབུམ་འབུལ་བར་བྱའོ། །དེ་ནས་སྟན་གཅིག་ལ་གནས་ལ་བཅོམ་ལྡན་
འདས་མའི་ཞལ་ལ་དམིགས་ལ་ནུབ་མོ་མཚན་བཟླས་པ་བྱས་ན། དེ་ནས་སྐྱ་རེངས་ཤར་བའི་དུས་སུ་སྐྱེས་བུ་ཆེན་པོ་ཙམ་གྱི་ནོར་རིན་པོ་ཆེ་ཐམས་ཅད་ཀྱི་རྒྱུན་
འབབ་ཅིང་ཁང་བ་གང་བར་འགྱུར་རོ། །ཡང་ན་མཚན་མོ་ཕྱེད་ན་ཆུའི་ནང་དུ་ཞུགས་ལ་བརྒྱད་བརྒྱ་བཟླས་པར་བྱའོ། །ཟླ་བ་གཅིག་ཏུ་གཅིག་གི་སྦྱོར་བས་ནོར་གྱི་
རྒྱུན་འབབ་པར་འགྱུར་ཏེ། མི་ཤེས་པར་ཁ་ཅིག་འཕེལ་བར་འགྱུར་རོ། །ཡང་ན་རྒྱལ་པོའི་དཀོར་མངོན་པར་འདོད་ན་ཉིན་མོ་ཆུའི་ནང་དུ་བཟླས་པ་བྱ་ཞིང༌། །མཚན་

91-1-185a


མོའི་ཕྱེད་ན་ཏིལ་གྱིས་སྦྱིན་སྲེག་བརྒྱད་བརྒྱ་བྱས་ན། རྒྱལ་རིགས་ལས་རྙེད་པ་ཆེན་པོ་ཐོབ་བོ། །ཡུངས་ཀར་མར་ལ་བསྲེས་ནས་སྦྱིན་སྲེག།
བྱས་ན། རྒྱལ་པོ་དབང་དུ་བྱེད་དོ། །ཀུན་ཏུ་རའི་སྦྱིན་སྲེག་བྱས་ན། རྒྱལ་པོའི་བློན་པོ་དབང་དུ་བྱེད། །ཁ་ཅིག་གིས་ནི། སྦྱོར་བ་གང་གིས་མཚན་མོ་
བཅོམ་ལྡན་འདས་པདྨའི་གདན་ཅན་དྲན་པར་བྱས་ན། སྦྱིན་བདག་ཆེན་པོར་འགྱུར་རོ། །ཡང་ན་སྒྲུབ་ཐབས་ཆེན་པོ་བཤད་པར་བྱ་སྟེ། ཆོ་འཕྲུལ་གྱི་
དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ་ཟས་ཅི་སྲིད་དུ་བཅད་ནས་གདུང་དང་བཅས་པའི་མཆོད་རྟེན་གྱི་དྲུང་ན་ཐང་ག་ནུབ་ཕྱོགས་སུ་བསྟན་ལ་
དགྲམ་ཞིང༌། ཉིན་མོ་ཤེས་རབ་ཀྱི་ཕ་རོལ་ཏུ་ཕྱིན་པ་བཀླག་ཅིང༌། མཚན་མོ་སྟན་གཅིག་ལ་གནས་པས་ནུབ་ཡ་ལ་གྱིས་བཟླས་པ་བྱས་ན། ནོར་གྱི་ཕུང་
པོ་ཆེན་པོ་རྙེད་དེ། འཐོར་གནོད་བྱས་ཀྱང་འཛང་བར་མི་འགྱུར་ཏེ། ལྷ་ཁང་ཆེན་པོ་བྱའོ། །ཆོག་འདིའི་ཆོ་འཕྲུལ་གྱི་དཀར་པོའི་ཕྱོགས་ལ་བཟླས་པ་བྱས་ན།
འཁོར་ལོས་བསྒྱུར་བ་འཐོབ་ཅིང༌། །བཅོམ་ལྡན་འདས་མ་ནོར་རྒྱུན་མ་དངོས་སུ་མཐོང་ཞིང་ཕྱིར་མི་ལྡོག་པའི་བྱང་ཆུབ་སེམས་དཔར་འགྱུར་རོ། །ཇི་ལྟར་དེ་

91-1-185b


ལྟར་ཚངས་སྤྱོད་བྱ་ཞིང༌། །ཁ་ན་མ་ཐོ་བའི་ཟས་ཆང་དང༌། ཉ་ཤ་ལ་སོགས་པ་སྦངས་ཤིང་མཚན་མོ་བཟླས་པ་བྱས་ན། དབུལ་པོར་མི་འགྱུར་རོ། །དེ་ནས་བཅོམ་
ལྡན་འདས་ལ་འཕགས་པ་ཀུན་དགའ་བོ་དང༌། ཟླ་བ་བཟང་པོ་ཡོངས་སུ་དགའ་ནས་ཁྱིམ་བདག་ཟླ་བ་བཟང་པོའི་དོན་དུ་གསུངས་པ་ལ་མངོན་པར་བསྟོད་དོ། །བཅོམ་
ལྡན་འདས་མ་ནོར་རྒྱུན་མའི་རྟོག་པ་རྫོགས་སོ།།    །།ན་མོ་རཏྣ་ཏྲ་ཡཱ་ཡ། ཨོཾ་པ་སུ་དྷ་རེ་སྭཱཧཱ། སྙིང་པོའོ། ན་མོ་རཏྣ་ཏྲ་ཡཱ་ཡ། ཨོཾ་བཱ་སུ་ཤྲཱི་
སྭཱ་ཧཱ། ཉེ་བའི་སྙིང་པོའོ། །ན་མོ་རཏྣ་ཏྲ་ཡཱ་ཡ། ཨོཾ་བཱ་སུ་སྭཱཧཱ། ཉེ་བའི་སྙིང་པོའི་ཡང་ཉེ་བའི་སྙིང་པོའོ། །ཐལ་མོ་སྦྱར་ཏེ་གུང་མོ་གཉིས་དང༌། དེ་ནས་
སྲིན་ལག་གཉིས་དང༌། མཐེའུ་ཆུང་གཉིས་གཤིབས་ཏེ་བསྡིགས་མཛུབ་ཕན་ཚུན་སྦྲེལ་ལ། མཐེའུ་ཆུང་གཉིས་ཅུང་ཞིག་བསྣོལ་ཏེ་རྩེ་མོ་གཉིས་རྒྱབ་སྤྲད་
དེ་ཁབ་ལྟ་བུ་བྱས་ལ། གུང་མོ་རྩེ་སྤྲད་པ་ལ་མཐེབ་མོ་ཟུང་གཅིག་དེའི་འོག་ཏུ་སྦྱར་ཏེ་རེག་པ་བཅས་པ་ནི། རབ་ཏུ་གཟུང་བའི་རྟོག་པ་ལས་གསུངས་པ་སྟེ། ལས་
ཐམས་ཅད་སྒྲུབ་པའི་བཅོམ་ལྡན་འདས་མ་ནོར་རྒྱུན་མའི་གཟུངས་འདི་ཐུབ་པས་གསུངས་པའོ། །ན་མོ་རཏྣ་ཏྲ་ཡཱ་ཡ། ཨོཾ་ཤྲཱི་ཀ་རི། དྷ་ན་ཀ་རི་དྷ་ན་ཀ་རི་སྭཱཧཱ།

91-1-186a


བསྒྲུབ་པར་བྱ་བའི་སྔགས་སོ། །རིག་པ་འདིའི་དང་པོ་རེ་ཞིག་དམ་ཚིག་གི་ཕྱག་རྒྱ་ནི་སོར་མོ་རྣམས་ཐལ་མོ་སྦྱར་ལ་མཐེབ་ཆེན་དབུས་སུ་བཅུག་པ་ནི་བཅོམ་ལྡན་འདས་མའི་དམ་ཚིག་གི་ཕྱག་
རྒྱའོ། །ཨོཾ་ས་མ་ཡེ། ས་མེ་ས་མ་ཡ་ཀ་རི། མ་ཧཱ་ས་མ་ཡེ་སྭཱ་ཧཱ། དམ་ཚིག་གི་ཕྱག་རྒྱ་དང་སྔགས་སོ། །ཕྱག་རྒྱ་དེ་ཉིད་ལ་སྡིགས་མཛུབ་གཉིས་བརྐྱང་བ་ནི་མེ་ཏོག་གི་ཕྱག་རྒྱ་ཡིན་ཏེ། ཨོཾ་བ་སུ་དྷེ་སྭཱཧཱ།
མེ་ཏོག་གི་ཕྱག་རྒྱ་དེ་ཉིད་ལས་གུང་མོ་བརྐྱང་བ་ནི་བདུག་སྤོས་ཀྱི་ཕྱག་རྒྱ་ཡིན་ཏེ། སྔགས་ནི། ཨོཾ་བ་སུ་དྷ་རེ་སྭཱཧཱ། ཕྱག་རྒྱ་འདི་ཉིད་ལ་མིང་མེད་བརྐྱང་བའི་ཕྱག་རྒྱ་ཡིན་ཏེ། སྔགས་ནི། ཨོཾ་བ་སུ་དྷ་མ་ཏི་
ཤྲི་ཡེ་སྭཱཧཱ། ཕྱག་རྒྱ་འདི་ཉིད་ལ་མཐེའུ་ཆུང་གི་སེན་མོ་མཐེབ་ཆེན་གྱིས་བཀབ་སྟེ་སོར་མོ་གཞན་རྣམས་རྡོ་རྗེའི་མཚན་ཉིད་དུ་བྱས་པ་ནི་མར་མེའི་ཕྱག་རྒྱ་སྟེ། སྔགས་ནི། ཨོཾ་བ་སུ་དྷ་རི་ཎི་སྭཱཧཱ། སེན་མོ་གན་རྐྱལ་
དུ་བྱས་ལ་མཐེ་བོང་གཉིས་ལོགས་སུ་སྦྱར་བ་ནི་གཏོར་མའི་ཕྱག་རྒྱ་སྟེ། སྔགས་ནི། ཨོཾ་བ་སུ་དྷ་རེ་ནེ་སྭཱཧཱ། ལྷག་མ་ཉེ་བར་སྤྱོད་པ་ཉི་ཤུ་རྩ་བའི་སྔགས་ཀྱིས་ཐུན་མོང་གི་ཕྱག་རྒྱའམ། སྔགས་ཀྱིས་བསྒྲུབ་པར་བྱའོ།།
བཅོམ་ལྡན་འདས་མའི་ཐང་གའི་ཆོ་ག་ནི་ཉམས་པ་མེད་ཅིང༌། །སྐྲའི་ཉམས་པ་མེད་པ་སྐུད་པ་མ་ཆད་པའི་ཞེང་དུ་མཐོ་གང་གི་ཚད་ཉིད་ལ་རིང་དུ་མཐོ་དོ་བྱས་ཏེ་སྟེང་དུ་བཅོམ་ལྡན་འདས་བྲི། གཡས་སུ་འཕགས་པ་
སྤྱན་རས་གཟིགས་བྱ། གཡོན་དུ་རྡོ་རྗེ་འཆང་བྱ། བཅོམ་ལྡན་འདས་ཀྱི་འོག་ཐང་གའི་དབུས་སུ་བཅོམ་ལྡན་འདས་མ་བྲི་སྟེ། གསེར་གྱི་མདོག་ཅན་རྒྱན་ཐམས་ཅད་ཀྱིས་བརྒྱན་པ། གོས་སྲབ་མོའི་ཤམ་ཀག་མནབས་པ།

91-1-186b


དེ་བཞིན་དུ་གོས་སྲབ་མོའི་སྟོད་གཡོགས་ཅན། ཁ་དོག་སྣ་ཚོགས་ཀྱི་ཤམ་ཐབས་དང་ལྡན་པའོ། །དེ་ནས་འོག་ཕྱོགས་སུ་སྒྲུབ་པ་པོ་ལག་ན་མཆོད་པའི་ཆོ་ག་བྱའོ། །དེ་ནས་སྒྲུབ་པ་པོས་གཙང་སྦྲ་བྱས་གོས་གཙང་མ་གྱོན་ཏེ་གསོ་སྦྱོང་ཡན་ལག་
བརྒྱད་བྱའོ། །དེའི་མདུན་དུ་བསྙེན་པ་འབུམ་ཕྲག་གཅིག་བྱས་ལ་ཇི་ལྟར་འབྱོར་པས་མཆོད་པའི་ཆོ་ག་བྱའོ། །དེ་ནས་སྒྲུབ་པ་པོ་དང་ལྡན་པས་སྨྱུང་བ་བྱས་ཏེ་ཞིང་གི་དབུས་སུ་ཐང་སྐུ་བཞུགས་སུ་གསོལ་ཏེ། དྲི་དང༌། མེ་ཏོག་དང༌། བདུག་པ་
དང༌། ཉེ་བར་ལོངས་སྤྱོད་པའི་གཏོར་མ་བྱས་ལ་བརྒྱད་བརྒྱ་བཟླས་པར་བྱའོ། །ཐང་གའི་འོག་ཏུ་ལན་བརྒྱ་རྩ་གཅིག་གིས་སྔགས་བྱས་པའི་བུམ་པ་ཆུས་ཡོངས་སུ་གང་བ་བཞག་པར་བྱའོ། །བུམ་པའི་ཆུས་གཏོར་མ་བཏང་ཞིང༌།
གླེང་བུ་དང༌། ཐོང་འཛིན་གཉིས་ལ་གཏོར་བར་བྱའོ། །གླེང་བུའི་མགུལ་པ་དང༌། ཐོང་འཛིན་གྱི་མགུལ་པར་མེ་ཏོག་གི་ཕྲེང་བ་གདགས་པར་བྱའོ། །དེ་རྣམས་ཀྱི་མདུན་དུ་སྔགས་པས་ཆུའི་རྒྱུན་ཞིང་ལ་ལན་གཡས་ལོགས་སུ་
བསྐོར་བར་བྱ་བ་ནི་སྔགས་པས་མདུན་དུ་འགྲོ་ཞིང་སྔགས་པའི་རྟིང་ནི་ཞིང་རྨོར་འགྲོ་བར་བྱའོ། །ཕྱིས་ས་བོན་འདེབས་པའི་དུས་སུ་ཆོ་ག་འདིས་བརྒྱད་བརྒྱ་བསྔགས་ལ་ས་བོན་སྦར་བ་གང་ལ་ལན་བདུན་བཟླས་ཏེ་ཞིང་
ལ་གཏོར་བར་བྱའོ། །ས་བོན་གདབ་པའི་ཆོ་གའོ། །དེ་ནི་ཞིང་བརྔ་བའི་དུས་སུ་ཡང་ཆོ་ག་འདིས་བྱའོ། །ཆོ་ག་ལྷག་པོ་ནི་འདིར་དགེ་སློང་བཞི་ལ་ཞིང་གི་མཚམས་བཞིར་ཅི་འདོད་ཀྱི་སྟོན་མོ་བྱས་ཏེ། དེ་ནས་སྔགས་པས་
ཆང་བ་བདུན་བཟླས་པ་བྱེད་ཅིང༌། བརྔ་བ་ནི་ལོ་ཏོག་རྩ་བ་བྱ་བའི་ཆོ་གའོ། །ད་ནི་གཡུལ་འཆག་པ་བྱ་བའི་ཆོ་ག་བཤད་པར་བྱ་སྟེ། གཡུལ་འཆག་པའི་དུས་སུ་སྔགས་པས་རང་ཉིད་གཙང་སྦྲ་བྱས་ལ་གོས་གཙང་མགོན་ལ་ཤར་དུ་ཞལ་

91-1-187a


བསྟན་ཏེ་སྐུ་གཟུགས་བཞུགས་སུ་གསོལ་ལ་དྲི་དང༌། མེ་ཏོག་དང༌། བདུག་པ་དང༌། ཡང་ན་ཉེ་བར་ལོངས་སྤྱོད་པའི་གཏོར་མ་བྱས་
ལ་བཟླས་པ་བྱས་ཏེ་འབྲུའི་ཕུང་པོ་མཚམས་བཞིར་གཞོན་ནུ་མ་གསར་དུ་བག་མ་བྱས་ཤིང་ཁྱོ་ཡོད་པའི་བུད་མེད་བཞི་ལ་སྟོན་མོ་བྱས་ལ། དེ་སྙེད་ཀྱི་མཐར་ཟད་པ་
མེད་པར་གནས་སོ། །དེ་ནས་སྐྱེས་བུས་འབྲུ་འདྲལ་ཞིང་གྲངས་བྱེད་པའི་དཔྲལ་བ་ལ་སྔགས་དགོད་པར་བྱའོ། །བཅོམ་ལྡན་འདས་མའི་སྔགས་དེ་སྲེད་དུ་སྨྲ་བཅད་
བྱས་ལ་བཟླས་པ་བྱའོ། །ཇི་སྙེད་དུ་སྔོ་ལ་བལྟས་ན་གཉིས་འགྱུར་དུ་འགྲོ་བར་འགྱུར་རོ། །དེ་སྙེད་བཟླས་པ་བྱའོ། །དེ་ནས་འབྲུའི་ལྷག་མ་དེ་མི་འཇལ་བར་འཆིང་
པའི་མི་ལ་སོགས་པ་བོས་ཤིང་སྦྱིན་པའམ། དགེ་འདུན་ལ་སྦྱིན་པར་བྱའོ། །གཡུལ་འཆག་པའི་ཆོ་གའོ། །ད་ནི། འབྲུ་བང་མཛོད་དུ་འཇུག་པའི་ཆོ་ག་
བཤད་པར་བྱ་སྟེ། དང་པོ་རེ་ཞིག་མཛོད་ཀྱི་སྒོ་གཡས་གཡོན་དུ་འབྱུང་པོ་གཉིས་གཅེར་བུ་གསུས་པ་འཆང་བ། དབང་པོ་འཕྱང་བ། གཡོན་པའི་ལག་ན་འབྲུའི་
སྣོད་གཟུང་ཞིང་འབྲུ་སྐྱུག་བཞིན་པ། གསེར་གྱི་མདོག་རྒྱན་ཐམས་ཅད་ཀྱིས་བརྒྱན་པ་གཉིས་བྲི་བར་བྱའོ། །མཛོད་ཀྱི་ཁང་པར་ཡང་དྲི་དང༌། བྱུག་པ་དང༌། མཆོད་

91-1-187b


ཡོན་སྦྱིན་ཞིང༌། གདུགས་དང༌། རྒྱལ་མཚན་དང༌། བ་དན་ལ་སོགས་པས་བཅོམ་ལྡན་འདས་མའི་ཐང་གའི་མཛོད་ཀྱི་ནང་དུ་གཞུག་པར་བྱའོ། །དེ་ནས་འོ་མའི་ཆུ་རྒྱུན་
གཏོར་བཞིན་པའི་སྔགས་པས་འགྲོ་བར་བྱ་ཞིང༌། དེའི་རྒྱབ་ནས་དེ་ནས་བྲི་བར་ཁྱིམ་དུ་གཞུག་པར་བྱའོ། །དེའི་རྗེས་ལ་འབྲུའི་མཛོད་ཁང་དུ་ཕྱག་རྒྱ་གཞག་པར་བྱའོ། །དེ་
ནས་མཛོད་ཀྱི་ཁང་པའི་སྒོ་རུ་དགེ་འདུན་གྱི་སྟོན་མོ་བྱས་ལ་དྲི་དང༌། མེ་ཏོག་དང༌། བདུག་པ་ལ་སོགས་པས་མཆོད་དོ། །ནོར་རྒྱུན་མའི་གཟུངས་རྫོགས་པར་བཀླག་པར་
བྱའོ། །གཏོར་མ་རྒྱ་ཆེན་པོ་བྱས་ལ་ཐང་གའི་མདུན་དུ་དེ་ནས་སྐྱེས་བུས་འབྲུ་ཕྱིར་འབྱིན་པར་བྱེད་དེ། དེ་ནས་བཅོམ་ལྡན་འདས་མ་དང་འདྲ་བར་བསམ་ལ་གུར་གུམ་
གྱིས་གྲོ་ག་ལ་སྔགས་བྲིས་ལ། སྤྱི་བོར་བཅིངས་ལ་ཁ་གོས་ཀྱིས་བཀབ་ལ་ཉི་མ་རེ་རེ་ཞིང་འབྲུ་ཕྱིར་དབྱུང་བར་བྱའོ། །མཛོད་ཁང་གི་སྒོ་རུ་ཉིན་རེ་ནོར་རྒྱུན་མ་ཞེས་བྱ་བའི་
གཟུངས་ཀྱི་མདོ་བཀླག་པར་བྱའོ། །སྔགས་པ་བསྒྲུབ་བྱའི་སྔགས་བལྟས་ལ་དུས་གསུམ་དུ་བརྒྱད་བརྒྱ་བཟླས་པ་བྱའོ། །ཇི་ལྟར་རྙེད་པའི་བཅོམ་ལྡན་འདས་མ་ནོར་རྒྱུན་
མའི་རྟོག་པ་རྫོགས་སོ།།    །།རྒྱ་གར་སྐད་དུ། ཤྲཱི་མ་ཧཱ་ཀཱ་ལ་ཏནྟྲ། བོད་སྐད་དུ། དཔལ་ནག་པོ་ཆེན་པོའི་རྒྱུད། དབང་གི་རྟ་མཆོག་སྐུ་ལ་ཕྱག་

91-1-188a


འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། ཤར་ལྷོའི་དུར་ཁྲོད་ཆེན་པོ་ཧ་ཧ་དྲག་ཏུ་དགོད་པའི་གནས་ཤིང་ཙནྡན་གྱི་ནགས་
ཚལ་རབ་ཏུ་དགའ་བའི་མིང་ཞེས་བྱ་བ་མི་མ་ཡིན་ཕོ་མོ་མང་པོ་འདུས་པའི་ཕོ་བྲང་དུ་དཔལ་ནག་པོ་ཆེན་པོ་ཞེས་བྱ་བ་བི་ནཱ་ཡ་ཀ་ལ་སོགས་ཏེ་འཁོར་གདུག་པ་ཅན་རྣམས་
ཀྱི་དབུས་ན་སྐྱེ་འགྲོ་སེམས་ཅན་རྣམས་ཀྱི་སྲོག་དབུགས་ལ་དབང་བྱེད་པའི་ནག་པོ་ཆེན་པོ་ཞེས་བྱ་བ་ཞིག་ཡོད་དེ། དེའི་ཚེ་དེའི་དུས་ན་ནུབ་ཕྱོགས་ཀྱི་འཇིག་རྟེན་གྱི་
ཁམས་ན་མཐར་བྱེད་རྟའི་རྒྱལ་པོ་ཞེས་བྱ་བ་རྒྱལ་པོ་ཆེན་པོ་བཞི་ལ་སོགས་པའི་འཁོར་བྱིས་བསྐོར་ཏེ་དྲེགས་པ་ཅན་འདུལ་བའི་ཏིང་ངེ་འཛིན་ལ་སྙོམས་པར་ཞུགས་
ནས་ལྕགས་ཀྱུའི་ཕྱག་རྒྱ་བཅས་ནས་ཨོཾ་བཛྲ་ཀྲོ་དྷ་ཧ་ཡ་གྲི་བ་ཧཱུཾ་ཧུ་ལུ་ཧུ་ལུ་ཧཱུཾ་བཾ་ཞེས་བརྗོད་པས། དུར་ཁྲོད་ཧ་ཧ་དྲག་ཏུ་དགོད་པའི་གནས་ནས་ནག་པོ་རང་དབང་མེད་
པར་མཐར་བྱེད་རྟའི་རྒྱལ་པོའི་མངོན་དུ་བྱུང་སྟེ་ལས་ཅི་བྱ་ཟེར་ཞིང་རང་རྟགས་སྲོག་གི་སྙིང་པོ་འདི་མདོངས་གསོལ་དུ་ཕུལ་བ། ཨོཾ་བཛྲ་མ་ཧཱ་ཀཱ་ལ་ཀྵིཾ་ཀྵེ་ཏྲ་བིགྷྣཱཾ་བི་ནཱ་
ཡ་ཀ་ཧཱུཾ་ཧཱུཾ་ཕཊ་ཅེས་ཕུལ་ལོ། །དཔལ་ནག་པོ་ཆེན་པོའི་རྒྱུད་ལས། གླེང་གཞིའི་ལེའུ་སྟེ་དང་པོའོ།།    །།དེ་ནས་རྒྱལ་པོ་མིག་མི་བཟང་གིས་མཐར་


91-1-188b


བྱེད་རྟའི་རྒྱལ་པོ་ལ་འདི་སྐད་ཅེས་གསོལ་ཏོ། །ཨེ་མ་པདྨ་ཁྲོས་པའི་བདག །ནག་པོ་ཆེན་པོ་དྲག་ཤུལ་ཅན། །གསང་བའི་སྒྲུབ་པ་བཤད་དུ་གསོལ། །མགོན་པོ་བསྒྲུབ་
པར་བྱ་བ་གང༌། །གསད་ཅིང་ལུས་སྲོག་དབྱེ་བ་དང༌། །མ་གྲུབ་ཤི་ས་བསྟན་པ་དང༌། །མགོན་པོའི་རྟགས་དང་སེར་བ་རྣམས། །རྟ་མཆོག་ཆེན་པོས་བདག་ལ་སྩོལ། །ཅེས་
ཞུས་པས། དེ་ནས་པདྨ་ཁྲོས་པ་ཡིས། །ནག་པོའི་སྒྲུབ་ཐབས་ཆེད་དུ་བརྗོད། །དམ་ཚིག་ལྡན་པའི་སྔགས་པ་ཡིས། །སངས་རྒྱས་བསྟན་པ་བསྲུང་སླད་དུ། །གཟའ་སྐར་
ཚེས་གྲངས་ཤིས་པ་ལ། །དུར་ཁྲོད་ལ་སོགས་ཤིང་གཅིག་ཏུ། །བསོད་ནམས་ཚོགས་ནི་བསགས་བྱས་ལ། །ནག་པོ་ཆེན་པོ་བསྒྲུབ་པར་བྱ། །ཕུང་སའམ་ས་ནག་དག་ལ་
ནི། །སྟེགས་བུ་གྲུ་བཞི་བྱས་ནས་ནི། །དྲི་སྤོས་ཁྲག་གིས་ཆག་ཆག་བྱ། །དབུས་སུ་གྲུ་གསུམ་ཟླ་ཁམ་ལྡན། །ཕྱི་རོལ་པདྨ་འདབ་བརྒྱད་བྲི། །དེ་དབུས་ཐོད་ཆེན་ནང་དུ་ནི། །ཤ་
ལྔ་སྙིང་སྣས་བརྒྱན་པ་ཡི། །གཏོར་མ་བཤོས་བུ་ཁྲུ་གང་ཚད། །དེ་ལ་མདའ་གཟུགས་དམར་ནག་དར། །གྲི་སྙིང་ཙ་ཀ་ལི་ཡང་གཟུགས། །དེ་ཉིད་མགོན་པོའི་རྟེན་དུ་གཞག།
ཌཱ་མ་རུ་ཡི་པགས་པའི་ནང༌། །མགོན་པོའི་སྲོག་སྔགས་བྲི་བར་བྱ། །ལྡོ་ཡི་ནང་དུ་བླ་རྡོས་དྲིལ། །སྤོས་དང་རྒྱུན་གཏོར་གཏང་བར་བྱ། །དཀོན་མཆོག་སྤྱི་ལ་མཆོད་པ་བཤམ། །དེ་ནས་པདྨར་བདག་བསྒོམས་

91-1-189a


ལ། །ཐུགས་ཀའི་ཧྲཱི་ལས་འོད་འཕྲོས་པས། །བླ་མ་སངས་རྒྱས་ལ་སོགས་པ། །རང་གི་མདུན་དུ་བསམ་བྱས་ལ། །མཆོད་པ་རྣམས་ལྔ་
དབུལ་བར་བྱ། །རྣམ་དག་བདུན་གྱི་འོག་ཏུ་ནི། །ཚད་མེད་བཞི་པོ་བསྒོམ་པར་བྱ། །བཏང་སྙོམས་ལ་སོགས་པཾ་རཾ་ཏྲི། །པད་སྟེང་ཡི་གེ་ཧཱུཾ་ལས་ནི། །ནག་པོ་ཞལ་
གཅིག་ཕྱག་དྲུག་པ། །གྲི་གུག་ཕྲེང་བ་ཌཱ་མ་རུ། །ཐོད་པ་མདུང་དང་ཞགས་པ་བསྣམས། །གཡས་གཡོན་རིམ་པས་བསྣམས་པའོ། །སྦྲུལ་དང་རིན་ཆེན་རྒྱན་གྱིས་
བརྒྱན། །སྐུ་སྨད་བ་ཏི་ཁྲ་བོ་གསོལ། །སྟག་ལྤགས་ཞིང་གི་ཤམ་ཐབས་ཅན། །གཏུམ་པོ་སྤྱན་གསུམ་མཆེ་བ་གཙིགས། །དཔྲལ་བར་དྲི་ཡི་ཐིག་ལེས་བརྒྱན། །སྤྱི་
གཙུག་མི་བསྐྱོད་སྤྲུལ་སྐུ་བརྟན། །དེ་ལྟར་བདག་མདུན་གསལ་བསྒོམས་ནས། །སྤྱན་དྲངས་མཆོད་དང་བཟླས་པར་བྱ། །གཏོར་མ་པཱུ་ཛ་ལ་སོགས་པས། །ནག་
པོ་ཆེ་ལ་སྦྱིན་པར་བྱ། །མགོན་པོའི་ཐུགས་ཀའི་ཧཱུཾ་ལས་ནི། །སྲོག་གི་ཡི་གེ་གཡས་ནས་བསྐོར། །ཁོར་ཡུག་དག་གིས་བཟླ་བར་བྱ། །ཨོཾ་བཛྲ་མ་ཧཱ་ཀ་ལ་ཀྵིཾ་ཀྵེ་ཏྲ་བིགྷྣཱཾ་བི་ནཱ་
ཡ་ཀ་ཧཱུཾ་ཧཱུཾ་ཕཊ། དེ་སྐད་ཅེས་ནི་རབ་བརྗོད་པས། །ནག་པོ་གྲུབ་པའི་རྟགས་རྣམས་འབྱུང༌། །དཔལ་ནག་པོ་ཆེན་པོའི་རྒྱུད་ལས། བསྙེན་ཅིང་སྒྲུབ་པའི་ལེའུ་སྟེ་

91-1-189b


གཉིས་པའོ།།    །།དེ་ནས་ཡང་དག་བཤད་བྱ་བ། །སངས་རྒྱས་བསྟན་པ་བཤིག་པ་དང༌། །རྣལ་འབྱོར་བར་ཆད་བྱེད་པ་རྣམས། །ནག་པ་ཆེན་པོས་བསྒྲལ་
འདོད་ན། །སྟེགས་བུ་གྲུ་བཞི་བྱས་ནས་ཀྱང༌། །དྲག་པོ་ཨེ་ཡི་ནང་དུ་ནི། །ཕོ་མོ་རབས་ཆད་ཐོད་པའི་ནང༌། །གཟུགས་ནི་སྦྲ་ཚིལ་དག་ལ་བྱ། །མིང་རུས་དག་ནི་བཀོད་ནས་ཀྱང༌། །བསད་དང་ན་བ་
སྐབས་དང་སྦྱར། །མགོན་པོའི་སྐུ་དང་དམ་རྫས་རྣམས། །ཁ་དང་ཁ་ལ་དགོད་པར་བྱ། །ཕག་ཐོད་ནང་དུ་ཐུན་རྫས་བླུགས། །རྟག་གཏོར་རྒྱུན་གཏོར་གཡས་དང་གཡོན། །གསང་སྔགས་
འདི་ཡིས་གསད་པར་བྱ། །ཨོཾ་བཛྲ་མ་ཧཱ་ཀ་ལ་ཀྵིཾ་ཀྵེ་ཏྲ་བིགྷྣཱཾ་བི་ནཱ་ཡ་ཀ་ཧཱུཾ་ཧཱུཾ་ཕཊ། ཨོཾ་མ་ཧཱ་ཀཱ་ལཱ་ཡ་ཤཱ་ས་ན་ཨུ་པ་ཧ་རི་ཎི་ཨེ་ཥ་ཨ་པ་ཤྩི་མ་ཀ་ལོ་ཨ་ཡཾ་ཨི་དཾ་རཏྣ་ཏྲ་ཡ་ཨ་
པ་ཀ་རི་ཎཾ་ཡ་དི་པྲ་ཏི་ཛྙཱ་སྨ་ར་སི་ཏ་དཱ་ཨི་དཾ་དུ་ཥྚཾ་ཁ་ཁ་ཁཱ་ཧི་ཁཱ་ཧི། མཱ་ར་མཱ་ར། གྲིཧྞ་གྲིཧྞ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དེ་ན་མེ་ཀེ་ན་དགྲ་བོ་མཱ་ར་ཡ་
ཧཱུཾ་ཧཱུཾ་ཕཊ་ཕཊ། ཧཱུཾ་བི་ནཱ་ཡ་ཀ་བི་ལ་ས་ཏྲཾ་བི་ཧྲྀ་ཧཱུཾ་ཛ་སི་མ་བུ་བི་ནཱ་ཡ་ཀ་ཨ་མུ་ཀ་པྲི་སྲོག་ཧུར་ཐུམས་ཛ་མཱ་ར་ཡ་རྦད། དྲག་སྔགས་བཟླས་ཤིང་ཐུན་གྱིས་བྲབ། །ཞག་བདུན་བར་
དུ་སྨྲ་མི་བྱ། །དེ་ལ་རྟགས་རྣམས་རྫོགས་པར་འགྱུར། །དཔལ་ནག་པོ་ཆེན་པོའི་རྒྱུད་ལས། ལུས་སྲོག་དབྱེ་བའི་ལེའུ་སྟེ་གསུམ་པའོ།།    །།དེ་ནས་ཡང་དག་


91-1-190a


བཤད་བྱ་བ། །ལས་མཐའ་སྦྱིན་སྲེག་དག་གིས་བརྟུལ། །གྲུ་གསུམ་དབུས་སུ་གདུག་པའི་ཤིང༌། །དབུས་སུ་ནག་པོ་འཁོར་བཅས་
བསྐྱེད། །ལིངྒ་གཏོར་མ་དམ་རྫས་རྣམས། །ནག་པོའི་ཞལ་དུ་དབུལ་བར་བྱ། །སྔགས་འདི་བཟླས་ཤིང་བསྲེག་པར་བྱ། །ཨགྣི་ཛྭ་ལ་རཾ་ལས་རྫོགས། །ཐལ་བ་རླུང་
དམར་དག་ལ་བསྐུར། །ཨ་མུ་ཀ་ནི་མྱུར་དུ་རློག །དཔལ་ནག་པོ་ཆེན་པོའི་རྒྱུད་ལས། མཐའ་བརྟུལ་བའི་ལེའུ་སྟེ་བཞི་པའོ།།    །།དེ་ནས་ཡང་
དག་བཤད་བྱ་བ། །དེ་ལྟར་བསྒྲུབས་ཀྱང་མ་གྲུབ་ན། །གཅིག་དང་གཉིས་ལ་ནན་ཏན་བསྐྱེད། །དེ་ལྟར་བྱས་ཀྱང་མ་གྲུབ་ན། །ས་གསུམ་ཁྲག་གསུམ་དུག་གསུམ་
ལ། །ཁྲུ་གང་པ་ཡི་གཟུགས་ཀྱི་ཚད། །གྲུ་གསུམ་དབུས་སུ་ནག་པོའི་གཟུགས། །སྤྱི་ཚར་དག་ཏུ་ལྡིང་དུ་གཞུག །བྲིས་སྐུ་དམ་རྫས་བླ་རྡོ་རྣམས། །རང་གི་གྲུ་གསུམ་
མལ་གྱི་འོག །དུག་དང་ཚེར་མས་སྟེང་ནས་དགབ། །ཐུན་རྫས་བྲབ་ཅིང་སྔགས་འདི་བཟླས། །ཨོཾ་བཛྲ་ཀྲོ་དྷ་ཧ་ཡ་གྲི་བ་ཧཱུཾ་ཧུ་ལུ་ཧུ་ལུ་ཧཱུཾ་ཕཊ། ཕཊ་ཧཱུཾ་ཧཱུཾ་ཀ་ཡ་ནཱ་བི་གྷཱཾ་བི་
ཀྲ་ཀྵེ་ཀྵིཾ་ལ་ཀཱ་ཧཱ་མ་བཛྲ་ཨོཾ། །དེ་སྐད་བརྗོད་ཅིང་ཐུན་གྱིས་བྲབ། །དེ་ལ་རྟགས་རྣམས་རྫོགས་པ་དང༌། །དེ་ནས་གསོ་བའི་ཆོ་ག་བྱ། །བྲིས་སྐུ་བླ་རྡོ་དམ་རྫས་རྣམས། །སྤོས་


91-1-190b


ཆུས་བཀྲུ་ཞིང་སྔགས་འདི་བཟླས། །ཨོཾ་བཛྲ་མ་ཧཱ་ཀ་ལ་ཀྵིཾ་ཀྵེ་ཏྲ་བིགྷྣཱི་བི་ནཱ་ཡ་ཀ་ཧཱུཾ་ཧཱུཾ་ཕཊ་སོས་སོས་སྭཱ་ཧཱ། དེ་སྐད་བྱས་ལ་གནས་སུ་ནི། །མགོན་པོའི་གཟུགས་ཀྱང་སྤོས་
ཆུས་བཀྲུ། །གྲུ་གསུམ་དབུས་སུ་བླངས་བྱས་ལ། །དགྲ་བོའི་མིང་རུས་སྙིང་གར་གཞུག །ཞག་བདུན་བསྒྲུབས་ལ་དགྲ་ལ་བསྐྱལ། །ཨ་མུ་ཀ་ནི་མྱུར་དུ་བརླག། །དཔལ་མགོན་
བོ་ནག་པོའི་རྒྱུད་ལས། མ་གྲུབ་ན་སྤོགས་པའི་ཆོ་ག་དང་གསོ་བའི་ལེའུ་སྟེ་ལྔ་པའོ།།    །།དེ་ནས་ཡང་དག་བཤད་བྱ་བ། །བྱ་ནག་འཕུར་ཞིང་ལྡིང་བ་
དང༌། །མོན་པ་ཨ་ཙ་ར་དང་ནི། །དགེ་བཤེས་བནྡྷེ་སློབ་དཔོན་དང༌། །འོད་དང་སྒྲ་དང་ཁང་པ་འཚེག །མགོན་པོའི་སྐུ་དག་དངོས་སུ་མཐོང༌། །དགྲ་ལ་དམག་དྲངས་སེམས་
ཅན་བསད། །མི་ནག་དག་ལ་སྙིང་སྟོབས་དང༌། །མཛེ་བོ་དང་ནི་སྤྲང་པོ་དང༌། །བྱ་ནག་ཐང་ལ་ལྷུང་བ་འབྱུང༌། །དཔལ་མགོན་པོ་ནག་པོའི་རྒྱུད་ལས། རྟགས་ཀྱི་རིམ་
བའི་ལེའུ་སྟེ་དྲུག་པའོ།།    །།དེ་ནས་ཡང་དག་བཤད་བྱ་བ། །སེར་བ་དབབ་པའི་ལས་བྱ་ན། །མོན་ནམ་མཛེ་ཅན་ཐོད་པ་རུ། །འཁོར་ལོ་རྩིབས་
བཞི་བྲིས་ནས་ཀྱང༌། །རིགས་ལྔ་ཀླུ་ཡི་ས་བོན་དགོད། །རྩིབས་མཆན་སེར་སྲུང་མིང་རུས་དང༌། །ཡུལ་དུ་ཕོབ་ཅེས་བྱ་བ་བྲི། །དེ་མཐར་འཁོར་ལོ་རྩིབས་དགུ་ལ། །དྲེགས་


91-1-191a


པའི་སྔགས་དག་བྲི་བར་བྱ། །རྒྱབ་ཏུ་གང་ཡིན་ཡུལ་མིང་དང༌། །རླུང་གི་སྙིང་པོ་བྲི་བར་བྱ། །བདག་ཉིད་པདྨ་ཁྲོས་པར་བསྒོམ། །གསང་
སྔགས་འདི་ཡིས་གནད་ལ་བོར། །ཨོཾ་བཛྲ་མ་ཧཱ་ཀཱ་ལ་ཀྵི་ཀྵེ་ཏྲ་བི་གྷྣཱཾ་བི་ནཱ་ཡ་ཀ་ཧཱུཾ་ཧཱུཾ་ཕཊ། ནཱ་ག་སྙིང་གཟེར། ཕུ་ཧུར་ཐུམས་ཛ་ཁྲོམ་ཤར་ཧྲིལ་བྷྱོ། །དེ་སྐད་ཅེས་ནི་རབ་
བརྗོད་ལ། །ཉུངས་ཀར་ཉུངས་ནག་སྐེ་ཚེ་དང༌། །ཁྲག་དང་དུག་གིས་ཐོད་པར་བྲབ། །ལོ་འབྲས་རླུང་ཁྱེར་རྟགས་བྱུང་ན། །དགྲ་ཡི་ཡུལ་དུ་དབབ་པར་བྱ། །གལ་ཏེ་
འཇིག་རྟེན་ཕུང་བའོ་།དཔལ་མགོན་པོ་ནག་པོའི་རྒྱུད་ལས། སེར་བ་དབབ་པའི་ལེའུ་སྟེ་བདུན་པའོ།།    །།དེ་ནས་ཡང་དག་ངེས་གསུངས་པ། །ཨེ་
མ་འཁོར་འདུས་ངོ་མཚར་ཅན། །མ་འོངས་དམ་ཅན་སྒྲུབ་བྱེད་ན། །དམ་ཚིག་ལ་གནས་སྡོམ་པ་གཟུང༌། །གཏོར་མ་དག་ལ་བརྩོན་པར་བྱ། །དམ་རྫས་བླ་རྡོ་ལུས་
ལ་བསྲེལ། །ཞེས་གསུངས་པས་རྒྱལ་པོ་མིག་མི་བཟང་ལ་སོགས་པའི་འཁོར་རྣམས་ཡིད་རངས་ནས་ནག་པོ་ཆེན་པོས་བསྟན་པ་སྲུང་བར་ཁས་བླངས་ནས་མི་སྣང་
བར་གྱུར་ཏོ། །དཔལ་ནག་པོ་ཆེན་པོའི་རྒྱུད་ལས། ལེའུ་བརྒྱད་པ་རྫོགས་སོ།།    །།རྒྱ་གར་གྱི་མཁན་པོ་ཨ་མོ་གྷ་བཛྲ་དང༌། བོད་ཀྱི་ལོ་ཙཱ་བ་ཕུར་བུ་

91-1-191b


འོད་ཀྱིས་བསྒྱུར་བའོ།།    །།རྒྱ་གར་སྐད་དུ། ཨཱཪྱ་ཤྲཱི་མ་ཧཱ་ཀཱ་ལ་ནཱ་མ་དྷཱ་ར་ནཱི། བོད་སྐད་དུ། འཕགས་པ་དཔལ་མགོན་པོ་ནག་པོ་ཞེས་བྱ་བའི་གཟུངས། སངས་
རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེའི་གདན་ལ་བདུད་བཏུལ་ཏེ་མངོན་པར་
རྫོགས་པར་སངས་རྒྱས་ནས་རིང་པོར་མ་ལོན་པ་ཞིག་ན་བྱང་ཆུབ་ཀྱི་ཤིང་དྲུང་ན་བཞུགས་སོ། །བཅོམ་ལྡན་འདས་ག་ལ་བ་དེ་ལོགས་སུ་ལྷའི་སྡེ་དཔོན་ཆེན་པོའི་ཚོགས་ཀྱི་བདག་
པོ་མ་ཧཱ་ཀཱ་ལ་འདོད་ཁམས་ཀྱི་དབང་ཕྱུག་ལ་དབང་བསྒྱུར་བ། དཔལ་མགོན་པོ་ནག་པོ་ཆེན་པོས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་
འདུག་སྟེ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་རིག་པ་འབུལ་གྱི་བཞེས་སུ་གསོལ། ཨོཾ་ཤྲཱི་མ་ཧཱ་ཀཱ་ལ་གཱ་ན་གུ་ཏི་སྭཱ་ཧཱ། ན་མཿཤྲཱི་མ་ཧཱ་ཀཱ་ལ་གཱ་ནེ་
གུ་ཏི་ཤཱ་ཡཱ། ན་མོ་ཡོ་གི་ན་ཎི་ན། ཏདྱ་ཐཱ། ཨོཾ་ཧི་ལེ་ཧི་ལེ། ཀི་ཏེ་ཀི་ཏེ་ནི། ཙི་དེ་ཙི་དེ་ནི་སྭཱ་ཧཱ། ནད་ཐམས་ཅད་དང༌། རིམས་ཐམས་ཅད་དང༌། གདོན་ཐམས་ཅད་དང༌།
མི་ངས་ཐམས་ཅད་དང༌། འབྱུང་པོ་ཐམས་ཅད་དང༌། ཉེས་པར་བསྒོམས་པ་ཐམས་ཅད་དང༌། ཉེས་པར་བལྟས་པ་རྣམས་སྟེང་དུ་གཞན་འཕྲུལ་དབང་བྱེད་ལ་ཐུག་པ་

91-1-192a


མན་ཆད་བཅིང་ངོ༌། །འོག་ཏུ་ནི་སེམས་ཅན་དམྱལ་བ་ལ་ཐུག་པ་ཡན་ཆད་བཅིང་ངོ༌། །ཐད་ཀ་ཁོ་ར་ཁོར་ཡུག་ཏུ་ནི་རི་ལ་ཐུག་པ་ཚུན་ཆད་བཅིང་ངོ༌། །
གཞན་ཡང་འདི་བཏོན་པས་གཙུག་ལག་ཁང་དང༌། དཀྱིལ་འཁོར་གྱི་སྲུང་མ། དུག་གསུམ་ནད་ཀྱི་སྨན་པ། རིག་འཛིན་ཡོངས་ཀྱི་སྲོག་ཤིང༌། རྣལ་འབྱོར་ཀུན་གྱི་དགྲ་བླ།
བདུད་འདུལ་རྣམས་ཀྱི་དབང་ཕྱུག །སྲིན་པོ་ལངྐ་པུ་རིའི་གྲོང་ཁྱེར་གཏན་ནས་རློག་པ། གནོད་སྦྱིན་གྱི་བུ་མོ་ནམ་མཁའི་གློག་མ་སྤྲིན་རྡུལ་དུ་རློག་པ། ལྷ་མ་ཡིན་གྱི་བུ་མོ་ནམ་
མཁའི་གློག་མ་སྙིང་རྡུལ་དུ་རློག་པ། དཀོན་མཆོག་གསུམ་གྱིས་བསྟན་པ་སྲུང་བར་ཁས་བླངས་ཤིང་དམ་བཅས་པའོ། །འཕགས་པ་དཔལ་མགོན་པོ་ནག་པོ་ཞེས་བྱ་བའི་
གཟུངས་རྫོགས་སོ།།    །།རྒྱ་གར་སྐད་དུ། དེ་བི་མ་ཧཱ་ཀཱ་ལི་ནཱ་མ་དྷ་ར་ཎི། བོད་སྐད་དུ། ལྷ་མོ་ནག་མོ་ཆེན་མོའི་གཟུངས། སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མངོན་པར་རྫོགས་པར་སངས་རྒྱས་ནས་རིང་པོར་མ་ལོན་
པ་ཞིག་ན་བྱང་ཆུབ་ཀྱི་ཤིང་དྲུང་ན་བཞུགས་སོ། །དེ་ནས་འདོད་པའི་ཁམས་ཀྱི་དབང་ཕྱུག་མ་བདུད་ཀྱི་ཡུམ། གཤིན་རྗེའི་ལྕམ་མོ། ལྷ་མོ་ནག་མོ་ཆེན་མོས་བཅོམ་ལྡན་

91-1-192b


འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འདུག་གོ། །དེ་ནས་བཅོམ་ལྡན་འདས་ལ་ལྷ་མོ་ནག་མོ་ཆེན་མོས་གསོལ་པ། བཙུན་པ་བཅོམ་ལྡན་འདས་ཀྱི་ཞབས་ལ་ཕྱག་འཚལ་
བའི་རིག་པ་འདི་འབུལ་ན། བདག་གིས་དེ་བཅོམ་ལྡན་འདས་ཀྱིས་བཞེས་སུ་གསོལ། དེ་ནས་བཅོམ་ལྡན་འདས་ཀྱིས་བཀའ་སྩལ་པ། བདུད་ཀྱི་ཡུམ་གཤིན་རྗེའི་ལྕམ་མོ་ནག་མོ་ཆེན་མོས་
སྟེང་དུ་ནི་གཞན་འཕྲུལ་དབང་བྱེད་ལ་ཐུག་པ་མན་ཆད་བཅིང་བར་བྱའོ། །འོག་ཏུ་ནི་སེམས་ཅན་དམྱལ་བ་ལ་ཐུག་པ་ཡན་ཆད་བཅིང་བར་བྱའོ། །ཐད་ཀ་ཁོ་ར་ཁོར་ཡུག་ཏུ་ནི་རི་ལ་ཐུག་པ་ཚུན་ཆད་
བཅིང་བར་བྱའོ། །དེའི་སྔགས་འདི་དག་ཀྱང་བཟླས་པར་བྱ་སྟེ། ཏདྱ་ཐཱ། ཨོཾ་རུ་རུ་རོ་རུ་བི་ཏིཥྛ་བ་ཏོ་སི་རུ་རུ་རོ་རུ་བི་ཏིཥྛ་བཱ་ཏོ་སི་སྭཱ་ཧཱ། འདི་བཏོན་པས་རིམས་དང༌། ནད་དང༌། མི་ངས་དང༌། ཉེས་བར་བལྟས་
བ་ཐམས་ཅད་དང༌། མཛེ་དང༌། ཕོལ་མིག་དང༌། གཡན་པ་ལ་སོགས་པའི་ནད་ཐམས་ཅད་ཞི་བར་འགྱུར་རོ་སྭཱ་ཧཱ། ལྷ་མོ་ནག་མོ་ཆེན་མོའི་གཟུངས་རྫོགས་སོ།།    །།འཕགས་པ་ནག་པོ་ཆེན་
པོའི་གཟུངས་རིམས་ནད་ཐམས་ཅད་ལས་རྣམ་པར་ཐར་བར་བྱེད་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ནག་པོ་ཆེན་པོ་སྐྱེས་བུ་ནག་སེར་མཆེ་བ་རྣོན་པོ། མཆེ་བ་ཆེན་
པོ་རིམས་ནད་ཐམས་ཅད་ལས་རྣམ་པར་ཐར་པར་བྱེད་པ་བརྗོད་པར་བྱ་སྟེ། ཕྱོགས་གང་དང་གང་དུ་བལྟས་པ་དེར་བདག་ལ་རིམས་ནད་མེད་པར་གྱུར་ཅིག། །ཏདྱ་ཐཱ། ཧ་ན་ཧ་ན་རཱ་ཛ་དྷུ་ཏེ་ན། ད་ཧ་ད་ཧ་རཱ་

91-1-193a


ཛ་དྷུ་ཏེ་ན། པ་ཙ་པ་ཙ་རཱ་ཛ་དྷུ་ཏེ་ན། བ་ཧུ་ཤྲ་བེ་བ་ཧུ་པ་རི་བཱ་རེ། བ་ཧུ་པ་རི་ཤོ་དྷ་ནེ། ཨི་པཉྩ་ར་ཙཎྜ་ལ་ན། ཧ་ན་ཧ་ན། ཨོཾ་སུཾ་བྷ་ནེ་སུཾ་བྷ།
ཤི་རཽ་མུཉྩ། ཙཀྵུར་མུཉྩ། ཤྲོ་ཏྲ་མུཉྩ། གྷྲ་ཎ་མུཉྩ། ཛཱི་ཧ་མུཉྩ། ཀཎྛ་མུཉྩ། གྲཱི་བ་མུཉྩ། པྲྀཥྛ་མུཉྩ། ཀཱ་ཊི་ཀ་མུཉྩ། ཀུ་ཀྵ་མུཉྩ། ཨཱ་རུ་མུཉྩ། ཛ་ནཽ་མུཉྩ། ཧསྟ་
མུཉྩ། པཱ་དཽ་མུཉྩ། ཨཾ་གུ་ལྱ་མུཉྩ། ཨཾ་གྲ་པྲ་ཏྱཾ་ག་མུཉྩ། ཨ་པ་ས་ར། ཨ་ནྱ་སཱི་མུཉྩ། གཙྪ། ཛྭ་ར་མུ་ཏོ་སི། བདག་ལ་སྭཱ་ཧཱ། ཨོཾ་ཛཱ་ལ་མཱ་ཨཾ་གུ་ལེ་ཧཱུཾ།
སརྦ་ཛྭ་ར་ནན་ཕཊ། འཕགས་པ་ནག་པོ་ཆེན་པོའི་གཟུངས་རིམས་ནད་ཐམས་ཅད་ལས་རྣམ་པར་ཐར་པར་བྱེད་པ་རྫོགས་སོ།།    །།རྒྱ་གར་གྱི་མཁན་
པོ་པྲ་ཛྙཱ་ཝརྨ་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།     རྒྱ་གར་སྐད་དུ། ཤྲཱི་དེ་བི་ཀཱ་ལ་པྲ་མ་རཱ་ཛ་ཏནྟྲ་ཀཱི་ལོ། བོད་སྐད་
དུ། དཔལ་ལྷ་མོ་ནག་མོའི་བསྟོད་པ་རྒྱལ་པོའི་རྒྱུད། རིགས་སྔགས་དང༌། གསང་སྔགས་ཀྱི་མངའ་བདག་དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །འདི་སྐད་
བདག་གིས་ཐོས་པ་དུས་གཅིག་ན། རི་རབ་ཀྱི་རྩེ་མོ་རྩུབ་འགྱུར་གྱི་ཚལ་ཆེན་པོ་ན་བཅོམ་ལྡན་འདས་དཔལ་དྲག་པོ་ཆེན་པོ་ཕྱག་ན་རྡོ་རྗེ་ལུས་བསྐལ་པའི་མེ་ལྟར་


91-1-193b


འབར་བ། སྲིད་པ་གསུམ་ལས་རྣམ་པར་རྒྱལ་བ། ཉི་མ་སྟོང་གི་གཟི་བརྗིད་དང་ལྡན་ནས་བཞུགས་སོ། །འཁོར་ནི། བརྒྱ་བྱིན་དང༌། ཤ་ཟ་དང༌། སྲིན་པོ་དང༌། མ་མོའི་
ཚོགས་བྱེ་བ་དུང་ཕྱུར་གྱིས་བསྐོར་ཏེ་བཞུགས་སོ། །དེའི་ཚེ་ན་དཔལ་ཕྱག་ན་རྡོ་རྗེ་པདྨའི་གདན་ལ་བཞུགས་ཏེ་བཀའ་སྩལ་པ། ངའི་འཁོར་དུ་གཏོགས་པའི་ལྷ་མ་སྲིན་
སྡེ་བརྒྱད་ཉོན་ཅིག །འདོད་པའི་ཁམས་འདི་ན་བདུད་ཀྱི་མ་གཤིན་རྗེའི་སྲིང་མོ་ཞེས་བྱ་བ་རྒྱལ་ཚབ་ཆེན་པོ་སངས་རྒྱས་ཐམས་ཅད་ཀྱི་བསྟན་པ་འཛིན་པ་ཞིག་ཡོད་
དེ། ཁྱེད་ཀྱིས་དེ་ལ་མཆོད་པ་གྱིས་ཤིག །བསྟོད་པ་གྱིས་ཤིག །ངས་ཀྱང་ཁྱེད་ལ་བྱིན་གྱིས་བརླབ་བོ་ཞེས་བཀའ་སྩལ་པ་དང༌། འཁོར་གྱི་ནང་ནས་ལྷའི་དབང་པོ་
བརྒྱ་བྱིན་སྟན་ལས་ལངས་ཏེ་དཔལ་ལྷ་མོ་ནག་མོ་ལ་དགེ་བ་བཅུའི་སྒོ་ནས་བསྟོད་པ། སྔོན་འདས་བསྐལ་པ་དང་པོའི་ཕ་རོལ་ན། །དགེ་བཅུའི་ལས་ལ་སེམས་རབ་
ཆེར་སྦྱངས་ནས། །ལམ་གྱི་ཁྱད་པར་གོང་མ་རབ་རྫོགས་ཀྱང༌། །མཐོ་རིས་སྐྱེས་པ་རྣམས་ལ་དགེ་བཅུ་ཡི། །ཚུལ་གྱིས་དོན་མཛད་ཕྱི་རོལ་སྒྱུར་བ་ཡི། །དཔལ་ལྡན་ལྷ་
མོ་ཁྱོད་ལ་ཕྱག་འཚལ་བསྟོད། །འདས་པའི་དུས་ན་སྲོག་གཅོད་རབ་སྤངས་པས། །སྐུ་ཚེ་རིང་ཞིང་གཟུགས་བྱད་ཕུན་སུམ་ཚོགས། །གཞན་གྱི་ལན་ཆགས་གནོད་པའི་

91-1-194a


རྐྱེན་དང་ལྡན། །འཆི་བདག་འཇོམས་མཛད་ཁྱོད་ལ་ཕྱག་འཚལ་བསྟོད། །མ་བྱིན་ལེན་པའི་ཚུལ་ལ་རབ་སྤངས་པས། །བསོད་ནམས་
ཚོགས་ཀྱིས་ལོངས་སྤྱོད་ཕུན་སུམ་ཚོགས། །གཏེར་གྱི་ལོངས་སྤྱོད་མི་འགྲིབ་རབ་བརྟན་བརྙེས། །སྦྱིན་པའི་གཏེར་འཆང་ཁྱོད་ལ་ཕྱག་འཚལ་བསྟོད། །མི་
ཚངས་སྤྱོད་པའི་བཀའ་རྣམས་སྲུང་བ་དང༌། །མངལ་གྱི་གྲོང་ཁྱེར་དམན་ལས་རྣམ་པར་འཕགས། །སྲིད་པའི་འདོད་ཆགས་རིང་དུ་སྤངས་པ་སྟེ། །དགེ་སྦྱོང་
ཆེན་མོ་ཁྱོད་ལ་ཕྱག་འཚལ་བསྟོད། །ཉོན་མོངས་རྫུན་ཚིག་སྤངས་པའི་རྣམ་སྨིན་གྱིས། །གསུང་གི་དངོས་གྲུབ་འཇིག་རྟེན་འདུལ་བའི་གཙོ། །གསུང་མཆོག་
རྣམ་དག་བརྙེས་པའི་རང་བཞིན་ཏེ། །བདེན་པར་གསུང་བ་ཁྱོད་ལ་ཕྱག་འཚལ་བསྟོད། །ཕྲ་མའི་སྐྱོན་སྤངས་མི་ཕྱེད་འཁོར་དང་ལྡན། །ཉིད་ལ་རྣམ་པར་འདུལ་
བའི་འཁོར་གྱིས་བསྐོར། །ལྷ་དང་ལྷ་མིན་བདེན་པས་འདུལ་མཛད་མ། །དཀར་མོའི་འཁོར་ཚོགས་ཁྱོད་ལ་ཕྱག་འཚལ་བསྟོད། །ངག་འཁྱལ་སྤངས་པའི་
ཡོན་ཏན་སྦྱིན་པ་ཡིས། །ཏིང་འཛིན་རྩེ་གཅིག་མི་གཡོ་བར་ཆད་སྤངས། །དགོས་འབྲེལ་ཚུལ་གྱིས་བསྟན་པ་སྐྱོང་མཛད་མ། །བྱིས་པ་འདུལ་མཛད་ཁྱོད་ལ་ཕྱག་

91-1-194b


འཚལ་བསྟོད། །ང་རྒྱལ་ཁེངས་སེམས་སྤངས་པའི་ཡོན་ཏན་གྱིས། །ཞི་བའི་ཚིག་འཇམ་ལྷ་མོ་དབྱངས་སྙན་མ། །ཚིག་རྩུབ་གཤེ་བའི་གཉེན་པོ་བྱེད་པ་སྟེ། །ངག་རྩུབ་
འདུལ་མཛད་ཁྱོད་ལ་ཕྱག་འཚལ་བསྟོད། །རང་སེམས་བརྣབ་སེམས་སྤངས་པའི་ཁྱད་པར་ནི། །འཛིན་པའི་རྣམ་རྟོག་རྣམ་པར་སྤངས་པའི་རྟགས། །བདག་མེད་རྟགས་
སུ་སེངྒེས་རྣ་བ་བརྒྱན། །བརྣབ་སེམས་སྤངས་པ་ཁྱོད་ལ་ཕྱག་འཚལ་བསྟོད། །གཟུང་བའི་ཡུལ་ལ་གནོད་སེམས་རྣམ་པར་སྤངས། །ཕྱི་རོལ་ཡུལ་འདི་གཉིས་
མེད་ཆོས་སུ་གཟིགས། །གང་ལ་གནོད་སེམས་ཡང་དག་སྤངས་པའི་རྟགས། །སྤྲུལ་གྱི་སྣ་རྒྱན་ཅན་ལ་ཕྱག་འཚལ་བསྟོད། །ལོག་པར་ལྟ་བའི་ཆོས་ཕྱོགས་རྣམས་སྤངས་
ཏེ། །སངས་རྒྱས་ཆོས་ལས་འཁྲུངས་པའི་གཟུགས་བརྙན་ཁྱོད། །ལྟ་བ་རྣམ་པར་དག་པའི་ངང་ཚུལ་ཅན། །སྤྲོས་བྲལ་དོན་དམ་སྟོན་ལ་ཕྱག་འཚལ་བ་སྟོད། །འཇིག་
རྟེན་འདི་ན་ལས་གཉིས་དག་མ་དག །མ་དག་མི་དགེ་བཅུ་ལས་ངན་སོང་གྲུབ། །དག་པའི་དགེ་བ་བཅུ་ལས་མཐོ་རིས་གྲུབ། །ལས་འདི་དགེ་བ་དང་པོར་རབ་སྦྱངས་
པས། །གོང་ནས་གོང་མའི་ས་ལ་རབ་གནས་ཀྱང༌། །དགེ་བཅུའི་རྟགས་ནི་དམན་པའི་ཞིང་འདིར་བསྟན། །གདུག་པའི་ཚུལ་ཅན་འགྲོ་བ་འདྲེན་མཛད་མ། །བསྟོད་པར་འོས་

91-1-195a


པ་ཁྱོད་ལ་ཕྱག་འཚལ་བསྟོད། །དེ་ནས་དཔལ་ལྷ་མོ་ནག་མོ་ཆེན་མོ་ལ་གནོད་སྦྱིན་གྱི་རྒྱལ་པོ་རྣམ་ཐོས་སྲས་ཀྱིས་ལམ་རྣམ་པ་ལྔའི་ཚུལ་
གྱིས་བསྟོད་པ། དམ་པ་རྣམས་ཀྱིས་བགྲོད་པའི་ཁྱད་པར་ནི། །ཚོགས་ཀྱིས་སྦྱངས་པའི་དོན་དམ་མཐོང་བ་ཡིས། །གཉེན་པོ་ཡེ་ཤེས་རིམ་པར་བསྒོམ་པ་ལ། །མཐར་
ཕྱིན་པ་ལ་གཤེགས་པའི་དོན་མཆོག་ལགས། །དེ་བས་ལྷ་མོ་ཁྱོད་ཀྱི་མཚན་ཉིད་ནི། །འདི་ལྟར་རབ་ལྡན་ཁྱོད་ཀྱི་ཁྱད་པར་ཏེ། །དང་པོའི་ཚོགས་ལས་ཡང་དག་རབ་
བསགས་པས། །དང་པོ་ས་ལས་སྦྱོར་བའི་ཏིང་འཛིན་བརྙེས། །རབ་ཏུ་དགའ་བའི་ས་ལ་དོན་དམ་ནི། །རྣམ་པར་མི་རྟོག་སྐྱེ་མེད་ཚུལ་གྱིས་གཟིགས། །དཔལ་ལྡན་
བྱང་ཆུབ་སེམས་དཔའི་ཁྱད་པར་ནི། །རང་སེམས་ས་གཉིས་དག་ལ་རབ་བརྟེན་ནས། །དེ་བཞིན་ས་གསུམ་དག་པའི་ཕ་རོལ་སོན། །རང་སེམས་བཞི་པའི་ས་ལ་ཆེར་
བསྒོམས་པས། །ལྔ་པའི་ས་ལ་བསམ་གཏན་ཕ་རོལ་སོན། །རང་སེམས་དྲུག་པའི་ས་ལ་ཆེར་སྦྱངས་པས། །བདུན་པ་ལ་ནི་ཐབས་ཀྱི་ཕ་རོལ་སོན། །རང་སེམས་བརྒྱད་
པ་ཉིད་ལ་ཆེར་བསྒོམས་པས། །དཔལ་ལྡན་ལྷ་མོ་ནག་མོའི་སྨོན་ལམ་ཉིད། །དགུ་པ་ལ་ཡང་སྟོབས་ཀྱི་ཡོན་ཏན་སྒྲུབ། །དེ་ཡི་སྟོབས་ཀྱི་ཡེ་ཤེས་འཕེན་པར་འགྲུབ།།

91-1-195b


འདི་དག་རྣམ་པར་རྫོགས་པར་བྱས་ནས་ནི། །སངས་རྒྱས་ས་ལ་སྨིན་པའི་སྨོན་ལམ་ཅན། །ས་བརྒྱད་ནོན་པས་གཞོན་ནུའི་ཚུལ་འཆང་མ། །འགྲོ་བ་འདུལ་ཕྱིར་དྲག་མོའི་
ཚུལ་སྟོན་ཅིང༌། །གདུག་པ་འདུལ་མཛད་ཁྱོད་ལ་ཕྱག་འཚལ་བསྟོད། །བདག་ཀྱང་ཁྱོད་ཀྱི་ལམ་ལྟར་མྱུར་འགྲུབ་ཤོག །དེ་ནས་མི་འམ་ཅིའི་རྒྱལ་པོ་ལྗོན་པ་རྟ་མགོ་
ཅན་གྱིས་དཔལ་ལྷ་མོ་ནག་མོ་ཆེན་མོ་ལ་གཉིས་སུ་མེད་པའི་སྒོ་ནས་བསྟོད་པ། དཔལ་ལྡན་ལྷ་མོ་གཉིས་སུ་མེད་པ་སྟེ། །དོན་དམ་སྤྲོས་བྲལ་ཆོས་ཉིད་འདི་ལས་
བརྩལ། །དོན་དམ་ཀུན་རྫོབ་གཉིས་སུ་མེད་པས་བདེན། །འཁོར་བ་མྱ་ངན་གཉིས་སུ་མེད་པས་ཟབ། །སེམས་ཅན་སངས་རྒྱས་གཉིས་སུ་མེད་པས་འཕགས། །ལས་
དང་རྣམ་སྨིན་གཉིས་སུ་མེད་པས་བསྟོད། །རྒྱུ་དང་འབྲས་བུ་གཉིས་སུ་མེད་པས་སྨིན། །ཡུལ་དང་ཡུལ་ཅན་གཉིས་སུ་མེད་གཅིག་གི་དང༌། །སྤྲོས་དང་སྤྲོས་མེད་དོན་དམ་
དབྱིངས་ཀྱིས་བསྡུས། །བསོད་ནམས་ཡེ་ཤེས་གཉིས་མེད་ཚོགས་ཆེན་ཏེ། །མཐོང་དང་དམ་པ་གཉིས་མེད་དག་པས་བསྟོད། །བདག་དང་གཞན་གྱི་ཆོས་ནི་ངང་ཚུལ་
གཅིག །གཟུང་དང་འཛིན་པ་གཉིས་མེད་ཟབ་མོའི་མཐུ། །མཐོ་རིས་ངན་སོང་གཉིས་བྲལ་དག་པའི་ཞིང༌། །བཟང་ངན་གཉིས་མེད་རང་བཞིན་གཅིག་གིས་བསྟོད། །སྐྱེ་མེད་

91-1-196a


རྫོགས་པ་གཉིས་མེད་ལྷུན་གྲུབ་མཆོག །སེམས་དང་ཕུང་པོ་གཉིས་མེད་སེམས་ཉིད་དེ། །སྒྲུབ་དང་བསྒྲུབ་བྱ་གཉིས་མེད་གྲུབ་པའི་
དང༌། །བདག་གཞན་གཉིས་མེད་ཚུལ་མཆོག་གཅིག་གིས་བསྟོད། །ཡབ་དང་ཡུམ་མཁའ་གཉིས་མེད་བྱང་ཆུབ་སེམས། །ཐབས་དང་ཤེས་རབ་གཉིས་སུ་
མེད་པའི་དོན། །སྟོང་དང་མི་སྟོང་གཉིས་མེད་ཞི་བའི་ངང༌། །གྱུར་དང་འགྱུར་མེད་རྩོལ་བྲལ་ཕྱག་འཚལ་བསྟོད། །སྒྲ་ཚིག་གཉིས་མེད་བརྗོད་པ་མེད་པའི་
ངང༌། །ལུས་ངག་གཉིས་མེད་སེམས་ཉིད་གཅིག་གི་ཚུལ། །རྩོལ་བྱེད་བརྩལ་བྱ་གཉིས་མེད་དོན་གཅིག་པས། །རྣམ་པར་སྤྲོས་མེད་དོན་དམ་དབྱིངས་ཀྱིས་
བསྟོད། །མུ་སྟེགས་སངས་རྒྱས་གཉིས་མེད་ཚུལ་གཅིག་པས། །དབྱིངས་དང་རིག་པ་གཉིས་མེད་དོན་རྟོགས་ཏེ། །སྲིད་དང་རྣམ་གྲོལ་ཡང་དག་དོན་གཅིག་པས། །
ཐམས་ཅད་གཉིས་མེད་སྐུ་ལ་ཕྱག་འཚལ་བསྟོད། །ཕྱི་དང་ནང་མེད་གཉིས་མེད་གཅིག་གི་ངང༌། །སེམས་ལྡན་སེམས་མེད་རྣམ་དག་ཞི་བའི་ཚུལ། །སྣང་དང་མི་
སྣང་གཉིས་མེད་གཅིག་གིས་མཐོང༌། །གཉིས་མེད་དོན་མཆོག་ཁྱོད་ལ་ཕྱག་འཚལ་བསྟོད། །འདི་དག་རྣམས་ནི་དོན་དམ་ཟབ་མོའི་ཚུལ། །སྤྲོས་པ་མེད་པའི་དོན་དང་

91-1-196b


འབྲེལ་པ་སྟེ། །འདི་རྣམས་ལྷ་མོ་ཁྱོད་ཀྱི་ཐུགས་ལ་གསལ། །འདི་ལྟར་བསྟོད་པས་བདག་ཀྱང་ཁྱོད་ལྟར་ཤོག །དེའི་ཚེ་དེའི་དུས་ན་དྲི་ཟའི་རྒྱལ་པོ་ཟུར་ཕུད་ལྔ་པས་
དཔལ་ལྷ་མོ་ལ་འཕྲིན་ལས་ཀྱི་སྒོ་ནས་བསྟོད་པ། སེམས་ཉིད་འཕྲིན་ལས་རྣམ་བཞིའི་ཁྱད་པར་ནི། །སེམས་ཉིད་གུད་ན་མེད་ཅིང་སེམས་ཀྱང་མེད། །དོན་དམ་སྤྲོས་
བྲལ་ཁ་དོག་གཟུགས་ཀྱང་མེད། །ཀུན་རྫོབ་སྒྱུ་མ་ཙམ་དུ་རང་གི་སེམས། །མཐུན་པར་བསྟན་པའི་ཞི་བ་དཔལ་ལྷ་མོ། །ཞི་མཛད་ཞི་འགྱུར་ཞི་བའི་ངང་ཚུལ་ཅན།།
ཞི་བའི་འཁོར་གྱིས་བསྐོར་བའི་གཙོ་མོ་ནི། །རྟགས་ཀྱི་སྐུ་མདོག་དཀར་མོ་ཤིན་ཏུ་དྭངས། །ཀུན་ཏུ་ཞི་མཛད་ཁྱོད་ལ་ཕྱག་འཚལ་བསྟོད། །བདག་གི་དགྲ་དང་ནད་
རྣམས་ཞི་བར་མཛོད། །མཐུན་པར་བསྟན་པའི་རྒྱས་པའི་དཔལ་ལྷ་མོ། །རྒྱས་མཛད་རྒྱས་འགྱུར་རྒྱས་པའི་ངང་ཚུལ་ཅན། །རྒྱས་པའི་འཁོར་གྱིས་བསྐོར་བའི་གཙོ་མོ་
ནི། །རྟགས་ཀྱི་སྐུ་མདོག་སེར་མོ་ཤིན་ཏུ་བརྗིད། །ཀུན་ཏུ་རྒྱས་མཛད་མ་ལ་ཕྱག་འཚལ་བསྟོད། །བདག་གི་བསོད་ནམས་ཡེ་ཤེས་རྒྱས་པར་མཛོད། །མཐུན་པར་བསྟན་
པའི་དབང་མོ་དཔལ་ལྷ་མོ། །དབང་མཛད་དབང་སྒྱུར་དབང་གི་ངང་ཚུལ་ཅན། །དབང་གི་འཁོར་གྱིས་བསྐོར་བའི་གཙོ་མོ་ནི། །རྟགས་ཀྱི་སྐུ་མདོག་དམར་མོ་ཤིན་ཏུ་བརྗིད། །

91-1-197a


ཀུན་ཏུ་དབང་མཛད་ཁྱོད་ལ་ཕྱག་འཚལ་བསྟོད། །བདག་གི་ནད་དང་དགྲ་རྣམས་དབང་དུ་མཛོད། །མཐུན་པར་བསྟན་པའི་དྲག་པོའི་
དཔལ་ལྷ་མོ། །དྲག་མཛད་དྲག་འགྱུར་དྲག་མོའི་ངང་ཚུལ་ཅན། །དྲག་མོའི་འཁོར་གྱིས་བསྐོར་བའི་གཙོ་མོ་ནི། །རྟགས་ཀྱི་སྐུ་མདོག་ནག་མོ་ཤིན་ཏུ་བརྗིད། །ཀུན་ཏུ་
དྲག་མཛད་ཁྱོད་ལ་ཕྱག་འཚལ་བསྟོད། །བདག་གི་ནད་དང་དགྲ་རྣམས་དྲག་པོས་སོད། །ཁྱོད་ཀྱི་རང་བཞིན་ཅིར་ཡང་མ་གྲུབ་ལ། །འདི་ལྟར་མཚན་ཉིད་ཅིར་ཡང་
སྣང་བ་ནི། །འཕྲིན་ལས་རྣམ་བཞིས་འགྲོ་དོན་མཛད་པ་ལགས། །བདག་ཀྱང་ལས་བཞི་རང་བཞིན་ལྷུན་གྲུབ་ནས། །ཁྱོད་ལྟར་གཞན་གྱི་དོན་ལ་བརྩོན་པར་ཤོག།
དེ་ནས་དཔལ་ལྷ་མོ་ནག་མོ་ལ་ཀླུའི་རྒྱལ་པོ་དགའ་བོས་སྐུའི་ཡོན་ཏན་ཀྱི་སྒོ་ནས་བསྟོད་པ། གསང་སྔགས་རྣལ་འབྱོར་གྲུབ་པའི་བདག་ཉིད་མ། །ཡོན་ཏན་
རྣམས་ཀྱི་སྐུ་མདོག་ཕྱག་མཚན་ནི། །དོན་དུ་སྣང་བ་མེད་ཀྱང་གདུལ་བྱའི་ཕྱིར། །རྟགས་ཀྱི་ཕྱག་རྒྱ་འདི་ལྟར་བསྟན་པའོ། །ཁམས་གསུམ་གདུལ་ཕྱིར་གདན་དུ་
བོང་བུ་ཞོན། །མྱ་ངན་མི་འདའི་རྟགས་སུ་ལྕགས་སྒྲོག་མངའ། །བདག་དོན་ལྷུན་གྲུབ་གླང་ཆེན་ཀོ་བས་བརྒྱན། །གཞན་དོན་ཕུན་སུམ་ཚོགས་ཕྱིར་རེ་ལྡེས་དཀྲིས། །བྱང་

91-1-197b


སེམས་ལྡན་སྤྱི་གཙུག་ཟླ་རྒྱས་གསལ། །ཤེས་རབ་རྟོགས་ཕྱིར་ལྟེ་བ་ཉི་མས་བརྒྱན། །དུག་གསུམ་སྡོང་པོ་གཅོད་པའི་རལ་གྲི་དང༌། །བསོད་ནམས་གཏེར་གྱི་ཕྱག་མཚན་
ནེའུ་ལེ་བསྣམས། །དབང་དྲག་རྫོགས་ཕྱིར་རལ་བ་ཁམ་ནག་སྤྲུག །ཉོན་མོངས་འདྲེན་ཕྱིར་རྣོ་དབལ་མཆེ་བ་གཙིགས། །འཁོར་བ་ལྗགས་ལ་གཏེར་ཕྱིར་རྐན་སྒྲ་འདེབས། །
གདུག་པ་ཞེ་ལ་གནོན་ཕྱིར་སྡང་མིག་བགྲད། །ཐམས་ཅད་དབང་དུ་སྡུད་ཕྱིར་སྤྱན་རྩ་དམར། །སྙོམས་པའི་ཚོགས་མཆོག་མི་འགྱུར་སྐུ་མདོག་ནག །མ་མོ་འདུལ་
ཕྱིར་དུར་ཁྲོད་རྒྱན་གྱིས་བརྒྱན། །སྐུ་གསུང་ཐུགས་རྟགས་ཕྱག་རྒྱ་ཁ་ཊྭཱཾ་གསོར། །སྐུ་གསུམ་རྫོགས་བྱེད་ཐོད་པའི་ཕྲེང་བས་བརྒྱན། །དྲག་པོ་མྱུར་མགྱོགས་བསྟན་ཕྱིར་
ཚུབ་མས་བརྒྱན། །ཉོན་མོངས་བསྲེག་ཕྱིར་མེ་ཕུང་ནང་ན་བཞུགས། །འདོད་ཁམས་བསྐྱང་ཕྱིར་ཡོངས་འདུའི་ཤིང་ལ་བརྟེན། །ལྷ་མིན་འདུལ་ཕྱིར་རྫོང་གི་དཀའ་
ཟློག་མ། །དཔའ་བརྟན་བརྟན་ཕྱིར་སྟག་གི་ཤམ་ཐབས་མནབས། །བསྟན་པ་བསྲུང་ཕྱིར་དྲག་མོའི་ཆ་ལུགས་རྫོགས། །ང་རྒྱལ་དབང་སྡུད་བདག་མེད་སྒྲ་སྒྲོག་ཕྱིར། །
ཐབས་ཀྱི་སྙན་ཆ་གཡས་པ་སེངྒེས་བརྒྱན། །ཞེ་སྡང་དབང་འདུལ་དུག་ཆེན་འདུལ་བའི་ཕྱིར། །ཤེས་རབ་སྙན་ཆ་གཡོན་པ་སྦྲུལ་གྱི་རྒྱན། འདུ་བྱེད་མི་རྟག་རྟགས་སུ་


91-1-198a


དྲིལ་བུ་སྒྲོག །ཆགས་ཕྱིར་རྔམ་མཛད་པའི་རཀྟའི་རྦ་ཀློང་འཐུང༌། །དམ་ཚིག་བསྲུང་ཕྱིར་ཞིང་ལྤགས་རྒྱན་དུ་མཛད། །ཐ་དད་ལས་
རྣམས་འདུལ་ཕྱིར་རྨ་བྱའི་འཕྲུ། །ཉོན་མོངས་སྒྲིབ་པའི་ཚོགས་རྣམས་རབ་སྦྱངས་ནས། །ཡེ་ཤེས་རིག་པའི་ཚོགས་རྣམས་ཤར་བའི་ཕྱིར། །རང་བཞིན་གནས་
མཆོག་བྱང་ཤར་མཚམས་ན་བརྟན། །དབུ་མའི་ས་ལ་གནས་ཕྱིར་དྲེའུ་ཞོན། །ཉོན་མོངས་གདུག་པ་འདུལ་ཕྱིར་མ་ཡི་ཚུལ། །མཁའ་འགྲོ་མ་མོ་ཁྱོད་ལ་ཕྱག་
འཚལ་བསྟོད། །དེ་ནས་གྲུལ་བུམ་གྱི་རྒྱལ་པོ་སྦྲུལ་མགོ་དགུ་པས་དཔལ་ལྷ་མོ་ལ་སྐུ་གསུང་ཐུགས་ཀྱི་སྒོ་ནས་བསྟོད་པ། དོན་དམ་གཉིས་མེད་བྱང་ཆུབ་
སེམས་ཡིན་ཡང༌། །སྲིད་གསུམ་གདུལ་ཕྱིར་རྟགས་ཀྱི་ཕྱག་རྒྱ་ནི། །རང་སེམས་རྣམ་དག་དྲག་པོའི་གཞལ་ཡས་ཁང༌། །རཀྟ་ཁྲག་གི་རྒྱ་མཚོ་འཁྱིལ་བ་
ལས། །ཀེང་རུས་ཐོད་ཕྲེང་ཞིང་གི་རྒྱན་དང་ལྡན། །སྐུ་མདོག་ནག་ལ་རབ་འཇིགས་ཁྲོ་མོ་རྒྱལ། །སྔོན་མོ་རལ་པ་འཛིངས་པའི་སྤྲུལ་པ་འགྱེད། །སྐུ་ཡི་སྤྲུལ་པ་
དཔལ་ལྡན་རེ་མ་ཏི། །གྲུ་གསུམ་སེར་ནག་ཞལ་གྱི་དབྱིངས་སུ་བཞེངས། །ཡོན་ཏན་རྒྱས་མཛད་སེར་མོ་མཁའ་ལ་བཞད། །འཕྲིན་ལས་རྒྱས་པ་ཐམས་ཅད་ཉེ་


91-1-198b


བར་མཛོད། །གསུང་གི་སྤྲུལ་པ་དཔལ་ལྡན་རེ་མ་ཏི། །གྲུ་གསུམ་དམར་ནག་ཞལ་གྱི་དབྱིངས་ནས་བཞེས། །དམར་མོ་ཆེན་མོ་དམར་ཆེན་གཏུམ་རྨ་སྟེ། །དཔང་གི་འཕྲིན་
ལས་ཐམས་ཅད་གྲུབ་པར་མཛོད། །སྐུ་གསུང་ཐུགས་ལྡན་སྤྲུལ་པ་རྒྱ་མཚོ་མ། །དྲག་པོ་འཇོམས་མཛད་བདུད་དཔུང་ཟིལ་གྱིས་གནོན། །འགྲོ་དྲུག་སྒྲོལ་མཛད་སེམས་
ཅན་ཀུན་གྱི་མ། །བསྟན་པ་རྒྱས་མཛད་མ་ལ་ཕྱག་འཚལ་བསྟོད། །བདག་གི་ལུས་ངག་ཡིད་གསུམ་བྱིན་གྱིས་རློབས། །དེ་ནས་དཔལ་ལྷ་མོ་ལ་ལྷ་མ་ཡིན་གྱི་རྒྱལ་པོ་
ཐག་བཟང་རིས་ཀྱིས་དོན་དམ་པའི་སྒོ་ནས་བསྟོད་པ། སྤྲོས་བྲལ་འོད་གསལ་ཡང་དག་ཞི་བའི་ངང༌། །ཐུགས་ཀྱི་ཐུགས་མཆོག་རྣམ་དག་བདེན་པའི་ཡུམ། །གདོད་
གནས་གཉིས་མེད་ནམ་མཁའི་སྙིང་པོ་ནི། །དཔལ་ལྡན་ཁྱོད་ཀྱི་རང་བཞིན་ཁྱད་པར་གསལ། །འདི་ལྟར་རྣམ་དག་བརྗོད་མེད་ངོ་བོ་ལ། །བྱིས་པ་རྣམས་ཀྱིས་བསྟོད་པ་བྱེད་
པ་ལྟུང༌། །བླུན་པོ་རྣམས་ཀྱིས་དངོས་པོར་རབ་བརྟགས་ནས། །གཟུགས་ཅན་ཚུལ་དུ་གང་ཞིག་བསྟོད་པའི་ཚིག །རྒྱལ་བའི་དོན་ཡང་ཐུགས་ཆུད་ཁྱོད་ཉིད་ལ། །ཚིག་དང་
ཡི་གེའི་སྒོ་ནས་བསྟོད་པ་རྣམས། །ནམ་ཡང་གྲོལ་བར་འགྱུར་བའི་ཆོས་ཉིད་མིན། །གདོད་ནས་གཉིས་མེད་བདེ་ཆེན་མ་གཏོགས་པར། །ཁྱོད་ཀྱི་སྨོན་ལམ་རྟགས་ཀྱི་ཆོ་འཕྲུལ་

91-1-199a


ལ། །དོན་དུ་བཟུང་ནས་གང་ཞིག་བསྟོད་པ་རྣམས། །ཁྱོད་ལ་བརྟེན་ནས་ཐམས་ཅད་བཏུབ་པར་འགྱུར། །གང་ཞིག་སྐྱེ་བ་མེད་པར་
ཤེས་པ་དང༌། །གདོད་ནས་གཉིས་མེད་སྙིང་པོ་སྒོམ་ནུས་ན། །གང་ཟག་དེས་ནི་ཁྱོད་ཉིད་བསྟོད་པ་ཡིན། །ཁྱོད་ཀྱི་གཟུགས་དང་ཁ་དོག་འཛིན་པ་ཡིས། །བསྐལ་པ་
གྲངས་མེད་འདས་པར་རབ་བལྟས་ཀྱང༌། །ཁྱོད་ཀྱི་གཟུགས་དང་ཁ་དོག་མཐོང་མི་ནུས། །གང་ཞིག་གཟུགས་སུ་མི་འཛིན་རྣམས་ཀྱིས་མཐོང༌། །སྒྲ་དང་ཚིག་དང་བརྗོད་
པ་ཐམས་ཅད་ཀྱིས། །ཁྱོད་ནི་བོས་ཀྱང་བསྐལ་པར་མི་ཐོས་ཏེ། །འདི་དག་སྤངས་པའི་རྣལ་འབྱོར་དེ་ཡིས་ནི། །ཁྱོད་ཀྱང་བོས་ལ་དེ་ཡང་ཁྱོད་ཀྱིས་ཐོས། །གང་ཞིག་
ལུས་ངག་དགེ་བས་ཁྱོད་སྒྲུབ་པའི། །བླུན་པོ་དེ་ཡིས་ནམ་ཡང་ཁྱོད་ཉིད་སྤངས། །ལུས་ངག་སྤངས་པའི་སེམས་ཀྱིས་ཁྱོད་མཆོད་ནས། །མཆོད་ན་དངོས་གྲུབ་དེ་
ཡིས་གཏེར་ཐོབ་འགྱུར། །ཁྱོད་ནི་རྒྱལ་བ་མང་པོའི་ཡོན་ཏན་སྡུད། །ཆོས་ཀྱི་དབྱིངས་ན་རྒྱལ་བ་རྣམས་དང་མོལ། །ཟབ་མོ་དབུ་མའི་རང་བཞིན་སྟོན་པའི་ཕྱིར། །མི་
མཇེད་འཇིག་རྟེན་ཤིན་ཏུ་རྩུབ་པ་འདིར། །ཕྱིར་རོལ་ཚུལ་གྱིས་ཐམས་ཅད་འདྲེན་མཛད་མ། །ཁྱོད་ཀྱི་སྐུ་ནི་འདི་ལྟར་རབ་བརྟགས་པ། །སྒྲིབ་པ་མང་པོ་སྟོང་ཉིད་ངང་དུ་གཤེགས།

91-1-199b


སྟོང་ཉིད་དམ་པ་སྟོང་པ་ཡང་དག་ཁྱོད། །སྟོང་པ་གཉིས་མེད་ཤེས་པ་རྣམས་ཀྱིས་བསྟོད། །འདི་ལྟར་བསྟོད་ན་བསྟོང་པར་འགྱུར་གྲང་བས། །ཁྱོད་ནི་བསྟོད་པའི་ཡུལ་ཅན་མ་ཡིན་ཡང༌།
བྱིས་པ་དྲང་ཕྱིར་དོན་ལ་འདི་ལྟར་བསྟོད། །དེ་ནས་ནམ་མཁའ་ལྡིང་གི་རྒྱལ་པོ་རྡོ་རྗེ་གསེར་མིག་ཅན་གྱིས་དཔལ་ལྷ་མོ་ལ་བསྟོད་པ། དཔལ་ལྡན་ལྷ་མོ་དཔག་པར་དཀའ་བའི་
དོན། །ཐབས་ཀྱི་ཆོ་འཕྲུལ་ནམ་མཁའི་མཐའ་ལ་སྤྱོད། །བྱང་ཆུབ་སེམས་དཔའི་སྤྲུལ་པ་ཁྱོད་ཉིད་ལ། །སྒོ་གསུམ་རྡུལ་སྙེད་དབྱངས་ཀྱིས་ཕྱག་འཚལ་བསྟོད། །བདག་
གིས་ཁྱོད་ནི་མཆོད་བསམ་བསྒྲིབས་ཀྱང༌། །དཔལ་ལྡན་དངོས་གྲུབ་དམ་པ་ཐོབ་བྱའི་ཕྱིར། །འདོད་པའི་ཡོན་ཏན་མཁའ་ལ་ཆར་འབབ་པས། །མཆོད་པའི་ཚོགས་འདིས་
དབང་པོ་རྒྱལ་གྱུར་ཅིག །དཔལ་ལྡན་ཁྱོད་ནི་དགེ་སྡིག་བདག་པོ་སྟེ། །བདག་གི་ལུས་ངག་ཡིད་ཀྱི་སྡིག་པའི་ཚོགས། །ཁྱོད་ཀྱི་ཐད་དུ་འགྱོད་པས་རབ་བཤགས་ན། །ཐུགས་
རྗེའི་ཤུགས་ཀྱིས་སྒྲིབ་པ་བྱང་བར་མཛོད། །ཁྱོད་ཀྱི་ཁྱད་པར་ཡོངས་སུ་འཕགས་པ་ནི། །འགྲོ་བའི་དོན་མཛད་བདག་དོན་ཕུན་སུམ་ཚོགས། །དགའ་མཐུན་ཕྲག་དོག་མེད་པའི་
སྤྲོས་པ་ནི། །རྗེས་སུ་ཡི་རང་ཁྱོད་ཀྱི་རྒྱུད་ལ་འབུལ། །འདི་ལྟར་ཡོན་ཏན་ལྡན་པའི་སྐུ་མཆོག་ནི། །ནག་མོ་བཟང་མོ་འཇིགས་པའི་མཐུ་སྟོབས་ཀྱིས། །ཕྱོགས་བཅུ་དུས་གསུམ་

91-1-200a


ཀུན་ཏུ་འགྲོ་དོན་ལ། སྒྱུ་འཕྲུལ་དྲ་བའི་ཚུལ་གྱིས་བསྐུལ་བར་སྤོབས། །ཡང་དག་ཁྱེད་ཀྱི་ཡོན་ཏན་སྐུ་མཆོག་ནི། །གདུག་པ་འདུལ་ཞིང་བསྟན་པ་
བསྲུང་བའི་ཕྱིར། །སེམས་ཅན་ཟད་པར་མ་གྱུར་བར་དུ་ནི། །མྱ་ངན་མི་འདའ་བཞུགས་པར་གསོལ་བ་གདབ། །འདི་ལྟར་ཕྱག་འཚལ་མཆོད་ནས་བཤགས་པ་དང༌། །རྗེས་སུ་ཡི་
རང་བསྐུལ་ཞིང་གསོལ་བཏབ་ནས། །དགེ་བ་འདི་ཡི་ངན་སོང་སྟོངས་གྱུར་ཏེ། །ཐམས་ཅད་ཚོགས་རྫོགས་བྱང་ཆུབ་ཆེན་པོར་བསྔོ། །དེ་ནས་དཔལ་ལྡན་ལྷ་མོ་ལ་ནམ་མཁའི་ལྷ་
བྲན་རྣམས་ཀྱིས་བསྟོད་པ། བསྐལ་བ་མེ་ལྟར་འབར་བའི་ཀློང་དཀྱིལ་ན། །རླུང་ནག་དགུ་པའི་ཀློང་དཀྱིལ་ཕོ་བྲང་ནས། །མ་གཅིག་འདོད་པའི་ཁམས་ཀྱི་དབང་ཕྱུག་མ། །བདུད་ཀྱི་
ཡུམ་ལ་གཤིན་རྗེའི་ལྕམ་གཅིག་མ། །དཔལ་ལྡན་ལྷ་མོ་ནག་མོ་རེ་མ་ཏི། །ནག་མོ་ཟ་བྱེད་རྔམ་པའི་མཆེ་བ་ཅན། །མཐིང་ནག་གཅེར་བུ་ཁྲག་གི་རལ་པ་ཅན། །ཁྱོད་ཀྱི་སྐུ་
མདོག་ནག་མོར་བཞུགས་པ་ནི། །དོན་དམ་དབྱིངས་ཀྱི་སྐྱོད་པ་མེད་པའི་རྟགས། །དབུ་སྐྲ་གཡས་ནས་གཡོན་དུ་འཁྱིལ་བ་ནི། །ཡུམ་གྱི་མཁའ་ལ་སྤྲུལ་པ་འགྱེད་པའི་རྟགས། །
དབུ་གཙུག་རལ་པ་གཅིག་ཏུ་འཁྱིལ་བ་ནི། །དོན་དམ་དགོངས་སྤྱོད་གཅིག་ཏུ་མཛད་པའི་རྟགས། །རལ་བའི་གསེབ་ནས་མེ་སྟག་འཕྲོ་བ་ནི། །ཐུགས་ཀྱི་སྤྲུལ་པ་ཕྱོགས་


91-1-200b


བཅུར་འགྱེད་པའི་རྟགས། །དབུ་ལ་ཐོད་རློན་ཕེང་བ་བཅིངས་པ་ནི། །ཐུགས་རྗེ་སྤྲུལ་སྐུས་འགྲོ་དོན་མཛད་པའི་རྟགས། །གཡས་ན་སེངྒེ་འགྱིང་ཞིང་མཆོང་བ་ནི། །སྨན་མོ་ཐམས་
ཅད་ཟིལ་གྱིས་གནོན་པའི་རྟགས། །གཡོན་ན་སྦྲུལ་མགོའི་གདེངས་ཀ་འཕྱར་བ་ནི། །ཞེ་སྡང་མ་སྤངས་དབྱིངས་སུ་དག་པའི་རྟགས། །སྙན་ཆ་གསེར་གྱི་དྲིལ་བུ་འཁྲོལ་བ་
ནི། །སངས་རྒྱས་ཀུན་ལ་བསྙེན་སྒྲུབ་བྱེད་པའི་རྟགས། །སྤྱན་རྩ་དམར་ལ་སྡང་མིག་བགྲད་པ་ནི། །སྲིད་གསུམ་རྣལ་འབྱོར་དམ་ཚིག་གཟིགས་པའི་རྟགས། །ཞལ་གྱིས་དྲག་
པོ་ཧོམ་ཁུང་གདང་པ་ནི། །བསྟན་པ་འཇིག་པའི་རུ་ཏྲ་སྒྲོལ་བའི་རྟགས། །རྣོ་གདུག་མཆེ་བ་ཟུར་གསུམ་གཙིགས་པ་ནི། །བསྒྲལ་བའི་ཞིང་བཅུ་ས་ལ་སྒྲོལ་བའི་རྟགས། །
སྐུ་ལ་ཞིང་སྤགས་གཡང་གཞི་གསོལ་བ་ནི། །ཡང་དག་ཆོས་དང་དོན་དང་ལྡན་པའི་རྟགས། །གླང་ཆེན་ཀོ་རློན་སྣམ་ཕྱེད་དཀྲིས་པ་ནི། །ཐེག་པ་མཆོག་གི་དོན་དང་ལྡན་
པའི་རྟགས། །རེ་ལྡེ་ནག་པོས་སྣམ་ཕྱེད་དཀྲིས་པ་ནི། །འཇིག་རྟེན་འདི་ན་མཆེ་བཙན་ལྡན་པའི་རྟགས། །ལྟེ་བའི་ཁུང་ནས་ཉི་མ་འཆར་བ་ནི། །སྡུག་བསྔལ་རྒྱ་མཚོ་བཏིང་
ནས་སྐེམ་པའི་རྟགས། །སྤྱི་བོའི་གཙུག་ནས་ཟླ་བ་འཆར་བ་ནི། །དུག་གསུམ་མ་རིག་མུན་པ་སེལ་བའི་རྟགས། །ཞབས་ལ་དབང་གི་ལྕགས་སྒྲོག་འཁྲིལ་བ་ནི། །ཐབས་


91-1-201a


དང་ཤེས་རབ་ཟུང་དུ་འབྲེལ་བའི་རྟགས། །ཕྱག་གཡས་ཤང་ལང་ནག་པོ་བསྣམས་པ་ནི། །སྡུག་བསྔལ་སྐྱེ་ཤི་རྩད་ནས་གཅོད་པའི་
རྟགས། །ཕྱག་གཡོན་ཐོད་རློན་དམར་ཆེན་འཐུང་བ་ནི། །འཁོར་བའི་སྡུག་བསྔལ་ཁྲག་ལྟར་འཐུང་བའི་རྟགས། །བོང་བུ་ག་པ་བྱིན་ཕྱོགས་ཞོན་པ་ནི། །ལོག་པར་ལྟ་བའི་
སེམས་ཅན་སྒྲོལ་བའི་རྟགས། །སྲིན་པོའི་ཨོག་མས་སྔ་རུ་བྱས་པ་ནི། །སྲིན་ཡུལ་ལངྒ་པུ་རངས་འདུལ་བའི་རྟགས། །སྦྲུལ་ནག་ཆུན་པོས་གོང་རྨེད་བྱས་པ་ནི། །ཞེ་
སྡང་དབང་གི་བགེགས་རིགས་འཇོམས་པའི་རྟགས། །རུས་སྦལ་ནག་པོའི་ཕོབ་ཏུ་བཏང་བ་ནི། །ཀླུ་བདུད་ནག་པོ་དམ་ལ་བཏགས་པའི་རྟགས། །སྔ་ཤ་གཡས་པ་བདུད་ཀྱི་
ཁྲམ་བམ་ནི། །དམ་ཚིག་ཉམས་པ་ཁྲམ་པ་འདེབས་པའི་རྟགས། །ཕྱི་ཤར་ནད་ཀྱི་རྒྱལ་པ་བཏགས་པ་ནི། །བསྟན་པ་འདི་ལ་གནོད་པའི་དགྲ་བོ་ལ། །ནད་ཀ་འབེབས་
ཤིང་དལ་ཁ་སྒྱུར་བའི་རྟགས། །དོན་དམ་བཅུད་ཀྱི་རྟགས་སུ་ཞག་གི་ཟོར་རིས་བཏད། །ཐུགས་རྗེ་ཆགས་པའི་རྟགས་སུ་རཀྟའི་ཐིག་ལས་བརྒྱན། །འདུལ་བྱེད་འཕྲིན་
ལས་རྟགས་སུ་ཐལ་བའི་མཚན་མས་བཏབ། །མ་མོ་འབུམ་ཕྲག་བྲན་དུ་ཁོལ་བ་ནི། །ཁམས་གསུམ་ཁྱབ་པར་འཕྲིན་ལས་མཛད་པའི་རྟགས། །མ་གཅིག་ཁ་ནས་

91-1-201b


མེ་འབར་རྒྱ་མཚོ་སྐམ། །རྡོ་རྗེ་འཕྱར་བས་རི་རབ་ཚོགས་པོར་འཕེན། །བདག་གིས་བཙུན་པར་ལྷ་མོ་ཁྱོད་ལ་བསྟོད། །དེ་ནས་ཡང་གཤིན་རྗེ་ནག་པོས་དཔལ་ལྷ་མོ་ལ་ཆེ་བའི་ཡོན་
ཏན་གྱི་སྒོ་ནས་བསྟོད་པ། ལྷ་མོ་དཔལ་ལྡན་མཁའ་འགྲོ་ནག་མོ་ཁྱོད་ལ་ནི། །རྒྱུན་དུ་ཏིལ་མར་གྱིས་བྱུགས་ལན་བུ་གཅིག་མ་སྟེ། །རོ་ཉེ་རྣ་ཆས་བསྒྱིངས་ཤིང་ཆ་ལུགས་
མང་པོ་འཆང་བྱེད་མ། །རྒྱུན་དུ་རྐང་སྒྲོག་ལྕགས་ལ་བྱས་པ་གཅིག་གིས་རྐང་ལ་མཛེས་པར་བརྒྱན་པ་སྟེ། །མཚན་མོ་བོང་བུ་ཞོན་ནས་འགྲོ་བ་དེ་ནི་ནག་མོ་ཁྱོད་ཉིད་ཡིན་
པར་ཤེས། །རལ་པས་བདག་ཉིད་མཛེས་པར་བརྒྱན་ཏེ་ཁྱོད་ཀྱི་སྤྱོད་པ་མཚོ་ཆེན་དོན་དག་སུ་ཡིས་ཤེས། །འཁོར་བ་འཇིག་པའི་ཚེ་ན་མི་རུས་དག་ལ་ཁྲག་དང་ཞག་འཛག་དུ་
བ་འཐུལ་བ་ན། །ནག་མོ་མཆེ་བ་མི་བཟད་ཁྱོད་ཀྱི་ཞལ་དུ་འགྲོ་ཀུན་སྐད་ཅིག་ཙམ་དུ་ཞུགས་པར་འགྱུར། །ལྷ་མོ་ལག་ན་མི་ཐོད་ཐོགས་པ་ཁྱོད་ནི་རྣལ་འབྱོར་གྲུབ་པའི་རྣལ་
འབྱོར་ཅན་དུ་དུར་ཁྲོད་དགྱེས། །ཁྱོད་ནི་གཡོག་བཅས་མྱ་ངན་མེད་ཅིང་འཆི་བའི་འཇིགས་པ་མེད་པར་དྲིལ་བུའི་སྒྲ་ཡང་སྒྲོག །ཁྱོད་ནི་དཔའ་བོ་དག་གི་མགོ་བཅད་གཡུལ་དུ་
མཚོན་གྱིས་བསད་པ་ཡི། །མགོ་ཕྲེང་ལག་ན་ཐོགས་ཤིང་གར་ཐབས་བསྐོར་ཞིང་ལག་པ་བརྐྱང་བསྐུམ་ཆེ། །རྐུབ་ཚོས་ཆེ་ལ་ཀླུ་དབང་གཤིབས་པའི་སྐ་རགས་བཅིངས་ཤིང་


91-1-202a


ལག་ན་མདུང་དང་ནི། །བ་དན་ཐོགས་ཤིང་ཁྲག་གི་ཆང་གིས་ར་རོས་མྱོས་ཏེ་མིག་རྩ་དམར་པོར་བྱས། །མཚན་མོ་དུར་ཁྲོད་རྒྱུ་བའི་ལྷ་མོ་ཁྱོད་ནི་
འབྱུང་བོ་ཕལ་ཆེན་ཀུན་གྱིས་མཐོང༌། །རྐང་བའི་གོས་ནི་ཀོ་རློན་མཚན་པས་དྲངས་པས་སྣམ་གྱི་ཕྱེད་ནི་རེ་ལྡེས་དཀྲིས། །མི་ཡི་རྒྱུ་མ་གསར་པས་ཞལ་གྱི་ཟླ་བ་བརྒྱན་ཅིང་
ཁྲག་ཞག་ཚོམ་བུས་ཐིག་ལེར་བརྒྱན། །མི་ཤ་སོ་སོར་ཆེམ་ཆེམ་ཟ་ཡིན་མི་རོའི་ཅོད་པན་མགོ་ལ་བརྒྱན་པ་སྟེ། །བདག་ལ་སྐྱོབ་པའི་དྲང་མོ་མི་ཤ་ཐོས་ཁྱོད་སྔ་ནས་
མ་མཐོང་གཟོད་མཐོང་ན། །བདུད་དང་སྲིན་མོ་མ་མོ་རྣམས་ཀྱང་མིག་རྩ་རིག་རིག་སྡང་ཞིང་ཁྱོད་ལ་འདུད། །ལྷ་མོ་བཟང་མོ་ལུས་མདོག་ནག་ཅིང་བཟོད་པར་དཀའ་བ་
ཁྱོད་ལ་ནི། །བརྒྱ་བྱིན་སོགས་ཀྱིས་བསྟོད་པ་བྱེད་པའི་གཤིན་རྗེའི་རྒྱལ་པོ་ཉིད་ཀྱང་རྟག་ཏུ་འདུད། །ལྷ་རྣམས་དང་ནི་འགྲོ་བ་མ་ལུས་པ་རྣམས་འཇུག་ཕྱིར་རབ་རྟུལ་
བས་ན་རྣ་བ་ཡ་གཅིག་ལ། བྲང་གིས་འགྲོ་བ་སྦྲུལ་མགོ་གདེངས་ཀ་སྟོང་དང་ལྡན་ཞིང་ཕུད་སྒྲོག་ཤིག་གིས་རྒྱན་ནས་བརྒྱན་དུ་བྱས། །ཡ་གཅིག་ལ་ནི་སེངྒེ་མཚུངས་
མེད་ཐོགས་ཤིང་རྒྱ་མཚོ་བསྐོར་ཞིང་ས་གཞི་གནོན་པའི་ས་སྟེང་གི །ཕྱོགས་ནས་རྒྱུ་བའི་ཉི་མ་ཟླ་བ་ལྷ་མོ་ཁྱོད་ཀྱི་སྐེད་ནས་འཆར་ཞིང་སྲིད་གསུམ་ཟིལ་གྱིས་གནོན། །

91-1-202b


རྒྱ་མཚོ་ཀློང་ནས་མེ་འབར་ཆུ་རྣམས་སྐེམ་པར་བྱེད་པར་ནུས་པའི་བུད་མེད་ཐམས་ཅད་ཞི་མཛད་མ། །ལྷ་ཆེན་སྐུ་དང་འཚམ་པར་བཞུགས་པའི་དཀའ་ཟློག་ནག་མོ་མི་ནད་ཕྱུགས་
ནད་ཀུན་ལ་འཇིགས་པ་མེད། །མ་གཅིག་དཔལ་ལྡན་ལྷ་མོ་ཁྱོད་ཉིད་ལ་ནི་བདག་ནི་གུས་པར་ཕྱག་འཚལ་མཆོད་ཅིང་བསྟོད་པར་བགྱི། །དེ་ནས་དཔལ་ལྷ་མོ་ནག་མོ་ལ་བྲམ་ཟེ་
མཆོག་སྲེད་ཀྱིས་ཀུན་རྫོབ་ཀྱི་བདེན་པ་བརྟེན་པར་བསྟོད་པ། མ་གཅིག་ལྷ་མོ་དཔལ་ལྷ་མོ། །རྡོ་རྗེ་ལྷ་མོ་ནག་མོ་ཆེ། །མཐུ་ཆེན་ཁྱོད་ལ་ཕྱག་འཚལ་བསྟོད། །བདག་གིས་
བཙུན་པར་ཁྱོད་བསྟོད་ཀྱི། །བཀྲ་ཤིས་མཆོག་གྲུབ་སེམས་གཏེར་གནས། །ཡིད་མྱུར་གཟུགས་ཆེན་ཀུན་ཏུ་གྲགས། །མ་མོར་གྲགས་ཤིང་འཇིག་རྟེན་སྐྱོང༌། །དཔའ་རྟུལ་
དྲག་སྤྱོད་བརྩོན་འགྲུས་ཆེ། །འཐབ་མོ་གཡུལ་ལས་རྟག་ཏུ་རྒྱལ། །གཤིན་རྗེའི་སྲིང་མོ་ཡིན་པར་བསྟོད། །གོས་སུ་དར་གོས་སྔོན་པོ་གསོལ། །སྡུག་དང་མི་སྡུག་ཆ་ལུགས་
འཆང༌། །སྤྱན་མིག་མཐོང་ན་མི་སྡུག་ཀུན་ཏུ་སྡང༌། །དད་ཅིང་ཚོགས་པའི་མི་རྣམས་སྡུད། །རེས་འགའ་རི་བྲག་ཟབ་མོར་གནས། །རེས་འགའ་ཚལ་དང་ཤིང་ལ་གནས། །རེས་
འགའ་དུར་ཁྲོད་དབུས་ན་གནས། །ལྷ་མོའི་གནས་རྟེན་དེ་རུ་འཆའ། །གནས་དེ་རི་དང་ཚལ་དགོན་དུ། །རྟག་ཏུ་ལྷ་མོ་ཁྱོད་བསྟོད་ན། །དེ་ཡི་དགོངས་པ་སྐོང་བར་བྱེད། །བདག་གིས་

91-1-203a


རྟག་ཏུ་བསྟོད་བྱས་ན། །བདག་གི་བསམ་པ་གྲུབ་པར་མཛོད། །རྨ་བྱའི་སྒོ་ལ་རྒྱལ་མཚན་བྱས། །གང་ཞིག་རྟག་བསྟེན་སྲུང་བར་བྱེད། །གནག་
ལུག་ཕྱུགས་རྣམས་འཕེལ་བར་བྱེད། །སེངྒེ་སྟག་དང་སྤྱང་ཀི་ཡིས། །རྟག་ཏུ་ཀུན་ནས་བསྐོར་ནས་ཀྱང༌། །རྡོ་རྗེ་དྲིལ་ཆེན་སྙན་པར་སྒྲོག །བྱིན་ཏེ་དྲིལ་ཆེན་སྙན་པར་སྒྲོག །
ལན་འགའ་ལག་ན་ཏྲི་ཤཱུལ་ཐོགས། །ལན་འགའ་ཉི་ཟླའི་རུ་མཚོན་འཕྱར། །མར་གྱི་ཚེས་དགུ་བཅུ་གཅིག་ན། །དེ་ཡི་དུས་སུ་མཆོད་བྱས་ན། །ལྷ་མོ་ཁྱོད་ལས་ལྷག་པ་མེད། །
བདུད་འདུལ་ལྷ་མིན་སྲིན་མོར་སྟོན། །དགྲ་དང་འཐབ་ཚེ་རྒྱལ་བར་བྱེད། །བུད་མེད་ནང་ན་མཆོག་ཡིན་ཏེ། །ཚིག་དབང་འཇིག་རྟེན་མགོན་པོ་འདྲ། །རྒྱལ་པོའི་ཁབ་ན་པདྨ་འདྲ། །
ཞལ་བཟང་ཟླ་བ་ཉ་བ་འདྲ། །ཆུ་ལ་རྒལ་ན་གྲུ་ཟམ་འདྲ། །ཕོངས་པ་རྣམས་ཀྱི་གཉེན་བཤེས་འདྲ། །ལྷ་དང་ལྷ་མིན་གཡུལ་འགྱེད་ཚེ། །ལྷ་མོ་ཁྱོད་ཀྱི་ལྟེ་བ་ལ། །ལྷ་རྣམས་
ཀུན་གྱི་རྫོང་བཅས་ནས། །ལྷ་དམག་དཀར་པོ་རྒྱལ་བར་བྱས། །ལྷ་མ་ཡིན་རྣམས་ཕམ་པར་བྱེད། །ལག་ན་མདུང་དམར་ཆེམས་སེ་ཆེམས། །རུ་མཚོན་བ་དན་མེ་ལྟར་
འབར། །དག་འདུལ་གཡུལ་ཟློག་ཁྱེད་ལ་བསྟོད། །དེ་ནས་དྲང་སྲོང་ཆེན་པོ་ཀཽ་དི་ནྱས་དཔལ་ལྷ་མོ་ལ་དཔེ་བྱད་ཀྱི་སྒོ་ནས་བསྟོད་པ། འཇིག་རྟེན་གཙོ་ལ་རྟག་ཏུ་གུས་ཕྱག་

91-1-203b


འཚལ། །མ་རྣམས་ནང་ན་ཁྱོད་ནི་རྟག་ཏུ་མཆོག་ཡིན་ཏེ། །འཇིག་རྟེན་གསུམ་པོ་ཐམས་ཅད་ཁྱོད་ལ་བསྟོད། །བྱད་བཞིན་སྡུག་མཛེས་ཀུན་གྱིས་བལྟ་བར་མོས། །ཡོན་ཏན་རྣམ་
པ་སྣ་ཚོགས་ལུས་རབ་བརྒྱན། །མིག་ཡངས་འདམ་སྐྱེས་སྔོན་པོའི་འདབ་མ་འདྲ། །བསོད་ནམས་ཡེ་ཤེས་སྣང་བ་གྲགས་པས་བརྒྱན། །དཔེར་ན་རིན་ཐང་མེད་པའི་ནོར་བུ་འདྲ། །
དེང་བདག་པདྨོ་ཁྱོད་ལ་བསྔགས་པས་ཀྱང༌། །སེམས་ལ་བསམ་པ་ཐམས་ཅད་འགྲུབ་པར་འགྱུར། །ཡང་དག་ཡེ་ཤེས་གྱ་ནོམ་བཀྲ་ཤིས་པ། །པདྨ་ལྟ་བུར་ཤིན་ཏུ་རྣམ་
པར་དག །ལུས་མདོག་རབ་མཛེས་ཀུན་གྱིས་བལྟ་བར་མོས། །མཚན་མ་ཡོན་ཏན་རྣམ་པ་སྣ་ཚོགས་བརྒྱན། །དྲི་མེད་ཡེ་ཤེས་ཀུན་ནས་རབ་མཛེས་པ། །དྲན་པ་རྣམས་ཀྱི་
ནང་ནས་མཆོག་ཏུ་གྱུར། །ཇི་ལྟར་སེངྒེ་གཅན་གཟན་མཆོག་གྱུར་བཞིན། །སྔགས་བསྟོད་ཚིག་ནི་འདི་ལས་འབྱུང་བ་ཡིས། །བསམ་པའི་དངོས་པོ་ཐམས་ཅད་འགྲུབ་
པར་ཤོག །ཅེས་བསྟོད་དོ། །དེ་ནས་དཔལ་ཕྱག་ན་རྡོ་རྗེས་འདུས་པ་རྣམས་ལ་བཀའ་སྩལ་པ། ཁྱེད་ཀྱིས་དཔལ་ལྷ་མོ་ལ་བསྟོད་པ་ལེགས་སོ། །ད་ཡང་བསྟོད་པ་འདི་
དག་གི་དོན་སྒོམས་ཤིག །ཡིད་ལ་རྟག་ཏུ་ཟློས་ཤིག །ལྷ་མོ་འདི་ལ་བསྟོད་པ་ནི། ང་ལ་བསྟོད་པ་ཡིན་ནོ། །སངས་རྒྱས་ཐམས་ཅད་ལ་བསྟོད་པ་ཡིན་ནོ། །ལྷ་མོ་དེས་ཀྱང་


91-1-204a


མི་འདི་སྲུང་བར་བྱེད་དོ། །སྐྱོབ་པར་བྱེད་དོ། །ཅི་འདོད་པའི་དངོས་གྲུབ་སྟེར་རོ། །ཞེས་བཀའ་སྩལ་པ་དང༌། འཁོར་དེ་རྣམས་རབ་ཏུ་དགའ་
ནས་བཅོམ་ལྡན་འདས་ཕྱག་ན་རྡོ་རྗེ་ལ་རྒྱན་གྱི་ཆར་ཆེན་པོ་ཕབ་ནས་སོ་སོའི་གནས་སུ་འཁོད་དོ། །བསྟོད་པའི་རྒྱལ་པོའི་རྒྱུད་རྫོགས་སོ།།    །།རྒྱ་
གར་སྐད་དུ། ཤྲཱི་དེ་ཝི་ཀཱ་ལི་ནཱ་མ་ཨཥྚ་ཤ་ཏ་ཀ །བོད་སྐད་དུ། དཔལ་ལྷ་མོ་ནག་མོའི་མཚན་བརྒྱ་རྩ་བརྒྱད་པ། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བྱ་རྒོད་ཀྱི་ཕུང་པོའི་རི་ལ་བཞུགས་ཏེ། རྒྱུ་དང་འབྲས་བུའི་བྱང་ཆུབ་
སེམས་དཔའ་ཐམས་ཅད་ལ་བདེན་པའི་མཚན་རྣམས་སྟོན་པར་མཛད་དོ། །དེའི་ཚེ་དཔལ་ལྷ་མོ་ནག་མོ་ཆེན་པོ་ཡང་བཅོམ་ལྡན་འདས་ཀྱི་ཐད་དུ་སོང་སྟེ་ལན་
གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འདུག་གོ །དེ་ནས་བྱང་ཆུབ་སེམས་དཔའ་སེངྒེ་བརྩོན་འགྲུས་ཀྱིས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སྲིན་མོའི་ཆ་ལུགས་ཀྱིས་འཇིག་རྟེན་པའི་དོན་མཛད་པའི་མཚན་གྱི་རྣམ་གྲངས་

91-1-204b


ཇི་ལྟ་བུ་ལགས་ཞེས་གསོལ་པ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེངྒེ་བརྩོན་འགྲུས་ལ་དགོངས་ནས་དཔལ་ལྷ་མེ་ནག་མོ་ལ་གཟིགས་ཏེ་འདི་སྐད་
ཅེས་གསུངས་སོ། །ཐོས་བསམ་སྒོམ་ལ་ཆེར་གནས་པའི། །རྒྱུ་འབྲས་རྐྱེན་གྱིས་བདག་ཉིད་ཅན། །འགྲོ་ལ་ཕན་མཛད་མཁས་པའི་མཆོག །དཔལ་ལྡན་ལྷ་མོ་ནག་མོ་
འཕགས། །བྱང་ཆུབ་སེམས་དཔའ་སྤྲུལ་པ་སྟེ། །ས་ལྟར་རྟེན་པའི་གཞིར་གྱུར་པ། །ཡོན་ཏན་སྡུད་བྱེད་ཆུ་དང་འདྲ། །བྱང་ཆུབ་སྨིན་བྱེད་མེ་ལྟ་བུ། །དགེ་བའི་འདུ་བྱེད་
རླུང་ལྟར་གཡོ། །ཤེས་རབ་རྣམ་དག་ནམ་མཁའ་སྟེ། །ཁྱོད་ནི་འབྱུང་བ་ཆེན་པོ་འདྲ། །འབྱུང་པོ་ཕལ་ཆེན་རྣམས་ཀྱིས་བསྟོད། །བསོད་ནམས་ཡེ་ཤེས་རབ་བསགས་
པའི། །ལས་དང་རྣམ་སྨིན་དག་ལ་མཁས། །ང་རྒྱལ་གཟུགས་ཀྱིས་འདུལ་པ་གོམས། །ཤེས་རབ་སྙིང་རྗེའི་ལམ་དུ་འགྲོ། །ཁྱོད་ནི་བུམ་པ་བཟང་ལྟ་བུ། །དཔེར་ན་ཡིད་
བཞིན་ནོར་བུའི་ཆུ། །ཀུན་ལ་ཕན་པའི་དཔག་བསམ་ཤིང༌། །ཉི་མ་འདྲ་བར་ཁྱོད་ལ་གསལ། །ཟླ་ལྟར་གསལ་བའི་ཐུགས་མངའ་ཞིང༌། །མིང་ནི་རི་བོང་རྭ་དང་འདྲ། །རང་
གི་རྒྱུད་ནི་འཁོར་ལོ་འདྲ། །ཨུ་དུམ་བ་ལྟར་ཁྱོད་དཀོན་ཡང༌། །བདུད་རྩི་ལྟ་བུར་ཡོངས་ཚིམ་མཛད། །འགྲོ་བ་ཀུན་གྱི་བདག་མོ་ལགས། །རང་བཞིན་མེད་པའི་ཆོས་ཀྱང་

91-1-205a


སྟོན། །ཆུ་དང་ནམ་མཁའི་ཚུབ་མ་ལྟར། །གདུལ་བྱའི་སྲིད་གསུམ་ཅིས་ཀྱང་འདུལ། །དུས་གསུམ་རྒྱལ་བའི་བསྟན་པ་སྐྱོང༌། །དམ་པ་རྣམས་
དང་ཡང་དག་གཅིག །དམ་པ་རྣམས་ཀྱི་ལམ་དུ་འགྲོ། །ལྷ་མོ་མ་མོ་གནོད་སྦྱིན་མོ། །སྲིན་མོ་ཀླུ་མོ་ཤ་ཟ་མོ། །བདུད་མོ་འབྱུང་མོ་གྲུལ་བུམ་མོ། །ཁྲག་མོ་རྔམ་ཚུལ་གློག་
འགྱུ་མ། །རླུང་མོ་ནག་མོ་འཇིགས་བྱེད་མ། །མཁའ་འགྲོ་གཏུམ་མོ་ཞིང་སྒྲོལ་མ། །ཞི་རྒྱས་དབང་དང་དྲག་པོའི་འདུལ། །དཀར་སེར་ལྗང་ནག་དམར་ཡང་སྟོན། །
རྣམ་པ་བརྒྱད་ཀྱིས་དབྱིབས་ཀྱང་འབྱུང༌། །འགྲོ་བ་དྲུག་པོའི་ཚུལ་ཡང་སྟོན། །ཕུང་པོ་ལྔ་ཡང་བརྗོད་པར་ནུས། །དབང་པོ་ཚིམ་བྱེད་ཡུལ་ལྔའང་སྟོན། །རྟེན་ཅིང་
འབྲེལ་པའི་སྤྱོད་པ་མཁས། །ཡུལ་ཅན་རྣམས་ནི་གསོད་ལ་མཁས། །དེ་བཞིན་དག་རྣམས་གསོད་པ་དང༌། །ལུས་ཅན་རྣམས་ནི་གསོད་ལ་བརྩོན། །སེམས་ནི་
གསོད་པ་མེད་ལ་མཁས། །འཁོར་བ་ལས་ནི་རིང་དུ་སོང༌། །དེ་བཞིན་དུ་གཤེགས་པས་ལུང་བསྟན་ཏེ། །བྱང་ཆུབ་སེམས་དཔའི་མཚན་རྣམས་དང༌། །འཇིག་རྟེན་སྐྱོང་
མཛད་དཔལ་ལྡན་མ། །དམ་ཆོས་འཛིན་པ་རྣམས་ལ་བྱམས། །ཨོཾ་ཨཱཿཧཱུཾ་ཤྲཱི་དེ་ཝི་ཀཱ་ལ་ས་མ་ཡ་ཛཿཌཱ་ཀི་ནི་ཌཱ་ཡ་ས་མ་སྭཱ་ཧ། མིང་བརྒྱ་རྩ་བརྒྱད་གང་

91-1-205b


འཛིན་པ། །ཡོན་ཏན་བརྒྱ་རྩ་བརྒྱད་ཀྱང་ཐོབ། །དམྱལ་བའི་སྡུག་བསྔལ་མྱོང་མི་འགྱུར། །ཡི་དྭགས་གནས་སུ་མི་སྐྱེ་ཞིང༌། །བྱོལ་སོང་སྐྱེ་བས་ཐོགས་མི་འགྱུར། །ལུས་འཕགས་
གནས་སུ་སྐྱེས་པ་ན། །ཐོག་ལ་སོགས་པ་མི་འབབ་ཅིང༌། སྒྲ་མི་སྙན་དུ་རླུང་གིས་མིན། །དེ་བཞིན་བ་ལང་སྤྱོད་དུ་ཡང༌། །ཆུ་དང་རླབས་ཀྱིས་ཁྱེར་མི་ནུས། །འཛམ་
བུའི་གླིང་དུ་གང་སྐྱེས་པ། །སྣ་ཚོགས་གནོད་པས་ཉེན་མི་འགྱུར། །འདོད་པའི་ལྷ་རྣམས་གནས་སུ་ཡང༌། །སྐྱེས་ནས་ཆོས་ལ་དགའ་བར་འགྱུར། །བསམ་གཏན་
བཞི་ཡི་སྐྱེ་གནས་སུ། །ཚད་མེད་བཞི་ནི་འཕེལ་བར་འགྱུར། །གཟུགས་མེད་གནས་ནི་བཞི་པོར་ཡང༌། །དོན་མེད་ན་ནི་མི་སྐྱེ་སྟེ། །འདུ་ཤེས་མེད་པར་ནམ་ཡང་
མིན། །འཕགས་པ་བཞུགས་པའི་གནས་རྣམས་སུ། །ཁམས་གསུམ་ཚུལ་གྱིས་བདག་དོན་སྤྱོད། །རྟག་ཏུ་ཡུལ་ལ་ཆགས་མི་འགྱུར། །སེམས་ལ་འཛིན་པར་མི་བྱེད་
དེ། །ཉོན་མོངས་རྩ་བ་དྲུག་པོ་དང༌། །དེ་བཞིན་ཉེ་བ་ཉི་ཤུ་དང༌། །མཚམས་མེད་ལྔ་ཡང་བྱང་བར་འགྱུར། །བསྐལ་པ་གྲངས་མེད་མང་པོར་ཡང༌། །མི་ཁོམ་བརྒྱད་དུ་
སྐྱེ་མི་འགྱུར། །མུ་སྟེགས་རྩོད་པ་ཟློག་པ་དང༌། །མཐུ་སྟོབས་ཕུན་སུམ་ཚོགས་ལྡན་ཞིང༌། །ཚེ་རིང་ནད་མེད་དཔལ་དང་ལྡན། །སྡུག་བསྔལ་བསྐལ་པ་མང་པོར་ཡང༌། །

91-1-206a


ནམ་ཡང་འཁོར་བར་མི་ལྟུང་ཞིང༌། །མྱ་ངན་འདས་པ་ཐོབ་བྱའི་ཕྱིར། །ཉན་ཐོས་ས་རྣམས་ནོན་པ་དང༌། །རྟེན་འབྲེལ་བཅུ་གཉིས་ཤེས་པར་
བྱ། །བྱང་ཆུབ་སེམས་དཔའི་ས་རྣམས་ནི། །རབ་དགའ་དྲི་མེད་འོད་བྱེད་འཕྲོ། །སྦྱང་དཀའ་མངོན་གྱུར་རིང་དུ་སོང༌། །མི་གཡོ་ལེགས་པ་ཆོས་ཀྱི་སྤྲིན། །སངས་རྒྱས་
ས་ཆེན་བླ་ན་མེད། །བཅུ་གཉིས་པོ་ཡང་ཐོབ་འགྱུར་ཏེ། །ཀུན་ཏུ་འོད་དང་བདུད་རྩི་འོད། །ནམ་མཁའི་འོད་དང་རྡོ་རྗེའི་འོད། །རིན་ཆེན་འོད་དང་པདྨའི་འོད། །ལས་ཀྱི་འོད་
དང་དཔེ་མེད་ས། །དཔལ་ལྡན་ས་དང་ཤེས་རབ་འོད། །ཐམས་ཅད་མཁྱེན་དང་རང་རིག་སྟེ། །བཅུ་གཉིས་སངས་རྒྱས་ས་རྣམས་ཀྱང༌། །འདི་ཚེ་བྱུང་ན་མྱུར་དུ་ཐོབ། །ས་
རྣམས་མ་ཐོབ་པར་དུ་ཡང༌། །འགྲོ་བ་རྣམས་ལ་ཕན་པ་དང༌། །ཤེས་རབ་སྙིང་རྗེ་ལྡན་གྱུར་ཅིང༌། །ཆོས་ལ་དགའ་བ་རྣམས་ཀྱིས་སྲུང༌། །དངོས་གྲུབ་ཐོབ་སྟེ་དེ་
བཞིན་གཤེགས། །རིན་ཆེན་ལས་བྱུང་ཐོབ་པར་འགྱུར། །དཔལ་ལྡན་བྱང་ཆུབ་སེམས་དཔའ་དང༌། །དཔལ་ལྡན་ལྷ་མོ་ནག་མོ་ཡི། །མིང་བརྒྱ་རྩ་བརྒྱད་གང་
འཛིན་པ། །ཡོན་ཏན་བརྒྱ་རྩ་བརྒྱད་ཐོབ་སྟེ། །སྐུ་གསུང་ཐུགས་ནི་གྲུབ་ནས་ཀྱང༌། །ཁམས་གསུམ་ཆོས་ཀྱི་རྒྱལ་པོར་འགྱུར། །ཞེས་གསུངས་པ་དང༌། བྱང་ཆུབ་

91-1-206b


སེམས་དཔའི་འཁོར་དེ་དག་དང༌། དཔལ་ལྷ་མོ་ནག་མོ་ཆེན་མོ་རྣམས་ངོ་མཚར་དུ་གྱུར་ཏེ་བཅོམ་ལྡན་འདས་ཀྱིས་གསུངས་པ་ལ་རྗེས་སུ་ཡི་རང་ཞིང་མངོན་པར་བསྟོད་དོ། །
དཔལ་ལྷ་མོ་ནག་མོ་ཆེན་མོའི་མཚན་བརྒྱ་རྩ་བརྒྱད་པ་ཡོན་ཏན་དང་བཅས་པ་རྫོགས་སོ།།    །།ལྷའི་དབང་པོ་བརྒྱ་བྱིན་གྱིས་བསྟོད་པ། དུས་གསུམ་
འཁོར་བའི་སྡུག་བསྔལ་ཆེན་པོ་དང༌། །འདོད་ཆགས་ཞེ་སྡང་གཏི་མུག་དུག་གསུམ་རྒྱུས། །སྡིག་མིན་ལས་གྲུབ་ལྷ་དང་ལྷ་མ་ཡིན། །དམྱལ་བ་ཚོགས་མེ་ལྟར་འབར་
བའི་གནས་འདི་རུ། །ཤ་ཁྲག་དམར་ལ་རོལ་པའི་ལྷ་མོ་ཁྱོད། །ལྷ་ཡི་གཡུལ་ངོ་རྒྱལ་བར་ཞལ་འཆེས་ལས། །ལྷ་མ་ཡིན་གྱི་དཔུང་རྣམས་བརླག་པར་མཛོད། །
ཅེས་བསྟོད་དོ་རྫོགས་སོ།།    །།༄༅༅། །རྒྱ་གར་སྐད་དུ། ཨཱཪྱ་སཔྟ་བེ་ཏ་ཌ་ཀ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་རོ་ལངས་བདུན་པ་
ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་རྒྱལ་པོའི་ཁབ་ན་བྱ་རྒོད་ཀྱི་ཕུང་པོའི་རི་ལ་དགེ་སློང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ། ཕྱི་བཞིན་འབྲང་བའི་

91-1-207a


དགེ་སྦྱོང་ཚེ་དང་ལྡན་པ་ཀུན་དགའ་བོ་དང་ཡང་ཐབས་ཅིག་གོ །དེའི་ཚེ་ན་མུ་སྟེགས་ཅན་ཀུན་ཏུ་རྒྱུ་བ་རྣམས་ཀྱིས་བཅོམ་ལྡན་འདས་ལ་
གནོད་པར་བྱ་བའི་ཕྱིར་རོ་ལངས་ཆེན་པོ་བདུན་བཏང་བར་གྱུར་ཏོ། །དེ་དག་བཅོམ་ལྡན་འདས་ཀྱི་ཐད་དུ་སོང་བ་ལས་དེ་དག་གིས་གླགས་མ་རྙེད། དམིགས་
པ་མ་རྙེད་དོ། །དེ་དག་གིས་གླགས་མ་རྙེད། དམིགས་པ་མ་རྙེད་ནས་དེ་དག་ཚེ་དང་ལྡན་པ་ཀུན་དགའ་བོ་ག་ལ་བ་དེར་སོང་སྟེ་ཕྱིན་ནས་ཚེ་དང་ལྡན་པ་ཀུན་
དགའ་བོའི་ལུས་ལ་རེག་གོ །རེག་མ་ཐག་ཏུ་ཀུན་དགའ་བོ་དེ་སྡུག་བསྔལ་མི་བཟོད་པ། དྲག་པ། ཚ་བ། ཤི་ལ་ཐུག་པའི་ཚོར་བ་རྣམས་དང་ལྡན་པར་གྱུར་
ཏོ། །དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་ཏེ། བདག་ནི། སྡུག་བསྔལ་མི་བཟད་པ། དྲག་པ། ཚ་བ། ཤི་ལ་ཐུག་པའི་ཚོར་བ་རྣམས་དང་ལྡན་
ནོ། །བཅོམ་ལྡན་འདས་དེ་མ་དགོངས་སོ། །བདག་འདི་ལྟར་ཉམ་ང་བར་གྱུར་ན། དེ་བཞིན་གཤེགས་པས་མ་དགོངས་སོ་སྙམ་མོ། །དེའི་ཚེ་ན་ཚེ་དང་ལྡན་པ་ཤཱ་རིའི་
བུ་དང༌། ཚེ་དང་ལྡན་པ་མཽ་གལ་གྱི་བུ་ཆེན་པོ་ཚེ་དང་ལྡན་པ་ཀུན་དགའ་བོ་དང་ཐག་མི་རིང་བ་ཞིག་ན་འདུག་པར་གྱུར་ཏོ། །ཚེ་དང་ལྡན་པ་ཀུན་དགའ་བོའི་ཉེ་བའི་ཉོན་

91-1-207b


མོངས་པ་དེ་ལྟ་བུ་དེ་ཚེ་དང་ལྡན་པ་ཤཱ་རིའི་བུ་དང༌། ཚེ་དང་ལྡན་པ་མཽ་གལ་གྱི་བུ་ཆེན་པོས་ཐོས་སོ། །དེ་ནས་དེ་གཉིས་ཚེ་དང་ལྡན་པ་ཀུན་དགའ་བོ་ག་ལ་བ་དེར་སོང་སྟེ་
ཕྱིན་ནས་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ། སྡུག་བསྔལ་མི་བཟད་པ། དྲག་པ། ཚ་བའི་ཚོར་བ་མྱོང་ནས་བདག་ལ་དེ་བཞིན་གཤེགས་པས་མ་
དགོངས་སོ་ཞེས་ཅི་དེ་སྐད་སྨྲའམ། དེ་སྐད་ཅེས་སྨྲས་པ་དང༌། ཚེ་དང་ལྡན་པ་ཀུན་དགའ་བོས་དེ་དག་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག །བདག་གི་ལུས་
ལ་ཚོར་བ་དང་ལྡན་པ་ནི། དཔེར་ན། སོག་ལེས་མགོ་བོ་གཤེག་པ་ལྟར་ཀུན་དགའ་བོ་ལ་རེག་པ་ཡང་དེ་དང་འདྲའོ། །ཀུན་དགའ་བོ། མ་འཇིགས་ཤིག །བདག་ཅག་
གིས་ཁྱོད་ཁྲིའི་སྟེང་དུ་བཞག་སྟེ། དེ་བཞིན་གཤེགས་པའི་དྲུང་དུ་བཀུར་རོ། །བཅོམ་ལྡན་འདས་དེ་ཁྱོད་ལ་ཡོངས་སུ་སྐྱོབ་པ་མཛད་པར་འགྱུར་རོ། །དེ་ནས་ཚེ་དང་ལྡན་
པ་ཤཱ་རིའི་བུ་དང༌། ཚེ་དང་ལྡན་པ་མཽ་གལ་གྱི་བུ་ཆེན་པོས་ཚེ་དང་ལྡན་པ་ཀུན་དགའ་བོ་ཉལ་ཁྲིའི་སྟེང་དུ་བཞག་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་
བཅོམ་ལྡན་འདས་ཀྱི་དྲུང་དུ་བཞག་གོ །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཅི་སྡུག་བསྔལ་མི་

91-1-208a


བཟད་པ། དྲག་པ། ཚ་བའི་ཚོར་བས་ཐེབས་སམ། བཙུན་པ་བཅོམ་ལྡན་འདས། དེ་ལྟ་ལགས་སོ། །ཀུན་དགའ་བོ། ཁྱོད་དེའི་ཕྱིར་
ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །ཀུན་དགའ་བོ། ཁྱོད་ལ་རེག་པའི་རོ་ལངས་ཆེན་པོ་སྟོབས་ཆེ་བ། གདུལ་དཀའ་བ། མཐོང་ན་
གནོད་པ་བདུན་ཡོད་དེ། བདུན་གང་ཞེ་ན། འདི་ལྟ་སྟེ། ཕྲེང་བ་འཛིན་ཅེས་བྱ་བ་དང༌། ནོར་བུ་འཛིན་དང༌། གཏུམ་པོ་དང༌། གདོལ་པ་དང༌། རྨ་བྱའི་སྙིང་
དང༌། ཚེ་ཟད་དང༌། ལ་བ་ཅན་ཏེ། རོ་ལངས་ཆེན་པོ་བདུན་པོ་དེ་དག་ནི་སྟོབས་ཆེ་བ། གདུལ་དཀའ་བ། བསྙེན་པར་དཀའ་བ། རྫུ་འཕྲུལ་ཆེ་བ། མཐུ་
ཆེ་བའོ། །ཀུན་དགའ་བོ། རོ་ལངས་རེ་རེས་ཀྱང་འདོད་ན་རྐང་པ་གཡོན་པའི་མཐེ་བོས་རིའི་རྒྱལ་པོ་རི་རབ་ཀྱང་འཕེན་ཏོ། །རིའི་རྒྱལ་པོ་རི་རབ་ཡུངས་འབྲུ་ཙམ་
དུ་རྣམ་པར་འཇིག་གོ །སྟེང་དུ་བལྟས་ནས་འགས་པར་བྱེད་དོ། །ཕྱོགས་སུ་བལྟས་ན་འཆི་བར་འགྱུར་རོ། །ཕྱོགས་མཚམས་སུ་བལྟས་ན་མེས་སྲེག་པར་
བྱེད་དོ། །དེ་དག་གིས་ཁྱོད་ལ་རེག་གོ །དེ་ལྟ་མོད་ཀྱི་དེ་བཞིན་གཤེགས་པའི་མཐུ་དང༌། ཆོས་ཐོས་པའི་གུས་པ་དང༌། དེ་བཞིན་གཤེགས་པའི་བྱིན་གྱི་

91-1-208b


རླབས་ཀྱིས་ད་དུང་དུ་ཁྱོད་ཀྱི་ལུས་འཚོ་བ་ཡིན་ནོ། །ཀུན་དགའ་བོས་གསོལ་པ། བཅོམ་ལྡན་འདས། ལེགས་པར་བསལ་དུ་གསོལ། ཕྱིར་བཟློག་ཏུ་གསོལ། ཕྱག་རྒྱ་བཅིང་དུ་
གསོལ། སྐུད་པས་བཅིང་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བསྟན་
པར་བྱའོ། །ཏདྱ་ཐཱ། ཧ་ར། མ་ཧཱ་གེ་རེ། གྷ་ས་ར་བ་ཏི། དྷ་ར་དྷ་རི། དྷ་ར་ཎི། ཚོ་ར་ཚོ་ར་ཎི། ཀ་རོ་ཏི་ཏི། ས་ཏོ་ཏ་ས་མཱ་དྷི་ཎི། ས་མ་ར་ས་ར་ཎི། ས་ར་ན་ཀོ་ཏ་མ་ཏི། ས་
མ་བྷ་བེ། བྷ་བ་ན། ནཱ་ག་རེ། བྷ་དི་ན་ས་དྷ་ནི་ཏི་སྭཱ་ཧཱ། ཀུན་དགའ་བོ། གཟུངས་སྔགས་ཀྱི་ཚིག་འདི་དག་ལན་ལྔ་བཅུ་རྩ་གཉིས་བཟླས་བརྗོད་བྱས་ཏེ་མདུད་པ་ལྔ་བཅུ་རྩ་
གཉིས་བོར་ན། བརྗེད་བྱེད་ཐམས་ཅད་དང༌། འབྱུང་པོ་ཐམས་ཅད་ཀྱི་སྙིང་ལ་གནོད་པ་བྱས་པར་འགྱུར་རོ། །གདོན་ཐམས་ཅད་ཀྱིས་བྱས་པ་ལས་ཐར་བར་འགྱུར་རོ། །
བཅོམ་ལྡན་འདས། ལེགས་སོ། དེ་ལྟར་མཛོད་ཅིག །སླར་ཡང་མི་མཆི་བར་མཛད་དུ་གསོལ། ཀུན་དགའ་བོ། དེའི་ཕྱིར་ཉོན་ལ་ལེགས་པར་ཡང་ཟུངས་ཤིག །ཏདྱ་
ཐཱ། བད་ཙ་ལེ་བ་ལེ། མ་ཧཱ་བད་ཙ་ལེ་བ་ལེ། བྷི་ལེ་བྷི་ལེ། མ་ཧཱ་བྷི་རི་ཎི། ནི་མི་རི་ནི། ཧ་ན་ཧ་ན་ཧ་ཏི་རི། མ་ཙ་ཐཱ། མ་བི་ཙ་ར་ཐཱ། སྟི་རི་སྠི་ར་མུ་ལེ། མ་

91-1-209a


ཐ་ནི་རྨ་ཐ་ནི། ཙ་ལ་ནི། མཱ་ཀ་ནཱི། ཛཾ་བྷ་ནི། པཱི་དཱ་ནི། བ་ཡ་སྭ་ཀྲྀ་ཎྀ། བྷ་ག་བ་ཏི། ཏ་ཐཱ་ག་ཏ། བི་ཏ་ཐེ། ཏི་བེ་གྷ་དྷ་རེ། པ་ར་པྲ་དེ། ཧ་
རེ་ཏིཥྛ། ནཱི་ལཱ་བ་སི་ན་སྭཱ་ཧཱ། ཀུན་དགའ་བོ། རོ་ལངས་འདི་དག་ནི། འཚོག་པ། སྡང་བ། གཏུམ་པོར་གྱུར་པ། གསོད་པར་གྱུར་བའོ། །དེ་ལ་རིག་སྔགས་འདིས་
ཀེ་མུ་རུ་ཀའི་སྐུད་པ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་མདུད་པ་ཉི་ཤུ་རྩ་གཅིག་པོར་རོ། །དེ་ནས་འབྱུང་པོ་ཆེན་པོ་ཤིན་ཏུ་འཁྲུག་པར་འགྱུར་རོ། །འདིས་
ཐམས་ཅད་ཀྱང་སྤང་བར་འགྱུར། འཛེམ་པར་འགྱུར། ཞི་བར་འགྱུར་ཞིང༌། འདིས་འབྱུང་པོ་ཐམས་ཅད་ཀྱང་དབང་དུ་འགྱུར། འདིས་འབྱུང་པོ་ཐམས་ཅད་
ཀྱང་རབ་ཏུ་ཞི་བར་འགྱུར་རོ། །ཀུན་དགའ་བོ། ཉོན་ཅིག་དང་བསྟན་པར་བྱའོ། །ཏདྱ་ཐཱ། ད་ར་ད་ར་ད་ར། ཀ་ར་ཀ་ར་ཀ་ར། མ་ཧཱ་ཀཀྐ་ར། ཙ་ར་ཙ་ར། ཙ་ད་ཙ་ར་
མ་ཧཱ་ཙ་ད་ཙ་ར། ཧ་ལ་ཧ་ལ་ཧ་ལ། ཧི་ལི་ཧི་ལི། ཧུ་ལུ་ཧུ་ལུ། ཧི་རེ་བི་རེ། ཧི་རི་ཀི་རི། བཻ་རཻ་བི་ཅི་ནི་ཀ་ར་ན་ཀ་རི། སརྦ་བྷཱུ་ཏཱ་ནཱན། པྲ་ཛཾ་བྷ་ནི། ནཱི་ལ་
བ་ར་ས་ནི། ཙ་ཙྪུ། ཙ་ཀྲ་ཙ་ཀྲ། ཨཱ་ཡུ་དྷེ་སྭཱ་ཧཱ། ཀུན་དགའ་བོ། འདི་དག་ནི། གནོད་སྦྱིན་ཐམས་ཅད་དང༌། སྲིན་པོ་ཐམས་ཅད་དང༌། གསང་སྔགས་


91-1-209b


ཐམས་ཅད་དང༌། ཡི་དྭགས་དང༌། བྱད་དང༌། སྡིག་པ་རབ་ཏུ་ཞི་བར་བྱེད་པའོ། །རྒྱལ་པོས་བཀྲབས་པ་དང༌། ལ་གཅན་པ་ཕྱིར་ཟློག་པར་བྱེད་དོ། །དེ་ལ་རིག་
སྔགས་འདི་སྐུད་པ་དམར་པོ་ལ་ལན་སུམ་ཅུ་རྩ་བདུན་བཟླས་བརྗོད་བྱས་ཏེ་མདུད་པ་སུམ་ཅུ་རྩ་བདུན་བོར་ན། ཐམས་ཅད་རེངས་པར་འགྱུར་རོ། །ཀུན་དགའ་བོ།
གསང་སྔགས་ཀྱི་ཚིག་འདི་དག་ཟུངས་ཤིག །ཆོངས་ཤིག །ལེགས་པར་རབ་ཏུ་ཡིད་ལ་ཟུངས་ཤིག །རྗེས་སུ་སྦྱོར་བར་གྱིས་ཤིག །དེ་ལྟ་བས་ན་ཀུན་དགའ་
བོ། །ཁྱོད་ཀྱིས་དྲན་པ་དང་ལྡན་པས་གཟུང་བར་བྱའོ། །ཏདྱ་ཐཱ། དྷ་ར་དྷ། དྷ་དྷ་ར། ཁ་ར་ཁ་ར། མ་ཧཱ་ཁཱ་ར། མ་ཧཱ་བ་ལེ། བ་བ་ན་ཤ་ནི། གོ་ད་ཊ། ཀུཊྚ་
ནི། ཀུཊྚ་ནཱི། ས་མ་ཧཱ་རེ། ཀཱུ་ཊ་དཾ་ཥྚེ། ཀ་ཁ་ཁ་རེ། མ་ཀུ་ཊ། དྷ་རེ་ཎི། མུ་ལུ་ཀ་ཀ །ཀྵ་ཎེ་ཀ་ནཱི་ཀེ །ས་མེ་སྨྲ་ཤཱ་ནི། ཀི་ནི། གི་རི་ཎི། བྷོ་གི་ས་རེ། སཱ་སཱ་བེ་ཏ་
ཌ། ཀུ་མཱ་ར་ཀ །ཀྲི་ཏི་སྭཱ་སི། ཀིན་ནི་བ་བུདྡྷ་སི། བི་བུདྷྱ། བི་བུདྷྱ་གྲི་ཧ་ན་བྷྱེ། ཀྲྀ་ཏ་བཻ་ར་བ། བི་ཀྲི་ཏེ་བྷཻ་ར་བ། མ་ཧཱ་བ་ཡེ། ཀྲྀ་ཏོ་ན། ཧ་ར་སི། ཀིན་ན་མཱ་ར་ཡ་
སི་ཀི་ན་ནི་སརྦ་དེ་བ། ནཱ་ག །ཡཀྵ། གནྡྷ་རྦ། ཨ་སུ་ར། སརྦ་ཨ་སུ་ར། སརྦ་བྷ་ཡ་ཤ་མ་ན། མ་ཏ་ས་ར་སྭཱ་ཧཱ། ཀུན་དགའ་བོ། རིག་སྔགས་འདི་སྦྱིན་

91-1-210a


སྲེག་གམ། སྐུད་པས་བཅིངས་ན། འདོད་པའི་མཐར་གཏོགས་པ་ཐམས་ཅད་འཇིགས་པར་བྱེད། ལྟུང་བར་བྱེད། ཟ་བར་བྱེད་
དོ། །ཀུན་དགའ་བོ། རོ་ལངས་ཐམས་ཅད་རེངས་བར་བྱེད་པའི་རིག་སྔགས་ཟུངས་ཤིག །ཏདྱ་ཐཱ། སེ་མེ་ལེ། མ་ཧཱ་ཧ་ཧ་ལེ། ཧ་ར་དྷ་རེ། གྷོ་ར་དྷ་རེ། དྷ་རིཏྟི།
རིཏྟི། བི་རོཏྟི། ཀུ་ཎཏྟི། ཀུ་ཏ་ནི། སཾ་གོ་ཙ་ནི། ཀ་ཙ་རི། ཁ་ཙ་ར། ཁ་ཙ་རི། མ་ཧ་ཎེ། ཧུ་ཧུ། མ་རེ་ཎ། མ་ཧཱ་མཱ་ལ་དྷ་རེ། ན་ཡོ་ན་མ་ཏི་སྭཱ་ཧཱ། ཀུན་དགའ་བོ།
གསང་སྔགས་ཀྱི་ཚིག་འདི་དག་དམོད་པ་དྲག་པོ་དང་མཚུངས་ཤིང་འདྲ་སྟེ། འབྱུང་པོ་ཐམས་ཅད་རྣམ་པར་བཤིག་པའི་ཕྱིར་བལ་གཙང་མའི་སྐུད་པ་ལ་ལན་
ཉི་ཤུ་རྩ་བཞིར་བཟླས་བརྗོད་བྱས་ཏེ་མདུད་པ་ཉི་ཤུ་རྩ་བཞི་བོར་ན། ལོག་འདྲེན་ཐམས་ཅད་ཀྱིས་མི་ཚུགས་པར་འགྱུར་རོ། །ཀུན་དགའ་བོ། གསང་སྔགས་
ཀྱི་ཚིག་འདི་དག་ཟུངས་ཤིག །ལེགས་པར་རབ་ཏུ་གཟུང་བར་གྱིས་ཤིག །ཀུན་དགའ་བོ། གསང་སྔགས་འདི་གང་ཡང་རུང་བས་གཟུང་བར་མི་ནུས་སོ། །
ཀུན་དགའ་བོ། དེ་ལྟ་བས་ན་ལེགས་པར་གཟུང་བར་གྱིས་ཤིག །ཏདྱ་ཐཱ། ཙ་ཏ་ཙ་ར། མ་ཧཱ་ཙ་ཏ་ཙ་ར། ཙི་རི་ཙི་རི། བུ་རུ་བུ་རུ། མ་ཧཱ་བུ་རུ། སཾ་བྷ་ལེ།


91-1-210b


མ་ཧཱ་སཾ་བྷ་ལེ། མ་ཧཱ་བ་ལེ་སྭཱ་ཧཱ། ཀུན་དགའ་བོ། ལྷ་དང་བཅས། བདུད་དང་བཅས། ཚངས་པ་དང་བཅས། དགེ་སྦྱོང་དང༌། བྲམ་ཟེ་དང༌། སྐྱེ་རྒུར་བཅས་
པའི་འཇིག་རྟེན་ན་གང་ཞིག་གསང་སྔགས་འདི་ལ་མི་སྤྲོ་བ་ནི། ངས་རྗེས་སུ་མ་མཐོང་སྟེ། སྲུང་བ་དང༌། རྗེས་སུ་འབྲང་བ་ཡིན་ནོ། །གསང་སྔགས་འདི་ནི། མི་
བཟད་པ་སྟེ། སྲེག་པར་བྱེད། འཚེད་པར་བྱེད། འཆིང་བར་བྱེད། འཇོམས་པར་བྱེད། འབར་བར་བྱེད་པ་ཡིན་ཏེ། རིག་སྔགས་ལན་དྲུག་ཅུ་རྩ་གཅིག་བཟླས་
བརྗོད་བྱས་ཏེ་མདུད་པ་དྲུག་ཅུ་རྩ་གཅིག་བོར་ན། སྡིག་པ་ཐམས་ཅད་རབ་ཏུ་ཞི་བར་བྱེད། རིག་སྔགས་གཅོད་པར་བྱེད། །དེ་ནས་བཅོམ་ལྡན་འདས་ལ་ཚེ་
དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ། །ལེགས་པར་བཟུང་ལགས་སོ། །མདུད་པ་བོར་དུ་གསོལ། ཕྱག་རྒྱ་
གཞག་པར་མཛད་དུ་གསོལ། ཀུན་དགའ་བོ། དེའི་ཕྱིར། ཏདྱ་ཐཱ། བྷ་བྷ་རེ། བྷ་རེ། བྷ་ར་ཎི་ཧ་རེ། པྲ་ཧ་རེ། ཧ་ར་ཎི། ཀུ་ཐ་ནི་ཏ་ཌི། ལེད་ཚད་ད་ཏི། ཚངས་པས་
བྱས་པའི་རིག་སྔགས་བཅད་དོ། །དབང་ཕྱུག་ཆེན་མོས་བྱས་པའི་རིག་སྔགས་བཅད་དོ། །ཁྱབ་འཇུག་གིས་བྱས་པའི་རིག་སྔགས་བཅད་དོ། །བརྒྱ་བྱིན་གྱིས་


91-1-211a


བྱས་པའི་རིག་སྔགས་བཅད་དོ། །རྒྱལ་པོ་ཆེན་པོ་བཞིས་བྱས་པའི་རིག་སྔགས་བཅད་དོ། །གནོད་སྦྱིན་གྱི་སྡེ་དཔོན་གྱིས་བྱས་པའི་
རིག་སྔགས་བཅད་དོ། །ཟླ་བ་དང་ཉི་མས་བྱས་པའི་རིག་སྔགས་བཅད་དོ། །གཟའ་དང་ཉི་མས་བྱས་པའི་རིག་སྔགས་བཅད་དོ། །གཟའ་དང་རྒྱུ་སྐར་གྱིས་བྱས་
པའི་རིག་སྔགས་བཅད་དོ། །ཕྱོགས་ནས་བྱས་པའི་རིག་སྔགས་བཅད་དོ། །ཕྱོགས་མཚམས་ནས་བྱས་པའི་རིག་སྔགས་བཅད་དོ། །སྟེང་ནས་བྱས་པ་དང་
འོག་ནས་བྱས་པའི་རིག་སྔགས་བཅད་དོ། །ལྷས་བྱས་པའི་རིག་སྔགས་བཅད་དོ། །ཀླུས་བྱས་པའི་རིག་སྔགས་བཅད་དོ། །གནོད་སྦྱིན་གྱི་བྱས་པ་དང༌།
ནམ་མཁའ་ལྡིང་གིས་བྱས་པའི་རིག་སྔགས་བཅད་དོ། །གྲུལ་བུམ་གྱིས་བྱས་པ་དང༌། ཚོར་བ་པོས་བྱས་པ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་
རིགས་དང༌། རྗེའུ་རིགས་དང༌། དམངས་རིགས་དང༌། སྐྱེས་པ་དང༌། བུད་མེད་དང༌། གདོལ་པས་བྱས་པ་དང༌། ཀླ་ཀློ་དང༌། རི་ཁྲོད་པས་བྱས་པ་
དང་། སེངྒེ་དང༌། སྤྲུལ་གྱིས་བྱས་པ་དང༌། འགྲོ་ལྡིང་བའི་ཡིད་ཀྱིས་བྱས་པ་དང༌། གཡུང་པོས་བྱས་པ་དང༌། ཏོང་ས་ལ་པས་བྱས་པ་དང༌། མུ་ད་ག་རི་

91-1-211b


ཁྲོད་པས་བྱས་པ་དང༌། སེམས་ཅན་ཐམས་ཅད་རིག་སྔགས་འཆང་པས་བྱས་པའི་རིག་སྔགས་བཅད་དོ། །ཏདྱ་ཐཱ། ག་ག་གཱ་ར་ལི་ཕུ། མ་ཧཱ་ག་ག་གཱ་རི་ལ་ཕུ། བི་ཤེ་
ཕུ། ཤ་པ་ར་སིངྡྷེ་ཕུ། ཙཎྜ་ལི་ཕུ། མ་ཧཱ་ཙཎྜ་ལི་ཕུ། ཙོ་གི་ཕུ། ཙི་མི་རེ་ཕུ། ཙི་ཙི་མི་རེ་ཕུ། ཙ་ཀྲེ་ཕུ། ཙཀྲ་དྷ་རེ་ཕུ། ཀྲྀཥྞ་ཕུ། ཀྲྀཥྞ་ཕུ། ཀྲྀཥྞ་རུ་པེ་ཕུ། ཙཎྜེ་ཕུ། སོ་གེ་
ཕུ། པཉྩ་པྲ་ལི་ཕུ། པཉྩ་ལེ་ཕུ། བྷི་མི་ཕུ། བྷི་པཱ་པ་ལེ་ཕུ། བིཾ་ག་ལེ་ཕུ། པིཾ་ག་ལ་ཨཀྵེ་ཕུ། ཨཱ་ནནྡེ་ཕུ། ས་མནྟེ་ཕུ། ནཱ་ཤ་ནི་ཕུ། ཙྪེ་ད་ནི་ཕུ། བི་ཙྪེ་ད་ནི་ཕུ་
སྭཱ་ཧཱ། ཀྲི་ས་ནི། བཀྵ་ནི། མཱ་ར་ནི། པིནྡ་ནི། པིན་དྱ་ནན། བཀྵ་ཎི། ནཱ་ཤ་ནི། ཁཱ་ད་དྱ་ཀ་ནན། གཱ་ལ་བྷི་ན་ཤ་ནི། དཱ་ཧཱ་མ་སི། བྷསྨ། བྷསྨ་ནི། མ་ས་ནི།
བནྡྷ་ནི་སྭཱ་ཧཱ། ཀུན་དགའ་བོ། ཉི་མ་འཆར་བའི་ཚེ་རོ་ལངས་ཆེན་པོ་གནོད་བྱེད་ཅེས་བྱ་བ་ཞིག་ཡོད་དེ། དེ་སྟོན་གྱི་དུས་ཀྱི་ཚེ་ཉི་མའི་འོད་ཟེར་གྱི་རྗེས་སུ་ཞུགས་
ནས་གང་འོད་ཟེར་དེ་དག་གིས་གང་ལ་རེག་པ་འོད་ཟེར་གྱི་དྲ་བས་རེག་ནས་རིམས་སུ་འགྱུར་ཏེ། དེ་ཡང་བཅད་དོ། །ཀུན་དགའ་བོ། རོ་ལངས་ཁ་གཅིག་པ་ཞེས་
བྱ་བ་ཞིག་ཡོད་དེ། དེ་ཡང་འདི་ཉིད་ཀྱི་ནང་དུ་བསྡུ་བར་བྱའོ། །ཀླུའི་རྒྱལ་པོ་ས་འཛིན་ཅེས་བྱ་བ་ཡང་འདི་ཉིད་ཀྱི་ནང་དུ་བསྡུ་བར་བྱའོ། །ཀླུ་ཐམས་ཅད་དང༌།


91-1-212a


གྲུལ་བུམ་ཐམས་ཅད་དང༌། ཡི་དྭགས་དང༌། ཤ་ཟ་ཐམས་ཅད་ཀྱང་འདི་ཉིད་ཀྱི་ནང་དུ་བསྡུས། ནམ་མཁའ་ལྡིང་ཡང་འདི་ཉིད་
ཀྱི་ནང་དུ་བསྡུས། ནོར་འཛིན་ཡང་འདི་ཉིད་ཀྱི་ནང་དུ་བསྡུས། རླུང་ལྷ་ཡང་འདི་ཉིད་ཀྱི་ནང་དུ་བསྡུས། སྒྱུ་མ་ལེན་གྱི་བུ་པ་ར་པ་ཌི་ཤེས་རུད་དྲོ་ཡང་འདི་ཉིད་ཀྱི་ནང་
དུ་བསྡུས། ཕུང་པོ་འཛིན་དང༌། མདུང་ཐུང་འཛིན་ཀྱང་དེ་བཞིན་དུ་བསྡུས། དེ་བཞིན་དུ་བློན་པོ་དང་བཅས་པ་དང༌། འཁོར་དང་བཅས་པ་ཡང་འདི་ཉིད་ཀྱི་
ནང་དུ་བསྡུས་སོ། །ཀུན་ནས་དཔག་ཚད་བརྒྱ་དག་ཏུ། །ང་ཡིས་ཆད་པ་དག་བྱས་པས། །ང་ལ་འབྱུང་པོས་བྱར་ཅི་ཡོད། །ང་ཡིས་སྡང་བ་ཐམས་ཅད་བཅོམ། །གསོད་
པར་གྱུར་པ་སྟོབས་པོ་ཆེ། །རོ་ལངས་དག་གིས་བྱར་ཅི་ཡོད། །དེ་དག་ཀྱང་ནི་ངའི་ཞགས་པས། །ཀུན་ནས་ཡོངས་སུ་བསྐོར་བ་ཡིན། །ཞགས་པ་ཀུན་གྱིས་དེ་དག་
ཀྱང༌། །རྨུགས་ཤིང་ཤིན་ཏུ་རྨོངས་པར་བྱས། །འདི་ཡིས་བདག་གིས་ཀུན་འགྲུབ་ཅིང༌། །གསང་སྔགས་ཚིག་རྣམས་གྲུབ་གྱུར་ཅིག །ན་མཿསིངྡྷ་ནཱན། སིདྡྷྱནྟུ་
མནྟྲ་པཱ་དཱ་སྭ་སྟིར་མེ་སརྦ་སཏྭ་ནཉྩ་སྭཱ་ཧཱ། སངས་རྒྱས་ཀུན་གྱི་སྟོབས་གང་དང༌། །དགྲ་བཅོམ་རྣམས་ཀྱི་སྟོབས་གང་དང༌། །དམ་པའི་ཆོས་ཀྱི་གཟི་བརྗིད་ཀྱིས། །བདེ་

91-1-212b


ལེགས་སུ་ནི་རབ་གྱུར་ཅིག །འཕགས་པ་སངས་རྒྱས་ཀྱི་གཟི་ཡིས། །རྟག་ཏུ་འཇིགས་པ་ཐམས་ཅད་ལ་སྭཱ་ཧཱ། ཆོ་ག་ནི། ལན་དྲུག་ཅུ་རྩ་གཅིག་བཟླས་བརྗོད་བྱས་ཏེ་ཀེ་
མེ་རུ་དང༌། བལ་གཙང་མ་ལ་སོགས་པའི་སྐུད་པ་དམར་པོ་ལ་མདུད་པ་བོར་རོ། །དེ་བཞིན་དུ་བྱ་བ་ཡང་བྱའོ། །འབྱུང་པོ་ཐམས་ཅད་དང༌། བརྗེད་བྱེད་དང༌། སེམས་
རྣམ་པར་གཡེང་བྱེད་ལ་སོགས་པ་དང༌། དུག་བྱིན་པ་དང༌། དུག་བྱས་པ་དང༌། རྐང་གཉིས་པ་དང༌། རྐང་བཞི་པ་རྣམས་ལ་ཀུན་ཏུ་འགྲོ་བ་གྲུབ་པའི་མཆོག་
ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་
འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རོ་ལངས་བདུན་པ་ཞེས་བྱ་བའི་གཟུངས་རྫོགས་སོ།།    །།
རྒྱ་གར་གྱི་མཁན་པོ་བི་ཤུདྡྷ་སིཾ་ཧ་དང༌། བནྡྷེ་ཡེ་ཤེས་སྙིང་པོའི་སྡེས་བསྒྱུར། རྒྱ་གར་གྱི་མཁན་པོ་བིདྱཱ་ཀ་ར་སིཾ་ཧ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་
ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། སུ་རཱུ་བ་ན་མ་དྷ་ར་ཎི། བོད་སྐད་དུ། སུ་རཱུ་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་

91-1-213a


ཐམས་ཅད་ལ་ཕྱག་འཚལ་ལོ། །ན་མཿསུ་རཱུ་པཱ་ཡ། ཏ་ཐཱ་ག་ཏཱ་ཡ། ཨཾརྷ་ཏེ། སམྱཀྶཾ་བུདྡྷཱ་ཡ། ཏ་དྱ་ཐཱ། ཨོཾ་སུ་རུ་སུ་རུ། པྲ་སུ་
རུ་པྲ་སུ་རུ། ཏ་ར་ཏ་ར། བྷ་ར་བྷ་ར། སཾ་བྷ་ར་སཾ་བྷ་ར། སྨ་ར་སྨ་ར། སནྟར་པ་ཡ། སནྟར་པ་ཡ། སརྦ་པྲེ་ཏ་ནཱ་མ་སྭཱ་ཧཱ། གཟུངས་འདིས་ཆུ་དང་བཅས་པའི་
ཟན་ལ་ལན་བདུན་ཡོངས་སུ་བཟླས་ཏེ་ལག་པ་གཡོན་པས་སེ་གོལ་གྱི་སྒྲ་ལན་གསུམ་དུ་བྱས་ནས་ཡི་དྭགས་ཐམས་ཅད་ལ་དབེན་པའི་ས་ཕྱོགས་སུ་སྦྱིན་
པར་བྱ་ཞིང༌། འདི་སྐད་ཀྱང་བརྗོད་པར་བྱ་སྟེ། སྐབས་ཚོལ་པ་དང༌། གླགས་ལྟ་བ་རྣམས་དེངས་ཤིག །འཇིག་རྟེན་གྱི་ཁམས་ཐམས་ཅད་ན་གནས་པའི་ཡི་
དྭགས་རྣམས་ལ་བཟའ་བ་འདི་བདག་གིས་སྦྱིན་པར་བགྱིའོ། །ཞེས་པའོ། །ཟས་མ་ཟོས་པའི་སྔོན་རོལ་ཉིད་དུ་སྦྱིན་པར་བྱའོ། །དེ་ལྟར་ན་ཡི་དྭགས་ཐམས་
ཅད་ལ་འབྲས་བྲེ་བོ་ཆེ་རེ་རེའི་བཟའ་བ་སོ་སོར་བྱིན་པར་འགྱུར་རོ། །དེ་ལྟར་བྱས་ན། སྐྱེ་བ་ནས་སྐྱེ་བར་ཡང་ཉམ་ཆུང་བར་མི་འགྱུར་རོ། །དབུལ་པོར་མི་
འགྱུར་རོ། །སྟོབས་ཆེ་བ་དང༌། མཛེས་པ་དང༌། མཐོང་ན་དགའ་བ་དང༌། ཕྱུག་ཅིང་ལོངས་སྤྱོད་ཆེ་བར་འགྱུར་རོ། །ཚེ་རིང་ཞིང་ནད་མེད་པ་དང༌། མྱུར་དུ་བླ་


91-1-213b


ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །ཤི་འཕོས་ནས་ཀྱང་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །
གཟུགས་ལེགས་ཞེས་བྱ་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་ཛྙཱ་ནཱ་བ་ལོ་ཀི་ཏེ་ས་མནྟ་སྥ་ར་ཎ་རཤྨི་བྷ་བ་ས་མ་
ཡ་མ་ཧཱ་མ་ཎི་དུ་རུ་དུ་རུ་ཧྲྀ་ད་ཡ་ཛ་ལ་ནི་ཧཱུཾ། འབབ་ཆུའམ་མཚོའི་འགྲམ་དུ་འདུག་སྟེ་ལག་པ་གཡས་པའི་འཁྱོར་བར་ཆུ་བླུགས་ལ་ཡེ་ཤེས་སྐར་མདའི་སྙིང་པོ་འདི་ལན་བདུན་
བཟླས་ཏེ་ཆུ་ཁྱོར་བ་བདུན་འབབ་ཆུར་གཏོར་ན། སངས་རྒྱས་ཀྱི་སྤྱན་གྱིས་གཟིགས་པའི་ཡི་དྭགས་ཇི་སྙེད་ཡོད་པ་དེ་དག་ཐམས་ཅད་ལྷའི་ཁ་ཟས་ཀྱི་རོ་དང༌།
བཏུང་བའི་རོ་མཆོག་དང་ལྡན་པ་འཐོབ་ཅིང༌། ཡི་དྭགས་རེ་རེ་ཡང་ཁ་ཟས་དང༌། བཏུང་བ་ཡུལ་མ་ག་དྷའི་བྲེ་བདུན་བདུན་གྱིས་འཚོ་བར་བྱས་པར་འགྱུར་
ཞིང་། ཆུ་དེ་འཐུངས་བ་ཙམ་གྱིས་དེ་དག་ཐམས་ཅད་ཡི་དྭགས་ཀྱི་སྐྱེ་གནས་ལས་ཐར་ཅིང༌། བདེ་འགྲོ་མཐོ་རིས་ཀྱི་གནས་སུ་སྐྱེ་བར་འགྱུར་རོ། །སྐྱེས་
པའམ། བུད་མེད་དམ། ཁྱེའུ་འམ། བུ་མོའམ། གཞན་ཡང་བྱོལ་སོང་གི་སྐྱེ་གནས་སུ་གཏོགས་པ་ཡི་དྭགས་སམ། བྱའམ། ཆུ་ལ་གནས་པ་ལ་སོགས་པ་

91-1-214a


གང་གིས་ཆུ་དེ་འཐུངས་པ་རེ་དག་ཐམས་ཅད་སྡིག་པ་དང༌། སྒྲིབ་པ་ཐམས་ཅད་བྱང་ཞིང་བདེ་འགྲོའི་ལམ་དུ་འགྲོ་བར་འགྱུར་རོ། །ཡེ་
ཤེས་སྐར་མདའི་སྙིང་པོའོ།།    །།ཡི་དྭགས་མོ་ཁ་འབར་མ་དབུགས་དབྱུང་བའི་གཏོར་མའི་ཆོ་ག། །དཀོན་མཆོག་གསུམ་ལ་ཕྱག་འཚལ་ལོ། །
དེ་ནས་བཅོམ་ལྡན་འདས་ཡུལ་སེར་སྐྱ་ན་ཤིང་ནྱེ་གྲོ་དྷའི་ཀུན་དགའ་ར་བ་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་ཚོགས་ཆེན་པོ་དང༌།
སེམས་ཅན་གྱི་ཚོགས་ཆེན་པོ་དང་ཐབས་ཅིག་ཏུ་བཞུགས་ཏེ་ཆོས་སྟོན་ཏོ། །དེ་ནས་ཀུན་དགའ་བོ་དབེན་པར་འདུག་སྟེ་ནང་དུ་ཡང་དག་འཇོག་ཅིང་རྩེ་གཅིག་ཏུ་
ཡིད་ལ་བྱེད་པས། ཆོས་མངོན་གསུམ་དུ་བྱེད་པ་ན་མཚན་མོ་ནམ་གྱི་ཆ་སྨད་ལ་དེའི་མདུན་དུ་ཡི་དྭགས་མོ་ཁ་འབར་མ་འདུག་ནས་སྨྲས་པ། ཀྱེ་ཀུན་དགའ་བོ།
ཁྱོད་གནངས་འཆི་བར་འགྱུར་ཏེ། ཡི་དྭགས་ཀྱི་གནས་འདིར་སྐྱེ་བར་འགྱུར་རོ། །ཀུན་དགའ་བོས་སྨྲས་པ། རྟེན་པའི་ཐབས་ཅི་ཡོད། ཡི་དྭགས་མོས་
སྨྲས་པ། ཀུན་དགའ་བོ། གལ་ཏེ་ནང་པ་ཡི་དྭགས་གངྒཱའི་ཀླུང་གྱི་བྱེ་མ་ཁྲག་ཁྲིག་ཕྲག་འབུམ་གྱི་བྱེ་མ་སྙེད་དག་ལ་ཡི་དྭགས་རེ་རེ་ལ་ཡང་ཟས་དང༌། སྐོམ་


91-1-214b


ཡུལ་མ་ག་དྷའི་བྲེ་བོ་ཆེ་བདུན་བདུན་ཙམ་བྱིན་ཏེ། བྲམ་ཟེའི་དྲང་སྲོང་འབུམ་ཡང་ཚིམ་པར་བྱས་ལ། བདག་གི་མིང་གིས་དཀོན་མཆོག་གསུམ་ལ་མཆོད་པ་བྱས་ན། དེ་ལྟར་
ན་ཁྱོད་ཀྱི་ཚེ་ཡང་ཕྱིར་ནུར་བར་འགྱུར་ལ། བདག་ཀྱང་ཡི་དྭགས་ཀྱི་འཇིག་རྟེན་ནས་ཤི་འཕོས་ཏེ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་རོ། །དེ་ནས་ཀུན་དགའ་བོས་ཡི་
དྭགས་མོ་ཁ་འབར་མ་རིད་ཅིང་མདོག་ངན་ལ། ལུས་སྐེམ་པ། ཁ་ནས་མེ་ལྕེ་འབར་བ། ལྟོ་དང་ཁ་སྐམ་པ། རལ་པའི་ཕུང་པོ་གཡེངས་པ། སྤུ་དང་སེན་མོ་རིང་བ་མཐོང་
སྟེ། ཚིག་མི་སྙན་ཅིང་ཡིད་དུ་མི་འོང་བ་དེ་ཐོས་ནས་སྐྲག་ཅིང་སྡངས་ཏེ་སྤུ་ཟིང་ཞེས་བྱས་ནས། སྟན་ལས་ལངས་ཏེ་ཤིན་ཏུ་རིངས་པ་དང༌། ཤིན་ཏུ་མྱུར་བའི་ཤུགས་
ཀྱིས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ་འདར་བཞིན་དུ་འདི་སྐད་ཅེས་གསོལ་ཏོ། །བཅོམ་ལྡན་འདས།
སྐྱབས་མཛད་དུ་གསོལ། བདེ་བར་གཤེགས་པ་སྐྱབས་མཛད་དུ་གསོལ། བདག་ནི་གནངས་སྲོག་འགུམ་པར་འགྱུར་ལགས་སོ། །བཅོམ་ལྡན་འདས། བདག་གིས་
ཡི་དྭགས་མོ་ཁ་འབར་མ་མཐོང་སྟེ། ཁྱོད་གནངས་འཆི་བར་འགྱུར་རོ། །ཞེས་མཆི་ན། བདག་གིས་རྟེན་ཐབས་ཅི་མཆིས་ཞེས་སྨྲས་ནས་དེའི་མཆིད་ནས་གལ་ཏེ་ཁྱོད་

91-1-215a


ཀྱིས་ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་ཕྲག་འབུམ་གྱི་བྱེ་མ་སྙེད་དག་ཆིམ་པར་བྱས་ཏེ། །བྲམ་ཟེའི་དྲང་སྲོང་འབུམ་ཡང་
ཚིམ་པར་བྱས་ན། དེ་ལྟར་ན་ཁྱོད་ཀྱི་ཚེ་ཕྱིར་ནུར་བར་འགྱུར་རོ་ཞེས་མཆི་ན། བཅོམ་ལྡན་འདས། དེ་ཇི་ལྟར་བསྒྲུབ་པར་བགྱི་བ་བཀའ་སྩལ་དུ་གསོལ། །དེ་ནས་
བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏེ། ཀུན་དགའ་བོ། གང་གིས་ཁྱོད་ཡི་དྭགས་
རྣམས་དང༌། བྲམ་ཟེའི་དྲང་སྲོང་རྣམས་ཚིམ་པར་བྱེད་པར་འགྱུར་བའི་ཐབས་ཡོད་ཀྱི། མ་འཇིགས་ཤིག །ཀུན་དགའ་བོ། ཐམས་ཅད་དུ་འོད་དང་ལྡན་པ་རྒྱ་
ཆེན་ཤུགས་ལྡན་ཞེས་བྱ་བའི་གཟུངས་ཡོད་དོ། །དེས་བྱིན་པ་ཙམ་གྱིས་ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་ཕྲག་འབུམ་གྱི་བྱེ་མ་སྙེད་དག་ཚིམ་པར་འགྱུར་
ཏེ། ཡི་དྭགས་དང༌། བྲམ་ཟེའི་དྲང་སྲོང་རེ་རེ་ལ་ཟས་དང༌། སྐོམ་ཡུལ་མ་ག་དྷའི་བྲེ་བོ་བདུན་བདུན་བྱིན་པར་འགྱུར་རོ། །དེ་ནི། སྔོན་ང་བྲམ་ཟེར་གྱུར་བ་ན་
བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་དབང་ཕྱུག་དང༌། དེ་བཞིན་གཤེགས་པ་འཇིག་རྟེན་དབང་ཕྱུག་འོད་ལས་ངས་བཟུང་སྟེ། དེས་ཡི་དྭགས་

91-1-215b


དང༌། བྲམ་ཟེའི་དྲང་སྲོང་གྲངས་སུ་བགྲང་བ་མང་བ་དང༌། ཆེས་མང་བའང་ངས་ཟས་དང༌། སྐོམ་གྱིས་ཚིམ་པར་བྱས་ཏེ། དེ་དག་ཐམས་ཅད་ཡི་དྭགས་ཀྱི་འཇིག་རྟེན་ནས་
ཤི་འཕོས་ནས་ལྷའི་འཇིག་རྟེན་དུ་སྐྱེས་སོ། །ཀུན་དགའ་བོ། ཁྱོད་ཀྱིས་ཟུངས་ལ་ངོ་ལོན་གྱིས་ཤིག །ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ། ཨོཾ་སཾ་བྷ་ར་སཾ་བྷ་ར་ཧཱུཾ། ཀུན་
དགའ་བོ། འདི་ཡི་དྭགས་ཀྱི་གཏོར་མ་ལ་ལན་བདུན་བཟླས་བརྗོད་བྱས་ནས་ལག་པ་བརྐྱང་སྟེ་དྲུང་དུ་སྦྱིན་པར་བྱའོ། །སེ་གོལ་ཡང་བརྡབ་པར་བྱའོ། །དེ་ལྟར་
བྱས་ན། བྱིན་མ་ཐག་ཏུ་ཕྱོགས་བཞིའི་ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་ཕྲག་འབུམ་ཕྲག་གི་བྱེ་མ་སྙེད་དག་ཚིམ་པར་བྱས་པར་འགྱུར་རོ། །ཡི་དྭགས་རེ་རེ་
ལ་ཡང་ཡུལ་མ་ག་དྷའི་བྲེ་བོ་བདུན་བདུན་བྱིན་པར་འགྱུར་རོ། །དེ་དག་ཀྱང་ཟོས་པ་ཙམ་གྱིས་ཡི་དྭགས་ཀྱི་འཇིག་རྟེན་ནས་ཤི་འཕོས་ནས་ལྷ་རྣམས་ཀྱི་ནང་དུ་སྐྱེ་
བར་འགྱུར་རོ། །ཀུན་དགའ་བོ། །ཁྱོད་ཀྱིས་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་ལ་རྟག་ཏུ་རྒྱུན་མི་འཆད་པར་ཁོར་ཟུག་ཏུ་
བསྙད་པར་བྱའོ། །དེ་ལྟར་བྱས་ན། བསོད་ནམས་ཀྱི་ཕུང་པོ་དང་ལྡན་པར་འགྱུར་ཏེ། ཚེ་ཡང་རིང་བར་འགྱུར་རོ། །དེ་བཞིན་གཤེགས་པ་བྱེ་བ་ཕྲག་འབུམ་གྱི་

91-1-216a


བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །རྟག་ཏུ་མི་མ་ཡིན་པ་རྒྱུ་བ། འབྱུང་པོ་དང༌། ཤ་ཟ་དང༌། གྲུལ་བུམ་ལ་སོགས་
པ་དང༌། གནོད་སྦྱིན་དང༌། སྲིན་པོ་དང༌། གདོན་དང༌། ཡི་དྭགས་རྣམས་ཀྱིས་མི་མཐོང་བར་འགྱུར་རོ། །སྟོབས་དང༌། བརྩོན་འགྲུས་དང་ཡང་ལྡན་པར་
འགྱུར་རོ། །གཟུགས་དང་ལྡན་པ་དང༌། གཟི་བརྗིད་དང་ལྡན་པ་དང༌། དྲན་པ་དང་ལྡན་པར་ཡང་འགྱུར་རོ། །བྲམ་ཟེའི་དྲང་སྲོང་ཚིམ་པར་བྱེད་པ་འདོད་པ་
དེས་ནི། མཆོད་ཡོན་དང༌། དབུལ་བར་བྱ་བ་དང༌། སྣོད་བཀང་བ་ལ་ལན་བདུན་བཟླས་བརྗོད་བྱས་ལ་འབབ་ཆུ་ག་ལ་ཡོད་པའི་གནས་དེར་སྦྱིན་པར་བྱའོ། །
དེ་ལྟར་བྱས་ན། བྲམ་ཟེའི་དྲང་སྲོང་གངྒཱའི་ཀླུང་གི་བྱེ་མ་ཁྲག་ཁྲིག་འབུམ་ཕྲག་དུ་མའི་བྱེ་མ་སྙེད་དག་ལྷའི་བཟའ་བ་དང༌། བཏུང་བ་རྣམས་ཀྱིས་ཚིམ་པར་
བྱས་པར་འགྱུར་རོ། །བྲམ་ཟེའི་དྲང་སྲོང་དེ་དག་ཀྱང་དབང་པོ་ཚིམ་པར་འགྱུར་ཏེ། དེ་དག་ཐམས་ཅད་ཀྱིས་ཨོཾ་བདེ་ལེགས་སུ་གྱུར་ཅིག་ཅེས་བྱ་བའི་སྒྲ་འབྱིན་
པར་བྱེད་ལ། སེམས་ཅན་དེ་དག་ཀྱང་བསམ་པ་ཡོངས་སུ་དག་པར་འགྱུར་ཏེ། བྲམ་ཟེའི་གཟི་བརྗིད་དང་ལྡན་པར་འགྱུར་རོ། །རྟག་ཏུ་ཚངས་པར་སྤྱོད་པར་

91-1-216b


ཡང་འགྱུར་ཏེ། དེ་བཞིན་གཤེགས་པ་གངྒཱའི་ཀླུང་གི་བྱེ་མ་ཁྲག་ཁྲིག་ཕྲག་འབུམ་གྱི་བྱེ་མ་སྙེད་དག་གི་དགེ་བའི་རྩ་བ་དང་ལྡན་པར་ཡང་འགྱུར་རོ། །རྟག་ཏུ་དགྲ་ཐམས་
ཅད་ཞིག་པར་འགྱུར་རོ། །མེ་ཏོག་གམ། བདུག་པའམ། སྤོས་སམ། ཟས་སམ། སྐོམ་གྱི་ཡོ་བྱད་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ལ་སངས་རྒྱས་དང༌།
ཆོས་དང༌། དགེ་འདུན་ལ་འབུལ་བར་བྱའོ། །དེ་ལྟར་བྱས་ན། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བ་སྙེན་མ་དེས་
ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཞིང་གི་སངས་རྒྱས་དང༌། ཆོས་དང༌། དགེ་འདུན་ལ་ལྷའི་མཆོད་པ་དང༌། དེ་བཞིན་གཤེགས་པའི་མཆོད་
པའི་མཆོག་གིས་མཆོད་པ་བྱས་པར་འགྱུར་རོ། །བླ་མར་བྱས། རིམ་གྲོར་བྱས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་དགོངས་ཤིང་ལུང་བསྟན་
པ་དང༌། ལྷ་ཐམས་ཅད་ཀྱིས་ཀུན་ཏུ་སྲུང་བར་ཡང་འགྱུར་རོ། །ཀུན་དགའ་བོ། སོང་ལ་ངོ་ལོན་ཡང་གྱིས་ཤིག །སེམས་ཅན་ཐམས་ཅད་ལ་ཡང་དག་པར་སྟོན་
ཅིག །དགེ་བའི་རྩ་བའི་ཚོགས་ཐམས་ཅད་ཀྱང་གྱིས་ཤིག་ཅེས་ང་སྨྲའོ། །ཡི་དྭགས་མོ་ཁ་འབར་མ་དབུགས་དབྱུང་བའི་གཏོར་མའི་ཆོ་ག་རྫོགས་སོ།།    །།

91-1-217a


ཡི་དྭགས་ཁ་ནས་མེ་འབར་བ་ལ་སྐྱབས་མཛད་པའི་གཟུངས། དེའི་ཚེ་བཅོམ་ལྡན་འདས་ཡུལ་སེར་སྐྱ་ན་དགེ་འདུན་ཀྱི་གནས་ན་
དགེ་སློང་གི་དགེ་འདུན་དང༌། བྱང་ཆུབ་སེམས་དཔའ་གྲངས་མེད་པས་ཡོངས་སུ་བསྐོར་བ་ལ་ཆོས་སྟོན་ཏེ། དེའི་ཚེ་ན་ཚེ་དང་ལྡན་པ་དགའ་བོ་བས་མཐའ་
ཞིག་ན་ཆོས་ཡིད་ལ་བྱེད་ཅིང་དྲན་པ་མངོན་དུ་བཞག་ནས་འདུག་པ་ལས། དེའི་ནུབ་མོ་ནམ་གྱི་ཆ་སྨད་ལ་ཡི་དྭགས་ཁ་ནས་མེ་འབར་བ་ཞེས་བྱ་བ། གཟུགས་
བྱད་མི་སྡུག་པ། ཤིན་ཏུ་རིད་ཅིང་སྐེམ་པ། ཁ་ནས་མེ་འབར་བ། མགྲིན་པ་མོ་ཁབ་ཙམ་དུ་ཕྲ་བ། སྐྲ་འཛིངས་པ། སེན་མོ་དང་མཆེ་བ་རིང་ལ་རྣོ་བ་
ཤིན་ཏུ་འཇིགས་སུ་རུང་བ་ཞིག་དགའ་བོའི་དྲུང་དུ་འོངས་ནས་དགའ་བོ་ལ་འདི་སྐད་ཅེས་སྨྲས་སོ། །ཁྱོད་ད་སྟེ་ཞག་བདུན་ན་ཚེའི་དུས་བྱས་ཏེ་ཡི་དྭགས་ཀྱི་
ཁམས་སུ་སྐྱེ་བར་འགྱུར་རོ། །ཞེས་སྨྲས་སོ། །དགའ་བོས་དེས་སྨྲས་པ་ཐོས་ནས་ཤིན་ཏུ་འཇིགས་སྐྲག་སྟེ་ཡི་དྭགས་དེ་ལ་འདི་སྐད་ཅེས་སྨྲས་སོ། །བདག་
ཚེའི་དུས་བྱས་ནས་ཡི་དྭགས་ཀྱི་ཁམས་སུ་སྐྱེ་བར་འགྱུར་བ་འདི་ཐབས་ཅི་བྱས་ན། སྡུག་བསྔལ་དེ་ལས་ཡོངས་སུ་ཐར་པར་འགྱུར། དེ་ནས་ཡི་དྭགས་དེས་

91-1-217b


དགའ་བོ་ལ་འདི་སྐད་ཅེས་སྨྲས་སོ། །གལ་ཏེ་ཁྱོད་ཀྱིས་སང་གི་ཉིན་མོ་ལ་ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་སྙེད་ལ་གཏོར་མ་བྱིན་ཏེ། བྲམ་ཟེ་དང༌།
དྲང་སྲོང་བརྒྱ་སྟོང་སྙེད་ལ་ཡུལ་དབུས་འགྱུར་ཚལ་གྱི་བྲེ་ཚང་མ་རེ་རེའི་ཞལ་ཟས་མཆོག་དམ་པ་ཕུལ་ཏེ། ཁོ་བོའི་ཕྱིར་དཀོན་མཆོག་གསུམ་ལ་མཆོད་པ་བྱས་
ན། ཚེ་རིང་ཞིང་ཡི་དྭགས་ཀྱི་སྡུག་བསྔལ་དང་བྲལ་ཏེ་མཐོ་རིས་ཀྱི་ལྷར་སྐྱེ་བར་འགྱུར་རོ། །དེའི་ཚེ་ཀུན་དགའ་བོས་ཡི་དྭགས་ཁ་ནས་མེ་འབར་བ་ལུས་མི་སྡུག་
པ་དང༌། ཤིན་ཏུ་རིད་ཅིང་སྐེམ་པ་དང༌། ཁ་ནས་མེ་འབར་བ་དང༌། མགྲིན་པ་མོ་ཁབ་ཙམ་ལ་སྐྲ་འཛིངས་པ་དང༌། སེན་མོ་དང་མཆེ་བ་རིང་ཞིང་རྣོ་བ་ཡང་
མཐོང་ལ། ཡིད་དུ་མི་འོང༌། མི་འདོད་པའི་ཚིག་ཀྱང་ཐོས་ནས་ལུས་སྐྱི་བུང་ཞེས་བྱེད་པ་ཙམ་དུ་འཇིགས་སྐྲག་ནས་འདུག་པ་ལས་ལངས་ཏེ་མྱུར་བར་བཅོམ་
ལྡན་འདས་ག་ལ་བ་དེར་སོང་ངོ༌། །བཅོམ་ལྡན་འདས་ཀྱི་སྤྱན་སྔར་ཕྱིན་ནས་ལུས་སྨད་ལྔ་ས་ལ་གཏུགས་ཏེ་བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་
འཚལ་ནས་ལུས་འདར་བཞིན་དུ་སྡུག་བསྔལ་གྱིས་གདུངས་པའི་དཔུང་གཉེན་མཛད་དུ་གསོལ། ཞེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །

91-1-218a


བདག་བས་མཐའ་ཞིག་ན་ཆོས་ཡིད་ལ་བགྱིད་ཅིང་མཆིས་པ་ལས། ཡི་དྭགས་ཁ་ནས་མེ་འབར་བ་ཞེས་བགྱི་བ་དེ་བདག་ལ་
འདི་སྐད་ཅེས་མཆིའོ། །ཁྱོད་ད་སྟེ་ཞག་བདུན་ན་ངེས་པར་ཚེའི་དུས་བྱས་ཏེ་ཡི་དྭགས་ཀྱི་ཁམས་སུ་སྐྱེ་བར་འགྱུར་རོ་ཞེས་མཆིའོ། །བདག་གིས་དེ་ལ་ཐབས་
ཅི་བགྱི་ན། ཡི་དྭགས་ཀྱི་སྡུག་བསྔལ་དེ་ལས་ཡོངས་སུ་ཐར་པར་འགྱུར་ཞེས་དྲིས་ན། དེས་བདག་ལ་ཁྱོད་ཀྱིས་ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་
བརྒྱ་སྟོང་སྙེད་ལ་གཏོར་མ་བྱིན་ཏེ། བྲམ་ཟེ་དང༌། དྲང་སྲོང་ལ་སོགས་པ་བརྒྱ་སྟོང་སྙེད་ལ་ཞལ་ཟས་མཆོག་དམ་པ་ཕུལ་ན་ཚེ་རིང་བར་འགྱུར་ཞེས་མཆི་ན་།
བཅོམ་ལྡན་འདས། བདག་གིས་ཇི་ལྟ་བུར་ཡི་དྭགས་དང༌། དྲང་སྲོང་ལ་སོགས་པ་དེ་སྙེད་ཀྱི་ཁ་ཟས་འབྱོར་བར་འགྱུར། །དེ་ནས་བཅོམ་ལྡན་འདས་ཀྱིས་
དགའ་བོ་ལ་བཀའ་སྩལ་པ། ཁྱོད་འཇིགས་པར་མ་བྱེད་ཅིག །ཁྱོད་ཀྱིས་ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་སྙེད་དང༌། བྲམ་ཟེ་དང་དྲང་སྟོང་
ལ་སོགས་པ་ལ་ཁ་ཟས་དང་གཏོར་མ་མང་པོ་འབྱོར་བའི་ཐབས་ང་ལ་ཡོད་ཀྱི། །ཡིད་བློང་བར་མ་བྱེད་ཅིག །དེ་ནས་བཅོམ་ལྡན་འདས་ཀྱིས་དགའ་བོ་ལ་


91-1-218b


བཀའ་སྩལ་པ། ང་ལ་གཟུངས་སྔགས་གཟི་བརྗོད་ཚད་མེད་པའི་དབང་དུ་གྱུར་པའི་འོད་ཟེར་རྣམ་པར་རྒྱལ་བའི་ཤུགས་ཞེས་བྱ་བ་ཡོད་དེ། །གང་ཞིག་གིས་
གཟུངས་འདི་བརྗོད་ན། ཡི་དྭགས་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་སྙེད་དང༌། བྲམ་ཟེ་དང་དྲང་སྲོང་ལ་སོགས་ཏེ་མང་པོའི་ཁ་ཟས་དང་གཏོར་མ་མཆོག་དམག་
འགྱུར་ཏེ། དེ་དག་ལ་སོགས་པ་གཅིག་ཀྱང་ཁ་ཟས་ཡུལ་དབུས་འགྱུར་ཚལ་གྱི་བྲེ་ཚད་མས་བཅལ་པའི་བྲེ་བདུན་སྙེད་ཐོབ་པར་འགྱུར་རོ། །དགའ་བོ། ང་ཡང་
བྲམ་ཟེར་གྱུར་པ་ན་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང༌། དེ་བཞིན་གཤེགས་པ་དབང་སྒྱུར་ཡོན་ཏན་ཞེས་བྱ་བ་ལས་གཟུངས་འདི་ཐོས་
བས་ན། དེའི་དབང་གིས་ཡི་དྭགས་ཚད་མེད་པ་སྙེད་དང༌། དྲང་སྲོང་མང་པོ་ལ་ཁ་ཟས་དང༌། གཏོར་མ་བྱིན་པར་གྱུར་ཏེ། ཡི་དྭགས་ཀྱི་ཁམས་སུ་སྐྱེས་པ་དེ་
དག་ཀྱང་སྡུག་བསྔལ་ལས་རྣམ་པར་གྲོལ་ནས་མཐོ་རིས་ཀྱི་ལྷར་སྐྱེས་པར་གྱུར་ཏོ། །དགའ་བོ། །ཁྱོད་ཀྱིས་ཟུངས་ཤིག །བསོད་ནམས་དང་ཚེའི་ཚད་ཀྱང་འཕེལ་
ཞིང་སྐྱེ་བར་འགྱུར་རོ། །དེའི་ཚེ་བཅོམ་ལྡན་འདས་ཀྱིས་དགའ་བོ་ལ་གཟུངས་སྔགས་འདི་བཀའ་སྩལ་ཏོ། །ན་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ། སཾ་བྷ་ར་སཾ་བྷ་ར་ཧཱུཾ།

91-1-219a


བཅོམ་ལྡན་འདས་ཀྱིས་དགའ་བོ་ལ་བཀའ་སྩལ་པ། རིགས་ཀྱི་བུའམ། །རིགས་ཀྱི་བུ་མོ་གང་ལ་ལ་ཞིག་ཚེ་རིང་བར་འདོད་དམ།
བསོད་ནམས་ཆེ་ཞིང་འཕེལ་བ་དང༌། སྦྱིན་པའི་ཕ་རོལ་ཏུ་ཕྱིན་པ་མྱུར་དུ་ཡོངས་སུ་རྫོགས་པར་བྱ་བར་འདོད་ན། རྟག་ཏུ་སྔ་དྲོའི་དུས་སམ། །ཡང་ན་དུས་ཐམས་
ཅད་དུ་བྱས་ཀྱང་བར་ཆད་དུ་འགྱུར་བ་མེད་དོ། །སྣོད་གཙང་མའི་ནང་དུ་ཆུ་གཙང་མ་བླུགས་ལ་ཆན་ནམ། །ཕྱེའམ། འཁུར་བ་ལ་སོགས་པ་པ་ཅུང་ཟད་ཅིག་
བཏབ་སྟེ་ལག་པ་གཡས་པ་སྣོད་ཀྱི་སྟེང་དུ་བཞག་སྟེ་གཟུངས་འདི་ལ་ལན་བདུན་བསྔགས་ནས་དེ་བཞིན་གཤེགས་པ་བཞིའི་མཚན་ནས་བརྗོད་པར་བྱའོ།།
དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་མང་གི་མཚན་ནས་བརྗོད་པའི་བྱིན་གྱི་རླབས་ཀྱིས་ཡི་དྭགས་
ཐམས་ཅད་སྐྱེ་བ་མང་པོའི་སེར་སྣ་བྱས་པ་མི་དགེ་བའི་ལས་བཅོམ་ཞིང༌། བསོད་ནམས་ཡོངས་སུ་རྫོགས་པར་འགྱུར་རོ། །དེ་བཞིན་གཤེགས་པ་གཟུགས་
དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་དམ་པའི་མཚན་ནས་བརྗོད་པའི་བྱིན་གྱི་རླབས་ཀྱིས་ཡི་དྭགས་མང་པོ་བྱད་གཟུགས་མི་སྡུག་


91-1-219b


པ་བཅོམ་ཞིང་གཟུགས་དང་མཚན་ཕུན་སུམ་ཚོགས་པར་འགྱུར་རོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་
ཀླས་ཀྱི་མཚན་ནས་བརྗོད་པའི་བྱིན་གྱི་རླབས་ཀྱིས་ཡི་དྭགས་མང་པོའི་སྐོམ་པ་སྤངས་ཤིང་ཚིམ་པར་འགྱུར་ཏེ། སྦྱིན་པའི་གནས་ཡིད་བཞིན་དུ་ཟ་བ་དང་ཆོག་ཅིང་
འགྲངས་པར་འགྱུར་རོ། །དེ་བཞིན་གཤེགས་པ་འཇིགས་པ་དང་བྲལ་བ་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་དང་བྲལ་བའི་མཚན་ནས་བརྗོད་
པའི་བྱིན་གྱི་རླབས་ཀྱིས་ཡི་དྭགས་མང་པོ་འཇིགས་པ་ཐམས་ཅད་དང་བྲལ་ཏེ་ཡི་དྭགས་ཀྱི་ཁམས་ཞི་བར་འགྱུར་རོ། །བཅོམ་ལྡན་འདས་ཀྱིས་དགའ་བོ་ལ་བཀའ་
སྩལ་པ། རིགས་ཀྱི་བུ་ལ་སོགས་པས་དེ་བཞིན་གཤེགས་པའི་མཚན་ནས་བརྗོད་དེ་བྱིན་གྱིས་བརླབས་པའི་འོག་ཏུ་སེ་གོལ་ལན་གསུམ་བྱས་ཏེ་གཏོར་མའི་སྣོད་
བླངས་ནས་ལག་པ་བརྐྱང་སྟེ་ས་གཙང་མར་བླུག་པར་བྱའོ། །དེ་ལྟར་གཏོར་མ་བྱིན་པར་བྱས་ན། ཕྱོགས་བཞི་ནས་ལྷགས་པའི་ཡི་དྭགས་གངྒཱའི་ཀླུང་གི་བྱེ་མ་ཁྲག་
ཁྲིག་བརྒྱ་སྟོང་སྙེད་སོ་སོ་ནས་ཡུལ་དབུས་འགྱུར་ཚལ་གྱི་བྲེ་ཚད་མས་བཅལ་བའི་བྲེ་བདུན་བདུན་ཐོབ་པར་འགྱུར་རོ། །ཁ་ཟས་དེ་དག་ཡིད་དྭགས་ཀྱི་ཡིད་བཞིན་དུ་ཟ་བ་

91-1-220a


དང༌། ཆོག་འགྲངས་པ་དང༌། ཡི་དྭགས་ཀྱི་ཁམས་སྤོང་བ་དང༌། མཐོ་རིས་ཀྱི་ལྷར་སྐྱེ་བར་འགྱུར་རོ། །དགའ་བོ། གལ་ཏེ་དགེ་
སློང་ཕའམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ཞིག་རྟག་ཏུ་གཟུངས་འདིས་ཁ་ཟས་ལ་བསྔགས་ཏེ་ཡི་དྭགས་ལ་སྦྱིན་པ་བྱིན་ན་བསོད་
ནམས་ཚད་མེད་པ་སྙེད་ཡོངས་སུ་རྫོགས་པར་འགྱུར་ཞིང༌། དེ་ནས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་སྙེད་ལ་མཆོད་པ་བྱས་པའི་བསོད་ནམས་དང་ཁྱད་པར་
མེད་དེ། ཚེ་རིང་བ་དང༌། བསོད་ནམས་དང༌། མདངས་དང༌། སྟོབས་སྐྱེ་ཞིང་འཕེལ་བ་དང༌། དགེ་བའི་རྩ་བ་ཡོངས་སུ་རྫོགས་པ་དང༌། མི་མ་ཡིན་པ་དང༌།
གནོད་སྦྱིན་དང༌། སྲིན་པོ་དང༌། ཡི་དྭགས་མ་རུངས་པ་ཐམས་ཅད་ཀྱིས་གཙེ་ཞིང་གནོད་པར་བྱེད་མི་ནུས་པ་དང༌། གཞན་ལ་གཟི་བརྗིད་ཚད་མེད་པ་དང་ལྡན་
པར་འགྱུར་རོ། །གལ་ཏེ་གང་ཞིག་བྲམ་ཟེ་དང༌། དྲང་སྲོང་ལ་སྦྱིན་པ་བྱེད་འདོད་ན། ཁ་ཟས་ཡོངས་སུ་དག་པ་སྣོད་གཅིག་གི་ནང་དུ་བཀང་སྟེ་གཟུངས་སྔགས་
ལན་བདུན་བཟླས་ཏེ་འབབ་ཆུ་གཙང་མར་གཏོར་ན། དེ་ལྟར་བྱས་པས་ལྷ་རྫས་ཀྱི་ཞལ་ཟས་མཆོག་དམ་པར་གྱུར་ཏེ། དེས་ན་བྲམ་ཟེ་དང༌། དྲང་སྲོང་དེ་དག་ཀྱང་

91-1-220b


སྔགས་ཀྱིས་བཏབ་པའི་ཟས་ཐོབ་ནས་སྔགས་ཀྱི་བྱིན་གྱིས་སོ་སོ་ནས་སྔོན་ཆད་ཅི་དང་ཅི་ལ་དགའ་ཞིང་མོས་བའི་དགེ་བའི་རྩ་བའི་བསོད་ནམས་སུ་ཡོངས་སུ་འགྱུར་
བས། སོ་སོ་ནས་མཐུན་པར་དུས་གཅིག་ཏུ་དེ་ལ་ཚེ་རིང་བ་དང༌། མདངས་དང༌། སྟོབས་སུ་ལྡན་ཏེ་བདེ་ཞིང་སྐྱིད་པར་གྱུར་ཅིག་ཅེས་སྨོན་ལམ་འདེབས་སོ། །གཞན་
ཡང་མི་དེ་སེམས་བསམ་པ་བཞིན་དུ་མཐོང་བ་དང༌། ཐོས་པའི་སྒོ་ནས་ཡོངས་སུ་དག་ཅིང༌། ཤེས་པ་མི་ནོར་བ་དག་ཚངས་པའི་ལྷའི་སྤྱོད་པ་མཆོག་དང་ལྡན་
ཞིང་ཡོངས་སུ་རྫོགས་པར་འགྱུར། གཞན་ཡང་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་སྙེད་ལ་མཆོད་པ་བྱས་པའི་བསོད་ནམས་
དང་འདྲ་སྟེ། ཕས་ཀྱི་རྒོལ་བ་ཐམས་ཅད་ཀྱིས་གནོད་པ་མི་ནུས་པར་འགྱུར་རོ། །གལ་ཏེ་དགེ་སློང་ཕའམ། དགེ་སློང་མའམ། དགེ་བསྙེན་ཕའམ། དགེ་བསྙེན་
མ་གང་ཞིག་སངས་རྒྱས་དང༌། ཆོས་དང༌། དགེ་འདུན་ལ་མཆོད་པ་བྱེད་པར་འདོད་ན། སྤོས་དང༌། མེ་ཏོག་དང༌། ཞལ་ཟས་དམ་པ་ལ་གཟུངས་སྔགས་འདི་
ལན་ཉི་ཤུ་རྩ་གཅིག་ཏུ་བཟླས་ཏེ་དཀོན་མཆོག་གསུམ་ལ་དབུལ་བར་བྱའོ། །དེ་ནས་རིགས་ཀྱི་བུ་ཕོ་དང༌། རིགས་ཀྱི་བུ་མོ་དེས་ཕུལ་བའི་ཞལ་ཟས་དེ་ལྷ་རྫས་ཀྱི་

91-1-221a


ཞལ་ཟས་སུ་གྱུར་ཏེ་ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་དང༌། ཆོས་དང༌། དགེ་འདུན་ལ་མཆོད་པ་བྱས་པར་འགྱུར་
རོ། །དེ་ནས་བསྟོད་པ་དང༌། གསོལ་བ་གདབ་པ་དང༌། རྗེས་སུ་ཡི་རང་བའི་བསོད་ནམས་དང་ལྡན་པར་འགྱུར་ཏེ། རྟག་ཏུ་སངས་རྒྱས་བཅོམ་ལྡན་འདས་ཀྱིས་
བསྔགས་ཤིང་དགོངས་པར་འགྱུར་རོ། །ལྷ་མང་པོས་རྟག་ཏུ་སྲུང་ཞིང་སྐྱོབ་པ་དང༌། སྦྱིན་པའི་ཕ་རོལ་ཏུ་ཕྱིན་པ་ཡང་རྫོགས་པར་འགྱུར་རོ། །དགའ་བོ། ཁྱོད་
ཀྱིས་འདི་རྗེས་སུ་ཆོས་བཞིན་ཡིད་ལ་བྱས་ཏེ་སེམས་ཅན་ཐམས་ཅད་ཀྱིས་མཐོང་ཞིང་ཐོས་པར་བྱ་བའི་ཕྱིར་ཡོངས་སུ་རྒྱས་པར་སྟོན་ཅིག་དང༌། བསོད་ནམས་
ཚད་མེད་པ་ཐོབ་པར་འགྱུར་རོ། །ཡི་དྭགས་ཁ་ནས་མེ་འབར་མ་ལ་སྐྱབས་མཛད་པའི་གཟུངས་རྫོགས་སོ།།    །།བོད་སྐད་དུ། འཇུར་འགེགས་
ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །སེར་སྣ་ལས་ཆེར་ལྷག་པ། གཞན་གྱི་ལ་འཇུར་འགེགས་
བྱས་པའི་ཉེས་པའི་འབྲས་བུ་འདི་ལྟ་སྟེ། འཕགས་པ་ཤཱ་རིའི་བུ་དང༌། འཕགས་པ་མཽ་གལ་གྱི་བུ་གཉིས་བས་མཐའ་ཞིག་ན་སོ་སོར་རྟོག་པའི་ཤེས་རབ་

91-1-221b


ཡིད་ལ་བྱེད་ཅིང་ཡོད་པ་ལས། ཉི་མའི་གུང་ལ་གཉིས་པོས་ཁམས་གསེང་དུ་མཆིས་པའི་ས་ན་ཡི་དྭགས་མེ་ལུས་སྔོ་ལ་སྐམ་པ། ཁོག་ཁོག་ཟེར་བ། སྐྲ་འཛིངས་
པ། མིག་དམར་ལ་མི་གཡོན་དུ་ཡོ་བ། མ་མཆུ་རིང་ལ་གཡས་སུ་ཡོ་བ། སྐེ་དང༌། རྐང་ལག་ཤིན་ཏུ་ཕྲ་ལ་རིང་བ། ལག་པ་ཁུ་ཚུར་བསྡམས་པའི་སེན་མོས་
ཐད་ཀར་ཕུག་ནས་སེན་མོ་སྔོ་ཟང་ངེ་ཡོད་པ། ཁ་ནས་སྒྲ་རྣམ་པ་ལྔ་སྒྲོག་པ་ནི། འདི་ལྟ་སྟེ། དགོས་ན་ཞེས་བྱ་བ་དང༌། མེད་ན་ཞེས་བྱ་བ་དང༌། མ་སྦྱིན་ཅིག་ཅེས་བྱ་
བ་དང༌། སྟེར་ན་ཡང་ཆེ་ཆེས་པར་འོང་ངོ་ཞེས་བྱ་བ་དང༌། དེ་ཙམ་ཇེ་ཆེས་ཀྱིས་ཕྲི་ལ་བྱིན་ཅེས་བྱ་བ་དང་ལྔ་བརྗོད་པ། སྐྱི་ཟིང་བྱེད་པ་ཞིག་དང་ཕྲད་པ་ལས། དེར་
གང་ཟག་གཉིས་པོ་དེས་བསམ་པ། དགོན་པ་བས་གྲོང་ཡུལ་ཐག་ཉེ་ལ་ཟས་མོད་པས་གྲོང་ཁྱེར་དུ་ཕྱིན་ཏེ་བསླངས་པས་དཀར་གསུམ་དང༌། མངར་གསུམ་དང༌།
འབྲས་དང༌། ནས་ཀྱི་ཟན་ལ་སོགས་པ་བཟའ་བ་དང༌། བཏུང་བ་མང་དུ་རྙེད་ནས་ཡི་དྭགས་ཀྱི་དྲུང་དུ་ཁྱེར་ཏེ་ཕྱིན་ནས་བསྟབས་པས་མི་ལེན་པར་གོང་གི་སྒྲ་རྣམ་
པ་ལྔ་སྒྲོག་ཅིང་བྲོས་སོ། །དེར་གང་ཟག་གཉིས་པོ་དེས་ཤིན་ཏུ་མ་དགའ་ནས་ཡི་དྭགས་མོ་དེའི་སེམས་སུ་སོང་ནས། གཞན་ཡིད་ལ་མ་དྲན་ཏེ་བཅོམ་ལྡན་

91-1-222a


འདས་འོད་མའི་ཚལ་ན་བཞུགས་པ་ཅན་དུ་དེ་མ་ཐག་ཕྱིན་ཏེ་ཞབས་ལ་ཕྱག་བཙལ་བས་འཁངས་ནས་ཐང་ཆད་དེ་དྲི་བ་མ་སྤོབས་
སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཁྱེད་ཅི་ཉེས། དྲི་བ་ཡོད་ན་དབུགས་ཕྱུང་ལ་དྲིས་ཤིག་ཅེས་གསུངས་སོ། །བཅོམ་ལྡན་འདས་
ལགས། བདག་ཅག་ནི། ཤིན་ཏུ་མ་དགའ་སྟེ། ཉིད་ལ་ཁོང་ཡུས་ཆེ་ནས་འཁམས་པ་ལགས་སོ། །བཀའ་སྩལ་པ། ཅི་ལས་གྱུར། སྨྲས་པ། བདག་
ཅག་གཉིས་ནི་བས་མཐའ་ཞིག་ན་བཅོམ་ལྡན་འདས་ཀྱི་ཞལ་ནས་གསུངས་པ་སོ་སོར་རྟོག་པ་ཡིད་ལ་བྱེད་པ་ལས་རྒྱང་རིང་པོར་འཆག་ཏུ་ཕྱིན་པ་ལས་ཡི་དྭགས་
མོ་ལུས་པོ་སྔོ་ལ་སྐམ་པ། ཁོག་ཁོག་ཟེར་བ། སྐྲ་འཛིངས་པ། མིག་དམར་ལ་གཡོན་དུ་ཡོ་བ། མ་མཆུ་རིང་ལ་གཡས་སུ་ཡོ་བ། སྐེ་དང་རྐང་ལག་ཤིན་
ཏུ་ཕྲ་ལ་རིང་བ། ལག་པས་ཁུ་ཚུར་བསྡམས་པའི་སེན་མོས་ཐད་ཀར་ཕུག་ནས་སྔོ་བཟང་ངེ་བ། ཁ་ནས་སྒྲ་རྣམ་པ་ལྔ་སྒྲོག་པ་འདི་ལྟ་སྟེ། དགོས་ན་ཞེས་བྱ་
བ་དང༌། མེད་ན་ཞེས་བྱ་བ་དང༌། མ་སྦྱིན་ཅིག་ཅེས་བྱ་བ་དང༌། སྟེར་ན་ཡང་ཆེ་ཆེས་པར་འོང་ངོ་ཞེས་བྱ་བ་དང༌། དེ་ཙམ་ཇེ་ཆེས་ཀྱིས་ཕྲི་ལ་བྱིན་ཅེས་བྱ་བ་

91-1-222b


དང་ལྔ་བརྗོད་པ། སྐྱི་ཟིང་བྱེད་པ་ཞིག་དང་ཕྲད་ནས་བདག་ཅག་གཉིས་ཀྱིས་བསམ་པས་དགོན་པ་བས་གྲོང་ཡུལ་ཐག་ཉེ་ལ་ཟས་མོད་པས་གྲོང་ཁྱེར་དུ་ཕྱིན་ཏེ་བསླངས་
པས་དཀར་གསུམ་དང༌། མངར་གསུམ་དང་འབྲས་དང༌། ནས་ཀྱི་ཟན་ལ་སོགས་པ་བཟའ་བ་དང་བཏུང་བ་མང་དུ་རྙེད་ནས་ཡི་དྭགས་མོ་དེའི་དྲུང་དུ་ཁྱེར་ནས་བསྟབས་
བས་ཁ་ནས་གོང་གི་སྒྲ་རྣམ་པ་ལྔ་བརྗོད་ཅིང་གང་བྱིན་པ་མི་ལེན་པར་བྲོས་ཏེ་ཐལ་ན། འདི་ཅི་ལས་གྱུར་པ་དང༌། འདི་ལ་སྨན་པའི་ཐབས་ཅི་མཆིས་ཞུ་རུ་མཆིས་པ་
ལགས་སོ། །བཀའ་སྩལ་པ། རིགས་ཀྱི་བུ་དག །དེ་ནི། ཤིན་ཏུ་ལེགས་སོ། །ངས་བཤད་ཀྱི། ལེགས་པར་ཉོན་ལ་ཡིད་ལ་ཟུངས་ཤིག །དེ་ཅི་ལས་གྱུར་ན།
ལུས་སྲོ་ལ་སྐམ་པ་ནི། རང་གིས་ཟ་མ་ཕོད་པ་ལས་གྱུར་པའོ། །སྐེ་ཕྲ་བ་ནི། གཞན་ཟ་ཞིང་སྤྱོད་པ་ལ་བདག་གིས་སེར་སྣ་བྱས་པ་ལས་གྱུར་ཏོ། །ཡན་ལག་ཕྲ་ལ་
སོར་མོས་ཐད་ཀར་ཕུག་པ་ནི། གཞན་ལ་སྦྱིན་པ་དག་ལ་ཆེས་ཀྱིས་ཕྲི་ལ་བྱིན་ཅེས་བྱས་པ་དང༌། རང་གིས་ཀྱང་སྤྱོད་མི་ཕོད་པ་ལས་གྱུར་ཏོ། །སྐྲ་འཛིངས་པ་ནི།
ཀུན་གྱི་ཡིད་དུ་མི་འོང་བ་བྱས་པ་ལས་གྱུར་ཏོ། །མིག་དམར་བ་ནི། འདོད་ཆགས་ཀྱིས་ཡོངས་སུ་རྒྱས་པ་ལས་གྱུར་ཏོ། །གཡོན་དུ་ཡོ་བ་ནི། མིག་མི་ལེགས་པར་

91-1-223a


གཞན་ལ་བལྟས་པ་ལས་གྱུར་ཏོ། །མ་མཆུ་རིང་ལ་གཡས་སུ་ཡོ་བ་ནི། སྟེར་ན་ཡང་ཆེས་བར་འོང་ངོ་ཞེས་བྱས་པ་ལས་གྱུར་ཏོ། །ཁ་
ནས་སྒྲ་རྣམ་པ་ལྔ་སྒྲོག་པ་ནི། བྱེད་པ་རྒྱུ་མཐུན་པའི་འབྲས་བུ་སྟེ། སྔོན་བརྗོད་པའི་བག་ཆགས་བརྟས་པ་ལས་གྱུར་ཏོ། །དེ་ལྟ་བུའི་ལས་ཀྱི་དབང་གིས་གཞན་
ཅི་བྱིན་ཡང་ཕན་པར་མི་འགྱུར་ཏེ། ཆུ་གཅིག་པུ་ལས་རང་གིས་སྦྱིན་ནུས་པ་མ་ཡིན་ཏེ། གཞན་གྱི་ཆུ་ལ་འཇུར་འགེགས་མ་བྱས་པས་ད་ལྟ་ཡང་ཆུ་གཙང་མ་
རྩམ་པས་མ་རེག་པ་ལ་སྔགས་ལན་གཅིག་བཏབ་སྟེ་སེ་གོལ་ལན་གཅིག་གཏོགས་ཏེ་བྱིན་ན། དེའི་རྒྱུད་གྲོལ་ཞིང་འདོད་པ་ཚིམ་པར་འགྱུར་རོ། །དེ་འདི་ལྟ་སྟེ།
ཨོཾ་ཛྭ་ལ་མི་དཾ་སརྦ་པྲེ་ཏ་བྷྱཿསྭཱ་ཧཱ། གསོལ་བ། དེའི་འབྲུ་དོན་བཤད་དུ་གསོལ། བཀའ་སྩལ་པ། ཨོཾ་ནི། ཡེ་ཤེས་ལྔའི་རང་བཞིན་ཏེ། དོན་དམ་པའོ། །
ཛྭ་ལ་ནི། འདོད་པ་མེ་ལྟར་འབར་བའོ། །མི་དཾ་ནི། མིའི་རྒྱུད་ཀྱིས་སེར་སྣ་དང༌། འཇུར་འགེགས་བྱས་པའོ། །སརྦ་ནི། དེ་ལྟ་བུའི་ལས་ལས་གྱུར་པ་ཐམས་
ཅད་དོ། །པྲེ་ཏ་ནི། ཡི་དྭགས་ཀྱི་སྙིང་པོ་སྟེ། ལས་ཀྱི་རྒྱུད་སྨིན་པའི་དོན་ཏོ། །བྷྱཿནི། ལས་དང༌། སྡུག་བསྔལ་བྱང་བར་བྱ་བའི་དོན་ཏོ། །སྭཱཧཱ་ནི། ལས་དང་


91-1-223b


སྡུག་བསྔལ་བཀྲེས་སྐོམ་བྱང་བར་གྱུར་ཅིག་པའོ། །ད་མྱུར་དུ་སོང་ལ་དེ་ལྟར་གསོས་ཤིག་ཅེས་གསུངས་པས། དེ་ནས་གཉིས་ཀྱིས་མྱུར་དུ་ཕྱིན་ནས་དེ་བཞིན་དུ་བགྱིས་
པས་གཟོད་དགའ་ནས་ལོངས་སྤྱོད་ཅིང་ལུས་བག་གླན་ནོ། །དེ་ནས་ཆོས་སྟོན་ལ་བབ་ནས་གཉིས་པོ་རེས་མོས་བྱས་ཏེ་ཤཱ་རིའི་བུས་བཤོས་གསོལ་ནས་གཅིག་གསོལ་
དུ་སྩལ་ཏེ་ཆབ་བྱིན་པས་ཡང་གོང་བཞིན་བརྗོད་དེ་བྲོས་སོ། །ཡང་གཉིས་ཀྱིས་ཡིད་མ་ཆེས་ནས་བཅོམ་ལྡན་འདས་ལ་ཞུར་མཆིས་སོ། །བཅོམ་ལྡན་འདས་
ལགས། བདག་ཅག་གིས་གསུངས་པ་བཞིན་བགྱིས་ལགས་པས། གསོ་རུ་བཏུབ་པ་གདའ་བ་ལ་ཆོས་སྟོན་ཡོལ་དུ་དོགས་ནས་འཚལ་ནས་ཡང་སྔར་བརྗོད་
ཅིང་བྲོས་ནས་ཡང་ཞུ་རུ་མཆིས་སོ། །བཀའ་སྩལ་པ། དེ་ནི། ཁྱོད་ཀྱི་སེན་བར་དུ་རྩམ་པ་ལུས་པས་ལན་པ་ཡིན་གྱི། ལག་པ་ཁྲུས་ལ་གཟོད་བྱིན་ཅིག །དེའི་
དྲུང་དུ་འགྲོ་མི་དགོས་ཏེ། འདི་ཉིད་ཀྱིས་བཏུབ་བོ། །ཞེས་གསུངས་སོ། །དེ་གཉིས་ཀྱིས་ཁྲུས་བགྱིས་ཏེ་ཆུ་སྦྱིན་སྩལ་བས་ཡི་དྭགས་མོ་དེ་ཉིད་དུ་འོངས་ནས་ཅུང་
ཟད་ན་མདངས་དང་ལྡན་པར་གྱུར་ཏོ། །དེ་ནས་ཡང་བཅོམ་ལྡན་འདས་ཀྱིས་བཀའ་སྩལ་པ། འདི་ལྟ་བུའི་ཆུ་སྦྱིན་འདི་ནི། འདིར་མ་ཟད་དེ། དུས་ཐམས་ཅད་

91-1-224a


དུ་ཡང་ཡི་དམ་དུ་གྱིས་ལ་ཐོང་ཞིག །གཞན་ལ་ཡང་རྒྱ་ཆེར་སྤེལ་ཅིག །དེ་ཅིའི་ཕྱིར་ཞེ་ན། འདིའི་ཕན་ཡོན་ནི། དཔག་ཏུ་མེད་
དེ་ཚད་ལས་འདས་སོ། །མདོ་ཙམ་བརྗོད་ན་འདི་ལྟ་སྟེ། འཇིག་རྟེན་གྱི་ཁམས་ཀྱི་མི་ཕྱུག་པོ་རྣམས་ལ་སྦྱིན་པ་བྱས་པ་བས་དབུལ་པོ་འགའ་ཞིག་ལ་སྦྱིན་པ་
བྱས་ན། དེའི་བསོད་ནམས་བརྒྱའི་ཆར་ཡང་མི་ཉེ་སྟེ། དེ་ཅི་སྟེ་ཞེ་ན། ཕྱུག་པོ་རྣམས་ནི། ང་རྒྱལ་ཏེ་དྲེགས་པ་དང་རྒྱགས་པས་གནས་ངན་ལེན་སྤྲོ་བར་བྱེད་
དོ། །འཇིག་རྟེན་གྱི་ཁམས་ཀྱི་དབུལ་པོ་རྣམས་ལ་སྦྱིན་པ་བྱས་པ་བས་ཡི་དྭགས་འགའ་ཞིག་ལ་སྦྱིན་པ་བྱས་ན། དེའི་བསོད་ནམས་བརྒྱའི་ཆར་ཡང་མི་
ཉེའོ། །དེ་ཅི་སྟེ་ཞེ་ན། དབུལ་པོ་རྣམས་ལ་ནི། འབད་དུ་ཡོད། བཙལ་དུ་ཡོད་དེ། བསླང་དུ་ཡོད་དོ། །ཡི་དྭགས་ལས་ཀྱིས་དེ་ལྟ་བུ་དག་མ་ཡིན་གྱི། མ་
བསྔོས་ན་ཁ་རུ་ཆུད་ཀྱང་དུག་ཆེན་པོར་འགྱུར་རོ། འཇིག་རྟེན་གྱི་ཁམས་ཀྱི་ཡི་དྭགས་ལ་སྦྱིན་པ་བྱས་པ་བས་འཇུར་འགེགས་ཡི་དྭགས་གཅིག་ལ་ཆུབ་བྱིན་
ན། དེའི་བསོད་ནམས་བརྒྱའི་ཆར་ཡང་མི་ཉེའོ། །དེ་ཅི་སྟེ་ཞེ་ན། ཡི་དྭགས་དེ་དག་ལ་ནི། དམིགས་པས་ཚིམ་པ་དང༌། བཤམས་པས་ཚིམ་པ་དང༌།

91-1-224b


བསྔོས་པས་ཚིམ་པ་དང༌། རེག་པས་ཚིམ་པ་དང༌། རྗེས་ཀྱིས་ཚིམ་པ་དང༌། བཤལ་བས་ཚིམ་པ་ཡོད་དེ། ལས་ཀྱི་རིམ་པ་བཞིན་ནོ། །འཇུར་འགེགས་ནི། གཞན་
དཀའ་བའི་ལས་ཀྱིས་སྔགས་དང༌། ཕྱག་རྒྱ་དང༌། དམིགས་པ་གཞན་གྱིས་མི་ཐོབ། །རྫས་ཐམས་ཅད་ལ་འཐམས་ཏེ་བཀག་པས་རྫས་གཞན་མི་མྱོང༌། གཞན་
གྱི་ཆུ་གཅིག་པུ་མ་བཀག་པས། ཆུ་གཙང་རྩམ་པས་མ་རེག་པ་ལས་དབང་མེད། རང་གི་རྒྱུད་ཞི་བར་བྱེད་པའི་སྔགས་དང༌། ཕྱག་རྒྱ་སེ་གོལ་གཅིག་མིན་པ་གཞན་
གང་གིས་ཀྱང་ཐོབ་པར་མི་ནུས་སོ། །སེ་གོལ་གཅིག་ཏུ་བཞག་པ་ཅེ་ཞེ་ན། གཉིས་སུ་གྱུར་ན་གཞན་གྱི་སྒྲར་གྱུར་ནས་མི་ཐོབ། དེས་ན་རང་གི་གོ་བ་བསྐྱེད་པ་སྒྲ་གཅིག་
ཏུ་ངེས་པའོ། །འདིས་ནི། བར་ཆད་ཀྱིས་མི་ཚུགས་པ་དང༌། ནད་ཉུང་བ་དང༌། ཚེ་རིང་བ་དང༌། ལོངས་སྤྱོད་དང་ལྡན་པ་དང༌། ཡི་ག་འཆུས་པ་རྣམས་འབྱེད་པར་བྱེད་པ་
དང༌། མདངས་ཉམས་པ་རྣམས་གསལ་བར་བྱེད་པ་དང༌། འདི་གཞན་ལ་སྤེལ་ནས་རྒྱུད་གྲོལ་ནས་ཡི་དྭགས་ཀྱི་རྒྱུད་ཆད་དེ་མཐར་མངོན་པར་རྫོགས་པར་འཚང་རྒྱའོ། །
དེ་སྐད་ཅེས་བཀའ་སྩལ་ནས་རིགས་ཀྱི་བུ་དེ་དག་གིས་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཇུར་འགེགས་ཞེས་བྱ་བའི་གཟུངས་

91-1-225a


རྫོགས་སོ།།    །།ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཏེ་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་ཨ་
པ་རི་མི་ཏ་ཨཱ་ཡུརྫྙཱ་ན་ནཱ་མ་མ་ཧཱ་ཡ་ན་སཱུ་ཏྲ། བོད་སྐད་དུ། འཕགས་པ་ཚེ་དང་ཡེ་ཤེས་དཔག་ཏུ་མེད་པ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང༌། བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་
ཟས་སྦྱིན་གྱི་ཀུན་དགའ་ར་བ་ན་དགེ་སློང་བརྒྱ་ཕྲག་ཕྱེད་དང་བཅུ་གསུམ་གྱི་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་
རབ་ཏུ་མང་པོ་དང་ཐབས་ཅིག་ཏུ་བཞུགས་སོ། །དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ། སྟེང་
གི་ཕྱོགས་ན་འཇིག་རྟེན་གྱི་ཁམས་ཡོན་ཏན་དཔག་ཏུ་མེད་པ་ལ་སོགས་པ་ཞེས་བྱ་བ་ཞིག་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པའི་གཟི་བརྗིད་ཀྱི་རྒྱལ་པོ་ཞེས་བྱ་བ་བཞུགས་ཏེ། ཚེ་འཛིན་ཅིང་ཚེ་མཐར་ཕྱིན་


91-1-225b


པར་བཞེས་ཏེ། སེམས་ཅན་རྣམས་ལ་ཆོས་ཀྱང་སྟོན་ཏོ། །འཇམ་དཔལ་གཞོན་ནུར་གྱུར་པ་ཉོན་ཅིག །འཛམ་བུའི་གླིང་འདིའི་མི་རྣམས་ནི། ཚེ་ཐུང་བ་ལས་ཚེ་ལོ་བརྒྱ་
ཐུབ་པ་ཤ་སྟག་སྟེ། དེ་དག་ལས་ཀྱང་ཕལ་ཆེར་དུས་མ་ཡིན་པར་འཆི་བར་བསྟན་ཏོ། །འཇམ་དཔལ། སེམས་ཅན་གང་དག་དེ་བཞིན་གཤེགས་པ་ཚེ་དཔག་ཏུ་མེད་
པ་དེའི་ཡོན་ཏན་དང་བསྔགས་པ་ཡོངས་སུ་བརྗོད་པ་ཞེས་བྱ་བའི་ཆོས་ཀྱི་རྣམ་གྲངས་འདི་ཡི་གེར་འབྲིའམ། ཡི་གེར་འབྲིར་འཇུག་གམ། མིང་ཙམ་ཡང་ཉན་
ཏམ། ཀློག་པ་ནས་གླེགས་བམ་ལ་བྲིས་ཏེ་ཁྱིམ་ན་འཆང་བར་བྱེད་དམ། མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་རྣམས་ཀྱིས་མཆོད་པར་འགྱུར་བ་དེ་
དག་གི་ཚེ་ཡོངས་སུ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་རོ། །འཇམ་དཔལ། སེམས་ཅན་གང་དག་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་
གཟི་བརྗིད་ཀྱི་རྒྱལ་པོའི་མཚན་བརྒྱ་རྩ་བརྒྱད་ཐོས་པར་གྱུར་པ་དེ་དག་གི་ཚེ་ཡང་འཕེལ་བར་འགྱུར་རོ། །སེམས་ཅན་གང་དག་ཚེ་ཟད་ཀར་མཚན་འཆང་བར་
འགྱུར་བ་དེ་དག་གི་ཚེ་ཡང་རྣམ་པར་འཕེལ་བར་འགྱུར་རོ། །འཇམ་དཔལ། དེ་ལྟ་བས་ན། རིགས་ཀྱི་བུའམ། རིགས་ཀྱི་བུ་མོ་ཚེ་རིང་བར་འདོད་པ་དེ་དག་དེ་བཞིན་

91-1-226a


གཤེགས་པ་ཚེ་དཔག་ཏུ་མེད་པ་དེའི་མཚན་བརྒྱ་རྩ་བརྒྱད་ཉན་ཏམ། ཡི་གེར་འབྲིའམ། ཡི་གེར་འབྲིར་འཇུག་ན་དེ་དག་གི་ཡོན་ཏན་
དང༌། ལེགས་པར་འགྱུར་བ་ནི། འདི་དག་གོ །ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏཱ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ་ཨརྷ་ཏེ་སམྱཀྶཾ་བུདྡྷཱ་ཡ།
ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་
ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། འཇམ་དཔལ། དེ་བཞིན་གཤེགས་པའི་མཚན་བརྒྱ་རྩ་བརྒྱད་པོ་འདི་དག་གང་ལ་ལ་ཞིག་ཡི་གེར་འབྲིའམ། ཡི་གེར་
འབྲིར་འཇུག་གམ། གླེགས་བམ་ལ་བྲིས་ཏེ་ཁྱིམ་ན་འཆང་ངམ། ཀློག་པར་གྱུར་པ་དེའི་ཚེ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་ཏེ། འདི་ནས་ཤི་འཕོས་
ནས་ཀྱང་དེ་བཞིན་གཤེགས་པ་ཚེ་དཔག་ཏུ་མེད་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཡོན་ཏན་དཔག་ཏུ་མེད་པ་ལ་སོགས་པར་སྐྱེ་བར་འགྱུར་རོ། །
ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏཱ་ཨ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་


91-1-226b


བ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་བ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། ཡང་དེའི་ཚེ་
སངས་རྒྱས་བྱེ་བ་ཕྲག་དགུ་བཅུ་རྩ་དགུས་དགོངས་པ་གཅིག་དང༌། དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ། ཨ་པ་རི་
མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ་ཏ་ཐཱ་ག་ཏ་ཡ་ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་
པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་གནས་མུད་ག་ཏེ་སྭ་བྷ་བ་བི་ཤུདྡྷ་མ་ཧཱ་ན་ཡ་པ་རི་ཝ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་བརྒྱད་ཅུ་རྩ་བཞིས་
དགོངས་པ་གཅིག་དང་དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་ཨ་ཡུརྫྙཱ་ན་སུ་བི་
ནི་ཤྩི་ཏ་ཏེ་ཛོ་རཱ་ཛཱ་ཡ་ཏ་ཐཱ་ག་ཏཱ་ཡ་ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་ར་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་ས་
སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་བ་རི་བཱ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་བདུན་ཅུ་རྩ་བདུན་ཕྱིས་དགོངས་པ་གཅིག་

91-1-227a


དང༌། དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་
བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ།
ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་དྲུག་ཅུ་རྩ་ལྔས་དགོངས་པ་
གཅིག་དང༌། དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་
ཐཱ་ག་ཏཱ་ཡ་ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་
དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་བཱ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་ལྔ་བཅུ་རྩ་ལྔས་དགོངས་པ་གཅིག་དང༌། དབྱངས་
གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏ་ཡ་ཨརྷ་ཏེ་

91-1-227b


སམྱཀྶཾ་བུདྡྷ་ཡ། ཏ་དྱ་ཐཱ། ཨོཾ་བུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་
སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་བཞི་བཅུ་རྩ་ལྔས་དགོངས་པ་གཅིག་དང༌། དབྱངས་གཅིག་གིས་ཚེ་དཔག་ཏུ་མེད་པའི་
མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ་ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་
མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུདྒ་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་བ་རི་ཝཱ་རེ་སྭཱཧཱ། ཡང་
དེའི་ཚེ་སངས་རྒྱས་བྱེ་བ་ཕྲག་སུམ་ཅུ་རྩ་དྲུག་གིས་དགོངས་པ་གཅིག་དང༌། དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་
ཏེ། ཨ་པ་རི་མི་ཏ་ཨ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ་ཨརྷ་ཏེ་ས་མྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་བུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷཱ་
རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་ཉི་ཤུ་རྩ་ལྔ་ས་དགོངས་པ་


91-1-228a


གཅིག་དང༌། དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་
སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ་སམྱ་ཀྶཾ་བུདྡྷཱ་ཡ། ཏདྱ་ཐཱ། ཨོཾ་བུ་ཎྱེ་པུ་ཎྱེ་མ་ཧཱ་བུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ།
ཨོཾ་སརྦྦ་སཾ་སྐཱ་ར་བ་རི་ཤུདྡྷ་དྷ་རྨྨ་ཏེ་ག་ག་ན་ས་མུད་ག་ཏེ་སྭ་ཧཱ་བ་བི་ཤུདྡྷེ་མ་ཧཱ་ན་ཡ་ཕ་རི་ཝཱ་རེ་སྭཱཧཱ། ཡང་དེའི་ཚེ་སངས་རྒྱས་བྱེ་བ་ཕྲག་གདྒཱའི་ཀླུང་བཅུའི་བྱེ་མ་སྙེད་
ཀྱིས་དགོངས་པ་གཅིག་དང༌། དབྱངས་གཅིག་གིས་ཚེ་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་
ཏེ་ཛོ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་
པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་
འཇུག་ན། དེའི་ཚེ་བྲད་པ་ལས་ཚེ་ལོ་བརྒྱ་ཐུབ་པར་འགྱུར་ཏེ། ཚེ་ཡང་རྣམ་པར་འཕེལ་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ཎི་ཤྩི་

91-1-228b


ཏ་ཏེ་ཛོ་རཱ་ཛཱ་ཡ་ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་
བྷ་རོ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷ་རྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་
འབྲིའམ། ཡི་གེར་འབྲིར་འཇུག་ན། དེ་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་དུ་ནམ་ཡང་སྐྱེ་བར་མི་འགྱུར།
དེ་ནམ་དུ་ཡང་མི་ཁོམ་པར་སྐྱེ་བར་མི་འགྱུར་ཏེ། གང་དང་གང་དུ་སྐྱེ་བ་ཐམས་ཅད་དུ་སྐྱེ་བ་དྲན་པར་འགྱུར་རོ། །ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་
སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷ་རོ་པ་ཙི་
ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ།
ཡི་གེར་འབྲིར་འཇུག་ན། དེས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་འབྲིར་འཇུག་པར་འགྱུར་རོ། །ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་

91-1-229a


ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱ་མ་ཧཱ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རེ་
བ་ཙི་ཏེ། ཨོཾ་སརྦྦ་སཾ་སྐ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་བ་རི་ཝཱ་རེ་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་
འབྲིའམ། ཡི་གེར་འབྲིར་འཇུག་ན་དེ་ཆོས་ཀྱི་ཕུང་པོ་བརྒྱད་ཁྲི་བཞིའི་སྟོང་བྱེད་དུ་བཅུག་པ་དང༌། རབ་ཏུ་གནས་པར་བྱས་པ་ཡིན་ནོ། །ཨོཾ་ན་མོ་བྷུ་ག་བ་ཏེ། ཨ་པ་རི་
མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱ་ཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་
ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་
འདི་ཡི་གེར་འབྲིའམ། ཡི་གེར་འབྲིར་འཇུག་ན། དེའི་མཚམས་མེད་པ་ལྔ་བྱས་པ་ཡང་ཡོངས་སུ་བྱང་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་
ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷ་རོ་པ་


91-1-229b


ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དཔག་ཏུ་མེད་པའི་པའི་མདོ་སྡེ་འདི་ཡི་གེར་འབྲིའམ།
ཡི་གེར་འབྲིར་འཇུག་ན། དེའི་ལས་ཀྱི་སྒྲིབ་པ་ཡང་ཡོངས་སུ་བྱང་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་
ཏཱ་ཡ། ཨརྷེ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རེ་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་
ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རི་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེ་ལ་བདུད་
དང༌། བདུད་ཀྱི་རིགས་ཀྱི་ལྷ་དང༌། གནོད་སྦྱིན་དང༌། སྲིན་པོས་གླགས་བལྟས་ཀྱང་གླགས་རྙེད་པར་མི་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་
སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་
སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རི་སྭཱཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གར་འབྲིའམ། ཡི་གེར་


91-1-230a


འབྲིར་འཇུག་ན། དེ་འཆི་བའི་དུས་ཀྱི་ཚེ་སངས་རྒྱས་བྱེ་བ་ཕྲག་དགུ་བཅུ་རྩ་དགུས་མངོན་སུམ་དུ་ཆོས་སྟོན་པ་མཛད་དེ། སངས་རྒྱས་
སྟོང་གིས་དེ་ལ་ཕྱག་རྐྱོང་བར་འགྱུར་རོ། །སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་མཛད་པར་འགྱུར་ཏེ། །འདི་ལ་ཐེ་ཚོམ་དང༌། སོམ་ཉི་དང༌། ཡིད་
གཉིས་མ་ཟ་ཞིག །ཨོཾ་ན་མོ་བྷ་ག་བ་ཏེ། ཨ་པ་ར་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་
མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་ས་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐ་ར་པ་རི་ཤུདྡྷ་དྷརྨཱ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་
སྭཱ་ཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། རྒྱལ་པོ་ཆེན་པོ་བཞི། དེའི་ཕྱིར་བཞིན་འབྲང་ཞིང་སྲུང་བ་
དང༌། སྐྱོབ་པ་དང༌། སྦེད་པར་བྱེད་པར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་
བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་

91-1-230b


སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེ་དེ་བཞིན་གཤེགས་པ་འོད་
དཔག་ཏུ་མེད་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་
ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་

་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་པ་རི་
ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་པ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ས་ཕྱོགས་གང་དུ་མདོ་སྡེ་དཀོན་མཆོག་འབྲི་བའི་ས་ཕྱོགས་དེ་ཡང་མཆོད་རྟེན་དུ་
འགྱུར་ཏེ། ཕྱག་བྱ་བར་ཡང་འོས་པར་འགྱུར་རོ། །བྱོལ་སོང་གི་སྐྱེ་གནས་སུ་སོང་བའི་བྱ་དང་རི་དྭགས་གང་དག་གི་རྣ་ལམ་དུ་གྲགས་པར་གྱུར་པ་དེ་དག་ཐམས་ཅད་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་
ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་

91-1-231a


རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭཱ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་
གེར་འབྲིའམ། ཡི་གེ་འབྲིར་འཇུག་ན། དེ་བུད་མེད་ཀྱི་ལུས་སུ་ནམ་ཡང་སྐྱེ་བར་མི་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་
ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱེ་ཛྙཱ་ན་སཾ་བྷཱ་རོ་པ་ཙི་ཏེ།
ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ལ་ལ་ཞིག་གིས་ཆོས་ཀྱི་རྣམ་གྲངས་འདིའི་ཕྱིར་ཀཪྵ་པ་ཎ་
འགའ་ཞིག་སྦྱིན་པ་བྱིན་ན། དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་སྦྱིན་པ་བྱིན་པར་འགྱུར་རོ། །
ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་
པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ།

91-1-231b


གང་ལ་ལ་ཞིག་གིས་ཆོས་ཀྱི་རྣམ་གྲངས་འདི་ལ་མཆོད་པ་བྱེད་པར་འགྱུར་བ་དེ་དམ་པའི་ཆོས་མཐའ་དག་མཆོད་པར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་
ན་སུ་བི་ནི་ཤྩི་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སྱ་མྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་
པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭཱ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འདི་ལྟ་སྟེ། དཔེར་ན། དེ་བཞིན་གཤེགས་པ་རྣམ་པར་གཟིགས་དང༌། གཙུག་
ཏོར་ཅན་དང༌། ཐམས་ཅད་སྐྱོབ་དང༌། ལོག་པར་དད་སེལ་དང༌། གསེར་ཐུབ་དང༌། འོད་སྲུང་དང༌། ཤཱཀྱ་ཐུབ་པ་ལ་སོགས་པ་ལ་རིན་པོ་ཆེ་སྣ་བདུན་གྱི་མཆོད་
པ་རྣམས་ཀྱིས་མཆོད་པ་བྱས་པའི་བསོད་ནམས་ཀྱི་ཕུང་པོའི་ཚད་ནི། བགྲང་བར་ནུས་ཀྱི། ཚེ་དཔག་ཏུ་མེད་པའི་མདོ་སྡེ་འདིའི་བསོད་ནམས་ཀྱི་ཕུང་པོ་ཚད་ནི། བགྲང་
བར་མི་ནུས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་
པུ་ཎྱེ་ཨ་པ་རི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འདི་ལྟ་

91-1-232a


ལྟ་སྟེ། དཔེར་ན། རིན་པོ་ཆེའི་ཕུང་པོ་རི་རབ་ཙམ་སྤུངས་ཏེ་སྦྱིན་པ་བྱིན་པ་དེའི་བསོད་ནམས་ཀྱི་ཕུང་པོའི་ཚད་ནི། བགྲང་བར་
ནུས་ཀྱི། ཚེ་དཔག་ཏུ་མེད་པའི་མདོ་སྡེ་འདིའི་བསོད་ནམས་ཀྱི་ཕུང་པོའི་ཚད་ནི། བགྲང་བར་མི་ནུས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་
ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷཱ་རོ་པ་ཙི་
ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་སུ་མུད་ག་ཏེ་སྭཱ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འདི་ལྟ་སྟེ། དཔེར་ན། རྒྱ་མཚོ་ཆེན་པོ་བཞི་ཆུས་
ཡོངས་སུ་གང་བའི་ཐིགས་པ་རེ་རེ་ནས་བགྲང་བར་ནུས་ཀྱི། ཚེ་དཔག་ཏུ་མེད་པའི་མདོ་སྡེ་འདིའི་བསོད་ནམས་ཀྱི་ཕུང་པོའི་ཚད་ནི། བགྲང་བར་མི་ནུས་སོ། །
ཨོཾ་ན་མོ་བྷ་བ་ག་ཏེ། ཨ་པ་རི་མི་ཏ་ཨ་ཡུརྫྙཱ་ན་སུ་བི་ནི་ཤྩི་ཏ་རེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་
རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་

91-1-232b


ཞིག་ཚེ་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་གམ། བསྟི་སྟང་དུ་བྱས་ཏེ་མཆོད་པ་བྱེད་པར་འགྱུར་བ་དེས་ཕྱོགས་བཅུའི་སངས་
རྒྱས་ཀྱི་ཞིང་ཐམས་ཅད་དུ་དེ་བཞིན་གཤེགས་པ་ཐམས་ཅད་ལ་ཕྱག་བྱས་པ་དང༌། མཆོད་པ་བྱས་པ་ཡིན་ནོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་
སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སཾ་བྷ་རོ་
པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། སྦྱིན་པའི་སྟོབས་ཀྱིས་སངས་རྒྱས་ཡང་དག་
འཕགས། །མི་ཡི་སེངྒེ་སྦྱིན་པའི་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །སྦྱིན་པའི་སྟོབས་ཀྱི་སྒྲ་ནི་གྲགས་པར་འགྱུར། །ཚུལ་ཁྲིམས་སྟོབས་
ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་ཚུལ་ཁྲིམས་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཚུལ་ཁྲིམས་སྟོབས་ཀྱི་སྒྲ་ནི་གྲགས་
པར་འགྱུར། །བཟོད་པའི་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་བཟོད་པའི་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བཟོད་པའི་

91-1-233a


སྟོབས་ཀྱི་སྒྲ་ནི་གྲགས་པར་འགྱུར། །བརྩོན་འགྲུས་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་བརྩོན་འགྲུས་
སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བརྩོན་འགྲུས་སྟོབས་ཀྱི་སྒྲ་ནི་གྲགས་པར་འགྱུར། །བསམ་གཏན་སྟོབས་ཀྱིས་སངས་རྒྱས་ཡང་
དག་འཕགས། །མི་ཡི་སེངྒེ་བསམ་གཏན་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བསམ་གཏན་སྟོབས་ཀྱི་སྒྲ་ནི་གྲགས་པར་འགྱུར། །ཤེས་
རབ་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་ཤེས་རབ་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཤེས་རབ་སྟོབས་ཀྱི་སྒྲ་ནི་གྲགས་
པར་འགྱུར། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་པུ་ཎྱེ་པུ་ཎྱེ་
མ་ཧཱ་པུ་ཎྱེ་ཨ་པ་རི་མི་ཏ་པུ་ཎྱེ་ཨ་པ་རི་མི་ཏ་པུ་ཎྱ་ཛྙཱ་ན་སུ་བྷ་རོ་པ་ཙི་ཏེ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་
པ་རི་ཝཱ་རེ་སྭཱ་ཧཱ། བཅོམ་ལྡན་འདས་དགྱེས་ཤིང་དེ་སྐད་ཅེས་བཀའ་སྩལ་ནས་འཇམ་དཔལ་གཞོན་ནུར་གྱུར་པ་དང༌། ཐམས་ཅད་དང་ལྡན་པའི་འཁོར་


91-1-233b


དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱི་གསུངས་པ་ལ་མངོན་པར་བསྟོད་དོ། །འཕགས་
པ་ཚེ་དང་ཡེ་ཤེས་དཔག་ཏུ་མེད་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།།    །།རྒྱ་གར་སྐད་དུ། ཨཱཪྱ་ཨ་པ་རི་མི་ཏ་ཨ་ཡུར་ཛྙཱ་ན་ནཱ་མ་མ་ཧཱ་
ཡ་ན་སཱུ་ཏྲ། བོད་སྐད་དུ། འཕགས་པ་ཚེ་དང་ཡེ་ཤེས་དཔག་ཏུ་མེད་པ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་
ཀུན་དགའ་ར་བ་ན་དགེ་སློང་བརྒྱ་ཕྲག་ཕྱེད་དང་བཅུ་གསུམ་གྱི་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་མང་པོ་དག་
དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ། སྟེང་གི་ཕྱོགས་ན་
འཇིག་རྟེན་གྱི་ཁམས་ཡོན་ཏན་དཔག་ཏུ་མེད་པ་ཞེས་བྱ་བ་ཞིག་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དང་

91-1-234a


ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གདོན་མི་ཟ་བའི་རྒྱལ་པོ་ཞེས་བྱ་བ་བཞུགས་སོ། །ཚེ་འཛིན་ཅིང་ཚེ་མཐར་ཕྱིན་
པར་བཞེད་དེ། སེམས་ཅན་རྣམས་ལ་ཆོས་ཀྱང་སྟོན་ཏོ། །འཇམ་དཔལ་གཞོན་ནུར་གྱུར་པ་ཉོན་ཅིག །འཛམ་བུའི་གླིང་འདིའི་མི་རྣམས་ནི། ཚེ་ཐུང་བ་ཚེ་
ལོ་བརྒྱ་ཐུབ་པ་ཤ་སྟག་སྟེ། དེ་དག་ལས་ཀྱང་ཕལ་ཆེར་ནི། དུས་མ་ཡིན་པར་འཆི་བར་བསྟན་ཏེ། འཇམ་དཔལ། སེམས་ཅན་གང་དག་དེ་བཞིན་
གཤེགས་པ་ཚེ་དང་ཡེ་ཤེས་དཔག་ཏུ་མེད་པ་དེའི་ཡོན་ཏན་དང་བསྔགས་པ་ཡོངས་སུ་བརྗོད་པ་ཞེས་བྱ་བའི་ཆོས་ཀྱི་རྣམ་གྲངས་འདི་ཡི་གེར་འབྲིའམ། ཡི་
གེར་འབྲིར་འཇུག་གམ། མིང་ཙམ་ཉན་ཏམ། ཀློག་པ་ནས་གླེགས་བམ་ལ་བྲིས་ཏེ་ཁྱིམ་ན་འཆང་གི་བར་དུ་བྱེད་དམ། མེ་ཏོག་དང༌། སྤོས་དང༌། ཕྲེང་
བ་དང༌། ཕྱེ་མ་རྣམས་ཀྱིས་མཆོད་པར་གྱུར་པ་དེ་དག་གི་ཚེ་ཡོངས་སུ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་རོ། །འཇམ་དཔལ། སེམས་ཅན་གང་དག་
ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་གདོན་མི་ཟ་བའི་རྒྱལ་པོའི་མཚན་བརྒྱ་རྩ་བརྒྱད་ཐོས་པ་དེ་དག་ཚེ་ཡང་རྣམ་པར་འཕེལ་བར་འགྱུར་རོ། །སེམས་

91-1-234b


ཅན་གང་དག་ཚེ་ཡོངས་སུ་ཟད་ཀར་མཚན་འཆང་བར་གྱུར་པ་དེ་དག་གི་ཚེ་ཡང་རྣམ་པར་འཕེལ་བར་འགྱུར་རོ། འཇམ་དཔལ། དེ་ལྟ་བས་ན། རིགས་ཀྱི་བུ་
དང༌། རིགས་ཀྱི་བུ་མོ་ཚེ་རིང་པོར་འདོད་པ་དག་དེ་བཞིན་གཤེགས་པ་ཚེ་དང་ཡེ་ཤེས་དཔག་ཏུ་མེད་པ་དེའི་མཚན་བརྒྱ་རྩ་བརྒྱད་ཉན་ཏམ། ཡི་གེར་འབྲིའམ། ཡི་
གེར་འབྲིར་འཇུག་ན། དེ་དག་གི་ཡོན་ཏན་དང་ལེགས་པར་གྱུར་པ་ནི། འདི་དག་གོ །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ།
ཏ་ཐཱ་ག་ཏཱ་ཡ། ཨརྷ་ཏེ་སྱཀྶཾ་བུདྡྷ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འཇམ་དཔལ་
དེ་བཞིན་གཤེགས་པའི་མཚན་བརྒྱ་རྩ་བརྒྱད་པོ་འདི་དག་གང་ལ་ལ་ཞིག་གིས་ཡི་གེར་འབྲིའམ། ཡི་གེར་འབྲིར་འཇུག་གམ། གླེགས་བམ་ལ་བྲིས་ཏེ་ཁྱིམ་
ན་འཆང་ངམ། ཀློག་པར་གྱུར་ན། ཚེ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་རོ། །དེ་ཤི་འཕོས་ནས་དེ་བཞིན་གཤེགས་པ་ཚེ་དང་ཡེ་ཤེས་དཔག་ཏུ་མེད་པའི་
སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་ཅན་ཡོན་ཏན་དཔག་ཏུ་མེད་པ་ལ་སོགས་པར་སྐྱེ་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་


91-1-235a


སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་
ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཏེས་སངས་རྒྱས་བྱེ་བ་ཕྲག་དགུ་བཅུ་རྩ་དགུས་དགོངས་པ་གཅིག་དང༌། དབྱངས་གཅིག་གིས་ཚེ་
དང་ཡེ་ཤེས་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་
སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭཱ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་
བརྒྱད་ཅུ་རྩ་བཞིས་དགོངས་པ་གཅིག་དང༌། དབྱངས་གཅིག་གིས་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་
ཨཱ་ཡུརྫྙཱ་སུ་བི་ནིཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སཱ་བྷཱ་ཝ་བི་ཤུདྡྷེ་མ་ཧཱ་
ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་བདུན་ཅུ་རྩ་བདུན་གྱིས་དགོངས་པ་གཅིག་དང༌། དབྱངས་གཅིག་གིས་ཚེ་དང་ཡེ་ཤེས་དཔག་ཏུ་མེད་


91-1-235b


པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོམ་སརྦྦ་སྐཱ་ར་བ་པི་ཤུདྡྷ་
དྷརྨ་ཏེ་ག་ག་ན་ས་མུད་ག་ཏེ། སྭཱ་བྷཱ་བ་བི་ཤུདྡྷཱ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་དྲུག་རྩ་ལྔས་དགོངས་པ་གཅིག་དང༌། དབྱངས་གཅིག་གིས་
ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་
ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ནས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་ལྔ་བཅུ་རྩ་ལྔས་དགོངས་པ་
གཅིག་དང༌། དབྱངས་གཅིག་གིས་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་
ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་
ཕྲག་བཞི་བཅུ་རྩ་ལྔས་དགོངས་པ་གཅིག་དང༌། དབྱངས་གཅིག་གིས་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་

91-1-236a


ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་
ག་ཏེ་སྭ་བྷཱ་ཝ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་སུམ་ཅུ་རྩ་ལྔས་དགོངས་པ་གཅིག་དང༌། དབྱངས་གཅིག་གིས་ཚེ་དང་ཡེ་ཤེས་
དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་
ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷ་ཝ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ཡང་དེའི་ཚེ་སངས་རྒྱས་བྱེ་བ་ཕྲག་ཉི་ཤུ་རྩ་ལྔས་དགོངས་པ་
གཅིག་དང༌། དབྱངས་གཅིག་གིས་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་གསུངས་སོ། །ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་
རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ།
ཡང་དེའི་ཚེ་སངས་རྒྱས་བྱེ་བ་ཕྲག་གངྒཱའི་ཀླུང་བཅུའི་བྱེ་མ་སྙེད་ཀྱིས་དགོངས་པ་གཅིག་དང༌། དབྱངས་གཅིག་གིས་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་


91-1-236b


གསུངས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་དུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་
ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་
གམ། འཆང་ན། དེ་ཚེ་ཟད་པ་ལས་ཚེ་ལོ་བརྒྱ་ཐུབ་པར་འགྱུར་ཏེ། ཚེ་ཡང་རྣམ་པར་འཕེལ་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་
ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་
ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེ་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་
འཇིག་རྟེན་དུ་ཡང་སྐྱེ་བར་མི་འགྱུར་ཏེ། ནམ་དུ་ཡང་མི་ཁོམ་པར་སྐྱེ་བར་མི་འགྱུར་རོ། །གང་དང་གང་དུ་སྐྱེ་བའི་སྐྱེ་བ་ཐམས་ཅད་དུ་སྐྱེ་བ་དྲན་པར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་
མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོམ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་


91-1-237a


ན་ཡ་པ་རི་ཝཱ་རེ་སྭཱ་ཧཱ། གང་ལ་ལ་ཞིག་གི་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེས་ཆོས་ཀྱི་ཕུང་
པོ་བརྒྱད་ཁྲི་བཞི་སྟོང་འབྲིར་བཅུག་པར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་
ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་
འབྲིའམ། ཡི་གེར་འབྲིར་འཇུག་ན། དེས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བྱེད་དུ་བཅུག་པ་དང༌། རབ་ཏུ་གནས་པར་བྱས་པ་ཡིན་ནོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་
ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་
ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེའི་མཚམས་མེད་པ་ལྔ་ཡོངས་སུ་འབྱང་བར་
འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་

91-1-237b


ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེའི་སྡིག་
པའི་ཕུང་པོ་རི་རབ་ཙམ་ཡང་ཡོངས་སུ་འབྱང་བར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ།
ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་
འབྲིའམ། ཡི་གེར་འབྲིར་འཇུག་ན། དེ་ལ་བདུད་དང་བདུད་ཀྱི་རིགས་ཀྱི་ལྷ་དང༌། གནོད་སྦྱིན་དང༌། སྲིན་པོས་གླགས་བཙལ་ཀྱང་གླགས་རྙེད་པར་མི་འགྱུར་རོ། །ཨོཾ་ན་མོ་བྷ་ག་བ་
ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་
མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེ་འཆི་བའི་དུས་ཀྱི་ཚེ་སངས་རྒྱས་བྱེ་བ་ཕྲག་
དྲུག་ཅུ་རྩ་དགུས་མངོན་སུམ་དུ་ལུང་སྟོན་པར་མཛད་དེ། སངས་རྒྱས་སྟོང་གིས་དེ་ལ་ཕྱག་རྐྱོང་པར་འགྱུར། སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་མཛད་པར་

91-1-238a


འགྱུར་ཏེ། འདི་ལ་ཐེ་ཚོམ་དང༌། སོམ་ཉི་དང༌། ཡིད་གཉིས་མ་བྱེད་ཅིང་།ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་
ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་དག་ཚེ་དང་ཡེ་ཤེས་
དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། རྒྱལ་པོ་ཆེན་པོ་བཞིས་དེའི་ཕྱི་བཞིན་དུ་འབྲང་ཞིང༌། སྲུང་བ་དང༌། སྐྱོབ་པ་དང༌། སྦེད་པར་འགྱུར་
རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྷ་དྷརྨ་ཏེ་ག་ག་ན་ས་
གུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེ་བཞིན་
གཤེགས་པ་འོད་དཔག་མེད་ཀྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཨོཾ་ན་བོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་
རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། ས་ཕྱོགས་


91-1-238b


གང་དུ་མདོ་སྡེ་འདི་འབྲི་བའི་ས་ཕྱོགས་དེ་ཡང་མཆོད་རྟེན་དུ་འགྱུར་ཏེ། ཕྱག་བྱ་བའི་འོས་སུ་འགྱུར་རོ། །བྱོལ་སོང་གི་སྐྱེ་གནས་སུ་སོང་བའི་བྱ་དང༌། རི་དྭགས་གང་དག་གི་རྣ་ལམ་
དུ་གྲགས་པར་གྱུར་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །ཨོཾ་ན་མོ་བྷ་ག་ཝ་ཏེ། ཨ་པ་རི་མི་ཏ་
ཨཱ་ཡུརྫྙཱ་ན་སུ་བི་ནི་ཤྩི་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་བ་
རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་ན། དེ་བུད་མེད་ཀྱི་དངོས་པོར་ནམ་དུ་ཡང་སྐྱེ་བར་མི་འགྱུར་རོ།།
ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་
ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཚེ་དང་ཡེ་ཤེས་དཔག་ཏུ་མེད་པའི་ཆོས་ཀྱི་རྣམ་གྲངས་འདིའི་ཕྱིར་ཀཪྵ་པ་ཎི་གཅིག་སྦྱིན་པ་བྱིན་ན། དེས་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་སྦྱིན་པ་བྱིན་པར་འགྱུར་རོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་

91-1-239a


བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ས་མུད་ག་ཏེ་སྭཱ་བ་བི་ཤུདྡྷེ་མ་ཧཱ་
ན་ཡ་པ་རི་ཝཱ་རེ་སྭཱ་ཧཱ། གང་ཞིག་ཆོས་ཀྱི་རྣམ་གྲངས་འདི་ལ། མཆོད་པར་བྱེད་པ། དེ་དག་གིས་དམ་པའི་ཆོས་ཐམས་ཅད་ཁོང་དུ་ཆུད་པར་འགྱུར་རོ། །ཨོཾ་ན་མོ་བྷ་ག་བ་ཏེ།
ཨ་པ་རི་མི་ཏ་ཨ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོམ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་
བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འདི་ལྟ་སྟེ། དཔེར་ན། དེ་བཞིན་གཤེགས་པ་རྣམ་པར་གཟིགས་དང༌། གཙུག་ཏོར་ཅན་དང༌། ཐམས་ཅད་སྐྱོབ་དང༌། ལོག་པར་དད་
སེལ་དང༌། གསེར་ཐུབ་དང༌། འོད་སྲུང་དང༌། ཤཱཀྱ་ཐུབ་པ་ལ་རིན་པོ་ཆེ་སྣ་བདུན་གྱི་མཆོད་པ་བྱས་པའི་བསོད་ནམས་ཀྱི་ཕུང་པོའི་ཚད་ནི། བགྲང་བར་ནུས་ཀྱི། ཚེ་དང་
ཡེ་ཤེས་དཔག་ཏུ་མེད་པའི་བསོད་ནམས་ཀྱི་ཕུང་པོའི་ཚད་ནི། བགྲང་བར་མི་ནུས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ།
ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འདི་ལྟ་སྟེ། དཔེར་ན། རིའི་རྒྱལ་པོ་རི་རབ་


91-1-239b


དང་མཉམ་པའི་རིན་པོ་ཆེའི་ཕུང་པོར་བྱས་ཏེ་སྦྱིན་པ་བྱིན་པ་དེའི་བསོད་ནམས་ཀྱི་ཕུང་པོའི་ཚད་ནི། བགྲང་བར་ནུས་ཀྱི། ཚེ་དང་ཡེ་ཤེས་དཔག་ཏུ་མེད་པའི་བསོད་ནམས་ཀྱི་ཕུང་
པོའི་ཚད་ནི། བགྲང་བར་མི་ནུས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་
པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱ་ཧཱ། འདི་ལྟ་སྟེ། དཔེར་ན། རྒྱ་མཚོ་ཆེན་པོ་བཞི་ཆུས་ཡོངས་སུ་གང་བའི་ཐིགས་པ་རེ་རེ་ནས་བགྲངས་
བར་ནུས་ཀྱི། ཚེ་དང་ཡེ་ཤེས་དཔག་ཏུ་མེད་པའི་བསོད་ནམས་ཀྱི་ཕུང་པོའི་ཚད་ནི། བགྲང་བར་མི་ནུས་སོ། །ཨོཾ་ན་མོ་བྷ་ག་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་
ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་སྭཱཧཱ། གང་ཞིག་ཚེ་དང་ཡེ་
ཤེས་དཔག་ཏུ་མེད་པའི་མདོ་སྡེ་འདི་ཡི་གེར་འབྲིའམ། ཡི་གེར་འབྲིར་འཇུག་གམ། གུས་པར་བྱས་ཏེ་མཆོད་པར་བྱེད་པ་དེ་དག་གིས་ཕྱོགས་བཅུའི་སངས་རྒྱས་ཀྱི་ཞིང་
ཐམས་ཅད་ཀྱི་དེ་བཞིན་གཤེགས་པ་ཐམས་ཅད་ལ་ཕྱག་བྱས་པ་དང༌། མཆོད་པ་བྱས་པ་ཡིན་ནོ། །ཨོཾ་ན་མོ་བྷ་བ་ཏེ། ཨ་པ་རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་

91-1-240a


ག་ཏཱ་ཡ། ཨརྷ་ཏེ་སམྱ་ཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུདྡྷེ་མ་ཧཱ་ན་ཡ་པ་རི་ཝཱ་རེ་
སྭཱ་ཧཱ། སྦྱིན་པའི་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་སྦྱིན་པའི་སྟོབས་རྟོགས་ནས། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །སྦྱིན་པའི་སྟོབས་ཀྱི་སྒྲ་
ནི་གྲགས་པར་འགྱུར། །ཚུལ་ཁྲིམས་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་ཚུལ་ཁྲིམས་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་
པ་ན། །ཚུལ་ཁྲིམས་སྟོབས་ཀྱི་སྒྲ་ནི་གྲགས་པར་འགྱུར། །བཟོད་པའི་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་བཟོད་པའི་སྟོབས་རྟོགས་ཏེ། །སྙིང་རྗེ་
ཅན་གྱི་གྲོང་ཁྱེར་འཇུག་པ་ན། །བཟོད་པའི་སྟོབས་ཀྱི་སྒྲ་ནི་གྲགས་པར་འགྱུར། །བརྩོན་འགྲུས་སྟོབས་ཀྱིས་སངས་རྒྱས་ཡང་དག་འཕགས། །མི་ཡི་སེངྒེ་བརྩོན་འགྲུས་
སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བརྩོན་འགྲུས་སྟོབས་ཀྱི་སྒྲ་ནི་གྲགས་པར་འགྱུར། །བསམ་གཏན་སྟོབས་ཀྱིས་སངས་རྒྱས་ཡང་དག་འཕགས། །
མི་ཡི་སེངྒེ་བསམ་གཏན་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །བསམ་གཏན་སྟོབས་ཀྱི་སྒྲ་ནི་གྲགས་པར་འགྱུར། །ཤེས་རབ་སྟོབས་ཀྱིས་སངས་

91-1-240b


རྒྱས་ཡང་དག་འཕགས། །མི་ཡི་སེངྒེ་ཤེས་རབ་སྟོབས་རྟོགས་ཏེ། །སྙིང་རྗེ་ཅན་གྱི་གྲོང་ཁྱེར་འཇུག་པ་ན། །ཤེས་རབ་སྟོབས་ཀྱི་སྒྲ་ནི་གྲགས་པར་འགྱུར། །ཨོཾ་ན་མོ་བྷ་ག་བ་ཏེ། ཨ་པ་
རི་མི་ཏ་ཨཱ་ཡུརྫྙཱ་ན་སུ་བི་ནི་ཤྩི་ཏ་ཏེ་ཛོ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་སརྦྦ་སཾ་སྐཱ་ར་པ་རི་ཤུདྡྷ་དྷརྨ་ཏེ་ག་ག་ན་ས་མུད་ག་ཏེ་སྭ་བྷཱ་བ་བི་ཤུ་དྡྷེ་མ་ཧཱ་ན་ཡ་པ་
རི་ཝཱ་རེ་སྭཱ་ཧཱ། བཅོམ་ལྡན་འདས་ཀྱི་དེ་སྐད་ཅེས་བཀའ་སྩལ་ནས་འཇམ་དཔལ་གཞོན་ནུར་གྱུར་པ་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌།
དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཚེ་དང་ཡེ་ཤེས་དཔག་ཏུ་མེད་པའི་གཟུངས་རྫོགས་
སོ།།    །།རྒྱ་གར་སྐད་དུ། ཨཱཪྱ་ཨ་པ་རི་མི་ཏ་ཨ་ཡུརྫྙཱ་ན་ཧྲི་ད་ཡ་ནཱ་མ་དྷཱ་ར་ཎི། བོད་སྐད་དུ། འཕགས་པ་ཚེ་དང་ཡེ་ཤེས་དཔག་ཏུ་མེད་པའི་སྙིང་པོ་ཞེས་བྱ་བའི་གཟུངས་
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གངྒཱ་ཏས་བསྐོར་བའི་རྫིང་བུའི་འགྲམ་
ན་དགེ་སློང་ལྔ་བརྒྱའི་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་དགེ་སློང་རྣམས་

91-1-241a


ལ་བཀའ་སྩལ་ནས་དགེ་སློང་དེ་དག་བཅོམ་ལྡན་འདས་ཀྱི་ལྟར་ཉན་པ་དང༌། བཅོམ་ལྡན་འདས་ཀྱིས་དེ་དག་ལ་འདི་སྐད་ཅེས་བཀའ་སྩལ་ཏོ། །འདི་ནས་
ནུབ་ཀྱི་ཕྱོགས་རོལ་ན། །བདེ་བ་ཅན་གྱི་འཇིག་རྟེན་ཁམས། །དེ་ན་རྫོགས་པའི་སངས་རྒྱས་བཞུགས། །དེ་བཞིན་གཤེགས་པ་ཚེ་དཔག་མེད། །སུ་ཞིག་དེ་ཡི་མཚན་བརྗོད་ན། །དེ་ནི་དེ་རུ་
སྐྱེ་བར་འགྱུར། །འཆི་བའི་དུས་སུ་སྟོན་པ་ནི། །དགེ་སློང་དགེ་འདུན་བཅས་ཏེ་མཐོང༌། །དེ་ན་བུད་མེད་ཡོད་པ་མིན། །མངལ་ན་གནས་པ་ཡོད་མ་ཡིན། །རིན་ཆེན་རྣམས་ཀྱི་པདྨོ་ལས།།
རྫུ་འཕྲུལ་ཆེན་པོ་འབྱུང་བར་འགྱུར། །ཟས་དང་གོས་དང་སྨན་རྣམས་དང༌། །ཆོས་གོས་མལ་ཆ་ལྷུང་བཟེད་རྣམས། །སེམས་ཀྱིས་བསམ་མ་ཐག་ཏུ་ནི། །དེ་དག་མོད་ལ་འབྱུང་བར་
འགྱུར། །ཕྱོགས་བཅུར་བཞུགས་པའི་སངས་རྒྱས་རྣམས། །བདེ་བ་ཅན་གྱི་བསྔགས་པ་བརྗོད། །དེ་ལྟར་སངས་རྒྱས་བསམ་མི་ཁྱབ། །སངས་རྒྱས་ཆོས་ཀྱང་བསམ་མི་ཁྱབ། །འཕགས་
པའི་དགེ་འདུན་བསམ་མི་ཁྱབ། །བསམ་མི་ཁྱབ་ལ་དད་བྱས་ན། །རྣམ་པར་སྨིན་པའང་བསམ་མི་ཁྱབ། །རྣམ་དག་ཞིང་དུ་སྐྱེ་བར་འགྱུར། །དགེ་སློང་དག །དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ཀྱི་ཕོ་བྲང་འཁོར་དང་བཅས་པ་ཞེས་བྱ་བ། རྒྱར་དཔག་ཚད་ཁྲི་བཞི་ཡོད་པ་ཞིག་

91-1-241b


ཡོད་དེ། རྒྱལ་རིགས་སུ་སྐྱེས་སོ། །དགེ་སློང་དག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ཀྱི་ཡབ་ནི། འཁོར་
ལོས་བསྒྱུར་བའི་རྒྱལ་པོ་བཟང་པོའི་མཆོག་ཅེས་བྱ་བར་གྱུར་ཏོ། །དེའི་ཡུམ་ནི། གཟི་བརྗིད་ཅན་ཞེས་བྱ་བར་གྱུར་ཏོ། །དེའི་བཙུན་མོ་ནི། རྒྱལ་རིགས་བཟང་སྐྱོང་
མ་ཞེས་བྱ་བར་གྱུར་ཏོ། །དགེ་སློང་དག །དེ་བཞིན་གཤེགས་པ་ཚེ་དཔག་མེད་ཀྱི་སྲས་ནི། ཟླ་བའི་འོད་ཅེས་བྱ་བར་གྱུར་ཏོ། །རིམ་གྲོ་པ་ནི། སྙན་པ་དྲི་མ་མེད་
ཅེས་བྱ་བར་གྱུར་ཏོ། །དགེ་སློང་དག །དེ་བཞིན་གཤེགས་པ་ཚེ་དཔག་མེད་ཀྱི་ཤེས་རབ་ཅན་གྱི་མཆོག་ཏུ་གྱུར་པ་ནི། བཟང་པོའི་ཏོག་ཅེས་བྱ་བར་གྱུར་ཏོ། །རྫུ་
འཕྲུལ་དང་ལྡན་པའི་མཆོག་དང༌། བརྩོན་འགྲུས་ཆེན་པོ་དང་ལྡན་པའི་མཆོག་ནི། བཀོད་པ་ཆེན་པོ་ཞེས་བྱའོ། །དགེ་སློང་དག །དེ་བཞིན་གཤེགས་པ་ཚེ་
དཔག་མེད་ཀྱི་བདུད་ནི། མཆོད་པའི་རྒྱལ་པོ་ཞེས་བྱ་བར་གྱུར་ཏོ། །ལྷས་སྦྱིན་གྱི་མིང་ནི། དང་བ་ཞེས་བྱ་བར་གྱུར་ཏོ། །དགེ་སློང་དག །དེ་བཞིན་གཤེགས་པ་ཚེ་
དཔག་མེད་ཀྱི་ཉན་ཐོས་འདུས་པ་ཆེན་པོ་ནི། ཉན་ཐོས་ཆེན་པོ་དྲུག་ཁྲི་ཡོད་དོ། །དགེ་སློང་དག །སེམས་ཅན་ཐམས་ཅད་ཀྱིས་ལེགས་པར་བསམས་ཏེ་དེ་བཞིན་གཤེགས་

91-1-242a


པ་ཚེ་དཔག་མེད་ཀྱི་མཚན་ལེགས་པར་བཟུང་ལ་ཞག་བཅུར་སངས་རྒྱས་རྗེས་སུ་དྲན་པ་ཡིད་ལ་མ་ཡེངས་པར་བསྒོམ་ཞིང་འཇིག་རྟེན་
གྱི་ཁམས་བདེ་བ་ཅན་ན་བཞུགས་པའི་དེ་བཞིན་གཤེགས་པ་ཚེ་དཔག་མེད་རྒྱུན་དུ་ཡིད་ལ་བྱའོ། །དཔལ་འཆི་མེད་རྔ་སྒྲའི་རྒྱལ་པོ་ཞེས་བྱ་བའི་གཟུངས་འདི་
ཡང་རྟག་ཏུ་བཟླས་བརྗོད་བྱའོ། །ཉིན་ལན་གསུམ་མཚན་ལན་གསུམ་ཡང་ལག་ཕྱག་བྱས་ལ་སེམས་ཅན་ཐམས་ཅད་ཀྱིས་དེ་བཞིན་གཤེགས་པ་ཚེ་དཔག་
མེད་བསམས་ན། ཞག་བཅུ་འདས་པའི་དུས་སུ་དེ་བཞིན་གཤེགས་པ་ཚེ་དཔག་མེད་མཐོང་བར་འགྱུར་རོ། །ཕྱོགས་བཅུ་ན་བཞུགས་པའི་སངས་རྒྱས་བཅོམ་
ལྡན་འདས་ཐམས་ཅད་ཀྱང་མཐོང་བར་འགྱུར་རོ། །དགེ་བའི་རྩ་བ་ཐམས་ཅད་ཀྱང་འཇིག་རྟེན་གྱི་ཁམས་བདེ་བ་ཅན་དུ་ཡོངས་སུ་བསྔོས་ན། དེ་འཆི་བའི་དུས་
ཀྱི་ཚེ་དེ་བཞིན་གཤེགས་པ་ཚེ་དཔག་མེད་མདུན་ན་བཞུགས་པར་འགྱུར་རོ། །དེ་བཞིན་གཤེགས་པ་ཚེ་དཔག་མེད་དེའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །
དགེ་སློང་དག །འཆི་མེད་རྔ་སྒྲའི་རྒྱལ་པོ་ཞེས་བྱ་བའི་གཟུངས་དེ་གང་ཞེ་ན། ཏདྱ་ཐཱ། ཤཱ་བ་ལེ། ཨ་བ་ལེ། ས་མ་ཛ་ལེ། ནི་རྡེ་ཤེ། ནི་རྫཱ་ཏེ། ནི་

91-1-242b


རུཀྟེ། ནིརྨུ་ཁེ། ཛྭ་ལ་པ་ར་ཙྪེ་ད་ནི། སུ་ཁ་བ་ཏི་ནི་རྡེ་ཤེ་།ཨ་མྲྀ་ཏེ། ཨཱ་ཡུརྒ་རྦྷ་ནི་རྷཱ་ནི། ཨ་མྲྀ་ཏེ། ཨཱ་ཡུརྦྲ་སཱ་དྷ་ནི། ནིརྦུ་དྷི་ཨཱ་ཀཱ་ཤ་ནི་རྫ་ཏེ། ཨཱ་ཀཱ་
ཤ་ནི་རྡེ་ཤེ། །ཨཱ་ཀཱ་ཤ་ནི་རྐུ་ཤ་ལ། ཨཱ་ཀཱ་ཤ་ནི་རྡཪྴ་ནེ། ཨཱ་ཀཱ་ཤ་ཨ་དྷིཥྛཱ་ནེ། སུ་ཁ་བ་ཏི་ཨ་དྷི་ཥྛཱ་ནེ། རཱུ་པ་ནི་རྡེ་ཤེ། ཙ་ཏྭཱ་རི་དྷརྨ་པྲ་ས་དྷ་ནེ། ཙ་ཏྭཱ་
རི་ཨཱཪྱ་ས་ཏྱ་པྲ་སཱ་དྷ་ནེ། ཙ་ཏྭཱ་རི་མརྒ་བྷ་བ་ན་པྲ་སཱ་དྷ་ན། བ་ལ་པཱིཪྱ་པྲ་སཱ་དྷ་ནི། དྷརྨྨ་ཙྪེ་ད་ན། ཀུ་ཤ་ལེ། ཀུ་ཤ་ལ་ནི་རྡེ་ཤེ། ཀུ་ཤ་ལ་པྲ་ཏིཥྛཱ་ནེ། བུདྡྷ་
ཀུ་ལ་ལེ། བི་ཤུདྡྷ་པྲ་བྷཱ་ས། དྷརྨྨ་ཀ་ར་ཎེ། ནི་རྫཱ་ཏེ། ནི་རྦུདྡྷེ། བི་མ་ལེ། བི་ར་ཛེ། རཱ་ཛཱ་ས་ན། ར་སཱ་གྲེ། ར་སཱ་གྲ་བ་ལེ། ར་སཱ་གྲ། ཨ་
དྷིཥྛཱ་ཏེ། ཀུ་ལེ་པྲ་ཏེ་ཀུ་ལེ། བི་ཀུ་ལེ། དནྟེ་སུ་དནྟ་ཙིཏྟེ། སུ་པྲ་ཤཱ་ན་ཙིཏྟེ། སུ་ལེ་སུ་མུ་ཁཱི། དྷརྨྨེ་ཙ་དྷ་རྨེ་བ་ལེ་ཙ་བ་ལེ། ཨ་ནུ་ཤ་ཨ་བ་ལེ།
བུདྡྷ་ཨཱ་ཀཱ་ཤ་གུ་ཎེ་བུདྡྷཱ། ཨཱ་ཀཱ་ཤ་ནི་རྒུ་ཎེ། ཨ་མྲྀ་ཏ་དུ་དུ་བྷི་སྭ་ར་སྭཱ་ཧཱ། དགེ་སློང་དག །དད་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་འཆི་མེད་
རྔ་སྒྲའི་རྒྱལ་པོ་ཞེས་བྱ་བའི་གཟུངས་འདི་སྐད་བསྟན་པ་དེ་བཞིན་དུ་ཁ་ཏོན་བྱེད་པ་དེས་གོས་གཙང་མ་བགོས་ཏེ་ས་ཕྱོགས་གཙང་ཞིང་དྲི་མ་མེད་པར་དེ་བཞིན་གཤེགས་


91-1-243a


པ་ཚེ་དཔག་མེད་ལ་མེ་ཏོག་དང༌། སྤོས་ཀྱིས་མཆོད་པར་བྱའོ། །བྱང་ཆུབ་ཀྱི་སྙིང་པོ་པདྨའི་གནས་དང༌། བྱང་ཆུབ་ཀྱི་ཤིང་ཕུན་སུམ་ཚོགས་པ་ཡང་ཡིད་ལ་
བྱའོ། །དེ་ལ་ཡང་འདོད་པ་བསྐྱེད་པར་བྱས་ཏེ་འདོད་པ་དང༌། དད་པ་བྱས་ན། དེ་བཞིན་གཤེགས་པ་ཚེ་དཔག་མེད་དེའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །དགེ་
སློང་དག །དེ་བཞིན་གཤེགས་པ་ཚེ་དཔག་མེད་ཀྱི་ཤིང་གི་རྒྱལ་པོ་ནི་རིན་པོ་ཆེའི་པདྨ་རྣམ་པར་སྣང་བ་ཞེས་བྱ་བ་ཤིང་དེ་མེ་ཏོག་དང་འབྲས་བུ་ཕུན་སུམ་ཚོགས་པའོ། །པདྨའི་
གད་ན་ནི་དག་ཅིང་གསལ་ལ་བཟང་ཞིང་བཀྲ་བའི་འོད་ཟེར་ཅན་ཞེས་བྱ་བ་སྟེ། རིན་པོ་ཆེ་དུ་མས་བསྐོར་བ་ལ་དེ་བཞིན་གཤེགས་པ་ཚེ་དཔག་མེད་བཞུགས་སོ། །གཡས་ན་ནི་བྱང་
ཆུབ་སེམས་དཔའ་སྤྱན་རས་གཟིགས་དབང་ཕྱུག་གོ །གཡོན་ན་ནི་བྱང་ཆུབ་སེམས་དཔའ་མཐུ་ཆེན་ཐོབ་པ་སྟེ། བྱང་ཆུབ་སེམས་དཔའི་ཚོགས་གྲངས་མེད་པས་བསྐོར་
ཏོ། །དད་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་མོས་པ་དང༌། དད་པ་དང༌། གུས་པ་མང་བ་དེ་དེར་སྐྱེ་བར་འགྱུར་རོ། །གསེར་གྱི་ས་གཞི་ཆེན་པོ་ལ་
རིན་པོ་ཆེ་སྣ་བདུན་གྱི་པདྨ་ཆེན་པོ་དག་ལ་བརྫུས་ཏེ་སྐྱེ་བར་འགྱུར་རོ། །དགེ་སློང་དང་།དགེ་སློང་ཕའམ། དགེ་སློང་མའམ། དགེ་བསྙེན་ཕའམ། དགེ་བསྙེན་མ་གང་ལ་

91-1-243b


ལ་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་དེའི་མཚན་ཡང་དག་པར་འཛིན་པ་དེ་ལ་མེའི་འཇིགས་པ་མི་འབྱུང༌། །ཆུའི་འཇིགས་པ་མི་འབྱུང༌། །དུག་གི་འཇིགས་པ་མི་
འབྱུང༌། །མཚོན་ཆའི་འཇིགས་པ་མི་འབྱུང༌། །གནོད་སྦྱིན་གྱི་འཇིགས་པ་མི་འབྱུང་ངོ༌། །སྲིན་པོའི་འཇིགས་པ་མི་འབྱུང༌། །སྔོན་གྱི་ལས་ཀྱི་རྣམ་པར་སྨིན་པ་ནི་གང་ལ་ཡང་མ་གཏོགས་
སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། དགེ་སློང་དེ་དག་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་
པའི་འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཚེ་དང་ཡེ་ཤེས་དཔག་ཏུ་མེད་པའི་སྙིང་པོ་ཞེས་བྱ་བའི་གཟུངས་རྫོགས་སོ།།    །།
རྒྱ་གར་གྱི་མཁན་པོ་པུཎྱ་སཾ་བྷ་ཝ་དང༌། ཞུ་ཆེན་གྱི་ལོཙྪ་བ་པ་ཚབ་ཉི་མ་གྲགས་ཀྱིས་བསྒྱུར་བའོ།།    །།ཨོཾ་བཛྲ་ཨཱ་ཡུ་ཤེ་ཧཱུཾ་ཨ། འཕགས་པ་ཚེ་དཔག་མེད་
ཀྱི་སྙིང་པོ་འདི་རྟག་ཏུ་བཟླས་སམ། སྔགས་ཆབ་ཀྱིས་དབང་བསྐུར་ན་ཚེ་ནུར་བར་འགྱུར་རོ། །ཨོཾ་པུཎྱེ་པུཎྱེ་མ་ཧཱ་པུཎྱེ། ཨ་པ་རི་མི་ཏ་ཨཱ་ཡུར་པུཎྱ་ཛྙཱ་ན་སཾ་བྷཱ་རོ་པ་ཙི་ཏེ་སྭཱ་ཧཱ།།    །།
རྒྱ་གར་སྐད་དུ། ཨཱརྱཱ་བ་ལོ་ཀི་ཏེ་ཤྭ་ར་པདྨ་ཛྭ་ལ་མཱུ་ལ་ཏནྟྲ་རཱ་ཛ་ན་མ། བོད་སྐད་དུ། འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་


91-1-244a


ཞེས་བྱ་བ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་གུས་པར་ཕྱག་འཚལ་ལོ། །
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཧི་མ་ལ་ཡའི་ཚལ་ཆེན་པོ་ཙནྡན་སྡོང་པོ་དང་མྱུ་གུ་རྒྱས་པའི་དཀྱིལ་འཁོར་གྱི་ཚོགས་ཆེན་པོ་དང་ཐབས་ཅིག་
ཏུ་བཞུགས་ཏེ། འདི་ལྟ་སྟེ། ཚེ་དང་ལྡན་པ་འོད་སྲུང་ཆེན་པོ་དང༌། ཚེ་དང་ལྡན་པ་ག་ཡ་འོད་སྲུང་དང༌། ཚེ་དང་ལྡན་པ་རླངས་པ་འོད་སྲུང་དང༌། ཚེ་དང་ལྡན་པ་ཀུན་འགྱེད་གཞོན་ནུ་
དང༌། ཚེ་དང་ལྡན་པ་མ་འགགས་པ་དང༌། ཚེ་དང་ལྡན་པ་ཤཱ་རིའི་བུ་དང༌། ཚེ་དང་ལྡན་པ་མཽ་གལ་གྱི་བུ་ཆེན་པོ་དང༌། ཚེ་དང་ལྡན་པ་རབ་འབྱོར་ལ་སོགས་པ་དགེ་སློང་གི་དགེ་འདུན་
ཆེན་པོ་སྟོང་ཉིས་བརྒྱ་ལྔ་བཅུ་དང༌། བྱང་ཆུབ་སེམས་དཔའ་ཆེན་པོ་འདི་ལྟ་སྟེ། པདྨ་དཀར་པོ་དང༌། ཉི་འོད་དང༌། གཟུངས་ཀྱི་དབང་ཕྱུག་རྒྱལ་པོ་དང༌། པདྨའི་སྟན་དང༌། ཡེ་ཤེས་
དབང་ཕྱུག་དང༌། པདྨའི་དབང་ཕྱུག་དང༌། རྡོ་རྗེའི་སྙིང་པོ་དང༌། རིན་ཆེན་སྙིང་པོ་དང༌། ཀུན་ཏུ་བཟང་པོ་དང༌། སྒྲིབ་པ་རྣམ་པར་སེལ་བ་དང༌། ནམ་མཁའི་སྙིང་པོ་དང༌། བྱམས་པ་
དང༌། འཇམ་དཔལ་དང༌། འཇིག་རྟེན་དབང་ཕྱུག་དང༌། ཕྱག་ན་རྡོ་རྗེ་དང༌། བློ་གྲོས་མི་ཟད་པ་དང༌། ནམ་མཁའི་མཛོད་དང༌། བློ་གྲོས་རྒྱ་མཚོ་དང༌། མཐུ་ཆེན་པོ་ཐོབ་པ་དང༌། ཟླ་

91-1-244b


འོད་དང་དྲ་བ་ཅན་གྱི་འོད་དང༌། སྤོབས་པ་བརྩེགས་དང༌། མྱ་ངན་དང་མུན་པ་ཐམས་ཅད་སེལ་བའི་བློ་གྲོས་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་པ་
དང༌། གཞན་ཡང་གཙོར་བྱམས་པ་ལ་གནས་པའི་དགེ་སློང་དང༌། དགེ་སློང་མ་མང་པོ་དང༌། དགེ་བསྙེན་དང༌། དགེ་བསྙེན་མ་མང་པོ་དང༌། ལྷའི་ཚོགས་དང༌། ཀླུའི་ཚོགས་དང༌། དེ་
བཞིན་དུ་གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། གྲུལ་བུམ་དང༌། ཤ་ཟ་དང༌། མི་དང༌། མི་མ་ཡིན་པ་བྱེ་བ་
ཕྲག་དྲུག་དང༌། ཁྲོ་བོ་ཆེན་པོ་རྡོ་རྗེ་ཧཱུཾ་མཛད་དང༌། རྡོ་རྗེ་གཤིན་རྗེ་གཤེད་དང༌། རྡོ་རྗེ་གཞན་གྱིས་མི་ཐུབ་པ་དང༌། རྡོ་རྗེ་མགྲིན་དང༌། རྡོ་རྗེ་བགེགས་མཐར་བྱེད་དང༌། རྡོ་རྗེ་གཙུག་
ཏོར་དང༌། རྡོ་རྗེ་གནོད་མཛེས་རྒྱལ་པོ་ལ་སོགས་པ་བདུན་ཅུ་དང༌། སྤྱན་མ་དང༌། མཱ་མ་ཀཱི་དང༌། ན་བཟའ་དཀར་མོ་དང༌། སྒྲོལ་མ་དང༌། འོད་ཟེར་ཅན་དང༌། དབྱངས་ཅན་མ་དང་
ཕག་ཞལ་མ་དང༌། ཁྲོ་གཉེར་ཅན་དང༌། རི་ཁྲོད་མ་དང༌། དུག་སེལ་མ་དང༌། ནོར་རྒྱུན་མ་དང༌། དཀར་མོ་དང༌། ཡིད་བཟང་མ་དང༌། རྣམ་པར་རྒྱལ་མ་དང༌། དཔལ་ཕྲེང་མོ་དང༌།
ས་འཛིན་བཟང་མོ་དང༌། རྡོ་རྗེ་དབང་ཕྱུག་མ་ལ་སོགས་པ་སྟོང་ཕྲག་དྲུག་བརྒྱ་དང་ཐབས་ཅིག་ཏུ་བཞུགས་སོ། །དེའི་ཚེ་འཁོར་དེ་དག་ཐམས་ཅད་ཀྱིས་བཅོམ་ལྡན་འདས་ལ་བླ་མ་

91-1-245a


དང༌། བཀུར་སྟི་དང༌། རིམ་གྲོར་བྱ་བའི་ཕྱིར་མཆོད་པ་དུ་མས་མཆོད་ཅིང་བསྔགས་པ་དུ་མས་བསྟོད་པར་བྱེད་དོ། །དེ་ནས་བཅོམ་ལྡན་འདས་ཐུབ་པ་ཆེན་
པོ་ཐུགས་རྗེ་ཆེན་པོ་ཡོངས་སུ་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་ས་ཆེན་པོ་རྣམ་པ་དྲུག་ཏུ་གཡོས་ཤིང་ལྟས་བཅོ་
བརྒྱད་དུ་གྱུར་ཏོ། །དེའི་ལྟས་དེ་མཐོང་ནས་ལངྐའི་རྒྱལ་པོ་སྒྲ་སྒྲོག་ཤིན་ཏུ་སྙེམས་པ་དང་ལྡན་ནས་རང་གི་འཁོར་དུ་མ་དང་ལྷན་ཅིག་དེར་ལྷགས་སོ། །དེ་ནས་བཅོམ་ལྡན་འདས་ཀྱིས་སྒྲ་
སྒྲོག་གི་སེམས་ཀྱི་རྟོག་པ་ཐུགས་སུ་ཆུད་ནས་སྐུའི་གནས་ཐམས་ཅད་ནས་འོད་ཟེར་བྱེ་བ་ཕྲག་དུ་མ་བྱུང་ངོ༌། །འོད་ཟེར་དེ་དང་ས་གཡོས་པ་དེ་དག་གིས་ཕྱོགས་བཅུའི་སངས་རྒྱས་
ཀྱི་ཞིང་ཐམས་ཅད་ཀྱང་གསལ་བར་གྱུར་ཏེ། དེའི་ཚེ་སྒྲ་སྒྲོག་སྙེམས་པ་དང་བཅས་པས་དེའི་འཁོར་ཐམས་ཅད་ཀྱིས་འཛམ་བུའི་གླིང་དུ་ཡམས་ནད་ལ་སོགས་པས་རྣམ་པར་
འཚེ་བ་དེ་ཐུགས་ཀྱིས་ཡོངས་སུ་དགོངས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གདོང་བཅུ་གཅིག་པ་དྲང་སྲོང་
རིག་སྔགས་འཆང་བྱེ་བ་ཕྲག་བརྒྱ་སྟོང་དང་ལྷན་ཅིག་བཅོམ་ལྡན་འདས་ཀྱི་སྤྱན་སྔར་ལྷགས་ནས་ཞབས་ལ་སྤྱི་བོས་ཕྱག་འཚལ་ཏེ་གཡས་ཕྱོགས་སུ་བསྐོར་བ་བྱས་ནས་ཕྱོགས་

91-1-245b


གཅིག་ཏུ་འཁོད་དོ། །དེ་ནས་སངས་རྒྱས་ཀྱི་མཐུས་ལྷའི་ཚོགས་རྣམས་ཀྱི་ནང་ནས་ལྷའི་བུ་རིན་པོ་ཆེ་པདྨའི་དྲ་བས་བརྒྱན་པ་ཞེས་བྱ་བ་བཞེངས་ཏེ་ཐལ་མོ་སྦྱར་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །ཀྱེ་མ་མགོན་པོ་ཐུགས་རྗེ་ཅན། །རིག་སྔགས་འཆང་བའི་ཚོགས་དང་བཅས། །ཆེ་བའི་བྱིན་བརླབས་ལྡན་
པ་རྣམས། །སྒྲ་སྒྲོག་སྙེམས་པ་གཞོམ་པ་དང༌། །ཉོན་མོངས་རྩད་ནས་གདོན་པ་དང༌། །སེམས་ཅན་རྣམས་ལ་ཕན་པ་དང༌། བདག་ལ་ཤིན་ཏུ་སྨན་པའི་ཕྱིར། །སྐུ་དང་རྗེས་སུ་མཐུན་པ་ཡི། །
རིག་སྔགས་སྦྱོར་བ་ཁྱད་པར་ཅན། །སྙིང་པོ་དམ་པ་བཤད་དུ་གསོལ། །དེ་ཚེ་འཁོར་ཚོགས་ཐམས་ཅད་ཀྱིས། །མཁའ་ཕྱོགས་མེ་ཏོག་ཆར་གྱིས་བཀང༌། །བཅོམ་ལྡན་ཐུབ་པའི་དབུ་ལ་ནི། །
རིན་ཆེན་མེ་ཏོག་གདུགས་སུ་གྱུར། །ལྷ་རྣམས་གཙང་མར་སྦྱར་བ་ཡི། །ཡོན་ཆབ་བདུག་སྤོས་དྲི་དང་བཤོས། །ཅི་འབྱོར་དང་བའི་སྟོབས་ཀྱིས་ཕུལ། །ཐུབ་པས་ནམ་མཁའི་མཛོད་པ་
བརླབས། །ལྷ་མོ་བུ་མོ་དུ་མ་ཡིས། །རོལ་མོ་སིལ་སྙན་འཕན་གདུགས་དང༌། །བླ་རེ་རྒྱལ་མཚན་ལྷབ་ལྷུབ་དང༌། །ལྡ་ལྡི་ན་བཟའ་དུ་མས་མཆོད། །དེ་ནས་མགོན་པོ་སྤྱན་རས་གཟིགས། །
པདྨ་གཞོན་ནུའི་ཞལ་མངའ་བས། །བཞེངས་འཛུམ་ཐལ་མོ་སྦྱར་ནས་ནི། །སྟོན་པ་ལ་ནི་འདི་སྐད་གསོལ། །སྒྲ་སྒྲོག་བཞིན་གྱིས་སྙེམས་པ་དང༌། །མདའ་དང་རྩལ་གྱིས་དྲེགས་པ་སྟེ། །

91-1-246a


འདི་ནི་ལེགས་བརྩམས་ལས་བྱུང་ཡིན། །ཤིན་ཏུ་ལོག་པས་ལས་ཀྱང་མིན། །སྔོན་དུ་སངས་རྒྱས་གདོང་མཛེས་མི། །བསྟན་པ་ལ་ཡང་མགོ་བཏང་བའི། །བསོད་
ནམས་གྲངས་ཀྱིས་བྱུང་བ་ཡིན། །ལག་པ་དུ་མར་འཁྲུལ་པ་ནི། །ཟས་དང་སྣོད་སྤྱད་གོས་ནོར་རྒྱན། །བསྐལ་པ་བཞི་བཅུའི་མཆོད་སྦྱིན་ཏེ། །དེ་ནས་བརྩལ་དང་ཤུགས་ཀྱང་ཡིན། །མདའ་ནི་
བྷྲིང་གི་རི་ཏི་ཡི། །བྱིན་རླབས་སྔོན་དུ་བྱེད་མོད་ཀྱང༌། །གྲངས་མང་ཚུལ་ཁྲིམས་བྲལ་བས་ནི། །སྲིན་པོའི་རིགས་སུ་འཁྲུངས་པ་དང༌། །འཁོར་བཅས་གཞན་ལ་གནོད་འགྱུར་ཡིན། །ངས་
ནི་ངང་ཚུལ་རྨད་བྱུང་བའི། །ལུས་ཀྱི་བདེ་གཤེགས་སྦྱིན་པ་དང༌། །སྒྲུབ་བརྗོད་ལེགས་བྱས་མཐའ་ཡས་པ། །སྤྱོད་བཟང་ལ་གནས་བསྒྲལ་བའི་གྲངས། །གངྒཱའི་ཀླུང་གི་རྡུལ་དང་
མཚུངས། །དེ་སྐད་འབྲས་བུ་དེ་བརྩམས་ཏེ། །དང་པོའི་ལས་ཅན་ཇི་སྙེད་ལ། །ཕན་གདགས་གཞན་ནི་བྱ་བའི་ཕྱིར། །ཅུང་ཟད་བསྡུས་ནས་བརྗོད་བྱ་སྟེ། ལེགས་པར་ཉོན་ལ་ཡིད་
ལ་ཟུངས། །སྔོན་ཚེ་འདས་དུས་བསྐལ་པ་ནི། །གངྒཱའི་ཀླུང་བཅུའི་སྔ་རོལ་གྱི། །ཆེར་འདས་པ་ཡི་སྔ་རོལ་ན། །བདེ་གཤེགས་རྫོགས་སངས་རྒྱས་ཀྱི་མཚན། །མནྡཱ་ར་ཡི་དྲི་ཞེས་
བྱ། །འཇིག་རྟེན་སྟོན་པ་བྱུང་བའི་ཚེ། །བདག་ནི་ཁྱིམ་བདག་དྲག་པོར་གྱུར། །ཐུབ་པ་དེ་ལ་རིག་སྔགས་མནོས། །ཐོབ་མ་ཐག་ཏུ་བསྐལ་པའི་གྲངས། །བཞི་ཁྲི་སྙེད་ཀྱི་འཁོར་བ་བསྙིལ། །དེ་རྗེས་

91-1-246b


བསྐལ་པ་གངྒཱའི་ཀླུང༌། །བྱེ་བ་སྙེད་ཅིག་སྔ་རོལ་ན། །བདེ་གཤེགས་རྫོགས་སངས་རྒྱས་ཀྱི་མཚན། །ཐོགས་མེད་པདྨ་བརྒྱ་ཡི་སྤྱན། །གཙུག་ཏོར་ཡོན་ཏན་རབ་
རྒྱས་པའི། །འོད་ཟེར་རྒྱལ་པོ་ཞེས་བྱ་བ། །འཇིག་རྟེན་སྟོན་པ་བཞུགས་པའི་ཚེ། །བདག་ཉིད་དྲང་སྲོང་བདག་པོར་གྱུར། །རིག་སྔགས་འདི་མནོས་སྒྲུབ་པ་ཡིས། །
ཕྱོགས་བཅུའི་སངས་རྒྱས་ཞལ་མཐོང་ཞིང༌། །སྐྱེ་མེད་ཆོས་ལ་བཟོད་པ་ཐོབ། །དེ་རྗེས་འདས་དུས་བསྐལ་པ་ནི། །བྱེ་བ་ཕྲག་བརྒྱའི་སྔ་རོལ་ན། །བདེ་གཤེགས་
རྫོགས་སངས་རྒྱས་ཀྱི་མཚན། །ཚེ་དཔག་མེད་ཅེས་འཇིག་རྟེན་དུ། །སྟོན་པ་བྱུང་བ་བདག་གིས་མནོས། །དེ་ཚེ་ཕྱོགས་བཅུའི་སངས་རྒྱས་ཀྱིས། །བདག་ལ་དབང་
བསྐུར་ལུང་བསྟན་མཛད། །ཁྱོད་ཀྱིས་སྔོན་དུ་བསྐལ་པའི་གྲངས། །བརྗོད་མི་ལང་ནས་རིག་སྔགས་ཕྱིར། །ཡང་དག་སྟོང་ཕྲག་སྟོང་སྙེད་ཀྱང༌། །དང་པོའི་
མཆོད་སྦྱིན་ཆེན་པོ་བྱས། །བྱེ་བ་ཕྲག་གྲངས་བཅུ་གཅིག་ཏུ། །ཕྱོགས་བཅུའི་སངས་རྒྱས་དབང་བསྐུར་བླངས། །དེ་དང་དེ་ཡི་རྣམ་སྨིན་མཆོག །སངས་རྒྱས་
ཞིང་ཁམས་རབ་འབྱམས་སུ། །ཡང་དང་ཡང་དུ་འབྱུང་བར་འགྱུར། །ཕྱིས་ནི་འདྲེན་པ་ཤཱཀྱ་ཞེས། །མི་མཇེད་འཇིག་རྟེན་ཁམས་འཁྲུངས་ཚེ། །མི་ཡུལ་ལས་

91-1-247a


ཀྱང་ཁྱད་པར་དུ། །ཡི་དགས་གླིང་དུ་སྐྱེས་པ་འགའ། །གཏན་ལ་འདུད་འཕེལ་བྱ་བའི་ཕྱིར། །མཚན་མོ་མུན་ནག་
སྤྲིན་རུམ་དུ། །སྐད་ཅིག་གློག་འགྱུར་ཅི་ལྟ་བར། །རིག་སྔགས་འཆང་པ་གདོང་བཅུ་གཅིག །ཡན་ལག་སྟོང་དང་ལྡན་པ་ལ། །སྤྱན་ནི་ཚིག་སྟོང་སུམ་ཅུ་པའི། །
མཚན་དང་ལྡན་པའི་སྐུ་འབྱུང་འགྱུར། །དེ་ཚེ་སྐལ་ལྡན་ལ་ལ་ཞིག །མཚན་ནས་བརྗོད་ཅིང་སྐུ་ལ་མོས། །རིག་སྔགས་ཟློས་པ་པོ་གང་ཞིག །འཇིག་རྟེན་འདོད་པ་ཀུན་
གྲུབ་ཅིང༌། །ཕྱི་ནས་ཡེ་ཤེས་ཉིས་འགྱུར་རོ། །ལུང་བསྟན་དེ་སྐད་ཐོས་པའི་ཕྱིར། །སངས་རྒྱས་བྱེ་བ་ཕྲག་བཅུ་གཅག །གྲངས་སྙེད་ཞལ་ནས་གསུངས་པ་ཡི། །
རིག་སྔགས་སྙིང་པོ་གདོང་བཅུ་གཅིག །མཐུ་ཆེན་ཐོགས་པ་མེད་པ་སྟེ། །འགྲོ་ལ་སྨན་ཅིང་བདེ་བ་དང༌། །ནད་ཀུན་སེལ་བྱེད་སྡིག་ཀུན་སྦྱོང༌། །བཀྲ་
ཤིས་མེད་པ་ཀུན་ཟློག་ཅིང༌། །རྨི་ལམ་མཚན་མ་ངན་ཀུན་སེལ། །དུས་མིན་འཆི་དང་ངན་སེམས་ཟློག། རྟག་ཏུ་དཔལ་དང་སེམས་བདེ་ཐོབ། །མྱ་ངན་སྡུག་བསྔལ་
ངལ་བ་སེལ། །རྩོད་འཁྲུག་ཐམས་ཅད་ཞི་བ་དང༌། །བདུད་དང་གདོན་བགེགས་ཞི་བར་འགྱུར། །འཇིག་རྟེན་སྨོན་པ་ཀུན་གྲུབ་ཅིང༌། །བདུད་དང་

91-1-247b


བར་ཆད་མཚོན་ཆའི་ནད། །དབྱིག་པ་བརྡེག་དང་བཅིང་བ་དང༌། །བཙོན་རར་བཅུག་དང་མཚོན་ཆས་བརྩལ། །གསོད་སར་ཁྲིད་དང་ཡན་ལག་བཅད། །མིག་འབྲུ་
མཚོན་གྱིས་བཙབ་པ་དང༌། །ཆུ་དང་མེ་དང་རླུང་ས་གཡོས། །དུག་དང་བྱད་སྟེམས་རོ་ལངས་དང༌། །ཆོམ་རྐུན་མི་མ་ཡིན་རྣམས་གནོན། །རིག་སྔགས་འདི་
ཡིས་བསྲུངས་པ་དང༌། །ལེན་དང་འཛིན་དང་དྲི་བ་དང༌། །ཀློག་དང་ཁ་ཏོན་བཤད་སོགས་རྣམས། །བརྩོན་ལ་འཇིག་རྟེན་ལྷར་བཅས་དང༌། །བདུད་དང་ཚངས་
པ་དགེ་སྦྱོང་དང༌། །བྲམ་ཟེར་བཅས་པས་གནོད་པ་མེད། །སྔོན་གྱི་ལས་དྲག་ཡོད་པ་ཡང༌། །བྱང་ཞིང་བསྲབས་ཏེ་མེད་པར་འགྱུར། །ངེས་པའི་དངོས་པོ་འདི་ལགས་
པས། །རིག་ནས་མངོན་སུམ་ཡིད་ཆེས་པར། །རྣམ་པར་རྟོག་མེད་སེམས་ཀྱིས་བླངས། །དེ་སླད་སྐྱབས་དང་སྐྱོབ་པ་དང༌། །སྲུང་དང་དབུགས་འབྱིན་དཔལ་
མགོན་དང༌། །གླིང་དང་ཁང་ཁྱིམ་འདི་ཉིད་ཡིན། །ཉེ་རིང་ས་ཕྱོགས་ཇི་སྲིད་པར། །མཚམས་བཅད་ནས་ནི་རིག་སྔགས་དང༌། །འབྱུང་པོ་རྣམས་ཀྱིས་འཚེ་བ་
མེད། །གང་གིས་སངས་རྒྱས་ཕྱག་འཚལ་མཆོད། །སྐྱབས་སུ་འགྲོ་ཞིང་སྡིག་པ་བཤགས། །མངོན་པར་དགའ་ཞིང་གཟུངས་སྔགས་འདི། །ཉི་ཤུ་རྩ་གཅིག་

91-1-248a


བརྗོད་པ་ལ། །ཕྱོགས་བཅུ་སངས་རྒྱས་མ་ལུས་པ། །མཚུངས་པར་ཡི་རང་ལེགས་པར་སྦྱིན། །རྩ་བ་བཞི་དང་མཚམས་མེད་ལྔ། །
མ་ལུས་སྡིག་ཀུན་བྱང་བར་འགྱུར། །གནོད་སྦྱིན་སྲིན་པོ་སོགས་སྣང་ཡང༌། །བཟུང་ནས་བྱམས་པའི་སྙིང་རྗེའི་སེམས། །དང་པོ་བསྐྱེད་ནས་བླ་མེད་ཀྱི། །བྱང་
ཆུབ་སེམས་མཆོགས་ལ་འགོད། །གངྒཱའི་ཀླུང་བརྒྱའི་སངས་རྒྱས་ཀྱི། །མཚན་ནས་བརྗོད་ཅིང་བསྟོད་པ་བས། །རིགས་ཀྱི་བུ་འམ་བུ་མོ་གང༌། །བདག་གི་མིང་
བརྗོད་དྲན་བྱེད་ཅིང༌། །རིག་སྔགས་རྒྱུན་དུ་བརྗོད་ན་དེ། །མྱུར་དུ་མཆོག་དགའི་ས་འཐོབ་ཅིང༌། །ལག་པའི་མཐིལ་ནས་མཐོང་བ་ལྟར། །བླ་མེད་བྱང་ཆུབ་
མྱུར་དུ་འབྱུང༌། །རྩེ་གཅིག་དྲན་པས་གུས་བྱས་ཏེ། །རྟག་ཏུ་ནང་པར་སྔར་ལངས་ནས། །ཆོས་བཞིན་དུ་ནི་དགེ་དགྱེས་ཏེ། །བརྒྱ་རྩ་བརྒྱད་དུ་གང་བརྗོད་
པ། །ཚེ་འདིར་ཕན་ཡོན་བཅུ་ཐོབ་འགྱུར། །རྟག་པར་ལུས་ལ་ནད་མེད་དང༌། །ལྷ་དང་སངས་རྒྱས་ཀུན་གྱིས་སྲུང༌། །ནོར་འབྲུ་རིན་ཆེན་གོས་རྙེད་དང༌། །དགྲ་
སྡང་དུལ་ཞིང་འཇིགས་མེད་དང༌། །བཟའ་རྣམས་བཀུར་ཅིང་རིགས་བཙུན་འཐོབ། །དུག་དང་འདྲེ་གཤེན་གདོན་བྲལ་དང༌། །ལུས་ལ་དྲི་ཞིམ་ཀུན་དགའ་

91-1-248b


དང་། །བསམ་ངན་མི་སྙན་རྗོད་བྱེད་དང༌། །རིམས་ནད་བྲལ་ཞིང་དགང་སླ་དང༌། །དུས་མིན་འཆི་བ་སངས་པར་འགྱུར། །གཞན་ཡང་ཡོན་ཏན་བཞི་ཐོབ་སྟེ། །འཆི་
ཁར་སངས་རྒྱས་ཞལ་མཐོང་དང༌། །མཁའ་ལ་འོད་འབྱུང་ལྷས་མཆོད་དང༌། །ནམ་ཡང་ངན་འགྲོར་མི་འགྲོ་ཞིང༌། །བདེ་བ་ཅན་ནམ་བདེ་འགྲོར་སྐྱེ། །རིག་སྔགས་
འདི་དང་སངས་རྒྱས་ཀྱི། །ཡེ་ཤེས་སྙིང་པོ་འཛིན་པ་ལ། །བྱང་ཆུབ་སེམས་དང་སངས་རྒྱས་ཀྱི། །རྣམ་པར་ཐར་པའི་ཆོས་སྒོ་འཐོབ། །བསྐལ་པ་དུ་མར་དགེ་བསགས་
དང་། །རིག་སྔགས་འདི་སྙེད་འགྱུར་པ་སྟེ། །དད་ལྡན་ཡུལ་ཡོད་ངོ་ཚ་ཤེས། །བློ་བཟང་བརྩོན་ལྡན་སྙིང་རྗེ་ཆེ། །མདོག་དཀར་ངང་བཟང་གསོང་པོར་སྨྲ། །སེམས་
མཇམ་ལུས་ངག་དལ་བར་སྤྱོད། །བླ་མ་ལ་གུས་བརྟུལ་ཞུགས་ཆེ། །སྲེད་པ་ཆུང་ཞིང་སྦྱིན་ལ་དགའ། །སངས་རྒྱས་གུས་ཤིང་སེམས་བཅས་ལས། །ཉིན་མཚན་རྒྱུན་
དུ་རིག་སྔགས་འདོན། །བཅུ་བཞི་འམ་ནི་བཅོ་ལྔ་དང༌། །ཁྱད་པར་དུ་ནི་ཚེས་བརྒྱད་ལ། །གསོ་སྤྱོང་སྐུ་ཡི་མདུན་དུ་བླང༌། །སྐྱོན་མེད་ཙནྡན་དཀར་སོགས་ཤིང༌།
རིག་བཟང་ལས་བྱས་སྐུ་གཟུགས་སམ། །ཡང་ན་ས་རྡོ་རིན་ཆེན་སོགས། །བཟང་ལས་བདེ་བར་གཤེགས་གཟུགས་བྱ། །ཡང་ན་རིས་སུ་བྲིས་ཀྱང་རུང༌། །སྐུ་

91-1-249a


གཅིག་པོའམ་ལྷ་ཚོགས་ཀྱི། །དཀྱིལ་འཁོར་རྒྱས་པར་བྱས་པ་ལ། །མངོན་སུམ་བཞིན་དུ་དམིགས་བྱས་ན། །མྱུར་དུ་མངོན་
སུམ་མཐོང་བར་འགྱུར། །ཡོན་ཏན་ཀུན་གྱིས་བརྒྱན་པ་ཡི། །བུམ་པ་ཆུ་དང་བཅས་པ་ལ། །སྔགས་བརྗོད་པས་ནི་འདོད་དོན་ཀུན། །འགྲུབ་འགྱུར་ཐེ་ཚོམ་
མི་བྱའོ། །ནད་དང་འཕྲོད་པའི་སྨན་རྣམས་ལ། །སྔགས་བཟླས་བཟའ་འམ་བྱུགས་པས་སམ། །བདུག་པ་ཙམ་ཡང་གནོད་པ་སེལ། །སྲས་བུའམ་ནི་གོས་
དག་དང༌། །ཕྱག་རྒྱས་གདག་ཀྱང་དེ་བཞིན་ནོ། །འདོད་པ་གང་དང་གང་ལ་ཡང༌། །མེ་ཡི་ལས་ཀྱི་སྦྱོར་བ་བྱ། །གསང་སྔགས་འདྲེན་འཛིན་ཡིད་བྱེད་ལ། །
བདག་ཀྱང་རྗེས་སུ་འཇུག་པར་བྱ། །དེ་སྐད་གསུངས་པའི་དེ་མ་ཐག །བྱང་ཆུབ་སེམས་དཔའ་འཇམ་དབྱངས་ཀྱིས། །སྔགས་ཀྱི་ངོ་བོ་ཉིད་ལ་ནི། །ཆེད་དུ་བརྗོད་
པ་འདི་བརྗོད་དོ། །ཨེ་མ་རང་བཞིན་མེད་པའི་ཆོས། །སྣ་ཚོགས་གཟུགས་སུ་སྣང་བ་ལ། །བརྗོད་རྟོག་བྲལ་བའི་སྐད་ཅིག་ནི། །ཞི་བའི་ཆེ་བ་ཉིད་ཡིན་ནོ། །སྲིད་
པ་དངོས་པོ་མེད་པ་ལ། །དམིགས་པར་བྱེད་པ་སྒོམ་པའོ། །དམིགས་པ་མཐར་ཐུག་མེད་མཐོང་བ། །དེ་ནི་སྒོམ་པའི་འབྲས་བུའོ། །ཀུན་ཏུ་བཟང་པོའི་གསང་

91-1-249b


སྔགས་ཀྱི། །དོན་ལ་ཆེད་དུ་འདི་ལྟར་བརྗོད། །ཨེ་མ་སྐུ་གསུམ་ཐ་དད་པར། །ལུས་ངག་ཡིད་ཀྱི་དོན་ལས་བྱུང༌། །དོན་གཅིག་པ་ཡི་རྣལ་འབྱོར་གྱིས། །སྐུ་
གཅིག་ཏུ་ནི་ངེས་པར་གཟུང༌། །གང་ལ་གང་ཕན་བསྐྱེད་པ་ལ། །འཇའ་ཚོན་བཞིན་དུ་སྣང་མོད་ཀྱང༌། །ཚིག་གིས་བརྗོད་པའི་སྤྲུལ་ཙམ་སྟེ། །ཡེ་ཤེས་སྐུ་ལ་
དབྱེ་བ་མེད། །སྒྲིབ་པ་རྣམས་སེལ་ལས་ལ་ནི། །ཆེད་དུ་བརྗོད་པ་འདི་ལྟར་བརྗོད། །ཨེ་མ་དངོས་པོའི་ངོ་བོ་ཉིད། །མ་བྱུང་མ་སྐྱེས་མ་འགགས་པ། །སྐྱེ་འགག་ལྟ།
བུའི་ཆོ་འཕྲུལ་ནི། །སྐུ་དེས་ཕྱག་རྒྱ་སྔགས་སུ་སྣང༌། །ཡོན་ཏན་ཆུ་ཡི་རླབས་བཞིན་དུ། །སྐྱེ་བའི་ངོ་ལ་གསལ་བར་བྱེད། །ནན་ཏན་གྱིས་ནི་དེ་ཉིད་ཀྱང༌། །རྒྱུ་བ་མེད་
པར་ཁོང་དུ་ཆུད། །བྱང་ཆུབ་སེམས་དཔའ་ས་སྙིང་གིས། །རྒྱུ་ལ་ཆེད་དུ་འདི་བརྗོད་དོ། །ཨེ་མ་རང་བཞིན་རྣམ་དག་ལ། །ཐོག་མེད་བློ་ཡི་མུན་པའི་དབྱིངས། །རྣམ་རྟོག་
བག་ཆགས་ཀྱིས་དཀྲུགས་ནས། །གློ་བུར་དཀར་ནག་ལས་སུ་སྣང༌། །དཀར་པོ་སངས་རྒྱས་ཆོས་དགེ་འདུན། །དེ་ལ་སྒྲོ་བཏགས་བྱང་ཆུབ་སེམས། །དེ་ལས་བྱུང་
བའི་འཕྲིན་ལས་ཀྱིས། །ཉོན་མོངས་ལས་ཀྱི་སྒྲིབ་སྦྱོང་བྱེད། །མགོན་པོ་བྱམས་པས་སྔགས་སྒྲུབ་ཀྱི། །ལམ་ལ་ཆེད་དུ་འདི་ལྟར་བརྗོད། །ཨེ་མ་གདོད་ནས་གྲོ་

91-1-250a


ཞིའི་སེམས། །ཆུ་ལྟར་དང་བར་སྣང་མོད་ཀྱང༌། །སྣ་ཚོགས་འགྲོ་བའི་གཟུངས་བྱུང་བས། །མུན་པ་ཐིབས་པོས་རྣམ་པར་བསྒྱུར། །དེ་
ཉིད་སེམས་ཀྱི་སྣང་བའི་ཕྱིར། །འབད་རྩོལ་མེད་པའི་སེམས་ཀྱིས་གྲོལ། །རྩོལ་བ་སེམས་ཀྱི་དྲི་མས་ནི། །དྲི་མ་མེད་པའི་སེམས་འཆིང་འགྱུར། །ནམ་མཁའི་
སྙིང་པོས་སྔགས་མིང་ལ། །ཆེད་དུ་འདི་ལྟར་བརྗོད་པར་མཛད། །ཨེ་མ་སྟོང་པ་མཚན་མ་བྲལ། །ཁ་དོག་དབྱིབས་བྲལ་ཆོས་ཉིད་དག །དགའ་བའི་སེམས་
ཆེན་གསལ་བྱེད་པ། །ཤེས་རབ་ཆེན་པོའི་ཡི་གེ་མིན། །མཚན་དཔེ་ཡེ་ཤེས་བདེ་ལྡན་སྐུ། །གང་གང་དོན་དུ་དེ་སྣང་བ། །སྙིང་རྗེ་ཆེན་པོའི་རིང་ཤུགས་ཀྱིས། །
འབྱུང་འགྱུར་ཡི་གེ་ཏ་ཡི་དོན། །བྱང་ཆུབ་སེམས་དཔའ་པདྨོས་ནི། །གནས་ལ་ཆེད་དུ་འདི་ལྟར་བརྗོད། །ཨེ་མ་རྒྱུ་རྐྱེན་ནམ་མཁའ་ལ། །ཉི་ཟླ་སྐར་རྒྱུན་འཁོར་བ་
ཡིས། །གསལ་ནས་ཉིན་མཚན་བྱེ་ཕྲག་བརྗོད། །ཉོན་མོངས་མ་རིག་སྲེད་ལེན་གྱིས། །འདུ་བྱེད་སྲིད་པའི་ལས་བསྐུལ་ཏེ། །རྣམ་ཤེས་མིང་གཟུགས་སྐྱེ་
མཆེད་དྲུག །རེག་ཚོར་སྐྱེ་རྒ་ཤི་སྡུག་བསྔལ། །གསལ་བྱེད་དག་པ་ཉིད་ཀྱིས་དག །ཕྱག་ན་རྡོ་རྗེས་འབྲས་དོན་ལ། །ཆེད་དུ་བརྗོད་པ་འདི་བརྗོད་དོ། །ཨེ་

91-1-250b


མ་ཟབ་ཅིང་རྒྱ་ཆེ་བ། །སྔགས་མཐུ་བླ་ན་མེད་པ་ནི། །སངས་རྒྱས་མུ་སྟེགས་ཀྱིས་མི་ཤེས། །ཤེས་པ་ཉིད་ཀྱང་རྫས་མེད་ལ། །ཤེས་བྱ་རྫས་སུ་ག་ལ་ཡོད། །ཤེས་པ་
ཡུལ་གྱི་རྣམ་པར་ནི། །རྟོག་པའི་གཟུང་འཛིན་གྱིས་བསྒོས་པ། །དེ་ཟད་ནས་ནི་གྲོལ་བར་འགྱུར། །དེ་ནས་རིག་པའི་ལྷ་མོའི་ཚོགས། །སྤོས་དང་མེ་ཏོག་འཐོར་བྱེད་
ཅིང༌། །སྙན་པའི་སྔགས་ཀྱི་གླུ་ཡིས་ནི། །མགོན་པོ་སྤྱན་རས་གཟིགས་ལ་བསྟོད། །ཨོཾ། བཅོམ་ལྡན་མགོན་པོ་ཐུགས་རྗེ་སྤྱན་རས་གཟིགས། །ཞལ་གྲངས་
མདོག་དབྱིབས་དུ་མ་ཅིར་ཡང་སྣང༌། །སྟོང་དང་བརྒྱ་དང་བཅུ་གཅིག་དྲུག་དང་གཅིག །བྱམས་པའི་ཞལ་བཟང་མདའ་བའི་མགོན་ལ་འདུད། །སྤྱན་
མའིའོ། །ཨོཾ་རབ་དགྱེས་ཞལ་མདོག་དུ་མ་ཅིར་ཡང་འགྱུར། །ལ་ལ་བྱམས་པ་སྙིང་རྗེ་དགའ་བའི་ཞལ། །ལ་ལ་འདོད་རྨོངས་སེར་སྣ་ཆེན་པོའི་ཞལ། །ཁྲོ་སྡང་
གཏུམ་ཆགས་ལྟ་ལྡན་ཕྱག་འཚལ་ལོ། །མཱ་མ་ཀཱིའིའོ། །ཨོཾ་ཕྱོགས་བཅུའི་སངས་རྒྱས་དབང་བསྐུར་རྫོགས་པའི་ཞལ། །གཏན་པ་མེད་པའི་མཆོད་སྦྱིན་རྒྱལ་པོའི་
ཕྱག །མཛད་པ་གྲངས་མེད་ཆུབ་པའི་ཕྱག་རྒྱར་ལྡན། །གདན་གཉིས་ཞབས་གཉིས་གཤེགས་ལ་ཕྱག་འཚལ་ལོ། །ན་བཟའ་དགར་མོའི་འོ། །ཨོཾ་མཛད་

91-1-251a


པ་ཐུགས་རྗེའི་དབྱིངས་ལ་ཐུགས་མེད་ཀྱང༌། །རྩོམ་པ་རྒྱ་མཚོ་རྒྱུན་མི་འཆད་མཛད་པས། །ཞིང་རྣམས་རྒྱ་མཚོ་རྣམ་པར་སྦྱོར་བ་ཡི། །
མགོན་པོ་སྤྱན་རས་གཟིགས་ལ་ཕྱག་འཚལ་ལོ། །སྒྲོལ་མའི་འོ། །ཨོཾ། ཉི་མ་གཟི་ལྡན་འོད་ཟེར་འགྱེད་པ་ལྟར། །འཇུག་དགོངས་མི་མངའ་ཀུན་
རྟོག་མུན་བྲལ་ཡང༌། །བསྐལ་པ་རྒྱ་མཚོར་ཁྱད་པར་དོན་གསལ་བའི། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །འོད་ཟེར་ཅན་མའི་འོ། །ཨོཾ།
སེམས་ཀྱི་རྒྱུད་འགག་མྱ་ངན་འདས་པའི་ཚེ། །འདོད་ཆགས་བྱུང་མ་ཐག་ཏུ་ཡལ་བ་སྟེ། །ཉོན་མོངས་རྩ་བ་བཅད་ནས་ཕ་མཐའ་མེད། །མགོན་པོ་སྤྱན་རས་
གཟིགས་ལ་ཕྱག་འཚལ་ལོ། །དབྱངས་ཅན་མའིའོ། །ཨོཾ། ཉོན་མོངས་བདག་ཏུ་བཟུང་ན་འཁོར་བར་སྐྱེ། །དེ་ལ་ཡང་ཡང་བརྟགས་ན་ངན་འགྲོར་སྐྱེ། །རང་
བཞིན་མེད་པར་ཤེས་ན་གྲོལ་བར་འགྱུར། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཕག་གདོང་མའི་འོ། །ཨོཾ། ཆོས་རྣམས་དག་པར་མཐོང་ན་
མཐོ་རིས་འཐོབ། །གཉིས་འཛིན་རྟོག་པ་ཆད་ན་མྱ་ངན་འདའ། །སྒྱུ་མའི་སེམས་དང་ལྡན་ན་གཞན་དོན་འབྱུང༌། །མགོན་པོ་སྤྱན་རས་གཟིགས་ལ་ཕྱག་འཚལ་

91-1-251b


ལོ། །ཁྲོ་གཉེར་ཅན་མའི་འོ། །ཨོཾ། རང་ཚུལ་སྤྱོད་ལ་ཆགས་པས་ས་བོན་རུལ། །གཞན་ཚུལ་དམན་པར་བརྗོད་པས་ཞིང་ས་ཚིག །ལུས་ངན་གཙང་སྦྲ་ཙམ་ལས་བྱང་
ཆུབ་རིང༌། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ས་འཛིན་མའི་འོ། །ཨོཾ། བདག་ལྟ་མུན་པའི་དུག་གིས་བརྒྱལ་བ་ལ། །བདག་མེད་ཕྱོགས་བྲལ་
ཡེ་ཤེས་བདུད་རྩིའི་སྨན། །ཕ་རོལ་ཕྱིན་བཅུ་སྤྱོད་དང་རྟོག་རྩོལ་མཛད། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དུག་སེལ་མའི་འོ། །ཨོཾ། ངང་ཚུལ་
བཟང་སྤྱོད་ང་རྒྱལ་ཞེན་པ་མེད། །གཞན་སྤྱོད་བཏང་སྙོམས་བྱས་ནས་རང་སེམས་སྦྱོང༌། །སྲེད་མེད་བཟོད་ལྡན་ངང་གིས་རྒོལ་པ་ལགས། །མགོན་པོ་སྤྱན་རས་གཟིགས་
ལ་ཕྱག་འཚལ་ལོ། །རི་ཁྲོད་མའི་འོ། །ཨོཾ། ཁྲེལ་ཡོད་ངོ་ཚ་ཤེས་ཤིང་གཏོང་ལ་དགའ། །དད་དང་ཐོས་ལྡན་ཚུལ་ཁྲིམས་ཤེས་རབ་བཟང༌། །ཆོག་ཤེས་འདོད་ཆུང་
འདི་དང་གཞན་དུ་ཕྱུག །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ནོར་རྒྱུན་མའི་འོ། །ཨོཾ། ཡི་གེ་འབྲི་མཆོད་སྦྱིན་ཉན་ཀློག་དང་འཆད། །ཁ་ཏོན་
འཛིན་སེམས་སྒོམ་བརྩོན་དེ་ལ་ཆུའི། །ཁྲུས་སོགས་སྨྱུང་གནས་དཀར་གཙང་ཡོན་ཏན་སྩོལ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དཀར་མོའི་འོ།།

91-1-252a


ཨོཾ། རང་སེམས་དུལ་ཞིང་ལུས་ངག་བག་ཡོད་སྤྱོད། །འཇིག་རྟེན་འཇིག་རྟེན་འདས་མཆོད་དམ་པ་འཛིན། །ཐོས་བསམ་སྒོམ་
བརྩོན་དེ་ནི་དགྲ་ལས་རྒྱལ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །རྣམ་པར་རྒྱལ་མའི་གླུའོ། །ཨོཾ། ཐ་དད་ཀྱིས་འཆིང་དབྱེར་མེད་གྲོལ་བ་ཡི། །
ཐབས་དང་ཤེས་རབ་བདེ་ཆེན་བྱང་ཆུབ་ལམ། །རྣམ་ཐར་ཡེ་ཤེས་མཐའ་ཡས་དཔལ་སྟེར་བ། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །དཔལ་
ཕྲེང་མའི་གླུའོ། །ཨོཾ། བསམ་པ་བཟང་པོ་གསེར་གྱི་ས་གཞི་ལ། །བྱང་ཆུབ་ཕྱོགས་ཆོས་དཔག་བསམ་ཤིང་ཆེན་འཁྲུངས། །ཡེ་ཤེས་ཐུགས་རྗེ་རྒྱུན་ཆུ་རླན་
མཛད་པའི། །མགོན་པོ་སྤྱན་རས་གཟིགས་ལ་ཕྱག་འཚལ་ལོ། །ཡིད་བཟང་མའི་གླུའོ། །སྒྲ་སྒྲོག་འཁོར་བཅས་འདར་གྱུར་ཏེ། །རླུང་གིས་བཏབ་པའི་
རྩྭ་དང་མཚུངས། །ཐལ་མོ་སྤྱི་བོར་སྦྱར་ནས་སུ། །ཆེད་དུ་བརྗོད་པ་འདི་གསོལ་ཏོ། །ཨོཾ། མགོན་པོ་རང་བྱུང་བཅོམ་ལྡན་འདས། །གཙོ་བོ་རབ་ཏུ་ཆེ་བའི་ལྷ། །
བསོད་ནམས་དུ་མས་བསྐྱེད་པའི་སྐུ། །ཡེ་ཤེས་མཐའ་ཡས་ཐུགས་མངའ་བ། །བློ་ལྡན་སྲིད་མཐར་མཛད་པ་པོ། །ཚུལ་ལྡན་ཚུལ་ཁྲིམས་ལ་སྦྱོར་མཛད། །

91-1-252b


གཙང་ལྡན་བྲམ་ཟེ་ཚངས་པ་ཆེ། །མཛད་སྤྱོད་མཁའ་མཉམ་སྤྱོད་ཕྱག་འཚལ། །དེ་ནས་བཅོམ་ལྡན་ཐུབ་པ་ཆེས། །འཁོར་ལ་ལེགས་སོ་ལེགས་སོ་ཞེས། །ཨོཾ་ཨཱཿ
ཧྲཱིཿཧཱུཾ་སྭཱ་ཧཱ་བཅས། །ཡང་ཡང་བརྗོད་པས་བྱིན་གྱིས་བརླབས། །ལྕགས་ཀྱུ་ཅན་གྱི་ཉ་ར་ནས། །ཀླུ་ཕྱུགས་འབུམ་ཕྲག་འདྲེན་པ་ལྟར། །དགེ་སྦྱོང་ཀུན་སློང་དཀར་
པོས་ནི། །བྱང་ཆུབ་རིན་ཆེན་གླིང་འཇོག་མཛད། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། གླེང་གཞིའི་
ལེའུ་སྟེ་དང་པོའོ།།    །།དེ་ནས་བཅོམ་ལྡན་ཐུབ་པ་ཆེ། །མགོན་པོ་ཡང་དག་རྫོགས་སངས་རྒྱས། །སྣ་ཚོགས་སྣང་བ་ཞེས་བྱ་བའི། །ཏིང་ངེ་འཛིན་
ལ་སྙོམས་ཞུགས་ནས། །ཡན་ལག་ཆ་ཤས་ཐམས་ཅད་ལས། །འོད་ཟེར་སྣ་ལྔ་བྱེ་བ་ཕྲག །དྲུག་ཅུ་དྲུག་ཅུའི་མཐའ་གཞལ་པ། །གྲངས་མེད་དག་ནི་བཀྱེ་བར་
མཛད། །ཟིང་ཁམས་གྲངས་མེད་བདུན་གྱི་མཐའ། །ཕྱོགས་བཅུ་མ་ལུས་ཐམས་ཅད་དུ། །འོད་ཀྱིས་གང་ནས་འོད་དེ་ལས། །སྙན་པའི་ཚིགས་བཅད་འདི་སྣང་ངོ༌། །
སངས་རྒྱས་དང་ནི་ཆོས་ལ་བརྙས་པ་སྤང༌། །ལེ་ལོ་ཆེ་དང་སྤྱོད་པ་མཆོག་འཛིན་སྤངས། །འགྱོད་དང་ཆོས་ལ་མ་ངེས་འགྱོད་པ་སྤང༌། །ད་རྒྱལ་ཆེ་དང་འདོད་ཆགས་

91-1-253a


སྤྱོད་པ་སྤང༌། །འགྲོ་རྣམས་མེད་ན་བྱང་ཆུབ་ལམ་མེད་དེ། །འགྲོ་ལ་བརྟེན་ནས་བྱང་ཆུབ་ཆེ་ཐོབ་འགྱུར། །བྱང་ཆུབ་ཆེ་ལམ་ཐུགས་རྗེ་
ཆེན་པོ་སྟེ། །འགྲོ་རྣམས་མེད་ན་གང་ལ་སྐྱེ་བར་འགྱུར། །དེ་སྐད་གྲགས་པའི་དེ་མ་ཐག །ཕྱོགས་བཅུའི་ཞིང་བཞུགས་སངས་རྒྱས་སྲས། །བརྗོད་ཀྱིས་མི་ལང་
གཙོ་བོ་མཆོག །སྤྱན་རས་གཟིགས་དབང་གྲངས་མེད་གཙོ། །ཐམས་ཅད་འཁོར་དང་བཅས་པ་རྣམས། །མི་མཇེད་ཞིང་འདིར་ལྷགས་པར་གྱུར། །འདི་ནས་
ཤར་ཕྱོགས་ཞིང་ཁམས་ནི། །གྲངས་མེད་བདུན་གྱི་མཐའ་ཉིད་ནས། །ཞིང་ཁམས་སེངྒེ་སྤུངས་པར་ནི། །སངས་རྒྱས་སེངྒེ་རོལ་པ་ཡི། །དྲུང་དུ་བྱང་ཆུབ་སེམས་
དཔའི་གཙོ། །སྤྱན་རས་གཟིགས་དབང་སེངྒེའི་སྒྲ། །མདོག་དཀར་ཤེལ་གྱི་རི་འདྲ་བ། །བྱང་ཆུབ་སེམས་མཆོག་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས།
གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །དངུལ་གྱི་མེ་ཏོག་
དུ་མས་གཏོར། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་

91-1-253b


གཡོས་པར་གྱུར། །འགྲོ་བའི་གཏི་མུག་མུན་པ་བཅོམ། །ཤེས་རབ་མཐའ་ཡས་གསལ་བར་མཛད། །བདག་ཀྱང་སྙིང་པོ་འདི་ཡི་མཐུས། །འཕྲིན་ལས་འདི་ཉིད་
གྲོགས་བགྱིད་དོ། །ཨོཾ་ཧྲཱིཿསིཾ་ཧ་ནཱ་ད་ཧཱུཾ་ཕཊ། སྙིང་པོ་དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་
བཙུགས་ཐལ་མོ་སྦྱར་ནས་བཞུགས། །ལྷ་ཡི་ཕྱོགས་ཀྱི་ཞིང་ཁམས་མཆོག །གྲང་མེད་བདུན་གྱི་མཐའ་ཉིད་ཀྱི། །ཞིང་ཁམས་རིན་ཆེན་བརྩེགས་པ་ན། སངས་
རྒྱས་རིན་ཆེན་དཔའ་བཞུགས་པའི། །དྲུང་དུ་བྱང་ཆུབ་སེམས་དཔའི་གཙོ། །སྤྱན་རས་གཟིགས་དབང་ཡིད་བཞིན་གྱི། །ནོར་བུར་འཁོར་ལོས་བསྒྱུར་བ་ཆེ། །གསེར་
གྱི་རི་བོ་མདོག་འདྲ་བ། །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་
ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །རིན་ཆེན་གསེར་གྱི་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་
སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེ་བའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བའི་སེར་སྣ་

91-1-254a


འཆིང་བ་བཅད། །སྦྱིན་པའི་འབྱུང་གནས་གཏེར་ཆེན་རྡོལ། །བདག་ཀྱང་སྙིང་པོ་འདི་ཡི་མཐུས། །འཕྲིན་ལས་འདི་ཉིད་གྲོགས་བགྱིད་
དོ། །ཨོཾ་པདྨ་དྷ་ར་དྷ་ཀེ་ཧཱུཾ་ཕཊ། སྙིང་པོ་དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་
མོ་སྦྱར་ནས་བཞུགས། །ནུབ་ཀྱི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་པདྨོ་བརྩེགས་པ་ན། །སངས་རྒྱས་པདྨོའི་
འབྱུང་གནས་བཞུགས། །དྲུང་དུ་བྱང་ཆུབ་སེམས་དཔའི་གཙོ། །སྤྱན་རས་གཟིགས་དབང་ཐུགས་རྗེ་ཅན། །པདྨ་ནི་རྟེ་ཤྭ་རི་གཙོ། །པདྨ་རཱ་གའི་རི་འདྲ་བ། །བྱང་
ཆུབ་སེམས་ཚོགས་བྱེ་བ་ཕྲག། བཅུ་དང་ལྷན་ཅིག་མཁའ་ལ་གཤེགས། །གློག་འགྱུར་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་
འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །པདྨ་རཱ་གའི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །བདེ་བར་གཤེགས་སོ་རྫོགས་སངས་
རྒྱས། །འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་འགྱུར། །འགྲོ་བའི་འདོད་ཆགས་འདམ་

91-1-254b


རྫབ་བསྐམས། །ཚུལ་ཁྲིམས་བྱུང་སྤོས་ཆར་དུ་ཕབ། །བདག་ཀྱང་སྙིང་པོ་དེ་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་པདྨ་ནི་རྟེ་ཤྭ་ར་ཧྲཱིཿཧཱུཾ་ཕཊ། སྙིང་
པོ་དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །བྱང་གི་ཕྱོགས་
ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་རྡོ་རྗེ་བཀོད་པ་ན། །སངས་རྒྱས་རྡོ་རྗེ་ཐོགས་མེད་བཞུགས། །དྲུང་དུ་བྱང་ཆུབ་སེམས་
དཔའི་གཙོ། །མགོན་པོ་སྤྱན་རས་གཟིགས་དབང་ནི། །ཐུགས་རྗེ་ཆེན་པོ་མི་གཤོལ་བ། །རིན་ཆེན་མརྒད་རི་བོ་འདྲ། །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་
ལྷན་ཅིག་མཁའ་ལ་གཤེགས། །གློག་འགྱུར་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་
ལྡན་པ་ཡི། །མརྒ་ཏ་ཡི་མེ་ཏོག་ནི། །རྒྱ་ཆེ་དུ་མ་འཐོར་པར་མཛད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེན་
པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བའི་ལེ་ལོའི་ནགས་ཚལ་བསྲེགས། །བརྩོན་འགྲུས་བསྐུལ་བའི་མེ་ཕུད་སྦར། །བདག་


91-1-255a


ཀྱང་སྙིང་པོ་དེ་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་རཏྣ་ཨ་གྲ་ཨ་པྲ་ཏི་ཧ་ཏ་ཧཱུཾ་ཕཊ། སྙིང་པོ་དེ་སྐད་ཕུལ་ནས་
ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །བྱང་ཤར་ཕྱོགས་ཀྱི་ཞིང་ཁམས་
མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་གཏེར་ཆེན་བརྩེགས་པ་ན། །སངས་རྒྱས་དོན་ཡོད་འབྱུང་གནས་བཞུགས། །དྲུང་དུ་བྱང་ཆུབ་
སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་དོན་ཡོད་ཞགས་པ་ཅན། །ཤེལ་གྱི་རི་བོའི་མདོག་འདྲ་བ། །བྱང་ཆུབ་སེམས་ཚོགས་
བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་
དུ་མ་བྱས། །འདབ་མ་སྟོང་དང་ལྡན་པ་ཡི། །རིན་ཆེན་ཤེལ་གྱི་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་སངས་རྒྱས། །
འོད་ཟེར་ངོ་མཚར་ལྡན་པ་དང༌། རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བའི་ཞེ་སྡང་རི་བོ་བཅོམ། །

91-1-255b


བཟོད་པའི་ཉི་མ་ལྷང་ངེར་མཛད། །བདག་ཀྱང་སྙིང་པོ་འདི་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་ཧྲཱིཿཏྲཻ་ལོཀྱ་བི་ཛ་ཡ་ཨ་མོ་གྷ་པཱ་ཤེ་ཨ་པྲ་ཏི་ཧ་
ཏ་ཧྲཱིཿཧ་ཧཱུཾ་ཕཊ་སྭཱཧཱ། སྙིང་པོ་དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་
ནས་བཞུགས། །ཤར་ལྷོའི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ཀྱི། །ཞིང་ཁམས་བདུད་རྩི་བརྩེགས་པ་ན། །སངས་རྒྱས་སྨན་གྱི་
འབྱུང་གནས་བཞུགས། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་ཧ་ལ་ཧ་ལ་ཆེ། །པུ་ཤ་ར་ཀའི་རི་བོ་འདྲ། །
བྱང་ཆུབ་སེམས་མཆོག་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་
འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །པུ་ཤ་ར་ཀའི་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་སངས་རྒྱས། །
འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བའི་ཕྲག་དོག་དུག་སྡོང་སྦྲུལ། །བསམ་


91-1-256a


གཏན་བདུད་རྩི་རྒྱ་མཚོ་རླབས། །བདག་ཀྱང་སྙིང་པོ་དེ་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་ཧ་ལ་ཧ་ལ་ཧྲཱིཿ
པདྨ་གརྦྷ་ཧཱུཾ་ཕཊ་སྭཱཧཱ། སྙིང་པོ་དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་
སྦྱར་ནས་བཞུགས། །ལྷོ་ནུབ་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་པདྨས་བརྒྱན་པ་ན། །སངས་རྒྱས་པདྨའི་སྙིང་
པོ་བཞུགས། །དྲུང་དུ་བྱང་ཆུབ་སེམས་དཔའི་གཙོ།། མགོན་པོ་སྤྱན་རས་གཟིགས་དབང་ནི། །རྗེ་བཙུན་པདྨ་རྒྱས་པའི་ལུང༌། །ཟངས་མ་ཞུན་གྱི་རི་བོ་འདྲ། །
བྱང་ཆུབ་སེམས་མཆོག་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །
ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །ཟངས་མ་ཞུན་གྱི་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་
སངས་རྒྱས། །འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བ་རྨོངས་པའི་ཐིབས་

91-1-256b


བོ་བཅོམ། །སྣ་ཚོགས་ཐབས་ཀྱི་རླུང་ཆེན་འཕྱོ། །བདག་ཀྱང་སྙིང་པོ་དེ་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་པདྨ་ཨ་ལཾ་ཀཱ་ར་ཧཱུཾ་ཕཊ་སྭཱཧཱ། །སྙིང་པོ་
དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །ནུབ་བྱང་ཕྱོགས་ཀྱི་
ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་སྟོང་བརྒྱ་ཞེས་བྱ་བར། །སངས་རྒྱས་དམ་ཚིག་དཔལ་བཞུགས་སོ། །དྲུང་དུ་བྱང་ཆུབ་
སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་རྡོ་རྗེ་ཆོས་དབང་ཕྱུག །ནོར་བུ་སྤུག་གི་ཁ་དོག་འདྲ། །བྱང་ཆུབ་སེམས་མཆོག་བྱེ་བ་ཕྲག།
བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་
མ་སྟོང་དང་ལྡན་པ་ཡི། །སྤུག་གི་སྙིང་པོ་མེ་ཏོག་ནི། །རྒྱ་ཆེ་དུ་མ་འཐོར་བར་བྱེད། །བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང༌། །
རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བའི་མནར་སེམས་ཞེན་པ་བསལ། །མཐུ་སྟོབས་ཆེན་པོའི་རྡོ་རྗེས་

91-1-257a


བཏབ། །བདག་ཀྱང་སྙིང་པོ་དེ་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་བཛྲ་དྷ་རྨཱ་དྷ་ཏུ་ཧཱུཾ་སྭཱཧཱ། །སྙིང་པོ་དེ་སྐད་ཕུལ་
ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་སྦྱར་ནས་བཞུགས། །སྟེང་གི་ཕྱོགས་ཀྱི་ཞིང་
ཁམས་མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་གཙུག་ཏོར་བརྩེགས་པ་ན། །སངས་རྒྱས་གཙུག་ཏོར་རྒྱལ་པོ་བཞུགས། །དྲུང་དུ་
བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །ཧ་རི་ཧ་རི་ཧ་རི་ལ། །ཞོན་ཞེས་རབ་ཏུ་གྲགས་པ་ཡི། །རྗེ་བཙུན་ཆོས་ཀྱི་གཙུག་ཏོར་
ཏེ། །ཨིནྡྲ་ནཱི་ལའི་རི་བོའི་མདོག །བྱང་ཆུབ་སེམས་ཚོགས་བྱེ་བ་ཕྲག །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་
ལྡན་མགོན་པོ་ཐུབ་པ་ལ། །ཕྱག་འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །ཨིནྡྲ་ནཱི་ལའི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །
བདེ་བར་གཤེགས་སོ་རྫོགས་སངས་རྒྱས། །འོད་ཟེར་ངོ་མཚར་ལྡན་པ་དང༌། རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་

91-1-257b


གྱུར། །འགྲོ་བའི་ལོག་ལྟའི་སྒྲིབ་གཡོགས་སེལ། །དག་པའི་སྨོན་ལམ་འཁོར་ལོ་བསྐོར། །བདག་ཀྱང་སྙིང་པོ་འདི་ཡི་མཐུས། །འཕྲིན་ལས་འདི་ཉིད་གྲགས་
བགྱིད་དོ། །ཨོཾ་བྷྲུཾ་ཧྲཱིཿཧ་ཧཱུཾ་སྭཱཧཱ། སྙིང་པོ་དེ་སྐད་ཕུན་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུགས་ཐལ་མོ་
སྦྱར་ནས་བཞུགས། །འོག་གི་ཕྱོགས་ཀྱི་ཞིང་ཁམས་མཆོག །གྲངས་མེད་བདུན་གྱི་མཐའ་ཉིད་ན། །ཞིང་ཁམས་ཟ་མ་ཏོག་མཛེས་ན། །སངས་རྒྱས་མནོན་པའི་
དཔལ་བཞུགས་སོ། །དྲུང་དུ་བྱང་ཆུབ་སེམས་དཔའི་གཙོ། །མགོན་པོ་སྤྱན་རས་གཟིགས་དབང་ནི། །རྗེ་བཙུན་མགྲིན་པ་སྔོན་པོ་རྒྱལ། །ཨནྡ་རྙིལ་གྱི་རི་བོ་འདྲ། །
བྱང་ཆུབ་སེམས་ཚོགས་བྱེ་བ་ཕྲག། །བཅུ་དང་ལྷན་ཅིག་མཁའ་ལ་གཤེགས། །གློག་འགྱུ་བཞིན་དུ་ཞིང་འདིར་བྱོན། །བཅོམ་ལྡན་མགོན་པོ་ཐུབ་པ་ལ། །ཕྱག་
འཚལ་བསྐོར་བ་དུ་མ་བྱས། །འདབ་མ་སྟོང་དང་ལྡན་པ་ཡི། །ཨནྡ་རྙིལ་གྱི་མེ་ཏོག་ནི། །རྒྱ་ཆེ་དུ་མ་འཐོར་བར་མཛད། །བདེ་བར་གཤེགས་སོ་རྫོགས་སངས་
རྒྱས། །འོད་ཟེར་ངོ་མཚར་ལྡན་པ་དང༌། །རྨད་བྱུང་ཆེན་པོའི་ཚིགས་བཅད་ཀྱིས། །ཞིང་རྣམས་རྣམ་པར་གཡོས་པར་གྱུར། །འགྲོ་བའི་ཤེས་བྱའི་སྒྲིབ་ནགས་


91-1-258a


སེལ། །ཡེ་ཤེས་རལ་གྲིས་རྩ་བ་བྲེགས། །བདག་ཀྱང་སྙིང་པོ་དེ་ཡི་མཐུས། །འཕྲིན་ལས་འདི་ཉིད་གྲོགས་བགྱིད་དོ། །ཨོཾ་མ་ཎི་
པདྨེ་ཧཱུཾ། སྙིང་པོ་དེ་སྐད་ཕུལ་ནས་ཀྱང༌། །ཐུབ་པའི་ག་ལ་དེ་ལོགས་སུ། །འཁོར་བཅས་དགའ་བའི་ཚུལ་གྱིས་ནི། །པུས་བཙུག་ལགས་ཐལ་མོ་སྦྱར་ནས་བཞུགས།
སྤྱན་རས་གཟིགས་དབང་ཚོགས་འདུས་ནས། །རིག་སྔགས་མཐུ་ཆེན་འཆད་པ་དང༌། །གཞན་དོན་རྫོགས་པར་མཛད་པ་དེའི། །ཤིན་ཏུ་དགའ་བར་མཛད་པ་
ལ། །ཕྱོགས་བཅུའི་སངས་རྒྱས་ཐམས་ཅད་ཀུན། །ཕྱག་རྒྱ་རྣམས་ནི་སྤྱི་བོར་བཞག །འཛུམ་པའི་མདངས་ཀྱིས་ལེགས་སོ་བྱིན། །ནམ་མཁའ་སྙན་པ་ཡིས་
ཀྱང་བཀང༌། །དེའི་ཚེ་ཕྱོགས་བཅུར་བཞུགས་པ་ཡི། །ཁྲོ་བོའི་རྒྱལ་པོ་མ་ལུས་རྣམས། །ས་སྟེང་ཐམས་ཅད་གར་གྱིས་བཀང༌། །གཡས་བརྐྱང་གཡོན་
བརྐྱང་ཟླ་གམ་དང༌། །ཟླུམ་པོ་གྲུ་བཞི་གྲུ་གསུམ་འགྲོས། །མཆོད་དང་གྱེད་མཆོད་ཧྲིལ་པོ་དང༌། རྡེབ་དང་བཙིར་བའི་ཚུལ་གྱིས་སུ། །བགེགས་རྣམས་སྟབས་
ཀྱིས་ཚར་གཅོད་མཛད། །ལག་པ་ཐལ་སྦྱར་ཕྱེད་བཙུམས་བསྐྱེད། །སེར་མོ་གཅིག་སྣོལ་གཅིག་འཁྱུད་དང༌། །ཀུན་སྣོལ་ཀུན་འཁྱུད་ཀུན་གདེངས་དང༌། །རྒྱབ་


91-1-258b


སྣོལ་རེས་འཁྱུད་ཀུན་འཁྱུད་དང༌། །མོས་རེས་འཁྱུད་སྒྲེང་ཀུན་སྒྲེང་དང༌། །མཉམ་གཞག་དང་ནི་མཆོག་གི་རྒྱ། །ས་གནོན་སྐྱབས་སྦྱིན་མཆོག་སྦྱིན་སོགས། །
ཕྱག་རྒྱ་དུ་མ་བགེགས་སེལ་མཛད། །གཞན་ཡང་འཇིག་རྟེན་སྐྱོང་བའི་ཚོགས། །མ་ལུས་འཁོར་དང་བཅས་པ་རྣམས། །གདོང་བཅུ་གཅིག་པ་ཞེས་བྱ་བ། །སྔ་
ན་མེད་པའི་རིག་སྔགས་རྨད། །ངོ་མཚར་བྱུང་ཞེས་ཐོས་མ་ཐག །ལུས་ཀྱང་ཤིན་ཏུ་འདར་གྱུར་ནས། །རྒྱལ་མཆོག་གཙོ་བོ་དྲུང་ལྷགས་ཏེ། །ཕྱག་འཚལ་
ཐལ་མོ་སྦྱར་ནས་ནི། །སྤྱན་སྔར་འདུག་སྟེ་འདི་སྐད་གསོལ། །གང་ཞིག་གདོང་བཅུ་གཅིག་པ་ཡི། །རིག་སྔགས་ལེན་ཅིང་འཛིན་པ་དང༌། །རྒྱུན་དུ་འདོན་དང༌།
ཡིད་ལ་བྱེད། །འཇིག་རྟེན་མགོན་པོ་སྤྱན་རས་གཟིགས། །དཀྱིལ་འཁོར་ཆེན་པོའི་ཚོགས་འདི་རྣམས། །གང་གི་ཡིད་ལ་བྱེད་པའམ། །ཡང་ན་ཇི་ཙམ་དྲན་
ཡང་རུང༌། །དགེ་ལྡན་རིགས་ཀྱི་བུ་དེ་ནི། །ཕྱོགས་བཅུའི་རྒྱལ་བ་རྣམས་ཀྱི་སྲས། །བྱང་ཆུབ་སེམས་དཔའ་རྣམས་ཀྱི་བཤེས། །རིག་པའི་ལྷ་མོ་རྣམས་ཀྱི་
ཡབ། །བྱིས་པ་རྣམས་ཀྱི་གཉེན་ཡིན་ཏེ། །བདག་ཅག་རྣམས་ནི་དེ་ཡི་འབངས། །སྐྱེས་བུ་ཁྱུ་མཆོག་ཆེན་པོ་སྟེ། །བསོད་ནམས་རྣམས་ཀྱི་གཏེར་ལྡན་ཞིང༌། །

91-1-259a


དེ་ཡི་ཚུལ་ཁྲིམས་རལ་བ་མེད། །མི་དེ་སྐྱེ་བ་དོན་ཡོད་དེ། །ལྟ་གནས་དགའ་གནས་སྤུ་གསེབ་ཏུ། །ཡེ་ཤེས་འོད་ཟེར་བདུད་རྩི་
འཛུད། །འཇིག་རྟེན་འདི་ཡི་ནད་རིགས་དང༌། །གདོན་རིགས་ཇི་སྙེད་ཡོད་པའམ། །རིག་སྔགས་བྱད་སྟེམས་མ་ལུས་པས། །དེ་ལ་ཚུགས་པར་མི་འགྱུར་
རོ། །ཆོ་ག་བཞིན་དུ་སྤྱད་པ་ཡིས། །ཚངས་པའི་ཚེ་ཚད་གནས་ནས་ཀྱང༌། །ཤི་བ་སེམས་བརྒྱལ་མེད་པར་ནི། །གནས་འཕོ་ཚུལ་གྱིས་མཐོ་རིས་འཇུག།
རྒྱལ་བའི་ཞིང་དུ་གཤེགས་ནས་ཀྱང༌། །རྒྱལ་བ་རྣམས་ལ་ཆོས་ཉན་ཅིང༌། །རྒྱལ་སྲས་རྣམས་དང་སྟབས་ཅིག་ཏུ། །སྟོབས་དང་མི་འཇིགས་ཀུན་བརྙེས་
ཏེ། །མཚན་དང་དཔེ་བྱད་ལྡན་གྱུར་ནས། །སྐད་ཅིག་གློག་འགྱུ་ཇི་བཞིན་དུ། །འགྲོ་བ་མ་ལུས་དག་བྱེད་ཅིང༌། །ཞིང་རྣམས་མ་ལུས་དག་པར་བྱེད། །འཕགས་
པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། །ལྷ་བྱུང་བའི་ལེའུ་སྟེ་གཉིས་པའོ།།    །།དེ་ནས་ལག་
ན་རྡོ་རྗེ་འཛིན། །བཞེངས་ཏེ་ཐལ་སྦྱར་ཐུབ་པ་ལ། །ཕྱག་འཚལ་ཕྱོགས་སུ་འཁོད་ནས་ནི། །གསང་བ་བསྟོད་ནས་ཚིག་འདི་གསོལ། །ཕྱོགས་བཅུར་བཞུགས་

91-1-259b


བའི་རྒྱལ་དབང་པོ། །མགོན་པོ་སྤྱན་རས་གཟིགས་དབང་ཀུན། །རང་རང་གནས་ནས་གཤེགས་ནས་བྱོན། །འགྲོ་བ་ཐུགས་བརྩེ་ཆེན་པོ་ཡིས། །སྙིང་པོ་བྱིན་རླབས་
ལྡན་ལ་གསོལ། །རྨད་དུ་བྱུང་བའི་སྙིང་པོ་ལ། །ཕྱོགས་བཅུའི་རྒྱལ་བ་སྲས་བཅས་དང༌། །རིག་པ་འཛིན་རྣམས་མཐུན་པར་དགྱེས། །འོན་ཀྱང་འགྲོ་མང་གཟུང་
བ་དང༌། །དངོས་གྲུབ་ཐམས་ཅད་མྱུར་བ་དང༌། སྙིང་པོ་མཐུ་དང་ལྡན་པའི་ཕྱིར། །མགོན་པོ་ཐུགས་རྗེ་ཆེ་རྣམས་ཀྱིས། །བྱིན་རླབས་ལྡན་པ་རྩ་བའི་སྔགས། །འདྲེན་
པ་དེ་རིང་བཤད་དུ་གསོལ། །རིག་སྔགས་ཉི་མ་ཟླ་བའི་འོད། །རྩ་བའི་སྔགས་ཀྱིས་སྤྲིན་བྲལ་བྱེད། །འགྲོ་བ་ཐུགས་བརྩེ་མཛད་པ་དང༌། །བདག་ལ་ཕན་པའི་དོན་
སླད་དུ། །རྒྱལ་བ་མྱ་ངན་ཀུན་བྲལ་བས། །རྩ་བའི་གཟུངས་སྔགས་བཤད་དུ་གསོལ། །དེ་ནས་བཅོམ་ལྡན་འདས་ཐུབ་པ་ཆེས། །སྡིག་ཀུན་མྱུར་སྒྲོལ་བྱ་བ་ཡི། །ཏིང་ངེ་
འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་ཐུགས་རྗེ་ལས། །སྤྱན་རས་གཟིགས་དབང་སེངྒེའི་སྒྲའི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་
ཏྲ་ཡ་ཡ། །ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། །བོ་དྷི་སཏྭཱ་ཡ། །མ་ཧཱ་ས་ཏྭཱ་ཡ། མ་ཧཱ་ཀ་རུ་ཎི་ཀཱ་ཡ། །ཏདྱ་ཐཱ། ཨོ་ཨ་ཀ་ཊེ། བི་ཀ་ཊ། ནི་ཀ་ཊེ། ཊི་ཀ་ཊེ། ཀ་ཊཾ་ཀ་ཊེ་

91-1-260a


ཀ་རོ་ཊེ། བཱིཪྱ་སྭཱ་ཧཱ། ཡོན་ཏན་ཡེ་ཤེས་ཚོགས་རྣམས་ཀུན། །རིག་སྔགས་འདིས་ནི་ངེས་པར་སྐྱེད། །ཁྱད་པར་དུ་ནི་མཛེ་ནད་ལ། །རྩྭ་
ལས་བྱུང་བའི་མེ་བཞིན་ནོ། །རྟོག་ལྡན་རྣམ་ཤེས་བརྒྱད་ཀྱི་གཞི། །སྦྱོར་ཕྱིར་མཎྜལ་ལྷམ་པ་བརྒྱད། །བསེར་སྐྱ་ཡི་བདུད་རྩིས་བྱུགས། །ཡན་ལག་བཅུ་
གཉིས་མགོར་བཅས་པའི། །སྔགས་གྲངས་བྱིན་གྱིས་བརླབས་བྱུགས་ནས། །ལྷག་མ་ཡན་ལག་ཐིག་ལེར་བྱ། །ཅུང་ཟད་ལྕེ་ལ་མྱང་བས་ནི། །དུས་དུས་
སུམ་བརྒྱ་དྲུག་ཅུའི་ཚད། །ཉི་མ་གྲངས་ཀྱིས་དག་ནས་ནི། །ལོ་གཅིག་དུས་སུ་རྟོགས་ལྡན་འགྱུར། །དེ་ནས་བཅོམ་ལྡན་ཐུབ་པ་ཆེས། །དཔལ་སྐྱེད་འཚེ་བཟློག་
པ་ཡི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཡིད་བཞིན་འཁོར་ལོ་ཡི། །རྩ་བའི་རིག་སྔགས་འདི་གསུངས་
སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭཱ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཙཀྲ་ཝརྟི་པདྨ་ཙིནྟ་མ་ཎི་ཛྭ་ལ་
མ་ཧཱ་པདྨེ་རུ་རུ་ཏིཥྛ་ཛྭ་ལ་ཨཱ་ཀཪྵ་ཡ་ཧྲཱིཿཧཱུཾ་ཕཊ་སྭཱ་ཧཱ། འཇིག་རྟེན་འཇིག་རྟེན་འདས་པ་ཡི། །གློ་བུར་གནོད་པ་བསལ་བའི་ཕྱིར། །བདུན་ཕྲག་སྔགས་

91-1-260b


གྲངས་དང་མཉམ་པའི། །ཉུངས་ཀར་སེར་པོ་བརྒྱ་རྩ་བརྒྱད། །རང་གི་ལུས་སམ་ཡན་ལག་ལ། །མཆོད་དང་བཅས་པས་གདགས་པར་བྱ། །དེ་ལ་ཡང་ཡང་གསོལ་
པ་གདབ། །དེ་ནས་བཅོམ་ལྡན་ཐུབ་པ་ཆེས། །ཁམས་གསུམ་དབང་དུ་བྱ་བ་ཡི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་
པོ་པདྨ་གར་དབང་གི །རྩ་བའི་གསང་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭཱ་རཱ་ཡཱ། བོ་དྷི་སཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀ་
རུ་ཎྀ་ཀཱ་ཡ། ཏདྱ་ཐཱ། སརྦ་སཏྭ་བཱ་ས་ནཱ་གཱ་པ་དྷི་ནི། ན་མཿསརྦ་སཏྭཱ་བི་སི་ན། ཨཱ་ཧ་ར་ཎི། ན་མཿསརྦ་སཏྭ་བ་ཡོ་དྷ་ར་ཎཱ་ཡ། ན་མཿསྟམྦྷ་པ་ཤ་མ་ནཱ་ཡ། ན་མཿསརྦ་
སཏྭ་བོ་དྷཱི་ཙིཏྟ་ཀི་ཀ་ཏི་ས་མ་ཀ་རཱ་ཡ་ན་མཿསརྦ་སཏྭ་བནྡྷ་ན་ཙྪེ་ད་ན་ཀ་རཱ་ཡ། ན་མཿསརྦ་སཏྭ་དུཿཁ་བི་མོཀྵ་ཎ་ཀ་རཱ་ཡ། ན་མཿསརྦ་ཨནྡྷ་ཀ་རཱ་བི་དྷ་ནཱ་མཾ་ཀ་ར། ན་མཿསརྦ་
བིདྱ་དྷ་ར་རཱ་ཛ་པྲ་ཤ་པྲ་ཏ་ཡེ་མ་ཧཱ་ཡོ་ག་ཡོ་གཱི་ཤྭ་རཱ་ཡ། ཧ་ས་ཧ་སྱ་ནཱ་ཡ། ན་མསྐྲི་ཏྭ་ཨི་དཾ་ཨཱཪྱ་ཨ་བ་ལོ་ཀི་ཏེ་ཤྭ་ར་མུ་ཁོད་གཱིརྞ་རི་ཤི་བི་བི་ར་དཱ་ར་ནཱ་ད། ཡཀྵ།
རཀྵ་ས། ཤཱཀྱ་བྲཧྨ་ལོ་ཀ་པཱ་ལ་ཡ། བིཥྞུ་མ་ཧེ་ཤྭ་ར། ནཱ་ར་ཡ་ཎ་སྐནྡ་ཀུ་བེ་ར། ཨ་སུ་རེནྡྲ། མཱ་ཏྲི་ག་ཎ། ན་མསྐྲྀ་ཏ་ཏྲ། བཛྲ་ཁུ་ཎ་ས་ཧྲྀ་ད་ཡ། ཧ་ཡ་གྲཱི་བ་ན་


91-1-261a


མ་ཡ། མ་ཧི་ད་ཡ། ནཱ་ཝརྟི་ཥྱཱ་མི་ཨ་པ་པྲ་མེ་ཡོཏ་སཱ་ད་ཀཾ་ཨ་པ་ཧཾ། སརྦ་བི་ནཱ་ཡ་ཀཾ་ཨ་མོ་གྷཾ། སརྦ་ཀརྨཱ་བྷི་ཥི་ཉྩ། བི་ནཱ་ཡ་ཀཾ། ཏདྱ་
ཐཱ། ཨོཾ་ཏ་རུ་ལ། ཏ་ནུ་ཏ་ལ། བི་ཏ་རུ་ལ། སརྦ་བི་ཥ་ཀ་ཀ །སརྦ་བུདྡྷ་བི་ད་ནི། པྲ་ཛཱ་ཏི་པ་ཏ། ཨ་ན་ལ་བི་སྥུ་ལི་ཀ །ཨཊྚ་ཧཱ་ས་ཀེ་ཤྭ་རཱ་ཡ། ་ཏོ་བ་པྲ་བི་ཏ་
ཡ། བཛྲ་ཁུ་ར་ནིརྒྒ་ཏི་ཏ། ཙ་ལིཏ་པྲ་པུ་ད་ཏ་ལ། བཛྲོད་ཤཱནྟི་ཏ་ཏི། སི་ཏ་མ་དུ་ཏོ་ག་ཏ་པྲ་ན་མ་ཎ་བ་ཀཱ་ར་བ་ར་དུཥྚཾ་བིདྱ་ཀ་མ་ག་ས་བྷཀྵ་ན་ཀ་ར། སརྦ་
བིདྱ་བ་ཏྭ་ཧེ་ཤཱ་ཀཱ་ར། པ་ར་མ་ཤཱནྟི་ཀ་ར། བུདྡྷ་བོ་དྷཱི་ཡེ་མ་ཏི། བྷ་ག་ཝན་ཧ་ཡ་གྲཱི་བ་སརྦ་བཱིདྱ་ཧྲྀ་ད་ཡ་མཱ་བརྟི་ཥྰྱ་མི། ཁ་དྲ་ཁ་དྲ། མ་ཧཱ་རོ་དྲ། མནྟཾ་ན། རཀྵ་
རཀྵ། ཨཱཏྨ་སྭསྟི་ཏཾ་མནྟྲཾ་སིདྡྷ་སཱ་དྷ། སརྦ་ཀརྨཱ་སུ་མེ། སིདྡྷི་སིདྡྷེ། དེ་ཧི་དེ་ཧི། ཨཱ་བེ་ཤ་ཨཱ་བེ་ཤ་།པྲ་བེ་ཤ་ཡ་པྲ་བེ་ཤ་ཡ། སརྦ་གྲ་ཧེ་ཥུ་ཨ་པྲ་ཏི་ཧ་ཏ། དྷུ་
ན་དྷུ་ན། བི་དྷུ་ན་བི་དྷུ་ན། མ་ཐ་མ་ཐ། པྲ་མ་ཐ་པྲ་མ་ཐ། སརྦ་པ་རཱཀྲ་མ་ཀྲྀ་ཏཱ་ནྟཱ་གྲ། ཀ་ཁོ་རྔ་དུར་ལཾ་གི་ཏ་ཧི། མ་ཤི་ཀ །བི་ཥ་ཀ་ཏ། སཱ་ཤ་དཾཥྚ། བི་ཥ་
ཙུརྞ་ཡོ་ག་ཨ་བྷི་ཙ་ར། བ་ཤཱི་ཀ་ར་ཎ། སཱ་དྷ་ཨཉྫ་ན། ཙ་ཀུ་མོ་ཧ་ན་ཙིནྟ། པིཾ་ཤེས་ན་ཀཱ་ན་ནིཪྱ་ཨ་པ་ར་བྲི་ཥ་ཀ་ར་ཎ། ཏྲཱ་ས་ཡ་ཏྲཱ་ས་ཡ། མ་ཧཱ་བོ་དྷི་སཏྭཱ།


91-1-261b


རིནྡྷ་ད་ཤ་ནཾ། སརྦ་བྷེ་བྷཿསརྦ་སཏྭ་ནཱཾ། རཀྵ་རཀྵ། མཱ་མ་ནུ་ཏྭ་དྷརྨྨ་སཾ་གྷ་ཨ་ནུ་ཛྙཱ་ཏཾ་མེ་ཀརྨ་ཤཱི་གྷྲཾ། ཀུ་རུ་ཀུ་རུ་ཕཊ། ཧ་ཡ་གྲི་བ་ཕཊ། བཛྲ་དཾཥྚོ་ཏ་ཀ་ཊ་བྷ་ར་བ་པ་ར་ས་
ནཱ་ཕཊ། ཡེ་ཀ་ཙ་ཏེ་མཱ་མ་ཨ་ཧི་ད་ཤི་གོ་བ་ཀཱ་ཡ་ཏྲ་མིནྟོ། །མཾ་ཏྲ་ཡཾ་ཏྲ་ས་མནྟི། ཛ་ཡ་རི་ཛུ་ཧཾ་ཏི། ཀ་ཁོརྡ་ཀུརྦཾ་དི་ནཾ། སརྦ་ཛ་མུ་ཁིནྡྲ་པྲ་ཏཾ་ཏཱ་ཡ་ཕཊ། ན་མཿ
སརྦ་དུཥྚ་ག་ཧོ་ཏ་སཱ་ད་ནཱ་ཡ་ཧ་ཡ་གྲི་བ་སིདྡྷྱནྟུ་མེ་མནྟྲ་པ་དཱ་ནི་སྭཱཧཱ། ཨོཾ་ཨ་མྲྀ་ཏེ་ཏྦྷ་བཱ་ཡ་ཧཱུཾ་ཧཱུཾ་ཕཊ་ཕཊ་སྭཱཧཱ། ན་མཿསརྦ་སཏྭཱ་ཤྩ་སིདྷྱིནྟུ་མེ་མནྟྲ་པ་དཱ་ནི་སྭཱཧཱ། གང་ཞིག་
ཀླུས་ནོན་སྤྱི་ལ་ནི། །དུང་གི་མེ་ཏོག་སྔགས་སྟོང་གིས། །བྱིན་གྱིས་བརླབས་ནས་གུ་གུལ་བདུག །ལུས་ལ་ཐོགས་ན་ལེགས་པར་འགྱུར། །དེ་ནས་བཅོམ་ལྡན་
ཐུབ་པ་ཆེས། །ཐོགས་མེད་སེམས་དཔའ་ཞེས་བྱ་བའི། །ཏིང་ངེ་འཛིན་ལ་སྙོམས་པར་ཞུགས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཐུགས་རྗེ་མི་གཤོད་
པའི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་
ཐཱ། ན་མཿསརྦ་བྷཱི་མ་ཙ་ཀ་རཾ། སརྦ་རོ་ག་པྲ་ཤ་མ་ན་ཀཾ་ར། སརྦ་བྱཱ་དྷི་ན་བྷ་ར་ཀ་རཾ། ཨཥྚ་ཀྵ་ཎི་བི་སཏྭེ་བྷྱཿ། ཏཱ་རཱ་སམྱཀྶཾ་ཏཱ་རཱ་ཎཾ་ད་ཤ་དི་ཀ་བོ་དྷི་སཏྭེ་བྷྱཿ། ན་


91-1-262a


མཿསམྱཀྶཾ་བུདྡྷ་ཀོ་ཊཱི་ནཱཾ། ཨ་ཧེ་ན་མསྟྲི་ད་ཨཱརྱཱ་བ་ལོ་ཏེ་ཤྭ་ར་ཤུདྡྷ་ར་ཎི་མ་ཧཱ་ཀཱ་རུ་ཎི་ཀཱ་ཡ། ཨ་གྲ་བི་ཤྱ་ཏི། མ་ཧཱ་ཀཱ་རུ་ཎི་ཀཱ་ཡ།
ཨ་གྲ་ནཱ་མ་ཛྭ་ལ་ས་ཏི་ཀཱ་ར། མ་ཧཱ་ཀ་རུ་ཎི་བྱུ་བ་ས་མ་ཏ་ཧ་རཾ་ཏུ། ཏདྱ་ཐཱ། ཨོཾ་ཛ་ཊ་ཛ་ཊ། ཛི་ཊི་ཛི་ཊི། ཛུ་ཊུ་ཛུ་ཊུ། ར་ར་ར་ར། རི་རི་རི་རི། ཀ་ལ་ཀ་ལ། ཀི་
ལི་ཀི་ལི། ཀུ་ལུ་ཀུ་ལུ། མ་ཧཱ་ཀཱ་རུ་ཎི་ཀཱ་ཡ། སརྦ་ཏ་ཐཱ་ག་ཏ། མ་ཧཱ་སཾ་གྲ་ཧ། ཨ་ནུ་ཧ་རནྟུ། ཨཻ་ཧྱཻ་ས་དྷ་ཡ། ཨེ་ཧྱེ་ཧི། ཙ་ཏ་ཙ་ཏ། ཙི་ཏི་ཙི་ཏི། ཙུ་ཏུ་ཙུ་ཙུ།
སརྦ་བོ་དྷི་སཏྭ། པྲ་ཎི་དྷ་ན་གྲིཧྣ། ཀཱ་ར་ཨ་ནུ་སནྡྷ་ཡ། མ་ཧཱ་ཀཱ་རུ་ཎི་ཀཱ་ཡ། སཾ་བྷུ་བ་ཨེ་ཧྱེ་ཧི། ར་ལ་ར་ལ། རུ་ལུ་རུ་ལུ། དྷྱ་ན་བི་མོཀྵ་ས་མཱ་དྷི། ས་མ་བ་ཏཱི་བྷི་
ཤྩ་ར་ཨ་དྷི་ཏིཥྛ། ཙ་ལ་ཙ་ལ། ཙི་ལི་ཙི་ལི། ཙུ་ལུ་ཙུ་ལུ། བོ་དྷི་བོ་དྷི། ཨེ་ཧྱེ་ཧི། བུདྡྷོ་བུདྡྷོ། བུདྡྷ་ས་ཏྱེ་ན། དྷརྨ་ས་ཏྱེ་ན། སཾ་གྷ་ས་ཏྱེ་ན། ཨོཾ་ཊེ་སྠཱ་ཊེ་སྠཱ།
སརྦ་མ་ཧཱ་མཻ་ཏྲི་བྷུ་ཏཱ་ན་པ་རནྟུ་མ་ཧཱ་ཀ་རུ་ཎ་མེ་གྷཾ་མཱ་མ་སརྦ་ར་ག་ནི་བ་ར་ཡནྟུ། བུ་ན་བུ་ན། བི་བུ་ན། བི་བུ་ན། མ་ཐ་མ་ཐ། པྲ་མ་ཐ་པྲ་མ་ཐ། ཨོཾ་ཊ་སྠོ་ཊ་སྠོ། ཨེ་ཧྱེ་ཧི། ཨེ་
ཧྱེ་ཧི། མཱ་མ་སརྦ་ཤ་བུ་ཡཾ་ཏུ། ཀརྨ་བི་ཤོ་དྷཱ་ཡ། མ་ཧཱ་ཀཱ་རུ་ཎི་ཀཱ་ཡ། མ་ཧཱ་པདྨ་ནཱ་དཱ་ཡ། པདྨ་ཨ་པཱ་ཡ་སྭཱ་ཧཱ། ཤྭེ་ཏ་ཨཱ་ཛཱ་ཨུ་པ་བི་དྷཱ་ཡ་སྭཱ་ཧཱ། ཀ་རུ་རི་ཎི་སྭཱ་ཧཱ།


91-1-262b


ཤུ་བྷ་ཛྙཱ་སྭཱ་ཧཱ། ཙ་ཀྲ་ཎཱཾ་སྭཱ་ཧཱ། ཡ་མེ་ཡེ་སྭཱ་ཧཱ། ཨོཾ་ད་ཙེ་བི་བུདྡྷེ་བྷྱཿསྭཱ་ཧཱ། སཾ་སྦ་ཚེ་བྷྱོ་བུདྡྷེ་བྷྱཿསྭཱ་ཧཱ། ཨ་དུ་པ་དུ་ཀེ་བྷྱོ་བྱཱ་དྷི་དེ་བི་དེ་ཀེ་བྷྱོ་བྱཱ་དྷི་བྷྱཿསྭཱཧཱ། བཻ་དྷ་དེ་
བི་དེ་ཀེ་བྷྱོ་བྱཱ་དྷི་བྷྱཿསྭཱཧཱ། བཻ་དྷ་དེ་མི་ཨཾ་ཏི་ར་ཀི་ཤ་ཙ་རི་བྷྱོ་བྱཱ་དྷི་བྷྱཿསྭཱ་ཧཱ། ཏདྱ་ཐཱ། ཨོཾ་ཏྲ་ཊ་ཏྲ་ཊ། ཏྲི་ཏི་ཏྲི་ཏི། ཏྲུ་ཏུ་ཏྲུ་ཏུ། ན་མཱ་མ་སརྦ་བྷ་ཡེ་
བྷྱཿ། སརྦ་ཨུ་པ་དྲ་བེ་བྷྱཿ། རཀྵ་རཀྵ་ཀུ་རུ་སྭཱ་ཧཱ། གྲ་ས་གྲ་ས་སྭཱ་ཧཱ། མ་ཐ་མ་ཐ། པྲ་མ་ཐ་པྲ་མ་ཐ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཨཱ་ཛྙཱ་པ་ཡ་ཏི་སྭཱ་ཧཱ། །ཤངྐ་རི་ཡི་ས་བོན་ལས། །སྟོང་དུ་བཟླས་ནས་དྲི་ཆུ་དང༌། །ལྷན་ཅིག་སྐྲངས་ལ་
བྱུགས་པས་ནི། །ལྷོག་ནད་དྲག་པོ་འཇོམས་པར་བྱེད། །དེ་ནས་བཅོམ་ལྡན་ཐུབ་པ་ཆེས། །རིག་སྔགས་རྦོད་གཏོང་གཞོམ་པ་ཡི། །ཏིང་ངེ་འཛིན་ལ་སྙོམས་པར་
ཞུགས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་དོན་ཡོད་ཞགས་པ་ཡི། །རྩ་བའི་རིག་སྔགས་འདི་གསུངས་སོ། །ན་མ་སྟྲཻ་ཡ་དྷ་ཨ་ནུ་ག་ཏ་པྲ་ཏིཥྛི་ཏེ་བྷྱཿ།
སརྦ་བུདྡྷ་བོ་དྷི་སཏྭ་བྷྱཿ། ན་མཿཔྲ་ཏྱེ་ཀ་བུདྡྷ་ཨཱཪྱ་ཤ་བ་ཀ་སཾ་གྷེ་བྷྱོཿ། ཨ་ཏཱི་ཏ་ཨ་ནཱ་ག་ཏ་པྲ་དྱུད་བནྣེ་བྷྱོཿ། ན་མཿསམྱཀྶཾ་ག་ཏ་ནཱཾ། ན་མཿསམྱཀྶཾ་པྲ་ཏི་པནྣཱ་ནཱཾ། ན་མཿ


91-1-263a


ཤཱ་ར་དྭཱ་ཏཱི་བུ་ཏྲཱ་ཡ་མ་ཧཱ་མ་ཏ་ཡེ། ན་མཿཨཱཪྱ་མཻ་ཏྲི་ཡ་པྲ་མུ་ཁེ་བྷྱོ་མ་ཧཱ་བོ་དྷི་སཏྭ་སཾ་གྷེ་བྷྱཿ། ན་མཿསུ་པྲ་ཏིཥྛི་ཏ་ཤཻ་ལེནྡྲ་རཱ་ཛ་པྲ་
མུ་ཁེ་བྷྱཿ། སརྦ་ཏ་ཐཱ་ག་ཏེ་བྷྱཿ། ཨརྷ་ད་བྷྱཿ། སམྱཀྶཾ་བུདྡྷེ་བྷྱོཿབྷ་ག་བ་ད་བྷྱཿ། ན་མཿསུ་བརྞྞ་བརྞྞ་སུ་པྲ་ཏི་བྷཱ་སེ་བི་ནརྟེ་ཤྭ་ར་རཱ་ཛཱ་ཡ་ཏ་ཐཱ་ག་ཏཱ་ཡ། ན་མཿསིཾ་ཧ་
བི་ཀྲི་ཌི་ཏ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མ་ཨཱཪྱ་ཨ་མི་ཏཱ་བྷཱ་ཡ། ན་མཿསུ་པྲ་ཏིཥྛི་ཏ་མ་ཎི་ཀཱ་ཊ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མཿས་མནྟ་ར་སྨྱུད་ག་ཏ་ཤྲཱི་ཀཱུ་ཊ་རཱ་ཛཱ་ཡ་
ཏ་ཐཱ་ག་ཏཱ་ཡ། ན་མོ་བི་པཱ་ཤྱི་ནེ་ཏ་ཐཱ་ག་ཏཱ་ཡ། ན་མཿཤི་ཁི་ནི་ཏ་ཐཱ་ག་ཏཱ་ཡ། ན་མོ་བི་ཤྭ་བྷུ་ཛེ་ཏ་ཐཱ་ག་ཏཱ་ཡ། ན་མཿཀྲ་ཀུཙྪན་དྲ་ཡ་ཏ་ཐཱ་ག་ཏཱ་ཡ། ན་མཿཀ་
ན་ཀ་མུ་ན་ཡེ་ཏ་ཐཱ་ག་ཏཱ་ཡ། ན་མཿཀཱ་ཤྱ་པཱ་ཡ་ཏ་ཐཱ་ག་ཏཱ་ཡ། ན་མཿཤཱཀྱ་མུ་ན་ཡེ་ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་མུ་ནེ་མུ་ནེ་མ་ཧཱ་མུ་
ན་ཡེ་སྭཱ་ཧཱ། ཨོཾ་ས་མེ་ས་མེ་མ་ཧཱ་ས་མེ་རཀྵ་རཀྵ་མཾ་སརྦ་སཏྭ་ཤྩ་སརྦ་པཱ་པཾ་པྲ་ཤ་མ་ནེ་སྭཱ་ཧཱ། ན་མཿསུ་པ་རི་ཀཱིརྟི་ཏ་ནཱ་མ་དྷ་ཡཱ་ཤྲི་ཡེ་ཏ་ཐཱ་ག་ཏཱ་ཡ། ན་མཿས་མནྟ་
ཨ་ཝ་བྷཱ་ས་བི་ཛི་ཏ་སཾ་གྲཱ་མ་ཤྲི་ཡེ་ཏ་ཐཱ་ག་ཏཱ་ཡ། ན་མཿཨིནྡྲ་ཀ་ཏུ་དྷཱ་ཛཱ་ཤྲི་ཡེ་ཏ་ཐཱ་ག་ཏཱ་ཡ། ན་མོ་རཏྣ་པྲ་བྷཱ་སེ་ཤྭ་ར་རཱ་ཛཱ་ཡ་ཏ་ཐཱ་ག་ཏ་ཡ། ན་མོ་ཨ་པྲ་


91-1-263b


ཏི་ཧ་ཏ་བྷེ་ཥ་ཛྙཱ་རཱ་ཛཱ་ཡ་ཏ་ཐཱ་ག་ཏཱ་ཡ། ན་མོ་བི་ཀྲནྟ་གཱ་མི་ན་ཏ་ཐཱ་ག་ཏཱ་ཡ། ན་མོ་བུདྡྷ་ཡ། ན་མོ་དྷརྨཱ་ཡ། ན་མཿསཾ་གྷཱ་ཡ། ན་མོ་ཨི་ཏཱ་ཏ་ཨ་ནཱ་ག་ཏཱ་པྲ་ཏྱུ་བནྣེ་བྷྱཿ།
སརྦ་བུདྡྷ་བོ་དྷི་ས་ཏྭེ་བྷྱ། བྷ་བག་བ་ད་བྷྱཿ། ཏདྱ་ཐཱ། སྨྲྀ་ཏེ་བརྡྷ་ནི། མ་ཏི་བརྡྷ་ནི། ག་ཏི་བརྡྷ་ནི། དྷྲི་ཏེ་བརྡྷ་ནི། པྲ་ཛྙཱ་བརྡྷ་ནི། པྲ་ཏི་བྷཱ་ན་བདྷ་ནི། དྷྱ་ན་བརྡྷ་ནི། ས་མརྠྱ་
བརྡྷ་ནི། བི་བ་ཤྱ་ནཱ་བརྡྷ་ནི། སརྦ་བོ་དྷི་བཀྵ་དྷརྨ་བརྡྷ་ནི། ས་ཀ་ལ་བུདྡྷ་དྷརྨ་བ་རི་པཱུ་ར་ཎཱི་ཡེ་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་མ་ཧཱ་སྠཱ་མ་པྲཔྟཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཨེ་བྷྱོ་ན་མསྐྲི་ཏྭཱ་ཨི་དཾ་ཨཱཪྱ་ཨ་ཝ་
ལོ་ཀི་ཏེ་ཤྭ་ར་མུ་ཁོད་གཱིརྞྞ་ཨ་མོ་གྷ་པཱ་ཤ་རཱ་ཛཱ་ནཱ་མ་ཧྲི་ད་ཡཾ་ཏ་ཐཱ་ག་ཏཱ་སཾ་མུ་ཁཾ་བྷཱ་ཥི་ཏཾ་མ་ཧ་ཏ་བཪྵ་མ་དྷེ་ཨ་ཧ་མ་དཱ་ནཱི་མ་བརྟ་ཡི་ཥྱ་མི་སིདྷྱནྟུ་མེ་མནྟྲ་བ་དཱཿསརྦ་
ཀཱ་རྱཱ་ཎཱི། སརྦ་བྷ་ཡེ་བྷྱོ་མ་མ་སརྦ་སཏྭཱ་ནཱཉྩ་རཀྵ་བྷ་བ་ཏུ། ཏདྱ་ཐཱ། ཨོཾ་ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། མ་ར་མ་ར། མི་རི་མི་རི། མུ་རུ་མུ་རུ། མ་ཧཱ་ཀཱ་རུ་ཎི་ཀ།
ས་ར་ས་ར། སི་རི་སི་རི། སུ་རུ་སུ་རུ། ཙུ་རུ་ཙུ་རུ། ཙི་རི་ཙི་རི། བི་རི་བི་རི། མི་རི་མི་རི། མ་ཧཱ་པདྨ་ཧསྟ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ།


91-1-264a


མ་ཧཱ་ཤུདྡྷ་སཏྭཱ། བུདྡྷྱ་བུདྷྱ། བོ་དྷ་བོ་དྷ། བི་དྷི་བི་དྷི། བོ་དྷ་ཡ་བོ་དྷ་ཡ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུདྡྷ་སཏྭ། ཀ་
ར་ཀ་ར། ཀི་རི་ཀི་རི། ཀུ་རུ་ཀུ་རུ། མ་ཧཱ་སྠ་མ་པྲཱཔྟ། ཙ་ལ་ཙ་ལ། སཉྩ་ལ་སཉྩ་ལ། པི་ཙ་ལ་པི་ཙ་ལ། པྲ་ཙ་ལ་པྲ་ཙ་ལ། ཨེཊྚ་ཨེཊྚ། བྷ་ར་བྷ་ར། བི་རི་བི་
རི། བྷུ་རུ་བྷུ་རུ། ཏ་ར་ཏ་ར། ཏི་རི་ཏི་རི། ཏུ་རུ་ཏུ་རུ། ཨེ་ཧྱེ་ཧི་མ་ཧཱ་ཀཱ་རུ་ཎི་ཀ། མ་ཧཱ་པ་ཤུ་པ་ཏི་ཡེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་ར་
ས་ར། ཙ་ར་ཙ་ར། པ་ར་པ་ར། བ་ར་བ་ར། མ་ར་མ་ར། ལ་ར་ལ་ར་ལ། ཧ་ར་ཧ་ར། ཧ་ཧ་ཧཱི་ཧཱི་ཧཱུ་ཧཱུ། ཨོཾ་ཀཱ་ར་བྲཧྨ་བེ་ཥ་དྷ་ར། དྷ་དྷ་ར་ཧ། དྷི་རི་དྷི་རི། དྷུ་རུ་དྷུ་
རུ། ཏ་ར་ཏ་ར། ས་ར་ས་ར། ཙ་ར་ཙ་ར། ན་ར་ན་ར། བ་ར་བ་ར། ཧ་ར་ཧ་ར། རསྨི་ཤ་ཏ་ས་ཧ་སྲ་ཏི་མཎྜི་ཏ་ཤ་རཱི་ར། ཛྭ་ལ་ཛྭ་ལ། ཏ་པ་ཏ་པ། བྷཱ་ས་བྷཱ་ས། བྷྲ་
མ་བྷྲ་མ། བྷ་ག་ཝཱ་ན་སོ་མ། ཨཱ་དི་ཏྱ། ཡ་མ། བ་རུ་ཎ། ཀུ་བེ་ར། བྲཧྨནྡྲ། བཱ་ཡུ། ཨགྣི། དྷ་ན་ད། དེ་བ་རི་ཥི་ག་ཎ་ཨ་བྷྱ་རྩི་ཏ་ཙ་ར་ཎ། སུ་རུ་སུ་རུ། ཙུ་
རུ་ཙུ་རུ། མུ་རུ་མུ་རུ། གྷུ་རུ་གྷུ་རུ། ས་ན་ཏ་ཀུ་མཱ་ར། རུ་དྲྭ། བཱ་ས་བ། བིཥྞུ། དྷ་ན་ད། བཱ་ཡུ། ཨགྣི། རི་ཥི། ནཱ་ཡ་ཀ །བི་ནཱ་ཡ་ཀ། བ་ཧུ་བི་བི་དྷ་བེ་ཥ་དྷ་ར།


91-1-264b


དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ཐ་ར་ཐ་ར། གྷ་ར་གྷ་ར། ཡ་ར་ཡ་ར། ལ་ར་ལ་ར། ཧ་ར་ཧ་ར། ས་ར་ས་ར། བ་ར་བ་ར། བ་ར་དཱ་ཡ་ཀ །ས་
མནྟ་ཨ་བ་ལོ་ཀི་ཏ། བི་ལོ་ཀི་ཏ། ལོ་ཀེ་ཤྭ་ར། མ་ཧེ་ཤྭ་ར། ཏྲི་བྷུ་བ་ན་ཤྭ་ར། སརྦ་གུ་ཎ་ས་མ་ཨ་ལཾ་ཀྲྀ་ཏ། ཨ་བ་ལོ་ཀི་ཏེ་ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་ཡ་
མུ་ཡ། མུཉྩ་མུཉྩ། རཀྵ་རཀྵ་མཱཾ་སརྦ་སཏྭཾ་ཤྩ། སརྦ་བྷ་ཡེ་བྷྱཿ། སརྦོ་བ་དྲ་བེ་བྷྱཿ། སརྦོ་བ་དྲ་བེ་བྷྱཿ། སརྦོ་པ་སརྒེ་བྷྱཿ། སརྦ་གྲ་ཧེ་བྷྱཿ། སརྦ་བྷཱ་དྷི་བྷྱཿ། སརྦ་བེ་ཥ་
བྷྱཿ། སརྦ་ཛྙཱ་རེ་བྷྱཿ། ཨེ་བཾ། བཾ་དྷ་བཾ་དྷ་ན། ཏ་ཌ་ན། ཏ་རྫ་ན། རཱ་ཛ་ཏ་སྐ་ར། ཨགྣི། ཨུ་ད་ཀ །བི་ཥ། ཤསྟྲ་པ་རི་མོ་ཙ་ཀ །ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། ཙ་
ར་ཙ་ར། ཙི་རི་ཙི་རི། ཙུ་རུ་ཙུ་རུ། ཨནྡྲི་ཡ། བ་ལ་བོ་དྷྱཾ་ག །ཙ་ཏུ་ར་ཨཱཪྱ་ས་ཏྱེ་སཾ་པྲ་ཀཱ་ཤ་ཀ །ཏ་པ་ཏ་པ། ཏ་མ་ཏ་མ། ད་མ་ད་མ། ས་མ་ས་མ། མ་ས་མ་ས། དྷ་མ་དྷ་
མ། མ་ཧཱ་ཀཱ་རུ་ཎི་ཀ །མ་ཧཱ་ཏ་མོ་ཨནྡྷ་ཀཱ་ར་བི་དྷ་མ་ན། ཥ་ཊ་པཱ་ར་མི་ཏ་པ་རི་པཱུ་ར་ཀ །མ་ལ་མ་ལ། མི་ལི་མི་ལི། མུ་ལུ་མུ་ལུ། ཊ་ཊ་ཊ་ཊ། ཋ་ཋ་ཋ་ཋ། ཊི་ཊི་ཊི་ཊི། ཊུ་
ཊུ་ཊུ་ཊུ། ཋི་ཋི་ཋི་ཋི། ཋུ་ཋུ་ཋུ་ཋུ། ཨེ་ནེ་ཡ་ཙརྨྨ་ཀྲྀ་ཏ་པ་རི་ཀ་ར། ཨེ་ཧྱེ་ཧི་མ་ཧཱ་ཀཱ་རུ་ཎི་ཀ །ཨི་ཤྭ་ར། མ་ཧེ་ཤྭ་ར། མ་ཧཱ་བྷཱུ་ཏ་ག་ཎ་བྷཉྫ་ཀ། ཀ་ར་ཀ་ར། ཀི་རི་ཀི་རི། ཀུ་རུ་


91-1-265a


ཀུ་རུ། པ་ར་པ་ར། ཧ་ར་ཧ་ར། བ་ར་བ་ར། ས་ར་ས་ར། ཀ་ར་ཀ་ར། ཀ་ཊ་ཀ་ཊ། ཀི་ཊི་ཀི་ཊི། ཀུ་ཊུ་ཀུ་ཊུ། མ་ཊ་མ་ཊ། མ་ཧཱ་བི་ཤུདྡྷ་བེ་ཥ་ཡ་ན་
བཱ་སི་ན། མ་ཧཱ་ཀཱ་རུ་ཎི་ཀ་ཤྭེ་ཏ་ཡ་ཛྙོ་བ་བཱི་ཏ། རཏྣ་མུ་ཀུ་ཊ། མ་ལཱ་དྷ་ར། སརྦ་ཛྙཱ་སི་ར་སི་ཀྲྀ་ཏ་ཛ་ཊཱ་མ་ཀུ་ཊ། མ་ཧཱ་ཨདྦྷུ་ཏ། ཀ་མ་ལ་ཨ་ལཾ་ཀྲྀ་ཏ་ཀེ་ར་ཏ་ལ། དྷྱ་ན་ས་
མཱ་དྷི། བི་མོ་ཀྵ་ཨ་པྲ་ཀམྤྱ། བ་ཧུ་ས་ཏྭ་མནྟ་ཏི་པ་རི་པཱ་ཙ་ཀ །མ་ཧཱ་ཀཱ་རུ་ཎི་ཀ་སརྦ་ཀརྨ་ཨཱ་ཝ་ར་ཎ་བི་ཤོ་དྷ་ཀ །སརྦ་ཛྙཱ་ཛྙཱ་ན་པ་རི་པཱུ་ར་ཀ །སརྦ་བྱཱ་དྷི་པ་རི་མོ་ཙ་ཀ །སརྦ་
ས་ཏྭ་ཨཱ་ཤཱ་པ་རི་པཱུ་ར་ཀ །སརྦ་ས་ཏྭ་མཱ་ཤྲཱ་ས་ན་ཀ་ར་ན་མོསྟུ་ཏེ་སྭཱ་ཧཱ། ཨ་མོ་གྷཱ་ཡ་སྭཱ་ཧཱ། ཨ་མོ་གྷཱ་པཱ་ཤཱ་ཡ་སྭཱ་ཧཱ། ཨ་ཛི་ཏཱ་ཡ་སྭཱ་ཧཱ། ཨ་པ་རཱ་ཛི་ཏཱ་ཡ་སྭཱ་ཧཱ། ཨ་མི་
ཏཱ་བྷཱ་ཡ་སྭཱ་ཧཱ། ཨ་མི་ཏཱ་བྷཱ་སུ་ཏཱ་ཡ་སྭཱ་ཧཱ། མཱ་ར་སཻ་ནྱ་པྲ་མརྡ་ནཱ་ཡ་སྭཱ་ཧཱ། ཨ་བྷཱ་ཡཱ་ཡ་སྭཱ་ཧཱ། ཨ་བྷཱ་ཡ་པྲ་དཱ་ཡཱ་སྭཱ་ཧཱ། ཛ་ཡཱ་ཡ་སྭཱ་ཧཱ། བི་ཛ་ཡཱ་ཡ་སྭཱ་ཧཱ། ཛ་ཡ་
བི་ཛ་ཡཱ་ཡ་སྭཱ་ཧཱ། བ་ར་དཱ་ཡ་སྭཱ་ཧཱ། ཨ་ཀཱ་ལ་མྲྀ་ཏྱུ་པྲ་ཤཱ་མ་ནཱ་ཡ་སྭཱ་ཧཱ། ཨི་དཉྩ་མེ་ཀརྨ་ཀུ་རུ་ན་མོ་སྟུ་ཏེ་སྭཱ་ཧཱ། ཨོཾ་ར་ཎ་ར་ཎ་ཧཱུཾ་ཕཊ། ཨོཾ་ཛ་ཡ་ཧཱུཾ་ཕཊ། ཨོཾ་ཛྲ་ཛྲི་
ཛུ་སྭཱ་ཧཱ། ཨོཾ་ཧཱུཾ་ཛ་ཡ་སྭཱ་ཧཱ། ཨོཾ་ཧྲཱིཿཏྲཻ་ལོཀྱ་བི་ཛ་ཡ་ཨ་མོ་གྷ་པཱ་ཤ་ཨ་པྲ་ཏི་ཧ་ཏ་ཧྲཱིཿཧཿཧཱུཾ་ཕཊ་སྭཱ་ཧཱ། ཨོཾ་བ་སུ་བི་ཏ་སྭཱ་ཧཱ། ཨོཾ་ཨཱ་རོ་ལི་ཀ་སྭཱ་ཧཱ། ཨོཾ་བ་ཧུ་ལེ་བ་ཧུ་


91-1-265b


ལེ་སྭཱ་ཧཱ། ཨོཾ་ཨཱ་རོ་ལི་ཀ་ཧྲཱིཿཧྲཱིཿཧཱུཾ་ཕཊ་སྭཱ་ཧཱ། ནི་ཡ་ཏཱ་ཨ་ནི་ཡ་ཏ་བེ་ད་ནི་ཡ་ཨ་ཤུ་བྷ་སྱ་མེ་བྷ་ག་ཝ་ན་ཀརྨ་ཎོ་ཨ་ཤེ་ཥ་ཏཿཀྵ་ཡཾ་ཀུ་རུ་སྭཱ་ཧཱ། ཨོཾ་པདྨ་ཧ་སྟ་ཡ་སྭཱ་ཧཱ། ཨོཾ་བུདྡྷ་
དྷརྨ་སཾ་གྷཱ་ཡ་སྭཱ་ཧཱ། རབས་ཆད་ཐོད་པར་རོ་བསྲེགས་ས། །ཉུངས་ཀར་སེར་པོ་དྲི་ཆུར་བཅས། །བསྐྱེད་དེ་མྱུ་གུས་སྔགས་སྟོང་བརྗོད། །འབྲས་བུ་ལ་ནི་ཁྲི་བརྗོད་བྱ། །ལུས་
ལ་ཐོགས་ན་བྱད་སྟེམས་སོགས། །ནད་དང་གདོན་རྣམས་མྱུར་དུ་སེལ། །གཞན་དག་ལས་རྣམས་གང་ལ་ཡང༌། །བདུན་བདུན་གྲངས་ཀྱི་སྔགས་ཀྱི་སྦྱར། དེ་ནས་བཅོམ་ལྡན་ཐུབ་པ་
ཆེས། །ལྟོས་འགྲོ་བས་ནི་རབ་རྒྱལ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་ཧ་ལ་ཧ་ལ་ཡ། །རྩ་བའི་རིག་སྔགས་འདི་གསུངས་
སོ། །ན་མོ་རཏྣ་ཏྲ་ཡ་ཡ། ན་མཿསརྦ་བུདྡྷ་བོ་དྷི་སཏྭ་ཡ། སརྦ་སུ་རེ་ཤྭ་རཱ་ཡ། ན་མཿཨཱཪྱ་བ་ལོ་ཀི་ཏེ་ཤྭཱ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུཾ་ཎི་ཀཱ་ཡ། ན་མོ་མ་ཧཱ་སྠ་མ་
པྲཔྟ། ཨཱཪྱ་མཻ་ཏྲི། ཨཱཪྱ་མཉྫུ་ཤྲི། ཨཱཪྱ་བཛྲ་པཱ་ཎི་ཨ་དྷི་ཀཾ་བོ་དྷི་སཏྭ་མ་ཧཱ་སཏྭེ་བྷྱཿཨ་ཏ། ན་མཿགྲི་ཏྭཾ་བྷ་ག་ཝཱ་ན་ཨཱཪྱ་བ་ལོ་ཀི་ཏེ་ཤྭ་ར་ཏྭཾ་ཧྲྀ་ད་ཡ་སརྦ་ཀརྨ་པ་དཿསརྦ་གྲ་ཧོ་ཙྪ་ད་ན་
ཀ་རཾ། བྷ་བ་ཨ་མ་ར་ཎི་བི་ནཱ་ཤཱ་ཀ་བ་ཤཱི་ཏཾ། སྱད་ཡ་རྡེ་དཾ་ཧེ་བོ་དྷི་སཏྭ། མ་ཧཱ་བོ་དྷི་སཏྭ། པྲ་ཡ་བོ་དྷི་ས་ཏྭ། ཧཱ་ཧཱ་ལ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བ་ར་མ་མཻ་ཏྲི་ཙི་ཏ་ཏི་ཏི་ཏ་ཀཱ་རུ་ཎི་ཀ།

91-1-266a


ཀུ་རུ་ཀུ་རུ། ཀྵ་མ་གྷ་མ་བི་ཧཾ་ག་མ་པི་ཡ་ཏི། བི་ཛ་ཡནྟི། མ་ཧཱ་བི་ཛ་ཡནྟི། དྷུ་རུ་དྷུ་རུ། དྷ་ར་དྷ་ར། ཙ་ཡནྟྲ་མནྟྲ། ན་མོ་མེ་ཧྱ་དྷི། སརྦ་སཏྭ་བྷ་ཡ། པྲ་ད་
ས་ཧ་ར་ཧ་ར། ཧ་རི་བྷ་ཧྱ་ནོ་ཏྡྷ། བཱ་བཱ་བཱ་བཱ། བྷ་བ་ནཱ་ག་ཀུ་རུ་ཀུ་རུ། ཀུ་རུ་ཏུ་རུ། གྷཱུ་རུ་གྷཱུ་རུ། སུ་རུ་སུ་རུ། མ་ར་མ་ར། ཙུ་རུ་ཙུ་རུ། སུ་པྲ་སི་དྷ། སཏྭ་མ་བི་མ་ལ། ཕ་ལ་ཕ་ལ། མུརྟེ་
ཨཱཪྱ་བ་ལོ་ཀི་ཏེ་ཤྭ་རཱ་ཡ། པ་ར་མ་ཀཱ་རུ་ཎི་ཀ་ཀྲིཥྞ་ཛྙཱ་ན་དྷ། ཛ་ཊཱ་མུ་ཀུ་ཊ་བི་ལཾ་བྷ། པྲ་ལཾ་བྷ། ཙ་ལེ་ཙ་ལེ། མ་ལ་མ་ལ། ཀ་ལ་ཀ་ལ། ཧ་ལ་ཧ་ལ། ག་ལ་ག་ལ། ཏ་ལ་ཏ་ལ།
ད་ལ་ད་ལ། ན་ལ་ན་ལ། ཏུ་རུ་ཏུ་རུ། ཧུ་ལུ་ཧུ་ལུ། ཧི་ལི་ཧི་ལི། ཧེ་བོ་དྷི་སཏྭ། ན་མ་སྟྱ་དྷཱ་ནུ། ཧཱུཾ་ཧཱུཾ་ཧཱུཾ་།ཧྲཱིཿཀུ་རུ་ཀུ་རུ། ཧྲྀ་ད་ཡ། ཨ་ནུ་སྨ་ར། ས་མ་ཡ་ཨ་ནུ་སྨ་ར། ཛཱ་ཏི་ཨ་ནུ་སྨ་
ར། ཨི་དཾ་མཻ་ཀཪྱཾ་ཀུ་རུ། མ་ནོ་ར་ཐཾ་མེ། པ་རི་པཱུ་ར་ཡ། སིདྡྷྱནྟུ་མེ་མནྟྲ་པ་དཱ་ནི་སྭཱ་ཧཱ། སྔ་པར་ཁྲུས་བྱས་གོས་གཙང་གྱོན། །བཅོམ་ལྡན་སྤྱན་སྔར་ཉིན་རེ་བཞིན། །བ་ལྕི་ས་ལ་
མ་ལྟུང་བས། །དཀྱིལ་འཁོར་གྲུ་བཞི་ལྷམ་པ་ནི། །བཅུ་གསུམ་བཟླས་ནས་བྱུག་པར་བྱ། །ལྷག་མས་ནད་རྣམས་ཐམས་ཅད་ལ། །བྱུགས་པ་ཙམ་གྱིས་སོས་པར་ངེས། །ཟླ་
བ་དྲུག་གིས་བདུད་རྣམས་ཞི། །འདོད་པ་ཐམས་ཅད་སྐོངས་གྱུར་ཏེ། །མཚམས་མེད་ལྔ་བྱས་མིས་ཀྱང་འགྲུབ། །གལ་ཏེ་གྲུབ་པར་མ་གྱུར་ན། །བདག་གིས་མཚམས་མེད་


91-1-266b


ལས་བྱས་ཏེ། །དུས་གསུམ་སངས་རྒྱས་ཀུན་སྲུང་ཡིན། །སྙིང་རྗེས་སྙིང་རྗེ་ཅན་འགྲུབ་འགྱུར། །ལྡང་བས་ཁྲོ་བ་འགྲུབ་འགྱུར་ཏེ། །རྟག་པའི་གནས་འདོད་བློ་གྲོས་ཅན། །
རྣམ་པར་མི་རྟོག་བཏང་སྙོམས་ཀྱིས། །འདོད་པ་ཀུན་འགྲུབ་ཞེན་པས་བྱིན། །ཡིད་ལ་བྱེད་པས་འཆིང་བར་འགྱུར། །སེའུ་བོ་ཆེ་ཡི་ལྕུག་མ་ལ། །རོ་བསྲེགས་ཐལ་བ་ཁྲི་ཕྲག་
བདུན། །བསྔགས་ནས་གཏོར་བས་ཆར་ཆེས་པ། །ཆར་པ་མྱུར་དུ་འཆད་པར་བྱེད། །དྲི་ཆུ་གླ་རྩིར་བཅས་པས་ནི། །སྦྲུལ་གྱི་གདུག་པ་སེལ་བར་བྱེད། །ལྟོ་འཕྱེའི་རིགས་དང་སྦྲང་རྒོད་
སོགས། །འཇིགས་པ་རྣམས་ནི་འགྲིབ་པའི་ཕྱིར། །དེ་ནས་བཅོམ་ལྡན་ཐུབ་པ་ཆེས། །ཤེས་རབ་རྣམ་གྲོལ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་
ཐུགས་ཀྱི་རྡོ་རྗེ་ལས། །མགོན་པོ་པདྨ་རྒྱན་ལུང་གི །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭཱ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་
ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་ཨཱཪྱ་ཨ་མི་ཏཱ་བྷཱ་ཡ། ཏ་ཐ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མོ་མ་ཧཱ་སྠཱ་མ་པྲཱཔྟཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བི་
པུ་ལེ་བི་མ་ལ། སུ་པྲ་ཏི་པུ་ལ། སཱུརྱ་ཤ་ཏ་ཡཾ། ཨ་སཾ་གེ་ཡ། སཱུརྱཱ་ཤ་ཏ་ས་ཧ་སྲ། ཨ་དྷི་ཀ་ར། ཨེ་བྷ་བ་ཏི་མུརྡྷ་ཡེ། མ་ཧཱ་མ་ཎི་མུ་ཀུ་ཊ་ཀུཎྜ་ལ། ཨ་ལཾ་ཀཱ་ར་དྷ་ར་ཎི། བྷ་ག་བ་ཏེ་


91-1-267a


པདྨ་མཱ་ལེ། སརྦ་ལོ་ཀ་ཨ་པཱ་ཡ་ཤ་མ་ན་ཡེ། བི་བི་དྷ་མུ་ཁ་སཾ་བེ་ཤ་།ཨ་བ་ཤ་སརྦ་སཏྭ་པ་རི་མོ་ཙ་ཀཱ་ཡ། བྷུརྦྷུ་བ་སྭཱ་ཧཱ། མ་ཧཱ་ལོ་ཀེ་ཤྭ་རཱ་ཡ། ན་
མ་སྠཱ་མི་ར་པ་དྲ་བི་ནཱ་ཤ་ཀ །ར་ག་བེ་ཤ་མོ་ཧཱ་ཛྭ་ལ་ཤ་མ་ཀ་ཤ་ས་མ་ཤ་ན་ཀཱ་ར། རཀྵ་ཀ་སརྦ་ཨ་བྷ་ཡ་དུརྒ་ཏི་པྲ་ཤ་མ་ན་ཀཱ་ར། སརྦ་ས་མ་ཤ་ན་ཀཱ་ར། སརྦ་ཨཱ་ཤ་པ་རི་
པཱུ་ར་ཀ་།སརྦ་ཐཱ་ག་ཏཱ་སཾ་བཾ་དྷ་ན་ཀ་ར་ཨེ་ཧྱེ་ཧི། མ་ཧཱ་བོ་དྷི་སཏྭ་བ་ར་ད། པདྨ་ཨ་པ་ལོ་ཀ་སཾ་བུདྡྷོ། །མ་ཧཱ་ཀཱ་རུ་ཎི་ཀཱ་ཡ། ཛ་ཊ་མུ་ཀུ་ཊ། ཨ་ལཾ་ཀྲྀ་ཏ་ཤི་ར་མ་ཎི། ཀ་ན་ཀ་
རཱ་ཛ་ཏ། བཛྲ་བཻ་ཌཱུཪྱ་ཨ་ལཾ་ཀྲི་ཏ་ཤ་རཱི་ར་ཨ་མ་ཛ་ཏ་ཛ་ན་ཀ་མ་ཨ་ལཾ་ཀྲྀ་ཏ་པྲ་བྷ་ར་ཎ་ཤ་ཏ་ས་ཧ་སྲ་ཨ་པི་ལ་ཤ་ཏ་ཀཱ་ཡ། མ་ཧཱ་བོ་དྷི་སཏྭ་བ་ར་ད། བི་དཾ་ཁ་ད་མ། བི་ནཱ་
ཤ་ཡ་བི་ནཱ་ཤཱ་ཡ། མ་ཧཱ་ཡནྟྲ་མ་ཀླེ་ཤ་ཀ་པ་ཏ། ཨ་བ་བོ་དྷི་བྷ། བོ་དྷི་ཡནྟྲ། གྷ་ར་ཙ་ར། ཀ་པྲ་མ་ཐ་ན་ཀ་ར། པུ་རུ་ཥ། པདྨ་པུ་རུ་ཥ། སཾ་པྲ་ར་ཎ། པུ་རུ་ཥ་སིཾ་ཧ། བི་ར་བི་
ར། ཛ་སུ་ཏནྟ་ཌ་བི་ར་བྲྀ་ཏ། དྷ་མ་དྷ་མ། ས་མ་ས་མ། དྷུ་རུ་དྷུ་རུ། པྲ་ཤ་ས་མ་ཡ་པྲ་ཤ་ས་མ་ཡ། ཀི་རི་ཀི་རི། བྷི་བི་རི་བྷི་བི་རི། ཙི་རི་ཅ་རི། སི་རི་སི་རི། སུ་རུ་སུ་རུ། དྷི་རི་དྷི་རི།
བི་དྷི་རི་བི་དྷི་རི། བི་རི་བི་རི། མུ་རུ་མུ་རུ། མུ་ཡ་མུ་ཡ། མུཉྩ་མུཉྩ། དྱུ་ནུ་དྱུ་ནུ། བི་དྱུ་བི་དྱུ། དྷུ་རུ་དྷུ་རུ། ག་ཡ་ག་ཡ། བྷཱ་ཏ་ཡ་བྷཱ་ཏ་ཡ། ཧ་ས་ཧ་ས། པྲ་ཧཱ་ས་པྲ་ཧཱ་ས། ནཱ་ག་བི་


91-1-267b


བི་དྷ་ཀེ་ཤ་སེ་ས་ན། ཧ་ར་ཧ་ར། སཾ་ཧ་ར་སཾ་ཧ་ར། དུ་རུ་དུ་རུ། མ་ཧཱ་མཾ་ག་ལ་ཀ་ར་ཎི། ཤ་ཏ་པྲ་སེ། ཀ་བ་ཨ་བ་བྷ་ས་བི་བི་དྷ་བ་ས་ན་ཤ་མ་ཀ་ཤ་ས་ཀ །རཱ་ག་ཀཱ་མ་མ་ཧཱ་བོ་དྷི་སཏྭ། བྷ་
ར་བྷ་ར་སྭཱ་ཧཱ། ཐུབ་པོ་ཤེ་དང་ཤུ་དག་ལ། །ཁྲི་ཕྲག་བཟླས་ནས་འཐུངས་པས་ནི། །ཤེས་རབ་ཆེན་པོ་འཕེལ་བར་བྱེད། །ནད་ལ་མཐུན་པའི་སྨན་དང་སྦྱར། །པདྨའི་རྩ་བ་ཀ་རར་
བཅས། །ཉི་ཤུ་རྩ་གཅིག་ཡང་ན་བདུན། །སྔགས་བརྗོད་སྔ་བར་མིད་པར་བྱ། །དེ་ཡང་དབྱངས་སྙན་ཤེས་རབ་འཕེལ། །དེ་ནས་བཅོམ་ལྡན་ཐུབ་པ་ཆེས། །དགོངས་པ་བླ་མེད་ཅེས་
བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །མགོན་པོ་རྡོ་རྗེ་ཆེན་པོ་ཡི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་
ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་བྷ་ག་བ་ཏེ། བཻ་རོ་ཙ་ན་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། སརྦ་ཨཱ་ཛྙཱ་ཡ།
ཨནྡྲ་ཀཱ་ར། མཱ་མ་ཡ་ཏྲ། ཏདྱ་ཐཱ། ཨོམ་སཱ་དྷ་ནི་སཱ་དྷ་ནི། སིདྡྷེ་སིདྡེ། སིདྡྷེ་དྷ་ར། བྷ་ག་བ་ཏེ། བ་རཾ་པ་ར། ཀླེ་ཤ་དི་བ་ན། ཨཱ་ཛྙཱ་ཤེ་ཥ་མ་ནི་ཤ་མ་ཡ། སརྦ་པཱ་པ་བི་ཤུདྡྷེ། དྷ་མ་ནི་དྷ་མ་ནི། མཱ་ལཱ་
ཛྙཱ་ག་ཙ་ར་ཎི་སཱ་ཤཾ་མུརྡྷི། སུ་ཁ་ར་པྲ་ཏེ། སརྦ་ཀླེ་ཤ་ད་པ་ནི། བི་དྷ་མ་ནི་བི་དྷ་མ་ནི། བི་ནཱ་ཤ་བི་ནཱ་ཤ། བི་ནཱ་ཤ་ཡ་བི་ནཱ་ཤ་ཡ། བྷ་བ་ག་ཏེ། པུ་ར་ས་བི་མ་ལ་བ་དྷི། ས་ར་ས་ར།

91-1-268a


སི་རི་སི་རི། སུ་རུ་སུ་རུ། པྲ་ས་ར་པྲ་ས་ར། བི་ས་ར་བི་ས་ར། ཨཱ་ཛྙཱ་མ་ཨི་ཏི་ས་ཧཱ་སྲ་ཎཱཾ། ཙིཏྟ་ཀཱ་རཱ་མ། ཨ་པ་ར་ཎ་ཀྵ་པ་ཡཱ་མི་ཏ་སུ་བྷཱུ་ཏ་
བི་ཤ་ཡ། པཱ་ཤ་བི་ད་ནི་པཱ་ར་མི་ཏ་བྷཱ་ཛྙཱ་ན་གོ་ཙ་རེ། པཱ་ཤ་ཤ་བ་ཏི། ཤ་ཤ་མཱ་ལེ་ན་ཀཱ་ར་ཎ་གོ་ཙེ་རེ། མ་ཧཱ་ཛྙཱ་ན་ཨ་བྷི་ཥེ་ཀ་མ་ཏི་སུ་བི་ནི་ཤྩི་ཏཾ་ད་དྷ། ཧ་ཧེ་བྷ་ག་བ་ཏེ་
མ་ཧཱ་ཀཱ་རུ་ཎི་ཀཱ་ཡ། ཀུ་རུ་ཀུ་རུ། བི་ཤི་དྷམ་བ་ན། མ་མ་སརྦ་སཏྭ་བྷོ་མ་ཧཱ་ཀཱ་རུ་ཎོ་ཏ་སཱ་དྷ་ཀེ་ན། སཉྩ་སཉྩ་སཾ་བརྟ་ཡ། སཾ་བྷ་ལ་པྲ་རོ་ཧ་ཡ་མ། མ་ཧཱ་ཀཱ་རུ་ཎི་ཀཱ་ཡ། བི་
ཛ་ཡ་པ་རི་ཤུདྡྷཱ་ཡ། ཨ་མུ་ཀ་བི་ཀུ་རུ་བི་ཛ་ཡ་ན། ས་ར་ས་ར། མེ་གྷ་ག་ཏེ། མཱ་མཱ་མཱ། བོ་དྷི་ཙི་ཏྟ་ཏཾ་ས་མ་བུདྡྷེ་མ་སནྟུ་ཥེ། བོ་དྷི་མི་རི་ཀཱ་ར་ཎི། བུདྡྷི་བོ་དྷི་པྲ་དེ། ན་ར་
ཀ་པྲེ་ཏ་ཏི་ཪྱ་ཀ་ག་ཏུ་དུ། ཁ་གུ་ལ་ནི། དེ་བ་མ་ནུ་ཥྱ་ག་ཏི་སཾ་བི་ད་ནི། བི་ག་ཏོ་ཀླེ་ཤ་སརྦཱ་ནུརྡ་དྷརྨ། པ་རི་པཱུ་ར་ཎི་བཛྲ་དྷརྨི་སདྷྱཾ་ཏུ་མ་མནྟྲ་བཱ་དཱ་ནི་སྭཱ་ཧཱ། སྔ་བར་ལངས་
ནས་ཁྲུས་བྱས་ཏེ། །སྐྱིལ་ཀྲུང་མཉམ་བཞག་ཕྱག་རྒྱ་ཅན། །ཡིད་ཀྱིས་ཕྱག་འཚལ་ཉི་ཤུ་གཅིག །རྡོ་རྗེ་ཆོས་ལ་དད་པས་བརྗོད། །བརྒྱད་དང་བཅུ་བཞི་བཅོ་ལྔ་ལ། །གོས་
གསར་གྱོན་ནས་གསོ་སྦྱོང་བླང༌། །མེ་ཏོག་ཙནྡན་དཀར་སོགས་མཆོད། །དོན་གྲུབ་སྡིག་སེལ་ཤེས་རབ་འཕེལ། །དེ་ནས་བཅོམ་ལྡན་ཐུབ་པ་ཆེས། །བདུད་རྣམས་


91-1-268b


འཇོམས་པ་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ནས། །སྐུ་གསུང་ཐུགས་ཀྱི་རྡོ་རྗེ་ལས། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་
ལོ་ཀེ་ཏེ་ཤྭཱ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ན་མོ་བྷ་ག་ཝ་ཏེ། ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱཱ་
བ་ལོ་ཀེ་ཏ་ཤྭ་རཱ་ཡ། ཧ་རི་ཧ་རི། བི་དྷ་ན་དྷ་མ་ཀ །བོ་དི་སཏྭཱ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཨི་ལི་མི་ལི། ཅི་ལི་ཙི་ལི། ཏུ་ལེ་ཏུ་ལེ། ཀུ་རུ་མེ་ཀུ་རུ་མེ། སི་རི་
སི་རི། བི་སི་བི་རི། ཙ་ར་ཡ། བི་ཤ་རེ། གྷོ་རི། གནྡྷ་རི། ཏྲ་མི་ཎི། མ་ཏཾ་གི །པུཀྐ་སི། ཀ་ཊ་ཡ། མཱ་ལ་ཙཎྜ་ལི། ཧུ་རུ་མ་ལི་ནི། ཙི་ལི་ཙི་ལི། གྲ་ན་སོ་མ་དཪྴ་ནེ་ཀུ་རུ།
ཙནྡྲ་མུ་ཁི། ལ་གྷུ་མ་ཎ་ཡ་མ་ཏི། ཨཱཪྱ་དཀྵི་ཎ་བུདྡྷ། སརྦ་བིདྱ་ནཱཾ། མ་མ་པྲ་སཱ་དྷ་ནི། སརྦ་བིདྱ་ནཾ། ཨཱི་ཤྭ་རི་སྭཱ་ཧཱ། ན་མཿསརྦ་ཏ་ཐཱ་ག་ཏ་ནཾ། སརྦ་ཨཱ་པ་རི་པཱུ་ར་ཀཱ་
ན། ཏདྱ་ཐཱ། ཨོཾ་ཧ་ཧ་ཧ། མ་མ་མ། དྷི་རི་དྷི་རི། ཧི་རི་ཧི་རི། ཤཱ་ཏེ་པྲ་ཤཱཾ་ཏེ། སརྦ་པཱ་པ་ཀྵ་ཡཾ་ཀ་རི། ཨ་བ་ལོ་ཀཱ་ཡ་ཀཱ་རུ་ཎི་ཀ །བོ་དྷི་ཙིཏྟ་ཏཾ་མ་ན་སི་ཀུ་རུ་བ་ཡ་ལོ་
ཀཱ་ཡ། མ་མ་སྨ་ར་སྨ་ར་མནྟ་ཡ་པཱུརྦེ། སཏྱ་ཨ་དྷིཥྛ་ན་ཀྲྀ་ཏཾ་ཏེ་ན་ས་ཏྱེ་ན། ས་ཙི་བ་ཙི་ནཱཾ། སརྦ་ཨཀྵ་མེ། པ་རི་པཱུ་ར་ཡ། བུདྡྷ་ཀྵེ་ཏྲ་མེ། པ་རི་ཤོ་དྷ་ཡ། མ་མེ་


91-1-269a


ཀཤྩ། པི་ཧེ་ཐ་ནོརྠ་བུདྡྷ་ཨ་དྷིཥྛ་ནཾ་སྭཱ་ཧཱ། ཏདྱ་ཐཱ། ཨོཾ་ཛེ་ཏེ་ཛེ་ཏེ། མ་ཧཱ་ཛེ་ཏེ་ཡཾ། མ་མ་ཀཱ་ཡ། དུཤྩ་རི་སྟམྦྷ་བྷ། ག་དུཤྩ་རིསྟམྦྷ། མ་ནོ་དུཤྩ་
རི་སྟམྦྷ། དྷ་རི་ཏ་ཏྲ་སྟམྦྷ། ཏ་ཏ་སརྦཾ་ཀྵཱ་པ་ཡ། ཨ་ལོ་ཀ་ཡ། བི་ལོ་ཀ་ཡ། སརྦ་ཏ་ཐ་ག་ཏཱ། དྷ་རི་ཥ་ཎི་ཙི་མ་ཧཱ་བིཥྐཾ་ཀྵ་མི་ད་པོ་ད་སེ་ད་དྷ་རི་ཥཱ་ཎཱཾ། མ་དྷུ་མ་དྷུ། ཨ་
བ་བྷཱ་ས་མེ་དྷ་རི་ཥཱ་ཎཱཾ། སརྦ་མ་ཀུ་ཤ་ལ་ཨ་བྷི་བ་ར་དཾ་ད་ན་མཿསརྦ་ཏ་ཐཱ་ག་ཏཱ་ནཱཾ། ན་མ་ཨཱཪྱ་བ་ལོ་ཀེ་ཏ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་
ཡ། སྨ་ར་པྲ་ཏི་ཛྙཱ་མ་ཧཱ་སཏྭ་སི་དྷྱཾ་ཏུ་མེ་མནྟྲ་པ་དཻཿསྭཱ་ཧཱ། སྔགས་འདི་གུར་གུམ་ཙནྡན་གྱིས། །གྲོ་ག་ལ་བྲིས་སྐུའི་མཆོག་རྟེན། །སྐུ་གདུང་བཅས་པར་གཞུག་
པར་བྱ། །ཡང་ན་སྐུ་གདུང་བཅས་པ་ཡི། །སྤྱན་རས་གཟིགས་དབང་སྐུ་ལ་གདགས། །ཚེས་བརྒྱད་ནས་ནི་ཉ་ཡི་བར། །བུམ་པ་མཆོད་པ་བརྒྱད་པ་བཤམས་
ཏེ། །དྲི་ཡི་ཁ་དོག་སྣ་ཚོགས་པའི། །འོ་ཐུག་ཞོ་དང་འབྲས་ཅན་མར། །ཙནྡན་དཀར་པོ་དྲི་ག་པུར། །གཏོར་མ་དཀར་དམར་བཅས་པའོ། །གཙོ་བོའི་མདུན་དུ་དཔེ་
མེད་ས། །གཡས་སུ་དུང་ཅན་འཇིགས་སམ་གཡོན། །སྣ་མའི་མེ་ཏོག་བརྒྱ་རྩ་བརྒྱད། །གཏོར་ཞིང་དུས་གསུམ་མཆོད་དེ་བཀྲུ། །སྡིག་སྦྱངས་རྨི་ལམ་འོད་དུ་


91-1-269b


འབར། །བདུད་རྣམས་ཟློག་པར་བྱེད་པ་ལ། །རྩེ་གསུམ་སོར་བརྒྱད་ཚད་ལྡན་ལ། །ཐོད་པ་སྐམ་པོ་སོར་དྲུག་སྟེ། །དབུས་སུ་རྡོ་རྗེ་རྩེ་ལྔ་པ། །སེང་ལྡེང་ཡུ་བ་ཁྲུ་གང་པ། །དེ་ཡི་
རྟེན་ཡང་སོར་དྲུག་སྟེ། །དེ་ནི་ཟུར་བརྒྱད་ལྡན་པ་ལ། །རྡོ་རྗེ་འཁོར་ལོ་རིན་པོ་ཆེ། །པདྨ་རལ་གྲི་ལྕགས་ཀྱུ་མདའ། །མདུང་རྣམས་གཡས་ནས་བསྐོར་བར་དགོད། །ཉི་ཤུ་རྩ་
གཅིག་བརྗོད་བྱ་སྟེ། །མཚན་མོ་སྔགས་སུ་གཟུགས་པར་བྱ། །དེ་ནས་བཅོམ་ལྡན་ཐུབ་པ་ཆེས། །དུག་གི་ཚོགས་རྣམས་འཇོམས་པ་ཡི། །ཏིང་ངེ་འཛིན་ལ་སྙོམས་ཞུགས་
ནས། །རྗེ་བཙུན་མགྲིན་པོ་སྔོན་པོ་ཡི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་
ཀཱ་རུ་ཎི་ཀཱ་ཡ། ཏདྱ་ཐཱ། སརྦ་བནྡྷ་ཙྪེ་ད་ན་ཀཱ་རཱ་ཡ། སརྦ་པཱ་པཾ་ས་མུ་དྲོ་ཙྪེ་ད་ན་ཀཱ་རཱ་ཡ། སརྦ་བྱཱ་དྷི་པྲ་ཤ་མ་ན་ཀ་རཱ་ཡ། སརྦ་ཨི་ཏྱུ་པ་དྲ་བ་བི་ནཱ་ཤ་ན་ཀ་རཱ་ཡ། སརྦ་བྷ་ཡེ་
ཥུ་ཏྲ་ནཱ་ཡ་ཏ་སྱ་ན་མསྐྲི་ཏཾ། ཨི་མ་ཨཱཪྱ་བ་ལོ་ཀི་ཏེ་ཤྭ་ར་ཏ་བ་ནཱི་ལི་ཀཎྛ་ནཱ་མ་ཧྲྀ་ད་ཡ་མཱརྟ་ཡ་ཥྱཱི་མི་སརྦ་ཨརྠ་སཱ་དྷ་ནཱཾ་ཤུ་བྷ་ཙེ་ཏ་ནཱཾ། སརྦ་སཏྭ་ནཱཾ། པཱ་པཾ་མཱརྒ་བི་ཤོ་དྷ་ཀཾ།
ཏདྱ་ཐཱ། ཨ་བ་ལོ་ཀི་ལོ་ཀ་མ་ཏི། ལོ་ཀ་ག་ཏེ། ཨེ་ཧྱེ་ཧི། མ་ཧཱ་བོ་དྷི་སཏྭ། ཧེ་བོ་དྷི་སཏྭ། ཧེ་མ་ཧཱ་བོ་དྷི་སཏྭ། ཧེ་པྲི་ཡ་བོ་དྷི་སཏྭ། ཧེ་མ་ཧཱ་ཀཱ་རུ་ཎི་ཀ །སྨ་ར་ཧྲི་ད་ཡཾ།


91-1-270a


ཨེ་ཧྱེ་ཧེ། ཨཱརྱཱ་ཨ་བ་ལོ་ཀི་ཏེ་ཤྭ་ར། པ་ར་མ་མཻ་ཏྲི་ཙིཏྟ་ཀཱ་རུ་ཎི་ཀ། ཀུ་རུ་ཀུ་རུ་ཀརྨ། སཱ་དྷ་ཡ་སཱ་དྷ་ཡ། བིདྱ། དེ་ཧི་དེ་ཧི་མེ། ཨ་ར་
ག་མཾ་གསུམ། བི་ཧཾ་ག་མི་ཧ་སིདྷ། ཡོ་གི་ཤྭ་ར། ཧུ་དུ་ཧུ་དུ། བཱིཪྱ་ནྟེ། མ་ཧཱ་བཱིཪྱནྟེ། དྷ་ར་དྷ་ར། དྷ་ར་ཎེ་ཤྭ་ར། ཛྭ་ལ་ཛྭ་ལ། བི་མ་ལཱ་མ་ལ་མུ་རྟེ། ཨཱརྱཱ་བ་ལོ་ཀི་ཏེ་
ཤྭ་ར། ཀྲྀཥྞཱ་ཛིན་མུ་ཀུ་ཊ། ཨ་ལཾ་སྐྲྀ་ཏ་ཤ་རཱི་ར་ལམྦ་པྲ་ལཾ་མ་བི་ལམྦ། མ་ཧཱ་སིདྡྷ་ཤུདྡྷ་དྷ་ར། བ་ལ་བ་ལ། མ་ཧཱ་བ་ལ། མ་ལ་མ་ལ། མ་ཧཱ་མ་ལ། ཛྭ་ལ་ཛ་ལ།
མ་ཧཱ་ཛྭ་ལ། ཀྲྀཥྞཱ་པཀྵ་ཀྲྀཥྞ་བརྞྞ་ཀྲྀཥྞ་པཱ་ཤ་ནཱི་རྒྷཱ་ཏ་ན། ཧེ་པདྨ་ཧ་སྟ། ཛ་ཡ་ཀ་ར་ཎི་ཤྭ་ཙ་རེ་ཤྭ་ར། ཀྲྀཥྞ་སརྦ་ཀྲྀ་ཏ་ཡཛྙོ་པ་བཱི་ཏ། ཨེ་ཧྱེ་ཧི་ཝ་རཱ་ཧ་མུ་ཁི། ཏྲི་པུ་ར་
ད་དྷ་ནི་ཤྭ་ར། ནཱ་རཱ་ཡ་ཎ། བ་ལ་རཱུ་པ་བེ་ཥ་དྷ་རི། ཧེ་ནཱི་ལ་ཀཎྛ། ཧེ་མ་ཧཱ་ཧ་ལ་ཧ་ལ། བིཥ་ནི་རྫི་ཏ། ལོ་ཀ་སྱ་རཱ་ག་བི་ཥ་ནཱ་ནཱ་ན། དྭེ་ཥ་བི་ཥ་ནཱ་ཤ་ན། མོ་ཧ་བི་
ཥ་ན་ཤ་ན་ནི་རྨོཀྵ་ཎ། ཧུ་ལུ་ཧུ་ལུ། མུཉྩ་མུཉྩ། མུ་ཧུ་མུ་ཧུ། ཧ་ལ་ཧ་ལ། མ་ཧཱ་པདྨ་ནཱ་བྷྲི། ས་ར་ས་ར། སི་རི་སི་རི། སུ་རུ་སུ་རུ། བུདྷྱ་བུདྷྱ། བོ་དྷྱ་ཡ་བོ་དྷ་ཡ། ཏ་
ཝ་ནཱི་ལ་ཀཎྛ། ཨོ་དྷྱེ་ཧི། བཱ་མ་སྠི་ཏ་སི་ཧ་མུ་ཁ། ཧ་ས་ཧ་ས། མུཉྩ་མུཉྩ། མ་ཧཱ་ཨཊྚ་ན་རྞཱི་དི་ནེ། ཨེ་དྷྱེ་ཧི། བྷོ་བྷོ་མ་ཧཱ་སིདྡྷ། ཡོ་གི་ཤྭ་ར། བནྡྷ་བནྡྷ་བཱ་ཙི། སཱ་དྷ་


91-1-270b


ཡ་སཱ་དྷ་ཡ། བིདྷྱཾ། སྨ་ར་སྟཾ་ཧེ་བྷ་ག་ཝཱ་ན། ལོ་ཀ་བི་ལོ་ཀ་སྟཾ། ཏ་ཐཱ་ག་ཏཱཾ། ད་དཱ་ཧེ་མེ་དཪྵ་ཎཾ། བྲ་སཱ་དྷ་ཡ་མེ་སྭཱ་ཧཱ། སིདྡྷ་ཡ་སྭཱ་ཧཱ། མ་ཧཱ་སིདྡྷ་ཡ་སྭཱ་ཧཱ། སིདྡྷ་ཡོ་
གཱི་ཤྭ་རཱ་ཡ་སྭཱ་ཧཱ། ནཱི་ལ་ཀཎྛཱ་ཡ་སྭཱ་ཧཱ། བཱ་རཱ་ཧ་མུ་ཁཱ་ཡ་སྭཱ་ཧཱ། སིཾ་ཧ་མུ་ཁཱ་ཡ་སྭཱ་ཧཱ། མ་ཧཱ་ན་ར་སིཾ་ཧ་མུ་ཁཱ་ཡ་སྭཱ་ཧཱ། སིདྡྷ་བིདྱཱ་དྷ་རཱ་ཡ་སྭཱ་ཧཱ། པདྨ་ཧ་སྟཱ་ཡ་སྭཱ་ཧཱ།
མ་ཧཱ་པདྨ་ཧ་སྟ་ཡ་སྭཱ་ཧཱ། བཛྲ་ཧ་སྟཱ་ཡ་སྭཱ་ཧཱ། མ་ཧཱ་བཛྲ་ཧ་ཡ་སྭཱ་ཧཱ། ཀྲྀཥྞ་སརྦ་ཀྲ་ཏ་ཡཛྙཱ་པ་བཱི་ཏ་ཡ་སྭཱ་ཧཱ། མ་ཧཱ་ཀཱ་ལ་མུ་ཀུ་ཊ་དྷ་རཱ་ཡ་སྭཱ་ཧཱ། ཙཀྲ་ཨཱ་ཡུ་དྷ་དྷ་རཱ་ཡ་
སྭཱ་ཧཱ། ཤཾ་ཁཾ་ཤབྡ་ན་རྞཱི་ད་ན་ཀ་རཱ་ཡ་སྭཱ་ཧཱ། བོ་དྷ་ན་ཀ་རཱ་ཡ་སྭཱ་ཧཱ། བཱ་མ་སྐནྡྷ་དེ་ཤ་སྠི་ཐ་ཀྲྀཥྞ་ཛི་ནཱ་ཡ་སྭཱ་ཧཱ། བཱ་མ་ཧ་སྟ་བྱཱ་གྷཱ་ཙརྨ་ནི་བ་ས་ནཱ་ཡ་སྭཱ་ཧཱ། ལོ་ཀེ་ཤྭ་རཱ་
ཡ་སྭཱཧཱ། མ་ཧཱ་ལོ་ཀེ་ཤྭ་རཱ་ཡ་སྭཱཧཱ། སརྦ་སིདྡྷེ་ཤྭ་རཱ་ཡ་སྭཱ་ཧཱ། རཀྵ་རཀྵ་མཾ་སྭཱ་ཧཱ། ཀུ་རུ་རཀྵ་མུརྟི་ནཱཾ་སྭཱ་ཧཱ། ན་མོ་བྷ་ག་ཝ་ཏི་ཨཱརྱཱ་བ་ལོ་ཀི་ཏེ་ཤྭ་རཱ་ཡ་སྭཱ་ཧཱ། བོ་དྷི་
སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཀཱ་ཡ། སིདྡྷྱ་མེ་མནྟྲ་པ་དཱཿསྭཱ་ཧཱ། སྨུག་བུ་མེ་ལན་སྤུར་ལེན་དང༌། །ཤེལ་དང་བཻཌཱུཪྱ་ཀ་རཾ། །གསེར་གྱི་སྣོད་དུ་འཁོར་བཅས་
བ། །མཎྜལ་དབུས་བཞག་སྔགས་ཁྲི་བརྗོད། །མུག་ཁྲི་རྡོ་ཡི་ཀོང་བུར་ན། །ཆུར་བཅས་སྔ་དྲོ་བརྡར་བྱས་ནས། །ཉི་ཤུ་རྩ་གཅིག་སྔགས་བརྗོད་དེ། །ཁོང་དུ་འཐུངས་པས་


91-1-271a


དབྱིག་དུག་དང༌། །སྦྱར་དུག་ལྷན་ཅིག་སྐྱེས་དུག་དང༌། །བཟའ་ཉེས་ཙམ་ཡང་སེལ་འགྱུར་ན། །དུག་རིགས་གཞན་ལྟ་སྨོས་ཅི་དགོས་
དོགས་པས་ཐེ་ཚོམ་མི་བྱའོ། །དད་ཅན་ཤེས་རབ་ལྡན་པའི་མི། །རྩ་བའི་གསང་སྔགས་གང་ལ་ཡང༌། །ནན་ཏན་རྩེ་གཅིག་ཏུ་བརྗོད་ན། །དེ་ཡིས་ཐམས་ཅད་
འགྲུབ་པར་འགྱུར། །གང་ཞིག་དད་པའི་ལྕགས་ཀྱུ་དང༌། །བློ་ཡི་ར་བར་ལྡན་པ་ལ། །ལྷ་ཀླུ་འབུམ་ཕྲག་མཐུས་སྐྱོབ་ཅིང༌། །དཀར་པོ་དགེ་བ་ཀུན་སློང་སེམས། །བྱང་
ཆུབ་རིན་ཆེན་གཏེར་ཐོབ་པར། །སྔགས་ཀྱི་མཐུས་ནི་མཛད་པ་སྟེ། །སྔགས་ལ་ཉེས་དད་མེད་པ་ལ། བསྟན་ན་རང་ཉིད་ཉམས་པར་འགྱུར། །འཕགས་པ་སྤྱན་
རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། རིགས་ཀྱི་ཁྱད་པར་གྱི་སྔགས་བྱུང་བའི་ལེའུ་སྟེ་གསུམ་པའོ།།    །།
 དེ་ནས་ཡང་དག་བཤད་བྱ་བ། ཕྱོགས་བཅུའི་སངས་རྒྱས་བསྡུས་པའི་དངོས། །འཇིག་རྟེན་མགོན་པོ་བཅུ་ཡི་དབང༌། །སྟོབས་བཅུ་རྒྱས་པའི་རང་བཞིན་ཅན།།
ཕ་རོལ་ཕྱིན་བཅུ་ལྷུན་གྲུབ་མ། །ས་བཅུ་གཅིག་ཏུ་རྫོགས་ནས་ཀྱང༌། །ཕྱོགས་བཅུ་ཀུན་ཏུ་ཁྱབ་མཛད་པའི། །བཅུ་གཅིག་པ་ཡི་མཚན་ཉིད་ཡིན། །བསོད་ནམས་

91-1-271b


སྐལ་པར་ལྡན་པའི་མིས། །རང་གི་ལུས་ལ་སྔགས་དགོད་བྱ། །སྔགས་དང་བཅས་པའི་ལུས་ལ་ནི། །སྲེད་མེད་བུས་ཀྱང་མི་ཚུགས་ན། །འཇིག་རྟེན་གཞན་ལྟ་སྨོས་ཀྱི་
དགོས། །བྱད་དང་ཤ་ཟ་རོ་ལངས་དང༌། །འབྱུང་པོ་མཚོན་དང་གྲིབ་གནོན་དང༌། །ལྟས་ངན་རྣམས་ནི་མྱུར་དུ་སེལ། །བླ་མ་ལས་བྱུང་རིམ་པས་ནི། །མྱུར་དུ་བླ་མེད་
བྱང་ཆུབ་འགྱུར། །བླ་མའི་ལུང་དང་བྲལ་བས་ནི། །ནམ་ཡང་འགྲུབ་པར་མི་འགྱུར་རོ། །སྤྱི་བོར་ཡི་གེ་ཨོཾ་དཀར་པོ། །ནན་ཏན་དུ་ནི་བསམ་པར་བྱ། །དཔྲལ་བར་ཡི་གེ་
ཨཱཿལྗང་གུ། དེ་བཞིན་དུ་ནི་བསམ་པར་བྱ། །ལྕེ་ཡི་སྟེང་དུ་ཡི་གེ་མཆོག །ཧྲཱིཿཡིག་དམར་འོད་ལྡན་པར་བསམ། །སྙིང་གི་ཕྱོགས་སུ་ཧཱུཾ་སྔོན་པོ། །ལྟེ་བར་ཧ་ཡིག་
སེར་པོ་སྟེ། །དེ་བཞིན་གསང་བར་ཧོ་ལྗང་གུ། །བཤང་བའི་གནས་སུ་ཧོ་སྔོན་པོ། །པུས་མོ་གཉིས་ལ་ས་སེར་སྐྱ། །རྐང་མཐིལ་ཡི་གེ་ཧ་ལྗང་སེར། །ལག་མཐིལ་
གཉིས་ལ་ཧཱུཾ་དཀར་པོ། །ལག་དར་ལ་ནི་ཧྲཱིཿསྔོན་ཏེ། །དཔུང་པར་ཡི་གེ་ཧྲཾ་དགོད་བྱ། །ཡི་གེའི་ཚོགས་ཀྱིས་བྱིན་བརླབས་ནས་ཀྱི་བྱིན་བརླབས་ནས། །གང་དང་གང་ཡང་རུང་བ་ཡི། །རྩོལ་
བ་རྣམས་ལ་འཇུག་པར་བྱ། །རྩོལ་བ་དེ་དང་དེ་དག་ཀྱང༌། །སྔགས་ཀྱི་བྱིན་རླབས་ལས་བྱུང་ཞིང༌། །ལུས་ཀྱང་སྔགས་ཀྱི་ངོ་བོ་ཉིད། །སྔགས་ཀྱིས་བསྐྱེད་པའི་ལུས་

91-1-272a


ཉིད་ནི། །སྔགས་དང་བཅས་པའི་ལུས་སུ་འགྱུར། །སྔགས་ཀྱི་ལུས་ཀྱི་རིགས་རྣམས་ཀྱི། །ཞིང་ཁམས་དུ་མ་སྦྱངས་ནས་ཀྱང༌། །འགྲོ་བ་རྣམས་
ཀྱི་ལུས་སུ་ནི། །འགྲོ་བ་གྲོལ་བའི་སྤྱོད་པ་ནི། །ཀུན་བཟང་མཆོག་དང་མཚུངས་པ་སྟེ། །འགྲོ་དང་དབྱེར་མེད་དོན་རིག་འགྱུར། །དོན་དེ་མ་ལུས་ཐོབ་པའི་ཐབས།།
དག་གི་རིག་པར་གྱུར་པ་ཡིས། །རིག་འཛིན་ཞེས་བྱའི་དངོས་པོ་སྟེ། །དེ་ལ་གང་གནས་དེ་ཡི་མིང༌། །རིག་པ་འཛིན་པ་ཞེས་བྱ་བ་སྟེ། །སངས་རྒྱས་མུ་སྟེགས་པས་མི་
ཤེས། །ལྷག་དང་བཅས་པའི་རྩོལ་བ་ནི། །ཤིན་ཏུ་ངལ་བ་ཉིད་ཡིན་ཏེ། །ངལ་བ་ཉིད་ཀྱིས་གོལ་བའི་ལམ། །བགྲོད་པར་དཀའ་བ་དེ་སྤངས་ནས། །ཤིན་ཏུ་བག་
ཡངས་བདེ་བའི་ལམ། །སྐལ་དམན་ཡང་དག་སྒྲུབ་འདི་ལ། །ནན་ཏན་དུ་ནི་འཇུག་པར་བྱ། །སྟོན་པས་དེ་སྐད་གསུངས་པའི་ཚེ། །འཁོར་རྣམས་དགའ་ནས་
ཐལ་སྦྱར་ཏེ། །མཁའ་ལ་མེ་ཏོག་གཏོར་ནས་ཀྱང༌། །མགོན་པོ་སྤྱན་རས་གཟིགས་དབང་གཙོ། །ཐམས་ཅད་ཀྱིས་ནི་ཕྱག་འཚལ་ཏེ། །བསྐོར་བ་དུ་མ་བྱས་ནས་ཀྱང༌།།
གདོད་བཅུ་གཅིག་པ་ཞེས་བྱ་བའི། །ཞལ་དང་སྐུ་ཡི་འདུ་བྱེད་ལ། །འཛུམ་བཞིན་དུ་ནི་བལྟས་ནས་ཀྱང༌། །གསང་བའི་སེམས་དང་ལྡན་པ་དག །པུས་བཙུགས་ཐལ་

91-1-272b


མོ་སྦྱར་བྱས་ཏེ། །ཕྱོགས་བཅུར་རང་རང་བདེ་བར་འཁོད། །དེ་ནས་འཇིག་རྟེན་མགོན་པོས་ནི། །འགྲོ་བའི་དོན་དུ་རིག་སྔགས་གསུངས། །བདག་དང་གཞན་གྱི་དོན་
རྫོགས་ཕྱིར། །ལས་ཀྱི་སྦྱོར་བའང་ཐ་དད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ནཱ་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ་ཨརྷ་ཏེ་སམྱཀསཾ་བུདྡྷཱ་ཡ། ན་མཿསརྦ་
ཏ་ཐཱ་ག་ཏེ་བྷྱཿཨརྷ་ཏེ་བྷྱཿསམྱཀྶཾ་བུདྡྷེ་བྷྱཿན་མ་ཨཱ་ཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭ་ཡ། མ་ཧཱ་ས་ཏྭ་ཡ། མ་ཧཱ་ཀཱ་རུ་ཎི་ཀཱ་ཡེ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་
རུ་དྷུ་རུ། ཨིཊྚ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ། ཀུ་སུ་མེ་བ་རེ། ཨི་ལེ་མི་ལི། །ཙི་ཏི་ཛྭ་མ་པ་ལ་ན་ཡེ་སྭཱ་ཧཱ། ཤུདྷཱ་ཡ་སྭཱ་ཧཱ། མ་ཧཱ་ཀ་རུ་ཎི་ཀཱ་ཡ་སྭཱ་ཧཱ། འདི་
གསུངས་ཚེ་ན་ས་ཆེན་དག །རྣམ་པ་དྲུག་ཏུ་གཡོས་པར་གྱུར། །རྩ་བའི་སྙིང་པོ་སྟོང་བརྗོད་པས། །དངོས་གྲུབ་ཅི་དང་ཅི་འདོད་འགྲུབ། །གཞན་ཡང་སྔགས་པས་ཀུན་
གྱི་དབུར། །སྔོན་གྱི་ཕྱག་འཚལ་བཞི་པོ་བརྗོད། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ན་བྱཱ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱ་ཀས་བུདྡྷཱ་ཡ། ན་མཿ
སརྦ་ཏ་ཐཱ་ག་ཏཱཻ་བྷྱཿ། ཨརྷ་བྷྱཿམྱཀྶཾ་བུདྡྷེ་བྷྱཿ། ན་མ་ཨཱརྱཱ་བ་ལོ་ཀི་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཧ་ར་ཧ་ར། ཨི་ལི་མི་ལི།


91-1-273a


ཙི་ལི་ཙི་ལི། ཁི་ལེ་ཧ་ལ་སྭཱཧཱ། དཀྱིལ་འཁོར་ནང་དུ་འཇུག་པའི་ས། །ཆུ་དང་གོས་ལ་བདུན་བདུན་བརྗོད། །ཁྲུས་བྱས་གོས་གྱོན་ནང་
དུ་འཇུག །སྣོད་སོགས་རྫས་གཞན་དག་ཀྱང་བསམ། །ན་མོ་རཏྣ་ཏྲ་ཡཱ་ཡ། ན་མ་ཨཱ་ཪྱ་ཛྙཱ་ན་སཱ་ག་ར་བཻ་རོ་ཙ་ནཱ་བྱཱ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷེ་ཏེ་སམྱཀྶཾ་བུདྡྷ་
ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨ་རྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱཪྱ་ལོ་ཀི་ཏེ་ཤྭ་རཱ་ཡ། བོ་དྷ་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎཱི་ཀཱ་ཡ། ཏཪྱ་ཐཱ། ཨོཾ་དྷུ་རུ་
དྷུ་རུ། ཧ་ར་ཧ་ར་སྭཱ་ཧཱ། བདུན་ཕྲག་རེ་རེ་བཏབ་པ་ཡིས། །སྤོས་བསྲེགས་པ་དང་མང་མེ་སྦར། །ན་མ་རཏྣ་ཏྲ་ཡཱ། ན་མ་ཨཪྱ་ཛྙཱ་སཱ་ག་ར་བཻ་རོ་ཙ་ན་བྱཱུ་ཧ་རཱ་ཛཱ་ཡ། ཏ་
ཐཱ་ག་ཏཱ་ཡ། ཨརྷ་ད་ཏེ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨ་རྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ། མ་ཧཱ་
ཀཱ་རུ་ཎི་ཀཱ་ཡ། ཏྱ་ཐཱ། སི་རི་སི་རི། དྷི་རི་དྷི་རི། སི་དྷི་ར་སི་དྷི་རི་སྭཱ་ཧཱ། མེ་ཏོ་བྱུག་སྤོས་མེ་ཏོག་ཕྲེང༌། །བདུན་བདུན་བརྗོད་ལ་སྐུ་གཟིགས་ལ། །གཏོར་དང་
བྱུག་དང་གདགས་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨཪྱ་ཛྙཱ་ན་སཱ་ག་ར་བཻ་རོ་ཙ་ན་བྱ་ཧ་ར་ཛ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མཿསརྦ་ཏེ་ཐཱ་ག་ཏེ་བྷྱཿ།


91-1-273b


ཨརྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོདྷི་སཏྭ་ཡ། མ་ཧཱ་ས་ཏྭ་ཡཱ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་སཱ་དྷེ་ས་དྷེ། སོ་ཧི་སོ་ཧི། སོ་དུ་སོ་དུ། བཤོས་
གཙང་མེ་ཏོག་འབྲས་བུར་བཅས། །ཉི་ཤུ་རྩ་གཅིག་བརྗོད་ནས་ནི། །ཞལ་ཟས་རྣམས་ཀྱིས་རྣམ་པར་མཆོད། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ན་བྱཱུ་
ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ།
མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ས་མཱ་དྷི་སི། ཙ་ལེ་ཙ་ལེ། ཙུ་རུ་ཙུ་རུ། སུ་རུ་སུ་རུ། མུ་རུ་མུ་རུ་སྭཱ་ཧཱ། མེ་ཏོག་དཀར་པའི་ཤིང་དུམ་བུ། །སུམ་ཅུ་བཞི་མར་སྦྲང་རྩིར་ནི། །
ཞག་གཅིག་སྤངས་ནས་ཉིན་གཅིག་གམ། །ནང་རེ་ནུབ་པར་རེ་རེ་ལ། །སྔགས་རེ་བཏབ་ནས་བསྲེགས་ནས་གཟོད། །ཅི་དགོས་པ་རྣམས་བསྒྲུབས་ན་འགྲུབ། །ན་མོ་
རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་རེ་བཻ་རོ་ཙ་ན་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏ་བྷྱ།། ཨརྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་
ཨཱ་རྱཱ་བ་ལོ་ཀི་ཏེ་ཤྭ་རཱ་ཡ། བོདྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨི་ལི་ལི་མི་ལི། པི་ལི་ཏི་ལི་ཙི་ལི་ཏི་ལ་སྭཱ་ཧཱ། ཆུའམ་ཐལ་བ་ཡུངས་


91-1-274a


ཀར་ལ། །ལན་བདུན་བསྔགས་ནས་ཕྱོགས་བཞིར་གཏོར། །ས་ཕྱོགས་ཉེ་རིང་གང་དུ་ཡང༌། །མཚམས་གཅོད་པ་ཡི་མཆོག་ལགས་
སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ནཱ་བྱཱ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏ་བྷྱཿ། ཨརྷ་ཏེ་བྷྱཿ། སམྱཀྶཾ་
བུདྡྷེ་བྷྱཿ། ན་མ་ཨཱར་བ་ལོ་ཀི་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་བོ་ཏི་བི་ཏི། ཏི་ཊེ་ཏི་ཊེ། བ་དེ་བ་དེ། ཀ་ཙ་ཀ་ཙ། བྷ་ག་
ཝཱ་ན། ཨཱ་རྱཱ་བ་ལོ་ཀི་ཏེ་ཤྭ་རཱ་ཡ། སརྦ་སཱ་དྷ་ནཾ་སྭཱ་ཧཱ། སྐུ་སོགས་སླར་ཡང་སྤྱང་དྲང་དང༌། །རང་ཉིད་གནས་ནས་ལྡོག་དོན་ཕྱིར། །ཆུ་ལ་ལན་བདུན་བཏབ་པ་
ཡིས། །བཀྲུས་ནས་དགོངས་པ་དེ་དག་འགྲུབ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ན་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མཿ།
སརྦ་ཐ་ཐཱ་ག་ཏེ་བྷྱཿ། ཨརྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། ཨོཾ་བཛྲ་ཧཱུཾ་ཧྲིཿཧོཿ། །འཇིག་
རྟེན་འཕོ་ལ་རབ་དགའ་བས། །ཟས་སྐོམ་བྱིན་གྱིས་བརླབ་པའི་སྔགས། །དེ་ནས་བཅོམ་ལྡན་ཐུབ་པ་ཆེས། །ཏིང་ངེ་འཛིན་ལ་སྙོམས་ཞུགས་ནས་།སྐུ་གསུང་


91-1-274b


ཐུགས་ཀྱི་རྡོ་རྗེ་ལས། །མགོན་པོ་ཞལ་ནི་བཅུ་གཅིག་པའི། །རྩ་བའི་རིག་སྔགས་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ན་བྱཱུ་ཧ་རཱ་ཛ་ཡ་
ཏ་ཐཱ་ག་ཏཱ་ཡ། ཨརྷ་ཏ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏེ་བྷྱཿ། ཨརྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོདྷི་ས་ཏྭ་ཡ། མ་ཧཱ་ས་ཏྭ་ཡ། མ་ཧཱ་ཀཱ་རུ།
ཎི་ཀཱ་ཡ། ཏདྱ་ཐཱ། ན་མཿ། སརྦ་བྱཱུ་ཧ་བི་ཧི་སརྦ་ཨཧཾ་བུདྡྷེ་པྲ་ཤྲ་བ་ཀ་སཾ་གྷེ་བྷྱཿ། ན་མོ་རཏྣ་ཏྲ་ཡོ་ཡ། ན་མ་ཨཱཪྱ་ཛྙཱ་ན་ས་ག་ར་བཻ་རོ་ཙ་ནཱ་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་
ཏེ་སམྱཀྶཾ་བུདྡྷ་ཡ། ན་མཿསརྦ་ཏ་ཐཱ་ག་ཏཱེ་བྷྱཿ། ཨརྷ་ཏེ་བྷྱཿ། བུདྡྷེ་བྷྱཿ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭ་ཡ། མ་ཧཱ་ས་ཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཨ་བྷ་
ཡེ་དྷ་ན། སརྦ་པ་ཏ་གྷ་ར་ཏྭ་ན་ཀ་རཾ། སརྦ་ཨཱརྱཱ་ཡ་ག་བ་པཉྩ་ཤ་ཤ་མ་ན་ཀ་རཾ། སརྦ་བི་ཤུདྡྷ། ཀཱ་ལོ་ཧི་གྷ་བ་ཧཱ། བི་གྲ་ཧཱ། པྲ་མ་ཎ་ཀ་རཾ། སརྦ་པཱ་པཾ་ནཱ་ཤཱ་ཡ་ཀ་རཾ་
སརྦ་བྷྱ་ད་བེ་ཏ་ལ། པི་ཤ་མརྡྷེ་ན། དུ་རྡ་སཱ་ད་ནེ། དུར་ནི་མི་ཏཾ། སརྦ་བིགྷྣཾ་བི་ནཱ་ཡ་ཀཱཾ་ན། བོ་དྷི་ས་ཏྭ་ཀ་རཾ། པ་ཙ་ཙ་ཀྲ། དུར་བྷེ་ཀྵ། ཤ་ཀེ་བྷ་ཡ་ནི་ར་ཀ་རཾ། སཱ་
དྷི་པ། ནཱ་ག། ཡཀྵ། གནྡྷརྦ། ཨ་སུ་ར། ག་རུ་ཌ། ཀིནྣ་ར། མ་ཧོ་རཱ་གི། སརྦ་ཙྪེ་ད་ན་ཀ་རཾ། སརྦ་པི་ཤཱི་ཀེ་ཊ་བྷ། སུཀྵ་དྷ་ག་དྷ། ཀྲཙྪ་ཀ་ལི་ར། བེ་ཌ་ལི། །ཨ་མྱཾ་


91-1-275a


གྷ་ལ། བི་ནཱ་ཤ་ཀཱ་ར་ཡཾ། ན་མོ་ནཱ་ཐཱ་མ་ཧཱ་ཀ་རུ་ཎི་ཀ། ཨེ་ཀ་ད་ཤ་མུ་ཁཾ། ས་ཧ་སྲ་བྷུ་ཛཾ། ས་ཧ་སྲ་ནེ་ཌཾ། ཏདྱ་ཐཱ། །ཨོཾ་ཛ་ཀ་རི། ཡུ་
དིཏ་ཧཱ་རི་ཎ། །བི་ཙི་ཏྲ་མུ་ཁི། །ཨེ་ཀ་ས་མུ་ཁ། །སརྦ་ས་གྷ་མཧཱ་ར་ཎི་ཛ་མུ་ཏྟེ། ས་ཧ་སྲ་བྷུ་ཛ་མ་ཧཱ་ནེ་ཏྲཾ། མ་ཧཱ་ཤྲཱི་ནི་ན་ལ་ཀཱ་ར། མ་ཎི་ཀུཎྜ། ས་ས་ན་དྷ་ཧཱ་ས་ན་ཏྟེ།
བི་ཙིཏྟ་མུ་ལ་དྷ་རེ། ཙནྡྲ་སཱུཪྱ། ཨ་ཏི་རེ་ཀ །ཨཱ་ཀཱ་ཤ་ག་ག་ན་ཙ་རི་ཎི། མཾ་ག་ལ་ཤ་རི་ཛེ་མུ་ཏེ་བེ་བིཏྟ་བི་ན་མཾ་ག་ལེ། བྷུ་ཏི་མཾ་ཏྲཾ་ཀཱ་ར་ཎི། །ཙུ་རུ་ཙུ་རུ་ཤྭེ་ཏ་པཱ་ཏེ།
མུ་རུ་མུ་རུ། །ཤཏྟ་ཨ་བ་ནཏྟེ། ཧུ་རུ་ཧུ་རུ། བྷ་བིཏྟ་མུ་ཁི། །ཀུ་རུ་ཀུ་རུ། །ཙི་ཏྲ་མུ་ཁི། ཨཱ་དི་དྱ་པཱ་ཤ་པ་ར་ཎི་ནི། །ཛམྦྷ་ནི། མཾ་གྷ་དྷ་ནི། སརྦ་པཱ་ཎ་ཎི། སརྦ་པཪྱ་
རཾ་བྷེ། མ་ཧཱ་ནི། ཨ་མོ་གྷ་པཱ་ཤ་ཧ་སྟ། སརྦ་བྷ་ཡ་པོ་ཙ་ཡོ་ནི་རྩ་རི། ཨགྣི་བི་ཤྭ། ཨུ་ད་ཀ། བ་ཡ། པྲ་ཤ་མ་ནི། ཀ་ཁོདྡ་ནི། པཱ་ན། ཨོཾ་ཧི་རི་ཧི་རི། ཛ་ཡ་ཀ་
རི། བ་ལ་ཀ་རི། དྷ་ན་ཀ་རི། ཏེ་ཛ་ས་ཀ་རི། བྷི་བ་བྷི། པྲ་ཤ་མ་ནི། ཡུདྡྷ་ནི་པ་ར་ཙ་ཀྲ་ཤ་མ་ཎི་ནི་པ་ར་སྱ། བི་ན་ནི། མུ་དོ་ཏ་ཏེ་ར་ནི་པྲ་བྷུ་ན་བྷེ་ལ། མ་ཎི་མ་ཎི་
མ་ཧཱ་མ་ཎི། མ་ཎི་དྷ་རེ། ཏྲེ་ལོ་ཀཱ། ཨ་ལཾ་ཀ་ཀ་རི་ཧི་པུརྞ་ཀ་རི། ཏྲི་པཱུརྞ་ག་བི་དཾ་ས་ཎི། བ་ར་བྷེ་ན། བི་ཏྟྲི་པཱ་ཎི་ནི། སརྦ་བིཪྱ་ཀརྨ་ཎི། སུ་ད་ནི། སརྦ་བྱཱུ་དྷི་ནི། པྲ་ཤ་


91-1-275b


མ་ཎི་སྭཱཧཱ། ཨོཾ་ཙི་ལེ་མི་ལེ་སྭཱཧཱ། ཙི་ལི་ཙི་ལི་སྭཱཧཱ། མི་ལི་མི་ལི་སྭཱཧཱ། སི་ལི་སི་ལི་སྭཱཧཱ། ཙི་ལི་ལི་ཙི་ལི་ལི་སྭཱཧཱ། ཙིནྟྲ་ལི་མ་ཏི་ནི་སྭཱཧཱ། ཨུརྡྷ་ཀེ་ཤ་བི་ག་ལ་
ཀེ་ཏོ་དྷེ་མ་ནུ་མུ་ཁི་སྭཱཧཱ། ཨོཾ་ཀ་ར་ཀ་ར། ཙ་ར་ཙ་ར། ས་ར་ས་ར། སི་རི་སི་རི། སུ་རུ་སུ་རུ། མུཉྩ་མུཉྩ་མུཉྩ་ཡ། མུཉྩ་ཡ། པྲ་ཤཱ་མ་ཡ། ཡུ་དྷོད་དྷཱ་རཱ་ཎི་སྭཱཧཱ། ཙིནྟ་
ནི་ར་མཱ་ལ་ཀ་རི་ཕཊ། ཨ་སུ་ར་ན་རི་ཀི་ཏི་ཧ་ཕཊ། ཛ་ཡ་ཀ་རི་ཕཊ། སྐ་ཏི་རི་ཕཊ། ས་ཧ་སྲ་བྷུ་ཛེ་ཕཊ། ས་ཧ་སྲ་ནེ་ཏྲ་ཕཊ། སརྦ་བྷ་དྲ་དྷ་ར་ན་མཿཏྲེ་ཏེ་ཕེཊ། སརྦ་བྷ་ཡ་
བི་མོ་ཀྵ་ཎི་ཕཊ། མ་ར་ཙ་ཀྲ་ན་པ་ར་ཎི་ཕཊ། པ་ར་སེ་ནྱ་སི་གྲུ་པ་ཎི་ཕཊ། སརྦ་ཀྲྀ་ཏྱ་ཀ་མ་སི་དུ་ནི་ཕཊ། སརྦ་བྱཱ་དྷི་པྲ་ཤ་མ་ནི་ཕཊ། སརྦ་བྱ་དྷི་བི་ནཱ་ཤ་ཡ་ཕཊ། སརྦ་གྲ་ཧོ་
ཏ་ཙྪིནྡ་ནི་ཕཊ། རཀྵ་རཀྵ་མཾ། སརྦ་བུདྡྷ་བོ་དྷི་ས་ཏྭ་ནཱཾ། ས་པ་ར་ས་པ་ར། ནཾ་ཏེ་ཙ་ཤ་ཏི་ས་མ་ནཱཾ། སརྦ་པྲ་ཡ་པྲ་ཏ་བྷྱཿ། སརྦ་ཡུཏྟེ་བྷྱཿ། དུས་ཏྲི་ཏེ་བྷྱཿ། སརྦ་ཏྲི་ཏྟ་ཀ་ཁོ་རྡ་
སརྦ་བེ་ཤེ་བྷྱཿ། སརྦ་ཀཱ་ཡ་བཱཀྩིཏ་ཏེ་སི་ཙེ་བྷྱཿརཀྵ་རཀྵ་མཾ་སྭཱཧཱ། ས་ཧ་ས་ཧ་ཛེ། ས་ཧ་སྲ་ནི་ཏྲ། ཨེ་ཀ་ད་ཤ་མུ་ཁི། ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
སྭཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། སིདྡྷྱ་ནྟུ་མེ་མནྟྲ་པཱ་ད་ནི་སྭཱཧཱ། རྗེ་བཙུན་ཞལ་ནི་བཅུ་གཅིག་པའི། །སྔགས་འདི་ཡོན་ཏན་མཐའ་ཡས་ཏེ། །གང་ལ་འདི་ནི་གཙུག་


91-1-276a


ཏོར་དུ། །ཡིད་བཞིན་ནོར་བུ་ཐོགས་དང་མཚུངས། །འཆང་དང་ཀློག་པར་བྱེད་པ་དེས། །མཐའ་ཡས་ཡོན་ཏན་རྙེད་པར་འགྱུར་
ནད་དང་གདོན་རྣམས་སེལ་བ་དང༌། །ཁྱད་པར་དུ་ནི་སྡིག་ཀུན་འབྱུང༌། །བ་དཀར་མོ་ཡི་བདུད་རྩི་ལྔས། །མཎྜལ་འཇམ་པོ་ལྔ་བྱུགས་ལ། །གཙང་སྤྲ་ལྡན་པས་
དབུས་སུ་ནི། །ཤིང་སྐུ་རིང་བསྲེལ་ལྡན་པ་བཞག །གཞན་ཡང་རིང་བསྲེལ་ལྡན་པ་ཡི། །སྐུ་གདུང་བཞི་ནི་ཕྱོགས་བཞིར་ཏེ། །ཚད་ལྡན་པ་ཡི་བུམ་པ་ནི།།
ལྔ་པོ་དབུས་དང་མཚམས་སུ་སྟེ། རིགས་ལྔའི་མདོག་དང་ཕྱག་རྒྱ་ཅན། །སྣ་ཚོགས་རྒྱན་དང་མཆོད་པ་དང༌། །སྲད་བུ་ཐ་དད་བྲི་བར་བྱ། །ཅི་འདོད་ཕྱག་རྒྱ་བྲིས་
བྱས་ཏེ། །ཚེས་གཅིག་ནས་ནི་བཅུ་བཞིའི་བར། །འདོད་ལ་དམིགས་ནས་སྔགས་བརྗོད་དེ། །བཞི་ཁྲི་རྫོགས་ནས་བཅོ་ལྔ་ལ། །འདོད་པ་གསོལ་གདབ་ཁྲུས་བྱས་ནས། །
ཅི་འདོད་མྱུར་དུ་འགྲུབ་པ་དང༌། །བདུད་དང་བར་དུ་གཅོད་བ་དང༌། །རྣམ་པར་འཚེ་དང་མི་མཐུན་པ། །ཁྲུས་ཀྱིས་ངེས་པར་སེལ་བར་འགྱུར། །སྔགས་བརྗོད་
ཡོན་ཏན་མཐའ་ཡས་རྣམས། །བསྡུས་ནས་སྒྲུབ་པོ་ལ་ལྡན་འགྱུར། །མགོན་པོ་སྤྱན་རས་གཟིགས་དབང་གི །སྔགས་གང་བརྗོད་པ་ཙམ་ལ་ཡང༌། །གཤིས་

91-1-276b


ངན་ཤི་བ་བཅོ་ལྔ་མེད། །སྐྱེས་བཟང་བཅོ་ལྔ་ཐོབ་པར་འགྱུར། །མུ་གེ་རྒྱལ་པོའི་ཆད་པ་དང༌། །དུག་དང་མཚོན་དང་གཡུལ་འགྱེད་དང༌། །སྟག་སོགས་སྦྲུལ་སོགས་
གཅན་གཟན་གདུག །དུག་ཅན་ཟས་དང་མེ་ཆུས་འཆི། །སྲོག་ཆགས་མདུན་དུ་ཉལ་ཉེས་དང༌། །གཡེང་བྱེད་དང་ནི་ལྷ་འདྲེས་གཙེས། །གསོར་མི་རུང་དང་བདག་
ལྕེབ་རྣམས། །དེ་ལ་ནམ་ཡང་མི་འཇིགས་སོ། །རྒྱལ་པོ་ཆོས་ལྡན་ཡུལ་སྐྱེ་ཞིང༌། །འཕགས་པ་བཞུགས་དང་དུས་བཟང་ཡུལ། །བཤེས་གཉེན་བཟང་དང་
དབང་པོ་ཚང༌། །དགེ་ལ་དགའ་ཞིང་ཚུལ་ཁྲིམས་ལྡན། །དྲན་ཁོམ་བཟང་ཞིང་ནོར་མང་རྟག །གཞན་གྱིས་བཀུར་ཞིང་དགོས་འདོང་སྦྱོར། །སེམས་བདེར་
འཇིག་རྟེན་སྐྱོང་བས་སྲུང༌། །སངས་རྒྱས་ཞལ་མཐོང་དོན་བཟང་རྟགས། །གཞན་ཡང་དམན་ལ་བྱམས་སེམས་བསྐྱེད། །སྙིང་རྗེ་མཆི་མ་འཁྲུག་པ་དང༌། །
ཡོན་ཏན་དྲན་ནས་སྤྲོ་བ་དང༌། །དཀོན་མཆོག་གསུམ་ལ་དང་པ་དང༌། །ཕུལ་དུ་བྱུང་བའི་བློ་ཡིས་འཕེལ། །ཚུལ་བཞིན་མ་ཡིན་ཡིད་བྲལ་དང༌། །བཀའ་ལུང་
སྔ་སྣོད་དད་པ་རྣམས། །ཡང་ནས་ཡང་དུ་སྐྱེ་བར་འགྱུར། །ཇི་ལྟར་སྤྲོས་པའི་གནས་མཐོང་ན། །སྔགས་འདི་རང་བཞིན་མེད་པར་བྱས། །ཨོཾ་ས་བྷ་ཝ་ཤུདྡྷཿསརྦ་

91-1-277a


དྷརྨཿསྭཱ་བྷ་ཝ་ཤུངྡྷོ་྅ཧཾ། འཛིན་པ་དག་པོའི་བློ་བྱུང་ཚེ། །སྔགས་འདིས་སྟོང་པ་ཉིད་དུ་བྱ། །ཨོཾ་ཤཱུ་ཉ་ཏཱ་ཛྙཱ་ན་བཛྲ་སྭཱ་བྷ་ཝ་ཨཱཏྨ་ཀོ་ཉ་ཧཾ་
གང་གིས་ལུས་ངག་ཡིད་གཡོ་ན། །སྔགས་འདིས་བརྟན་པར་བྱིན་གྱིས་བརླབ། །ཨོཾ་སརྦ་ཏ་ཐཱ་ག་ཏ་ཀཱ་ཡ་བཱཀྩིཏྟ་བཛྲ་སྭ་བྷ་ཝ་ཨཱཏྨ་ཀོ྅ཧཾ། གང་ལ་
གནོད་ཡོད་སེམས་ལྡན་དང༌། །ངན་གིས་ས་གཞི་བགེགས་ཡོད་པ། །བསལ་ཕྱིར་སེང་ལྡེང་དཀར་པོ་ནི། །བྲག་ལས་སྐྱེས་ཤིང་གཞོན་པ་ལས། །སོར་
དྲུག་ཚད་ལྡན་ཕུར་བུ་ནི། །བརྗིད་ལྡན་རྩེ་མོ་རྣོ་དཔལ་ཅན། །མགོ་བོ་རྐེད་པ་བརྒྱ་མདུད་ཚུལ། །སོར་ཚད་ཕྱེད་ཕྱེད་ལྡན་པ་ལ། །ཟུར་ནི་བཅུ་དྲུག་རྐེད་པ་ལ། །སོར་
གཉིས་ཟུར་བརྒྱད་ལྡན་པའོ། །སོར་གསུམ་ཟུར་གསུམ་རྩེ་རྣོ་བ། །དཔལ་མཐོ་ཅུང་ཟད་པར་རེག་པ། །ངོས་དང་སྐབས་ནི་ཟབ་པ་སྟེ། །སྔགས་ཀྱི་བྱིན་རླབས་
ལྡན་པ་བརྒྱད། །ཁང་པའི་ཟུར་དང་ཕྱོགས་བཞི་བོར། །གཡས་སུ་ཕྱོགས་པ་གཟུགས་པར་བྱ། །ན་མོ་རཏྣ་ཏྲ་ཡཱ་ཡ། །ན་མ་ཨཱཪྱ་ཛྙཱ་སཱ་ན་ག་ར་བཻ་རོ་ཙ་ན་བྱཱུ་ཧ་
རཱ་ཛཱ་ཡ། ན་མཿསརྦ་ཏ་ཐཱ་ག་ཏཱ་ཨརྷ་ཏེ་བྷྱཿ སམྱཀྶཾ་བུདྡྷཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མ་ཤྩཎྜ་


91-1-277b


བཛྲ་ཀྲོ་དྷ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཨ་མྲྀ་ཏེ་ཧཱུཾ་ཕཊ། ལྟས་ངན་ཐམས་ཅད་འཇོམས་པ་དང༌། །གནས་ཁང་
བྱིན་གྱིས་བརླབས་པ་དང༌། ཚེ་དང་ལོངས་སྤྱོད་རྟག་པ་དང༌། དལ་འབྱོར་ཕུན་སུམ་ཚོགས་པ་དང༌། །དང་པོ་ཐལ་མོ་སྦྱར་བྱས་ཏེ། ཕྱིས་ནི་ལག་གཡོན་སྡིགས་
མཛུབ་བཅས། །ཨོཾ་དང་ཨ་ལ་ལ་ལ་ཧོ། །ཞེས་ནི་བརྗོད་ཅིང་ཁང་པ་ཡི། །ནང་དུ་འཇུག་པ་ཁྲོ་བོར་བཅས། །དེ་ནས་ཧཱུཾ་སྒྲས་སེ་གོལ་གཏོགས། །དེ་ནས་ཨོཾ་ཨཱཿ
བཛྲ་དང༌། །སྠ་ན་པ་ཎི་བྷྱཿཨ་ཧཾ། རཀྵ་རཀྵ་ཧཱུཾ་ཕཊ་བརྗོད། །ཤིན་ཏུ་འཇམ་པའི་གདན་ལ་ནི། །རྡོ་རྗེ་སྐྱིལ་ཀྲུང་གིས་གནས་ནས། །བསྲངས་ཏེ་མིག་ནི་སྣ་
རྩེར་ཕབ། །དལ་བའི་རླུང་ལྡན་རྐན་ལ་ནི། །ལྕེ་ཡིས་ཅུང་ཟད་རེག་པར་བྱ། །ལྟེ་བ་ཅུང་ཟད་འཁུམ་པ་ཡིས། །སེམས་ནི་བག་ཡོད་གནས་པར་བྱ། །རྟག་པ་
མ་ཡིན་མི་རྟག་མིན། །གཙང་བ་མ་ཡིན་མི་གཙང་མིན། །བདེ་བའང་མ་ཡིན་སྡུག་བསྔལ་མིན། །བདག་དང་ངར་མིན་བདག་མེད་མིན། །བླང་དང་དོར་
བའི་འཇིག་ཚོགས་མིན། །སེམས་མ་ཡིན་ཞིང་སེམས་བྱུང་མིན། །ཕུང་ཁམས་སྐྱེ་མཆེད་མེད་མ་ཡིན། །ཡོད་མིན་རྟག་མིན་ཆད་པ་མིན། །མུན་པ་མ་


91-1-278a


ཡིན་ཤེས་རབ་མིན། །འགྲོ་མིན་འོང་མིན་གནས་མ་ཡིན། །སྣ་ཚོགས་སྤྲིན་གློག་དུ་བ་ནི། །འདོད་གཟུགས་དུ་མ་སྒྱུར་བྱེད་པ། །མཁའ་བྱུང་ནམ་མཁའ་ལ་
ནི་ཐིམ། །འགྲོ་འོང་སྟོན་པ་འདོད་བསྐུལ་བ། །མེད་མོད་ན་ཡང་དེ་ལྟར་སྤྱོད། །ཡུལ་གྱིས་མ་སྐྱེས་དབང་པོ་མིན། །དུས་ཀྱིས་མ་ཡིན་གཏན་གྱིས་མིན། །
རྒྱུ་དང་དེ་བཞིན་རྟེན་གྱིས་མིན། །གནས་སྐབས་གཞན་ཡང་དེ་ལ་མེད། །དེ་ལ་སེམས་པའི་སེམས་ཉིད་ཀྱང༌། །གང་ནས་མི་འོངས་གར་མི་གནས། །གར་
ཡང་མ་སོང་བརྟགས་ན་སྟོང༌། །བརྟག་པར་བྱེད་པ་རྟོག་པ་ཙམ། །དངོས་རྣམས་བརྟགས་པ་མིང་ཙམ་སྟེ། །ཀུན་རྫོབ་ཙམ་དུ་མིང་ཡིག་ལ། །བརྟེན་
ནས་རང་གི་སེམས་བཟུང་ན། །དྲོད་ཀྱི་བཞི་པ་དང་པོར་གཟུང༌། །ཕྱུང་བའི་གཉིས་པ་དེ་ལ་བརྟེན། །དེ་ལ་དང་པོ་གཉིས་པས་བསྐོར། །དང་པོའི་བཅོ་
ལྔས་མནན་པ་སྟེ། །བཅུ་དྲུག་པ་ནི་གྲོགས་སུ་གཞག །ཡི་གེ་དྲུག་ལ་གྲུབ་པ་ནི། །སངས་རྒྱས་དྲུག་གི་རང་བཞིན་ཏེ། །འོད་ཟེར་རྣམ་པ་དྲུག་དང་བཅས། །
རླུང་དྲུག་གིས་ནི་དབང་བྱས་ནས། །ཡུལ་ནི་རྣམ་པ་དྲུག་ལ་འཇུག །ཡུལ་དྲུག་དག་གིས་དབང་བྱས་ནས། །ཉོན་མོངས་རྣམ་པ་དྲུག་དང་བཅས། །ཉོན་

91-1-278b


མོངས་རྒྱས་པར་འགྱུར་བ་ཡིན། །ཕུང་པོ་རྣམ་པ་དྲུག་དང་ལྡན། །ཕུང་པོ་གྲངས་ཀྱི་དབྱེ་བས་ནི། །ཡན་ལག་དྲུག་དྲུག་འཕེལ་བར་འགྱུར། །ཡན་ལག་རྫོགས་
པའི་གྲིབ་མས་ནི། །རང་བཞིན་དག་པའི་སེམས་སྒྲིབ་བྱེད། །སྒྲིབ་གཉིས་གོ་བས་མཐུག་པོ་ནི། །བསལ་དཀའི་རི་བོ་དང་བཅས་པ། །རྟག་ཆད་གནས་སུ་ཞུགས་
པའོ། །སྲོག་རྩོལ་བསྡམས་པའི་སྦྱོར་བ་ཡིས། །ཕྱི་རོལ་སྣང་བ་ནུབ་པར་འགྱུར། །རྩོལ་དང་བྲལ་ནས་དགའ་སྐྱེ་སྟེ། །ཡི་གེ་ལ་ནི་སེམས་གནས་འགྱུར། །ཡི་གེ་
གསལ་བའི་འོད་ཟེར་ནི། །བ་སྤུ་ཁུང་རྣམས་ཐམས་ཅད་ནས། །སེམས་དང་བཅས་པ་ལྡང་འཇུག་སྟེ། །སླར་ཡང་ཐིག་ལེ་བསྡུས་ནས་ནི། །ཡི་གེ་ཉིད་ཀྱང་མི་
དམིགས་སོ། །འཛིན་པ་དེ་ལས་ཐོས་ནས་ཀྱང༌། །སྒྱུ་མའི་རྣམ་པ་རྗེས་སུ་དྲན་བྱ། །དེ་ལ་གོམས་ནས་ཏིང་འཛིན་ནི། །ཉམས་པ་མེད་པ་ཐོབ་པར་འགྱུར། །ཏིང་
འཛིན་དེ་བརྟན་གྱུར་ནས་ནི། །ལུས་འདིས་རིག་པ་འཛིན་པ་ཐོབ། །རིག་འཛིན་དེ་ལ་གནས་ནས་ནི། །བླ་མེད་བྱང་ཆུབ་དེ་ཐོབ་འགྱུར། །སྐད་ཅིག་དེ་ལ་དངོས་རྣམས་
ནི། །ནམ་མཁའ་ལྟ་བུར་དག་ནས་ཀྱང༌། །མཁའ་ལྟར་ཀུན་ལ་ཁྱབ་པར་སྤྱོད། །རྟེན་ནི་སྤྱན་རས་གཟིགས་དབང་སྟེ། །ལུས་ནི་འཕགས་པ་འཇམ་དཔལ་ལོ། །

91-1-279a


ཡན་ལག་ཕྱག་ན་རྡོ་རྗེ་སྟེ། །མགོ་དང་ཐོད་ནི་མ་ཕམ་པ། །གཙུག་ཏོར་སྒྲིབ་པ་རྣམས་སེལ་ཉིད། །ཉི་ཟླ་ཀུན་ཏུ་བཟང་བོ་སྟེ་ཤས་ཆུ་
མེ་རླུང་ནམ་མཁའ་དང༌། །རྣམ་ཤེས་ཉིད་དང་བཅས་པའོ། །ཐམས་ཅད་དབྱེར་མེད་འགྱུར་བ་སྟེ། །བསམ་གཏན་ལ་ནི་གནས་པའི་ཕྱིར། །སྩལ་རྣམས་སོ་སོར་
བསྡུ་བར་བྱ། །སེམས་ཀློང་པས་ནི་ངེས་པར་འགྲུབ། །འདས་དང་མ་འོངས་ད་ལྟར་གྱི། །དུས་ནི་རྟག་པ་མ་ཡིན་ཏེ། །མི་རྟོག་སེམས་ཉིད་འབྲེལ་གྱུར་ནས། །
དུས་ལ་ཐ་དད་མི་རྟོག་གོ། །ཉི་མའི་འཁོར་ལོ་ཆུ་རྒྱུན་དང༌། །ནམ་མཁའི་ཕྱོགས་ནི་ཇི་ལྟ་བར། །སེམས་ཀྱང་སེམས་ཀྱིས་བཙལ་བར་བྱ། །གཞན་ནི་གོ་
སྐབས་མི་འབྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། །ཐུན་མོང་གི་སྔགས་བྱུང་བའི་
ལེའུ་སྟེ་བཞི་པའོ།།    །།དེ་ནས་དྲང་སྲོང་གནས་ནས་ནི། །སྣ་ཚོགས་གཟུགས་ལྡན་ཞེས་བྱ་བ། །བསྐལ་པ་དུ་མར་སྦྱངས་པ་ཡི། །བྱང་ཆུབ་
སེམས་དཔའ་རིག་འཛིན་ཞིག །རྒྱ་ཆེར་རང་གི་འཁོར་བཅས་ལ། །དཀྱིལ་འཁོར་དྲུག་ཏུ་ལྷགས་ནས་ནི། །རྨད་བྱུང་ཆེན་པོའི་ཚོགས་ཀྱིས་མཆོད། །ཕྱག་

91-1-279b


འཚལ་བསྐོར་བ་དུ་མ་བྱས། །ཐལ་སྦྱར་འཛུམ་པའི་མདངས་ཀྱིས་ནི། །སྟོན་པ་ལ་ནི་འདི་སྐད་གསོལ། །ཨོཾ། །མཐའ་ཡས་སྤྲོས་པ་ཉེར་ཞི་ཞིང༌། །ཞི་མཛད་དུ་
རབ་སྤྱོད་མཛད། །རྟོག་བཅོམ་རྟོག་མཁྱེན་རྟོག་ཡོངས་ཞུགས། །ཡེ་ཤེས་ཀུན་རྒྱལ་ཕྱག་འཚལ་ལོ། །ཞི་ལས་ཞི་གྱུར་མཐའ་འབྱུང་བ། །ཆོས་རྣམས་
ཀུན་མཆོག་ཞི་ཆོས་ཆེ། །སྤྲོས་མེད་ལས་སྤྲོས་དཀར་བཅུ་བྱ། །མཐའ་ཡས་ཆོས་ལ་ཕྱག་འཚལ་ལོ། །གྲོལ་གྱུར་གྲོལ་མཛད་དག་པ་ཆེ། །དག་པར་སྤྱོད་པ་
གཙང་མ་མགོན། །ཚོགས་རྫོགས་ཚོགས་ལྡན་ཚོགས་སྤྱོད་རྒྱལ། །ཚོགས་རྟག་བདག་ཉིད་ཕྱག་འཚལ་ལོ། །རབ་མཛེས་ཐུགས་རྗེའི་ཉི་མས་བརྒྱན། །
འཇིག་རྟེན་རབ་གསལ་མཛད་པའོ། །རྟག་པ་དོན་ཆེན་རྟག་ཞུགས་ལ། །མགོན་པོ་སྤྱན་རས་གཟིགས་ཕྱག་འཚལ། །ཁམས་གསུམ་བག་ཆགས་
ཀྱིས་དཀྲུགས་པ། །ཐིབས་པོའི་ལིང་རྟོག་ཞུགས་པ་རྣམས། །མངོན་དུ་སྣང་བར་བརྗོད་པ་དང༌། །སེམས་ལ་གསལ་མྱུར་ཤིན་ཏུ་དགའ། །མངོན་སུམ་མེད་
ལ་བརྗོད་བྲལ་ཡང༌། ལྐོག་ཏུ་གྱུར་པ་སྨོས་ཅི་དགོས། །ཀློག་དོན་མངོན་དུ་བྱེད་པ་ལ། །ཕྱག་རྒྱ་དང་ནི་འདྲ་འབག་མཆོག །མངོན་སུམ་ཐོབ་ལྡན་མིང་

91-1-280a


ནས་ཀྱང༌། །དོན་ལ་སེམས་ཀྱི་གསལ་བ་སྐྱེ། །དོན་གང་ཡང་ཡང་གོམས་པ་ལས། །སེམས་ཀྱི་འཇུག་པ་རྟོག་པ་སྟེ། །དེ་གསལ་
མི་རྟོག་བློ་འབྲས་བུ། །སྒོམ་པའི་ཕ་རོལ་ཕྱིན་པའོ། །བློ་དམན་རྣམས་ཀྱིས་འཇུག་པ་དང༌། །འབྲིང་པོ་འགྲོ་བར་བྱ་ཕྱིར་དང༌། །རྣོན་པོ་རྫོགས་སངས་རྒྱས་
འགྱུར་ཕྱིར། །གཟུགས་བརྙན་བྱུང་ཚུལ་བཤད་དུ་གསོལ། །མྱུར་དུ་འཇུག་དང་གྲོལ་བ་དང༌། །མྱུར་དུ་བྱང་ཆུབ་ཆེར་འགྱུར་ཞིང༌། །གཟུགས་བརྙན་
དགེ་བའི་ཚུལ་འབྱུང་ཅན། །འདྲེན་པས་དེ་རིང་བཤད་དུ་གསོལ། །མཁའ་སྦྱིན་རྟོག་པ་མེད་པ་ལ། །མཚན་མར་གཟུང་དུ་མེད་པ་ལྟར། །རྣམ་རྟོག་གིས་
དཀྲུགས་སེམས་ལ་ནི། །སུ་ཞིག་མཚན་མར་འཛིན་པར་འགྱུར། །དམིགས་པའི་མཚན་མ་གསལ་བྱེད་པ། །གཟུགས་བརྙན་ཚད་དང་ལྡན་པ་
སྟེ། །ལེགས་པར་འགྱུར་བའི་ཡིད་འཇུག་ཅིང༌། །བྱིན་རླབས་ངེས་པར་འཇུག་པར་འགྱུར། །དེ་ནས་བཅོམ་ལྡན་འདྲེན་པ་གཙོས། །ལྗགས་ཀྱི་
དབང་པོ་རབ་བཀྲམ་ནས། །གཟུགས་བརྙན་དགེ་བའི་ཚུལ་བྱུང་བ། །ང་ལས་མཉན་པར་བརྩོན་པ་ནི། །ལེགས་པ་ལྷ་ཡི་དྲང་སྲོང་མཆོག །རིག་འཛིན་

91-1-280b


བྱང་ཆུབ་སེམས་ཁྱོད་ལེགས། །རྩེ་གཅིག་སེམས་ཀྱིས་ཉན་ནས་ཀྱང༌། །ལེགས་པར་གསུངས་པ་ཡིད་ལ་ཞོག །ཁྱོད་ལ་ཡང་དག་བཤད་བྱ་བ། །བྱིན་རླབ་
དགྱེས་པའི་གཟུགས་བརྙན་དང༌། །ཚོན་གྱིས་རིས་སུ་བྲིས་པའམ། །རིན་ཆེན་རིགས་སམ་ས་རྡོའམ། །ཤིང་ལ་བྱས་ན་མཆོག་ཏུ་བསྔགས། །དང་པོའི་
ལས་ཅན་སེམས་ཅན་ལ། །དམིགས་པ་གསལ་བར་འགྱུར་པ་དང༌། །བྱིན་རླབས་མཆོག་ནི་འཇུག་པར་འགྱུར། །ཙནྡན་དཀར་པོ་གསལ་ཞིང་དྲང༌། །གཞོན་
ཞིང་ཆག་པ་མེད་པ་ལ། །བསང་ཞིང་དུད་པས་བདུགས་ནས་ནི། །དད་ལྡན་ངང་ཚུལ་བཟང་བས་གཞག །འཇིག་རྟེན་དབང་ཕྱུག་མགོན་གྱི་སྐུ། །བཅོ་བརྒྱད་
སོར་ཚད་ལྡན་པ་ལ། །གདན་ཁྲི་དག་ནི་སོར་དགུ་སྟེ། །རྒྱབ་ཡོལ་སོར་ཚད་དྲུག་གིས་བསྐྱེད། །བཞེངས་ཏེ་ལྡེམ་བག་ཉམས་དགའ་བ། །རིན་ཆེན་དུ་མའི་
གཟུགས་ཀྱིས་བརྒྱན། །གཡས་ཀྱི་དང་པོ་བགྲང་ཕྲེང་སྟེ། །གཉིས་པ་མི་འཇིགས་སྩོལ་པའི་ཕྱག །གཡོན་པ་དང་པོ་པདྨ་དམར། །གཉིས་པ་རིལ་བ་
སྤྱི་བླུགས་ཐོགས། །ཞལ་གྱི་གྲངས་ནི་བཅུ་གཅིག་ལ། །མདུན་གྱི་ཞལ་གསུམ་མཚན་བཟང་ཅན། །བྱམས་པ་སྙིང་རྗེ་དགའ་བའི་མདངས། །དཀར་པོ་

91-1-281a


དཀར་སེར་དམར་སྐྱ་འོ། །གཡོན་གྱི་གསུམ་ནི་ཁྲོ་བོའི་ཞལ། །སྒེག་པའི་མདངས་དང་ལྡན་པ་སྟེ། །དམར་དང་དམར་སེར་ལེ་
བརྒན་ནོ། །གཡས་སུ་གཏུམ་པའི་ཁྲོ་ཞལ་གསུམ། །སྔོ་དང་སེར་དང་ལྗང་གུའོ། །རྒྱབ་ཏུ་ཁྲོ་གཏུམ་མདོག་དམར་བ། །རྟ་སྐད་རབ་ཏུ་འཚེར་བའི་ཞལ། །
ཁྲོ་བའི་ཞལ་རྣམས་མཆེ་བ་གཅིགས། །མིག་གསུམ་དབུ་སྐྲ་སེར་པོ་ནི། །གྱེན་དུ་ཐོར་ཚུགས་བཅིངས་པའོ། །སྟེང་དུ་སངས་རྒྱས་འཛུམ་པའི་ཞལ། །
བྱི་རུ་བཅག་པའི་མཚན་འདྲ་བའི། །དབུ་ཡི་ཅོད་པན་ནང་རྣམས་སུ། །འདི་དག་ཕྱོགས་བཅུའི་ཐུབ་པ་རྣམས། །རེ་རེ་བཞིན་དུ་བཞུགས་པར་བྱ། །དབུ་རྒྱན་
ཅོད་པན་ལྡན་པ་དང༌། །རྣ་རྒྱན་མགུལ་རྒྱན་དཔུང་རྒྱན་དང༌། །ལག་རྒྱན་སེ་མོ་དོར་བཅས་པ། །དོ་ཤལ་རྐང་གདུབ་སྐ་རགས་ཅན། །རྒྱན་དང་ན་བཟའ་
མཛེས་པས་བརྒྱན། །དེ་ནས་ཡང་དག་བཤད་བྱ་བ། །རི་མོ་དག་ལ་དགའ་གྱུར་ནས། །ཡིད་གཞུངས་དལ་སྤྱོད་ཁྲོ་བ་མེད། །སྲེད་ཆུང་ཤེས་རབ་སྙིང་རྗེ་ཆེ། །
ཐབས་ལྡན་རི་མོ་རྒྱུད་ལ་མཁས། །བསམ་པ་བཟང་ལྡན་ཚུལ་ཁྲིམས་སྲུང༌། །འདྲི་ཆོས་གཟོ་ལ་གཞུངས་པ་ཡིས། །དབེན་ཞིང་ཉམས་དགའི་གནས་སུ་

91-1-281b


བྲི། །གཟུགས་བཟང་ཡིད་དལ་གཙང་ལྡན་པའི། །བུ་མོས་བཀལ་བའི་རས་ལ་ནི། །ཚོན་བཟང་ངུར་སྨྲིག་མདོག་བྱའོ། །འཐས་པར་བཅགས་ཏེ་འཇམ་པོར་བྱ། །
ཐིག་གི་ཕྱོགས་ཆ་བཤད་ནས་ཀྱང༌། །སེར་སྐྱ་ཚོན་གྱི་གཟུགས་བརྙན་ནོ། །ཚད་ལ་མཁས་པ་ཚད་ལྡན་པའི། །ནན་ཏན་དུ་ནི་བྲི་བར་བྱ། །དཀར་པོ་ཝ་ཡི་ཤེལ་
ཡིན་ཏེ། །དམར་པོ་སེམས་རྩོ་ལི་ཁྲི་འོ། །སྔོན་པོ་རམས་དང་མཐིང་ཤིང་སྟེ། །སེར་པོ་བ་བླ་དག་པ་ཡིན། །ནག་པོ་སྣག་ཚ་ཉིད་ཡིན་ཏེ། །ལྗང་གུ་རམས་
དང་ལྡོང་རོས་སྦྱར། །ཡང་ན་སྤང་མ་ཉིད་ཀྱིས་བྱ། །སྨུག་རྩི་རམས་དང་སྐགས་སྦྱར་ཏེ། །གཞན་ཡང་ཅི་རིགས་སྦྱར་བར་བྱ། །སྦྱིན་དང་བྲལ་ན་གྲུགས་པར་
འགྱུར། །ཤིང་སྤྱིན་སེར་དང་ཀ་པི་ཏ། །ལོ་མི་ཏ་དང་ཐན་ཛ་ར། །དེ་དག་སོ་སོར་སྦྱར་བ་ཡིས། །གསལ་ཞིང་དཀྲུགས་མེད་དག་པར་བྱེད། །ཨ་ཏ་པས་ནི་སྣུན་པར་
བྱེད། །གནྟོ་ཧས་ནི་རྟག་པར་འགྱུར། །རྒྱས་པར་གྲུ་བཞི་སྒོ་བཞི་པ། །ཡང་ན་སྒོ་གཅིག་པ་ཡང་རུང༌། །དཀྱིལ་འཁོར་ཆ་རིམ་གསུམ་པའམ། །ཡང་ན་གཉིས་
སམ་གསུམ་ཡང་རུང༌། །དབུས་སུ་གདོང་བཅུ་གཅིག་པ་ནི། །མཛེས་པའི་ལྷ་མོ་བཞི་ལྡན་བྲི། །ཤར་དུ་སྤྱན་རས་གཟིགས་དབང་གི །དཀྱིལ་འཁོར་རྣམ་སྣང་


91-1-282a


གཙོ་བོ་ཅན། །དེ་ཡང་སྤྱན་སོགས་ལྷ་མོ་བཞི། །ཕྱག་བཞི་པ་དང་བཅས་པའོ། །ལྷོར་ནི་འཇིག་རྟེན་དབང་ཕྱུག་གི །དཀྱིལ་འཁོར་
ཤཱཀ་ཐུབ་གཙོ་བོ་ཅན། །ལྕགས་ཀྱུ་ཞགས་པ་ལྕགས་སྒྲོག་དང༌། །འབེབས་པའི་ཕྱག་རྒྱ་ལྡན་པ་འོ། །ནུབ་ཏུ་རིག་མའི་དཀྱིལ་འཁོར་ནི། །སེམས་དཔའ་
བཞི་བཞིར་བཅས་པ་འོ། །དབུས་སུ་རྡོ་རྗེ་དབང་མོ་ཡང༌། །མདུན་དུ་རྡོ་རྗེ་རྟག་པ་སྟེ། །གཡས་སུ་རྡོ་རྗེ་དཔལ་འབྱུང་ངོ༌། །རྒྱབ་ཏུ་རྡོ་རྗེ་དཔག་མེད་དེ། །གཡོན་
དུ་རྡོ་རྗེ་དོན་གྲུབ་བོ། །ཤར་དུ་ལྷ་མོ་སྤྱན་མ་ནི། །མདུན་དུ་རྡོ་རྗེ་སེམས་དཔའ་འོ། །གཡས་སུ་རྡོ་རྗེ་རྒྱལ་པོ་འོ། །རྒྱབ་ཏུ་རྡོ་རྗེ་ཆགས་པ་སྟེ། །གཡོན་དུ་རྡོ་རྗེ་
ལེགས་པའོ། །ལྷོར་ནི་ལྷ་མོ་མཱ་མ་ཀཱི། །མདུན་དུ་རྡོ་རྗེ་རིན་ཆེན་ནོ། །གཡས་སུ་རྡོ་རྗེ་ཉི་མ་སྟེ། །རྒྱབ་ཏུ་རྡོ་རྗེ་རྒྱལ་མཚན་ནོ། །གཡོན་དུ་རྡོ་རྗེ་བཞད་པ་
ཡིན། །ནུབ་ཏུ་ན་བཟའ་དཀར་མོ་ཡང༌། །མདུན་དུ་རྡོ་རྗེ་ཆོས་ཡིན་ཏེ། །གཡས་སུ་རྡོ་རྗེ་རྣོན་པོ་ཡིན། །རྒྱབ་ཏུ་རྡོ་རྗེ་རྒྱུ་ཞེས་པ། །གཡོན་དུ་རྡོ་རྗེ་སྨྲ་བ་འོ། །
བྱང་དུ་ལྷ་མོ་སྒྲོལ་མ་ཡང༌། །མདུན་དུ་རྡོ་རྗེ་ལས་ཡིན་ཏེ། །གཡས་སུ་རྡོ་རྗེ་སྲུང་བ་འོ། །རྒྱབ་ཏུ་རྡོ་རྗེ་གནོད་སྦྱིན་ཏེ། །གཡོན་དུ་རྡོ་རྗེ་ཁུ་ཚུར་རོ། །འཁོར་

91-1-282b


གྱི་བྱང་ཆུབ་སེམས་དཔའ་རྣམས། །ཀུན་ཀྱང་ཞལ་གཅིག་ཕྱག་བཞི་སྟེ། །གཡས་ཀྱི་དང་པོ་རང་རིགས་རྟགས། །གཉིས་པ་ཐམས་ཅད་སྐྱབས་སྦྱིན་ཏེ། །
གཡོན་གྱི་དང་པོ་པདྨ་ཡང༌། །ཕྱོགས་ཀྱི་ཁ་དོག་ལྡན་པ་འོ། །གཉིས་པས་ཕྱོགས་ཀྱི་མདོག་ལྡན་པའི། །སྔགས་ནོར་ཕྲེང་ཡང་འཆང་བའོ། །འཁོར་གྱི་
ལྷ་མོ་ད་དག་ཀུན། །ཞལ་གཅིག་པ་ལ་ཕྱག་བཞི་པ། །གཡོན་པའི་ཐ་མ་བུམ་པ་འཆང༌། །ལྷག་མ་གོང་ལྟར་ཤེས་པར་བྱ། །བྱང་དུ་ཁྲོ་བོའི་དཀྱིལ་འཁོར་
ཡང༌། །ཁྲོ་མོ་ཞི་བཞིར་བཅས་པ་འོ། །དབུས་སུ་རྡོ་རྗེ་ཧཱུཾ་བྱེད་དེ། །སྔོན་པོ་ཨུཏྤ་ལ་ཡི་མདོག །མདུན་དུ་སྔོ་བསངས་ཆེན་པོ་སྟེ། །གཡས་སུ་རྡོ་རྗེ་དྲག་མོ་འོ། །
རྒྱབ་ཏུ་རྡོ་རྗེ་བརྗེད་བྱེད་པའོ། །གཡོན་དུ་རྡོ་རྗེ་མཐུ་ཆེན་མོ། །ཤར་གྱི་འཁོར་ལོའི་ཆ་རྩིབས་ལ། །ཁྲོ་བོ་གཤིན་རྗེ་གཤེད་པོ་ནག །མདུན་དུ་རྡོ་རྗེ་དབང་ཞལ་མ། །
གཡས་སུ་རྡོ་རྗེ་ཁྱབ་འཇུག་མོ། །རྒྱབ་ཏུ་རྡོ་རྗེ་གཞོན་ནུ་མ། །གཡོན་དུ་རྡོ་རྗེ་སྐུལ་བྱེད་མ། །འཁོར་ལོ་རྩིབས་ནི་མཉམ་པ་ལ། །ཁྲོ་བོ་གཞན་གྱིས་མི་ཐུབ་སེར། །
མདུན་དུ་རྡོ་རྗེ་ནག་བྱེད་མོ། །གཡས་སུ་རྡོ་རྗེ་མེ་ཆེན་མོ། །རྒྱབ་ཏུ་རྡོ་རྗེ་ཟླ་བ་མོ། །གཡོན་དུ་རྡོ་རྗེ་རྣོན་པོ་མ། །རྩིབས་གསུམ་རྡོ་རྗེ་གཙུག་ཏོར་གསེར། །རྡོ་རྗེ་

91-1-283a


ཁྲོ་མོ་ཁྲག་འཐུང་མོ། །རྡོ་རྗེའི་རླུང་འཛིན་ཆེན་མོ་དང༌། །རྡོ་རྗེ་སྣང་བྱེད་མོར་བཅས་པའོ། །ནུབ་ཀྱི་རྩིབས་ལ་རྟ་མགྲིན་དམར། །མདུན་
དུ་རྡོ་རྗེ་རྨོངས་བྱེད་མ། །གཡས་སུ་རྡོ་རྗེ་ཞི་བ་མོ། །གཡོན་དུ་རྡོ་རྗེ་ཚོལ་བྱེད་མ། །ལྔ་པའི་རྩིབས་ལ་དེ་བཞིན་དུ། །ཁྲོ་བོ་བགེགས་མཐར་བྱེད་པ་ལྗང༌། །
མདུན་དུ་རྡོ་རྗེ་གསོར་བྱེད་མ། །གཡས་སུ་རྡོ་རྗེ་གཏུམ་མོ་ཆེ། །རྒྱབ་ཏུ་རྡོ་རྗེ་རོ་ལངས་མ། །གཡོན་དུ་རྡོ་རྗེ་རེངས་བྱེད་མ། །རྩིབས་དྲུག་འཁོར་ལོར་དྲི་བ་
ནི། །རྡོ་རྗེ་གནོད་མཛེས་རྒྱལ་ལྗང་སྔོ། །མདུན་དུ་རྡོ་རྗེ་ཆུ་དབང་མོ། །གཡས་སུ་དངོས་གྲུབ་འབྱུང་བ་མོ། །རྒྱབ་ཏུ་རྡོ་རྗེ་མཚན་མོ་དག །གཡོན་དུ་རྡོ་རྗེ་མཁའ་
དབང་ཕྱུག །དེ་ལྟར་ཁྲོ་བོ་ཁྲོ་མོ་རྣམས། །ཀུན་ཀྱང་ཞལ་གཅིག་ཕྱག་བཞི་པའོ། །ཁྲོ་བོ་ཕྱག་གཉིས་མདའ་གཞུ་བཀང༌། །གཡས་སུ་བེ་ཅོན་ཁ་ཊྭཱཾ་དང༌། །
ཐོ་བ་རྡོ་རྗེ་རྒྱ་གྲམ་དང༌། །འཁོར་ལོ་གཏུན་ཤིང་རྡོ་རྗེ་རྣམས། །རང་རྟགས་ཕྱག་རྒྱ་འཆང་བའོ། །གཡོན་ན་སྡིགས་མཛུབ་ཞགས་པའོ། །ཀུན་ཀྱང་སྟག་གི་
ཤམ་ཐབས་ཅན། །ཁྲོ་མོ་རྣམས་ཀྱི་ཕྱག་རྒྱ་ནི། །གཡས་ན་གྲི་གུག་ཅང་ཏེའུ་སྟེ། །གཡོན་ན་ཐོང་ཁྲག་ཁ་ཊྭཱཾ་ངོ༌། །ཞིང་ལྤགས་དག་གི་ཆོས་གོས་ཏེ། །

91-1-283b


གཟིག་གི་པགས་པའི་ཤམ་ཐབས་ཅན། །ཁྲོ་བོའི་གཡོན་ན་སྒེག་པའི་ཚོགས། །དེ་རྒྱབ་ཆ་ཡི་སྣམ་བུ་ལ། །ཕྱོགས་རེར་ལྷ་མོ་བཞི་བཞི་དང༌། །དེ་བཞིན་བྱང་
ཆུབ་སེམས་དཔའ་བཞི། །ཕྱོགས་རེར་བརྒྱད་བརྒྱད་བཀོད་པ་སྟེ། །སུམ་ཅུ་རྩ་གཉིས་བཞེངས་པའི་ཚུལ། །དེ་བཞིན་བསྐོར་བཞིན་སེམས་མ་མཆོག །ལྕགས་
ཀྱུ་ཞགས་པ་ལྕགས་སྒྲོག་དང༌། །འབེབས་མ་རང་རྟགས་ཕྱག་རྒྱ་གཡས། །གཉིས་པ་མི་འཇིགས་ཕྱག་རྒྱ་སྟེ། །གཡོན་པ་ཕྱོགས་མདོག་པདྨ་དང༌། །གཉིས་
པ་དར་གྱི་ཆོས་གོས་སོ། །ཀུན་ཀྱང་སྒེག་ཉམས་ལྡན་པར་བྲི། །དེ་རྒྱབ་དཀྱིལ་འཁོར་ཆ་ལ་ནི། །ཤར་དུ་བརྒྱ་བྱིན་གླང་ཆེན་ཞོན། །གཡས་ཀྱི་དང་པོ་རྡོ་རྗེ་སྟེ། །
གཉིས་པ་སྐྱབས་སྦྱིན་ཕྱག་རྒྱ་ཅན། །གཡོན་པ་ཕྱོགས་མདོག་པདྨ་སྟེ། །གཉིས་པ་རང་མདོག་ཕྲེང་བ་བྲི། །དེ་ཡི་གཡོན་དུ་ཚངས་པ་སེར། །ངང་པའི་ཁྲི་
ལ་བཞུགས་པ་ལ། །གཡས་ཀྱི་དང་པོ་ཉི་མ་འཆང༌། །མེ་ཡི་ཕྱོགས་སུ་ཉི་མ་སྟེ། །མདོག་དམར་ར་ཞོན་མེ་དཔུང་འཛིན། །ལྷོ་ཡི་ཕྱོགས་སུ་གཤིན་རྗེ་
སྔོ། །ཐོང་དབྱུག་བཟུང་བ་མ་ཧེ་ཞོན། །བདེན་བྲལ་དུ་ནི་སྲིན་པོ་ནག །རྩེ་གསུམ་བཟུང་ནས་སྲིན་པོ་ཞོན། །ནུབ་ཏུ་ཆུ་ལྷ་དཀར་པོ་ནི། །ཀླུ་ཡི་ཁྲི་ལ་སྦྲུལ་ཞགས་

91-1-284a


བཟུང༌། །དེ་ཡི་གཡོན་དུ་ས་བདག་དཀར། །བུམ་པ་བཟུང་སྟེ་རུས་སྦལ་ཞོན། །ལྷ་མིན་ཕྱོགས་སུ་རླུང་ལྷ་ལྗང༌། །བ་དན་བཟུང་སྟེ་
ཤ་བ་ཞོན། །བྱང་དུ་གནོད་སྦྱིན་མི་ལ་ཞོན། །ལྗང་ནག་ཕྱག་ན་གཏེར་སྒྲོམ་མོ། །བྱང་ཤར་དབང་ལྡན་དཀར་པོ་ནི། །རྩེ་གསུམ་བཟུང་སྟེ་ཁྱུ་མཆོག་ཞོན། །སྒོ་
བཞིར་རྒྱལ་པོ་ཆེན་པོ་བཞི། །ཕྱོགས་ཀྱི་ཁ་དོག་གོ་ཆ་ཅན། །པི་ཝང་རལ་གྲི་ཞགས་པ་ཅན། །རིན་ཆེན་དབྱུག་ཐོ་གཡས་ཀྱིས་འཆང༌། །གཉིས་པ་སྐྱབས་
ཀྱི་ཕྱག་རྒྱ་སྟེ། །གཡོན་པ་མ་ལ་བགྲང་ཕྲེང་ནི། །ཕྱོགས་ཀྱི་ཁ་དོག་ལྡན་པའོ། །ཀུན་ཀྱང་སྒེག་ཉམས་ཕྱོགས་ཀྱི་མདོག །རིམ་བཞིན་སྟག་གཟིག་དོམ་
སེངྒེའི། །ཁྲི་ལ་བཞུགས་པའི་གཟིགས་པ་ཅན། །རང་རང་ཕྱོགས་ཀྱི་སྒོ་ལ་ནི། །སྲུང་བརྩོན་ཤིན་ཏུ་འགྲུས་པ་འོ། །དཀྱིལ་འཁོར་ཆ་བརྒྱད་ཁོར་ཡུག་ཏུ། །
བཟའ་ཤིང་མེ་ཏོག་སྤོས་ཤིང་དང༌། །མཛེས་པའི་ཤིང་ཚོགས་ཚལ་གསེབ་ཏུ། །མཛེས་པའི་བྱ་ཚོགས་དུད་འགྲོ་དང༌། །ལྷ་ཡི་བུ་དང་བུ་མོ་སོགས། །དེ་བཞིན་
ཀླུ་དང་གནོད་སྦྱིན་དང༌། །དྲི་ཟ་གྲུལ་བུམ་བུ་མོའོ། །རོལ་མོ་བྱེད་པ་དུ་མ་བྲི། །འདི་ལྟར་དད་ན་ལ་ལས་ནི། །འཇིག་རྟེན་སྐྱོང་པའི་ནང་རོལ་ཏུ། །གཟའ་དང་རྒྱུ་སྐར་

91-1-284b


སུམ་ཅུ་དྲུག །རིན་ཆེན་པདྨ་ལ་གནས་བྲི། །སྨིན་དྲུག་པདྨ་དམར་པོ་འཆང༌། །སྣར་མ་མགོ་ནི་ཨུཏྤ་ལ། །ནབས་སོ་པད་དཀར་ལག་ཏྲི་ཤུལ། །རྒྱལ་ནི་བགྲང་ཕྲེང་
སྐག་སྦྲུལ་ནག །མཆུ་ནི་པད་སེར་གྲེ་མཉམ་བཞག །མེ་བཞི་པད་དཀར་དབོ་དབྱུག་པ། །ནག་པ་པདྨ་ས་རི་རས། །ས་ག་པོ་ཏི་ལྷ་མཚམས་བུམ། །སྣོན་ནི་རྡོ་
རྗེ་སྣྲུབས་དབྱུག་སྟེ། །ཆུ་སྣོད་རིལ་བ་ཆུ་སྨད་པད། །བྱི་བཞིན་གསེར་གྱི་འཁོར་ལོ་སྟེ། །གྲོ་ཞུན་ཆུ་སྐྱོགས་མོན་གྲུ་དང༌། །མོན་གྲེ་ཤེལ་སྒོང་ཁྲུམས་སྟོད་ཀྱིས། །
རལ་གྲི་ཁྲུམས་སྨད་ཀུ་མུ་ད། །ནམ་གྲུ་བ་དན་ཐ་སྐར་གྱིས། །ཤིང་ལོ་བྲ་ཉེ་དབྱུག་སྲན་ནོ། །ཟླ་བ་ཀུ་མུད་དཀར་པོ་སྟེ། །ཉི་མ་པདྨ་དམར་པོ་འོ། །མིག་དམར་
མེ་ཡི་ཕུང་པོ་སྟེ། །གཟའ་ལག་ཨུཏྤལ་སྔོན་པོ་འོ། །ཕུར་བུས་ཆོས་ཀྱི་གླེགས་བམ་མོ། །པ་བ་སངས་ནི་བགྲང་ཕྲེང་བཟུང༌། །སྤེན་པ་ལག་ན་རལ་གྲི་
འཆང༌། །སྒྲ་གཅན་བདུད་རྩིའི་གཞོང་བུ་འོ། །ནང་གི་གྲྭ་ཡི་ཆར་གཏོགས་པ། །བཀྲ་ཤིས་ལྷ་མོ་བརྒྱད་ཡིན་ཏེ། །རྟག་དགའ་མ་དང་རྒྱལ་མ་ཤར། །དོན་
གྲུབ་མ་དང་མི་ཕམ་ལྷོར། །ནུབ་ཏུ་བདེ་བ་བདེ་དགའ་མ། །མྱུར་གྲུབ་མ་དང་གཏན་མ་བྱང༌། །རྩེ་ལྔ་རྩེ་གསུམ་རྡོ་རྗེ་དང༌། སྔོན་པོ་སེར་པོ་རིན་ཆེན་དང༌། །དཀར་དང་

91-1-285a


དམར་དང་ཨུཏྤལ་དང༌། །ཨུཏྤལ་སྔོ་དང་ཀུ་མུ་ད། །དང་པོ་ཕྱག་ན་རིམ་བཞིན་འཆང༌། །སྐྱབས་སྦྱིན་པདྨ་བགྲང་ཕྲེང་ནི། །ལྷག་མ་
རྣམས་ཀྱིས་རིམ་བཞིན་འཆང༌། །དེ་དག་ཐམས་ཅད་ཕྱོགས་མདོག་གོ། རྒྱས་པའི་སྤྲོས་པས་སྐྱོ་ན་ཡང༌། །ལྔ་བཅུ་བརྒྱད་དམ་སུམ་ཅུ་བདུན། །ཉི་ཤུ་དགུ་
འམ་ཉི་ཤུ་ལྔ། །བཅོ་ལྔ་དགུ་འམ་ལྔ་འམ་གཅིག །ཡི་གེ་ཕྱག་རྒྱ་གཟུགས་བརྙན་ཚོགས། །སྤྲུལ་པའི་སྐུ་ཡི་ཆོ་འཕྲུལ་ཏེ། །རང་གིས་ཇི་ལྟར་འདོད་པ་
ཡི། །སེམས་ཀྱི་བྱིན་རླབས་ཉིད་དུ་འགྱུར། །བདེ་གཤེགས་སྐུ་དང་པོ་ཏི་དང༌། །ཕྱག་རྒྱ་སོགས་པ་རབ་གནས་བྱ། །ཉམས་སམ་དྲི་མས་གོས་པ་ནི། །བཀྲུས་
དང་བཤིག་ནས་དག་བྱེད་པ། །རྟོག་པ་མེད་པའི་སེམས་ཀྱིས་སུ། །དེ་ལ་བསོད་ནམས་དཔག་ཏུ་མེད། །གཟུགས་ཚོགས་སྔོ་བས་དམན་གྱུར་ཀྱང༌། །དེ་ཡིས་
བསོད་ནམས་མཐའ་ཡས་ཐོབ། །འཕྲིན་ལས་དང་ནི་སྐུ་གསང་བ། །དེ་བཞིན་གཤེགས་པའི་མཚན་ཉིད་དེ། །དེ་བཞིན་ཉིད་དེ་སྟོང་པ་ཉིད། །བྱང་ཆུབ་
ནམ་མཁའི་མཚན་ཉིད་དང༌། །མཚན་དང་དཔེ་བྱད་ཀུན་རྫོབ་སྟེ། །སྒྱུ་མ་རྨི་ལམ་ལྟ་བུ་འོ། །སུམ་ཅུ་གཉིས་དང་བརྒྱད་ཅུ་ནི། །ཡི་གེ་བརྡ་དང་སྤྲོས་པའི་སྐུ། །

91-1-285b


ལོང་སྐུ་བསོད་ནམས་རྒྱུ་མཐུན་འབྲས། །སྤྲུལ་སྐུ་ལས་ཀྱི་རྣམ་སྨིན་འབྲས། །ཀུན་རྫོབ་དོན་དམ་མཚན་ཉིད་ལྡན། །དག་དང་མ་དག་སྐལ་ལྡན་ལ། །དེ་གཤེགས་འཕྲིན་ལས་གཟུགས་སྐུ་
གཉིས། །ཚོགས་གཉིས་ལ་ནི་སྐུ་གསུམ་བྱུང༌། །རྣམ་བྱང་ཀུན་ཉོན་མོངས་པས་སྟོང༌། །ལུས་ངག་ཡིད་ཀྱི་སྤྱོད་ཡུལ་མིན། །དམིགས་མེད་ནམ་མཁའི་ཁམས་
རྟོགས་པ། །རྒྱལ་བ་རྣམས་ཀྱི་ཆོས་སྐུ་འོ། །རྟག་ཆད་མེད་པའི་རྟེན་འབྲེལ་ནི། །སྐྱེ་འགག་མེད་པར་ཐུགས་ཆུད་པས། །ཡིད་ཀྱི་རྣམ་ཤེས་འཇུག་ལམ་གྱིས། །བསམ་
གཏན་གོམས་པས་ཤེས་པར་བྱ། །དད་པའི་ལྕགས་ཀྱུ་ཤེས་རབ་ཅན། །ལྷ་ཀླུ་འབུམ་ཕྲག་དཀར་པོའི་སེམས་དགེ་བ། །ཀུན་སློང་བྱང་ཆུབ་གཏེར་གྱི་རིན་ཆེན་
ནོར། །ཐོབ་པར་འདིས་མཛོད་འཁོར་ལོས་བསྒྱུར་བ་འབྱུང༌། །སེམས་ཀྱི་དབུས་སུ་གཅེས་ཕྱིར་ངལ་སྤྱོད་པས། །དབང་པོར་བྱ་བའི་རྒྱུད་ཀུན་ཁྱབ་པར་དུ། །པདྨའི་
དྲ་བ་ཕྱག་སྟོང་གིས་བརྒྱན་པ། །མྱུར་དུ་སྒྲུབ་པའི་ཐབས་མང་གསུངས་པ་རྣམས། །བསྡུས་བརྩོན་དད་བྱས་ལྡན་པས་གཅེས་སུ་བྱ། །བླ་མའི་ལུང་ཡོད་སྙིང་རྗེ་
གང་ལྡན་པ། །རྒྱལ་དང་རྒྱལ་སྲས་ཚོགས་རྣམས་ཀུན་དགྱེས་ནས། །འཇིག་རྟེན་སྐྱོང་ཚོགས་དགའ་བ་སྨོས་ཅི་དགོས། །འཕགས་པ་སྤྱན་རས་གཟིགས་

91-1-286a


དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། གཟུགས་བརྙན་འབྱུང་བའི་ལེའུ་སྟེ་ལྔ་པའོ།།    །།
དེ་ནས་དགའ་ལྡན་གནས་འཁྲུངས་པ། །བསྐལ་པ་དུ་མར་ཚོགས་བསགས་པ། །རིག་པ་གསུམ་ལྡན་ལྷ་ཡི་བུ། །མཛེས་པའི་ཏོག་ཅེས་མཚན་གསོལ་
པ། །སྤྱན་རས་གཟིགས་ལ་ཆེར་དད་ནས། །བཞེངས་ཏེ་ཐལ་མོ་སྦྱར་བྱས་ཤིང༌། །འཁོར་ཚོགས་ཆེན་པོ་དང་བཅས་པས། །མགྲིན་གཅིག་ཏུ་ནི་འདི་སྐད་
གསོལ། །ཨོཾ་ཁམས་གསུམ་ཀུན་གྱི་བླ་མ་གཙོ། །འདྲེན་པ་མགོན་པོ་རྫོགས་སངས་རྒྱས། །ས་གསུམ་ཡེ་ཤེས་འོད་པོ་ཆེ། །བདེ་བར་གཤེགས་ལ་ཕྱག་
འཚལ་ལོ། །ཡོན་ཏན་ཀུན་གྱི་འབྱུང་གནས་མཆོག །རིག་སྔགས་བདེ་ལྡན་བྱིན་རླབས་ཅན། །གཡུང་དྲུང་རྟག་པ་དམ་ཆོས་གཙོ། །ཀུན་རྟོག་སེལ་
སྐྱོབ་ཕྱག་འཚལ་ལོ། །རྟག་པར་བརྩེ་ལྡན་སྤྱན་རས་གཟིགས། །བྱང་ཆུབ་སེམས་ཚོགས་འབྱུང་ཚོགས་རྒྱལ། །བྱ་བ་བྱས་ནས་བསྐལ་པར་གནས། །
པད་འཆང་ཚོགས་ལ་ཕྱག་འཚལ་ལོ། །བསྐལ་པ་དུ་མར་བསགས་པ་ཡི། །ཐུགས་རྗེ་ཡེ་ཤེས་ལས་བྱུང་བའི། །རིག་སྔགས་ཕྲེང་བ་བྱིན་རླབས་

91-1-286b


ཅན། །མགོན་པོ་སྤྱན་རས་གཟིགས་དབང་གིས། །སེམས་ཅན་རྣམས་ལ་ཕན་དོན་ཕྱིར། །ཕྱག་རྒྱ་འཕྲིན་ལས་ལྡན་པར་གསུངས། །ལས་ཀྱི་དྲི་མ་དང་ལྡན་
ཞིང༌། །ཉོན་མོངས་བདག་རྒྱལ་གྱིས་བཅིངས་ནས། །ལེ་ལོ་སེར་སྣའི་འདབ་རྫབ་ཅན། །ཁུར་དང་ལྡན་པའི་སེམས་ཅན་རྣམས། །མྱུར་དུ་གྲོལ་བར་བྱ་བ་དང༌། །ཐུགས་
རྗེ་ཉི་མ་བཀྲམ་བྱས་ཏེ། །སྲིད་འདབ་སྟུག་པོ་སྐེམ་པ་དང༌། །མྱུར་དུ་སངས་རྒྱས་འགྲུབ་བྱའི་ཕྱིར། །ལྷ་དང་གསང་སྔགས་བླང་བ་དང༌། །འཕྲིན་ལས་སྦྱོར་བ་
ལྡན་པ་དང༌། །བརྒྱུད་པ་རྒྱུན་གཞན་མེད་པ་ཡི། །སྦྱོར་བའི་ཚུལ་འབྱུང་བཤད་དུ་གསོལ། །རིག་སྔགས་རྗེས་གནང་མེད་པ་ནི། །བསྒྲུབས་ཀྱང་འབྲས་མེད་ངལ་
བ་སྟེ། །འདྲེན་པ་མེད་པའི་ཤིང་རྟ་ནི། །འཁོར་ལོ་བཟང་ཡང་གང་དུ་ཕྱིན། །ཉོན་མོངས་རྩ་བ་གཅད་པའི་ཕྱིར། །རིག་སྔགས་རལ་གྲི་རྣོ་དང་མཚུངས། །བདག་འཛིན་
གོ་ཆ་འབིགས་པའི་མདུང༌། །སྡུག་བསྔལ་མཚོ་སྐེམ་ཉི་མ་ཆེ། །ཀུན་རྟོག་རྡུལ་ཕུང་སྲེག་པའི་མེ། །ཤེས་རབ་མེ་ཏོག་འཁྲུངས་པའི་རླན། །ནད་དན་ཀུན་སེལ་སྨན་
མཆོག་སྟེ། །བག་ཚོགས་སེལ་བའི་སྲེད་མེད་བུ། །བག་ཆགས་བཀྲུ་བའི་ཆུ་རྒྱུན་ཏེ། །ལོངས་སྤྱོད་འཕེལ་བའི་གཏེར་ཆེན་ཉིད། །འཁོར་བ་ལས་རྒལ་གྲུ་

91-1-287a


གཟིངས་ཏེ། །ཉེས་པ་ཀུན་སེལ་རླུང་དང་མཚུངས། །དེ་ནས་བཅོམ་ལྡན་ཐུབ་པ་ཆེ། །མགོན་པོ་རྫོགས་སངས་རྒྱས་ཆེན་
གྱིས། །སྲབ་འཇམ་རིང་བའི་ལྗགས་བཀྲམ་ནས། །ཚངས་པའི་གསུང་སྙན་དབྱངས་ཀྱིས་གསུང༌། །འགྲོ་ལ་ཐུགས་རྗེ་ཆེན་པོ་ཡིས། །སྔགས་འབྱུང་
བརྒྱུད་པའི་རི་མ་འབྱུང་བའི། །ཆོ་ག་དམ་པ་ཉན་བརྩོན་པ། །ཤིན་ཏུ་ལེགས་སོ་ལྷ་ཡི་བུ། །ཉམས་དགའ་དགེ་བའི་ས་ཕྱོགས་སུ། །ས་ཡི་ཆ་མཉམ་
དཀྱིལ་འཁོར་ལྟར། །པདྨའི་གདན་འདྲའི་དཀྱིལ་འཁོར་ནི། །ཚོན་སྣ་མ་ལུས་རྣམས་ཀྱིས་བྲི། །མགོན་པོ་སྤྱན་རས་གཟིགས་དབང་སོགས། །སངས་
རྒྱས་བྱང་ཆུབ་སེམས་དཔའ་དང༌། །རིག་པའི་ལྷ་མོ་ཁྲོ་བོར་བཅས། །འཇིག་རྟེན་སྐྱོང་སོགས་མ་ལུས་པའི། །སྐུ་འམ་ཕྱག་རྒྱ་བཀོད་པ་དང༌། །མཆོད་
པའི་ཚོགས་ཀྱང་བཀྲམ་པར་བྱ། །མར་མེ་ཡོན་ཆབ་བྱུག་སྤོས་དྲི། །ཞལ་ཟས་གཏོར་མ་སྣ་ཚོགས་དང༌། །གཞན་ཡང་ཟས་སྐོམ་སྣ་ཚོགས་དང༌།
རྒྱན་དང་ན་བཟའ་ལྷབ་ལྷུབ་དང༌། །སིལ་སྙན་མེ་ཏོག་ཕྲེང་དུ་མ། །ཡིད་འོང་མཛེས་པའི་ཚིག་གིས་བརྒྱན། །སློབ་མ་གུས་པས་བླ་མ་ལ། །ཡོན་ཕུལ་བརྩོན་

91-1-287b


བྱས་འདི་སྐད་གསོལ། །སེམས་ཅན་ཀུན་གྱི་སེམས་ཀྱི་གཉེན། །དམུས་ལོང་ལམ་ལོག་ལས་འདྲེན་བ། །རབ་རིབ་སེལ་བའི་ཐུར་མ་ཅན། །བདག་ལ་འདྲེན་པའི་
སྒྲོལ་མ་སོགས། །ཤེས་རབ་སྙིང་རྗེའི་སྐྱ་བ་ཅན། །ཐོས་བསམ་སྒོམ་པའི་གྲུ་གཟིངས་ཅན། །ལས་ཅན་སྡུག་བསྔལ་ཆུ་སྒྲོལ་བའི། །ཐབས་བརྩོན་མཉན་པ་ཁྱོད་
ཕྱག་འཚལ། །བྱང་ཆུབ་ལམ་མཐོང་དཔག་ཡས་ཐུགས། །འགྲོ་རྣམས་ཐར་ལམ་རྟེན་གཟིགས་པ། །དགེ་བརྩོན་དགེ་ལ་སྐུལ་བ་འོ། །དགེ་བཅུ་མེད་པ་དག་ལ་
སྩོལ། །དམ་ཚིག་སྡོམ་གནས་ངང་ཚུལ་བཟང༌། །བག་ཡོད་དབྱངས་མཁས་ལྟུང་བ་མེད། །ཆོས་དོན་གཉེར་བའི་དོན་སྐྱོབ་པ། །སྐྱབས་དང་སྡོམ་གནས་བདག་ལ་
སྩོལ། །དཔའ་བརྟན་ཞི་དུལ་སྤྱད་པ་ཡི། །དགའ་སླད་སློབ་དཔོན་འདི་སྐད་བརྗོད། །ཨོཾ། གཏི་མུག་རྣམ་དག་བདེ་གཤེགས་ཐུགས། །རྣམ་པར་སྣང་མཛད་སྐྱབས་སུ་
མཆི། །ཞེ་སྡང་རྣམ་དག་རྡོ་རྗེ་ཐུགས། །མི་བསྐྱོད་པ་ལ་སྐྱབས་སུ་མཆི། །སེར་སྣ་རྣམ་དག་ལོངས་སྤྱོད་གཏེར། །རིན་ཆེན་མདངས་ལྡན་སྐྱབས་སུ་མཆི། །འདོད་
ཆགས་རྣམ་དག་པདྨའི་གསུང༌། །འོད་དཔག་མེད་ལ་སྐྱབས་སུ་མཆི། །ཕྲག་དོག་རྣམ་དག་འཕྲིན་ལས་རྒྱལ། །དོན་ཡོད་རྡོ་རྗེ་སྐྱབས་སུ་མཆི། །ཨཱཿགནས་མེད་


91-1-288a


མཁའ་དང་མཉམ་སྤྱོད་པ། །ཆོས་དབྱིངས་ཆོས་ལ་སྐྱབས་སུ་མཆི། །སྐྱེ་མེད་སྐྱེ་སྣང་ལྟར་སྒྲུབ་ཆོས། །འཕགས་ལམ་བརྒྱད་ལ་
སྐྱབས་སུ་མཆི། །དོན་གཅིག་ཚོགས་ལམ་བཅུ་གཉིས་གྲངས། །གསུང་རབ་ཡན་ལག་སྐྱབས་སུ་མཆི། །རྒྱུ་འབྲས་སྣང་བའི་སོ་སོར་རྟོག །ཉན་ཐོས་
དགེ་འདུན་སྐྱབས་སུ་མཆི། །གཅིག་གམ་ཚོགས་སྤྱོད་རྫུ་འཕྲུལ་ཆེ། །རང་རྒྱལ་དགེ་འདུན་སྐྱབས་སུ་མཆི། །སྙིང་རྗེ་ཤེས་རབ་བྱང་ཆུབ་འབྲེལ། །སེམས་
ཆེན་ཚོགས་ལ་སྐྱབས་སུ་མཆི། །གསོད་དང་རྐུ་རྫུན་འཁྲིག་སྤྱོད་དང༌། །ཚིག་རྩུབ་ཕྲ་མ་དག་འཁྱལ་དང༌། །བརྣབ་སེམས་གནོད་སེམས་ལོག་ལྟ་སྤྱོད།
ཐར་པའི་སྲོག་གཅོད་བཅུ་པོ་སྤོང༌། །ཆང་འཐུང་ཏིལ་མར་འཚིར་ལས་དང༌། །མགར་དང་རྒྱ་སྐྱེགས་རྩྭ་ཤིང་གཅོད། །སྲོག་ཆགས་ཚོགས་དང་མགོ་ཟླུམ་
ཚོང༌། །མཐོ་རིས་ལུས་ཀྱི་གེགས་ཆེན་སྤོང༌། །རྟགས་དང་ཕྱག་རྒྱ་འདྲ་འབག་དང༌། །རྟེན་དང་དགེ་འདུན་རྟགས་ཡི་གེ། །བགྲང་ཕྲེང་འཛིན་པའི་ཡོ་
བྱད་སོགས། །འགོམ་དང་བཤིག་པ་གཏན་དུ་སྤོང༌། །མཆོད་པ་ཉིད་དང་སྒོག་པ་དང༌། །འབགས་དང་ལྷག་མར་གྱུར་པ་དང༌། །ཤ་དང་དམན་པའི་

91-1-288b


ལག་གི་ཟས། །སྲོག་ཆགས་ཡོད་པའི་ཆུ་རྣམས་སྤོང༌། །དེང་ནས་བཟུང་སྟེ་ཇི་སྲིད་པ། །བྱང་ཆུབ་སྙིང་པོར་ཐུག་བར་དུ། །སྡོམ་པ་ཡི་ནི་ཚུལ་ཁྲིམས་དང༌།
དགེ་བའི་ཆོས་ནི་སྡུད་པ་དང༌། །སེམས་ཅན་དོན་བྱེད་ཚུལ་ཁྲིམས་སོགས། །ནམ་དུ་མི་དོར་བརྟན་པོར་གཟུང༌། །ལྷ་དང་སློབ་དཔོན་ཡིད་བྱེད་ཅིང༌། །རྡོ་རྗེ་
དྲིལ་བུ་ཕྱག་རྒྱ་གཟུང༌། །འགྲོ་ལ་ཟང་ཟིང་མི་འཇིགས་སྐྱབས། །ཆོས་ཀྱི་སྦྱིན་པ་ཅི་འབྱོར་སྩོལ། །ཐེག་གསུམ་ཐ་དད་ཆོས་ཚུལ་རྣམས། །མི་འགལ་སྦྱོར་བས་
རྒྱུན་དུ་སྤྱོད། །ལུས་ངག་ཡིད་དང་ལོངས་སྤྱོད་བཅས། །སེར་སྣ་མེད་པས་མཆོད་འོས་མཆོད། །ལྷ་དང་ལྷ་མིན་གསང་བ་པའི། །རི་འབྱུང་སྐུ་གསུང་ཐུགས་ཀྱི་
རྒྱ། །དེས་སྤྱོད་དམ་ཚིག་དམ་པ་རྣམས། །སྡོམ་ཚུལ་བརྟན་པོ་གཟུང་བར་བྱ། །འགྲོ་རྣམས་ཀུན་ལ་སྙིང་བརྩེ་དང༌། །ཡི་དྭགས་རྣམས་ལ་གཏོར་མ་སྦྱིན། །ཛམྦྷ་
ལ་ནི་ཆུ་ཡིས་མཆོད། །ཡི་དྭགས་དག་ཀྱང་ཆུས་མཉེས་བྱ། །དེ་རྗེས་སློབ་མ་རབ་དགའ་ནས། །ཅི་འབྱོར་ལྷ་དང་བླ་མ་མཆོད། །དགའ་ཆེན་ལས་སྦྱོར་སློབ་དཔོན་
དགོངས། །སྙིང་བརྩེ་བདག་ལ་གཟིགས་ནས་ཀྱང༌། །ལྷ་དང་སྔགས་དང་བྱིན་རླབས་ཐབས། །དེ་བདག་བརྩེ་ཕྱིར་སྩལ་དུ་གསོལ། །རྒྱལ་བ་སྲས་བཅས་ཚོགས་


91-1-289a


བཞུགས་པའི། །ཉམས་དགའ་ཐར་པའི་གྲོང་ཁྱེར་ཆེ། །ཡིད་བཞིན་ལོངས་སྤྱོད་ཆར་དུ་འབབ། །ཁང་ཆེན་དེར་ནི་བདག་འཇུག་
འཚལ། །སྐུ་གསུང་ཐུགས་ཀྱི་རྡོ་རྗེ་ཅན། །ཟབ་མོའི་སངས་རྒྱས་སྤྱོད་ཡུལ་བ། །སྤྲོས་བྲལ་དམིགས་སུ་མེད་པའི་དོན། །ལམ་ཆེན་བདག་ལ་སྩལ་དུ་
གསོལ། །དེ་ནས་སློབ་དཔོན་སྔགས་རིག་པ། །དེ་ཉིད་བཅུ་སྦྱར་མཁས་པ་པོས། །གཡོན་པ་ཆོས་གོས་རྩེ་བཟུང་སྟེ། །ལག་པ་གཡས་ཆོས་ཕྱག་
རྒྱ་ཅན། །གསང་བསྟོད་འཛུམ་པའི་འོད་མདངས་རྒྱས། །དང་ལྡན་པ་ནི་འདི་སྐད་བརྗོད། །ཨོཾ། བུ་ཤོག་ཐེག་པ་ཆེན་པོ་ཡི། །ཁྱོད་ནི་ཚུལ་ཆེན་སྣོད་ཡིན་
ཕྱིར། །གསང་སྔགས་སྤྱོད་ཚུལ་ཆོ་ག་རྣམས། །ཁྱོད་ལ་ངེས་པར་བསྟན་པར་བྱ། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་སངས་རྒྱས་ཐམས་
ཅད་ཀྱི། །རྡོ་རྗེ་གསང་སྔགས་རབ་བསྒོམས་པས། །མཚུངས་པ་མེད་པའི་ཡེ་ཤེས་རྣམས། །ཤཱཀྱ་སེངྒེ་དཔའ་བོས་ཀྱང༌། །གསང་སྔགས་སྦྱོར་བ་མཉམ་
མེད་ཀྱིས། །བདུད་སྡེ་ཤིན་ཏུ་མི་བཟད་པའི། །དཔུང་ཆེན་དག་ཀྱང་འདིས་བཅོམ་མོ། །འཇིག་རྟེན་རྗེས་འདུལ་རྫོགས་བྱའི་ཕྱིར། །འཁོར་ལོ་བསྐོར་ནས་

91-1-289b


མྱ་ངན་འདས། །དེ་ཕྱིར་ཀུན་ཐོབ་བྱ་བའི་ཕྱིར། །བུ་ཡིས་བློ་གྲོས་འདི་གྱིས་ཤིག །སྔགས་དང་རྫས་ཀྱི་སྲུང་བ་དང༌། །ལྷ་ཡི་རྟེན་མིག་དེ་ལ་མཆོད། །ཨུ་དུམྦ་རའི་མེ་
ཏོག་ལྟར། །འཇིག་རྟེན་དུ་ནི་ཀུན་མཁྱེན་དག །བརྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་ངོ༌། །སྔགས་ཀྱི་སྤྱོད་ཚུལ་འབྱུང་བ་ནི། །དེ་བས་
ཀྱང་ནི་ཆོས་དཀོན་ཏེ། །གང་གིས་མཚུངས་མེད་སེམས་ཅན་དོན། །མྱ་ངན་མི་འདའ་བྱེད་པར་ནུས། །བསྐལ་པ་དུ་མར་བསགས་པའི་སྡིག །གང་ལ་སྡིག་
ཁུར་ཅི་ཡོད་པ། །ལྷ་ཡི་དཀྱིལ་འཁོར་མཐོང་བ་དང༌། །བྱིན་རླབས་ཙམ་གྱིས་བྱང་གྱུར་ནས། །བློ་གྲོས་དྲི་མ་མེད་པ་ཡིས། །སྤྱོད་ཚུལ་རླབས་པ་ཞུགས་ནས་
ལྷ། །ངན་འགྲོ་སྡུག་བསྔལ་རྒྱུན་བཅད་ནས། །མཚན་ལྡན་སྐུ་ནི་གཞན་དོན་སྤྱོད། །བདག་ཉིད་ཆེན་པོ་ཁྱེད་རྣམས་ཀྱིས། །རྙེད་པ་མཚུངས་མེད་དེ་རིང་
རྙེད། །གང་ཕྱིར་རྒྱལ་བ་སྲས་བཅས་པས། །བདག་ཉིད་ཆེན་པོ་ཁྱེད་རྣམས་ནི། །གང་དུ་སྐྱེས་ཀྱང་གཟུང་བའི་ཕྱིར། །དེང་ནས་ཁྱེད་རྣམས་ཐེག་ཆེན་རིགས།
ཤ་སྟག་ཏུ་ནི་སྐྱེ་ངེས་ཏེ། །ཐེག་པ་ཆེན་པོ་ཆེར་འབྱུང་བ། །དཔལ་དང་ལྡན་པའི་ལམ་མཆོག་འདི། །གང་དུ་རྒྱས་པར་ཁྲིད་ནས་ཀྱང༌། །བདེ་བར་གཤེགས་


91-1-290a


པ་ཉིད་དུ་འགྱུར། །དེ་བས་སྤྲོ་ལ་བརྩོན་པར་གྱིས། །སློབ་མ་ཀུ་ཤ་དགེ་བ་ཡི། །སྟན་ལ་ཉལ་ནས་རྨི་ལམ་དྲི། །གསང་དང་སྦྱོང་བ་
བྱས་ནས་ཀྱང༌། །ཆུས་བཀྲུས་འདི་རྣམས་བཀླགས་པ་དང༌། བཀྲ་ཤིས་དུ་མ་བཀླགས་བྱས་ཏེ། །གདོང་པ་དར་གྱིས་བཅིངས་ནས་ཀྱང༌། །འབྲས་ཀྱི་
མེ་ཏོག་ཕྲེང་བ་ནི། །ལྷ་ཡི་དཀྱིལ་འཁོར་དབུས་སུ་དོར། །སླར་བླངས་མགོ་ལ་བཅིང་བྱ་སྟེ། །པདྨ་ལྡན་རིགས་མཚན་གྱིས་བརྒྱན། །མིག་ཕྱེ་དེ་ལ་ལྷ་
རྣམས་དང༌། །བྱང་ཆུབ་ཕྱོགས་ཆོས་མཚན་མ་ཡི། །ཡོན་ཏན་ཡེ་ཤེས་སྟོབས་མངའ་བ། །མཆོད་རྟེན་ལྷ་ཚོགས་བཅས་པ་གདན། །ཡིད་ཆེས་དང་
བ་མངོན་བྱས་ལ། །ཅི་འབྱོར་བ་ཡི་མཆོད་པ་བྱ། །དེ་ནས་དག་པའི་སྲས་དེ་ལ། །མར་མེ་ལ་ནི་མར་མེ་ལྟར། །འདོད་པའི་ལྷ་ནི་སྩལ་བར་བྱ། །བརྗོད་པ་
དང་བཅས་འབྲེལ་བ་ཡིས། །རྩ་བའི་སྙིང་པོ་ཉེ་སྙིང་ཚོགས། །སྔགས་ཀྱང་གསལ་བར་སྦྱིན་པར་བྱ། །ཞི་བ་ཤེལ་གྱི་ཕྲེང་བ་སྟེ། །རྒྱས་པ་ལ་ནི་ཨ་རུ་ར། །
དབང་ལ་ལུང་ཐང་དམར་པོ་ཤིས། །དྲག་པོ་རྭའམ་རུ་རཀྵ། །བོ་དེ་ཙེས་ནི་ལས་ཀུན་བྱེད། །སྔགས་བཅས་སྩལ་ནས་མགོ་ལ་བཅིང༌། །ཧཱུཾ་དང་བཅས་

91-1-290b


བའི་རྡོ་རྗེ་ཡང༌། །ལག་པ་གཡས་སུ་གཞག་པར་བྱ། །སྟོད་གཡོགས་ཀྲྀཥྞ་ས་རི་སྟེ། །སྨད་གཡོགས་ཁ་དོག་སྔོན་པོའོ། །དབུ་རྒྱན་རིགས་ལྔའི་ཁ་དོག་སྟེ། །
ཞལ་ཟས་སྣོད་ནི་པདྨས་བརྒྱན། །སེམས་ཅན་ཀུན་དོན་སྤྱོད་པའི་རྫས། །ཐུབ་པས་བཀྲ་ཤིས་བཞེད་པའི་རྟགས། །གདུགས་ཉ་བུམ་པ་དཔལ་བེའུ་དང༌། །རྒྱལ་
མཚན་འཁོར་ལོ་པདྨ་སྩལ། །ནད་སེལ་བདེ་བྱེད་འཚོ་བའི་ཕྱིར། །འདོད་ཡོན་ཕྱོགས་རིགས་གྲུབ་པའི་རྫས། །གི་ཝང་དུར་བ་ལི་ཁྲི་ཞོ། །བིལ་བ་སྦྲང་རྩི་ཨ་
རུ་ར། །ཀཱ་ར་བཱི་རའི་འབྲས་བུ་རྣམས། །ཧྲཱིཿཞེས་དག་པས་སྩལ་བར་བྱ། །གུར་གུམ་ག་པུར་གླ་རྩི་དང༌། །བ་ཡི་འོ་མས་སྦྱར་བྱས་ནས། །ཚིག་འདྲིས་ལྕེ་ལ་
གཞག་པར་བྱ། །ཨོཾ། ཡན་གར་ངེས་པའི་ཚིག་རིག་དང༌། །མིང་གི་རྣམ་གྲངས་ཆོས་རིག་དང༌། །དྲི་བ་ལན་ལྡོན་སྤོབས་པ་རིག །ཕྱི་ནང་མཚན་ཉིད་དོན་
རིག་ཤོག །བཛྲ་དྷ་རྨ་བྲ་བེ་ཤ་།ཨོཾ་བཅས་བརྗོད་ཅིང་ལྕེ་ལ་ནི། །ལན་གསུམ་རྡོ་རྗེ་གཞག་པར་བྱ། །ཧྲཱིཿཡིག་དམར་པོ་མེ་འབར་བསམ། །གང་ལ་
གོམས་པ་དེ་འབྱུང་ཞིང༌། །གོམས་པ་གཞན་གྱི་དབང་མེད་ན། །རྟོག་པའི་འབྱུང་བ་ཆད་པའི་ཕྱིར། །ཀུན་རྟོག་ཕྱག་རྒྱ་ལ་དམིགས་བཤད། །དམིགས་པའི་


91-1-291a


རྟེན་གྱི་སྔགས་ལ་ཡང༌། །བྱིན་རླབས་ཐ་དད་འབྱུང་བར་འགྱུར། །ས་ལ་དབང་བསྐུར་ཐོབ་འདོད་པས། །ཕྱག་ན་འཁོར་ལོ་
འཆང་ལ་དམིགས། །ཏིང་འཛིན་བརྟན་ལ་རྡོ་རྗེ་སྟེ། །དཔལ་ཐོབ་འདོད་པས་རིན་ཆེན་དམིགས། །གཟུགས་བཟང་འདོད་པས་པདྨ་སྟེ། །སྤོབས་པ་འདོད་
པས་རལ་གྲི་འོ། །གཞན་དོན་འདོད་པས་རྒྱ་གྲམ་སྟེ། །རྡོ་རྗེ་དཀར་པོས་སེམས་གསལ་འགྱུར། །ཤེས་རབ་འདོད་པས་གླེགས་བམ་མོ། །ཁང་བཟང་གིས་
ནི་མིའི་རྒྱལ་པོ། །ཐུབ་གཟུགས་རྟག་ཏུ་སངས་རྒྱས་འཇམ། །ཐལ་སྦྱར་བས་ནི་འགྲོ་བས་བཀུར། །འཁར་གསིལ་བྱམས་དང་སྙིང་རྗེ་སྐྱེ། །ལྕགས་ཀྱུ་
འཇིག་རྟེན་སྐྱོང་བས་སྲུང༌། །རིན་ཆེན་ཟེའུ་འབྲུས་ལྕེ་བདེར་འགྱུར། །དྲིལ་བུས་སྐད་སྙན་བྱེད་པར་འགྱུར། །བགྲང་ཕྲེང་གིས་ནི་ལུང་བསྟན་འཐོབ། །ཁྲི་
རྐང་གིས་ནི་ཉེ་དབང་འགྱུར། །ལྷ་སོགས་བདུག་པ་དུང་ཡིན་ཏེ། །མདུང་རྩེ་གསུམ་པ་གཡུལ་ལས་རྒྱལ། །པདྨ་དམར་པོས་ལྷ་རུ་སྟེ། །རིལ་བ་སྤྱི་
བླུགས་ཚངས་རིས་སྐྱེ། །སྤྲིན་མདོག་ལྔ་ནི་དྲང་སྲོང་སྐྱེ། །མེ་ལོང་གིས་ནི་ལྷ་ཞལ་མཐོང༌། །པདྨ་རཱ་གས་ཡེ་ཤེས་སྐྱེ། །པདྨ་སྔོན་པོས་དག་པའི་ཞིང༌། །

91-1-291b


པདྨ་དཀར་པོས་དགེ་ཚོགས་འཕེལ། །རི་བོས་བུ་དང་བུ་མོ་འཕེལ། །དགྲ་སྟས་བདུད་ཀྱི་བར་ཆོད་སེལ། །འཁོར་དང་སེམས་མཐུན་བྷྲིངྒཱ་རས། །ཕུབ་ཀྱིས་དགྲ་
དང་གཅན་གཟན་འཇོམས། །རྔ་ཡབ་དཀར་པོས་སྡིག་པ་འཕྱག། མེ་ཏོག་སྙེ་མས་ནད་སེལ་བྱེད། །རིན་ཆེན་མདངས་ནི་ཡིད་འོད་གྲོགས། །གཞུས་ནི་ནོར་
དང་གོ་འཕང་རྙེད། །ཆུ་ཤེལ་དུག་དང་ཚ་རིམས་སེལ། །མི་འཇིགས་ཕྱག་གིས་འཇིགས་སྐྲག་འཇོམས། །དགྲ་ལ་རྡོ་རྗེ་གཏུན་ཤིང་སྟེ། །རྡོ་རྗེ་ནག་མོ་བདུད་
འདུལ་འགྱུར། །རིན་ཆེན་རལ་གྲིས་རིག་སྔགས་ཟློག །ལྟོ་བ་ན་ལས་ལྷུང་བཟེད་དེ། །རིམས་ནད་སེལ་བྱེད་ཞགས་པའོ། །འབྲུ་འདོད་པས་ནི་འབྲུའི་སྙེ་མ། །ནོར་
དབྱིག་འདོད་པས་རིན་ཆེན་ཕུག །ཡང་ན་ལུང་བསྟན་འདོད་པས་ན། །མགོ་ལ་སངས་རྒྱས་དམིགས་པར་བྱ། །མངོན་པར་ཤེས་པ་ལྔ་འདོད་ན། །སངས་རྒྱས་ལྔ་པོ་
དམིགས་པར་བྱ། །དེ་ནས་མགོན་པོ་སྤྱན་རས་གཟིགས། །འཛུམ་པའི་མདངས་ཀྱིས་པདྨའི་ཞལ། །ས་ཡི་སྙིང་པོ་ལ་གཟིགས་ནས། །ས་ཡི་གོ་རིམ་འདི་གསུངས་
སོ། །རིག་པ་འཛིན་པའི་རྟོག་པ་ནི། །གསང་སྔགས་ཐམས་ཅད་ས་གསུམ་སྟེ། །གསང་སྔགས་ས་དང་སྔགས་སྦྱར་ས། །རིག་འཆང་ས་དང་རིག་གསལ་ས། །


91-1-292a


རིགས་མཆོག་ས་དང་རིན་ཆེན་ས། །ཕྱག་རྒྱ་ཆེན་པོའི་ས་རྣམས་སོ། །གཙུག་ཏོར་ཆེན་པོའི་སངས་རྒྱས་ས། །གནས་སྐབས་དྲུག་
ཏུ་རྒྱལ་བས་གསུངས། །ཀུན་ཏུ་འོད་དང་དད་པའི་སྤྱན། །ཡི་གེ་འཁོར་ལོ་ཚོགས་ཆེན་ས། །རྡོར་འཆང་ཡེ་ཤེས་བླ་མའི་ས། །རྫོགས་སངས་རྒྱས་བདེ་བ་ཆེན་པོའི་ས། །
སའི་སྙིང་པོས་གསོལ་པ། མགོན་པོ་འཕགས་པ་ཐུགས་རྗེའི་སྤྱན་རས་གཟིགས་དབང་ཕྱུག །བྱིན་རླབས་ལྕགས་ཀྱུ་ལྟ་བུས་འཁོར་བའི་བཙོན་ར་ནས། །
ཀླུ་ཕྱུགས་འབུམ་ཕྲག་དྲངས་ལྟར་དགེ་བ་ཀུན་སློང་གིས། །བྱང་ཆུབ་རིན་ཆེན་ས་ལ་འཇོག་མཛད་ངོ་མཚར་ཆེ། །འཕགས་པ་སྤྱན་རས་གཟིགས་དབང་
ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། བྱིན་རླབས་འབྱུང་བའི་ལེའུ་སྟེ་དྲུག་པའོ།།    །།དེ་ནས་ཚང་པའི་འཇིག་རྟེན་
དུ། །རབ་དགའི་ཚུལ་དུ་འཁྲུངས་པའི་ལྷ། །ཏིང་འཛིན་ཡང་པ་ཞེས་བྱ་བ། །རྟོགས་པ་རྒྱ་ཆེ་ཟབ་པ་ཞིག །འཁོར་དང་བཅས་པ་བཞེངས་བྱས་ཏེ། །མེ་
ཏོག་རིན་ཆེན་རིགས་བྱུང་བ། །སྟོན་པའི་ཕྱོགས་སུ་ཆར་བཞིན་ཕབ། །མཁའ་ལ་གདུགས་ཀྱི་བླ་རེས་བཀང༌། །འཁོར་དང་བཅས་པ་མགྲིན་གཅིག་ཏུ། །


91-1-292b


གསང་བསྟོད་ནས་ནི་ཚིག་འདི་གསོལ། །ལག་ན་རྡོ་རྗེ་རྡོ་རྗེ་འཆང༌། །རྡོ་རྗེ་ཐེག་པ་བླ་མེད་པའི། །རྡོ་རྗེ་རིག་འཛིན་མཆོག་གྲུབ་པ། །རྡོ་རྗེ་རྣལ་འབྱོར་ལས་བྱུང་
ཕྱིར། །བདག་དང་སེམས་ཅན་ཀུན་ཏུ་ཡང༌། །དངོས་གྲུབ་འབྱུང་རིམ་བཤད་དུ་གསོལ། །ལ་ལ་གཡེང་བར་གྱུར་པ་ཡིས། །བླ་མའི་རྒྱུད་དོན་བྲལ་མོད་ཀྱི། །
སྔགས་རྒྱུད་སྡིག་པ་འཆང་བྱེད་འབྱུང༌། །སྙན་ཚིག་རྨོངས་རྣམས་ངོ་མཚར་སྐྱེ། །གདམས་ངག་མེད་པས་འགྲོ་བ་བསླུས། །དངོས་གྲུབ་མེད་པས་བསྟན་པ་
ཞིག །སྲེད་པས་ལན་གཅིག་སོགས་པར་འགྱུར། །གཉིས་པ་དམྱལ་ཚོགས་ངན་འགྲོར་འགྲོ། །ལ་ལ་ལས་ཀྱི་སྐྱེ་མཆེད་སྒོ། །དབང་པོ་རྟེན་ཁང་དམར་མྱུར་
ལ། །གདམས་ངག་རྒྱུད་ཚུལ་ཡོད་མོད་ཀྱི། །ཆོས་ཚུལ་བཞིན་དུ་སྤྱོད་བྱེད་ཅིང༌། །གང་ལ་དབང་དུ་གཟུང་བ་ཡི། །བུ་འདྲ་བས་ཀྱང་བརྙས་གྱུར་ནས། །སྡང་བ་
འཕེལ་ནས་རྩོད་པར་འགྱུར། །དེས་ཀྱང་གཉིས་ཀ་དམྱལ་སོགས་འགྲོ། །ལ་ལ་ཐོས་ཆུང་ཤེས་རབ་དམན། །རྨོངས་པ་གཞན་རྐྱེན་ང་རྒྱལ་ཅན། །བསྟན་པ་
དང་ནི་འཆང་བྱེད་ལ། །སྐྱོན་སྨོད་སྨྲ་བས་དམྱལ་སོགས་འགྲོ། །ལ་ལ་མི་དགེའི་བཤེས་གཉེན་གྱིས། །ལོག་ལམ་འཇུག་པའི་ངེས་འཛིན་ཅན། །ཡང་དག་

91-1-293a


ལམ་སྤྱོད་བརྩོན་པ་དོར། །ལོག་སྒྲུབ་ཅན་དེ་དམྱལ་བར་འགྲོ། །ལ་ལ་བསམ་མེད་སྔགས་བརྗོད་མེད། །མར་མེ་བདུག་སྤོས་
གྲོར་མ་སོགས། །འབྱུང་པོས་བརླམས་ཏེ་བདག་ཉིད་དང༌། །འཁོར་བཅས་ཚེ་ཐུང་ལོངས་སྤྱོད་འགྲིབ། །ལ་ལ་འདོད་སྲེད་གཏུམ་རྡབ་ཆེ། །མཁས་གཞན་
དག་ལ་ཕྲག་དོག་གིས། །སྒྲོ་སྐུ་ཚུལ་འཆོས་ཆོས་ལ་སྨོད། །རང་ཉིད་ལྟ་ངན་སྒྲུབ་ལ་རྩོད། །ཐེར་ཟུར་བློ་ཡི་མུན་པ་ཅན། །འབྱུང་པོ་དྲག་པོའི་རིགས་
སུ་སྐྱེ། །ལ་ལ་སེར་སྣ་རབ་འཇུག་པས། །ལྷ་དང་བླ་མའི་ཚིག་གིས་བསྟོད། །ཟས་དང་ལོངས་སྤྱོད་རྒྱན་གོས་དང༌། །མེ་ཏོག་བདུག་སྤོས་གཏོར་མ་
སོགས། །ཉུང་དུ་མུག་ཚུལ་རྒྱུན་སྩོལ་ན། །ཟས་སྐོམ་དག་གིས་གདུངས་པ་ཡི། །ཡི་དྭགས་དམན་པའི་རིགས་སུ་ནི། །ཡང་ནས་ཡང་ན་སྐྱེ་བར་ངེས། །
དེ་ཕྱིར་དེ་དག་སྤངས་ནས་ནི། །ཡ་རབས་བསམ་པ་བཟང་ལྡན་པས། །ཚུལ་བཞིན་བླངས་ཏེ་ཐོས་བསམ་གྱིས། །གཏན་ལ་ཕབ་དོན་མ་འཁྲུལ་པར། །
བརྗོད་ཅིང་ཡིད་ལ་བྱེད་པ་དང༌། །ཐེ་ཚོམ་མེད་པར་བརྩོན་བྱེད་པས། །འགྲོ་ཚོགས་སྒྲོལ་བྱེད་ཐབས་ཐོབ་ནས། །རང་དོན་འགའ་ཞིག་སྨོས་ཅི་དགོས། །

91-1-293b


དེ་ནས་ལག་ན་རྡོ་རྗེ་གཙོ། །ཡེ་ཤེས་མཐའ་ཡས་མངའ་བའི་སྐུས། །འགྲོ་ལ་སྙིང་བརྩེར་རབ་གཟིགས་ནས། །གསང་བའི་སྐད་ཀྱིས་འདི་སྐད་གསུངས། །ང་ལ་
མཉན་པར་བརྩོན་བྱེད་པ། །ཤིན་ཏུ་ལེགས་སོ་ལྷ་ཡི་བུ། །ལྷ་དང་དངོས་གྲུབ་འབྱུང་འབྲེལ་བའི། །ཏིང་འཛིན་ང་ཡིས་བཤད་པར་བྱ། །ཁྱོད་ཉིད་རྩེ་གཅིག་
ཡིད་ཀྱིས་ནི། །ལེགས་པར་ཉོན་ལ་ཡིད་ལ་ཟུངས། །ཤིན་ཏུ་ཟབ་ཅིང་རྒྱ་ཆེ་བའི། །དམ་ཆོས་ཐོབ་པ་ཤིན་ཏུ་དཀའ། །རྒྱུན་ཆད་མེད་པའི་ཐུགས་རྗེ་ཅན། །
སྤྱན་རས་གཟིགས་དབང་མགོན་པོ་གཙོ། །རང་གི་སེམས་ལ་བསྐྱེད་པར་བྱ། །ཤིན་ཏུ་གསལ་ན་དངོས་གྲུབ་འགྱུར། །དང་པོ་སྟོང་བའི་བྱང་ཆུབ་སེམས། །
གཉིས་པ་ཡི་གེའི་བྱང་ཆུབ་སེམས། །གསུམ་པ་སྒྲོ་བཏགས་མིང་ཚོགས་སེམས། །བཞི་པ་གཟུགས་བརྙན་ཕྱག་རྒྱའི་སེམས། །ལྔ་པ་བྱིན་རླབས་རྒྱས་འདེབས་
སེམས། །སྒྲ་དང་བྲག་ཅའི་ཚུལ་འབྱུང་བར། །གཙོ་བོའི་འཁོར་གྱིས་ཁྱད་པར་གསོལ། །དབུས་སུ་ཡི་གེ་ཨོཾ་ལ་སྟེ། །ཤར་དུ་ཧཱུཾ་སྟེ་ལྷོ་རུ་སྭཱ། །ནུབ་ཏུ་ཧྲཱིཿཡིག་
བྱང་དུ་ཧཱ། །རིགས་ཀྱི་རིགས་ནི་ཡང་ཡང་བསྐྱེད། །ལྷ་ནི་གང་དུ་འཕོ་འགྱུར་བས། །དཀྱིལ་འཁོར་དེ་ཡི་རིགས་འབྱུང་ཡིན། །རིགས་ཀྱི་ཕྱག་རྒྱ་དེ་ཉིད་

91-1-294a


ཀྱི། །རིག་པ་རིགས་ཀྱི་རྒྱས་འདེབས་ཤིང༌། །རིགས་ཀྱི་ལྷ་ཚོགས་ཕོ་མོ་རྣམས། །ཉམས་དགའ་དབེན་པའི་ཚུལ་གྱིས་སུ། །ཕན་ཚུན་
དུ་ནི་བལྟས་ནས་གནས། །ལྡེམ་བག་ན་བཟའ་འཆང་འཕྲུལ་དང༌། །འཕུར་ལྡིང་སིལ་སྙན་རིན་ཆེན་ཚོགས། །དུ་མའི་ཚོགས་ཀྱིས་བརྒྱན་བྱ་སྟེ། །ལ་ལ་
ལྡེམ་བཞེངས་འགྱིང་དང་བཅས། །ལ་ལ་རྡོ་རྗེ་སྐྱིལ་ཀྲུང་བཅས། །ལ་ལ་པདྨའི་སྐྱིལ་ཀྲུང་སྟེ། །ལ་ལ་སེམས་དཔའི་སྐྱིལ་ཀྲུང་ཅན། །ལ་ལ་ཁྲོ་ཐབས་
བརྐྱང་བསྐུམ་ཅན། །ལ་ལ་ཞལ་ཕྱག་ཞབས་ཀྱང་མང༌། །ལ་ལ་ཞབས་ནི་གཉིས་ཡིན་ཏེ། །ལ་ལ་ཞལ་གཅིག་ཕྱག་ཀྱང་གཉིས། །ལ་ལ་པད་སྡོང་
པདྨ་ཅན། །ལ་ལ་པདྨ་མི་འཇིགས་ཕྱག །གུཎྡྷེ་བུམ་པ་འཁར་གསིལ་དང༌། །རྔ་ཡབ་ལེགས་སོ་སྐྱབས་སྦྱིན་ཕྱག །རྡོ་རྗེ་དྲིལ་བུ་མདའ་གཞུ་དང༌། །འཁར་རྡ་
ཤིང་རྡ་རྫ་རྔ་དང༌། །ཟང་ལྕགས་རྡོ་དང་རུས་པའི་རྔ། །རིང་ཟླུམ་རྐེད་ཉག་ལེབ་ཕྱག་ཆེ། །ཆུང་ཕྲ་སྦོམ་ཡང་དོག་པ་དང༌། །རལ་གྲི་ཆུ་གྲི་གྲི་རིང་
དང༌། །གྲི་ལེབ་གྲི་ཟླུམ་གྲི་ཀྱོག་དང༌། །སྟ་ཟུར་སྟ་ལེབ་ཕྱག་སྟ་དང༌། །སྟ་ཆུང་གཞོགས་སྟ་འབིགས་སྟག་དང༌། །ཟླུམ་སྟ་ཕྲེང་སྟ་བཞར་སྟ་དང་


91-1-294b


མདུང་དང་རྩེ་གསུམ་འཕེན་མདུང་དང༌། འཁོར་ལོ་ཁ་ཊྭཱཾ་གཏུན་ཤིང་སྐྱོགས། །སྙེ་མ་ཏིག་མུ་མེ་ཏོག་དང༌། །སྟོང་བུ་ལོ་འདབ་ཡབ་ག་དང༌། །བ་དན་
པད་གདུགས་རྒྱལ་མཚན་སྤུངས། །རྒྱ་གྲམ་པདྨ་རིན་ཆེན་སྒྲོམ། །འཁོར་ལོ་གླེགས་བམ་ཨུཏྤལ་ལོ། །དེ་ལ་སོགས་ཏེ་མཆོག་མཐའ་ཡས། །ཕྱག་
རྒྱ་སྟོང་སྙེད་ཚངས་པ་འམ། །བརྒྱ་རྩ་བརྒྱད་དམ་བཞི་བཅུ་དྲུག །ཉི་ཤུ་གཉིས་སམ་བཅུ་གཉིས་དྲུག །བཞི་འམ་གཉིས་སོགས་མོས་པས་འབྱུང༌། །
ཕྱག་རྒྱ་བཅིངས་ལྡན་ཕྱག་རྒྱ་སྟེ། །དེ་ནི་ལྷ་ལ་རྒྱས་འདེབས་བྱེད། །གོམས་པའི་སྟོབས་ཀྱིས་ཕྱག་རྒྱ་ཆེ། །སེངྒེའི་སྒྲ་ནི་སེངྒེ་ཞོན། །རྒྱལ་པོ་རོལ་པའི་
སྟབས་ཚུལ་ཅན། །རྩེ་གསུམ་སྦྲུལ་དང་མི་འཇིགས་ཕྱག །པདྨ་སྡོང་བ་ཅས་རལ་གྲི་འབར། །དཔལ་བོའི་ལྕགས་ཀྱུ་ཐོད་པ་ནི། །ནང་མ་བདུན་གྱི་ཆ་
གནས་པ། །གཏུམ་པོ་དྲག་པོ་འོད་ལྡན་མ། །གཡོན་དུ་ཀླུ་དབང་ཕྱུག་མ། །པདྨ་དང་ནི་ཟླ་བའི་སྟེང༌། །ཕྱོགས་མདོགས་སེམས་དཔའི་སྐྱིལ་ཀྲུང་ཅན། །
ཡིད་བཞིན་ནོར་བུ་རྟ་ལ་བཅིབས། །ཞལ་གསུམ་ཕྱག་དྲུག་འཁོར་ལོ་དང༌། །རྡོ་རྗེ་པདྨ་རིན་ཆེན་ཕྱག །སྐྱབས་གསོལ་མཆོག་སྦྱིན་ཕྱག་རྒྱ་ཅན། །འཁོར་


91-1-295a


ནི་སེམས་དཔའི་སྐྱིལ་ཀྲུང་སྟེ། །མདོག་བཟང་སྒེག་པའི་ལྷ་མོ་ནི། །ཡིད་མྱུར་རིན་ཆེན་བཟང་མོ་དང༌། །པད་རྒྱལ་མོ་དང་རྟ་
རྣ་མོ། །རིན་ཆེན་པདྨ་ཟླ་ཉི་ལ། །འཁོར་ལོ་གྲོགས་ཀྱི་ཚལ་དུའོ། །པདྨོ་འབྱུང་གནས་རྨ་བྱ་ཞོན། །ཞལ་གཅིག་ཕྱག་བཞི་ལྡེམ་བ་ག་ཅན། །པདྨ་སྐྱབས་
སྦྱིན་ལྕགས་ཀྱུ་དང༌། །རིལ་བ་སྤྱི་བླུག་ཕྱག་ན་འཆང༌། །སྒེག་མོ་ཕྲེང་མ་གླུ་གར་མ། །པད་ཟླ་སེམས་དཔའི་སྐྱིལ་ཀྲུང་ངོ༌། །མི་བསྐྱོད་པ་ནི་མཁའ་
ལྡིང་བཅིབས། །རལ་གྲི་པདྨ་མདའ་གཞུ་དང༌། །སྐྱབས་སྦྱིན་གང་བའི་བུམ་པ་ཐོགས། །བཟང་འཛིན་མ་དང་རྣམ་སྦྱངས་མ། །ས་སྲུང་མ་དང་རབ་
བརྟན་མོ། །དེ་དག་གོང་གི་ཆ་བྱད་མཚུངས། །དོན་ཡོད་ཞགས་པ་ཀླུ་སྟེང་བཞུགས། །རིན་པོ་ཆེ་དང་ཞགས་པ་དང༌། །སྐྱབས་སྦྱིན་ལྕགས་ཀྱུ་
འཆང་བའོ། །སེངྒེ་མོ་དང་གླང་པོ་མ། །སྟག་གདོང་ཁྱུ་མཆོག་གདོང་ལྡན་མ། །པདྨ་ཟླ་བའི་གདན་ལ་འོ། །ཧ་ལ་ཧ་ལ་རུས་སྦལ་སྟེང༌། །རྡོ་རྗེ་དྲིལ་
བུ་སྐྱབས་སྦྱིན་དང༌། །ཆོས་ཀྱི་ཟ་མ་ཏོག་འཆང་བའོ། །ཉི་འོད་མ་དང་ཟླ་འོད་མ། །ཆུ་དབང་མོ་དང་ནོར་ཕྲེང་མོ། །དགེ་བའི་མདངས་དང་ལྡན་པའོ། །


91-1-295b


མགོན་པོ་པདྨ་རྒྱན་ལུང་ཆེ། །ཆུ་སྲིན་སྟེང་དུ་རོལ་པའི་ཚུལ། །ཌཱ་མ་རུ་དང་བགྲང་ཕྲེང་དང༌། །མི་འཇིགས་ཕྱག་དང་ལྕགས་སྒྲོག་གོ །ལུ་གུ་རྒྱུད་མ་འཁོར་ལོ་
མ། །གསང་བ་མོ་དང་རི་པ་བསྲེལ་མོ། །གླང་སོར་རྡོ་རྗེ་ཆོས་དབང་ཕྱུག །ཆོས་ཀྱི་འཁོར་ལོ་ཆོས་འཆད་རྒྱ། །སྐྱབས་སྦྱིན་པདྨ་པོ་ཏིར་བཅས། །དགའ་བ་དགའ་
སྐྱེས་སྣང་བྱེད་མ། །སིལ་སྙན་མ་རྣམས་པད་ཟླར་ནི། །ཕྱེད་ཀྲུང་ལྡེམ་བག་ཚུལ་དུ་འོ། །རྗེ་བཙུན་ཆོས་ཀྱི་གཙུག་ཏོར་ནི། །ཧ་རི་ཧ་རི་ཧ་རི་ཞོན། །ཞལ་གསུམ་
ཕྱག་ནི་བརྒྱད་པ་ལ། །འཁོར་ལོ་རྡོ་རྗེ་མདའ་གཞུ་དང༌། །པད་དཀར་བགྲང་ཕྲེང་སྐྱབས་སྦྱིན་དང༌། །བདུད་རྩིས་བཀང་བའི་བུམ་པ་འཆང༌། །མཁའ་ལྡིང་གདོང་
མ་ཤཱ་རིའི་གདོང༌། །ཉི་ཞལ་ཟླ་ཞལ་ལྷ་མོའོ། །མགྲིན་སྔོ་དགའ་བོ་ཉེ་དགའ་སྟེ། །ཞལ་གསུམ་ཕྱག་དྲུག་པདྨ་དང༌། །པོ་ཏི་སྐྱབས་སྦྱིན་བགྲང་ཕྲེང་ཕྱག །
སེངྒེའི་གདོང་མོ་ཀླུ་ཞལ་མོ། །དགའ་བྱེད་མོ་དང་སྲོག་བྱེད་མོ། །པད་ཟླར་སེམས་དཔའི་སྐྱིལ་ཀྲུང་ངོ༌། །དབུས་སུ་མགོན་པོ་གདོང་བཅུ་གཅིག །གསང་འཛིན་
མོ་དང་འཛིན་པ་མོ། །སྔགས་སྲུང་བ་དང་གྲུབ་སྲུང་མ། །གོང་ལྟར་ཆ་བྱད་ཕྱོགས་མདོག་གོ །ཕྱོགས་བཞི་འཁོར་ལོའི་ཆ་ལ་ནི། །གཙོ་བོ་སེམས་དཔའ་བཞི་

91-1-296a


དང་བཅས། །ཤར་དུ་རྡོ་རྗེ་དབང་ཕྱུག་ནི། །ཐོགས་མེད་ཡིད་དང་གྲུབ་དབང་ཕྱུག །རྡོ་རྗེ་ཕྱག་རྒྱ་གཏེར་སྒྲོམ་ཅན། །ཀུན་ཀྱང་
པདྨ་ཟླ་བ་ལའོ། །ལྷོར་ནི་རིན་ཆེན་དབང་ཕྱུག་སྟེ། །གྲུབ་ཆེན་དབང་ཕྱུག་དང་ཕག་ཞལ། །གྲུབ་པའི་རྣལ་འབྱོར་དབང་ཕྱུག་དང༌། །གྲུ་འཛིན་དབང་ཕྱུག་
ཞེས་བྱའོ། །ནུབ་ཏུ་པདྨའི་དབང་ཕྱུག་ནི། །སྐྱེས་བུ་སེངྒེའི་ཞལ་དང་ནི། །པདྨའི་ཕྱག་དང་སྦྲུལ་ནག་ཕྱག །རྩེ་བྲན་རྒྱས་འཛིན་ཞེས་བྱའོ། །བྱང་དུ་
དམ་ཚིག་དབང་ཕྱུག་དང༌། །འཁོར་ལོ་འཆད་དང་སྟག་ལྤགས་འཆང༌། །ཀུན་གྲུབ་དབང་ཕྱུག་སྒྲ་དུང་འཕེལ། །ཕྱོགས་དང་ཕྱོགས་ཀྱི་མདོག་ཅན་
ནོ། །འཇིག་རྟེན་སྐྱོད་བ་བཅུ་པོ་དང༌། །རྒྱལ་པོ་ཆེན་པོ་སྡེ་བཞི་པོ། །ཀུན་ཏུ་གྲགས་པའི་ལྷ་ཆེན་རྣམས། །བསྟན་ལ་དགའ་བ་དགོད་པར་བྱ། །འཇིག་རྟེན་
འཇིག་རྟེན་འདས་དོན་དུ། །རིགས་བཟང་སྐྱེ་བ་བཞེས་དགོངས་པ། །བསྐལ་པ་བཟང་པོ་འདིར་འབྱུང་བའི། །སངས་རྒྱས་སྟོང་ཡང་དགོད་པར་བྱ། །དེ་
ལྟར་རྒྱས་པར་སྤྲོས་པ་ནི། །ལྷ་རྣམས་གྲངས་ནི་རྒྱ་ཆེ་བར། །ཆིག་སྟོང་ཉིས་བརྒྱ་བཞི་བཅུ་བདུན། །འཇིག་རྟེན་འཇིག་རྟེན་འདས་པའི་ལྷ། །མགོན་

91-1-296b


པོ་གདོང་བཅུ་གཅིག་པ་ཡི། །ལྷ་གྲངས་དཀྱིལ་འཁོར་བཀོད་པའོ། །སྤྱན་རས་གཟིགས་ཀྱི་དཀྱིལ་འཁོར་བཅུ། །འཇིག་རྟེན་དབང་ནི་དཀྱིལ་འཁོར་ལྔ། །
རིག་པའི་ལྷ་མོའི་དཀྱིལ་འཁོར་ལྔ། །རྡོ་རྗེ་ཁྲོ་བོའི་དཀྱིལ་འཁོར་བདུན། །དཀྱིལ་འཁོར་དེ་དག་རེ་རེ་ལ། །སེམས་ཀྱི་དཀྱིལ་འཁོར་ལྷ་མང་སྟེ། །རང་བཞིན་
གྱིས་ནི་ཉི་ཤུ་ལྔ། །རྒྱུ་འབྲས་ཚུལ་དུ་རྣམ་པ་དགུ། །ཡེ་ཤེས་ཆ་ལ་ལྔ་ཡིན་ཏེ། །ཆོས་ཉིད་ངོ་བོས་གཅིག་ཏུ་རྒྱལ། །གང་གང་མོས་པ་དེ་དང་དེའི། །
དཀྱིལ་འཁོར་རྣམ་པར་སྤྲོ་བའམ། །གཅིག་ཏུ་མོས་པའི་སྦྱོར་བ་ཡི། །བྱང་ཆུབ་རྡོ་རྗེ་མཆོག་ཐོབ་ནས། །ཁམས་གསུམ་རྒྱལ་པོར་ལོངས་སྤྱོད་ཆེ། །ཆོས་
ཀྱི་འཁོར་ལོ་བསྐོར་བར་འགྱུར། །གཙང་སྦྲ་ཆེ་ཞིང་དད་སེམས་ཅན། །རྩེ་གཅིག་སྒྲུབ་ལ་ནན་ཏན་སྩོལ། །བློ་བཟང་འགྲོ་ལ་འཇུག་ཅིང་སྤྱོད། །དག་
སྙད་དང་གིས་ཁྲོ་བ་མེད། །གཡོ་སྒྱུ་འདོད་བརྐམ་གཡེང་བ་མེད། །ལུས་ངག་དལ་ཞིང་ཐོས་པ་མང༌། །ང་རྒྱལ་སེར་སྣ་ཆགས་པ་མེད། །གཏོང་ཕོད་
སྙིང་རྗེ་དག་ལྡན་པས། །སྤྱན་རས་གཟིགས་ལ་གང་དམིགས་ནས། །དེ་ཡི་སྙིང་པོ་རྩ་སྔགས་ལ། །བར་ཆོད་མེད་པས་རབ་བརྗོད་ནས། །གཞན་ལ་ཕན་

91-1-297a


ཕྱིར་སྨོན་ལམ་བརྗོད། །སྤྱན་རས་གཟིགས་མགོན་ཕྱག་འཚལ་ལོ། །གང་ལ་འཇིགས་པ་བརྒྱད་སྣང་ཚེ། །ཁྲོ་བོ་ཆེན་པོ་
རྫུ་འཕྲུལ་གྱིས། །དེ་དག་མྱུར་དུ་སེལ་བྱེད་ཤོག །སྤྱན་རས་གཟིགས་མགོན་ཕྱག་འཚལ་ལོ། །གང་ལ་ནད་རིམས་གང་བྱུང་ཚེ། །གསོ་དཔྱད་སྨན་དང་སྨན་
པར་ནི། །བདག་ཉིད་གྱུར་ནས་མྱུར་སེལ་ཤོག །སྤྱན་རས་གཟིགས་མགོན་ཕྱག་འཚལ་ལོ། །མུ་གེའི་ནང་དུ་བྱུང་གྱུར་ཚེ། །ཕྱོགས་གཅིག་ནས་
ནི་རྣམ་གཡོས་ནས། །ཟས་སྐོམ་རྒྱུན་ཆད་མེད་པར་ཤོག །སྤྱན་རས་གཟིགས་མགོན་ཕྱག་འཚལ་ལོ། །གང་དུ་འཁྲུག་པ་ཆེ་བྱུང་ཚེ། །རང་དབང་
གིས་ནི་སེམས་གྱུར་ནས། །བདེ་བས་ཕན་ཚུན་སྡུམ་པར་ཤོག །སྤྱན་རས་གཟིགས་མགོན་ཕྱག་འཚལ་ལོ། །བྱོལ་སོང་གཅིག་ལ་གཅིག་ཟ་དང༌། །
ཟས་སྐོམ་དཀོན་དང་གཞན་འཇིགས་ཚེ། །དེ་དག་སེལ་བའི་སྐྱབས་གྱུར་ཅིག །སྤྱན་རས་གཟིགས་མགོན་ཕྱག་འཚལ་ལོ། །ཡི་དྭགས་ཟས་སྐོམ་
གདུངས་པ་དང་། །ལོག་པར་ལྟ་བའི་གནས་ཞུགས་ཚེ། །ནད་བྲལ་བདུད་རྩི་ཀུན་སྣང་ཤོག །སྤྱན་རས་གཟིགས་མགོན་ཕྱག་འཚལ་ལོ། །འགྲོ་བའི་


91-1-297b


སྐྱབས་དང་ཐབས་མཁས་དང༌། །ཤེས་རབ་གྲུ་དང་ལྡན་ནས་ཀྱང༌། །ཐབས་ཀྱི་སྡུག་བསྔལ་གྲོལ་བར་ཤོག །སྤྱན་རས་གཟིགས་མགོན་ཕྱག་འཚལ་ལོ།།
ཚུལ་ཁྲིམས་ཞགས་ལྡན་ལམ་ལ་རྟག །མྱ་ངན་འདས་པའི་རི་བོ་འཇིག །འདུས་མ་བྱས་ཀྱི་ཁྱིམ་འཇུག་ཤོག །སྤྱན་རས་གཟིགས་མགོན་ཕྱག་འཚལ་
ལོ། །ངན་སོང་གནས་རྣམས་མཐོང་ནས་ཀྱང༌། །དེར་ཕྱིན་དེ་རྣམས་ཟད་པ་ཡི། །གཉེན་པོ་སོ་སོར་འབྱུང་བར་ཤོག །སྤྱན་རས་གཟིགས་མགོན་ཕྱག་འཚལ་
ལོ། །དམྱལ་རྣམས་ཚ་གྲང་བཅད་གཏུབས་ཚེ། །གོ་ཆ་ཆེ་དང་བསིལ་གྲིབ་དང༌། །དྲོད་ཀྱི་འོད་དུ་གྱུར་པར་ཤོག །རིག་སྔགས་ཡང་ཡང་བརྗོད་པ་ཡིས། །
ཡང་དག་ལམ་ཉིད་རྟོགས་པར་ཤོག །ཀུན་འབྱུང་ས་བོན་རུལ་ནས་ནི། །སྡུག་བསྔལ་ཕུང་པོ་སྐམ་པར་ཤོག །མགོན་པོ་མྱ་ངན་འདས་ཐོབ་ནས། །འཇིག་
རྟེན་ཕྱོགས་བཅུར་རབ་གྲགས་འགྱུར། །དེ་ནས་ཡང་དག་བཤད་བྱ་བ། །བསྙེན་པས་བགེགས་ཀྱི་མཐུ་བཅོམ་ནས། །དངོས་གྲུབ་མྱུར་དུ་རྙེད་བྱའི་ཕྱིར། །
སྒྲུབ་པ་ལ་ནི་བརྩོན་པར་བྱ། །ཟླ་བ་དཀར་པོའི་ཚེས་གཅིག་ནས། །ཁྲུས་བྱས་གོས་གསར་གྱོན་བྱས་ནས། །སྐུ་གཟུགས་བཟང་པོའི་མདུན་འདུག་ནས། །མྱུར་

91-1-298a


བར་གནས་ནས་ཉིན་གཅིག་ལ། །དུས་གསུམ་སྔགས་འདི་བརྒྱ་རྩ་བརྒྱད། །བརྗོད་ཅིང་ཅི་འབྱོར་མཆོད་པར་བྱ། །ཚེས་བརྒྱད་
ཐོ་རངས་དུས་ནས་ནི། །དབེན་པར་གདན་ཁྲི་བཟང་པོ་ལ། །སྐུ་གཟུགས་ནུབ་ཏུ་གཟིགས་ནས་བཞག །བཟའ་བཏུང་མངར་བས་སྦགས་པས་མཆོད།།
ཨ་ག་རུ་དང་དུ་རུ་སྐ། །བདུག་པ་རྒྱུན་དུ་བསྲེག་པར་བྱ། །འབྲུ་དཀར་འོ་མའི་ཟས་བཟའ་ཞིང༌། །ཞག་གསུམ་བཟླས་པ་ཅི་ནུས་བྱ། །དེ་ནས་ཞག་གསུམ་
བར་དུ་བདག །འོ་མ་ཞོ་དང་འབྲས་ཅན་འཚལ། །ལྷ་ལ་མཆོད་པ་ཆེར་བསྐྱེད་ནས། །བྱང་ཆུབ་ཤིང་དྲུང་སྟོང་རྩ་བརྒྱད། །དུ་རུ་ཀ་ཡི་མར་དུ་སྦང༌། །དུམ་
བུ་རེ་རེ་སྔགས་རེ་དང༌། །བྱང་ཆུབ་སེམས་དཔའི་དྲུང་དུ་བསྲེག །ས་ཡང་གཡོ་ཞིང་སྐུ་ཡང་གཡོ། །སྟེང་ཞལ་ནས་ནི་སྙན་པའི་སྒྲ། །ལེགས་སོ་
ལེགས་སོ་རིགས་ཀྱི་བུ། །ཁྱོད་ནི་ནན་ཏན་བརྩོན་འགྲུས་ཅན། །འདོད་སྨན་དོན་གཉེར་གང་ཡིན་པ། །མཁའ་ལ་འཕུར་རམ་རྐང་མགྱོགས་སམ། །
དྲང་སྲོང་རིག་འཛིན་རྒྱལ་པོ་ལ། །བདག་དང་སྐལ་མཉམ་འདོད་ན་ཡང༌། །དེ་རིང་ཉིད་དུ་སྩལ་པར་བགྱིད། །བཅོ་ལྔའི་ཚེས་ལ་སྐུ་གཟུགས་ཏེ། །

91-1-298b


བདེ་གཤེགས་རིང་བསྲེལ་ཡོད་པ་ཡི། །མཆོད་རྟེན་ནང་ངམ་དྲུང་དུ་བཞུགས། །གསོ་སྦྱོང་བླངས་ནས་སྨྱུང་བ་ཡིས། །སྐྱ་སྣར་མེ་ཏོག་བརྒྱ་རྩ་བརྒྱད། །
སྔགས་རེ་བརྗོད་པས་སྐུ་ལ་བརྡེག །དེ་ཚེ་མདུན་ཞལ་རྩ་བ་ནས། །འབྲུག་སྒྲ་ཆེན་པོ་ལྟ་བུ་འབྱུང༌། །ས་ཆེན་རབ་ཏུ་གཡོ་བར་འགྱུར། །དེ་ཚེ་བདག་
ཉིད་མ་སྐྲག་པར། །སྔགས་སྒྲུབ་རྗེས་སུ་དྲན་བྱ་སྟེ། །བྱང་ཆུབ་སེམས་དཔའ་སེམས་དཔའ་ཆེ། །མགོན་པོ་སྤྱན་རས་གཟིགས་དབང་ཕྱུག །ཐུགས་
རྗེ་ཆེ་དང་ལྡན་པ་ལ། །བདག་ཉིད་གུས་པས་ཕྱག་འཚལ་ལོ། །བདག་ནི་སེམས་ཅན་ཐམས་ཅད་ཀྱི། །མགོན་སྐྱབས་རེ་གནས་གྱུར་ནས་ཀྱང༌། །འགྲོ་
བ་ཀུན་གྱི་རེ་འདོད་རྣམས། །ཚུལ་བཞིན་དུ་ནི་སྐོང་བར་ཤོག །དེ་ཚེ་འདོད་པ་སྩོལ་པ་ལ། །ལྷ་ཀླུ་ཚོགས་ཀྱི་བར་ཆད་མེད། །སྔགས་ཀྱི་འདོད་དོན་ཀུན་
གྲུབ་ཡིན། །བསོད་ནམས་རྫོགས་བྱེད་སྨོན་ལམ་མོ། །ཕྱག་འཚལ་རྟེན་ལ་བསྐོར་བ་དང༌། །མཆོད་རྟེན་རྩིག་ཅིང་དཀྱིལ་འཁོར་ནི། །རྣལ་འབྱོར་ཡན་
ལག་ལས་ལྡན་པས། །བདག་དང་གཞན་གྱི་དོན་གྱི་ཕྱིར། །རྒྱུན་ཆད་མེད་པར་བརྩོན་པ་ན། །དགེ་བྱེད་སྨོན་ལམ་རྒྱས་པ་ནི། །དེ་དག་མྱུར་དུ་འབྱུང་

91-1-299a


བར་འགྱུར། །དེ་ཕྱིར་སྨོན་ལམ་མཆོག་ཏུ་བཤད། །གང་ལ་དགེ་སྤྱོད་གཡེལ་བ་ཡི། །ལེ་ལོ་ཅན་ནི་བདུད་བཟུང་ནས། །གྱ་
ཚོམ་སྨྲ་ཞིང་ཆོས་ལ་སྨད། །བསྟན་པ་འཇིག་པར་བྱེད་པར་འགྱུར། །དེ་ཕྱིར་སྨན་རིགས་གདོལ་པ་ཅན། །ལོག་སྤྱོད་ཅན་ནི་རིང་དུ་སོང༌། །སེར་སྣ་
ལེ་ལོ་ང་རྒྱལ་ཅན། །བག་མེད་གཡེང་དང་བཅས་པ་ནི། །བདུད་ཀྱི་འཆིང་ལམ་ལོག་ལམ་པ། །ཞུགས་དང་སླར་ལ་གཏང་བར་བྱ། །འཕགས་པ་
སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། དངོས་གྲུབ་འབྱུང་བའི་ལེའུ་སྟེ་བདུན་པའོ།།    །།
དེ་ནས་ནད་དང་གནོད་པ་སོགས། །སྔགས་བརྗོད་ཙམ་གྱིས་གསལ་བར་བཤད། །ནད་གདོན་གང་དང་གང་ལ་ཡང༌། །སྔགས་པས་དྲག་ཏུ་གསལ་
བཏབ་ལ། །རང་གི་རྩེ་གཅིག་སེམས་ཀྱིས་བཟླ། །དང་པོ་སྙིང་རྗེར་བཅས་པ་ཡི། །སྔགས་ཀྱིས་ནད་དང་གདོན་ལས་གྲོལ། །དེ་ཚེ་མཆོད་ལ་བརྩོན་
པར་བྱ། །སྨྱོ་ནད་ཉིན་རེ་ལྡང་བ་དང༌། །ཉིན་གཉིས་པའམ་ཉིན་གསུམ་པ། །ཉིན་བཞི་ཉིན་བདུན་ལྡང་བའི་རིམས། །འབྱུང་པོ་མཁའ་འགྲོ་ཤ་ཟ་འམ།།

91-1-299b


སྨྱོ་བྱེད་བརྗེད་བྱེད་ལུས་སྲུལ་པོ། །འདྲེ་གདོན་དྲག་པོས་བགྱིས་མོད་ཀྱང༌། །བརྒྱ་རྩ་བརྒྱད་ཀྱིས་སེལ་བར་འགྱུར། །ཡང་ན་སྲད་བུ་ཁ་དོག་ལྔ། །མདུད་རེ་
སྔགས་རེ་བརྒྱ་རྩ་བརྒྱད། །མདུད་ལྡན་མགུལ་ལམ་དཔུང་པར་གདགས། །ཁ་ན་མ་ཐོ་བསགས་པ་ཡི། །སྒྲིབ་ཀུན་ཞི་ཞིང་བྱང་གྱུར་ན། །བགེགས་སོགས་
ནད་ལྟ་སྨོས་ཅི་དགོས། །བདེ་རླབས་བསམ་གྱིས་མི་ཁྱབ་བོ། །སྐྲངས་དང་འབྲས་ཀྱི་ཕྲེང་བ་དང༌། །ཤུ་བ་ཕོལ་མིག་རྨ་མཛེ་དང༌། །མེ་དཔལ་ལྷོག་པ་
གཡན་ལ་སོགས། །མ་རུངས་པ་ཡི་ནད་རྣམས་དང༌། །རལ་གྲི་མདའ་མདུད་ལ་སོགས་པས། །མྱོས་སམ་དེ་ཡིས་ཞོན་པ་དང༌། །སྤྲུལ་དང་སྡིག་པ་
ཚངས་པ་དང༌། །བུང་བ་མཆུ་རྣོན་ལ་སོགས་པའི། །གདུག་པ་རྣམས་ལ་ལན་བདུན་དང༌། །བརྒྱ་རྩ་བརྒྱད་དང་སྟོང་དུ་བརྗོད། །ཡང་ན་ས་སེར་འཇིམ་
པས་བྱུག །དེ་ཡི་ནད་ལས་གྲོལ་བར་ངེས། །བགེགས་སམ་རླུང་ལ་སོགས་པ་ཡི། །གཞོགས་གཅིག་ཕྱོགས་སུ་ནད་ལངས་སམ། །རྣ་བ་འོན་ནམ་སྣ་
ལས་ན། །བརྒྱ་རྩ་བརྒྱད་དུ་བཟླས་པའམ། །འབྲུ་མར་ཞོ་དང་རུ་རྟ་དང༌། །ལན་བདུན་བརྗོད་ན་བསྐུ་བྱུག་དང༌། །ཟོས་ཤིང་རྣ་བ་སྣར་བྱུགས་ན། །སོས་པར་


91-1-300a


འགྱུར་བར་ཐེ་ཚོམ་མེད། །དེ་ནས་བྱང་ཆུབ་སེམས་དཔའ་ཆེ། །ཉི་འོད་ཀྱིས་ཀྱང་རིག་སྔགས་འཆང༌། །སྲུང་དང་ལམ་འགྲོ་
བསྐྱབ་པའི་ཕྱིར། །བྱིན་རླབས་ལྡན་པའི་ཚིག་འདི་གསུངས། །ན་མོ་བུདྡྷཱ་ཡ་གུ་རེ་བེ། ན་མོ་དྷརྨཱ་ཡ་ཏཱ་ཡི་ནི། ན་མཿསཾ་གྷཱ་ཡ་མ་ཧཱ་ཏེ། ཏྲི་བྷྱོ་བི་
སྭཱ་ཧཱ་ནཱ་མ། ཉིན་མཚན་དུས་སུ་འདི་བརྗོད་པས། །སྡིག་ཀུན་བྱང་ཞིང་ནད་རྣམས་ཞི། །ལམ་དུ་བགེགས་བདུད་མི་ཕྲད་ཅིང༌། །རྟག་ཏུ་སེམས་དགའ་
དམ་པ་འཐོབ། །བྱང་ཆུབ་སེམས་དཔའ་ཟླ་འོད་ཀྱང༌། །སྲུང་བའི་དོན་དུ་སྔགས་འདི་གསུངས། །ཤ་མ་ཏེ་ཧེ་རུ་ཤ་ཧོ། །ཨཱ་ཛྙཱ་པ་ཏེ། སུ་རུ་ཏེ། ཤཾ་ཀི་
ཊེ། བ་ར་མ་བྱཱ་ཏེ། སུ་རུ་ཏེ། ཀཱ་ལ་ཊ་ཏེ། ཁི་མ་ཏེ་སྭཱ་ཧཱ། ཚོན་སྣ་ལྔ་ཡི་སྐུད་པ་ལ། །བདུན་བཟླས་མདུད་པ་ཉི་ཤུ་གཅིག །ན་སར་བཏགས་ན་ནད་
སེལ་འགྱུར། །གཞན་ཡང་ཡོན་ཏན་གྲངས་མེད་ཐོབ། །སྦྲུལ་གྱི་རྨ་ནི་སྒོ་ཕྱེ་ལ། །བདུན་བཟླས་རྨ་ཁར་བཏབ་ན་སོས། །སེངྒེ་སྟག་གཟིག་དོམ་དྲེད་ཀྱི། །
པགས་ལ་ཉི་ཤུ་རྩ་གཅིག་སྔགས། །བརྗོད་ནས་གྲ་ཁྲིམས་ཅན་ལ་བསྐོན། །དེ་མ་ཐག་ཏུ་རིམས་སེལ་འགྱུར། །གློ་བུར་ནད་ཀྱིས་ཉེན་པ་ལ། །ལན་

91-1-300b


བདུན་བརྗོད་པའི་གུ་གུལ་བདུག །ལྡོང་རོས་ཡུངས་ཀར་ལན་ཚྭ་དཀར། །སྦྱར་ནས་ཉི་ཤུ་རྩ་གཅིག་བརྗོད། །ནད་པའི་མལ་བཞག་ནས་བདུགས་ན། །འབྱུང་པོ་
འབྲོས་ཏེ་ནད་ལས་གྲོལ། །ཏིལ་མར་ནང་དུ་རུ་རྟ་བཙོས། །བྱུགས་པས་གཞོགས་ནད་རྣ་ནད་དང༌། །ཞྭ་གྲུམ་མྱུར་དུ་སེལ་བར་བྱེད། །ཡང་ན་རྩི་མར་ཉིད་ལ་
བྱ། །ཏིལ་མར་ལྟེ་བར་བསྐུས་པ་ཡིས། །མྱུར་དུ་བུ་ཐོན་འགྱུར་བར་ངེས། །ལྕིམ་རྩས་ཤ་མ་ཐོན་པར་ངེས། །དུ་རུ་ཀ་དང་སྤྱི་མོང་སྦྱར། །སྙིང་ནད་དྲག་པོ་
སེལ་བར་འགྱུར། །བ་རོག་མོ་ཡི་ལྕི་དྲོན་གྱིས། །རྨ་ཁར་བསླན་ན་མེས་ཚིག་སོས། །སྲིན་བུ་རིང་མོ་སྙིང་ལ་ཟ། །རྟ་དཀར་གཅིན་ལ་ཁྱོར་གང་འཐུང༌། །
དེས་ནི་སྲོག་ཆགས་འབུད་པར་འགྱུར། །འབྲས་ལ་རམས་ཀྱི་ལོ་མ་ཡི། །ཁུ་བ་བསྐོལ་བས་བྱུག་པར་བྱ། །བོང་བུའི་རྟུག་པ་གསར་པ་བཙིར། །ཉལ་
ཀར་མིག་དུ་བླུག་ན་སོས། །མཚན་མོ་སྐྲངས་ལ་སྐུད་དཀར་རོ། །དེ་ཀུ་ཉི་ཤུ་རྩ་གཅིག་བཟླས། །བརྒྱ་རྩ་བརྒྱད་བརྗོད་ཤུ་དག་དཀར། །དཔུང་པར་བཏགས་
པས་གཡུལ་ལས་རྒྱལ། །ཕུག་རོན་རིལ་མ་ཉི་ཤུ་བརྒྱད། །བཟླས་བཅས་བསྐུས་པས་ལྕགས་སྒྲོག་དང༌། །ཤིང་སྒྲོག་ལ་སོགས་གྲོལ་བར་ངེས། །ཐལ་


91-1-301a


བ་འམ་བྱེ་མ་ལ་ནི་སྔགས། །སྟོང་བཟླས་མེ་ཏོག་སྲིན་བུ་གྲོལ། །གདོན་དང་ཡམས་ནད་བཟློག་པ་ལ། །དྲི་བཟང་ཆུ་ལ་བཟླས་
ནས་བཀྲུ། །བུད་མེད་བུ་འདོད་དོན་དུ་ནི། །སྟོང་བཟླས་པ་མར་བཏུང་བར་བྱ། །བྱི་བ་སྦྲུལ་དང་རུས་སྦལ་ཤ། །ཕྱེ་མ་གཏོར་ན་ཕྱུགས་རྣམས་རེངས། །མར་
ག་ནི་དང་ཤུ་དག་དང༌། །ལྒ་དང་གོ་སྙོད་སྦྲང་རྩི་སྦྱར། །སྔགས་འདི་ཡིས་ནི་ཤེས་རབ་འཕེལ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཁཱ་ཧི་ཁཱ་ཧི། བ་ལི་ཏེ་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་པདྨེ་ཕུ། མ་ཧཱ་པདྨེ་ཕུ། པདྨ་ལོ་ཙ་ནེ་ཕུ། ཨ་མོ་གྷ་བེ་ཏེ། ན་མོ་ཨ་དོ་ཏ་
ཀུ་ཏཱ་ཡ། ས་ར་ས་ར། གཙྪ་གཙྪ། ཨི་མཾ་མཀྵི་རོ་གཾ་ནཱ་ཤ་ཡ་སྭཱ་ཧཱ། ཉི་ཤུ་རྩ་གཅིག་བཟླས་ནས་ཀྱང༌། །ཐལ་བས་མིག་ནི་ཕྱི་རོལ་བསྐུ། །མིག་ནད་
ཐམས་ཅད་འཇོམས་པར་འགྱུར། །སྐུད་པ་དཀར་པོ་མདུད་པ་བདུན། །སྔགས་བདུན་བཟླས་པས་རྣ་བ་ཡི། །ནད་རྣམས་ཐམས་ཅད་འཇོམས་པར་


91-1-301b


འགྱུར། །གུར་གུམ་ཀ་ར་ཆ་མཉམ་པས། །སྣ་ཡི་ནད་ནི་སེལ་བར་བྱེད། །ཨ་རུ་ར་ཡི་ཕྱེ་མ་དང༌། །སྦྲང་རྩི་བསྲེས་པའི་འདག་པ་ནི། །སོ་ཡི་ནད་དང་ལྕེ་ཡི་ནད།།
ཐམས་ཅད་འཇོམས་པར་ཤེས་པར་བྱ། །ཨོཾ་ཧཱུཾ་ཤྲཱི་ཧཱུཾ་ཤུ་ཀྵེ་ཕུ། ཉི་ཤུ་རྩ་གཅིག་ཆུ་ལ་བཟླ། །འཐུངས་པས་མ་ཞུའི་གནོད་པ་སེལ། །ན་མོ་རཏྣ་ཏྲ་ཡཱ་ཡ། །ན་
མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་རཏྣ་ཤེ། མ་ཧཱ་ཙཎྜ། ཨ་སུ་ར་མརྟ་ཀི །ཛྭ་ལ་ཛྭ་ལ།
ཙྪིནྡ་ཙྪིནྡ། ཧུ་རུ་ཧུ་རུ། ཀི་རི་ཀི་རི། ཧ་ན་ཧ་ན། སརྦ་ཛྭ་རེནྡྲེ་ཀ །བནྡྷེ་ན། མཱ་ར་ཡ་མཱ་ར་ཡ། སརྦ་གྲ་ཧཾ་སྭཱ་ཧཱི། སྔགས་འདི་མཚལ་གྱིས་བྲིས་ནས་ཀྱང༌། །
མགུལ་དུ་བཏགས་ན་ནད་རྣམས་སེལ། །གཞན་ཡང་རྩ་བའི་སྔགས་གང་གིས། །ལས་རྣམས་དེ་དང་དེ་ལ་སྦྱར། །སྦྲང་བུ་སྲིན་བུ་སྤྲུལ་ལྷོག་པ། །གཡན་
པ་ཤུ་བ་སྐེ་ནད་ལ། །སྦྲང་རྩི་པི་པི་ལིང་གིས་བྱུག །གང་ཞིག་བཙོན་དུ་ཞུགས་པ་ལ། །ཉི་ཤུ་རྩ་གཅིག་བཟླས་པ་ལ། །ཙནྡན་ལྔ་གུ་སྙིང་གར་བྱུག་
གང་གི་མིག་ནད་སེལ་བ་ལ། །ཤིང་མངར་ཆུ་འམ་སྤོས་ཆུའམ། །བ་ལ་ཤ་ཡི་ཁུ་ཡིས་བྱ། །རྣ་བ་ལ་ནི་ཏིལ་མར་གྱིས། །གཞན་གྱི་ཡི་གེ་གསལ་བ་དང༌། །

91-1-302a


འཐབ་མོ་ཤགས་འགྱེད་འགྱུར་བའི་ཚེ། །བུམ་པ་ཆུ་ཡིས་གདོང་པ་བཀྲུ། །གང་ཡང་བྱིས་པ་སྲུང་བ་ནི། །སེང་ལྡེང་ཕུར་བུ་སོར་
བཞི་པ། །པདྨ་གར་གྱི་དབང་ཕྱུག་དང༌། །དོན་ཡོད་ཞགས་པའི་སྔགས་རིང་དག །སྟོང་རྩ་བརྒྱད་དུ་བཟླས་བཏགས་ན། །ཚེ་རིང་ཉིད་དུ་བདེ་བར་སྤྱོད། །བ་
ལང་རྭ་དང་པོ་སོ་འཆའ། །ཤིང་ཀུན་དུང་སྦྲུལ་པགས་པ་དང༌། །རས་བལ་ས་བོན་དྲུང་པོ་དང༌། །དེ་བཞིན་དུ་ནི་སེར་པོ་གཉིས། །ནས་ཀྱི་ཕུབ་མ་
གཡེངས་པའི་སྐྲ། །བྱི་ལའི་རྟུག་པ་བྲི་ཧ་ཏི། །ཤུག་པ་བྱ་རོག་སྒོ་ང་དང༌། །བ་ལང་རྨིག་པ་ན་ལེ་ཤམ། །ད་དུ་ར་དང་ལྷན་ཅིག་སྦྱར། །དེ་རྣམས་
བསྲེས་པའི་དུད་པ་ཡིས། །བགེགས་རྣམས་སེལ་ཕྱིར་རུ་ཏྲ་ཡི། །དུད་པ་བཅུ་དྲུག་ཞེས་བྱའོ། །པུ་ཤེལ་རྩེ་དང་བ་བླ་དང༌། །བཙན་དུག་གི་ནི་སྤྲུལ་ཤུན་
གྱིས། །བདུགས་ན་རིམས་ནད་ཐམས་ཅད་སེལ། །ནད་གཞན་དག་ཀྱང་སེལ་བར་བྱེད། །བ་ལང་ལྕི་བའི་ཁུ་བར་ནི། །སོ་མ་རཱ་ཛའི་ཕྱེ་མ་གདབ། །ཡི་གེ་
ཧྲཱི་ཡིས་བྱིན་བརླབས་ནས། །མགྲིན་པ་སྔོན་པོའི་རྩ་བའི་སྔགས། །བརྒྱ་རྩ་བརྒྱད་བརྗོད་འཐུངས་པས་ནི། །དུག་དང་རིམས་ནད་སེལ་བར་བྱེད། །སྐྱེར་པ་

91-1-302b


བསྐོལ་བའི་ཁུ་བར་ནི། །སོ་མ་རཱ་ཛའི་ཕྱི་མ་སྦྱར། །རིལ་བུ་རྒྱ་སྲན་ཙམ་གྱི་ཚད། །ཡིད་བཞིན་ནོར་བུའི་སྔགས་བརྗོད་ནས། །ཟོས་པ་ཙམ་གྱིས་དུག་རིགས་
རྣམས། །ཟོས་ཀྱང་ལུས་ལ་གནོད་པ་མེད། །འོ་མར་ཡུང་བ་སྲང་གཅིག་བསྐོལ། །སོ་མ་རཱ་ཛ་བླུགས་ཏེ་རླུང༌། །སོ་སོའི་ཆང་ལ་ཧ་ལའི་སྔགས། །བརྒྱ་རྩ་བརྒྱད་
སྔགས་གྲངས་ཚང་བ། །བརྗོད་དེ་བླུད་ན་སྐྱུགས་ནས་ནི། །དུག་ནིས་ཚུགས་པར་མི་འགྱུར་རོ། །ཁྱིམ་གྱི་དུད་པ་རྒྱམ་ཚྭ་དང༌། །སྐྱེ་དུ་དམར་རྩ་ལོ་མར་བཅས། །
ཕྱེ་མ་མར་གསར་སྦྲང་རྩི་བཅས། །ཧ་རི་ཆེན་པོ་རྩ་བའི་སྔགས། །བརྒྱ་རྩ་བརྒྱད་ཀྱིས་བཏུང་བར་བྱ། །སྦྲུལ་ནད་ཐམས་ཅད་སེལ་བར་བྱེད། །ཤུ་དག་རུ་རྟ་ཨ་ག་རུ། །
ཡུང་བ་བོང་ང་དཀར་པོ་རྣམས། །དོན་ཡོད་ཞགས་པའི་སྔགས་ཀྱིས་མཉེ། །བྱུགས་པས་དུག་ནད་ཐམས་ཅད་སེལ། །རྒྱམ་ཚྭ་སྲང་གང་མར་སྲང་གཉིས། །
གཅིན་སྲང་བརྒྱད་དང་ལྷན་ཅིག་བསྐོལ། །རྡོ་རྗེ་ཆོས་ཀྱི་སྔགས་ཀྱིས་འཐུངས། །དུག་ནད་ཐམས་ཅད་སེལ་བར་བྱེད། །རྒྱམ་ཚྭ་ཚྭ་གསུམ་མར་སྲང་བཞི། །སྦྱར་
ཏེ་མི་བཤོལ་སྔགས་བརྗོད་ནས། །བྱུགས་ན་རེག་པ་ཙམ་གྱིས་ནི། །སྡིག་པ་སྦྲུལ་གྱིས་ཟིན་པ་སེལ། །ཀུ་མ་རི་དང་སེར་པོ་གཉིས། །ལྕིམ་ཚྭ་མྱང་ཚ་སྦྱར་བཅས་

91-1-303a


ལ། །གར་དབང་སྔགས་དང་ཆུ་ཡིས་བཏུང༌། །དུག་ནད་ཐམས་ཅད་སེལ་བར་བྱེད། །སེར་པོ་གཉིས་དང་ལྡོང་རོས་དང༌། །གོ་
ཐལ་གུར་གུམ་ལེ་བརྒན་རྩི། །པདྨ་རྒྱན་ལུང་སྔགས་ཀྱིས་བཏུང༌། །དབྱིག་དུག་ཐམས་ཅད་འཇོམས་པར་བྱེད། །གང་ལ་གཟའ་དང་རྒྱུ་སྐར་གྱིས། །འཚེ་
བ་བྱུང་ན་དེས་བསལ་ཕྱིར། །པདྨ་འདབ་བརྒྱད་མཎྜལ་གྱིས། །ཕྱོགས་དང་ཕྱོགས་མཚམས་དབུས་རྣམས་སུ། །མགོན་པོ་འཇམ་པའི་རྡོ་རྗེ་ནི། །མཁའ་
ལྡིང་གཟུགས་སུ་གྱུར་པ་ལ། །སྤྱན་རས་གཟིགས་དབང་བཅུ་གཅིག་གིས། །གུས་པའི་ཚུལ་དུ་མཆོད་བྱེད་བཀོད། །ཉི་མ་ཟླ་བ་ལག་འཛིན་པའི། །
ཁྱབ་འཇུག་གིས་ནི་བྱི་བའི་གཟུགས། །མནན་པའི་མཁའ་ལྡིང་མིག་སྨན་མདོག །ནོར་རྒྱས་བུ་གཉིས་ལྷ་ཡི་གཟུགས། །མིག་གསུམ་ལྡན་པ་བརྗིད་
པའི་ལུས། །རིན་ཆེན་ལྔ་ཡི་སྡེར་གཤོག་ཅན། །རྡོ་རྗེ་མཆུ་རྣོ་ཁྲོ་དང་བཅས། །ཉི་མ་བྱེ་བས་བརྒྱན་པའི་འོད། །སྙིང་གར་ཉི་མ་འོད་འབར་ལ། །གཾ་ཡིག་
ནག་པོ་སྔགས་ཀྱིས་བསྐུལ། །སྤུ་རྣམས་ཟིངས་ཀྱིས་གྱུར་ནས་ཀྱང༌། །ཕྱོགས་བཅུར་རྡོ་རྗེ་ཁྱབ་པར་འཕྲོ། །གཟའ་དང་རྒྱུ་སྐར་མོག་བྱས་ཏེ། །

91-1-303b


གདོན་དང་ཀླུ་རྣམས་སྲེག་པར་བྱེད། །ཐུགས་རྗེ་མི་བཤོལ་བ་ཡི་སྔགས། །འབྲུག་སྒྲ་ལྟ་བུར་གསལ་བར་བརྗོད། །གང་ཡང་གྲངས་མེད་སྟོང་ཕྲག་ནི། །
ལས་རྣམས་ཐམས་ཅད་སྔགས་འདིས་འགྲུབ། །མཁའ་ལྡིང་དཀར་པོ་བརྗིད་པའི་ལུས། །ཀླུ་ཡི་གདོན་ལས་སྦྱར་བར་བྱ། །དེ་ལ་མགྲིན་པ་སྔོན་པོ་ཡི། །
རྩ་བའི་སྔགས་ཀྱིས་བསྐུལ་བ་ནི། །ས་སྟེང་གཏུམ་པོ་ཀླུ་ཡི་གདོན། །དུ་མ་ངེས་པར་སེལ་བར་བྱེད། །ཀླུ་དང་ཚངས་པའི་སྲིན་པོ་སྲེག །འགྲོ་ལ་མཛེ་ནང་
གཏོང་བར་བྱ། །མཁའ་ལྡིང་དམར་པོ་སྦྲུལ་ཟ་མ། །མེ་ཏོག་ཐོད་མ་ཁ་ཊྭཱཾ་ག །གཡོན་ན་འཆང་སྟེ་གཡས་པ་ན། །རལ་གྲི་མེ་འོད་འབར་བ་འཆང༌།
མགོན་པོ་སེངྒེའི་སྒྲས་བསྐུལ་ནས། །དཔའ་རླབས་བསྐལ་པའི་མེ་དང་མཉམ། །སྦྲུལ་དང་རིན་ཆེན་དབྱུག་ཐོ་ཅན། །མཁའ་ལྡིང་ཤ་ཟའི་གདོན་ལ་ནི།།
མགོན་པོ་ཧ་རིའི་སྔགས་ཀྱིས་བསྐུལ། །མཁའ་འགྲོའི་གདོན་ལ་མཁའ་ལྡིང་ནི། །ལྗང་གུ་རལ་གྲི་ཕུར་པ་འཆང༌། །པདྨ་རལ་གྲི་སྔགས་ཀྱིས་བསྐུལ།།
ལས་རྣམས་གང་དང་གང་ལ་ཡང༌། །སྔགས་དང་ཕྱག་རྒྱ་ལྡན་སྦྱོར་བའོ། །ཇི་ལྟར་མོས་ཏེ་ཕྱག་རྒྱར་བཅས། །ལུས་ཀྱི་ཕྱག་རྒྱ་སེམས་ཀྱི་རྒྱ། །ངོ་བོ་ཉིད་

91-1-304a


ཀྱིས་མཚན་པ་ཡི། །སྔགས་དང་ཕྱག་རྒྱས་རྒྱས་འདེབས་འགྱུར། །ད་ནི་ཕྱག་རྒྱ་བཤད་པར་བྱ། །སྐུ་ཡི་མདུན་དུ་ལངས་
ནས་ཀྱང༌། །རྐང་པ་གཡས་པ་ཡུད་ཙམ་བསྐུམ། །ལག་གཉིས་སོ་སོར་ཐུང་དུ་བརྐྱང༌། །གུང་སྲིན་སོ་སོར་མཐིལ་དུ་བཀུག །མཐེབ་མཛུབ་དག་ནི་སོ་
སོར་བརྐྱང༌། །གྲུ་ཁུག་ལག་མཐིལ་མདུན་དུ་བརྟན། །འགྲོ་འམ་འདུག་ཀྱང་དགྲ་དཔུང་ལས། །རྒྱལ་ཕྱིར་སྔགས་འདི་བརྗོད་པར་བྱ། །ན་མོ་རཏྣ་ཏྲ་
ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཨ་བ་ཏེ། བ་ར་བ་ཏེ། ཨེ་ཧྱེ་ཧི་སྭཱ་ཧཱ། ཡང་ན་
སྔོན་ལྟར་ལུས་བསྲངས་ཏེ། །སྙིང་གར་ཐལ་སྦྱར་སྤྲོ་བ་བསྣོལ། །མཛུབ་མོ་གཉིས་བསྒྲེངས་རྩེ་མོ་སྤྲད། །མཐེབ་གཉིས་མཛུབ་ཚིགས་དང་པོར་བཀུག།
ལག་མཐིལ་ཅུང་ཟད་མ་རེག་པ། །གཟུངས་སྔགས་གང་བརྗོད་ཕྱག་རྒྱའོ། །བགེགས་ཀྱི་འཚེ་བ་བྱུང་བའི་ཚེ། །སྔགས་དང་ཕྱག་རྒྱ་འདིས་བསལ་བྱ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་སརྦ་དྷརྨ་ཎི་མཎྜ་ལ་ཡ། ཨེ་ཧྱེ་ཧི་

91-1-304b


པ་རི་མ་ཤུདྡྷ་ས་ཏྭཱ་ཡ་སྭཱ་ཧཱ། ཡང་ན་སྒོམ་ལ་འཇུག་པས་ནི། །ཐོག་མར་ཕྱག་རྒྱ་འདི་བཅིང་ངོ༌། །པུས་བཙུགས་སྤྱི་བོར་ཐལ་མོ་སྦྱར། །མཛུབ་གཉིས་བཀུག་ལ་
རྩེ་སྤྲད་ནས། །དེ་ལ་མཐེབ་གཉིས་བཞར་བར་བྱ། །འདི་ནི་བདུད་ལས་རྒྱལ་བར་ངེས། །ཡང་ན་ལག་གཉིས་རྒྱབ་སྤྲད་ནས། །སོར་མོ་རྩེ་རྣམས་རེག་པར་བྱ།།
མཐེབ་གཉིས་བརྐྱངས་ནས་མཛུབ་ནང་སྦྱར། །སྨིན་མཚམས་སུ་ནི་གཞག་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་སརྦ་དུ་ཥྚ་ན་མོ་བཛྲ་ཡ་མེ་སྭཱཧཱ། ཁྱད་པར་དུ་ནི་ལྷ་མཐོང་འགྱུར། །ཡང་ན་བསྒྲེངས་ཏེ་མཉམ་གཞག་རྒྱ། །སྙིང་
གར་བཞག་ལ་སྔགས་འདི་བརྗོད། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་
སརྦ་དེ་བ་ཨ་ན་ལེ་སྭཱ་ཧཱ། གློ་བུར་རྩོད་པ་རྒྱལ་བྱེད་ཡིན། །ཡང་ནི་བསྒྲེངས་ཏེ་རྟིང་པ་སྤྲད། །ལག་གཉིས་ཀྱིས་འཇིགས་བྱེད་ཚུལ་བྱ། །རྩ་སྔགས་གང་རུང་
བརྗོད་པས་ནི། །ཏིང་འཛིན་ཡན་ལག་བརྟན་པར་འགྱུར། །ཡང་ནི་པདྨ་རྒྱན་ལུང་གི །རྩ་བའི་སྔགས་ཀྱི་ཕྱག་རྒྱའོ། །ལག་གཉིས་ཐལ་སྦྱར་སྲིན་ལག་

91-1-305a


གིས། །མཐེ་བོའི་སེན་མོ་མནན་བྱས་ཏེ། །མཐེའུ་ཆུང་རྩེ་མོའི་གུང་མོ་སྤྲད། །གཤེགས་སུ་གསོལ་བའི་ཕྱག་རྒྱ་སྟེ། །དགུག་ན་
མཛུབ་རྩེ་བསྐུལ་ཞིང་དགུག །ཡང་ན་གཡས་པའི་མཛུབ་མོ་དགུག །གཡོན་པ་སླར་གཏང་བྱ་བའོ། །ན་མོ་རཏྣ་ཏྲ་ཡཱ་ཡ། །ན་མ་ཨཱཪྱ་བ་ལོ་ཀི་ཏེ་ཤྭ་ར་
ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་བྲཧྨ་ཨེ་ཧྱེ་ཧི་སྭཱ་ཧཱ། ཡང་ན་སོར་རྩེ་རྣམས་བསྐྱེད་ན། །མཛུབ་མོ་གཡས་པ་ལྷ་
ཆེན་རྣམས། །ཡང་ན་ཕྱག་རྒྱ་འདི་བཅས་ལ། །ཉི་ཟླ་གཟས་བཟུང་དུས་སུ་ནི། །གཟུངས་སྔགས་བ་མར་ལ་བཟླས་ནས། །ཕྱག་རྒྱས་བཏབ་ནས་ཟོས་
པས་ནི། །ཤེས་རབ་འཕེལ་དང་ཚེ་འཕེལ་ཞིང༌། །ནད་མེད་གཟུགས་བཟང་ཐོབ་པར་ངས། །འགྲེང་སྟེ་རྐང་གཤིབས་ཐལ་སྦྱར་ནས། །མཐེབ་གཉིས་
ལག་པའི་ནང་བཀུག་པ། །སྙིང་གར་གཞག་བྱ་སྤྱན་རས་གཟིགས། །ཡིད་བཞིན་ནོར་བུའི་འཁོར་ལོའི་རྒྱ། །མཆོད་སོགས་ལས་ཀྱི་སྔོན་འགྲོ་བའོ། །
དེ་བཞིན་གཤེགས་པ་ལ་ཡང་ངོ༌། །མཛུབ་བཀུག་མཐེ་བོང་སེན་མོར་བཅས། །ལག་གཉིས་རྒྱབ་སྤྲད་གར་དབང་རྒྱ། །ཐལ་སྦྱར་མཐེབ་མཛུབ་སོ་སོར་


91-1-305b


བརྐྱང༌། །མགྲིན་པ་སྔོན་པོའི་ཕྱག་རྒྱ་འོ། །མཛུབ་མོ་གཉིས་བཀུག་ལྷག་མ་བརྐྱང༌། །མི་བཤོལ་བ་ཡི་ཕྱག་རྒྱ་འོ། །ལག་གཉིས་རྒྱབ་སྤྲད་མཐེབ་གཉིས་
བརྐྱང༌། །བདུག་པ་བཟང་ལ་སྔགས་འདི་བཟླ། །ན་མོ་རཏྣ་ཏྲ་ཡཱ་ཡ། །ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། །བོ་དྷི་སཏྭ་ཡ། །མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ།
ཏདྱ་ཐཱ། ན་མི་རཏྣ་ཤ་རི་ཙནྡྲ་ཨ་ལཾ་ཀཱ་ར་མརྒ་ཏེ་ཛ་སུ་པྲ་ཙ་ཀེ་ཤྭ་རཱ་ཛ་ཡ། ཏདྱ་ཐཱ། ཨོཾ་རཏྣེ་རཏྣེ། ཏ་ཏ་ཤ་རཏྣ་ཏ་ཏ་ཤ་རཏྣ། པྲི་ཏེ་མ་ཧེ་རཏྣེ་པྲ་བྷཱ་ཏེ། རཏྣ་གརྦྷེ་
སྭཱ་ཧཱ། སྔ་བར་བརྒྱ་རྩ་བརྒྱད་བརྗོད་དེ། །ནོར་ཡང་ཐོབ་པའི་གཏེར་རྙེད་འགྱུར། །འགྲོ་གཞན་བདག་ལ་བྱམས་འདོད་ན། །སོ་ཤིང་ལ་ནི་ཉི་ཤུ་གཅིག །ལྡོབ་རྐྱེན་
འདོད་པ་ཤུ་དག་ལ། །སྟོང་རྩ་བརྒྱད་བཟླས་སྙིང་གར་བསྐུ། །གང་བཤད་ཕྱག་རྒྱ་དང་བཅས་པས། །གདུག་པའི་སྔགས་འདིས་བགེགས་ཀྱང་འབྲོས། །ན་
མཿསརྦ་བུདྡྷ་དྷརྨ་སཾ་གྷཱ་ཡ། ན་མོ་རཏྣ་ཏྲ་ཡཱ་ཡ། །ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། །ཏདྱ་ཐཱ། ན་མོ་བཛྲ་པཱ་
ཎི་སྱ། ཏདྱ་ཐཱ། ཨོཾ་ཧུ་པོ་ཧུ་པི། ཀ་པ་དུ་པི། པྲ་གཱ་ཡ་ནི་སྭཱཧཱ། རྣམ་གྲངས་བདུག་པས་སངས་རྒྱས་བདུག །ལྷ་རྣམས་དག་ཀྱང་མཆོད་པར་བྱ། །ཡན་ལག་

91-1-306a


གཡས་པའི་མཐེ་བོང་ནི། །ལག་མཐིལ་བཞག་ནས་སོར་མོ་དག་བ། །རྣ་ལྟག་ཕྱར་ནས་མཛུབ་མོ་ནི། །བརྐྱང་བསྐུམ་བསྐུལ་བས་
སྤྲོ་བ་དང༌། །གཡོན་པ་མི་འཇིགས་ཕྱག་རྒྱ་སྟེ། །དུས་མ་ཡིན་པར་འཆི་སོགས་ཟློག །ལག་གཉིས་ཐལ་མོ་སྦྱར་ནས་ཀྱང༌། །སོར་མོ་བསྣོལ་ཏེ་བཀོད་
པ་ལས། །མཐེ་བོང་མཐེའུ་ཆུང་སོ་སོ་ནི། །སྤྲད་དེ་སྤྲད་པ་ཤེས་རབ་རྒྱ། །ཨོཾ་སརྦ་སཾ་ཤོ་དྷ་ནི་སྭཱཧཱ། དེ་བཞིན་བསྣོལ་ཏེ་བཀན་པ་ཡི། །གུང་གཉིས་ནང་
དུ་གཤིབས་བསྒྲེངས་པ། མར་མེའི་རྒྱ་སྟེ་སྔགས་འདི་འོ། །ཨོཾ་དིཔྟ་ལོ་ཙ་ན་སྭཱཧཱ། དེ་ཉིད་སྦུབས་ནས་གུང་མོ་གཉིས། །རྩེ་སྤྲད་བསྒྲེངས་པ་བདུག་སྤོས་
སོ། །ཨོཾ་དྷཱུ་པ་དྷ་ཏ་སྭཱཧཱ། རྟིང་སྤྲད་སོ་སོ་རྩེངས་སར་དགུག །བྱུག་པའི་ཚུལ་ནི་བྱུག་པའི་རྒྱུ། །ཨོཾ་དྷ་ལི་བེ་ཏྱ་སྭཱཧཱ། རྟིང་སྤྲད་སོར་མོ་གྱེན་དུ་བགྲོད། །
ཞལ་ནས་འཐོར་ཚུལ་བཤོས་ཀྱི་རྒྱ། ཨོཾ་ནེ་ཝི་དྱཻ་པྲཀྵ་ཏཾ་སྭཱཧཱ། ལག་གཉིས་བཀུག་ནས་རྩེ་བརྒྱད་སྤྲད། །མཐེ་བོང་གྱེན་དུ་ཡན་པ་ནི། །ན་བཟའ་དམ་
པའི་ཕྱག་རྒྱའོ། །ཨོཾ་བྷཱ་ས་ར་ཎི་སྭཱ་ཧཱ། །སྙིམ་པ་ཁ་པྱེ་བཏེག་པའི་ཚུལ། །རོ་མ་སྩལ་པའི་ཕྱག་རྒྱའོ། །ཨོཾ་ཨཱཾ་ཀྲཱུཾ་ཧྲཱིཿ། ས་ཀ་ལ་གཎ་བ་རི་ཝ་རེ་ཎཾ། པ་རི་


91-1-306b


ཀེ་ར་ཨ་ཨ། །ཨ་བ་ཏ་རཾ་ཏེ། ཨ་བ་ཏ་རཾ་ཏེ། ཨ་བ་ཧ་རནྟུ། ད་ཤ་དིཀ་ལོ་ཀ་པ་ལ་ས་པ་རི་ཝཱ་རེ་བྷྱཿཨི་དཾ་བ་ལིཾ་གྲིཧྞནྟུ། །ཁཱ་དཾ་ཏུ། །པི་པཾ་ཏུ། །ཡ་ཐེ་བཾ་ཡ་ཐེཥྚཾ།
ཛཿཧཱུཾ་བཾ་ཧོ། །སཾ་ཏྲིབྷཱུ་སརྦ་སཏྭ་ནི། ཤཱནྟི་ཀུ་རུ། །པུཥྚིཾ་ཀུ་རུ། །ཝ་ཤཾ་ཀུ་རུ། །ཨཱ་བ་ར་ཎ་ཀུ་རུ་གུ་བ་ཏི། ཀ་རོ་ཏ་ཀུརྦཾ་ཏུ། ཧཱུཾ་ཧཱུཾ་ཕཊ། ཨཱཪྱ་ཨ་བ་ལོ་ཀི་ཏེ་ཤྭ་ར་
སྱ། ཨཱ་ཛྙཱ་པ་ཡ་ཏི་སྭཱཧཱ། ཨོཾ་ཨ་ཀ་རོ་མུ་ཁཾ་སརྦ་རྨཱ་ཎཱཾ་ཨདྱ་ནུབ་ཏྭནྣ་ཏྭཱཏ་ཨོཾ་ཨཱཿཧཱུཾ་ཕཊ་སྭཱཧཱ། ཨོཾ་ཧྲཱིཿཛ་བྷ་ལ་ཛ་ལེནྡྲཱ་ཡ་སྭཱཧཱ། ལོངས་སྤྱོད་རྟག་ཕྱིར་གནོད་
གནས་ལ། །ཆུ་གཙང་རྟག་ཏུ་སྦྱིན་པར་བྱ། །ཨོཾ་ཨཱ་ཧྲཱིཿལོ་ཀེ་ཤྭ་ར་ནུ་ནུ་སྨྲྀ་ཏི་ཀ་རཱ་ཡ་སྭཧཱ། ཡི་དྭགས་རྣམས་ལ་ས་ར་ཟས། །ཅིག་ཕྱིར་ཆུ་དང་བཅས་པ་
སྩལ། །རྣལ་འབྱོར་ལྡན་པའི་རྣལ་འབྱོར་གྲོགས། །ལྷ་དང་འཇིག་རྟེན་སྐྱོང་བ་དང༌། །འབྱུང་པོ་ཡི་དྭགས་ཀུན་བརྩོན་འགྱུར། །སེམས་ཀྱི་ལྕགས་ཀྱུ་
ལྡན་བྱ་སྟེ། །ཉོན་མོངས་སེམས་ལ་རབ་དྲངས་ཏེ། །ལྷ་ཀླུ་འབུམ་ཕྲག་སེམས་དགའ་བའི། །ཀུན་སློང་བྱང་ཆུབ་རིན་ཆེན་གྱིས། །ལས་ལ་སྒྱུར་བའི་ལྷག་
བསམ་བསྐྱེད། །མཛད་པ་རྒྱ་ཆེན་ཀུན་འགྲུབ་འགྱུར། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བའི་རྒྱུད་


91-1-307a


ལས། སྔགས་ཀྱི་སྦྱོར་བའི་ལེའུ་སྟེ་བརྒྱད་པའོ།།    །།དེ་ནས་འཁོར་གྱི་དཀྱིལ་འཁོར་ནས། །བྱང་ཆུབ་སེམས་
དཔའ་སེམས་དཔའ་ཆེ། །ཉི་མའི་སྙིང་པོ་ཞེས་བྱ་བ། །འཁོར་གྱི་ཚོགས་དང་བཅས་པ་ཞིག །མཆོད་པའི་བཀོད་པ་ཆེན་པོ་དང༌། །བསྟོད་པའི་དབྱངས་
དང་བཅས་པ་ཡིས། །བཅོམ་ལྡན་འདས་ལ་མཆོད་པར་བྱས། །བསྐོར་བ་དུ་མ་བྱས་ནས་ཀྱང༌། །ཕྱག་འཚལ་གསང་བསྟོད་ཕྱོགས་གཅིག་མཆོད། །
པུས་བཙུགས་ཐལ་སྦྱར་འདི་སྐད་གསོལ། །མགོན་པོ་ཡོན་ཏན་ཀུན་གྱི་རྒྱལ། །ཡེ་ཤེས་རྨད་ཀྱི་འབྱུང་གནས་གཙོ། །ཐར་པའི་ལམ་ཆེན་ཉི་ཤར་
རྒྱལ། །འདྲེན་པ་རྒྱ་མཚོ་ཕྱག་འཚལ་ལོ། །མཚན་དཔེ་མཐར་ཐུག་མེད་པའི་སྐུ། །གཟི་བརྗིད་རྒྱ་ཆེ་མཁའ་ཁྱབ་ལ། །བློ་གྲོས་ཡངས་པའི་ནམ་མཁའ་
ཅན། །སྐུ་ཡི་གསང་བ་ཕྱག་འཚལ་ལོ། །ཚངས་དབྱངས་དུ་མ་བསམ་མི་ཁྱབ། །ནམ་མཁའ་ཡངས་པའི་མཐའ་བཀང་ནས། །ཚད་མེད་ཡན་ལག་བཅུ་
གཉིས་བྱུང༌། །གསུམ་གི་གསང་པ་ཕྱག་འཚལ་ལོ། །ཏིང་འཛིན་རྣམ་ཐར་བསམ་གཏན་སྒོ། །བསམ་ཡས་བསམ་དུ་མེད་བསམས་པས། །བསམ་

91-1-307b


མི་ཁྱབ་པའི་ཤེས་རབ་དང༌། །ཐུགས་རྗེའི་ཐུགས་ལ་ཕྱག་འཚལ་ལོ། །འགྲོ་བའི་ཉོན་མོངས་འཆིང་གཅོད་པའི། །མ་རིག་གཡུལ་ལས་རྒྱལ་བྱེད་པ། །ཀུན་
རྟོག་དྲ་བ་སེལ་བ་ཡི། །སྒྲོན་མ་དེ་རིང་བཤད་དུ་གསོལ། །བྱིས་རྣམས་མུན་པའི་འོབས་སུ་ལྷུང༌། །ཉན་ཐོས་འདོད་ཆགས་ཚོགས་ཀྱིས་སྐྲག །རང་རྒྱལ་གསང་
པའི་བཟད་དང་ལྡན། །བྱང་ཆུབ་སེམས་དཔའ་འཆིང་བས་འཇིགས། །ཉོན་མོངས་མངའ་བདག་གསང་སྔགས་ལ། །ཤེས་རབ་སྙིང་རྗེའི་སྦྱོར་བ་ཡིས། །བག་
ཆགས་བཅས་པ་གཏན་སྤོང་པའི། །ཐབས་མཆོག་དུ་མ་བཤད་དུ་གསོལ། །དེ་ནས་བཅོམ་ལྡན་ཐུབ་པ་ཆེས། །འོད་ཟེར་ཕྱོགས་བཅུར་རྒྱས་བྱས་ནས། །ཚངས་པའི་
དབྱངས་ཆེན་གསུང་སྙན་པས། །ནམ་མཁའི་ཁམས་ཆེན་རབ་བཀང་ནས། །ཤེས་རབ་སྙིང་རྗེར་འབྲེལ་བ་ཡི། །སྦྱོར་བའི་ཆོ་ག་དུ་མ་གསུངས། །བསྡུས་པའི་
དོན་དུ་བྱས་པ་འདི། །ཉི་མའི་སྙིང་པོ་ཉན་པ་ནི། །ལེགས་སོ་བྱང་ཆུབ་སེམས་དཔའ་ཆེན། །དཔལ་དང་ལྡན་པ་ཁྱོད་ལེགས་སོ། །རྩི་གཅིག་གུས་དང་བཅས་པ་
ཡི། །སེམས་ཀྱིས་ལེགས་ཉོན་ཡིད་ལ་ཟུངས། །ཉམས་དགའ་བདེ་བའི་ས་ཕྱོགས་སུ། །ཤིན་ཏུ་དགའ་བའི་ས་ལས་ནི། །དཀྱིལ་འཁོར་གྲུ་བཞི་ལྷམ་པ་བྱ། །


91-1-308a


གྲུ་བཞི་སྒོ་བཞི་རྟ་བབས་བཅས། །ཤར་རམ་ལྷོ་ཡིས་སྒོ་གཏོད་བྱ། །དཀར་པོ་སེར་པོ་དམར་པོ་དང༌། ལྗང་གུའི་
ཚོན་གྱིས་བྲི་བར་བྱ། །དབུས་སུ་པདྨ་འདབ་བརྒྱད་པ། །དཀར་པོའི་ལྟ་བ་འཚམ་པར་དམར། །མུ་ཁྱུད་གཉིས་དང་ལྡན་པ་འོ། །གསེར་དངུལ་ཟངས་སམ་
ས་ཉིད་ལ། །བུམ་པ་ལྟོ་ཡངས་མགྲིན་པ་ཕྲ། །ཁ་གཡེལ་ཞབས་ཚོད་ཞུམ་པ་ལ། །ཤིན་ཏུ་གཙང་མར་བཀྲུས་ནས་ཀྱང༌། །ག་པུར་གུར་གུམ་ཅུ་གང་
དང༌། །གླ་རྩི་གི་ཝང་ཆུ་ཡིས་བཀང༌། །བྱཱ་གྷྲི་སིཾ་གྷྲི་ཧ་ས་དེར། །ཀ་རི་ཀར་ནི་དེ་པ་ཀོ །ནས་འབྲས་ཏིལ་གྲོ་མོན་སྲན་དང༌། །གསེར་དངུལ་བྱི་རུ་མུ་ཏིག་
དང༌། །མན་ཤེལ་ཡིན་ཏེ་རིན་ཆེན་ལྔ། །བུམ་པར་སྩལ་ནས་རས་དཀར་གྱིས། །མགུལ་པ་བཅིངས་ནས་ཁ་རྒྱན་ཡང༌། །དྲི་ཞིམ་ཤིང་ལོ་མེ་ཏོག་གཞག །
མེ་ཏོག་ཕྲེང་དང་བཅས་པ་དེ། །པདྨའི་དབུས་སུ་བཞག་ནས་ཀྱང༌། །རྒྱ་མཚོ་ཆེན་པོར་འཁྲུགས་པ་ནས། །དཔག་བསམ་ཤིང་ཆེན་འབྲས་བུར་བཅས། །འཇིག་
རྟེན་དབང་གིས་གང་བ་ཡི། །སྔགས་ཀྱང་མཐའ་ཡས་ཁྱབ་དམིགས་ནས། །སྔགས་ཀྱི་མཐུ་ཡིས་སངས་རྒྱས་ནས། །དགོངས་པ་རྒྱ་ཆེན་སྐྱེས་གྱུར་ཏེ། །

91-1-308b


ལེགས་སོ་བཀྲ་ཤིས་འབབ་པར་འགྱུར། །རྒྱལ་སྲས་རྣམས་དང་རིགས་པ་ཡི། །ལྷ་མོ་ཚོགས་དང་གླུ་ལེན་དང༌། །བཀྲ་ཤིས་དུ་མ་བརྗོད་པར་འགྱུར། །དེ་ཚེ་
མཁའ་ལ་ཡེ་ཤེས་ཀྱི། །འོད་ཟེར་བྱེ་བ་ཕྲག་བརྒྱ་ཡིས། །ཤིང་ཆེན་ཡོངས་སུ་སྨིན་པ་ལས། །བདུང་རྩིའི་ཆར་ཆེན་འབེབས་པར་འགྱུར། །འཇིག་རྟེན་
སྐྱོང་ལ་གཏོར་མ་སྦྱིན། །རྒྱལ་དང་རྒྱལ་སྲས་མཆོད་པར་བྱ། །སྐར་མ་ལ་སོགས་འབབ་པ་འམ། །ཚེས་གཅིག་ནས་ནི་ཉ་ཡི་བར། །སྔགས་ཀྱི་ཕྲེང་བ་
བརྗོད་པར་བྱ། །ལྷ་ལ་ཡང་ཡང་བསྐོར་བ་བྱ། །ལས་རྣམས་གང་དང་གང་ལ་ཡང༌། །ལྷ་ཡི་དབང་གྱུར་སྦྱར་བར་བྱ། །དེ་དང་དེ་ནི་ལས་རྣམས་ལ། །ཅི་
བདེ་བར་ཡང་སྦྱར་བར་བྱ། །ཕྲན་ཚེགས་ལས་ལ་སྤྱན་མའི་སྔགས། །ལྷོག་པ་འབྲུམ་པ་ལ་སོགས་ལ། །མི་བཤོལ་བ་ཡི་སྔགས་ཀྱིས་སྦྱར། །གདོན་
རིགས་ཟློག་ལ་གར་དབང་སྟེ། །བྱད་སྟེམས་རིག་སྔགས་ཟློག་པ་ལ། །དོན་ཡོད་ཞགས་པའི་སྔགས་ཀྱིས་བརྐུ། །ཤེས་རབ་འཕེལ་བ་རྡོ་རྗེ་ཆོས། །ཀླུ་
ནད་ཧ་ལ་ཧ་ལས་སེལ། །ཚེ་འཕེལ་པདྨ་རྒྱན་ལུང་སྟེ། མགྲིན་སྔོན་སྔགས་ཀྱིས་དཔལ་འཕེལ་བྱེད། །ཧ་རི་ཆེན་པོས་བདུག་སྤོས་ཏེ། །གདོང་བཅུ་གཅིག་

91-1-309a


པས་གློ་བུར་སེལ། །སེངྒེ་སྒྲས་ནི་མཛེ་ནད་སེལ། །རྣལ་འབྱོར་ཡོ་བྱད་འདོད་པས་ནི། །ཡིད་བཞིན་ནོར་བུའི་སྔགས་ཀྱིས་བཀྲུ། །
བཀྲ་ཤིས་རོལ་མོ་དུ་མ་དང༌། །གཙང་སྦྲ་གོས་སེར་ལྡན་པ་ཡིས། །སྙན་པའི་གདངས་དང་ལྡན་པས་བཀྲུ། །མྱུར་དུ་སྒྲིབ་པ་འབྱང་བ་དང༌། །
འདོད་ཡོན་ཀུན་གྲུབ་སྔགས་ཕྲེང་ནི། །གང་དང་གང་སྦྱར་བར་འགྱུར། །ཕན་ཚོགས་གཞན་ལྟ་སྨོས་ཅི་དགོས། །ཟླ་བ་གཟས་གཟུང་གྱུར་
བའི་ཚེ། །མར་སྲང་གཅིག་ནི་དངུལ་གཞུག །སྐུ་གཟུགས་མདུན་བཞག་སྔགས་བརྗོད་ནས། །ཟླ་བ་སོས་ནས་མར་བླངས་ཏེ། །ཟོས་སམ་
ལུས་ལ་བྱུགས་པ་ཡིས། །ནད་རྣམས་ཞི་ཞིང་བདེ་བར་འགྱུར། །ལྡོང་རོས་གིའུ་ཝང་ཆ་མཉམ་པས། །སྐུ་ཡི་མདུན་བཞག་སྔགས་སྟོང་བཟླ། །
ཆུས་བཀྲུ་དཔྲལ་པར་ཐིག་ལེ་ནི། །ཁམས་གསུམ་མཐོང་ཞིང་འདོད་གསུམ་འགྲུབ། །ཆུ་དྲོན་སྦྱར་ནས་ལུས་བཀྲུས་ན། ནད་དང་བགེགས་རྣམས་
དག་པར་འགྱུར། །བསེ་འབྲས་ལ་ནི་བརྒྱ་རྩ་བརྒྱད། །བཟླས་ནས་ཁྲོ་ཞལ་གཡས་ལ་བྱུག། །དགྲ་དབུང་ཕྱོགས་སུ་བསྟན་ན་ནི། །དགྲ་གཡུལ་ཤིན་ཏུ་


91-1-309b


ཉེས་པར་འགྱུར། །བལ་བུ་འབྲས་བུ་སྔགས་རེར་བཅས། །བལ་བུ་ལེ་ལ་བརྒྱ་རྩ་བརྒྱད། །སྐུ་ཡི་དྲུང་དུ་བསྲེགས་པས་ནི། །མི་ཡམས་ཕྱུགས་ནད་ཐམས་ཅད་
འཆད། །སྐུད་པ་གཙང་མ་མདོག་དམར་པོ། །སྔགས་རེ་བཏབ་པའི་མདུད་པ་བདུན། །ཞལ་གཅིག་སྟེང་ཞལ་བཏགས་ནས་ནི། །ནད་པ་ལ་བཏགས་རིམས་
ནད་ཞི། །སྔགས་རེ་མདུད་པ་ཉི་ཤུ་གཅིག །མདུན་ཞལ་སྟེང་བཞག་བླངས་བཏགས་པས། །མཁའ་འགྲོ་འབྱུང་པོ་རོ་ལངས་གདོན། །དྲག་པོས་ཟིན་པ་
འཇོམས་པར་བྱེད། །གལ་ཏེ་དེས་ཀྱང་མ་སོས་ན། །མདུད་རེ་བརྒྱ་བརྩ་བརྒྱད་བརྗོད་ནས། །ཞལ་གཅིག་མདུན་ཞལ་དབུར་བཏགས་ཏེ། །བླངས་ཏེ་བཏགས་
ན་ངེས་པར་གྲོལ། །སྡུག་བསྔལ་ནད་པ་ཡུན་རིང་གདུངས། །ཁྱིམ་དུ་འདྲེ་གདོན་འཇིགས་ཞུགས་ནས། །འབྲུ་རེ་སྔགས་རེ་ཐང་འབྲོམ་འབྲས། །སྐུ་མདུན་
བརྒྱ་རྩ་བརྒྱད་གྲངས་ཏེ། །གོང་ལྟར་བསྒྲུབས་པའི་སྐུད་པ་ཡང༌། །ལུས་ལ་བཏགས་ན་ངེས་པར་གྲོལ། །མི་མཛའ་བ་དང་འཁྲུག་པ་དང༌། །བྱད་སྟེམས་
དྲག་པོ་ཟློག་པ་ལ། །སྐུ་ལ་སྤོས་དང་མེ་ཏོག་མཆོག །བི་ན་ཡ་ཡི་གཟུགས་མདུན་དུ། །བྲ་བོའི་འབྲས་བུ་དགྲ་མིང་བསྲེག །སྔགས་རེ་མདུད་པ་བརྒྱ་རྩ་

91-1-310a


བརྒྱད། །མདུང་ལྡན་གཡོན་གྱི་ཁྲོ་ཞལ་གདགས། །ཞག་བཞི་ལོན་ན་སྐུ་ལས་དགྲོལ། །མདུད་པ་རེ་རེའི་བར་དུ་ནི། །
སྔགས་རེ་བརྗོད་ཅིང་གཅད་པར་བྱ། །བདག་ལ་སྡང་བྱེད་སྐྱབས་སུ་འོང༌། །རྫས་དང་སྔགས་ཀྱི་ནུས་པའོ། །བརྩོན་པའི་བར་ཆད་བསལ་བ་ནི། །
ཚོན་སྣ་ལྔ་ཡི་སྐུད་པ་ལ། །མདུད་པ་སྔགས་རེ་བརྒྱ་རྩ་བརྒྱད། །མདུད་ནས་མདུན་བཞག་སྟེང་བཏགས་པ། །ཞག་གཅིག་ལོན་དགྲོལ་ལུས་
བཏགས་ན། །ལས་རྣམས་བཀྲ་ཤིས་ཚུལ་དུ་འགྲུབ། །གང་ཞིག་སྒྲིབ་པའི་གཤེགས་ལྡན་པས། །ལས་གང་འདོད་བཞིན་མི་འགྲུབ་ཅིང༌། །
དུས་དུས་བཀྲ་མི་ཤིས་བྱུང་ན། །གཙང་སྦྲ་བུམ་ཆུ་བཟང་པོ་གཉིས། །བརྒྱ་རྩ་བརྒྱད་བགྲངས་རེ་རེ་བརྗོད། །དང་པོས་སྐུ་གཟུགས་བཀྲུ་བར་བྱ། །
གཉིས་པས་བི་ནཱ་ཡ་ཀ་བཀྲུས། །བརྒྱ་རྩ་བརྒྱད་ཀྱིས་སྔགས་བཏབ་ནས། །རང་ཉིད་དེ་ནས་བཀྲུ་བར་བྱ། །བར་ཆད་བྱང་ནས་འདོད་ཀུན་འགྲུབ། །ཇི་
ལྟར་སྤྲུལ་པའི་གདོན་བསལ་ཕྱིར། །བྱི་ལའི་མགོ་རུས་ཐལ་བ་དང༌། །ས་བཟང་ཆུ་ལྟར་སྦྲུས་པའི་ས། །བྱི་ལ་ཡི་ནི་གཟུགས་བྱས་ཏེ། །སྐུ་ཡི་

91-1-310b


མདུན་དུ་བཞག་ནས་ཀྱང༌། །ཁྲོ་ཞལ་གཡོན་པར་སྲད་བུས་གདགས། །རྟ་མགྲིན་སྔགས་ནི་སྟོང་ཕྲག་བྲ་བ། །གཟུངས་བརྒྱ་བཟླས་པའི་རལ་གྲི་ཡིས་
དུམ་བུ་བརྒྱ་རྩ་བརྒྱད་དུ་གཏུབ། །དུམ་བུ་རེ་རེ་སྔགས་རེ་དང༌། །དོང་གི་ནང་དུ་དོར་བར་བྱ། །དེ་དག་གནོད་པ་གཏན་དུ་སེལ། །མིག་ནད་སྣ་ཚོགས་མ་
རུངས་ལ། །འབྲས་བུ་གསུམ་པ་ཞིབ་ཏུ་བཏགས། །སྦྲང་དཀར་ཁྱེའུ་འཚོའི་ནུ་ཞོར་བཅས། །བུ་བཙས་གསར་པའི་བུད་མེད་དང༌། །ཁྱི་ཕག་དག་གིས་
མ་མཐོང་བྱས། །ཐུམ་པོ་འཛུམ་པའི་ཞལ་ལ་བཏགས། །སྔགས་སྟོང་བཟླས་ནས་སྦྱར་བ་དེས། །མིག་ཏུ་བླུགས་ན་མིག་འབྲས་སྐྱེ། །མིག་ནད་
ཐམས་ཅད་སེལ་བར་བྱེད། །མིག་རྣོན་དག་ཀྱང་འཐོབ་པར་འགྱུར། །ལྷག་མ་མ་ཡིན་ཁྲོན་པའི་ཆུ། །གུ་གུལ་ག་བུར་ཆ་མཉམ་བསྐོལ། །ཁྱོར་གང་བལྡག་
པར་གྱུར་པ་དེ། །རྩ་བའི་ཞལ་གདངས་སྔགས་སྟོང་བཟླས། །བཀྲོལ་ནས་རིལ་བུ་བྱས་མིད་ན། །ཧ་ལ་ཧ་ལའི་དུག་འཇོམས་འགྱུར། །གླང་པོ་དཀར་པོའི་
གིའུ་ཝ་ནི། །མཐིང་བུམ་བཞག་ནས་སྐུ་ཡི་མདུན། །སྟོང་རྩ་བརྒྱད་བཟླས་ཡན་ལག་བསྐུལ། །དཔྲལ་བར་ཐིག་ལེ་བྱས་གྱུར་ན། །ལྷ་ཀླུ་འབྱུང་པོ་མི་རྣམས་


91-1-311a


དགའ། །ཁྱོ་ཤུག་མི་མཐུན་བརྟགས་པ་ལ། །དུར་བའི་མཇུག་སྒྲོ་སྐུའི་མདུན་དུ། །སྟོང་བཟླས་ལག་ཏུ་བླངས་ན་འདུམ། །ཆུ་བསྐམས་
པ་འམ་ཆར་མེད་ན། །ལིངྒའི་དྲུང་དུ་སྐུ་བཞུགས་ལ། །ཆེར་མཆོད་ནས་ནི་སྐུའི་མདུན་དུ། །སྟོང་བརྗོད་ཆུར་སྐྱེས་ཆར་ཆེན་འབེབས། །གང་ཞིག་ཆར་
ཆེ་རིང་འདོད་ནི། །འགེག་པར་སྙོམས་ཞུགས་ཕྱག་རྒྱ་བཅིང༌། །སྐུ་ཡི་མདུན་དུ་རྟག་པར་ནི། །ཨ་ག་རུ་ནག་བདུག་པ་སོགས། །མཆོད་པས་རྒྱུན་དུ་
མཆོད་བྱ་ཞིང༌། །བརྒྱད་ནས་ཉ་བར་སྔགས་སྟོང་བརྗོད། །མིག་གི་མངོན་ཤེས་བསྒྲུབ་པའི་ཕྱིར། །དྲི་ཞིམ་དཀྱིལ་འཁོར་གྲུ་བཞི་ལ། །རྒྱལ་མཚན་བ་
དན་ཁ་དོག་བཞི། །བླ་རེ་ཡོལ་བ་དཀར་པོ་ཡི། །དབུས་སུ་པདྨ་ལྔ་བྲིས་ཏེ། །རིང་བསྲེལ་ལྡན་པའི་སྐུ་གདུང་བཞུགས། །ཙནྡན་དཀར་པོའི་དྲི་ཆུ་དང༌། །
བདུག་པས་རྒྱུན་དུ་མཆོད་པར་བྱ། །བ་མདོག་སེར་སྐྱའི་མར་གྱི་ནི། །སྒྲོན་མེའི་ཕྲེང་བས་མཆོད་པར་བྱ། །མན་ཤི་རི་ཀ་ཀུ་ཤུ་དང༌། །པདྨ་དམར་དང་སྔོན་
བོ་དང༌། །རྒྱ་མཚོ་ཆབ་ཀྱི་དབུ་བ་དང༌། །ཉ་རྐུན་ནག་པོའི་མྱུ་གུ་དང༌། །མ་བརླབས་པ་དང་གུ་གུལ་དང༌། །ཀུ་བན་ས་དང་གིའུ་ཝཾ་དང༌། །གུར་གུམ་དམར་


91-1-311b


དང་སེར་པོ་དང༌། །ཚ་བ་གསུམ་དང་ཆ་མཉམ་བརྡུངས། །དེ་རྣམས་ཕྱེད་ཚད་གླ་རྩི་དང༌། །ག་བུར་སྩལ་ནས་རེ་རེའི་ཚད། །སྔགས་ནི་སྟོང་ཕྲག་རེ་རེ་གྲངས། །
སྐུ་ཡི་མདུན་དུ་བརྗོད་པར་བྱ། །དེ་ནས་དཀྱིལ་འཁོར་དབུས་བཞག་ནས། །སྔགས་ཁྲིར་བཅས་ཏེ་ཉ་ལ་ནི། །ཟངས་ཀྱི་ཟ་མ་ཏོག་ཏུ་སྩལ། །སྐུ་ཡི་སྟེང་
ཞལ་བཏགས་ནས་ནི། །མཆོད་པ་བྱས་ནས་གསོལ་བ་གདབ། །འཁར་བའི་ཐུར་མས་མིག་ཏུ་སྩལ། །ལིང་ཐོག་གམ་ནི་མཆི་མ་འཇིག །སྤྲིན་དཀར་སྤྲིན་
དམར་གཡོས་པ་དང༌། །ཀླད་པ་ན་དང་མིག་ནད་དང༌། །གློ་བུར་ལོང་དང་ཐིབས་པ་སེལ། །ཉིན་གཉིས་བསྐུས་ན་ལུས་ཀྱི་ནད། །བཞི་བརྒྱ་རྩ་བཞི་སེལ་
པར་འགྱུར། །གསུམ་པས་གདོན་རྣམས་འབྲོས་པར་འགྱུར། །བཞི་པས་སྒྲིབ་པ་ཐམས་ཅད་འབྱང༌། །ལྔས་ནི་རྩོད་པའི་གཡུལ་ལས་རྒྱལ། །དྲུག་པས་
རྨི་ངན་བྱད་སྟེམས་སེལ། །བདུན་པས་གློ་བུར་འཆི་བ་མེད། །བདུན་ཕྲག་གཉིས་ཀྱིས་དབང་ཕྱུག་འཐོབ། །གསུམ་གྱིས་འབྱུང་པོ་དབང་དུ་འགྱུར། །བཞི་
པས་གནོད་སྦྱིན་ལྔ་པས་ཀླུ། །ལྔ་པས་ལྷ་མི་སྲིན་པོ་རྣམས། །དྲུག་པས་མཁའ་ལྡིང་རི་བདུན་ལྷ། །བདུན་པས་ནག་པོ་ཆེན་པོ་འགྲུབ། །བརྒྱད་པས་མ་མོ་

91-1-312a


དགུས་གཉེར་མཐོང༌། །བཅུ་པས་འགྲོ་བའི་སྨན་པར་འགྱུར། །བཅུ་གཅིག་ལྷ་མིའི་ཁང་པར་ཕྱིན། །བཅུ་གཉིས་རིག་འཛིན་
དྲང་སྲོང་ཁྱིམ། །བཅུ་གསུམ་ཀླུ་ཡི་ཁང་པར་ཕྱིན། །བཅུ་བཞི་སུམ་ཅུ་གསུམ་པའི་གནས། །བཅོ་ལྔ་མཚན་མོ་ཀུན་མཐོང་སྟེ། །བཅུ་དྲུག་ཁམས་གཏེར་
མཐོང་བར་ངེས། །བཅུ་བདུན་རྡོ་རྗེ་ས་གཞི་དང༌། །རླུང་གི་དཀྱིལ་འཁོར་ཐོགས་པ་མེད། །བཅོ་བརྒྱད་པ་ནི་ཉི་ལྟར་མགྱོགས། །བཅུ་དགུས་རྒྱལ་སྲས་ཀུན་
མཐོང་འགྱུར། །ཉི་ཤུས་སྤྱན་རས་གཟིགས་ཉིད་ཀྱིས། །ལུང་བསྟན་དམ་ཆོས་བཤད་པར་འགྱུར། །ཉི་ཤུ་གཅིག་གིས་གཟུགས་ཁམས་ཕྱིན། །མངོན་
ཤེས་ལྔ་དང་ལྡན་པར་འགྱུར། །ལོ་གཅིག་གིས་ནི་སངས་རྒྱས་ཀྱི། །ཞིང་ཁམས་དུ་མར་ཕྱིན་པ་དང༌། །དམ་ཆོས་ཉན་དང་ཞིང་སྤྱོད་འགྱུར། །མིག་
སྨན་སྦྱོར་བ་བླ་མེད་འདི། །སངས་རྒྱས་མུ་སྟེགས་ཅན་ལ་གསང༌། །དེ་ནས་གཞན་ཡང་བཤད་བྱ་བ། །སྣ་ཚོགས་སྨན་གྱི་སྦྱོར་བ་ཡིས། །བདག་དང་
འགྲོ་བམ་ལུས་པའི། །འདོད་པའི་དོན་ཀུན་འགྲུབ་བྱེད་ཉོན། །ག་བུར་གླ་རྩི་གིའུ་ཝཾ་དང༌། །གུར་གུམ་ཛཱ་ཏི་ལི་ཤི་དང༌། །ཀ་ཏན་ལི་དང་སུག་སྨེལ་

91-1-312b


དང་། །ཙནྡན་དཀར་དང་པདྨ་དང༌། གསེར་གྱི་མེ་ཏོག་ཨུཏྤལ་སྔོ། །རེ་རེ་ལ་ཡང་སྔགས་སྟོང་བཟླ། །སྦྲང་རྩི་དཀར་པོ་ལྷན་ཅིག་བསྡུ། །དཀྱིལ་འཁོར་
དབུས་སུ་སྐུ་ཡི་ཞལ། །དབུ་མ་ལ་ནི་གདགས་བྱ་སྟེ། །ཚེས་གཅིག་ནས་ནི་བཅུ་ཞིའི་བར། །ཉིན་རེ་སྔགས་སྟོང་བརྗོད་པར་བྱ། །མཆོད་པས་རྒྱ་ཆེར་མཆོད་
པར་བྱ། །བསྟོད་དང་གསོལ་བ་གདབ་པར་བྱ། །དགེ་སློང་དགེ་ཚུལ་དགེ་བསྙེན་གང༌། །བཅོ་ལྔའི་ཉིན་པར་ལྔ་སྟོང་བཟླ། །དེ་ནས་གཙང་མའི་སྣོད་བཞག་
སྟེ། །དགོས་པ་གང་དང་གང་ལ་ཡང༌། །ལྷ་ནི་དེ་དང་དེ་དག་སྦྱར། །གང་ལ་བགེགས་ཀྱིས་གནོད་གྱུར་ན། །པདྨ་གར་གྱི་སྔགས་ཀྱིས་བདུན། །མགོ་
བོའི་ནད་ཡམས་བསལ་བ་དང༌། །ཧ་ལ་ཧ་ལའི་སྔགས་བཟླས་པས། །གོས་ལ་སོགས་པ་བདུག་པར་བྱ། །གཞན་དག་དགའ་བར་འདོད་པས་ནི། །ཡིད་
བཞིན་ནོར་བུའི་ཕྲེང་སྔགས་ཀྱིས། །མིག་གི་སྟེང་དུ་བྱུག་པར་བྱ། །རྒྱལ་པོ་རྒྱལ་མོ་ལ་སོགས་པ། །ཕོ་མོ་དབང་དུ་བྱ་འདོད་ན། །རྡོ་རྗེ་ཆོས་ཀྱི་ཕྲེང་སྔགས་
ཀྱིས། །དཔྲལ་བར་ཐིག་ལེ་བྱ་བའོ། །མཛེ་ལ་སོགས་པའི་ནད་ལ་ནི། །སེངྒེ་སྒྲ་ཡི་ཕྲེང་སྔགས་ཀྱིས། །ལུས་ལ་རེག་པ་བདེ་བར་བྱུག །ལོང་དུ་ཞུགས་པའི་

91-1-313a


ནད་ལ་ནི། །ཧ་རི་ཆེན་པོའི་སྔགས་དང་ཆུས། །རང་གི་ཁོང་དུ་བཏུང་བར་བྱ། །བྱད་སྟེམས་རིག་སྔགས་ཟློག་པ་ལ། །དོན་ཡོད་
ཞགས་པའི་སྔགས་ཀྱིས་བདུག །དུག་ནད་སེལ་ལ་མགྲིན་སྔོན་ཏེ། །སྒྲིབ་པ་སྦྱོང་བའི་དོན་དུ་ནི། །གདོང་བཅུ་གཅིག་པ་ཉིད་ཀྱིས་སྦྱར། །རྒྱལ་སྲིད་
ཐོབ་པར་བྱེད་པ་ནི། །མགོན་པོ་པདྨ་རྒྱན་ལུང་ངོ༌། །དེ་ནས་སྦྱོར་བ་བཤད་བྱ་བ། །འབྱུང་པོ་ཤ་ཟ་མཁའ་འགྲོ་དང༌། །ལུས་སྲུལ་པོ་དང་བརྗེད་བྱེད་ཀྱིས། །
ཉིན་གཅིག་ནས་ནི་ཉིན་བདུན་པར། །གློ་བུར་པ་ཡི་རིམས་རྣམས་དང༌། །རྟག་པའི་རིམས་དང་དྲང་པོའི་རིམས། །བརྟུན་བྱེད་ལ་སོགས་རིམས་རིགས་
དང༌། །གློ་བུར་བ་དང་རྟག་པའི་གདོན། །ནད་དྲག་པོ་ནི་ཇི་སྙེད་དང༌། །དུག་རིགས་རིམས་དང་ཝ་བ་དང༌། །འབྲས་དང་ལྷོག་པ་མེད་དཔལ་དང༌། །ཤུ་བ་རྡོ་དང་
འབྲུམ་བུའི་རིགས། །ཕོལ་མིག་མེ་དཔལ་བལ་ལྡག་སོགས། །མངོན་དུ་གང་དང་གང་སྣང་ལ། །སྔགས་སྟོང་བཟླས་པའི་འཇིམ་པ་ནི། །སྐུ་ཞལ་དབུས་
ལ་བཏགས་ནས་ནི། །མཆོད་པས་མཆོད་དེ་སྔགས་ཁྲི་བརྗོད། །ཚེས་གཅིག་ནས་ནི་ཚེས་བརྒྱད་པར། །གསོལ་བ་ཡང་ནི་བཏབ་བྱས་ནས། །ཚེས་དགུའི་

91-1-313b


སྔ་དྲོ་དགྲོལ་བར་བྱ། །བདུན་ནམ་ཉི་ཤུ་རྩ་གཅིག་བརྗོད། །བྱུག་པས་ནད་རྣམས་ཐམས་ཅད་སེལ། །ཆོ་ག་དེ་ལྟར་ལྡན་པས་ནི། །སྣ་ནད་རུ་རྟ་འབྲུ་མར་བྱུག །ཡ་
ན་གྲེ་བར་སྔགས་བཅས་གདགས། །བྱིས་པ་གདོན་གྱིས་ཉེན་བ་ལ། །འབྲུ་མར་རམ་ནི་སྲད་བུ་བྱ། །དུད་འགྲོ་ལ་ནི་ཆུ་ཉིད་དམ། །ཡང་ན་སྲད་བུ་བྱ་བ་སྟེ། །རྩི་
མར་དག་གི་མཆོག་ཏུ་འགྱུར། །སྦྱོར་རྣམས་གང་དང་གང་ལ་ཡང༌། །སྐུ་བྱད་མཚན་དཔེ་ལྡན་པས་ནི། །མེ་ལོང་ནང་གི་གཟུགས་ལྟར་དམིགས། །གསོལ་
བ་བཏབ་པས་འགྲུབ་པར་འགྱུར། །དང་པོ་སྐྱེ་མཆེད་དྲུག་ལྡན་སེམས། །ཐུན་མོང་རིགས་ཅན་སྲ་བའི་ཁམས། །གཉིས་པ་མོས་དང་ལྡན་པ་ནི། །ཐུན་མོང་
ཀུན་ཏུ་ཞུགས་པའི་རིགས། །གསུམ་པ་རིགས་པའི་རྟགས་ལྡན་པ། །རིག་འཛིན་གསང་སྔགས་འཆང་པའི་རིགས། །བཞི་པ་ལྷག་སེམས་མཐུན་ལྡན་
ཞིང༌། །གསང་སྔགས་སྔོན་དུ་གྱུར་པ་ཡིས། ལྔ་པ་བླང་དོར་མེད་པའི་སེམས། །དྲུག་པ་བདག་གཞན་དབྱེར་མེད་སེམས། །བདུན་པ་ཆོས་རྣམས་རྒྱལ་
པའི་སེམས། །བརྒྱད་པ་འཕགས་པའི་བདེན་པའི་སེམས། །དགུ་པ་རྟེན་འབྲེལ་ཟ་བ་སྣང་སེམས། །བཅུ་པ་མཚན་བྲལ་གྲུབ་པའི་སེམས། །བཅུ་གཅིག་

91-1-314a


མཚན་བྲལ་སྣང་བའི་སེམས། །བཅུ་གཉིས་ཆོས་ཀྱི་སྒོ་ཡི་སེམས། །བཅུ་གསུམ་ལྷག་པར་འབྱུང་བའི་སེམས། །བཅུ་བཞི་
ཤེས་བྱ་མཐར་ཐུག་སེམས། །རྒྱས་དང་གསལ་དང་ཁྱབ་པ་དང༌། །རྟགས་དང་འགྱུར་མེད་གྱ་ནོམ་པའི། །གནས་སྐབས་བཅུ་བཞིར་རབ་ཏུ་རྟོགས་
སེམས་རྟོགས་གྱུར་ན་སངས་རྒྱས་ཆོས། །རྒྱུད་ཀུན་དུ་ནི་རྒྱལ་བས་བཤད། །འོད་ཟེར་ལྕགས་ཀྱུ་ཁྱུ་མོ་རི་ཡི་བར། །སྤྲོས་པས་ལྷ་འབུམ་ཕྲག་དགེ་
ཀུན་སློང་སེམས། །དཀར་པོ་སྐྱེས་ནས་བྱང་ཆུབ་རིན་ཆེན་གླིང༌། །ཐོབ་མཛད་བློས་བསྒྱུར་འདི་ནི་ངོ་མཚར་ཆེ། །འཕགས་པ་སྤྱན་རས་གཟིགས་དབང་
ཕྱག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བཞེས་བྱ་བ་ལས། །སྐུ་ལ་བརྟན་པའི་སྦྱོར་བའི་ལེའུ་སྟེ་དགུ་པའོ།།    །།དེ་ནས་འཇིག་རྟེན་སྐྱོང་
བའི་ཚོགས། །རྒྱ་ཆེན་རྣམས་ཀྱི་དཀྱིལ་འཁོར་གྱི། ཤར་ལྷོའི་མཚམས་ན་བཞུགས་པ་ཡི། །ཉ་ན་ཀ་ཞེས་ལ་སོགས་པ། །དྲང་སྲོང་ཚོགས་རྣམས་མགྲིན་
གཅིག་ཏུ། །བཅོམ་ལྡན་འདས་ལ་འདི་སྐད་གསོལ། །ཨོཾ། ཀུན་མཁྱེན་ཡེ་ཤེས་ཉི་ལྟར་ལྷ། །མཚན་དཔེ་དུ་མས་བརྒྱན་མཛད་པ། །བདུད་ལས་རྒྱལ་

91-1-314b


བ་རྐང་གཉིས་མཆོག །འདྲེན་པ་རྣམས་ལ་ཕྱག་འཚལ་ལོ། །ཞི་བ་ཆགས་བྲལ་འོད་གསལ་བ། །རྒྱུན་ཆད་མེད་པས་འཁོར་ལོའི་ཚུལ། །སྐྱེ་རྒ་ན་འཆི་ལས་
སྒྲོལ་ཞིང༌། །རྣམ་དག་སྒྲུབ་གསུམ་ཆོས་ཕྱག་འཚལ། །ས་ཆེན་ས་ཆེན་གཞན་རྣམས་ཀྱང༌། །ས་ལ་འདྲེན་མཛད་ཚོགས་ཆེན་རྫོགས། །རྒྱུན་མི་ཆད་དུ་སྐུ་
འབྱུང་བ། །ཐལ་སྦྱར་པུས་བཙུགས་ཕྱོགས་གཅིག་འཁོད། །དེ་ནས་རྒྱལ་བ་ཀུན་གྱི་ཡབ། །དབང་ཕྱུག་ཆེན་པོའི་མཆོག་གི་ལྷ། །སྤྱན་རས་གཟིགས་དབང་
ཐུགས་རྗེ་ཅན། །འགྲོ་ལ་ཐུགས་བརྩེའི་སླད་དུ་ནི། །རིག་སྔགས་བླ་ན་མེད་པ་གསུངས། །སྔགས་དེ་མྱུར་དུ་འགྲུབ་པ་དང༌། །སྐོངས་དང་ངག་ལ་སེལ་བའི་
ཕྱིར། །མེ་ཡི་ལས་ལ་བརྟེན་པའི་ཕྱིར། །སྦྱོར་བ་རིམ་པ་བཤད་དུ་གསོལ། །དེ་སྐད་གསོལ་ནས་དྲང་སྲོང་ཚོགས། །ཕྱག་འཚལ་བསྐོར་བ་བྱས་ནས་ཀྱང༌། །
མཆོད་པའི་ཆར་ཆེན་ཕབ་པ་སྟེ། །ཐལ་སྦྱར་པུས་བཙུགས་ཕྱོགས་གཅིག་འཁོད། །དེ་ནས་རྒྱལ་སྲས་ཀུན་གྱི་ཡབ། །འགྲོ་བའི་གཉེན་གཅིག་འདྲེན་པའི་
གཙོ། །སྦྱིན་སྲེག་ལས་ཀྱི་ཆོ་ག་འདི། །ནན་ཏན་དུ་ནི་བཀའ་སྩལ་ཏོ། །ས་བཟང་དྲི་བཟང་ཆུར་བཅས་པས། །དཀྱིལ་འཁོར་གྲུ་བཞི་ལྷམ་པར་བྱ། །འབྲས་

91-1-315a


ཕྱེ་བ་མར་འབྲུ་བཟང་རྣམས། །ཤིང་རྩི་ཤི་འམ་བརྒྱ་རྩ་བརྒྱད། །བསྒྲགས་པས་ནད་ཡམས་གནོད་པ་ཞི། །ནད་ལ་མར་ལྷག་
ཉུང་ཞིག་བཏུང༌། །ནད་གཟེར་གང་ཡང་འཇོམས་པར་འགྱུར། །ཡང་ན་འབྲུ་མེན་ཕྱེ་མ་འམ། །ས་འམ་སྤྲ་ཚིལ་གཟུགས་བྱས་ཏེ། །སྲད་བུས་ཁྲོ་
བོའི་ཞལ་བཏགས་ནས། །རིག་སྔགས་བརྒྱ་རྩ་བརྒྱད་བརྗོད་དེ། །རལ་གྲིས་གཏུབས་ནས་སྦྱིན་སྲེག་བྱ། །བརྒྱ་ཕྲག་ལྔས་ནི་སྡང་བྱེད་ཉམས། །ཡང་
ན་དུག་གིས་གཟུགས་བརྙན་བཏུམ། །དུག་ཁྲག་ནིམ་པའི་ཤིང་ལ་བསྲེག །དྲུག་ཅུ་རྩ་བཞིའི་གྲངས་ཀྱིས་ནི། །ཚར་བཅད་པ་ཡི་དབང་དུ་འགྱུར། །འབྱུང་
པོ་དྲག་པོ་ཞེན་པ་ལ། །གུ་གུལ་ཡུངས་ཀར་དེ་ལྟར་བསྲེག །བལ་པོ་སེའུ་ལྕུག་མ་ལ། །བུ་རམ་སྦྲང་རྩི་ཞོ་མར་སྔགས། །སྐུ་ཡི་མདུན་དུ་བསྲེགས་པས་
ནི། །འགོ་བའི་ནད་ཡམས་འཆད་པར་འགྱུར། །གུ་གུལ་དཀར་པོ་ཉི་ཤུ་གཅིག །བསྲེགས་ན་བྱང་ཆུབ་སེམས་དཔའ་འགུགས། །ཞོ་མར་སྦྲང་རྩི་
ལུང་ཏང་ཤིང༌། །ཉི་ཤུ་རྩ་གཅིག་སྐུ་མདུན་བསྲེག །ས་ཆེན་རྒྱལ་སྲས་ཀུན་མཉམ་པའི། །རྫུ་འཕྲུལ་ཆེན་པོ་དེས་རྙེད་འགྱུར། །གང་གིས་བསོད་ནམས་

91-1-315b


རྒྱས་འདོད་ནི། །དྲི་བཟང་ཆུ་དང་ས་གཙང་ལ། །གྲུ་བཞི་ཁྲུ་གང་དཀྱིལ་འཁོར་བྱ། །དྲི་བཟང་ཤིང་ལ་ཁྲུ་གང་བརྩིག །མཉྫུ་ཤ་ཀ་ཡུངས་ཀར་སྦྲང༌། །འོ་མ་
ཞོ་མར་ཨ་ག་རུ། །ཙནྡན་དཀར་པོ་དམར་པོ་དང༌། །དྲི་ཞིམ་མཐོ་གང་ཚད་ཀྱི་ཤིང༌། །འབྲུ་བཟང་ཚད་དང་བཅས་པ་དང༌། །དང་པོར་སྔགས་སྟོང་འདས་
ནས་ཀྱང༌། །བརྒྱ་རྩ་བརྒྱད་དུ་བསྒྲགས་པ་ཡིས། །ཚེ་རིང་ནད་མེད་རྒྱལ་སྲིད་ཐོབ། །སྟོང་གིས་འཇིག་རྟེན་པ་དག་འགྲུབ། །ཁྲིས་ནི་འདོད་པའི་ལྷ་ཡིན་
ཏེ། །འབུམ་གྱིས་གཟུགས་ཁམས་མངོན་དུ་འགྱུར། །ས་ཡས་རྒྱལ་སྲས་ཀུན་མཐོང་ཞིང༌། །མངོན་ཤེས་དྲུག་དང་ལྡན་པར་འགྱུར། །བྱེ་བས་རྒྱལ་བ་
ཀུན་མཐོང་ཞིང༌། །ཞིང་ཁམས་དུ་མ་སྦྱོང་བར་འགྱུར། །གཞན་ཡང་ཕྲན་ཚེགས་ལས་རྣམས་ལ། །ཇི་སྲིད་ཉི་ཤུ་རྩ་གཅིག་ནས། །བརྒྱ་རྩ་བརྒྱད་ཀྱི་བར་
དུ་སྦྱར། །སྔགས་དང་ལྷ་ལ་སེམས་བརྟེན་བྱ། །ནད་ཡམས་དྲག་པོ་བསལ་བ་ལ། །གཙོ་བོར་འབྲས་བུ་གསུམ་བསྲེག་གོ །གདོན་ཆེན་རྣམས་ནི་བསལ་བ་
ལ། །གུ་གུལ་སྒོག་པ་རྔ་མོའི་ཤ། །བརྒྱ་རྩ་བརྒྱད་དུ་བསྲེག་པར་བྱ། །རྨི་ལམ་ངན་དང་མཚན་མ་ངན། །ཕྲ་མོ་ནད་དང་གདོན་རིགས་ལ། །དུར་བ་ཡུངས་ཀར་

91-1-316a


མཆོག་ཏུ་བཤད། །འབྲུ་རྣམས་གང་དང་གང་འདོད་ལ། །འབྲུ་རིགས་དེ་ཉིད་སྦྱིན་སྲེག་བྱ། །ཆར་པ་དབབ་པར་འདོད་པས་ནི། །
ཙམ་པ་ཀ་དང་རྣམ་གསུམ་དང༌། །མངར་གསུམ་ནཱ་ག་གེ་སར་དང༌། །དབང་པོ་ལག་གི་སྦྱིན་སྲེག་ནི། །ཅི་འདོད་ཆར་པ་འབབ་པར་འགྱུར། །གལ་
ཏེ་གཅད་པར་འདོད་པ་ནི། །ཐལ་བ་དེ་ལྟར་ཡུངས་ཀར་གྱིས། །ནན་ཏན་ཕྱོགས་བཞིར་གར་དབང་གི །སྔགས་ཀྱིས་ཡང་ཡང་གཏོར་བར་བྱ། །ཡུངས་
ཀར་ཞོ་མར་སྦྲང་རྩི་དང༌། །འབྲས་ཡོས་ཀྱིས་ནི་བྱིས་པ་སོས། །གདོན་ནམ་རིམས་ལས་འཇིགས་པ་དང༌། །ཁྱིམ་སྲུང་བར་ནི་འདོད་པ་ཡིས། །པདྨ་
དམར་པོའི་སྦྱིན་སྲེག་ནི། །ཉི་ཤུ་རྩ་གཅིག་ཁོ་ན་བྱ། །སེམས་བཟང་གཉུགས་རིང་འདོད་པས་ནི། །ཙནྡན་དཀར་པོའི་སྦྱིན་སྲེག་བྱ། །ཕྲན་ཚོགས་
ཡམས་ནད་སེལ་བ་ལ། །ལོ་མ་ཙམ་གྱི་སྦྱིན་སྲེག་བྱ། །ཕྱུགས་ནད་སེལ་བར་འདོད་པའི་ཚེ། །འོ་མ་མེ་ཏོག་དཀར་བཅས་བསྲེག །ནད་དང་གདོན་
བཅས་སེལ་བ་ལ། །མངར་གསུམ་འབྲུ་བཟང་ག་པུར་བཅས། །དུར་བ་དཀར་པོའི་ཡམ་ཤིང་རྣམས། །དྲི་བཟང་འོ་མ་ཅན་རྣམས་ནི། །མེ་ཏོག་

91-1-316b


བཟང་པོའི་ཤིང་ལ་བསྲེག །གདོན་ནད་ཞི་བར་འདོད་པས་ནི། །འབྲས་བུ་གསུམ་སོགས་ཤིང་རྣམས་བསྲེག །གདོན་ཕྲན་ལ་ནི་མངར་གསུམ་དང༌། །དུར་བ་
དཀར་པོ་བསྲེགས་པས་ཞི། །རྨི་ལམ་ངན་དང་ལྟས་ངན་གང༌། །འབྲས་ཕྱེ་མར་བསྔགས་སེལ་བར་བྱེད། །གོས་དང་སྣོད་བཅས་རྫས་དང་ལུས། །གཞན་
གྲིབ་ངན་པས་གོས་པ་ལ། །འབྲས་ཕྱེ་མར་དང་སྤོས་དཀར་དང༌། །མེ་ཏོག་དཀར་པོ་བསྲེག་པར་བྱ། །ཏིང་ལོ་བྱིད་ཀྱི་མེ་ཏོག་བསྲེག །མིག་ནད་ཐམས་
ཅད་སེལ་བར་བྱེད། །མ་སུ་ལི་མ་རྩ་བར་བཅས། །བསྲེགས་ན་རྣ་བའི་ནད་སེལ་འགྱུར། །ཙནྡན་གླ་རྩི་བ་མར་བསྲེག །སྣ་ཡི་ནད་རྣམས་ཐམས་ཅད་སེལ། །
མུ་ཟི་གུ་གུལ་རིལ་བུ་བསྲེག །སོ་དང་ལྕེ་ཡི་ནད་སེལ་འགྱུར། །སོ་ནམ་ཛ་དང་ཀ་ཀུ་ར། །བསྲེགས་པས་སྐེ་ནད་འཇོམས་པར་ངེས། །སྦྲང་རྩི་ཙནྡན་ཤ་ཀ་ར། །
བསྲེགས་པས་གློ་ནད་སེལ་བར་བྱེད། །འབྲས་བུ་གསུམ་དང་ཞོ་ཤ་ལྔ། །བསྲེགས་པས་སྙིང་ནད་སེལ་བར་བྱེད། །འུ་སུ་སྦྲང་དང་བྱི་དང་ཀ། །བསྲེགས་པས་
མཆིན་པའི་ནད་སེལ་འགྱུར། །མེ་ཏོག་ཁ་དོག་ལྔ་བསྲེགས་ན། །ཕོ་བ་ལ་སོགས་ནང་གྲོལ་ནད། །མ་ལུས་ཐམས་ཅད་ཞི་བར་བྱེད། །ལུས་མཛེས་པ་ཡང་

91-1-317a


ཐོབ་པར་འགྱུར། །ནོར་འདོད་པས་ནི་སེང་ལྡེང་མེར། །བ་གསར་ཞོ་དང་མར་བསྲེག་བྱ། །གོས་མདོག་གང་དང་གང་འདོད་ལ། །དེ་
དང་མཚུངས་པའི་མེ་ཏོག་དང༌། །སྲད་བུ་སོར་ནི་བཅུ་གཉིས་པ། །ཤིང་མདོག་དེ་དང་མཐུན་པ་ཡི། །དྲི་ཞིམ་དག་ལ་བསྲེག་པར་བྱ། །རྙེད་འགྱུར་ཐེ་ཚོམ་
མི་བྱ་འོ། །པྲི་ཡང་ཀུ་དང་ཀ་ལིངྐ། །པདྨའི་ཟེ་བ་ཡལ་སྡོང་ལ། །བསྲེག་ཅིང་གསོལ་བ་གདབ་པ་ནི། །གཏེར་གྱི་ལོངས་སྤྱོད་རྒྱས་པར་འགྱུར། །འབྲས་
དང་མྱུ་གེའི་འབྲས་བུ་སོགས། །བསྲེག་ན་ལོངས་སྤྱོད་བརྟན་པར་འགྱུར། །དོནྜོཏྤ་ལ་འབྲས་བུ་གསུམ། །བརྒྱ་བསྲེགས་བུ་དང་བུ་མོ་འཕེལ། །འབྲས་
ཡོས་འཕེལ་བར་འདོད་པས་ཀྱང༌། །སྤྲི་ཀ་ཛཱ་ཏི་མེ་ཏོག་དཀར། །བ་དཀར་འོ་མ་ཞོ་མར་བཅས། །བསྲེགས་པས་འཁོར་དང་དམག་དཔུང་འཕེལ། །དེ་
འབུམ་གྲངས་ཀྱིས་རྒྱལ་སྲིད་འཐོབ། །མངར་གསུམ་བིལ་པའི་འབྲས་བུ་ལ། །འབུམ་གྱིས་རང་ཉིད་རྒྱལ་པོར་འགྱུར། །སྔགས་མཐུ་རྒྱས་པའི་
དོན་དུ་ནི། །ནིམ་པའི་ཤིང་ལ་མར་དང་ནི། །ཡུངས་ཀར་དཀར་པོ་སྦྲང་བཅས་ལ། །བརྒྱ་རྩ་བརྒྱད་དུ་བསྲེག་པར་བྱ། །གང་གིས་རྒྱལ་པོ་སྲས་འཁོར་


91-1-317b


བཅས། །དབང་དུ་བྱ་བར་འདོད་པ་ཡིས། །ཡུངས་ཀར་རྒྱལ་བའི་ཡུངས་ཀར་བཅས། །བརྒྱ་སྲན་དྲུག་ཏུ་བསྲེག་པར་བྱ། །གནོད་སྦྱིན་མོ་རྣམས་དབང་
འདོད་ན། །མྱ་ངན་མེད་པའི་ཡམ་ཤིང་ལ། །འབྲས་བུ་གསུམ་དང་གུར་གུམ་ནི། །སྟོང་ཕྲག་གཅིག་ཏུ་བསྲེག་པར་བྱ། །གནོད་སྦྱིན་ཚོགས་དབང་བྱེད་
པ་ལ། །འབྲས་བུ་གསུམ་པའི་ཤིང་ལ་ནི། །འབྲས་བུ་གསུམ་དང་གུ་གུལ་ལ། །སྟོང་ཕྲག་གཉིས་སུ་བསྲེག་པར་བྱ། །ལྷ་རྣམས་དབང་དུ་བྱ་འདོད་པས།།
ཨ་རུ་ར་ཡི་ཤིང་གསར་ལ། །འོ་མ་ཞོ་མར་སྦྲང་རྩི་ལ། །སུམ་སྟོང་བསྲེགས་པས་ལྷ་དབང་འགྱུར། །བུད་མེད་དབང་དུ་འདོད་པས་ནི། །ཏིལ་དང་འབྲས་
སོགས་ཕུབ་མ་ལ། །འབྲས་དང་རང་བྱུང་བརྒྱ་རྩ་བརྒྱད། །བསྲེགས་པས་བཟང་མོ་དབང་དུ་འགྱུར། །བྱིས་པ་དབང་དུ་འདོད་པས་ནི། །པྲི་ཡང་ཀུ་ཡི་སྦྱིན་
སྲེག་བྱ། །ལས་རྣམས་གང་དང་གང་ལ་ཡང༌། །དེ་དང་མཚུངས་པའི་སེམས་ཀྱིས་སྦྱོར། །ཞི་བ་ཞི་བའི་ཡིད་ཀྱིས་ཏེ། །སྐལ་བཟང་བློ་ནི་རྒྱས་པ་ལ། །ཆགས་
དང་འདུན་སེམས་ལྡན་པས་ནི། །དབང་དུ་འགྱུར་ལ་ཐེ་ཚོམ་མེད། །ཁྲོ་དང་བཅས་པའི་ཡིད་ཀྱིས་ནི། །དྲག་པོའི་ལས་སུ་འགྱུར་བ་ཡོད། །བརྟན་པོ་དལ་

91-1-318a


འབྱོར་ལྡན་པའི་བློ། །རྒྱུན་རྟགས་གསལ་བ་ཡོད་གྱུར་པས། །ཇི་ལྟར་བསམ་པ་དེ་འགྲུབ་ཀྱི། །གཞན་དུ་ཡང་ནི་དེ་ལྟར་
མིན། །མིག་ལ་སྐྱོན་ཞུགས་ལུས་ཀྱི་ནི། །དངོས་གང་གསལ་བར་ལྟ་བ་ལྟར། །བླ་མ་དང་ནི་བྲལ་གྱུར་ན། །སྔགས་ཀྱི་བྱིན་རླབས་སྣང་བ་མེད། །
ལུས་ངག་ཡིད་ཀྱི་སྒོ་ནས་ཀྱང༌། །རྣམ་པ་ཀུན་ཏུ་བླ་མ་ལ། །སྨོད་པ་འབད་དེ་སྤང་བར་བྱ། །སྨད་པས་དམྱལ་སོགས་ངན་འགྲོར་འགྲོ། །བླ་མའི་
ངག་ལས་བྱུང་བ་དང༌། །ཏིང་འཛིན་སྔགས་དང་ཕྱག་རྒྱ་མཆོད། །ཨོཾ་རུ་རུ་སྤུ་རུ་ཛྭཱ་ལ་ཏིཥྛ་སིདྡྷ་ལོ་ཙ་ནེ་སརྦ་ཨརྠ་སཱ་དྷ་ནི་སྭཱ་ཧཱ། བསང་གཏོར་དང་
ཀུ་ཤ་དགྲམ་པའི་སྔགས་སོ། །ཨོཾ་ཛྭཱ་ལ་ཛྭཱ་ལཱ་ན་ལཱརྐ་སྭཱ་ཧཱ། སྦར་བའི་སྔགས་སོ། །ན་མཿས་མཾ་ཏ་བུདྡྷ་ནཱཾ། །ཨོཾ་ཨགྣ་ཡེ་ཨཱ་དི་བྱ་ཨཱ་བི་ཤ་མ་ཧཱ་ཤྲི་ཡེ་ཧ་
བྱ་ཀ་བྱ་བ་ཧ་ན་ཡ་སྭཱ་ཧཱ། མཆོད་མར་གྱི་སྔགས་སོ། །ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ཏིལ་གྱི་སྔགས་སོ། །ཨོཾ་སརྦ་སཾ་པ་དེ་སྭཱ་ཧཱ། །ཞོ་དང་ཟན་
དམ་པའི་འོ། །ཨོཾ་བཛྲ་བྷསྨི་ཀུ་རུ་ཀུ་རུ་སྭཱ་ཧཱ། ཨུཏྤ་ལའིའོ། །ཨོཾ་བཛྲ་པུཥྚ་ཡེ་སྭཱ་ཧཱ། འབྲས་ཀྱིའོ། །ཨོཾ་བཛྲ་ཨ་པྲ་ཏི་ཧ་ཏ་བཛྲ་སྭཱ་ཧཱ། ཀུ་ཤའི་འོ། །ཨོཾ་


91-1-318b


བཛྲ་བི་ཛཱ་ཡ་སྭཱ་ཧཱ། ལག་པན་གྱིའོ། །ཨོཾ་བཛྲ་མཱ་ལེ་པུཥྤ་ཡེ་སྭཱ་ཧཱ། མངར་གསུམ་དང་དཀར་གྱིའོ། །ཨོཾ་བཛྲ་མ་ཧཱ་བེ་གཱ་ཡ་སྭཱ་ཧཱ། ནས་ཀྱིའོ། །ཨོཾ་མ་ཧཱ་
བ་ལཱ་ཡ་སྭཱ་ཧཱ། སྲན་མ་མ་ཤའི་འོ། །ཨོཾ་བཛྲ་གྷསྨ་རི་སྭཱ་ཧཱ། གྲོའི་འོ། །ཨོཾ་བཛྲ་ཨཱ་ཛྙཱ་སྭཱ་ཧཱ། ཨུ་དུཾ་བ་རའི་འོ། །ཨོཾ་ཏི་ཏི་པྲི་མི་སྭཱ་ཧཱ། བྱང་ཆུབ་ཤིང་གིའོ། །ཨོཾ་
བཛྲཱརྠ་ཡ་སྭཱ་ཧཱ། ནྱ་གྲོ་དྷའི་འོ། །ཨོཾ་བཛྲ་ནཾ་ཀཱ་ཡ་སྭཱ་ཧཱ། ཨ་མྲའི་འོ། །ཨོཾ་ཨཱཿཧྲཱིཿཧཱུཾ། ཐམས་ཅད་དུ་བསང་བའི་འོ། །ཆུས་ནི་དག་པར་བྱེད་པ་དང༌། །རྡུལ་
སོགས་མུན་པ་ཞི་བར་བྱེད། །ཞི་བ་ཆུ་ཡི་དཀྱིལ་འཁོར་བར། །དཀར་པོ་ཟླུམ་པོ་ཁོ་ནའོ། །སས་ནི་རྩྭ་ཤིང་འབྲུ་མེ་ཏོག །སྐྱེད་དང་དངོས་པོ་རྒྱས་པར་བྱེད།།
རྒྱས་པའི་ས་ཡི་དཀྱིལ་འཁོར་ལྟར། །སེར་པོ་གྲུ་བཞི་པ་ནའོ། །རླུང་གིས་སྡུད་དང་འབྱེད་པ་དང༌། །དབང་དུ་བྱས་ནས་གཡོ་བར་བྱེད། །དབང་ལ་རླུང་
གི་དཀྱིལ་འཁོར་ལྟར། །ཟླ་གམ་དམར་པོའི་ཁ་དོག་གོ །མེས་ནི་སྨིན་ཅིང་སྲེག་པ་དང༌། །དྲག་ཤུལ་གྱིས་ནི་ཡལ་བར་བྱེད། །དྲག་པོ་གྲུ་གསུམ་མེའི་
དཀྱིལ་འཁོར། །ནད་དམར་རྒྱབ་ནི་ནག་པོར་བྱ། །མཁའ་ལ་ཉི་མ་ཤར་བ་ནི། །མུན་པའི་སྒྲིབ་པ་ཞི་བར་བྱེད། །ཞི་ལ་ཤར་དུ་བལྟས་པ་སྟེ། །དཔལ་ལྡན་


91-1-319a


གོས་ཀྱང་དཀར་པོའོ། །ཉི་མ་བྱང་དུ་འགྲོ་བའི་ཚེ། །དངོས་པོ་རྒྱས་པར་འགྱུར་བའི་ཕྱིར། །རྒྱས་པ་བྱང་དུ་བལྟས་བྱ་བ། །
གོས་ནི་སེར་རམ་ལྗང་གུ་ཤིས། །ཉི་མ་ཐལ་ནས་མཚན་མོ་ནི། །དབང་དུ་དངོས་པོར་འབྱུང་བའི་ཕྱིར། །དབང་ལ་ནུབ་ཕྱོགས་བལྟས་པ་དང༌། །གོས་
ཀྱང་དམར་སེར་རབ་ཏུ་ཤིས། །ཉི་མ་ལྷོར་འགྲོའི་དུས་སུ་ནི། །ཤིན་ཏུ་གྲང་བའི་ཆུ་ཡིས་ནི། །རྩྭ་སོགས་དངོས་རྣམས་བསད་ནས་ཀྱང༌། །དེས་དང་འཐོར་
དང་དེངས་པ་དང༌། །བསྐམས་དད་གཡེངས་དད་དུབ་པ་དང༌། །རབ་ཏུ་གཡོས་དང་བཅས་པར་འགྱུར། །མངོན་སྤྱོད་ལྷོ་ཡི་ཕྱོགས་བལྟས་ནས། །
གོས་ཀྱང་སྔོ་དང་ནག་པོ་བྱ། །ཙམ་པ་ཀ་དང་པུ་ཏི་ཀ །ལག་སྐྱེས་པདྨ་དཀར་པོ་དང༌། །ཀུ་མུད་དཀར་པོ་ཟླ་སེང་རྣམས། །ཆུ་གཙང་དང་བར་བཅས་
པ་དག །ཞི་བའི་ལས་ལ་མཆོད་པར་བྱ། །མཉྫུ་ན་ག་བེ་ཤ་རི། །སུ་མུ་ལེ་དང་ཨ་སྤྲས་དང༌། །གསེར་མདོག་ཆེན་པོ་ཆུ་དུང་དང༌། །ཙེའུ་ལི་སེར་དང་
པདྨ་སེར། །ཆུ་བོ་ཆེན་པོ་ཆུར་བཅས་པ། །རྒྱས་པའི་ལས་ལ་བསྔགས་པའོ། །མུ་ཙ་ན་དང་མནྡྷུ་དམར། །ལོ་ཡི་ཆེ་དང་ཉ་ཤ་རྣམས། །སིནྷུ་ར་


91-1-319b


དང་པདྨ་དམར། །ཀུ་མུ་ཏ་རིགས་དམར་པོ་རྣམས། །ལུ་མའི་ཆུ་དང་བཅས་པ་དང༌། །དབང་གི་ལས་ལ་མཆོད་པར་བྱ། །ཨུཏྤལ་ཀྵེ་པ་ལ་ཀ་དང༌། །ཨུད་
ཁྱེད་པ་དང་མ་མི་ཤི། །ཛུ་མོང་སྦྱིན་ལ་མགོ་བོ་དང༌། །ཕག་རྣ་དནྜོཏྤ་ལ་རྣམས། །ཁྲོན་པའི་ཆུ་དང་ལྷན་ཅིག་ཏུ། །མངོན་སྤྱོད་ལས་ལ་མཆོད་པར་བྱ། །
སཱ་ལུ་དཀར་པོ་ཟན་དང་ཞོ། །པྲི་ཀ་སྤོས་ནི་ཞི་བ་ལ། །སཱ་ལུ་དམར་པོའི་ཟན་འོ་མ། །ཙནྡན་དམར་པོ་དབང་ལ་འོ། །གྲོ་དང་མ་ཤ་སེར་བའི་ཟན། །ཧུ་
ལུ་ཀ་ནི་རྒྱས་པ་ལའོ། །ནས་དང་བྲ་བོ་ཟན་གུ་གུལ། །བཙོས་པའི་ཤ་དང་ལྷན་ཅིག་སྟེ། །དྲག་པོའི་ལས་དེ་ཞལ་ཟས་དང༌། །བདུག་སྤོས་བྱེ་བྲག་ཤེས་
པར་བྱ། །རྩི་མར་དང་ནི་ཨ་བ་སེའི། །སྡོང་བུར་ལྡན་པའི་མར་མེ་ནི། །ཞི་བའི་ལས་ལ་ཤིན་ཏུ་ཤིས། །ཡང་ན་པད་དཀར་སྡོང་བུའོ། །ཏིལ་ལམ་ཤིན་ཏུ་དང་
མ་དང༌། །ས་རི་ཧི་ཡ་སྟོང་བུ་ནི། །རྒྱས་པའི་ལས་ལ་ཤིན་ཏུ་ཤིས། །ཡང་ན་བ་ཡི་ལག་གི་ཆ། །ན་ཀེ་ལ་ཡི་མར་དང་ནི། །པདྨ་དམར་པོའི་མར་དང་ནི། །
དབང་གི་ལས་ལ་ཤིན་ཏུ་ཤིས། །ཡང་ན་བ་ཡི་མར་དང་ངོ༌། །ཡུངས་དང་རྩི་ལི་མར་དང་ནི། །ཙི་ཏྲའི་སྡོང་བུ་མར་མེ་ནི། །ཡང་ན་གསོ་མའི་ཤུན་པ་ཡིས།།


91-1-320a


མདོག་དམར་དལ་ཞིང་གསལ་བ་ནི། །གངས་རིའི་རྩེ་ལྟར་དཀར་འབར་བ། །ཕར་པྲེ་སྨྲ་གུལ་སྤོས་དཀར་དྲི། །ཞི་བའི་ལས་
ནི་འགྲུབ་པར་འགྱུར། །མདོག་དམར་གཡོ་ཞིང་མོག་པ་ལ། །ཉི་མ་ཐལ་ཀའི་རི་རྩེ་འདྲ། །ཤིབ་སྒྲ་མ་ལི་ཀ་ལའི་དྲི། །དབང་གི་ལས་འགྲུབ་ཐེ་ཚོམ་
མེད། །མདོག་སེར་མིག་གཡོ་དང་བ་ལ། །ཉི་མ་ཤར་བའི་རི་ལྟར་འབར། །ལྷབ་སྒྲ་ཙམ་པ་ཀ་ཡི་དྲི། །རྒྱས་པའི་ལས་འགྲུབ་ཐེ་ཚོམ་མེད། །ལེ་བརྒན་
མདོག་ལྡན་འཁྱིལ་ཞིང་སྨུག །ཧུར་སྒྲ་རུལ་དྲི་བྲོ་བ་དང༌། །ནགས་ཀྱི་རི་བོ་ལྟར་འབར་བ། །མངོན་སྤྱོད་ལས་ལ་འགྲུབ་པར་འགྱུར། །འཇིག་རྟེན་
ཏིང་འཛིན་ལྡན་གྲུབ་པའི། །དྲང་སྲོང་རིགས་ལ་དཔག་མེད་ཀྱང༌། །མེ་ཡི་ལྷ་ནི་བཞི་བཅུ་བཞི། །སྦྱིན་སྲེག་ལས་ལ་སྤང་བར་བྱ། །འཇིག་རྟེན་འདས་
བའི་ཏིང་འཛིན་ཅན། །བཅུ་གཉིས་གྲངས་ནི་གཟུང་བར་བྱ། །གཉའ་ན་ཀ་དང་ས་བེ་ཀི། །ཏུཀྵུ་སེའུ་མྱ་སྱེ་ཏྲོ་དང༌། །ལྟོ་བ་ཡིད་སྐྱེས་ཁྲོ་བོ་དང༌། །དམར་
པོ་མྲྀ་ཏ་ཆོ་མ་ལི། །བྷི་སུ་ཡ་ཀི་བཅུ་གཉིས་པོ། །ཕན་འདོགས་ལ་སོགས་ལས་ལ་སྦྱར། །ཞི་བའི་སྦྱིན་སྲེག་ཐལ་བས་ནི། །འབྱུང་པོ་ཕྲ་མོ་ཞི་བར་


91-1-320b


བྱེད། །དབང་གི་ཐལ་བས་འབྱུང་པོ་འཆིང༌། །རྒྱས་པས་འདོད་པའི་ལས་སྦྱིན་བྱེད། །རི་བོའི་རྩེ་ལ་གཏོར་བར་བྱ། །དྲག་པོས་འབྱུང་པོ་སེལ་བར་བྱེད། །
ལམ་གྱི་གཞུང་དུ་གཏོར་པར་བྱ། །ཞི་དང་དབང་གི་ཞིང་ཕྱོགས་དང༌། །ར་བ་སྐྱེད་མོས་ཚལ་དུ་གཏོར། །དག་པར་བྱེད་པས་ཆུ་བོ་ལྟར། །རྒྱས་པ་ཉི་མའི་
དཀྱིལ་འཁོར་དང༌། །གང་བར་བྱེད་པ་རྒྱ་མཚོ་ལྟར། །སྦྱིན་སྲེག་གི་ནི་ལྷ་མཉེས་ཤིང༌། །སྔགས་སྒྲུབ་སྔགས་ཀྱི་ལས་རྣམས་འགྲུབ། །དྲང་སྲོང་ཚོགས་
རྣམས་ཐམས་ཅད་དང༌། །དྲི་ཟའི་ཚོགས་རྣམས་ཐམས་ཅད་དང༌། །འབྱུང་པོའི་ཚོགས་རྣམས་ཐམས་ཅད་ནི། །སྦྱིན་སྲེག་གིས་ནི་རབ་དགའ་ནས། །
རྣལ་འབྱོར་གྲོགས་བྱེད་སྲུང་བ་དང༌། །སྐྱོབ་ཕྱིར་ཚེ་རིང་དཔལ་འཕེལ་ཞིང༌། །ནད་མེད་ལོངས་སྤྱོད་རྒྱས་པ་དང༌། །བསམ་པ་བཞིན་དུ་འགྲུབ་པར་འགྱུར། །
འཕགས་པ་སྤྱན་རས་གཟིགས་དབང་ཕྱུག་གི་རྟ་བའི་རྒྱུད་ཀྱི་རྒྱལ་པོ་པདྨའི་དྲ་བ་ཞེས་བྱ་བ་ལས། མེ་ལ་བརྟེན་པའི་སྦྱོར་བའི་ལེའུ་སྟེ་བཅུ་པའོ།།    །།
དེ་ནས་བྱང་ཆུབ་སེམས་དཔའ་ཆེ། །རྫུ་འཕྲུལ་འཁོར་ལོ་ཞེས་བྱ་བ། །མཁའ་ལ་ཡི་གེ་སྤྲུལ་ནས་ནི། །འགྲོ་དོན་སྣ་ཚོགས་མཛད་པ་ཞིག །འཁོར་བཅས་

91-1-321a


དཀྱིལ་འཁོར་དེར་ལྷགས་ནས། །ཕྱག་འཚལ་བསྐོར་བ་དུ་མ་བྱས། །མཆོད་པའི་སྤྲིན་གྱིས་རྒྱས་པར་མཆོད། །ཕྱོགས་གཅིག་
འཁོད་ནས་སྟོན་པ་ལ། །མགྲིན་གཅིག་གསུང་ནི་སྙན་པ་ཡིས། །འདི་སྐད་ཚིག་ནི་གསོལ་བ་འདེབས། །ཨོཾ། མཚན་དང་དཔེ་བྱད་བརྒྱན་པའི་སྐུ། །
འཇིག་རྟེན་འཇིག་རྟེན་འདས་པ་ཡི། །ཆོས་ཀྱི་ལོངས་སྤྱོད་ཇི་སྙེད་པ། །རྫོགས་པར་ལོངས་སྤྱོད་མཛད་ཕྱག་འཚལ། །གང་ལ་མཁོ་བ་དེའི་གཙོ་བོ།།
འདྲེན་པ་གཟུགས་བརྙན་དུ་མ་འཆང༌། །སྣ་ཚོགས་རྫུ་འཕྲུལ་མཛད་པའི་སྐུ། །བདེ་བ་ཆེ་ལ་ཕྱག་འཚལ་ལོ། །མི་འགྱུར་རྣམ་དག་བྱང་ཆུབ་ལམ། །
ཕྱོགས་ཆོས་བྱང་ཆུབ་སུམ་ཅུ་བདུན། །སྟོབས་དང་མི་འཇིགས་བརྩོན་མཛད་པ། །ཆོས་རྣམས་ལྷུན་འགྲུབ་སྐུ་ཕྱག་འཚལ། །རྣམ་དག་རྒྱ་མཚོར་ལྡན་
རྣམས་ལ། །ཐུགས་རྗེ་རྒྱ་མཚོ་རྒྱུན་བྱུང་བས། །ཞིང་ཁམས་རྒྱ་མཚོ་སྦྱོར་མཛད་པའི། །མགོན་པོ་སྤྱན་རས་གཟིགས་ཕྱག་འཚལ། །སྔགས་དང་རྫས་
དང་ཕྱག་རྒྱའི་རིམས། །སྣ་ཚོགས་ཀྱིས་ནི་དོན་མཛད་ཕྱིར། །ཐེག་པ་ཀུན་ལས་ཁྱད་པར་དུ། །སྔགས་ཀྱི་ཐེག་པ་ཁྱད་པར་འཕགས། །ནན་ཏན་སྒྲུབ་

91-1-321b


པ་སྨོས་ཅི་དགོས། །སྔགས་དང་ཕྱག་རྒྱ་འཆང་བས་ཀྱང༌། །ནད་དང་གནོད་སེལ་བསྐལ་པ་ཡི། །སྒྲིབ་རྣམས་འབྱང་བས་ཁྱད་པར་འཕགས། །དབུལ་
པོ་རིགས་དང་སྨན་པ་ཡང༌། །ཞུགས་མ་ཐག་ནས་བདེ་ལྡན་ཞིང༌། །ཅུང་ཟད་གྲུབ་ནས་ནུས་མཐུ་ནི། །དཔག་མེད་འབྱུང་བས་ཁྱད་པར་འཕགས། །མགོན་
པོ་བཅོམ་ལྡན་རྡོགས་སངས་རྒྱས། །དཔལ་ཆེན་ཡེ་ཤེས་ཀུན་གྱི་མཛོད། །འོད་ཟེར་ཉི་མ་འབུམ་གཟི་ཅན། །འགྲོ་བ་འདྲེན་གཙོ་དེད་དཔོན་གྱི། །མགོན་
པོ་སྤྱན་རས་གཟིགས་དབང་གི། །སྔགས་དང་ཕྱག་རྒྱར་བཅས་པ་ཡིས། །འགྲོ་ལ་སྣ་ཚོགས་ཕན་དོན་དུ། །ཇི་ལྟར་འགྱུར་མཛད་བཤད་དུ་གསོལ། །
དེ་ནས་བཅོམ་ལྡན་ཐུབ་པ་ཆེས། །པདྨའི་སྤྱན་གདངས་འཛུམ་མཛད་ནས། །ཚངས་པའི་གསུང་ནི་སྙན་པ་ཡིས། །འགྲོ་ལ་ཕན་ཕྱིར་འདི་སྐད་གསུངས། །
དགེ་བྱེད་ཕྱག་རྒྱ་སྔགས་དང་བཅས། །འགྲོ་ལ་ཕན་ཕྱིར་ཞུས་པ་ནི། །ལེགས་སོ་རྫུ་འཕྲུལ་འཁོར་ལོ་ཆེ། །ཤེས་རབ་འཆང་བ་ཁྱོད་ལེགས་སོ། །སེམས་
དཔའ་ཆེན་པོ་དེ་ཕྱིར་ངས། །ཁྱོད་ལ་ངོ་མཚར་ལེགས་པར་བཤད། །ཁྱོད་ཀྱང་རྩེ་གཅིག་ཡིད་ཀྱིས་ཉོན། །ལེགས་པར་ཟུངས་ལ་རྒྱ་ཆེར་སྤྲོས། །རས་སམ་


91-1-322a


གྲོ་ག་ཤིང་ཤུན་གང༌། །འཇམ་ཤིང་ནག་རིས་མེད་པ་ལ། །གུར་གུམ་གིའུ་ཝཾ་སེན་རྩི་དང༌། །ཙནྡན་གྱིས་ནི་ཕྱག་རྒྱ་བྲི། །པདྨ་འདག་
བརྒྱད་མུ་ཁྱུད་བཅས། །འོད་དང་ལྡན་པ་བྲི་བར་བྱ། །དྷ་ར་དྷ་ར་དང་པོ་སྟེ། །གཉིས་པ་དྷི་རི་དྷི་རི་སྤྲོ། །གསུམ་པ་དྷུ་རུ་དྷུ་རུ་སྟེ། །ཨིཊྚེ་བིཊྚེ་བཞི་ལྔ་པ། །ཙི་ལེ་ཙ་
ལེ་གཉིས་བྲིའོ། །པྲ་ཙ་ལེ་གཉིས་དྲུག་པར་རོ། །ཀུ་སུ་མེ་དང་ཀུ་སུ་མ། །བདུན་པར་བྲིས་ཏེ་བརྒྱད་པ་ལ། །པ་ལེ་ཨི་ལི་མི་ལི་བྲི། །ཨོཾ་མི་ཙི་ཏི་ཛྭ་ལཾ་དང༌། །
སྭཱཧཱར་བཅས་པ་དབུས་སུའོ། །ཕྱག་འཚལ་བཅས་སྔགས་མཐའ་མར་བྲི། །རབ་རྫོགས་སྔགས་ཀྱིས་ལྷར་དམིགས་ནས། །གཙང་མའི་མཆོད་པས་མཆོད་
བྱ་སྟེ། །སྔགས་སྟོང་བརྗོད་ནས་ལུས་ལ་གདགས། །འདི་ནི་སྲུང་བའི་མཆོག་ཏུ་འགྱུར། །ནད་དང་ཡམས་ནད་གདོན་རྣམས་དང༌། །འཇིགས་པ་བརྒྱད་
ལས་སྐྱོབ་པར་ངེས། །རིག་སྔགས་བཟློག་ནས་ཁྱད་པར་དུ། །རྡོ་རྗེ་དཀར་པོ་རྩེ་ལྔ་ལ། །འོད་ཀྱི་ར་བ་ཟླུམ་པོ་ཡི། །རི་མོ་གཉིས་དང་བཅས་པ་བྲི། །རྭ་རྣམས་
ལ་ནི་ཧཱུཾ་གཉིས་པར། །རིག་སྔགས་བཟློག་དང་བཅས་པ་བྲི། །ལྟེ་བར་ཨོཾ་ཧྲཱིཿསྭཱཧཱའི་བར། །བདག་ཉིད་བསྲུང་ཞེས་བྲི་བར་བྱ། །མུ་ཁྱུད་དང་བོར་བྲི་བར་


91-1-322b


བྱ། །གཟིགས་དབང་ཡིད་བཞིན་ནོར་སྔགས་སོ། །གཉིས་པར་གདོང་བཅུ་གཅིག་པའི་སྔགས། །གསུམ་པར་པདྨ་གར་དབང་གི །སྔགས་རྣམས་གཡས་སུ་
བསྐོར་བར་བྱ། །གལ་ཏེ་ནད་ཡམས་བཟློག་པ་ལ། །འདབ་བརྒྱད་པདྨ་མུ་ཁྱུད་གསུམ། །སྔོན་ལྟར་ཡི་གེ་བཀོད་པ་ལ། །མུ་ཁྱུད་གཉིས་པར་སྤྱན་གྱི་སྔགས། །
གསུམ་པར་རྟེན་འབྲེལ་སྔགས་པྲིས་ནས། །ལུས་སམ་མགུལ་དུ་ཐོགས་པས་ནི། །ནད་རིམས་དང་ནི་ལྷོག་འབྲུམ་སོགས། །རླུང་གིས་རྡུལ་བཞིན་སེལ་
བར་འགྱུར། །དེ་ནས་ཚིག་དེ་ཐོས་མ་ཐག །ལྷ་མིན་བུ་མོ་ནད་བདག་མོ། །ས་ཏུ་དེ་བི་ཞེས་བྱ་བ། །བཞེངས་ཏེ་ཐལ་མོ་སྦྱར་བྱས་ཏེ། །བུ་མོ་ཁྲིས་ནི་མགྲིན་
གཅིག་ཏུ། །བཅོམ་ལྡན་འདས་ལ་འདི་སྐད་གསོལ། །རྗེ་བཙུན་འགྲོ་བའི་གཉེན་གཅིག་པུ། །མགོན་པོ་སངས་རྒྱས་བཅོམ་ལྡན་འདས། །བདག་གི་
སྔགས་འདི་གང་འཛིན་པ། །གལ་ཏེ་འབྲུམ་ནད་བྱུང་ན་ནི། །བདག་ནི་སེམས་ཅན་དམྱལ་བར་འགྲོ། །དམ་བཅས་འདི་ནི་དྲན་པར་བྱ། །ཏྲེ་བ་ལ་བྱ་ཡི་ཀ་
ཀ་བ་ནི་ཏེ། སུ་མ་ཡ་བི་ལཱ་ས་ཀ་ཀ་ར་ནི། ཀི་ཤུན་པཉྩ་ཏྲ་ལི་ཧེ་ད་ཡི། །ཀ་ན་ཀ་ཏ་ཙ་ར་ཎི། ཡ་མིརྞ་ན་ད་མ་ཙ། ཡ་མི་པ་ར་ནད་བུར་དྭ། དྭ་ཙ་པི་ཏ་ཏྲ་ཙནྟྲ་

91-1-323a


ནད་དམ། །སསྟུ་དེ་ཝི་མེ་བྷ་ཝ། །ལྷ་མོས་དེ་སྐད་གསོལ་མ་ཐག །མགོན་པོས་འདི་སྐད་བཀའ་སྩལ་ཏོ། །ཨོཾ་ཨོཾ་བྷ་བི་
ཏ་བི་ཏི་མི་ཏི། །ག་ཙནྡྲ་ཎི་ཨ་མུ་ཀ་སྱ་ཀ་བྱ། །ལོ་ཧི་ཏ་གཾ་དྷ་རྦ་རཀྵ་ཀུ་རུ་སྭཱཧཱ། །བྱིན་རླབས་ལྡན་པའི་སྔགས་དེ་ནི། །རྒྱུན་དུ་བཟླས་པས་འགྲུབ་
པར་འགྱུར། །ཨོཾ་ཧ་ན་སེ་རཱུ་པ་དྷ་རི་སྭཱཧཱ། །སྲད་བུ་མ་ཉམས་དཀར་པོ་ལ། །ཉི་ཤུ་རྩ་གཅིག་མདུད་པར་བྱ། །བཞི་བརྒྱ་རྩ་བཞི་བཟླས་ནས་ཀྱང༌། །ལུས་
སམ་མགུལ་དུ་གདགས་པར་བྱ། །ཀྲཾ་ཧི་ཏི་ཀ་ཏི་ཀ་ཏྲ་ཐ་པྲ་ཀ་ཤི་ཀ །ཏ་ཐཱ་ཡ་ཐཱ་ཙ་ལ་ཧེ་ཧུཾ་ཧཱུཾ་ཕཊ། སྲན་མ་རྡོག་པོ་རེ་རེ་ལ། །བརྒྱ་རྩ་བརྒྱད་བརྒྱད་བཟླས་
པ་ཡི། །འབྲུ་བདུན་ཐུམ་པོར་བྱས་པ་ཞིག །དྲི་བཟང་བཅས་ལ་མགུལ་དུ་ཐོགས། །ཡམས་ནད་ཀུན་དང་འབྲུམ་ནག་ནད། །ཤིན་ཏུ་གདུག་པ་ཀུན་སེལ་
འགྱུར། །དེ་ནས་རིག་སྔགས་འཆང་བ་མོ། །དཔལ་ཕྲེང་མས་ནི་འདི་སྐད་གསོལ། །བདག་གི་རིག་སྔགས་འདི་ཟླས་པ། །རིམས་ནད་ཀུན་དང་
བྲལ་བར་འགྱུར། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བཛྲ་མཱ་རི་བི་ཛ་ཡཱ་ཡ།།


91-1-323b


ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏ་ཐ་ཐཱ། ཨོཾ་བཛྲེ་བཛྲེ། མ་ཧཱ་བཛྲེ། །སརྦ་བྷིར་ཐཱ། ཧ་ན་ཧ་ན་བཛྲ། སརྦ་ཛྭ་ར་པྲ་ཤ་མ་ན་ཡེ་སྭཱཧཱ། མི་སྐྲ་མི་རུས་སླེ་
ཏྲེས་དང༌། །གུ་གུལ་ཡུངས་ཀར་སྒོག་སྐྱ་དང༌། །ཤིང་ཀུན་གླ་རྩི་འཁོར་ལོ་ནི། །རྩིབས་བརྒྱད་ཕྱོགས་བཞིར་ཧྲཱིཿཡིག་བྲི། །མཚམས་བཞིར་རིས་ཏེ་
དབུས་སུ་མིང༌། །སྔགས་འདི་མུ་ཁྱུད་དང་པོ་ལ། །གཉིས་གདོང་བཅུ་གཅིག་པ་ཡི་སྔགས། །བྲིས་ནས་ལུས་སམ་མགུལ་དུ་ཐོགས། །ནད་རིམས་ཐམས་
ཅད་སེལ་བ་དང༌། །རྣལ་འབྱོར་ཀུན་དང་ལྡན་པར་འགྱུར། །དེ་ནས་སྤྱན་རས་གཟིགས་དབང་གིས། །འགྲོ་བའི་དོན་དུ་འདི་སྐད་གསོལ། །རང་འབྱུང་ཅན་
གྱི་རས་ལ་ནི། །སེན་རྩིས་འཁོར་ལོ་རྩིབས་བཞི་པ། །མུ་ཁྱུད་གསུམ་དང་ལྡན་པ་བྲི། །རྩིབས་བཞི་ཧྲཱིཿལ་གཡོན་བསྐོར་དུ། །ཧྲཱིཿགི་ཝཾ་ཤིཾ་ཀུ་རུ་ཧྲཱི། མུ་
ཁྱུད་དང་པོར་མགོན་པོ་ནི། །པདྨ་གར་དབང་སྔགས་བྲིའོ། །གཉིས་པ་ཨུཏྤལ་དམར་པོ་ཕྲེང༌། །གསུམ་པ་ལྕགས་ཀྱུ་ཉི་ཤུ་གཅིག །དབུས་སུ་བཾ་ཡིག་
ཧྲཱིར་བཅས་བྲི། །ལྷ་དམ་ཉིད་ཀྱང་དམ་བྱེད་ན། །འགྲོ་བ་གཞན་ལྟ་སྨོས་ཅི་དགོས། །གསོལ་དང་བཀྲ་ཤིས་བརྗོད་པ་དང༌། །བགེགས་ཀྱི་གནོད་པ་སེལ་


91-1-324a


འདོད་པས། །རྩེ་གསུམ་རྡོ་རྗེ་རྒྱ་གྲམ་སྟེ། །དབུས་སུ་སྤྱན་རས་གཟིགས་དབང་མགོན། །པདྨ་གཙུག་ཏོར་སྔགས་བྲིའོ། །རྭ་རྣམས་
ཀུན་ལ་ཧཱུཾ་ཡིག་ནི། །བགེགས་མིང་ཨུ་ཙ་ཏ་ཡིས་བསྐོར། །མུ་ཁྱུད་དང་པོར་སྤྱན་རས་གཟིགས། །ཧ་ལ་ཧ་ལའི་སྔགས་བྲིའོ། །གཉིས་པར་ཁྲོ་བོ་རྟ་སྐད་
སྔགས། །གསུམ་པར་བགེགས་དགྲའི་སྔགས་བྲིས་ལ། །དེ་རྒྱབ་མེ་ཡི་ཕུང་པོ་བྲི། །གང་ཞིག་འཁོར་ལོ་འདི་རིས་པས། །སྲེད་མེད་བུ་ལྟར་མཐུ་ཆེ་
བའི། །གདུག་བ་ཅན་ཡང་འཐོར་བྱེད་ན། །ཕྲན་ཚེགས་འབྱོར་པ་སྨོས་ཅི་དགོས། །གང་ལ་སེར་སྣ་རྣམས་ཆགས་ཤིང༌། །ལོངས་སྤྱོད་འཕེལ་བར་མི་
འགྱུར་ན། །ཕུན་སུམ་ཚོགས་ལྡན་དཔལ་འཕེལ་ཕྱིར། །སྐྱོབ་པའི་ཕྱག་རྒྱ་བཤད་པར་བྱ། །རྒྱལ་པོ་འམ་ནི་དགེ་འདུན་ལ། །གཙང་ལྡན་རབ་བཟང་
བླངས་ནས་ཀྱང༌། །དག་པར་བཀྲུས་ཏེ་དྲི་བཟང་བྱུག །ལེགས་པར་བརྒྱན་ནས་ཐིག་བཏབ་སྟེ། །གུར་གུམ་དང་ནི་གླ་རྩི་ཡིས། །པདྨ་འདབ་བཅུ་དྲུག་པ་
བྲི། །ཕྱོགས་བཞིར་འདབ་མར་དཔལ་བེའུ་སྟེ། །མཚམས་བཞིར་ཡིད་བཞིན་ནོར་བུ་བྲི། །མཚམས་བརྒྱད་ལ་ནི་ཡི་གེ་གཾ །ཨོཾ་དང་བཛྲ་ད་ཀེ་ཧཱུཾ།

91-1-324b


ཡི་གེ་དྲུག་གིས་བསྐོར་བར་བྱ། །མུ་ཁྱུད་དང་པོར་མི་བཤོལ་སྔགས། །གཉིས་པར་གདོང་བཅུ་གཅིག་པའི་སྔགས། །གསུམ་པར་ཨུཏྤལ་ཕྲེང་བ་སྟེ། །ཡང་ཏོག་
ཙེ་འམ་མཛོད་བཞག་ནས། །གསོལ་བཏབ་མཆོད་ན་ལོངས་སྤྱོད་འཕེལ། །བུད་མེད་གང་ཞིག་བུ་འདོད་པས། །དེ་བཞིན་པདྨ་འདབ་བརྒྱད་པ། །ཕྱོགས་བཞིར་ཧྲཱིཿ
ནི་མཚམས་སུ་དྲང༌། །དབུས་སུ་ཁྱེའུའི་གཟུགས་ཤིག་བྲི། །ཕྱོགས་བཞིར་ཡིད་བཞིན་ནོར་བུ་དྲི། །སྔགས་བུ་སྩོལ་བཅས་བྲི་བར་བྱ། །མཚམས་བཞིར་ཨོཾ་དང་
ཨ་མ་ར། །ཛི་ཝ་ནྟི་ཡེ་སྭཱཧཱས་བསྐོར། །མུ་ཁྱུད་དང་པོར་སྤྱན་རས་གཟིགས། །པདྨ་རྒྱན་ལུང་ཅན་གྱི་སྔགས། །གཉིས་པར་གདོང་བཅུ་གཅིག་པའི་སྔགས། །
གསུམ་པར་ཨུཏྤལ་དམར་པོའི་ཕྲེང༌། །འོད་འཕྲོ་རྟག་པར་མཆོད་པ་དང༌། །ཕུལ་དུ་བྱུང་བའི་བསྟོད་པས་བསྟོད། །གསོལ་བ་འདེབས་ཤིང་སྔགས་བཟླས་
ན། །བུ་སྩོལ་འགྱུར་ལ་ཐེ་ཚོམ་མེད། །སྲུང་དང་ནོར་འཕེལ་དབང་བྱེད་དང༌། །བུ་སློང་བ་ཡི་ཕྱག་རྒྱ་ནི། །སྨིན་དྲུག་སྣར་མ་རྒྱལ་ལ་བྲི། །ལྷག་མ་རྣམས་ནི་
ཅི་བདེར་བྲི། །གང་ཞིག་སེམས་སྟོར་ཡིད་མི་དགའ། །གློ་བུར་ཡི་མུག་སྐྱེ་འགྱུར་ན། །པདྨ་འདབ་མ་བཞི་པ་ཡི། །དབུས་སུ་རང་གཟུགས་མཚན་མ་བྲི། །


91-1-325a


འདབ་མར་རྡོ་རྗེ་མདོག་བཞི་པ། །གདོང་བཅུ་གཅིག་པའི་སྔགས་ཀྱིས་བསྐོར། །མུ་ཁྱུད་ལ་ནི་སྤྱན་རས་གཟིགས། །དོན་
ཡོད་ཞགས་པའི་སྔགས་བྲི་འོ། །གཉིས་པར་རྡོ་རྗེ་ཕེང་བ་བྲི། །དེའི་རྒྱབ་འོད་ཀྱི་ཕྲེང་བ་བྲི། །རྟག་པར་མཆོད་ཅིང་གསོལ་བ་གདབ། །ནད་སེལ་ཚེ་རིང་
བསོད་ནམས་འཕེལ། །གང་ཞིག་ཤེས་རབ་འདོད་པས་ནི། །དཔལ་བེའུ་རྒྱལ་པོའི་དུ་མར་ནི། །ཏྲི་ཡིག་རྒྱབ་ཏུ་སྔགས་འདིས་བསྐོར། །ཨོཾ་དང་ཀཱ་
ལ་དེ་ཀ་ལ། །མ་ནི་སྭཱཧཱ་ཞེས་པ་བྲི། །དེ་རྒྱབ་མུ་ཁྱུད་འཁོར་བ་ལ། །མགྲིན་པ་སྔོན་པོའི་རྩ་སྔགས་བྲི། །དེ་རྒྱ་བ་འོད་ཀྱི་ར་བ་བྲི། །གང་གིས་འདི་
འཆང་མཆོད་པ་ལ། །ནད་དང་གནོད་པ་ཀུན་བྲལ་ཏེ། །དུག་དང་རིམས་ནད་འཇོམས་པ་དང༌། །ཤེས་རབ་མྱུར་དུ་འཕེལ་བར་འགྱུར། །ཡུལ་དུ་ལོ་ཏོག་
ཉམས་པ་དང༌། །ཐོག་འབྲུག་སེར་བ་རྒོད་པ་དང༌། །ཀླུ་དང་ས་བདག་གནོད་པ་སྟེ། །དེ་གསལ་སྦྱོར་བ་བཤད་པར་བྱ། །ཤིང་ཤུན་དཀར་པོ་མ་ཉམས་
པ། །ཉམས་དགའ་ཉི་རིམ་སྦྱོར་བ་ལ། །རྡོ་རྗེ་རྩེ་མོ་བཅུ་གཉིས་པ། །མིག་སྨན་གྱིས་ནི་བྲི་བར་བྱ། །གྲྭ་རྣམས་ལ་ནི་ཧཱུཾ་ཡིག་ལ། །ཨོཾ་དང་ཛི་ནི་ཏི་ཏི་

91-1-325b


ཏེ། །ཧཱུཾ་ཕཊ་ཅེས་པའི་སྔགས་ཀྱིས་བསྐོར། །མུ་ཁྱུད་དང་པོར་མགོན་པོ་ཆེ། །གདོང་བཅུ་གཅིག་པའི་སྔགས་ཕྲེང་བྲི། །གཉིས་པར་ཐུགས་རྗེ་ཆེན་པོ་
མགོན། །མི་བཤོལ་བ་ཡི་སྔགས་ཀྱིས་བསྐོར། །གསུམ་པར་རྡོ་རྗེ་ཕྲེང་བ་དང༌། །མེ་ཡི་འོད་དང་ལྡན་པར་བྲི། །ཕྱག་རྒྱ་འདི་ནི་བསྟན་ཙམ་གྱིས། །ཀླུ་ཡི་
རྒྱལ་པོ་མཐུ་ལྡན་རྣམས། །འཁོར་དང་བཅས་ཏེ་ལུས་བསྐམས་འགྱུར། །གང་གི་ཁྱིམ་དུ་གདོང་པ་དང༌། །མ་ཧེ་རྟ་སོགས་ཡམས་ནད་ཅན། །བསལ་
བའི་ཐབས་ཀྱི་ཕྱག་རྒྱ་ནི། །བརྟན་པར་དྲང་སྲོང་ཚོགས་རྣམས་ཉོན། །ཀོ་པི་ད་རིའི་ཤིང་ལ་ནི། །ཁྲུ་གང་ཁྲུ་གཉིས་དབྱིབས་གྲུ་བཞི། །གས་གྲུགས་ཆག་
སོགས་མེད་པ་ལ། །ཤིན་ཏུ་སྲབ་འཇམ་སོར་གཉིས་རྔམས། །ཤིང་དེ་ལ་ནི་རྟ་བབས་གཟུགས། །འཁོར་ལོ་གདུགས་དང་བཅས་པ་ཡི། །བརྩེགས་
པའི་གཡས་ཟུར་དང་པོར་ནི། །རྡོ་རྗེ་སྔོན་པོ་རྩེ་ལྔ་སྟེ། །གཉིས་པར་ཨུཏྤལ་དམར་པོ་འོ། །གསུམ་པར་འཁོར་ལོ་རྩིབས་བརྒྱད་སེར། །བཞི་པར་པདྨ་
དཀར་པོའོ། །གཡོན་ཟུར་དང་པོར་པདྨ་དམར། །གཉིས་པར་ཨུཏྤལ་སྔོན་པོའོ། །གསུམ་པར་ནོར་བུ་བཞི་རྒྱ་གྲམ། །ནང་ཁོང་དུ་ནི་པདྨ་བྱ། །འདབ་མ་བརྒྱད་

91-1-326a


པ་འོད་ལྡན་པ་འོ། །ལྟེ་བ་དང་ནི་འདབ་བརྒྱད་ལ། །ཨོཾ་དང་པི་ཤཱ་རྩི་པརྞ། །ཤ་པ་རི་སརྦ་བྱཱ་དྷི། །བྲ་ཤ་མ་ནི་སྭཱཧཱ་ཞེས། །པཾ་
ཡིག་ལ་ནི་བསྐོར་བ་བྲི། །མུ་ཁྱུད་དང་པོར་སྤྱན་རས་གཟིགས། །གདོང་བཅུ་གཅིག་པའི་སྔགས་བྲི་འོ། །གཉིས་པར་ཆོས་ཀྱི་གཙུག་ཏོར་གྱི། །རྩ་བའི་
ཕྲེང་སྔགས་བྲི་བར་བྱ། །རྒྱ་སྐྱེགས་དང་ནི་མཚལ་ཡིན་ཏེ། །དེ་ལ་ཤིང་སྦྱིན་བྱུག་པར་བྱ། །མཆོད་དང་གསོལ་གདབ་སྔགས་དག་ནི། །བདུན་སྟོང་རེ་རེ་
བརྗོད་བྱས་ནས། །སྒོ་གོང་ལ་གདགས་འབྱུང་འཇུག་ཚེ། །འཇིག་རྟེན་མགོན་ལ་ཕྱག་འཚལ་ལོ། །རྟ་ཕྱུགས་ཡམས་ནད་མ་ལུས་ལ། །རིག་པའི་ལྷ་མོའི་
ཚོགས་བཅས་པའི། །འཇིག་རྟེན་མགོན་གྱི་རིག་སྔགས་མཐུས། །མྱུར་དུ་སེལ་བར་མནན་པ་དང༌། །ཟློག་དང་བཅིངས་པར་མཛོད་ཅེས་བརྗོད། །ཕྱུགས་
བདག་ཆེན་པོ་སྐྱོང་བ་ལྟར། །གླང་པོ་རྟ་བོང་མ་ཧེ་ཚོགས། །བརྟན་ཞིང་ནད་དང་གནོད་པ་མེད། །ཤིན་ཏུ་འཕེལ་ཞིང་རྒྱལ་བར་འགྱུར། །དེ་ནས་ཡང་
དག་བཤད་བྱ་བ། །དམག་དཔུང་ཆེན་པོ་འཇིགས་པ་ལ། །ཁྱད་པར་དུ་ནི་སྐྱོབ་པ་ཡིས། །ཕྱག་རྒྱ་སྦྱོར་བ་མཉན་པར་གྱིས། །ཡུང་བས་རས་སམ་ཤིང་ལ་

91-1-326b


ནི། །པད་དཀར་སྟེང་དུ་ཁ་ཊྭཱཾ་དང༌། །རལ་གྲི་འོད་མ་བྲི་བར་བྱ། །དེ་ལ་གདུ་བུ་གསུམ་གྱིས་བསྐོར། །དང་པོར་གདོང་བཅུ་གཅིག་པའི་སྔགས། །གཉིས་པར་སེངྒེ་སྒྲ་
ཡི་སྔགས། །གསུམ་པར་ཧ་ཡ་ཆེན་པོའི་སྔགས། །དེ་རྒྱབ་མེ་ཡི་ར་བ་བྲི། །འདི་ལ་གསོལ་བ་བཏབ་ནས་ནི། །གཡུལ་ངོར་ཁྱེར་ཏེ་ཞུགས་པ་གང༌། །དགྲ་དཔུང་
ཆེན་པོ་འབྲོས་འགྱུར་ཏེ། །རང་ཉིད་གཡུལ་ལས་རྒྱལ་བར་འགྱུར། །ལོངས་སྤྱོད་སྤྱིར་ནི་བྱང་བལྟས་བྲི། །དབང་སྐྱེད་པ་ནི་ནུབ་ཏུ་སྟེ། །གཡུལ་ཟློག་པ་ནི་ལྷོར་
བལྟས་བྲི། །ལྷག་མ་རྣམས་ལ་ཤར་བལྟས་བྲི། །དཀར་སེར་དམར་དང་སྔོ་བ་ཡི། །དབྱེ་བས་ཟས་དང་གོས་ཤེས་བྱ། །འཛུམ་དང་རྔམ་དང་དགོད་དང་ཁྲོ། །
བཞིན་གྱི་རྣམ་པ་བཤད་པ་ཡི། །སྔགས་དང་སྔགས་ཀྱི་འོད་ཕྲེང་དང༌། །ལྷ་ཡི་ཁ་དོག་དབྱེ་བ་དང༌། །སྣོད་ལ་སོགས་པའི་དབྱེ་བ་དང༌། །རྒྱན་ཡང་དེ་ལྟར་ཤེས་
པར་བྱ། །ཀུན་ཀྱང་རིན་ཆེན་པདྨའི་གདན། །ཁ་དོག་སྣ་ཚོགས་ལྡན་པར་ནི། །སྔགས་ཀྱི་ཡིག་འབྲུའི་ལྷ་རྣམས་བཞུགས། །སྔགས་རྫོགས་ནས་ནི་སྔགས་
སུ་དམིགས། །གང་གིས་ཕྱག་རྒྱ་འཆང་བྱེད་ལ། །བྱང་ཆུབ་སེམས་དཔའི་ཚོགས་རྣམས་དང༌། །རིག་པའི་ལྷ་མོའི་ཚོགས་རྣམས་དང༌། །འཇིག་རྟེན་འདྲེན་པའི་

91-1-327a


ཚོགས་བཅས་དང༌། །སྤྱན་རས་གཟིགས་དབང་ཚོགས་ཆེན་དང༌། །ཁྲོ་བོ་ཚོགས་བཅས་མ་ལུས་དང༌། །འཇིག་རྟེན་སྐྱོང་བ་གྲགས་
ལྡན་རྣམས། །ཅི་འདོད་ལས་རྣམས་མ་ལུས་པའི། །གྲོགས་དང་དཔུང་དུ་བྱས་ནས་ནི། །ཚུལ་བཞིན་དུ་ནི་སྒྲུབ་པ་ལ། །བརྩོན་འགྲུས་གང་དང་གང་གིས་
ཀྱང༌། །ཐེ་ཚོམ་དུ་ནི་མི་བྱ་འོ། །འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨའི་དྲ་བ་ལས། །ཕྱག་རྒྱ་ལ་བརྟེན་པའི་ལེའུ་
སྟེ་བཅུ་གཅིག་པའོ།།    །།དེ་ནས་མཁའ་ལ་གཤེགས་པ་ཡི། །རིག་པ་འཛིན་པའི་དྲང་སྲོང་མཆོག །མཚན་དཔེ་དུ་མ་རྒྱས་པ་ཆེན། །
ཉི་མའི་གོང་བུ་ཞེས་བྱ་བ། །དྲང་སྲོང་རྗེ་དཔོན་ཚོགས་ཀྱི་མཆོག །འགྲོ་དོན་རྫོགས་མཛད་ཐུགས་རྗེ་ཅན། །སྤྱན་རས་གཟིགས་དབང་མགོན་པོ་ལ། །སངས་
རྒྱས་ཚིག་གིས་འདི་སྐད་གསོལ། །ཨོཾ། འོད་ཟེར་དུ་མ་ཐེར་ཟུག་གི། །སྲིད་འདབ་སྟུག་པོ་སེལ་བྱེད་རྒྱལ། །ཡོན་ཏན་ཡེ་ཤེས་ཀྱིས་བརྒྱན་སྐུ། །མགོན་པོ་
སྤྱན་རས་གཟིགས་ཕྱག་འཚལ། །གསུང་སྙན་ཡན་ལག་བརྗོད་བྲལ་ཆོས། །བག་ཆགས་རི་བོ་སྙིལ་མཛད་རྒྱལ། །སྐྱེ་འགག་བྲལ་སྟོན་སྡེ་སྣོད་གསུམ།།

91-1-327b


མགོན་པོ་སྤྱན་རས་གཟིགས་ཕྱག་འཚལ། །སྐྱེ་འགག་གནོད་བྲལ་མཉམ་བཞག་པ། །ཏིང་འཛིན་ཤེས་རབ་འཕེལ་མཛད་རྒྱལ། །ཡེ་ཤེས་གཟིགས་པ་མཐའ་
ཡས་ཐུགས། །མགོན་པོ་སྤྱན་རས་གཟིགས་ཕྱག་འཚལ། །སྣ་ཚོགས་སྨན་དང་སྔགས་སྦྱར་ནས། །ལྷ་ཡི་གོང་བུའི་རིལ་བུ་ནི། །འཇིག་རྟེན་འཇིག་རྟེན་
འདས་པ་ཡི། །དངོས་གྲུབ་མ་ལུས་རྫོགས་པ་ཡི། །ཐུགས་རྗེའི་ཉི་མ་ལྷམ་མཛད་པའི། །མགོན་པོ་པདྨས་བཤད་དུ་གསོལ། །འགྲོ་རྣམས་མ་རིག་འདམ་ལ་
ཞེན། །སྲིད་པའི་ཐག་པས་རྒྱ་གྲམ་བཅིངས། །འདོད་ཆགས་ཞེ་སྡང་མུན་པས་གཡོགས། །ང་རྒྱལ་ཕྲག་དོག་ཆུ་བོས་གཡེངས། །ངན་རྟོག་ལོག་ལམ་གཡང་
སར་ལྷུང༌། །བག་མེད་སེར་སྣའི་དུག་གིས་མྱོས། །སྡིག་པའི་གྲིབ་མས་རྣམ་པར་རྒྱལ། །བག་ཆགས་ཐུམ་པོའི་རི་བོས་མནན། །མགོན་ཁྱོད་ཐུགས་རྗེས་དལ་
བ་མེད། །ཉེས་པའི་རྒྱ་མཚོ་བསལ་བའི་ཕྱིར། །ཤེས་རབ་ཐབས་འབྱུང་བཤད་དུ་གསོལ། །དེ་ནས་འཇིག་རྟེན་མགོན་པོ་རྗེ། །ཐུགས་རྗེ་ཐུགས་དཔལ་མངའ་
བ་ཡི། །ཐུགས་དམ་རྫོགས་པའི་འབྲས་བུར་བཅས། །ཁྱད་པར་གཟུངས་འདི་བཀའ་སྩལ་ཏོ། །མཐའ་དག་གཟུགས་སྒྲ་ཐོས་པ་དང༌། །རྫུ་འཕྲུལ་བསྒྱུར་དང་

91-1-328a


གཞན་སེམས་ཤེས། །འདས་དང་མ་འོངས་དོན་ཤེས་དང༌། །མཐའ་ཡས་ཤེས་དྲུག་ལས་སྤྱོད་པ། །དངོས་དང་རྟགས་དང་ཆ་
མཐུན་གྱིས། །རྣམ་པ་བཅོ་བརྒྱད་དག་ཏུ་འགྱུར། །ཕྲ་དང་ཡང་དང་མཆོད་པར་བྱ་བ་དང༌། །བདག་པོར་གྱུར་དང་དབང་དུ་འགྱུར་བ་དང༌། །གར་ཡང་
ཕྱིན་ཡང་འདོད་རྒུར་ལྡན་པ་དང༌། །དགའ་མགུར་གནས་ཏེ་དབང་ཕྱུག་ཡོན་ཏན་ནོ། །རྣམ་པ་བརྒྱད་ཀྱི་དཔེ་བྱ་ཡིས། །ལོངས་སྤྱོད་དབང་དང་ལུས་
ལ་དབང༌། །ཚེ་ལ་དབང་དང་རྐང་མགྱོགས་དང༌། །ཆུ་ལ་མི་བྱིང་མཁའ་ལ་འགྲོ། །ས་འོག་འགྲོ་དང་མི་སྣང་བ། །ཞི་རྒྱས་དབང་དང་མངོན་སྤྱོད་སོགས།།
དངོས་པོ་གང་དང་གང་བསྒྲུབ་རྣམས། །རིལ་བུ་ལས་ནི་འབྱུང་འགྱུར་གྱིས། །གཞན་ནི་མྱུར་དུ་འགྲུབ་མི་འགྱུར། །བྱང་ཆུབ་སེམས་དཔའི་རིལ་བུ་ནི། །
མཚམས་མེད་ལ་སོགས་བྱེད་པས་ཀྱང༌། །རྙེད་མ་ཐག་ཏུ་དངོས་གྲུབ་འགྱུར། །ཉེ་དང་དབང་ལྡན་ལྷ་ཡི་སྲས། །མ་མོས་དབང་དུ་བྱས་གྱུར་ན། །འབྱུང་
པོ་ཤ་ཟ་ལྷ་མིན་མི། །མ་མོ་མཁའ་འགྲོ་འབྱུང་པོ་ཀླུ། །དུད་འགྲོ་ལ་སོགས་རྫོགས་གཟུགས་ཅན། །སེམས་ཅན་གཞན་ལྟ་སྨོས་ཅི་དགོས། །དངོས་གྲུབ་

91-1-328b


བཟང་པོ་འདོད་པ་ཡིས། །ཁྱད་པར་རིལ་བུ་འདི་བསྒྲུབ་བྱ། །གིའུ་ཝཾ་དང་ནི་ལིག་པུ་མིག །ལྡོང་རོས་བཟང་པོར་སྦྱར་བ་ཡིས། །རིལ་བུ་རྒྱ་སྲན་ཚད་བྱས་
ནས། །སྣོད་གཙང་ནང་དུ་གཞག་པར་བྱ། །སྐུ་ཡི་མདུན་དུ་སྔགས་བརྗོད་ན། །སྔོན་ཆད་མ་མཐོང་སྣང་བ་འམ། །སྒྲ་ཐོས་སམ་ནི་བདེ་གཤེགས་གཟུགས། །
ཡིད་འོང་མངོན་དུ་བྱུང་བ་སོགས། །མར་ངོ་གསུམ་གྱིས་འབྱུང་བར་འགྱུར། །དེ་ནས་ཟླ་བ་གཟས་བཟུང་ཚེ། །ཅི་འབྱོར་མཆོད་དེ་སྙིམ་པར་བཅུག །བཟླས་
བརྗོད་བྱས་ནས་ཉི་ཤར་ན། དུ་བར་འཐུལ་དང་དྲི་ཅན་འགྱུར། །དུད་འཐུལ་ལུས་ལ་བྱུགས་པས་ཀྱང༌། །སྣང་བ་དང་འོད་གཟུགས་ཅན་དང༌། །འཛམ་གླིང་
ཕྱོགས་རྣམས་རྒྱུ་བ་དང༌། །ལོངས་སྤྱོད་ཆེ་དང་ལྡན་འགྱུར་ཏེ། །ཤི་འཕོས་དགའ་ལྡན་གནས་སུ་སྐྱེ། །དྲི་མ་ཙམ་གྱིས་ལུས་བྱུགས་ཀྱང༌། །འགྲོ་བ་ཐམས་
ཅད་དབང་བྱེད་ཅིང༌། །ཐོས་པ་འཛིན་ཅིང་རྒྱུ་བཙལ་མཁས། །ཤི་ནས་འཛམ་གླིང་འདི་ཉིད་དུ། །ལྕང་ལོ་ཅན་གྱི་གནོད་སྦྱིན་ནི། །འཁོར་ལོ་གཞོན་ནུའི་རིགས་
སུ་སྐྱེ། །ཡང་ན་མི་ཡི་རྒྱལ་པོ་འམ། །གླང་པོ་ཉིད་དུ་སྐྱེ་བར་ངེས། །འབར་བ་ལུས་ལ་བསྐུས་ན་ལྟ། །རིག་སྔགས་འཆང་ལུས་ཉིད་ཤར་མདོག །བསྐལ་བར་

91-1-329a


གནས་ཏེ་འདོད་རྒུའི་སྤྱོད། །འཇིག་རྟེན་ཀུན་ཏུ་ཐོགས་མེད་རྒྱུ། །མཁའ་ལྡིང་ས་འོག་ཆུ་བྲན་འགྲོ། །སངས་རྒྱས་ཀུན་ནས་ཕྱིན་
ནས་ཀྱང༌། །དབང་པོར་གནས་ཏེ་རྒྱལ་པོར་གནས། །སྤྲུལ་བའི་རྫས་ཀྱིས་བདེ་གཤེགས་མཆོད། །འདོད་ནས་ཤི་འཕོས་འཇིག་རྟེན་ཁམས། །གཞན་
འདས་སངས་རྒྱས་དག་ཏུ་སྐྱེ། །འཇིག་རྟེན་འཇིག་རྟེན་འདས་པ་ཡི། །བདག་ཉིད་ཡིད་དུ་འོང་འདོད་པས། །གུར་གུམ་ག་བུར་བླ་རྩི་དང༌། །གིའུ་ཝཾ་
བསྲེགས་ནས་སྔགས་སྟོང་བཟླས། །བརྡུངས་ཏེ་ཕྱེ་མར་བྱས་ནས་ཀྱང༌། །སྔགས་སྟོང་བཟླས་ཏེ་ཆུ་གཙང་གིས། །རིལ་བུ་རྒྱ་སྲན་ཚད་བྱས་ནས། །རེ་རེ་ལ་
ཡང་སྟོང་སྟོང་བརྗོད། །རླུང་དང་ཉི་མ་མ་རེག་པས། །བསྐམས་ནས་སྣོད་གཙང་གཞག་པར་བྱ། །རིལ་བུ་ཙམ་ཞིག་མུར་ན་ཡང༌། །རྒྱལ་པོ་བློན་པོ་
འཁོར་བཅས་ཀྱིས། །མཐོང་ན་བུ་བཞིན་གཟིགས་འགྱུར་ན། །ཐ་མལ་སྐྱེ་བོ་སྨོས་ཅི་དགོས། །ནོར་རྣམས་གཞན་གྱིས་སྟེར་བ་དང༌། །བསྒོ་བ་ལ་ནི་ངག་
བཙན་འགྱུར། །ག་པུར་གུ་གུལ་གིའུ་ཝཾ་དང༌། །ཙནྡན་གནྡྷ་བརྡ་དང༌། །གླ་རྩི་དག་སྟེ་ཆ་མཉམ་དུ། །རེ་རེ་སྔགས་སྟོང་བཟླས་ནས་སུ། །བརྡུངས་ཏེ་རིལ་

91-1-329b


བུ་བྱས་པ་དག །གཡོན་པའི་ཞལ་ལ་གདགས་པར་བྱ། །མདུན་ནས་ཉ་ཡི་བར་དུ་ནི། སྔགས་བཟླས་པ་དང་མཆོད་པར་བྱ། །བདུགས་པས་ནད་དང་གདོན་
རྣམས་སེལ། །མི་ག་ལ་བྱུགས་པས་རྒྱལ་པོ་དང༌། །རྒྱལ་མོ་བུ་དང་བུ་མོ་དང༌། །བློན་པོ་ལ་སོགས་དབང་དུ་འགྱུར། །ཁར་བཅུག་ཙམ་གྱིས་གྲོལ་བར་འོང༌། །
གདམས་པ་ཐམས་ཅད་དོན་ཡོད་འགྱུར། །སྤྱི་བོར་བཏགས་ན་བྱད་སྟེམས་དང༌། །གཡུལ་ལས་ཤིན་ཏུ་རྒྱལ་བར་འགྱུར། །གལ་ཏེ་ཕྱེ་མས་བདུག་པས་
ཀྱང༌། །སྡིག་པ་ཐམས་ཅད་བྱང་འགྱུར་ཏེ། །ཀུན་གྱིས་མཐོང་དང་དགའ་བ་དང༌། །གཟི་བྱིན་འཕགས་པ་ཀུན་གྱིས་མཆོད། །ག་པུར་གླ་རྩི་གུར་གུམ་དང༌།།
ཙནྡན་གླ་རྩི་ཀ་ཀོ་ལ། །སྤོས་ཀྱི་རྒྱལ་པོ་པདྨ་དང༌། །ཨུཏྤལ་སྔོ་དང་ཙནྡན་དམར། །རེ་རེ་ལ་ཡང་སྟོང་སྟོང་བཟླས། །ཆ་མཉམ་ཕྱེ་མ་གིའུ་ཝཾ་བཅས། །རིལ་
བུ་ཙ་ན་ཀ་ཚད་བྱ། །གྲིབ་བསྐམས་བྱས་ནས་ལུས་ལ་འཆང༌། །གླིང་བཞི་ཀུན་ཁྱབ་རྒྱལ་སྲིད་འཐོབ། །ཀྲ་ཀུ་ལ་ཡི་ཐང་ཆུ་དང༌། །ལྡོང་རོས་བེད་དང་
ཨུཏྤལ་སྔོ། །རྒྱ་མཚོ་དབུ་བ་གིའུ་ཝཾ་དང༌། །ཡུངས་དང་སྐྱེར་པ་གུར་གུམ་དང༌། ག་པུར་དང་ནི་གླ་རྩི་གསུམ། །རེ་རེ་ལ་ཡང་སྔགས་སྟོང་བཟླ། །དེ་ནས་སྐུ་


91-1-330a


ཡི་མགུལ་བཏགས་ཏེ། །སྟོང་བཟླས་དྲིལ་ནས་རིལ་བུ་བྱ། །མིག་ནད་སེལ་ན་ཆུ་དང་སྦྱར། །སོ་ནད་ལ་ནི་ཀ་ཀ་རུ། །རྣ་བའི་ནད་
ལ་རུ་རྟ་སྟེ། །ཨུཏྤལ་མུ་ཏིག་མིག་ནད་ལ། །གྲེ་བའི་ནད་ལ་བ་ཤ་ཀ། །གློ་ནད་ལ་ནི་བ་ལི་ཀ། །ཤ་ཀ་ར་ཡི་ཐང་དང་སྦྱར། །རླུང་ནད་ལ་ནི་མར་དང་སྦྱར། །
མཁྲིས་ནད་ལ་ནི་ཏིག་ཏ་དང༌། །བད་ཀན་ལ་ནི་ལྒ་དང་སྦྱར། །མཛེ་ནད་ལ་ནི་དུག་མོ་ཉུངས། །མ་ཞུ་བ་ལ་ཁ་རུ་ཚྭ། །སྐྲངས་ནད་རྣམས་ལ་ཐུག་པོ་ཆེ། །
བགེགས་དང་ཡམས་ནད་སེལ་བ་ལ། །གུ་གུལ་དང་བཅས་བདུག་པར་བྱ། །རིལ་བུའི་ཡོན་ཏན་མཐའ་ཡས་ནི། །ནམ་ཡང་བརྗོད་པར་མི་ནུས་སོ། །གུ་
གུལ་ལ་ནི་སྟོང་བཟླས་པའི། །རིལ་བུས་བགེགས་ཚོགས་སེལ་བར་བྱེད། །ཀེ་སུ་རྩ་དང་སྒེའུ་གཤེར་དང༌། །བ་ལ་ཏ་ཀ་ཚ་བ་གསུམ། །སེར་པོ་མུ་ཟི་ཕྱེ་
མ་རྣམས། །སྦྲང་རྩི་དང་བསྲེས་རིལ་བུ་བྱ། །པདྨ་གར་དབང་སྔགས་སྟོང་བཟླས། །ཟོས་པ་ཙམ་གྱིས་ལུས་རྒྱས་ཏེ། །ནད་དང་གདོན་དང་དགྲས་མི་ཚུགས་།
འདོད་རྣམས་ཐམས་ཅད་འགྲུབ་པར་འགྱུར། །ཏ་ཀའི་རྩ་བ་བ་རུ་ར། །སྐྱུ་རུ་ར་དང་ཏིལ་ཏི་ལ། །མཉམ་བྱས་སྲིན་བྱའི་ཁྲག་དང་ནི། །རིལ་བུ་བྱས་ནས་མིག་

91-1-330b


ལ་བྱུགས། །ཀླུ་དང་ཡི་དྭགས་ཁང་པ་དང༌། །ས་འོག་ཐམས་ཅད་མཐོང་བར་ངེས། །བྱིས་པ་ཟླ་བ་གསུམ་པའི་ལྕེ། །ཉིན་གཅིག་སྤོས་ཕོར་ནང་དུ་གཞུག །གཉིས་པ་
ར་འོ་གསུམ་དང་འབྱུང༌། །བཞི་པ་རིལ་བུ་ཚིལ་ཆེན་བཙོ། །ལྔ་པ་སྦྲང་རྩིའི་ནང་དུ་སྟེ། །དྲུག་པ་དངུལ་ཆུའི་ནང་དུ་གཞག །བདུན་པ་རིགས་ངན་ཐོད་པར་ནི། །ཕྱི་
ལའི་ཁྲག་གིས་བསྐུས་ལ་གཞག །བསྐམས་ནས་བྱ་དང་སྤྱང་ཀུའི་ཤ། །ལྷན་ཅིག་རང་གི་ཁར་བཅུག་ན། །དེ་མ་ཐག་ཏུ་མི་སྣང་འགྱུར། །གཞན་ཡང་ཡོན་ཏན་
དཔག་ཏུ་མེད། །ལྡོང་རོས་གྱེན་དུ་བཅས་པ་དང༌། །ཛཱ་ཏི་ལོ་མ་ས་བོན་བཅས། །རིལ་བུ་སྔགས་སྟོང་བཟླས་པ་ཡི། །བར་སྣང་ལ་ནི་འགྲོ་བར་ངེས། །པནྡུ་མ་དང་
ཀི་རཾ་དང༌། །མ་ཀ་རི་དང་སུ་མི་ཏཾ། །པྲ་པནྟ་མའི་རིལ་བུ་ནི། །ཉི་ཟླ་གཟས་བཟུང་དུས་སུ་མིད། །ཤེས་རབ་ཕུལ་དུ་འབྱུང་བ་སྟེ། །ཐོས་པ་འཛིན་འགྱུར་སྨོས་ཅི་དགོས། །
གིའུ་ཝཾ་སྭཱ་ཧཱ་ཙ་ནི་དང༌། །སྲེ་ཏ་སྦྲང་གི་རིལ་བུ་བྱ། །སྔགས་སྟོང་བཟླས་ནས་ཁར་བཅུག་ན། །འདས་པའི་དོན་རྣམས་ཤེས་པར་འགྱུར། །གིའུ་ཝཾ་སུག་པ་ཕྱེ་མ་
དང༌། །བ་ར་སྭ་ཏ་ཧ་སུ་རི། །ཨཱ་ར་ཧུ་རི་སྦྲང་རྩིར་བཅས། །རིལ་བུ་བྱས་ནས་སྔགས་སྟོང་བཟླ། །མིད་པས་མ་འོངས་དོན་རྣམས་ཤེས། །གཞན་ཡང་ནད་འདོན་


91-1-331a


བྱེད་པ་ཡི། །རིལ་བུ་ཆེན་པོ་བཤད་པར་བྱ། །རྒྱལ་དང་རྣམ་རྒྱལ་ན་གུ་ལ། །ཀནྡྷ་ན་གུ་ལི་དང་ནི། །རུ་ཎི་ཨ་པ་ཡ་པ་ནི། །ཨི་པ་ཡ་ན་
ཏ་ཀ་ར། །གནྡྷ་ཀ་དང་པྲི་ཡང་ཀུ། །འཁོར་ལོ་ཆེ་དང་འཁོར་ལོ་དང༌། །བིཥྞུ་ཀ་ཊི་དེ་བཞིན་དུ། །སོ་མ་ར་ཙ་ཨུན་ན་ཏི། །རེ་རེ་ལ་ཡང་སྔགས་ཕྲེང་དང༌། །བརྒྱ་རྩ་
བརྒྱད་དུ་བརྗོད་པར་བྱ། །དེ་ནས་བརྡུངས་ཏེ་སྦྲང་དང་བཅས། །བྱིས་པ་ལ་ནི་དཔུང་པར་ཏེ། །བུ་འདོད་མོ་ལ་མགུལ་པར་གདགས། །འདི་བཏགས་པ་ཡི་
དེ་མ་ཐག །འཇིགས་པ་བརྒྱད་དང་ནད་ལས་གྲོལ། །བ་མར་ཤུ་དག་པ་ལྕིར་བཅས། །ལྕགས་ཀྱི་སྣོད་དུ་བཙོས་པ་ཡིས། །རིལ་བུ་ཨ་མྲའི་འབྲས་བུ་ཙམ།།
སྔགས་འདི་སྟོང་ཕྲག་བརྒྱད་བརྗོད་དེ། །ཕྱིས་ནི་ཉི་ཤུ་གཅིག་བརྗོད་ནས། །སྔ་བར་མིད་པས་ཤེས་རབ་འཕེལ། །ན་མོ་རཏྣ་ཏྲ་ཡཱ་ཡ། །ན་མ་ཨཱརྱཱ་བ་ལོ་ཀི་ཏེ་
ཤྭ་རཱ་ཡ། བོ་དྷི་སྭཱ་ཧཱ་ཡ། མ་ཧཱ་ཡ་ཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཤུདྡྷེ་མྲ་ཏཾ། བ་ལ་བཾ་དྷ་ནི་སྭཱ་ཧཱ། སྲོང་དང་ཐོ་རངས་དགེ་སྤྱོད་དང༌། །དལ་སྨྲ་
གསོང་པོ་དུལ་བག་ཅན། །ཁྲུས་ལ་དགའ་ཞིང་དྲི་བཟང་སྟེན། །སྤྱོད་ལམ་རབ་ཞི་ཁྲོ་བ་མེད། །རྟག་ཏུ་སྔགས་བརྗོད་བརྩེ་སེམས་ཅན། །སྤྱན་རས་གཟིགས་

91-1-331b


དབང་ལ་ཆེར་དད། །གདུང་བག་གདོང་ལ་མཆི་མ་ཅན། །ལུང་ཐོབ་བླ་མར་རབ་དགའ་བའི། །སྐྱེས་མཆོག་དེ་ལ་རབ་དག་ཞིང༌། །འཇིག་རྟེན་སྐྱོང་གི་ལྷ་རྣམས་
དང༌། །འབྱུང་པོ་ལ་སོགས་སྨོས་ཅི་དགོས། །རྟག་པར་རང་གི་ཡིད་ལ་ནི། །སྙིང་པོ་གསང་སྔགས་བཅད་པར་བྱ། །ཉེ་བའི་སྙིང་པོ་ལུས་དག་པའི། །ལྷ་ཡང་
རང་ལ་ཉེ་བར་བྱེད། །རྩ་བའི་སྔགས་རྣམས་བརྗོད་མང་བ། །ཁྲི་དང་འབུམ་དང་ས་ཡ་དང༌། །ས་ཡ་གསུམ་དང་དྲུག་བརྗོད་དེ། །ཁ་ཅིག་ལ་ཡང་བཞི་དང་
ནི། །ལྔ་ཙམ་གྱིས་ནི་དེ་གྲུབ་ཡིན། །ལས་ལ་སྦྱར་བ་བདུན་དང་ནི། །བཅུ་བཞི་ཉི་ཤུ་རྩ་གཅིག་དང༌། །བརྒྱ་དང་དེ་བཞིན་སྟོང་གིས་རྫོགས། །དེ་མ་ཐག་
ཏུ་ཆུ་ཡིན་ཏེ། །ཅུང་ཟད་པ་ནི་མར་གྱིས་བྱ། །བརྟན་པར་འགྱུར་བ་ཀ་ར་སྟེ། །ཆེས་བརྟན་པ་ལ་སྲད་བུ་ཡིན། །སྨན་དང་སྔགས་ཀྱིས་སེལ་བྱེད་དེ། །རིལ་བུས་
རིང་དུ་སྐྱོང་བྱེད་ཡིན། །སྔགས་སྒྲུབ་པ་ལ་མི་མོས་པའོ། །མདུན་དུ་རྩོམ་ན་དེ་དག་རྣམས། །དེ་སྐད་གསུངས་པའི་དེ་མ་ཐག །རྡོ་རྗེ་སྙིང་པོ་ཉི་འོད་དང༌། །པད་
དཀར་རིན་ཆེན་སྙིང་པོ་དང༌། །པད་སྤྱན་གཟིགས་ཀྱི་སྙིང་པོ་དང༌། །ཡེ་ཤེས་དབང་ཕྱུག་པད་དབང་ཕྱུག །བྱང་ཆུབ་སེམས་དཔའ་ཆེན་པོ་རྣམས། །རང་

91-1-332a


རང་སྡེ་དཔུང་སྡེར་བཅས་པ། །འཁོར་གྱི་དཀྱིལ་འཁོར་ཆེན་པོ་རྣམས། །འཇིག་རྟེན་དབང་ལ་ཆེར་དམིགས་ནས། །མཆོད་པའི་
ཚོགས་རྣམས་བཀྲམ་བྱས་ཏེ། །རིན་ཆེན་རིགས་ལས་འཁྲུངས་པ་ཡིན། །མཆོད་པས་ནམ་མཁའ་གཏོས་པར་བཀང༌། །རོལ་མོ་དུ་མ་ལྷབ་ལྷུབ་དང༌། །
སིལ་སྙན་ལྷ་ཡི་ཚོགས་རྣམས་ཀྱིས། །སྤྲིན་མཛེས་ཚོགས་རྣམས་རབ་འཁྲིགས་ལྟར། །བཀོད་པ་མཐའ་ཡས་བཤམས་བྱས་ཏེ། །དེ་ནས་བྱང་ཆུབ་སེམས་
དཔའི་ཚོགས། །མགོན་གྱུར་ཡེ་ཤེས་མངའ་བ་རྣམས། །སྤྱན་རས་གཟིགས་དབང་གསུང་སྙན་ལ། །ཡི་རང་སྐྱེས་ནས་མཚན་ཆེན་བརྗོད། །སྤྱན་རས་
གཟིགས་དབང་མཆོག་བརྟན་ཆེ། །འཇིག་རྟེན་དབང་པོ་དབང་ཕྱུག་ཆེ། །པདྨ་སེམས་དཔའ་པད་འབྱུང་ཆེ། །རྡོ་རྗེ་ཆོས་ལ་ཕྱག་འཚལ་ལོ། །དག་པ་ཆེན་
པོ་ཆོས་རྒྱལ་གཙོ། །བློ་གྲོས་ཆེན་པོ་སེམས་དཔའ་ཆེ། །པདྨ་འཆད་དང་པདྨ་དཔལ། །པདྨའི་མགོན་ཁྱོད་ཕྱག་འཚལ་ལོ། །པདྨ་ལས་བྱུང་དམ་པའི་
ཡིད། །པདྨ་གསལ་མཛད་དགའ་མཛད་པོ། །པདྨའི་རྡོ་རྗེ་པདྨའི་སྐུ། །ཁྱོད་མཆོག་སྦྱིན་ལ་ཕྱག་འཚལ་ལོ། །སྣང་བ་ཀུན་ཆེན་ཐབས་པོ་ཆེ། །ཆེ་མཉམ་

91-1-332b


དགའ་བ་དགོངས་པ་ཆེ། །དཔའ་བོ་ཆེན་པོ་བརྟན་ཆེན་རྒྱལ། །བདེ་བ་ཆེན་པོ་ཁྱོད་ཕྱག་འཚལ། །བསམ་ཆེན་མཁྱེན་ཆེན་ཐེག་ཆེན་པོ། །རྣལ་འབྱོར་ཆེན་པོ་
མེས་ཆེན་པོ། །བདེ་སྩོལ་བདེ་མཛད་དགའ་མཛད་ཆེ། །པདྨ་རྒྱས་ཞལ་ཕྱག་འཚལ་ལོ། །ཆོས་མངའ་དོན་མངའ་པདྨ་རྒྱལ། །དག་པ་ཆོས་མངའ་ཆོས་མཆོག་
འཛིན། །རྨད་བྱུང་ཆེན་ལྡན་ཆོས་རབ་འཆང༌། །ཆོས་ཀྱི་ཚོགས་ཁྱོད་ཕྱག་འཚལ་ལོ། །སངས་རྒྱས་སེམས་དཔའ་མཆོག་སེམས་དཔའ། །རིན་ཆེན་སེམས་
དཔའ་ཆོས་སེམས་དཔའ། །དམ་ཚིག་སེམས་དཔའ་ལས་སེམས་དཔའ། །ཀུན་མཁྱེན་སེམས་དཔའ་ཁྱོད་ཕྱག་འཚལ། །འཇིག་རྟེན་དཔའ་བོ་དཔའ་བོ་
མཆོག །རྣམ་པར་གཟིགས་གཙོ་སྐྱོབ་མཛད་ཆེ། །འཇིག་རྟེན་གསལ་མཛད་འཇིག་རྟེན་དོན། །འཇིག་རྟེན་མགོན་ཁྱོད་ཕྱག་འཚལ་ལོ། །འཇིག་རྟེན་ཡི་
གེ་ཁ་དོག་ཆེ། །ཡི་གེ་ཆེ་མཚུངས་ཡིག་དྲུག་མཆོག །ཡི་གེའི་རང་བཞིན་ཡི་གེ་གཟིགས། །ཡི་གེ་འཁོར་ལོ་ཁྱོད་ཕྱག་འཚལ། །པདྨའི་ཕྱག་རྒྱ་པདྨའི་ལག །
ལེགས་སོ་སྦྱིན་མཛད་དབུགས་སྦྱིན་པའོ། །སངས་རྒྱས་ཚོགས་ཏེ་སངས་རྒྱས་ཆོས། །སངས་རྒྱས་ཆེ་ཁྱོད་ཕྱག་འཚལ་ལོ། །ཚད་མེད་ཆེ་སྐུ་སངས་རྒྱས་སྐུ།

91-1-333a


གཟུགས་བཟང་འཆང་ལྡན་རྡོ་རྗེ་གཟུགས། །གཟི་བརྗིད་ཆེ་མཆོག་ཆོས་སྣང་བ། །སྣད་བར་མཛད་ཁྱོད་ཕྱག་འཚལ་ལོ། །གཙོ་
མགོན་རྒྱལ་པོ་པདྨའི་དཔལ། །ཆོས་ཀྱི་དཔལ་མགོན་འདྲེན་མཛད་པ། །ཚངས་པའི་མགོན་ཆེན་ཁྱབ་འཇུག་མགོན། །ཚངས་པའི་སྲས་ཁྱོད་ཕྱག་
འཚལ་ལོ། །ཆེར་གསལ་གཙོ་བོ་སྣང་བ་མཆོག །འོད་ཆེན་མཛད་པ་རང་གསལ་མཛད། །སྣང་བ་ཆེན་པོ་ཀུན་གསལ་མགོན། །སྣང་བ་ཁྱོད་ལ་ཕྱག་
འཚལ་ལོ། །སངས་རྒྱས་སྤྱན་ཅན་སྤྱན་པོ་ཆེ། །ཆོས་ཀྱི་སྤྱན་ནི་གཟིགས་པ་ཆེ། །ཏིང་འཛིན་ཆེན་པོ་ཡེ་ཤེས་མཚོ། །རྡོ་རྗེ་སྤྱན་ཁྱོད་ཕྱག་འཚལ་ལོ། །
འདྲེན་པའི་གཙོ་བོ་དབང་སྒྱུར་གཙོ། །མཁས་པ་ཆེན་པོ་སངས་རྒྱས་སྲས། །རྒྱལ་ཐབས་བརྙེས་པ་ཁྱུ་མཆོག་ཆེ། །སངས་རྒྱས་དཔག་མེད་ཕྱག་འཚལ་
ལོ། །དྲག་པོ་ཆེན་པོ་རྟུལ་ཆེན་པོ། །ཧ་ལ་ཆེན་པོ་སེངྒེ་སྒྲ། །མགྲིན་སྔོན་གར་གྱི་དབང་ཕྱུག་གཙོ། །ཡེ་ཤེས་གཙུག་ཏོར་ཕྱག་འཚལ་ལོ། །དེ་ལྟར་མིང་
བརྒྱ་རྩ་བརྒྱད་གང༌། །འཆང་ལ་ནད་མེད་བ་གེགས་མེད་དེ། །དཔལ་འབྱོར་འཇིག་རྟེན་དབང་ཕྱུག་མཐོང༌། །ཡང་ཡང་ལྷར་སྐྱེ་མྱ་ངན་འདའ། །དེ་སྐད་

91-1-333b


གསུངས་ནས་བློ་ལྡན་རྣམས། །རང་རང་གདན་ལ་རྣམ་པར་འཁོད། །དེ་ཚེ་ཕྱོགས་བཅུ་རྣམ་པར་གཡོས། །བདུད་རིགས་ཐམས་ཅད་མོག་པོར་གྱུར། །དེ་ནས་
གཟུངས་ཀྱི་དབང་ཕྱུག་གིས། །བྱང་ཆུབ་སེམས་དཔའི་ཚོགས་རྣམས་ལ། །རྟོགས་པའི་ཡེ་ཤེས་ངོ་བོ་ཉིད། །ང་ཡི་མཚན་ཉིད་འདི་གསུངས་སོ། །ཀུན་ཏུ་
བཟང་པོ་སྤྱོད་ཚུལ་ཅན། །དཀར་ལམ་བཅུ་པ་རྣམས་སྤྲོ་བ། །སེམས་ཅན་གང་དུ་འདོད་སྦྱོར་བའི། །རིགས་ནི་རིགས་ཆེན་ཐམས་ཅད་པའོ། །ལུས་དག་ཡིད་
བཅུ་སྤྱོད་བཅུ་ནི། །རྒྱུན་མི་འཆད་དུ་སྦྱོར་མོད་ཀྱང༌། །རགས་པ་ཡི་ནི་གཟུགས་བརྙན་མཐུས། །སྔགས་སྦྱོར་གསང་སྔགས་འཛིན་པ་ཡི། །ལྷ་ལ་གོམས་པ་
ལྷ་མཐོང་ངམ། །མངོན་ཤེས་དང་པོ་སེམས་གསལ་བས། །མཁའ་མཉམ་སེམས་ཀྱི་རྫུ་འཕྲུལ་ཆེ། །སེམས་སྣང་རིག་པ་འཛིན་པའི་ས། །མཚན་མ་ཕྲ་མོ་
ལ་སོགས་པའི། །མངོན་ཤེས་འཇིག་རྟེན་གསལ་མཐོང་ས། །འཇིག་རྟེན་འདས་པའི་སྙིང་པོ་སྟེ། །བརྟན་པའི་ཡེ་ཤེས་ལས་བྱུང་བའོ། །དམ་ཚིག་སྡོམ་པ་
མཁའ་མཉམ་སྤྱོད། །སེམས་དང་སེམས་དཔའ་དབྱེར་མེད་དང༌། །ཞི་ལམ་སྒྲོ་སྐུར་ཆད་པ་དང༌། །སྡུག་བསྔལ་ཀུན་འབྱུང་འགོག་དང་ལམ། །བཞི་བཞི་ལྷུན་

91-1-334a


གྱིས་གྲུབ་པ་དང༌། །རྟེན་འབྲེལ་ཟབ་དོན་མངོན་གྱུར་པ། །འཇིག་རྟེན་འདས་པའི་རིགས་ཀུན་མཆོག །མཚན་མེད་ཏིང་འཛིན་ལ་
གནས་ནས། །རྩོལ་བཅས་གཞན་དོན་སྒྲུབ་པ་དང༌། །རྩོལ་མེད་ཤུགས་ཀྱིས་བདེ་འབྱུང་དང༌། །ངེས་ཚིག་ཆོས་དོན་སྤྲོས་པའི་མཐའ། །རྫུ་འཕྲུལ་དུ་མ་
སྤྱོད་ཡུལ་ལ། །རིགས་ཆེན་ཡོངས་སུ་གྲུབ་པའི་ས། །མཁའ་སྤྱོད་ཕུན་སུམ་ཚོགས་ལྡན་ཞིང༌། །སེམས་ཀྱི་སྣང་བ་དུ་མར་བསྒྱུར། །དངོས་རྣམས་སྤྲོས་
སྤངས་བསྡུ་སྤྱོད་པ། །རིག་འཛིན་ཕྱག་རྒྱ་ཆེན་པོ་ཡིས། །ཆོས་སྐུ་ཀུན་སྣང་ཀུན་ཏུ་འོད། །བདེ་སྐུར་སྣང་བ་པདྨའི་སྤྱན། །ཡི་གེ་འཁོར་ལོ་སྤྲུལ་ཚོགས་ཆེ། །
མཚོན་བྱ་མཚན་ཉིད་རྡོ་རྗེ་འཛིན། །ཟག་མེད་ཡེ་ཤེས་བླ་མའི་ས། །འདུ་འབྲལ་མེད་པའི་བདེ་ཆེན་ས། །དེ་ལྟར་དྲུག་ནི་སངས་རྒྱས་ཀྱི། །ས་ཆེན་བླ་མེད་
མཐར་གནས་སོ། །ངོ་བོ་སྤྲོས་མེད་ཆོས་སེམས་པ། །གསང་སྔགས་སྒྲུབ་པའི་རྒྱུ་གཅིག་གོ །སེམས་ཅན་སེམས་སྙོམས་བྱང་སེམས་འཛིན། །ངེས་པར་
སྒྲུབ་པའི་རྒྱུ་གཉིས་སོ། །སེམས་ཅན་མི་གཏོང་ཚུལ་ཁྲིམས་སྲུང༌། །སྔགས་དོན་མི་སྤོང་ཉིད་དང་གསུམ། །རང་གི་སྔགས་གྲུབ་གཞན་གྱི་སྔགས། །བར་

91-1-334b


མི་གཅོད་དང་འགྲོ་བ་ལ། །བྱམས་པ་སྒྲུབ་དང་སྙིང་རྗེ་སྒྲུབ། །སྒྲུབ་པར་བྱེད་པའི་རྒྱུ་བཞིའོ། །དབེན་པ་སྟེན་དང་འདུ་འཛི་སྤོང༌། །ཐོས་པ་བསམ་ཞིང་
དེ་དོན་སྤྱོད། །ཕྱི་རོལ་སྔགས་སྤོང་ཞེ་སྡང་སྐྱུང༌། །དེ་དག་སྔགས་སྒྲུབ་རྒྱུ་ལྔ་འོ། །དད་པ་འདུན་པ་གསོལ་བ་དང༌། །ཕྱི་ནང་སྔགས་ལ་མི་སྤྱོད་དང༌། །སྤྲོས་
མེད་སྟོན་པའི་གཞུང་འཇུག་དང༌། །ཐེག་ཆེན་མདོ་གཞུང་འཛིན་པ་དང༌། །སྔགས་གཞུང་ཚོལ་བ་མི་སྐྱོ་དང༌། །དགེ་སྤྱོད་བརྩོན་དང་དྲུག་པའོ། །བཟླས་དང་
སྦྱིན་སྲེག་མཆོག་གཏོར་བརྩོན། །ཕྱི་རོལ་བཀའ་ཐུབ་གདུང་མེད་དང༌། །སྣོད་བཅུད་འོག་མིན་གནས་ལྷ་དང༌། །བུ་མོ་ཕ་རོལ་ཕྱིན་ཡུལ་ལྷ། །འགྲོ་བ་མི་སླུ་
ཆོས་མི་འབྱེད། །ཐེག་དམན་མི་ལེན་པ་དང་བདུན། །ཉན་ཐོས་རང་རྒྱལ་བློ་ལྡན་དང༌། །རིག་འཛིན་རྫུ་འཕྲུལ་ཐེ་ཚོམ་མེད། །ལྷ་དང་བླ་མའི་བསྙེན་བཀུར་
དང༌། །དབང་བསྐུར་ལུང་ནོད་སྤྲོ་བ་དང༌། །སེར་སྣ་མེད་དང་གཏོང་ལ་དགའ། །གསང་བ་དགའ་ཞིང་མི་གཡེང་དང༌། །གཟི་བརྗིད་དབང་ཚེའི་ལུས་ཐོབ་
དང༌། །གྲགས་ཀུན་བློ་ལྡན་བརྒྱད་པོར་བལྟ། །སྐུར་བ་མེད་ཅིང་བདེན་པར་སྨྲ། །བག་ཡོད་ཚུལ་འཆོས་སྤངས་པ་སྟེ། །བརྒྱད་པ་དེ་ཡང་སྒྲུབ་པའི་རྒྱུ། །རྒྱུ་

91-1-335a


མེད་འབྲས་བུ་ག་ལ་སྲིད། །གང་ཞིག་ལྕགས་ཀྱུ་བཟུང་བས་གཉིས་རེ་ནས། །ཀླུ་ཕྲུག་འབུམ་ཕྲག་འདྲེན་ལྟར་དགེ་བའི་སེམས། །
ཀུན་སློང་བྱང་ཆུབ་རིན་ཆེན་ཐོབ་མཛད་རྒྱུ། །རྟག་པར་འཆང་ན་གནས་བསྒྱུར་བྱེད་པར་འགྱུར། །དེ་ནས་བཅོམ་ལྡན་ཐུབ་པ་ཆེས། །བློ་ལྡན་རྣམས་ལ་བཀའ་
སྩལ་པ། །ལེགས་སོ་ལེགས་སོ་སེམས་དཔའ་ཆེ། །གང་དག་དེ་དག་དེ་བཞིན་དུ། །བདེ་འདོད་རྣམ་པར་གཡེང་བ་དང༌། །དེས་ནི་སྡུག་བསྔལ་མྱ་ངན་
འདས། །གདུང་བ་ཆགས་སྡང་འཁྲུག་པ་དང༌། །དེས་ནི་ལོག་པའི་ཆོས་འདིར་ཡང༌། །དགེ་སྦྱོང་ལོག་ལྟས་ཚངས་པའི་གདོན། །སྔགས་ལོག་སྤྱོད་
བྱེད་རིག་འཛིན་གདོན། །གདུལ་དཀའ་དག་ལ་རྒྱུན་རིང་ངོ༌། །སྐྱེ་ངན་འཇིགས་ཕྱིར་བློ་ཟབ་སྤྱོད། །གང་གི་ཁྱིམ་ན་རྒྱུད་འདི་ཡོད། །བྲི་དང་བཀླག་དང་
མཆོད་པ་དང༌། །རིམ་གྲོ་ཆེད་དུ་གསལ་བྱེད་དང༌། །བཀྲ་ཤིས་ཚེ་རིང་དཔལ་འབྱོར་བསྐྱེད། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་
དང༌། བྱང་ཆུབ་སེམས་དཔའ་སེམས་དཔའ་ཆེན་པོའི་ཚོགས་དེ་དང༌། རིག་པའི་ལྷ་མོ་དང༌། ཁྲོ་བོ་དུ་མ་དང༌། ཉན་ཐོས་ཀྱི་ཚོགས་ཐམས་ཅད་

91-1-335b


དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་
པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་ལས། སྦྱོར་བ་སྣ་ཚོགས་ཀྱི་ལེའུ་སྟེ་བཅུ་གཉིས་པའོ།།    །།
འཕགས་པ་སྤྱན་རས་གཟིགས་དབང་ཕྱུག་གི་རྩ་བའི་རྒྱུད་ཀྱི་རྒྱལ་པོ་པདྨ་དྲ་བ་ཞེས་བྱ་བ་རྫོགས་སོ།།    །།རིག་པའི་འབྱུང་གནས་རིག་པའི་
འོད་ཟེར་གྱིས་ཤེས་རབ་པདྨ་རྒྱས་པའི་ཁ་ཚེའི་ཡུལ་བདུད་རྩིའི་འབྱུང་བའི་གཙུག་ལག་ཁང་ཆེན་པོར་པཎྜི་ཏ་ཆེན་པོ་སོ་མ་ཤྲཱི་བྷ་བྱ་ཞེས་བྱ་བ་དང༌། བོད་ཀྱི་ལོ་
ཙཱ་བ་སྐྱུ་ར་དགེ་སློང་ཚུལ་ཁྲིམས་འོད་ཟེར་གྱིས་བསྒྱུར་ཅིང་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་ཨ་མོ་གྷ་པཱ་ཥཱ་པཱ་ར་མི་ཏ་ཥ་ཊྤ་རི་པཱུ་ར་ཡ་ནཱ་མ་དྷཱ་ར་ནི།
བོད་སྐད་དུ། །འཕགས་པ་དོན་ཡོད་ཞགས་པའི་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་པ་ཞེས་བྱ་བའི་གཟུངས། སངས་རྒྱས་དང༌། བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དུས་གསུམ་དུ་གཤེགས་ཤིང་བཞུགས་པའི་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་


91-1-336a


ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་
ལོ། །ཨོཾ་ཨ་མོ་གྷ་པཱ་ཤ་མ་ཧཱ་དཱ་ནཱ་པཱ་ར་མི་ཏ་པ་རི་པཱུ་ར་ཡ་ཧཱུཾ། ད་ར་ད་ར། བི་བི་དྷ་ར། བི་ཙི་ཏྲཻཿསརྦ་ས་ཏྭཱཾ་ཨུ་པ་བྷོ་ག །སརྦ་ཏ་ཐཱ་ག་ཏ་མ་ཧཱ་དཱ་ན་པཱུ་ཛ་མེ་གྷ་པྲ་
བརྟ་ཡ། ཏ་ར་ཏ་ར། ཏཱ་ར་ཡ། མ་ཧཱ་པདྨ་མ་ཎི་ཧཱུཾ་ཕཊ་སྭཱ་ཧཱ། འདི་ནི་དོན་ཡོད་ཞགས་པའི་སྦྱིན་པའི་ཕ་རོལ་ཏུ་ཕྱིན་པའི་སྙིང་པོ་ཆེན་པོ་སྟེ། གང་གིས་
ཡུངས་འབྲུ་ཙམ་གྱི་སྦྱིན་པ་ཡང་བྱིན་ཏེ་དྲན་པ་ཙམ་གྱིས་ལན་བདུན་བཟླས་བརྗོད་བྱས་ན། མཆོད་སྦྱིན་ཆེན་པོ་རྣམ་པར་འཕྲུལ་པ་ཆེན་པོ་ཤིན་ཏུ་རྒྱས་པ་
ཆེན་པོའི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །དུས་གསུམ་གྱི་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་
སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་ཨ་མོ་གྷ་ཤཱི་ལ། སཾ་
བྷ་ར་སཾ་བྷ་ར། བྷ་ར་བྷ་ར། མ་ཧཱ་ཤུདྡྷ་ས་ཏྭཱ་པདྨ་བི་བྷུ་ཥི་ཏ། བྷུ་ཛ། དྷ་ར་དྷ་ར། ས་མནྟ་ཨ་ཝ་ལོ་ཀི་ཏེ་ཧཱུཾ་ཕཊ་སྭཱཧཱ། གཟུངས་འདི་གསོ་སྦྱོང་གི་ཡན་ལག་

91-1-336b


བརྒྱད་བཟུང་ནས་སྨྱུང་བར་གནས་པ་བྱས་ཏེ་མི་སྨྲ་བར་ལན་ཉི་ཤུ་རྩ་གཅིག་དུ་དྲན་པས་བརྗོད་པར་བྱའོ། །དེ་ནས་དོན་ཡོད་ཞགས་པའི་སྙིང་པོ་བཟླས་བརྗོད་བྱའོ། །
བཟླས་བརྗོད་བྱས་པ་ཙམ་གྱི་མོད་ལ་ཚུལ་ཁྲིམས་དག་པ་ཆེན་པོ་དང་ལྡན་པར་འགྱུར་རོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །
ཚུལ་ཁྲིམས་ཀྱི་དྲི་ཞིམ་པོ་མང་པོ་ལུས་ལ་འབྱུང་ཞིང་ཕྱོགས་བཅུའི་འཇིག་རྟེན་དུ་གྲགས་པར་འགྱུར་རོ། །གང་ཞིག་ཉི་མ་རེ་རེ་ཞིང་གཟུངས་འདི་དྲན་པར་
བྱེད་ན། དེ་ནི་རྟག་ཏུ་ཚུལ་ཁྲིམས་ཡོངས་སུ་དག་པར་འགྱུར་རོ། །དགེ་སློང་གང་ལ་ལ་ཞིག་ཚུལ་ཁྲིམས་ཞིག་ཅིང་ཉམས་པར་གྱུར་པས་སྨྱུང་བར་གནས་པ་
བྱས་ཏེ་གཟུངས་འདི་བཟླས་བརྗོད་པ་ཙམ་གྱི་མོད་ལ་ཚུལ་ཁྲིམས་ཡོངས་སུ་དག་པར་འགྱུར་ཞིང་ཚུལ་ཁྲིམས་མང་པོ་དང་ལྡན་པར་འགྱུར་རོ། །དུས་གསུམ་གྱི་
དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་
ཕྱུག་ལ་ཕྱག་འཚལ་ལོ། །ཨོཾ་ཨ་མོ་གྷ་ཀྵཱནྟི་སརྦ་བོ་དྷི་སཏྭ་ཀྵ་མི་ཎ། ཀྵ་ཎ་ཀྵ་ཎ། མ་ཧཱ་མཻ་ཏྲི་ཀ་རུ་ཎི། སརྦ་སཏྭཱ་བ་ཏ་ས་ལ། མ་ཧཱ་ཀཱ་རུ་ཎི་ཀ། སརྦ་སཏྭ་ཀྵི་མི་ཎ་


91-1-337a


ཧཱུཾ་ཕཊ་སྭཱཧཱ། གཟུངས་འདི་དྲན་པས་སེམས་ཅན་དུ་གྱུར་པ་ཐམས་ཅད་ལ་བཟོད་པ་དང༌། བཟོད་པ་ཆེན་པོ་དང༌། སྙིང་བརྩེ་བ་
དང༌། སྙིང་རྗེ་ཆེན་པོ་དང་ལྡན་པས་སེམས་ཀྱིས་མཉམ་པར་གནས་པ་དང༌། བྱོལ་སོང་གི་སྐྱེ་གནས་སུ་གཏོགས་པའི་རི་དྭགས་དང༌། བྱ་དང༌། ལྟོ་
འགྲོ་ལ་སོགས་པ་གང་དག་འདས་པ་གང་ཡིན་པ་དང༌། གནས་པ་གང་ཡིན་པ་དང༌། སྐྱེ་བར་འགྱུར་བ་གང་ཡིན་པ་དེ་དག་རྣམས་ལ་སྙིང་བརྩེ་བའི་
ཕྱིར་གང་ལ་ལ་ཞིག་གཟུངས་འདི་དྲན་པས་བཟོད་པའི་མཆོག་སྒོམ་པར་བྱེད་ན། དེ་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་ཐམས་
ཅད་ལས་ཡོངས་སུ་ཐར་པར་འགྱུར་ཞིང༌། སྐྱེ་བོའི་ཚོགས་མང་པོ་སྡུག་བསྔལ་ལ་གནས་པ་རྣམས་ལས་རྣམ་པར་གྲོལ་བར་འགྱུར་རོ། །ནམ་སངས་
རྒྱས་ཀྱི་ཞིང་ཡོངས་སུ་དག་པ་ལ་གནས་པར་གྱུར་གྱི་བར་དུ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །དུས་གསུམ་གྱི་དེ་བཞིན་
གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་

91-1-337b


དབང་ཕྱུག་ལ་ཕྱག་འཚལ་ལོ། །ཨོཾ་མ་ཧཱ་བཱིཪྱ་ཨ་མོ་གྷ་བི་ལོ་ཀི་ཏེ། བ་ར་བ་ར། དྲི་ཌྷ་བཱིཪྱ། མ་ཧཱ་བ་ལ། བ་ལ་བ་ལ། མ་ཧཱ་བོ་དྷྱཾ་ག །བ་ལ་བོ་དྷ་ནི་ཧཱུཾ་ཕཊ་སྭཱ་ཧཱ། གཟུངས་
འདི་དུས་རྟག་ཏུ་དྲན་པའམ། ཡོངས་སུ་དག་ཅིང་སྤྲོ་བའི་ཡིད་ཀྱིས་དྲན་པ་ཙམ་གྱི་མོད་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པར་འགྱུར་རོ། །གང་
འདི་ཡིད་ལ་བྱེད་པ་དང་ལྡན་པས་དགེ་བ་སྣ་འགའ་ཙམ་བྱས་པ་ཡང་དཔག་ཏུ་མེད་པ་བྱས་པར་འགྱུར་རོ། །སྟོབས་དང་ལྡན་པར་འགྱུར་རོ། །མྱུར་བར་འགྱུར་
རོ། །བྱང་ཆུབ་ཀྱི་སྙིང་པོ་ལ་འདུག་གི་བར་དུ་བརྩོན་འགྲུས་ཉམས་པར་མི་འགྱུར་རོ། །བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ནམ་ཡང་མི་འབྲལ་བར་འགྱུར།
བརྩོན་པ་ཆེན་པོར་འགྱུར་རོ། །དུས་གསུམ་གྱི་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་
ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་སརྦྦ་ཏ་ཐཱ་ག་ཏ་མ་ཧཱ་ཨ་མོ་གྷ་ཀཱ་རུ་ཎ་དྷྱ་ན་ས་མཱ་དྷི། སརྦྦ་བི་མོ་ཀྵ། ཨ་པྲ་
ཀམྤྱ་ཀ། །ཙུ་རུ་ཙུ་རུ་ཧཱུཾ་ཕཊ་སྭཱཧཱ། གཟུངས་འདི་འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་ཡིད་ལ་བྱེད་པས་རྩེ་གཅིག་ཏུ་དྲན་པར་བྱས་ན། དྲན་པ་ཙམ་

91-1-338a


གྱི་མོད་ལ་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །གཞན་ཡང་ཏིང་འཛིན་སྟོང་ཕྲག་བརྒྱ་སོ་སོར་
རབ་ཏུ་ཐོབ་པར་འགྱུར་རོ། །སངས་རྒྱས་ཀྱི་ཞིང་ཐམས་ཅད་དུ་ཞུགས་པར་འགྱུར་རོ། །བཟླས་བརྗོད་བྱས་པ་ཙམ་གྱི་མོད་ལ་ཏིང་ངེ་འཛིན་ཐམས་ཅད་ལ་དབང་
བྱེད་པར་འགྱུར་རོ། །དུས་གསུམ་གྱི་དེ་བཞིན་གཤེགས་པ་ཐམས་ཅད་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་
པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་ཨ་མོ་གྷ་མ་ཧཱ་པྲ་ཛྙཱ་པཱ་ར་མི་ཏ་ཨ་བ་བྷཱ་ས་སྭཱ་བྷཱ་བ་ས་མཾ་སྥ་ར་ཎ་བུདྡྷི། པྲ་ས་ར་པྲ་ས་ར།
ས་མནྟ་བུདྡྷི། ཨ་བ་ལོ་ཀི་ཏེ། བྷ་ག་ཝ་ན་པྲ་ཛྙཱ་ཨ་བ་ལོ་ཀི་ཏེ་ཙཀྵུ་ཥཱ་མ་ཧཱ་པྲ་ཛྙཱ་པ་ར་དཱ་མ་ཎི་མ་ཧཱ་པྲ་ཛྙཱ། པདྨ་དྷ་ར་ཎི། བྷུ་ཛེ་ཧཱུཾ་ཕཊ་སྭཱཧཱ། གཟུངས་འདི་དྲན་པ་
ཙམ་གྱི་མོད་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །ཐབས་དང་ཤེས་རབ་སྣ་ཚོགས་ཀྱི་དགེ་བའི་བློ་ཆེན་པོ་རབ་ཏུ་འཕེལ་བར་
འགྱུར་རོ། །རྟག་ཏུ་རྒྱུན་མི་འཆད་པར་ཕ་རོལ་ཏུ་ཕྱིན་པ་བཅུའི་བློ་དང་ལྡན་པར་འགྱུར་རོ། །ཕྱོགས་བཅུའི་དེ་བཞིན་གཤེགས་པ་ཐམས་ཅད་དང༌། འདས་

91-1-338b


པ་དང༌། མ་འོངས་པ་ན་འབྱུང་བར་འགྱུར་བའི་དེ་བཞིན་གཤེགས་པ་ཐམས་ཅད་ཡིད་ལ་བྱེད་ཅིང༌། སངས་རྒྱས་རྗེས་སུ་དྲན་པའི་ཤེས་རབ་ཀྱི་བློ་དང་རབ་ཏུ་
ལྡན་པར་འགྱུར་རོ། །ལན་འགའ་ཡང་ཕ་རོལ་ཏུ་ཕྱིན་པ་དྲུག་དང་འབྲལ་བར་མི་འགྱུར་རོ། །སྦྱིན་པ་དང༌། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་
དང༌། བསམ་གཏན་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ལས་ཡོངས་སུ་ཉམས་པར་མི་འགྱུར་རོ། །བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་
བར་དུ་ནམ་ཡང་རྨོངས་པར་མི་འགྱུར་རོ། །ཆོས་ཐམས་ཅད་ཀྱི་དེ་བཞིན་ཉིད་ལ་ཡང་དག་པར་རྗེས་སུ་སོང་བ་ཞེས་བྱ་བའི་དེ་ཁོ་ན་ཉིད་དང་རབ་ཏུ་ལྡན་པར་
འགྱུར་རོ། །བློ་གྲོས་དཔག་ཏུ་མེད་པ་དང་ལྡན་པ་ཕུན་སུམ་ཚོགས་པར་འགྱུར་རོ། །ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་རབ་ཏུ་དགོངས་པར་
འགྱུར་རོ། །བྱང་ཆུབ་སེམས་དཔའ་སེམས་དཔའ་ཐམས་ཅད་རྗེས་སུ་སེམས་པར་འགྱུར་རོ། །འཕགས་པ་དོན་ཡོད་པའི་ཞགས་པའི་ཕ་རོལ་ཏུ་ཕྱིན་པ་དྲུག་ཡོངས་
སུ་རྫོགས་པར་བྱེད་པའི་གཟུངས་ཆེན་པོ་རྫོགས་སོ།།    །།པཎྜི་ཏ་མཉྫུ་ཤྲཱི་ཝ་རྨ་དང༌། ལོཙྪ་བ་དགེ་སློང་བློ་ལྡན་ཤེས་རབ་ཀྱིས་བསྒྱུར་ཅིང་ཞུས་ཏེ་

91-1-339a


གཏན་ལ་ཕབ་པ། ལོཙྪ་བ་ཆོས་ཀྱི་ཤེས་རབ་ཀྱིས་ཀྱང་བསྒྱུར་ཏེ་གཏན་ལ་ཕབ་པའོ།།    །།བྱང་ཆུབ་སེམས་དཔའ་འཕགས་
པ་སྤྱན་རས་གཟིགས་དབང་ཕྱུག་ལག་པ་སྟོང་དང༌། མིག་སྟོང་དང་ལྡན་པའི་ཆོ་ག་ཞིབ་མོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཤཱཀྱ་ཐུབ་པ་རི་གྲུ་འཛིན་ན་བྱང་ཆུབ་སེམས་དཔའ་འཕགས་པ་སྤྱན་རས་
གཟིགས་དབང་ཕྱུག་གི་གནས་ན་རིན་པོ་ཆེ་བཀོད་པའི་འཁོར་གྱི་ཁྱམས་ན་བཞུགས་ཤིང༌། བཅོམ་ལྡན་འདས་རིན་པོ་ཆེའི་སེངྒེའི་ཁྲི་ལ་བཞུགས་ཏེ། ཁྲི་དེ་ནི་
རིན་པོ་ཆེའི་མཆོག་སྣ་ཚོགས་དུ་མས་སྤྲས་པ། རིན་པོ་ཆེ་སྣ་བདུན་གྱི་རྒྱལ་མཚན་རྣམས་ཀྱིས་ཡོངས་སུ་བརྩེགས་པ། ལྷའི་བ་དན་དབྱངས་པ་སྟེ། དེའི་
ཚེ་སངས་རྒྱས་བཅོམ་ལྡན་འདས་སེངྒེའི་ཁྲི་དེ་ཉིད་ལ་བཞུགས་ནས་འདི་སྙམ་དགོངས་ཏེ། ངས་བྱང་ཆུབ་སེམས་དཔའ་ཐམས་ཅད་འཛིན་པའི་གཟུངས་
བཤད་གོར་མ་ཆག་སྙམ་དུ་དགོངས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་དུ་མ་དང་ཐབས་ཅིག་ཏུ་བཞུགས་པ་ལ་འདི་ལྟ་སྟེ། བྱང་ཆུབ་སེམས་

91-1-339b


དཔའ་གཟུངས་ཀྱི་དབང་ཕྱུག་རྒྱལ་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རིན་པོ་ཆེའི་རྒྱལ་པོ་དང༌། བྱང་ཆུབ་སེམས་དཔའ་སྨན་གྱི་རྒྱལ་པོ་དང༌།
བྱང་ཆུབ་སེམས་དཔའ་སྨན་གྱི་སྡེ་དང༌། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དང༌། བྱང་ཆུབ་སེམས་དཔའ་མཐུ་ཆེན་ཐོབ་པ་དང༌།
བྱང་ཆུབ་སེམས་དཔའ་པདྨའི་སྤྱན་དང༌། བྱང་ཆུབ་སེམས་དཔའ་བཀོད་པ་ཆེན་པོ་དང༌། བྱང་ཆུབ་སེམས་དཔའ་རིན་པོ་ཆེའི་སྙིང་པོ་དང༌། བྱང་ཆུབ་སེམས་
དཔའ་དཔལ་གྱི་སྙིང་པོ་དང༌། བྱང་ཆུབ་སེམས་དཔའ་རྡོ་རྗེའི་སྙིང་པོ་དང༌། བྱང་ཆུབ་སེམས་དཔའ་ནམ་མཁའི་སྙིང་པོ་དང༌། བྱང་ཆུབ་སེམས་དཔའ་བྱམས་
པ་དང༌། བྱང་ཆུབ་སེམས་དཔའ་ཀུན་ཏུ་བཟང་པོ་དང༌། བྱང་ཆུབ་སེམས་དཔའ་འཇམ་དཔལ་ལ་སོགས་པ་བྱང་ཆུབ་སེམས་དཔའ་ཆེན་པོ་རྣམས་ཀྱང་དེ་བཞིན་
གཤེགས་པ་ཐམས་ཅད་ཀྱི་སྤྱི་བོ་ནས་དབང་བསྐུར་བ། ཆོས་ཀྱི་རྒྱལ་པོ་ཆེན་པོ་རྣམ་ཐོས་ཀྱི་སྲས་ཤ་སྟག་དང་ཐབས་ཅིག་གོ །འོད་སྲུང་ཆེན་པོ་ལ་སོགས་པ་
གང་དག་གིས་ཉན་ཐོས་དག་གི་ས་བཅུ་སྤྱད་པར་གྱུར་པ། ཉན་ཐོས་ཀྱི་དགེ་འདུན་དཔག་ཏུ་མེད་པ། གྲངས་མེད་པ། ཚངས་པ་དུང་ལ་སོགས་པ་ཚངས་རི་

91-1-340a


ཀྱི་ལྷའི་བུ་དུ་མ་དང༌། ལྷའི་བུ་ས་འཚོ་ལ་སོགས་པ་ལྷའི་བུ་དུ་མ་དང༌། རྒྱལ་པོ་ཆེན་པོ་བཞི་འཕགས་སྐྱེས་བོ་ལ་སོགས་པ་དུ་མ་དང་
ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་
པ་དུ་མ་དང༌། ཀླུའི་རྒྱལ་པོ་ནུས་པའི་དྲ་བ་ལ་སོགས་པ་ཀླུའི་རྒྱལ་པོ་དུ་མ་དང༌། ལྷའི་བུ་མོ་གཞོན་ནུའི་མིག་ལ་སོགས་པ་འདོད་པ་ན་སྤྱོད་པའི་ལྷ་དུ་མ་དང༌།
དགོན་པའི་ལྷ་དུ་མ་དང་ཡང་ཐབས་ཅིག་གོ །འབབ་ཆུ་དང༌། མཚོ་བྲན་དང༌། ཁྲོན་པ་དང༌། ཆུ་ཀླུང་དང༌། ཆུ་ཀླུང་ཆེན་པོ་དང༌། སྨན་དང༌། རྩྭ་དང༌། ཤིང་
གེལ་པ་དང༌། ནགས་ཚལ་དང༌། ནགས་ཁྲོད་དང༌། གཙུག་ལག་ཁང་དང༌། ཁྱིམ་དང༌། ཆུ་དང༌། མེ་དང༌། རྡུལ་གྱི་རི་དང༌། ས་དང༌། རྒྱལ་པོའི་ཁབ་
དང༌། མཆོད་རྟེན་དང༌། དྲི་གཙང་ཁང་ལ་སོགས་པ་ན་གནས་པའི་ལྷ་ཐམས་ཅད་ཀྱང་དེར་འདུས་སོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་
གཟིགས་དབང་ཕྱུག་འཁོར་ཆེན་པོ་དེའི་ནང་ན་འདུག་པས། རྫུ་འཕྲུལ་མངོན་པར་ཤེས་པའི་འོད་ཟེར་རྣམས་ཀྱིས་མ་ཚོར་བར་ཕྱོགས་བཅུའི་སངས་རྒྱས་ཀྱི་ཞིང་

91-1-340b


རྣམས་ཁྱབ་པར་སྣང་བར་བྱས་ཤིང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་གསེར་གྱི་ཁ་དོག་ལྟ་བུར་བྱས་སོ། །ལྷ་དང༌། ཀླུ་ཐམས་ཅད་
དང༌། ལྷ་མཆོག་ཐམས་ཅད་ཀྱི་ཁང་པ་དག་ཀྱང་ཁྲོལ་ཞེས་གཡོས་སོ། །ཆུ་ཀླུང་དང༌། ཆུ་ཀླུང་ཆེན་པོ་དང༌། རྒྱ་མཚོ་ཆེན་པོ་དང༌། རི་ཁོར་ཡུག་དང༌། རི་བོ་རི་རབ་
དང༌། རྡུལ་གྱི་རི་དང༌། རི་ནག་པོ་ཐམས་ཅད་ཀྱང་ཤིན་ཏུ་གཡོས་སོ། །ཟླ་བ་དང༌། ཉི་མ་དང༌། རིན་པོ་ཆེ་དང༌། མེ་དང༌། གཟའ་དང༌། སྒྱུ་སྐར་གྱི་འོད་ཀྱང་མོག་
མོག་པོར་བྱས་སོ། །བྱང་ཆུབ་སེམས་དཔའ་གཟུངས་ཀྱི་དབང་ཕྱུག་རྒྱལ་པོས་ལྟས་རྨད་དུ་བྱུང་བ་དེ་མཐོང་ནས་ལྟས་སྔོན་མ་མཐོང་བ་ལ་ཐེ་ཚོམ་སྐྱེས་ཏེ། དེ་སྟན་
ལས་ལངས་ཏེ་ཐལ་མོ་སྦྱར་ཏེ་རྫུ་འཕྲུལ་མངོན་པར་ཤེས་པའི་ལྟས་འདི་སུས་བགྱིས་ཞེས་སངས་རྒྱས་བཅོམ་ལྡན་འདས་ལ་ཚིགས་སུ་བཅད་པས་ཞུས་པ། དེང་
སུས་བྱང་ཆུབ་ཡང་དག་མཐར་ཐུག་གྱུར། །ཐམས་ཅད་ལྡན་པའི་འོད་ཟེར་སུ་ཡིས་བཏང༌། །འཇིག་རྟེན་མགོན་པོ་ཅི་སླད་ཕྱོགས་བཅུ་ཡི། །ཞིང་རྣམས་གསེར་མཆོག་
འདྲ་བར་གནས་པར་གྱུར། །སྟོང་གསུམ་འདི་ནི་ཅི་སླད་ཚིག་པ་འདྲ། །དེང་འདིར་སུ་ཞིག་གིས་ནི་དབང་ཐོབ་ལགས། །སྔོན་ཆད་མ་བྱུང་རྫུ་འཕྲུལ་སྟོབས་སུས་བསྟན།།

91-1-341a


སུ་ཡིས་འདིར་ནི་ཞིང་མང་གཡོས་པར་བགྱིས། །ཅི་སླད་ལྷ་དང་ཀླུ་རྣམས་ཁྱིམ་འཁྲུགས་ཤིང༌། །གཞལ་མེད་ཁང་མཆོག་དག་ཀྱང་རབ་
འགུལ་དང༌། །ཐམས་ཅད་སྐྲག་ནས་རྣམ་པར་བལྟ་ཞིང་མཆིས། །ཅི་ཡི་སླད་དུ་སྟོང་གསུམ་གཡོས་པ་དང༌། །གང་གིས་འཁོར་འདིར་ཐེ་ཚོམ་སྐྱེས་གྱུར་དེའི། །རྒྱུ་དང་
སུ་ཡི་མཐུ་ལགས་མ་འཚལ་ན། །ཅི་སླད་རྫུ་འཕྲུལ་མངོན་ཤེས་བསྟན་བགྱིས་པ། །རྒྱལ་བ་བྱམས་པའི་ཐུགས་ཅན་བཀའ་སྩལ་གསོལ། །བཅོམ་ལྡན་འདས་
ཀྱིས་བྱང་ཆུབ་སེམས་དཔའ་གཟུངས་ཀྱི་དབང་ཕྱུག་རྒྱལ་པོ་ལ་བཀའ་སྩལ་པ། ཀྱེ་རིགས་ཀྱི་བུ། ཁྱོད་ལ་སོགས་པ་འདི་ལྟར་ཤེས་པར་གྱིས་ཤིག །ད་ལྟར་འཁོར་
གྱི་དཀྱིལ་འཁོར་འདི་ན་བྱང་ཆུབ་སེམས་དཔའ་སེམས་དཔའ་ཆེན་པོ་མིང་འཕགས་པ་སྤྱན་རས་གཟིགས་དབང་ཕྱུག་ཅེས་བྱ་བ་ཞིག་ཡོད་དེ། འདི་ནི། བསྐལ་པ་དུ་
མ་ནས་འགྲོ་བའི་དོན་མཐར་ཕྱིན་པ། བྱམས་པ་དང༌། སྙིང་རྗེ་དང༌། ཐབས་ལ་མཁས་པ། བསྒོམས་པས་སྒྲུབ་པ་དང༌། གཟུངས་ཀྱི་སྒོ་རྣམས་ལ་ནུས་པ་དང་ལྡན་
པ་སྟེ། སེམས་ཅན་ཀྱི་ཁམས་ཐམས་ཅད་ལ་ཞི་བ་དང༌། བདེ་བར་འདོད་པས་རྫུ་འཕྲུལ་གྱི་སྟོབས་ཆེན་པོ་འདི་ཕྱུང་ངོ༌། །བཅོམ་ལྡན་འདས་ཀྱིས་དེ་སྐད་ཅེས་

91-1-341b


བཀའ་སྩལ་པ་དང༌། དེ་ནས་དེའི་ཚེ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་གོས་ལེགས་པར་བགོས་ནས་སངས་
རྒྱས་བཅོམ་ལྡན་འདས་ལ་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ལ་སྙིང་རྗེ་ཆེན་པོའི་རང་བཞིན་གྱི་གསང་སྔགས་སྙིང་
ལྟར་བཟུང་བ་མཆིས་ཏེ། སེམས་ཅན་གྱི་ཁམས་ཐམས་ཅད་ཀྱིས་ཕན་པ་དང༌། བདེ་བ་ཐོབ་པར་བགྱི་བ་དང༌། སྡིག་པའི་ལས་ཐམས་ཅད་དང༌། ལས་ལྕི་བ་རྣམས་
འབྱང་བར་བགྱི་བ་དང༌། བགེགས་དང་མི་ཁོམ་པ་རྣམས་ཡོངས་སུ་སྤང་བར་བགྱི་བ་དང༌། དགེ་བའི་ཕྱོགས་བསོད་ནམས་ཐམས་ཅད་འཕེལ་བར་བགྱི་བ་དང༌། དགེ་
བའི་རྩ་བའི་ས་བོན་ཐམས་ཅད་ཡོངས་སུ་རྫོགས་པར་བགྱི་བ་དང༌། འཇིགས་པ་དང༌། གནོད་པ་ཐམས་ཅད་ཡོངས་སུ་སྤང་བ་དང༌། མཆོག་ཐམས་ཅད་མྱུར་དུ་
ཡོངས་སུ་རྫོགས་པར་བགྱི་བའི་སླད་དུ་བདག་ད་དེ་བརྗོད་པར་འཚལ་ན། བཅོམ་ལྡན་འདས། ཐུགས་བརྩེ་བའི་སླད་དུ་ཐུགས་རྗེས་བདག་ལ་ངེས་པར་གནང་བར་
མཛད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཀྱེ་རིགས་ཀྱི་བུ་ཤིན་ཏུ་སྙིང་རྗེ་ཆེན་པོ་དང་ལྡན་པ་ཁྱོད། སེམས་ཅན་རྣམས་ལ་ཕན་པ་དང༌། བདེ་བའི་

91-1-342a


ཕྱིར་གསང་སྔགས་གང་བརྗོད་པར་འདོད་པ་འདི་ད་ལྟར་ལེགས་པར་ཁྱོད་ཀྱི་དུས་ལ་བབ་ཀྱི། མྱུར་དུ་སྨྲོས་ཤིག །སངས་རྒྱས་བཅོམ་
ལྡན་འདས་དང༌། དེ་བཞིན་དུ་སངས་རྒྱས་བཅོམ་ལྡན་འདས་ཐམས་ཅད་ཀྱང་རྗེས་སུ་ཐུགས་རང་ངོ༌། །སངས་རྒྱས་བཅོམ་ལྡན་འདས་ལ་བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་དྲན་པ་བསྐལ་པ་དུ་མ་འདས་པར་
གྱུར་པ་ན་འདིར་སངས་རྒྱས་བཅོམ་ལྡན་འདས་འོད་ཟེར་སྟོང་གི་རྒྱལ་པོ་དག་པར་གནས་པ་ཞེས་བགྱི་བ་བྱུང་སྟེ། སངས་རྒྱས་བཅོམ་ལྡན་འདས་འགྲོ་བའི་
བླ་མ་དེས་བདག་ལ་བྱམས་པས་དྲན་པར་བགྱི་བ་དང༌། སེམས་ཅན་ཐམས་ཅད་ལ་ཕན་པར་བགྱི་བའི་སླད་དུ། ཐུགས་རྗེ་ཆེན་པོས་སྙིང་ལྟ་བུ་འདི་ཡོངས་
སུ་རྫོགས་པ་དང༌། མི་ལྡོག་པ་དང༌། རྒྱས་པར་བཤད་དེ། གསེར་གྱི་ཁ་དོག་ལྟ་བུའི་ཕྱག་བདག་གི་མགོ་ལ་བཞག་ནས་འདི་སྐད་ཅེས། ཀྱེ་རིགས་ཀྱི་བུ་
ཁྱོད་ཀྱིས་མ་འོངས་པའི་སྡིག་པ་ཅན་གྱི་དུས་ཀྱི་སེམས་ཅན་ཐམས་ཅད་ལ་ཕན་པ་དང༌། བདེ་བ་ཆེན་པོ་བྱ་བའི་ཕྱིར་སྙིང་ལྟ་བུའི་སྔགས་འདི་ཟུངས་


91-1-342b


ཤིག །ཅེས་བཀའ་སྩལ་ཏོ། །བདག་ནི། དེའི་ཚེ་ཐོག་མ་ཉིད་དུ་ས་དད་པོ་ལ་གནས་པར་གྱུར་ཏོ། །འདི་ལྟར་བདག་གིས་གསང་སྔགས་འདི་ལན་གཅིག་ཐོས་པས་དེ་
ཉིད་ན་གནས་བཞིན་དུ་ས་བརྒྱད་པ་དེས་པར་རྟོགས་པར་གྱུར་ཏོ། །བདག་གིས་དེའི་ཚེ་སྙིང་ལ་བབ་པ་དང༌། དགའ་བ་དང༌། ཡིད་བདེ་བ་ཐོབ་ནས་དེ་ཉིད་དུ་བདག་
གིས་སྨོན་ལམ་འདི་སྐད་བཏབ་སྟེ། འདི་ལྟར་བདག་མ་འོངས་པའི་དུས་ན་སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། ཞི་བར་བགྱིད་ནུས་པར་འགྱུར་ཞེ་
ན། ད་ངེས་པར་བདག་གི་ལུས་ལ་ལག་པ་སྟོང་དང༌། མིག་སྟོང་ཡོངས་སུ་རྫོགས་པར་གྱུར་ཅིག་ཅེས་བགྱིས་པ་དང༌། སྨོན་ལམ་དེ་སྐད་བཏབ་མ་ཐག་ཏུ་དེ་ཉིད་
ན་མཆིས་བཞིན་དུ་ལག་པ་སྟོང་དང༌། མིག་སྟོང་ཡོངས་སུ་རྫོགས་པར་གྱུར་ཏོ། །ཕྱོགས་བཅུ་དག་ཏུ་ས་ཆེན་པོ་ཡང་རྣམ་པ་དྲུག་ཏུ་གཡོས་སོ། །ཕྱོགས་བཅུ་ནས་
སངས་རྒྱས་བཅོམ་ལྡན་འདས་ཐམས་ཅད་ཀྱིས་འོད་ཟེར་སྟོང་སྟོང་བདག་གི་སྟོང་དུ་བཀྱེ་ནས་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་པ་སྣང་བར་གྱུར་
ཏོ། །དེ་སླན་ཆད་སངས་རྒྱས་བཅོམ་ལྡན་འདས་དུ་མའི་འཁོར་གྱི་དཀྱིལ་འཁོར་རྣམས་སུ་ཡང་དང་ཡང་དུ་རྙེད་ཅིང་ཐོས་ཏེ། དེ་དག་གི་སྤྱན་སྔར་གཟུངས་སྔགས་

91-1-343a


འདི་བཟུང་ངོ༌། །ཡང་དགའ་བ་དང་མགུ་བ་དུ་མ་སྐྱེས་པར་གྱུར་ཏོ། །བདག་གིས་བསྐལ་པ་དུ་མར་སྐྱེ་བ་དང༌། འཆི་བ་ངེས་པར་རྟོགས་པ་
ཕྲ་མོ་ཐོབ་པར་གྱུར་ཏོ། །དེ་སླན་ཆད་རྟག་ཏུ་བརྗོད་ཅིང་བཟུང་སྟེ་བསྐྱུད་པར་མ་གྱུར་ཏོ། །གཟུངས་སྔགས་འདི་གཟུང་བའི་དོན་དུ་བདག་གང་དང་གང་དུ་སྐྱེས་པར་
རྟག་ཏུ་སངས་རྒྱས་བཅོམ་ལྡན་འདས་རྣམས་ཀྱི་སྤྱན་སྔར་པདྨ་ལས་བརྫུས་ཏེ་སྐྱེས་ནས་མའི་མངལ་དུ་སྐྱེ་བ་བཟུང་བར་མ་གྱུར་ཏོ། །དགེ་སློང་ངམ། དགེ་སློང་
མའམ། དགེ་བསྙེན་ནམ། དགེ་བསྙེན་མའམ། ཁྱེའུ་འམ། བུ་མོ་གང་ལ་ལ་ཞིག་བརྗོད་ཅིང་འཛིན་པར་འཚལ་བ་དེས་སེམས་ཅན་ཐམས་ཅད་ལ་བྱམས་
པའི་བསམ་པ་དང༌། སྙིང་རྗེའི་བསམ་པའི་སེམས་བསྐྱེད་པར་བགྱིའོ། །ཐོག་མར་བདག་བརྗོད་པའི་འོག་ཏུ་སྨོན་ལམ་ཆེན་པོ་འདི་སྐད་གདབ་པར་བགྱི་སྟེ།
བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་ཤེས་རབ་ཆེན་པོའི་མིང་ཐོབ་པར་གྱུར་ཅིག །བཙུན་པ་སྤྱན་རས་
གཟིགས་དབང་ཕྱུག་སྙིང་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་སེམས་ཅན་ཡོངས་སུ་སྐྱོབ་པར་གྱུར་ཅིག །བཙུན་པ་སྤྱན་རས་གཟིགས་དབང་

91-1-343b


ཕྱུག་སྙིང་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་ཐབས་ལ་མཁས་པ་ཐོབ་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཅན་ཁྱོད་
ལ་ཕྱག་འཚལ་ལོ། །བདག་ངེས་པར་ཤེས་རབ་ཀྱི་གྲུར་ཞུགས་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཅན་པོ་ཅན་ཁྱོད་ལ་ཕྱག་འཚལ་ལོ། །བདག་
ངེས་པར་མྱུར་དུ་མྱ་ངན་ལས་འདས་པའི་རི་ལ་འཛེག་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཆེན་པོ་ཅན་ཁྱོད་ལ་ཕྱག་འཚལ་ལོ། །བདག་ཚུལ་
ཁྲིམས་ཀྱི་རྐང་པ་དང་ལྡན་ཞིང་ལམ་མྱུར་དུ་ཐོབ་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཆེན་པོ་ཅན་ཁྱོད་ལ་ཕྱག་འཚལ་ལོ། །བདག་
ངེས་པར་མྱུར་དུ་མྱ་ངན་ལས་འདས་པའི་རི་ལ་འཛེག་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཅན་པོ་ཁྱོད་ལ་ཕྱག་འཚལ་ལོ། །བདག་
ངེས་པར་མྱུར་དུ་འདུས་མ་བྱས་ཀྱི་ཁྱིམ་དུ་འཇུག་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་སྙིང་རྗེ་ཅན་ཁྱོད་ལ་ཕྱག་འཚལ་ལོ། །བདག་མྱུར་དུ་
ཆོས་ཀྱི་སྐུ་དང་གཅིག་ཏུ་གྱུར་ཅིག །གང་གི་ཚེ་བདག་རལ་གྲིའི་རི་དེ་ལ་འགྲོ་བ་ན་རལ་གྲིའི་རི་དེ་བསྙིལ་ཞིང་ཞིག་པར་གྱུར་ཅིག །གང་གི་ཚེ་བདག་མེ་མ་མུར་གྱི་

91-1-344a


ནང་དུ་འགྲོ་བ་ན་མེ་མ་མུར་དེ་རང་མེད་པར་གྱུར་ཅིག །གང་གི་ཚེ་བདག་སེམས་ཅན་དམྱལ་བའི་ལམ་དུ་འགྲོ་བ་ན་སེམས་ཅན་དམྱལ་བ་
རྣམས་རང་བཞིན་གྱིས་སྟོང་པར་གྱུར་ཅིག །གང་གི་ཚེ་བདག་གཤིན་རྗེའི་འཇིག་རྟེན་དུ་འགྲོ་བ་ན་ཡི་དྭགས་རྣམས་རང་ཚིམ་པར་གྱུར་ཅིག །གང་གི་ཚེ་བདག་ལྷ་མ་
ཡིན་གྱི་གནས་སུ་འགྲོ་བ་ན་དེ་དག་གི་སེམས་རང་དུལ་བར་གྱུར་ཅིག །གང་གི་ཚེ་བདག་དུད་འགྲོ་རྣམས་སུ་འགྲོ་བ་ན་དེ་དག་ཡེ་ཤེས་ཆེན་པོའི་དེ་ཁོ་ན་རང་ཐོབ་
པར་གྱུར་ཅིག །ཅེས་དེ་ལྟར་སྨོན་ལམ་དེ་སྐད་བཏབ་ནས་དད་པ་ལྡན་ཞིང་སེམས་ཀྱིས་དྲན་པར་བགྱིས་ལ་བདག་གི་མིང་བརྗོད་པར་བགྱིའོ། །དེ་ནས་ཡང་བདག་
གི་སློབ་དཔོན་འདི་ལྟ་སྟེ། དེ་བཞིན་གཤེགས་པ་འོད་དཔག་མེད་རྟག་ཏུ་དྲན་པར་བགྱིའོ། །དེ་ནས་གསང་སྔགས་འདི་བརྗོད་པར་རིགས་སོ། །ནུབ་གཅིག་ལ་
འདི་ལན་ལྔ་བརྗོད་ན། བདག་ཉིད་ཀྱི་སྐྱེ་བ་དང༌། འཆི་བ་བསགས་པའི་ལས་ལྕི་བ་སྟོང་ཕྲག་བརྒྱ་དང༌། བྱེ་བ་སྟོང་ཕྲག་བཅུ་བསགས་པ་རྣམས་སྤོང་བར་
འགྱུར། བྱང་བར་འགྱུར་རོ། །ཡང་བཅོམ་ལྡན་འདས་ལ་གསོལ་པ། བཙུན་པ་བཅོམ་ལྡན་འདས། ལྷ་དང་མི་ཐམས་ཅད་སྙིང་རྗེ་ཆེན་པོའི་རང་བཞིན་གྱི་

91-1-344b


གཟུངས་སྔགས་ཀྱི་གཞི་འདི་ཇི་ལྟ་བ་བཞིན་དུ་བརྗོད་ཅིང་འཛིན་ན། གལ་ཏེ་དེ་དག་འགུམ་པའི་དུས་ཀྱི་ཚེ་ཕྱོགས་བཅུ་ནས་སངས་རྒྱས་བཅོམ་ལྡན་འདས་རྣམས་དེའི་
སྟེང་དུ་ཕྱག་རྐྱོང་ཞིང་འདི་སྐད་ཅེས། ཁྱོད་གང་དུ་སྐྱེ་བར་འདོད། གང་དང་གང་དུ་སྨོན་ལམ་བཏབ་པ་དེར་སོང་ཞིག་ཅེས་གསུང་ངོ༌། །ཡང་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། མིའམ་མི་མ་ལགས་པ་གང་ཞིག་སྙིང་རྗེ་ཆེན་པོའི་རང་བཞིན་གྱི་གསང་སྔགས་འདི་བརྗོད་ཅིང་འཛིན་
ལ། དེ་གལ་ཏེ་ངན་སོང་གསུམ་དུ་ལྷུང་བར་གྱུར་ན། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མ་གྱུར་
ཅིག །གང་ཞིག་གིས་གསང་སྔགས་འདི་བརྗོད་ཅིང་བཟུང་ལ་སངས་རྒྱས་བཅོམ་ལྡན་འདས་ཐམས་ཅད་ཀྱི་འཇིག་རྟེན་གྱི་ཁམས་སུ་སྐྱེ་བ་མ་ཐོབ་ན། བདག་
སངས་རྒྱས་སུ་མ་གྱུར་ཅིག །ཡང་སུ་ཞིག་གིས་གསང་སྔགས་འདི་བརྗོད་ཅིང་བཟུང་ལ། དེས་ཏིང་ངེ་འཛིན་དང༌། སོ་སོ་ཡང་དག་པར་རིག་པ་དུ་མ་མ་ཐོབ་ན།
བདག་སངས་རྒྱས་སུ་མ་གྱུར་ཅིག །ཡང་སུ་ཞིག་གིས་གསང་སྔགས་འདི་བརྗོད་ཅིང་བཟུང་ལ། ཚེ་གཅིག་གིས་ཡིད་ལ་བསམ་པ་ཐམས་ཅད་ཡོངས་སུ་མ་

91-1-345a


རྫོགས་པ། འདི་སྙིང་རྗེ་ཆེན་པོའི་རང་བཞིན་གྱི་སྙིང་པོ་ཞེས་བགྱི་བའི་མིང་ཐོབ་པར་མི་འགྱུར་རོ། །སུ་སྡིག་པ་བགྱིད་པ་དང༌། མ་དག་
པ་ནི། མ་གཏོགས་སོ། །བུད་མེད་སུ་ཞིག་བུད་མེད་ཀྱི་ཆོས་ལ་ཡིད་བྱུང་ནས་བདག་སྐྱེས་པར་གྱུར་ཅིག་ཅེས་འཚལ་ཏེ། སྙིང་རྗེ་ཆེན་པོའི་རང་བཞིན་གྱི་གཟུངས་
སྔགས་ཀྱི་གཞི་འདི་བརྗོད་ཅིང་བཟུང་ལ། དེ་བུད་མེད་ཀྱི་ལུས་ལས་མ་གྱུར་ཅིང་སྐྱེས་པའི་ལུས་མ་ཐོབ་ན། བདག་བྱང་ཆུབ་མངོན་པར་རྫོགས་པར་འཚང་རྒྱ་
བར་མ་གྱུར་ཅིག །གལ་ཏེ་འཛིན་པར་བགྱིད་པས་དེ་ལ་ཐེ་ཚོམ་ཅུང་ཟད་ཙམ་ཞིག་བགྱིས་ན། གདོན་མི་འཚལ་བར་ཡིད་ལ་བསམ་པ་བཞིན་དུ་མི་འགྲུབ་བོ། །
གང་གིས་དགེ་འདུན་གྱི་བཟའ་བ་དང༌། ཐུག་པ་དང༌། ནོར་དང༌། འབྲུ་འཕྲོག་གམ། ཆུང་གསན་ཏེ་གང་ལ་སངས་རྒྱས་སྟོང་གིས་བཤགས་སུ་གནང་བས་
བཤགས་སུ་ལགས་ཀྱང་བཤགས་པར་མ་གྱུར་ལ། གལ་ཏེ་གསང་སྔགས་འདི་བརྗོད་ཅིང་སྡིག་པ་ཐམས་ཅད་འབྱང་བར་མ་གྱུར་ན། །དེའི་སླད་དུ་དགེ་འདུན་
གྱི་རྫས་ཅི་སྤྱད་པ་དང༌། ཆུད་གསན་པ་དང༌། འཕྲོག་པ་དེས་ཕྱོགས་བཅུ་དག་ན་རབ་ཏུ་བྱུང་བ་ཐམས་ཅད་ཀྱི་སོ་སོའི་མདུན་དུ་མཆིས་ལ་བཤགས་ན། དེའི་

91-1-345b


ཚེ་དེའི་བཤགས་པར་འགྱུར་རོ། །གལ་ཏེ་དེ་ལྟར་གསང་སྔགས་འདི་བརྗོད་པར་གྱུར་ན། ཕྱོགས་བཅུ་དག་ཏུ་གཏོགས་པའི་རབ་ཏུ་བྱུང་བའི་འདུས་པ་རྣམས་དེ་ལ་
དབང་ཡིན་ནོ་ཞེས་སྨྲ་ཞིང༌། ལས་ཐམས་ཅད་ཀྱང་བཤགས་པར་ཆུད་པར་འགྱུར་རོ། །སྡིག་པ་བཅུ་པོ་ཐམས་ཅད་དང༌། མཚམས་མེད་པ་ལྔ་དང༌། འཕགས་པའི་
གང་ཟག་རྣམས་ལ་མི་སྙན་པ་བརྗོད་པ་དང༌། དམ་པའི་ཆོས་སྤོང་བ་དང༌། དུས་མ་ལགས་པར་ཟས་འཚལ་བ་དང༌། བསླབ་པ་ཉམས་པ་དང༌། མཆོད་རྟེན་དང༌། དགེ་
འདུན་གྱི་ཀུན་དགའ་ར་བ་དང༌། དགེ་འདུན་གྱི་རྫས་ཆུང་གཟོན་པ་དང༌། ཚུལ་ཁྲིམས་ཡོངས་སུ་དག་པར་གནས་པའི་སེམས་ཅན་རྣམས་ཀྱི་ཚུལ་ཁྲིམས་ཉམས་
པར་བགྱིད་པ་དང༌། དེ་ལ་སོགས་པའི་སྡིག་པའི་ལས་ཤིན་ཏུ་ལྕི་བ་ཐམས་ཅད་དང༌། སྡིག་པ་ཐམས་ཅད་མ་ལུས་པར་བྱང་བར་འགྱུར་རོ། །གང་ཐེ་ཚོམ་འཚལ་
བ་ནི། མ་གཏོགས་ཏེ། དེའི་སྡིག་པ་ཆུང་ངུ་དང༌། ལས་ཡང་པ་ཡང་འབྱང་བར་མི་འགྱུར་ན། ཤིན་ཏུ་ལྕི་བ་ལྟ་སྨོས་ཀྱང་ཅི་འཚལ། སྡིག་པ་ལས་ཤིན་ཏུ་ལྕི་བ་
རྣམས་བྱང་བར་མ་གྱུར་ཏུ་ལགས་ཀྱང༌། ཡུན་རིང་པོ་ཞིག་ན་སངས་རྒྱས་ཀྱི་རྒྱུར་འགྱུར་བར་བགྱིད་ནུས་པར་འགྱུར་རོ། །ཡང་འདི་སྐད་ཅེས་གསོལ་ཏོ། །བཙུན་པ་བཅོམ་

91-1-346a


ལྡན་འདས། གལ་ཏེ་མི་འམ། མི་མ་ལགས་པ་ཞིག་གིས་སྙིང་རྗེ་ཆེན་པོའི་རང་བཞིན་གྱི་སྙིང་པོ་འདི་བརྗོད་པར་གྱུར་ན། དེ་སྐྱེ་བ་བཟང་
པོ་རྣམ་པ་བཅོ་ལྔ་ཐོབ་པར་འགྱུར་རོ། །གཤིས་ངན་དུ་འགུམ་པ་རྣམ་པ་བཅོ་ལྔ་ནི། མྱོང་བར་མི་འགྱུར་ཏེ། བཅོ་ལྔ་གང་ཞེ་ན། དང་པོ་ནི། གང་ལྟོགས་པས་སྡུག་
བསྔལ་ཏེ་འགུམ་པར་མི་འགྱུར་བའོ། །གཉིས་པ་ནི། གང་ཆད་པ་ངན་པས་བཅད་པའི་ཚོར་བས་ཉམ་ཐག་པའི་གནོད་པ་དག་གིས་འགུམ་པར་མི་འགྱུར་
བའོ། །གསུམ་པ་ནི། དགྲ་དང༌། འཁོན་མཆིས་པ་དང༌། ཕྱིར་ཟློག་པ་རྣམས་ཀྱི་དུག་དང༌། མཚོན་གྱིས་འགུམ་པར་མི་འགྱུར་བའོ། །བཞི་པ་ནི། གང་
དམག་གི་གཡུལ་འགྱེད་པར་ཞུགས་པའི་ཚེ་འགུམ་པར་མི་འགྱུར་བའོ། །ལྔ་པ་ནི། གང་སྟག་དང༌། སྤྱང་ཀི་ལ་སོགས་པ་གཅན་གཟན་མ་རུངས་པ་
རྣམས་ཀྱིས་བསད་པས་འགུམ་པར་མི་འགྱུར་བའོ། །དྲུག་པ་ནི། གང་སྤྲུལ་གདུག་པ་དང༌། རྩངས་པ་དང༌། སྲོག་ཆགས་ཨུ་ཙི་ལི་གས་ཟིན་ནས་འགུམ་
པར་མི་འགྱུར་བའོ། །བདུན་པ་ནི། གང་མེ་དང༌། ཆུས་འགུམ་པར་མི་འགྱུར་བའོ། །བརྒྱད་པ་ནི། གང་དུག་ཏུ་འགྱུར་རོ་འཚལ་བས་འགུམ་པར་མི་འགྱུར་

91-1-346b


བའོ། །དགུ་པ་ནི། གང་སྲོག་ཆགས་སྣ་ཚོགས་ཀྱི་དུག་གིས་འགུམ་པར་མི་འགྱུར་རོ། །བཅུ་པ་ནི། གང་རྨོངས་པ་དང༌། རྣམ་པར་གཡེང་བ་དང༌། བརྗེད་པ་དང༌།
ཉལ་བས་འགུམ་པར་མི་འགྱུར་བའོ། །བཅུ་གཅིག་པ་ནི། གངས་རི་དང༌། ཤིང་དང༌། གཡང་ས་དང༌། གད་པ་ལས་ལྷུང་བས་འགུམ་པར་མི་འགྱུར་རོ། །བཅུ་
གཉིས་པ་ནི། གང་བྱད་ཀྱིས་འགུམ་པར་མི་འགྱུར་རོ། །བཅུ་གསུམ་པ་ནི། གང་དག་ལྷ་གཡོན་ཅན་རྣམས་དང༌། འབྱུང་པོ་སྡིག་པ་ཅན་རྣམས་ཀྱིས་གླགས་
བལྟས་པས་འགུམ་པར་མི་འགྱུར་བའོ། །བཅུ་བཞི་པ་ནི། གང་གསོར་མི་རུང་བའི་ནད་རྣམས་ཀྱིས་བཏབ་ནས་འགུམ་པར་མི་འགྱུར་རོ། །བཅོ་ལྔ་པ་ནི། གང་བདག་
ལ་བདག་གསོད་པས་འགུམ་པར་མི་འགྱུར་བ་སྟེ། གང་སྙིང་རྗེ་ཆེན་པོའི་རང་བཞིན་ཅན་ཏེ། གང་སྙིང་རྗེ་ཆེན་པོའི་རང་བཞིན་གྱི་སྙིང་པོ་འདི་བརྗོད་ཅིང་འཛིན་པ་དེ་
ལ་གཤིས་ངན་དུ་འགུམ་པ་རྣམ་པ་བཅོ་ལྔ་འབྱུང་བར་མི་འགྱུར་རོ། །སྐྱེ་བ་བཟང་པོ་རྣམ་པ་བཅོ་ལྔ་ཡང་ཐོབ་པར་འགྱུར་ཏེ། དང་པོ་ནི། གང་དང་གང་དུ་སྐྱེ་བ་
ཐམས་ཅད་དུ་ཆོས་དང་མཐུན་པའི་རྒྱལ་པོ་རྣམས་དང་ཕྲད་པར་འགྱུར་བའོ། །གཉིས་པ་ནི། གང་འཕགས་པའི་ཡུལ་དུ་སྐྱེ་བ་ཐོབ་པར་འགྱུར་བའོ། །གསུམ་པ་

91-1-347a


ནི། དུས་བཟང་པོ་དང་ཕྲད་པར་འགྱུར་བའོ། །བཞི་པ་ནི། གང་རྟག་ཏུ་དགེ་བའི་བཤེས་གཉེན་རྣམས་དང་ཕྲད་པར་འགྱུར་བའོ། །ལྔ་
པ་ནི། གང་དབང་པོ་མཐའ་དག་ཚང་བའི་ལུས་འཐོབ་པར་འགྱུར་བའོ། །དྲུག་པ་ནི། གང་དགེ་བའི་ཕྱོགས་ལ་སེམས་ཡོངས་སུ་སྨིན་པར་འགྱུར་བའོ། །བདུན་
པ་ནི། གང་ཚུལ་ཁྲིམས་ཉམས་པར་མི་འགྱུར་བའོ། །བརྒྱད་པ་ནི། གང་གཉེན་པོ་ཤེས་རྣམས་དང༌། བྲན་གཡོག་རྣམས་ཀྱི་བྱེ་བྲག་ཤེས་ཤིང་མཐུན་པར་
འགྱུར་བའོ། །དགུ་པ་ནི། གང་ཡོ་བྱད་དང༌། ནོར་དང༌། ཟས་རྟག་ཏུ་རྒྱུན་མི་འཆད་པར་རྙེད་པར་འགྱུར་བའོ། །བཅུ་པ་ནི། གང་གཞན་གྱིས་གོ་འཕང་བསྟོད་
པ་དང༌། མཆོད་པ་དང༌། བཀུར་སྟི་རྙེད་པར་འགྱུར་བའོ། །བཅུ་གཅིག་པ་ནི། གང་ནོར་དང༌། ཡོ་བྱད་མི་འཕྲོག་པར་འགྱུར་བའོ། །བཅུ་གཉིས་པ་ནི། གང་
བསམ་པ་སེམས་དང་མཐུན་པར་འགྱུར་བའོ། །བཅུ་གསུམ་པ་ནི། གང་ལྷ་དང༌། ཀླུ་དང༌། ལྷ་མ་ཡིན་རྣམས་ཀྱིས་ཀྱང་རྟག་ཏུ་སྲུང་བར་འགྱུར་བའོ། །བཅུ་
བཞི་པ་ནི། གང་སངས་རྒྱས་བཅོམ་ལྡན་འདས་རྣམས་མཐོང་ཞིང་ཆོས་ཀྱང་ཐོབ་པར་འགྱུར་བའོ། །བཅོ་ལྔ་པ་ནི། གང་ཆོས་ཐོས་པ་དང༌། དོན་ཟབ་མོ་ཤེས་

91-1-347b


རབ་ཀྱིས་རྟོགས་པར་འགྱུར་བ་སྟེ། གང་ལ་ལ་ཞིག་སྙིང་རྗེ་ཆེན་པོའི་རང་བཞིན་གྱི་སྙིང་པོ་འདི་བརྗོད་ཅིང་འཛིན་པ་དེས་གོང་དུ་སྨོས་པ་སྐྱེ་བ་རྣམ་པ་བཅོ་ལྔ་པོ་དེ་
དག་འཐོབ་པར་འགྱུར་རོ། །དེའི་སླད་དུ་ལྷ་དང་མི་ཐམས་ཅད་ཀྱིས་རྟག་ཏུ་བརྗོད་ཅིང་གཟུང་བར་བགྱི་སྟེ། དེ་ལ་སྐྱོ་བ་བསྐྱེད་པར་མི་བགྱིའོ། །དེ་ནས་བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཚིག་དེ་སྐད་སྨྲས་ནས་དེའི་རྗེས་ལ་འཁོར་མང་པོའི་དབུས་དེ་ཉིད་དུ་འདུག་སྟེ་ལག་པ་གཉིས་མཉམ་པར་
ཐལ་མོ་སྦྱར་ནས་སེམས་ཅན་ཐམས་ཅད་ལ་སྙིང་རྗེ་ཆེན་པོའི་སེམས་བསྐྱེད་དེ་འཛུམ་པའི་བཞིན་རྒྱས་པར་བྱས་ནས་རྒྱས་པ་ཆེན་པོ་ཀུན་ནས་ཡོངས་སུ་རྫོགས་
པ་ཐོགས་པ་མེད་པ་སྙིང་རྗེ་ཆེན་པོའི་རང་བཞིན་གྱི་སྙིང་པོ་གཟུངས་སྔགས་ཆེན་པོ་གཞི་མཛེས་པ་འདི་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་
ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་སརྦ་བནྡྷ་ན་ཙྪེ་ད་ན་ཀཱ་ར་ཡ། སརྦ་པཱ་པ་ས་མུ་དྲོ་ཙྪོ་ཥ་ཎ་ཀ་རཱ་ཡ། སརྦ་བྱཱ་དྷི་པྲ་
ཤ་མ་ན་ཀ་རཱ་ཡ། སརྦ་ཨི་ཊྱུ་པ་དྲ་བ་བེ་ནཱ་ཤ་ན་ཀ་རཱ་ཡ། སརྦ་བྷ་ཡེ་ཥུ་ཏཱ་ར་ཎཱ་ཀ་རཱ་ཡ། ཏ་སྱ་ན་མ་སྐྲི་ཏྭཱ། ཨི་དཾ་ཨཱཪྱ་ཨ་བ་ལོ་ཀི་ཏེ་ཤྭ་རཱ། ཏ་བ་ནཱི་ལ་ཀཎྛ་ན་


91-1-348a


མ་པ་ར་མ་ཧྲི་ད་ཡ། མཱ་བརྟ་ཡི་ཥྱ་མི་སརྦ་ཨརྠ་སཱ་དྷ་ནཱཾ། ཤུ་བྷ་ཙེ་ཏ་ནཱཾ། སརྦ་ས་ཏྭཱ་ནཾ། པཱ་པ་མཱ་རྒ་བི་ཤི་དྷ་ན། ཏདྱ་ཐཱ། ཨཱ་བ་ལོ་ཀི།
ལོ་ཀ་མ་ཏི། ལོ་ཀ་ག་ཏི། ཨེ་ཧྱེ་ཧི་མ་ཧཱ་བོ་དྷི་སཏྭཱ་ཧེ་བོ་ཤི་ས་ཏྭཱ། ཧེ་མ་ཧཱ་བོ་དྷི་ས་ཏྭཱ། ཧེ་ཕྲྀ་ཡ་བོ་དྷི་སཏྭཱ། ཧེ་མ་ཧཱ་ཀཱ་རུ་ཎི་ཀ། སྨ་ར་ཧྲཱྀ་ད་ཡཾ་ཨེ་ཧྱེ་ཧི། ཨཱརྱཱ་བ་
ལོ་ཀི་ཏེ་ཤྭ་རཱ་ཡ། པ་ར་མ་མེ་ཏྲཱི་ཙི་ཏྟ་ཀཱ་རུ་ཎི་ཀ། ཀུ་རུ་ཀུ་རུ་ཀརྨ། སཱ་དྷ་ཡ་སཱ་དྷ་ཡ་བི་དྱཱཾ། དེ་ཧི་དེ་ཧི། མེ་ཨ་རཾ་ག་མཾ་ག་མཾ་ག་མ་སིངྡྷ་ཡོ་གཱི་ཤྭ་ར། དུ་ཧུ་
དུ་ཧུ་མ་ཧཱ་བཱིཪྱནྟེ། དྷ་ར་དྷ་ར། དྷཱ་རཱ་ཎི་ཤྭ་ར། ཛྭ་ལ་ཛྭ་ལ། བི་མ་ལ་མཱུ་རྟ། ཨཱཪྱ་ཨ་པ་ལོ་ཀི་ཏེ་ཤྭ་ར། ཀྲིཥྞ་ཛི་ན་ཛ་ཊཱ་མུ་ཀུ་ཊཱ། ཨ་ལཾ་ཀྲྀ་ཏི། ཤ་རཱི་ར་ལ་མྦ།
པྲ་ལམྦ་པྲ་ལམྦ། མ་ཧཱ་སིངྡྷ་ཤུདྡྷ་དྷ་ར། བ་ལ་བ་ལ། མ་ཧཱ་བ་ལ། མ་ལ་མ་ལ། མ་ཧཱ་མ་ལ། ཛྭ་ལ་ཛྭ་ལ།མ་ཧཱ་ཛྭ་ལ། ཀྲྀཥྞ་པ་ཀྵ། ཀྲྀ་ཥྞ་པ་རྞ། ཀྲྀཥྞ་པ་ཤ།
ནིརྒྷཱ་ཏ་ན། ཧེ་པདྨ་ཧསྟ། ཛ་ཡ་ཀ་རཱ། ནི་ཤཱ་ཙ་རེ་ཤྭ་ར། ཀྲྀཥྞ་སརྦ་ཀྲྀ་ཏ་ཡ་ཛྙོ་བ་བཱི་ཏ།ཨེ་ཧྱེ་ཧི་མ་ཧཱ་བཱི་ར། མ་ཧཱ་བ་ར་མ་ཧཱ་བ་ར། ཧ་མུ་ཁ་ཏྲི་གུ་ར་ཧ་ཧ་ནེ་ཤྭ་ར།
ནཱ་རཱ་ཡ་ཎ་རཱུ་པ། པ་ལ་བེ་ག་དྷ་རི། ཧེ་ནཱི་ལ་ཀཎྛ། ཨེ་ཧྱེ་ཧི་མ་ཧཱ། ཧ་ལ་ཧ་ལ། པོ་ཥ་ནི་རྫི་ཏ་ལོ་ཀ་སྱ་རཱ་ག་བི་ཥ་ན་ཤ་ན། དྭེ་ཥ་བི་ཥ་བི་ནཱ་ཥ་ན། མོ་ཧ་བི་ཥ་


91-1-348b


བི་ནཱ་ཤ་ན། ནིར་མོཀྵ་ཎ་ཧུ་ལུ་ཧུ་ལུ། མུཉྩ་མུཉྩ། མུ་ཧུ་མུ་ཧུ། ཧ་ལཱ་ཧ་ར། མ་ཧཱ་པདྨ་ནཱ་བྷཱི། ས་ར་ས་ར། སི་རི་སི་རི། སུ་རུ་སུ་རུ། བུདྡྷྱ། བོ་དྷ་ཡ་བོ་དྷ་ཡ། བོ་
དྷ་ཡཱ་མི། ཏ་བ་ནི་ལ་ཀཎྠ། ཨེ་ཧྱེ་ཧི། བཱ་མསྠི་ཏེ། མ་ཧཱ་སིངྷ་མུ་ཁ། ཧ་ས་ཧ་ས། མུཉྩ་མུཉྩ། མ་ཧཱ་ཊྚ་ཊྚ་ནི་རྞ་དེ་ནི། ཨེ་ཧྱེ་ཧི་བྷོ་བྷོ་མ་ཧཱ་སིངྡྷ་ཡོ་གི་ཤྭ་ར། བནྡྷ་
བནྡྷ། བ་ཙ་ན་སཱ་དྷ་ཡ། སཱ་དྷ་ཡ་བིདྱ་ན། སྨ་ར་སྨ་ར་སྟཾ། ཧེ་བྷ་ག་ཝཱ་ན། ལོ་ཀི་བི་ལོ་ཀི་སྟཾ། ཏ་ཐཱ་ག་ཏཱ། དེ་ཧི་དེ་ཧི། མེ་ད་ར་ཤ་ནཾ། ཀཱ་མ་སྱ་དར་ཤ་ནཾ། པྲ་སཱ་དྷ་
ཡ་མེ་སྭཱ་ཧཱ། སིངྡྷ་ཡ་སྭཱ་ཧཱ། མ་ཧཱ་སིངྡྷཱ་ཡ་སྭཱ་ཧཱ། སིངྡྷ་ཡོ་གི་ཤྭ་རཱ་ཡ་སྭཱ་ཧཱ། ནཱི་ལ་ཀཎྛཱ་ཡ་སྭཱ་ཧཱ། བ་རཱ་ཧ་མུ་ཁཱ་ཡ་སྭཱ་ཧཱ། སཾ་ཧཱ་མུ་ཁཱ་ཡ་སྭཱ་ཧཱ། མ་ཧཱ་ན་ར་སིཾ་ཧ་མུ་
ཁཱ་ཡ་སྭཱ་ཧཱ། བཛྲ་ཧ་སྟཱ་ཡ་སྭཱཧཱ། མ་ཧཱ་བཛྲ་ཧསྟཱ་ཡ་སྭཱ་ཧཱ། སིངྡྷ་བིདྱ་དྷ་རཱ་ཡ་སྭཱཧཱ། མ་ཧཱ་སིདྡྷ་བི་དྱ་དྷ་རཱ་ཡ་སྭཱཧཱ། པདྨ་ཧ་སྟཱ་ཡ་སྭཱ་ཧཱ། མ་ཧཱ་པདྨ་ཧ་སྟཱ་ཡ་སྭཱཧཱ། ཀྲྀཥྞ་
སརྦ་ཀྲི་ཏ་ཡ་ཛྙོ་པ་བཱི་ཏཱ་ཡ་སྭཱཧཱ། མ་ཧཱ་མཱ་ལཱ་མ་ཀུ་ཊཱ་དྷ་ར་ཡ་སྭཱཧཱ། ཙ་བཱ་ཡུ་དྷ་དྷ་རཱ་ཡ་སྭཱཧཱ། ཤང་ཁ་ཤབྡ་ན་རྣཱི་ད་ན་ཀ་རཱ་ཡ་སྭཱཧཱ། བོ་དྷ་ན་ཀ་རཱ་ཡ་སྭཱཧཱ། བཱ་མསྠཾ་
ཏ་སྐནྡྷ་དེ་ཤ་ཀྲྀཥྞཱ་ཛི་ན་ཡ་སྭཱཧཱ། བཱ་མ་ཧཱ་ཧ་སྟ་བྱཱ་གྷྲ་ཙ་རྨ་ཎི་བཱ་ས་ཎཱ་ཡ་སྭཱཧཱ། ལོ་ཀེ་ཤྭ་རཱ་ཡ་སྭཱ་ཧཱ། མ་ཧཱ་ལོ་ཀེ་ཤྭ་རཱ་ཡ་སྭཱཧཱ། སརྦ་སིདྡྷེ་ཤྭ་རཱ་ཡ་སྭཱཧཱ། ར་ཀྵ་རཀྵ་མཾ་


91-1-349a


སྭཱཧཱ། ཀུ་རུ་རཀྵ་མཱ་རྟི་ནཱཾ་སྭཱཧཱ། ན་མོ་བྷ་ག་བ་ཏེ། ན་མ་ཨཪྱ་ཨ་པ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་རུ་
ཎི་ཀཱ་ཡ། སིངྡྷྱ་ནྟུ་མེ། མནྟ་པ་དཱ་ནི་སྭཱཧཱ། ཨོཾ་ཧྲཱིཿཏྲཻ་ལོ་ཀྱ་བི་ཛ་ཡ། ཨ་མོ་གྷ་པཱ་ཤ། ཨ་པྲ་ཏི་ཧ་ཏ་ཧྲཱིཿཧ་ཧཱུཾ་ཕཊ་སྭཱཧཱ། དེ་ནས་བྱང་ཆུབ་སེམས་དཔའ་
འཕགས་པ་སྤྱན་རས་གཟིགས་དབང་ཕྱུག་གིས་སྙིང་པོ་འདི་བརྗོད་ནས་ས་ཆེན་པོ་ནི། རྣམ་པ་དྲུག་ཏུ་གཡོས་སོ། །རབ་ཏུ་གཡོས་སོ། །འགུལ་ལོ། །འུར་
འུར་རོ། །བར་སྣང་ལས་རིན་པོ་ཆེ་དང་འདྲེས་པའི་མེ་ཏོག་གི་ཆར་མངོན་པར་བབ་བོ། །ཕྱོགས་བཅུའི་སངས་རྒྱས་བཅོམ་ལྡན་འདས་ཐམས་ཅད་རྗེས་སུ་
ཐུགས་རང་ངོ༌། །བདུད་དང༌། གཞན་མུ་སྟེགས་ཐམས་ཅད་སྡངས་སྐྲག་སྟེ་སྤུ་ཟིང་ཞེས་བྱེད་པར་གྱུར་ཏོ། །འཁོར་དེ་ཐམས་ཅད་ནི། སོ་སོར་འབྲས་བུ་ཐོབ་
སྟེ། རྒྱུན་དུ་ཞུགས་པའི་འབྲས་བུ་དང༌། ལན་གཅིག་ཕྱིར་འོང་བ་དང༌། ཕྱིར་མི་འོང་བ་དང༌། དགྲ་བཅོམ་པའི་འབྲས་བུ་ཐོབ་བོ། །ཁ་ཅིག་ནི། ས་དང་པོ་
ཐོབ་བོ། །ཁ་ཅིག་ནི། ས་གཉིས་པ། ཁ་ཅིག་ནི། ས་གསུམ་པ། ཁ་ཅིག་ནི། ས་བཞི་པ། ཁ་ཅིག་ནི། ས་ལྔ་པ་ནས། ཁ་ཅིག་ནི། ས་བཅུ་པའི་བར་དུ་ཐོབ་


91-1-349b


བོ། །གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་སེམས་ཅན་དེ་དག་ཀྱང་དཔག་ཏུ་མེད་དོ། །དེ་ནས་ཚངས་པ་ཆེན་པོ་
སྟན་ལས་ལངས་ཏེ་གོས་ལེགས་པར་བགོས་ནས་གུས་པའི་སེམས་ཀྱིས་ཐལ་མོ་སྦྱར་ཏེ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་
ལ་འདི་སྐད་ཅེས་སྨྲས་སོ། །ཀྱེ་ཀྱེ་ལས་མཛད་པ་ཆེན་པོ་ལེགས་སོ་ལེགས་སོ། །བདག་ཀྱང་འདས་པའི་དུས་ན་དེ་བཞིན་གཤེགས་པ་དཔག་ཏུ་མེད་པ་དག་
གི་འཁོར་གྱི་དཀྱིལ་འཁོར་རྣམས་སུ་འདུས་པར་གྱུར་ཏེ། བདག་གིས་དེ་དག་ཏུ་ཆོས་ཀྱི་རྣམ་གྲངས་དང༌། གཟུངས་ཀྱི་སྒོ་སྣ་ཚོགས་དག་ཀྱང་ཐོབ་ན། བདག་
གིས་སྙིང་རྗེ་ཆེན་པོའི་རང་བཞིན་གྱི་གཟུངས་སྔགས་གཞི་ཐོགས་པ་མེད་པ་རྒྱ་ཆེན་པོ་འདི་མ་ཐོས་ཀྱི། ད་བྱང་ཆུབ་སེམས་དཔའ་ལས་མཛད་པ་ཆེན་པོ་དེའི་
ལུས་དང༌། རྟགས་དང༌། ཚུལ་དང༌། མཚན་ཉིད་ངེས་པར་བཤད་དུ་གསོལ། བདག་ལ་སོགས་པ་འཁོར་ཆེན་པོ་འདི་ཐོས་པར་འཚལ་ཞིང་སྨོས་སོ། །
དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཚངས་པ་ཆེན་པོ་ལ་འདི་སྐད་ཅེས་སྨྲས་སོ། །ཀྱེ་ཁྱོད་ཀྱིས་ཐབས་མཁས་

91-1-350a


པས་སེམས་ཅན་ཀྱི་ཁམས་ཐམས་ཅད་ལ་ཕན་པ་དང༌། བདེ་བའི་ཕྱིར་དྲི་བ་འདི་བྱས་སོ། །ད་ཉོན་ཅིག་དང་མདོར་ཅུང་ཟད་
ཅིག་ཁོ་བོས་ཁྱོད་ལ་བཤད་པར་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་སྨྲས་སོ། །འདི་ནི། སྙིང་རྗེ་ཆེན་པོའི་
སེམས་སོ། །འདི་ནི། མཚུངས་ཤིང་མཉམ་པའི་སེམས་སོ། །འདི་ནི། འདུས་མ་བྱས་ཀྱི་སེམས་སོ། །འདི་ནི། ཆགས་ཤིང་ཞེན་པ་མེད་པའི་སེམས་
སོ། །འདི་ནི། སྟོང་པ་ཉིད་དུ་ལྟ་བའི་སེམས་སོ། །འདི་ནི། བསྟི་སྟང་དུ་བྱས་ཤིང་གུས་པའི་སེམས་སོ། །འདི་ནི། མ་འཁྲུགས་ཤིང་སྐྱོན་མེད་པའི་སེམས་སོ།།
འདི་ནི། བླ་ན་མེད་པའི་བྱང་ཆུབ་ཀྱི་སེམས་ཏེ། སེམས་དེ་དག་ལ་སོགས་པ་ནི། སྙིང་པོ་འདིའི་མཚན་ཉིད་དང༌། ཚུལ་ཡིན་པར་དེ་ལྟར་ཞེས་བྱའོ། །དེ་
ལྟར་ཚུལ་འདིས་སྤྱད་པར་བྱའོ། །བསྒོམ་པར་བྱའོ། །ཚངས་པ་ཆེན་པོས་འདི་སྐད་ཅེས་སྨྲས་སོ། །བདག་ལ་སོགས་པ་འཁོར་འདིས་སྙིང་པོ་འདིའི་ཚུལ་
དང་། མཚན་ཉིད་ད་དེང་སླན་ཆད་མ་འཚལ་ཏོ། །ད་སླན་ཆད་ནི། བླང་ངོ༌། །མི་བསྐྱུད་པར་བྱའོ། །བྱང་ཆུབ་སེམས་དཔའ་འཕགས་པ་སྤྱན་རས་གཟིགས་

91-1-350b


དབང་ཕྱུག་གིས་དེ་ལ་འདི་སྐད་ཅེས་སྨྲས་སོ། །རིགས་ཀྱི་བུ་མོ་གང་ལ་ལ་ཞིག་སྙིང་པོ་འདི་བརྗོད་ཅིང་འཛིན་ན། དེས་བྱང་ཆུབ་སེམས་དཔའ་
ཆེན་པོ་ཡངས་པ་བསྐྱེད་པའོ། །དེ་ལྟར་ཡི་དམ་བཅས་ནས་བདག་གིས་སེམས་ཅན་ཐམས་ཅད་ཀྱི་ལུས་གཟུང་བར་བྱའོ། །ཟས་དུས་དུས་སུ་བཟའ་བ་དང༌།
ཚུལ་ཁྲིམས་དང་ལྡན་པར་བྱའོ། །སེམས་ཅན་ཐམས་ཅད་ལ་མཉམ་པའི་སེམས་བསྐྱེད་པར་བྱའོ། །རྟག་པར་རྒྱུན་དུ་རྒྱུན་མི་འཆད་པར་གསང་སྔགས་འདི་
བརྗོད་པར་བྱའོ། །གཙང་མར་གནས་པས་གནས་པར་བྱའོ། །ཁྲུས་ལེགས་པར་བྱའོ། །གོས་གཙང་མ་བགོས་ལ་ལྷའི་བ་དན་དང༌། མར་མེ་དང༌། བདུག་པ་
དང༌། མེ་ཏོག་དང༌། གཏོར་མ་ལ་སོགས་པས་མཆོད་པར་བྱའོ། །སེམས་རྩེ་གཅིག་ཏུ་གཟུང་བར་བྱའོ། །ཡང་དག་པ་མ་ཡིན་པ་ལ་བརྟག་པར་མི་བྱའོ། །
ཞེས་དེ་སྐད་ཅེས་བརྗོད་པར་བྱའོ། །དེ་ལྟར་གཟུང་བར་བྱའོ། །འོན་ཏང་བྱང་ཆུབ་སེམས་དཔའ་ཉི་འོད་དང༌། བྱང་ཆུབ་སེམས་དཔའ་ཟླ་འོད་དང༌། ལྷའི་དྲང་སྲོང་
དུ་མ་ཡང་དེར་འགྲོ་སྟེ། དབང་བྱེད་ཅིང་དངོས་གྲུབ་ཀྱང་སྦྱིན་པར་འགྱུར་རོ། །ཁོ་བོས་ཀྱང་དེའི་ཚེ་མིག་སྟོང་གིས་སྒྲུབ་པ་པོ་དེ་ལ་བལྟའོ། །ལག་པ་སྟོང་གིས་

91-1-351a


སྦ་ཞིང་གཟུང་ངོ༌། །འཇིག་རྟེན་གྱི་མདོ་དང༌། ཡི་གེ་རྣམས་ལེན་ཅིང་འཛིན་ཀྱང་ནུས་པར་འགྱུར་རོ། །གཞན་མུ་སྟེགས་ཅན་ཐམས་
ཅད་ཀྱི་ཆོས་དབང་དུ་བྱ་བ་དང༌། རིག་བྱེད་རྣམས་ཀྱང་ངེས་པར་རྟོགས་པར་འགྱུར་རོ། །གང་ལ་ལ་ཞིག་གསང་སྔགས་འདི་བརྗོད་ཅིང་འཛིན་པས་ནི།
འཇིག་རྟེན་ན་འབྱུང་པོས་ཕྱུང་བའི་ནད་ཀྱི་རྣམ་པ་བརྒྱད་ཁྲི་བཞི་སྟོང་གང་སུ་ལ་བྱུང་ཡང་རུང་སོས་པར་བྱེད་དོ། །དེས་ཞི་བར་མི་འགྱུར་བའི་ནད་གང་ཡང་མེད་
དོ། །ཡང་འབྱུང་པོའམ། ལྷ་རྣམས་ལ་ཡང་རྒོལ་བའི་མཐུ་ཡོད་པར་འགྱུར་རོ། །བདུད་ཀྱང་ཕམ་པར་བྱེད་དོ། །གཞན་མུ་སྟེགས་ཅན་རྣམས་ཀྱི་ཕྱོགས་
ཀྱང་ལྐུགས་པར་བྱེད་དོ། །གལ་ཏེ་རི་ལ་གནས་པའམ། དགོན་པ་ན་གནས་པ་གང་ཞིག་ཁ་ཏོན་བྱེད་དམ། བསམ་གཏན་བྱེད་པ་ལ་དེ་ན་གནས་པ་སྡིགས་
པ་དང་བགེགས་བྱེད་པ་དང༌། གནོད་པ་བྱེད་པའི་ལྷ་དང༌། འབྱུང་པོ་སྣ་ཚོགས་གང་དག་སེམས་འཁྲུག་པར་བྱེད་ན། སྙིང་པོ་འདི་ལན་གཅིག་བརྗོད་པས་
དེ་དག་ཐམས་ཅད་བཅིངས་པར་འགྱུར་རོ། །གང་ལ་ལ་ཞིག་ཚུལ་བཞིན་དུ་གསང་སྔགས་འདི་བརྗོད་ཅིང་འཛིན་ན། སྲོག་ཆགས་ཐམས་ཅད་ལ་སྙིང་རྗེ་

91-1-351b


བསྐྱེད་པར་བྱའོ། །དེའི་ཚེ་ཁོ་བོས་ཀྱང་ལྷ་དང༌། ཀླུའི་རྒྱལ་པོ་ཐམས་ཅད་དང༌། གསང་བ་པའི་བདག་པོ་ལག་ན་རྡོ་རྗེ་ལ་རྟག་ཏུ་དེའི་ཕྱི་བཞིན་འབྲངས་ལ་སྲུང་བ་
བགྱིས་ཏེ་ཕྲད་པར་གྱིས་ཤིག་ཅེས་བསྒོ་བར་བྱའོ། །མིག་གི་འབྲས་བུ་དང༌། རང་གི་སྲོག་ཇི་ལྟ་བ་བཞིན་དུ་སྲུང་བར་འགྱུར་རོ། །ཚིགས་སུ་བཅད་པ་དག་
ཀྱང་སྨྲས་པ། གང་ཞིག་དད་པས་སྙིང་པོ་འདི། །ཁ་ཡིས་རྟག་ཏུ་འཛིན་པ་ཡི། །སྒྲུབ་པ་པོ་ལ་དུས་ཀུན་ཏུ། །སེམས་ལ་སྲུང་བ་གྱིས་ཤིག་ཅེས། །ཁུང་བུ་མིག་
དང་དེ་བཞིན་དུ། །སྟོབས་པོ་ཆེ་དང་ལུ་གུ་རྒྱུད། །ལྷ་ཡི་དམ་པ་ལྕགས་ཀྱུ་དང༌། །ལག་ན་རྡོ་རྗེ་བསྒོ་བར་བྱ། །ཁོ་བོའི་སྙིང་པོ་མཆོག་འདི་ནི། །དད་པས་རྟག་ཏུ་
འཛིན་པ་ཡི། །སྒྲུབ་པ་སྡིག་དང་བྲལ་བ་ལ། །ཁྱེད་ཅག་སྲུངས་ཤིག་སྐྱོངས་ཤིག་ཅེས། །དབང་ཕྱུག་ཆེ་དང་ཁྱབ་འཇུག་དང༌། །ནོར་གྱི་བུ་དང་དྲག་པོ་དང༌། །ཀུམྦྷི་
ར་དང་སེར་སྐྱ་དང༌། །དེ་དག་རྣམས་ལ་ཁོ་བོ་བསྒོ། །གང་ཞིག་རྟག་ཏུ་དད་པ་ཡིས། །གསང་སྔགས་འདི་རྗོད་འཛིན་བྱེད་པའི། །རིག་སྔགས་འཆང་ལ་མི་
གཡེལ་བར། །སོམས་ཤིག་སྲུང་བ་གྱིས་ཤིག་ཅེས། །ལྔས་རྩེན་དང་ནི་བདེ་མཆོག་དང༌། །ཙིནྡ་ལ་དང་སུ་མ་ལ། །བིངྒ་ལ་དང་གཤིན་རྗེ་ལ། །ཁོ་བོས་ལུང་གིས་


91-1-352a


བསྒོ་བར་བྱ། །གང་ཞིག་རྟག་ཏུ་དད་པ་ཡིས། །ཁོ་བོའི་གསང་སྔགས་འདི་འཛིན་ཅིང༌། །རྟག་རྗོད་རིག་སྔགས་འཆང་བ་ལ། །བསམ་
པ་གྱིས་ཤིག་སྲུང་བ་གྱིས། །སྒྲུབ་པ་པོ་ལ་སྲུངས་ཤིག་ཅེས། །བདེན་པ་པོ་དང་སོ་བརྩེགས་དང༌། །མི་མཇེད་བདག་དང་ལྷ་མོ་དཔལ། །དེ་དག་ཀུན་ལ་ཁོ་བོས་
བསྒོ། །གང་ཞིག་དད་པས་ཁོ་བོ་ཡི། །གསང་སྔགས་འདི་ནི་རྟག་འཛིན་ཅིང༌། །རྗོད་བྱེད་རིག་སྔགས་འཆང་བ་ལ། །སོམས་ཤིག་སྲུང་བ་གྱིས་ཤིག་ཅེས། །
ལྷ་མོ་ཆེན་མོ་དབྱངས་ཅན་དང༌། །ལྷ་ཡི་དབང་པོ་བརྒྱ་བྱིན་དང༌། །སུམ་ཅུ་གསུམ་དབང་རོ་ལངས་དང༌། །མང་པོ་འཛིན་ལ་ཁོ་བོས་བསྒོ། །ཁོ་བོའི་རིག་སྔགས་
འདི་འཆང་ལ། །སོམས་ཤིག་སྲུང་བ་གྱིས་ཤིག་ཅེས། །གནས་ལྔ་དག་ན་གནས་པ་ཡི། །གཙང་མའི་གནས་ཀྱི་ལྷ་རྣམས་དང༌། །ཡང་དག་ཤེལ་དང་ནོར་
བུ་བཟང༌། །དེ་དག་རྣམས་ལ་ཁོ་བོས་བསྒོ། །གང་ཞིག་དད་པས་ཁོ་བོ་ཡི། །གསང་སྔགས་འདི་ནི་རྟག་འཛིན་ཅིང༌། །རྗོད་བྱེད་རིག་སྔགས་འཆང་བ་ལ།།
སོམས་ཤིག་སྲུང་བ་གྱིས་ཤིག་ཅེས། །རྒྱལ་པོ་རྣམ་ཐོས་བུ་དང་ནི། །འཕྲོག་མ་བུ་དང་བཅས་པ་དང༌། །ཡུལ་འཁོར་སྲུང་དང་སྐྱོད་བྱེད་དང༌། །མིག་མི་བཟང་

91-1-352b


དང་འཕགས་སྐྱེས་དང༌། །སྐེམ་བྱེད་གཞོན་ནུར་གྱུར་པ་དང༌། །དེ་དག་རྣམས་ལ་ཁོ་བོས་བསྒོ། །གང་ཞིག་རྟག་ཏུ་དད་པ་ཡིས། །རྟག་ཏུ་གསང་སྔགས་འདི་
འཛིན་ཅིང༌། །རྗོད་བྱེད་རིག་སྔགས་འཆང་བ་ལ། །སོམས་ཤིག་སྲུང་བ་གྱིས་ཤིག་ཅེས། །དགའ་བོ་ཉེ་དགའ་ཀླུ་གཉིས་དང༌། །སྟོབས་ཀྱི་ལྷ་དང་རྒྱ་མཚོ་དང༌།།
དྲང་སྲོང་ཉི་ཤུ་རྩ་བརྒྱད་དང༌། །དེ་དག་རྣམས་ལ་ཁོ་བོས་བསྒོ། །གང་ཞིག་རྟག་ཏུ་དད་པ་ཡིས། །རྟག་ཏུ་གསང་སྔགས་འདི་འཛིན་ཅིང༌། །རྗོད་བྱེད་རིག་སྔགས་
འཆང་བ་ལ། །སོམས་ཤིག་སྲུང་བ་གྱིས་ཤིག་ཅེས། །ཀླུ་ཡི་རྒྱལ་པོ་ཨུཏྤལ་དང༌། །འཕྲུལ་ཆེན་ལྟོ་འཕྱེ་ཆེ་རྣམས་དང༌། །ལྷ་མིན་མི་ཅི་དྲི་ཟ་དང༌། །དེ་དག་
རྣམས་ལ་ཁོ་བོས་བསྒོ། །གང་ཞིག་རྟག་ཏུ་དད་པ་ཡིས། །རྟག་ཏུ་གསང་སྔགས་འདི་འཛིན་ཅིང༌། །རྗོད་བྱེད་རིག་སྔགས་འཆང་བ་ལ། །སོམས་ཤིག་སྲུང་
བ་གྱིས་ཤིག་ཅེས། །ཆུ་དང་མེ་ཡི་ལྷ་རྣམས་དང༌། །ཤ་ཟ་རྣམས་དང་ཀློག་དང་སྤྲིན། །གྲུལ་བུམ་དག་དང་མཁའ་ལྡིང་དང༌། །དེ་ནས་ཀུན་ལ་ཁོ་བོས་བསྒོ། །
བདེ་བར་བྱེད་པའི་ལྷ་གཡོག་འཁོར་ལྔ་བརྒྱ་དང་ལྡན་པ་ཁྱེད་ཐམས་ཅད་དང༌། །དེ་བཞིན་དུ་ལྷ་དང༌། ཀླུའི་རྒྱལ་པོ་རྣམས་དང༌། །ལྷ་དང༌། ལྷའི་བུ་མ་ལ་

91-1-353a


སོགས་པ་དང༌། གནོད་སྦྱིན་སྟོབས་དང་ལྡན་པ་རྣམས་ཀྱང་གང་སྙིང་རྗེ་ཆེན་པོའི་རང་བཞིན་གྱི་སྙིང་པོ་འདི་བཟླས་བརྗོད་
བྱེད་པ་དེའི་ཕྱི་བཞིན་དུ་འབྲངས་ཤིག །གནོད་པ་སོལ་ཅིག །སྲུང་བ་གྱིས་ཤིག །གལ་ཏེ་སྔགས་པ་མི་ཞིག་རི་དང༌། ནགས་ཚལ་སྟོང་པ་ཐིབས་པོ་
དག་ན་གཅིག་པུར་གྲོགས་མེད་པར་ཉལ་ན་ཡང་བདེ་བར་བྱེད་པའི་ལྷ་དེ་དག་རང་གི་འཁོར་དང་བཅས་ཏེ་སྲུང་བར་བྱེད་དོ། །ཡམས་ཀྱི་ནད་རྣམས་དང༌།
བགེགས་རྣམས་ཀྱང་ཞི་བར་བྱེད་དོ། །གལ་ཏེ་རི་ཁྲོད་དུ་ལམ་སྟོར་བར་གྱུར་ན། གསང་སྔགས་འདི་བཟླས་བརྗོད་བྱས་པ་དང༌། བདེ་བར་བྱེད་པའི་
ལྷ་དང༌། ཀླུའི་རྒྱལ་པོ་དེ་དག་མི་གཟུགས་ཀྱིས་དེ་ལ་ལམ་སྟོན་པར་བྱེད་དོ། །གལ་ཏེ་རི་དང༌། ནགས་དང༌། དགོན་པར་སོན་ལ་ཆུ་དང་མེ་མེད་པར་
གྱུར་ན། ཀླུའི་རྒྱལ་པོ་རྣམས་ཀྱིས་དེ་ལ་བསྲུང་བའི་ཕྱིར་ཆུ་དང་མེ་སྟོན་པར་བྱེད་དོ། །དེ་ནས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་
དབང་ཕྱུག་གིས་ཡང་རིག་སྔགས་འཆང་དེ་ལ་ཡམས་ཀྱི་ནད་དང༌། གནོད་པ་གཞིག་ཅིང་བསལ་བའི་ཕྱིར་ཞི་བར་བྱེད་པའི་ཚིགས་སུ་བཅད་པ་འདི་

91-1-353b


དག་སྨྲས་སོ། །གལ་ཏེ་འབྲོག་དང་རི་ཁྲོད་རྣམས་ཤིག་ཏུ། །སྟག་དང་སྤྱང་ཀི་གཅན་གཟན་ཁྲོ་རྣམས་དང༌། །སྦྲུལ་དང་རྩངས་པ་དང་ནི་མཁའ་འགྲོ་མ། །འོངས་
ཀྱང་འདི་ཐོས་སྔགས་མཐུས་ལྡོག་པར་འགྱུར། །རྒྱ་མཚོ་ཆུ་ཀླུང་མཚོ་བྲན་འགྲམ་གནས་ན། །དུག་ལྡན་སྦྲུལ་དང་སྦྲུལ་འཛིན་བྱེད་པ་དང༌། །ཆུ་སྲིན་གནོད་
སྦྱིན་ཉ་དང་ཀུམྦྷེ་ར། །འོང་ནའང་གསང་སྔགས་ཐོས་ན་འཇིགས་པར་འགྱུར། །དམག་དཔུང་ཆེན་པོའི་དགྲ་དང་འཐབ་པ་དང༌། །ནོར་འཕྲོག་ཆོམ་རྐུན་རྣམས་
དང་ཕྲད་ན་ཡང༌། །དད་པས་རྩེ་གཅིག་སེམས་དང་བྱམས་པ་ཡིས། །གསང་སྔགས་བཟླས་ན་སྡིག་བྱེད་མི་ནུས་ལྡོག །རྒྱལ་པོའི་ཁྲིམས་ཅན་གོ་རར་བཅུག་
པ་དང༌། །བརྩོན་རར་ལྕགས་དང་ཤིང་སྒྲོག་བཅུག་ན་ཡང༌། །དད་པས་གསང་སྔགས་འདི་ནི་བརྗོད་བྱས་ན། །རྒྱལ་པོ་བདག་ཉིད་དེ་ལ་དགའ་བར་འགྱུར། །གལ་
ཏེ་དུག་ཅན་ནགས་སམ་ཁྱིམ་གང་ན། །དུག་ཅན་ཟས་ཡོད་དེར་ནི་སོན་གྱུར་ལ། །དད་དང་ལྡན་པས་གསང་སྔགས་མཆོག་བརྗོད་ན། །དུག་རྣམས་ཐམས་ཅད་
གྱུར་ནས་བདུད་རྩིར་འགྱུར། །གལ་ཏེ་བུད་མེད་བུས་ཐོགས་མི་ཕྱིན་ཅིང༌། །གཡོན་ཅན་བགེགས་ཀྱིས་ན་བར་བྱེད་ན་ཡང༌། །དད་པ་དྲག་པོས་གསང་སྔགས་

91-1-354a


འདི་བརྗོད་ན། །འབྱུང་པོ་འབྲོས་ཤིང་བདེ་བར་བཙའ་བར་འགྱུར། །འབྱུང་པོ་སྡང་དང་གནོད་སེམས་ཀླུ་རྣམས་ཀྱིས། །གསད་པའི་
ཆེད་དུ་གནོད་པ་བྱས་ན་ཡང༌། །དད་པས་གསང་སྔགས་འདི་ནི་བརྗོད་བྱས་ན། །ཚེ་ཡང་འཕེལ་ཞིང་ནད་རྣམས་འབྱང་བར་འགྱུར། །གལ་ཏེ་འབྱུང་པོས་
སྐྲངས་ནད་བྱས་པ་དང༌། །བལ་བལྡགས་ནད་དང་ཤུ་བ་རྣག་ཁྲག་ཅན། །དད་པས་རྟག་ཏུ་གསང་སྔགས་འདི་བཟླས་ན། །གསང་སྔགས་མཐུ་ཡིས་
ཐམས་ཅད་མེད་པར་འགྱུར། །སེམས་ཅན་རབ་ཏུ་སྡང་བས་གསད་པའི་ཕྱིར། །གཡོ་དང་སྒྱུ་ཡི་ལས་རྣམས་བྱེད་ན་ཡང༌། །དད་པ་དྲག་པོས་གསང་
སྔགས་འདི་བརྗོད་ན། །དེ་དྲུང་སྒྱུ་མའི་མཁན་པོ་འགྲོ་མི་འགྱུར། །དམ་པའི་ཆོས་ཉམས་སེམས་ཅན་རྙོག་པ་ཅན། །འདོད་ཆགས་བཅིངས་ཤིང་ལག་
པས་རྨོངས་རྣམས་དང༌། །ཉིན་མཚན་མི་དྲང་མ་ཞི་རྟོག་ལྡན་ཞིང༌། །ཁྱོ་དང་ལྷན་ཅིག་མི་དགའ་བུད་མེད་རྣམས། །གསང་སྔགས་བཟླས་བརྗོད་བྱས་
པས་འབྱིན་ནུས་ཏེ། །འདོད་ཆགས་མི་ཞི་སེམས་ནི་དྲང་པོར་འགྱུར། །གལ་ཏེ་སྙིང་པོ་འདི་ཡི་མཐུ་བརྗོད་ན། །བསྐལ་པ་གཅིག་གིས་མཐའ་མར་ཕྱིན་མི་


91-1-354b


འགྱུར། །ཚོན་སྐུད་སྣ་ལྔ་བ་ལ་སྙིང་པོ་འདི་ལན་ལྔ་བརྒྱ་བཟླས་བརྗོད་བྱས་ཏེ་མདུད་པ་ཉི་ཤུ་རྩ་གཅིག་བཟླས་པ་མགུལ་དུ་གདགས་སོ། །སྙིང་པོ་འདི་ནི།
སྔོན་གྱི་སངས་རྒྱས་བཅོམ་ལྡན་འདས་གངྒཱའི་ཀླུང་དགུ་བཅུ་རྩ་དགུའི་བྱེ་མ་སྙེད་ཀྱིས་སེམས་ཅན་རྣམས་ཀྱི་དོན་གྱི་ཕྱིར་གསུངས་པའོ། །གང་དག་ཕ་རོལ་
ཏུ་ཕྱིན་པ་དྲུག་སྒོམ་པར་བྱེད་ལ་ཡོངས་སུ་རྫོགས་པར་མི་འགྱུར་བ་དེ་དག་ལ་མྱུར་དུ་ཡོངས་སུ་རྫོགས་པར་བྱ་བའི་ཕྱིར་གསུངས་སོ། །གང་དག་སངས་
རྒྱས་ཉིད་དུ་སེམས་མ་བསྐྱེད་པ་དེ་དག་ཀྱང་བྱང་ཆུབ་ཏུ་སེམས་བསྐྱེད་པར་བྱེད་དོ། །གང་ཉན་ཐོས་ཀྱི་འབྲས་བུ་མ་ཐོབ་པ་དེ་དག་ཀྱང་མྱུར་དུ་ཐོབ་པར་བྱེད་
དོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་ལྷའི་དྲང་སྲོང་གང་དག་བྱང་ཆུབ་ཏུ་སེམས་མ་བསྐྱེད་པ་ཇི་སྙེད་འཁོད་པ་དེ་དག་ཀྱང་སེམས་
བསྐྱེད་པར་བྱེད་དོ། །གང་ཐེག་པ་ཆེན་པོའི་ཆོས་ལ་དབང་པོ་རྣམས་དད་པས་མ་རྙེད་པ་དེ་དག་ཀྱང་ཐོབ་པར་བྱེད་དོ། །སྙིང་པོ་འདིའི་མཐུས་ཐེག་པ་ཆེན་པོ་ལ་ཐར་
པའི་ས་བོན་གྱི་མྱུ་གུ་འཕེལ་བར་འགྱུར་རོ། །གལ་ཏེ་དགོས་པ་ཞིག་ཡོད་ན་ཡང་ཁོ་བོའི་སྙིང་རྗེ་དང༌། ཐབས་ལ་མཁས་པས་ཐམས་ཅད་འགྲུབ་བོ། །སྟོང་

91-1-355a


གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་མུན་པ་མུན་ནག་གི་སེམས་ཅན་དམྱལ་བ་དག་ན་སེམས་ཅན་གང་དག་
གནས་པ་རྣམས་ཀྱང་གལ་ཏེ་སྙིང་པོ་འདི་ཐོས་ན། སྡུག་བསྔལ་རྣམས་ལས་ཡོངས་སུ་ཐར་པར་འགྱུར་རོ། །བྱང་ཆུབ་སེམས་དཔའ་གང་དག་ས་
དང་པོ་མ་ཐོབ་པ་དེ་དག་ཀྱང་ས་བཅུ་ནས་སངས་རྒྱས་ཀྱི་བྱང་ཆུབ་ཀྱི་བར་དུ་འཐོབ་པར་འགྱུར་རོ། །སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང༌། དཔེ་
བྱད་བཟང་པོ་བརྒྱད་ཅུ་རྣམས་ཀྱང་རང་ཡོངས་སུ་རྫོགས་པར་འགྱུར་རོ། །ཉན་ཐོས་ཀྱི་ཐེག་པ་ཅན་གྱི་སེམས་ཅན་གང་དག་གིས་སྙིང་པོ་འདི་ལན་
གཅིག་ཐོས་ན་དྲང་པོའི་སེམས་ཀྱི་བསམ་པས་མོས་ཤིང་སྒོམ་པར་འགྱུར་རོ། །དགེ་སྦྱོང་གི་འབྲས་བུ་བཞི་ཡང་ཇི་ལྟར་འདོད་པ་བཞིན་དུ་འཐོབ་བོ། །
གལ་ཏེ་དེ་ལྟར་བཟོད་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཕྱི་ནང་ན་ཡོད་པའི་རི་དང༌། རྡོ་དང༌། རྩིག་པ་དང༌། རི་རབ་དང༌།
རི་ཁོར་ཡུག་རྣམས་ཀྱང་གཡོ་ཞིང་རྡུལ་ཕྲ་རབ་བཞིན་དུ་ཕྱེ་མར་འགྱུར་རོ། །རྒྱ་མཚོ་ཆེན་པོ་བཞི་ཡང་ཁོལ་ཞིང་འཐོར་བར་འགྱུར་རོ། །གལ་ཏེ་དེ་དང་

91-1-355b


དེའི་གམ་ཡོ་ན་སེམས་ཅན་གང་དག་འཁོད་པ་དེ་དག་ཐམས་ཅད་ཇི་ལྟར་བྱང་ཆུབ་ཏུ་སེམས་བསྐྱེད་པ་དེ་བཞིན་དུ་འགྱུར་རོ། །གང་གི་ཚེ་འདི་ལ་དམ་
པར་གྱུར་པ་དེ་དག་གིས་ཉི་མ་ཉི་ཤུ་རྩ་གཅིག་ཏུ་ཚུལ་ཁྲིམས་དང་ལྡན་པར་བྱས་ལ་སྙིང་པོ་འདི་བཟླས་བརྗོད་བྱས་ན། ཡིད་ལ་བསམ་པ་ཡོངས་སུ་
རྫོགས་པར་འགྱུར་རོ། །ཐོག་མ་མེད་པའི་ཐ་མའི་མཐའི་བར་གྱི་སྡིག་པའི་ལས་གང་ཡིན་པ་དེ་དག་ཐམས་ཅད་འབྱང་བར་འགྱུར་རོ། །སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་ཀྱི་ཕྱི་ནང་གི་སངས་རྒྱས་དང༌། བྱང་ཆུབ་སེམས་དཔའ་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་
སྐྱོང་བ་དང༌། ལྷའི་དྲང་སྲོང་དང༌། ཀླུའི་རྒྱལ་པོ་ཐམས་ཅད་དབང་དུ་འགྱུར་རོ། །མིའམ་ལྷ་གང་ལ་ལ་ཞིག་གསང་སྔགས་འདི་ཁ་ཏོན་བྱེད་པ་དེ་འབབ་
ཆུའམ། རྒྱ་མཚོར་ཁྲུས་བྱས་ན། དེ་ན་སྲོག་ཆགས་གང་དག་འཁོད་པ་ལ་དེས་རེག་པ་དེ་དག་གི་ལས་ཤིན་ཏུ་ལྕི་བ་ཐམས་ཅད་འབྱང་བར་འགྱུར།
ཚེ་ཕྱི་མ་ལ་སངས་རྒྱས་ཀྱི་ཞིང་ཡོངས་སུ་དག་པར་པདྨ་ལས་བརྫུས་ཏེ་སྐྱེས་པར་འགྱུར། །མངལ་ནས་སྐྱེ་བ་དང༌། དྲོད་གཤེར་ལས་སྐྱེ་བ་དང༌། སྒོ་ང་

91-1-356a


ལས་སྐྱེ་བ་འཛིན་པར་མི་འགྱུར་ན། གང་འདི་འཛིན་པ་དང༌། བརྗོད་པ་དང༌། ཀློག་པ་ལྟ་ཅི་སྨོས། འདོད་ཅིང་བརྗོད་པ་ལྟ་ཡང་
ཅི་སྨོས། རླུང་གང་གིས་རིག་སྔགས་འཆང་ལ་རེག་པའི་རླུང་དེས་སེམས་ཅན་གང་ལ་ལ་རེག་པར་གྱུར་པའི་ལས་ལྕི་བ་ཐམས་ཅད་འབྱང་བར་
འགྱུར་རོ། །ཡང་དང་ཡང་ངན་སོང་གསུམ་དུ་འགྲོ་བར་མི་འགྱུར་རོ། །རྟག་ཏུ་སངས་རྒྱས་འབྱུང་པོའི་སྐྱེ་བར་འགྱུར་རོ། །འདི་ལྟར་ཡང་ཤེས་པར་བྱ་སྟེ།
གང་འཛིན་པ་དང༌། འཆང་བའི་བསོད་ནམས་ཀྱི་རྣམ་པར་སྨིན་པ་ནི། བསམ་གྱིས་མི་ཁྱབ་ཅིང་དཔག་ཏུ་མེད་དོ། །གང་ལ་ལ་སྙིང་པོ་འདི་བརྗོད་པ་
དེའི་ཁ་ནས་ཚིག་དགེ་བའམ། མི་དགེ་བ་ཅི་བྱུང་ཡང་རུང་སྟེ། དེ་ཐམས་ཅད་བདུད་དང༌། གཞན་མུ་སྟེགས་ཅན་དང༌། སྲུང་བའི་ལྷ་དང༌། ཀླུ་དང༌།
འབྱུང་པོ་རྣམས་ཀྱིས་ཡོངས་སུ་དག་པའི་ཆོས་སུ་ཐོས་པར་འགྱུར་རོ། །སུ་སྙིང་པོ་འདི་ཁ་ཏོན་བྱེད་པ་དེ་ལ་ཐམས་ཅད་སངས་རྒྱས་སུ་འདུ་ཤེས་བསྐྱེད་
ཅིང་གུས་པར་འགྱུར་རོ། །སངས་རྒྱས་བཅོམ་ལྡན་འདས་གངྒཱའི་ཀླུང་དགུ་བཅུ་རྩ་དགུའི་བྱེ་མ་སྙེད་ཀྱི་རྡུལ་ཕྲ་རབ་སྙེད་དག་གིས་སྡུག་པར་དགོངས་

91-1-356b


ཤིང་ཡོངས་སུ་བཟུང་བ་དེ་ནི། སངས་རྒྱས་ཀྱི་སྐུའི་མཛོད་དུ་ཤེས་པར་བྱའོ། །དེ་ནི། སངས་རྒྱས་ཐམས་ཅད་ཀྱི་འོད་ཟེར་གྱི་སྣང་བས་སྣང་བར་འགྱུར་བས།
ལུས་འོད་ཟེར་དང་ལྡན་པར་ཤེས་པར་བྱའོ། །གང་སྙིང་པོ་འདིས་སེམས་ཅན་རྣམས་ཡོངས་སུ་སྐྱོབ་པ་དེ་སྙིང་རྗེའི་མཛོད་དུ་ཤེས་པར་བྱའོ། །གང་གཟུངས་ཀྱི་
སྒོ་རྣམས་སྡུད་པ་དེ་ཆོས་ཀྱི་མཛོད་དུ་ཤེས་པར་བྱའོ། །གང་ལ་ཏིང་འཛིན་བརྒྱ་སྟོང་མངོན་དུ་སྣང་བ་དེ་བསམ་གཏན་དང༌། སྙོམས་པར་འཇུག་པའི་མཛོད་
དུ་ཤེས་པར་བྱའོ། །གང་སྟོང་པ་ཉིད་ཀྱི་ཡེ་ཤེས་ཀྱིས་སེམས་ཅན་རྣམས་ལ་བལྟ་བ་དེ་ནམ་མཁའི་སྙིང་པོའི་མཛོད་དུ་ཤེས་པར་བྱའོ། །གང་ལ་རྟག་ཏུ་ལྷ་
དག་དང༌། ལྷ་རྣམས་ཀྱིས་ཀུན་ཏུ་བསྲུངས་པ་དེ་མི་འཇིགས་པའི་མཛོད་དུ་ཤེས་པར་བྱའོ། །གང་གི་ཁ་ནས་གཟུངས་ཀྱི་སྒྲ་རྒྱུན་མི་འཆད་པ་དེ་གཏམ་
སྣ་ཚོགས་ཀྱི་མཛོད་དུ་ཤེས་པར་བྱའོ། །གང་ཡམས་ཀྱི་ནད་རྣམ་གསུམ་དང༌། དུས་ངན་པས་ཆུད་མི་ཟོས་པ་དེ་རྟག་ཏུ་གནས་པའི་མཛོད་དུ་ཤེས་པར་
བྱའོ། །གང་བདུད་དང༌། གཞན་མུ་སྟེགས་ཅན་གྱིས་བར་དུ་གཅོད་ཅིང་བཟློག་མི་ནུས་པ་དེའི་མིའི་ཤའི་མཛོད་ཇི་ལྟ་བ་བཞིན་མ་ཡིན་པར་ཤེས་པར་བྱའོ། །གང་

91-1-357a


རྟག་ཏུ་སྙིང་པོ་འདིས་སེམས་ཅན་ཐམས་ཅད་གསོ་བར་བྱེད་པ་དེ་སྨན་གྱི་རྒྱལ་པོའི་མཛོད་དུ་ཤེས་པར་བྱའོ། །གང་སངས་
རྒྱས་ཀྱི་ཞིང་དུ་འགྲོ་བ་ལ་འབྱུང་བ་དེ་ནི། མངོན་པར་ཤེས་པར་བྱ་སྟེ། དེའི་བསོད་ནམས་ཀྱི་བ་སྔགས་པ་ནི། མཐའ་ཡས་སོ། །གལ་ཏེ་རིགས་ཀྱི་
བུ་མིར་གྱུར་པ་ཞིག་ཡུན་རིང་པོའི་འཁོར་བའི་སྡུག་བསྔལ་གྱིས་སྐྱོ་ཞིང་བདེ་བ་འདོད་ན། དེས་ཐོག་མར་བས་མཐའ་དབེན་པའི་གནས་བཙལ་
བར་བྱ་སྟེ། དེར་འདུག་པར་བྱའོ། །གཙང་མར་མཚམས་ལེགས་པར་གཅད་པར་བྱའོ། །གལ་ཏེ་ཆུ་ལ་བཟླས་བརྗོད་བྱས་སམ། ཡང་ན་ཟས་
སམ། ཐུག་པའམ། སྨན་ནམ། བདུག་པ་ལ་སོ་སོར་ལན་བརྒྱ་རྩ་བརྒྱད་བཟླས་བརྗོད་བྱས་ཏེ་སྤྱད་ན་ཚེ་རིང་པོར་འགྱུར་རོ། །མཐུ་ཡོད་པར་འགྱུར་
རོ། །མཚམས་གཅོད་ནུས་པར་འགྱུར་རོ། །རྗེས་སུ་མཐུན་པའི་ཆོས་ལེན་པའམ། འཛིན་ནུས་པར་འགྱུར་རོ། །ཐམས་ཅད་འགྲུབ་པར་འགྱུར་རོ། །
དེ་ལ་མཚམས་གཅད་པའི་ཆོ་ག་ནི། འདི་ཡིན་ཏེ། ཐོག་མར་རལ་གྲི་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ལ་དཀྱིལ་འཁོར་གཅད་

91-1-357b


བར་བྱའོ། །ཡང་ན་ཆུ་གཙང་མ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ནས་ཕྱོགས་བཞིར་གཏོར་བར་བྱ་སྟེ། འདི་ནི། མཚམས་སོ། །ཡང་ན་ཡུངས་
ཀར་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ལ་ཕྱོགས་བཞིར་གཏོར་ན་མཚམས་བཅད་པར་འགྱུར་རོ། །ཡང་ན་ཇི་ཙམ་འདོད་པ་སེམས་ཀྱིས་བྱིན་
གྱིས་བརླབ་པར་བྱའོ། །ཡང་ན་ཐལ་བ་གཙང་མ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་མཚམས་གཅད་དོ། །ཡང་ན་ཚོན་སྐུད་སྣ་ལྔ་པ་ལ་བཟླས་
བརྗོད་བྱས་ལ་ཕྱོགས་བཞིར་བྲེས་ན། ཐམས་ཅད་དུ་མཚམས་བཅད་པར་འགྱུར་རོ། །ཆོ་ག་འདིས་ལེན་ཅིང་འཛིན་ནུས་པར་འགྱུར་ན། བདག་ཉིད་འབྲས་
བུ་ཐོབ་པར་འགྱུར་རོ། །སུས་སྙིང་པོ་འདིའི་མིང་ཐོས་པ་དེའི་བསྐལ་པ་དུ་མའི་སྐྱེ་བ་དང་འཆི་བ་བསགས་པའི་ལས་ལྕི་བ་རྣམས་ཀྱང་འབྱང་བར་འགྱུར་
ན། སུ་འདི་རྗོད་ཅིང་འཛིན་པ་ལྟ་ཅི་སྨོས། །གང་ཞིང་འདི་རྗོད་ཅིང་སྨྲ་བར་ནུས་པ་དེ་སྔོན་གྱི་དེ་བཞིན་གཤེགས་པ་དུ་མ་ལ་མཆོད་ཅིང་བསོད་ནམས་དང་
དགེ་བའི་རྩ་བ་བསགས་པ་ཡིན་པར་རིག་པར་བྱའོ། །གལ་ཏེ་ཆོ་ག་འདིས་སེམས་ཅན་གྱི་ཁམས་སྡུག་བསྔལ་ལ་གནས་པ་ཐམས་ཅད་གདོན་པར་བྱེད་

91-1-358a


ནུས་པར་གྱུར་ན། མི་དེ་ནི། སྙིང་པོ་ཆེན་པོ་དང་ལྡན་ཞིང་རིང་པོ་མི་ཐོགས་པར་སངས་རྒྱས་ཀྱི་བྱང་ཆུབ་འཐོབ་པར་རིག་པར་བྱའོ། །
རིག་སྔགས་འཆང་དེས་སེམས་ཅན་ཇི་སྙེད་མཐོང་བ་དང༌། སེམས་ཅན་སོ་སོ་ལ་བརྗོད་པ་དང༌། དེ་ལ་གང་དག་གིས་ཐོས་པ་དང་བྱང་ཆུབ་ཀྱི་
རྒྱུར་འགྱུར་རོ། །རིག་སྔགས་འཆང་དེའི་བསོད་ནམས་དང༌། དགེ་བའི་མཐའ་ནི། བརྗོད་མི་ནུས་པར་དཔག་ཏུ་མེད་པར་འགྱུར་རོ། །གལ་ཏེ་ལུས་
བསྡམས་ཤིང་ཟས་དུས་སུ་ཟ་བར་གནས་ལ་དགེ་ཞིང་དྲང་པོའི་སེམས་ཀྱིས་བརྗོད་པར་ནུས་ན། དེས་དེའི་ཚེ་སེམས་ཅན་གྱི་ཁམས་ཐམས་ཅད་ཀྱི་
ཆེད་དུ་སྔོན་གྱི་ལས་རྣམས་བཤགས་པར་བྱའོ། །བདག་ཉིད་ཀྱང་དེ་བཞིན་དུ་བཤགས་པར་བྱའོ། །གལ་ཏེ་དེ་ལྟར་གོམས་ཤིང་རྒྱུན་མི་འཆད་པར་
སྙིང་པོ་འདི་བརྗོད་ན། དེས་ཚེ་འདི་ལ་དགེ་སྦྱོང་གི་འབྲས་བུ་བཞི་ཐོབ་པར་འགྱུར། དབང་པོ་རྣོ་བ་དང༌། བློ་དང་ལྡན་པ་དང༌། བསམ་གཏན་ལ་བློ་སྐྱེ་
བར་འགྱུར། ས་བཅུའི་འབྲས་བུ་ཐོབ་པ་ལ་མི་དཀའ་བར་གྱུར་ན། འཇིག་རྟེན་པའི་བསོད་ནམས་ཀྱི་འབྲས་བུ་ཆུང་ངུ་འཐོབ་པ་ལྟ་ཅི་སྨོས། ཅི་དང་ཅི་

91-1-358b


འདོད་པ་རྣམས་དེ་ལ་ཡོངས་སུ་རྫོགས་པར་མི་འགྱུར་བ་མེད་དོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་
གི་སྙིང་རྗེ་ཆེན་པོ་དང༌། སྨོན་ལམ་ཆེན་པོ་ཟབ་ཅིང་རྒྱ་ཆེ་བའི་སྟོབས་ཀྱིས་སོ། །དེ་ནས་བཅོམ་ལྡན་འདས་ཀྱིས་སྙིང་པོ་འདིའི་མཐུ་སྟོབས་རྒྱ་ཆེན་པོ་ཚེ་
དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཡུལ་གང་དང་གང་དུ་ཡམས་ཀྱི་ནད་བྱུང་ལ། ཡུལ་དེར་གལ་ཏེ་རྒྱལ་པོས་ཆོས་
ཀྱིས་ཡུལ་སྲུང་ཞིང་རྒྱ་ཆེ་བ་དང༌། གཙང་མར་བྱ་ན། སེམས་ཅན་རྣམས་སྟེམས་ལས་མི་གཅོད་དོ། །ཉེས་པ་བྱུང་བ་རྣམས་ལ་བཟོད་པར་བྱའོ། །རྒྱལ་
པོ་དེས་ལུས་དང་སེམས་ཀྱི་བརྩོན་འགྲུས་དང་ལྡན་པར་བྱས་ལ། ཞག་བདུན་སྙིང་རྗེ་ཆེན་པོའི་རང་བཞིན་གྱི་སྙིང་པོ་འདི་བཟླས་བརྗོད་བྱས་ན། ཡུལ་
དེར་ཡམས་ཀྱི་ནད་ཅི་བྱུང་བ་ཐམས་ཅད་ཞི་བར་འགྱུར་རོ། །ལོ་ཏོག་ཐམས་ཅད་ཀྱང་ཕུན་སུམ་ཚོགས་པར་འགྱུར་རོ། །སེམས་ཅན་ཐམས་ཅད་བདེ་བར་
འགྱུར་རོ། །གལ་ཏེ་ས་རིས་སོ་སོར་དགྲ་རྒྱུན་དུ་འོང་ཞིང་ཡུལ་དུ་གནས་པའི་སེམས་ཅན་རྣམས་ལ་གནོད་པ་བྱེད་པ་དང༌། མི་ཡོངས་མི་དགའ་བར་གྱུར་

91-1-359a


པ་དང༌། དེར་ནད་བྱུང་བ་དང༌། ཆུ་དུས་སུ་མི་འབབ་པ་དང༌། དེར་ཟླ་བ་དང་ཉི་མ་ལམ་དྲང་པོར་མི་འགྲོ་བ་དང༌། གལ་
ཏེ་སྡིག་པའི་ལས་དེ་སྙེད་བྱུང་ན། རྒྱལ་པོ་དེས་སྤྱན་རས་གཟིགས་དབང་ཕྱུག་ལག་པ་སྟོང་དང༌། མིག་སྟོང་དང་ལྡན་པའི་གཟུགས་བྱས་ལ།
གང་དུ་ཡམས་ཀྱི་ནད་བྱུང་བ་དེ་ལོགས་སུ་བཞིན་བསྟན་ཏེ་གཞག་གོ། །ཤིན་དུ་དད་པས་བདུག་པ་དང༌། མེ་ཏོག་དང༌། གདུགས་དང༌། རྒྱལ་
མཚན་དང༌། ལྷའི་བ་དན་སྣ་ཚོགས་དང༌། ཞལ་ཟས་རོ་བརྒྱ་པས་མཆོད་པར་བྱའོ། །དེ་ནས་རྒྱལ་པོ་དེས་སྙིང་པོ་འདི་བརྗོད་པའི་ཕྱིར་ཉིན་ཞག་
བདུན་དུ་བརྩོན་འགྲུས་བརྟན་པོར་གནས་བྱས་ན། ས་རིས་སོ་སོར་དགྲ་ཐམས་ཅད་དེ་ལ་ཕྱག་འཚལ་བར་འགྱུར་རོ། །རང་རང་གི་ཡུལ་ལ་
དགའ་བར་འགྱུར། སེམས་འཐུན་པར་འགྱུར། ཕན་ཚུན་གྲོགས་སུ་འགྱུར། མི་ཡོངས་དང་རྒྱལ་བུ་ཐམས་ཅད་ཀྱང་བྱས་པ་གཟོ་ཞིང༌།
ལེགས་པར་བྱེད་པར་འགྱུར་རོ། །རྒྱལ་པོའི་བཙུན་མོའི་འཁོར་རྣམས་ཀྱང་དེ་ལ་དགའ་བ་བསྐྱེད་པར་འགྱུར་རོ། །ལྷ་དང་ཀླུ་རྣམས་ཀྱང༌།

91-1-359b


ཡུལ་སྲུང་བར་བྱེད་དོ། །ཆར་ཡང་དུས་སུ་འབབ་པར་འགྱུར་རོ། །འབྲས་བུ་དང༌། ལོ་ཏོག་རྣམས་ཀྱང་མང་ཞིང་གྲུབ་པར་འགྱུར་རོ། །ཡུལ་ན་གནས་པ་
སེམས་ཀྱང་བདེ་བ་དང༌། ཡིད་བདེ་བ་སྐྱེ་བར་འགྱུར་རོ། །གལ་ཏེ་ཁྱིམ་གཅིག་ཏུ་ནད་དང༌། གནོད་པ་སྣ་ཚོགས་བྱུང་ངམ། བདུད་དང་འབྱུང་པོ་
གཡོན་ཅན་གནས་པས་འཁྲུགས་ཤིང་སྨྲའམ། སྐུར་པ་འདེབས་སམ། གནོད་པ་དག་བྱུང་ངམ། ཕྱི་ནང་གི་མི་མཐུན་པ་ཆེན་པོའམ། ཆུང་ངུ་དག་
བྱུང་ན་དེའི་ཚེ་སྤྱན་རས་གཟིགས་དབང་ཕྱུག་ལག་པ་སྟོང་དང༌། མིག་སྟོང་དང་ལྡན་པ་དེའི་མདུན་དུ་མཆོད་པ་བྱས་ལ། ཤིན་ཏུ་དད་པས་སྙིང་པོ་
འདི་ལན་སྟོང་བཟླས་བརྗོད་བྱས་ན། གོང་དུ་སྨོས་པའི་གནོད་པ་དེ་དག་ཞི་བར་འགྱུར་རོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་
འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། སྙིང་པོ་འདིའི་མིང་ཅི་ཞེས་བགྱི། ཇི་ལྟར་བླང་བར་བགྱི། ཇི་ལྟར་གཟུང་བར་བགྱི། ཀུན་དགའ་
བོ་སྙིང་པོ་འདིའི་མིང་ནི་མང་དུ་ཡོད་དོ། གཅིག་ནི་རྒྱ་ཆེར་དྲི་མ་མེད་པ་ཡོངས་སུ་རྫོགས་པ་ཞེས་བྱའོ། །སྙིང་རྗེ་ཆེན་པོ་ཐོགས་པ་མེད་པ་ཞེས་ཀྱང་བྱའོ། །སྡུག་

91-1-360a


བསྔལ་ལས་ཡོངས་སུ་བསྐྱོབ་པ་ཞེས་ཀྱང་བྱའོ། །ཚེ་འཕེལ་བར་བྱེད་པ་ཞེས་ཀྱང་བྱའོ། །ངན་འགྲོའི་ལམ་རྣམ་པར་འཇིགས་
པ་ཞེས་ཀྱང་བྱའོ། །ལས་ཀྱི་སྒྲིབ་པ་འཇོམས་པ་ཞེས་ཀྱང་བྱའོ། །བསམ་པ་ཡོངས་སུ་རྫོགས་པར་བྱེད་པ་ཞེས་ཀྱང་བྱའོ། །སེམས་ཀྱི་རྗེས་མཐུན་པར་
དབང་བ་ཞེས་ཀྱང་བྱའོ། །ས་གོང་མར་མྱུར་དུ་ངེས་པར་རྟོགས་པར་བྱེད་པ་ཞེས་ཀྱང་སྟེ། ཀུན་དགའ་བོ། དེ་ལྟར་ཟུངས་ཤིག །དེ་ནས་བཅོམ་ལྡན་འདས་ལ་
ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། གང་སྙིང་པོ་དྲང་པོ་འདི་སྟོན་པའི་བྱང་ཆུབ་སེམས་དཔའ་
སེམས་དཔའ་ཆེན་པོ་འདིའི་མིང་ཅི་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་
གཟིགས་དབང་ཕྱུག་ཅེས་བྱའོ། །མདོ་འཛིན་པ་ཞེས་ཀྱང་བྱའོ། །འོད་ཟེར་དང་མིག་དང་ལག་པ་སྟོང་ཡོད་པ་ཞེས་ཀྱང་བྱའོ། །བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དེའི་རྫུ་འཕྲུལ་གྱི་མཐུ་ནི་དཔག་ཏུ་མེད་ཅིང་བསམ་གྱིས་མི་ཁྱབ་བོ། །འདི་ནི། འདས་པའི་

91-1-360b


བསྐལ་པ་དཔག་ཏུ་མེད་པའི་སྔ་ལོགས་སུ་བྱང་ཆུབ་མངོན་པར་རྫོགས་པར་སངས་རྒྱས་ཏེ། ཆོས་སྣང་བའི་སངས་རྒྱས་བཅོམ་ལྡན་འདས་ཞེས་བྱའོ།
དེ་ནི། སྙིང་རྗེ་ཆེན་པོ་དང༌། སྨོན་ལམ་གྱི་དབང་གིས་སེམས་ཅན་ལ་ཕན་པ་དང༌། བདེ་བའི་ཕྱིར་འདིར་བྱང་ཆུབ་སེམས་དཔའི་གཟུགས་སུ་སྣང་ངོ༌། །
བྱང་ཆུབ་སེམས་དཔའ་རྣམས་དང༌། མི་མཛེད་ཀྱི་བདག་པོ་ཚངས་པ་དང༌། ལྷའི་དབང་པོ་བརྒྱ་བྱིན་དང༌། ཀླུའི་འཁོར་དང༌། ཁྱེད་ཐམས་ཅད་ཀྱིས་
དེ་ལ་མཆོད་པ་གྱིས་ཤིག །དེ་ལ་བརྙས་པར་མ་བྱེད་ཅིག །ལྷ་དང་མི་ཐམས་ཅད་ཀྱིས་རྟག་ཏུ་མཆོད་པ་གྱིས་ཤིག །མིང་ཡང་རྗོད་ཅིག་དང༌།
དགེ་བའི་རྩ་བ་སྐྱེ་ཞིང་སྡིག་པ་དུ་མ་ཡང་འབྱང་བར་འགྱུར་རོ། །ལུས་ཞིག་སྟེ་ཤི་བའི་འོག་ཏུ་དེ་བཞིན་གཤེགས་པ་འོད་དཔག་མེད་ཀྱི་སངས་རྒྱས་ཀྱི་
ཞིང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བ་འཛིན་པར་འགྱུར་རོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་
བཀའ་སྩལ་ཏོ། །སུ་ནོར་བུ་དང༌། འབྲས་བུ་དང༌། རིན་པོ་ཆེ་དང༌། ཡོ་བྱད་འདོད་པ་དེས། ཡིད་བཞིན་གྱི་ནོར་བུ་རིན་པོ་ཆེ་ཐོགས་པའི་ལག་པ་ལ་བལྟས་

91-1-361a


ཏེ་འདུག་པར་བྱའོ། །སུ་ནད་སྣ་ཚོགས་ཀྱིས་བཏབ་སྟེ། ནད་མེད་པར་འདོད་པ་དེས་དོན་ཡོད་པའི་ཞགས་པ་ཐོགས་པའི་ལག་པ་
ལ་བལྟས་ཏེ་འདུག་པར་བྱའོ། །སུ་ལྟོ་ན་པ་དེས་རིན་པོ་ཆེ་ལྷུང་བཟེད་ཐོགས་པའི་ལག་པ་ལ་བལྟས་ཏེ་བསམ་པར་བྱའོ། །སུ་འབྱུང་པོ་རྣམས་དང་
བགེགས་བྱེད་པའི་ལྷ་ལ་སོགས་པ་གདུལ་བར་འདོད་པ་དེས། རིན་པོ་ཆེ་རལ་གྲི་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་འདོད་
པའི་དབང་ཕྱུག་བདུད་འདུལ་བར་འདོད་པ་དེས། རྡོ་རྗེ་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་དགྲ་ཚར་གཅོད་པར་འདོད་པ་དེས།
རྡོ་རྗེ་ཅན་གྱི་གཏུན་ཤིང་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་ཐམས་ཅད་དུ་འཇིགས་པར་གྱུར་ཏེ་བདེ་བ་མ་ཐོབ་པ་དེས། མི་
འཇིགས་པ་སྦྱིན་པའི་ལག་པ་ལ་བལྟ་བར་བྱའོ། །སུ་མིག་ན་ཞིང་མཐོང་བ་ཉམས་པ་དེས་ནོར་བུ་རིན་པོ་ཆེ་མེ་ཤེལ་ཐོགས་པའི་ལག་པ་ལ་བལྟས་ཏེ་
འདུག་པར་བྱའོ། །སུ་ཚ་བའི་ནད་ཀྱིས་བཏབ་པ་དང༌། དུག་འཐུངས་པ་དེས་ནོར་བུ་རིན་པོ་ཆེ་ཆུ་ཤེལ་ཐོགས་པའི་ལག་པ་ལ་བལྟ་བར་བྱའོ། །སུ་བདག་

91-1-361b


པོ་དང༌། རྙེད་པ་དང༌། གོ་འཕང་འདོད་པ་དེས། རིན་པོ་ཆེའི་གཞུ་ཐོགས་པའི་ལག་པ་ལ་བསམ་པར་བྱའོ། །སུ་གྲོགས་པོ་སྡུག་པ་མྱུར་དུ་ཕྲད་པར་
འདོད་པ་དེས། རིན་པོ་ཆེའི་མདའ་ཐོགས་པའི་ལག་པ་ལ་དམིགས་པར་བྱའོ། །སུ་ལུས་ལ་ནད་སྣ་ཚོགས་ཀྱིས་བཏབ་པ་དེས་མེ་ཏོག་གི་སྙེ་མ་ཐོགས་
པའི་ལག་པ་ལ་བལྟས་ཏེ་འདུག་པར་བྱའོ། །སུ་ལུས་ལ་ལས་ཀྱི་སྒྲིབ་པའི་སྡིག་པ་རྣམས་ཟད་པར་འདོད་པ་དེས། རྔ་ཡབ་དཀར་པོ་ཐོགས་པའི་ལག་
པ་ལ་བལྟ་བར་བྱའོ། །སུ་ཉེ་དུ་དང༌། གཉེན་འདབ་དང༌། བུ་དང༌། ཆུང་མ་རྣམས་དང༌། སེམས་མཐུན་པར་འདོད་པ་དེས། རིལ་བ་བྷྲིང་གར་ཐོགས་
པའི་ལག་པ་ལ་བལྟ་བར་བྱའོ། །སུ་སྟག་དང༌། སྤྱང་ཀི་དང༌། གཅན་གཟན་མ་རུངས་པ་སྤོང་བར་འདོད་པ་དེས། ཕུབ་ཐོགས་པའི་ལག་པ་ལ་བལྟས་
ཏེ་འདུག་པར་བྱའོ། །སུ་ཕྱོགས་ཐམས་ཅད་དུ་དབང་ཕྱུག་རྣམས་ཀྱིས་གླགས་ལྟ་བ་ཡོངས་སུ་སྤོང་བར་འདོད་པ་དེས། དགྲ་སྟ་ཐོགས་པའི་ལག་
པ་ལ་བལྟས་ཏེ་འདུག་པར་བྱའོ། །སུ་ཁྱེའུ་དང༌། བུ་མོ་དང༌། བསྐོལ་བར་འདོད་པ་དེས། སོར་མོ་ལ་རི་ཐོགས་པའི་ཕྱག་རྒྱའི་ལག་པ་ལ་བལྟས་ཏེ་

91-1-362a


འདུག་པར་བྱའོ། །སུ་བསོད་ནམས་དང་དགེ་བའི་ཚོགས་བྱེད་མི་ནུས་པ་དེས། པདྨ་དཀར་པོ་ཐོགས་པའི་ལག་པ་ལ་
བལྟས་ཏེ་འདུག་པར་བྱའོ། །སུ་སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་འདོད་པ་དེས། པདྨ་སྔོན་པོ་ཐོགས་པའི་ལག་པ་ལ་བལྟས་ཏེ་
འདུག་པར་བྱའོ། །སུ་ཡེ་ཤེས་ཆེན་པོ་ཐོབ་པར་འདོད་པ་དེས། རིན་པོ་ཆེའི་མེ་ལོང་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་ཕྱོགས་
བཅུའི་སངས་རྒྱས་མངོན་སུམ་དུ་མཐོང་བར་འདོད་པ་དེས། པདྨ་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་སའི་འོག་གི་གཏེར་
རྣམས་ཐོབ་པར་འདོད་པ་དེས། རིན་པོ་ཆེ་ཟ་མ་ཏོག་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་དྲང་སྲོང་གི་ལམ་ཚོལ་བར་འདོད་པ་
དེས། ཚོན་སྣ་ལྔའི་སྤྲིན་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་ཚངས་རིས་ཀྱི་ལྷའི་ནང་དུ་སྐྱེ་བར་འདོད་པ་དེས། རིལ་བ་སྤྱི་བླུགས་
ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་ལྷའི་ནང་དུ་སྐྱེ་བར་འདོད་པ་དེས། མེའི་མདོག་ལྟ་བུའི་པདྨ་ཐོགས་པའི་ལག་པ་ལ་

91-1-362b


བལྟས་ཏེ་འདུག་པར་བྱའོ། །སུ་ཡུལ་གཞན་གྱི་དགྲ་ཕྱིར་ཕྱོགས་པར་འདོད་པ་དེས། རིན་པོ་ཆེ་མདུང་རྩེ་གསུམ་པ་ཐོགས་པའི་ལག་པ་ལ་བལྟས་ཏེ་
འདུག་པར་བྱའོ། །སུ་ལ་དག་དང༌། ལྷ་དང༌། ཡོངས་སུ་སྐྱོང་བ་ཐམས་ཅད་དགུག་པར་འདོད་པ་དེས། དུང་ཐོགས་པའི་ལག་པ་ལ་བལྟས་ཏེ་འདུག་
པར་བྱའོ། །སུ་ལྷ་རྣམས་དང༌། འབྱུང་པོ་རྣམས་ལ་བསྒོ་བ་བྱེད་པར་འདོད་པ་དེས། ཁྲིའི་ཟུར་ཤིང་ལྟ་བུ་ཐོགས་པའི་ལག་པ་ལ་བལྟས་ཏེ་འདུག་
པར་བྱའོ། །སུ་ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་ཀྱིས་མྱུར་དུ་ལུང་བསྟན་པར་འདོད་པ་དེས། བགྲང་བའི་ནོར་བུ་ཐོགས་པའི་ལག་པ་
ལ་བལྟས་ཏེ་འདུག་པར་བྱའོ། །སུ་སྐད་སྙན་ཅིང་ཚངས་པའི་སྒྲ་ལྟ་བུར་འདོད་པ་དེས། རིན་པོ་ཆེའི་དྲིལ་བུ་ཐོགས་པའི་ལག་པ་ལ་བལྟས་ཏེ་འདུག་པར་
བྱའོ། །སུ་དགོས་པ་ཐམས་ཅད་དག་པར་འདོད་པ་དང༌། ལྕེ་བདེ་བ་དང༌། མཁས་པར་འདོད་པ་དེས། ཕྱག་རྒྱ་རིན་པོ་ཆེ་ཐོགས་པའི་ལག་པ་ལ་
བལྟས་ཏེ་འདུག་པར་བྱའོ། །སུ་ལྷ་རྣམས་དང༌། ཀླུ་རྣམས་དང༌། རྒྱལ་པོ་རྣམས་ཀྱིས་ཡོངས་སུ་སྲུང་བར་འདོད་པ་དེས། ལྕགས་ཀྱུ་ཐོགས་པའི་ལག་

91-1-363a


པ་ལ་བལྟས་ཏེ་འདུག་པར་བྱའོ། །སུ་སེམས་ཅན་ཐམས་ཅད་ལ་བྱམས་པ་དང༌། སྙིང་རྗེས་ཁྱབ་པར་འདོད་པ་དེས།
འཁར་གསིལ་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་སེམས་ཅན་ཐམས་ཅད་ཀྱིས་སྟི་སྟང་བྱ་བ་དང༌། དྲན་པར་འདོད་པ་དེས། ཐལ་
མོ་སྦྱར་བའི་ལག་པ་ལ་བལྟས་ཏེ་འདུག་པར་བྱའོ། །སུ་ཚེ་རབས་ཚེ་རབས་སུ་སངས་རྒྱས་དང་མི་འབྲལ་བར་འདོད་པ་དེས། སངས་རྒྱས་ཀྱི་སྤྲུལ་
པ་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་སྐྱེ་ཞིང་སྐྱེ་བ་ན་སངས་རྒྱས་རྒྱལ་པོའི་གནས་དང༌། ཁང་བཟང་དུ་སྐྱེ་ཞིང་མའི་མངལ་
དུ་མི་སྐྱེ་བར་འདོད་པ་དེས། སྤྲུལ་པའི་གཞལ་མེད་ཁང་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་མང་དུ་ཉན་པ་དང༌། མང་དུ་
སློབ་པར་འདོད་པ་དེས། གླེགས་བམ་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་ཚེ་འདི་ནས་བཟུང་སྟེ་སངས་རྒྱས་ཉིད་ཀྱི་བར་དུ་
ཡིད་མི་ལྡོག་པར་འདོད་པ་དེས། འཁོར་ལོ་ཐོགས་པའི་ལག་པ་ལ་བལྟས་ཏེ་འདུག་པར་བྱའོ། །སུ་མི་འཇིགས་པ་ལ་སོགས་པ་སྦྱིན་པ་རྣམ་

91-1-363b


པ་བཞིས་འགྲོ་བ་ཚིམ་པར་འདོད་པས་མཆོག་སྦྱིན་པའི་ཕྱག་ལ་བལྟས་ཏེ་འདུག་པར་བྱའོ། །སུ་ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་མྱུར་
དུ་བྱོན་ཏེ་ཕྱག་གིས་མགོ་ལ་ཉུག་ཅིང་ལུང་སྟོན་པར་འདོད་པ་དེས། མགོ་ལ་སངས་རྒྱས་སྤྲུལ་པ་བཞུགས་པ་ལ་བལྟས་ཏེ་འདུག་པར་བྱའོ། །སུ་འབྲུ་
དང༌། འབྲས་བུ་ལ་སོགས་པ་བཏབ་ཅིང་བསྐྱེད་པ་རྣམས་ཕུན་སུམ་ཚོགས་པར་འགྱུར་བར་འདོད་པ་དེས། དགུན་གྱི་སྙེ་མ་ཐོགས་པའི་ལག་པ་ལ་
བལྟས་ཏེ་འདུག་པར་བྱའོ། །དེ་ལ་སོགས་པ་འདོད་པའི་དངོས་པོ་རྣམས་རྣམ་པ་སྟོང་དུ་རིག་པར་བྱ་སྟེ། མདོ་ཙམ་ཞིག་བསྟན་པ་ཡིན་ནོ། །དེ་ནས་བཅོམ་
ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་སྙིང་པོ་འདི་ཅི་ནས་འཛམ་བུའི་གླིང་འདིར་རྒྱུན་མི་འཆད་
པར་འགྱུར་བར་དགེ་བའི་སེམས་ཀྱིས་ཟུངས་ཤིག །ལོངས་ཤིག་རྒྱས་པར་སྟོན་ཅིག །དེ་ལྟར་ན་སྙིང་པོ་འདི་དོན་ཆེན་པོ་བྱེད་པ་ཡིན་ནོ། །ཁམས་གསུམ་ན་
སེམས་ཅན་ཇི་སྙེད་འཁོད་པའི་ལུས་ལ་ནད་གང་དག་ཡོད་པ་དེ་གལ་ཏེ་གསང་སྔགས་འདིས་གསོ་བར་བྱེད་ན། ནད་མེད་པར་མི་འགྱུར་བ་དེ་གང་

91-1-364a


ཡང་མེད་དོ། །སྙིང་པོ་འདིས་ཤིང་སྐམ་པོ་ལ་བཟླས་བརྗོད་བྱས་ན་དེ་ལ་ཡལ་ག་དང༌། མེ་ཏོག་གི་སྙེ་མ་དང༌། ལོ་མ་དང༌།
འབྲས་བུ་རྣམས་འབྱུང་བར་འགྱུར་ན། སེམས་ཡོད་པའི་སེམས་ཅན་བདེ་བར་འགྱུར་བ་ལ་ལྟ་ཅི་སྨོས་ཏེ། འདི་ལ་ཐེ་ཚོམ་ཟ་བར་མི་བྱའོ། །ཀུན་
དགའ་བོ། །སྙིང་པོ་འདིའི་མཐུ་སྟོབས་ནི། བརྟག་པར་མི་ནུས་ཤིང་བསམ་གྱིས་མི་ཁྱབ་སྟེ། དེ་བས་ན་ཡོན་ཏན་རྣམས་ཀྱི་ཕ་རོལ་ཏུ་ཕྱིན་ཏོ། །སྔོན་
གྱི་དུས་དག་ན་དགེ་བའི་རྩ་བ་མ་སྐྱེས་པས་ནི། མིང་ཡང་མི་ཐོས་ན་མཐོང་བ་ལྟ་ཅི་སྨོས། ཁྱོད་ལ་སོགས་པའི་འཁོར་ཆེན་པོ་འདི་དང༌། ལྷ་དང༌།
ཀླུ་དང༌། མི་རྣམས་ཀྱི་སྙིང་པོ་འདི་ལ་རྗེས་སུ་ཡི་རང་བར་བྱའོ། །གང་གིས་ཐོས་ལ་སྤོང་བ་དེ་ནི། གངྒའི་ཀླུང་དགུ་བཅུ་རྩ་དགུའི་བྱེ་མའི་རྡུལ་ཕྲ་རབ་
སྙེད་ཀྱི་སངས་རྒྱས་བཅོམ་ལྡན་འདས་རྣམས་སྤོང་བར་འགྱུར་རོ། །སུ་ཞིག་སྙིང་པོ་འདི་ལ་ཐེ་ཚོམ་བསྐྱེད་ཅིང་ཡིད་མི་ཆེས་པའི་མི་དེ་ནི། ཡུན་
རིང་པོ་ནས་རྙེད་པ་ལས་རབ་ཏུ་ཉམས་ནས་བསྐལ་པ་ཆེན་པོ་བརྒྱད་སྟོང་དུ་ངན་འགྲོ་རྣམས་སུ་འཁྱམས་པར་འགྱུར་བ་དང༌། མངོན་པར་འབྱུང་


91-1-364b


བར་མི་ཐོབ་པ་དང༌། རྟག་ཏུ་སངས་རྒྱས་མི་མཐོང་བ་དང༌། ཆོས་མི་མཐོང་བ་དང༌། ཆོས་མི་ཐོས་པ་དང༌། དགེ་སློང་གི་དགེ་འདུན་དང༌། བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་མི་མཐོང་བར་ཤེས་པར་བྱའོ། །དེ་ནས་ལག་ན་རྡོ་རྗེ་ལ་སོགས་པ་འཁོར་ཆེན་པོ་དེ་དང༌། བརྒྱ་བྱིན་དང༌། ཚངས་
པ་དང༌། འཇིག་རྟེན་སྐྱོང་བ་དང༌། ལྷ་དང༌། ཀླུ་དང༌། འབྱུང་པོ་གནས་པ་རྣམས་བཅོམ་ལྡན་འདས་ཀྱི་སྙིང་པོ་འདིའི་བསྔགས་པ་བརྗོད་པ་ཐོས་ནས་
ཐམས་ཅད་རབ་ཏུ་དགའ་སྟེ། བཀའ་བཞིན་དུ་འཛིན་ཏོ། །དེ་ནས་བྱང་ཆུབ་སེམས་དཔའ་ཉི་འོད་ཀྱིས་རིག་སྔགས་དེ་བསྲུང་བའི་ཕྱིར་གསང་སྔགས་
འདི་སྨྲས་སོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པའི་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་རྟག་ཏུ་ཕྱག་
འཚལ་ལོ། །སུས་ཚིགས་སུ་བཅད་པ་འདི་བརྗོད་ན། དེ་སྡིག་པ་ཐམས་ཅད་འབྱང་བར་འགྱུར་རོ། །བགེགས་བྱེད་པ་བདུད་དང་མི་འཕྲད་པར་འགྱུར་
རོ། །ཡམས་ཀྱི་ནད་རྣམས་ཞི་བར་འགྱུར་རོ། །ཉིན་གཅིག་ལ་དུས་གསུམ་དུ་བརྗོད་ཅིང་དཀོན་མཆོག་གསུམ་ལ་ཕྱག་འཚལ་ན། དགེ་བའི་རྩ་བ་དེས་

91-1-365a


ཚེ་རབས་གཞན་ན་གཟུགས་དང་ལྡན་པར་སྐྱེ་བར་འགྱུར་རོ། །སེམས་ཅན་རྣམས་དགའ་བར་འགྱུར་རོ། །དེའི་ཚེ་བྱང་ཆུབ་སེམས་
དཔའ་ཟླ་འོད་ཀྱིས་རིག་སྔགས་འཆང་དེ་བསྲུང་བའི་ཕྱིར་གསང་སྔགས་འདི་སྨྲས་སོ། །ཤ་མ་ཏ་ཏེ་ཏུ་སུ་ཏེ། ཨཱ་ཛྙ་བ་ཏེ། ཨུ་ཏུ་ཏེ། ཤཾ་ཁྲི་སྟེ། བརྨཾ་
ནྱ་ཏེ། ཨ་ཏུ་ཊེ། ཀུ་ལ་ཏ་ཊེ། ཁི་མ་ཊེ་སྭཱཧཱ། གསང་སྔགས་འདི་ནི། ཞལ་ནས་གསུངས་པའོ། །གསང་སྔགས་འདི་ལན་ལྔ་བཟླས་བརྗོད་བྱས་
ལ། ཚོན་སྣ་བདུན་པའི་སྐུད་པས་བཅིང་བར་བྱ་སྟེ། གསང་སྔགས་འཆང་གང་དུ་ན་བར་གྱུར་པ་དེར་བཅིང་བར་བྱའོ། །གསང་སྔགས་འདི་ནི།
སྔོན་གྱི་སངས་རྒྱས་གངྒཱའི་ཀླུང་བཞི་བཅུའི་བྱེ་མ་སྙེད་ཀྱིས་གསུངས་ཏེ། བདག་གིས་ཀྱང་དེ་རིག་སྔགས་འཆང་རྣམས་བསྲུང་བའི་ཕྱིར་སྨྲས་སོ། །
བགེགས་དང་ཡམས་ཀྱི་ནད་ཐམས་ཅད་ཞི་བར་བྱེད་དོ། །སྡིག་པ་ཐམས་ཅད་དང་ནད་ཐམས་ཅད་བྱང་བར་བྱེད་དོ། །འཇིགས་པ་ཐམས་ཅད་དང་
བྲལ་བར་འགྱུར་རོ། །དགེ་བ་ཐམས་ཅད་ཀྱང་ཡོངས་སུ་རྫོགས་པར་འགྱུར་རོ། །བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་


91-1-365b


ཅེས་བཀའ་སྩལ་ཏོ། །ཀུན་དགའ་བོ། སྤྱན་རས་གཟིགས་དབང་ཕྱུག་གིས་སྨྲས་པའི་གསང་སྔགས་འདི་ནི། དེ་བཞིན་ནོ། །མ་ནོར་བ་དེ་བཞིན་ནོ། །དོན་
ཡོད་པའོ། །སུ་བྱང་ཆུབ་སེམས་དཔའ་འགུགས་པར་འདོད་པ་དེས། གུ་གུལ་གྱི་བདུག་པ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་བསྲེགས་ན།
བྱང་ཆུབ་སེམས་དཔའ་དེར་འོང་བར་འགྱུར་རོ། །སུ་ཞིག་བྱི་ལའི་གདོན་གྱིས་ཟིན་པར་གྱུར་ན། པྱི་ལའི་མགོ་རུས་བླངས་ཏེ་བསྲེགས་ལ་ས་གཙང་མ་
དང༌། ཐལ་བ་ཞིབ་མོ་དང་བསྲེགས་ཏེ་ཆུས་སྤྲུས་ལ་བྱི་ལའི་གཟུགས་བྱས་ཏེ། བྱང་ཆུབ་སེམས་དཔའ་མིག་སྟོང་ལྡན་གྱི་མདུན་དུ་ཨུར་མོའི་རལ་གྲི་
ལ་ལན་བརྒྱ་རྩ་བརྒྱད་བཟླས་བརྗོད་བྱས་ཏེ། རལ་གྲི་དེས་བྱི་ལའི་གཟུགས་དེ་བརྒྱ་རྩ་བརྒྱད་དུ་གཏུབས་ལ་དུམ་བུ་རེ་རེ་ལ་ཡང་ལན་རེ་བཟླས་བརྗོད་
བྱས་ཤིང་མིང་ནས་ཀྱང་བརྗོད་ན། ཇི་སྲིད་འཚོའི་བར་དུ་མི་ལྡང་ངོ༌། །སུ་ཞིག་ཧ་ལ་ཧ་ལའི་དུག་ཟོས་ན། དེས་གུ་གུལ་གྱི་བདུག་པ་དང༌། ག་པུར་ཆ་
བསྙམས་ཏེ་ཁྲོན་པའི་ཆུ་ལྷག་མར་མ་གྱུར་པ་དང༌། བསྐོལ་པ་ཁྱོར་གང་ཙམ་ལུས་པ་དང༌། བྱང་ཆུབ་སེམས་དཔའ་མིག་སྟོང་ལྡན་གྱི་མདུན་དུ་ལན་བརྒྱ་

91-1-366a


རྩ་བརྒྱད་བཟླས་བརྗོད་བྱས་ཏེ་འཐུངས་ན། དུག་ལས་སོས་པར་འགྱུར་རོ། །སུ་ཞིག་སྤྲུལ་དང༌། སྲོག་ཆགས་ཨུ་ཅ་ལང་
གས་ཟིན་པར་གྱུར་ན། སྒོ་ཕྱེ་ལ་ལན་བདུན་བཟླས་བརྗོད་བྱས་ཏེ་རྨ་ཁར་བཏབ་ན་སོས་པར་འགྱུར་རོ། །སུ་ཞིག་སྡིག་པའི་འཆི་བ་དང༌། སྐུར་པ་
འདེབས་པས་མི་གཞན་ལ་འཚེ་ན། དེས་ས་གཙང་མ་འམ། བག་ཕྱེའམ། སྤྲ་ཚིལ་ལས་དེའི་གཟུགས་བྱས་ལ། བྱང་ཆུབ་སེམས་དཔའ་མིག་
སྟོང་ལྡན་གྱི་མདུན་དུ་ཨུར་མོའི་རལ་གྲི་ལ་ལན་བརྒྱ་རྩ་བརྒྱད་དུས་གཅིག་དུ་བཟླས་བརྗོད་བྱས་ཏེ་སྙིང་པོ་བརྗོད་ལ་དུམ་བུར་གཏུབས་ཏེ། དེའི་
མིང་ནས་བརྗོད་ཅིང་ལན་བརྒྱ་རྩ་བརྒྱད་སྦྱིན་སྲེག་བྱས་ན། དགའ་བར་འགྱུར་ཏེ། ཇི་སྲིད་འཚོའི་བར་དུ་མཛའ་བར་འགྱུར་རོ། །སུ་ཞིག་མིག་
ཉམས་ཏེ་ལྡོངས་པའི་བར་དུ་གྱུར་པ་དང༌། སུ་ཞིག་མིག་གིས་འབྲས་བུའི་སྟེང་དུ་ལིང་ཏོག་བྱུང་བ་དང༌། མིག་ཏུ་སྐྱེས་ཏེ་མི་མཐོང་བར་གྱུར་
པ་དེས་ཨ་རུ་ར་གཅིག་དང༌། བ་རུ་ར་གཅིག་དང༌། སྐྱུ་རུ་ར་གཅིག་ཞིབ་ཏུ་བཏགས་ལ་སྦྲང་རྩི་དཀར་པོ་དང༌། ཁྱེའུ་ནུ་བའི་འོ་མ་དང་སྦྱར་བར་བྱ་

91-1-366b


སྟེ། སྦྱོར་བའི་ཚེ་སངས་རྒྱས་ཀྱི་མཚན་ནས་བརྗོད་ཅིང༌། བུ་གསར་དུ་བཙས་པའི་བུད་མེད་དང༌། ཁྱི་དང༌། ཕག་གིས་མ་མཐོང་བར་བྱས་ལ་རིལ་བུར་
བྱས་ཏེ། བྱང་ཆུབ་སེམས་དཔའ་མིག་སྟོང་ལྡན་གྱི་མདུན་དུ་ལན་སྟོང་རྩ་བརྒྱད་བཟླས་བརྗོད་བྱས་ལ། གནས་དབེན་པ་རླུང་མི་འོང་བར་འདུག་སྟེ་ཉི་
མ་བདུན་གྱི་བར་དུ་སྨན་དེ་མིའི་འོ་མ་དང༌། སྦྲང་རྩི་དང་བརྡར་བ་མིག་ཏུ་བླུགས་ན། མིག་གི་འབྲས་བུ་སྐྱེའོ། །ལིང་ཏོག་མེད་པར་འགྱུར་ཞིང་ལེགས་
པར་མཐོང་བར་འགྱུར་རོ། །སུ་གྲང་བའི་རིམས་ཀྱིས་བཏབ་པའི་ཆེད་དུ་སྟག་ལྤགས་སམ། གཟིག་ལྤགས་སམ། དྲེད་ལྤགས་སམ། དོམ་ལྤགས་
སམ། སྤྱང་ལྤགས་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་གྲང་བའི་རིམས་ཀྱིས་བཏབ་པ་ལ་བསྐོན་ན། རིམས་སོས་པར་འགྱུར་རོ། །སེངྒེའི་
པགས་པ་ནི། ཐམས་ཅད་ཀྱི་མཆོག་གོ །གལ་ཏེ་སྦྲུལ་གྱིས་ཟིན་ན། མི་དེ་ཉིད་ཀྱི་སྐྲ་བཅད་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་དུག་གི་རྨ་
ཁར་བཞག་ན་སོས་པར་འགྱུར་རོ། །སུ་ཞིག་སྙིང་ན་ཞིང་མི་དྲན་ནམ། འཆི་འདོད་པར་གྱུར་ན། ཤིང་སླེ་མ་ཏ་ཀའི་ཐང་ཆུ་སྟར་ཀ་ཙམ་ཆུ་གཙང་མ་དང་

91-1-367a


བསྐོལ་ཏེ་ཕྱེད་དུ་བ་དང་ལན་བདུན་བཟླས་བརྗོད་བྱས་ལ་འཐུངས་ན། ཐམས་ཅད་བདེ་བར་འགྱུར་རོ། །བུད་མེད་ཀྱིས་བསྐོལ་
བར་མི་བྱའོ། །སུ་ཞིག་འབྱུང་པོའི་གདོན་གྱིས་ཟིན་ཏམ། མི་མ་ཡིན་པས་བཏབ་པའི་ནད་ཀྱིས་བཏབ་པར་གྱུར་ན། གུ་གུལ་གྱི་བདུག་པ་ལ་ལན་
ཉི་ཤུ་རྩ་གཅིག་བཟླས་བརྗོད་བྱས་ཏེ་སྣར་བླུགས་སོ། །ཡང་ན་རི་བོང་གི་རྟུག་པ་ཙམ་གྱི་རིལ་བུར་བྱས་ལ་ལན་ཉི་ཤུ་རྩ་གཅིག་བཟླས་བརྗོད་བྱས་
ཏེ་བཟའོ། །ཤ་དང༌། ཆང་དང༌། སྒོག་པ་དང༌། འཐབ་མོ་སྤང་ངོ༌། །འོན་ཏང་སོས་པར་འགྱུར། ཡང་ན་ལྡོང་རོས་དང༌། ཡུངས་ཀར་དང༌། ལན་
ཚྭ་དཀར་པོ་བསྲེས་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་ནད་པའི་མལ་གྱི་འོག་ནས་བདུག་ན། ནད་གཏོང་བའི་འབྱུང་པོ་མྱུར་དུ་འབྲོས་ཏེ།
ལུས་འཇིག་ཅིང་དེར་འདུག་མི་ནུས་པར་འགྱུར་རོ། །གལ་ཏེ་གཞོགས་ཕྱེད་ནའམ། གཞོགས་ཕྱེད་ཉམས་སམ། རྣ་བ་འོན་ནམ། རྐང་ལག་
འགུལ་མི་ནུས་པར་གྱུར་ན། ཏིལ་མར་གྱི་ནང་དུ་རུ་རྟ་བཙོས་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་བསྐུས་ན། སོས་པར་འགྱུར་རོ། །ཡང་

91-1-367b


ན་བ་མར་གཅིག་པུ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་བསྐུས་ན། སོས་པར་འགྱུར་རོ། །བུད་མེད་ལ་ལ་ཞིག་བུ་འབྱུང་ཤིན་ཏུ་དཀའ་ན། ཏིལ་
མར་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་ལྟོ་བའམ། ལྟེ་བར་བསྐུས་ན། མྱུར་དུ་འབྱུང་ངོ༌། །གང་གི་མངལ་དུ་བུ་འཆི་ན་ཤིང་ཨ་བ་མརྒ་སྲང་གཅིག་
ཆུ་ཁྱོར་དོའི་ནང་དུ་བསྐོལ་ལ་ཕྱེད་ལུས་པ་དང༌། དེ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་འཐུངས་ན། གནོད་པ་མེད་པར་འབྱུང་བར་འགྱུར་
རོ། །ཤ་མ་མི་འབྱུང་ན་ཡང་སྨན་དེ་ལ་བཟླས་བརྗོད་བྱའོ། །ལ་ལ་ཞིག་ཤི་ལ་ཐུག་པ་ཙམ་དུ་སྙིང་ན་སྟེ་མནགས་མི་བཟོད་ན། དུ་རུ་ཀ་དང༌། དབྱི་མོ་
ཆ་བསྙམས་ཏེ་བསྲེགས་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་སོ་ལ་བསྐུ་ཞིང་མིད་ལ་སྐྱུགས་སྐྱུགས་ཀྱི་བར་དུ་བྱས་ན། སོས་པར་འགྱུར་
རོ། །སྒོག་པ་རྣམ་དགུ་དང༌། ཤ་དང༌། ཆང་སྤང་བར་བྱའོ། །མེས་ཚིག་ན། བ་ནག་མོའི་ལྕི་བ་དྲོན་པོ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་རྨ་
ཁར་གླན་ན་སོས་པར་འགྱུར་རོ། །ལ་ལ་ཞིག་སྲོག་ཆགས་རིང་པོ་སྙིང་ལ་ཟ་ན། རྟ་དཀར་པོའི་གཅིན་ཁྱོར་ཕྱེད་ལ་ལན་ཉི་ཤུ་རྩ་གཅིག་བཟླས་བརྗོད་

91-1-368a


བྱས་ཏེ་འཐུངས་ན། སྲོག་ཆགས་དེ་འབྱུང་ངོ༌། །གལ་ཏེ་ན་ཚབས་ཆེ་ན་ཁྱོར་གང་འཐུངས་ན། སྲོག་ཆགས་ཐག་པ་སྲིག་
འབྱུང་ངོ༌། །གལ་ཏེ་འབྲས་དྲག་པོ་བྱུང་ན། རམ་གྱི་ལོ་མ་བརྡུངས་ཏེ་ཁུ་བ་བཙིར་ལ་དེ་ལ་ལན་ཉི་ཤུ་རྩ་གཅིག་ཏུ་བཟླས་བརྗོད་བྱས་ཏེ་རྨ་
ཁར་གཏོར་ན། རྩ་བ་དང་བཅས་ཏེ་འབྱུང་ངོ༌། །ལ་ལ་ཞིག་མིག་ལ་སྦྲང་བུས་ཟོས་པར་གྱུར་ན། བོང་བུའི་རྟུག་པ་གསར་དུ་བྱུང་བ་བཙིར་ཏེ་ཁུ་བ་ལ་
ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་དགོང་དུ་ཉལ་ཀར་མིག་ཏུ་བླུགས་ན་སོས་པར་འགྱུར་རོ། །ལ་ལ་ཞིག་ལྟོ་བ་ན་ན། ཁྲོན་པའི་ཆུ་ལྷག་
མར་མ་གྱུར་པ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་པའི་ནང་དུ་ལན་ཚྭ་དཀར་པོ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ལ་བཏབ་སྟེ་ཁྱོར་
ཕྱེད་འཐུངས་ན་སོས་པར་འགྱུར་རོ། །སུའི་མིག་ལ་མིག་ནག་ཆགས་སམ། རབ་རིབ་བམ། རྩ་དམར་བར་གྱུར་ན། ཤིང་ཤམ་མྱ་ཀའི་ལོ་མ་བཙིར་ཏེ།
དེའི་ཁུ་བ་ལ་ལན་བདུན་བཟླས་བརྗོད་བྱས་ལ་ནང་དུ་མགྲོན་བུ་བཅུག་སྟེ་ཞག་གཅིག་བཞག་ལ་ནང་པར་ཡང་ལན་བདུན་བཟླས་བརྗོད་བྱས་ཏེ་མིག་

91-1-368b


ཏུ་བླུགས་ན་ཕན་ནོ། །སུ་ཞིག་མཚན་མོ་འཇིགས་ཤིང་མི་བདེ་ལ་སྐྲག་ན། སྐུད་པ་དཀར་པོ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་མདུད་པ་ཉི་ཤུ་རྩ་
གཅིག་བོར་ལ་མགུལ་དུ་བཏགས་ན་འཇིགས་པར་མི་འགྱུར་རོ། །ལས་རྣམས་ཀྱང་བྱང་བར་འགྱུར་རོ། །ཁྱིམ་ཞིག་ཏུ་གློ་བུར་དུ་གནོད་པ་དག་བྱུང་ན། བལ་
པོ་སེའུའི་ཤིང་གི་ལྕུག་མ་སོར་གཉིས་ཀྱི་ཚད་དུ་གཏུབས་པ་སྟོང་རྩ་བརྒྱད་བྱས་ལ། བ་མར་དང༌། ཞོ་དང༌། སྦྲང་རྩི་སྣོད་གཅིག་ཏུ་བླུགས་པ་དྲུང་བཞག་
སྟེ་ལྕུག་མའི་དུམ་བུ་གཅིག་བླངས་ལ་ལན་གཅིག་བསྔགས་ཏེ་རྩེ་མོ་གཉིས་མར་དུ་བསྙུགས་ལ་བསྲེག་གོ །དེ་བཞིན་དུ་ལྕུག་མའི་དུམ་བུ་ཐམས་ཅད་
བསྲེགས་ན། ཡམས་ཀྱི་ནད་ཐམས་ཅད་མེད་པར་འགྱུར་རོ། །ལས་འདི་ནི། སངས་རྒྱས་ཀྱི་སྤྱན་སྔར་བྱའོ། །ཤུ་དག་དཀར་པོ་ལ་ལན་བརྒྱ་རྩ་བརྒྱད་
བཟླས་བརྗོད་བྱས་ཏེ་དཔུང་པ་གཡས་པར་ཐོགས་ན། འཐབ་མོའམ། འགྱེད་པའི་ཚེ་རྒྱལ་བར་འགྱུར་རོ། །ཤིང་ཤམ་མྱ་ཀའི་ལོ་མ་དང་བཅས་པ་སོར་
གཉིས་ཀྱི་ཚད་དུ་གཏུབས་ལ་ཆོ་ག་གོང་མ་བཞིན་དུ་སྦྱིན་སྲེག་བྱའོ། །ཉི་མ་གཅིག་ལ་དུས་གསུམ་དུ་ལན་སྟོང་རྩ་བརྒྱད་སྦྱིན་སྲེག་བྱའོ། །གལ་ཏེ་ཉི་མ་

91-1-369a


བདུན་དུ་དེ་བཞིན་བྱས་ན། དངོས་གྲུབ་འཐོབ་བོ། །འཕགས་པའི་ལམ་ཡང་སྐྱེའོ། །གལ་ཏེ་འབྱུང་པོ་རྫུ་འཕྲུལ་ཆེན་པོ་ལས་
རྒྱལ་བར་འདོད་ན། ལུང་ཏང་གི་ཤིང་ལ་ལན་བཞི་བཅུ་རྩ་དགུ་བཟླས་བརྗོད་བྱས་ལ་བ་མར་དང༌། ཞོ་དང༌། སྦྲང་རྩི་དང་སྦྱིན་སྲེག་བྱས་ཏེ། བྱང་ཆུབ་
སེམས་དཔའི་མདུན་དུ་བྱའོ། །གླང་དཀར་པོའི་གིའུ་ཝང་སྲང་གཅིག་མཐིལ་བུའི་སྣོད་དུ་བཅུག་ལ་བྱང་ཆུབ་སེམས་དཔའི་མདུན་དུ་ལན་སྟོང་རྩ་བརྒྱད་
བཟླས་བརྗོད་བྱ་སྟེ། ཡན་ལག་རྣམས་ལ་བསྐུས་ལ། དཔྲལ་བར་ཐིག་ལེ་བྱས་ན། ལྷ་ཀླུ་དང༌། འབྱུང་པོ་དང༌། མི་ཐམས་ཅད་དགའ་བར་འགྱུར་རོ། །
གང་དག་ཉེས་བྱུང་སྟེ་ལྕགས་སྒྲོག་དང༌། ཤིང་སྒྲོག་ཏུ་བཅུག་ན། ཕུག་རོན་གྱི་རྟུག་པ་ལ་ལན་བརྒྱ་རྩ་བརྒྱད་བཟླས་བརྗོད་བྱས་ཏེ་ལག་པ་ལ་
ཡང་བསྐུའོ། །ལྕགས་སྒྲོག་དང༌། ཤིང་སྒྲོག་ལ་ཡང་རེག་པར་བྱས་ན་ཐར་བར་འགྱུར་རོ། །གལ་ཏེ་ཁྱོ་ཤུག་མེ་དང་ཆུ་ལྟར་མི་མཐུན་པར་གྱུར་ན།
བྱང་ཆུབ་སེམས་དཔའི་མདུན་དུ་དུར་བའི་མཇུག་སྒྲོ་ལ་ལན་སྟོང་རྩ་བརྒྱད་བཟླས་བརྗོད་བྱས་ཏེ་ལུས་ལ་ཐོགས་ན། ཇི་སྲིད་འཚོའི་བར་དུ་འདུམ་པར་

91-1-369b


འགྱུར་རོ། །གལ་ཏེ་སྲོག་ཆགས་དག་ལོ་ཏོག་ཕུང་བར་བྱེད་ན། ཐལ་བ་གཙང་མའམ། བྱེ་མ་གཙང་མ་ལ་ལན་སྟོང་རྩ་བརྒྱད་བཟླས་བརྗོད་བྱས་ལ་
མེ་ཏོག་ཀུན་ཏུ་གཏོར་ན། སྲོག་ཆགས་རྣམས་ཕྱིར་ལྡོག་པར་འགྱུར་རོ། །གལ་ཏེ་སྲོག་ཆགས་དག་ཤིང་ཐོག་ལ་ཟ་ན། ཆུ་ལ་བཟླས་བརྗོད་བྱས་ཏེ་ཤིང་
རྣམས་ལ་གཏོར་ན་འབྲས་བུ་ལ་མི་ཟའོ། །དེའི་ཚེ་ཡང་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཚེ་རབས་སྔ་མའི་བསོད་ནམས་ཀྱིས་རྒྱུས་བཅོམ་ལྡན་
འདས་ཀྱིས་བདག་ལ་ཁྱོད་སེམས་ཅན་གྱི་ཁམས་ཐམས་ཅད་ལ་སྙིང་རྗེ་ཆེན་པོ་བསྐྱེད་ནས་བཅིང་བ་དང༌། འཇིགས་པ་ཐམས་ཅད་གཅོད་ནུས་པར་
འགྱུར་ཏེ། དེའི་མཐུས་སེམས་ཅན་ཐམས་ཅད་སྡུག་བསྔལ་རྣམས་ལས་ཐར་བར་འགྱུར། ཞི་བ་དང༌། བདེ་བ་ཐོབ་པར་འགྱུར་རོ། །ཞེས་ལུང་བསྟན་
པར་གྱུར་ཏོ། །མ་འོངས་པའི་དུས་ལྔ་བརྒྱ་པ་ཐ་མར་གྱུར་པ་ན་རིགས་ཀྱི་བུའམ། རིགས་ཀྱི་བུ་མོ་ལ་ལ་ཞིག་སྙིང་པོ་ཆོས་ཀྱི་སྒོ་འདི་ཉིན་ལན་གསུམ་

91-1-370a


མཚན་ལན་གསུམ་འཛིན་ནུས་ན། དེའི་ལས་ཀྱི་སྒྲིབ་པ་ཐམས་ཅད་འབྱང་བར་འགྱུར། ཆོས་ཐམས་ཅད་ཀྱི་ཆོས་ཉིད་འགྲུབ་
པར་འགྱུར་རོ། །བདག་གིས་སངས་རྒྱས་ཀྱི་བཀའ་དྲིན་དྲན་པར་བགྱི་སྟེ། གྲོང་ཁྱེར་རམ། གྲོང་ངམ། གྲོང་རྡལ་ལམ། ནགས་ཚལ་གང་ན་རིག་སྔགས་
འཆང་གནས་པ་ལ། གལ་ཏེ་དེ་ན་གནས་པའི་འབྱུང་པོ་རྣམས་འཚེ་བར་བགྱིད་ན། བདག་རྟག་ཏུ་དེར་མཆི་ཞིང་ཀུན་ཏུ་བསྲུང་བར་བགྱི་སྟེ། ཡོངས་སུ་
སྤོང་བར་མི་བགྱིད་དོ། །དེའི་ཚེ་ཡང་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་
གིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། སླད་མའི་དུས་ལྔ་བརྒྱ་པ་ཐམས་ཅད་སེམས་ཅན་ཕལ་ཆེར་རྙོག་པ་ཅན་དུ་འགྱུར་ཏེ།
དགེ་བའི་རྩ་བ་ཆུང་ཞིང་རྟག་པར་རྒྱུན་དུ་དགེ་བའི་ཕྱོགས་བགྱིད་མི་ནུས་པ་དང༌། གལ་ཏེ་འཛིན་ན་ཡང་དེའི་ཚེ་ལྷ་དང༌། འབྱུང་པོ་འཚེ་བར་འགྱུར་
བས། བདག་གིས་ལྷ་དང༌། མི་དང༌། ལྷ་མ་ཡིན་ལ་སོགས་པ་སེམས་ཅན་ཐམས་ཅད་ལ་སྨན་པ་དང༌། བདེ་བ་དང༌། ཞི་བར་བགྱིད་པའི་སླད་

91-1-370b


དུ་སངས་རྒྱས་བཅོམ་ལྡན་འདས་ཀྱི་མཐུ་དང༌། རྫུ་འཕྲུལ་གྱི་སྟོབས་ཀྱིས་གཟུངས་འདིའི་ཆོ་ག་ད་བཤད་པར་བགྱིའོ། །བདག་གིས་ཀྱང་འདས་པའི་བསྐལ་
པ་དུ་མར་གཟུངས་འདི་ལ་མཆོད་པ་བགྱིས་སོ། །འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཇི་སྙེད་པ་རྣམས་ཀྱིས་
ཀྱང་གཟུངས་འདི་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བརྙེས་སོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་རྟག་
ཏུ་གཟུངས་འདི་འཛིན་ཅིང་འཆང་ན། དེའི་ཚེ་འདི་ཉིད་ལ་ཚིག་གི་རྒྱུན་ཐོགས་པ་མེད་པར་འགྱུར། །དབང་པོ་རྣོ་ཞིང་མཁས་པར་འགྱུར། སྤོབས་པ་
མྱུར་བར་འགྱུར། ལྷ་དང་མི་ཐམས་ཅད་ཀྱི་མཆོག་ཏུ་འགྱུར་རོ། །གང་སུའི་སྒྲ་དང༌། ཚིགས་སུ་བཅད་པ་དང༌། གྲགས་པ་ཡང་ཐོས་ཤིང་བདེ་བ་དང༌། དགའ་
བར་ཡང་འགྱུར་རོ། །ཕྱག་བྱ་བའི་འོས་སུ་ཡང་འགྱུར། གང་དང་གང་དུ་སྐྱེས་པར་ཡང་སངས་རྒྱས་དང༌། ཆོས་དང༌། དགེ་འདུན་ཡང་མཐོང་བར་
འགྱུར། ཚིག་ལ་ཡང་ཡིད་ཆེས་ཤིང་ཡིད་རྟོན་པར་འགྱུར་རོ། །དེ་ཡང་འདི་ལྟར་སངས་རྒྱས་བཅོམ་ལྡན་འདས་རྣམས་ཀྱི་མཐུ་ལགས་པར་བགྱི་ཡི།

91-1-371a


བདག་ཉིད་ཀྱི་ནི། མ་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་
དབང་ཕྱུག་ལ་བསྟོད་ནས་ལེགས་སོ་ཞེས་བྱ་བ་ཡང་བྱིན་ཏེ། ཁྱོད་ནི། ལྷ་དང་མི་ལ་སོགས་པ་ལ་ཕན་པ་དང༌། བདེ་བ་དང༌། ཞི་བས་ལས་
ཀྱི་ལམ་ལ་སྦྱོར་བར་ནུས་སོ། །གལ་ཏེ་ཡུན་རིང་པོར་ཕྱིར་མི་ལྡོག་པ་ལྟ་ན། ད་ངས་ཡེ་ཤེས་ཀྱི་ཕྱག་རྒྱས་གདབ་བོ། །དེ་ནས་བཅོམ་ལྡན་འདས་
ལ་འཕགས་པ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་དྲན་པ། བདག་རི་
གྲུ་འཛིན་ལ་གནས་ཤིང་འདས་པའི་བསྐལ་པ་དུ་མར་གཟུངས་སྔགས་ཀྱི་ཆོས་ཀྱི་སྒོ་འདི་བརྗོད་དོ། །དེའི་ཚེ་བདུད་དེར་མཆིས་ནས་བདུད་དེས་འཁོར་
བསྡུས་ནས་ཅི་ནས་ཀྱང་གསངས་སྔགས་ཀྱི་གཞི་འདི་མི་འགྲུབ་པར་བདག་གིས་ཆོས་དེ་ལ་མཐོ་བཙམ་པར་བསམ་པ་དང༌། དེའི་ཚེ་བདག་གིས་གསང་
སྔགས་ཀྱི་ཆོས་དེའི་ཆོགས་བདུད་ཕམ་པར་བགྱིས། །རྣམ་པར་ཕམ་པར་བགྱིས་སོ། །གསང་སྔགས་འདིའི་མཐུ་ནི། བརྟག་མི་ནུས་ཤིང་བསམ་གྱིས་


91-1-371b


མི་ཁྱབ་པར་རིག་པར་བགྱིའོ། །དེའི་ཚེ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ལྷ་དང་མི་རྣམས་ལ་ཕན་པ་དང༌། བདེ་བ་
ཐོབ་པར་བྱ་བའི་ཕྱིར་སྙིང་རྗེས་རྩ་བའི་གསངས་སྔགས་འདི་སྨྲས་སོ། །ན་མཿསརྦ་ཛྙཱ་ཡ། ན་མོ་རཏྣ་ཏྲ་ཡཱ་ཡ། ན་མ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་
ཏེ་སམྱཀྶཾ་བུདྡྷཱ་ཡ། ན་མ་ཨཱརྱཱ་བ་ལོ་གི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་མ་ཧཱ་སྠཱ་མ་པྲཔྟ་ཡ། བོ་དྷི་སཏྭཱ་ཡ། མ་ཧཱ་
སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བི་བུ་ལ། བི་མ་ན་སུ་པྲ་ཏི་ཥྛི་ཏ་ཨ་སཾ་གཱ་ཡ། ཨཪྱ་ཤ་ཏ་ས་ཧ་སྲ་ཨ་ཏི་རེ་ཀ། པྲ་བྷཱ་ཨ་བ་བྷཱ་སི་ཏ་མཱུ་རྟ་ཡེ། མ་ཧཱ་མ་
ཎི་མུ་ཀུ་ཊ་ཀུ་ཎྜ་ལ། ཨ་ལཾ་ཀཱ་ར་དྷཱ་རི་ཎེ། བྷ་ག་བ་ཏེ། པདྨ་པཱ་ཎ་ཡེ། སརྦ་ལོ་ཀ་ཨ་པ་ཤ་མ་མ་ནཱ་ཡ། བི་བི་དྷ་མུ་ཁ་ས་མཱ་བེ་ཤ། ཨ་བྷ་ཥྚ་སརྦ་སཏྭ་པ་རི་
མོ་ཙ་ཀཱ་ཡ། ཏདྱ་ཐཱ། ཨོཾ་བྷུ་རྦྷུ་བ་སྭཱ་ཧཱ། མ་ཧཱ་ཨཱ་ལོ་ཀ་ཀ་ར་ཎ་ཏ་མ་སྟི་མི་ར་པ་ཊ་ལ་བི་ནཱ་ཤ་ཀ་རཱ་ག་དྭེ་ཥ་མོ་ཧ་ཛྭ་ལ་ཤ་མ་ཀ །ཤ་ས་ཀ །ས་མཱ་ཤྭཱ་ས་ན་ཀ་
ར། རཀྵ་ཀ །སརྦ་ཨ་པཱ་ཡ་དུ་རྒ་ཏི་པྲ་ཤ་མ་ན་ཀ་ར། སརྦ་ས་ཏྭཱཾ་ས་མཱ་ཤྭཱ་ས་ན་ཀ་ར། སརྦ་ཨཱ་ཤྭཱ་པ་རི་པཱུ་ར་ཀ །སརྦ་ཏ་ཐཱ་ག་ཏ། ས་མ་པ་དཱ་ན་ཀ་ར། ཨེ་ཧྱེ་


91-1-372a


ཧི་མ་ཧཱ་བོ་དྷི་སཏྭ་པ་ར་པདྨ་ཨཱ་ལོ་ཀ་སཾ་བྷུ་ཏ་མ་ཧཱ་ཀཱ་རུ་ཎི་ཀ །ཛ་ཊཱ་མ་ཀུ་ཊཱ། ཨ་ལཾ་ཀྲྀ་ཏ། ཤི་རོ་མ་ཎི་ཀ་ན་ཀ །རཱ་ཛ་ཏ་བཛྲེ་
བཻ་ཌཱུཪྱ་ཨ་ལཾ་ཀྲྀ་ཏ། ཤ་རཱི་ར་ཨ་མི་ཏཱ་བྷཱ་ཛི་ན་ཀ་མ་ལ། ཨ་ལཾ་ཀྲྀ་ཏ་པྲ་བྷ་ར་ཎཱ་ར་ཛ་ན་ཤ་ཏ་ས་ཧ་སྲ་ཨ་བྷི་ལ་ཥི་ཏཱ་ཀཱ་ཡ། མ་ཧཱ་བོ་དྷི་སཏྭ་ཕ་བ་ར་བ་
ར་ད། བི་དྷ་མ་བི་དྷ་མ། བི་ནཱ་ཤ་ཡ། བི་ནཱ་ཤ་ཡ། མ་ཧཱ་ཡནྟྲཾ། ཀླེ་ཤ་ཀ་བྷ་ཏ། ཨ་བ་བ་དྷ་བི་བི་དྷ་སཏྭཱ། སཾ་ས་ར་ཙ་ར་ཀ །པྲ་མ་ཐ་ན་ཀ་ར། པུ་རུ་ཥ་
པདྨ། པུ་རུ་ཤ་ནཱ་ག །པུ་རུ་ཥ་སཱ་ག་ར། པུ་རུ་ཥ་སིདྷ། བཱི་ར་བཱི་ར་ཛ་སུ་དཎྜ་ཏ་པ་རི་བྲི་ཏི། དྷ་མ་དྷ་མ། ས་མ་ས་མ། དྷུ་རུ་དྷུ་རུ། པྲ་ཤ་ས་ཡ། པྲ་
ཤ་ས་ཡ། གྷི་རི་གྷི་རི། བི་བི་རི་བི་བི་རི། ཙི་རི་ཙི་རི། སི་རི་སི་རི། སུ་རུ་སུ་རུ། དྷི་རི་དྷི་རི། བི་དྷི་རི་བི་ཤི་རི། བི་རི་བི་རི། མུ་རུ་མུ་རུ། མུ་ཁ་མུ་
ཁ། མུ་ཡ་མུ་ཡ། མུ་ཉྩ་མུ་ཉྩ། དྷུ་ན་དྷུ་ན། བི་དྷུ་ན་བི་དྷུ་ན། དྷུ་རུ་དྷུ་རུ། གཱ་ཡ་གཱ་ཡ། ག་དྷ་ཡ་ག་དྷ་ཡ། ས་ཧ་ས་ཧ། པྲ་ས་ཧ་པྲ་ས་ཧ། ན་ན་
བི་བི་དྷ་ཀླེ་ཤི་བཱ་ས་ན། ཧ་ར་ཧ་ར། སཾ་ཧ་ར་སཾ་ཧ་ར། དྷུ་རུ་ཏུ་དྷུ་རུ་ཏུ། མ་ཧཱ་མཎྜ་ལ་ཀ་ར་ཎ་ཤ་ཏ་པྲ་སེ་ཀ། ཨ་བ་བྷཱ་སི་ཏ་བི་བི་དྷ་བཱ་ས་ན་ཤ་མི་


91-1-372b


ཀ། ཤ་ས་ཀ །རཀྵ་ཀ། མ་ཧཱ་བོ་དྷི་སྟྭ་བ་ར་བ་ར་ད་སྭཱ་ཧཱ། གཟུངས་སྔགས་འདི་ནི། དེ་བཞིན་གཤེགས་པའི་པདྨའི་ཕྱག་གི་རྒྱན་གྱི་ཡུ་བ་ཞེས་བྱ་
སྟེ། སངས་རྒྱས་བཅོམ་ལྡན་འདས་ལྷ་དང༌། ཀླུ་དང༌། མི་འམ་ཅི་དུ་མས་ཡོངས་སུ་བསྐོར་བས། རྡོ་རྗེ་ཆེན་པོ་དང་ལྡན་ཞིང་དགའ་བའི་རྒྱུ་ལས་
བྱུང་བའི་ཁང་བཟང་དུ་ཐམས་ཅད་ཀྱི་མཆོག་གི་བྱང་ཆུབ་སེམས་དཔའ་རྣམས་ཀྱི་དོན་དུ་གསུངས་ཏེ། སྒྲིབ་པའི་རི་ཆེན་པོ་རྣམ་པར་འཇོམས་པའོ། །
གང་ལ་ལ་ཞིག་གིས་མཉན་པ་དང༌། བལྟ་བ་དང༌། བཀླག་པ་དང༌། བརྗོད་པ་ཐོབ་ན། མི་དེའི་ཉོན་མོངས་པའི་སྒྲིབ་པ་ཇི་སྙེད་མཆིས་པ་ཐམས་
ཅད་འབྱང་བར་འགྱུར་རོ། །སུ་ཞིག་དད་པར་གུས་པས་སྔ་དྲོ་བརྗོད་ན། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་རྟག་ཏུ་དེའི་
སླད་བཞིན་སྲུང་བ་བགྱིད་དོ། །གང་ཅི་འཚལ་བ་དག་ཀྱང་དེ་བཞིན་དུ་འགྲུབ་བོ། །སུ་ཞིག་གལ་ཏེ་བདག་གི་བསམ་པ་ཐམས་ཅད་ཡོངས་སུ་རྫོགས་
པར་འཐོབ་པར་འཚལ་བ་དེས་གཅིག་པུ་ཕྱོགས་དབེན་པར་མཆིས་ལ། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ཡིད་


91-1-373a


ལ་དྲན་པར་བགྱི་ཞིང་གཞན་བསམ་པར་མི་བགྱིས་པར་གཟུངས་སྔགས་འདི་ལན་བདུན་བརྗོད་ན། ཡིད་ལ་བསམ་པ་
གང་རྫོགས་པར་མི་འགྱུར་བ་དེ་གང་ཡང་མ་མཆིས་སོ། །སེམས་ཅན་ཐམས་ཅད་དགའ་བར་འགྱུར་རོ། །ངན་འགྲོར་མཆི་བར་མི་འགྱུར་རོ། །
སངས་རྒྱས་བཅོམ་ལྡན་འདས་རྟག་ཏུ་རྗེས་སུ་མངོན་དུ་དྲན་ན། བསྐལ་པ་བྱེ་བ་ཕྲག་དུ་མར་བསགས་པའི་ལས་ཀྱི་སྒྲིབ་པ་ཐམས་ཅད་འབྱང་
བར་འགྱུར་རོ། །འཁོར་ལོས་བསྒྱུར་བའི་རྒྱལ་པོ་སྟོང་དུ་ཚང་བའི་བསོད་ནམས་དག་ཀྱང་ཐོབ་པར་འགྱུར་རོ། །གར་སྐྱེས་གར་སྐྱེས་ཀྱང་བྱང་
ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་མཐོང་བར་འགྱུར་རོ། །རིགས་ཆེན་པོར་སྐྱེ་བར་འགྱུར་རོ། །སུ་ཞིག་སྙིམ་པ་
སྤོས་ཀྱིས་བཀང་སྟེ་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་གཏོར་ལ། གཟུངས་སྔགས་འདི་ཡང་ལན་བདུན་བརྗོད་ན། སྟོང་གི་
བསོད་ནམས་ཀྱི་མཆོག་དང༌། སྙིང་རྗེ་ཆེན་པོའི་རང་བཞིན་ཡང་འཐོབ་བོ། །དེ་མིའི་འཇིག་རྟེན་འདིར་ཡང་སྟོབས་ཆེན་པོ་ཡོངས་སུ་རྫོགས་པ་

91-1-373b


འཐོབ་བོ། །སུ་ཞིག་འཕགས་པ་སྤྱན་རས་གཟིགས་དབང་ཕྱུག་གི་གདོང་དུ་བལྟ་ཞིང༌། གཟུངས་སྔགས་འདི་བརྗོད་པ་དེ་བྱང་ཆུབ་སེམས་དཔའ་
མཚན་རྒྱས་པ་མཐོང་ནས་ས་དྲི་མ་མེད་པ་ཡང་འཐོབ་བོ། །འཇིག་རྟེན་ན་ཡང་སྣང་བར་བགྱིད་དོ། །ཚེ་གཅིག་གིས་སངས་རྒྱས་བཅོམ་ལྡན་འདས་
རྣམས་ཀྱང་མཐོང༌། །ཇི་ལྟར་བསམ་གཏན་ལ་སྙོམས་པར་ཞུགས་པ་དེ་ལྟ་བུར་འཆི་བར་འགྱུར་རོ། །གར་སྐྱེས་གར་སྐྱེས་ཀྱང་སྔོན་གྱི་ཚེ་རབས་
དྲན་པར་འགྱུར་རོ། །ལས་ཀྱི་སྒྲུབ་པ་ཐམས་ཅད་འབྱང་བར་འགྱུར་རོ། །སུ་ཞིག་གཟུངས་སྔགས་འདི་འཛིན་པ་དེས། །ཚེས་བཅོ་ལྔའི་ཟླ་བ་ཉ་པ་
ལ་བསླབ་པའི་གཞི་བརྒྱད་བཟུང་སྟེ། གོས་གཙང་མ་བགོས་ལ་རིང་བསྲེལ་དང་བཅས་པའི་མཆོད་རྟེན་གྱི་མདུན་དུའམ། སངས་རྒྱས་ཀྱི་གཟུགས་
ཀྱི་སྤྱན་སྔར་ཙནྡན་དཀར་པོའི་དཀྱིལ་འཁོར་བགྱིས་ལ་དེར་མེ་ཏོག་སྣ་ཚོགས་གཏོར་བར་བགྱི། བདུག་པས་ཀྱང་བདུག་པར་བགྱི། མར་མེ་ཡང་
བུད་པར་བགྱིའོ། །སངས་རྒྱས་བཅོམ་ལྡན་འདས་ལ་གུས་པ་བསྐྱེད་པར་བགྱིའོ། །དེའི་ཚེ་གཟུངས་སྔགས་འདི་ཡང་ལན་བརྒྱ་རྩ་བརྒྱད་བཟླས་

91-1-374a


བརྗོད་བགྱིས་ན། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དཀྱིལ་འཁོར་དེར་འདུག་སྟེ་མཚམས་
མེད་པ་ལ་སོགས་པ་ལས་ཀྱི་སྒྲིབ་པ་མི་དགེ་བ་ཇི་སྙེད་མཆིས་པ་ཐམས་ཅད་འབྱང་བར་འགྱུར་རོ། །ལུས་དང༌། ངག་དང༌། ཡིད་ཀྱི་ལས་རྣམས་
ཀྱང་ཡོངས་སུ་དག་པར་འགྱུར་རོ། །སངས་རྒྱས་ཀྱི་ཏིང་ངེ་འཛིན་གྱི་སྟོབས་ཀྱང་འཐོབ་བོ། །འོད་ཟེར་གྱིས་དབང་བསྐུར་བའི་སྟོབས་ཀྱང་འཐོབ་བོ།།
ས་དང་ཕ་རོལ་ཏུ་ཕྱིན་པ་ཡང་ཡོངས་སུ་རྫོགས་པར་འགྱུར་རོ། །གལ་ཏེ་ཆར་དབབ་པར་འཚལ་ན། གྱེན་དུ་ནམ་མཁའ་ལ་བལྟས་ལ་གཟུངས་
སྔགས་ལན་ཉི་ཤུ་རྩ་གཅིག་བརྗོད་ན་ཆར་འབབ་བོ། །གལ་ཏེ་ས་ལ་བལྟས་ཏེ་གཟུངས་སྔགས་བརྗོད་ན། ས་བོན་ཐམས་ཅད་རྣམ་པར་བརྒྱར་ཕུན་
སུམ་ཚོགས་པར་འགྱུར་རོ། །གལ་ཏེ་འབབ་ཆུ་བསྐམས་པའི་ཤུལ་ལམ། །འབབ་ཆུ་ཆེན་པོའམ། །འབབ་ཆུའི་དངོ་འམ། །མཚོ་འམ། འཚེ་འུའམ།
མཚོ་བྲན་གྱི་འགྲམ་དུ་མཆིས་ཏེ་བརྗོད་ན། ཆུ་ཐམས་ཅད་ཡོངས་སུ་རྫོགས་པར་འགྱུར་རོ། །ནད་ཐམས་ཅད་ཀྱི་དོན་དུ་གཟུངས་སྔགས་བརྗོད་དེ་ལག་


91-1-374b


པས་བྱབས་ན་སོས་པར་འགྱུར་རོ། །དྲན་པ་ཉམས་པའི་མེའི་མདུན་དུ་བརྗོད་ན། དྲན་པ་སླར་འཐོབ་པར་འགྱུར་རོ། །བྲུ་བས་ཉེན་པའམ། སྐོམ་པས་ཉེན་
པའི་མིའི་གདོང་དུ་བལྟས་ཏེ་བརྗོད་ན། བཀྲེས་པའམ་སྐོམ་པ་ཞི་བར་འགྱུར་རོ། །གལ་ཏེ་མཚམས་གཅད་པར་འཚལ་ན། དེས་མཚེའུ་ཆུའི་ནང་དུ་
ཞུགས་ཏེ་དེར་མཆིས་ལ། གཟུངས་སྔགས་འདི་ཡི་གེ་ར་བྲིས་ཏེ་རྒྱལ་མཚན་གྱི་རྩེ་མོ་ལ་བཏགས་ན། དཔག་ཚད་བརྒྱར་མཚམས་བཅད་པར་
འགྱུར་ཏེ། དེར་ཉེས་པ་རྣམས་མི་འབྱུང་ངོ༌། །མཚམས་ཀུན་ཏུ་སྲུང་བ་རྫོགས་སོ།།    །།ད་ནི། ལུས་ཐམས་ཅད་བསྡུ་བའི་ཕྱག་རྒྱ་བརྗོད་
པར་བགྱིའོ། །ལུས་དྲང་པོར་འགྲེང་སྟེ་རྐང་པ་ཉེ་བར་མཉམ་དུ་གཤིབས་ལ་རྐང་པ་གཡས་པ་ཡིད་ཙམ་བསྐུམས་ཏེ་ལག་པ་གཡོན་པ་ཐུར་དུ་བརྐྱང༌།
གུང་མོ་དང་སྲིན་ལག་གཉིས་ལག་མཐིལ་དུ་དགུག །མཛུག་མོ་དང༌། མཐེ་བོང་དང༌། མཐེའུ་ཆུང་བརྐྱང་ལ་ལག་མཐིལ་བཀན་ཏེ་གཞག་གོ །ལག་
པ་གཡས་པ་ཡང་དེ་བཞིན་དུ་བགྱིའོ། །ལག་པ་གཉིས་ཀའི་གུང་མོ་བཀུག་པ་ལག་པ་ཕྲག་པ་དང་མཉམ་པར་གཞག་གོ །ལག་མཐིལ་ནི། མདུན་དུ་

91-1-375a


བསྟན་ཏེ་གཞག་གོ །འདི་ནི། ལུས་བསྡུ་བའི་ཕྱག་རྒྱ་དང་པོའོ། །སུ་ཞིག་བདུད་དང༌། གཞན་མུ་སྟེགས་ཅན་དང༌། དགྲ་རྣམས་
ཕམ་པར་བགྱི་བ་དང༌། ལམ་དང་པོ་ལ་གནས་པར་འཚལ་ན། ཕྱག་རྒྱ་འདི་བཅིངས་ལ་གཟུངས་འདི་ཡང་ལན་ཉི་ཤུ་རྩ་གཅིག་བརྗོད་པར་
བགྱིའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨ་བཏྟ། ཨ་བཏྟེ། པ་རི་བཏྟེ།
ཨེ་ཧྱེ་ཧི་སྭཱ་ཧཱ། གང་གོང་དུ་ཕྱག་རྒྱ་ཇི་སྐད་སྨོས་པ་དེ་བཞིན་དུ་ལུས་གནས་པར་བགྱིས་ལ་སྙིང་གར་ཐལ་མོ་སྦྱར་ཏེ་སོར་མོ་ཐམས་ཅད་ཕན་ཚུན་
ཐད་ཀར་བསྣོལ་ལ། །གཡོན་པའི་སོར་མོ་རྣམས་ཀྱིས་གཡས་པ་རྣམས་ལ་འཁྱུད་པར་བགྱི། མཛུབ་མོ་གཉིས་གྱེན་དུ་བསྒྲེང་ལ། རྩེ་མོ་གཉིས་
སྤྲད་དོ། །མཐེ་བོང་གཉིས་མཛུབ་མོ་གཉིས་ཀྱི་ཚིགས་དང་པོ་ལ་རེག་པར་བགྱིའོ། །ལག་མཐིལ་ནི། མི་འབྱར་བར་བགྱིའོ། །འདི་ནི། གཟུངས་
ཐམས་ཅད་ཀྱི་ཕྱག་རྒྱ་སྟེ། གཉིས་པའོ། །བསྐལ་པ་དུ་མར་ཆེ་རབས་སུ་བསགས་པའི་ལས་ཀྱི་སྒྲིབ་པ་མི་དགེ་བ་ཐམས་ཅད་འབྱང་བར་

91-1-375b


འགྱུར་རོ། །ཚེ་ཕྱི་མ་ལ་ཕྱོགས་བཅུའི་སངས་རྒྱས་ཀྱི་ཞིང་རྣམས་སུ་སྐྱེ་བར་འགྱུར་རོ། །གང་གི་ཚེ་སངས་རྒྱས་བཅོམ་ལྡན་འདས་ཤཱཀྱ་ཐུབ་པས་བྱང་
ཆུབ་བརྙེས་པར་མཛད་པར་བརྩམས་པའི་ཚེ་བདུད་ཀྱིས་མཐོ་བརྩམས་པའི་ཚེ་ཕྱག་རྒྱ་འདིས་བཏུལ། དེའི་ཚེ་ཞི་བའི་བདེ་བ་དང༌། བསམ་གཏན་
དང༌། སྙོམས་པར་འཇུག་པ་ཡང་བརྙེས་པར་གྱུར་ཏོ། །གཟུངས་སྔགས་འདི་ཡང་བརྗོད་པར་བགྱིའོ། །ཏདྱ་ཐཱ། སརྦ་དྷཱ་ར་ཎི། མཎྜ་ལཱ་ཡ། ཨེ་ཧྱེ་
ཧི་པ་ར་མ་ཤུ་མ་ཤུདྡྷ་སཏྭཱ་ཡ་སྭཱ་ཧཱ། ཡང་ཐོག་མར་ལག་པ་གཡས་པ་འབྱིན་པ་ལྟར་བགྱིས་ལ། པུས་མོ་གཡས་པའི་ལྷ་ང་ས་ལ་བཙུགས་ཏེ། མགོ་
བོར་ཐལ་མོ་སྦྱར་ལ་མཛུབ་མོ་གཉིས་བཀུག་སྟེ་རྩེ་མོ་སྤྲད། མཐེ་བོང་གཉིས་མཛུབ་མོ་གཉིས་ཀྱི་ཚིགས་གཉིས་པ་ལ་སྦྱར་རོ། །འདི་ནི། ཆོས་ཀྱི་ཕྱག་
རྒྱ་སྟེ། རྣམ་པར་གྲོལ་བར་བགྱི་བའི་སླད་དུ་བསམ་གཏན་དང༌། སྙོམས་པར་འཇུག་པ་ཐོབ་པར་འགྱུར་རོ། །འདི་ནི། ཕྱག་རྒྱ་གསུམ་པའོ། །སྔོན་དེ་
བཞིན་གཤེགས་པ་རྣམས་ཀྱིས་ཀྱང་མཐུན་པར་བསྒོམས་ཏེ། དེའི་ཚེ་བསམ་གཏན་རྣམས་དང༌། སྙོམས་པར་འཇུག་པ་རྣམས་དང༌། རྣམ་པར་གྲོལ་བ་

91-1-376a


བརྙེས་སོ། །ཡང་འདི་ནི། གཞན་ཏེ། འགྲེང་ལ་རྐང་པ་གཉིས་མཉམ་པར་གཞིབ་བོ། །ལག་པའི་གུང་མོ་དང༌། སྲིན་
ལག་དང༌། མཐེའུ་ཆུང་རྒྱབ་སྦྱར་ཏེ་སེན་མོ་ཕྲད་པར་བགྱི། མཛུབ་མོ་གཉིས་བརྐྱང་སྟེ་རྩེ་མོ་ཕྲད་པར་བགྱི། མཐེ་བོང་གཉིས་མཛུབ་མོའི་ཚིགས་
གཉིས་པ་ལ་རེག་པར་བགྱི། ལག་མཐིལ་ནང་ནས་སོར་བཅུ་ཙམ་གྱིས་བཀྱེད་ལ་སྨིན་མཚམས་སུ་གཟུགས་སོ། །འདི་ནི། མིག་སྟོང་གི་ཕྱག་རྒྱ་སྟེ།
བཞི་པའོ། །གལ་ཏེ་ཕྱག་རྒྱ་འདི་བཅིངས་ལ་གཟུངས་སྔགས་བརྗོད་ན། སྐད་ཅིག་དེ་ཉིད་ལ་འཇིག་རྟེན་གྱི་ཁམས་སངས་རྒྱས་ཀྱི་ཞིང་ཡོངས་སུ་
དག་པ་དཀྲིགས་པ་བྱེ་བ་ཕྲག་སྟོང་མཐོང་བར་འགྱུར་རོ། །གང་དག་རིག་སྔགས་འཆང་དེ་དང་ལྷན་ཅིག་སྤྱོད་ཅིང་གྲོགས་སུ་གྱུར་བ་ནི། ཞིང་རེ་རེ་ན་
ཡང་བྱང་ཆུབ་སེམས་དཔའ་དཀྲིགས་པ་བྱེ་བ་ཕྲག་འབུམ་དང༌། བཞི་སྟོང་ཉི་ཤུ་མཆིས་སོ། །གང་དཀྱིལ་འཁོར་དུ་མ་ཞུགས་པ་དེས་ནི། བལྟ་བར་
མི་རིགས་ཏེ། ཕྱག་རྒྱ་དེའི་ཆོས་ཉིད་དོ། །སུ་ལ་རིགས་ཤེ་ན། གང་དཀྱིལ་འཁོར་དུ་ཞུགས་པ་དེ་ཉིད་ལའོ། །འདི་ལྟར་བྱང་ཆུབ་སེམས་དཔའ་

91-1-376b


རྣམས་ཀྱི་ཆོས་ཀྱི་སྦྱིན་པ་ཡེ་ཤེས་ཀྱིས་རྟོགས་པར་འཚལ་བ་ཐམས་ཅད་ཡོངས་སུ་རྫོགས་པར་འགྱུར་རོ། །གཟུངས་སྔགས་ནི། འདི་ལགས་ཏེ། ཏདྱ་ཐཱ།
ཨོཾ་བྷུ་སརྦ་ཙཀྵུ་ཀཱ་རཱ་ཡ་དྷ་ར་ཎཱི་ན་དྲཱ་ཡ་སྭཱ་ཧཱ། ཡང་འགྲེང་ལ་རྐང་པ་མཉམ་པར་གཤིབས་ཏེ་ལག་པ་གཡས་པ་བཀན་ལ་སོར་མོ་ལྔ་གཤིབས་ཏེ་
བརྐྱང་ལ། ལག་པ་གཡོན་པ་ཡང་དེ་བཞིན་དུ་བགྱིས་ཏེ་བཀན་ལ་ལག་པ་གཡས་པའི་རྒྱབ་ལ་སྦྱར་ཏེ་སྙིང་གར་གཞག་གོ །འདི་ནི། ལག་པ་སྟོང་
ཐམས་ཅད་བསྡུས་པའི་ཕྱག་རྒྱ་སྟེ། ལྔ་པའོ། །འདིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་བདུད་དང༌། དགྲ་མཆིས་པ་རྣམས་ཐུལ་
ལོ། །གཟུངས་སྔགས་ནི། འདི་ལགས་ཏེ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། ཏདྱ་ཐཱ། སརྦ་དུཥྚ་ཨོཾ་ཧ་ཡ་མེ་སྭཱ་ཧཱ། ཡང་འགྲེང་སྟེ་རྟིང་པ་ཕྲད་པར་
བགྱིས་ལ། ལག་པ་གཡོན་པ་མི་འཇིགས་པ་སྦྱིན་པར་བགྱིས་ཏེ་ལག་པ་གཡས་པ་ཡང་དེ་བཞིན་དུ་བགྱིས་ལ། ལག་མཐིལ་བདག་ལོགས་སུ་
བསྟན་པར་བགྱིའོ། །འདི་ནི། ཏིང་ངེ་འཛིན་རབ་ཏུ་རྟོགས་པར་འགྱུར་བའི་ཕྱག་རྒྱ་སྟེ། དྲུག་པའོ། །འདིས་ཏིང་ངེ་འཛིན་ཐམས་ཅད་དང༌། ཆོས་ཀྱི་སྒོ་

91-1-377a


མོ་བརྒྱད་ཁྲི་བཞི་སྟོང་དང༌། སངས་རྒྱས་ཀྱི་བྱང་ཆུབ་རབ་ཏུ་རྟོགས་པར་འགྱུར་རོ། །ཕྱག་རྒྱ་འདིས་ཐམས་ཅད་ཀྱང་
འཐོབ་བོ། །གཟུངས་ཀྱི་རྩ་བའི་གསང་སྔགས་སྔ་མ་ན་མ་སརྦ་ཛྙཱ་ཞེས་བགྱི་བ་ལགས་སོ། །ཡང་འགྲེང་ལ་རྐང་པ་ཉེ་བར་གཤིབས་ཏེ་ལག་པ་
གཡོན་པའི་སྲིན་ལག་གིས་མཐེ་བོའི་སེན་མོ་མནན་ཏོ། །གཡས་པ་ཡང་དེ་བཞིན་ཏེ། མཐེའུ་ཆུང་དང༌། གུང་མོ་རྣམས་རྩེ་མོ་སྤྲད་ལ། ལག་
རྟིང་དྲང་པོར་བསྲང་སྟེ་དགུག་པ་ནི། མཛུབ་མོ་གཉིས་དགུག་གོ །སླར་གཏང་ན་ནི། བརྐྱང་ངོ༌། །དེ་ལྟར་མཆིས་ལ་སྔགས་བརྗོད་པར་བགྱིའོ། །ལག་
པ་གཡས་པའི་མཛུབ་མོ་གཉིས་ནི། དགུག་གོ །གཡོན་པའི་མཛུབ་མོ་གཉིས་ནི། སླར་གཏང་ངོ༌། །མགོའི་ཐོན་འཁོར་གཡས་ནས་བསྐོར་བར་
བགྱི་སྟེ། འབོད་པའོ། །གཡོན་པས་ནི། བསལ་བ་ལྟར་བགྱིས་ཏེ། སླར་གཏང་ངོ༌། །ཕྱག་རྒྱ་འདི་ནི། ལྷ་དང༌། ཀླུ་ལ་སོགས་པ་འཁོར་བརྒྱད་བསྡུ་
བའི་སླད་དུ་དགུག་པའི་ཕྱག་རྒྱ་སྟེ། བདུན་པའོ། །གསང་སྔགས་ནི། འདི་ལགས་ཏེ། ཨོཾ་སརྦ་དེ་བ་ནཱ་ག་ཨ་ན་ལེ་སྭཱ་ཧཱ། ཕྱག་རྒྱ་སྔ་མ་ལ་རྩེ་མོ་བསྐྱེད་

91-1-377b


དེ་ལག་རྟིང་གཉིས་སྦྱར་བ་ལས་ཡིད་ཙམ་བཟུང༌། མཛུབ་མོས་གཡབ་སྟེ། སྔ་མ་བཞིན་ནོ། །འདི་ནི། བརྒྱ་བྱིན་དང༌། ཚངས་པ་ཆོས་མཉན་པའི་སླད་དུ་
དགུག་པའི་ཕྱག་རྒྱ་སྟེ། བརྒྱད་པའོ། །གསང་སྔགས་ནི། འདི་ལགས་ཏེ། ཨོཾ་མ་ཧཱ་བྲཧྨ་ཡེ། ཨེ་ཧྱེ་ཧི་སྭཱ་ཧཱ། ཕྱག་རྒྱ་འདི་དང༌། གསང་སྔགས་འདི་ནི།
གཟུངས་སྔགས་དང༌། ཕྱག་རྒྱ་དང༌། ཆོས་ཀྱི་སྒོ་དུ་མ་གཟུང་བའི་སླད་དུ་བསྡུ་བའོ། །ཉི་མ་སྤྱང་ཀིས་ཟིན་པ་དང༌། ཟླ་བ་སྤྱང་ཀིས་ཟིན་པའི་ཚེ་བ་མར་ལ་
ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་ཕྱག་རྒྱ་འདིས་ཕྱག་རྒྱས་བཏབ་ལ་འཐུངས་ན། དབང་པོ་རྣོ་བར་འགྱུར་རོ། །ཉིན་གཅིག་བཞིན་དུ་ཆོས་ཀྱི་
ཚིགས་སུ་བཅད་པ་ཁྲི་ལོབས་ནུས་པར་འགྱུར་རོ། །ཕྱག་རྒྱ་འདི་དང༌། ཆོས་ཀྱི་སྒོ་འདི་ནི། དེ་བཞིན་གཤེགས་པ་ཉི་མའི་སྙིང་པོས་བྱང་ཆུབ་སེམས་
དཔའ་འཕགས་པ་སྤྱན་རས་གཟིགས་དབང་ཕྱུག་གི་ཆེད་དུ་གསུངས་པའོ། །ཡང་འགྲེང་སྟེ་རྐང་པ་ཉེ་བར་གཤིབས་ལ་ལག་པ་ཐལ་མོ་སྦྱར་ཏེ་སྙིང་
གར་བཞག་ལ་མཐེ་བོང་གཉིས་ལག་མཐིལ་དུ་བཀུག་སྟེ་རྩ་བའི་སྔགས་ཆེན་པོ་ལན་ཉི་ཤུ་རྩ་གཅིག་བརྗོད་པར་བགྱིའོ། །འདི་ནི། བྱང་ཆུབ་སེམས་

91-1-378a


དཔའ་རྣམས་ཀྱི་རང་རང་གི་ནོར་བུའི་ཡིད་བཞིན་ལྟ་བུའི་ཕྱག་རྒྱ་སྟེ་དགུ་པའོ། །འདིས་ངེས་པར་ལྷའི་གཞལ་མེད་ཁང་
རྣམས་སུ་འཇུག་གོ །ཕྱོགས་བཅུའི་སངས་རྒྱས་ཀྱི་ཞིང་རྣམས་སུ་ཡང་མཆིའོ། །མཆོད་པའི་དོན་དུ་རིན་པོ་ཆེ་བརྒྱ་སྟོང་དག་ཀྱང་བསམ་པ་བཞིན་རྙེད་
བར་འགྱུར་རོ། །སུ་ཞིག་ཆོས་ཀྱི་སྒོ་འདིའི་ལས་བགྱིད་ནུས་ན། དེ་ནང་པར་སྔར་ལངས་ལ་ཁྲུས་བགྱི་ཞིང་ཁ་གདོང་བཀྲུས་ཏེ་ཕྱག་རྒྱ་དེའི་དམ་ཚིག་
བགྱིས་ན། དེས་ཕྱོགས་བཅུའི་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་མངོན་སུམ་དུ་མཐོང་བར་འགྱུར་རོ། །བསྐལ་པ་དུ་མར་ཚེ་རབས་
སུ་བསགས་པའི་སྡིག་པ་མི་དགེ་བའི་ལས་ལྕི་བ་རྣམས་འབྱང་བར་འགྱུར་རོ། །ཕྱག་རྒྱ་དེའི་ཡོན་ཏན་དང༌། བསྔགས་པ་རབ་ཏུ་མང་ངོ༌། །ཡང་
སྔ་མ་བཞིན་དུ་ཐལ་མོ་སྦྱར་ཏེ་མཛུབ་མོ་གཉིས་བཀུག་ལ་མཐེ་བོའི་སེན་མོ་ལ་བཅར་ཏེ། མཛུབ་མོ་གཉིས་ཀྱི་སེན་མོ་ཡང་ཕན་ཚུན་དུ་རྒྱབ་
སྤྲད་ལ་རྩ་བའི་གསང་སྔགས་བརྗོད་པར་བགྱིའོ། །འདི་ནི་བྱང་ཆུབ་སེམས་དཔའ་རྣམས་ཀྱི་སེམས་ལ་འདོད་པའི་ཕྱག་རྒྱ་སྟེ་བཅུ་པའོ། །ཅི་འཚལ་

91-1-378b


པ་དེ་བཞིན་དུ་འགྲུབ་བོ། །ངེས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །ཡང་ཐལ་མོ་སྔ་མ་ལས་མཐེ་བོང་
དང་། མཛུབ་མོ་སོ་སོར་བརྐྱང་སྟེ་ལག་མཐིལ་དབྱེ་བར་བགྱིའོ། །འདི་ནི་རྒྱུའི་གནས་སྐབས་ཀྱི་ཚེ་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་
ཀྱིས་བདག་ལ་སྩལ་བ་སྟེ། འདིས་བདག་བྱང་ཆུབ་ཀྱི་ལམ་རབ་ཏུ་རྟོགས་སོ། །འདིས་རྩ་བའི་གསང་སྔགས་བརྗོད་པར་བགྱིའོ། །འདི་ནི་བྱང་ཆུབ་
སེམས་དཔའ་རྣམས་འགོག་པ་ལ་སྙོམས་པར་འཇུག་པའི་ཕྱག་རྒྱ་སྟེ་བཅུ་གཅིག་པའོ། །ཡང་ཐལ་མོ་སྔ་མ་ལས་མཛུབ་མོ་གཉིས་བསྐུམ་ཞིང་བརྐྱང་
བས་བསྐུལ་བར་བགྱིའོ། །འདི་བྱང་ཆུབ་སེམས་དཔའ་སངས་རྒྱས་ཐམས་ཅད་ཀྱི་ཏིང་ངེ་འཛིན་རྣམས་འཐོབ་པའི་ཕྱག་རྒྱ་སྟེ་བཅུ་གཉིས་པའོ། །གཟུགས་
སྔགས་ནི་འདི་ལགས་ཏེ། ཨོཾ་སརྦ་བུདྡྷ་ས་མ་ཡ་ཨེ་ཧྱེ་ཧི་པ་ར་མ་ཤུདྡྷ་སཏྭཱ་སྭཱ་ཧཱ། དེ་ནི་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་
ཕྱུག་མིག་སྟོང་དང་ལྡན་པ། ལག་པ་སྟོང་དང་ལྡན་པའི་དཀྱིལ་འཁོར་ཁྲུ་བཅུ་དྲུག་པའི་ཆོ་ག་བརྗོད་པར་བགྱིའོ། །ཐོག་མར་རི་རྣམས་དང་ཉེ་བ། ས་

91-1-379a


གཞི་བཀྲ་ཤིས་པའི་ཕྱོགས་བཙལ་བར་བགྱིའོ། །དེར་ས་བརྐོས་ཏེ་གསེག་མ་དང༌། གྱོ་མོ་དང༌། རུས་པ་དང༌། མི་གཙང་བ་
རྣམས་བསལ་ལ། དྲི་ཞིམ་པོ་དང་བསྲེས་པའི་བའི་ལྕི་བ་དང༌། འཇིམ་པར་བསྲེས་ཏེ་བྱུག་པར་བགྱིའོ། །དེར་མཆུ་ཞེང་དུ་ཁྲུ་བཅུ་དྲུག་པའི་སྟེགས་
བུ་བགྱིའོ། །འཕང་དུ་ནི། མཐོ་གང་གི་ཚད་དུ་བགྱིས་ལ་སྒོ་བཞི་བཏོད་དེ། ཤར་གྱི་སྒོར་ནི། ཡུལ་འཁོར་སྲུང༌། ལྷའི་སྒོར་ནི། འཕགས་སྐྱེས་
པོ། །ནུབ་ཀྱི་སྒོར་ནི། མིག་མི་བཟང༌། བྱང་གི་སྒོར་ནི། རྣམ་ཐོས་ཀྱི་སྲས་ཏེ། དེ་དག་གི་གམ་ཡོར་རང་རང་གི་འཁོར་ཐམས་ཅད་བྲིའོ། །དཀྱིལ་
འཁོར་གྱི་དབུས་སུ་ནི། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་མིག་སྟོང་དང་ལྡན་པ། ལག་པ་སྟོང་དང་ལྡན་པ་
གཞག་པར་བགྱིའོ། །དེའི་མདུན་དུ་ཁྲིའུ་བཞག་སྟེ་ཁྲིའུའི་སྟེང་དུ་གཟུངས་སྔགས་ཀྱི་ཆོ་ག་གཞག་པར་བགྱིའོ། །དེ་ལ་བདུག་པ་སྣ་ཚོགས་ཀྱིས་
བདུག་གོ །མེ་ཏོག་སྣ་ཚོགས་དཀྲམ་མོ། །ལྷ་བཤོས་སྣ་ཚོགས་དབབ་བོ། །དེར་མཆོད་པ་དེ་རྣམས་བཞག་སྟེ་སྒོག་པ་རྣམ་དགུ་དང༌། ཤ་དང༌།

91-1-379b


ཆང་མི་དབབ་བོ། །གལ་ཏེ་རྒྱུན་མི་འཆད་པར་བགྱི་ན། ཉིན་གཅིག་བཞིན་མཆོད་པ་ཐམས་ཅད་ཀྱང་གསར་པ་གཞན་གྱིས་བརྗེའོ། །ཆོ་ག་འདིས་ཉི་མ་
ཉི་ཤུ་རྩ་གཅིག་ཏུ་དངོས་པོ་ཐམས་ཅད་ཀྱིས་མཆོད་པར་བགྱིའོ། །སྒྲུབ་པ་པོ་གང་དག་སྔོན་མཐོང་བ་དེ་དག་གིས་བྲི་བར་བགྱིའོ། །དེ་སྒྲུབ་པ་པོ་ཤར་ཕྱོགས་
སུ་བལྟས་ཏེ་འགྲེང་ལ་གཟུངས་སྔགས་སྔ་མ་དང་པོ་ནས་བཅུ་གཉིས་ཀྱི་བར་དུ་བརྗོད་པར་བགྱིའོ། །སངས་རྒྱས་ཀྱི་མཐར་ཕྱིན་གྱི་བར་དུ་སྐྱོ་བར་མི་བགྱིའོ།།
ཐོག་མར་ཕྱག་རྒྱ་དང་པོ་ལན་གཅིག་བཅིངས་ལ་གསང་སྔགས་ཀྱང་ལན་བདུན་བརྗོད་པར་བགྱིའོ། །བཅུ་གཉིས་པའི་བར་དུ་ཡང་དེ་བཞིན་དུ་བགྱིའོ།།
དེར་དེའི་ཚེ་ཕྱིར་མི་ལྡོག་པ་བརྟན་པོའི་སེམས་བསྐྱེད་པར་བགྱིའོ། །ཆོ་ག་འདིས་དེ་བཞིན་དུ་དགུག་པར་བགྱིས་ན། ཐམས་ཅད་འདུ་བར་འགྱུར་རོ། །དེ་
ཚེ་སངས་རྒྱས་ཉིད་ཀྱི་ཆེད་དུ་ངེས་པར་དྲང་པོའི་སེམས་ཀྱིས་དྲང་པོར་བགྱིའོ། །གསང་སྔགས་དང༌། ལྷ་ཐམས་ཅད་རྗེས་སུ་དྲན་པར་བགྱི་སྟེ། ཇི་ལྟར་
ན་མདུན་ན་མིག་ལམ་ན་གནས་པ་ལྟ་བུ་དང༌། ཕན་ཚུན་གནོད་པ་བགྱིད་པ་མ་མཆིས་པར་བགྱིའོ། །དམིགས་པ་གཞན་ལ་དམིགས་པར་མི་བགྱིའོ།།

91-1-380a


དེའི་ཚེ་རྩ་བའི་གསང་སྔགས་ལན་སྟོང་བརྒྱད་ཅུ་བཟླས་བརྗོད་བགྱིའོ། །འོན་ཏང་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་ཀུན་དགའ་བོའི་གཟུགས་ཀྱིས་དེར་མཆིས་ཏེ། སྒྲུབ་པ་པོ་ལ་ཅི་འདོད་ཅི་སློང་ཞེས་དྲི་ཞིང་ཕན་ཚུན་སྨྲ་བར་འགྱུར་རོ། །སྒྲུབ་པ་པོས་
བདག་ཉིད་ཀྱིས་མཆོད་པ་བགྱི་བར་བསམ་ལ། བདག་ལ་ཇི་སྐད་དྲིས་པ་ལན་གདབ་པར་བགྱི་སྟེ། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཀྱི་དོན་དུ་གཟུངས་སྔགས་ཀྱི་རང་བཞིན་འཚལ་ལོ། །ཞེས་བརྗོད་པར་བགྱིའོ། །ཡང་ན་འདི་སྐད་དུ་འདི་ནི། ལུང་བསྟན་པའི་དུས་ལགས་པ་
བགྱིད་ན། ཐུགས་རྗེ་དང་ལྡན་པས་བདག་ལ་ངེས་པར་ཐུགས་རྗེ་ཆེན་པོ་བསྐྱེད་དུ་གསོལ། །བདག་ནི། རྙེད་པ་དང༌། བཀུར་སྟི་དང༌། གྲགས་པ་
མི་འཚལ་གྱི། ནམ་ཞིག་ན་སེམས་ཅན་ཐམས་ཅད་ལ་བུ་གཅིག་པ་བཞིན་དུ་ལྟ་བ་དང༌། ཡོངས་སུ་སྐྱོབ་པར་འགྱུར་སྙམ་དུ་སེམས་སོ། །ཡང་འབྱུང་
པོ་གཉུག་མར་གནས་པ་ཐམས་ཅད་བདག་གིས་བསྒོ་བ་བཞིན་དུ་གནས་པར་གྱུར་ཅིག་སྙམ་དུ་སེམས་སོ། །ཞེས་བརྗོད་པར་བགྱིའོ། །གལ་ཏེ་ཡིད་

91-1-380b


ལ་བསམ་པ་འདི་ཐོབ་ཅིང་དངོས་གྲུབ་དེ་ཐོབ་ན། གཞན་ལ་མི་བརྗོད་པར་བདག་ཉིད་ཀྱིས་འཚལ་བར་བགྱིའོ། །གལ་ཏེ་ཆོ་ག་འདི་འགྲུབ་ན། བཟླས་
པར་བགྱི། གཅིག་ཏུ་གཟུང་བར་བགྱིའོ། །འདི་ནི། བསླབ་པ་གཅིག་ཏུ་གསང་ངོ༌། །སུ་ཞིག་སྣ་ཚོགས་འཚལ་བ་དེས་ཨ་ག་རུ་ནག་པོའི་ཆབ་ཀྱིས་དཀྱིལ་
འཁོར་གྲུ་བཞི་པ་བགྱིས་ལ། རྩ་བའི་གསང་སྔགས་ལན་བརྒྱ་རྩ་བརྒྱད་བཟླས་བརྗོད་བགྱིའོ། །ཡིད་ལ་བསམ་པ་ཡོངས་སུ་རྫོགས་པར་བགྱིད་པའི་ཕྱག་
རྒྱ་བཅུ་པ་ཡང་བཅིང་བར་བགྱིའོ། །འོན་ཏང་འཚལ་བ་ཡོངས་སུ་རྫོགས་པར་རྙེད་པར་འགྱུར་རོ། །དེའི་ཚེ་གླེགས་བམ་འདི་བཞིན་དུ་སེམས་ཤིང༌། སུ་
ཞིག་འདི་བཞིན་དུ་མཆོད་པ་བགྱིད་ན། གཞན་དུ་མི་འགྱུར་རོ། །གཟུངས་སྔགས་ཀྱི་ཆོ་ག་རྫོགས་སོ།།    །།ཡང་ཆོ་ག་གཞན་ཏེ། སུ་ཞིག་
བདེ་བ་ཐམས་ཅད་ཐོབ་པར་འཚལ་བ་དེས་ཡིད་བཞིན་གྱི་ནོར་བུ་རིན་པོ་ཆེ་ལྟ་བུའི་ཕྱག་རྒྱ་དགུ་པ་བཅིངས་ལ་རྩ་བའི་གསང་སྔགས་བཟླས་བརྗོད་
བགྱིའོ། །ཏིལ་ནག་པོ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ། མེར་བསྲེགས་ན་ཅི་འཚལ་བ་བཞིན་དུ་འགྲུབ་པོ། །ཅི་ནས་རྒྱལ་པོ་དགའ་བར་

91-1-381a


བགྱི་འཚལ་ན། དེས་རྒྱལ་པོ་གནས་པ་ན་མཆིས་པའི་ཤིང་ལས་ལྕུག་མ་བླངས་ཏེ་ལན་ཉི་ཤུ་རྩ་གཅིག་བཟླས་
བརྗོད་བགྱིས་ལ། རྒྱལ་པོའི་ཀུན་དགའ་ར་བ་དེར་བོར་ན། དགའ་བར་འགྱུར་རོ། །གལ་ཏེ་སེམས་ཅན་སྡིག་པ་ཅན་རྣམས་དང༌། དགྲ་རྣམས་
ཚར་གཅོད་པར་འཚལ་ན། དེས་ཤིང་ནིམ་པ་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་མེར་བསྲེགས་ན། དབང་དུ་འགྱུར་རོ། །ཡང་ཆོ་ག་
གཞན་ཏེ། ལྷ་དང༌། འབྱུང་པོ་མ་དུལ་བ་དེའི་སླད་དུ་གུ་གུལ་དང༌། ཡུངས་ཀར་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་མེར་བསྲེགས་
ན། འབྱུང་པོ་ཐམས་ཅད་བདག་ཉིད་ཚུལ་བཞིན་དུ་གནས་པར་འགྱུར་རོ། །གང་དུ་ནད་བྱུང་ན། ཆབ་ཀྱིས་དཀྱིལ་འཁོར་གྲུ་བཞི་པ་བསྐྱེས་ཏེ།
དེར་བ་མར་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ལ་མེར་བསྲེགས་ན། ནད་ཞི་བར་འགྱུར་རོ། །མར་དེ་ཉིད་ལས་ཉུང་ཞིག་ནད་པ་ལ་བླུད་ན། འཚེ་
བར་འགྱུར་རོ། །སྔོན་ཡུལ་ཀོ་བི་ནང་ནད་བྱུང་སྟེ། ནད་པ་རྣམས་གདུགས་གཅིག་གཉིས་བྲོ་འཚལ་ནས་གུམ་མོ། །དེའི་ཚེ་དབུས་ཀྱི་ཡུལ་གྱི་མི་བདེན་

91-1-381b


གྱུར་ཅེས་བགྱི་བ་དེར་མཆིས་ཏེ། དེས་གཟུངས་སྔགས་འདིའི་ཆོ་ག་བགྱིས་ནས་བསྒྲགས་པ་དང་ནད་ཆད་དོ། །འབྱུང་པོའི་རྒྱལ་པོ་ཡང་ཡུལ་དེ་ནས་
བྱུང་ངོ༌། །ཐམས་ཅད་ཀྱིས་ཀྱང་འདིའི་སྟོབས་འཚལ་ཏེ། གང་དུ་རང་གི་འཁོར་དུ་ཕ་རོལ་གྱི་དམག་ཚོགས་མཆི་བ་དེར་ཐོག་མའི་རྩ་བའི་གསང་སྔགས་
བཅིངས་ལ་གསང་སྔགས་ལན་བརྒྱ་རྩ་བརྒྱད་བཟླས་བརྗོད་བགྱིས་ན། དགྲ་བོ་ཆོམ་རྐུན་རྣམས་བདག་ཉིད་མ་རུངས་པར་འགྱུར་རོ། །སུ་ཞིག་ཚེ་ཟད་པ་
དེས་འགོག་པ་ལ་སྙོམས་པར་འཇུག་པའི་ཕྱག་རྒྱ་བཅིང་པར་བགྱི། ཉིན་གཅིག་བཞིན་མཆོད་པ་བགྱི། ཨ་ག་རུ་ནག་པོའི་བདུག་པས་བདུག་པར་
བགྱི་ཞིང༌། གསང་སྔགས་ལན་སྟོང་རྩ་བརྒྱད་བཟླས་བརྗོད་བགྱིས་ན། དེ་ཚེ་རིང་བར་འགྱུར་རོ། །བུད་མེད་གང་ཞིག་བུ་མི་ཕྱིན་ན། བ་མར་ལ་ལན་
ཉི་ཤུ་རྩ་གཅིག་བཟླས་བརྗོད་བགྱིས་ཏེ་དེ་ལ་བླུད་ན་ཞི་བ་དང༌། བདེ་བར་འགྱུར་རོ། །གང་བསྐྱེད་པའི་བུ་དང༌། བུ་མོ་དག་ཀྱང་ཡོངས་སུ་རྫོགས་
པར་འགྱུར་རོ། །མཚན་མོ་བཟང་པོ་སྔོན་གྱི་བསོད་ནམས་རྣམས་ཀྱིས་བརྒྱན་ཅིང༌། སེམས་ཅན་རྣམས་དགའ་བ་དང༌། མིར་སྐྱེས་པ་ན་རྟག་ཏུ་མཆོད་

91-1-382a


པའི་འོས་སུ་འགྱུར་ཞིང་བདེ་བ་མཆོག་རྣམས་མྱོང་བར་འགྱུར་རོ། །སུ་ཞིག་མིག་ན་བ་དེས་མིག་སྟོང་དང་ལྡན་པའི་ཕྱག་
རྒྱ་བཅིངས་ལ་གཟུངས་སྔགས་ཐམས་ཅད་ཀྱི་ཕྱག་རྒྱས་མིག་ལ་ཕྱག་རྒྱས་བཏབ་ན། སོས་པར་འགྱུར་རོ། །ཇི་ལྟར་སྟེང་གི་ཕྱོགས་ཀྱི་ལྷ་བདེ་བ་
མྱང་བ་རྣམས་མཐོང་བ་དེ་ལྟ་བུའི་མཐོང་བ་དང་ལྡན་པར་འགྱུར་རོ། །ད་ནི། རི་མོ་བྲི་བའི་ཆོ་ག་བརྗོད་པར་བགྱི་སྟེ། རི་མོ་བྲི་བའི་ཆེད་དུ་རས་དཀར་
པོ་བགྱིས་ལ་བྱང་ཆུབ་སེམས་དཔའ་མདོག་འཛམ་བུའི་ཆུ་བོའི་གསེར་ལྟ་བུ་བྲི་བར་བགྱིའོ། །ལག་པ་སྟོང་དང་ལྡན་པར་བགྱིའོ། །ལག་པ་སོ་སོའི་
ལག་མཐིལ་ན་མིག་རེ་རེ་མཆིས་པར་བགྱི་སྟེ། སྤྱིན་མ་མཆིས་པའི་ཚོན་གྱིས་བྲི་བར་བགྱིའོ། །ཚོན་རྩི་ཡང་ཀ་པིང་ཐ་དད་བསྲ་བར་བགྱིའོ། །མགོ་
ལ་རིན་པོ་ཆེ་སྣ་བདུན་གྱི་ཅོད་པན་བྲི་བར་བགྱིའོ། །ཡན་ལག་དང༌། ཉིད་ལག་རྣམས་སུ་རྒྱན་གྱིས་བརྒྱན་པར་བྲི་བར་བྱའོ། །ཡང་ན་རས་ལ་བྱང་
ཆུབ་སེམས་དཔའ་སྲིད་དུ་ཁྲུ་གང་བ་བྲིས་ཏེ་ལག་པ་གཉིས་བྲི་བར་བགྱིའོ། །གོང་དུ་སྨོས་པའི་ལག་པ་སྟོང་དང་ལྡན་པའི་ཕྱག་རྒྱ་ལྔ་པས་རིག་སྔགས་

91-1-382b


འཆང་གིས་མཆོད་པ་བགྱིའོ། །གལ་ཏེ་ལག་པ་དང༌། མིག་སྟོང་དང་ལྡན་པར་མ་གྱུར་ན། དཔྲལ་པར་མིག་གཅིག་བགྱིའོ། །ཡང་འདི་ནི། ཆོ་ག་གཞན་
ཏེ། སུ་ཞིག་ཆོས་ཀྱི་སྒོ་འདི་མཆོད་པར་འཚལ་ན། ཐོག་མར་རས་ལ་བྲི་བར་བྱའོ། །དེ་ནི། འདི་ལྟར་བྲི་བར་བགྱི་སྟེ། ཆོ་ག་སྔ་མ་བཞིན་དུ་དཀྱིལ་
འཁོར་བགྱིའོ། །དེ་ནས་རི་མོ་མཁན་བསླབ་པ་བརྒྱད་བཟུང་བ་ཆབ་ཁུང་སར་མཆིས་ཏེ་སླར་ལོག་ནས་ལེགས་པར་དཀྲུས་པ་གཙང་མས་བྲི་བར་བྱའོ། །
ཚོན་རྩི་རུང་བས་ཆོ་ག་བཞིན་བྲིས་ལ། དེའི་ཚེ་དཀྱིལ་འཁོར་གྱི་དབུས་སུ་མཆིས་ཏེ། དེར་སྨྱུང་བ་བགྱིས་ལ་ཉི་མ་ཉི་ཤུ་རྩ་གཅིག་ཏུ་མཆོད་པའི་ལས་
རྒྱ་ཆེར་བགྱིས་ན། དེ་ན་གནས་པའི་བྱང་ཆུབ་སེམས་དཔའ་འོད་ཟེར་གཏོང་སྟེ། དེ་ལ་ཐེ་ཚོམ་མི་བགྱིའོ། །སླད་ཀྱིས་ཟླ་བ་དང༌། ཉི་མ་ལྟ་བུའི་འོད་ཀྱང་
བགྱིད་དོ། །གང་དགེ་བ་དང༌། དད་པས་མི་བགྱིད་པ་དེས་ནི། མ་གཏོགས་སོ། །བྱང་ཆུབ་སེམས་དཔའ་ལག་པ་སྟོང་དང་ལྡན་པའི་ཆོ་གའོ། །དེ་བཞིན་
གཤེགས་པ་རྣམ་པར་གཟིགས་བྱུང་བའི་ཚེ་ཡང་བདག་གིས་བདུད་འདུལ་བའི་ལུས་མིག་སྟོང་དང་ལྡན་པ་སྤྲུལ་པའོ། །མིག་རེ་རེ་ལས་ཀྱང་སངས་རྒྱས་

91-1-383a


རེ་རེ་སྤྲུལ་ཏེ། དེ་དག་ནི། བསྐལ་པ་བཟང་པོ་ལ་སངས་རྒྱས་སྟོང་འབྱུང་བ་ལགས་སོ། །ལག་པ་སྟོང་ལས་ལག་པ་རེ་རེ་
ལ་ཡང་འཁོར་ལོས་བསྒྱུར་བའི་རྒྱལ་པོ་རེ་རེ་སྤྲུལ་ཏེ། དེ་དག་ནི། འཁོར་ལོས་བསྒྱུར་བའི་རྒྱལ་པོ་སྟོང་འབྱུང་བ་ལགས་སོ། །བདུད་འདུལ་བའི་
ཚོགས་ཀྱི་ནང་ན་བྱང་ཆུབ་སེམས་དཔའི་ལུས་ནི། ཐམས་ཅད་ཀྱི་མཆོག་གོ །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་
པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །ངས་གསང་སྔགས་འདི་སངས་རྒྱས་ཀྱི་མཐུས་རྒྱས་པར་བཤད་ན་།བསྐལ་
པ་འདས་ཀྱང་མཐར་ཐུག་པར་མི་འགྱུར་རོ། །བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལས་
གསང་སྔགས་འདི་ཐོས་ནས་རབ་ཏུ་དགའ་སྟེ་ཡི་རང་ནས་བཟུང་སྟེ་སངས་རྒྱས་ཀྱི་ཞབས་ལ་ཕྱག་འཚལ་ནས་གཟུངས་སྔགས་འདི་བརྗོད་དོ། །ན་
མོ་རཏྣ་ར་ཤྨི་ཙནྡྲ་ཨ་ལ་ཀཱ་ར་མཱརྒ་ཏེ་ཛ་པུ་ཎྱ་ཙཀྵུ་རི་བ་ཥཱ་ཡ་རཱ་ཛཱ་ཡ་ཏ་ཐཱ་ག་ཏཱ་ཡ། ཏདྱ་ཐཱ། རཏྣ་རཏྣ། ཏ་ཏ་ཤ་ར་ཏ། རཏྣ་པྲ་ཏི་མ་ཏེ། རཏྣ་བྲ་བྷ་རཏྣ་ད་ཀ་

91-1-383b


ཏེ་སྭཱ་ཧཱ། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་གཟུངས་སྔགས་འདི་བརྗོད་ནས་དེའི་ཚེ་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་ཐུག་གི་བར་དུ་རྣམ་པ་དྲུག་ཏུ་གཡོས་སོ། །རབ་ཏུ་གཡོས་སོ། །འོག་མིན་གྱི་
ལྷའི་རིས་ན་དབང་ཕྱུག་ཆེན་པོ་ཡང་མི་བདེ་བར་གྱུར་ཏོ། །ལྷའི་གནས་དེར་འཇིགས་པ་ཆེན་པོ་ཡང་བྱུང་ངོ༌། །ངན་སོང་དུ་གྱུར་པ་ཐམས་ཅད་ཀྱང་སྡུག་
བསྔལ་ཆེན་པོ་རྙེད་དོ། །ཞེས་སྒྲ་ཆེན་པོ་འབྱིན་ཅིང༌། ཕར་འབྲོས་ཚུར་འབྲོས་ཏེ། གང་སོང་མི་ཤེས་སོ། །དེའི་ཚེ་སྤྲུལ་པས་ངན་སོང་དུ་གྱུར་པའི་
འཁོར་ཆེན་པོ་ལ་འདི་སྐད་ཅེས་སྨྲས་སོ། །གལ་ཏེ་གསང་སྔགས་འདི་ལས་འདའ་ཞིང་འགྲས་པར་བྱེད་ན། མགོ་བོ་རྡུལ་ཕྲ་རབ་བཞིན་དུ་བགྱིད་
དོ། །གསང་སྔགས་འདིའི་མཐུས་ནི། རི་འཐོར་རོ། །རྒྱ་མཚོ་ཆེན་པོ་སྐེམ་མོ། །ལྷ་མ་ཡིན་གྱི་དམག་ཕམ་པར་བགྱིད་དོ། །འབྱུང་པོ་རྣམས་ཚར་གཅོད་
དོ། །སྡིག་པ་ཅན་གྱི་མི་རྣམས་ཀྱང་ཚར་གཅོད་དོ། །ནད་ཆེན་པོ་དག་ཀྱང་ཆད་པར་བགྱིད། ཡུལ་སྲུང་བར་ཡང་འགྱུར་རོ། །སུམ་ཅུ་རྩ་གསུམ་གྱི་ལྷ་རྣམས་

91-1-384a


ཀྱང་ཕྱག་འཚལ་ལོ། །རིགས་ཀྱི་བུ་གང་ལ་ལ་ཞིག་གསང་སྔགས་འདི་བརྗོད་ཅིང་འཛིན་པ་དེའི་གཟི་བརྗིད་དང༌། སྟོབས་
ཡུན་ཐུང་དུས་བཤད་པར་མི་ནུས་སོ། །གཟུངས་སྔགས་འདི་འཆང་ཞིང་བརྗོད་པ་ནི། དཔའ་བར་འགྱུར་རོ། །ཕྱུག་པ་དང༌། སྟོབས་དང་ལྡན་པ་
དང༌། དབང་དང་ལྡན་པར་འགྱུར་རོ། །ཇི་སྲིད་འཚོ་བའི་བར་དུ་རྒྱལ་པོ་བྱམས་པར་འགྱུར་རོ། །ཅི་འཚལ་བ་ཐམས་ཅད་འགྲུབ་བོ། །སུ་ཞིག་བདུད་
ཕམ་པར་བགྱིད་པར་འཚལ་བ་དེས་བདུག་པ་གཙང་མ་ལ་རྩ་བའི་གསང་སྔགས་ལན་ཉི་ཤུ་རྩ་གཅིག་བཟླས་བརྗོད་བགྱིའོ། །སུ་ཞིག་འདི་སྙམ་དུ་
བདག་ལ་སེམས་ཅན་ཐམས་ཅད་བྱམས་པར་འཚལ་བ་དེས་སོ་ཤིང་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་འཆོས་ན། བྱམས་པར་
འགྱུར་རོ། །སུ་ཞིག་བདག་གི་ཚིག་ཐོགས་པ་མེད་པར་འགྱུར་བར་འཚལ་བ་དེས་ཤུ་དག་ལ་ལན་སྟོང་རྩ་བཟླས་བརྗོད་བགྱིས་ལ་སྙིང་གར་བསྐུས་
ན་འགྲུབ་བོ། །ལས་དེ་དག་ལ་ཡང་རྩ་བའི་གསང་སྔགས་བརྗོད་དོ། །ཕྱག་རྒྱ་ཡང་བཅིང་བར་བགྱིའོ། །ལག་པ་གཉིས་རྒྱབ་སྤྲད་དེ་སྦྱར་ལ་མཐེ་

91-1-384b


བོང་གཉིས་བརྐྱང་ངོ༌། །ཕྱག་རྒྱ་འདི་ནི། ཇི་ལྟར་བདག་སྲུང་བ་དེ་བཞིན་དུ་གཞན་ཡང་སྲུང་ངོ༌། །མཚམས་བཅད་པ་ཡང་བགྱིའོ། །གང་ཞིག་ཏུ་མཆི་
ན། ཆབ་བམ། ཐལ་བ་ལག་པར་བླངས་ཏེ་ལན་བདུན་བཟླས་བརྗོད་བགྱིས་ལ་བདག་གི་སྟེང་དུ་གཏོར་ན། ཕྱོགས་བཞིར་མཚམས་བཅད་པར་ཡང་
འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་འབྱུང་པོ་རྣམས་སམ། བགེགས་དང༌། ལོག་འདྲེན་རྣམས་ཀྱིས་མཐོ་བརྩམས་པར་
གྱུར་ན། བལ་པོ་སེའུའི་ཤིང་གི་ལྕུག་མ་ལ་གསང་སྔགས་བཟླས་བརྗོད་བགྱིས་ཏེ་དལ་གྱིས་བཞུས་ན་soས་པར་འགྱུར་རོ། །འདི་ནི། བྱང་ཆུབ་སེམས་
དཔའི་སོ་སོའི་རིག་པའི་ཕྱག་རྒྱ་ཐོགས་པ་མེད་པ་སྟེ། བཅུ་གསུམ་པའོ། །གསང་སྔགས་ནི། འདི་ལགས་ཏེ། ན་མ་སརྦ་བུདྡྷ་དྷརྨ་སཾ་གྷཱ་ཡ། ན་མ་ཨཱརྱཱ་
བ་ལོ་ཀི་ཏེ་ཤྭ་ར་སྱ་བོ་དྷི་སཏྭ་སྱ། ན་མོ་བཛྲ་པཱ་ཎི་སྱ། བོ་དྷི་ས་ཏྭ་སྱ། ཏདྱ་ཐཱ། དྷུ་བི་དྷུ་བི། ཀཱ་ཡ་དྷུ་པི། བྲ་ཤ་མ་ནི་སྭཱ་ཧཱ། ལོག་པར་ལྟ་བ་གཞན་མུ་སྟེགས་
ཅན་རྣམས་འདུལ་བར་ནུས་སོ། །སུ་ཞིག་དུས་གསུམ་དུ་གསང་སྔགས་འདི་ལན་ཉི་ཤུ་རྩ་རེ་རེ་བརྗོད་པ་དེས་སངས་རྒྱས་བཅོམ་ལྡན་འདས་བྱེ་བ་ཕྲག་བཅུ་


91-1-385a


ལ་མཆོད་པའི་ལས་རྣམ་པ་སྣ་ཚོགས་ཀྱིས་མཆོད་པ་བགྱིས་པར་འགྱུར་རོ། །བུད་མེད་དུ་སྐྱེ་བར་མི་འགྱུར་རོ། །འཆི་བའི་དུས་
ཀྱི་ཚེ་ངན་འགྲོ་གསུམ་པོ་དག་ལས་ཡོངས་སུ་ཐར་པར་འགྱུར་རོ། །འཇིག་རྟེན་གྱི་ཁམས་བདེ་བ་ཅན་དུ་མཆི་བར་འགྱུར་རོ། །དེ་བཞིན་གཤེགས་པ་
འོད་དཔག་མེད་ཀྱིས་དེའི་སྤྱི་བོར་ཕྱག་བཞག་སྟེ་འདི་སྐད་ཅེས་བུ་མ་འཇིགས་ཤིག །ངའི་སངས་རྒྱས་ཀྱི་ཞིང་འདིར་འོངས་སོ། །འདིར་སྐྱེས་ནས་དུས་
མ་ཡིན་པར་འཆི་བས་འཆི་བར་མི་འགྱུར་རོ། །འདིར་འབྱུང་པོ་རྣམས་ཀྱིས་གླགས་རྙེད་པར་མི་འགྱུར་རོ། །ཞེས་གསུང་ངོ༌། །འགྲེང་སྟེ་ལག་པ་
གཡོན་པ་གྲུ་མོ་བཀུག་པ་དྲང་པོར་བརྐྱང་སྟེ་མི་འཇིགས་པ་སྦྱིན་པར་བགྱི། ལག་པ་གཡས་པའི་མཐེ་བོང་ལག་མཐིལ་དུ་བཀུག་པ་སོར་མོ་
བཞིས་མནན་ཏེ་ཁུ་ཚུར་འདི་རྣ་བ་གཡས་པའི་གོང་དུ་བཞག་ལ་མཛུབ་མོ་བསྒུལ་བར་བགྱི། བརྐྱང་བར་བགྱི། བསྐུམ་པར་བགྱི། །ཕྱག་རྒྱ་འདི་
ནི། སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་ལས་རྣམས་འབྱང་བར་བགྱིད་པའི་སླད་དུ་སྨྲས་པ་སྟེ། བཅུ་བཞི་པའོ། །ཕྱག་རྒྱ་འདི་

91-1-385b


ནི། ཉིན་གཅིག་བཞིན་དུས་གསུམ་དུ་བཅིངས་ལ་གསང་སྔགས་ཀྱང་ལན་བདུན་བདུན་བརྗོད་ན། མཚམས་མེད་པ་ལྔ་པོ་དག་དང༌། རྩ་བའི་ལྟུང་བ་བཞི་
པོ་དག་ཀྱང་འབྱང་བར་བགྱིད་ནུས་པར་འགྱུར་རོ། །སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྐྱེད་ན། ལས་ཀྱི་རྩ་བ་ཐམས་ཅད་ཚིག་པར་འགྱུར་རོ། །
གང་གི་ཚེ་ཚེ་འདི་འདོར་བ་ན་སངས་རྒྱས་དང་ཕྲད་པར་འགྱུར་རོ། །འཁོར་ལོས་བསྒྱུར་བའི་རྒྱལ་པོར་འགྱུར་རོ། །དཔག་ཏུ་མེད་ཅིང་མི་ཟད་པའི་སྙིང་པོའི་
གཟུངས་འཐོབ་པར་འགྱུར་རོ། །མཉམ་པ་ཉིད་ཀྱི་ཏིང་ངེ་འཛིན་ཐོབ་པར་འགྱུར་རོ། །ལུས་ལ་ལྟས་རྣམ་པ་ཉི་ཤུ་རྩ་བརྒྱད་འབྱུང་བར་འགྱུར་རོ། །ལུས་ལ་
གནོད་པ་མི་འབྱུང་ངོ༌། །མིག་ནད་དང༌། རྣ་བའི་ནད་དང༌། སྣའི་ནད་དང༌། ལྕེའི་ནད་མི་འབྱུང་ངོ༌། །ཕྱི་དང་ནང་གི་ནད་ཐམས་ཅད་ཞི་བར་འགྱུར་རོ། །སྔོན་
གྱི་ལས་མི་དགེ་བ་རྣམས་ཀྱང་འབྱང་བར་འགྱུར་རོ། །གལ་ཏེ་ཆར་མི་འབབ་ན་ཏིལ་ནག་པོ་ལ་ཨེ་རཎྜའི་མར་གྱིས་སྤྲུས་ཏེ་རིལ་བུར་བགྱིས་ལ་ལན་བརྒྱ་
རྩ་བརྒྱད་བཟླས་བརྗོད་བགྱིས་ཏེ་མཚེའུར་སྩལ་ན། དེའི་མོད་ལ་ཆར་དབབ་བོ། །གལ་ཏེ་ཆར་ཆེས་ན། ཡུངས་ཀར་གྱིས་མར་གྱིས་སྣ་མའི་མེ་ཏོག་སྦྲུས་

91-1-386a


ལ་རིལ་བུར་བགྱིས་ཏེ་ལན་བརྒྱ་རྩ་བརྒྱད་བཟླས་བརྗོད་བགྱིས་ལ་མཚེའུར་སྩལ་ན་ཆར་འཆད་པར་འགྱུར་རོ། །སོར་
མོ་ལྔ་ཕན་ཚུན་བསྣོལ་ཏེ་གཡོན་པའི་སོར་མོ་རྣམས་ཀྱིས་གཡས་པའི་སོར་མོ་རྣམས་དམ་དུ་འཁྱུད་ལ་མགོ་བོའི་སྟེང་དུ་བཞག་སྟེ་རྩ་བའི་གསང་
སྔགས་བཟླས་བརྗོད་བགྱིའོ། །འདི་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་དུ་བདུད་འདུལ་བའི་ཕྱག་རྒྱ་སྟེ། བཅོ་ལྔ་པའོ། །ཕྱག་རྒྱ་འདིས་
རིང་བསྲེལ་དང་བཅས་པའི་མཆོད་རྟེན་གྱི་མདུན་དུ་སྨྱུང་བར་བགྱི། གདུགས་ཉི་ཤུ་རྩ་དགུའི་བར་དུ་ཙནྡན་དཀར་པོའི་འདག་གུས་དཀྱིལ་འཁོར་
བྱུག །མེ་ཏོག་གཙང་མ་དགྲམ་མོ། །དེའི་ཚེ་ཁྲུས་བགྱིས་ལ་གོས་གཙང་མ་བགོས་ཏེ་ཨ་ག་རུ་ནག་པོའི་བདུག་པས་བདུག་པར་བགྱིའོ། །རྩ་བའི་
གསང་སྔགས་ལན་བརྒྱ་རྩ་བརྒྱད་བཟླས་བརྗོད་བགྱིའོ། །འདི་ནི། སྔར་བསྙེན་པར་བགྱིའོ། །དེ་ནས་ཡུངས་ཀར་དང༌། ཏིལ་ནག་པོ་ལྷན་ཅིག་བཏགས་
ལ། ཕོ་སུམ་གང་ཙམ་ལ་ལན་གཅིག་བཟླས་བརྗོད་བགྱིས་ཏེ་ཞུགས་སུ་དོར་རོ། །དེ་ལྟར་གདུགས་བདུན་གྱི་བར་དུ་གདུགས་གཅིག་ཅིང་ཡང་

91-1-386b


ལན་བརྒྱ་རྩ་བརྒྱད་བཟླས་བརྗོད་བགྱིས་ན། ཅི་འཚལ་བ་ཐམས་ཅད་འགྲུབ་པར་འགྱུར་རོ། །འགྲེང་ལ་རྐང་པ་མཉམ་པར་ཉེ་བར་གཤིབས་ཏེ་ལག་པ་
གཡས་པ་ཐུར་དུ་ཐམས་ཅད་བརྐྱང་ལ་བཀན་ཏེ་པུས་མོའི་སྟེང་དུ་བཞག །ལག་པ་གཡོན་པ་ཡང་དེ་བཞིན་དུ་བགྱིའོ། །འདི་ནི། བྱང་ཆུབ་སེམས་དཔའི་
མི་འཇིགས་པ་སྩོལ་བའི་ཕྱག་རྒྱ་སྟེ། བཅུ་དྲུག་པའོ། །ཕྱག་རྒྱ་འདི་རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་བཅིངས་ལ། རྩ་བའི་གསང་སྔགས་
ལན་བརྒྱ་རྩ་བརྒྱད་བཟླས་བརྗོད་བགྱིས་ན། སེམས་ཅན་ཐམས་ཅད་ལ་མི་འཇིགས་པ་སྩོལ་བར་འགྱུར་རོ། །ཡང་ན་ཤུ་ཏའི་ས་བོན་དང༌། ཡུངས་ཀར་
དང༌། ཤུ་དག་དང༌། ཉེའུ་ཤིང་དང༌། འདི་དག་སངས་རྒྱས་ཀྱི་སྤྱན་སྔའམ། བླ་གབ་མེད་པའི་ཕྱོགས་སུ་སྦྱིན་སྲེག་བགྱིའོ། །གསང་སྔགས་ལན་སུམ་
ཅུ་རྩ་གཉིས་བཟླས་བརྗོད་བགྱིའོ། །མེ་ཏོག་དང༌། བདུག་པས་མཆོད་པར་བགྱིའོ། །འདི་ནི། གསང་སྔགས་ཀྱི་ཆོ་ག་ལགས་ཏེ། ཅི་རྩོམ་པ་ཐམས་ཅད་
དེ་བཞིན་དུ་འགྲུབ་བོ། །གསང་སྔགས་གང་མི་འགྲུབ་ན། གསང་སྔགས་འདི་བཟླས་བརྗོད་བགྱིས་ན་འགྲུབ་བོ། །རྨི་ལམ་མཐོང་བར་འཚལ་ན། གསང་

91-1-387a


སྔགས་འདི་ཡང་བརྗོད་ཅིང་ཕྱག་རྒྱ་འདི་ཡང་བཅིངས་ན། ཅི་འཚལ་བ་རྨི་ལམ་དུ་མཐོང་བར་འགྱུར་རོ། །མི་བསོད་ནམས་དང་
མི་ལྡན་པ་གང་ཞིག་དངོས་གྲུབ་མི་ཐོབ་ན། གསང་སྔགས་འདི་གདུག་བདུན་གྱི་བར་དུ་གདུགས་གཅིག་ཀྱང་དུས་གསུམ་དུ་ལན་བརྒྱ་རྩ་བརྒྱད་
བཟླས་བརྗོད་བགྱིས་ན། ཅི་འཚལ་བ་དེ་བཞིན་དུ་འགྲུབ་བོ། །དེའི་ཚེ་ཡང་བྱང་ཆུབ་སེམས་དཔའ་རྒྱ་མཚོ་ཆེན་པོའི་ནང་དུ་ཀླུའི་རྒྱལ་པོ་རྒྱ་མཚོའི་ཁང་པར་
འདུག་སྟེ་ཆོས་བཤད་དོ། །དེར་ཀླུ་སྡུག་བསྔལ་ཆེན་པོ་མྱོང་བ་དག་མཐོང་ནས་སྙིང་རྗེ་ཆེན་པོ་སྐྱེས་ཏེ། གལ་ཏེ་ཡོངས་སུ་སྐྱོབ་པ་ཞིག་ཡོད་ན། སྡུག་
བསྔལ་གྱི་གནོད་པ་རྣམས་ལས་ཐར་བར་འགྱུར་རོ་སྙམ་མོ། །དེའི་ཚེ་དེར་ཀླུའི་བུ་མོ་ཆོས་འདོད་པ་ཞིག་གིས་རིན་པོ་ཆེ་འཇིག་རྟེན་གྱི་ཁམས་མི་མཇེད་
གཅིག་རི་བ་ཞིག་ཕུལ་བ་དང༌། དེས་ཀྱང་སྡུག་བསྔལ་ཐམས་ཅད་ལས་ཡོངས་སུ་ཐར་བར་བྱེད་པའི་ཆོས་བཤད་དོ། །དེའི་ཚེ་དེར་གསང་སྔགས་
འཛིན་པའི་བྱང་ཆུབ་སེམས་དཔའ་ཆུའི་སྙིང་པོས་ཀུན་ཏུ་བསྲུང་བའི་ཕྱིར་གསང་སྔགས་འདི་སྨྲས་སོ། །བི་མ་ལེ་མ་ཧཱ་བི་མ་ལེ། ཨོ་ཧ་རེ་མ་ཧཱ་ཨོ་ཧ་རེ། ཧུ་

91-1-387b


མ་རེ་མ་ཧཱ་ཧུ་མ་རེ་སྭཱཧཱ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གསང་སྔགས་འདི་འཛིན་ན། དེ་གར་མཆི་བར་བདུད་ཀྱི་འཁོར་གྱིས་སྡུག་
བསྔལ་བར་བགྱིད་པའི་བར་དུ་བདག་གིས་རྟག་ཏུ་ཀུན་ཏུ་བསྲུང་བར་བགྱིའོ། །གང་ལ་ལ་ཞིག་གློ་བུར་དུ་འཇིགས་པར་གྱུར་ཏམ། རང་གི་ཡུལ་ལམ།
གཞན་གྱི་ཡུལ་ལས་ཆོམ་རྐུན་དང༌། ཕྱིར་རྒོལ་བ་དག་བྱུང་ན། དེས་ཚོན་སྐུད་སྣ་ལྔ་པ་བཅིང་བར་བགྱི་སྟེ། མདུད་པ་ཉི་ཤུ་རྩ་གཅིག་བོར་ལ།
མདུད་པ་རེ་རེ་ཞིང་ཡང་གསང་སྔགས་ལན་རེ་རེ་བཟླས་བརྗོད་བགྱིས་ཏེ་ལག་པ་གཡོན་པ་ལ་བཅིང་བར་བགྱིའོ། །ལག་པ་གཡོན་པའི་སྲིན་ལག་དང༌།
གུང་མོ་དང༌། མཛུབ་མོ་རྣམས་ཁུ་ཚུར་བཅངས་ལ་མཐེ་བོས་དེ་དག་མནན། མཐེའུ་ཆུང་བརྐྱང་སྟེ་དགྲ་ལོགས་སུ་བསྟན་ལ་གསང་སྔགས་ཀྱང་ལན་
བདུན་བཟླས་བརྗོད་བགྱིའོ། །འདི་ནི། བྱང་ཆུབ་སེམས་དཔའ་མིག་སྟོང་དང་ལྡན་པའི་ཀུན་ཏུ་སྲུང་བའི་ཕྱག་རྒྱ་སྟེ། བཅུ་བདུན་པའོ། །གསང་སྔགས་
ལན་བདུན་བཟླས་བརྗོད་བགྱིས་ན། དགྲ་ཐམས་ཅད་ལྡོག་པར་འགྱུར་ཞིང་གནོད་པར་བགྱི་མི་ནུས་སོ། །དེའི་ཚེ་ཡང་བྱང་ཆུབ་སེམས་དཔའ་གངས་ཀྱི་རི་ལ་

91-1-388a


གནས་ཏེ་ཆོས་ཀྱང་འཆད་དོ། །དེར་གནོད་སྦྱིན་དང༌། སྲིན་པོ་རྣམས་ཀྱི་ཡུལ་ན་སེམས་ཅན་རྣམས་ཕན་ཚུན་ཟ་ཞིང༌། དེ་དག་
ལ་དགེ་བའི་སེམས་མེད་པར་མཐོང་ནས་བྱང་ཆུབ་སེམས་དཔའ་འདི་སྙམ་དུ་ནམ་ཞིག་ན་འདུལ་བར་འགྱུར་སྙམ་ནས་དེའི་ཚེ་དེར་སོང་སྟེ། ཡུལ་དེར་
དེ་དག་གི་དོན་གྱི་ཕྱིར་ལག་པ་སྟོང་དང་ལྡན་ཞིང་མིག་སྟོང་དང་ལྡན་པའི་ལུས་སྤྲུལ་ནས་དེས་བདུད་རྣམས་ཕམ་པར་བྱས་སོ། །དེར་གཟུངས་སྔགས་
འདི་ཡང་སྨྲས་སོ། །དེ་ནས་སྲིན་པོའི་རྒྱལ་པོ་བྱང་ཆུབ་སེམས་དཔའི་གན་དུ་སོང་སྟེ་ལས་དེ་བཤགས་ནས་ཕྱག་བྱས་སོ། །བྱང་ཆུབ་སེམས་དཔས་
ཀྱང་ཕྱག་རྒྱ་བཅུ་བདུན་གྱིས་ཕྱག་རྒྱས་བཏབ་པ་དང༌། དེའི་མོད་ལ་བྱང་ཆུབ་ཀྱི་ལམ་ཐོབ་བོ། །འགྲེང་སྟེ་རྐང་པ་ཕན་ཚུན་ཉེ་བར་གཤིབས་ལ་སྙིང་གར་
ཐལ་མོ་སྦྱར་ཏེ་མཐེའུ་ཆུང་ཕན་ཚུན་བསྣོལ་ལོ། །གཡོན་པས་གཡས་པ་ལ་འཁྱུད་པར་བགྱི། །རྩ་བའི་གསང་སྔགས་ཀྱང་ལན་ཉི་ཤུ་རྩ་གཅིག་བཟླས་
བརྗོད་བགྱིའོ། །བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གི་ཕྱག་རྒྱ་ཡོངས་སུ་རྫོགས་པ་སྟེ། བཅོ་བརྒྱད་པའོ། །ཡིད་ལ་བསམ་

91-1-388b


པ་རྣམས་རྫོགས་པར་འགྱུར་རོ། །སུ་ཞིག་ངན་འགྲོ་དྲུག་པོ་དག་གི་སེམས་ཅན་རྣམས་སྐྱོབ་པར་འཚལ་བ་དེས་འཁོར་ལོའི་ཕྱག་རྒྱ་བཅིང་བར་བགྱི་སྟེ།
སོར་མོ་བཅུ་རྩེ་སྤྲད་ལ་ལག་རྟིང་དབྱེ། སོར་མོའི་བར་ཡང་སོར་གཉིས་གཉིས་ཙམ་གྱིས་མ་ཕྲད་པར་བགྱིའོ། །ཕྱག་རྒྱ་འདིས་བྱང་ཆུབ་སེམས་དཔའ་
སེམས་ཅན་རྣམས་ཡོངས་སུ་ཐར་བར་བགྱིད་ཅིང༌། འགྲོ་བ་དྲུག་པོ་དག་ཏུ་ཞུགས་པ་དང་འདྲ་བར་རིག་པར་བགྱི་སྟེ། ཕྱག་རྒྱ་དེའི་ཆོ་གའོ། །ཡང་སྐྱིལ་
མོ་ཀྲུང་བཅས་ཏེ་མཆིས་ལ་ལག་པ་གཡོན་པ་པུས་མོའི་སྟེང་དུ་ལག་མཐིལ་བཀན་ཏེ་གཞག་པར་བགྱིའོ། །གཡས་པ་ཡང་དེ་བཞིན་དུ་བགྱིས་ལ།
ལག་མཐིལ་པུས་མོའི་སྟེང་དུ་ཁ་ཕུབ་སྟེ་གཞག་པར་བགྱིའོ། །འདི་ནི། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གི་དམ་ཚིག་
ཡོངས་སུ་རྫོགས་པ་ཡང་དག་པའི་བྱང་ཆུབ་ཀྱི་ཕྱག་རྒྱ་སྟེ། བཅུ་དགུ་པའོ། །འདི་ནི། རང་བཞིན་གྱིས་འགོག་པ་དང་མཚུངས་ཏེ། དུས་གསུམ་གྱི་སངས་
རྒྱས་བཅོམ་ལྡན་འདས་རྣམས་ཕྱག་རྒྱ་འདི་གཅིག་པུས་སངས་རྒྱས་ཀྱི་བྱང་ཆུབ་བརྙེས་སོ། །ཕྱག་རྒྱ་འདིས་ལས་མི་དགེ་བ་ཐམས་ཅད་འབྱང་བར་འགྱུར་

91-1-389a


རོ། །གལ་ཏེ་སྒྲུབ་པ་པོ་སྐྱིལ་མོ་ཀྲུང་བཅས་ཏེ་མཆིས་པ་ལ་ཆོས་རྣམས་མངོན་དུ་གདའ་བར་མ་གྱུར་ན། གདུགས་བདུན་གྱི་
བར་དུ་དགོན་པའི་ཕྱོགས་ཀྱི་གནས་སུ་ཕྱག་རྒྱ་འདིས་གཟུངས་འདི་བརྗོད་ལ་ཤིན་ཏུ་དད་པས་སངས་རྒྱས་ལ་ཕྱག་བགྱི་ཞིང༌། གདུགས་མཚན་དྲུག་
ཏུ་ལས་རྣམས་སོ་སོར་བཤགས་ན། དེའི་ཚེ་ཆོས་མདུན་དུ་གདའ་བར་འགྱུར་རོ། །བསོད་ནམས་དཔག་ཏུ་མ་མཆིས་ཤིང་གྲངས་མ་མཆིས་པར་
འགྱུར་རོ། །ཡང་ལག་པ་གཡོན་པའི་སོར་མོ་བཞི་ཁུ་ཚུར་བཅངས་ལ་གཡས་པའི་སོར་མོ་བཞིས་གཡོན་པའི་མཐེ་བོང་བཅངས་ཏེ་ཅུང་ཞིག་མཆིས་
ལ་གཡས་པའི་མཛུབ་མོས་གཡབ་བོ། །འདི་ནི། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གི་སུམ་ཅུ་རྩ་གསུམ་གྱི་ལྷའི་
རྣམ་པ་རྣམས་དགུག་པའི་ཕྱག་རྒྱ་སྟེ། ཉི་ཤུ་པའོ། །གསང་སྔགས་ནི། འདི་ལགས་ཏེ། ཨོཾ་ཀུ་ཊེ་ཀུ་ཊེ། ཀུ་ན་རེ་ཙི་ལི་ཙི་ལི། ཙི་ལི་ལེ་སྭཱཧཱ། གསང་
སྔགས་འདི་དང༌། ཕྱག་རྒྱ་འདི་ནི། ལྷག་པར་རྒྱ་ཆེ་བའོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་ཅི་རྩོམ་པ་རྨི་ལམ་དུ་མཐོང་བར་འཚལ་

91-1-389b


ན། གསང་སྔགས་འདི་ལན་བརྒྱ་རྩ་བརྒྱད་བཟླས་བརྗོད་བགྱིས་ན། ཡིད་ལ་ཅི་བསམ་པ་རྨི་ལམ་དུ་མཐོང་བར་འགྱུར་རོ། །སུ་ཞིག་གདུགས་གཅིག་བཞིན་
དུ་གོམས་པར་བགྱིད་ན། ལས་རྣམས་འབྱང་བར་འགྱུར་རོ། །བྱང་ཆུབ་ཀྱི་སེམས་མི་བསྐྱུད་དོ། །རྨི་ལམ་བཟང་པོ་དཔལ་དུ་འགྱུར་བ་དང༌། བྱང་ཆུབ་
ཀྱི་ཤིང་དྲུང་ན་བཞུགས་པའི་སངས་རྒྱས་ཀྱི་བར་དུ་མཐོང་ཞིང༌། བྱང་ཆུབ་ཏུ་ལུང་སྟོན་པར་རྨི་བར་འགྱུར་རོ། །བརྒྱ་བྱིན་དང༌། ཚངས་པ་ལ་སོགས་པ་
ལྷ་རྣམས་ཀྱང་ཀུན་ཏུ་སྲུང་བར་འགྱུར་རོ། །ཡང་འགྲེང་སྟེ་རྐང་པ་ཕན་ཚུན་བསྙེན་ལ། ལག་པ་གཡོན་པའི་མཐེ་བོང་ལག་མཐིལ་དུ་བཀུག་སྟེ་སོར་མོ་
བཞིས་ཁུ་ཚུར་བཅངས་ལ་སྙིང་གར་བཞག །གཡས་པ་ཡང་དེ་བཞིན་བགྱིས་ལ་རྣ་བ་གཡས་པའི་སྟེང་དུ་བཞག་སྟེ་མཛུབ་མོས་གཡབ་བོ། །འདི་ནི། བྱང་
ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གི་ལྷ་དང༌། ཀླུ་ལ་སོགས་པ་འཁོར་བརྒྱད་པོ་དག་དགུག་པའི་ཕྱག་རྒྱ་སྟེ། ཉི་ཤུ་རྩ་གཅིག་
པའོ། །གསང་སྔགས་ནི། འདི་ལགས་ཏེ། ན་མོ་ནི་གནྡྷ་ན་མོ་དཪྴ་བ་ན་སྭཱཧཱ། ན་མོ་ནི་ཛ་ལ་སྭཱཧཱ། ཨེ་ཧྱེ་ཧི་སྭཱཧཱ། རིགས་ཀྱི་བུའམ། རིགས་ཀྱི་བུ་མོ་གང་

91-1-390a


ལ་ལ་ཞིག་ཕྱག་རྒྱ་འདི་དང༌། གསང་སྔགས་འདི་འཛིན་ཏམ། འདོན་ཏམ། ཀློག་པ་ཚེ་རབས་བདུན་དྲན་པར་འགྱུར་རོ།།
སྦྲུལ་གདུག་པས་ཟིན་པར་མི་འགྱུར་རོ། །དུག་ཀྱང་གདུག་པར་མི་འགྱུར་རོ། །ལུས་ལ་མཚོན་གྱིས་མི་ཚུགས་སོ། །རྒྱལ་པོའི་ཆད་པས་འཇིགས་
པ་མི་འབྱུང་ངོ༌། །བསྐལ་པ་མང་པོར་སེམས་ཅན་དམྱལ་བར་མི་མཆིའོ། །སྡུག་བསྔལ་ཉམས་སུ་མི་མྱོང་ངོ༌། །གང་བརྗོད་པར་འབྱུང་པོ་རྣམ་པ་ཉི་ཤུ་
རྩ་གཅིག་ལྷགས་ཏེ་གསང་སྔགས་འདི་ཉན་པར་འགྱུར་རོ། །གང་གི་དྲུང་དུ་འབྱུང་པོ་མཆི་བ་དེར་སྐུད་པ་དཀར་པོ་གདགས་པར་བགྱི་སྟེ། མདུད་
པ་བཞི་བཅུ་རྩ་དགུ་བོར་ལ། མདུད་པ་རེ་རེ་ལ་ཡང་ལན་རེ་བཟླས་བརྗོད་བགྱིས་ཏེ་མགུལ་དུ་བཏགས་ན་བདེ་བར་འགྱུར་རོ། །གལ་ཏེ་ཡུལ་དུ་ཡམས་
ཀྱི་ནད་བྱུང་སྟེ་སེམས་ཅན་མང་དུ་འགུམ་ན། རྒྱལ་པོའི་སྐྱེད་མོས་ཚལ་ནས་པདྨ་དག་བསླངས་ལ། པདྨ་རེ་རེ་ལ་ཡང་ལན་བརྒྱ་རྩ་བརྒྱད་བཟླས་
བརྗོད་བགྱིས་ཏེ་བསྲེག་པ་བགྱིས་ན། ཡམས་ཀྱི་ནད་འཆད་པར་འགྱུར་རོ། །ཡང་སྐྱིལ་མོ་ཀྲུང་བཅས་ཏེ་མཆིས་ལ་ལག་པ་གཡོན་པའི་མཐེ་

91-1-390b


བོང་དང༌། གུ་མོ་རྩེ་མོ་སྤྲད་དེ་ལག་མཐིལ་བཀན་ལ་པུས་མོ་གཡོན་པའི་སྟེང་དུ་བཞག །གཡས་པ་ཡང་དེ་བཞིན་དུ་བགྱིས་ལ་པུས་མོ་གཡས་པའི་
སྟེང་དུ་ཁ་ཕུབ་སྟེ་གཞག་གོ །སོར་མོ་གཞན་བསྐྱེད་ལ། རྩ་བའི་གསང་སྔགས་ལན་ཉི་ཤུ་རྩ་གཅིག་བཟླས་བརྗོད་བགྱིའོ། །འདི་ནི། བྱང་ཆུབ་སེམས་
དཔའི་རྣམ་པར་གྲོལ་བའི་ཕྱག་རྒྱ་སྟེ། ཉི་ཤུ་རྩ་གཉིས་པའོ། །ཅི་འཚལ་བ་དེ་བཞིན་དུ་འགྲུབ་བོ། །སྡུག་བསྔལ་ལས་ཐར་པར་འགྱུར་རོ། །གང་གིས་
མཚམས་མེད་པ་ལྔ་པོའི་ལས་དག་བགྱིས་པ། སྡིག་པ་རེ་རེའི་ཕྱིར་ཡང་དཔེར་ན། ཛམྦུའི་གླིང་གི་སའི་རྡུལ་གྱི་རྡུལ་ཕྲ་རབ་མཐའ་དག་རེ་རེའི་བསྐལ་
པར་སེམས་ཅན་དམྱལ་བར་མཆི་འཚལ་ལ། འབྱུང་བ་ནི། ངེས་པར་མཆིས་པར་གྱུར་ན། ངེས་དེའི་ཚེ་རིང་བསྲེལ་དང་བཅས་པའི་མཆོད་རྟེན་གྱི་
བདུན་དུ་ཚེས་བཅོ་ལྔའི་ཟླ་བ་ཉ་ལ་ཟས་མི་འཚལ་བར་ཕྱག་རྒྱ་འདི་བཅིངས་ལ། གསང་སྔགས་འདི་ཡང་ལན་བརྒྱ་རྩ་བརྒྱད་བཟླས་བརྗོད་བགྱིས་ན།
སྔོན་གྱི་ལས་ཀྱི་སྡུག་བསྔལ་ཐམས་ཅད་འབྱང་བར་བགྱིད་ནུས་པར་འགྱུར་རོ། །ལྷག་མ་ལུས་པ་ནི། གནས་མ་ལགས་ཤིང་སྐབས་མ་མཆིས་སོ། །ཡང་

91-1-391a


འགྲོ་བ་སྟེ་ལག་པ་གཡོན་པས་རྐང་པ་གཡོན་པའི་མཐེ་བོང་ཆང་བར་བཅུག་ལ། ལག་པ་གཡས་པས་གཡོན་པའི་
ལག་མཐིལ་ནས་བཟུང་སྟེ་རྩ་བའི་གསང་སྔགས་བརྒྱ་རྩ་བརྒྱད་བཟླས་བརྗོད་བགྱིའོ། །འདི་ནི། བྱང་ཆུབ་སེམས་དཔའི་དབང་དང༌། རྫུ་འཕྲུལ་གྱི་རྐང་
པའི་ཕྱག་རྒྱ་སྟེ། ཉི་ཤུ་རྩ་གསུམ་པའོ། །དཔག་ཚད་སྟོང་གི་ཕྱོགས་སུ་མཆི་འཚལ་ན་ཡང་དཀའ་བ་མ་མཆིས་སོ། །གསང་སྔགས་ནི། དབེན་པར་
མཆིས་ལ་བཟླས་བརྗོད་བགྱིའོ། །ཡང་ལག་པ་གཡོན་པའི་མཐེ་བོས་མཐེའུ་ཆུང་གི་སེན་མོ་མནན་ལ། གཡས་པ་ཡང་དེ་བཞིན་བགྱིས་ཏེ། སོར་མོ་
ལྷག་མ་གསུམ་གསུམ་མཆིས་པ་བརྐྱང་ལ། ལག་མཐིལ་དུ་བཀུག་སྟེ་སྤྱི་བོར་བཞག་ལ་རྩ་བའི་གསང་སྔགས་ལན་ཉི་ཤུ་རྩ་གཅིག་བཟླས་
བརྗོད་བགྱིའོ། །འདི་ནི། བྱང་ཆུབ་སེམས་དཔའི་རྫུ་འཕྲུལ་གྱི་ཆོ་འཕྲུལ་དང༌། དབང་གི་ཕྱག་རྒྱ་སྟེ། ཉི་ཤུ་རྩ་བཞི་པའོ། །འགྲོ་བ་ལ་དབང་བ་འཐོབ་
བོ། །ཡང་ཐལ་མོ་རེག་པར་སྦྱར་ཏེ་ཐལ་མོའི་ནང་ཁོང་སྟོང་དུ་བགྱིས་ལ་མཛུབ་མོ་གཉིས་ཀྱིས་གཡབ་བོ། །འདི་ནི། བྱང་ཆུབ་སེམས་དཔའི་རྒྱལ་པོའི་

91-1-391b


སྙིང་པོ་ལས། སྤྱན་དྲང་བའི་ཕྱག་རྒྱ་སྟེ། ཉི་ཤུ་རྩ་ལྔ་པའོ། །གསང་སྔགས་ནི། འདི་ལགས་ཏེ། ཨོཾ་ཨཱ་རོ་ལི་ཀ་ཏྲཻ་ལོཀྱ་བི་ཛ་ཡ། སརྦ་ཤ་ཏྲུཾ་པྲ་མ་ཐ་ན་ས་
ར་ཡ་སུ་ཝཾ་ཕཊ་མྟ་སྭཱཧཱ། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ལག་པ་སྟོང་དང༌། མིག་སྟོང་དང་ལྡན་པའི་ཆོ་ག་ཞིབ་མོ་རྫོགས་
སོ།།    །།འཕགས་པ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཕྱག་སྟོང་དང་ལྡན་པ་ཐོགས་པ་མི་མངའ་བའི་ཐུགས་རྗེ་ཆེན་པོའི་
སེམས་རྒྱ་ཆེར་ཡོངས་སུ་རྫོགས་པ་ཞེས་བྱ་བའི་གཟུངས། བམ་པོ་དང་པོ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ།།
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཤཱཀྱ་ཐུབ་པ་རི་པོ་ཊ་ལའི་སྟེང༌། འཕགས་པ་སྤྱན་རས་གཟིགས་དབང་ཕྱུག་གི་གཞལ་
མེད་ཁང་རིན་པོ་ཆེ་བཀོད་པའི་དཀྱིལ་འཁོར་ན་ནོར་བུ་རིན་པོ་ཆེ་རྣམ་པ་སྣ་ཚོགས་ཀྱིས་རབ་ཏུ་བརྒྱན་པའི་རིན་པོ་ཆེའི་སེངྒེའི་གདན་རིན་པོ་ཆེའི་རྒྱལ་
མཚན་དང་བ་དན་དག་གིས་འཁོར་བར་བཀོད་ཅིང་དབྱངས་པ་ལ་བཞུགས་ཏེ། དེའི་ཚེ་དེ་བཞིན་གཤེགས་པ་གདན་དེ་ལ་བཞུགས་ནས་ཀུན་འཛིན་

91-1-392a


ཅེས་བྱ་བའི་གཟུངས་སྔགས་བཤད་པར་བཞེད་པའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་པ་དང་ཐབས་
ཅིག་ཏུ་བཞུགས་པ་ལ་འདི་ལྟ་སྟེ། བྱང་ཆུབ་སེམས་དཔའ་ཀུན་འཛིན་གྱི་རྒྱལ་པོ་དང༌། བྱང་ཆུབ་སེམས་དཔའ་རིན་པོ་ཆེའི་རྒྱལ་པོ་དང༌། བྱང་ཆུབ་
སེམས་དཔའ་སྨན་གྱི་རྒྱལ་པོ་དང༌། བྱང་ཆུབ་སེམས་དཔའ་སྨན་མངོན་པར་འཕགས་པ་དང༌། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་
དང༌། བྱང་ཆུབ་སེམས་དཔའ་མཐུ་ཆེན་ཐོབ་པ་དང༌། བྱང་ཆུབ་སེམས་དཔའ་པདྨའི་བཀོད་པ་དང༌། བྱང་ཆུབ་སེམས་དཔའ་བཀོད་པ་ཆེན་པོ་དང༌།
བྱང་ཆུབ་སེམས་དཔའ་རིན་ཆེན་སྙིང་པོ་དང༌། བྱང་ཆུབ་སེམས་དཔའ་དཔལ་གྱི་སྙིང་པོ་དང༌། བྱང་ཆུབ་སེམས་དཔའ་རྡོ་རྗེ་སྙིང་པོ་དང༌། བྱང་ཆུབ་
སེམས་དཔའ་ནམ་མཁའི་སྙིང་པོ་དང༌། བྱང་ཆུབ་སེམས་དཔའ་བྱམས་པ་དང༌། བྱང་ཆུབ་སེམས་དཔའ་ཀུན་ཏུ་བཟང་པོ་དང༌། བྱང་ཆུབ་སེམས་དཔའ་
འཇམ་དཔལ་ལ་སོགས་བ་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྒྱལ་པོ་ཆེན་པོ་དབང་བསྐུར་བ་ཐོབ་པ་ཤ་སྟག་དང་ཐབས་ཅིག་གོ །

91-1-392b


གཞན་ཡང་ཉན་ཐོས་ཀྱི་དགེ་འདུན་ཆེན་པོ་ཐམས་ཅད་ཀྱང་དགྲ་བཅོམ་པའི་ས་བཅུ་སྤྱད་པ་ཚད་མེད་པ་གྲངས་མེད་པ་དག་དང་ཐབས་ཅིག་སྟེ། ཚེ་དང་ལྡན་
པ་འོད་སྲུང་ཆེན་པོ་ནི། གཙོ་བོར་གྱུར་ཏོ། །གཞན་ཚངས་རིས་ཀྱི་ལྷ་ཚད་མེད་པ་སྙེད་དང་ཐབས་ཅིག་སྟེ། ལྷའི་བུ་ཀྵཎྚ་མ་ར་ནི། གཙོ་བོར་གྱུར་ཏོ། །གཞན་
ཡང་ལྷ་དང་ལྷའི་བུ་ཚད་མེད་པ་སྙེད་དང་ཐབས་ཅིག་སྟེ། ལྷའི་བུ་ཀུམྦྷ་ཀ་ནི། གཙོ་བོར་གྱུར་ཏོ། །གཞན་ཡང་འཇིག་རྟེན་སྐྱོང་བ་དང༌། རྒྱལ་ཆེན་རིས་
བཞིའི་ལྷའི་རྒྱལ་པོ་ཚད་མེད་པ་སྙེད་དང་ཐབས་ཅིག་སྟེ། ལྷའི་རྒྱལ་པོ་ཡུལ་འཁོར་སྲུང་ནི། གཙོ་བོར་གྱུར་ཏོ། །གཞན་ཡང་ལྷ་དང༌། ཀླུ་དང༌། གནོད་
སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ལ་སོགས་པ་ཚད་མེད་
པ་སྙེད་དང་ཐབས་ཅིག་སྟེ། ཀླུའི་རྒྱལ་པོ་ཆེན་པོ་རིའི་དཔལ་ནི། གཙོ་བོར་གྱུར་ཏོ། །གཞན་ཡང་འདོད་པའི་ཁམས་ཀྱི་ལྷའི་བུ་མོ་ཚད་མེད་པ་སྙེད་དང་
ཐབས་ཅིག་སྟེ། ལྷའི་བུ་མོ་གཞོན་ནུའི་མིག་ཅེས་བྱ་བ་ནི། གཙོ་མོར་གྱུར་ཏེ། གཞན་ཡང་ནམ་མཁའི་ལྷ་དང༌། ཆུ་བོ་དང༌། རྒྱ་མཚོའི་ལྷ་དང༌། ཆུ་མིག་


91-1-393a


གི་ལྷ་དང༌། ཆུ་ཀླུང་གི་ལྷ་དང༌། སྨན་གྱི་ལྷ་དང༌། ལྗོན་ཤིང་གི་ལྷ་དང༌། ནགས་ཚལ་གྱི་ལྷ་དང༌། ཁང་ཁྱིམ་གྱི་ལྷ་དང༌།
ཆུའི་ལྷ་དང༌། མེའི་ལྷ་དང༌། རླུང་གི་ལྷ་དང༌། སའི་ལྷ་དང༌། རིའི་ལྷ་དང༌། གཞལ་མེད་ཁང་ལ་སོགས་པའི་ལྷ་ཚད་མེད་པ་སྙེད་ཀྱང་སོ་སོ་ནས་
འདུས་ཤིང་ལྷགས་པར་གྱུར་ཏོ། །དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་འཁོར་མང་པོའི་ནང་དུ་གསང་སྟེ་རྫུ་འཕྲུལ་གྱིས་
འོད་ཟེར་བཀྱེ་བས་ཕྱོགས་བཅུའི་འཇིག་རྟེན་གྱི་ཁམས་རྣམས་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་གསེར་གྱི་
ཁ་དོག་ཅན་དུ་གྱུར་ཏོ། །ལྷའི་གཞལ་མེད་ཁང་རྣམས་དང༌། ཀླུའི་ཁང་ཁྱིམ་རྣམས་དང༌། ལྷའི་གཙོ་བོ་རྣམས་ཀྱི་གཞལ་མེད་ཁང་རྣམས་
ཀྱང་རབ་ཏུ་གཡོས་པར་གྱུར། ཆུ་བོ་དང༌། མཚོ་དང༌། རྒྱ་མཚོ་ཆེན་པོ་དང༌། རི་ཁོར་ཡུག་དང༌། རི་རབ་ལྷུན་པོ་དང༌། སའི་རི་དང༌། རི་ནག་པོ་
རྣམས་ཀྱང་རབ་ཏུ་གཡོས་པར་གྱུར་ཏོ། །ཉི་མ་དང༌། ཟླ་བ་དང༌། ནོར་བུ་དང༌། མེ་དང༌། རྒྱུ་སྐར་དང༌། གཟའི་འོད་རྣམས་ཀྱང་ཟིལ་གྱིས་མནན་ཏེ་

91-1-393b


མི་སྣང་བར་གྱུར་ཏོ། །དེ་ནས་བྱང་ཆུབ་སེམས་དཔའ་ཀུན་འཛིན་གྱི་རྒྱལ་པོས་ངོ་མཚར་རྨད་དུ་བྱུང་བའི་མཚན་མ་དེ་དག་མཐོང་བ་དང༌། སྔོན་ཆད་ནམ་ཡང་
དེ་ལྟ་བུ་མ་བྱུང་ངོ༌། །ཞེས་ངོ་མཚར་དུ་གྱུར་ནས་སྟན་ལས་ལངས་ཏེ་ཐལ་མོ་སྦྱར་ནས་འདི་སྐད་ཅེས་བཅོམ་ལྡན་འདས། རྫུ་འཕྲུལ་གྱི་མཚན་མ་འདི་ལྟ་བུ་
འདི་དག་སུས་བཀྱེ་ལགས་ཞེས་གསོལ་ནས་ཚིགས་སུ་བཅད་དེ་ཞུ་བ་ཞུས་པ། དེང་ནི་སུ་ཞིག་མངོན་པར་སངས་རྒྱས་ན། །འདི་ལྟར་འོད་ཟེར་ཆེན་པོ་རབ་བཀྱེ་
བས། །ཕྱོགས་བཅུའི་འཇིག་རྟེན་གསེར་གྱི་མདོག་ཏུ་གྱུར། །སྟོང་ཆེན་འཇིག་རྟེན་ཁམས་ཀྱང་དེ་བཞིན་ལགས། །དེང་ནི་སུ་ཞིག་རང་དབང་ཐོབ་གྱུར་ན། །ཡ་
མཚན་རྫུ་འཕྲུལ་ཆེན་པོ་མཐུ་བཀྱེ་ནས། །མཐའ་མེད་སངས་རྒྱས་ཞིང་རྣམས་རབ་གཡོས་ཤིང༌། །ལྷ་ཀླུ་གཞལ་མེད་ཁང་རྣམས་མི་བདེར་གྱུར། །སུ་ཡི་མཐུ་
ལགས་རྒྱུ་རྐྱེན་མ་རྟོགས་པས། འཁོར་མང་འདི་དག་ཐེ་ཚོམ་འཚལ་གྱུར་ན། །བཅོམ་ལྡན་འདས་ཀྱི་ཐུགས་རྗེ་ཆེན་པོ་ཡིས། །རྫུ་འཕྲུལ་འདི་ཡི་རྒྱུ་རྐྱེན་བཀས་
བཤད་གསོལ། །བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་འཛིན་གྱི་རྒྱལ་པོ་ལ་བཀའ་སྩལ་པ། རིགས་ཀྱི་བུ། ཁྱེད་ཀྱིས་འདི་རིག་པར་བྱ་སྟེ།

91-1-394a


དེང་འཁོར་གྱི་དཀྱིལ་འཁོར་འདུས་པ་འདིར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་གཟིགས་དབང་ཕྱུག་ཅེས་བྱ་བ་
ཞིག་ཡོད་པ་དེ། སྔོན་བསྐལ་པ་ཚད་མེད་པ་ནས་བྱམས་པ་ཆེན་པོ་དང་སྙིང་རྗེ་ཆེན་པོ་ཕུན་སུམ་ཚོགས་པར་གྱུར་པ། གཟུངས་ཀྱི་སྒོ་ཚད་མེད་པ་སྙེད་
ཤིན་ཏུ་བསྒོམས་ཤིང་མངོན་པར་བསྒྲུབས་པར་གྱུར་པས། སེམས་ཅན་རྣམས་ལ་ཕན་པ་དང་བདེ་བར་འདོད་པའི་ཕྱིར་གསང་སྟེ་འདི་ལྟ་བུའི་རྫུ་འཕྲུལ་
གྱི་མཐུ་ཆེན་པོ་བསྟན་པ་ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། དེ་ནས་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་སྟན་ལས་ལངས་ཏེ་གོས་ཚགས་བཅོས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས། བདག་ལ་ཐུགས་རྗེ་ཆེན་པོའི་སེམས་ཞེས་བགྱི་བའི་གཟུངས་སྔགས་མཆིས་ཏེ། སེམས་ཅན་མང་པོ་རྣམས་
ལ་སྨན་པ་དང་བདེ་བ་འཐོབ་པར་བགྱི་བ་དང༌། བྲོ་ནད་ཐམས་ཅད་བསལ་བར་བགྱི་བ་དང༌། ཚེ་རིང་བར་འགྱུར་བ་དང༌། ཕྱུག་ཅིང་འབྱོར་པ་དང་ལྡན་

91-1-394b


པར་བགྱི་བ་དང༌། སྡིག་པ་མི་དགེ་བའི་ལས་དང་ཁ་ན་མ་ཐོ་བ་ལྕི་བ་རྣམས་ཡོངས་སུ་སྦྱང་ཞིང་བསལ་བ་དང༌། སྒྲིབ་པའི་བགེགས་རྣམས་དང་འབྲལ་བ་དང་
ཆོས་དཀར་པོའི་ཡོན་ཏན་ཐམས་ཅད་འཕེལ་བར་བགྱི་བ་དང༌། དགེ་བའི་ས་བོན་ཐམས་ཅད་ཕུན་སུམ་ཚོགས་པར་བགྱི་བ་དང༌། འཇིགས་ཤིང་སྐྲག་པ་
ཐམས་ཅད་ཡོངས་སུ་སྤང་བར་བགྱི་བ་དང༌། རེ་བ་ཐམས་ཅད་མྱུར་དུ་ཡོངས་སུ་རྫོགས་པར་བགྱི་བའི་སླད་དུ་དེང་བཤད་པར་འཚལ་ན། བཅོམ་ལྡན་འདས་
ཐུགས་བརྩེ་བར་དགོངས་ཏེ་གནང་བར་མཛད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཁྱོད་སྙིང་རྗེ་ཆེན་པོས་སེམས་ཅན་
རྣམས་ལ་ཕན་པ་དང་བདེ་བ་འདོད་པའི་ཕྱིར་རིག་སྔགས་བཤད་པར་འདོད་པས་དེང་དུས་ལ་བབ་ཀྱི། མྱུར་དུ་སྨྲོས་ཤིག་དང་དེ་བཞིན་གཤེགས་པ་ང་
དང༌། སངས་རྒྱས་བཅོམ་ལྡན་འདས་རྣམས་ཀྱང་རྗེས་སུ་ཐུགས་དགྱེས་པར་མཛད་དོ། །བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་མངོན་པར་དྲན་ལགས་ཏེ། སྔོན་བྱུང་བའི་བསྐལ་པ་འབུམ་ཕྲག་ཚད་མ་མཆིས་

91-1-395a


པ་སྙེད་འདས་པ་དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་འོད་སྟོང་གི་རྒྱལ་པོ་ཞི་བར་གནས་པ་ཞེས་བྱ་བ་
འཇིག་རྟེན་དུ་བྱུང་སྟེ། སངས་རྒྱས་བཅོམ་ལྡན་འདས་དེས་བདག་དང་སེམས་ཅན་ཐམས་ཅད་ལ་ཐུགས་བརྩེ་བའི་སླད་དུ་ཐོགས་པ་མ་མཆིས་པའི་ཐུགས་
རྗེ་ཆེན་པོ་རྒྱ་ཆེ་ཡོངས་སུ་རྫོགས་པ་ཞེས་བགྱི་བའི་གཟུངས་འདི་བཀའ་སྩལ་ནས་ཕྱག་གསེར་གྱི་ཁ་དོག་ཅན་གྱིས་བདག་གི་སྤྱི་བོ་ལ་བྱུགས་ཏེ་འདི་སྐད་
ཅེས། རིགས་ཀྱི་བུ། ཁྱོད་ཐུགས་རྗེ་ཆེན་པོའི་རིག་སྔགས་འདི་ཟུངས་ཤིག་དང༌། མ་འོངས་པའི་དུས་ངན་པའི་སེམས་ཅན་ཐམས་ཅད་ལ་ཕན་པ་དང་
བདེ་བ་ཆེན་པོ་བྱེད་པར་འགྱུར་རོ། །ཞེས་བཀའ་སྩལ་ཏོ། །བདག་དེའི་ཚེ་གདོད་ས་དང་པོ་ལ་གནས་པ་ལས་རིག་སྔགས་འདི་ལན་གཅིག་ཐོས་པ་
ཅམ་གྱིས་ས་བརྒྱད་པ་ལས་ཡང་དག་པར་འགྱུར་ལགས་སོ། །བདག་དེའི་ཚེ་དེའི་དུས་ན་སེམས་རབ་ཏུ་དགའ་ཞིང་མགུ་བར་གྱུར་བའི་སླད་དུ་སྨོན་ལམ་
འདི་སྐད་དུ་བཏབ་ལགས་ཏེ། གལ་ཏེ་བདག་མ་འོངས་པའི་དུས་ན་སེམས་ཅན་ཐམས་ཅད་ལ་སྨན་ཅིང་བདེ་བར་བགྱིད་པའི་འོས་སུ་འགྱུར་ཡང་དག་

91-1-395b


པ་ཞིག་ལགས། དེང་བདག་གི་ལུས་འདི་ཉིད་ལག་པ་སྟོང་དང༌། མིག་སྟོང་ཚང་བར་འགྱུར་བར་གྱུར་ཅིག་ཅེས་སྨོན་ལམ་བཏབ་མ་ཐག་ཏུ་ལུས་ལས་སུག་
པ་སྟོང་དང༌། མིག་སྟོང་ཚང་བར་བྱུང་བར་གྱུར་ཏེ། ཕྱོགས་བཅུའི་ས་ཆེན་པོ་རྣམས་ཀྱང་རྣམ་པ་དྲུག་ཏུ་རབ་ཏུ་གཡོས་པར་གྱུར། ཕྱོགས་བཅུའི་སངས་
རྒྱས་རྣམས་ཀྱིས་ཀྱང་འོད་ཟེར་བཀྱེ་བས་བདག་གི་ལུས་ལ་རེག་ཅིང་ཕྱོགས་བཅུའི་འཇིག་རྟེན་གྱི་ཁམས་མཐའ་མ་མཆིས་པ་རྣམས་ཀྱང་གསལ་བར་
བགྱིས་པར་གྱུར་ལགས་སོ། །དེང་སླན་ཆད་སངས་རྒྱས་ཚད་མ་མཆིས་པའི་འཁོར་གྱི་དཀྱིལ་འཁོར་ཚད་མ་མཆིས་པ་དག་ཏུ་གཟུངས་འདི་ཡང་དང་ཡང་
དུ་ཐོས་ཤིང་མངོན་སུམ་དུ་ཡང་དག་པར་བླངས་པ་དང༌། གཞན་ཡང་དགའ་བ་དང༌། མགུ་བ་དང༌། རངས་པ་ཚད་མ་མཆིས་པ་བསྐྱེད་པས་བསྐལ་པ་འབུམ་
ཕྲག་ཚད་མ་མཆིས་པ་སྙེད་ཀྱི་འཁོར་ཕྲ་མོ་ལས་ཡང་དག་པར་འདས་པར་གྱུར་ལགས་སོ། །དེང་སླད་ཆད་གཟུངས་འདི་རྟག་པར་འདོན་ཅིང་ཡོངས་སུ་བཟུང་
ནས་ནམ་དུ་ཡང་མི་བསྐྱུད་པར་བགྱིས་པའི་སླད་དུ་སྐྱེ་བ་ཐམས་ཅད་དུ་རྟག་པར་སངས་རྒྱས་རྣམས་ཀྱི་སྤྱན་སྔར་པད་མ་ལ་རྫུས་ཏེ་སྐྱེས་པས་མངལ་དུ་སྐྱེ་བའི་

91-1-396a


ལུས་བླངས་པར་མ་གྱུར་ལགས་སོ། །དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། ཁྱེའུ་འམ། བུ་མོ་
གང་ལ་ལ་ཞིག་འདི་འདོན་ཅིང་ཡོངས་སུ་འཛིན་པར་འཚལ་བ་དེས་སེམས་ཅན་རྣམས་ལ་སྙིང་བརྩེ་བའི་སེམས་བསྐྱེད་ནས་དང་པོ་ཁོ་ནར་བདག་ལ་སྨོན་
ལམ་འདི་སྐད་གདབ་པར་བགྱི་ལགས་སོ། །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་ཆོས་རྣམས་ཐམས་ཅད་མྱུར་
དུ་རྟོགས་པར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་ཡེ་ཤེས་མིག་ནི་མྱུར་དུ་རྟོགས་པར་ཤོག །སྤྱན་རས་
གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་སེམས་ཅན་ཐམས་ཅད་མྱུར་དུ་སྒྲོལ་བར་ཤོག །སྤྱན་རས་གཟིགས་དབང་ཐུགས་
རྗེ་ཆེ་ལ་ཕྱག་འཚལ་ལོ། །བདག་གིས་ཐབས་མཁས་པ་དག་མྱུར་དུ་ཐོབ་པར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །
བདག་ནི་མྱུར་དུ་ཤེས་རབ་གྲུ་ཡིས་སྒྲོལ་བར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་ནི་མྱུར་དུ་སྡུག་བསྔལ་མཚོ་

91-1-396b


ལས་འདའ་བར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་མྱུར་དུ་ཚུལ་ཁྲིམས་རྐང་གི་ལམ་ཐོབ་ཤོག །སྤྱན་རས་གཟིག་
དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་མྱུར་དུ་མྱ་ངན་འདའ་བའི་རི་འཛེག་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །
བདག་གིས་མྱུར་དུ་འདུས་མ་བྱས་ཀྱི་ཁྱིམ་ཕྱིན་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་ནི་མྱུར་དུ་ཆོས་ཉིད་སྐུ་དང་
མཚུངས་པར་ཤོག །བདག་ནི་རལ་གྲི་རི་ལ་འཛེག །རལ་གྲིའི་རི་ནི་རང་སྙིལ་ཤོག །བདག་ནི་ཆུ་ཚན་ཕྲད་གྱུར་ན། །ཆུ་ཚན་མེ་མུར་རང་ཞི་ཤོག །སེམས་ཅན་
དམྱལ་བར་བདག་སོང་ན། །སེམས་ཅན་དམྱལ་བ་རང་བསྐམས་ཤོག །བདག་ནི་ཡི་དྭགས་གནས་སོང་ན། །བཀྲེས་སྐོམ་དག་ནི་འགྲངས་པར་ཤོག །བདག་
ནི་ལྷ་མིན་གནས་སོང་ན། །ངན་སེམས་རང་ནི་དུལ་བར་ཤོག །བདག་ནི་དུད་འགྲོའི་གནས་ཕྱིན་ན། །རང་ཉིད་ཤེས་རབ་ཆེ་ཐོབ་ཤོག །དེ་སྐད་དུ་སྨོན་ལམ་བཏབ་
ནས་སེམས་རྩེ་གཅིག་ཏུ་བདག་གི་མིང་ནས་འདོན་ཅིང་རྗེས་སུ་དྲན་པར་བགྱིའོ། །གཞན་ཡང་བདག་གི་སྟོན་པ་དེ་བཞིན་གཤེགས་པ་འོད་དཔག་མེད་རྗེས་

91-1-397a


སུ་དྲན་པར་བགྱིས་ནས་དེའི་རྗེས་ལ་གཟུངས་སྔགས་འདི་མཚན་གཅིག་ལ་ལན་བདུན་ཚང་བར་འདོན་པར་བགྱིད་ན། བསྐལ་པ་
འབུམ་ཕྲག་བརྒྱད་སྟོང་སྙེད་དུ་འཁོར་བར་འགྱུར་བའི་ཁ་ན་མ་ཐོ་བའི་ལྕི་བ་རྣམས་ཡོངས་སུ་བསལ་ཅིང་འབྱང་བར་འགྱུར་ལགས་སོ། །བཅོམ་ལྡན་འདས་
ལ་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷའམ་མི་གང་ལ་ལ་ཞིག་ཐུགས་རྗེ་ཆེན་པོའི་ཚིག་འདི་འདོན་ཅིང་འཛིན་པར་བགྱིད་
ན། འཆི་བའི་དུས་ཀྱི་ཚེ་ཕྱོགས་བཅུའི་དེ་བཞིན་གཤེགས་པ་རྣམས་དེར་གཤེགས་ནས་ཕྱག་རྐྱོང་བར་འགྱུར་བས་སངས་རྒྱས་ཀྱི་ཞིང་གང་དང་གང་དུ་
སྐྱེ་བར་འཚལ་བ་ཇི་ལྟར་སྨོན་པ་བཞིན་དུ་དེ་དག་ཏུ་སྐྱེ་བར་འགྱུར་ལགས་སོ། །བཅོམ་ལྡན་འདས་ལ་ཡང་འདི་སྐད་ཅེས་གསོལ་ཏོ། །བཅོམ་ལྡན་
འདས། སེམས་ཅན་གང་ལ་ལ་ཞིག་ཐུགས་རྗེ་ཆེན་པོའི་རིག་སྔགས་འདོན་ཅིང་ཡོངས་སུ་འཇིན་པ་དག་གལ་ཏེ་ངན་འགྲོ་གསུམ་པོ་དག་ཏུ་ལྟུང་
བར་གྱུར་ན། བདག་ནམ་ཡང་མངོན་པར་རྫོགས་པར་འཚང་རྒྱ་བར་མི་བགྱིའོ། །ཐུགས་རྗེ་ཆེན་པོའི་རིག་སྔགས་འདོན་ཅིང་ཡོངས་སུ་འཛིན་པ་དག་


91-1-397b


གལ་ཏེ་སངས་རྒྱས་ཀྱི་ཞིང་ཁམས་རྣམས་སུ་སྐྱེས་པར་མ་གྱུར་ན། བདག་ནམ་ཡང་མངོན་པར་རྫོགས་པར་འཚང་རྒྱ་བར་མི་བགྱིའོ། །ཐུགས་རྗེ་ཆེན་པོའི་རིག་
སྔགས་འདོན་ཅིང་ཡོངས་སུ་འཛིན་པ་དག་གལ་ཏེ་ཏིང་ངེ་འཛིན་དང་སྤོབས་པ་ཚད་མ་མཆིས་པ་སྙེད་ཐོབ་པར་མ་གྱུར་ན། བདག་ནམ་ཡང་མངོན་པར་
རྫོགས་པར་འཚང་རྒྱ་བར་མི་བགྱིའོ། །ཐུགས་རྗེ་ཆེན་པོའི་རིག་སྔགས་འདོན་ཅིང་ཡོངས་སུ་འཛིན་པ་དག་གལ་ཏེ་ཚེ་འདི་ཉིད་ལ་སྨོན་པ་ཐམས་ཅད་
ཇི་ལྟར་སྨོན་པ་བཞིན་དུ་གྲུབ་པར་མ་གྱུར་ན། སྙིང་རྗེ་ཆེན་པོའི་སེམས་ཀྱི་གཟུངས་ཞེས་མི་བགྱི་ལགས་ཏེ། མི་དགེ་བ་རྣམས་དང༌། སེམས་རྩེ་གཅིག་
ཏུ་མ་བགྱིས་པ་ནི། མ་གཏོགས་ལགས་སོ། །བུད་མེད་གང་ལ་ལ་ཞིག་བུད་མེད་ཀྱི་ལུས་ཀྱིས་ཡོངས་སུ་སྐྱོ་ནས་སྐྱེས་པའི་ལུས་ཐོབ་པར་འཚལ་བ་
གང་ལགས་པ་དེས་ཐུགས་རྗེ་ཆེན་པོའི་སེམས་ཀྱི་གཟུངས་ཀྱི་ཚིག་འདི་འདོན་ཅིང་ཡོངས་སུ་བཟུང་བས་གལ་ཏེ་བུད་མེད་ཀྱི་དངོས་པོ་ལས་ཡོངས་སུ་
གྱུར་ཏེ་སྐྱེས་པའི་ལུས་ཐོབ་པར་མ་གྱུར་ན། བདག་ནམ་ཡང་མངོན་པར་རྫོགས་པར་འཚང་རྒྱ་བར་མི་བགྱིའོ། །ཐེ་ཚོམ་གྱི་བསམ་པ་ཅུང་ཟད་ཅིག་

91-1-398a


བསྐྱེད་པར་གྱུར་ན། གདོན་མི་འཚལ་བར་གང་སྨོན་པའི་འབྲས་བུ་དེ་མངོན་པར་འགྲུབ་པར་མི་འགྱུར་ལགས་སོ། །
སེམས་ཅན་གང་ལ་ལ་ཞིག་དགེ་འདུན་གྱི་ཞལ་ཟས་དང་དཀོར་འཕྲོག་ཅིང་ཆུད་གསོན་པ་གང་ལགས་པ་དེ་དག་ནི། སངས་རྒྱས་སྟོང་འཇིག་
རྟེན་དུ་བྱུང་བ་དག་ལ་འགྱོད་པས་མཐོལ་ཞིང་བཤགས་ན་ཡང་འབྱང་ཞིང་ཚངས་པར་མི་འགྱུར་མོད་ཀྱི། འོན་ཀྱང་ཐུགས་རྗེ་ཆེན་པོའི་རིག་སྔགས་
འདི་བཏོན་པ་ཙམ་གྱིས་དེ་དག་ཡོངས་སུ་འབྱང་བར་འགྱུར་བ་ལགས་ཏེ། དཀོན་མཆོག་གསུམ་གྱི་ཞལ་ཟས་དང༌། དཀོན་མཆོག་གསུམ་ཀྱི་
དཀོར་ནོར་འཕྲོག་ཅིང་ཆུད་གསོན་པ་དེ་དག་ནི། ཕྱོགས་བཅུའི་སྟོན་པ་རྣམས་མངོན་སུམ་དུ་གྱུར་པའི་སྤྱན་སྔར་བཤགས་ན་གདོད་ཡོངས་སུ་འབྱང་
བར་འགྱུར་ལགས་ལ། ཐུགས་རྗེ་ཆེན་པོའི་གཟུངས་འདི་འདོན་པའི་ཚེ་ཕྱོགས་བཅུའི་སྟོན་པ་རྣམས་དེར་གཤེགས་ནས་དབང་མཛད་པར་འགྱུར་བས་
ཁ་ན་མ་ཐོ་བའི་སྒྲིབ་པ་དེ་དག་ཐམས་ཅད་ཀྱང་ཡོངས་སུ་འབྱང་བར་འགྱུར། མི་དགེ་བ་བཅུ་དང༌། མཚམས་མ་མཆིས་པ་ལྔ་དང༌། གང་ཟག་ལ་སྐུར་

91-1-398b


བ་བཏབ་པ་དང༌། ཆོས་ལ་སྐུར་བ་བཏབ་པ་དང༌། གསོ་སྦྱོང་བཤིག་པ་དང༌། ཚུལ་ཁྲིམས་བཤིག་པ་དང༌། མཆོད་རྟེན་བཤིག་པ་དང༌། གཙུག་ལག་
ཁང་བཤིག་པ་ཐམས་ཅད་དང༌། དགེ་འདུན་གྱི་དཀོར་བརྐུས་པ་དང༌། ཡོངས་སུ་དག་པའི་ཚངས་པར་སྤྱོད་པ་སུན་པར་བགྱིས་པ་འདི་ལྟ་བུ་ལ་སོགས་
པ་སྡིག་པའི་ལས་ལྕི་བ་ཅི་བགྱིས་པ་ཐམས་ཅད་ཡོངས་སུ་འབྱང་བར་འགྱུར་ལགས་སོ། །རིག་སྔགས་འདི་ལ་ཐེ་ཚོམ་འཚལ་བའི་དངོས་པོ་གཅིག་མ་
གཏོགས་ཏེ། ཐེ་ཚོམ་འཚལ་བར་གྱུར་ན། ཐ་ན་ཁ་ན་མ་ཐོ་བ་ཆུང་ངུའི་ལས་ཡང་བ་ཅམ་ཡང་ཡོངས་སུ་འབྱང་བར་མི་འགྱུར་ན། ཁ་ན་མ་ཐོ་བ་ལྕི་བ་ལྟ་
སྨོས་ཀྱང་ཅི་འཚལ་ལགས། ཁ་ན་མ་ཐོ་བ་ལྕི་བ་དག་ཡོངས་སུ་འབྱང་བར་མི་འགྱུར་མོད་ཀྱི། འོན་ཀྱང་བྱང་ཆུབ་ཀྱི་རིང་བའི་རྒྱུ་ནི། བགྱིད་པར་འགྱུར་
ལགས་སོ། །བཅོམ་ལྡན་འདས་ལ་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷ་དང་མི་གང་ལ་ལ་ཞིག་ཐུགས་རྗེ་ཆེན་པོའི་སེམས་ཀྱིས་རིག་
སྔགས་འདི་འདོན་ཅིང་འཛིན་པ་དེ་དག་ནི། དགེ་བའི་སྐྱེ་བ་རྣམ་པ་བཅོ་ལྔ་འཐོབ་པར་གྱུར་ཞིང༌། གཤིས་ངན་དུ་འཆི་བ་རྣམ་པ་བཅོ་ལྔ་ལེན་པར་མི་

91-1-399a


འགྱུར་ལགས་སོ། །གཤིས་ངན་དུ་འཆི་བར་མི་འགྱུར་བ་དེ་ཡང་འདི་ལྟ་སྟེ། གང་ཟག་དེ་བཀྲེས་པས་ཉོན་མོངས་ཏེ་འཆི་བར་མི་
འགྱུར་བ་དང༌། མཚོན་ཆ་དང་ལྕག་དབྱུག་གིས་འཆི་བར་མི་འགྱུར་བ་དང༌། འཁོན་མཆིས་པའི་དགྲའི་སུག་པར་འཆི་བར་མི་འགྱུར་བ་དང༌།
གཡུལ་ངོར་འཆི་བར་མི་འགྱུར་བ་དང༌། སྟག་དང༌། སྤྱང་ཀི་དང༌། གཅན་གཟན་མ་རུངས་པའི་ཁར་འཆི་བར་མི་འགྱུར་བ་དང༌། སྤྲུལ་གདུག་པ་དང༌།
རྩངས་པ་དང༌། སྡིག་པའི་ཁར་འཆི་བར་མི་གྱུར་བ་དང༌། ཆབ་དང༌། ཞུགས་ཀྱི་ནང་དུ་འབྱིང་ཞིང་ཚིག་སྟེ་འཆི་བར་མི་འགྱུར་བ་དང༌། དུག་གིས་འཆི་
བར་མི་འགྱུར་བ་དང༌། བྱད་སྟེམས་ཀྱིས་འཆི་བའི་དུས་བགྱིད་པར་མི་འགྱུར་བ་དང༌། སྨྱོས་ནས་དྲན་པ་ཉམས་ཏེ་འཆི་བར་མི་འགྱུར་བ་དང༌། རི་
དང༌། ལྗོན་ཤིང་དང༌། དམ་གྲོག་དང༌། གཡང་ས་ནས་ལྷུང་སྟེ་འཆི་བར་མི་འགྱུར་བ་དང༌། མི་མ་རུངས་པའི་བྱད་ཀྱིས་འཆི་བར་མི་འགྱུར་བ་དང༌།
ལོག་པའི་འདྲེ་གདོན་མ་རུངས་པས་གླགས་རྙེད་དེ་འཆི་བའི་དུས་བགྱིད་པར་མི་འགྱུར་བ་དང༌། ནད་ངན་པས་ལུས་ལ་དཀྲིས་ཏེ་འཆི་བའི་དུས་

91-1-399b


བགྱིད་པར་མི་འགྱུར་བ་དང༌། ཆ་མ་ལགས་པས་བདག་ཉིད་ལ་གནོད་པ་བགྱིས་ཏེ་འཆི་བའི་དུས་བགྱིད་པར་མི་འགྱུར་བ་དག་ལགས་ཏེ། ཐུགས་རྗེ་ཆེན་པོའི་
རིག་སྔགས་འདི་འདོན་ཅིང་ཡོངས་སུ་འཛིན་པར་བགྱིད་པ་དེ་དག་ནི། གཤིས་ངན་དུ་འཆི་བ་རྣམ་པ་བཅོ་ལྔ་པོ་འདི་དག་གིས་འཆི་བའི་དུས་བགྱིད་པར་མི་
འགྱུར་ལགས་སོ། །དགེ་བའི་སྐྱེ་བ་རྣམ་པ་བཅོ་ལྔ་པོ་ཐོབ་པར་འགྱུར་བ་འདི་ལྟ་སྟེ། སྐྱེ་བ་ཐམས་ཅད་རྒྱལ་པོ་དགེ་བ་དང་མཇལ་བར་འགྱུར་བ་དང༌། རྟག་
པར་ཡུལ་དགེ་བར་སྐྱེ་བར་འགྱུར་བ་དང༌། རྟག་པར་དུས་བཟང་པོ་དང་མཇལ་བར་འགྱུར་བ་དང༌། རྟག་པར་དགེ་བའི་བཤེས་གཉེན་དང་མཇལ་བར་
འགྱུར་བ་དང༌། རྟག་པར་ལུས་ཀྱི་དབང་པོ་ཚང་བར་འགྱུར་བ་དང༌། ལམ་གྱི་སེམས་ལ་གོམས་པར་འགྱུར་བ་དང༌། སྡོམ་པའི་ཚུལ་ཁྲིམས་ཉམས་པར་མི་
བགྱིད་པ་དང༌། འཁོར་རྣམས་དྲིན་གྱིས་འདྲེ་ཞིང་འདུམ་པར་འགྱུར་བ་དང༌། འཚོ་བའི་ཡོ་བྱད་རྣམས་རྟག་པར་འབྱོར་ཅིང་ལྡན་པར་གྱུར་བ་དང༌། རྟག་
པར་གཞན་གྱིས་བཀུར་ཞིང་རིམ་གྲོ་བགྱིད་པར་འགྱུར་བ་དང༌། ཡོ་བྱད་བདོག་པ་རྣམས་གཞན་གྱིས་འཕྲོག་པར་མི་འགྱུར་བ་དང༌། ཡིད་ལ་སྨོན་པ་རྣམས་

91-1-400a


བསམ་པ་བཞིན་དུ་འགྲུབ་པར་འགྱུར་བ་དང༌། ལྷ་དང་ཀླུ་དགེ་བ་རྣམས་ཀྱིས་རྟག་ཏུ་སྲུང་ཞིང་ཡོངས་སུ་སྐྱོབ་པར་འགྱུར་བ་
དང༌། སྐྱེ་བ་ཐམས་ཅད་དུ་སངས་རྒྱས་མཐོང་ཞིང་ཆོས་ཐོབ་པར་འགྱུར་བ་དང༌། ཡང་དག་པའི་ཆོས་ཐོས་ནས་དོན་ཟབ་མོ་རྟོགས་པར་འགྱུར་བ་དག་
ལགས་ཏེ། ལྷའམ་མི་གང་ལ་ལ་ཞིག་ཐུགས་རྗེ་ཆེན་པོའི་སེམས་ཀྱིས་རྟག་ཏུ་གཟུངས་འདི་འདོན་ཅིང་ཡོངས་སུ་འཛིན་པར་བགྱིད་པ་གང་ལགས་
པ་དེ་དག་ནི། དགེ་བའི་སྐྱེ་བ་རྣམ་པ་བཅོ་ལྔ་པོ་འདི་དག་ཐོབ་པར་བགྱིད་པར་འགྱུར་བས། ལྷ་དང་མི་ཐམས་ཅད་ཀྱིས་རྟག་པར་བཏོན་ནས་ཡོངས་སུ་
གཟུང་བར་བགྱི་སྟེ། ལེ་ལོ་བསྐྱེད་པར་མི་བགྱིའོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་དེ་སྐད་ཅེས་སྨྲས་ནས་འཁོར་འདུས་
པའི་མདུན་དུ་ཐལ་མོ་སྦྱར་ཏེ་དྲང་པོར་འདུག་ནས་སེམས་ཅན་རྣམས་ལ་སྙིང་རྗེ་ཆེན་པོའི་སེམས་བསྐྱེད་དེ། འཛུམ་པའི་མདངས་ཀྱིས་ཐོགས་པ་མི་
མངའ་བའི་ཐུགས་རྗེ་ཆེན་པོའི་སེམས་རྒྱ་ཆེར་ཡོངས་སུ་རྫོགས་པ་ཞེས་བྱ་བའི་གཟུངས་ཀྱི་ཚིག་གྱ་ནོམ་པ་འདི་དག་སྨྲས་སོ། །ན་མོ་རཏྣ་ཏྲ་ཡཱ་ཡ།

91-1-400b


ན་མ་ཨཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་སརྦ་བནྡྷ་ན་ཚེ་ད་ན་ཀ་རཱ་ཡ། སརྦ་པ་པཾ་ས་མུ་དྲོཙྪོ་ཥ་ཎ་ཀ་རཱ་
ཡ། སརྦ་བྱཱི་དྷི་པྲ་ཤ་མ་ན་ཀ་རཱ་ཡ། སརྦ་ཨི་ཏྱུ་པ་དྲ་བི་ན་ཤ་ན་ཀ་རཱ་ཡ། སརྦྦ་ཡེ་ཥུ་ཏཱ་ར་ཎཱ་ཀ་རཱ་ཡ། ཏ་སྱ། ན་མསྐྲི་ཏྭཱ་ཨི་དཾ་ཨཱཪྱ་བ་ལོ་ཀི་ཏེ་ཤྭ་རཱ་
ཡ། ཏ་བ་ནཱི་ལ་ཀཎྛ་ནཱ་མ་པ་ར་མ་ཧྲྀ་ད་ཡ་མཱ་བརྟི་ཡི་ཥྱ་མི། སརྦ་ཨརྠ་སཱ་དྷ་ནཱཾ། ཤུ་བྷ་ཙེ་ཏ་ནཾ། སརྦ་བྷུ་ཏཱ་ནཾ། བཱ་པཾ་མཱརྒ་བི་ཤོ་དྷ་ཀཾ། ཏདྱ་ཐཱ། ཨཱ་ལོ་ཀེ། ཨ་
དྷི་པ་ཏི། ལོ་ཀ་ཨ་ཏི་ཀྲནྟེ། ཨེ་ཧྱ་ཧི། མ་ཧཱ་བོ་དྷི་སཏྭཱ། ཧེ་བོ་དྷི་སཏྭ། ཧེ་མ་ཧཱ་བོ་དྷི་སཏྭ། ཧེ་པྲི་ཡ་བོ་དྷི་སཏྭ། ཧེ་མ་ཧཱ་ཀ་རུ་ཎི་ཀ་མ་ཧཱ་སྨ་ར་ཧྲྀ་ད་ཡཾ། ཨེ་ཧྱ་ཧི།
ཨཱཪྱ་བ་ལོ་ཀི་ཏེ་ཤྭ་རཱ་ཡམ། པ་ར་མ་མཻ་ཏྲི་ཙི་ཏྟ་ཀཱ་རུ་ཎི་ཀ་ཀུ་རུ་ཀུ་རུ། ཀརྨྨ་སཱ་དྷ་ཡ་ས་དྷ་ཡ། བིདྱན་དེ་ཧི་དེ་ཧི། མེ་ཨ་རཾ་ག་མ་བི་ཧཾ་ག་མ། སིདྡྷ་ཡོ་གཱི་ཤྭ་ར་དུ་ཧུ་
དུ་ཧུ་བཱིཪྱནྟེ་མ་ཧཱ་བཱིཪྱནྟེ། དྷ་ར་དྷ་ར། དྷ་རེནྡྲེ་ཤྭ་ར། ཙ་ལ་ཙ་ལ། བི་མ་ལ་མཱུརྟེ་ཨཱཪྱ་བ་ལོ་ཀི་ཏེ་ཤྭ་ར། ཛི་ན་ཀྲིཥྞ་ཛ་ཊཱ། མུ་ཀུ་ཊཱ། ཨ་ལཾ་ཀྲི་ཏ་ཤ་རཱི་ར། ལཾ་བ་པྲ་
ལཾ་བ་བི་ལཾ་བ། མ་ཧཱ་སིདྡྷི་བིདྱ་དྷ་ར། བ་ལ་བ་ལ། མ་ཧཱ་བ་ལ། མ་ལ་མ་ལ། མ་ཧཱ་མ་ལ། ཙ་ལ་ཙ་ལ། མ་ཧཱ་ཙ་ལ། ཀྲྀཥྞ་བརྞ། ཀྲྀཥྞ་བཀྵ། ཀྲྀཥྞ་པཱ་ཤ།


91-1-401a


ནཱིརྒྷཱ་ཏ་ན། ཧེ་པདྨ་ཧསྟ། ཙ་ར་ཙ་ར་ནི་ཤྩ་རེ་ཤྭ་རེ། ཀྲྀཥྞ་སརྦ་ཀྲི་ཏ་ཡཛྙོ་བ་བཱི་ཏ། ཨེ་ཧྱེ་ཧི། མ་ཧཱ་བཱ་རཱ་ཧ་མུ་ཁ་ཏྲི་པུ་ར་ད་ཧ་ནེ་ཤྭ་
ར། ནཱ་རཱ་ཡ་ཎ་བ་ལ་རཱ་པ་བེ་ཥ་དྷ་ར། ཧེ་ནཱི་ལ་ཀཎྛེ། ཨེ་ཧྱེ་ཧི། མ་ཧཱ་ཧ་ལ་ཧ་ལ་བི་ཥ་ནིརྫ་ཏ། ལོ་ཀ་སྱ། རཱ་ག་བི་ཥ་བི་ནཱ་ཤ་ན། དྭེ་ཥ་བི་ཥ་བི་ནཱ་ཤ་ནཱཾ། མོ་
ཧ་བི་ཥ་བི་ནཱ་ཤ་ནཾ། ནིར་མོ་ཀཱ་ཎ་ཧུ་ལུ་ཧུ་ལུ། མུཉྩ་མུཉྩ། མུ་ཧུ་མུ་ཧུ། རཱ་ཧུ་ལ་རཱ་ཧུ་ལ། ཧ་ལ་ཧ་རེ་མ་ཧཱ་པདྨ་ན་བྷི། ས་ར་ས་ར། སི་རི་སི་རི། སུ་རུ་སུ་རུ།
བུདྡྷྱ་བུདྡྷྱ། བོ་དྷ་ཡ་བོ་དྷ་ཡ། བོ་དྷ་ཡཱ་མི་ཏ་བ་ནཱི་ལ་ཀཎྛ། ཨེ་ཧྱེ་ཧི་ནཱི་ལ་ཀཎྛ། ཨེ་ཧྱེ་ཧི་བཱ་མསྠི་ཏ་མ་ཧཱ་སིཾ་ཧ་མུ་ཁ། ཧ་ས་ཧ་ས། མུཉྩ་མུཉྩ། མ་ཧཱ་ཊྚཱ་ཊྚ་ཧཱ་
སྱ། ཨེ་ཧྱ་ཧི་བྷོ་བྷོ་མ་ཧཱ་སིདྡྷ་ཡོ་གཱི་ཤྭ་ར་བྷ་ཎ་བྷ་ཎ། བཱ་ཙ་སཱ་དྷ་ཡ་སཱ་དྷ་ཡ། བཱིདྱ་ན་སྨ་ར་སྨ་ར་ཏྭཾ། ཧེ་བྷ་ག་ཝནྚཱ་ལོ་ཀ་བི་ལོ་ཀ་སྟྭཾ། ཏ་ཐཱ་གཱ་ཏཱ་ནཱཾ། ད་དཱ་ཧི་
མ་ད་ཪྴ་ན་ཀཱ་མ་སྱ་ད་ཪྴ་ནཱཾ། པྲ་སཱ་དྷ་ཡ་མེ་སྭཱ་ཧཱ། སིདྡྷ་ཡེ་སྭཱ་ཧཱ། མ་ཧཱ་སིདྡྷ་ཡེ་སྭཱ་ཧཱ། སིདྡྷ་ཡོ་གི་ཤྭ་རཱ་ཡ་སྭཱ་ཧཱ། ནཱི་ལ་ཀ་ཎཱ་ཡ་སྭཱ་ཧཱ། བ་རཱ་ཧ་མུ་ཁཱ་ཡ་
སྭཱ་ཧཱ། མ་ཧཱ་བཱ་རཱ་མུ་ཁཱ་ཡ་སྭཱ་ཧཱ། ན་ར་སཾ་ཧ་མུ་ཁཱ་ཡ་སྭཱ་ཧཱ། མ་ཧཱ་ན་ར་སཾ་ཧ་མུ་ཁཱ་ཡ་སྭཱ་ཧཱ། བཛྲ་ཧསྟ་ཡ་སྭཱ་ཧཱ། མ་ཧཱ་བཛྲ་ཧསྟཱ་ཡ་སྭཱ་ཧཱ། སིདྡྷ་བིདྱ་དྷ་རཱ་


91-1-401b


ཡ་སྭཱ་ཧཱ། མ་ཧཱ་སིདྡྷ་བིདྱ་དྷ་རཱ་ཡ་སྭཱ་ཧཱ། པདྨ་ཧསྟ་ཡ་སྭཱ་ཧཱ། མ་ཧཱ་པདྨ་ཧསྟ་ཡ་སྭཱ་ཧཱ། ཀྲྀཥྞ་སརྦ་ཀྲི་ཏ་ཡ་ཛྙོ་པ་བཱི་ཏཱ་ཡ་སྭཱ་ཧཱ། མ་ཧཱ་མཱ་ལ་མུ་ཁུ་ཀུ་ཊ་དྷ་རཱ་ཡ་སྭཱ་ཧཱ།
ཙཀྲ་ཡུ་དྷ་དྷ་རཱ་ཡ་སྭཱ་ཧཱ། ཤ་ཁ་ཤབྡ་ནི་རྣ་ད་ན་ཀ་རཱ་ཡ་སྭཱ་ཧཱ། བོ་དྷ་ན་ཀཱ་རཱ་ཡ་སྭཱ་ཧཱ། བཱ་མ་སྐནྡྷ་དེ་ཤསྠི་ཏ་ཀྲྀཥྞ་ཛ་ནཱི་ཡ་སྭཱ་ཧཱ། བཱ་མ་ཧསྟ་བྱ་གྷྲ་ཙརྨ་ནི་བཱ་ས་
ནཱ་ཡ་སྭཱ་ཧཱ། ལོ་ཀི་ཤྭ་རཱ་ཡ་སྭཱ་ཧཱ། མ་ཧཱ་ལོ་ཀ་ཤྭ་རཱ་ཡ་སྭཱ་ཧཱ། སརྦ་སིདྡྷེ་ཤྭ་རཱ་ཡ་སྭཱ་ཧཱ། རཀྵ་རཀྵ་མཾ་སྭཱ་ཧཱ། ཀུ་རུ་རཀྵ་མཱུརྟི་ནཱཾ་སྭཱ་ཧཱ། ན་མོ་བྷ་ག་བ་ཏི། ཨཱརྱཱ་བ་ལོ་
ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ། མ་ཧཱ་ཀཱ་རུ་ཎི་ཀཱ་ཡ། སིདྡྷྱནྟུ་མེ་མནྟྲ་པཱ་ད་ནི་སྭཱ་ཧཱ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྤྱན་རས་གཟིགས་དབང་ཕྱུག་གིས་རིག་སྔགས་འདི་སྨྲས་མ་ཐག་ཏུ་ས་ཆེན་པོ་ཡང་རྣམ་པ་དྲུག་ཏུ་རབ་ཏུ་གཡོས་པར་གྱུར། ལྷ་རྣམས་ཀྱིས་ཀྱང་རིན་
པོ་ཆེའི་མེ་ཏོག་གི་ཆར་མངོན་པར་ཕབ་པར་གྱུར། །ཕྱོགས་བཅུའི་སངས་རྒྱས་རྣམས་ཀྱིས་ཀྱང་རྗེས་སུ་ཐུགས་དགྱེས་པར་གྱུར། ལྷའི་བུའི་བདུད་དང༌། མུ་
སྟེགས་ཅན་རྣམས་ནི། འཇིགས་ཤིང་སྡངས་ནས་སྤུ་ཟིང་ཞེས་བྱེད་པར་གྱུར། འཁོར་འདུས་པ་མང་པོ་ཐམས་ཅད་ལས་ཁ་ཅིག་གིས་ནི། རྒྱུན་དུ་ཞུགས་


91-1-402a


པའི་འབྲས་བུ་ཐོབ་པར་གྱུར། ཁ་ཅིག་གིས་ནི། ལན་གཅིག་ཕྱིར་འོང་བའི་འབྲས་བུ་ཐོབ་པར་གྱུར། ཁ་ཅིག་གིས་ནི།
ཕྱིར་མི་འོང་བའི་འབྲས་བུ་ཐོབ་པར་གྱུར། ཁ་ཅིག་གིས་ནི། དགྲ་བཅོམ་པའི་འབྲས་བུ་ཐོབ་པར་གྱུར། ཁ་ཅིག་གིས་ནི། ས་དང་པོ་དང༌། ས་གཉིས་
པ་དང༌། ས་གསུམ་པ་དང༌། ས་བཞི་པ་དང༌། ས་ལྔ་པ་ཐོབ་པར་གྱུར་ནས་ས་བཅུ་པའི་བར་དུ་ཐོབ་པར་གྱུར། སེམས་ཅན་ཚད་མེད་པ་སྙེད་ནི། བྱང་ཆུབ་
ཏུ་སེམས་བསྐྱེད་པར་གྱུར་ཏོ། །དེ་ནས་ཚངས་པ་ཆེན་པོ་སྟན་ལས་ལངས་ཏེ་གོས་ཚགས་བཅོས་ནས་གུས་པར་ཐལ་མོ་སྦྱར་ཏེ་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །ཀྱེ་སྐྱེས་བུ་ཆེན་པོ། ལེགས་སོ། །བདག་གིས་སྔོན་འདས་
པའི་དུས་ན་དེ་བཞིན་གཤེགས་པ་འདུས་པ་ཚད་མེད་པ་སྙེད་དག་ཏུ་ཆོས་རྣམ་པ་སྣ་ཚོགས་དང༌། གཟུངས་རྣམ་པ་སྣ་ཚོགས་ཐོས་པར་གྱུར་མོད་ཀྱི།
སྔོན་ཆད་ནམ་ཡང་ཐོགས་པ་མི་མདའ་བའི་ཐུགས་རྗེ་ཆེན་པོའི་སེམས་ཀྱི་གཟུངས་ཆེན་མོའི་རིག་སྔགས་ཀྱི་ཚིག་གྱ་ནོམ་པ་འདི་ལྟ་བུ་ཐོས་པར་མ་

91-1-402b


གྱུར་ན། སྐྱེས་བུ་ཆེན་པོ། ཁྱོད་ཀྱིས་བདག་ལ་གཟུངས་འདིའི་དབྱིངས་ཀྱི་མཚན་ཉིད་རྒྱ་ཆེར་བཤད་དུ་གསོལ། །བདག་ཅག་འཁོར་མང་པོ་རྣམས་ཤིན་ཏུ་ཐོས་
པར་མོས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་ཚངས་པ་ཆེན་པོ་ལ་སྨྲས་པ། ལྷའི་རྒྱལ་པོ། ཁྱོད་ཐབས་མཁས་པས་སེམས་ཅན་
ཐམས་ཅད་ལ་ཕན་གདགས་པའི་ཕྱིར་དེ་སྐད་དུ་དྲིས་པ་ཡིན་པས། དེང་ཁྱོད་ལེགས་པར་ཉོན་ཅིག་དང༌། བདག་གིས་ཁྱོད་ལ་མདོ་ཙམ་ཞིག་བཤད་པར་
བྱའོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་སྨྲས་པ། དེ་ནི། སྙིང་རྗེ་ཆེན་པོའི་སེམས་ཡིན། མཉམ་པའི་སེམས་ཡིན། འདུས་མ་བྱས་
ཀྱི་སེམས་ཡིན། མངོན་པར་ཞེན་པ་མེད་པའི་སེམས་ཡིན། སྟོང་པ་ཉིད་དུ་ལྟ་བའི་སེམས་ཡིན། གུས་པའི་སེམས་ཡིན། དམ་པའི་སེམས་ཡིན།
འདྲེས་པ་མེད་པའི་སེམས་ཡིན། བླ་ན་མེད་པའི་བྱང་ཆུབ་ཀྱི་སེམས་ཡིན་ཏེ། དེ་ལྟ་བུའི་སེམས་གང་ཡིན་པ་དེ་དག་ནི། གཟུངས་ཀྱི་མཚན་ཉིད་ཡིན་
པར་རིག་པར་བྱ་སྟེ། ཁྱོད་ཀྱིས་འདི་ཁོ་ན་བཞིན་དུ་མངོན་པར་བསྒྲུབ་པར་བྱའོ། །ཚངས་པའི་རྒྱལ་པོ་ཆེན་པོས་སྨྲས་པ། བདག་ཅག་འཁོར་མང་པོ་

91-1-403a


རྣམས་ནི། དེང་གདོད་གཟུངས་འདིའི་མཚན་ཉིད་གང་ཡིན་པ་ཁོང་དུ་ཆུད་པར་གྱུར་པས་དེད་ཕྱིན་ཆད་ཡོངས་སུ་བཟུང་ནས་
བརྗེད་པར་བགྱིད་པའི་ཐུགས་མི་ཐུབ་བོ། །འཕགས་པ་སྤྱན་རས་གཟིགས་དབང་ཕྱུག་གིས་སྨྲས་པ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་
ཞིག་རིག་སྔགས་འདི་འདོན་ཅིང་ཡོངས་སུ་འཛིན་པ་གང་ཡིན་པ་དེས་བྱང་ཆུབ་ཀྱི་སེམས་རྒྱ་ཆེན་པོ་བསྐྱེད་ནས་སེམས་ཅན་ཐམས་ཅད་ཡོངས་སུ་མྱ་
ངན་ལས་འདས་པར་དམ་བཅའ་ཡང་དག་པར་བླང་བར་བྱའོ། །བདག་ཉིད་གསོ་སྦྱོང་དང་ཚུལ་ཁྲིམས་ལ་གནས་ནས་སེམས་ཅན་རྣམས་ལ་མཉམ་
པའི་སེམས་བསྐྱེད་དེ་རྟག་པར་རིག་སྔགས་འདི་རྒྱུན་ཆད་པ་མེད་པར་གདོན་པར་བྱའོ། །གནས་ཁང་གཙང་མའི་ནང་དུ་འདུག་སྟེ་ཡོངས་སུ་དག་པར་
ཁྲུས་བྱས་ནས་གོས་གཙང་མ་བགོས་ཏེ་བ་དན་དཔྱངས། མར་མེ་སྦར་ཏེ་སྤོས་དང༌། མེ་ཏོག་དང༌། ཞལ་ཟས་ཀྱི་མཆོད་པ་བྱས་ནས་སེམས་རྩེ་གཅིག་
ཏུ་གཏད་དེ་དམིགས་པ་ཐ་དད་པ་གཞན་ལ་མི་དམིགས་པར་ཆོས་བཞིན་དུ་འདོན་ཅིང་ཡོངས་སུ་འཛིན་པར་བྱེད་ན། དེའི་ཚེ་བྱང་ཆུབ་སེམས་དཔའ་ཉི་

91-1-403b


འོད་དང༌། བྱང་ཆུབ་སེམས་དཔའ་ཟླ་འོད་ལྷ་དང༌། དྲང་སྲོང་ཚད་མེད་པ་སྙེད་དག་དེར་ལྷགས་ནས་དབང་བྱེད་ཅིང་མངོན་རྟགས་ཀྱང་སྟོན་པར་གྱུར་ལ། བདག་
ཀྱང་དེའི་ཚེ་མིག་སྟོང་གིས་དེ་ལ་ལྟ་བར་བྱེད། ལག་པ་སྟོང་གིས་ནི། དེ་ལ་ཡོངས་སུ་སྲུང་ཞིང་བྱིན་གྱིས་རློབ་པར་བྱེད་པས་འཇིག་རྟེན་པའི་གཙུག་
ལག་ཇི་སྙེད་པ་དེ་དག་ཀྱང་ཡོངས་སུ་འཛིན་པར་འགྱུར། མུ་སྟེགས་ཅན་གྱི་ཆོས་ཀྱི་ཆོ་ག་དང༌། སྨྲ་བ་ཇི་སྙེད་པ་ཐམས་ཅད་ཀྱང་རྟོགས་ཤིང་ཁོང་དུ་
ཆུད་པར་འགྱུར་རོ། །རིག་སྔགས་འདི་འདོན་ཅིང་ཡོངས་སུ་འཛིན་པར་བྱེད་པ་གང་ཡིན་པ་དེས་ནི། འཇིག་རྟེན་ན་གདོན་དང་ནད་རྣམ་པ་བརྒྱད་ཁྲི་བཞི་
སྟོང་ཡོད་པ་དེ་དག་གསོས་ནས་འཚོ་བར་བྱེད་དོ། །འདྲེ་སྲིན་ཐམས་ཅད་ལ་དབང་བྱེད་ཅིང་ལྷའི་བུའི་བདུད་རྣམས་ཀྱང་འདུལ་བར་བྱེད། མུ་སྟེགས་ཅན་
རྣམས་ཀྱང་ཚར་གཅོད་པར་བྱེད་དོ། །གལ་ཏེ་རིའམ་དགོན་པ་ན་གནས་ཏེ་མདོ་སྡེ་ཁ་ཏོན་དུ་འདོན་པ་དང༌། བསམ་གཏན་སྒོམ་པ་ན་རིའི་ལྷ་དང༌། འདྲེ་
སྲིན་གནོད་པ་བྱེད་པ་དག་ནམ་གྱིས་ཀྱལ་ཀ་བྱས་ནས་སེམས་མཉམ་པར་གཞག་ཏུ་མ་རུང་བར་གྱུར་ན། རག་སྔགས་འདི་ལན་གཅིག་བཟླས་པ་བྱས་ན།

91-1-404a


འདྲེ་སྲིན་དེ་དག་ཐམས་ཅད་འཆི་བར་འགྱུར་རོ། །གལ་ཏེ་ཆོས་བཞིན་དུ་བཟླས་བརྗོད་བྱས་ཏེ་སེམས་ཅན་རྣམས་ལ་སྙིང་བརྩེ་
བའི་སེམས་བསྐྱེད་པར་གྱུར་ན། བདག་ཀྱང་དེའི་ཚེ་དགེ་བའི་ལྷ་དང༌། ཀླུའི་རྒྱལ་པོ་ཐམས་ཅད་དང༌། ལག་ན་རྡོ་རྗེ་གསང་བ་པ་རྣམས་ལ་རྟག་པར་
དེའི་རྗེས་སུ་འབྲང་ཞིང་ཡོངས་སུ་སྲུང་བ་གྱིས་ཤིག །དེའི་ཉེ་འཁོར་ན་གནས་ནས་མིག་གི་འབྲས་བུ་བཞིན་དུ་ཡོངས་སུ་སྲུངས་ཤིག །རང་གི་སྲོག་གི་
དབང་པོ་བཞིན་དུ་ཡོངས་སུ་སྐྱོབས་ཤིག་ཅེས་བསྒོ་བར་འགྱུར་རོ། །གང་དག་ལ་བསྒོ་བར་བྱེད་པ་བསྟན་པའི་ཕྱིར་ཚིགས་སུ་བཅད་དེ་སྨྲས་པ། བདག་གིས་
གསང་བའི་བདག་པོ་རྡོ་རྗེ་འཆང༌། །བདུད་རྩི་འཁྱིལ་བ་སྨེ་བརྩེགས་ལྕགས་ཀྱུ་ཅན། །སྟོབས་ལྡན་ཤཾ་ཀ་ར་དང་སྡེ་བརྒྱད་དག །བཏང་ནས་རྟག་ཏུ་
གཟུངས་འཛིན་སྲུང་བར་བྱེད། །བདག་གིས་དབང་ཕྱུག་དང་ནི་མཐུ་ཆེན་དང༌། །ཀུ་བེ་ར་དང་སེར་སྐྱའི་བདག་པོ་དག །བཏང་ནས་རྟག་ཏུ་གཟུངས་འཛིན་
སྲུང་བར་བྱེད། །བདག་གིས་ནོར་སྲུང་དང་ནི་ཆུ་ལྷ་དང༌། དགེ་རྒྱས་དང་ནི་པ་རི་ཙི་ཏྲ་དག །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་

91-1-404b


ས་སད་ཙ་དང་མ་ཧཱ་ར། །ཀུ་ལན་ཏནྟ་དང་ནི་ལྔས་རྩེན་དག །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་པི་པ་ཀ་ལའི་རྒྱལ་པོ་དང༌། །དཔལ་
ལྡན་བྱི་ཏ་དང་ནི་སྭར་ཧ་རཱ། །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་ཚངས་པ་དང་ནི་སཾ་བྷ་ར། །གནས་གཙང་སྡེ་ལྔ་དག་དང་མཚེ་མ་
དག །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་བརྒྱ་བྱིན་སུམ་ཅུ་རྩ་གསུམ་ལྷ། །སྤོབས་ཆེན་དཔལ་ལྡན་དང་ནི་ས་ཏ་ན། །བཏང་ནས་
རྟག་ཏུ་གཟུངས་འཛིན་སྲུང་བར་བྱེད། །བདག་གིས་རྒྱལ་པོ་ཡུལ་འཁོར་སྲུང་དང་ནི། །མ་མོ་ལྷ་ལ་སོགས་པ་མཐུ་ཆེན་འཁོར། །བཏང་ནས་རྟག་ཏུ་གཟུངས་
འཛིན་སྲུང་བར་བྱེད། །བདག་གིས་རྒྱལ་པོ་འཕགས་སྐྱེས་པོ་དང་ནི། །མིག་མི་བཟང་དང་རྣམ་ཐོས་བུ་དག་ཀྱང༌། །བཏང་ནས་རྟག་ཏུ་གཟུངས་འཛིན་སྲུང་
བར་བྱེད། །བདག་གིས་གསེར་མདོག་རྨ་བྱའི་རྒྱལ་པོ་དང༌། །སྡེ་དཔོན་ཉི་ཤུ་བརྒྱད་དང་དྲང་སྲོང་འཁོར། །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །
བདག་གིས་ནོར་བུ་བཟང་པོ་དག་དང་ནི། །སྡེ་དཔོན་ཆེན་པོ་ས་འཛིན་པུ་ལ་པ། །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་དགའ་བོ་དང་ནི་

91-1-405a


བསྙེན་དགའ་བོ། །ཀླུ་རྒྱལ་རྒྱ་མཚོ་དང་ནི་ཨེ་ལའི་འདབ། །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་ལྷ་མ་
ཡིན་དང་དྲི་ཟ་དང༌། །མཁའ་ལྡིང་མིའམ་ཅི་དང་ལྟོ་འཕྱེ་དང༌། །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །བདག་གིས་ཆུ་དང་མེ་དང་
གློག་གི་ལྷ། །གྲུལ་བུམ་བདག་པོ་དང་ནི་ཤ་ཟ་དག །བཏང་ནས་རྟག་ཏུ་གཟུངས་འཛིན་སྲུང་བར་བྱེད། །དགེ་བའི་ལྷ་དེ་དག་དང༌། ཀླུའི་རྒྱལ་པོ་དང༌།
མ་མོ་ལ་སོགས་པ་དེ་དག་ཀྱང་སོ་སོ་ནས་འཁོར་ལྔ་བརྒྱ་དང་བཅས་པ་དང༌། མཐུ་ཆེན་པོ་དང་ལྡན་པའི་གནོད་སྦྱིན་དག་གིས་ཀྱང་རྟག་པར་ཐུགས་རྗེ་
ཆེན་པོའི་རིག་སྔགས་འདོན་ཅིང་ཡོངས་སུ་འཛིན་པ་དེ་ལ་ཡོངས་སུ་སྲུང་ཞིང་སྐྱོབ་པར་བྱེད་པས། གང་ཟག་དེ་རི་དང་དགོན་པ་ན་གཅིག་པུ་ཉལ་
བར་གྱུར་པ་ན་ཡང་དགེ་བའི་ལྷ་དེ་དག་རེས་ཀྱི་མཚན་མོས་དེ་ལ་བསྲུངས་ནས་བགེགས་དང་བར་ཆད་ཡོངས་སུ་སེལ་བར་བྱེད་དོ། །གལ་ཏེ་གཅོད་
རོང་དག་ཏུ་གནས་ཏེ་ལམ་སྟོར་བར་གྱུར་པ་ལས་རིག་སྔགས་འདི་བཟླས་པར་གྱུར་ན། དེའི་དབང་གིས་དགེ་བའི་ལྷ་དང༌། ཀླུའི་རྒྱལ་པོ་དག་དགེ་

91-1-405b


བའི་མིའི་གཟུགས་སུ་མངོན་པར་སྤྲུལ་ནས་ལམ་ཡང་དག་པ་ཉིད་སྟོན་པར་འགྱུར་རོ། །གལ་ཏེ་རི་དང༌། ནགས་ཚལ་དང༌། དགོན་པ་དག་ཏུ་གནས་པ་
ལས་ཆུ་དང་མེ་དག་གིས་ཕོངས་པར་གྱུར་ན་ཡང་ཀླུའི་རྒྱལ་པོ་དག་གིས་ཡོངས་སུ་སྲུང་བའི་ཕྱིར་ཆུ་དང་མེ་དང་མངོན་པར་སྤྲུལ་པར་འགྱུར་རོ། །བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གིས་གཞན་ཡང་གཟུགས་འདི་འདོན་ཅིང་ཡོངས་སུ་འཛིན་པ་དག་གི་ཆེད་དུ་གནོད་པ་དང་བགེགས་ཡོངས་
སུ་བསལ་བའི་ཕྱིར་ཤིན་ཏུ་བསིལ་བའི་ཚིགས་སུ་བཅད་པ་འདི་དག་སྨྲས་སོ། གང་ཞིག་རི་དང་འབྲོག་དགོན་སོང་བ་ལས། །སྟག་དང་སྤྱང་ཀི་གཅན་
གཟན་གཏུམ་པོ་དང༌། །རྩངས་པ་སྤྲུལ་དང་འདྲེ་སྲིན་ཕྲད་གྱུར་ཀྱང༌། །གཟུངས་འདི་འདོན་པ་ཐོས་ན་གནོད་མི་ནུས། །གང་ཞིག་ཆུ་བོ་རྒྱ་མཚོར་ཞུགས་པ་
ལས། །གདུག་པའི་ཀླུ་དང་ཆུ་སྲིན་མ་རུངས་དང༌། །གནོད་སྦྱིན་སྲིན་པོ་ཉ་དང་རུས་སྦལ་དག །གཟུངས་འདི་ཐོས་ན་སོ་སོར་འབྱོར་བར་འགྱུར། །གང་ཞིག་གཡུལ་
སྤྱོད་དགྲ་ཡིས་བསྐོར་བའམ། །ཆོམ་རྐུན་མ་རུངས་ནོར་ནི་འཕྲོག་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །དེ་དག་བརྩེ་སེམས་བསྐྱེད་ནས་

91-1-406a


ལྡོག་པར་འགྱུར། །གང་ཞིག་རྒྱལ་པོའི་གྱོད་ལ་ཐོགས་པ་དང༌། །ལྕགས་སྒྲོག་ཁོང་སྒྲིལ་བཙོན་རར་ཆུད་པའི་ཚེ། །རྩེ་གཅིག་
ཐུགས་རྗེ་ཆེན་པོའི་གཟུངས་བཟླས་ན། །རྒྱལ་པོས་བརྩེ་སེམས་ཀྱིས་ནི་གཏོང་བར་འགྱུར། །གང་ཞིག་བྱད་སྟེམས་དུག་མདའི་ཁྱིམ་ཞུགས་ཏེ། །ཟས་སྐོམ་
དུག་ཅན་གྱིས་ནི་བསད་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། དུག་ཉིད་ཟིལ་དངར་ཟས་སྐོམ་ཉིད་དུ་འགྱུར། །བུད་མེད་སྦྲུམ་མ་
བུ་ནི་བཙའ་བའི་ཚེ། །བདུད་ཀྱིས་བགེགས་བྱས་སྡུག་བསྔལ་མི་བཟོད་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །འདྲེ་གདོན་བྱར་ནས་
བདེ་བར་བཙའ་བར་འགྱུར། །ཀླུ་གདོན་གཏུམ་པོས་གདུག་པའི་དབུགས་བཏང་བས། །ཚ་བའི་ནད་ཀྱིས་ཉེན་ནས་འཆིར་ཉེ་ཚེ། །རྩེ་གཅིག་ཐུགས་རྗེ་
ཆེན་པོའི་གཟུངས་བཟླས་ན། །རིམས་ནད་བསལ་ནས་ཚེ་ནི་རིང་བར་འགྱུར། །ཀླུ་གདོན་རྒྱུ་བས་གཙེས་ཏེ་སྐྲངས་པ་དང༌། །ཤུ་འབྲས་མི་བཟད་རྣག་
ཁྲག་འཛག་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ནས། །མཆིལ་མ་ལན་གསུམ་བྱུགས་པས་སྐྲངས་པ་ཞི། །སེམས་ཅན་རྟོག་པས་


91-1-406b


མི་དགེ་བསྐྱེད་པས་ན། །བྱད་སྟམས་སྔགས་དང་དགྲས་ནི་གཙེས་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །སྟེམས་གནོད་དེ་ཀུན་གཏོང་
པའི་མིག་ལ་འདུ། །སྡིག་འཕེལ་སྙིགས་མས་དམ་ཆོས་འཇིག་པ་ན། །འདོད་པའི་མེ་ཆེན་སེམས་ནི་རྨོངས་ལོག་པས། །ཁྱོ་ཤུག་སོ་སོར་གཞན་ལ་འདོང་ཞེན་
ནས། །ཉིན་མཚན་ལོག་བསམ་རྒྱུན་ནི་མི་འཆད་ཚེ། །གང་ཞིག་ཐུགས་རྗེ་ཆེན་པོའི་གཟུངས་བཟླས་ན། །འདོད་པའི་མེ་ཞི་ལོག་པའི་སེམས་བསལ་འགྱུར། །
བདག་གིས་གཟུངས་འདིའི་མཐུ་སྟོབས་རྒྱས་བརྗོད་ན། །བསྐལ་པར་བརྗོད་ཀྱང་མཐར་ཐུག་ཡོང་མི་འགྱུར། །རིག་སྔགས་འདི་ལན་ལྔ་བཟླས་ཏེ་ཚོན་སྣ་
ལྔའི་སྐུད་པ་ལ་མདུད་པ་ཉི་ཤུ་རྩ་བཞི་མདུད་ནས་མགུལ་དུ་གདགས་པར་བྱའོ། །གཟུངས་འདི་ནི། འདས་པའི་དེ་བཞིན་གཤེགས་པ་གངྒའི་ཀླུང་བྱེ་བ་ཕྲག་
དགུ་བཅུ་རྩ་དགུའི་བྱེ་མ་སྙེད་ཀྱིས་གསུངས་པ་ཡིན་ཏེ། དེ་བཞིན་གཤེགས་པ་དེ་དག་གིས་རྣལ་འབྱོར་པ་གང་དག་ཕ་རོལ་ཏུ་པ་ཕྱིན་པ་དྲུག་མངོན་པར་སྒྲུབ་པ་
ཡོངས་སུམ་རྫོགས་པ་དག་ཡོངས་སུ་རྫོགས་པར་བྱ་བའི་ཕྱིར་དང༌། བྱང་ཆུབ་ཏུ་སེམས་མ་བསྐྱེད་པ་དག་མྱུར་དུ་བྱང་ཆུབ་ཏུ་སེམས་བསྐྱེད་པར་བྱ་བའི་ཕྱིར་དང༌།

91-1-407a


ཉན་ཐོས་ཀྱི་གང་ཟག་གང་དག་འབྲས་བུ་མངོན་དུ་མ་བྱས་པ་དེ་དག་མྱུར་དུ་མངོན་དུ་བྱ་བའི་ཕྱིར་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་ན་དྲང་སྲོང་གང་དག་བླ་ན་མེད་པའི་བྱང་ཆུབ་ཏུ་སེམས་མ་བསྐྱེད་པ་དག་མྱུར་དུ་སེམས་བསྐྱེད་པར་བྱ་བའི་ཕྱིར་དང༌། སེམས་ཅན་གང་
དག་ཐེག་པ་ཆེན་པོ་འདི་ལ་དད་པའི་དབང་པོ་མ་ཐོང་པ་དག་གཟུངས་འདིའི་བྱིན་གྱི་རླབས་ཀྱི་མཐུས་ཐེག་པ་ཆེན་པོའི་ས་བོན་དང་ཆོས་ཀྱི་མྱུ་གུ་འཕེལ་བར་
བྱ་བའི་ཕྱིར་གསུངས་པ་ཡིན་པས་བདག་གི་ཐབས་མཁས་པ་དང༌། བྱམས་པ་དང༌། སྙིང་རྗེའི་མཐུས་དེ་དག་གིས་ཅི་དང་ཅི་འདོད་པ་ཐམས་ཅད་
འབྱོར་བར་བྱེད་དོ། །གཞན་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་མུན་པ་མུན་ནག་གི་གནས་སུ་ངན་འགྲོ་གསུམ་པོའི་སེམས་
ཅན་ཇི་སྙེད་གནས་པ་དག་བདག་གི་རིག་སྔགས་འདི་ཐོས་པར་གྱུར་ན། ཐམས་ཅད་སྡུག་བསྔལ་དང་བྲལ་བར་འགྱུར་རོ། །བྱང་ཆུབ་སེམས་དཔའ་
གང་དག་ས་དང་པོ་མ་ཐོབ་པ་དག་ནི། མྱུར་དུ་ཐོབ་པར་འགྱུར་ལ། ས་བཅུ་པའི་བར་དུ་ཡང་མ་ཐོབ་པ་ཐོབ་པར་འགྱུར་རོ། །གཞན་ཡང་སངས་རྒྱས་ཀྱི་སའི་

91-1-407b


བར་དུ་ཡང་ཕྱིན་པར་བྱེད་པའི་ཕྱིར་མཚན་སུམ་ཅུ་རྩ་གཉིས་དང༌། དཔེ་བྱད་བརྒྱད་ཅུ་ཡང་རང་གི་ངང་གིས་འཐོབ་པར་འགྱུར་རོ། །གལ་ཏེ་ཉན་ཐོས་ཀྱི་གང་ཟག་
གང་དག་གཟུངས་འདི་རྣ་བར་ལན་གཅིག་ཐོས་པར་གྱུར་ཏམ། གཟུངས་འདི་སྤྱོད་ཅིང་ཡི་གེར་བྲིས་སམ། དྲང་པོའི་སེམས་ཀྱིས་ཆོས་བཞིན་དུ་གནས་པར་
བྱེད་ན། དགེ་སྦྱོང་གི་འབྲས་བུ་བཞི་པོ་དག་མ་བཙལ་བར་རང་གི་ངང་གིས་ཐོབ་པར་འགྱུར་རོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་རི་
དང༌། ཆུ་ཀླུང་དང༌། བྲག་དང༌། རྒྱ་མཚོ་ཆེན་པོ་བཞིའི་ཆུ་ཇི་སྙེད་པ་དག་ཀྱང་གཡོ་ཞིང་འཁོལ་བར་ནུས་སོ། །རི་རབ་ལྷུན་པོ་ནས་རི་ཁོར་ཡུག་གི་བར་དག་
ཀྱང་གཡོ་ཞིང་རྡུལ་ཕྲན་བཞིན་དུ་འཇིག་པར་ནུས་སོ། །དེ་ན་གནས་པའི་སེམས་ཅན་ཇི་སྙེད་པ་དག་ཀྱང་ཐམས་ཅད་བླ་ན་མེད་པའི་བྱང་ཆུབ་ཏུ་སེམས་བསྐྱེད་
པར་ནུས་སོ། །སེམས་ཅན་གང་དག་ཚེ་འདི་ཉིད་ལ་སྨོན་པ་རྣམས་མངོན་པར་འགྲུབ་པར་འདོད་ན། ཞག་ཉི་ཤུ་རྩ་གཅིག་གི་བར་དུ་གསོ་སྦྱོང་དང༌། ཚུལ་
ཁྲིམས་ལ་གནས་ནས་གཟུངས་འདི་བཟླས་བརྗོད་བྱས་ན། གདོན་མི་ཟ་བར་སྨོན་པ་རྣམས་ཀྱང་མངོན་པར་འགྲུབ་པར་འགྱུར། །འཁོར་བའི་མཐའ་ནས་འཁོར་

91-1-408a


པའི་མཐར་ཐུག་པའི་བར་དུ་ཡང་སྡིག་པའི་ལས་ཐམས་ཅད་མ་ལུས་པ་ཡོངས་སུ་འབྱང་བར་འགྱུར་རོ། །སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་འདིའི་ནང་དང་ཕྱི་རོལ་ན་སངས་རྒྱས་དང༌། བྱང་ཆུབ་སེམས་དཔའ་ཇི་སྙེད་ཅིག་བཞུགས་པ་རྣམས་དང༌། ཚངས་པ་དང༌། བརྒྱ་བྱིན་དང༌། རྒྱལ་པོ་ཆེན་
པོ་བཞི་དང༌། ལྷ་དང༌། དྲང་སྲོང་དང༌། ཀླུའི་རྒྱལ་པོ་ཇི་སྙེད་གནས་པ་ཐམས་ཅད་ཀྱིས་མཁྱེན་ཅིང་ཤེས་པར་འགྱུར་རོ། །ལྷའམ་མི་གང་ཡང་རུང་སྟེ། གཟུངས་འདི་
འདོན་ཅིང་ཡོངས་སུ་འཛིན་པ་དེ་དག་ཆུ་ཀླུང་ངམ། རྒྱ་མཚོར་ཞུགས་ཏེ་ཁྲུས་བྱས་པ་ལས་དེ་ན་གནས་པའི་སེམས་ཅན་དེ་དག་ནི། དེ་དག་གིས་ལུས་བཀྲུས་པའི་
ཆུས་ལུས་ལ་རེག་པར་གྱུར་ན། སྡིག་པའི་ལས་དང་ཁ་ན་མ་ཐོ་བ་ལྕི་བ་ཐམས་ཅད་ཡོངས་སུ་བྱང་ནས་ཞིང་ཡོངས་སུ་དག་པ་དག་ཏུ་པདྨ་ལས་རྫུས་ཏེ་སྐྱེ་བར་
འགྱུར་བས་མངལ་དང༌། དྲོད་གཤེར་དང༌། སྒོ་ང་ལས་སྐྱེས་པའི་ལུས་ལེན་པར་མི་འགྱུར་ན། ལེན་པ་དང༌། འཛིན་པ་དང༌། ཀློག་པ་དང༌། ཁ་ཏོན་དུ་འདོན་པ་ལྟ་
སྨོས་ཀྱང་ཅི་དགོས། གཟུངས་འདི་འདོན་ཅིང་ཡོངས་སུ་འཛིན་པ་དེ་དག་ལམ་དུ་ཞུགས་ཏེ་འགྲོ་བའི་ཚེ་རླུང་ཆེན་པོ་ལངས་ཏེ་གང་ཟག་དེའི་ལུས་དང༌། སྤུ་དང༌། སྐྲ་དང༌། གོས་

91-1-408b


ལ་བུས་པའི་ཀླུང་གང་ཡིན་པ་དེ་རྫི་ཕྱོགས་སུ་སོང་བའི་སེམས་ཅན་གཞན་གྱི་ལུས་ལ་རེག་པར་གྱུར་ན། དེ་དག་གི་སྒྲིབ་པ་དང༌། སྡིག་པའི་ལས་ལྕི་བ་ཐམས་ཅད་མ་ལུས་
པར་ཡོངས་སུ་འབྱང་བར་འགྱུར་བས། ཡང་ངན་འགྲོ་གསུམ་པོ་དག་གི་རྣམ་པར་སྨིན་པ་མྱོང་བར་མི་འགྱུར་ཞིང༌། རྟག་པར་སངས་རྒྱས་ཀྱི་སྤྱན་སྔར་སྐྱེ་བར་འགྱུར་བས་ན་
ཡོངས་སུ་འཛིན་པ་དེ་དག་གི་བསོད་ནམས་དང༌། འབྲས་བུ་རྣམ་པར་སྨིན་པ་ནི། བསམ་གྱིས་མི་ཁྱབ་པར་རིག་པར་བྱའོ། །གཟུངས་འདི་བཟླས་བརྗོད་བྱེད་པའི་ཁ་ནས་ཇི་
ཙམ་ཏུ་ཚིག་ཏུ་བརྗོད་པར་བྱུང་བ་དགེ་ཡང་རུང༌། མི་དགེ་ཡང་རུང་སྟེ། ལྷའི་བུའི་བདུད་དང༌། མུ་སྟེགས་ཅན་དང༌། ལྷ་དང༌། ཀླུ་དང༌། འདྲེ་སྲིན་ཐམས་ཅད་ཀྱི་ཐོས་
པར་གྱུར་ན། དེ་དག་ཐམས་ཅད་རྣམ་པར་དག་པའི་ཆོས་ཀྱི་དབྱིངས་ཉིད་དུ་འགྱུར་བས། དེ་ལ་སངས་རྒྱས་ཇི་ལྟ་བ་བཞིན་དུ་གུས་པའི་སེམས་བསྐྱེད་ནས་བཀུར་སྟི་
དང༌། རིམ་གྲོ་བྱེད་པར་འགྱུར་རོ། །གཟུངས་འདི་འདོན་ཅིང་ཡོངས་སུ་འཛིན་པ་དེ་དག་ནི། སངས་རྒྱས་ཀྱི་སྐུའི་གཏེར་ཉིད་དུ་རིག་པར་བྱའོ། །སངས་རྒྱས་གངྒཱའི་ཀླུང་
བྱེ་བ་ཕྲག་དགུ་བཅུ་རྩ་དགུའི་བྱེ་མ་སྙེད་རྣམས་ཀྱིས་ཕངས་ཤིང་གཅེས་པར་མཛད་པའི་ཕྱིར་རོ། །གང་ཟག་དེ་ནི། འོད་ཅན་གྱི་ལུས་ཀྱི་གཏེར་ཡིན་པར་རིག་པར་བྱ་སྟེ། དེ་

91-1-409a


བཞིན་གཤེགས་པ་ཐམས་ཅད་ཀྱི་འོད་ཟེར་གྱིས་སྣང་བར་མཛད་པའི་ཕྱིར་རོ། །གང་ཟག་དེ་ནི། བྱམས་པ་དང༌། སྙིང་རྗེའི་གཏེར་ཡིན་པར་
རིག་པར་བྱ་སྟེ། འདི་ལྟར་གཟུངས་ཀྱིས་སེམས་ཅན་ཡོངས་སུ་སྐྱོབ་པར་བྱེད་པའི་ཕྱིར་རོ། །གང་ཟག་དེ་ནི། དམ་པའི་ཆོས་ཀྱི་སྡེ་སྣོད་ཡིན་པར་རིག་པར་བྱ་སྟེ། །
གཟུངས་ཀྱི་སྒོ་ཐམས་ཅད་ཀུན་སྡུད་པར་བྱེད་པའི་ཕྱིར་རོ། །གང་ཟག་དེ་ནི། བསམ་གཏན་དང༌། ཏིང་ངེ་འཛིན་གྱི་སྡེ་སྣོད་ཡིན་པར་རིག་པར་བྱ་སྟེ། ཏིང་ངེ་འཛིན་
བརྒྱ་སྟོང་རྣམས་རྟག་པར་མངོན་སུམ་དུ་འགྱུར་བའི་ཕྱིར་རོ། །གང་ཟག་དེ་ནི། ནམ་མཁའི་མཛོད་ཡིན་པར་རིག་པར་བྱ་སྟེ། རྟག་པར་སྟོང་པ་ཉིད་ཀྱི་ཤེས་རབ་ཀྱིས་
སེམས་ཅན་ལ་ལྟ་བའི་ཕྱིར་རོ། །གང་ཟག་དེ་ནི། འཇིགས་པ་མེད་པའི་མཛོད་ཡིན་པར་རིག་པར་བྱ་སྟེ། ལྷ་དང༌། ཀླུ་དང༌། དགེ་བའི་ལྷ་རྣམས་རྟག་པར་ཡོངས་
སུ་སྲུང་བའི་ཕྱིར་རོ། །གང་ཟག་དེ་ནི། དམ་པའི་ཚིག་གི་མཛོད་ཡིན་པར་རིག་པར་བྱ་སྟེ། ཁ་ནས་གཟུངས་ཀྱི་སྒྲ་འབྱུང་བ་ལ་རྒྱུན་ཆད་པ་མེད་པའི་ཕྱིར་རོ། །གང་ཟག་
དེ་ནི། རྟག་པར་གནས་པའི་གཏེར་ཡིན་པར་རིག་པར་བྱ་སྟེ། འཇིག་པ་གསུམ་གྱི་བསྐལ་པ་དག་གིས་གཞིག་པར་མི་ནུས་པའི་ཕྱིར་རོ། །གང་ཟག་དེ་ནི། རྣམ་

91-1-409b


བར་གྲོལ་བའི་མཛོད་ཡིན་པར་རིག་པར་བྱ་སྟེ། ལྷའི་བུའི་བདུད་དང༌། མུ་སྟེགས་ཅན་གྱིས་བཤོལ་བར་མི་ནུས་པའི་ཕྱིར་རོ། །གང་ཟག་དེ་ནི། སྨན་གྱི་རྒྱལ་པོའི་མཛོད་
ཡིན་པར་རིག་པར་བྱ་སྟེ། རྟག་པར་གཟུངས་ཀྱིས་སེམས་ཅན་ནད་པ་རྣམས་ཀྱི་ནད་གསོ་བའི་ཕྱིར་རོ། །གང་ཟག་དེ་ནི། རྫུ་འཕྲུལ་གྱི་གཏེར་ཡིན་པར་རིག་པར་བྱ་སྟེ།
སངས་རྒྱས་ཀྱི་ཞིང་རྣམས་སུ་རྒྱུ་བ་ལ་རང་དབང་ཐོབ་པའི་ཕྱིར་རོ། །དེ་བས་ན་གང་ཟག་དེའི་ཡོན་ཏན་གྱི་བསྔགས་པ་བརྗོད་ན་ནམ་ཡང་མཐར་ཐུག་པར་མི་འགྱུར་རོ། །
རིགས་ཀྱི་བུ་གང་ལ་ལ་ཞིག་འཇིག་རྟེན་པའི་སྡུག་བསྔལ་གྱིས་ཡོངས་སུ་སྐྱོ་ནས་ཚེ་རིང་བའི་སྨན་ཡོངས་སུ་ཚོལ་བར་འདོད་པས་དབེན་པའི་གནས་སུ་འདུག་ནས་
མཚམས་ཡོངས་སུ་དག་པར་བཅད་དེ་གོས་ལ་སྔགས་ཀྱིས་བཏབ་ནས་བགོ་བར་བྱའོ། །ཆུ་དང་ཟས་དང་སྤོས་དང་སྨན་རྣམས་ལ་ལན་བརྒྱ་རྩ་བརྒྱད་བསྔགས་ཀྱིས་བཏབ་
སྟེ་སྤྱོད་པར་བྱེད་ན། །གདོན་མི་ཟ་བར་ཚེ་རིང་བར་འགྱུར་རོ། །གལ་ཏེ་ཆོས་བཞིན་དུ་མཚམས་བཅད་དེ་ཆོས་བཞིན་དུ་ཡོངས་སུ་འཛིན་པར་བྱེད་ན། ཐམས་ཅད་
མངོན་པར་འགྲུབ་པར་འགྱུར་ཏེ། དེ་ལ་མཚམས་གཅོད་པའི་ཆོ་ག་ནི། རལ་གྲི་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་ས་ལ་རི་མོ་བྲིས་ནས་མཚམས་གཅད་


91-1-410a


པར་བྱའོ། །ཡང་ན་ཆུ་གཙང་མ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་ཕྱོགས་བཞིར་གཏོར་ནས་མཚམས་གཅད་པར་བྱའོ། །
ཡང་ན་ཡུངས་ཀར་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་ཕྱོགས་བཞིར་གཏོར་ནས་མཚམས་གཅད་པར་བྱའོ། །ཡང་ན་འདུ་ཤེས་ཀྱིས་གང་དུ་ཕྱིན་པ་ཚུན་
ཆད་མཚམས་སུ་འགྱུར་རོ། །ཡང་ན་ཐལ་པ་གཙང་མ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་མཚམས་གཅད་པར་བྱའོ། །ཡང་ན་ཚོན་སྣ་ལྔའི་སྐུད་པ་
ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་ཕྱོགས་བཞིར་བསྐོར་ནས་མཚམས་གཅད་པར་བྱའོ། །དེ་ལྟར་ཆོས་བཞིན་དུ་འདི་ཡོངས་སུ་འཛིན་པར་གྱུར་ན།
རང་གི་ངང་གིས་འབྲས་བུ་ཐོབ་པར་འགྱུར་རོ། །གཟུངས་འདིའི་མིང་ཐོས་པ་ཙམ་གྱིས་ཀྱང་བསྐལ་པ་ཚད་མེད་པ་སྙེད་ཀྱི་འཁོར་བའི་ཁ་ན་མ་ཐོ་བ་ལྕི་བ་རྣམས་
ཡོངས་སུ་འབྱང་བར་འགྱུར་ན། འདོན་པ་དང༌། འཛིན་པ་ལྟ་སྨོས་ཀྱང་ཅི་དགོས། རིག་སྔགས་འདི་འདོན་པའི་གང་ཟག་གང་ཡིན་པ་དེ་དག་ནི། སངས་རྒྱས་ཚད་
མེད་པ་སྙེད་ལ་མཆོད་ཅིང་རིམ་གྲོ་བྱས་ནས་དགེ་བའི་རྩ་བ་རྒྱ་ཆེར་བསྐྱེད་པ་ཡིན་པར་རིག་པར་བྱའོ། །གང་དག་སེམས་ཅན་སྡུག་བསྔལ་གྱི་བགེགས་ལ་ཡོངས་

91-1-410b


སུ་འདྲེན་པའི་ཆེད་དུ་ཆོས་བཞིན་དུ་འདོན་པ་གང་ཡིན་པ་དེ་དག་ནི། སྙིང་རྗེ་ཆེན་པོ་དང་ལྡན་པ་ཡིན་པས་རིང་པོར་མི་ཐོགས་པར་མངོན་པར་རྫོགས་པར་འཆང་རྒྱ་བར་
འགྱུར་བར་རིག་པར་བྱའོ། །ཇི་ཙམ་དུ་སེམས་ཅན་སྣང་ངོ་ཅོག་གི་ཆེད་དུ་བཟླས་བརྗོད་བྱས་ཏེ། དེ་དག་གི་རྣ་ལམ་དུ་གྲགས་པར་བྱས་ནས་བྱང་ཆུབ་ཀྱི་རྒྱུར་འགྱུར་བར་བྱེད་
ན། གང་ཟག་དེ་དག་ཡོན་ཏན་ཚད་མེད་དཔག་ཏུ་མེད་པ་དག་འཐོབ་པར་འགྱུར་བས་བརྗོད་ཀྱིས་མི་ལང་ངོ༌། །གང་ལ་ལ་ཞིག་སེམས་རྩེ་གཅིག་ཏུ་སེམས་དང་ལུས་
གསོ་སྦྱོང་དང་ཚུལ་ཁྲིམས་ལ་གནས་ནས་སེམས་ཅན་ཐམས་ཅད་ཀྱི་སྔོན་གྱི་ལས་ཀྱི་ཁ་ན་མ་ཐོ་བ་རྣམས་བཤགས་ནས་བདག་ཉིད་ཀྱིས་བསྐལ་པ་ཚད་མེད་པ་ནས་
བྱས་པའི་སྡིག་པའི་ལས་རྣམ་པ་སྣ་ཚོགས་མཐོལ་བཤགས་ཏེ། ཁ་ནས་གཟུངས་འདི་མྱུར་དུ་བཟླས་བརྗོད་བྱས་ནས་སྒྲ་རྒྱུན་ཆད་པ་མེད་པར་བྱས་ན། དགེ་སྦྱོང་གི་
འབྲས་བུ་བཞི་པོ་དེ་དག་ཚེ་འདི་ཉིད་ལ་འཐོབ་པར་འགྱུར་རོ། །དབང་པོ་རྣོན་པོ་ཤེས་རབ་དང་ལྡན་པ་སྒོམ་པའི་ཐབས་ལ་མཁས་པ་ཞིག་ཡིན་ན་ནི། ས་བཅུའི་འབྲས་བུ་
ཡང་དཀའ་བ་མེད་པར་འགྱུར་ན། འཇིག་རྟེན་གྱི་བསོད་ནམས་ཀྱི་རྣམ་པར་སྨིན་པ་ཕྲན་ཚེགས་ཡོངས་སུ་གཉེར་བ་ཙམ་མངོན་པར་འགྲུབ་པར་འགྱུར་བ་ལྟ་སྨོས་

91-1-411a


ཀྱང་ཅི་དགོས་ཏེ། དེ་ཡང་བྱང་ཆུབ་སེམས་དཔའི་སྙིང་རྗེ་ཆེན་པོ་དང་སྨོན་ལམ་གྱི་མཐུ་ཤིན་ཏུ་ཟབ་པའི་ཕྱིར་དང༌། གཟུངས་འདིའི་
བྱིན་གྱི་རླབས་ཤིན་ཏུ་རྒྱ་ཆེ་བའི་ཕྱིར་རོ། །བཅོམ་ལྡན་འདས་ཀྱིས་ཀུན་དགའ་བོ་ལ་བཀའ་སྩལ་པ། ཡུལ་གང་དག་ན་གནོད་པ་བྱུང་བར་གྱུར་ན། དེའི་ཚེ་ཡུལ་
དེའི་རྒྱལ་པོས་ཡང་དག་པོའི་ཆོས་ཀྱིས་ཡུལ་འཛིན་ཅིང་མི་རྣམས་བག་ཡངས་སུ་བཀོད་དེ། སེམས་ཅན་སྟངས་ལས་མི་གཅོད་ཅིང༌། ཉེས་པ་བྱུང་བ་རྣམས་ཡོངས་
སུ་སྐྱབས་ནས་ཉིན་མཚན་བདུན་གྱི་བར་དུ་ལུས་དང་སེམས་ཀྱི་བརྩོན་འགྲུས་བསྐྱེད་དེ་ཐུགས་རྗེ་ཆེན་པོའི་སེམས་ཀྱི་གཟུངས་སྔགས་འདི་འདོན་པར་བྱེད་ན།
ཡུལ་དེའི་གནོད་པ་དང༌། བགེགས་ཐམས་ཅད་ཡོངས་སུ་བསལ་བར་འགྱུར། འབྲུ་རྣམས་ལེགས་ཤིང་མི་མང་པོ་བདེ་བར་འགྱུར་རོ། །གཞན་ཡང་ཕས་ཀྱི་རྒོལ་
བའི་དགྲ་དག་ཡང་ནས་ཡང་དུ་འོངས་ཏེ་གཙེས་པས་འབངས་མང་པོ་མི་བདེ་བར་གྱུར་ཏམ། བློན་པོ་ཆེན་པོས་རྐུ་བཤམས་ནས་ལོག་པར་གྱུར་ཏམ། རིམས་
ནད་བྱུང་བར་གྱུར་ཏམ། ཐན་ཆེན་བྱུང་བར་གྱུར་ཏམ། ཉི་ཟླ་རྒྱུ་བ་ནོར་བར་གྱུར་ཏམ། དེ་ལྟ་བུ་ལ་སོགས་པའི་གནོད་པ་བྱུང་བར་གྱུར་ན། དེའི་ཚེ་སྙིང་རྗེ་ཆེན་

91-1-411b


པོ་དང་ལྡན་པའི་མིག་སྟོང་པའི་གཟུགས་བྱས་ནས་དེའི་ཕྱོགས་སུ་ཁ་བསྟན་ཏེ་སྤོས་དང༌། མེ་ཏོག་དང༌། རྒྱལ་མཚན་དང༌། བ་དན་དང༌། རིན་པོ་ཆེའི་བླ་རེ་རྣམ་པ་སྣ་ཚོགས་
དང༌། རོ་བརྒྱ་དང་ལྡན་པའི་ཟས་དང་སྐོམ་གྱིས་སེམས་རྩེ་གཅིག་ཏུ་མཆོད་པར་བྱའོ། །གཞན་ཡང་རྒྱལ་པོ་དེས་ཉིན་མཚན་བདུན་གྱི་བར་དུ་ལུས་དང་སེམས་ཀྱི་བརྩོན་
འགྲུས་བསྐྱེད་དེ་གཟུངས་ཀྱི་ཚིག་ནོམ་པ་འདི་འདོན་པར་བྱེད་ན། ཕས་ཀྱི་དགྲ་རྣམས་རང་དུལ་བར་གྱུར་ནས་སླར་ལོག་སྟེ་སོ་སོ་ནས་ཚུལ་བཞིན་དུ་ཡུལ་སྐྱོང་ཞིང་ཡུལ་
ཡང་འདྲེ་བར་གནས་པར་བྱམས་པའི་སེམས་ཀྱིས་ཕན་ཚུན་གཅིག་ལ་གཅིག་བལྟ་བར་འགྱུར། རྒྱལ་བུ་དང་བློན་པོ་རྣམས་ཀྱང་སྲི་ཞུ་དང་དྲང་དཀན་སྤྱོད་པར་འགྱུར།
བཙུན་མོ་དང་སླས་རྣམས་ཀྱང་རྒྱལ་པོ་ལ་སྲི་ཞུ་དང་བསྙེན་བཀུར་བྱེད་པར་འགྱུར། ལྷ་དང་ཀླུ་དང་འདྲེ་སྲིན་རྣམས་ཀྱང་ཡུལ་དེ་སྲུང་ཞིང་སྐྱོང་བར་འགྱུར། ཆར་ཆུ་
དུས་བཞིན་དུ་འབབ་ཅིང་འབྲུ་རྣམས་ལེགས་པས་མི་མང་པོ་རྣམས་ཀྱང་རབ་ཏུ་དགའ་བར་འགྱུར་རོ། །གཞན་ཡང་ཁྱིམ་དུ་ནད་ཆེན་མ་རུངས་པ་དང་ཕྲད་པར་གྱུར་ཏམ།
ལྟས་ངན་སྣ་ཚོགས་བྱུང་བར་གྱུར་ཏམ། འདྲེ་སྲིན་དང་ལོག་པའི་བདུད་རྣམས་ཀྱིས་ཁྱིམ་དཀྲུགས་པར་ཀྱུར་ཏམ། མི་མ་རུངས་པ་དག་གིས་གླེང་སྐུར་བཏབ་ནས་

91-1-412a


རྐུ་བཤམས་ཏེ་གནོད་པ་བྱས་པར་གྱུར་ཏམ། ཁྱིམ་མི་ཆེ་ཆུང་རྣམས་ཕྱི་ནང་མི་འདུམ་པར་གྱུར་ན། སྙིང་རྗེ་ཆེན་པོ་དང་ལྡན་པའི་
མིག་སྟོང་པའི་གཟུགས་བྱས་པའི་མདུན་དུ་དཀྱིལ་འཁོར་བྱས་ནས་སེམས་རྩེ་གཅིག་ཏུ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཡིད་ལ་བྱས་ནས་
གཟུངས་སྔགས་འདི་ལན་སྟོང་ཚང་བར་བཟླས་ན། གོང་དུ་སྨོས་པའི་དངོས་པོ་ངན་པ་དེ་དག་ཐམས་ཅད་ཡོངས་སུ་འབྱང་བར་འགྱུར་རོ། །བཅོམ་ལྡན་འདས་ལ་ཚེ་
དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། རིག་སྔགས་འདིའི་མིང་ཅི་ལགས། ཇི་ལྟར་ཡོངས་སུ་གཟུང་བར་བགྱི། བཅོམ་ལྡན་
འདས་ཀྱིས་བཀའ་སྩལ་པ། ཀུན་དགའ་བོ། རིག་སྔགས་འདི་ལ་མིང་རྣམ་པ་སྣ་ཚོགས་ཡོད་དེ། རྒྱ་ཆེར་ཡོངས་སུ་རྫོགས་པ་ཞེས་ཀྱང་བྱའོ། །ཐོགས་པ་མེད་
པའི་ཐུགས་རྗེ་ཆེན་པོ་ཞེས་ཀྱང་བྱའོ། །སྡུག་བསྔལ་རྣམས་ལས་ཡོངས་སུ་སྐྱོབ་པའི་གཟུངས་ཞེས་ཀྱང་བྱའོ། །ཚེ་བསྲིང་བའི་གཟུངས་ཞེས་ཀྱང་བྱའོ། །ངན་འགྲོ་
ཡོངས་སུ་སྦྱོང་བའི་གཟུངས་ཞེས་ཀྱང་བྱའོ། །ལས་ཀྱི་སྒྲིབ་པ་རྣམ་པར་འཇོམས་པའི་གཟུངས་ཞེས་ཀྱང་བྱའོ། །སྨོན་པ་རྣམས་ཡོངས་སུ་རྫོགས་པར་བྱེད་པའི་

91-1-412b


གཟུངས་ཞེས་ཀྱང་བྱའོ། །སེམས་ཀྱི་རྗེས་སུ་རང་དབང་དུ་གྱུར་པའི་གཟུངས་ཞེས་ཀྱང་བྱའོ། །ས་གོང་མ་རྣམས་ལས་མྱུར་དུ་འདའ་བའི་གཟུངས་ཞེས་ཀྱང་བྱའོ། །དེ་
ལྟར་ཡོངས་སུ་གཟུང་བར་བགྱིའོ། །བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་
སེམས་དཔའ་ཆེན་པོ་འདིའི་མིང་ཅི་ལགས་ན། འདི་ལྟ་བུའི་གཟུངས་བསྟན་པ་ལ་མཁས་པར་འགྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། བྱང་
ཆུབ་སེམས་དཔའ་འདིའི་མིང་ནི། སྤྱན་རས་གཟིགས་དབང་ཕྱུག་ཅེས་ཀྱང་བྱའོ། །དོན་ཡོད་པའི་ཞགས་པ་ཞེས་ཀྱང་བྱའོ། །འོད་སྟོང་པའི་མིག་ཅན་ཞེས་བྱ་སྟེ།
རིགས་ཀྱི་བུ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་འདིའི་མིང་དང༌། གཟི་བྱིན་དང༌། མཐུ་སྟོབས་ནི། བསམ་གྱིས་མི་ཁྱབ་སྟེ། འདས་པའི་བསྐལ་པ་
ཚད་མེད་པའི་སྔ་རོལ་ནས་མངོན་པར་རྫོགས་པར་སངས་རྒྱས་ནས་མཚན་ཡང་དེ་བཞིན་གཤེགས་པ་ཡང་དག་པའི་ཆོས་ཀྱི་སྣང་བ་ཞེས་བྱ་བར་གྱུར་པ་ཡིན་ཀྱང་
ཐུགས་རྗེ་ཆེན་པོ་དང་སྨོན་ལམ་གྱི་མཐུས་སེམས་ཅན་བདེ་བར་བྱ་བའི་ཕྱིར་བྱང་ཆུབ་སེམས་དཔའི་ལུས་མངོན་དུ་བསྟན་པ་ཡིན་པས། བྱང་ཆུབ་སེམས་དཔའ་

91-1-413a


སེམས་དཔའ་ཆེན་པོའི་འཁོར་མང་པོ་ཁྱེད་དང༌། ཚངས་པ་དང༌། བརྒྱ་བྱིན་དང༌། ལྷ་དང༌། ཀླུ་རྣམས་ཀྱིས་གུས་པས་བཀུར་སྟི་བྱས་
ནས་བརྙས་པར་མི་བྱའོ། །ལྷ་དང་མི་ཐམས་ཅད་ཀྱིས་རྟག་པར་མཆོད་པར་བྱས་ཏེ་སེམས་རྩེ་གཅིག་ཏུ་མིང་ནས་རྗོད་པར་བྱེད་ན། བསོད་ནམས་ཚད་མེད་པ་
སྙེད་འཐོབ་པར་འགྱུར། ཁ་ན་མ་ཐོ་བ་ཚད་མེད་པ་སྙེད་ཡོངས་སུ་འབྱང་བར་འགྱུར། ཚེ་འདས་ནས་ཀྱང་དེ་བཞིན་གཤེགས་པ་འོད་དཔག་མེད་ཀྱི་ཞིང་ཁམས་
སུ་སྐྱེ་བར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། གལ་ཏེ་རིན་པོ་ཆེ་སྣ་ཚོགས་ཕུན་སུམ་ཚོགས་ཤིང་ཕྱུག་པོར་འགྱུར་བར་
འདོད་ན། ཡིད་བཞིན་གྱི་ནོར་བུའི་ལག་ལ་མཆོད་པ་བྱའོ། །མི་བདེ་བ་རྣམ་པ་སྣ་ཚོགས་ཀྱིས་གཙེས་པར་གྱུར་ན། ཞགས་པ་ཐོགས་པའི་ལག་ལ་མཆོད་དོ། །
ཁོང་པར་ནད་རྣམས་ཡོད་པར་གྱུར་ན། རིན་པོ་ཆེའི་ལྷུང་བཟེད་ཐོགས་པའི་ལག་ལ་མཆོད་དོ། །འདྲེ་གདོན་ཐམས་ཅད་གདུལ་བར་འདོད་ན། རིན་པོ་ཆེའི་
རལ་གྲི་ཐོགས་པའི་ལག་ལ་མཆོད་དོ། །ལྷའི་བུའི་བདུད་ཐམས་ཅད་གདུལ་བར་འདོད་ན། རྡོ་རྗེ་ཐོགས་པའི་ལག་ལ་མཆོད་དོ། །ཕས་ཀྱི་རྒོལ་བའི་དགྲ་

91-1-413b


གཞོམ་པར་འདོད་ན། རྡོ་རྗེ་ཐོ་བ་ཐོགས་པའི་ལག་ལ་མཆོད་དོ། །འཇིགས་ཤིང་བག་ཚ་བའི་གནས་ཐམས་ཅད་ལས་ཐར་བར་འདོད་ན། འཇིགས་པ་མེད་པ་སྦྱིན་
པའི་ལག་ལ་མཆོད་དོ། །མིག་མི་གསལ་ཏེ་འོད་དང་མི་ལྡན་པར་གྱུར་ན། མེ་ཤེལ་གྱི་ནོར་བུ་ཐོགས་པའི་ལག་ལ་མཆོད་དོ། །ཚ་བའི་རིམས་ཀྱིས་ཐེངས་ཏེ་བསིལ་
བར་འདོད་ན། ཆུ་ཤེལ་གྱི་ནོར་བུ་ཐོགས་པའི་ལག་ལ་མཆོད་དོ། །བློན་ཐབས་མཐོན་པོ་འདོད་ན། རིན་པོ་ཆེའི་གཞུ་ཐོགས་པའི་ལག་ལ་མཆོད་དོ། །གྲོགས་པོ་
མཛའ་བཤེས་དང་མྱུར་དུ་ཕྲད་པར་འདོད་ན། རིན་པོ་ཆེའི་མདའ་ཐོགས་པའི་ལག་ལ་མཆོད་དོ། །ལུས་ལ་ནད་སྣ་ཚོགས་ཀྱིས་ཐེབས་པར་གྱུར་ན། ལྕུག་མ་ཐོགས་
པའི་ལག་ལ་མཆོད་དོ། །ལུས་ཀྱི་བགེགས་མ་རུངས་པ་བསལ་བར་འདོད་ན། རྔ་ཡབ་དཀར་པོ་ཐོགས་པའི་ལག་ལ་མཆོད་དོ། །ཐམས་ཅད་མཐུན་པའི་འཁོར་དུ་
འགྱུར་བར་འདོད་ན། བུམ་པ་ཐོགས་པའི་ལག་ལ་མཆོད་དོ། །སྟག་དང་འཕར་སྤྱང་དང་དོམ་དྲེད་གཅན་གཟན་མ་རུངས་པ་ཐམས་ཅད་སྤོང་བར་འདོད་ན། ཕུབ་
ཐོགས་པའི་ལག་ལ་མཆོད་དོ། །གནས་དང་དུས་ཐམས་ཅད་དུ་རྒྱལ་པོའི་བགེགས་ལས་ཐར་བར་འདོད་ན། དགྲ་སྟ་ཐོགས་པའི་ལག་ལ་མཆོད་དོ། །བུ་དང་བུ་མོ་

91-1-414a


དང་གཡོག་འཁོར་གྱི་ཕྱིར་ནི། ཤེལ་གྱི་གདུབ་ཀོར་ཐོགས་པའི་ལག་ལ་མཆོད་དོ། །ཡོན་ཏན་རྣམ་པ་སྣ་ཚོགས་ཀྱི་ཕྱིར་ནི། པདྨ་
དཀར་པོ་ཐོགས་པའི་ལག་ལ་མཆོད་དོ། །ཕྱོགས་བཅུའི་ཞིང་ཡོངས་སུ་དག་པ་དག་ཏུ་སྐྱེ་བར་འདོད་ན། པདྨ་སྔོན་པོ་ཐོགས་པའི་ལག་ལ་མཆོད་དོ། །ཤེས་རབ་
ཆེན་པོ་དང་ལྡན་པར་འདོད་ན། རིན་པོ་ཆེའི་མེ་ལོང་ཐོགས་པའི་ལག་ལ་མཆོད་དོ། །ཕྱོགས་བཅུའི་དེ་བཞིན་གཤེགས་པ་རྣམས་མངོན་སུམ་དུ་མཐོང་བར་
འདོད་ན། པདྨ་དམར་པོ་ཐོགས་པའི་ལག་ལ་མཆོད་དོ། །སའི་གཏེར་འབྱིན་པར་འདོད་ན། རིན་པོ་ཆེའི་ཟ་མ་ཏོག་ཐོགས་པའི་ལག་ལ་མཆོད་དོ། །དྲང་སྲོང་
གི་ལམ་མངོན་པར་འགྲུབ་པར་འདོད་ན། སྤྲིན་སྣ་ལྔ་ཐོགས་པའི་ལག་ལ་མཆོད་དོ། །ཚངས་པར་སྐྱེ་བར་འདོད་ན། རིལ་བ་ཐོགས་པའི་ལག་ལ་མཆོད་དོ། །
ལྷའི་གཞལ་མེད་ཁང་དུ་སྐྱེ་བར་འདོད་ན། པདྨ་ལེ་བརྒན་ཐོགས་པའི་ལག་ལ་མཆོད་དོ། །ཕྱོགས་གཞན་གྱི་དགྲ་ཕྱིར་རྒོལ་བ་བསལ་བར་འདོད་ན། རལ་གྲི་
དང་མདུང་ཐོགས་པའི་ལག་ལ་མཆོད་དོ། །དགེ་བའི་ལྷ་འདྲེ་ཐམས་ཅད་དགུག་པར་འདོད་ན། རིན་པོ་ཆེའི་དུང་ཐོགས་པའི་ལག་ལ་མཆོད་དོ། །ལྷ་འདྲེ་ཐམས་

91-1-414b


ཅད་འཁོར་བར་འདོད་ན། ཐོད་པའི་ཁར་བ་ཐོགས་པའི་ལག་ལ་མཆོད་དོ། །ཕྱོགས་བཅུའི་སངས་རྒྱས་མྱུར་དུ་གཤེགས་ནས་ཕྱག་གིས་བྱུག་པར་འདོད་ན།
བགྲང་ཕྲེང་འཛིན་པའི་ལག་ལ་མཆོད་དོ། །ཚངས་པའི་སྒྲ་དབྱངས་མཆོག་དམ་པ་ཐམས་ཅད་མངོན་པར་གྲུབ་པར་འདོད་ན། རིན་པོ་ཆེའི་དྲིལ་བུ་ཐོགས་པའི་
ལག་ལ་མཆོད་དོ། །ཚིག་གི་སྤོབས་པ་གྱ་ནོམ་པ་དང་ལྡན་པ་འདོད་ན། རིན་པོ་ཆེའི་ཕྱག་རྒྱ་ཐོགས་པའི་ལག་ལ་མཆོད་དོ། །དགེ་བའི་ལྷ་དང་ཀླུ་རྣམས་རྟག་པར་
འོངས་ཏེ་སྲུང་ཞིང་ཡོངས་སུ་སྐྱོབ་པར་འདོད་ན། ལྕགས་ཀྱུ་ཐོགས་པའི་ལག་ལ་མཆོད་དོ། །བྱམས་པ་དང་སྙིང་རྗེས་སེམས་ཅན་ཐམས་ཅད་ཡོངས་སུ་སྐྱོབ་པར་འདོད་
ན། མཁར་གསིལ་ཐོགས་པའི་ལག་ལ་མཆོད་དོ། །སེམས་ཅན་ཐམས་ཅད་ཀྱིས་རྟག་པར་ཕན་ཚུན་གུས་པས་བསྙེན་བཀུར་བྱེད་ཅིང་བརྩེ་བར་སེམས་པར་འདོད་ན།
ཐལ་མོ་སྦྱར་བའི་ལག་ལ་མཆོད་དོ། །སྐྱེ་བའི་སྐྱེ་གནས་ཐམས་ཅད་དུ་དེ་བཞིན་གཤེགས་པ་རྣམས་དང་མི་འབྲལ་བར་འདོད་ན། སྤྲུལ་པའི་སངས་རྒྱས་ཐོགས་པའི་
ལག་ལ་མཆོད་དོ། །སྐྱེ་བའི་ཚེ་རབས་ཐམས་ཅད་དུ་རྟག་པར་དེ་བཞིན་གཤེགས་པའི་ཕོ་བྲང་དུ་གནས་ནས་མངལ་གྱི་སྙིང་པོར་སྐྱེ་བར་མི་འགྱུར་བར་འདོད་ན། སྤྲུལ་པའི་

91-1-415a


གཞལ་མེད་ཁང་ཐོགས་པའི་ལག་ལ་མཆོད་དོ། །མང་དུ་ཐོས་པའི་ཤེས་པ་རྒྱ་ཆེན་པོ་དང་ལྡན་པར་འདོད་ན། རིན་པོ་ཆེའི་མདོ་སྡེའི་
གླེགས་བམ་ཐོགས་པའི་ལག་ལ་མཆོད་དོ། །ད་ལྟར་གྱི་ལུས་འདི་ནས་སངས་རྒྱས་ཀྱི་སྐུ་ལ་ཐུག་པའི་བར་རྟག་པར་བྱང་ཆུབ་ཀྱི་སེམས་ལས་ལྡོག་པར་མི་འགྱུར་
བར་འདོད་ན། ཕྱིར་མི་ལྡོག་པའི་གསེར་གྱི་འཁོར་ལོ་ཐོགས་པའི་ལག་ལ་མཆོད་དོ། །ཕྱོགས་བཅུའི་དེ་བཞིན་གཤེགས་པ་རྣམས་མྱུར་དུ་གཤེགས་ནས་སྤྱི་
བོ་ནས་ཕྱག་གིས་བྱུགས་ཏེ་ལུང་བསྟན་པར་འདོད་ན། སྤྱི་བོ་ན་སྤྲུལ་པའི་སངས་རྒྱས་ཐོགས་པའི་ལག་ལ་མཆོད་དོ། །ཤིང་ཐོག་དང་འབྲུ་རྣམས་གྲུབ་པར་འདོད་
ན། རྒུན་འབྲུམ་ཐོགས་པའི་ལག་ལ་མཆོད་དོ། །དེ་ལྟར་མངོན་པར་སྒྲུབ་པའི་ཆོ་ག་སྟོང་ཡོད་ཀྱང་དེང་མདོར་བསྡུས་ནས་མདོ་ཙམ་ཞིག་བསྟན་པ་ཡིན་ནོ། །བཅོམ་
ལྡན་འདས་ཀྱིས་བཀའ་སྩལ་པ། ཀུན་དགའ་བོ། ཁྱོད་ཀྱིས་ཤིན་ཏུ་ཡོངས་སུ་དང་བའི་སེམས་ཀྱིས་གཟུངས་འདི་གཟུངས་ལ་འཛམ་བུའི་གླིང་དུ་རྒྱ་ཆེར་ཡོངས་
སུ་སྤེལ་ནས་རྒྱུན་མི་འཆད་པར་བྱའོ། །གཟུངས་འདི་ཁམས་གསུམ་གྱི་སེམས་ཅན་ནད་ཀྱིས་ཉོན་མོངས་པ་ཐམས་ཅད་ལ་རྒྱ་ཆེར་ཕན་འདོགས་པར་བྱེད་པས་

91-1-415b


གཟུངས་འདིས་ཡོངས་སུ་གསོས་ན། མི་འཚོ་བ་གང་ཡང་མེད་དོ། །རིག་སྔགས་ཆེན་མོ་འདིས་ཤིང་སྐམ་པོ་ལ་བཏབ་ན་ཡང་ཡལ་ག་དང༌། ལོ་མ་དང༌། མེ་ཏོག་དང༌། འབྲས་
བུ་སྐྱེ་བར་འགྱུར་ན། རྣམ་པར་ཤེས་པ་དང་བཅས་པའི་སེམས་ཅན་ལ་ལྟ་སྨོས་ཀྱང་ཅི་དགོས་ཏེ། སེམས་ཅན་ནད་ཀྱིས་ཐེབས་པ་རྣམས་གསོས་ན། མི་འཚོ་བའི་གནས་ངེས་
པར་མེད་དོ། །རིགས་ཀྱི་བུ། གཟུངས་འདིའི་བྱིན་གྱི་རླབས་དང༌། མཐུ་བསམ་གྱིས་མི་ཁྱབ་པས་བསམ་གྱིས་མི་ཁྱབ་པའི་བསྔགས་པ་བརྗོད་ཀྱང་མཐར་ཐུག་པར་མི་འགྱུར་
རོ། །སྔོན་འདས་པའི་དུས་ཡུན་རིང་པོ་ནས་དགེ་བའི་རྩ་བ་རྒྱ་ཆེར་བསྐྱེད་པ་མ་ཡིན་ན། ཐ་ན་འདིའི་མིང་ཙམ་ཡང་ཐོས་པར་མི་འགྱུར་ན་མངོན་དུ་མཐོང་བ་ལྟ་སྨོས་ཀྱང་
ཅི་དགོས། ལྷ་དང་མི་དང་ཀླུ་ལ་སོགས་པའི་འཁོར་མང་པོ་ཁྱེད་རྣམས་ངས་གཟུངས་འདིའི་བསྔགས་པ་བརྗོད་པ་ཐོས་ནས་ཐམས་ཅད་ཀྱིས་རྗེས་སུ་ཡི་རང་བར་
བྱའོ། །གང་ལ་ལ་ཞིག་གིས་རིག་སྔགས་འདི་ལ་སྐུར་བ་བཏབ་པར་གྱུར་ན། གངྒཱའི་ཀླུང་བྱེ་བ་ཕྲག་དགུ་བཅུ་རྩ་དགུའི་བྱེ་མ་སྙེད་ཀྱི་སངས་རྒྱས་དེ་དག་ལ་སྐུར་བ་བཏབ་
པར་འགྱུར། །གལ་ཏེ་གཟུངས་འདི་ལ་ཐེ་ཚོམ་དང་ཡིད་མི་ཆེས་པ་སྐྱེས་པར་གྱུར་ན། གང་ཟག་དེ་ནི། ཕན་ཡོན་ཆེན་པོ་དང་གཏན་དུ་འབྲལ་བར་འགྱུར་བས་བསྐལ་པ་

91-1-416a


བརྒྱ་སྟོང་སྙེད་དུ་ངན་འགྲོར་འཁོར་ཞིང་འབྱུང་བའི་དུས་མེད་དེ། རྟག་པར་སངས་རྒྱས་ཀྱང་མི་མཐོང༌། ཆོས་ཀྱང་མི་ཐོས། དགེ་འདུན་
ཡང་མཐོང་བར་མི་འགྱུར་བར་རིག་པར་བྱའོ། །འཁོར་དེར་འདུས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང༌། གསང་བའི་བདག་པོ་ལག་ན་རྡོ་རྗེ་
དང༌། ཚངས་པ་དང༌། བརྒྱ་བྱིན་དང༌། རྒྱལ་པོ་ཆེན་པོ་བཞི་དང༌། ལྷ་དང༌། ཀླུ་དང༌། འདྲེ་སྲིན་ཐམས་ཅད་བཅོམ་ལྡན་འདས་ཀྱིས་གཟུངས་འདིའི་བསྔགས་པ་
བརྗོད་པ་ཐོས་ནས་ཐམས་ཅད་ཀྱིས་རབ་ཏུ་དགའ་ཞིང་མགུ་བས་བཀའ་ཡང་དག་པར་བླངས་ནས་མངོན་པར་སྒྲུབ་པར་གྱུར་ཏོ། །དེ་ནས་བྱང་ཆུབ་སེམས་དཔའ་ཉི་
འོད་ཀྱིས་ཐུགས་རྗེ་ཆེན་པོའི་གཟུངས་འཛིན་པ་དག་ཡོངས་སུ་བསྲུང་བའི་ཆེད་དུ་རིག་སྔགས་ཆེན་པོ་འདི་སྨྲས་སོ། །ན་མོ་བུདྡྷ་གུ་ར་བེ། ན་མོ་དྷ་རྨཱ་མཧཱ་ཏེ། ན་མཿ
སཾ་གྷཱ་ཡ་ཎི་ཏྲི་བུ་བི་ས་ཏུ་ཏཾ་ནཱ་མ། རིག་སྔགས་འདི་བཏོན་ན། ཁ་ན་མ་ཐོ་བ་ཐམས་ཅད་ཡོངས་སུ་འབྱང་བར་འགྱུར། བདུད་སྤོང་བར་བྱེད། བགེགས་རྣམས་སེལ་
བར་འགྱུར་བས་ལན་རེ་བཏོན་ནས་སངས་རྒྱས་ལ་ཕྱག་འཚལ་ལན་རེ་བྱའོ། །དེ་བཞིན་དུ་ཉིན་རེ་བཞིན་དུས་གསུམ་དུ་རིག་སྔགས་བཟླས་ནས་སངས་རྒྱས་ལ་ཕྱག་

91-1-416b


བྱས་ན། མ་འོངས་པའི་དུས་ན་སྐྱེ་བ་ཐམས་ཅད་དུ་ཡིད་དུ་འོང་བའི་མཚན་ཤིན་ཏུ་མཛེས་པ་རེ་རེའི་འབྲས་བུ་རྣམ་པར་སྨིན་པ་ཐོབ་པར་འགྱུར་རོ། །བྱང་ཆུབ་སེམས་
དཔའ་ཟླ་འོད་ཀྱིས་ཀྱང་རྣལ་འབྱོར་པ་དག་ཡོངས་སུ་བསྲུང་བའི་ཕྱིར་གཟུངས་འདི་སྨྲས་སོ། །སིནྟེ་ཏེ་དུ་སོཥྚ། ཨཱཛྙཱ་མི་ཏེ་ཨ་ཏུཥྚ། སི་ན་ཁི་ཏ་པ་ལི་ཏིཥྚ། ཡ་མི་ཛྙཱ་ཏ་ཨོཾ་
དྷུཥྚ། ཀུ་ལ་ཏི་མཥྚ་ཁིཥྚ་སྭཱ་ཧཱ། རིག་སྔགས་འདི་ལན་ལྔ་བཟླས་ནས་ཚོན་སྣ་ལྔའི་སྐུད་པ་ལ་སྔགས་མདུད་བྱས་ཏེ་གང་དུ་ན་བར་གདགས་པར་བྱའོ། །རིག་སྔགས་འདི་
ནི། འདས་པའི་སངས་རྒྱས་གངྒཱའི་ཀླུང་བཞི་བཅུའི་བྱེ་མ་སྙེད་ཀྱིས་གསུངས་པ་ཡིན་པས་དེང་བདག་གིས་ཀྱང་རྣལ་འབྱོར་པ་དག་ཡོངས་སུ་བསྲུང་བའི་ཕྱིར་དང༌། བགེགས་
ཐམས་ཅད་ཡོངས་སུ་བསལ་བའི་ཕྱིར་དང༌། ནད་མ་རུངས་པ་ཐམས་ཅད་ཡོངས་སུ་བསལ་བའི་ཕྱིར་དང༌། དགེ་བའི་ཆོས་ཐམས་ཅད་ཡོངས་སུ་རྫོགས་པར་བྱ་བའི་
ཕྱིར་དང༌། འཇིགས་ཤིང་སྐྲག་པ་ཐམས་ཅད་ཡོངས་སུ་སྤང་བའི་ཕྱིར་བསྟན་པ་ཡིན་ནོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། བྱང་ཆུབ་སེམས་
དཔའ་སྤྱན་རས་གཟིགས་དབང་ཕྱུག་གིས་བསྟན་པའི་རིག་སྔགས་འདི་ནི། ཡང་དག་པར་བདེན་ཏེ། མི་བདེན་པ་ཅི་ཡང་མེད་དོ། །བྱང་ཆུབ་སེམས་དཔའ་འདི་དྲུང་དུ་འོང་བར་


91-1-417a


འདོད་ན། གུ་གུལ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་བསྲེགས་ན་བྱང་ཆུབ་སེམས་དཔའ་འོང་བར་འགྱུར་རོ། །གང་ལ་ལ་ཞིག་བྱི་ལའི་གདོན་
ཀྱིས་ཟིན་པར་གྱུར་ན། བྱི་ལའི་མགོ་རུས་བསྲེགས་པའི་ཐལ་བས་གཙང་མ་དང་བསྲེས་ཏེ་འཇིམ་པ་ལ་བྱི་ལའི་གཟུགས་བྱས་ནས་མིག་སྟོང་པའི་གཟུགས་ཀྱི་མདུན་དུ་ཨུར་
མོའི་གྲི་གཙང་མ་ལ་བརྒྱ་རྩ་བརྒྱད་སྔགས་ཀྱིས་བཏབ་སྟེ་དུམ་བུ་བརྒྱ་རྩ་བརྒྱད་དུ་བཅད་ནས་སྔགས་ལན་རེ་གདོན་ཅིང་དེའི་མིང་ནས་ལན་རེ་བརྗོད་ན། གཏན་དུ་འཚོ་བར་འགྱུར་རོ། །
བྱད་སྟེམས་ཀྱིས་ཕོག་པར་གྱུར་ན། གུ་གུལ་དང་ག་པུར་ཆ་མཉམ་པར་བྱས་ཏེ་ཁྲོན་པའི་ཆུ་གཙང་མ་བྲེ་གང་དང་བསྲེས་ནས་བསྐོལ་ཏེ་ཕུལ་གང་ཙམ་ལུས་པ་བླངས་ན། མིག་
སྟོང་པའི་གཟུགས་ཀྱི་མདུན་དུ་ལན་བརྒྱ་རྩ་བརྒྱད་སྔགས་ཀྱིས་བཏབ་སྟེ་འཐུངས་ན། འཚོ་བར་འགྱུར། གལ་ཏེ་སྡིག་པ་དང་སྤྲུལ་གྱིས་ཟིན་པར་གྱུར་ན། བཅའ་ལྔའི་ཕྱེ་མ་ལ་ལན་
བདུན་སྔགས་ཀྱིས་བཏབ་སྟེ་རྨ་ཁར་བསྐུས་ན། འཕྲལ་དུ་འཚོ་བར་འགྱུར་རོ། །གལ་ཏེ་མི་མ་རུངས་པ་དག་གིས་རྐུ་བཤམས་ནས་གནོད་པ་བྱས་པར་གྱུར་ན། ས་གཙང་མའམ།
བག་ཟན་ནམ། སྤྲ་ཚིལ་ལ་ཕ་རོལ་པོའི་གཟུགས་བྱས་ཏེ་མིག་སྟོང་པའི་གཟུགས་ཀྱི་མདུན་དུ་ཨུར་མོའི་གྲི་ལ་ལན་བརྒྱ་རྩ་བརྒྱད་སྔགས་ཀྱིས་བཏབ་ནས་སྔགས་ཀྱིས་ལན་རེ་བརྗོད་

91-1-417b


དེ་ལན་རེ་གཏུབས་ནས་ཕ་རོལ་གྱི་མིང་ན་མ་མྱོང་དེ་བསྲེགས་ཟིན་ནས་དུམ་བུ་བརྒྱ་རྩ་བརྒྱད་དུ་བྱས་ན། ཕ་རོལ་པ་དགའ་ཞིང་ནམ་མཚོ་བའི་བར་དུ་གུས་པས་བཀུར་ཞིང་བྱམས་པར་འགྱུར་
རོ། །གང་དག་མིག་ནད་ཀྱིས་བཏབ་ཏེ་མིག་གི་འབྲས་བུ་ཉམས་པར་གྱུར་ཏམ། མདོངས་པར་གྱུར་ཏམ། མི་བསལ་བར་གྱུར་ཏམ། ལིང་ཏོག་དཀར་པོ་དང་དམར་པོ་དག་གིས་ཁེབས་ཏེ།
འོད་དང་མི་ལྡན་པར་གྱུར་ན། ཨ་རུ་ར་དང༌། པ་རུ་ར་དང༌། སྐྱུ་རུ་ར་འབྲུམ་བུ་རེ་ཞིབ་ཏུ་བཏགས་ཏེ་འཐུག་པའི་ཚེ་གཙང་སྦྲ་བྱ་དགོས་པས་བུད་མེད་གསར་དུས་སུ་བཙས་པ་དང༌། ཁྱི་དང་ཕག་
རྣམས་བསྙེན་པར་མི་བྱའོ། །དེ་བཞིན་གཤེགས་པའི་མཚན་ནས་བརྗོད་དེ་སྦྲང་རྩི་དཀར་པོ་དང༌། མིའི་འོ་མ་དང་སྦྱར་ནས་མིག་ལ་བསྐུ་བར་བྱའོ། །འོ་མ་དེ་ཡང་བུ་ཁྱེའུ་བཙས་པའི་ནུ་ཞོ་རུང་
གི། །བུ་མོ་བཙས་པའི་ནུ་ཞོ་ནི་མི་རུང་ངོ༌། །སྨན་དེ་སྦྱར་ཟིན་ནས་ཀྱང་མིག་སྟོང་པའི་གཟུགས་ཀྱི་མདུན་དུ་ལན་སྟོང་རྩ་བརྒྱད་སྔགས་ཀྱིས་བཏབ་སྟེ་མིག་ལ་བསྐུས་ནས་ཞག་བདུན་གྱི་བར་
དུ་ཁང་པ་དབེན་པར་རླུང་བསངས་ན། མིག་གི་འབྲས་བུ་སྐྱེ་བར་འགྱུར་བས་ལིང་ཏོག་སྔོན་པོ་དང་དཀར་པོ་བསལ་ཏེ་གསལ་བ་རྒྱས་པར་འགྱུར་རོ། །གང་དག་གདོན་རྣམས་ཀྱིས་བཏབ་
སྟེ་སྨྱོས་པར་གྱུར་ན། སྟག་དང༌། འཕར་བ་དང༌། སྤྱང་ཀིའི་པགས་པ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་ལུས་ལ་བགོས་གསོས་པར་འགྱུར་རོ། །གལ་ཏེ་སྦྲུལ་གྱིས་ཟིན་

91-1-418a


པར་གྱུར་ན། གང་ཟིན་པའི་མི་དེའི་རྣ་སྤངས་བླངས་ནས་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་རྨ་ཁར་བསླན་ན་སོས་པར་འགྱུར་རོ། །གཟེར་ཐབས་
མ་རུངས་པས་སྙིང་ལ་གཟེར་ཏེ་འཆི་ལ་ཐུག་ན། ཀ་པྱི་ཏ་ལག་པ་ཙམ་ཆུ་གཙང་མ་ཕུལ་གང་ཙམ་དང་སྦྱར་ཏེ་བསྐོས་ནས་ཕུལ་ཕྱེད་ལུས་པ་ལ་ལན་བདུན་སྔགས་ཀྱིས་བཏབ་སྟེ་གཅིག་
ཅར་བླུད་ན་སོས་པར་འགྱུར་རོ། །སྨན་དེ་ཡང་བུད་མེད་ཀྱི་དྲུང་དུ་བསྐོལ་བར་མི་བྱའོ། །རོ་ལངས་ཀྱི་གདོན་གྱིས་བཏབ་ནས་རྒྱུན་རིང་དུ་ན་བར་གྱུར་ན། གུ་གུལ་ལ་ལན་ཉི་ཤུ་རྩ་གཅིག་
སྔགས་ཀྱིས་བཏབ་སྟེ་བསྲེགས་ཏེ་སྣར་བདུག་པར་བྱའོ། །ཡང་ན་རི་བོང་གི་རྟུག་པའི་རིལ་བུ་བདུན་བླངས་ཏེ་ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་མིག་ཏུ་བཅུག་ན་སོས་པར་
འགྱུར་ཏེ། ཤ་དང༌། ཆང་དང༌། དཀུ་བ་རྣམ་པ་ལྔ་དང༌། ཚིག་ངན་པ་རྣམས་སྲུང་དགོས་སོ། །ཡང་ན་བ་བླ་དང༌། ཡུངས་ཀར་དང༌། ལན་ཚྭ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་
ནད་པའི་ཁྲིའི་དྲུང་དུ་བསྲེགས་ན། གདོན་དེའི་ལུས་འཇིག་པར་འགྱུར་བས་འདུག་པའི་ཐུགས་མི་ཐུབ་སྟེ་འབྱེར་བར་འགྱུར་རོ། །གལ་ཏེ་གཞོགས་ཕྱེད་ན་ཞིང་རྣ་བ་དང་སྣ་སུབ་
པར་གྱུར་ཏམ། རྐང་ལག་སྡུད་མི་ནུས་པར་གྱུར་ན། རུ་རྟ་ཏིལ་མར་གྱི་ནང་དུ་བསྐོལ་ཏེ་ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་ལུས་ལ་བསྐུས་ན་གཏན་དུ་འཚོ་བར་

91-1-418b


འགྱུར་རོ། །ཡང་ན། བའི་མར་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་ལུས་ལ་བསྐུས་ན་ཡང་སོས་པར་འགྱུར་རོ། །གལ་ཏེ་བུ་བཙའ་དཀའ་བར་གྱུར་ན། ཏིལ་མར་ལ་ལན་ཉི་
ཤུ་རྩ་གཅིག་སྔགས་ཀྱིས་བཏབ་སྟེ་བུད་མེད་སྦྲུམ་མའི་ལྟེ་བ་དང་མོ་མཚན་ལ་བསྐུས་ན་མྱུར་དུ་བཙའ་བར་འགྱུར་རོ། །བུད་མེད་སྦྲུམ་མ་གང་དག་མངལ་དུ་བུ་ཤི་བར་གྱུར་ན།
གིའུ་སི་སྲང་གཅིག་ཆུ་ཕུལ་དོའི་ནང་དུ་བསྐོལ་ཏེ་ཕུལ་གང་ལུས་པ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་བླུད་ན། སྡུག་བསྔལ་ཞིང་ན་བ་མེད་པར་འབྱུང་བར་འགྱུར་རོ། །
ཤ་མ་འབྱུང་དུ་མི་བཏུབ་པར་གྱུར་ན་ཡང་སྨན་འདི་འཐུངས་ན་ཕན་པར་འགྱུར་རོ། །གློ་བུར་དུ་སྙིང་ག་གཟེར་ཏེ་མི་བཟོད་པར་གྱུར་ན། དེ་ནི། རོ་ཉུལ་གྱི་གཟེར་ཐབས་ཞེས་བྱ་བ་ཡིན་
པས་ཀུན་ཏུ་རུ་དང་པོག་དཀར་པོ་མ་གྲུགས་པ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་ཅི་ཙམ་འབྱོར་པ་བྱིན་ནས་སློན་དུ་བཅུག་ན་འཚོ་བར་འགྱུར་རོ། །ཤ་ཆང་དང་དཀུ་བ་
རྣམ་པ་ལྔ་སྲུང་དགོས་སོ། །མེས་ཚིག་པར་གྱུར་ན། བ་ལང་གི་ལྕི་བ་དྲོན་པོ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་རྨ་ཁར་བསྐུས་ན་འཚོ་བར་འགྱུར་རོ། །སྲིན་བུ་ཁོང་པར་
ཞུགས་ཏེ་ན་བར་གྱུར་ན་རྟ་དཀར་པོའི་གཅིན་ཕུལ་ཕྱེད་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་བླུད་ན་འཚོ་བར་འགྱུར་རོ། །ཚབས་ཆེ་བ་ལ་ཕུལ་གང་བླུད་ན་སྲིན་བུ་ཐག་པ་

91-1-419a


གཅུས་པ་བཞིན་དུ་རང་འབྱུང་བར་འགྱུར་རོ། །ཤུ་ཆེན་བྱུང་བ་ལ་ལེང་སེའུ་ཧྭ་བརྡུངས་པའི་ཁུ་བ་ལ་ལན་རྩ་གཅིག་སྔགས་ཀྱིས་བཏབ་སྟེ་ཤུ་བའི་སྟེང་དུ་བླུགས་
ན། རྩ་བ་རང་འབྱུང་བར་འགྱུར་བས་མེད་ལ་འཚོ་བར་འགྱུར་རོ། །མིག་ཏུ་སྦྲང་མ་ཞུགས་ཏེ་ན་བར་གྱུར་ན། བོང་བུའི་རྟུག་པ་བཙིར་བའི་ཁུ་བ་ལ་ལན་ཉི་ཤུ་རྩ་གཅིག་སྔགས་ཀྱིས་
བཏབ་སྟེ་མཚན་མོ་མིག་ཏུ་བླུགས་ན་འཚོ་བར་འགྱུར་རོ། །ལྟོ་བ་ན་བར་གྱུར་ན། ཁྲོན་པའི་ཆུ་གཙང་མའི་ནང་དུ་ལན་ཚྭ་མ་གྲུགས་པ་འབྲུམ་བུ་ཉི་ཤུ་རྩ་གཅིག་བོར་ཏེ་ལན་ཉི་ཤུ་རྩ་
གཅིག་སྔགས་ཀྱིས་བཏབ་ནས་ཕུལ་ཕྱེད་འཐུངས་ན་ཕན་པར་འགྱུར་རོ། །མིག་ཚག་པོར་གྱུར་ཏམ། མིག་ཏུ་ཤ་ལྷག་བྱུང་བར་གྱུར་ཏམ། ལིང་ཏོག་བྱུང་བར་གྱུར་ན། ཀེའུ་
ཁི་ཚའི་ཤིང་གི་ལོ་མ་བརྡུངས་ཏེ་བཙིར་བའི་ཁུ་བ་ལ་ལན་བདུན་སྔགས་ཀྱིས་བཏབ་སྟེ་དེའི་ནང་དུ་ཁར་བའི་དོང་ཚེ་གཅིག་མཚན་གཅིག་སྤངས་ནས་ཡང་ལན་བདུན་སྔགས་
ཀྱིས་བཏབ་སྟེ་མིག་ཏུ་བླུགས་ན་འཚོ་བར་འགྱུར་རོ། །གལ་ཏེ་མཚན་མོ་འབུད་འཇུག་གི་ཚེ་འཇིགས་སྡངས་ནས་མི་བདེ་བར་གྱུར་ན། སྐུད་པ་དཀར་པོ་ལ་ལན་ཉི་ཤུ་རྩ་
གཅིག་སྔགས་ཀྱིས་བཏབ་སྟེ་མདུད་པ་ཉི་ཤུ་རྩ་གཅིག་བྱས་ནས་མགུལ་དུ་བཏགས་ན་འཇིགས་ཤིང་སྡངས་པ་དང་འབྲལ་བར་འགྱུར་རོ། །འཇིགས་པ་དང་བྲལ་བར་ཁོ་

91-1-419b


ནར་མ་ཟད་ཀྱི། བསོད་ནམས་ཀྱང་ཐོབ་ལ་སྡིག་པ་རྣམས་ཀྱང་འབྱང་བར་འགྱུར་རོ། །གལ་ཏེ་ཁྱིམ་འཁོར་དུ་ལྟས་ངན་བྱུང་བར་གྱུར་ན། བལ་པོ་སིའུའི་ཤིང་གི་ཡལ་ག་
བླངས་ནས་དུམ་བུ་སྟོང་རྩ་བརྒྱད་དུ་གཏུབས་ཏེ་མགོ་མཇུག་གཉི་གར་མར་དང་ཞོ་བསྐུས་ནས་སྔགས་ལན་རེ་བཟླས་ཤིང་རེ་རེ་བསྲེགས་ཏེ་སྟོང་རྩ་བརྒྱད་ཚང་པར་བྱས་ན། གདོན་
བགེགས་ཐམས་ཅད་རབ་ཏུ་ཞི་བར་འགྱུར་ཏེ། དེ་ཡང་སངས་རྒྱས་ཀྱི་སྤྱན་སྔར་བྱ་དགོས་སོ། །ཤུ་དག་དཀར་པོ་བླངས་ནས་ལན་བརྒྱ་རྩ་བརྒྱད་སྔགས་ཀྱིས་བཏབ་སྟེ་དཔུང་པ་
གཡས་པ་ལ་བཏགས་ན། གཡུལ་ངོར་འཐབ་པ་དང༌། འབྲེལ་བའི་གཏམ་སྨྲ་བའི་གནས་ཐམས་ཅད་དུ་རྒྱལ་བར་འགྱུར་རོ། །ཀེའུ་ཁི་ཚེའི་ཤིང་གི་ལོ་མའམ་ཡལ་ག་ཡང་རུང་སྟེ།
དུམ་བུར་གཏུབས་ནས་མགོ་མཇུག་གཉི་གར་བ་མར་ཡང་དག་པ་དང༌། སྦྲང་རྩི་དཀར་པོ་དང་བ་ཞོ་བསྐུས་ཏེ་སྔགས་ལན་རེ་བཟླ་ཞིང་དུམ་བུ་རེ་རེ་སྲེག་པ་སྟོང་རྩ་བརྒྱད་ཚང་བར་
བྱའོ། །ཉིན་གཅིག་ལ་དུས་གསུམ་དུ་བྱ་ཞིང་དུས་གཅིག་ལ་ཡང་ལན་སྟོང་རྩ་བརྒྱད་བཟླས་ཏེ་ཞག་བདུན་ཚང་བར་གྱུར་ན། སྔགས་མཁན་དེ་རང་གིས་མངོན་པར་ཤེས་པར་ཐོབ་
པར་འགྱུར་རོ། །གདོན་མཐུ་བོ་ཆེ་གདུལ་བར་འདོད་ན། ལུང་ཏང་ལ་ལན་བཞི་བཅུ་རྩ་དགུ་སྔགས་ཀྱིས་བཏབ་སྟེ་བུ་རམ་དང་སྦྲང་རྩི་བསྐུས་ནས་འཕགས་པ་སྙིང་རྗེ་ཆེན་པོ་དང་ལྡན་པའི་

91-1-420a


གཟུགས་བྱས་པའི་མདུན་དུ་བསྲེག་པར་བྱའོ། །གིའུ་ཝང་སྲང་གཅིག་བཻ་ཌཱུ་ཪྱའི་བུམ་པའི་ནང་དུ་བཅུག་སྟེ། འཕགས་པ་སྙིང་རྗེ་ཆེན་པོ་དང་ལྡན་པའི་གཟུགས་
བྱས་པའི་མདུན་དུ་བཞག་ནས་སྔགས་ལན་སྟོང་རྩ་བརྒྱད་ཀྱིས་བཏབ་སྟེ་ལུས་ལ་བསྐུས་སམ་དཔྲལ་བར་ཐིག་ལེ་བྱས་ན་ལྷ་དང༌། ཀླུ་དང༌། འདྲེ་སྲིན་དང༌། མི་དང་མི་མ་ཡིན་པ་ཐམས་
ཅད་རབ་ཏུ་དགའ་བར་འགྱུར་རོ། །གལ་ཏེ་ལ་ལ་ཞིག་བཙོན་རར་ཆུད་པར་གྱུར་ན་ཕུག་རོན་དཀར་པོའི་རྟུག་པ་ལ་ལན་བརྒྱ་རྩ་བརྒྱད་སྔགས་ཀྱིས་བཏབ་སྟེ་ལག་པ་ལ་བསྐུས་ནས་
མཚོན་ཆ་ལ་བྱུགས་ན་མཚོན་ཆ་རང་རང་གྲོལ་བར་འགྱུར་རོ། །གལ་ཏེ་ཁྱོ་ཤུག་ཆུ་དང་མེ་བཞིན་དུ་མི་འདུམ་པར་གྱུར་ན་བྱ་དུར་བའི་མཇུག་མ་བླངས་ཏེ། འཕགས་པ་སྙིང་རྗེ་ཆེན་པོ་དང་
ལྡན་པའི་གཟུགས་བྱས་པའི་མདུན་དུ་སྔགས་ལན་སྟོང་རྩ་བརྒྱད་ཀྱིས་བཏབ་ནས་ལུས་ལ་བཏགས་ན། དེ་དག་ནམ་འཚོའི་བར་དུ་གཅིག་ལ་གཅིག་དགའ་ཞིང་བྱམས་པ་
དང་བསྐུར་བར་འགྱུར་རོ། །ལོ་ཏོག་དང་འབྲས་བུ་རྣམས་ལ་སྲིན་བུ་ཞུགས་ཏེ་ཟ་བར་གྱུར་ན་སའམ། ཐལ་བའམ། བྱེ་མ་གཙང་མ་བླངས་ཏེ་ལན་སྟོང་རྩ་བརྒྱད་སྔགས་ཀྱིས་
བཏབ་ནས་ཞིང་གི་ཕྱོགས་བཞིར་གཏོར་ན་སྲིན་བུ་རྣམས་འགྱེས་པར་འགྱུར་རོ། །ཆུ་གཙང་མ་ལ་སྔགས་ཀྱིས་བཏབ་སྟེ་འབྲས་བུའི་ལྗོན་ཤིང་ལ་གཏོར་ན་སྲིན་བུ་འབྲས་བུ་

91-1-420b


ལ་ཟ་བའི་ཐུགས་མི་ཐུབ་བོ། །ན་མོ་རཏྣ་ཏྲ་ཡཱ་ཡ། ཤ་ར་མ་ཧཱ་ཤ་ར། ཏུ་ལུ་ཏུ་ལུ་མཧཱ་ཏུ་ལུ། ཨོཾ་ཀུ་མེ་ཧ་ན་ཤ་ས། བཅོམ་ལྡན་འདས་ཀྱིས་བཀའ་སྩལ་པ། གང་ལ་ལ་ཞིག་འབྲུ་དཀོན་
པའི་གནས་སུ་ཕྱིན་ཏེ་མུ་གེ་བྱུང་ནས་ཟན་ཆད་པར་གྱུར་ན། ཁྱེད་ཀྱིས་མིག་བཙུམས་ནས་ལུས་དྲང་པོར་བསྲང་སྟེ་སེམས་རྩེ་གཅིག་ཏུ་གཟུངས་སྔགས་འདི་ལན་བརྒྱ་རྩ་བརྒྱས་བཟླས་
ནས་མིག་ཕྱེ་ཞིག་དང༌། ལྷ་རྣམས་ཀྱིས་ལྷའི་ཞལ་ཟས་རོ་བརྒྱ་དང་ལྡན་པ་སྣོད་བཀང་ནས་ཁྱེར་ཏེ་འོང་བར་འགྱུར་རོ། །གལ་ཏེ་ཁྱིམ་ན་གནས་པའི་ཚེ་དགོས་པར་གྱུར་ན་སྣོད་
གཙང་མ་སྟོང་པ་མདུན་དུ་བཞག་ནས་མིག་བཙུམས་ཏེ་ཁ་ཆུས་བཀང་ནས་ལྕང་མའི་ལྕུག་མ་དང་རྔ་ཡབ་དང་ལྷུང་བཟེད་ལ་གཏོར་བར་བྱའོ། །ཆུས་གཏོར་ཟིན་ནས་མིག་
བཙུམས་ཏེ་གཟུངས་འདི་ལན་བཞི་བཅུ་རྩ་དགུ་བཟླས་ན་རང་གི་དང་གིས་རོ་བརྒྱ་དང་ལྡན་པའི་ཟས་སྣོད་ཀུན་གང་བ་འབྱུང་བར་འགྱུར་བས་བླངས་ནས་ཞག་བདུན་གྱི་
བར་དུ་བཟའ་བར་བྱའོ། །དེ་ལྟར་ན་འདིའི་མཐུ་སྟོབས་ནི། བསམ་གྱིས་མི་ཁྱབ་པར་རིག་པར་བྱའོ། །ཟས་ཟོས་ཟིན་ནས་མིག་བཙུམས་ཏེ། ས་ར་ཁ་ཞེས་བརྗོད་ནས་ཟས་ཀྱིས་
ལྷག་མ་ཡང་སྤང་བར་བྱའོ། །ཟས་ཟོས་ཏེ་ལྟོར་མིད་ནས་ཀྱང་མྱུར་དུ་འཇུ་བར་འགྱུར་བས་སྟོབས་དང་ལྡན་ཞིང་བདེ་བ་འཐོབ་པར་འགྱུར། །ཐོགས་པ་མེད་པའི་སྤོབས་པ་འཐོབ་པར་འགྱུར་རོ། །

91-1-421a


ཀུན་དགའ་བོ། ཐོས་པ་འཛིན་པར་འགྱུར་བའི་གཟུངས་ནི། འདི་ཡིན་ཏེ། ན་མོ་བུདྡྷཱ་ཡ། ན་མོ་དྷརྨཱ་ཡ། ན་མཿས་གྷཱ་ཡ། ན་མཿཨ་དན་
ནི་ཡ། ཨུ་ག་ཙི་དུ་ཨུག་ཙི་དུ། མ་ཏི་ལ་ལི་ལ། ལ་ལུ་ཏེ་ན་མ་ནི་མི་ཏི་ན་མི་སྭཱ་ཧཱ། གཟུངས་འདི་འཛིན་པས་ཕྱོགས་བཞི་ནས་རྒྱུན་ཆད་པའི་རིའི་རྩེ་མོར་དཀྱིལ་
འཁོར་བྱས་ནས་མཚམས་བཅད་ལུས་བསྲུངས་ནས་ཁར་བའི་ལྷུང་བཟེད་ཆུང་དུ་ཞིག་ཁྲོན་པའི་ཆུ་གཙང་མས་བཀང་སྟེ་མདུན་དུ་བཞག་ནས་གཟུངས་སྔགས་
བཟླས་ན། གདོན་མི་ཟ་བར་སྐར་མ་གསལ་བ་ཞིག་འོང་བར་འགྱུར་བས། འོངས་པའི་ཚེ་འཇིགས་པ་མི་བསྐྱེད་པར་སེམས་བདེ་བར་མཉམ་པར་བཞག་ནས་
སེམས་རྩེ་གཅིག་ཏུ་གཟུངས་སྔགས་འདོན་པར་བྱེད་ན། དབང་པོ་རྣོ་ཞིང་ཤེས་རབ་དང་ལྡན་ཕར་འགྱུར་བས་མི་ཤེས་པ་ཅི་ཡང་མེད་པར་འགྱུར། འཇིག་རྟེན་
པའི་ལམ་གྱི་ཆོས་ཀྱང་མི་རྟོགས་པ་ཅི་ཡང་མེད་པར་འགྱུར་རོ། །ཐོས་པ་རྒྱུད་པའི་ཚེ་སྐར་མ་མཆོག་ཏུ་གསལ་བ་ཞིག་ལྷུང་བཟེད་ཀྱི་ཆུའི་ནང་དུ་འོང་བར་འདུ་
ཤེས་བསྐྱེད་པར་བྱའོ།།    །།བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཐོགས་པ་མི་མངའ་བའི་ཐུགས་རྗེ་ཆེན་པོ་རྒྱ་ཆེར་ཡོངས་སུ་རྫོགས་པའི་གཟུངས།

91-1-421b


བམ་པོ་གཉིས་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གུས་པས་ཐལ་མོ་སྦྱར་ཏེ། བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས། བདག་ནི། སྔོན་བསམ་གྱིས་མི་ཁྱབ་པའི་བསོད་ནམས་བསགས་པའི་རྒྱུ་དང་རྐྱེན་གྱིས་དེང་བཅོམ་ལྡན་འདས་ཀྱིས་བདག་
ལ་ལུང་བསྟན་པར་མཛད་པ་དང༌། བདག་སྙིང་རྗེ་ཆེན་པོ་བསྐྱེད་ནས་སེམས་ཅན་ཐམས་ཅད་ལ་སྨན་པར་བགྱི་བ་དང༌། བཅིང་བ་མཐའ་དག་བཅད་པ་དང༌། འཇིགས་
པ་ཐམས་ཅད་ཞི་བར་འགྱུར་བར་བཞེད་པ་ལགས་པས། དེང་བདག་གིས་ཡུམ་ཞེས་བགྱི་བའི་གཟུངས་བཤད་པར་འཚལ་ཏེ། དུས་ཐ་མའི་སེམས་ཅན་རྣམས་
ཡུམ་ཞེས་བགྱི་བའི་གཟུངས་འདི་ཐོས་པའི་བྱིན་གྱི་རླབས་ཀྱི་མཐུས་དེ་དག་ཐམས་ཅད་སྡུག་བསྔལ་ཀྱི་རྒྱུ་དང་བྲལ་ནས་བདེ་བའི་འབྲས་བུ་ཐོབ་པར་འགྱུར་ལགས་
སོ། །བཅོམ་ལྡན་འདས། དུས་ལྔ་བརྒྱ་ཐ་མ་ལ་ཡུལ་ལམ། གྲོང་ངམ། གྲོང་ཁྱེར་རམ། གྲོང་རྡལ་གང་ཡང་རུང་བ་དག་ཏུ་དགེ་སློང་ངམ། དགེ་སློང་མའམ།
རིགས་ཀྱི་བུའམ། རིགས་ཀྱི་བུ་མོ་ལ་སོགས་པས་རྟག་པར་གདུགས་མཚན་ལན་དྲུག་ཏུ་ཆོས་བཞིན་དུ་ཡུམ་ཞེས་བགྱི་བའི་གཟུངས་སྔགས་ཀྱི་ཆོས་ཀྱི་རྣམ་

91-1-422a


གྲངས་འདི་ཀློག་ཅིང་འདོན་པ་དང༌། ཡོངས་སུ་འཛིན་པར་བགྱིད་ན། བདག་དེ་བཞིན་གཤེགས་པའི་བཀའ་དྲིན་རྗེས་སུ་དྲན་ཞིང་
གཟོ་བའི་སླད་དུ་རྟག་པར་རྗེས་སུ་འབྲངས་ནས་གང་ཟག་དེ་དག་ཡོངས་སུ་སྲུང་བར་བགྱིད་ཅིང་སྤོང་བར་མི་བགྱིད་པས་འདྲེ་སྲིན་ཐམས་ཅད་ཀྱིས་གནོད་པར་
བགྱིད་པར་མི་འགྱུར་ལགས་སོ། །གཞན་ཡང་ཚེ་རབས་ཀྱི་སྒྲིབ་པ་ལྕི་བ་ཐམས་ཅད་ཀྱང་དུས་གཅིག་ཏུ་ཡོངས་སུ་འབྱང་བར་འགྱུར། གཟུངས་སྔགས་ཀྱི་
དཀྱིལ་འཁོར་དང༌། ཕྱག་རྒྱའི་ཆོས་ཀྱི་སྒོ་ཐམས་ཅད་ཀྱང་མྱུར་དུ་ཡོངས་སུ་རྫོགས་པར་འགྱུར་ལགས་སོ། །བཅོམ་ལྡན་འདས་ལ་ཡང་འདི་སྐད་ཅེས་
གསོལ་ཏོ། །བཅོམ་ལྡན་འདས། སླད་མའི་དུས་ལྔ་བརྒྱ་ཐ་མའི་སེམས་ཅན་རྣམས་ནི། ཕལ་ཆེར་སྡིག་པའི་དྲི་མ་ལྷུན་སྟུག་ཅིང་བསོད་ནམས་ཆུང་བས་ཡོངས་
སུ་འཛིན་པར་བགྱིད་པ་ཞིག་མཆིས་ན་ཡང་འདྲེ་སྲིན་དག་གིས་གནོད་པ་བགྱིད་པས། དེང་བདག་བཅོམ་ལྡན་འདས་ཀྱི་བྱིན་གྱི་རླབས་ཀྱིས་སེམས་ཅན་
རྣམས་ལ་རྒྱ་ཆེར་སྨན་པར་བགྱི་བ་དང༌། སེམས་ཅན་རྣམས་ལ་བདེ་བར་བགྱི་བ་དང༌། ལྷ་དང་ལྷ་མ་ཡིན་ལ་སོགས་པའི་ཆེད་དུ་གཟུངས་ཀྱི་ཆོས་བཤད་

91-1-422b


པར་འཚལ་ཏེ། བདག་གིས་སྔོན་འདས་པའི་བསྐལ་པ་ཚད་མ་མཆིས་པ་སྙེད་ཀྱི་བར་དུ་གཟུངས་ཀྱི་ཆོས་འདི་ལ་བསྟེན་ཅིང་མཆོད་པ་བགྱིས་ལགས་སོ། །འདས་པ་
དང༌། མ་བྱོན་པ་དང༌། ད་ལྟར་བཞུགས་པའི་སངས་རྒྱས་རྣམས་ཀྱི་བར་དག་ཀྱང་ཡུམ་ཞེས་བགྱི་བའི་གཟུངས་ཀྱི་ཆོས་ཀྱི་རྣམ་གྲངས་འདིའི་རྒྱུས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་བརྙེས་པ་ལགས་པས། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་སེམས་རྩེ་གཅིག་ཏུ་ཡུམ་ཞེས་བགྱི་བའི་གཟུངས་
ཀྱི་ཆོས་ཀྱི་རྣམ་གྲངས་འདི་འདོན་ཅིང་ཀློག་པ་དང༌། ཡོངས་སུ་འཛིན་པར་བགྱིད་ན། དེ་དག་ཚེ་འདི་ཉིད་ལ་ཚིག་གི་སྤོབས་པ་མྱུར་ཞིང་ཐོགས་པ་མ་མཆིས་པ་དང༌།
ཤེས་རབ་དང་སྦོབས་པ་མངོན་པར་རྟོགས་པར་འགྱུར་བས། །ལྷ་དང་མིའི་འཁོར་མང་པོའི་ནང་ན་མཆོག་ཏུ་འགྱུར། གང་དག་ཐོས་པ་རྣམས་ཀྱང་རབ་ཏུ་དགའ་ཞིང་
ཐམས་ཅད་ཀྱི་སྤྱི་བོ་ལ་བཏུད་དེ་ཕྱག་བགྱིད་པར་འགྱུར། སྐྱེ་བ་ཐམས་ཅད་དུ་སངས་རྒྱས་དང༌། ཆོས་དང༌། དགེ་འདུན་མཐོང་བར་འགྱུར། གང་ཅི་སྨྲས་ཀྱང་རུང་སྟེ།
ཐམས་ཅད་ཀྱིས་ཡིད་ཆེས་པས་ཉན་པར་འགྱུར་ལགས་ཏེ། དེ་དག་ཐམས་ཅད་ཀྱང་སངས་རྒྱས་བཅོམ་ལྡན་འདས་རྣམས་ཀྱི་བྱིན་གྱི་རླབས་ཀྱི་མཐུ་ལགས་ཏེ། རང་


91-1-423a


ཉིད་ཀྱི་མཐུ་ནི། མ་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ཁྱོད་ཀྱིས་འདི་
ལྟར། ལྷ་དང༌། མི་དང༌། ལྷ་མ་ཡིན་ལ་སོགས་པ་དེ་དག་ཐམས་ཅད་ལ་ཕན་པ་དང༌། བདེ་བར་བྱ་བ་དང༌། ལས་ཀྱི་ལམ་ཡོངས་སུ་སྤྱང་བའི་ཆེད་དུ་སྨྲས་པ་
ལེགས་སོ་ལེགས་སོ་ཞེས་སྔགས་པ་བརྗོད་ནས་ངས་ཀྱང་དེང་ཡེ་ཤེས་ཀྱི་ཕྱག་རྒྱས་བཏབ་ནས་ཁྱོད་བྱམས་པ་ཆེན་པོ་དང༌། སྙིང་རྗེ་ཆེན་པོ་ལ་སོགས་པའི་
སེམས་རྣམ་པ་སྣ་ཚོགས་ལས་གཏན་དུ་ལྡོག་པར་མི་འགྱུར་བར་བྱའོ། །ཞེས་བཀའ་སྩལ་ཏོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་
གཟིགས་དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་མངོན་པར་དྲན་ལགས་ཏེ། འདས་པའི་བསྐལ་པ་ཚད་མ་མཆིས་
པ་ནས་ཡུམ་ཞེས་བགྱི་བའི་གཟུངས་ཀྱི་ཆོས་ཀྱི་རྣམ་གྲངས་འདི་ཡོངས་སུ་བཟུང་བས་རི་པོ་ཊ་ལ་ལ་མཆིས་པའི་ཚེ་བདུད་ཀྱི་རྒྱལ་པོས་བདུད་ཀྱི་འཁོར་མང་པོ་དང་
འགྲོགས་ནས་བདག་གི་ཆོས་དཀྲུག་ཅིང༌། སྔགས་ཀྱི་ཚིག་རྣམས་མངོན་པར་མི་འགྲུབ་པར་བགྱི་བར་བཤམས་པ་ལས། དེའི་ཚེ་བདག་གིས་ཡུམ་ཞེས་


91-1-423b


བགྱི་བའི་གཟུངས་འདིས་བདུད་མང་པོ་རྣམས་བཏུལ་ནས་ཐམས་ཅད་སོ་སོར་གྱེས་པར་གྱུར་པས་གཟུངས་འདིའི་མཐུ་བསམ་གྱིས་མི་ཁྱབ་པར་རིག་པར་བགྱི་ལགས་སོ། །
དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་བྱམས་པ་དང༌། སྙིང་རྗེ་ཆེན་པོས་སེམས་ཅན་ཐམས་ཅད་ལ་ཕན་གདགས་ཤིང༌། ལྷ་དང་མི་རྣམས་བདེ་བ་
ཐོབ་པར་བྱ་བའི་ཕྱིར་བཅོམ་ལྡན་འདས་དང༌། འཁོར་འདུས་པ་ཆེན་པོའི་མདུན་དུ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཕྱག་སྟོང་སྤྱན་སྟོང་དང་ལྡན་
པའི་ཡུམ་ཞེས་བྱ་བའི་གཟུངས་ལུས་པོ་ཆེའི་སྔགས་འདི་སྨྲས་སོ། །ན་མཿསརྦ་ཏ་ཐཱ་ག་ཏཱ་ཡ། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་
སམྱ་ཀྶཾ་བུངྡྷཱ་ཡ། ན་མོ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་མ་ཧཱ་སྠ་མཱ་ཡ། པྲཔྟཱ་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ། མ་ཧཱ་
ཀཱ་རུ་ཎི་ཀཱ་ཡ། ན་མོ་བི་པུ་ལ་བི་མ་ན་སུ་པྲ་ཏིཥྛི་ཏ་སཾ་གྷཱ་ཡ། སཱུཪྱ་ཤ་ཏ་ས་ཧ་སྲ་ཨ་ཏི་རེ་ཀ་པྲ་བྷ་ཨ་བ་བྷ་སི་ཏ་མཱུ་རྟ་ཡེ། མ་ཧཱ་མ་ཎི་མུ་ཀུ་ཊ་ཀུཎྚ་ལ་ཨ་ལཾ་ཀཱ་ར་དྷཱ་ར་
ཎི། བྷཱ་ག་ཝ་ཏེ་པདྨ་པཱ་ཎ་ཡེ། སརྦ་ལོ་ཀ་ཨུ་པཱ་ཤ་མ་ནཱ་ཡ། བི་བི་དྷ་མུ་ཁ་ས་མ་བེ་ཤ་བིཥྚ་སརྦ་སཏྭཱ་པ་རི་མོ་ཙ་ཀཱ་ཡ། ཏདྱ་ཐཱ། ཨོཾ་བྷུ་རྦྷུ་པ། མ་ཧཱ་ལོ་ཀ་ཀ་ར་ཎ་ནཱ་ཐ་མ་


91-1-424a


སིངྡྷ་མི་ར་བྷཱ་དྲ་བི་ནཱ་ཤ་ན་ཀ་རཱ་ཡ། རཱ་ཧཱ་དྭེ་ཥ་མོ་ཧ་ཛྭ་ལ་ཤ་མ་ཀ །ཤ་ས་ཀ་ས་མཱ་ཤཱ་ས་ནཱ་ཀ་ར་རཀྵ་སརྦ་པཱ་པ་དུརྒ་ཏེ་པྲ་ཤ་མ་ན་ཀ་རཱ་
ཡ། སརྦ་ཏ་ཐཱ་ག་ཏ་ས་མ་པ་ད་ན་ཀ་ར། ཧེ་ཧེ་མ་ཧཱ་བོ་དྷི་སཏྭ་བ་ར་ད་པདྨ་ལོ་ཀ་སཾ་བྷུ་ཏ། མ་ཧཱ་ཀ་རུ་ཎི་ཀ་ཛ་ཊཱ་མུ་ཀུ་ཊཱ་ལཾ་གྲྀ་ཏེ་ཤྭ་རཱི་རཾ། མ་ཎི་ཀ་ན་ཀ་ཤ་ཏ་བཛྲ་བཻ་
ཌཱུརྱཱ་ལཾ་ཀྲྀ་ཏ་ཤ་རཱི་རཾ། ཨ་མི་ཏཱ་བྷཱ་སི་ན་ཀ་མ་ལཱ་ལཾ་ཀྲྀ་ཏ་པྲ་བྷ་ར་ཎ། ལ་རི་ཙ་ན་མ་ཧཱ་དུ་ན། ན་ར་ནི་ར་ཤ་ཏ་ས་ཧ་སྲ། ཨ་བྷི་ལ་ཥཱི་ཏ་ཀྵ་ཡ། མ་ཧཱ་བོ་དྷི་སཏྭ་
ཡ། བི་བྷ་མ་བི་དྷ་མ། བི་ནཱ་ཤ་ཡ་བི་ནཱ་ཤ་ཡ། མ་ཧཱ་ཡ་ནྟཾ་ཀླེ་ཤ་ཀ་བ་དྷ། ཨ་བ་བ་དྷ་བི་བི་དྷ་ས་ཏྭཱ་སཾ་སཱ་ར་ཙཱ་ར་ཀ་པྲ་མ་ཐ་ན། པུ་རུ་ཥ་པདྨ། པུ་རུ་ཥ་ནཱ་ག །པུ་རུ་
ཥ་སཱ་ག་ར། པུ་རུ་ཥ་སིཾ་ཧ། བི་ར་བི་ར་ཤ་ཡ། སུ་ཏནྟ་སུ་ཡནྟ། བ་ར་བ་ར། དྷ་མ་དྷ་མ། ས་མ་ས་མ། དྷུ་རུ་དྷུ་རུ། པྲ་ཤཱ་ས་ཡ་པྲ་ཤཱ་ས་ཡི། གི་རི་གི་རི། བི་རི་
བི་རི། ཙི་རི་ཙི་རི། མུ་རུ་མུ་རུ། མུ་ཡུ་མུ་ཡུ། མུ་ཡ་མུ་ཡ། མུ་ཉྩ་མུ་ཉྩ། དྷུ་ན་དྷུ་ན། བི་དྷུ་ན་བི་དྷུ་ན། དྷུ་རུ་དྷུ་རུ། ཀཱ་ཡ་གཱ་ཡ། གཱ་དྷ་ཡ་གཱ་དྷ་ཡ། ཧ་ས་ཧ་སྭ། པྲ་ཧ་
ས་པྲ་ཧ་ས། བི་བི་དྷ་ཀླེ་ཤ་བཱ་ས་ན། བདག་མིང་འདི་ཞེས་བྱ་བའི་ཧ་ར་ཧ་ར། སམ་ཧ་ར་སཾ་ཧ་ར། དུ་རུ་ཏི་དུ་རུ་ཏི། མ་ཧཱ་མནྟྲ་དུ་རུ་ཏི། ཀ་ར་ཎི་ཤ་ཏ་པ་ར་སི་ཀ་བྷ་བ་


91-1-424b


བ་ས་ན། ཤ་མ་ཀ་མ་ཧཱ་བོ་དྷི་སཏྭ་བ་ར་ད་སྭཱ་ཧཱ། དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་པདྨ་
ཆེན་པཱི་ཕྱག་རིན་པོ་ཆེའི་བཀོད་པའི་ཁར་བའི་ཡུམ་ཞེས་བྱ་བའི་གཟུངས་འདི་སྨྲས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནས་འདུ་ཤེས་
མེད་འདུ་ཤེས་མེད་མིན་གྱི་ལྷའི་གནས་ཀྱི་བར་དག་རྣམ་པ་དྲུག་ཏུ་གཡོས་སོ། །རབ་ཏུ་གཡོས་པར་གྱུར་ཏོ། །ལྷ་རྣམས་ཀྱིས་ཀྱང་རིན་པོ་ཆེའི་མེ་ཏོག་གི་ཆར་མངོན་
པར་ཕབ་བོ། །འོག་མིན་གྱི་ལྷ་དང་དབང་ཕྱུག་ཆེན་པོ་རྣམས་ཀྱང་གཡོ་ཞིང་མི་བདེ་བས་ཤིན་ཏུ་འཇིགས་ཤིང་སྡངས་པར་གྱུར་ཏོ། །གནོད་སྦྱིན་དང༌། སྲིན་པོ་དང༌།
འདྲེ་གདོན་མ་རུངས་པ་ཐམས་ཅད་ཀྱང་སྡུག་བསྔལ་ཆེན་པོ་མྱོང་བའི་སྒྲ་སྐད་ཆེན་པོ་ཕྱུང་ནས་ཤར་ནུབ་ཏུ་འབྱེར་ཞིང་བྲོས་ཀྱང་གང་དུ་འགྲོ་བའི་གནས་ཀྱང་རིག་ཅིང་
རྙེད་པར་མ་གྱུར་ཏོ། །དེ་ནས་སྤྲུལ་པའི་བྱང་ཆུབ་སེམས་དཔས་འཁོར་མང་པོ་རྣམས་དང༌། འདྲེ་སྲིན་མ་རུངས་པ་ཐམས་ཅད་ལ་གང་གིས་བདག་གི་རིག་སྔགས་ལས་
འདའ་ཞིང་རྗེས་སུ་འབྲང་བར་བྱེད་ན། དེ་དག་གི་ལུས་ཀྱི་ཡན་ལག་དང༌། ཉིང་ལག་ཐམས་ཅད་རབ་ཏུ་བུ་འདི་འཇིག་པར་འགྱུར་རོ། །རིག་སྔགས་འདིས་ནི། རི་རྣམས་


91-1-425a


འཇོམས་ཤིང་རྒྱ་མཚོ་ཆེན་པོ་སྐེམ་པར་བྱེད་དོ། །ལྷ་མ་ཡིན་གྱི་དམག་རྣམས་རྣམ་པར་བཅོམ་ནས་ཕམ་པར་བྱེད་དོ། །ཡུལ་འཁོར་
རྣམས་དང༌། གྲོང་དང༌། གྲོང་ཁྱེར་དང༌། གྲོང་རྡལ་རྣམས་ཡོངས་སུ་སྲུང་བར་བྱེད་དོ། །འདྲེ་གདོན་དང༌། ནད་དང༌། སྨན་གྱི་དུག་དང༌། སྲིན་བུའི་དུག་དང༌།
ལོག་པ་དང༌། མ་རུངས་པའི་མི་རྣམས་ཕམ་ཞིང་རབ་ཏུ་ཞི་བར་བྱེད་དོ། །སུམ་ཅུ་རྩ་གསུམ་པའི་ལྷ་རྣམས་བཏུལ་ནས་རབ་ཏུ་དུལ་བར་བྱེད་དོ། །ཞེས་སྨྲས་པ་
དང༌། དེ་ནས་བཅོམ་ལྡན་འདས་རྡོ་རྗེ་ཆེན་པོའི་ཕོ་བྲང་རབ་ཏུ་དགའ་བ་ན་བཞུགས་པ་དང༌། བྱང་ཆུབ་སེམས་དཔའ་མཆོག་ཏུ་བཙུན་པ་དང༌། ལྷ་དང༌། ཀླུ་དང༌།
གནོད་སྦྱིན་དང༌། སྲིན་པོ་དང༌། མི་འམ་ཅི་ལ་སོགས་པའི་འཁོར་སངས་རྒྱས་ཀྱི་ཆོས་ལ་གནས་པ་ཚད་མེད་པ་ཐམས་ཅད་ཀྱིས་ཀྱང་དུས་གཅིག་ཏུ་བསྔགས་པ་
བརྗོད་པར་གྱུར་ཏོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས་
རིག་སྔགས་འདིས་ནི། སྒྲིབ་པའི་རི་བོ་ཤིན་ཏུ་རྒྱ་ཆེ་བ་དག་ཀྱང་རྣམ་པར་འཇོམས་པར་བགྱིད་པས་གང་ལ་ལ་ཞིག་ཉན་ཏམ། ཀློག་གམ། འདོན་ཏམ། ཡོངས་

91-1-425b


སུ་འཛིན་པར་བགྱིད་དམ། མཐོང་བར་གྱུར་ན། དེ་དག་ལ་ཉོན་མོངས་པའི་སྒྲིབ་པ་ནག་པོ་ཇི་སྙེད་ཅིག་མཆིས་པ་དེ་དག་ཐམས་ཅད་ཞུ་བྱང་བར་འགྱུར་ལགས་སོ། །
གཞན་ཡང་གང་ལ་ལ་ཞིག་རྟག་པར་ནང་པར་ལངས་ནས་གུས་པའི་སེམས་ལས་ཡུམ་གྱི་གཟུངས་འདི་ལན་ཉི་ཤུ་རྩ་གཅིག་ཀློག་གམ། འདོན་པར་བགྱིད་ན།
བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཉིད་རྟག་པར་དེའི་རྗེས་སུ་འབྲངས་ནས་ཡོངས་སུ་སྲུང་བར་བགྱིད་ཅིང༌། ཡོངས་སུ་སྐྱོབ་པར་བགྱིད་དོ། །
གང་ལ་ལ་ཞིག་སྨོན་ལམ་རྒྱ་ཆེན་པོ་དང༌། ཏིང་ངེ་འཛིན་གྱི་སྒོ་ཆེན་པོ་ཐམས་ཅད་མྱུར་དུ་འགྲུབ་པར་འཚལ་ན། གཅིག་པུ་གནས་དབེན་པར་མཆིས་ནས་བྱང་
ཆུབ་སེམས་དཔའ་སྤྱན་རས་གཟིགས་དབང་ཕྱུག་ཡིད་ལ་དྲན་པར་བགྱི་ཞིང༌། གཞན་ཡིད་ལ་མི་བགྱི་བར་རྟག་པར་གཟུངས་འདི་ལན་བརྒྱ་རྩ་བརྒྱད་བཟླས་
བརྗོད་བགྱིས་ན། སྨོན་ལམ་རྣམས་མི་འགྲུབ་པ་གང་ཡང་མ་མཆིས་ལགས་སོ། །གཞན་ཡང་སེམས་ཅན་གྱི་སྙིང་དྲུང་དུ་སྡུག་པར་འགྱུར། ངན་འགྲོའི་སྒོ་ཐམས་
ཅད་དུ་ལྟུང་བར་མི་འགྱུར་ལགས་སོ། །མཆིས་ཀྱང་རུང་མ་མཆིས་ཀྱང་རུང་སྟེ་རྟག་པར་སངས་རྒྱས་མདུན་ན་བཞུགས་པར་འདུ་ཤེས་ཉེ་བར་བཞག་པར་གྱུར་ན། གང་

91-1-426a


ཟག་དེ་སྐྱེ་བའི་གནས་བྱེ་བ་བརྒྱ་སྟོང་ཚང་མ་མཆིས་པ་ཀུན་ཏུ་བསགས་པའི་སྡིག་པའི་ལས་ཅི་མཆིས་པ་དེ་དག་ཐམས་ཅད་ཞུ་
བྱང་བར་འགྱུར། གང་ཟག་དེ་འཁོར་ལོས་བསྒྱུར་བའི་རྒྱལ་པོ་སྟོང་གི་བསོད་ནམས་ཕུན་སུམ་ཚོགས་པ་དག་ལ་ལོངས་སྤྱོད་པར་འགྱུར། སྐྱེ་བ་ཐམས་ཅད་
དུ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང་དུས་གཅིག་ཏུ་སྐྱེ་བར་འགྱུར། བཙུན་པའི་ཁྱིམ་དག་ཏུ་སྐྱེ་བར་འགྱུར་ལགས་སོ། །གང་ལ་ལ་
ཞིག་རྟག་པར་སྤོས་སམ། མེ་ཏོག་སྙིམ་པ་གང་ཙམ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་གཟུགས་ཀྱི་མདུན་དུ་མངོན་པར་གཏོར་ནས་
གཟུངས་འདི་ལན་ཉི་ཤུ་རྩ་གཅིག་འདོན་པར་བགྱིད་ན། སྟོང་ཆེན་པོའི་འཇིག་རྟེན་གྱི་ཁམས་ཀྱི་ཡོན་ཏན་དང་སྙིང་རྗེ་ཆེན་པོའི་ཆོས་ཉིད་འཐོབ་པར་འགྱུར།
གང་ཟག་དེ་འཇིག་རྟེན་ན་མཐར་གྱིས་མཐུ་ཆེན་པོ་མྱུར་དུ་མངོན་པར་འགྲུབ་པར་འགྱུར་ལགས་སོ། །གང་ལ་ལ་ཞིག་རྟག་པར་བྱང་ཆུབ་སེམས་དཔའ་གདོང་དང༌།
མིག་དང༌། མཚན་དང༌། དཔེ་བྱད་ལ་རྣམ་པར་བལྟས་ཏེ་གཟུངས་འདི་ལན་སྟོང་རྩ་བརྒྱད་འདོན་པར་བགྱིད་ན། བྱང་ཆུབ་སེམས་དཔའ་སྤྱན་རས་གཟིགས་

91-1-426b


དབང་ཕྱུག་མྱུར་དུ་ལུས་མངོན་སུམ་དུ་བསྟན་ནས་རྣལ་འབྱོར་པས་མཐོང་བར་འགྱུར་བས། དྲི་མ་དང་བྲལ་ནས་ས་དང་པོ་དང༌། སངས་རྒྱས་རྗེས་སུ་དྲན་པའི་ཏིང་
ངེ་འཛིན་འཐོབ་པར་འགྱུར་བས་འོད་ཀྱིས་འཇིག་རྟེན་གྱི་ཁམས་གསལ་བར་བགྱིད་པར་འགྱུར། འཆི་བའི་དུས་ཀྱི་ཚེ་བསམ་གཏན་དང་ཏིང་ངེ་འཛིན་ལ་སོགས་
པར་འཇུག་པ་བཞིན་དུ་འཆི་བར་འགྱུར་བས་ཚེ་རབས་ཐམས་ཅད་དུ་སྔོན་གྱི་གནས་རྗེས་སུ་དྲན་པའི་ཤེས་རབ་ཐོབ་པར་འགྱུར། ཁ་ན་མ་ཐོ་བའི་སྡིག་པ་ཅི་མཆིས་
པ་ཐམས་ཅད་ཀྱང་ཞུ་ཞིང་བྱང་བར་འགྱུར་ལགས་སོ། །གཟུངས་འདི་ཡོངས་སུ་འཛིན་པར་འཚལ་བ་དེས་རྟག་པར་དཔྱིད་ཟླ་ར་བ་དང༌། དབྱར་ཟླ་འབྲིང་པོ་དང༌།
སྟོན་ཟླ་ཐ་ཆུང་ཚེས་གཅིག་ནས་ཚེས་བཅུའི་བར་དུ་གསོ་སྦྱོང་དང་ཚུལ་ཁྲིམས་ལ་གནས་ནས་གོས་དཀར་པོ་གཙང་མ་བགོས་ཏེ། ཟས་དཀར་གསུམ་འཚལ་
ནས་རིང་བསྲེལ་དང་བཅས་པའི་མཆོད་རྟེན་ནམ་རིང་བསྲེལ་གྱི་མདུན་དུ་ཙནྡན་དཀར་པོའི་འཇིམ་པ་ལས་དཀྱིལ་འཁོར་ཁྲུ་གང་གྲུ་བཞི་པ་བགྱིས་ནས་མེ་ཏོག་དང་སྤོས་
རྣམ་པ་སྣ་ཚོགས་དཀྱིལ་འཁོར་གྱི་ནང་དུ་གཏོར་ནས་དེ་བཞིན་གཤེགས་པའི་སྐུ་གཟུགས་ཀྱི་སྤྱན་སྔར་སྤོས་ཀྱིས་བདུགས་ཏེ་ཞུགས་མར་བལྟམས་ནས་སངས་

91-1-427a


རྒྱས་དང༌། བྱང་ཆུབ་སེམས་དཔའ་རྣམས་ལ་གུས་པའི་སེམས་བསྐྱེད་དེ་རྟག་པར་གཟུངས་འདི་ལན་སྟོང་རྩ་བརྒྱད་འདོན་པར་བགྱིད་
ན། ཚེས་བཅོ་ལྔའི་ནུབ་མོ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཉིད་དཀྱིལ་འཁོར་གྱི་ནང་དུ་མཆི་བར་འགྱུར་བས། རྣལ་འབྱོར་པས་མཐོང་
མ་ཐག་ཏུ་མཚམས་མ་མཆིས་པ་ལྔའི་ཁ་ན་མ་ཐོ་བ་ཤིན་ཏུ་ལྕི་བའི་སྒྲིབ་པ་ཅི་མཆིས་པ་ཐམས་ཅད་ཞུ་བྱང་ནས་ལུས་དང༌། ངག་དང༌། ཡིད་ཀྱི་ལས་
ཐམས་ཅད་ཡོངས་སུ་དག་པར་འགྱུར་བས། སངས་རྒྱས་ཀྱི་ཏིང་ངེ་འཛིན་གྱི་མཐུ་དང༌། དབང་བསྐུར་བའི་སའི་མཐུ་དང༌། ཕ་རོལ་ཏུ་ཕྱིན་པའི་སའི་མཐུ་
དང༌། ཁྱད་པར་དུ་འཕགས་པའི་ཡེ་ཤེས་ཀྱི་ས་ཡང་འཐོབ་པར་འགྱུར་ལགས་སོ། །བཅོམ་ལྡན་འདས། གལ་ཏེ་དགུང་ཆར་དབབ་པར་འཚལ་བར་གྱུར་
ན། གནམ་དུ་བལྟས་ནས་གཟུངས་འདི་སྟོང་རྩ་བརྒྱད་འདོན་པར་བགྱིད་ན་ཟིལ་དངར་གྱི་ཆར་དུས་བཞིན་དུ་འབབ་པར་འགྱུར་ལགས་སོ། །དོག་ས་ལ་བལྟས་
ནས་གཟུངས་འདི་ལན་སྟོང་རྩ་བརྒྱད་ཚང་བར་འདོན་པར་བགྱིད་ན། འབྲུ་རྣམ་པ་སྣ་ཚོགས་ལེགས་པར་འགྱུར་ལགས་སོ། །གཙང་པོ་དང༌། ཆབ་མིག་བསྐམས་

91-1-427b


པའི་དྲུང་དུ་གཟུངས་འདི་ལན་སྟོང་རྩ་བརྒྱད་འདོན་པར་བགྱིད་ན། ཆབ་འཕེལ་ཞིང་རྒྱས་པར་འགྱུར་ལགས་སོ། །བྲོ་ནད་ཀྱིས་ཐེབས་པ་ཐམས་ཅད་ཀྱི་མདུན་དུ་
རང་གི་སུག་པ་ལག་པ་ལ་སྔགས་འདིས་ལན་བདུན་བསྔགས་ཏེ་སུག་པས་བྱ་བས་ན། འཚོ་བར་འགྱུར་ལགས་སོ། །གང་དྲན་པ་ཉམས་པའི་མདུན་དུ་གཟུངས་
འདི་ལན་སྟོང་རྩ་བརྒྱད་བཟླས་བརྗོད་བགྱིས་ན། ཡང་དག་པའི་དྲན་པ་འཐོབ་པར་འགྱུར་ལགས་སོ། །གང་དག་བཀྲེས་སྐོམ་གྱིས་ཉེན་པའི་མདུན་དུ་དེའི་གདོང་ལ་
བལྟས་ནས་གཟུངས་འདི་ལན་སྟོང་རྩ་བརྒྱད་བཟླས་བརྗོད་བགྱིས་ན། བཀྲེས་སྐོམ་གྱིས་ཉེན་པའི་འདུ་ཤེས་ངན་པ་ཐམས་ཅད་རབ་ཏུ་གསལ་བར་འགྱུར་ལགས་
སོ། །གང་དག་མཚམས་དགུམ་པར་འཚལ་ན། རྫིང་ཆབ་ཀྱི་ནང་དུ་ཞུགས་ཏེ་ཆོས་བཞིན་དུ་གཟུངས་འདི་ཡོངས་སུ་རྫོགས་པར་བྲིས་ནས་རྒྱལ་མཚན་གྱི་ཁར་
བཏགས་ན། དཔག་ཚད་བརྒྱ་ཚུན་ཆང་དུ་གདོན་བགེགས་ཅི་ཡང་མ་མཆིས་ཏེ་མཚམས་བཀུམ་པ་ཉིད་དུ་གྱུར་ནས་ཡོངས་སུ་སྲུང་བར་འགྱུར་ལགས་སོ། །རིགས་
ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་རྟག་པར་གདུགས་གཅིག་བཞིན་དུ་གཟུངས་འདི་ལན་སྟོང་རྩ་བརྒྱད་འདོན་པར་བགྱིད་ན། གང་ཟག་དེའི་བསོད་ནམས་

91-1-428a


བརྗོད་ཀྱིས་མི་ལང་བས་རིག་སྔགས་འཛིན་པ་དེ་དག་བཙུན་ཞིང་དབང་ཕྱུག་དང་ལྡན་པར་འགྱུར། གཞན་ཡང་སྐྱེ་བོ་མང་པོ་ཀུན་
གྱིས་བྱམས་ཤིང་བསྙེན་བཀུར་བགྱིད་པར་འགྱུར། སྨོན་ལམ་རྣམས་ཡིད་བཞིན་དུ་ཡོངས་སུ་རྫོགས་པར་འགྱུར་ལགས་སོ། །གང་དག་བདུད་འདུལ་བར་
འཚལ་ན། ཡུམ་གྱི་གཟུངས་འདི་བཟླས་ཏེ་གུ་གུལ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་སྔགས་འདི་ལན་རེ་བཟླས་ཤིང་ལན་གཅིག་བསྲེག་པ་
ལན་བརྒྱ་རྩ་བརྒྱད་ཚང་བར་བགྱིས་ན། ཡོངས་སུ་བསལ་བར་འགྱུར་ལགས་སོ། །གལ་ཏེ་སྐྱེ་བོ་མང་པོ་ཐམས་ཅད་དགའ་བར་འཚལ་ན། རྟག་པར་ལྕང་
མའི་ལྕུག་མ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་གཡར་ཁར་བཅས་ན། ཐམས་ཅད་ཀྱིས་བྱམས་ཤིང་བཀུར་བར་འགྱུར་ལགས་སོ། །གང་
དག་བདག་ཉིད་སྤོབས་པ་དང༌། ཤེས་རབ་དང་ལྡན་པར་འཚལ་ན། ཤུ་དག་སྲང་གཅིག་ཕྱེ་མར་བཏགས་ཏེ་ཆབ་མར་དང༌། སྦྲང་རྩི་དང་སྦྱར་ནས་རིལ་བུ་
བགྱིས་ཏེ་ཡུམ་གྱི་གཟུངས་འདིས་མཚན་མ་གསུམ་པོ་འདི་ལྟ་སྟེ། དྲོད་དང༌། དུད་པ་དང༌། འོད་བྱུང་གི་བར་དུ་སྔགས་ཀྱིས་གདབ་པར་བགྱིའོ། །མཚན་

91-1-428b


མ་དེ་དག་ཐོབ་ནས་གདུགས་རེ་བཞིན་སྨན་གྱི་རིལ་བུ་ཙམ་བདུན་བདུན་འཚལ་ནས་སྙིང་གར་ཡང་ཡང་བྱུག་པར་བགྱི་སྟེ། དེ་ལྟར་ཞག་བརྒྱའི་བར་དུ་འཚལ་ན།
ཐོགས་པ་མ་མཆིས་པའི་སྤོབས་པ་འཐོབ་པར་འགྱུར་པས། བདག་ཉིད་ཀྱི་ལུས་བསྲུང་བའི་སླད་དུ་གདུགས་རེ་ཞིང་ཡུམ་གྱི་གཟུངས་འདི་ལན་བརྒྱ་རྩ་བརྒྱད་
བཟླས་ནས་ཕྱག་རྒྱ་རྣམ་པ་བཅུ་གཉིས་ཀྱང་བགྱིའོ། །དེ་ལ་དང་པོ་བྱང་ཆུབ་སེམས་དཔའ་མིག་སྟོང་དང་ལྡན་པའི་ལུས་ཀུན་ཏུ་སྲུང་བའི་ཕྱག་རྒྱ་ནི། འདི་ལགས་
ཏེ། སྔར་ལངས་ནས་འགྲེང་སྟེ་ལུས་དྲང་པོར་བསྲང་ནས་རྐང་པ་གཉིས་གཤིབས་ཏེ་རྐང་པ་གཡས་པ་ཆུང་ཟད་ཅིག་དགུག་པར་བགྱིའོ། །སྔར་སུག་པ་ལག་
པ་གཡོན་པ་ཐུར་དུ་བརྐྱང་ནས་གུང་མོ་དང་སྲིན་ལག་གཉིས་བཀུག་སྟེ་ལག་མཐིལ་དུ་བཞག་ལ་མཐེའུ་ཆུང་དང༌། མཛུབ་མོ་དང༌། མཐེ་བོང་ནི། ཡན་པར་
བརྐྱང་སྟེ་ལག་མཐིལ་བཀན་ནས་གྱེན་དུ་ཕྱོགས་པར་བགྱིའོ། །དེའི་རྗེས་ལ་སུག་པ་གཡས་པ་ཡང་དེ་བཞིན་དུ་བགྱིས་ནས་གུང་མོ་བཀུག་སྟེ་ཕྲག་པ་དང་མཉམ་
པར་བགྱིས་ནས་ལག་མཐིལ་མདུན་དུ་བལྟ་བར་བགྱི་སྟེ། འདི་ནི། ལུས་ཀུན་སྡུད་པའི་ཕྱག་རྒྱ་ཞེས་བགྱིའོ། །གལ་ཏེ་བདུད་དང་མུ་སྟེགས་ཅན་ལོག་པར་ལྟ་བའི་

91-1-429a


ཐིབས་པོ་བཅོམ་ནས་ཡང་དག་པའི་ལམ་དུ་གཟུང་བར་འཚལ་ན། ཕྱག་རྒྱ་འདི་བགྱིས་ནས་སྔགས་ལན་ཉི་ཤུ་རྩ་གཅིག་བཟླས་
ནས་གདོན་མི་འཚལ་བར་སྨོན་པ་བཞིན་འགྲུབ་པར་འགྱུར་ལགས་སོ། །གཟུངས་ནི། འདི་ལྟ་སྟེ། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨ་བཏྟ། ཨ་བཏྟ། པ་རི་བཏྟེ། ཨེ་ཧི་ཧེ་ཧི་སྭཱ་ཧཱ། དེ་ལ་གཉིས་པ་བྱང་ཆུབ་སེམས་
དཔའ་མིག་སྟོང་དང་ལྡན་པའི་ཀུན་འཛིན་གྱི་གཟུངས་ཕྱག་རྒྱ་ནི། འདི་ལགས་ཏེ། སྔ་མའི་ལུས་ཀུན་སྡུད་པའི་ཕྱག་རྒྱ་བཞིན་དུ་ཐལ་མོ་སྦྱར་ཏེ་སྙིང་གར་
བཞག་ནས་སོར་མོ་ལྔ་སྣོལ་མར་བཏང་སྟེ་གཡོན་པས་གཡས་པ་མནན་ནས་མཛུབ་མོ་གཉིས་དྲང་པོར་བསྒྲེང་སྟེ་རྩེ་མོ་ཕྲད་པར་བགྱིས་ལ། མཐེ་བོ་
གཉིས་མཛུབ་མོ་གཉིས་ཀྱི་ཚིགས་པ་དང་པོ་ལ་མནན་ནས་ཅུང་ཟད་ཅིག་དབྱེ་བར་བགྱི་སྟེ། འདི་ནི། ཀུན་འཛིན་གྱི་ཕྱག་རྒྱ་ཞེས་བགྱིའོ། །ཕྱག་རྒྱ་
འདི་བགྱིས་པར་གྱུར་ན། བསྐལ་པ་ཚད་མ་མཆིས་པ་ཚུན་ཆད་ཀྱི་འཁོར་བའི་སྡིག་པའི་ལས་ཅི་མཆིས་པ་ཐམས་ཅད་དུས་གཅིག་ཏུ་ཡོངས་

91-1-429b


སུ་བྱང་བར་འགྱུར་རོ། །སླད་མའི་དུས་ཀྱི་ཚེ་ཕྱོགས་བཅུའི་སངས་རྒྱས་ཀྱི་ཞིང་ཡོངས་སུ་དག་པ་དག་ཏུ་སྐྱེ་བར་འགྱུར་ལགས་སོ། །བཅོམ་ལྡན་འདས་ཤཱཀྱ་ཐུབ་
པ་མངོན་པར་རྫོགས་པར་བྱང་ཆུབ་ཏུ་ཉེ་བའི་ཚེ་བདུད་ཀྱི་རྒྱལ་པོས་གླགས་བཙལ་བ་དང༌། ཀུན་འཛིན་གྱི་གཟུངས་ཀྱི་ཕྱག་རྒྱ་འདི་མཛད་པས་ཤིན་ཏུ་བདེ་བའི་
བསམ་གཏན་དང༌། ཏིང་ངེ་འཛིན་བརྙེས་པར་གྱུར་ཏོ། །གཟུངས་ནི། འདི་ལྟ་སྟེ། ཏདྱ་ཐཱ། སརྦ་དྷཱ་ར་ཎི། མཎྜ་ལ། ཨེ་ཧི་ཨེ་ཧི། པྲ་བྷཱ་ཤུདྡྷ། སཏྭཱ་ཡ་སྭཱ་ཧཱ། དེ་
ལ་གསུམ་པ་བྱང་ཆུབ་སེམས་དཔའ་མིག་སྟོང་དང་ལྡན་པའི་རྣམ་པར་ཐར་པ་དང༌། བསམ་གཏན་དང༌། ཏིང་ངེ་འཛིན་གྱི་ཕྱག་རྒྱ་ནི། འདི་ལགས། སླར་བླ་གོས་
ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་སྤྱི་བོར་ཐལ་མོ་སྦྱར་ནས་མཛུབ་མོ་གཉིས་བཀུག་སྟེ་རྩེ་མོ་སྤྲད་ལ་མཐེ་བོང་གཉིས་མཛུབ་
མོའི་ཚིགས་གཉིས་པའི་སྟེང་དུ་བཀན་པར་བགྱི་སྟེ། ཆོས་ཀྱི་ཕྱག་རྒྱ་འདི་ནི། རྣམ་པར་ཐར་པ་དང༌། བསམ་གཏན་དང༌། ཏིང་ངེ་འཛིན་གྱི་ཕྱག་རྒྱ་ཞེས་བགྱིའོ།།
འདས་པའི་དེ་བཞིན་གཤེགས་པ་ཐམས་ཅད་ཀྱིས་ཀྱང་ཆོས་འདི་མངོན་པར་བསྒྲུབས་པས་བསམ་གཏན་དང༌། ཏིང་ངེ་འཛིན་དང༌། རྣམ་པར་གྲོལ་བ་བརྙེས་

91-1-430a


པ་ལགས་ཏེ། རིག་སྔགས་ནི། སྔ་མ་དང་མཐུན་ལགས་སོ། །གང་ལ་ལ་ཞིག་གདུགས་རེ་བཞིན་དུ་ཕྱག་རྒྱ་འདི་བགྱིས་ཏེ་མཆོད་པ་
བགྱིས་ན། ཕྱོགས་བཅུའི་སངས་རྒྱས་རྣམས་མྱུར་དུ་མཐོང་བར་འགྱུར་རོ། །དེ་ལ་བཞི་པ་བྱང་ཆུབ་སེམས་དཔའ་མིག་སྟོང་དང་ལྡན་པའི་ཕྱག་རྒྱ་ནི། འདི་ལགས་
ཏེ། ལངས་ནས་འགྲེང་སྟེ་རྐང་པ་གཉིས་གཤིབས་ནས་སྔར་གུང་མོ་དང༌། སྲིན་ལག་དང༌། མཐེའུ་ཆུང་རྣམས་རྒྱབ་སྤྲད་ལ་མཛུབ་མོ་གཉིས་འགྲེང་སྟེ་རྩེ་
མོ་སྤྲད་ནས་མཐེ་བོང་གཉིས་མཛུབ་མོའི་ཚིགས་ཀྱིས་གཉིས་པའི་སྟེང་མནན་ཏེ་ལག་པ་གཉིས་ཀྱི་བར་དུ་ཚོན་སྣ་ལྔ་ཙམ་ཕྱེ་ནས་སྨིན་མཚམས་སུ་གཞག་
པར་བགྱི་སྟེ། འདི་ནི། མིག་སྟོང་དང་ལྡན་པའི་ཕྱག་རྒྱ་ཞེས་བགྱིའོ། །ཕྱག་རྒྱའི་ཆོས་ཀྱི་སྒོ་འདི་བགྱིས་པར་གྱུར་ན། སངས་རྒྱས་ཀྱི་ཞིང་ཡོངས་སུ་དག་
བའི་འཇིག་རྟེན་གྱི་ཁམས་གྱ་ནོམ་པ་བྱེ་བ་ཕྲག་བརྒྱ་སྟོང་སྙེད་མཐོང་བར་འགྱུར་ཏེ། སངས་རྒྱས་ཀྱི་ཞིང་ཁམས་རེ་རེ་ནས་ཀྱང་བྱང་ཆུབ་སེམས་དཔའ་འབུམ་
ཕྲག་བཅུ་དང་བཞི་སྟོང་རྣལ་འབྱོར་པ་དེའི་གྲོགས་བགྱིད་པར་འགྱུར་ལགས་སོ། །གང་དག་དཀྱིལ་འཁོར་གྱི་ཆོས་ཀྱི་སྒོར་ལན་གསུམ་མ་ཞུགས་པ་དེ་དག་

91-1-430b


གི་ཕྱག་རྒྱའི་ཆོས་ཀྱི་སྒོ་འདི་མཐོང་དུ་ཡང་མི་རུང་ལ་ཆོ་ག་འདི་ཡང་བགྱིར་མི་རུང་ལགས་སོ། །རྟགས་མཐོང་བའི་བྱང་ཆུབ་སེམས་དཔའ་ཆོས་དང༌། ཡེ་ཤེས་ཀྱི་
མངོན་པར་ཤེས་པ་གསལ་བ་ཞིག་ལགས་ན་ནི། ཅི་དང་ཅི་སྨོན་པ་དེ་དག་ཐམས་ཅད་ཡོངས་སུ་རྫོགས་པར་འགྱུར་ལགས་སོ། །གཟུངས་ནི། འདི་ལྟ་སྟེ། ཨོཾ་སརྦ་
ཙཀྵུཿཀ་རཱ་ཡ། དྷཱ་ར་ཎི། ཨིནྡྲ་ཡ་སྭཱཧཱ། དེ་ལ་ལྔ་པ་བྱང་ཆུབ་སེམས་དཔའ་མིག་སྟོང་དང་ལྡན་པའི་ལག་སྟོང་ཀུན་སྡུད་པའི་ཕྱག་རྒྱ་ནི། འདི་ལགས་ཏེ། ལངས་
ནས་སུག་པ་རྐང་པ་གཤིབས་ཏེ། སྔར་སུག་པ་ལག་པ་གཡས་པའི་ལག་མཐིལ་བཀང་ནས་སོར་མོ་ལྔ་སོ་སོར་ཕན་ཚུན་དུ་བསྙེན་ཏེ། དེའི་རྗེས་ལ་སུག་པ་ལག་
པ་གཡོན་པའི་ལག་མཐིལ་གཡས་པའི་སྟེང་དུ་མནན་ནས་སྙིང་གར་འཇོག་པ་གང་ལགས་པ་འདི་ནི། ལག་སྟོང་ཀུན་སྡུད་པའི་ཕྱག་རྒྱ་ཞེས་བགྱི་སྟེ། འདིས་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་བདུད་ཇི་སྙེད་མཆིས་པ་ཐམས་ཅད་སྡུད་ཅིང་འདུལ་བར་བགྱི་ལགས་སོ། །གཟུངས་སྔགས་ནི། འདི་ལྟ་
སྟེ། ཏདྱ་ཐཱ། ཨ་བ་ལོ་ཀི་ཏེ་ཤྭ་རཱ་ཡ། སརྦ་དུཥྚ་ཨོ་ཧཱ་ཡ་ནི་སྭཱཧཱ། དེ་ལ་དྲུག་པ་བྱང་ཆུབ་སེམས་དཔའ་མིག་སྟོང་པའི་ཏིང་ངེ་འཛིན་རྟོགས་པར་འགྱུར་པའི་

91-1-431a


ཕྱག་རྒྱ་ནི། འདི་ལགས་ཏེ། འགྲེང་སྟེ་རྟིང་པ་གཉིས་སྤྲད་ནས་སྔར་སུག་པ་ལག་པ་གཡོན་པའི་སོར་མོ་འགྲེང་སྟེ། གུང་མོ་བཀུག་ནས་མདུན་དུ་ཕུལ་
ལ། དེའི་རྗེས་ལ་སུག་པ་ལག་པ་གཡས་པ་ཡང་དེ་བཞིན་དུ་བགྱིས་ནས་གུང་མོ་བཀུག་སྟེ། ནང་ལོགས་སུ་ཕུལ་བ་འདི་ནི། ཏིང་ངེ་འཛིན་རྟོགས་པར་འགྱུར་བའི་ཕྱག་རྒྱ་
ཞེས་བགྱི་བ་ལགས་ན། འདིས་ཏིང་ངེ་འཛིན་དང༌། ཡེ་ཤེས་ཀྱི་ཕྱག་རྒྱའི་བཀོད་པ་དང༌། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ཡང་རྟོགས་པར་འགྱུར། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཀྱང་མངོན་དུ་བགྱིད་པར་འགྱུར་ལགས་སོ། །རིག་སྔགས་ནི། སྔ་མ་ཉིད་བཟླ་བར་བགྱིའོ། །དེ་ལ་བདུན་པ་བྱང་ཆུབ་སེམས་དཔའ་མིག་སྟོང་
པའི་ལྷ་ཀླུ་སྡེ་བརྒྱད་དང༌། འདྲེ་སྲིན་རྣམས་དགུག་ཅིང་སྡུད་པའི་ཕྱག་རྒྱ་ནི། འདི་ལགས་ཏེ། འགྲེང་ནས་རྐང་པ་གཉིས་གཤིབས་ཏེ། སྔར་སུག་པ་ལག་པ་གཡོན་པའི་
སྲིན་ལག་གིས་མཐེ་བོང་སེན་མོ་ལ་རེག་པར་བགྱིས་ནས་དེའི་རྗེས་ལ་སུག་པ་ལག་པ་གཡས་པ་ཡང་དེ་བཞིན་དུ་བགྱིས་ཏེ། མཐེའུ་ཆུང་དང་གུང་མོ་གཉིས་དང་པོར་བསྒྲེང་
ནས་རྩེ་མོ་ཕན་ཚུན་ཕྲད་པར་བགྱིས་ལ། ལག་ངར་གྱི་ཚིགས་གཉིས་སྦྱར་ནས་མཛུབ་མོ་ནི། ཕན་ཚུན་རྒྱུ་བར་བགྱིའོ། །རིག་སྔགས་ནི། འདི་ལྟ་སྟེ། ཨོཾ་སརྦ་དེ་བ་ནཱ་ག་ཨ་

91-1-431b


ན་རི་སྭཱཧཱ། དེ་ལ་བརྒྱད་པ་བྱང་ཆུབ་སེམས་དཔའ་མིག་སྟོང་པས་ཚངས་པ་ཆེན་པོ་དང༌། བརྒྱ་བྱིན་ལྷའི་དབང་པོ་གཡར་དྲང་ནས་ཆོས་འདྲི་བའི་ཕྱག་རྒྱ་ནི། འདི་ལགས་ཏེ། ཕྱག་
རྒྱ་སྔ་མའི་སྟེང་དུ་ལག་ངར་གྱི་ཚིགས་གཉིས་ཕྱེ་ནས་སུག་པ་ལག་པའི་ཟུར་སྤྲད་དེ། ལག་མཐིལ་བཀན་ལ། མཛུབ་མོ་ནི། ཕན་ཚུན་རྒྱུ་བར་བགྱིའོ། །རིག་སྔགས་ནི། འདི་ལྟ་སྟེ། ཨོཾ་
མཧཱ་བྲཧྨ་ཡ་ཨེ་ཧི་ཨེ་ཧི་སྭཱཧཱ། ཕྱག་རྒྱ་དང་རིག་སྔགས་འདིས་ནི། གཟུངས་ཀྱི་ཕྱག་རྒྱའི་སྒོ་མོ་ཚད་མ་མཆིས་ཤིང་གྲངས་མ་མཆིས་པ་ཐམས་ཅད་ཡང་དག་པར་སྡུད་ཅིང་འདུ་བར་
བགྱིའོ། །གལ་ཏེ་ཉི་ཟླ་ལ་གཟའ་ཞུགས་པར་གྱུར་ན། ཆབ་མར་ལ་ལན་བརྒྱ་རྩ་བརྒྱད་སྔགས་ཀྱིས་གདབ་པར་བགྱིའོ། །ཡང་ན་ལན་ཉི་ཤུ་རྩ་གཅིག་སྔགས་བཟླ་བར་བགྱིའོ། །ཆབ་
མར་ཕྱག་རྒྱས་བཏབ་སྟེ་འཚལ་ན། དབང་པོ་རྣོ་བར་འགྱུར་བས་གདུགས་གཅིག་ལ་ཤོ་ལོ་ཀ་ཁྲི་ལོབས་པར་འགྱུར་ལགས་སོ། །ཕྱག་རྒྱའི་ཆོས་ཀྱི་སྒོ་མོ་འདི་ནི། དེ་བཞིན་གཤེགས་
པ་ཉི་མའི་སྙིང་པོས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་བཀའ་སྩལ་པ་ལགས་སོ། །དེ་ལ་དགུ་པ་བྱང་ཆུབ་སེམས་དཔའ་མིག་སྟོང་པའི་བར་དུ་དགའ་
བའི་ཡིད་བཞིན་གྱི་ནོར་བུའི་ཕྱག་རྒྱ་ནི། འདི་ལགས་ཏེ། འགྲེང་ནས་སྙིང་གར་ཐལ་མོ་སྦྱར་ཏེ་མཐེ་བོང་གཉིས་ཀ་ལག་མཐིལ་དུ་བཀུག་ནས་སོར་མོ་གཞན་བཞི་ནི། དྲང་པོར་


91-1-432a


བསྒྲེང་སྟེ། སྙིང་གར་ཐལ་མོ་སྦྱར་ནས་རིག་སྔགས་སྔ་མ་འདོན་པར་བགྱིད་ན། གདོན་མི་འཚལ་བར་ལྷ་རྣམས་ཀྱི་གཞལ་མེད་ཁང་དག་ཏུ་འཇུག་པར་
འགྱུར། ཕྱོགས་བཅུའི་སངས་རྒྱས་ཀྱི་ཞིང་རྣམས་སུ་ཀུན་ཏུ་རྒྱུ་ཞིང་རིན་པོ་ཆེ་བརྒྱད་སྟོང་བསམ་པ་བཞིན་ཐོབ་ནས་སངས་རྒྱས་རྣམས་ལ་མཆོད་པ་བགྱིད་པར་འགྱུར་
ལགས་སོ། །གང་ལ་ལ་ཞིག་ཆོས་ཀྱི་སྒོ་འདི་མངོན་པར་སྒྲུབ་པ་གང་ལེགས་པ་དེས་ནང་པར་སྔར་ལངས་ནས་ཁྲུས་ཡོངས་སུ་དག་པར་བགྱིས་ཏེ། ཕྱག་རྒྱ་འདི་བགྱིས་ན། ཕྱོགས་
བཅུའི་སངས་རྒྱས་གངྒཱའི་ཀླུང་གི་བྱེ་མ་སྙེད་མངོན་སུམ་དུ་མཐོང་ནས་བསྐལ་པ་ཚད་མ་མཆིས་བ་སྙེད་ཀྱི་འཁོར་བའི་ལས་ངན་པའི་ཁ་ན་མེ་ཐོ་བ་ལྕི་བ་རྣམས་ཡོངས་སུ་
འབྱང་བར་འགྱུར་བས། དེའི་སླད་ཡོན་ཏན་འདི་ལྟ་བུའི་བསྔགས་པ་བརྗོད་པ་ལགས་སོ། །དེ་ལ་བཅུ་པ་བྱང་ཆུབ་སེམས་དཔའ་མིག་སྟོང་པའི་སྨོན་པ་རྣམས་ཡིད་བཞིན་དུ་
མངོན་པར་འགྲུབ་པའི་ཕྱག་རྒྱ་ནི། འདི་ལགས་ཏེ། ཕྱག་རྒྱ་སྔ་མ་བཞིན་དུ་བགྱིས་པ་ལས་མཛུབ་མོ་གཉིས་བཀུག་སྟེ། མཐེ་བོང་གཉིས་ཀྱི་སེན་མོ་མནན་ནས་མཛུབ་མོའི་སེན་
མོ་ནི། རྒྱབ་སྤྲད་པར་བགྱིས་ཏེ། རིག་སྔགས་ནི། སྔ་མ་ཉིད་བཟླ་བར་བགྱིའོ། །དེ་ལྟར་བགྱིས་ན། སྨོན་པ་རྣམས་མངོན་པར་འགྲུབ་ཅིང༌། གདོན་མི་ཟ་བར་བྱང་ཆུབ་ཀྱི་ལམ་ལས་

91-1-432b


ལྡོག་པར་མི་འགྱུར་ལགས་སོ། །དེ་ལ་བཅུ་གཅིག་པ་བྱང་ཆུབ་སེམས་དཔའ་མིག་སྟོང་པའི་འགོག་པའི་སྙོམས་པར་འཇུག་པའི་ཏིང་ངེ་འཛིན་གྱི་ཕྱག་རྒྱ་ནི། འདི་ལགས་ཏེ། ཕྱག་
རྒྱ་སྔ་མ་བཞིན་དུ་བགྱིས་པ་ལས་མཛུབ་མོ་ལྔ་དྲང་པོར་བསྒྲེང་སྟེ་ཐལ་མོ་དབྱེ་བར་བགྱིའོ། །ཕྱག་རྒྱ་འདི་ནི། བདག་སྔོན་རྒྱུའི་ས་ལ་གནས་པའི་ཚེ་གངྒཱའི་ཀླུང་གི་བྱེ་མ་སྙེད་ཀྱི་སངས་
རྒྱས་རྣམས་ཀྱིས་བདག་ལ་སྩལ་པས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ལམ་མངོན་སུམ་དུ་གྱུར་པ་ལགས་ཏེ། རིག་སྔགས་ནི། སྔ་མ་ཉིད་བཟླ་བར་བགྱིའོ། །དེ་
ལ་བཅུ་གཉིས་པ་བྱང་ཆུབ་སེམས་དཔའ་མིག་སྟོང་དང་ལྡན་པའི་སངས་རྒྱས་སྤྱན་འདྲེན་པའི་ཏིང་ངེ་འཛིན་གྱི་ཕྱག་རྒྱ་ནི། འདི་ལགས་ཏེ། ཕྱག་རྒྱ་སྔ་མ་བཞིན་དུ་སྙིང་གར་ཐལ་མོ་
སྦྱར་ནས་མཛུབ་མོ་གཉིས་ཕན་ཚུན་རྒྱུ་བར་བགྱིའོ། །རིག་སྔགས་ནི། འདི་ལྟ་སྟེ། ཨོཾ་སརྦྦ་བུདྡྷ་ས་མ་ཡ། ཨེ་ཧི་ཨེ་ཧི། བྲཧྨ་ཤུདྡྷ་སཏྭཱ་སྭཱཧཱ། དེ་ལ་བྱང་ཆུབ་སེམས་དཔའ་མིག་སྟོང་
ལག་སྟོང་དང་ལྡན་པའི་དཀྱིལ་འཁོར་འབྲི་བའི་ཆོ་ག་ནི། འདི་ལགས་ཏེ། བཅོམ་ལྡན་འདས་རྫུ་འཕྲུལ་ཆེན་པོ་དང་ལྡན་པའི་ཡུམ་གྱི་དཀྱིལ་འཁོར་དང༌། རིག་སྔགས་དང༌།
ཕྱག་རྒྱའི་ཆོས་འདིས་ནི། དུས་ཐ་མའི་དུས་ཀྱི་ཚེ་རིག་སྔགས་འཛིན་པ་རྣམས་དེ་བཞིན་གཤེགས་པའི་རིག་སྔགས་ཀྱི་གཟུངས་སྔགས་ཀྱི་དཀྱིལ་འཁོར་མཉམ་པའི་ཏིང་ངེ་འཛིན་


91-1-433a


ཐམས་ཅད་མྱུར་དུ་གསལ་བར་མཐོང་བར་འགྱུར་བར་བགྱིད་པས། རིག་སྔགས་འཛིན་པའི་གང་ཟག་གང་ལགས་པ་དེས་རྟག་པར་ངག་
བསྡམས་ཏེ་བྲེ་མོའི་གཏམ་རྣམས་སྨྲ་བར་མི་བགྱིའོ། །གཟུངས་ལས་བྱུང་བའི་རྫུ་འཕྲུལ་དང༌། ཏིང་ངེ་འཛིན་དང༌། མཚན་མ་ཡ་མཚན་ཅན་རྣམ་པ་སྣ་ཚོགས་
གང་ལགས་པ་དེ་དག་མ་བརྟགས་པར་བབ་ཅོལ་དུ་བརྒྱུད་པར་མི་བགྱིའོ། །ཡོངས་སུ་དང་བའི་སེམས་ཀྱིས་དྲན་པ་ཉེ་བར་བཞག་ནས་སྐད་ཅིག་ཙམ་དུ་ཡང་
རྣམ་པར་གཡེང་བར་མི་བགྱིའོ། །གལ་ཏེ་ཁེ་ལ་གདུ་བས་སླད་རོལ་དུ་གཞན་དག་ལ་ཐ་དད་པའི་མཚན་མ་སྟོན་པར་བགྱིད་ན། སྡིག་པའི་ལས་སྦྱོང་བར་འཚལ་
ཡང་དེ་དག་འགྲུབ་པར་མི་འགྱུར་ལགས་སོ། །གལ་ཏེ་ཡང་དག་པར་ཡོངས་སུ་དང་བ་དང༌། ཆོས་ཀྱི་བསམ་པ་གང་ལགས་པ་དེས་སྒོམ་པར་མི་བགྱིད་ན།
བགྱིས་པ་རྣམས་ཆབ་འཚལ་ཞིང་དོན་མ་མཆིས་པར་སྡུག་བསྔལ་སྣ་ཚོགས་མྱོང་བ་ཙམ་དུ་བས་ཀྱི། ནམ་ཡང་སྒྲུབ་པ་དག་མངོན་པར་འགྲུབ་པར་མི་འགྱུར་
བས་རྟག་པར་ནན་ཏན་བརྩོན་འགྲུས་ཀྱིས་ཚུལ་ཁྲིམས་ཡོངས་སུ་དག་པར་བསྲུངས་ནས་རྐུ་བ་རྣམ་པ་ལྔ་དང༌། ཤ་ཆང་འཚལ་བར་མི་བགྱིའོ། །གལ་ཏེ་དབྱེན་


91-1-433b


ཚིག་དང༌། གཡོ་སྒྱུའི་ཚིག་དང༌། ཕྲག་དོག་གི་ཚིག་སྨྲ་བར་གྱུར་ཏམ། དཀྱིལ་འཁོར་དང༌། ཕྱག་རྒྱ་དང༌། རིག་སྔགས་ཀྱི་ཆོ་ག་རྐུ་བའི་ནོངས་པ་འདི་དག་བྱུང་བར་
གྱུར་ན། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་སྤོང་བར་མཛད་པས། འདི་སྐད་དུ་ངས་ཁྱེད་སྤངས་པ་མ་ཡིན་ཡང་གཟིགས་ཤིང་ཡོངས་སུ་
བསྡུ་བའི་འོས་མ་ཡིན་ནོ། །ཞེས་གསུངས་པར་འགྱུར་ཏེ། བཅོམ་ལྡན་འདས། གང་ཟག་དེ་དག་ནི། དེ་བཞིན་གཤེགས་པ་ཐམས་ཅད་ཀྱི་ཚུལ་ཁྲིམས་ཡོངས་
སུ་དག་པ་བཤིག་པ་དང༌། དཀོན་མཆོག་གསུམ་དང༌། ཡང་དག་པའི་ཆོས་དང༌། དགེ་བའི་མཚན་ཉིད་ཐམས་ཅད་ལ་སྐུར་ཅིང་འཇིག་པར་བགྱིས་པ་ལགས་
བས་དེ་ལྟ་བུའི་གང་ཟག་དེ་དག་ནི། རྟག་པར་ལྷའི་བུའི་བདུད་དང༌། འདྲེ་གདོན་ཐམས་ཅད་དང༌། མུ་སྟེགས་ཅན་རྣམས་དང༌། བི་ནཱ་ཡ་ཀ་རྣམས་དང༌། ཁམས་
གཅིག་ཏུ་བསྡུ་བ་དང༌། ལས་གཅིག་ལ་གནས་པ་དང༌། གཏན་དུ་སྐྱབས་མ་མཆིས་པར་འགྱུར་བ་ལགས་པས། འཕགས་པ་རྣམས་ཀྱིས་ཡོངས་སུ་སྐྱོབ་
པར་མི་མཛད་ཅིང༌། རྟག་པར་སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པ་དང༌། ལྷ་དང༌། དྲང་སྲོང་ཐམས་ཅད་ཀྱིས་སྨོད་པར་འགྱུར་བར་རིག་

91-1-434a


པར་བགྱི་ལགས་སོ། །ལམ་སུན་འབྱིན་ཅིང་ཆོས་འཇིག་པར་བགྱིད་པའི་གང་ཟག་དེ་ལྟ་བུ་དེ་དག་གདུགས་མཚན་དུ་རྟག་པར་
གཟུངས་འདི་རྗེས་སུ་དྲན་པར་བགྱིད་ཀྱང༌། བཅོམ་ལྡན་འདས། བདག་གིས་གང་ཟག་དེ་དག་ནམ་ཡང་འགྲུབ་པར་མི་འགྱུར་བར་མཐོང་ལགས་ཏེ། དེ་ལྟར་མི་
འགྲུབ་པ་དེ་ཡང་བདག་གིས་ནོངས་པ་མ་ལགས་ཀྱི། དེ་དག་རང་ཉིད་ཀྱི་ནོངས་སྐྱོན་ལགས་པས་དོན་དེའི་སླད་དུ་གཟུངས་འདིའི་ཆོ་ག་དང༌། གླེགས་
བམ་དེ་དག་གིས་མཐོང་ཞིང་ཐོས་པར་ཡང་མི་བགྱི། འདོན་ཅིང་འཛིན་ཏུ་སྩལ་བར་ཡང་མི་བགྱི་སྟེ། གང་དག་ཚངས་པར་སྤྱོད་པ་ཡོངས་སུ་དག་པ་སྲུང་བ་དང༌།
བྱམས་པ་དང་སྙིང་རྗེའི་སེམས་དང་ལྡན་པ་དང༌། སེམས་ཅན་ལ་སྙིང་རྗེ་ཞིང་བྱང་ཆུབ་ཡོངས་སུ་གཉེར་བར་བགྱིད་པ་དག་གིས་ཡི་གེར་བྲིས་ནས་ཀློག་པ་
དང༌། འདོན་པ་དང༌། ཡོངས་སུ་འཛིན་པར་གྱུར་ན། ཡུམ་གྱི་གཟུངས་ཀྱི་དཀྱིལ་འཁོར་མངོན་པར་འགྲུབ་པར་འགྱུར་བས་སོ། །ཆོས་ཀྱི་ཆོ་ག་འདི་ནི།
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་མཆོག་ཏུ་གསང་བའི་སྙིང་པོ་ལགས་པའི་སླད་དུ་རིག་སྔགས་འཛིན་པས་

91-1-434b


ཡང་དག་པའི་སེམས་དང༌། བརྩོན་འགྲུས་ཀྱི་སེམས་ཀྱིས་ལུས་ཀྱི་ཡན་ལག་དང༌། ཉིང་ལག་དང༌། རུས་པ་དང༌། ཤ་དང༌། རྩ་རྒྱུས་དང༌། རྐང་དང༌། མགོ་
དང༌། མིག་ལ་སོགས་པ་ཡང་ཡོངས་སུ་སྤངས་ནས་གཞན་དག་ལ་སྩལ་ཏེ། ཆོས་འདི་ཡོངས་སུ་གཉེར་ནས་རྟག་པར་ནན་ཏན་བརྩོན་འགྲུས་ཀྱིས་མངོན་
པར་སྒྲུབ་པ་འཚལ་ན། རིན་པོ་ཆེ་དང༌། འབྲུ་དང༌། དར་ཟབ་དང༌། གོས་དང༌། མལ་ཆ་དང༌། སྨན་དང༌། ནོར་རྫས་རྣམ་པ་སྣ་ཚོགས་རྣམ་པར་གྲོལ་བའི་
ཡུལ་གྱི་གཟུངས་དང༌། དཀྱིལ་འཁོར་དང༌། ཕྱག་རྒྱའི་གཟུགས་བརྙན་གྱི་ཆོས་ཀྱི་ཆེད་དུ་གཏོང་བ་ལྟ་སྨོས་ཀྱང་ཅི་འཚལ་ཏེ། སློབ་དཔོན་གྱིས་བསྟན་པ་ཇི་ལྟ་
པ་བཞིན་དུ་སེམས་རྩེ་གཅིག་ཏུ་བསྒྲུབ་པར་བགྱིའོ། །དེ་ཅིའི་ཕྱིར་ཞེ་ན། རྣམ་པར་གྲོལ་བའི་གཟུངས་ཀྱི་ཆོས་འདི་ནི། སླད་མའི་དུས་ཐ་མའི་ཚེ་སེམས་ཅན་རྣམས་
ལ་སངས་རྒྱས་ཀྱི་མཛད་པ་བགྱིས་ནས་ཡང་དག་པའི་སྤྱོད་པ་དང༌། ཡང་དག་པའི་ལས་ཀྱི་མཐའ་དང༌། ཡང་དག་པའི་བརྩོན་འགྲུས་དང༌། ལྟ་བས་བགྲོད་པའི་
ཕྱོགས་དང༌། རྣམ་པར་གྲོལ་བའི་ལམ་མངོན་པར་འགྲུབ་པར་བགྱིད་ཅིང༌། དེ་དག་དུས་འདི་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་

91-1-435a


འཚང་རྒྱ་བའི་བར་དུ་ནམ་ཡང་ལྡོག་པར་མི་འགྱུར་བར་བགྱིད་པས་སོ། །དཀྱིལ་འཁོར་དེ་ཡང་གཙུག་ལག་ཁང་གི་ནང་ངམ། རིའམ།
ཆབ་མིག་འབབ་པའམ། ནགས་ཚལ་གྱི་དྲུང་དུ་ཡང་རུང་སྟེ། ཉེ་འཁོར་ཀུན་ཏུ་ཁྲུ་གང་ཡན་ཆད་ནས་ཤིང་གི་རྩ་བ་དང༌། དོག་ས་ངན་པ་དང༌། གྱོ་མོ་དང༌།
གོར་མ་དང༌། རུས་པ་ལ་སོགས་པ་ཅི་མཆིས་པ་བརྐོས་ཏེ་བསལ་ནས་དོག་ས་བཟང་པོ་ལས་རྨང་ཁྲུ་གང་ཙམ་དུ་བླངས་ཏེ་བརྡུངས་ནས་མཉམ་པོར་བགྱིས་
ལ་བ་ལང་གི་ལྕི་བ་དང༌། སྤོས་ཆབ་དོག་ས་སེར་པོ་དང་བསྲེས་ནས་འཇིམ་པ་བགྱིས་ཏེ་ལེགས་པར་བྱུག་ཅིང་ཞལ་ཞལ་བགྱིས་ནས་གླིང་ལྔར་བགོ་བར་
བགྱིའོ། །དེ་ལ་དབུས་ཀྱི་གླིང་ནི། ཞེང་དུ་ཁྲུ་གསུམ་ཙམ་དུ་བགྱིས་ཏེ། དབུས་ཁོ་ནར་ཁྲུ་དོ་གྲུ་བཞིར་ལྷམ་པར་མཆིས་པའི་རིན་པོ་ཆེའི་འཁོར་ལོ་རྩིབས་
བརྒྱ་རྩ་བརྒྱད་དང་ལྡན་པ་ཞིག་བྲི་བར་བྱའོ། །གཞན་ཡང་འཁོར་ལོ་དབུས་སུ་རིན་པོ་ཆེའི་པདྨ་ཁ་ཕྱེ་བ་འདབ་མ་སུམ་ཅུ་རྩ་གཉིས་མཆིས་པ་ཁྲུ་གང་བ་ཞིག་བྲི་
བར་བགྱིའོ། །གཞན་ཡང་འཁོར་ལོའི་ཐ་མ་འཁོར་བར་འོད་འབར་བ་བྲི་བར་བྱའོ། །དེའི་རྗེས་ལ་གླིང་གི་གྲུ་བཞིར་པདྨ་ཁ་བྱེ་བ་རེ་རེ་བྲི་བར་བྱའོ། །གཞན་

91-1-435b


ཡང་པདྨ་རེ་རེའི་སྟེང་དུ་ཡིད་བཞིན་གྱི་ནོར་བུ་རེ་རེ་བྲིས་ནས་ནོར་བུ་བཞི་པོའི་སྟེང་དུ་འོད་འབར་བ་བྲི་བར་བྱའོ། །གཞན་ཡང་འདབ་མ་སུམ་ཅུ་རྩ་གཉིས་དང་ལྡན་པའི་
པདྨ་དེའི་སྟེང་དུ་བྱང་ཆུབ་སེམས་དཔའ་སྤྱན་རེ་གཟིགས་དབང་ཕྱུག་གི་གཟུགས་ཙནྡན་དཀར་པོ་ལས་བགྱིས་པ་ཞིག་བཞག་པར་བགྱིའོ། །དེ་ནས་གླིང་གཉིས་པ་ནི།
ཞེང་དུ་ཁྲུ་གང་བར་བགྱིས་ནས་སྔར་གྲུ་བཞིར་པདྨ་ཁ་བྱེ་བ་རེ་རེ་བྲི་བར་བགྱིའོ། །གཞན་ཡང་པདྨ་དེ་དག་རེ་རེའི་སྟེང་དུ་རི་རབ་ལྷུན་པོའི་སྟན་རིམ་པ་གསུམ་མཆིས་པ་
གསུམ་གསུམ་བྲིས་ནས་བྱང་ཤར་མཚམས་ཀྱི་སྟན་ལ་དབང་ཕྱུག་ཆེན་པོའི་ལྷ་བྲིའོ། །ཤར་ལྷོའི་མཚམས་ཀྱི་སྟན་ལ་ནི། ལྷ་མཐུ་ཆེན་པོ་བྲིའོ། །ལྷོ་ནུབ་མཚམས་
ཀྱི་སྟན་ལ་ནི། ཚངས་པ་ཆེན་པོ་བྲིའོ། ནུབ་བྱང་མཚམས་ཀྱི་སྟན་ལ་ནི། །བརྒྱ་བྱིན་བྲི་བར་བྱའོ། །གཞན་ཡང་ངོས་བཞིར་ནི། རིན་པོ་ཆེའི་མེ་ཏོག་དང༌། ཕྲེང་བ་བཅུ་དྲུག་
བྲི་བར་བགྱིའོ། །དེ་ནས་གླིང་གསུམ་པ་ནི། ཞེང་དུ་ཁྲུ་དོ་བྲི་བར་བགྱིས་ཏེ། ས་གཞི་སྔོན་པོ་ལ་གསེར་གྱི་ཐིག་བཀྲ་བ་འབའ་ཞིག་བྲི་བར་བགྱིའོ། །དེ་ནས་གླིང་
བཞི་པ་ནི། ཞེང་དུ་ཁྲུ་གང་བར་བགྱིས་ཏེ། ངོས་བཞི་སྤྱི་ལ་བར་ཆད་ཉི་ཤུ་རྩ་བརྒྱད་དུ་བྱས་ནས་བར་ཆད་དུམ་བུ་རེ་རེ་ནང་དུ་ཡང་པདྨ་ཁ་བྱེ་བ་རེ་རེ་བྲི་བར་བགྱིའོ། །

91-1-436a


གཞན་ཡང་གོ་རིམ་བཞིན་དུ་པདྨ་དེ་དག་རེ་རེའི་སྟེང་དུ་ཡང་རྡོ་རྗེ་ཐོ་བ་དང༌། རྩེ་གསུམ་པའི་ཕྱག་རྒྱ་དང༌། དགྲ་སྟའི་ཕྱག་རྒྱ་དང༌།
གྲིའི་ཕྱག་རྒྱ་དང༌། རལ་གྲིའི་ཕྱག་རྒྱ་དང༌། དུང་གི་ཕྱག་རྒྱ་དང༌། ཆུ་གྲིའི་ཕྱག་རྒྱ་དང༌། ཞགས་པའི་ཕྱག་རྒྱ་དང༌། དབྱིག་པ་ཐོགས་པའི་ཕྱག་རྒྱ་དང༌། གདུགས་
ཀྱི་ཕྱག་རྒྱ་དང༌། ཡིད་བཞིན་གྱི་ནོར་བུའི་ཕྱག་རྒྱ་དང༌། གཤིན་རྗེའི་དབྱིག་པའི་ཕྱག་རྒྱ་དང༌། བི་ནཱ་ཡ་ཀའི་ཕྱག་རྒྱ་དང༌། མཚོན་ཆའི་ཕྱག་རྒྱ་དང༌། འཁོར་ལོའི་
ཕྱག་རྒྱ་དང༌། སུག་པ་ལག་པ་སྣ་ཚོགས་དང་ལྡན་བའི་ཕྱག་རྒྱ་རྣམས་སོ་སོར་བྲིས་ནས་ཕྱག་རྒྱ་དེ་དག་ཀུན་ལ་ཡང་འོད་འབར་བ་དག་བྲི་བར་བགྱིའོ། །གཞན་
ཡང་ལྷོ་ཕྱོགས་ཀྱི་ཆབ་སྒོར་བར་ཆད་བགྱིས་པའི་ནང་དུ་ནི། འཐབ་བྲལ་གྱི་ལྷ་བྲིའོ། །ནུབ་ཕྱོགས་ཀྱི་ཆབ་སྒོར་བར་ཆད་བགྱིས་པའི་ནང་དུ་ནི། ཆུ་ལྷ་བྲིའོ། །བྱང་
ཕྱོགས་ཀྱི་ཆབ་སྒོར་བར་ཆད་བགྱིས་པའི་ནང་དུ་ནི། ཀུ་བེ་ར་བྲིའོ། །ཤར་ཕྱོགས་ཀྱི་ཆབ་སྒོར་བར་ཆད་བགྱིས་པའི་ནང་དུ་ནི། ལྷ་གཞོན་ནུ་བྲི་བར་བྱའོ། །དེ་ནས་
གྲུ་བཞིའི་གནས་སོ་སོར་ནི། རྒྱལ་པོ་ཆེན་པོ་བཞི་ཁྲོ་གཉེར་ཅན་གཡོག་འཁོར་དང་བཅས་པ་བྲི་བར་བགྱིའོ། །དེ་ནས་གླིང་ལྔ་པ་ནི། ཁྲུ་གང་བར་བགྱིས་ཏེ་

91-1-436b


ངོས་བཞི་ཀུན་ཏུ་འབྲས་བུའི་ལྗོན་ཤིང་དང༌། མེ་ཏོག་གི་ལྗོན་ཤིང་དང༌། རིན་པོ་ཆེའི་ལྗོན་ཤིང་རྣམ་པ་སྣ་ཚོགས་བྲི་བར་བགྱིའོ། །གཞན་ཡང་གྲུ་བཞི་ཀུན་ཏུ་
རིན་པོ་ཆེའི་རི་རབ་ལྷུན་པོ་རེ་རེ་བྲི་བར་བགྱིའོ། །ཆབ་སྒོ་བཞིར་ནི། རྒྱ་མཚོ་ཆེན་པོའི་ཆབ་བྲི་བར་བགྱིའོ། །དཀྱིལ་འཁོར་གྱི་སླད་ནང་གི་གླིང་རྣམས་ཀྱི་ས་གཞི་ནི། ཁ་
དོག་སྔོན་པོར་བགྱིའོ། །གཞན་ཡང་སླད་ནང་གི་གླིང་རྣམས་ཀྱི་ནུབ་ཕྱོགས་ཀྱི་ནུབ་སྒོའི་ལྷོའི་ངོས་ཀྱི་ཟུར་ལ་སྔགས་མཁན་འབྱུང་ཞིང་འཇུག་པའི་ཆབ་སྒོ་གཅིག་
དབྱེ་བར་བགྱིའོ། །གཞན་ཡང་སྤྱན་རས་གཟིགས་དབང་ཕྱུག་མིག་སྟོང་ལག་སྟོང་དང་ལྡན་པའི་གཟུགས་བགྱིས་པ་གཅིག་དབུས་སུ་ཁ་ཤར་ཕྱོགས་སུ་
བལྟ་བར་བགྱིའོ། །གཞན་ཡང་མིག་སྟོང་ལག་སྟོང་དང་ལྡན་པའི་མདོ་སྡེ་གླེགས་བམ་གཅིག་པདྨ་འདབ་མ་སུམ་ཅུ་རྩ་གཉིས་མཆིས་པའི་དཀྱིལ་འཁོར་གྱི་སྟེང་
དུ་བཞག་ནས་གཟུགས་བགྱིས་པ་དེའི་མདུན་དུ་གཞན་ཡང་ཙནྡན་དཀར་པོའི་དྲི་ཆབ་ཞལ་བུ་བཅུ་དྲུག་དང༌། ཞལ་ཟས་རྣམ་པ་སྣ་ཚོགས་དང༌། ཟས་དཀར་གསུམ་
དང༌། ཤིང་ཏོག་ལ་སོགས་པས་བཀང་བའི་གཞོང་བུ་ཉི་ཤུ་རྩ་ལྔ་དང༌། སྤོས་ཆབ་བྲེ་གང་དང༌། བུམ་པ་དར་ཚོན་སྣ་ཚོགས་དང༌། མེ་ཏོག་དང༌། ལྗོན་ཤིང་གི་

91-1-437a


ཡལ་ག་ལ་སོགས་པས་ཁ་བརྒྱན་པ་ཉི་ཤུ་རྩ་ལྔ་དང༌། མེ་ཏོག་དང༌། ཕྲེང་བ་སྣ་སྣ་ནས་ཉི་ཤུ་ཉི་ཤུ་དང༌། མར་མེ་ཉི་ཤུ་རྩ་བརྒྱད་
དང༌། བྱུག་སྤོས་དང༌། སྤོས་ཀྱི་ཕྱེ་མ་དང༌། དེ་ལ་སོགས་པའི་སྤོས་དེབ་ཚེ་ཉི་ཤུ་དང༌། བྱང་ཆུབ་སེམས་དཔའི་གཟུགས་བྲིས་པའི་འཕན་དང༌། དར་ཚོན་
སྣ་ཚོགས་ལས་བགྱིས་པའི་འཕན་སྤྱིར་ཕྲེང་ཉི་ཤུ་རྩ་ལྔ་བཤམ་པར་བགྱིའོ། །འདི་ལྟར་མཆོད་པ་བགྱིད་པའི་ཞལ་དེབ་དང༌། སྣོད་སྤྱད་དང༌། བུམ་པ་ལ་
སོགས་པ་དེ་དག་ཐམས་ཅད་གསེར་དང༌། དངུལ་དང༌། འཁར་བ་ལ་སོགས་པ་ལས་བགྱིས་པ་ལས་སྦྱར་བར་བགྱིའོ། །གལ་ཏེ་ཡང་དག་པར་མ་མཆིས་
ན། བརྙན་མ་ཡང་རུང་ལགས་སོ། །འདི་ལྟར་ཡོ་བྱད་དེ་དག་ཐམས་ཅད་ཀྱང་སླད་ནང་གི་གླིང་རྣམས་ངོས་བཞིར་ཆོས་བཞིན་དུ་བྲི་ཞིང་དགྲམ་པར་བགྱིའོ། །
གདན་དང༌། མེ་ཏོག་སྣ་ཚོགས་གཟུགས་ཤིང་གཏོར་བར་བགྱིའོ། །འབྲས་སཱ་ལུའི་མེ་ཏོག་དང༌། ཡུངས་ཀར་དང༌། མེ་ཏོག་རྣམ་པ་སྣ་ཚོགས་དཀྱིལ་འཁོར་
གྱི་སྟེང་དུ་གཏོར་བར་བགྱིའོ། །ཞལ་ཟས་དེ་དག་ཀྱང་གདུགས་གཅིག་བཞིན་དུ་གསར་དུ་བགྱིས་པ་བཟང་པོ་ལས་མཆོད་པར་བགྱིའོ། །སྔགས་མཁན་དེ་

91-1-437b


ཡང་འབྱུང་འཇུག་གི་ཚེ་ཁྲུས་ཡོངས་སུ་དག་པར་བགྱིས་ནས་བྱུག་སྤོས་ཀྱིས་བྱུག་སྟེ་གོས་གསར་པ་གཙང་མ་བགོ་བར་བགྱིའོ། །ཟས་དཀར་གསུམ་འཚལ་
ནས་ཙནྡན་དང༌། ཨ་ག་རུ་དང༌། དུ་རུ་ཀ་དང༌། ག་པུར་ལ་སོགས་པ་བསྲེས་ཏེ་གདུགས་གཅིག་ལ་དུས་གསུམ་དུ་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་མིག་སྟོང་ལག་སྟོང་དང་ལྡན་པའི་གཟུགས་བགྱིས་པ་ལ་མཆོད་པར་བགྱིའོ། །ནང་གི་གླིང་གསུམ་པའི་ནང་དུ་མིག་སྟོང་པའི་གཟུགས་བཞག་པའི་
མདུན་དུ་རང་བྱང་ཆུབ་སེམས་དཔའ་སྡོམ་པ་གསུམ་པོ་དག་ཡང་དག་པར་བླང་བར་དམ་བཅའ་བར་བགྱིའོ། །གདུགས་མཚན་དུ་སླད་རོལ་གྱི་གླིང་གི་ནུབ་ཕྱོགས་
ཀྱི་ཆབ་སྒོར་སྐྱིལ་མོ་ཀྲུང་བཅས་ཏེ་མཆིས་ནས་གདུགས་གཅིག་ལ་ཡུམ་གྱི་གཟུངས་ལན་སྟོང་རྩ་བརྒྱད་བར་ཆད་མ་མཆིས་པར་བཟླས་བརྗོད་བགྱིས་ནས་
གདུགས་ཉི་ཤུ་རྩ་གཅིག་གི་བར་དུ་བསམ་པ་གཏུགས་ཏེ་མཆོད་པར་བགྱིའོ། །གཞན་ཡང་དུས་དྲུག་ཏུ་དཀྱིལ་འཁོར་གྱི་ནུབ་ངོས་ཟུར་གྱི་ཆབ་སྒོ་ནས་དཀྱིལ་
འཁོར་གྱི་ནང་དུ་ཞུགས་ནས་གླིང་གསུམ་པའི་ནུབ་ཕྱོགས་ཀྱི་ཆབ་སྒོར་འགྲེང་སྟེ། སྔར་བསྟན་པའི་ཕྱག་རྒྱ་དང་པོ་དང༌། གཉིས་པ་དང༌། གསུམ་པ་ནས་བཅུ་གཉིས་

91-1-438a


པ་སངས་རྒྱས་སྤྱན་འདྲེན་པའི་ཏིང་ངེ་འཛིན་གྱི་བར་གྱི་ཕྱག་རྒྱ་ཀུན་བགྱིས་ནས་སྔགས་ལན་བདུན་བདུན་བཟླ་བར་བགྱིའོ། །ཕྱག་རྒྱ་བཅུ་
གཉིས་པའི་བར་དུ་བགྱིས་ལགས་ནས་ཀྱང་བདག་ཉིད་བྱང་ཆུབ་ཆེན་པོའི་སྨོན་ལམ་ཤིན་ཏུ་བརྟན་པ་ལས་ཕྱིར་མི་ལྡོག་པར་བགྱིའོ། །ཞེས་སྨོན་ལམ་བཏབ་
ནས་གཡར་འདྲེན་པར་བགྱིང་ན། ཐམས་ཅད་ཉེ་བར་མཆི་བར་འགྱུར་བས་ལུས་དྲང་པོར་བསྲང་སྟེ་མཆིས་ནས་ངེས་པའི་སེམས་ཀྱིས་ལྷ་འདྲེ་ཐམས་ཅད་
སྒྲིབ་ཅིང་ཆོད་པ་མ་མཆིས་པར་མིག་སྔར་མཆིས་སོ་སྙམ་དུ་འདུ་ཤེས་ཉེ་བར་བཞག་སྟེ། ཐ་དད་པའི་ཡུལ་ལ་མི་དམིགས་པར་ལུས་པོ་ཆེའི་སྔགས་སྔ་མ་ལན་ཉི་
ཤུ་རྩ་གཅིག་འདོན་པར་བགྱིད་ན། དེའི་མཚན་མོ་གཟུགས་བགྱིས་པ་དེ་ལས་འོད་ཟེར་ཆེན་པོ་བྱུང་ནས་བྱུང་ཆུབ་སེམས་དཔའ་སྤྱན་རས་གཟིགས་དབང་
ཕྱུག་ཉིད་གདོན་མི་འཚལ་བར་མངོན་སུམ་དུ་ལུས་སྟོན་པར་འགྱུར་ཏེ། ལུས་བསྟན་ནས་མཆི་བའི་ཚེ་ཀུན་དགའ་བའི་ལུས་ཀྱི་བྱད་གཟུགས་སུ་མངོན་
པར་སྤྲུལ་ནས་དགའ་ཞིང་འཛུམ་པའི་བཞིན་གྱིས་རྣལ་འབྱོར་པ་དེ་ལ་ཅི་ཞིག་དགོས། གང་ཞིག་སྨོན་ཅེས་འདྲི་བར་འགྱུར་བས། དེའི་ཚེ་སྔགས་མཁན་གྱིས་

91-1-438b


འདི་སྐད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང༌། གཟུངས་དང༌། ཏིང་ངེ་འཛིན་གྱི་ཆོས་ཡོངས་སུ་གཉེར་བ་དང༌། གཞན་ཡང་དཀྱིལ་འཁོར་
དང༌། ཕྱག་རྒྱ་དང༌། སྔགས་ཀྱི་ཆོ་ག་ཐམས་ཅད་མངོན་པར་འགྲུབ་པ་དང༌། འདྲེ་གདོན་ཐམས་ཅད་འདུལ་ཞིང་ངག་ཉན་པར་འགྱུར་བར་འཚལ་ལོ་ཞེས་
ལན་གདབ་པར་བགྱིའོ། །དེ་ལྟར་སྨོན་བ་རྣམས་གྲུབ་ནས་ཀྱང་བདག་ཉིད་རིག་པར་བགྱིའོ། །གཞན་དག་ལ་བརྗོད་བར་མི་བགྱིའོ། །དཀྱིལ་འཁོར་གྱི་ཆོ་ག་འདི་
ནི། བལ་རས་སམ། བཙོ་རས་ལ་རི་མོ་བྲིས་ཏེ་བགྱིས་ན་ཡང་རུང་ལགས་སོ། །སྨོན་པ་ཐམས་ཅད་འགྲུབ་པར་འཚལ་ན། ཆབ་ཀྱི་དཀྱིལ་འཁོར་གྲུ་བཞི་པ་
བགྱིས་ལ་ཨ་ག་རུ་བསྲེགས་ཏེ་ལུས་པོ་ཆེའི་སྔགས་སྔ་མ་ལན་སྟོང་རྩ་བརྒྱད་བཟླས་ནས་བཅུ་པ་སྨོན་པ་རྣམས་ཡིད་བཞིན་དུ་འགྲུབ་པའི་ཕྱག་རྒྱ་སྔ་མ་
བགྱིས་ན། སྨོན་པ་ཐམས་ཅད་བསམ་པ་བཞིན་དུ་འགྲུབ་ཅིང་ཡོངས་སུ་རྫོགས་པར་འགྱུར་ལགས་སོ། །གལ་ཏེ་སྐྱེ་བོ་མང་པོ་ཐམས་ཅད་དགའ་བར་འགྱུར་
བར་འཚལ་ན། རབ་ཏུ་དགའ་བའི་ཡིད་བཞིན་གྱི་ནོར་བུའི་ཕྱག་རྒྱ་སྔ་མ་བགྱིས་ནས་ལུས་པོ་ཆེའི་སྔགས་ཀྱིས་ཏིལ་འབྲུ་ལ་ལན་ཉི་ཤུ་རྩ་གཅིག་གདབ་པར་

91-1-439a


བགྱིའོ། །ཡང་ན་སྔགས་ལན་རེ་བཟླས་ནས་ལན་རེ་ཞུགས་ཀྱི་ནང་དུ་དོར་བ་ལན་སྟོང་རྩ་བརྒྱད་ཚང་བར་བགྱིས་ན། ཐམས་ཅད་
ཡིད་བཞིན་དུ་དགའ་བར་འགྱུར་ལགས་སོ། །གནོད་སྦྱིན་རྣམས་དགའ་བར་འཚལ་ན། གནོད་སྦྱིན་གྱི་ཀུན་དགའ་ར་བའི་ལྗོན་ཤིང་གི་ཡལ་ག་བླངས་ཏེ་
ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་ཀུན་དགའ་ར་བར་བོར་ན། དགའ་བར་འགྱུར་ལགས་སོ། །མི་མ་རུངས་པ་དགྲར་གྱུར་པ་གདུལ་བར་འཚལ་ན།
ཤིང་ཁོང་ལེན་འབོག་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་ནས་སྔགས་ལན་རེ་བཟླ་ཞིང་ལན་རེ་ཞུགས་སུ་དོར་བ་ལན་བརྒྱ་རྩ་བརྒྱད་ཚང་བར་བགྱིས་
ན། སྐྱབས་སུ་མཆི་ཞིང་ཐུལ་བར་འགྱུར་ལགས་སོ། །འདྲེ་གདོན་གདུལ་དཀའ་བ་ཞིག་མཆིས་ན། གུ་གུལ་དང༌། ཡུངས་ཀར་ལ་ལན་ཉི་ཤུ་རྩ་གཅིག་
སྔགས་ཀྱིས་བཏབ་ནས་སྔགས་ལན་རེ་བཟླ་ཞིང་ལན་རེ་ཞུགས་སུ་དོར་བ་ལན་བརྒྱ་རྩ་བརྒྱད་ཚང་བར་བགྱིས་ན། འདྲེ་གདོན་ཐམས་ཅད་རང་དུལ་བར་འགྱུར་
ལགས་སོ། །ཡུལ་ཕྱོགས་སུ་རིམས་ནད་བྱུང་བར་གྱུར་ན། ཆབ་ཀྱི་དཀྱིལ་འཁོར་གྲུ་བཞི་པ་བགྱིས་ནས་བ་མར་བཟང་པོ་ལ་ལན་བརྒྱ་རྩ་བརྒྱད་སྔགས་ཀྱིས་

91-1-439b


བཏབ་སྟེ་སྔགས་ལན་རེ་བཟླ་ཞིང་ལན་རེ་ཞུགས་སུ་དོར་བ་ལན་སྟོང་རྩ་བརྒྱད་ཚང་བར་བགྱིས་ན། རིམས་ནད་ཐམས་ཅད་ཞི་བར་འགྱུར་རོ། །ཡང་ན་ཆབ་ཉུང་ཟད་
ཅིག་བླངས་ཏེ་རིམས་ཀྱིས་ཐེབས་པ་འཚལ་དུ་སྩལ་ན། འཕྲལ་དུ་འཚོ་བར་འགྱུར་ལགས་སོ། །སྔོན་ཡུལ་གེ་བྱིན་ཞེས་བགྱི་བར་རིམས་ནད་བྱུང་ནས་གང་རིམས་
ཀྱིས་བཏབ་པ་དེ་དག་གདུགས་ཞག་གཅིག་གམ། གཉིས་ལས་མི་འདའ་བར་འཆི་བའི་དུས་བགྱིད་པར་གྱུར་ཏོ། །དེའི་ཚེ་བྲམ་ཟེ་ཙིན་ཏི་ཞེས་བགྱི་བ་ཞིག་སྙིང་
རྗེ་ཆེན་པོ་སྐྱེས་ནས་ཆོ་གའི་སྒོ་འདི་བཤམས་ནས་ཡུལ་ཁམས་གཅིག་གི་རིམས་ཀྱིས་ཐེབས་པ་ཐམས་ཅད་གསོས་པས། ཐམས་ཅད་ཞི་བར་གྱུར་ཏེ། རིམས་
གཏོང་བའི་འདྲེ་གདོན་གྱི་རྒྱལ་པོ་ཡང་དེའི་ཚེ་ཡུལ་ནས་བྱུང་བར་གྱུར་པའི་སླད་དུ་སྨན་ཡོན་ཆེ་བར་རིག་པར་བགྱི་ལགས་སོ། །གལ་ཏེ་ཕ་རོལ་གྱི་དམག་ཚོགས་
ཀྱིས་གཙེས་པར་གྱུར་ཏམ། ཆོམ་རྐུན་དང༌། འཁྲུག་པ་བྱུང་བར་གྱུར་ན། ལུས་ཀུན་སྡུད་པའི་ཕྱག་རྒྱ་དང་པོ་བགྱིས་ཏེ། རིག་སྔགས་ལན་བརྒྱ་རྩ་བརྒྱད་བཟླས་
བརྗོད་བགྱིས་ན། དགྲ་དང༌། ཆོམ་རྐུན་དེ་དག་ཐམས་ཅད་རང་གི་ངང་གིས་རབ་ཏུ་ཞི་བར་འགྱུར་ལགས་སོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་

91-1-440a


ཞིག་ལས་ཀྱི་རྣམ་པར་སྨིན་པའི་དབང་གིས་ཚེ་རབས་སུ་ཉེ་བའི་ཚེ་འགོག་པའི་སྙོམས་པར་འཇུག་པའི་ཕྱག་རྒྱ་སྔ་མ་བགྱིས་ཏེ།
གདུགས་རེ་བཞིན་དུ་མཆོད་པ་བགྱིས་ནས་ཨ་ག་རུ་བསྲེགས་ཏེ་རིག་སྔགས་ལན་སྟོང་རྩ་བརྒྱད་བཟླས་ནས་སྔགས་ལན་རེ་བཟླས་ནས་དེའི་མིང་ནས་ལན་རེ་
འདོན་པར་བགྱིས་ན། ལས་ཀྱི་སྒྲིབ་པ་དེ་དག་ཡོངས་སུ་འབྱང་བར་འགྱུར་ལགས་སོ། །སྔོན་ཡུལ་ཝཱ་ར་ཎཱ་སིར་ཁྱིམ་བདག་ཅིག་གནས་པ་ལས། བུ་
གཅིག་ལས་མ་མཆིས་པ་དེ་ལོ་བཅུ་དྲུག་ལས་མི་ཐུབ་པར་གྱུར་ནས་ལོ་བཅོ་ལྔ་ལོན་པ་དང༌། ཁྱིམ་བདག་ཁྱོ་ཤུག་མྱ་ངན་གྱིས་རོད་ཉམས་པར་གྱུར་ཏོ། །
དེའི་ཚེ་བྲམ་ཟེ་ཞིག་སྒོ་ཀུན་ཏུ་རྒྱུ་ཞིང་ཟས་སློང་བ་ལས། ཁྱིམ་བདག་དེ་མཐོང་ནས་ཅིའི་ཕྱིར་མི་བདེ་བར་གྱུར་ཅེས་སྨྲས་པ་དང༌། ཁྱིམ་བདག་གིས་ལོ་རྒྱུས་
དེ་དག་རྒྱས་པར་བཤད་དོ། །དེ་ནས་བྲམ་ཟེ་ཁྱིམ་བདག་དེ་ལ་མྱ་ངན་མ་བྱེད་པར་བདག་གིས་བསྒོ་བ་བཞིན་དུ་བྱོས་ཤིག་དང༌། ཁྱོད་ཀྱི་བུ་ཚེ་རིང་བར་
འགྱུར་རོ། །ཞེས་སྨྲས་ནས་དེའི་ཚེ་བྲམ་ཟེ་དེས་ཆོ་གའི་སྒོ་འདི་ཉིད་ཞག་བདུན་ཚང་བར་བགྱིས་པ་དང༌། གཤིན་རྗེས་ཁྱིམ་བདག་དེ་ལ་ཁྱོད་ཀྱི་བུའི་ཚེ་ཚད་

91-1-440b


ལོ་བཅུ་དྲུག་ལས་མི་ཐུབ་པས། ལོ་བཅོ་ལྔ་ལོན་ཏེ་ལོ་གཅིག་ལས་མ་ལུས་པ་ལས། དེང་དགེ་བའི་རྐྱེན་དང་ཕྲད་པས་ལོ་བརྒྱ་ཐུབ་པར་འགྱུར་བའི་ཕྱིར་འདིར་
ང་འོངས་ནས་བསྒོ་བ་ཡིན་ནོ། །ཞེས་སྨྲས་པ་དང༌། དེའི་ཚེ་ཁྱིམ་བདག་ཁྱོ་ཤུག་རབ་ཏུ་དགའ་ཞིང་མགུ་བར་གྱུར་པས། ཁྱིམ་གྱི་ནོར་ཅི་མཆིས་པ་བཏེག་སྟེ་
སངས་རྒྱས་དང༌། ཆོས་དང༌། དགེ་འདུན་ལ་ཕུལ་བས། ཆོ་ག་འདི་ནི། བསམ་གྱིས་མི་ཁྱབ་པའི་མཐུ་ཆེན་པོ་དང་ལྡན་པར་རིག་པར་བགྱི་ལགས་སོ། །སྔར་
འདུས་པ་ཆེན་པོའི་དཀྱིལ་འཁོར་དང༌། རྡོ་རྗེའི་དཀྱིལ་འཁོར་ཆེན་པོར་ལན་གསུམ་ཞུགས་པ་ཞིག་ལགས་ཏེ། དཀྱིལ་འཁོར་མི་འཚལ་ཏེ་ཕྱག་རྒྱ་བགྱིས་
ནས་རིག་སྔགས་བཟླས་བརྗོད་བགྱིས་པ་ཙམ་གྱིས་སྨོན་པ་རྣམས་མི་འགྲུབ་པ་གང་ཡང་མ་མཆིས་ལ། མྱུར་དུ་མངོན་པར་རྫོགས་པར་སངས་རྒྱས་པར་
འགྱུར་ལགས་སོ། །བུད་མེད་གང་ལ་ལ་ཞིག་བུ་བཙའ་བའི་ཚེ་སྡུག་བསྔལ་ཆེན་པོ་མྱོང་བར་འགྱུར་ན། ཆབ་མར་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་
སྟེ་འཚལ་སྩལ་ན། ངེས་པར་བདེ་བར་འགྱུར་ཞིང༌། ཁྱེའུ་དང་བུ་མོ་བཙས་པ་གང་ལགས་པ་དེ་དག་ཀྱང་མཚན་དང་དཔེ་བྱད་བཟང་པོ་དང་ལྡན་པར་འགྱུར།

91-1-441a


དགེ་བ་སྣ་ཚོགས་ཀྱིས་བརྒྱན་ནས་སྔོན་བསོད་ནམས་བསགས་པའི་མཐུས་སྐྱེ་བོ་མང་པོ་ཀུན་གྱི་སྙིང་དུ་སྡུག་པར་འགྱུར། རྟག་
པར་མིའི་ནང་དུ་ལོངས་སྤྱོད་ཁྱད་པར་དུ་འཕགས་པ་དག་ལ་ལོངས་སྤྱོད་པར་འགྱུར་ལགས་སོ། །སེམས་ཅན་གང་ལ་ལ་ཞིག་མིག་ནད་ཀྱིས་ཐེབས་ཏེ་སྡུག་
བསྔལ་ཞིང་མི་བདེ་བར་གྱུར་ན། སྔགས་མཁན་གྱིས་བྱང་ཆུབ་སེམས་དཔའ་མིག་སྟོང་དང་ལྡན་པའི་ཕྱག་རྒྱ་བགྱིས་ནས་སྔགས་ལན་ཉི་ཤུ་རྩ་གཅིག་
བཟླས་ཏེ་མིག་ལ་ཕྱག་རྒྱས་བཏབ་པར་གྱུར་ན། མིག་ཀྱང་འཚོ་བར་འགྱུར་ལ། རྒྱུ་དང་རྐྱེན་དེས་གང་ཟག་དེ་ལྷའི་མིག་ཐོབ་པར་འགྱུར་བས་ལྷ་རྣམས་གསལ་
བར་མཐོང་ཞིང་ལོངས་སྤྱོད་མཆོག་ལ་ལོངས་སྤྱོད་པར་འགྱུར་ལགས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་མིག་སྟོང་ལག་སྟོང་དང་
ལྡན་པའི་གཟུགས་འབྲི་བའི་ཆོ་ག་ནི། རས་དཀར་པོ་ཁྲུ་བཅུ་དྲུག་པའམ། ཁྲུ་ཉི་ཤུ་པ་ཡང་རུང་སྟེ། བྱང་ཆུབ་སེམས་དཔའ་དེའི་ལུས་ནི། ཛམྦུའི་གསེར་
གྱི་ཁ་དོག་ཅན་དུ་བགྱིས་ཏེ། གདོང་ལ་མིག་གསུམ་མཆིས་པ། སུག་པ་ལག་པ་སྟོང་དང་ལྡན་ཞིང༌། སུག་པ་ལག་པ་སྟོང་པོ་དེ་དག་རེ་རེའི་མཐིལ་དུ་ཡང་

91-1-441b


ཡང་མིག་རེ་རེ་བྲིའོ། །སུག་པ་ལག་པ་ཆེན་པོ་ཡང་དག་པ་ཉིད་ནི། བཅོ་བརྒྱད་མཆིས་ཏེ། སྔར་སུག་པ་གཉིས་ཀྱིས་ནི། སྙིང་གར་ཐལ་མོ་སྦྱར་བར་བགྱིད་དོ།།
སུག་པ་གཅིག་གིས་ནི། རྡོ་རྗེའི་ཐོ་བ་ཐོགས་སོ། །ཡང་གཅིག་གིས་ནི། རྩེ་གསུམ་པ་ཐོགས་སོ། །ཡང་གཅིག་གིས་ནི། གླེགས་བམ་ཐོགས་སོ། །ཡང་གཅིག་
གིས་ནི། རིན་པོ་ཆེའི་ཕྱག་རྒྱ་ཐོགས་སོ། །ཡང་གཅིག་གིས་ནི། འཁར་གསིལ་ཐོགས་སོ། །ཡང་གཅིག་གིས་ནི། རིན་པོ་ཆེའི་ནོར་བུ་ཐོགས་སོ། །ཡང་གཅིག་
གིས་ནི། རིན་པོ་ཆེའི་འཁོར་ལོ་ཐོགས་སོ། །ཡང་གཅིག་གིས་ནི། པདྨ་ཁ་ཕྱེ་བ་ཐོགས་སོ། །ཡང་གཅིག་གིས་ནི། ཞགས་པ་ཐོགས་སོ། །ཡང་གཅིག་
གིས་ནི། ལྕུག་མ་ཐོགས་སོ། །ཡང་གཅིག་གིས་ནི། འོད་ཟེར་ཁ་དོག་ལྔ་འབྱིན་པར་བགྱིད་དོ། །ཡང་གཅིག་གིས་ནི། བགྲང་ཕྲེང་ཐོགས་སོ། །ཡང་གཅིག་
གིས་ནི། རིལ་བ་ཐོགས་སོ། །ཡང་གཅིག་གིས་ནི། ཟིལ་དངར་ཡོངས་སུ་གཏོང་བའི་ལག་ཏུ་སྟོན་ཏོ། །ཡང་གཅིག་གིས་ནི། རིན་པོ་ཆེའི་ཆར་སྣ་ཚོགས་
འབེབས་ཤིང་མི་འཇིགས་པའི་ལག་ཏུ་སྟོན་ཏོ། །ཡང་གཉིས་ནི། ལྟེ་བའི་ཐད་ཀར་གཡོན་པ་གཡས་པས་མནན་ནས་མཐིལ་བཀན་ཏེ་མཆིས་སོ། །སུག་པ་

91-1-442a


ལག་པ་གཞན་དགུ་བརྒྱ་དགུ་བཅུ་རྩ་གཉིས་པོ་དེ་དག་ཐམས་ཅད་ནི། སྤྲུལ་པའི་སུག་པ་ལགས་ཏེ། སུག་པ་དེ་དག་ཀུན་ཀྱང་
སོ་སོ་ནས་མཚོན་ཆ་དང༌། ཕྱག་རྒྱ་རྣམ་པ་སྣ་ཚོགས་ཐོགས་པས། ཁ་ཅིག་ནི། སུག་པ་ལག་པའི་ཕྱག་རྒྱ་བརྐྱང་བ་ཉི་ཚེ་བ་ཡང་མཆིས་ཏེ། སོ་སོ་ནས་མི་
མཐུན་པས་སྙིང་པོའི་མདོ་ལས། ཇི་སྐད་དུ་བྱང་ཆུབ་སེམས་དཔའ་དེ་ནི། ལྷའི་རིན་པོ་ཆེ་སྣ་བདུན་གྱི་མགོ་རྒྱན་ཐོགས་སོ། །ལག་ངར་ལ་ནི། གདུབ་ཀོར་
རྣམ་པ་སྣ་ཚོགས་ཀྱིས་བརྒྱན་ཏོ། །ལུས་ལ་ནི། ཕྲེང་བ་ཐོགས་ཤིང་ལྷའི་རིན་པོ་ཆེའི་གོས་གྱ་ནོམ་པ་དག་བགོས་པ་ཡིན་ནོ། །ཞེས་གསུངས་པ་ལྟ་བུའོ། །
ཚོན་རྩི་དེ་དག་གི་ནང་དུ་ཀོ་བའི་སྤྱིན་སྩལ་བར་མི་བགྱིའོ། །ཀུན་ཏུ་རའི་ཁུ་བ་དང་སྦྱར་བར་བགྱིའོ། །གང་དག་ཡུམ་གྱི་གཟུངས་ཀྱི་ཆོ་ག་བགྱིད་པར་འཚལ་ན།
སྔར་དེའི་གཟུགས་རི་མོར་བྲིའོ། །གཟུགས་རི་མོར་བྲི་བར་ཡང་ངེས་པར་ཆོས་བཞིན་དུ་བགྱི་འཚལ་བས་རི་མོ་འབྲི་བའི་གནས་ཁང་ཉེ་འཁོར་ཀུན་ཏུ་ཙནྡན་
དཀར་པོའི་ཆབ་ཀྱིས་དོག་ས་ལ་བྱུགས་ཏེ་དཀྱིལ་འཁོར་བགྱིའོ། །གཞན་ཡང་རི་མོ་མཁན་འབྱུང་འཇུག་གི་ཚེ་ཁྲུས་བགྱིས་ནས་གོས་གསར་བ་གཙང་མ་


91-1-442b


བགོས་ཏེ་ཉིན་རེ་བཞིན་སྡོམ་པ་བརྒྱད་ཡང་དག་པར་བླང་བར་བགྱིའོ། །ཆོས་བཞིན་དུ་གཟུགས་བྲིས་ལགས་ནས་ཀྱང་རི་མོ་མཁན་ཆོས་བཞིན་དུ་མ་བགྱིས་པར་
དོགས་པར་གྱུར་ན། དཀྱིལ་འཁོར་གྲུ་བཞི་པ་གཅིག་ཡིད་ལ་ཇི་ལྟར་མོས་པ་བཞིན་དུ་བགྱིས་ཏེ། བ་དན་དང༌། མེ་ཏོག་དང༌། ཞལ་ཟས་དང༌། ཟས་དཀར་
གསུམ་དང༌། མེ་ཏོག་དང༌། ཕྲེང་བ་དང༌། སྤོས་ཆབ་དང༌། མེ་ཏོག་སྣ་ཚོགས་ཀྱིས་ཀུན་ཏུ་ཁྱབ་པར་བཀྲམ་ནས་མཆོད་པ་རྒྱ་ཆེར་བགྱིས་ཏེ། རྣལ་འབྱོར་
བ་དང༌། རི་མོ་མཁན་གང་ལགས་པ་དེས་གདུགས་གཅིག་ལ་དུས་གསུམ་དུ་གཟུགས་བྲིས་པའི་མདུན་དུ་ནོངས་པ་རྣམས་མཐོལ་བཤགས་ན། ཞག་ཉི་
ཤུ་རྩ་གཅིག་ཚང་བའི་མཚན་མོ་མིག་སྟོང་ལག་སྟོང་དང་ལྡན་པའི་གཟུགས་བྲིས་པ་ལས་འོད་ཟེར་ཆེན་པོ་བྱུང་ནས་ཉི་ཟླ་ཟིལ་གྱིས་མནན་ཏེ། འོད་ཀྱིས་
ཕྱོགས་བཅུའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མཐའ་དང༌། ཚད་མ་མཆིས་པ་ཐམས་ཅད་ཐོགས་པ་མ་མཆིས་པར་གསལ་བར་བགྱིས་
པས། རྣལ་འབྱོར་པ་དང༌། རི་མོ་མཁན་གང་ལགས་པ་དེ་དག་དང༌། སེམས་ཅན་གང་དག་འོད་ཀྱིས་རེག་པ་དེ་དག་ཐམས་ཅད་ཤིན་ཏུ་ལྕི་བའི་ཁ་ན་མ་ཐོ་བ་

91-1-443a


ཅི་མཆིས་པ་དུས་གཅིག་ཏུ་ཞུ་བྱང་ནས་ཡོངས་སུ་དག་པར་འགྱུར་ལགས་སོ། །ཆོ་ག་འདི་སྒྲུབ་པ་གང་ལགས་པ་དེས་སེམས་རྩེ་
གཅིག་ཏུ་མ་བགྱིས་པ་ནི། མ་གཏོགས་ལགས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་ཡང་འདི་སྐད་ཅེས་གསོལ་ཏོ། །བདག་
གིས་སྔོན་འདས་པའི་དུས་ཀྱི་ཚེ་དེ་བཞིན་གཤེགས་པ་རྣམ་པར་གཟིགས་ཀྱིས་ཀྱང་ཕྱག་སྟོང་དང༌། སྤྱན་སྟོང་པོ་འདི་དག་བསྟན་ནས་བདུད་ཆེན་པོ་
རྣམས་གདུལ་བ་མཐོང་ནས། བཅོམ་ལྡན་འདས། དེར་བདག་གིས་ཀྱང་ལག་སྟོང་དང༌། མིག་སྟོང་པོ་འདི་དག་བསྟན་ནས་བདུད་ཆེན་པོ་རྣམས་བཏུལ་
བ་ལགས་ཏེ། སུག་པ་ལག་པ་སྟོང་པོ་དེ་དག་ཀྱང་སོ་སོ་ནས་འཁོར་ལོས་བསྒྱུར་བའི་རྒྱལ་པོ་རེ་རེ་མངོན་པར་སྤྲུལ་ནས་བསྐལ་བ་བཟང་པོ་རབས་སྟོང་གི་
འཁོར་ལོས་བསྒྱུར་བའི་རྒྱལ་པོ་བགྱིད་པར་འགྱུར་ལ། མིག་སྟོང་པོ་དེ་དག་ཀྱང་སོ་སོ་ནས་སངས་རྒྱས་རེ་རེ་མངོན་པར་སྤྲུལ་ནས་བསྐལ་བ་བཟང་པོའི་
སངས་རྒྱས་སྟོང་དང་མཚུངས་པར་འགྱུར་བར་འགྱུར་བའི་སླད་དུ། བཅོམ་ལྡན་འདས། བྱང་ཆུབ་སེམས་དཔའ་འདིའི་ལུས་བདུད་འདུལ་བའི་ནང་ནས་

91-1-443b


མཆོག་ཏུ་གྱུར་པ་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། ལེགས་སོ་ལེགས་སོ།།
ངས་ཀྱང་བྱིན་གྱི་རླབས་ཀྱི་མཐུས་བསྐལ་པ་མཐར་ཐུག་པའི་བར་དུ་ཁྱོད་ཀྱི་ཡུམ་གྱི་གཟུངས་འདི་བྱིན་གྱིས་བརླབ་པར་བྱའོ།།    །།བྱང་ཆུབ་སེམས་དཔའ་སྤྱན་རས་
གཟིགས་དབང་ཕྱུག་ཐོགས་པ་མི་མངའ་བའི་ཐུགས་རྗེ་ཆེན་པོ་རྒྱ་ཆེར་ཡོངས་སུ་རྫོགས་པའི་གཟུངས། བམ་པོ་གསུམ་པ། དེ་ནས་བྱང་ཆུབ་སེམས་དཔའ་
སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱིས་བསྔགས་པ་བརྗོད་པ་ཐོས་ནས་རབ་ཏུ་དགའ་ཞིང་མགུ་བར་གྱུར་པས་ཐལ་མོ་སྦྱར་ཏེ། བཅོམ་ལྡན་
འདས་ཀྱི་ཞལ་དུ་བལྟས་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། གཞན་ཡང་མིག་སྟོང་ལག་སྟོང་དང་ལྡན་པའི་གཟུགས་ཀྱི་ཕྱག་རྒྱ་མངོན་པར་
སྒྲུབ་པར་བགྱིད་པ་མཆིས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ངས་ཀྱང་རྗེས་སུ་ཡི་རང་གི་ཁྱོད་ཀྱིས་ཤོད་ཅིག །དེ་ནས་བྱང་ཆུབ་སེམས་
དཔའ་སྤྱན་རས་གཟིགས་དབང་ཕྱུག་གིས་སྨྲས་པ་དང༌། ནམ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་རིག་སྔགས་འདི་སྨྲས་པ་ན་སྟོང་

91-1-444a


གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ནས་འདུ་ཤེས་མེད་འདུ་ཤེས་མེད་མིན་གྱི་བར་གྱི་ལྷའི་གནས་ཐམས་ཅད་ཀྱང་
རྣམ་པ་དྲུག་ཏུ་རབ་ཏུ་གཡོས་པར་གྱུར་ཏོ། །འོག་མིན་གྱི་ལྷ་དང༌། དབང་ཕྱུག་ཆེན་པོ་ཡང་མི་བདེ་བར་ཤིན་ཏུ་སྐྲག་པར་གྱུར་ཏོ། །འདྲེ་གདོན་མདུངས་
པ་ཐམས་ཅད་ཀྱང་སྡུག་བསྔལ་ཆེན་པོ་མྱོང་བར་གྱུར་པས། ཀུ་ཅོ་འདོན་ཅིང་ཤར་ནུབ་ཏུ་བྱེར་ནས་འགྲོ་བའི་གནས་ཀྱང་མི་རྙེད་པར་གྱུར་ཏོ། །དེ་ནས་
སྤྲུལ་པའི་ལུས་ཀྱིས་འཁོར་མང་པོ་རྣམས་དང༌། འདྲེ་གདོན་མ་རུངས་པ་རྣམས་ལ་ཁྱེད་གལ་ཏེ་བདག་གི་རིག་སྔགས་ཀྱི་རྗེས་སུ་མི་འབྲང་ཞིང་འགལ་
བར་བྱས་པར་གྱུར་ན། མགོ་ཚལ་བར་འགས་པར་འགྱུར་རོ། །ཞེས་བསྒོའོ། །བཅོམ་ལྡན་འདས། རིག་སྔགས་འདིས་ནི། རི་རྣམས་འཇོམས་པར་
བགྱིས་ཤིང་རྒྱ་མཚོ་ཆེན་པོ་སྐམ་པར་བགྱིད་དོ། །རིག་སྔགས་འདིས་ནི། ལྷ་མ་ཡིན་གྱི་དཔུང་རྣམས་བཅོམ་ནས་ཡུལ་རྣམས་སྲུང་བར་བགྱིད་དོ། །རིག་སྔགས་
འདིས་ནི། འདྲེ་གདོན་མ་རུངས་པ་ཐམས་ཅད་དང༌། ནད་ཐམས་ཅད་དང༌། མི་མ་རུངས་པ་ཐམས་ཅད་ཚར་གཅོད་པར་བགྱིད་དོ། །རིག་སྔགས་འདིས་

91-1-444b


ནི། སུམ་ཅུ་རྩ་གསུམ་གྱི་ལྷ་རྣམས་འཇོམས་ཤིང་དུལ་བར་བགྱིད་ལགས་སོ། །རིགས་ཀྱི་བུ་གང་ལ་ལ་ཞིག་རིག་སྔགས་འདི་འདོན་ཅིང་ཡོངས་སུ་འཛིན་
པར་བགྱིད་ན། གང་ཟག་དེའི་མཐུ་སྟོབས་བརྗོད་ཀྱིས་མི་ལང་ངོ༌། །རིག་སྔགས་འདི་འདོན་པ་དང༌། ཡོངས་སུ་འཛིན་པ་དེ་དག་བཙུན་ཞིང་དབང་ཕྱུག་དང་
ལྡན་པ་དང༌། ནམ་འཚོའི་བར་དུ་རྒྱལ་པོས་བྱམས་ཤིང་ཡིད་དུ་མཆི་བ་དང༌། སྨོན་པ་རྣམས་ཡོངས་སུ་རྫོགས་པར་བགྱིད་དོ། །གང་ལ་ལ་ཞིག་ཕྱིར་རྒོལ་
བའི་བདུད་གདུལ་བར་འཚལ་ན། སྤོས་གུ་གུལ་བསྲེགས་ཏེ་བདག་གི་ལུས་པོ་ཆེའི་སྔགས་ལན་ཉི་ཤུ་རྩ་གཅིག་བཟླས་བརྗོད་བགྱིའོ། །སྐྱེ་བོ་མང་པོ་
ཐམས་ཅད་ཀྱིས་བདག་ལ་བྱམས་པར་འཚལ་ན། ལྕུག་མ་ལ་ལན་ཉི་ཤུ་རྩ་གཅིག་སྔགས་ཀྱིས་བཏབ་སྟེ་གཡར་ཁམས་བཅས་ན། བྱམས་ཤིང་བཀུར་
བར་བགྱིའོ། །བདག་ཉིད་སྤོབས་པ་དང་ཤེས་རབ་དང་ལྡན་པར་འཚལ་ན། ཤུ་དག་ལ་ལན་སྟོང་རྩ་བརྒྱད་སྔགས་ཀྱིས་བཏབ་སྟེ་སྙིང་གར་བསྐུས་ན། ཐོགས་
པ་མ་མཆིས་པའི་སྤོབས་པ་ཐོབ་པར་འགྱུར་ཏེ། ཡུམ་གྱི་གཟུངས་ཀྱི་སྙིང་པོའི་ཕྱག་རྒྱ་བགྱིའོ། །དེ་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་

91-1-445a


ཐོགས་པ་མ་མཆིས་པའི་སྤོབས་པའི་ཕྱག་རྒྱ་ནི། འདི་ལགས་ཏེ། སུག་པ་ལག་པ་གཉིས་རྒྱབ་སྤྲད་དེ་སྦྱར་ནས་མཐེ་བོང་གཉིས་
མདུན་དུ་བརྐྱང་བར་བགྱིའོ། །ཕྱག་རྒྱ་འདིས་ནི། བདག་ཀྱང་སྲུང་ཞིང་གཞན་ཡང་བསྲུང་བར་བགྱིའོ། །ཕྱོགས་གང་དང་གང་དུ་མཆི་ཡང་རུང་སྟེ། མཚམས་
དགུམ་པར་འཚལ་བས། ཆབ་གཙང་མའམ། ཐལ་བ་གཙང་མ་ལ་ལན་བདུན་སྔགས་ཀྱིས་བཏབ་སྟེ་གང་དུ་མཆིས་པའི་གནས་དེར་ཆབ་བམ། ཐལ་
བ་སྙིམ་པ་གང་སྔར་རང་གི་ལུས་ལ་གཏོར་ནས་དེའི་རྗེས་ལ་ཕྱོགས་བཞིར་ཆོས་བཞིན་དུ་གཏོར་ན། དེ་ཉིད་མཚམས་སུ་འགྲུབ་པར་འགྱུར་ལགས་
སོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་འདྲེ་སྲིན་མ་རུངས་པ་དང༌། ལོག་པའི་གདོན་མང་པོ་རྣམས་ཀྱིས་གཙེས་པར་གྱུར་ན། བལ་
པོ་སེའུའི་ཡལ་ག་དང༌། གྲིབ་ལོགས་ཀྱི་ལྕང་མའི་ཡལ་ག་བླངས་ཏེ་རིག་སྔགས་འདི་བཟླས་བརྗོད་བགྱིས་ནས་ནད་པ་ལ་བཞུས་ན། ནད་གང་ཡང་
རུང་སྟེ་མི་འཚོ་བ་མ་མཆིས་ལགས་སོ། །རིག་སྔགས་ནི། འདི་ལྟ་སྟེ། ན་མཿསརྦ་བུདྡྷ་དྷརྨ་སཾ་གྷཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།

91-1-445b


ན་མོ་བཛྲ་པཱ་ཎི་ཡེ། བོ་དྷི་སཏྭཱ་ཡེ། ཏདྱ་ཐཱ། བི་སི་བི་སི། ཀཱ་ཡ་སི་བི། པ་ལ་ཤ་པ་ལ་ཤ་ནི་སྭཱ་ཧཱ། རིག་སྔགས་ཀྱི་ཕྱག་རྒྱ་འདིས་ནི། ལོག་པར་ལྟ་བའི་མུ་
སྟེགས་ཅན་རྣམས་འདུལ་བར་བགྱིད་དོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་རྟག་པར་གདུགས་དང་པོ་འཆར་པའི་ཚེ་དང༌། གདུགས་ཀྱི་
གུང་དང༌། གདུགས་བས་པའི་ཚེ་ལན་ཉི་ཤུ་རྩ་གཅིག་བཟླས་བརྗོད་བགྱིས་ན། རྣམ་པ་སྣ་ཚོགས་ཀྱིས་སངས་རྒྱས་བྱེ་བ་ཕྲག་བཅུ་ལ་མཆོད་པ་བགྱིས་པ་དང༌།
བྱེ་བྲག་ཏུ་གྱུར་པ་མ་མཆིས་པས་ནམ་དུ་ཡང་བུད་མེད་ཀྱི་དངོས་པོ་ལེན་པར་མི་འགྱུར། ཚེ་འདས་ནས་ཀྱང་ངན་སོང་གསུམ་པོ་དག་དང་གཏན་དུ་འབྲལ་ཞིང༌།
དེ་བཞིན་གཤེགས་པ་འོད་དཔག་མེད་ཀྱི་ཞིང་ཡོངས་སུ་དག་པར་སྐྱེ་བར་འགྱུར། དེ་བཞིན་གཤེགས་པའི་ཕྱག་གིས་སྤྱི་བོ་ལ་བྱུགས་ཏེ། ཁྱོད་ངའི་ཞིང་དུ་
སྐྱེ་བར་འགྱུར་བས་མ་འཇིགས་ཤིག་ཅེས་བཀའ་སྩལ་པར་འགྱུར། ཚེ་འདི་ཉིད་ལ་གློ་བུར་དུ་འཆི་བར་མི་འགྱུར་ཞིང༌། འདྲེ་གདོན་དག་གིས་ཀྱང་གླགས་
རྙེད་པར་མི་འགྱུར་ལགས་སོ། །དེ་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཁ་ན་མ་ཐོ་བ་ཡོངས་

91-1-446a


སུ་སྦྱོང་བའི་ཕྱག་རྒྱ་ནི། འདི་ལགས་ཏེ། འགྲེང་ནས་འདི་ལྟར་སུག་པ་ལག་པ་གཡོན་པ་མདུན་དུ་བརྐྱང་སྟེ་སོར་མོ་ལྔ་སོ་
སོར་ཕྱེ་ནས་མདུན་དུ་ཕུལ་ཏེ་སོར་མོ་ལྔ་ཆར་བསྒྲེང་ངོ༌། །དེའི་རྗེས་ལ་སུག་པ་ལག་པ་གཡས་པའི་མཐེ་བོང་ལག་མཐིལ་དུ་བཀུག་སྟེ། སོར་མོ་གཞན་
བཞི་ནི། ཁུ་ཚུར་དུ་བཅངས་ནས་རྣ་བ་གཡས་པའི་ཐད་ཀར་བཞག་སྟེ། ལུས་པོ་ཆེའི་སྔགས་བཟླས་ནས་མཛུབ་མོ་ནི། ཕན་ཚུན་བརྒྱུ་བར་བགྱིའོ། །ཕྱག་
རྒྱ་ནི། གདུགས་གཅིག་ལ་དུས་གསུམ་དུ་བགྱི་འཚལ་པས། དུས་གསུམ་གྱི་ཚེ་ཡང་ལན་བདུན་བཟླས་བརྗོད་བགྱིས་ན། མཚམས་སུ་མཆིས་པ་
ལྔ་པ། ཤིན་ཏུ་ལྕི་བ་བཞིའི་ཁ་ན་མ་ཐོ་བ་རྣམས་ཀྱང་འབྱང་བར་འགྱུར་ལགས་སོ། །སེམས་ཅན་ཐམས་ཅད་ལ་བྱམས་པ་དང༌། སྙིང་རྗེ་བསྐྱེད་
པར་གྱུར་ན། ཁ་ན་མ་ཐོ་བ་ཐམས་ཅད་ཀྱི་རྩ་བ་བསྲེགས་ནས།ཚེ་འདས་པའི་རྗེས་ལ་ཡང་སངས་རྒྱས་རྣམས་དང་འཇལ་བར་འགྱུར་ཞིང༌། སངས་རྒྱས་
ཀྱི་ཞིང་དེ་དག་ཏུ་ཡང་འཁོར་ལོས་བསྐྱུར་བའི་རྒྱལ་པོ་བགྱིད་པར་འགྱུར། གཞན་ཡང་བས་པ་མ་མཆིས་པའི་གཏེར་ཞེས་བགྱི་བའི་གཟུངས་དང༌།


91-1-446b


ཡེ་ཤེས་མཉམ་པ་ཞེས་བགྱི་བའི་གཟུངས་ཐོབ་པར་འགྱུར། གཞན་ཡང་མཚན་ཉི་ཤུ་རྩ་བརྒྱད་དང་ལྡན་པར་འགྱུར། གཞན་ཡང་ཚེ་འདི་ཉིད་ལ་མིག་དང༌།
རྣ་བ་དང༌། སྣ་དང༌། ལྕེ་ལ་སོགས་པ་བྲོ་འཚལ་བར་མི་འགྱུར་ཞིང༌། ལུས་ཀྱི་ནད་ཐམས་ཅད་ཀྱང་ཡོངས་སུ་འབྱང་བར་འགྱུར། །སྔོན་གྱི་ལས་དང༌། ཁ་ན་མ་ཐོ་བ་
རྣམས་ཀྱང་ཞུ་བྱང་བར་འགྱུར་ལགས་སོ། །གལ་ཏེ་ཐན་པ་བྱུང་བར་གྱུར་ན། ཏིལ་འབྲུ་ཡོག་པོའི་འབྲས་བུ་མར་དང་སྦྱར་ཏེ་རིལ་བུ་བགྱིས་ནས་ལན་བརྒྱ་
རྩ་བརྒྱད་སྔགས་ཀྱིས་བཏབ་སྟེ། ཆབ་རྫིང་དུ་བོར་ན། དགུང་ཆར་འབབ་པར་འགྱུར་ལགས་སོ། །གལ་ཏེ་ཆར་ཆེས་ན། འབྲས་སཱ་ལུ་བརྡོས་པའི་མེ་ཏོག་ཡུངས་
འབྲུའི་མར་དང་སྦྱར་ཏེ་རིལ་བུ་བགྱིས་ནས་ལན་བརྒྱ་རྩ་བརྒྱད་སྔགས་ཀྱིས་བཏབ་སྟེ། ཆབ་རྫིང་བུར་བོར་ན། དགུང་ཆར་འཆད་པར་འགྱུར་ལགས་སོ། །ང་
ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་བདུད་རྣམས་བཏུལ་བའི་ཕྱག་རྒྱ་ནི། འདི་
ལགས་ཏེ། སོར་མོ་སྣོལ་མར་བཏང་སྟེ། གཡོན་པས་གཡས་པ་མནན་ཏེ།ཁུ་ཚུར་དམ་དུ་བཅངས་ཏེ་སྤྱི་བོར་བཞག་ནས་ལུས་པོ་ཆེའི་སྔགས་བཟླས་བརྗོད་

91-1-447a


བགྱིས་ན། འཁོན་པའི་དགྲ་ཐམས་ཅད་རང་དུལ་བར་འགྱུར་ལགས་སོ། །ཆོ་ག་འདི་བགྱིད་པ་གང་ལགས་པ་དེས་རིང་
བསྲེལ་དང་བཅས་པའི་མཆོད་རྟེན་གྱི་མདུན་དུ་ཚེས་ཉི་ཤུ་དགུའི་མཚན་མོ་ཙནྡན་དཀར་པོའི་ཕྱེ་མའི་དཀྱིལ་འཁོར་བགྱིས་ཏེ། མེ་ཏོག་སྣ་ཚོགས་བཀྲམ་
ནས་ཡོངས་སུ་དག་པར་ཁྲུས་ཏེ་གོས་གསར་པ་གཙང་མ་བགོས་ནས་སུག་པར་པོག་ཕོར་ཐོགས་ཏེ་ཨ་ག་རུ་བསྲེགས་ལ། ཁ་ཤར་ཕྱོགས་སུ་བལྟས་
ཏེ་སྐྱིལ་མོ་ཀྲུང་བཅས་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལག་སྟོང་མིག་སྟོང་དང་ལྡན་པ་སྤྱི་བོ་ལ་མཆིས་པར་འདུ་ཤེས་ཉེ་བར་
བཞག་སྟེ་ལུས་པོ་ཆེའི་སྔགས་ལན་སྟོང་རྩ་བརྒྱད་བཟླས་བརྗོད་བགྱིས་ན། འདི་དངོས་གྲུབ་ཐོབ་པར་འགྱུར་བའི་ཕན་ཡོན་དང་པོ་མཆོག་ལགས་སོ། །
གཞན་ཡང་ཡུངས་ཀར་ཏིལ་གྱི་འབྲས་བུ་གཅིག་ཏུ་བསྲེས་ཏེ་བརྡུངས་ནས་ཕྱེ་མར་བགྱིས་ཏེ་ཕོག་གསུམ་གྱིས་ཅུང་ཟད་ཅིག་བླངས་ནས་ལན་
གཅིག་སྔགས་ཀྱིས་བཏབ་སྟེ་ཞུགས་སུ་འདོར་བ་དགུང་བདུན་ཚང་བར་བགྱིས་ལ། གདུགས་རེ་ལ་ཡང་ལན་བརྒྱ་རྩ་བརྒྱད་ཚང་བར་བགྱིས་ན། སླད་

91-1-447b


ཀྱིས་ཅི་བགྱིའོ་འཚལ་མངོན་པར་འགྲུབ་པར་འགྱུར་ལགས་སོ། །དེ་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་འཇིགས་པ་མ་མཆིས་པ་
ཆེན་པོའི་ཕྱག་རྒྱ་ནི། འདི་ལགས་ཏེ། འགྲེང་ནས་སུག་པ་རྐང་པ་གཉིས་གཤིབས་ཏེ། སྔར་སུག་པ་ལག་པ་གཡས་པ་བཀན་ཏེ་ལག་ངར་གཡོན་པ་བཏེག་
ནས་པུས་མོའི་སྟེང་དུ་བཞག་པར་བགྱིས་ཏེ། སུག་པ་ལག་པ་གཡོན་པ་ཡང་དེ་བཞིན་དུ་བགྱིས་ནས་རྟག་པར་རིང་བསྲེལ་གྱི་མདུན་དུ་ལུས་པོ་ཆེའི་སྔགས་
ལན་སྟོང་རྩ་བརྒྱད་བཟླས་བརྗོད་བགྱིས་ན། མྱུར་དུ་སེམས་ཅན་ལ་མི་འཇིགས་པ་སྩལ་པའི་ཏིང་ངེ་འཛིན་གྱི་སྒོ་ཐོབ་པར་འགྱུར་ལགས་སོ། །གཞན་ཡང་ཤིང་
ཀུན་དང༌། ཡུངས་ཀར་དང༌། ཤུ་དག་དང༌། ཏ་ཏ་བའི་རིལ་བུ་བླངས་ཏེ་དངོས་པོ་འདི་དག་ཞུགས་ཀྱི་ནང་དུ་བོར་ཏེ་བསྲེག་པར་བགྱིའོ། །འདི་དག་སྲེག་
པ་ཡང་སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་རམ། དཀྱིལ་འཁོར་རམ། གནས་གཙང་མ་དག་ཏུ་བསྲེགས་ནས་ལུས་པོ་ཆེའི་སྔགས་བཟླས་ཏེ་སྔགས་
ལན་རེ་བསྲེགས་པ་བརྒྱ་རྩ་བརྒྱད་ཚང་བར་བགྱིས་ནས་སྤོས་དང་མེ་ཏོག་དག་གིས་རིག་སྔགས་ལ་མཆོད་པ་བགྱིས་ན། ཅི་དང་ཅི་སྨོན་པ་རྣམས་ཡིད་བཞིན་

91-1-448a


དུ་མངོན་པར་འགྲུབ་པར་འགྱུར་ལགས་སོ། །གལ་ཏེ་རིག་སྔགས་གཞན་གྱིས་མ་ཐུབ་པ་དང་སྔགས་འདིས་བཏབ་ན། ཐམས་
ཅད་ཐུབ་ཅིང་འགྲུབ་པར་འགྱུར་ལགས་སོ། །གལ་ཏེ་རྨི་ལྟས་མཐོང་བར་འཚལ་ན། སྔགས་འདི་བཟླས་ནས་ཕྱག་རྒྱ་བགྱིས་ཏེ་མིག་ལ་བཏབ་ན།
ཅི་དང་ཅི་མཐོང་བར་འཚལ་བ་དེ་དག་ཐམས་ཅད་རྨི་ལམ་དུ་མཐོང་བར་འཚལ་ལགས་སོ། །བསོད་ནམས་མ་མཆིས་པ་གང་དག་ཅི་བགྱིའོ་འཚལ་
ཡིད་བཞིན་དུ་འགྲུབ་པར་མི་འགྱུར་ན། གདུགས་རེ་བཞིན་རིག་སྔགས་འདི་ལན་བརྒྱ་རྩ་བརྒྱད་འདོན་པ་དགུང་བདུན་དུ་ཚང་བར་གྱུར་ན། ཅི་དང་ཅི་
སྨོན་པ་ཐམས་ཅད་འཐོབ་པར་འགྱུར་ལགས་སོ། །བཅོམ་ལྡན་འདས། བདག་སྔོན་ཀླུའི་རྒྱལ་པོ་རྒྱ་མཚོའི་གནས་སུ་རྒྱ་མཚོའི་ཉ་ཆོས་ཀྱི་མདུན་སར་
ཆོས་སྟོན་པ་ན་ཀླུ་མང་པོ་རྣམས་སྡུག་བསྔལ་ཆེན་པོ་རྣམས་མྱོང་བར་མཐོང་བ་དང༌། ཀླུ་མང་པོ་རྣམས་ལ་སྙིང་བརྩེ་ནས་དེ་དག་སྡུག་བསྔལ་ལས་
ཡང་དག་པར་བཟླ་བ་དང༌། སེམས་ཅན་མང་པོ་རྣམས་སྡུག་བསྔལ་དང་བྲལ་ཞིང་འཁོན་པའི་དགྲ་མ་མཆིས་པར་བགྱི་བའི་སླད་དུ་ཆོས་བསྟན་པ་

91-1-448b


ལས། དེའི་ཚེ་ཀླུའི་བུ་མོས་ཆོས་འདི་གཉེར་བའི་སླད་དུ་ནོར་བུ་རིན་པོ་ཆེ་མི་མཇེད་ཀྱི་འཇིག་རྟེན་གྱི་ཁམས་རི་བ་ཞིག་ལུས་པ་དང༌། བདག་གིས་དེ་ལ་
ཡུམ་གྱི་གཟུངས་འདི་རྒྱ་ཆེར་བསྟན་པས་སྡུག་བསྔལ་གྱི་བགེགས་རྣམས་དང་བྲལ་བར་འགྱུར་ལགས་སོ། །དེ་ནས་བྱང་ཆུབ་སེམས་དཔའ་ཆུ་ཤེལ་གྱིས་
རིག་སྔགས་འདི་ཡོངས་སུ་འཛིན་པ་དག་ལ་ཕན་གདགས་ཤིང་བགེགས་ཡོངས་སུ་བསྲུང་བའི་ཕྱིར་སྔགས་འདི་སྨྲས་སོ། །བི་མ་ལེ། མ་ཧཱ་བི་མ་ལེ། ཨུ་
ཧ་ལ། མ་ཧཱ་ཨུ་ཧ་ལེ། ཧུ་མ་ལེ། མ་ཧཱ་ཧུ་མ་ལེ། ས་ཧཱ་ལེ། མ་ཧཱ་ས་ཧཱ་ལེ། ཙི་ལེ་ཏེ་སྭཱ་ཧཱ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་ཕྱོགས་གང་
དུ་གནས་ཀྱང་རུང་སྟེ། བྱང་ཆུབ་སེམས་དཔའ་མིག་སྟོང་དང་ལག་པ་སྟོང་དང་ལྡན་པའི་ཆོས་ཀྱི་ཆོ་ག་འདི་ཡོངས་སུ་འཛིན་པར་བགྱིད་ན། བདག་ཀྱང་རྟག་
པར་དེ་དག་གི་རྗེས་སུ་འབྲེལ་སྟེ་ཡོངས་སུ་སྲུང་བར་བགྱིད་པས་བདུད་ཀྱི་ཁོར་རྣམས་ཀྱི་བར་དག་གིས་གཙེ་བར་མི་འགྱུར་ལགས་སོ། །གང་ལ་ལ་ཞིག་
བྲེལ་ཞིང་ཕོངས་པར་གྱུར་ཏམ། ཕ་རོལ་གྱི་དགྲས་གཙེས་སམ། ཆོམ་རྐུན་དག་གིས་གནོད་པ་བགྱིད་པར་གྱུར་ན། ཚོན་སྣ་ལྔའི་སྐུད་པ་ལ་ལན་ཉི་ཤུ་

91-1-449a


རྩ་གཅིག་སྔགས་ཀྱིས་བཏབ་སྟེ་སྔགས་ལན་རེ་བཟླ་ཞིང་མདུད་པ་རེ་རེ་མདུད་ནས་དཔུང་པ་གཡོན་པ་ལ་མདུད་པར་བགྱིའོ། །
གཞན་ཡང་སུག་པ་གཡོན་པའི་སྲིན་ལག་དང༌། གུང་མོ་དང༌། མཛུབ་མོ་རྣམས་ཁུ་ཚུར་བཅངས་ཏེ། མཐེ་བོས་སྟེང་དུ་མནན་ནས་མཐེའུ་ཆུང་ཆོམ་ཀུན་
གྱི་ཕྱོགས་སུ་ཁ་བསྟན་ཏེ། སྔགས་འདི་ལན་བརྒྱ་རྩ་བརྒྱད་བཟླས་ན། ཐམས་ཅད་རང་གྱིས་ནས་གནོད་པ་བགྱིད་པར་མི་འགྱུར་ལགས་སོ། །སྔོན་བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གངས་རི་ལ་གནས་ཏེ། ཆོས་སྟོན་པ་དང༌། གནོད་སྦྱིན་དང༌། སྲིན་པོའི་ཡུལ་ན་གནས་པའི་སྐྱེ་བོ་རྣམས་
སེམས་ཅན་གྱི་ཤ་ཁྲག་འབའ་ཞིག་འཚལ་ཞིང༌། དགེ་བའི་སེམས་ཅི་ཡང་མ་མཆིས་པ་མཐོང་བ་དང༌། དེའི་ཚེ་བྱང་ཆུབ་སེམས་དཔའ་དེ་ཐབས་ལ་
མཁས་པས་ཕན་གདགས་ཤིང་སེམས་ཅན་གདུལ་བའི་ཆེད་དུ་རྫུ་འཕྲུལ་གྱིས་མཐུས་དེ་མ་ཐག་ཏུ་ཡུལ་དེ་དག་ཏུ་མཆིས་ནས་མིག་སྟོང་དང་
ལག་སྟོང་དང་ལྡན་པས་བདུད་གདུལ་བའི་ལུས་མངོན་པར་བསྟན་ཏེ། ཡུམ་གྱི་གཟུངས་མངོན་པར་འགྲུབ་པའི་ཕྱག་རྒྱ་བགྱིས་པ་དང༌། དེའི་ཚེ་སྲིན་

91-1-449b


པོའི་ཡུལ་གྱི་རྒྱལ་པོ་བདག་གི་ཐད་དུ་མཆིས་ནས་ནོངས་པ་མཐོལ་བཤགས་ཏེ་ཕྱག་བགྱིས་པ་དང༌། བདག་གིས་སྐྱང་མངོན་པར་འགྲུབ་པའི་ཕྱག་རྒྱས་བཏབ་
པས། དེ་བླ་ན་མ་མཆིས་པའི་ལམ་མངོན་པར་གྲུབ་པར་གྱུར་ལགས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་མངོན་པར་འགྲུབ་པའི་ཕྱག་
རྒྱ་ནི། འདི་ལགས་ཏེ། འགྲེང་ནས་སུག་པ་རྐང་པ་གཉིས་གཤིབས་ཏེ་སྙིང་གར་ཐལ་མོ་སྦྱར་ཏེ་མཐེའུ་ཆུང་གཉིས་སྣོལ་མར་བཏང་ཞིང༌། གཡོན་པས་
གཡས་པ་མནན་ནས་ལུས་པོ་ཆེའི་སྔགས་ལན་ཉི་ཤུ་རྩ་གཅིག་བཟླས་ནས་ཆོ་ག་རྣམ་པ་སྣ་ཚོགས་གང་བགྱིད་ཀྱང་རུང་སྟེ། ཐམས་ཅད་མངོན་པར་འགྲུབ་པར་
འགྱུར་ལགས་སོ། །དེ་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་འགྲོ་བ་དྲུག་པོ་དག་སྡུག་བསྔལ་གྱི་བགེགས་ལས་ཡོངས་སུ་སྐྱོབ་པའི་
འཁོར་ལོའི་ཕྱག་རྒྱ་ནི། འདི་ལགས་ཏེ། འགྲོ་བ་དྲུག་གི་སེམས་ཅན་སྡུག་བསྔལ་ལས་ཡོངས་སུ་སྐྱོབ་པར་འཚལ་ན། འཁོར་ལོའི་ཕྱག་རྒྱ་སྤྱད་པར་
བགྱི་སྟེ། འདི་ལྟར་སོར་མོ་བཅུའི་རྩེ་མོ་ཕན་ཚུན་ཕྲད་པར་བགྱི་སྟེ། ལག་ངར་གྱི་ཚིགས་དང༌། ལག་མཐིལ་ནི། དབྱེ་བར་བགྱིའོ། །སོར་མོ་རྣམས་ཀྱི་བར་

91-1-450a


ཡང་ཚོན་གང་ཙམ་མཆིས་པར་བགྱི་སྟེ། འདི་ནི། བྱང་ཆུབ་སེམས་དཔའ་དེ་འགྲོ་བ་དྲུག་པོ་དག་ཏུ་གནས་ནས་སྡུག་བསྔལ་གྱི་
བགེགས་ལས་ཡོངས་སུ་བཟླས་པ་ཞེས་བགྱི་སྟེ། འདི་ལྟར་ཕྱག་རྒྱའི་འཁོར་ལོ་འདིའི་དབང་གིས་ཐམས་ཅད་སྡུག་བསྔལ་དང་བྲལ་བར་གྱུར་པས་སོ།།
དེ་ལ་བྱང་ཆུབ་སེམས་དཔའ་མིག་སྟོང་དང་ལྡན་པའི་མངོན་པར་རྫོགས་པར་བྱང་ཆུབ་པའི་ཕྱག་རྒྱ་ནི། འདི་ལགས་ཏེ། སྐྱིལ་མོ་ཀྲུང་བཅས་ནས་སྔར་སུག་
པ་གཡོན་པ་བརྐྱང་སྟེ་སོར་མོ་ལྔ་ཆར་བཀན་ནས་པུས་མོ་གཡོན་པའི་སྟེང་དུ་གཞག་གོ། །དེའི་རྗེས་ལ་སུག་པ་ལག་པ་གཡས་པ་བརྐྱང་སྟེ་སོར་མོ་ལྔ་ཆར་
ཁ་སྦུབ་ནས་པུས་མོ་གཡས་པའི་སྟེང་དུ་མནན་པར་བགྱིའོ། །འདི་ནི། འགོག་པའི་སྙོམས་པར་འཇུག་པའི་ཕྱག་རྒྱ་དང་འདྲ་སྟེ། འདས་པ་དང༌། མ་བྱོན་
པ་དང༌། ད་ལྟར་བཞུགས་པའི་སངས་རྒྱས་ཐམས་ཅད་ཀྱང་མཚུངས་པར་ཕྱག་རྒྱ་འདིས་མངོན་པར་རྫོགས་པར་བྱང་ཆུབ་པར་འགྱུར་བ་ལགས་པས། ཕྱག་
རྒྱ་འདིས་ནི། ལས་ཀྱི་སྒྲིབ་པ་ཐམས་ཅད་སེལ་བར་བགྱིད་དོ། །རྣལ་འབྱོར་པ་བསམ་གཏན་སྒོམ་པ་གང་དག་ཏིང་ངེ་འཛིན་མངོན་སུམ་དུ་མ་གྱུར་ན། གདུགས་

91-1-450b


མཚན་བདུན་གྱི་བར་དུ་དགོན་པའི་གནས་སུ་མཆིས་ནས་གཟུངས་འདི་བཟླས་ཏེ་ཕྱག་རྒྱ་འདི་བགྱིས་ནས་སེམས་རྩེ་གཅིག་ཏུ་སངས་རྒྱས་རྣམས་མིག་སྔར་མངོན་
སུམ་དུ་བཞུགས་པ་ཡིད་ལ་བགྱིས་ཏེ་གདུགས་མཚན་གཅིག་ལ་ལན་དྲུག་ཏུ་མཐོལ་བཤགས་བགྱིས་ན། སངས་རྒྱས་རྣམས་ཀྱང་མངོན་སུམ་དུ་འགྱུར་
ཞིང༌། བསོད་ནམས་ཀྱི་ཕུང་པོ་ཆེན་པོ་ཚད་མ་མཆིས། དཔག་ཏུ་མ་མཆིས། བརྗོད་དུ་མ་མཆིས་པ་རྣམས་ཀྱང་འཐོབ་པར་འགྱུར་ལགས་སོ། །དེ་ལ་བྱང་ཆུབ་
སེམས་དཔའ་མིག་སྟོང་དང་ལྡན་པས་སུམ་ཅུ་རྩ་གསུམ་པའི་ལྷ་རྣམས་དགུག་པའི་ཕྱག་རྒྱ་ནི། འདི་ལགས་ཏེ། སྔར་སུག་པ་ལག་པ་གཡོན་པའི་སོར་མོ་
བཞི་ཁུ་ཚུར་བཅང་བར་བགྱིའོ། །དེའི་རྗེས་ལ་སུག་པ་ལག་པ་གཡས་པས་གཡོན་པའི་མཐེ་བོང་ཁུ་ཚུར་བཅངས་པ་བཞིན་བཅངས་ནས་ལག་པ་གཡོན་པའི་
མཐེ་བོ་ལག་པ་གཡས་པའི་ཆང་བའི་གོང་དུ་རྩེ་མོ་ཕྱུང་ནས་སུག་པ་ལག་པ་གཡས་པའི་མཛུབ་མོ་ནི། ཕན་ཚུན་བརྒྱུ་བར་བགྱིའོ། །སྔགས་ནི། འདི་ལྟ་སྟེ། ཨོཾ་
ཀུ་ཙི་ཀུ་ཙི། ཀུ་ཙི་ཡ་རི། ཙི་རི་ཙི་རི། ཙི་རེ་ལེ་སྭཱ་ཧཱ། གཟུངས་ཀྱི་ཕྱག་རྒྱ་དང༌། སྔགས་འདི་ནི། བསམ་གྱིས་མི་ཁྱབ་པས་རིགས་ཀྱི་བུའམ། རིགས་ཀྱི་བུ་མོ་གང་

91-1-451a


ལ་ལ་ཞིག་མཆིས་ཉལ་གར་ཕྱག་རྒྱ་འདི་བགྱིས་ཏེ་སྔགས་འདི་ལན་རེ་བཟླས་ཤིང་སྙིང་གར་ཕྱག་རྒྱ་ལན་རེ་བགྱི་བ་ལན་བརྒྱ་རྩ་
བརྒྱད་ཚང་བར་གྱུར་ན། སེམས་ལ་ཅི་དང་ཅི་འདོད་པ་རྣམས་རྨི་ལམ་དུ་རིག་ཅིང་མཐོང་བར་འགྱུར་ལགས་སོ། །གང་ལ་ལ་ཞིག་རྟག་པར་ཕྱག་རྒྱ་འདི་བགྱིས་
ནས་སྔགས་འདི་བཟླས་བརྗོད་བགྱིས་ན། སྡིག་པ་ཐམས་ཅད་བྱང་ནས་བྱང་ཆུབ་ཀྱི་སེམས་སྟོང་བར་མི་འགྱུར་བས། གང་ཟག་དེ་མཚན་མོ་མཆིས་ཉལ་བའི་ཚེ་
གཡར་ལམ་ན་རྒྱ་ཆེར་འཕེལ་ཞིང་བཀྲ་ཤིས་པར་འགྱུར། །གཡར་ལམ་ན་དེ་བཞིན་གཤེགས་པ་བྱང་ཆུབ་ཀྱི་ཤིང་དྲུང་དུ་བཞུགས་ནས་ལུང་སྟོན་པ་དང༌། མངོན་
པར་རྫོགས་པར་སངས་རྒྱས་པར་འགྱུར་བའི་བར་དག་ཀྱང་མཐོང་བར་འགྱུར། །ཚངས་པ་དང༌། བརྒྱ་བྱིན་དང༌། ལྷ་རྣམས་ཀྱང་རྟག་ཏུ་ཉེ་བར་མཆིས་ནས་རིམ་
གྲོ་བགྱིད་ཅིང་ཡོངས་སུ་སྲུང་བར་འགྱུར་ལགས་སོ། །དེ་ལ་བྱང་ཆུབ་སེམས་དཔའ་མིག་སྟོང་དང་ལྡན་པས་ལྷ་དང༌། ཀླུ་དང༌། འདྲེ་གདོན་སྡེ་བརྒྱད་པོ་དགུག་
པའི་ཕྱག་རྒྱ་ནི། འདི་ལགས་ཏེ། འགྲེང་ནས་སུག་པ་རྐང་པ་གཉིས་གཤིབས་ཏེ་སྔར་སུག་པ་ལག་པ་གཡོན་པའི་མཐེ་བོང་ལག་མཐིལ་དུ་བཀུག་ནས་སོར་

91-1-451b


མོ་བཞི་ཁུ་ཚུར་བཅངས་ཏེ་སྙིང་གར་གཞག་གོ །དེའི་རྗེས་ལ་སུག་པ་ལག་པ་གཡས་པ་ཡང་དེ་བཞིན་དུ་བགྱིས་ཏེ། ལག་པ་གཡས་པ་རྣ་དྲུང་དུ་གཏད་ནས་མཛུབ་
མོ་ཕན་ཚུན་དུ་བརྒྱུ་བར་བགྱིའོ། །སྔགས་ནི། འདི་ལྟ་སྟེ། ན་མོ་ནཱི་ལ་ཀཎྠ། ན་མ་ཨཱཪྱ་ཤ་པ་ཏ་སྭཱ་ཧཱ། ན་མ་ཨཱཪྱ་ཤ་ལ་སྭཱ་ཧཱ། ཨེ་ཧི་ཨེ་ཧི་སྭཱ་ཧཱ། རིགས་ཀྱི་བུའམ།
རིགས་ཀྱི་བུ་མོ་གང་ལ་ལ་ཞིག་གཟུངས་དང༌། ཕྱག་རྒྱ་འདི་ལེན་ཏམ། འཛིན་ཏམ། གློག་གམ། འདོན་པར་བགྱིས་ན། མྱུར་དུ་ཚེ་རབས་བདུན་ཚུན་ཆད་ཀྱི་སྔོན་
གྱི་གནས་ཀྱི་དངོས་པོ་རྗེས་སུ་དྲན་པར་འགྱུར། སྦྲུལ་གདུག་པས་ཟིན་པར་མི་འགྱུར་རོ། །དུག་གིས་མི་ཚུགས་པར་འགྱུར། མཚོན་གྱིས་གནོད་པ་བགྱིད་པར་མི་
འགྱུར། རྒྱལ་པོས་གཤེ་བར་མི་འགྱུར། ནམ་ཡང་སེམས་ཅན་དམྱལ་བའི་སྡུག་བསྔལ་མྱོང་བར་མི་འགྱུར་ལགས་སོ། །གང་ལ་ལ་ཞིག་གདུགས་རེ་བཞིན་དུ་རིག་
སྔགས་འདི་འདོན་པར་བགྱིད་ན། འདྲེ་སྲིན་སྡེ་བརྒྱད་པོ་རྣམས་རིག་སྔགས་འདོན་པའི་དྲུང་དུ་ཉེ་བར་མཆིས་ནས་རིག་སྔགས་འདོན་པ་ཉན་པར་བགྱིད་དོ། །རིགས་ཀྱི་
བུའམ། རིགས་ཀྱི་བུ་མོ་གང་ལ་ལ་ཞིག་འདྲེ་གདོན་གྱིས་ཟིན་པར་གྱུར་ན། སྐུད་པ་དཀར་པོ་ལ་སྔགས་ཀྱིས་བཏབ་སྟེ་སྔགས་ལན་རེ་བཟླ་ཞིང་མདུད་པ་རེ་རེ་མདུད་དེ་

91-1-452a


མདུད་པ་བཞི་བཅུ་རྩ་དགུ་ཚང་བར་བགྱིས་ནས་དེའི་མགུལ་དུ་བཏགས་ན། དེའི་ནད་སེལ་བར་འགྱུར་ལགས་སོ། །གལ་ཏེ་ཡུལ་གང་དུ་
ལྟས་ངན་པ་དང༌། རིམས་ནད་བྱུང་སྟེ། ཡུལ་མི་མང་དུ་གུམ་པར་གྱུར་ན། རྒྱལ་པོའི་ཀུན་དགའ་ར་བ་དང༌། རྫིང་དག་ཏུ་པདྨ་སྟོང་རྩ་བརྒྱད་བླངས་ཏེ་པདྨ་རེ་
རེ་ལ་སྔགས་ལན་རེ་བཏབ་ནས་ཞུགས་ཀྱི་ནང་དུ་བོར་ཏེ་བས་བར་བསྲེགས་ན། རིམས་ནད་རབ་ཏུ་ཞི་བར་འགྱུར་ལགས་སོ། །དེ་ལ་བྱང་ཆུབ་སེམས་དཔའ་
མིག་སྟོང་དང་ལྡན་པའི་རྣམ་པར་གྲོལ་བའི་ཕྱག་རྒྱ་ནི། འདི་ལགས་ཏེ། སྐྱིལ་མོ་ཀྲུང་བཅས་ནས་སྔར་སུག་པ་ལག་པ་གཡོན་པའི་གུང་མོ་མཐེ་བོའི་རྩེ་མོ་
དང་སྦྱར་ཏེ་བཀན་ལ། སོར་མོ་གཞན་གསུམ་ནི། བརྐྱང་ནས་པུས་མོ་གཡོན་པའི་སྟེང་དུ་གཞག་པར་བགྱིའོ། །དེའི་རྗེས་ལ་སུག་པ་ལག་པ་གཡས་པ་
ཡང་དེ་བཞིན་དུ་བགྱིས་ནས་སུག་པ་ལག་པ་པུས་མོ་གཡས་པའི་སྟེང་དུ་ཁ་སྦུབ་ཏུ་གཞག་པར་བགྱིའོ། །གང་ལ་ལ་ཞིག་རྟག་པར་ཕྱག་རྒྱ་འདི་བགྱིས་ནས་
ལུས་པོ་ཆེའི་སྔགས་ལན་ཉི་ཤུ་རྩ་གཅིག་བཟླས་བརྗོད་བགྱིས་ན། སྨོན་ལམ་རྣམས་ཡོངས་སུ་རྫོགས་པར་འགྱུར་ཞིང༌། སྡུག་བསྔལ་རྣམས་ཀྱང་རྣམ་པར་

91-1-452b


གྲོལ་བར་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་མི་དགེ་བ་བཅུ་དང༌། མཚམས་མ་མཆིས་པ་ལྔ་ལ་སོགས་པའི་དངོས་སྡིག་རྣམ་པ་སྣ་ཚོགས་
པར་བགྱིས་པས་ཛམྦུའི་གླིང་གི་ས་ཅི་མཆིས་པ་དེ་དག་ཐམས་ཅད་རྡུལ་ཕྲ་རབ་ཏུ་བགྱིས་ལ། རྡུལ་ཕྲ་རབ་རེ་རེ་ཡང་བསྐལ་པ་རེ་རེ་མངོན་པར་བྱུང་བར་གྱུར་ན།
གང་དག་དེ་དངོས་སྡིག་རྣམ་པ་སྣ་ཚོགས་བགྱིས་པའི་དབང་གིས་བསྐལ་པའི་གྲངས་དེ་སྙེད་ཀྱི་བར་དུ་སེམས་ཅན་དམྱལ་བར་ལྷུང་ནས་སྡུག་བསྔལ་མྱོང་ཞིང་གཏན་
དུ་འབྱུང་བའི་དུས་མ་མཆིས་པ་ཞིག་ལགས་ན་ཡང་རིགས་ཀྱི་བུའམ། རིགས་ཀྱི་བུ་མོ་དེ་དག་གིས་རིང་བསྲེལ་དང་བཅས་པའི་སྐུ་གཟུགས་ཀྱི་སྤྱན་སྔར་ཟླ་བ་དཀར་
པོའི་ངོ་ཚེས་བཅོ་ལྔ་ལ་གདུགས་མཚན་གཅིག་ཟས་བཀུམ་སྟེ་ཕྱག་རྒྱ་མདུད་ནས་རིག་སྔགས་སྟོང་རྩ་བརྒྱད་ཚང་བར་བཟླས་ན། གོང་དུ་བསྟན་པའི་སྡུག་བསྔལ་
དེ་དག་ཐམས་ཅད་བྱང་བར་འགྱུར་ཏེ། གལ་ཏེ་བྱང་བར་མི་འགྱུར་རོ་ཞེ་ན། དེ་ལྟ་བུའི་གནས་མ་མཆིས་ལགས་སོ། །དེ་ལ་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་མིག་སྟོང་དང་ལྡན་པས་རྫུ་འཕྲུལ་གྱི་རྐང་པ་ལ་རང་དབང་ཐོབ་པའི་ཕྱག་རྒྱ་ནི། འདི་ལགས་ཏེ། ལངས་ནས་འགྲེང་སྟེ་སྔར་སུག་པ་གཡོན་པས་སུག་

91-1-453a


པ་རྐང་པ་གཡོན་པའི་མཐེ་བོང་ལ་བཙིར་ནས་ཁུ་ཚུར་བཅངས་པ་བཞིན་དུ་བགྱིའོ། །དེའི་རྗེས་ལ་སུག་པ་ལག་པ་གཡས་པས་གཡོན་
པའི་ལག་ངར་གྱི་སྟེང་དུ་བཙིར་ནས་ལུས་པོ་ཆེའི་སྔགས་ལན་བདུན་འདོན་པར་བགྱིས་ན། དཔག་ཚད་བརྒྱ་སྟོང་དུ་མར་མཆི་འཚལ་ན་ཡང་དཀའ་བ་མ་མཆིས་པར་
འགྱུར་ལགས་སོ། །སྔགས་འདོན་པའི་ཚེ་སྒྲ་འབྱུང་བར་མ་བགྱིའོ། །དེ་ལ་བྱང་ཆུབ་སེམས་དཔའ་མིག་སྟོང་དང་ལྡན་པའི་རྫུ་འཕྲུལ་ལ་རང་དབང་ཐོབ་པའི་
ཕྱག་རྒྱ་ནི། འདི་ལགས་ཏེ། སྔར་སུག་པ་ལག་པ་གཡོན་པའི་མཐེ་བོང་མཐེའུ་ཆུང་གི་སེན་མོའི་སྟེང་དུ་རེག་པར་བགྱིའོ། །དེའི་རྗེས་ལ་སུག་པ་ལག་པ་
གཡས་པ་ཡང་དེ་བཞིན་དུ་བགྱིས་ནས་སོར་མོ་གཞན་གསུམ་ནི། སོ་སོར་ཡན་པར་བསྒྲེང་སྟེ། ལག་ངར་གྱི་ཚིགས་སྦྱར་ནས་སྤྱི་བོའི་སྟེང་དུ་བཞག་སྟེ་ལུས་པོ་
ཆེའི་སྔགས་ལན་བརྒྱ་རྩ་བརྒྱད་འདོན་པར་བགྱིད་ན། དྲང་སྲོང་འཕུར་ཏེ་མཆི་དག་དང་འདྲ་བར་རང་དབང་དུ་མཆི་བར་འགྱུར་ལགས་སོ། །དེ་ལ་བྱང་ཆུབ་
སེམས་དཔའ་རྣམས་སེམས་རྩེ་གཅིག་ཏུ་སྤྱན་འདྲེན་པའི་ཕྱག་རྒྱ་ནི། འདི་ལགས་ཏེ། སུག་པ་གཉིས་ནམ་མཁའ་ལ་ཐལ་མོ་སྦྱར་ཏེ་ལག་ངར་གྱི་ཚིགས་

91-1-453b


སྦྱར་ནས་མཛུབ་མོ་གཉིས་ནི། ཕན་ཚུན་བརྒྱུ་བར་བགྱིའོ། །སྔགས་ནི། འདི་ལྟ་སྟེ། ཨོཾ་ཨ་རུ་ལི་ཀ་ཏེ་ལི། ལོ་ཀི་བི་དོ་ཡ། སརྦ་ཡ་དྲུ། པྲ་མ་ར་རྡ་ན་ཀ་རཱ་ཡ་བུ་རུ་སྭཱ་
ཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཉན་ཐོས་ཆེན་པོ་དེ་དག་དང༌། བྱང་ཆུབ་སེམས་དཔའ་དེ་དག་དང༌། ཚངས་པ་ཆེན་པོ་དང༌། ལྷ་དང༌།
ཀླུ་དང༌། གནོད་སྦྱིན་དང༌། དྲི་ཟར་བཅས་པའི་འཇིག་རྟེན་ཐམས་ཅད་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །བྱང་ཆུབ་སེམས་དཔའ་སྤྱན་
རས་གཟིགས་དབང་ཕྱུག་ཕྱག་སྟོང་སྤྱན་སྟོང་དང་ལྡན་པ་ཐོགས་པ་མི་མངའ་བའི་ཐུགས་རྗེ་ཆེན་པོའི་སེམས་རྒྱ་ཆེར་ཡོངས་སུ་རྫོགས་པ་ཞེས་བྱ་བའི་གཟུངས་ཆོ་ག་
དང་བཅས་པ་རྫོགས་སོ།།    །།ཞུ་ཆེན་གྱི་ལོ་ཙྪ་བ་བནྡྷེ་ཆོས་གྲུབ་གྱིས་རྒྱའི་དཔེ་ལས་བསྒྱུར་ཏེ་གཏན་ལ་ཕབ་པ།    འཕགས་པ་སྤྱན་རས་གཟིགས་
དབང་ཕྱུག་གི་གསང་བའི་མཛོད་ཐོགས་པ་མེད་པའི་ཡིད་བཞིན་གྱི་འཁོར་ལོའི་སྙིང་པོ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་
ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དྲང་སྲོང་གི་རི་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་ཚོགས་

91-1-454a


མང་པོ་དང་ཐབས་ཅིག་ཏུ་བཞུགས་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སྟན་ལས་
ལངས་ཏེ་གོས་ཚགས་བཅོས་ནས་པུས་མོ་ས་ལ་བཙུགས་ཏེ་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་
ལ་པདྨ་དུ་མ་ཆེན་པོའི་ཙནྡན་གྱི་སྙིང་པོའི་འཁོར་ལོ་ཞེས་བགྱི་བའི་གཟུངས་ཆེན་མོ་སྨོན་ཅིང་བགྱི་བ་ཐམས་ཅད་མངོན་པར་འགྲུབ་པར་བགྱི་བ་མཆིས་ཏེ། གལ་
ཏེ་དེ་བཞིན་གཤེགས་པའི་ཐུགས་རྗེ་ཆེན་པོས་བདག་གིས་བཤད་པར་གནང་ན། བདག་བཅོམ་ལྡན་འདས་ཀྱི་བྱིན་གྱི་རླབས་ཀྱི་མཐུས་སེམས་ཅན་ཐམས་ཅད་ལ་
སྨན་པར་བགྱི་བའི་སླད་དུ་བཤད་པར་འཚལ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། གཟུངས་འདི་ནི། གཟི་བྱིན་ཆེན་པོའི་མཐུ་དང་ལྡན་པས་
ཡིད་བཞིན་གྱི་ནོར་བུ་རིན་པོ་ཆེ་ཆེན་པོ་དང༌། ཡིད་བཞིན་གྱི་ལྗོན་ཤིང་བཞིན་དུ་སྨོན་པ་ཐམས་ཅད་ཡོངས་སུ་རྫོགས་པར་བགྱིད་པས་སོ། །དེ་ནས་བཅོམ་
ལྡན་འདས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ལེགས་སོ་ལེགས་སོ་ཞེས་བསྔགས་པ་བརྗོད་ནས་ཁྱོད་ཀྱིས་སྙིང་བརྩེ་བའི་


91-1-454b


ཕྱིར་སེམས་ཅན་གྱི་ཆེད་དུ་འདི་ལྟར་ཞུགས་པས་ན། ཁྱོད་ཐོགས་པ་མེད་པའི་གཟུངས་འདི་བཤད་པར་གནང་བར་བྱའོ། །བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་དེ་ལྟར་བཀས་གནང་བ་དང༌། ལངས་ནས་ཐལ་མོ་སྦྱར་ཏེ་ཕྱག་བྱས་ནས་སླར་སྟན་ལ་འདུག་སྟེ། སེམས་རྩེ་གཅིག་ཏུ་འཁོར་འདུས་པ་དག་ལ་རྣམ་པར་བལྟས་
ནས་སྙིང་རྗེ་ཆེན་པོ་དང་ལྡན་པོའི་སེམས་ཀྱིས་སྔགས་འདི་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་བ་ལོ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་
རུ་ཏི་ཀཱ་ཡ། ཏདྱ་ཐཱ། ཨོཾ་ཙ་ཀྲ་པ་ཏི་ཙིནྟ་མ་ཎི་མ་ཧཱ་པདྨེ་རུ་རུ་ཏི་ཥྛ་ཏེ། བཛྲ་བ་ར། ཨཱ་ཀཱ་རཱ་ཡེ་ཧཱུཾ་སྭཱ་ཧཱ། འདི་ནི། ལུས་ཀྱི་སྔགས་སོ། །ཨོཾ་པདྨེ། ཙིནྟ་མ་ཎི། ཛ་ལ་མ་
ཧཱ་བཛྲ་བྷ་ར་ཧཱུཾ། འདི་ནི། སྙིང་པོའི་སྔགས་སོ། །ཨོཾ་བྷ་ར་ཏ་པདྨེ་ཧཱུཾ། འདི་ནི། སྙིང་གི་སྙིང་པོའི་སྔགས་ལགས་སོ། །དེའི་ཚེ་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་གིས་ཡིད་བཞིན་འཁོར་ལོའི་གཟུངས་འདི་སྨྲས་པ་དང༌། ས་ཆེན་པོ་ཡང་རྣམ་པ་དྲུག་ཏུ་རབ་ཏུ་གཡོས་པར་གྱུར། ལྷ་དང༌། ཀླུ་དང༌། གནོད་སྦྱིན་
དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ལ་སོགས་པའི་ཁང་ཁྱིམ་རྣམས་ཀྱང་རབ་ཏུ་གཡོས་པར་གྱུར།

91-1-455a


བདུད་ཀྱི་རྒྱལ་པོ་དང༌། བདུད་ཀྱི་འཁོར་རྣམས་ཀྱང་ཤིན་ཏུ་སྐྲག་ཅིང་འཇིགས་པ་ཆེན་པོ་སྐྱེས་པར་གྱུར། བདུད་ཀྱི་རྒྱལ་པོའི་
གཞལ་མེད་ཁང་ཡང་རབ་ཏུ་འབར་བར་གྱུར། གནོད་སྦྱིན་དང༌། འདྲེ་སྲིན་མ་རུངས་པ་གཞན་རྣམ་པ་སྣ་ཚོགས་ཀྱང་དངངས་ཤིང་སྐྲག་པས་གདོང་བཀབ་
སྟེ་ས་ལ་འགྱེལ་བར་གྱུར། སེམས་ཅན་དམྱལ་བའི་སྒོ་ཐམས་ཅད་ཕྱེ་ནས་སྡུག་བསྔལ་བའི་སེམས་ཅན་རྣམས་རྣམ་པར་ཐར་ཏེ་ལྷའི་བདེ་བ་མཆོག་མྱོང་
བར་གྱུར་ཏོ། །དེའི་ཚེ་ལྷ་རྣམས་ཀྱིས་ཀྱང་རིན་པོ་ཆེའི་མེ་ཏོག་དང༌། རིན་པོ་ཆེའི་རྒྱན་གྱི་ཡོ་བྱད་རྣམ་པ་སྣ་ཚོགས་ཀྱི་ཆར་མངོན་པར་ཕབ་པར་གྱུར། ལྷའི་
རོལ་མོ་རྣམས་ཀྱང་བར་སྣང་ལ་སྒྲ་སྣ་ཚོགས་ཕྱུང་སྟེ། དེ་བཞིན་གཤེགས་པ་ལ་མཆོད་པ་བྱས་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཚངས་པའི་
དབྱངས་ཀྱིས་ཚིགས་སུ་བཅད་དེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་རིགས་ཀྱི་བུ་ཁྱོད་སེམས་ཅན་ལ་སྙིང་བརྩེ་
བའི་ཕྱིར་གཟུངས་འདི་བཤད་པ་ཉིད་ཀྱིས་སེམས་ཅན་རྣམས་ཀྱིས་ཕན་ཡོན་ཆེན་པོ་ཐོབ་པར་འགྱུར་བ་ལེགས་སོ་ལེགས་སོ་ཞེས་བསྔགས་པ་བརྗོད་དོ། །

91-1-455b


དེ་ནས་བཅོམ་ལྡན་འདས་ཀྱིས་ཡང་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། སེམས་ཅན་རྣམས་ཀྱི་
ཕྱིར་རྫུ་འཕྲུལ་གྱི་རྒྱལ་པོ་ཆེན་པོའི་གཟུངས་འདིའི་ཆོ་ག་ཤོད་ཅིག །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་
འདི་སྐད་ཅེས་གསོལ་ཏོ། །རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། ཁྱེའུ་འམ། བུ་
མོ་གཞོན་ནུ་གང་ལ་ལ་ཞིག་གིས་འདི་ཚེ་ཉིད་ལ་རྣམ་པར་སྨིན་པ་མངོན་དུ་མྱོང་བར་འཚལ་ན། གདུགས་མཚན་སེམས་རྩེ་གཅིག་ཏུ་ནན་ཏན་བརྩོན་འགྲུས་
ཀྱིས་གཟུངས་འདི་མི་བསྐྱུད་པར་བགྱིས་ཏེ། གདུགས་དང༌། དུས་མི་འདམ་པར་གཙང་ཡང་རུང་མི་གཙང་ཡང་རུང་སྟེ། རྟག་པར་ཁ་དོན་དུ་བཟླས་པར་གྱུར་ན། བགྱི་བ་
རྣམས་དང་ལྡན་པར་འགྱུར་ལགས་སོ། །ཅི་ཡང་རུང་སྟེ་དོན་དུ་བགྱི་ཞིང་གཉེར་པ་ཞིག་མཆིས་ན། ལན་བརྒྱ་རྩ་བརྒྱད་བཟླས་བརྗོད་བགྱིས་ན་དོན་བརྒྱ་སྟོང་དུ་
མ་འགྲུབ་པར་འགྱུར་བས། རིག་སྔགས་གཞན་གང་ཡིད་བཞིན་གྱི་འཁོར་ལོའི་གཟུངས་འདི་དང་སྒྲུན་པར་བཟོད་པ་གང་ཡང་མ་མཆིས་ལགས་སོ། །དེ་

91-1-456a


ཅིའི་སླད་དུ་ཞེ་ན། འདས་པ་དང༌། ད་ལྟར་གྱི་ལས་ངན་པ་དང༌། སྒྲིབ་པ་ལྕི་བ་རྣམས་རབ་ཏུ་འཇོམས་པས་སོ། །གང་ལ་ལ་
ཞིག་གཟུངས་འདི་བཟླས་བརྗོད་བགྱིས་ན། མནར་མ་མཆིས་པའི་དམྱལ་བར་ལྟུང་བར་འགྱུར་བའི་རིགས་དག་ཀྱང་ཐར་པར་འགྱུར་ལ། མཚམས་
མ་མཆིས་པ་ལྔ་ལ་སོགས་པའི་སྡིག་པ་རྣམས་ཀྱང་འབྱང་བར་འགྱུར་ན། ལས་ངན་པ་དང༌། གདོན་བགེགས་དང༌། བྲོ་ནད་གཞན་ཐམས་ཅད་ལྟ་སྨོས་
ཀྱང་ཅི་འཚལ་ལགས། གང་དག་རིམས་ནད་ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། ཉིན་མཚན་དུ་བྲོ་
འཚལ་བའམ། རླུང་དང༌། མཁྲིས་པ་དང༌། བད་ཀན་ལ་སོགས་པས་བྲོ་འཚལ་བ་དག་ལ་རིག་སྔགས་འདི་བཟླས་བརྗོད་བགྱིས་པར་གྱུར་ན། ཐམས་
ཅད་འབྱང་ཞིང་སོས་པར་འགྱུར་ལགས་སོ། །གང་ཞིག་དུག་དང་བྱད་སྟེམས་ཀྱིས་ཕོག་པར་གྱུར་ཏམ། ལྷོག་པ་དང༌། གཡན་པ་དང༌། མཛེ་ནད་དང༌།
ཕོལ་མིག་གམ། རླུང་ནད་དམ། སྨྱོས་པའམ། ཀླད་པ་བྲོ་འཚལ་བའམ། རྣ་བ་དང༌། སྣ་དང༌། མཆུ་དང༌། ལྕེ་དང༌། མིད་པ་དང༌། ཁ་དང༌། གདོང་དང༌།

91-1-456b


གཙུག་དང༌། ཀླད་རྒྱས་དང༌། བྲང་དང༌། རྩིབ་ལོགས་དང༌། སྙིང་དང༌། ལྟོ་བ་དང༌། རྐེད་པ་དང༌། རྒྱབ་དང༌། རྐང་པ་དང༌། ལག་པ་ལ་སོགས་པ་ཐམས་ཅད་
བྲོ་འཚལ་བར་གྱུར་ན་ཡང་ཐམས་ཅད་སོས་པར་བགྱིད། ཇི་ཙམ་དུ་ལུས་ཀྱི་བྲོ་ནད་ཅི་མཆིས་པ་ཐམས་ཅད་ཀྱང་སོས་པར་བགྱིད་ལགས་སོ། །གནོད་སྦྱིན་དང༌།
སྲིན་པོ་དང༌། བི་ནཱ་ཡ་ཀ་དང༌། བདུད་སྡིག་ཅན་དང༌། འདྲེ་གདོན་དག་གིས་ཀྱང་གནོད་པར་བགྱིད་པར་མི་འགྱུར་ལགས་སོ། །མཚོན་ཆ་དང༌། དམག་ཚོགས་
དང༌། ཆབ་དང༌། ཞུགས་དང༌། རླུང་དང༌། ཆར་པ་དང༌། སེར་བ་མ་རུངས་པ་དག་གིས་ཀྱང་འཇིགས་པར་མི་འགྱུར་རོ། །དགྲ་དང༌། ཆོམ་རྐུན་དང༌། རྒྱལ་པོ་
མ་རུངས་པ་དང༌། རྐུན་པོ་མ་རུངས་པ་དག་གིས་ཀྱང་གནོད་པར་བགྱིད་པར་མི་འགྱུར་རོ། །གློ་བུར་དུ་འཆི་བའི་དུས་བྱེད་པར་མི་འགྱུར། རྨི་ལམ་ངན་པ་རྨི་བར་
མི་འགྱུར། རྩངས་པ་དང༌། སྦྲུལ་དང༌། སྡིག་པ་དང༌། སྲིན་བུ་གྱི་མེད་དང༌། རྐང་མང་དང༌། གཅན་གཟན་གདུག་པ་མ་རུངས་པ་དང༌། སེངྒེ་དང༌། སྟག་དང༌།
སྤྱང་ཀི་དག་གིས་ཀྱང་གནོད་པ་བགྱིད་པར་མི་འགྱུར་ལགས་སོ། །གཡུལ་ངོར་འཐབ་པའི་ཚེ་ཐམས་ཅད་དུ་རྒྱལ་བར་འགྱུར་ལགས་སོ། །གལ་ཏེ་བླའི་བགྱི་བ་

91-1-457a


དག་གིས་རྩོད་པར་གྱུར་ན་ཡང་འདུམ་པར་འགྱུར་ཏེ། གཟུངས་འདི་ལན་གཅིག་བཟླས་ན། གོང་དུ་བསྟན་པ་དེ་དག་ཐམས་
ཅད་ཡིད་བཞིན་དུ་འགྲུབ་པར་འགྱུར་ལགས་སོ། །གང་ལ་ལ་ཞིག་གིས་གདུགས་རེ་གཟུངས་འདི་ལན་བརྒྱ་རྩ་བརྒྱད་བཟླས་བརྗོད་བགྱིས་ན། བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གིས་འདི་སྐད་དུ། རིགས་ཀྱི་བུ་ཁྱོད་མ་འཇིགས་ཤིག །ཅི་ཞིག་སྨོན་ཅིང་ཅི་ཞིག་ཡོངས་སུ་གཉེར་
བར་བྱེད། ཐམས་ཅད་ཁྱོད་ལ་སྦྱིན་ནོ་ཞེས་བསྒོ་བར་འགྱུར། དེ་བཞིན་གཤེགས་པ་ཚེ་དཔག་མེད་ཀྱང་སྐུ་མངོན་དུ་སྟོན་པར་འགྱུར། མདོ་ལས་གསུངས་
པ་བཞིན་དུ་འཇིག་རྟེན་གྱི་ཁམས་བདེ་བ་ཅན་གྱི་བཀོད་པའི་དངོས་པོ་དག་ཀྱང་མཐོང་བར་འགྱུར། འཇིག་རྟེན་གྱི་ཁམས་བདེ་བ་ཅན་གྱི་བྱང་ཆུབ་
སེམས་དཔའི་ཚོགས་རྣམས་ཀྱང་མཐོང་བར་འགྱུར། ཕྱོགས་བཅུའི་སངས་རྒྱས་ཐམས་ཅད་ཀྱང་མཐོང་བར་འགྱུར། བྱང་ཆུབ་སེམས་དཔའ་སྤྱན་རས་
གཟིགས་དབང་ཕྱུག་གི་གནས་རི་པོ་ཊ་ལ་ཡང་མཐོང་བར་འགྱུར། བདག་ཉིད་ཀྱི་ལུས་ཀྱང་ཡོངས་སུ་དག་པར་འགྱུར། བདག་ཉིད་ཀྱི་ལུས་ཀྱང་ཡོངས་

91-1-457b


སུ་དག་པར་འགྱུར་བས་རྟག་པར་རྒྱལ་པོ་དང༌། བློན་པོ་རྣམས་ཀྱིས་བཀུར་ཞིང་རིམ་གྲོ་བགྱིད་པར་འགྱུར། སྐྱེ་བོ་མང་པོས་བྱམས་ཤིང་བཀུར་བར་འགྱུར། སྐྱེ་
བ་ཐམས་ཅད་དུ་མའི་མངལ་དུ་མི་སྐྱེ་ཞིང་པདྨའི་སྟེང་དུ་སྐྱེ་བར་འགྱུར། བཀོད་པ་མཆོག་དང་ལྡན་པར་འགྱུར། སྐྱེ་བ་ཐམས་ཅད་དུ་སྔོན་གྱི་གནས་རྗེས་སུ་དྲན་པར་
འགྱུར། འདི་ནས་མངོན་པར་རྫོགས་པར་འཚང་རྒྱ་བའི་བར་དུ་ནམ་ཡང་ངན་འགྲོ་རྣམས་སུ་མི་ལྟུང་ཞིང་རྟག་པར་སངས་རྒྱས་ཀྱི་སྤྱན་སྔར་སྐྱེ་བར་འགྱུར་ལགས་
ཏེ། འདི་ནི། སྡིག་པའི་ལས་ཐམས་ཅད་རྣམ་པར་འཇོམས་པའི་གཟུངས་ཞེས་བགྱི་བ་ལགས་སོ། །སྡིག་པ་ཐམས་ཅད་རྣམ་པར་འཇོམས་པའི་གཟུངས་ཀྱི་ལེའུ་
སྟེ་དང་པོའོ།།    །། དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་སེམས་ཅན་ལ་སྙིང་བརྩེ་བའི་ཕྱིར་ཡང་ཡིད་བཞིན་གྱི་འཁོར་ལོའི་
སྙིང་པོའི་གཟུངས་གསང་བའི་ཆོ་ག་བསྟན་པ་སུ་ཡང་རུང་བ་གཅེས་པའི་དོན་གྲུབ་པ་ཞིག་མཆིས་ན། ཐམས་ཅད་རང་ཞི་བར་འགྱུར་ལགས་སོ། །དེ་ཡང་
རྣམ་པ་གཉིས་ཏེ། འདི་ལྟ་སྟེ། འཇིག་རྟེན་གྱི་ནོར་དང༌། འཇིག་རྟེན་ལས་འདས་པའི་ནོར་གང་ལགས་པའོ། །དེ་ལ་འཇིག་རྟེན་པའི་ནོར་ནི། གསེར་དང༌།

91-1-458a


དངུལ་ལ་སོགས་པའི་རིན་པོ་ཆེ་རྣམས་སོ། །འཇིག་རྟེན་ལས་འདས་པའི་ནོར་ནི། བསོད་ནམས་དང༌། ཡེ་ཤེས་ཀྱི་བཀོད་པ་
རྣམ་པ་གཉིས་དང་ལྡན་ཞིང༌། ལུས་དང་སེམས་རབ་ཏུ་བདེ་བ་དང༌། སྐྱེ་བོ་མང་པོས་བྱམས་ཤིང་བཀུར་བ་དང༌། སྡུག་བསྔལ་བའི་སེམས་ཅན་ཐམས་
ཅད་ཡོངས་སུ་སྐྱོབ་པ་དང༌། བྱམས་པའི་སེམས་རྒྱས་ནས་བློ་དང་ལྡན་པ་རྣམས་བདེ་བ་སྩོལ་བ་དང༌། འཚོ་བའི་ཡོ་བྱད་འཕེལ་ཞིང་མཐུ་སྟོབས་
རྟག་པ་གང་ལགས་པའོ། །གསང་བའི་མཛོད་ཀྱི་སྤྱོད་ཡུལ་འདི་ནི། གཞན་དག་ལ་བརྗོད་པར་མི་བགྱིའོ། །གང་ལ་ལ་ཞིག་བདག་གི་ཡིད་བཞིན་གྱི་
འཁོར་ལོའི་གཟུངས་ཀྱི་དངོས་གྲུབ་མཆོག་ཐོབ་པར་འཚལ་ན། སེམས་རྩེ་གཅིག་ཏུ་དུས་ཐམས་ཅད་དང༌། གནས་ཐམས་ཅད་དུ་གཙང་ཡང་རུང་མི་
གཙང་ཡང་རུང་སྟེ། རྟག་པར་བཟླས་བརྗོད་བགྱིས་ན། ནོངས་པ་ཅི་ཡང་མ་མཆིས་པས་བཟླས་བརྗོད་བགྱི་བའི་གྲངས་ཚང་བར་བགྱིས་ནས་གཞན་ཡང་བྱང་
ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་མིང་དང༌། ཡིད་བཞིན་གྱི་འཁོར་ལོའི་གཟུངས་ཀྱི་མིང་དང༌། གང་ཟག་དེའི་མིང་ནས་བརྗོད་དེ། གལ་

91-1-458b


ཏེ་རྒྱལ་པོའམ། རྒྱལ་བུའམ། བཙུན་མོའམ། སྲས་སམ། རྒྱལ་པོའི་བུ་མོའམ། བྲམ་ཟེའམ། རྒྱལ་རིགས་སམ། དམངས་རིགས་སམ། གདོལ་པའམ། སྐྱེས་
པའམ། བུད་མེད་དམ། ཁྱེའུ་འམ། བུ་མོ་གཞོན་ནུ་མའམ། མུ་སྟེགས་སྣ་ཚོགས་དག་ལ་སྟེན་ཅིང་མཛའ་བར་འཚལ་ན། དེ་དག་གི་མིང་ནས་བརྗོད་དེ་རྟག་པར་
ཐོ་རངས་ཀྱི་ཚེ་བཟླས་པའི་གྲངས་ཚང་བར་བགྱིའོ། །གལ་ཏེ་དངོས་གྲུབ་མཆོག་གཉེར་ཞིང་རྒྱལ་པོ་ལ་བསྟེན་པར་འཚལ་ན། དགུང་ཞག་བདུན་གྱི་བར་དུ་རྟག་
པར་ཐོ་རངས་ཀྱི་ཚེ་ལན་སྟོང་རྩ་བརྒྱད་བཟླས་ན་མཇལ་བར་འགྱུར་ལགས་སོ། །གལ་ཏེ་བཙུན་མོ་ལ་བསྟེན་པར་འཚལ་ན། ལན་དགུ་བརྒྱ་བཟླས་པར་བགྱིའོ། །
རྒྱལ་བུ་ལ་བསྟེན་པར་འཚལ་ན། ལན་བརྒྱད་བརྒྱ་བཟླས་པར་བགྱིའོ། །སླས་དག་མཐོང་བར་འཚལ་ན། ལན་བདུན་བརྒྱ་བཟླ་བར་བགྱིའོ། །རྒྱལ་པོའི་བུ་མོ་ལ་
བསྟེན་པར་འཚལ་ན། ལན་དྲུག་བརྒྱ་བཟླ་བར་བགྱིའོ། །བྲམ་ཟེ་ལ་བསྟེན་པར་འཚལ་ན། ལན་ལྔ་བརྒྱ་བཟླ་བར་བགྱིའོ། །རྒྱལ་རིགས་ལ་བསྟེན་པར་འཚལ་ན།
ལན་བཞི་བརྒྱ་བཟླ་བར་བགྱིའོ། །དམངས་རིགས་ལ་ནི། སུམ་བརྒྱའོ། །གདོལ་པ་ལ་ནི། ཉིས་བརྒྱའོ། །དགེ་སློང་དང་དགེ་སློང་མ་ལ་ནི། ལན་བརྒྱའོ། །དགེ་བསྙེན་

91-1-459a


དང་དགེ་བསྙེན་མ་ལ་ནི། ལན་དགུ་བཅུའོ། །ཁྱེའུ་གཞོན་ནུ་དང་བུ་མོ་གཞོན་དུ་མ་ལ་ནི། ལན་དྲུག་ཅུའོ། །འདི་ནི། བསྟེན་ཅིང་
མཛའ་བར་བགྱི་བའི་ཆོ་ག་ཞེས་བགྱི་སྟེ། ནོར་དང༌། བྲན་དང༌། རྟ་དང༌། བདེ་བའི་ཡོ་བྱད་ཐམས་ཅད་འབྱོར་བར་བགྱིད་ལགས་སོ། །གང་ལ་ལ་ཞིག་
སྙིང་དུ་སྡུག་ཅིང་མཛའ་བ་དག་རིང་པོ་ན་མཆི་བ་དང་མཇལ་བར་འཚལ་ན། ཡིད་ལ་བསམ་པ་བཞིན་དུ་རླུང་བཞིན་དུ་མཆི་བར་འགྱུར་ལགས་སོ། །ཅི་
བགྱིའོ་འཚལ་བཟླས་བརྗོད་བགྱི་བར་གྲངས་ཚང་བར་གྱུར་ན། དོན་དེ་དག་འགྲུབ་པར་འགྱུར་ལགས་སོ། །གལ་ཏེ་བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་མཐོང་བར་འཚལ་ན། ལན་སྟོང་རྩ་བརྒྱད་བཟླས་བརྗོད་བགྱིས་ན་དེའི་ལུས་ཡང་དག་པ་ཉིད་མཐོང་ཞིང་བསམ་པ་ཐམས་ཅད་རྫོགས་པར་བགྱིད་
ལགས་སོ། །གལ་ཏེ་ལག་ན་རྡོ་རྗེ་མཐོང་བར་འཚལ་ན། བཟླས་བརྗོད་ལན་ཁྲི་བགྱིས་ན་ལུས་མངོན་སུམ་དུ་བསྟན་ནས་དེ་ལ་བརྩེ་ཞིང་ཕས་བུ་ལ་བྱམས་པ་
བཞིན་དུ་སེམས་ཀྱིས་སྨོན་པ་རྣམས་སྩོལ་བར་འགྱུར་ལགས་སོ། །གལ་ཏེ་སངས་རྒྱས་དང༌། འཁོར་འདུས་པ་མང་པོ་མཐོང་བར་འཚལ་ན། ལན་ཁྲི་

91-1-459b


སུམ་སྟོང་བཟླས་བརྗོད་བགྱིས་ན་དེ་བཞིན་དུ་མཐོང་བར་འགྱུར་ལགས་སོ། །གལ་ཏེ་གདུགས་མཚན་བདུན་གྱི་བར་དུ་རྒྱུན་ཆད་པ་མ་མཆིས་པར་བཟླས་བརྗོད་
བགྱིས་ན། རིག་སྔགས་འཆད་རྣམས་མངོན་སུམ་དུ་སྟོན་ཅིང༌། སོ་སོ་ནས་རང་རང་གི་སྔགས་ཀྱི་མཐུ་ཅི་མཆིས་པ་གང་ཟག་དེ་ལ་སྩལ་ནས་ཡོངས་སུ་སྲུང་
བར་བགྱིད་དེ། ཞག་བདུན་པ་ལ་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་དབང་པོ་དང༌། བརྒྱ་བྱིན་ལྷའི་དབང་པོ་རྣམས་འཁོར་དང་བཅས་ཏེ་མཆིས་
ནས་དེའི་སྨོན་པ་རྣམས་སྩོལ་བ་བགྱིད་དོ། །བཟླས་བརྗོད་ཀྱི་ཆོ་ག་གོང་དུ་བསྟན་པ་བཞིན་དུ་བགྱིས་ན། སྨོན་པ་རྣམས་ཡོངས་སུ་རྫོགས་པར་བགྱིད་དེ། འདི་
ནི། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་གསང་བའི་མཛོད་ལས། ཐམས་ཅད་བྱམས་ཤིང་མོས་པར་འགྱུར་བའི་ཆོ་ག་ཞེས་བགྱི་བ་ལགས་
སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་གསང་བའི་མཛོད་ལས། ཐམས་ཅད་བྱམས་ཤིང་མོས་པར་འགྱུར་བའི་ཆོ་གའི་ལེའུ་སྟེ་གཉིས་
པའོ།།    །། དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གཞན་ཡང་སེམས་ཅན་རྣམས་ལ་སྙིང་བརྩེ་བའི་ཕྱིར་གང་གིས་མཐོང་

91-1-460a


བདག་བྱམས་ཤིང་དགའ་བར་འགྱུར་བའི་སྨན་སྦྱར་ནས་ལུས་ལ་ཐོགས་ཏེ་འགྲོ་ན་མཆོག་ཏུ་མངོན་པར་འགྲུབ་ཅིང་བསམ་པ་ཐམས་
ཅད་ཡིད་ཤིན་ཏུ་འགྲུབ་པའི་ཆོ་ག་བསྟན་པ། གིའུ་ཝཾ་དང༌། ཙནྡན་དཀར་པོ་དང༌། གུར་གུམ་དང༌། ག་བུར་དང༌། གླ་རྩི་དང༌། ཛཱ་ཏི་ཕ་ལ་དང༌། ལི་ཤི་དང༌།
ཀོ་ཀོ་ལ་དང༌། པདྨ་དང༌། ཨུཏྤལ་སྔོན་པོ་དང༌། གསེར་གྱི་གྱིམ་པག་རྣམས་ཆ་མཉམ་པར་བགྱིས་ཏེ་བརྡུངས་ནས་སྦྲང་རྩི་དཀར་པོས་སྦྲུས་ཏེ་སྔ་མའི་སྔགས་
སྟོང་རྩ་བརྒྱད་བཟླས་ནས་ལུས་ལ་བདུག་གམ། གོས་ལ་བདུག་གམ། མིག་ལ་བསྐུས་སམ། དཔྲལ་བ་ལ་ཐིག་ལེ་བགྱིས་སམ། ལུས་ལ་བྱུགས་ན། རྒྱལ་
པོ་དང༌། བཙུན་མོ་དང༌། བློན་པོ་རྣམས་དང༌། བྲན་རྣམས་དང༌། སྐྱེས་པ་དང༌། བུད་མེད་ལ་སོགས་པ་བྱམས་ཤིང་དགའ་བ་དང༌། ལམ་གྱི་ཆོས་ལ་བཀུར་
ཞིང་བྱང་ཆུབ་ཏུ་སེམས་བསྐྱེད་ནས་ལུས་ཀྱི་ཞོ་ཤ་དང༌། ནོར་རྫས་དག་ཕངས་པ་མ་མཆིས་པར་གཏོར་རིམ་གྲོ་བགྱིད་པར་འགྱུར་ཏེ། བརྗོད་ཀྱིས་མི་ལང་
ལགས་སོ། །ཇི་ལྟར་ཉི་ཟླ་ཐམས་ཅད་ཀྱིས་མཐོང་བར་མོས་པ་བཞིན་དུ་སྒྲུབ་པའི་དོན་རྣམས་འབྱོར་ཅང་འགྲུབ་པར་འགྱུར་ལགས་སོ། །གང་ལ་ལ་ཞིག་སྨན་

91-1-460b


འདི་ཐོགས་པར་འགྱུར་ན། ཁ་ན་མ་ཐོ་བའི་སྒྲིབ་པ་རྣམས་ཞུ་བྱང་ནས་བགེགས་ཐམས་ཅད་ལས་ཐར་པར་འགྱུར་ལགས་སོ། །རྒྱལ་པོའི་མཐུས་ནན་གྱིས་འཕྲོག་
པ་དང༌། ཆབ་ཀྱིས་དེད་པ་དང༌། ཞུགས་ཀྱིས་ཚིག་པ་དང༌། མཚོན་ཆ་རྣམ་པ་སྣ་ཚོགས་དང༌། དུག་དང༌། འཆིང་བའི་ཉོན་མོངས་པ་ཐམས་ཅད་ལས་ཐར་
པར་འགྱུར་ལགས་སོ། །བསམ་པ་ཐག་པ་ནས་སྨན་ཨ་ཀ་ཏ་སྦྱོར་བའི་ཆོ་ག་འདི་བགྱིས་ན། ཐམས་ཅད་ཀྱིས་བྱམས་ཤིང་དགའ་བར་འགྱུར་ལགས་སོ། །སྨན་
འདིས་བདུགས་པས་བབ་ཆོལ་དུ་གཡར་ཁར་སྩལ་བར་བགྱི་སྟེ། འདི་ནི། སྤྱན་རས་གཟིགས་དབང་ཕྱུག་གིས་གཞན་དག་ལ་བྱམས་ཤིང་དགའ་བར་འགྱུར་
བའི་སྨན་གྱི་ཆོ་ག་ཞེས་བགྱི་ལགས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་ཡིད་བཞིན་གྱི་འཁོར་ལོའི་གཟུངས་ལས། གཞན་དག་
ལ་བྱམས་ཤིང་དགའ་བར་འགྱུར་བའི་སྨན་ཨ་ཀ་ཏ་སྦྱོར་བའི་ཆོ་གའི་ལེའུ་སྟེ་གསུམ་པའོ།།    །།བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་གིས་གཞན་ཡང་སེམས་ཅན་རྣམས་ལ་སྙིང་བརྩེ་བའི་ཕྱིར་ཐམས་ཅད་ཀྱི་ཡིད་དུ་འོང་ཞིང་དགའ་བར་འགྱུར་བའི་སྨན་ཁར་མུར་བའི་ཆོ་ག་བསྟན་

91-1-461a


པ། ག་པུར་དང༌། གླ་རྩི་དང༌། གུར་གུམ་ཞིབ་མོར་བཏགས་ཏེ་གིའུ་ཝ་ང་དང་བསྲེས་ན། གོང་དུ་བསྟན་པའི་སྔགས་རྣམས་པ་
གསུམ་རེ་རེ་ཡང་ལན་སྟོང་རྩ་བརྒྱད་བཟླས་ཏེ་ཆབ་གཙང་མས་སྦྱར་ནས་རིལ་བུ་ཆེ་ཆུང་ཤིང་མགོ་སྟོང་གི་འབྲས་བུ་ཙམ་དུ་བགྱིས་ཏེ། ཡང་སྔགས་གོང་
མ་གསུམ་ལན་བརྒྱ་རྩ་བརྒྱད་བཟླས་ནས་གྲིབ་མ་ལ་བསྐམས་ཏེ། གདུགས་དང༌། རླུང་གིས་མ་ཕོག་པར་བགྱིས་ནས་རིལ་བུ་རེ་རེ་ལ་ཡང་གོང་མའི་སྔགས་
རྣམ་པ་གསུམ་ལན་བདུན་བདུན་གྱིས་བཏབ་སྟེ། རིལ་བུ་གཅིག་ཁར་མུར་ནས་རྒྱལ་པོའམ། བློན་པོ་ཉེ་ཕན་ནམ། སྐྱེ་བོའི་ཚོགས་མང་པོ་དག་ལ་གཏམ་
བགྱིས་པར་གྱུར་ན། བཀུར་སྟི་བགྱིས་ནས་ནོར་དང༌། རིན་པོ་ཆེ་དག་འཕངས་པ་མ་མཆིས་པར་ཅི་དང་ཅི་འཚལ་བ་ཐམས་ཅད་སྩོལ་པར་འགྱུར། ཚིག་ཏུ་
སྨྲས་སོ་འཚལ་ཐམས་ཅད་ཀྱིས་ཡིད་ཆེས་ཤིང་ཉན་པར་འགྱུར། བསྒོ་བ་ཞིག་མཆིས་ན་ཡང་ཐམས་ཅད་ཉན་ཅིང་བགྱིད་པར་འགྱུར་ལགས་སོ། །ཁར་
སྨན་མུར་བའི་ཆེ་རྟག་པར་སྔགས་བཟླ་འཚལ་ཏེ། སྤྱན་རས་གཟིགས་དབང་ཕྱུག་གིས་སྨོན་པ་རྣམས་འགྲུབ་པར་བགྱིད་ལགས་སོ། །བྱང་ཆུབ་སེམས་

91-1-461b


དཔའ་སྤྱན་རས་གཟིགས་དབང་ཕྱུག་གི་གཟུགས་ཀྱི་མདུན་དུ་སྤོས་ཆབ་ཀྱིས་དཀྱིལ་འཁོར་གྲུ་བཞི་པ་ཆུ་ཞེང་ཁྲུ་བཞིས་འཁོར་བ་ཞིག་བགྱིས་ཏེ། དཀྱིལ་འཁོར་
གྱི་ནང་དུ་རྩི་ཤིང་གི་མེ་ཏོག་རྣམ་པ་སྣ་ཚོགས་ཅི་འབྱོར་བ་བཀྲམ་ཞིང༌། ཙནྡན་དཀར་པོ་བསྲེགས་ནས་སྨན་གྱི་རིལ་བུ་སྔ་མ་བླངས་ཏེ་དཀྱིལ་འཁོར་གྱི་ནང་དུ་
བཞག་ནས་རྒྱལ་མཚན་བཞི་གཟུགས་ཤིང༌། ཡོལ་བ་དང༌། བླ་རེ་དཀར་པོ་བྲིས་ཏེ་དཀྱིལ་འཁོར་གྱི་སྟེང་དུ་པདྨ་དཀར་པོ་བཞི་ཡང་བྲིས་ཏེ། བྱང་ཆུབ་སེམས་
དཔའ་སྤྱན་རས་གཟིགས་དབང་ཕྱུག་ལ་མཆོད་པ་བགྱིས་ལགས་པའི་རྗེས་ལ་སྙིང་པོའི་སྔགས་དང༌། སྙིང་གི་སྙིང་པོའི་སྔགས་ལན་བརྒྱ་རྩ་བརྒྱད་བཟླ་
བར་བགྱིའོ། །ལུས་ཀྱི་སྔགས་ཀྱང་ལན་བརྒྱ་རྩ་བརྒྱད་བཟླས་ནས་ཙནྡན་དཀར་པོ་བསྲེགས་ཏེ་མོ་ཏོག་གཏོར་ན། དེའི་ཚེ་སྨོན་པ་ཐམས་ཅད་ཀྱང་འགྲུབ་པར་
འགྱུར་ལ། དཀྱིལ་འཁོར་གྱི་ནང་ན་མཆིས་པའི་སྨན་བླངས་ཏེ་ལུས་ལ་བཏགས་ན། ཕྱོགས་གང་དུ་མཆི་ཡང་རུང་སྟེ། ཅི་དང་ཅི་གཉེར་བ་ཐམས་ཅད་འགྲུབ་
པར་འགྱུར། ཚིག་ཏུ་སྨྲས་པ་ཐམས་ཅད་ཀྱིས་ཡིད་ཆེས་ཤིང་ཉན་པར་འགྱུར། དོན་དུ་སྒྲུབ་པ་ཐམས་ཅད་འགྲུབ་པར་འགྱུར་ལགས་སོ། །སེམས་རྩེ་གཅིག་


91-1-462a


ཏུ་མ་བགྱིས་པ་ནི། མ་གཏོགས་ཏེ། འདི་ནི། ཡིད་བཞིན་གྱི་འཁོར་ལོ་ལས་སྨན་མུར་བའི་ཆོ་ག་ཞེས་བགྱི་ལགས་སོ། །བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གི་ཡིད་བཞིན་གྱི་འཁོར་ལོ་ལས། སྨན་མུར་བའི་ཆོ་གའི་ལེའུ་སྟེ་བཞི་པའོ།།    །།དེ་ནས་
བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་གཞན་ཡང་སེམས་ཅན་རྣམས་ལ་སྙིང་བརྩེ་བའི་ཕྱིར་སྐྱེ་བོ་མང་པོ་ཐམས་ཅད་ཀྱིས་མཐོང་ན་བྱམས་
ཤིང་དགའ་བར་འགྱུར་བའི་ཆོ་གའི་སྟན་པ། སྨན་ཤི་རི་ཀ་ཀུ་ཤུ་དང༌། པདྨ་ལེ་བརྒན་དང༌། པདྨ་སྔོན་པོ་དང༌། རྒྱ་མཚོའི་ཆབ་ཀྱི་དབུ་བ་དང༌། ཉ་རྐུན་མ་
ནག་པོའི་རུས་པ་དང༌། བ་བླ་དང༌། ཀ་ཀུན་བན་སྱ་དང༌། གི་ཧང་དང༌། གུར་གུམ་དང༌། རྒྱའི་གུར་གུམ་དང༌། པི་པི་ལིང་དང༌། ན་ལེ་ཤམ་དང༌། བཅའ་
སྒ་རྣམས་ཆ་མཉམ་པར་བགྱིས་ཏེ་བརྡུངས་ནས་ཞིབ་མོར་བཙགས་ཏེ་སྨན་སྔ་མ་སྲང་གཅིག་མཆིས་ན། གླ་རྩི་དང༌། ག་པུར་སྲང་ཕྱེད་སྩལ་ནས་ཞིབ་ཏུ་
བདར་ཏེ་སྤྱན་རས་གཟིགས་དབང་ཕྱུག་གི་གཟུགས་ཀྱི་མདུན་དུ་སྦྱར་བ་བགྱིས་ལགས་པས། སྔ་མའི་སྔགས་རྣམ་པ་གསུམ་རེ་རེ་ཡང་ལན་སྟོང་རྩ་བརྒྱད་

91-1-462b


བཟླས་ཏེ། སེམས་ཅན་ཐམས་ཅད་ལ་བྱམས་པ་དང༌། སྙིང་བརྩེ་བའི་སེམས་བསྐྱེད་ནས་སྨན་དེ་དག་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་
གི་རྐང་པའི་དྲུང་དུ་གཞག་པར་བགྱིའོ། །དེའི་རྗེས་ལ་རེག་པར་བགྱིས་ནས་ཁར་བའི་ཐུར་མས་བླངས་ཏེ་མིག་ཏུ་སྩལ་ན། མིག་དང༌། ཀླད་པ་བྲོ་འཚལ་བ་
དང༌། ལིང་ཏོག་གིས་བསྒྲིབས་པ་ཐམས་ཅད་དང༌། སྤྲིན་དཀར་དང༌། མཆི་མ་འཛག་པ་དང༌། སྤྲིན་དམར་དང༌། ལོང་ནད་དང༌། ཀླད་པ་བྲོ་འཚལ་བ་
ཐམས་ཅད་སོས་པར་འགྱུར་ལགས་སོ། །རྟག་པར་གདུགས་རེ་བཞིན་དུ་སྨན་འདི་མིག་ཏུ་སྩལ་ན། མིག་ནད་ཐམས་ཅད་འབྱང་བར་འགྱུར་ལགས་སོ། །གདུགས་
གཉིས་སྩལ་ན། ལུས་ཀྱི་བྲོ་ནད་ཐམས་ཅད་འབྱང་བར་འགྱུར་རོ། །གདུགས་གསུམ་སྩལ་ན། སྨྱོ་བའི་བྲོ་ནད་རྣམ་པ་བརྒྱད་ཅུ་རྩ་བཞི་འབྱང་བར་འགྱུར་ལགས་
སོ། །གདུགས་བཞི་སྩལ་ན། ཕྱི་ནང་གི་སྒྲིབ་པ་ཐམས་ཅད་ཀྱིས་སྒྲིབ་པར་མི་འགྱུར་རོ། །གདུགས་ལྔ་སྩལ་ན། དགྲ་དང་འཐབ་པ་ན་ཐམས་ཅད་དུ་རྒྱལ་བར་
འགྱུར་རོ། །གདུགས་དྲུག་སྩལ་ན། སྡིག་པའི་ལས་དང༌། ཉོན་མོངས་པ་དང༌། ལྕི་བ་བཞི་དང༌། མཚམས་མ་མཆིས་པ་ལྔ་དང༌། རྨི་ལམ་ངན་པ་དང༌།

91-1-463a


བྱད་སྟེམས་ཐམས་ཅད་རྣམ་པར་འཇོམས་ཤིང༌། ངན་འགྲོ་རྣམས་སུ་ནམ་ཡང་ལྟུང་བར་མི་འགྱུར་ལགས་སོ། །གདུགས་བདུན་
སྩལ་ན། རྒྱལ་པོ་དང༌། བློན་པོ་ཆེན་པོ་དང༌། སྐྱེ་བོ་མང་པོ་ཐམས་ཅད་རྗེས་སུ་འབྲང་ཞིང་བཀུར་སྟི་བགྱིས་ནས་ཡིད་ཆེས་ཤིང་བྱམས་པར་འགྱུར་རོ། །
ཞག་བདུན་ཕྲག་གཉིས་ཀྱི་བར་དུ་སྩལ་ན། རང་དབང་ཆེན་པོ་ཐོབ་པར་འགྱུར་རོ། །ཞག་བདུན་ཕྲག་གསུམ་གྱི་བར་དུ་སྩལ་ན། རྒྱལ་པོ་དང༌། བློན་པོ་
ཆེན་པོ་དག་མཛའ་བར་འགྱུར་རོ། །ཞག་བདུན་ཕྲག་བཞིའི་བར་དུ་སྩལ་ན། གནོད་སྦྱིན་འཁོར་དང་བཅས་པ་རྣམས་རིམ་གྲོ་བགྱིད་བར་འགྱུར་རོ། །ཞག་
བདུན་ཕྲག་ལྔའི་བར་དུ་སྩལ་ན། ལྷ་མ་ཡིན་དང༌། ཀླུ་དང༌། གནོད་སྦྱིན་དང༌། །སྲིན་པོ་རྣམས་གཡོག་བགྱིད་པར་འགྱུར་རོ། །ཞག་བདུན་
ཕྲག་དྲུག་གི་བར་དུ་སྩལ་ན། ནམ་མཁའ་ལྡིང་དང༌། སྲིན་པོའི་མཐུ་ཆེན་པོ་དང་ལྡན་པ་རྣམས་ཀྱིས་མངོན་པར་རྫོགས་པར་འཚང་རྒྱ་བའི་བར་དུ་
ཡོངས་སུ་སྲུང་བར་བགྱིད་པས། བྱད་སྟེམས་དང༌། འདྲེ་གདོན་རྣམས་ཀྱིས་ཚུགས་པར་མི་འགྱུར་རོ། །ཞག་བདུན་ཕྲག་བདུན་གྱི་བར་དུ་སྩལ་ན།

91-1-463b


ལྷ་ནག་པོ་ཆེན་པོ་དང༌། འདྲེ་སྲིན་བརྒྱད་རྣམས་ཉེ་བར་ལྷགས་ནས་རྗེས་སུ་འབྲང་ཞིང་གཡོག་བགྱིད་པར་འགྱུར་རོ། །ཞག་བདུན་ཕྲག་བརྒྱད་ཀྱི་བར་དུ་སྩལ་ན།
ཨནྟ་ད་ནར་འགྱུར་རོ། །ཞག་བདུན་ཕྲག་དགུའི་བར་དུ་སྩལ་ན། གཏེར་ཐམས་ཅད་མཐོང་བར་འགྱུར་རོ། །ཞག་བདུན་ཕྲག་བཅུའི་བར་དུ་སྩལ་ན། ལྷ་མ་ཡིན་གྱི་
ཁང་ཁྱིམ་གྱི་སྒོ་རང་བྱེ་ནས། དེ་ན་ཅི་མཆིས་པ་ཐམས་ཅད་མཐོང་བར་འགྱུར་རོ། །འབྱུང་ཞིང་འཇུག་པ་ལ་ཐོགས་པ་མ་མཆིས་པར་འགྱུར་རོ། །ཞག་བདུན་ཕྲག་བཅུ་
གཅིག་གི་བར་དུ་སྩལ་ན། སྨན་ཞུགས་ལྟར་འབར་བ་ཇི་སྙེད་པ་ཐམས་ཅད་མངོན་སུམ་དུ་དགའ་བར་འགྱུར་བས། ཚེ་རིང་བར་འགྱུར་འཚལ་ལམ། མཐུ་ཆེན་
པོ་དང་ལྡན་པར་འཚལ་ན་ཡང་དེ་བཞིན་དུ་འགྲུབ་པར་འགྱུར་རོ། །ཞག་བདུན་ཕྲག་བཅུ་གཉིས་ཀྱི་བར་དུ་སྩལ་ན། དྲང་སྲོང་མང་པོ་རྣམས་ཀྱིས་རིན་པོ་ཆེའི་
གཏེར་རྣམས་ཕྱེ་སྟེ། ཉེ་བར་བསྟན་ནས་ཡིད་བཞིན་དུ་ལོངས་སྤྱོད་པར་འགྱུར་རོ། །ཞག་བདུན་ཕྲག་བཅུ་གསུམ་གྱི་བར་དུ་སྩལ་ན། ཀླུའི་གཞལ་མེད་ཁང་རྣམས་
སྒོ་རང་བྱེ་ནས། ལྟ་བ་དག་ལ་ཐོགས་པ་མ་མཆིས་པར་འགྱུར་རོ། །ཞག་བདུན་ཕྲག་བཅུ་བཞིའི་བར་དུ་སྩལ་ན། འདོད་པའི་ཁམས་ཀྱི་ལྷ་རྣམས་ཀྱི་གཞལ་མེད་

91-1-464a


ཁང་དག་སྒོ་རང་བྱེ་བར་འགྱུར་བས་ཐམས་ཅད་མཐོང་བར་འགྱུར་རོ། །ཞག་བདུན་ཕྲག་བཅོ་ལྔའི་བར་དུ་སྩལ་ན། མཚན་མོ་མུན་
ནག་གི་ནང་དུ་ཡང་བདུགས་བཞིན་དུ་གསལ་བར་འགྱུར་རོ། །ཞག་བདུན་ཕྲག་བཅུ་དྲུག་གི་བར་དུ་སྩལ་ན། སའི་འོག་གི་རྡོ་རྗེའི་ས་གཞི་དང༌། རླུང་གི་དཀྱིལ་
འཁོར་ཡང་མཐོང་བར་འགྱུར་རོ། །ཞག་བདུན་ཕྲག་བཅུ་བདུན་གྱི་བར་དུ་སྩལ་ན། གླིང་བཞི་པོ་རྣམས་སུ་སེམས་ཅན་དམྱལ་བའི་སེམས་ཅན་ཇི་སྙེད་མཆིས་
པ་ཡང་ཐམས་ཅད་མཐོང་བར་འགྱུར་རོ། །དེའི་མཐུའི་དབང་གིས་སྡུག་བསྔལ་མྱོང་བའི་སེམས་ཅན་དེ་དག་ཐམས་ཅད་ཀྱང་ཐར་བར་འགྱུར་རོ། །ཞག་བདུན་
ཕྲག་བཅོ་བརྒྱད་ཀྱི་བར་དུ་སྩལ་ན། གང་དག་དེ་ཉི་མ་ལྟ་བུའི་མཐུ་ཐོབ་པར་འགྱུར་རོ། །ཞག་བདུན་ཕྲག་བཅུ་དགུའི་བར་དུ་སྩལ་ན། །ལག་ན་རྡོ་རྗེའི་ལུས་
ཡང་དག་པར་ཉིད་མཐོང་བར་འགྱུར་བས་སྨོན་པ་རྣམས་ཡོངས་སུ་རྫོགས་པར་བགྱིད་དོ། །ཞག་བདུན་ཕྲག་ཉི་ཤུའི་བར་དུ་སྩལ་ན། སྤྱན་རས་གཟིགས་
དབང་ཕྱུག་སྙིང་རྗེ་ཆེན་པོ་དང་ལྡན་པ་མཐོང་བར་འགྱུར་བས་སྨོན་པ་ཐམས་ཅད་ཡོངས་སུ་རྫོགས་པར་བགྱིད་དོ། །ཞག་བདུན་ཕྲག་ཉི་ཤུ་རྩ་གཅིག་

91-1-464b


གི་བར་དུ་སྩལ་ན། རྫུ་འཕྲུལ་གྱི་རྐང་པ་ཐོབ་པར་འགྱུར། གཟུགས་ཀྱི་ཁམས་ཀྱི་ལྷ་རྣམས་ཀྱི་གཞལ་མེད་ཁང་གི་སྒོ་རྣམས་རང་བྱེ་ནས་ཐམས་ཅད་མཐོང་
བར་འགྱུར་རོ། །ཕྱོགས་བཅུའི་སངས་རྒྱས་དང༌། བྱང་ཆུབ་སེམས་དཔའ་རྣམས་དང༌། སངས་རྒྱས་ཀྱི་ཞིང་ཡོངས་སུ་དག་པ་རྣམས་ཀྱང་མཐོང་བར་འགྱུར་རོ། །
ལོ་གཅིག་གི་བར་དུ་སྩལ་ན། ཡོངས་སུ་དག་པའི་མིག་ལྔ་འཐོབ་པར་འགྱུར་ལགས་སོ། །གང་ལ་ལ་ཞིག་སྤྱོད་པའི་ཆོ་ག་འདི་མངོན་པར་འགྲུབ་པར་འཚལ་
པ་གང་ལགས་པ་དེས་བསྟན་པ་འདི་ལ་ཤིན་ཏུ་མངོན་པར་ཡིད་ཆེས་པར་བགྱི་ཞིང༌། སེམས་ཅན་ལ་སྙིང་བརྩེ་བར་བགྱི་སྟེ། ཐེ་ཚོམ་མ་མཆིས་ན། གོང་
དུ་བསྟན་པ་བཞིན་དུ་ཐམས་ཅད་འགྲུབ་པར་འགྱུར་ལགས་སོ། །གལ་ཏེ་ཐེ་ཚོམ་འཚལ་བར་འགྱུར་ན། །ཆོ་ག་རྣམས་འགྲུབ་པར་དཀའ་སྟེ། འདི་ནི། སྤྱན་རས་
གཟིགས་དབང་ཕྱུག་གི་ཙནྡན་ནོར་བུའི་འཁོར་ལོ་ལས། མིག་སྨན་གྱི་ཆོ་ག་ཞེས་བགྱི་བ་ལགས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་
གི་སེམས་ཀྱི་འཁོར་ལོའི་ལས། མིག་སྨན་གྱི་ལེའུ་སྟེ་ལྔ་པའོ།།    །།དེའི་ཚེ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་གཞན་

91-1-465a


ཡང་སེམས་ཅན་རྣམས་ལ་སྙིང་བརྩེ་བའི་ཕྱིར་སྒྲུབ་པའི་དོན་ཐམས་ཅད་གྲུབ་པར་བྱེད་པ་ཉོན་མོངས་པ་དང༌། ཁ་ན་མ་ཐོ་བའི་སྒྲིབ་
པ་དང༌། ལས་ངན་པ་ཐམས་ཅད་རྣམ་པར་འཇོམས་པ། དགྲ་ཐམས་ཅད་འདུལ་བ། བི་ནཱ་ཡ་ཀ་ཁྲོ་བའི་སེམས་ཉེ་བར་ཞི་ནས་སྐྱེ་བོ་མང་པོ་ལ་གནོད་པ་མི་
བྱེད་ཅིང༌། བྱམས་པའི་སེམས་སྐྱེ་བར་འགྱུར་བ། སྦྱིན་སྲེག་ཧོཾ་བཀྲ་ཤིས་ཀྱི་ཆོ་ག་བསྟན་པ། དོགས་བརྐོས་ཏེ་ཞུགས་ཐབ་ཁྲུ་གང་གྲུ་བཞི་པ་ཞིག་བགྱིས་ནས་
མེ་ཏོག་མན་ལེན་ཙ་སུ་དང༌། ཡུངས་ཀར་དང༌། ཞོ་དང༌། སྦྲང་རྩི་དང༌། ཆབ་མར་ཆ་མཉམ་པར་བསྲེས་ཏེ་ཨ་ག་རུ་དང༌། ཙནྡན་དང༌། ཤིང་དྲི་ཅན་
སོ་སོ་ནས་སྲིད་དུ་སོར་བཅུ་གཉིས། ཞེང་དུ་སོར་གཅིག་མཆིས་པ་གཏུབས་ཏེ་ཐབ་ཏུ་བསྲེག་པར་བགྱི་ཞིང༌། སྨན་ཉུང་ཟད་ཅིག་བླངས་ནས་ལན་གཅིག་
སྔགས་བཏབ་སྟེ། ཞུགས་ཀྱི་ནང་དུ་དོར་བ་ལན་སྟོང་རྩ་བརྒྱད་ཚང་བར་བགྱིས་ན། ལས་ཀྱི་སྒྲིབ་པ་ཐམས་ཅད་རྣམ་པར་འཇོམས་ཤིང༌། ཚེ་ལོ་བརྒྱ་ཉི་ཤུ་ཐུབ་
བར་འགྱུར་ལགས་སོ། །ཞག་བདུན་གྱི་བར་དུ་རྒྱུན་ཆད་པ་མ་མཆིས་པར་ཧོཾ་གྱི་ཆོ་ག་བཞིན་བགྱིས་ན། ཚེ་ལོ་སྟོང་ཐུབ་ཅིང་ལུས་ཀྱང་ཡོངས་སུ་དག་པར་

91-1-465b


འགྱུར་རོ། །ཞག་བདུན་ཕྲག་གཉིས་ཀྱི་བར་དུ་ཆོ་ག་བགྱིས་ན། རྒྱལ་པོ་དང༌། རྒྱལ་བུ་དང༌། བློན་པོ་ཆེན་པོ་ཉེ་ཕན་དང༌། སྐྱེ་བོ་ཕལ་བ་རྣམས་ཀྱང་སྐྱབས་
སུ་མཆིས་ནས་བསྙེན་བཀུར་བགྱིད་པར་འགྱུར་རོ། །ཞག་བདུན་ཕྲག་གསུམ་གྱི་བར་དུ་ཆོ་ག་བཞིན་དུ་བགྱིད་ན། སུམ་ཅུ་རྩ་གསུམ་གྱི་ལྷ་རྣམས་འཁོར་དང་
བཅས་པ་དང༌། ཉི་ཟླའི་ལྷ་དང༌། རྒྱལ་པོ་ཆེན་པོ་བཞི་འཁོར་དང་བཅས་པ་ཡང་ཉེ་བར་ལྷགས་ནས་ཡོངས་སུ་སྲུང་པར་འགྱུར། ལག་ན་རྡོ་རྗེས་ཀྱང་དངོས་
གྲུབ་ཆེན་པོ་སྩོལ་བར་འགྱུར། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་ཀྱང་སྨོན་པ་ཆེན་པོ་རྣམས་ཡོངས་སུ་སྐོང་བར་འགྱུར་ལགས་སོ། །
གལ་ཏེ་ཡུལ་ཁམས་སུ་ཆར་དཀོན་པར་གྱུར་ན། ཡུངས་ཀར་དང༌། ཆབ་མར་ལ་སྔགས་འདིས་བཏབ་སྟེ་གདུགས་གསུམ་གྱི་བར་དུ་ཞུགས་ཀྱི་ནང་དུ་
བསྲེགས་ན། ཆར་པ་འབབ་པར་འགྱུར། གལ་ཏེ་ཆར་ཆེས་ཏེ་མེ་ཁུམས་ན། ཐབ་དེའི་ཐལ་བ་བླངས་ནས་སྔགས་ལན་བརྒྱ་རྩ་བརྒྱད་ཀྱིས་བཏབ་སྟེ་གནམ་དུ་
གཏོར་ན། ཆར་པ་ཁུམས་པར་འགྱུར་རོ། གལ་ཏེ་སེར་བ་མ་རུང་བ་བབས་སམ། རླུང་དྲག་པོ་གློ་བུར་དུ་ལངས་པར་གྱུར་ན་ཡང་ཐལ་བ་དེ་བླངས་ནས་ལན་བརྒྱ་


91-1-466a


རྩ་བརྒྱད་སྔགས་ཀྱིས་བཏབ་སྟེ་སྤྲིན་མཆིས་པའི་ཕྱོགས་སུ་གཏོར་ན། ཞི་བར་འགྱུར་ལགས་སོ། །སྔགས་འདི་རྟག་པར་བཟླས་
བརྗོད་བགྱིས་ན། མཐུ་སྟོབས་མཐུ་པོ་ཆེ་དང་འདྲ་བར་འགྱུར་བས། ལུས་འདི་སྤངས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར། མངོན་
པར་རྫོགས་པར་འཚང་རྒྱ་བའི་བར་དུ་སྐྱ་བ་ཐམས་ཅད་དུ་སྔོན་གྱི་གནས་རྗེས་སུ་དྲན་པ་ཐོབ་པར་འགྱུར་ལགས་སོ། །དེ་ནས་བཅོམ་ལྡན་འདས་ལ་བྱང་
ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། ཙནྡན་གྱི་སྙིང་པོའི་འཁོར་ལོའི་གཟུངས་འདི་
བདག་གིས་བསྟན་པ་བཞིན་དུ་དགེ་སློང་དམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། སྐྱེས་པའམ། བུད་མེད་གང་ལ་ལ་ཞིག་
གིས་ལན་གཅིག་འཆང་བར་བགྱིད་ན། གདོན་མི་ཟ་བར་འགྲུབ་པར་འགྱུར་བས་ཐེ་ཚོམ་གྱི་བསམ་པ་བསྐྱེད་པར་མི་བགྱིའོ། །ཡིད་ལ་བསམ་པའི་དོན་
ཐམས་ཅད་ཐོབ་པར་འགྱུར་བས་ཤིན་ཏུ་མངོན་པར་ཡིད་ཆེས་པར་བགྱི་ཞིང་ཐེ་ཚོམ་བསྐྱེད་པར་མི་བགྱིའོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་

91-1-466b


དཔའ་སྤྱན་རས་གཟིགས་དབང་ཕྱུག་ལ་ཁྱོད་སྙིང་རྗེ་ཆེན་པོས་ཡིད་བཞིན་གྱི་འཁོར་ལོའི་གཟུངས་ཀྱི་ཆོ་ག་གྱ་ནོམ་འདི་ཡང་དག་པར་བཤད་དེ། འཛམ་བུའི་
གླིང་གི་སེམས་ཅན་ཐམས་ཅད་ལ་ཕན་པ་དང༌། བདེ་བར་བྱས་པ་ལེགས་སོ་ལེགས་སོ་ཞེས་བསྔགས་པ་བརྗོད་དོ། །གང་ལ་ལ་ཞིག་གིས་སེམས་བསྐྱེད་དེ་
ཁ་ནས་བཟླས་བརྗོད་བྱས་ན། དངོས་གྲུབ་ཐོབ་པར་འགྱུར་རོ། །དེ་ལྟར་ཡིན་མོད་ཀྱི། ངས་བསྟན་པ་བཞིན་དུ་སེམས་ཅན་རྣམས་ལ་ཡང་ནས་ཡང་དུ་ནན་ཏན་
བརྩོན་འགྲུས་ཀྱིས་རྗེས་སུ་བསྟན་ནས་དངོས་གྲུབ་ཐོབ་པར་བྱ་བའི་ཆེད་དུ་ལུས་ཉེ་བར་སྟོན་ལ། ངའི་ཚིག་དག་འགལ་བར་མ་བྱེད་ཅིག་དང༌། ང་ཡང་རྗེས་
སུ་ཡི་རང་ངོ༌། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་
ནི། བསྐལ་པ་དཔག་ཏུ་མ་མཆིས་པ་ནས་བྱམས་པ་དང་བརྩེ་བའི་སེམས་ཀྱིས་སེམས་ཅན་ལ་རྗེས་སུ་སྟོན་ཅིང༌། རྟག་པར་ཡོངས་སུ་བསྲུངས་ནས་དངོས་
གྲུབ་སྩལ་བར་ནི། བཅོམ་ལྡན་འདས་ཉིད་ཀྱིས་མཁྱེན་ཅིང་དཔང་དུ་གྱུར་པ་ལགས་སོ། །སེམས་ཅན་རྣམས་ཀྱི་སླད་དུ་ཡིད་བཞིན་གྱི་འཁོར་ལོའི་གཟུངས་

91-1-467a


འདི་བཤད་པ་ལགས་པས། གང་ལ་ལ་ཞིག་གིས་ལེན་ཅིང་འཆང་བ་དང༌། རྟག་པར་བདག་ཉིད་བཟླས་བརྗོད་བགྱི་བའི་
གྲངས་ཚང་བར་བགྱིས་ན། སྨོན་པ་རྣམས་འགྲུབ་པར་འགྱུར་ཏེ། བདག་ནི། དེ་ལྟར་བཅོམ་ལྡན་འདས་ཀྱི་བྱིན་གྱི་རླབས་ཀྱི་མཐུས་སེམས་ཅན་སྡུག་
བསྔལ་བ་རྣམས་ཡོངས་སུ་བསྐྱབ་པར་བགྱིད་པ་ལགས་སོ། །དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་
ཡིད་བཞིན་གྱི་འཁོར་ལོའི་གཟུངས་འདི་སྨྲས་པ་དང༌། འཁོར་འདུས་པ་ཆེན་པོ་ཐམས་ཅད་རབ་ཏུ་དགའ་ནས་མངོན་པར་ཡིད་ཆེས་པས་ཡང་དག་པར་
བླངས་ཏེ་སྤྱོད་པར་གྱུར་ཏོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་ཡིད་བཞིན་གྱི་འཁོར་ལོའི་གཟུངས་ལས། སྦྱིན་སྲེག་ཧོཾ་གྱི་ཆོ་ག་
སྨན་སྦྱོར་བའི་ལེའུ་སྟེ་དྲུག་པའོ།།    །།འཕགས་པ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་གསང་བའི་མཛོད་ཐོགས་པ་
མེད་པའི་ཡིད་བཞིན་གྱི་འཁོར་ལོའི་སྙིང་པོ་ཞེས་བྱ་བའི་གཟུངས་རྫོགས་སོ།།    །།ཞུ་ཆེན་གྱི་མཁན་པོ་དང༌། ལོ་ཙཱ་བ་བཅོམ་ལྡན་འདས་ཀྱི་རིང་ལུགས་
བ་བནྡྷེ་ཆོས་གྲུབ་ཀྱིས་རྒྱའི་དཔེ་ལས་བསྒྱུར་ཅིང་ཞུས་ཏེ་གཏན་ལ་ཕབ་པ།

91-1-467b


 རྒྱ་གར་སྐད་དུ། ཨཱཪྱ་ཨ་བ་ལོ་ཀི་ཏེ་ཤྭ་ར་ཨེ་ཀ་ད་ཤ་མུ་ཁ་མ་ནཱ་མ་དྷ་ར་ཎཱི། བོད་
སྐད་དུ། འཕགས་པ་སྤྱན་རས་གཟིགས་དབང་ཕྱུག་ཞལ་བཅུ་གཅིག་བ་ཅེས་བྱ་བའི་གཟུགས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་རིག་སྔགས་འཆང་དུ་མས་ཡོངས་སུ་བསྐོར་ཏེ། བཅོམ་ལྡན་
འདས་ག་ལ་བ་དེར་སོང་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཀྱི་ཞབས་ལ་ལན་གསུམ་བསྐོར་བ་བྱས་ནས་
ཕྱོགས་གཅིག་ཏུ་འདུག་སྟེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སྙིང་པོ་གདོང་བཅུ་གཅིག་པ་ཞེས་བགྱི་བ་འདི་ནི། སངས་
རྒྱས་བྱེ་བ་ཕྲག་བཅུ་གཅིག་གིས་གསུངས་པ་ལགས་ཏེ། དེ་སེམས་ཅན་ཐམས་ཅད་ལ་སྨན་པ་དང༌། བྲོ་ནད་ཐམས་ཅད་རབ་ཏུ་ཞི་བར་བགྱིད་པ་དང༌། སྡིག་
པ་དང༌། བཀྲ་མི་ཤིས་པ་དང༌། རྨི་ལམ་ངན་པ་ཐམས་ཅད་བཟློག་པར་བགྱི་བ་དང༌། དུས་མ་ལགས་པར་འགུམ་པ་ཐམས་ཅད་བཟློག་པར་བགྱི་བ་དང༌།

91-1-468a


མ་ཞུགས་པ་རྣམས་དད་པར་བགྱི་བ་དང༌། བགེགས་དང་ལོག་འདྲེན་རྣམས་རབ་ཏུ་ཞིབ་པར་བགྱི་བའི་སྐད་དུ་བཤད་པར་
བགྱིའོ། །བཅོམ་ལྡན་འདས། སྙིང་པོ་འདི་བསྲུང་བར་བགྱི་བ་དང༌། ཡོངས་སུ་བསྐྱབ་པ་དང༌། ཡོངས་སུ་བཟུང་བར་བགྱིས་པ་དང༌། ཞི་བ་དང་བདེ་
ལེགས་སུ་འགྱུར་བར་བགྱིས་པ་དང༌། ཆད་པ་སྤངས་པ་དང༌། མཚོན་ཆ་སྤངས་པ་དང༌། དུག་གཞིལ་བ་བགྱིས་པ་དང༌། གང་ལ་ལ་ཞིག་འགལ་
བར་བགྱིད་པ་དེ་མ་མཆིས་ཏེ། དེ་ནི། འཇིག་རྟེན་ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པ། དགེ་སྦྱོང་དང་བྲམ་ཟེར་བཅས་
པ་ན་བདག་གིས་མཐོང་སྟེ། སྔོན་གྱི་ལས་ཀྱི་རྣམ་པར་སྨིན་པ་ནི། མ་གཏོགས་ལགས་སོ། །སྙིང་པོ་འདི་ནི། སངས་རྒྱས་བཅོམ་ལྡན་འདས་ཐམས་
ཅད་ཀྱིས་བསྟོད་ཅིང་དགོངས་པ་ལགས་སོ། །བཅོམ་ལྡན་འདས། བདག་གི་སྙིང་པོ་འདི་ནི། །དེ་བཞིན་གཤེགས་པ་ཐམས་ཅད་ཀྱིས་རྗེས་སུ་ཐུགས་རངས་
པར་མཛད་པ་ལགས་སོ། །བཅོམ་ལྡན་འདས། བདག་གིས་དྲན་ལགས་ཏེ། བསྐལ་པ་གངྒའི་ཀླུང་གི་བྱ་མ་སྙེད་ཀྱི་སྔ་རོལ་ན་དེ་བཞིན་གཤེགས་པ་

91-1-468b


པདྨ་བརྒྱའི་སྤྱན་གཙུག་གིས་ཆགས་པའི་དུས་འཇོམས་པའི་འོད་ཟེར་གྱི་རྒྱལ་པོ་ཞེས་བགྱི་བ་བྱུང་སྟེ། བདག་དྲང་སྲོང་དུ་གྱུར་པས་དེ་བཞིན་གཤེགས་པ་དེ་ལས་
འདི་མནོས་ལགས་ཏེ། ཐོས་མ་ཐག་ཏུ་ཕྱོགས་བཅུའི་དེ་བཞིན་གཤེགས་པ་ཐམས་ཅད་མངོན་དུ་གྱུར། མི་སྐྱེ་བའི་ཆོས་ལ་བཟོད་པ་ཡང་ཐོབ་སྟེ། དེ་ལྟར་
བདག་གི་སྙིང་པོ་འདི་ནི། གཅེས་སྤྲས་བགྱིད་པ་ལགས་སོ། །དེ་ལྟ་ལགས་པས་རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པས་གུས་པར་བགྱིས་ལ་
སྙིང་པོ་འདི་བརྗོད་པར་བྱའོ། །གཞན་ཡིད་ལ་མི་བགྱིད་པར་རྟག་ཏུ་བརྗོད་པར་བགྱིའོ། །ནང་པར་ལངས་ནས་བརྒྱ་རྩ་བརྒྱད་བཏོན་ན། ཚེ་འདི་ལ་ཡོན་ཏན་བཅུ་
ཡོངས་སུ་འཛིན་པར་འགྱུར་ཏེ། བཅུ་གང་ཞེ་ན། བྲོ་ནད་མ་མཆིས་པར་འགྱུར་བ་དང༌། དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་བཟུང་བར་འགྱུར་
བ་དང༌། དེས་བསྒྲིམ་མི་འཚལ་བར་ནོར་དང་འབྲུ་དང་དབྱིག་རྣམས་རྙེད་པར་འགྱུར་པ་དང༌། དགྲ་ཐམས་ཅད་ཁུགས་ཤིང་ཐུལ་བར་འགྱུར་བ་དང༌། རྒྱལ་
པོའི་ཚོགས་པ་རྣམས་གསོང་པོར་སྨྲ་བར་སེམས་པར་འགྱུར་བ་དང༌། ལུས་ལ་དུག་གིས་མི་ཚུགས་པ་དང༌། དབྱིག་དུག་གིས་མི་ཚུགས་པ་དང༌། རིམས་


91-1-469a


ཀྱིས་མི་ཚུགས་པར་འགྱུར་བ་དང༌། མཚོན་ཆས་མི་ཚུགས་པར་འགྱུར་བ་དང༌། ཆབ་ཀྱིས་འགུམ་པའི་དུས་བགྱིད་པར་མི་
འགྱུར་བ་དང༌། ཞུགས་ཀྱིས་འགུམ་པའི་དུས་བྱེད་པར་མི་འགྱུར་བ་དང༌། དུས་མ་ལགས་པར་འགུམ་པས་འགུམ་པའི་དུས་བགྱིད་པར་མི་འགྱུར་ལགས་
སོ། །གཞན་ཡང་ཡོན་ཏན་བཞི་ཡོངས་སུ་འཛིན་པར་འགྱུར་ཏེ། འགུམ་པའི་དུས་ཀྱི་ཚེ་དེ་བཞིན་གཤེགས་པ་མཐོང་བར་འགྱུར་བ་དང༌། ངན་སོང་
རྣམས་སུ་སྐྱེ་བར་མི་འགྱུར་བ་དང༌། ཡ་ང་བ་མ་སྤངས་པས་འགུམ་པའི་དུས་བགྱིད་པར་མི་འགྱུར་བ་དང༌། འདི་ནས་ཤི་འཕོས་ནས་ཀྱང་འཇིག་
རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་བ་ལགས་སོ། །བཅོམ་ལྡན་འདས། བདག་གིས་དྲན་ལགས་ཏེ། འདི་ནས་བསྐལ་པ་གངྒཱའི་ཀླུང་
བཅུའི་བྱེ་མ་སྙེད་དག་གི་ཡང་ཆེས་སྔ་རོལ་དུ་དེ་བཞིན་གཤེགས་པ་མནྡཱ་ར་བའི་བསུང་ཞེས་བགྱི་བ་བྱུང་སྟེ། དེ་ན་བདག་ཁྱིམ་པར་གྱུར་པས་འདི་གཟུང་
ནས་བསྐལ་པ་བཞི་ཁྲིའི་འཁོར་བ་ཕྱིར་བསྙིལ་ལགས་སོ། །བདག་གིས་སྙིང་པོ་འདི་བཏོན་པས་བྱང་ཆུབ་སེམས་དཔའི་རྣམ་པར་ཐར་པ་རྒྱལ་བ་ཐམས་ཅད་

91-1-469b


ཀྱི་སྙིང་རྗེ་འཇུག་པ་ཡེ་ཤེས་ཀྱི་སྙིང་པོ་ཞེས་བགྱི་བ་ཐོབ་ལགས་སོ། །གང་དག་བཅིང་བས་བཅིངས་པ་རྣམས་དང༌། གང་དག་བཅིང་བ་ལ་ཐུག་པ་རྣམས་དང༌།
ཆབ་དང༌། ཞུགས་དང༌། སྡུག་བསྔལ་རྣམ་པ་སྣ་ཚོགས་ཀྱིས་ཉེན་པའི་སེམས་ཅན་ཐམས་ཅད་ལ་བདག་གི་སྙིང་པོ་འདིས་གནས་དང༌། བསྐྱབ་པ་དང༌།
སྐྱབས་དང༌། དཔུང་གཉེན་བགྱིའོ། །གནོད་སྦྱིན་དང་སྲིན་པོ་སྡང་བ་རྣམས་ཀྱང་སྙིང་པོ་འདིས་བཀུག་ལ་བྱམས་པའི་སེམས་དང༌། སྙིང་རྗེའི་སེམས་སུ་བགྱི་
སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་དགོད་པར་བགྱིའོ། །བཅོམ་ལྡན་འདས། བདག་གི་སྙིང་པོ་འདི་ནི། དེ་ལྟར་རྫུ་འཕྲུལ་ཆེ་བ་ལགས་
སོ། །ལན་གཅིག་བརྗོད་པས་རྩ་བའི་ལྟུང་བ་བཞི་པོ་དག་ཀྱང་བྱང་བར་འགྱུར། མཚམས་མ་མཆིས་པ་ལྔ་པོ་དག་ཀྱང་མ་ལུས་པར་འབྱང་བར་འགྱུར་ན།
ཇི་སྐད་བསྟན་པ་བཞིན་དུ་ནན་ཏན་བགྱིད་པ་ལྟ་སྨོས་ཀྱང་ཅི་འཚལ། དེ་དག་ནི། སངས་རྒྱས་བྱེ་བ་ཁྲག་ཁྲིག་འབུམ་ཕྲག་དུ་མ་ལ་དགེ་བའི་རྩ་བ་བསྐྱེད་པར་
འགྱུར་བ་ལགས་ན། བཟླས་བརྗོད་བགྱིད་པ་དང༌། སྒྲུབ་པ་ལྟ་སྨོས་ཀྱང་ཅི་འཚལ་ཏེ། བསམ་པ་ཐམས་ཅད་ཡིད་བཞིན་དུ་ཡོངས་སུ་རྫོགས་པར་བགྱིའོ།།


91-1-470a


སུ་ཞིག་བདག་གི་སླད་དུ་ཚེས་བཅུ་བཞི་འམ། བཅོ་ལྔ་ལ་སྨྱུང་བ་བགྱིས་ན། དེ་བསྐལ་པ་བཞི་ཁྲིའི་འཁོར་བ་བསྙིལ་བར་འགྱུར་
ལགས་སོ། །བཅོམ་ལྡན་འདས། བདག་གི་མིང་འཛིན་པ་ནི། དོན་མཆིས་ཏེ། སངས་རྒྱས་བྱེ་བ་ཕྲག་འབུམ་གྱི་བས་ལྷག་ལགས་སོ། །བདག་གི་མིང་
འཛིན་པའི་སེམས་ཅན་ཐམས་ཅད་ནི། ཕྱིར་མི་ལྡོག་པ་ཉིད་ལ་གནས་པར་འགྱུར། བྲོ་ནད་ཐམས་ཅད་ལས་ཡོངས་སུ་ཐར་པར་འགྱུར། སྒྲིབ་པ་ཐམས་ཅད་
དང༌། ལུས་དང༌། ངག་དང༌། ཡིད་ཀྱི་ཉེས་པར་སྤྱོད་པ་ཐམས་ཅད་ལས་ཡོངས་སུ་ཐར་པར་འགྱུར་ལགས་སོ། །གང་ལ་ལ་ཞིག་ཆོ་ག་བཞིན་དུ་སྦྱོར་བ་
བགྱིད་ན། དེ་དག་གི་སུག་པར་སངས་རྒྱས་ཀྱི་བྱང་ཆུབ་ཐོབ་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། ཁྱོད་སེམས་ཅན་ཐམས་
ཅད་ལ་དེ་ལྟར་སྙིང་རྗེ་ཆེ་བ་ལེགས་སོ་ལེགས་སོ། །རིགས་ཀྱི་བུ། ཐབས་འདིས་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་
དགོད་པར་ནུས་ཏེ། ངས་ཀྱང་སྙིང་པོ་འདི་བཟུང་ཞིང་རྗེས་སུ་ཡི་རང་བ་བྱས་ཀྱི། རིགས་ཀྱི་བུ། ཁྱོད་ཀྱིས་སྨྲོས་ཤིག །དེ་ནས་བྱང་ཆུབ་སེམས་དཔའ་སེམས་

91-1-470b


དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ཀྱིས་ཞབས་ལ་མགོ་བོས་
ཕྱག་འཚལ་ཏེ། སྙིང་པོ་འདི་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཛྙཱ་ན་སཱ་ག་ར་བཻ་རོ་ཙ་ན་བྱུ་ཧ་རཱ་ཛཱ་ཡ། ཏ་ཐཱ་ག་ཏ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མཿསརྦ་ཏ་
ཐཱ་ག་ཏེ་བྷྱཿ། ཨརྷ་ཏེ་བྷྱཿ། སམྱཀྶཾ་བུདྡྷེ་བྷྱཿ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་
དྷུ་རུ། ཨིཊྚ་བཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ། ཀུ་སུ་མེ་བ་རེ། ཨི་ལི་མི་ལི། ཙི་ཏི་ཙྭ་ལ་མ་པ་ན་ཡེ་སྭཱ་ཧཱ། འདིའི་ཆོ་ག་ནི། སྒྲུབ་མི་དགོས་པར་ལས་ཐམས་ཅད་
བྱེད་དེ། རིམས་ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། འབྱུང་པོ་དང༌། མཁའ་འགྲོ་མ་དང༌། འདྲེ་དང༌། ལུས་སྲུལ་པོ་དང༌།
བརྗེད་བྱེད་དང༌། ལྦ་བ་དང༌། འབྲས་ཀྱི་ཕྲེང་བ་དང༌། བས་བལྔགས་ལ་སོགས་པ་དང༌། དུག་དང༌། ཕོལ་མིག་དང༌། གཡན་པ་ལ་སོགས་པ་ལ་འཇིམ་པ་ལ་བསྔགས་
ཏ་བསྐུའོ། །ལན་བདུན་བཟླས་བརྗོད་བགྱིད་ན། ལས་ཀྱི་སྒྲིབ་པ་སྦྱོང་བར་བགྱིད་དོ། །བྱིས་པ་གདོན་གྱིས་ཟིན་པ་ལ་ནི། འབྲུ་མར་རོ། །རྣ་བ་བྲོ་འཚལ་བ་ལ་ནི། རུ་རྟ་དང་


91-1-471a


འབྲུ་མར་རོ། །སྨ་ཕྲོ་འཚལ་བ་ལ་གྲོ་བ་བཏགས་ན། དེས་ཞི་བར་འགྱུར་རོ། །བྲོ་ནད་ཐམས་ཅད་ལ་ཡང་སྦྱར་བར་བགྱི་སྟེ། བཀླགས་པས་འགྲུབ་
བོ། །འཕགས་པ་སྤྱན་རས་གཟིགས་དབང་ཕྱུག་ཞལ་བཅུ་གཅིག་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཤྲི་ལེནྡྲ་བོ་དྷི་དང༌། ཞུ་ཆེན་
གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།    སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་
ལོ། །འཕགས་པ་སྤྱན་རས་གཟིགས་ཀྱི་དབང་པོ་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ཕྱག་འཚལ་ལོ། །དེ་རྣམས་ལ་ཕྱག་འཚལ་ནས་རིག་པ་
འདི་བརྗོད་ཀྱིས་རིག་པ་འདི་བདག་ལ་གྲུབ་པར་གྱུར་ཅིག །ཏདྱ་ཐཱ། ཧ་ཧ་ཧ་ས་ནི། ནི་པ་ས་ནི། ཏ་པ་ཏ་པ་ནི། ཛྭ་ལ་ཛྭ་ལ་ནེ། ཙ་ལ་ཙ་ལ་ནེ། པཱུརྦ་ཡོ་ག་སྨ་
ར་པདྨ་ཧསྟཱ་ཡ་སྭཱ་ཧཱ། གང་གིས་རིག་པ་འདི་བཀླགས་པ་དེ་ཚེ་རབས་བརྒྱ་སྟོང་དུ་སྐྱེ་བ་དྲན་པར་འགྱུར་ཏེ། འདི་ནས་ཤི་འཕོས་ནས་ཀྱང་བདེ་བ་ཅན་གྱི་
འཇིག་སྟེན་དུ་སྐྱེ་བར་འགྱུར་རོ། །འཕགས་པ་སྤྱན་རས་གཟིགས་ཀྱི་སྙིང་པོ་རྫོགས་སོ། །གསར་བཅུག་ཁ་བསྐོང་གྲས།    །རྒྱ་གར་སྐད་དུ། ད་ཤ་བྷུ་མི་དྷཱ་རཱ་ཎི། བོད་སྐད་དུ།

91-1-471b


ས་བཅུ་པའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་གསང་སྔགས་ལ་འཇུག་པ་རྣམས་ཀྱིས་དགོས་པ་ཐམས་ཅད་སོ་སོར་སྤྲུལ་པར་འགྱུར་བ་
ནི། ཨོཾ་ཞེས་བྱ་བ་དོན་ཡོད་ཞགས་པ་པདྨ་གཙུག་ཏོར་གྱི་དཀྱིལ་འཁོར་ཐམས་ཅད་དུ་གསང་སྔགས་ཡི་གེ་གཅིག་པོ་འཇིག་རྟེན་མགོན་པོའི་སྤྱན་སྔར་འབུམ་དྲན་པར་བྱས་ན་ས་དང་པོ་ལ་གནས་པར་
འགྱུར་རོ། །སྔོན་སྡིག་པ་བསགས་པའི་སེམས་ཅན་དམྱལ་བ་མི་བཟད་པ་གང་ཅི་ཡང་རུང་བ་དེ་དག་ཐམས་ཅད་ཇི་ལྟར་རླུང་གིས་ཕྱག་དར་གཏོར་བ་བཞིན་འཇིག་པར་འགྱུར་རོ། །དངོས་གྲུབ་ཐམས་ཅད་
ཐོབ་པར་འགྱུར། དོན་ཐམས་ཅད་རྗེས་སུ་འཇུག་པར་འགྱུར། དེ་བཞིན་གཤེགས་པ་ཐམས་ཅད་དང༌། གང་དཀྱིལ་འཁོར་གྱི་ལྷ་གཞན་ཡང་དགྱེས་པར་འགྱུར་ལ། འཕགས་པ་སྤྱན་རས་གཟིགས་
དབང་ཕྱུག་རྟག་ཏུ་མཆོག་སྦྱིན་པར་མཛད་དོ། །གསང་སྔགས་ཨོཾ་ཞེས་བྱ་བ་དྲན་ནས་ཚེ་འཕོས་པ་ནི་འཇིག་རྟེན་གྱི་ཁམས་བདེ་བ་ཅན་དུ་འགྲོ་བར་འགྱུར་རོ། །གསང་སྔགས་ཡི་གེ་གཅིག་པའོ། །ཨོཾ་བྷུཿ
ཡི་གེ་གཉིས་པ་འབུམ་བཟླས་བརྗོད་བྱས་ནས་གཉིས་པའི་ཡོན་ཏན་ཐོབ་པར་འགྱུར་རོ། །དེ་བཞིན་གཤེགས་པ་སྣང་བ་མཐའ་ཡས་ཀྱི་སྤྱན་སྔར་འདུག་པར་འགྱུར་ཞིང༌། མཆོག་ཐམས་ཅད་རྗེས་སུ་
སྦྱིན་པར་མཛད་དོ། །སྡིག་པ་ཐམས་ཅད་ཀྱང་རྣམ་པར་དག་པར་མཛད། སྔོན་གྱི་ལས་ངན་གྱི་ནད་ཀྱང་སོས་པར་འགྱུར། ནོར་གྱི་དབང་ཕྱུག་ནོར་བུ་བཟང་པོའི་བུ་དབང་དུ་འགྱུར་ཞིང་ཉེ་བར་གནས་པར་འགྱུར་

91-1-472a


རོ། །མི་གང་གིས་ཀྱང་ཕྱིར་ཞིང་བར་ཆད་བྱེད་ནུས་པར་མི་འགྱུར། ཚེ་འཕོས་ནས་ཀྱང་རི་གྲུ་འཛིན་ཏུ་སྐྱེ་བར་འགྱུར། དོན་ཡོད་ཞགས་པའི་དངོས་གྲུབ་ཀྱང་ཐོབ་པར་འགྱུར་རོ། །ཡི་གེ་གཉིས་
པའོ། །ཨོཾ་པདྨེ། གསང་སྔགས་ཡི་གེ་གསུམ་པ་འབུམ་བཟླས་བརྗོད་བྱས་ནས་གསུམ་པ་ལ་ཡང་དག་པར་འཇུག་པར་འགྱུར། པདྨ་ཡངས་པའི་དཀྱིལ་འཁོར་གྱི་ཕྱག་རྒྱ་དང་གསང་སྔགས་གང་ཡིན་
པ་ཐམས་ཅད་ལ་ཞུགས་པར་འགྱུར། འཕགས་པ་སྤྱན་རས་གཟིགས་དབང་ཕྱུག་གཞོན་ནུའི་ཆ་བྱད་ཅན་མདུན་ན་བཞུགས་པར་འགྱུར་རོ། །འདོད་པ་ཐམས་ཅད་ཀྱི་མཆོག་རྗེས་སུ་སྦྱིན་པར་མཛད་
དོ། །དོན་ཡོད་ཞགས་པའི་པདྨ་གཙུག་ཏོར་གྱི་དཀྱིལ་འཁོར་སྟོན་པར་མཛད། དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་རྣམས་སྟོན་པར་མཛད། ཐམས་ཅད་དུ་དངོས་གྲུབ་རྗེས་
སུ་སྦྱིན་པར་མཛད་དོ། །ཡི་གེ་གསུམ་པའོ། །ཨོཾ་པདྨ་ཧྲཱིཿགསང་སྔགས་ཡི་གེ་བཞི་པ་འབུམ་བཟླས་བརྗོད་བྱས་ནས་བཞི་པ་ལ་འཇུག་པར་འགྱུར། འཕགས་པ་དེ་བཞིན་གཤེགས་པ་མི་འཁྲུགས་
པ་སྐུ་མདོག་གསེར་གྱི་ཁ་དོག་ཅན་མདུན་ན་བཞུགས་ཤིང་དཔུང་པ་བརྐྱང་ནས་ཕྱག་སྤྱི་བོར་འཇོག་པར་མཛད་ལ། རིག་སྔགས་འཆང་ལ་ལེགས་སོ་ཞེས་བྱ་བ་རྗེས་སུ་སྦྱིན་པར་མཛད་དེ། རིག་
སྔགས་འཆང་ཚུར་ཤོག་ཁྱོད་ཀྱི་སྡིག་པ་དང་སྒྲིབ་པ་ཐམས་ཅད་ཡོངས་སུ་དག་སྟེ། རང་གི་ངོ་བོ་ཐམས་ཅད་ཤིན་ཏུ་དྲི་མ་མེད་པར་ཡོངས་སུ་དག་གོ། །མིའི་འཇིག་རྟེན་འདི་ནས་ཚེ་འཕོས་ནས་

91-1-472b


ངའི་སངས་རྒྱས་ཀྱི་ཞིང་དུ་འོང་ཞིང་ཚེ་རབས་དྲན་པར་འགྱུར་རོ། །ཕྱིར་ཞིང་ནམས་ཀྱང་མངལ་ན་གནས་པས་གོས་པར་མི་འགྱུར། འཇིག་རྟེན་པའི་དགོས་པ་ཐམས་ཅད་འགྲུབ་པར་འགྱུར་རོ། །ས་བཞི་པའོ། །ཨོཾ་པདྨ་
བྷུ་ཛེ་གསང་སྔགས་ཡི་གེ་ལྔ་པ་འབུམ་བཟླས་བརྗོད་བྱས་ན་ས་ལྔ་པ་ལ་གནས་པར་འགྱུར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་བླ་མ་རབ་ཏུ་སྟོན་པར་མཛད་དོ།།
སྒྲིབ་པ་ཐམས་ཅད་ཡོངས་སུ་ཟད་པར་འགྱུར་རོ། །རིག་སྔགས་འཆང་ལ་ལེགས་སོ་ཞེས་བྱ་བའི་སྒྲ་སྦྱིན་པར་འགྱུར་ཏེ། རིག་སྔགས་འཆང་ལེགས་སོ་ལེགས་སོ། །ཁྱོད་ལ་བསོད་ནམས་ཀྱི་ཕུང་པོ་ཆེན་པོ་
སྐྱེས་ཏེ། རིག་སྔགས་འཆང་ཁྱོད་དགེ་བའི་རྩ་བ་ཆེན་པོ་བསྐྱེད་པས་རིག་སྔགས་འཆང་ཁྱོད་ཚེ་འཕོས་ནས་དེ་བཞིན་གཤེགས་པ་བྱེ་བ་ཁྲག་ཁྲིག་དགུ་བཅུ་རྩ་གཉིས་ཀྱི་དྲུང་དུ་དགེ་བའི་རྩ་བ་མཚུངས་
པར་བསྐྱེད་པར་འགྱུར་ཞིང༌། ངའི་སངས་རྒྱས་ཀྱི་ཞིང་དུ་སྐྱེ་བར་འགྱུར། ཁྱོད་ཀྱིས་དོན་ཡོད་ཞགས་པའི་པདྨའི་གཙུག་ཏོར་གྱི་སྙིང་པོ་དང༌། གསང་བའི་དཀྱིལ་འཁོར་དང༌། ཕྱག་རྒྱ་ཆེན་པོའི་རིན་
པར་བྱེ་བ་འགྲུབ་ཅིང་རིག་སྔགས་འཆང་ཁྱོད་སྡིག་པ་དང་སྒྲིབ་པ་ཐམས་ཅད་སྤངས་ཀྱིས་བྱ་བ་ཐམས་ཅད་ཀྱིས་ཤིག །ཡིད་ལ་བྱ་བའི་སྒྲུབ་པ་ཐམས་ཅད་ཇི་ལྟར་འདོད་པ་བཞིན་དུ་དེ་དག་ཐམས་
ཅད་ཤིན་ཏུ་གྲུབ་པར་འགྱུར་རོ། །ས་ལྔ་པའོ། །ཨོཾ་པདྨ་ལོ་ཀི་ཏེ། གཟུངས་སྔགས་ཡི་གེ་དྲུག་པ་འབུམ་བཟླས་བརྗོད་བྱས་ན་ས་དྲུག་པ་འཐོབ་སྟེ་འཇུག་པར་འགྱུར། དེ་བཞིན་གཤེགས་པ་ཐམས་

91-1-473a


ཅད་སྣང་བར་མཛད་པར་འགྱུར། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཕྲ་མོ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རྣམས་གཟིགས་ཤིང་མངོན་སུམ་དུ་སྟོན་པར་མཛད། དབུགས་འབྱིན་པར་མཛད་དོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨ་གཟིགས་པའི་
རྒྱལ་མཚན་དེས་རིག་སྔགས་འཆང་དེ་ལ་ཡང་དག་པར་དབུགས་འབྱིན་པར་མཛད་དེ། རིག་སྔགས་འཆང་ཁྱོད་ངའི་སངས་རྒྱས་ཀྱི་ཞིང་དུ་བྱང་ཆུབ་ཀྱི་སྙིང་པོའི་མཐར་ཐུག་གི་བར་དུ་ཚུར་
ཤོག། ལས་བྱས་པ་ཤིན་ཏུ་ཡོངས་སུ་ཟད་ཅིང༌། ཁྱོད་ཀྱིས་སེམས་ཅན་དམྱལ་བའི་སྒོ་རྣམས་བཅད། ཁྱོད་ཀྱིས་སངས་རྒྱས་ཀྱི་ཞིང་ཐམས་ཅད་ཀྱི་སྒོ་རྣམས་ནི་ཕྱེ། ཁྱོད་ཀྱིས་དེ་བཞིན་གཤེགས་པ་
རྣམས་ཀྱི་ས་བོན་དང་རིགས་སྤྱི་ནི་ཁོང་དུ་ཆུད། ཁྱོད་ཀྱིས་དོན་ཡོད་པའི་ཞགས་པའི་པདྨའི་གཙུག་ཏོར་གྱི་སྙིང་པོ་དང༌། གསང་བའི་དཀྱིལ་འཁོར་ནི་གྲུབ། ཁྱོད་ཀྱིས་ཐམས་ཅད་དུ་གནས་
ཀྱི་སྒོ་རྣམས་ནི་ཕྱེ་བས། འཇིག་རྟེན་དང་འཇིག་རྟེན་ལས་འདས་པའི་ལས་སྒྲུབ་པ་རྣམས་ཇི་ལྟར་ཡིད་ལ་བྱས་པ་བཞིན་ལས་ཐམས་ཅད་བྱོས་ཤིག། ཨོཾ་པདྨ་ཛྭ་ལ་ཧཱུཾ་དྷྲྀ་ཀ། ཡི་གེ་བདུན་
པ་འབུམ་བཟླས་བརྗོད་བྱས་མ་ཐག་ཏུ་ཏིང་ངེ་འཛིན་པདྨ་དྲི་མ་མེད་པ་སྒྲིབ་པ་དང་བྲལ་པ་དག་པ་ཞེས་བྱ་བ་ཐོབ་པར་འགྱུར་ལ། ཏིང་ངེ་འཛིན་གང་ཐོབ་པས་ལུས་ཤིན་ཏུ་འབར་བར་འགྱུར་

91-1-473b


ཞིང༌། འོད་ཟེར་ཁ་དོག་སྣ་ཚོགས་སུ་འགྱུར། ས་བདུན་པ་ལ་གནས་པར་འགྱུར། ལུས་ཀྱི་སྣང་བ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སངས་རྒྱས་ཀྱི་ཞིང་ཐམས་ཅད་ཀྱི་གནས་རྣམས་
སྣང་བར་བྱེད་ཅིང༌། གང་དང་གང་དུ་འོད་ཟེར་ཆེན་པོ་ཆེར་འབར་བ་རྣམ་པ་སྣ་ཚོགས་པ་དག་བབ་པ་ལས་མེ་ཏོག་གི་ཆར་སྣ་ཚོགས་པ་རྣམས་འབྱུང་བར་འགྱུར་ལ་དེ་བཞིན་གཤེགས་པ་ལ་མཆོད་པར་འགྱུར་རོ། །
དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མ་མེད་པའི་འོད་ཟེར་འབར་བ་གསེར་གྱི་ཁ་དོག་ཅན་དཔུང་པ་བརྐྱང་སྟེ། ཕྱག་གཡས་པ་རིག་སྔགས་འཆང་གི་སྤྱི་བོར་འཇོག་
ཅིང་ལེགས་སོ་ཞེས་བྱ་བ་བྱིན་ནས་དབུགས་འབྱིན་པར་མཛད་དེ། རིག་སྔགས་འཆང་ལེགས་སོ་ལེགས་སོ་འདི་ནི་སངས་རྒྱས་བཅོམ་ལྡན་འདས་ཀྱི་སྙིང་པོ་གསང་བ་བརྗོད་ཀྱི་ཆོ་ག་མཆོད་པའི་མཆོག་ཡིན་ནོ། །
འདི་ནི་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་གསང་བ་གཅེས་པའི་དཀྱིལ་འཁོར་དོན་ཡོད་པ་པདྨ་གཙུག་ཏོར་གྱི་སྙིང་པོ་ཡང་དག་པའོ། །རིག་སྔགས་འཆང་ཁྱོད་ཀྱི་དཀྱིལ་འཁོར་
མཐའ་དག་རྫོགས་པ་དང༌། པདྨ་གཙུག་ཏོར་གྱི་སྙིང་པོའི་ཆོ་ག་ཞི་བ་མོ་དང༌། དོན་ཡོད་ཞགས་པའི་སྙིང་པོར་སྤྲུལ་པ་གྲུབ་ཀྱིས། རིག་སྔགས་འཆང་བའི་སངས་རྒྱས་ཀྱི་ཞིང་དུ་སོང་ལ་སངས་རྒྱས་ཀྱི་
མཛད་པ་གྱིས་ཤིག། ཨོཾ་ཨ་མོ་གྷ་མ་ཎི་པདྨེ། གཟུགས་ཀྱི་སྙིང་པོ་ཡི་གེ་བརྒྱད་པ་འབུམ་བཟླས་བརྗོད་བྱས་ན་ལུས་ཤིན་ཏུ་ཡོངས་སུ་དག་ཅིང་དྲི་མ་མེད་པར་འགྱུར། བཟླས་བརྗོད་བྱས་པ་ཙམ་

91-1-474a


གྱིས་ནོར་བུ་རིན་པོ་ཆེ་མེ་ཤེལ་ལྟར་ཕྱི་ནང་ཤིན་ཏུ་ཡོངས་སུ་དག་པ་སྟེ། དེ་ལྟར་རིག་སྔགས་འཆང་ལུས་ཡོངས་སུ་དག་པར་འགྱུར་ས་བརྒྱད་པ་ལ་གནས་པར་གྱུར། བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་རང་གི་ལུས་ཡོངས་སུ་དག་པ་རང་གི་གཟུགས་ཀྱི་ངོ་བོར་སྟོན་ཅིང༌། རིག་སྔགས་འཆང་གི་མདུན་དུ་གནས་པ་
ལ་རིག་སྔགས་འཆང་ཡང་དག་པར་དབུགས་འབྱིན་པར་མཛད་དེ། ཕྱག་གཡས་པ་མགོའི་སྤྱི་བོར་འཇོག་པ་མཛད། ལེགས་སོ་ཞེས་བྱ་བ་ཡང་སྦྱིན་པར་མཛད་དེ། རིག་སྔགས་འཆང་ལེགས་
སོ་ལེགས་སོ། །རིག་སྔགས་འཆང་ཁྱོད་ལྷག་པའི་བསམ་པ་དགའ་བ་ལ་ཞུགས་སོ། །རིག་སྔགས་འཆང་སངས་རྒྱས་ཀྱི་ཞིང་མཉམ་པར་འབྲེལ་པའི་འཇིག་རྟེན་རྣམ་པར་ལྟ་བར་ཚུར་ཤོག །དེར་ཁྱོད་
ཀྱིས་སངས་རྒྱས་ཀྱི་མཛད་པ་བྱེད་པར་འགྱུར་རོ། །ཁྱོད་ཀྱིས་དོན་ཡོད་ཞགས་པ་པདྨའི་གཙུག་ཏོར་གྱི་སྙིང་པོ་དཀྱིལ་འཁོར་གསང་བ་གྲུབ་ཀྱིས། འཇིག་རྟེན་དང༌། འཇིག་རྟེན་ལས་འདས་པའི་སྒྲུབ་པ་
དམ་པ་བྱ་བ་ཐམས་ཅད་གྱིས་ཤིག། ཨོཾ་པདྨོ་ལོ་ཙ་ནེ་ཧུ་རུ་ཧཱུཾ། གཟུངས་སྔགས་ཡི་གེ་དགུ་པ་འབུམ་བཟླས་བརྗོད་བྱས་ནས་དགུ་པ་ལ་གནས་པར་འགྱུར། འཕགས་པ་སྤྱན་རས་གཟིགས་
དབང་ཕྱུག་གི་སྲས་ཀྱི་གཙོ་བོར་འགྱུར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱེ་བ་ཁྲག་ཁྲིག་དགུ་བཅུ་དག་རིག་སྔགས་འཆང་ལ་མངོན་སུམ་དུ་

91-1-474b


སྟོན་ཅིང༌། སངས་རྒྱས་ཀྱི་ཡུལ་རྣམ་པར་སྤྲུལ་པ་སྣ་ཚོགས་སྟོན་པར་བྱེད་དེ། རིག་སྔགས་འཆང་གི་སྤྱི་བོར་ཐམས་ཅད་ཀྱི་ཕྱག་འཇོག་པར་མཛད་དེ། ལེགས་སོ་ཞེས་བྱ་བ་ཡང་སྦྱིན་པ་མཛད་དེ། རིག་
སྔགས་འཆང་ཆེན་པོ་ལེགས་སོ་ལེགས་སོ། །ཁྱོད་ཀྱིས་ངལ་ཞིང་སྦྱངས་པའི་ལས་ལེགས་པར་སྒྲུབ་པར་བྱས་སོ། །ཁྱོད་ཀྱིས་འཇིག་རྟེན་པ་དང༌། འཇིག་རྟེན་ལས་འདས་པ་སངས་རྒྱས་ཉིད་དུ་སྒྲུབ་པ་གྲུབ་
སྟེ། དོན་ཡོན་ཞགས་པའི་དཀྱིལ་འཁོར་གྱི་ཆོ་ག་ཞི་བ་མོར་སྒྲུབ་པ་དང༌། མདོ་སྡེ་དང༌། ལུང་དང་བཅས་པ་སྒྲུབ་པ་དང༌། འཇིག་རྟེན་གྱི་འདྲེན་པས་བསྟན་པ་གང་ཡིན་པ་དེ་དག་གྲུབ་པ་ཡིན། ཨོཾ་པདྨཽ་ཥྞི་ཥ་
པི་མ་ལེ་ཧཱུཾ་ཕཊ། གསང་སྔགས་ཡི་གེ་བཅུ་པ་འབུམ་བཟླས་བརྗོད་བྱ་ན་ཕྱིར་མི་ལྡོག་པར་གྱུར་ནས་ས་བཅུ་ལ་གནས་པར་འགྱུར་ཞིང༌། ལྷག་དང༌། མིའི་སྐྱེ་དགུ་དག་འདི་ནི་དེ་བཞིན་གཤེགས་པའོ། །
ཞེས་བརྗོད་ལ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར། དོན་ཡོད་ཞགས་པ་པདྨའི་གཙུག་ཏོར་གྱི་འཁོར་ལོས་སྒྱུར་བར་འགྱུར་ཏེ། ཐེ་ཚོམ་མི་བྱའོ། །གསང་
སྔགས་ཡི་གེ་བཅུ་པའི་སྒྲུབ་པ་དེ་ཁོ་ན་ཉིད་ཀྱི་དངོས་གྲུབ་བླ་ན་མེད་པ་འདི་ནི་དོན་ཡོད་ཞགས་པའི་སྙིང་པོ་རྣམ་པར་སྤྲུལ་པ་བཟླས་བརྗོད་ཙམ་གྱིས་འགྲུབ་པ་ཡིན་ཏེ། བདག་གིས་སྔར་བསྟན་པ་ཐམས་
ཅད་ལྷག་པར་ཞེན་པ་གཙང་མ། གཙང་སྦྲ་སྤྱོད་པ། གོས་གཙང་མ་བགོས་པ། བྱམས་པའི་སེམས་དང༌། སྙིང་རྗེ་སྐྱེས་པར་བདེན་པར་སྨྲ་བ། བླ་མ་ལ་གུས་པ། དཀོན་མཆོག་གསུམ་ལ་དད་པ་ཆེ་བ།

91-1-475a


བླ་མ་དང་སློབ་དཔོན་ལ་རྟག་ཏུ་མཆོད་པ་བྱེད་པ་འདི་ནི་བཟླས་བརྗོད་ཀྱི་ཆོ་ག་ཡིན་ཏེ། སངས་རྒྱས་ཀྱི་བྱང་ཆུབ་བླ་ན་མེད་པར་བསྟན་ཏོ། །ས་བཅུ་བའི་གཟུངས་ཕན་ཡོན་དང་རྟོག་པ་
རྫོགས་སོ།།    །།རྒྱ་གར་སྐད་དུ། ཨཱཪྱ་ཨ་མོ་གྷ་དཱ་ཤ་ཀལྤ་རཱ་ཛ་བི་དྷི་ནཱ་མ། བོད་སྐད་དུ། འཕགས་པ་དོན་ཡོད་ཞགས་པའི་རྟོག་པའི་རྒྱལ་པོའི་ཆོ་ག་ཞེས་བྱ་བ། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་དེང་བདག་ཅག་གིས་འཁོར་གྱི་དཀྱིལ་འཁོར་གྱི་དབུས་སུ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་ཤིང་བསྔགས་པ་དོན་ཡོད་པའི་
ཞགས་པའི་རྟོག་པའི་རྒྱལ་པོའི་ཆོ་ག་ཞིབ་མོ་ཞེས་བགྱི་བ་འདི་ཉིད་སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་སྙིང་བརྩེ་བ་དང༌། རྗེས་སུ་བརྩེ་བར་བགྱི་བའི་སླད་
དུ་བརྗོད་པར་བགྱི་ཡིས་གསོན་ཅིག །ཨོཾ་པདྨ་ཧསྟ་མཧཱ་ཨ་མོ་གྷ་པཱ་ཤ་ས་ཧཱ་ཡཾ་ས་མ་ཡ་ཧྲྀ་ད་ཡཱཾ་ཙ་ར་ཙ་ར་ཧཱུཾ། དོན་ཡོད་པའི་རང་བཞིན་གྱི་སྤྱན་རས་གཟིགས་ཀྱི་སྙིང་པོ་ཞེས་བགྱི་སྟེ།
ལས་ཐམས་ཅད་ཀྱང་བགྱི་བའོ། །ཨོཾ་དི་བྱ་སཾ་པཱུ་ར་ནཾ་གེ་ཕི་ཀི་ཀྵ་ཎི་ཧཱུཾ། འཁར་གསིལ་གྱི་རིག་པ་སྟེ། ལན་ཉི་ཤུ་རྩ་གཅིག་བཟླས་ན་སྒྲ་གྲགས་པས་སེམས་ཅན་རྣམས་ངན་འགྲོ་ལས་ཐར་བར་


91-1-475b


འགྱུར་རོ། །ཨོཾ་པཏྟྲ་པཱུ་ར་ཡ་ཨ་མོ་གྷ་བ་ཏོ་ས་མནྟ་པྲ་བྷེ་སྭཱ་ཧཱ། ལྷུང་བཟེད་ཀྱི་རིག་པ་སྟེ། ལན་ཉི་ཤུ་རྩ་གཅིག་བཟླས་ན་བདུད་རྩིའི་རྣམ་པར་འགྱུར་ཞིང་གང་གིས་ཟོས་པ་རྣམས་ངན་འགྲོ་ལས་ཐར་པར་འགྱུར་རོ། །
ཕྱག་རྒྱ་ཐལ་མོ་ལྷན་ཅིག་ཏུ་དམ་དུ་སྦྱར་བ་ལས་སླར་པདྨའི་ཚུལ་དུ་བགྱིས་ནས་མཛུབ་མོ་ནོར་བུ་ལྟ་བུར་བགྱིས་ཏེ། གུང་མོ་ཡིད་ཙམ་བཀུག་པ་ནི་ཡིད་བཞིན་གྱི་ནོར་བུ་ཆེན་པོའི་རྒྱལ་མཚན་གྱི་རྩེ་མོའི་ཕྱག་རྒྱ་སྟེ།
ལག་པ་སྤྱི་བོར་བཀན་ནས་བཞག་པ་སྤྱི་བོར་དབང་བསྐུར་བའི་རིག་པ་འདི་ལན་བདུན་བརྗོད་དོ། །ཨོཾ་ཏྲྱཻ་བྷཱ་ས་ནུ་ག་ཏ། ཨ་བྷི་ཥིཉྩ་ཏུ་མཱཾ་སརྦ་ཏྲཻ་ཡ་དྷཱི་ཀེ་པདྨ་མ་ཎི་སུ་པདྨེ་ཨ་མོ་གྷེ་སརྦ་ཏ་ཐཱ་ཏཱ་འགྱུར་རོ། །རིག་སྔགས་
འདིས་དབང་བསྐུར་བ་ཙམ་གྱིས་རིག་སྔགས་འཆང་ལ་དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གིས་དབང་བསྐུར་བར་འགྱུར་རོ། །རིག་སྔགས་
འཆང་གི་རྒྱལ་པོ་ཆེན་པོར་ཡང་འགྱུར་རོ། །རིག་སྔགས་ཐམས་ཅད་ཀྱང་འགྲུབ་པར་འགྱུར་རོ། །ཉོན་མོངས་པའི་སྒྲིབ་པ་ཐམས་ཅད་ཀྱང་རྣམ་པར་དག་པར་འགྱུར་རོ། །འཇིག་རྟེན་གྱི་གཙོ་བོ་གཅིག་པུའི་གནས་སུ་ཡང་
འགྱུར་པར་ཐེ་ཚོམ་མ་མཆིས་སོ། །ཨོཾ་པདྨོ་ཥྞཱི་ཥ་པི་མ་ལེ་ཧཱུཾ་ཕཊ། བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་གསང་སྔགས་ཀྱི་སྙིང་པོ་ཡི་གེ་བཅུ་པ་འདི་སྙིང་རྗེ་དང་ལྡན་པར་བགྱིས་ཏེ་བཟླས་
བརྗོད་བགྱིས་ན་བྱང་ཆུབ་ལས་ཕྱིར་མི་ལྡོག་པར་འགྱུར་བ་ནས་ས་བཅུ་ལ་གནས་པའི་བར་དུ་འགྱུར་ཞིང༌། ལྷ་དང༌། མིའི་སྐྱེ་དགུ་དག་གིས་འདི་ནི་དེ་བཞིན་གཤེགས་པའོ་ཞེས་བརྗོད་པར་འགྱུར་ལ། བླ་ན་མེད་པ་ཡང་


91-1-476a


དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་ཏེ། དོན་ཡོད་པའི་ཞགས་པའི་པདྨའི་གཙུག་ཏོར་དྲི་མ་མེད་པའི་འཁོར་ལོས་སྒྱུར་བར་འགྱུར་ཏེ་འདི་ལ་ཐེ་ཚོམ་མ་
མཆིས་སོ། །བཅོམ་ལྡན་འདས་གསང་སྔགས་ཀྱི་སྙིང་པོ་ཡི་གེ་བཅུ་པ་འདི་ནི་ཡོན་ཏན་ཆེན་པོ་ཚད་མ་མཆིས་པ་རྣམས་དང་ལྡན་པར་རིག་པར་བྱའོ། །བཅོམ་ལྡན་འདས་ཀྱིས་བཀའ་སྩལ་བ།
རིགས་ཀྱི་བུ་དེ་དེ་བཞིན་ནོ། །དེ་དེ་བཞིན་ཏེ། རིགས་ཀྱི་བུ་གཟུངས་སྔགས་ཀྱི་སྙིང་པོ་འདི་དག་ནི་ཡི་གེ་འབྲུ་རེ་རེ་ཙམ་བཟླས་བརྗོད་བྱས་པ་ཙམ་གྱིས་ཀྱང་སངས་རྒྱས་ཀྱི་མཛད་པ་བྱེད་པར་འགྱུར་ན།
རིགས་ཀྱི་བུ་གང་གིས་ཆེད་དུ་གཉེར་ཏེ། ཆེས་ངལ་ཞིང་དུབ་པར་བཟླས་བརྗོད་དང༌། སྒྲུབ་པ་དང༌། ཆོ་གས་ཚུལ་བཞིན་དུ་རྒྱས་པར་སྒྲུབ་པ་རྣམས་ལྟ་སྨོས་ཀྱང་ཅི་དགོས། དོན་ཡོད་པའི་ཞགས་པའི་
པདྨའི་གཙུག་ཏོར་དྲི་མ་མེད་པའི་སྙིང་པོ་ཁྲོ་བོའི་གཟུངས་སྔགས་རིམ་པར་ཕྱེ་བ་གསང་སྔགས་ཆེན་པོ་ཡི་གེ་བཅུ་པ་འདི་ལན་གཅིག་ཙམ་དྲན་ནམ། བཀླགས་སམ། མིང་ཙམ་ཡང་བཟུང་ངམ།
དུས་ཚིགས་འགའ་རེར་དྲན་པ་ཙམ་གྱིས་ཀྱང་སེམས་ཅན་དེའི་མཚམས་མེད་པའི་ལས་བྱས་པས་མནར་མེད་པའི་དམྱལ་བར་གཞོལ་བ་ཚེ་བསྐལ་བར་གནས་པར་འགྱུར་བ་ཡང་ལས་ཐམས་ཅད་
རྣམ་པར་དག་པར་འགྱུར་རོ། །སྡིག་པ་དང་སྒྲིབ་པ་ཐམས་ཅད་ཀྱང་རང་རབ་ཏུ་ཟད་པར་འགྱུར། ལུས་ཡོངས་སུ་དག་ཅིང་དྲི་མ་མེད་པར་འགྱུར། སྒྲིབ་པ་དང༌། ཉོན་མོངས་པ་ཐམས་ཅད་དང་བྲལ་

91-1-476b


པར་འགྱུར། ཚེ་འཕོས་ནས་ཀྱང་བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེ་བར་འགྱུར་རོ། །ཚེ་རབས་ཐམས་ཅད་དུ་སྐྱེ་བ་དྲན་པར་འགྱུར། ནམ་ཡང་ངན་འགྲོར་འགྲོ་བར་མི་འགྱུར།
བསྐལ་པ་བྱེ་བ་འབུམ་ཕྲག་བརྒྱད་ཅུར་འཁོར་ལོས་སྒྱུར་བའི་མཆོག་ཏུ་འགྱུར་རོ། །སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་རྣམས་སུ་འགྲོ་བར་འགྱུར། སངས་རྒྱས་བཅོམ་ལྡན་འདས་རྣམས་
ཀྱིས་རབ་ཏུ་དགོངས་པར་འགྱུར་རོ། །སྒྲུབ་པའི་ཆོ་གའོ། །དེ་ནས་བཅོམ་ལྡན་འདས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་བཀའ་སྩལ་བ། ལག་ན་རྡོ་རྗེ་གསང་སྔགས་ཀྱི་རྩ་བ་དོན་ཡོད་པའི་
ཞགས་པའི་པདྨའི་གཙུག་ཏོར་གྱི་སྙིང་པོ་དྲི་མ་མེད་པ་གསང་བ་འདི་རིག་སྔགས་འཆང་བའི་རིག་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་
མ་གང་ལ་ལས་ལན་ཅིག་ཙམ་ཡང་དྲན་པས་ཡིད་ལ་བྱེད་ཅིང༌། ཡོངས་སུ་དག་པའི་བདག་ཉིད་སྙིང་རྗེ་ཆེན་པོ་དང༌། བྱམས་པའི་སེམས་དང་ལྡན་པ་དང༌། ལྷག་པའི་བསམ་པས་སེམས་ཅན་ཐམས་
ཅད་ཡོངས་སུ་མི་གཏོང་བའི་བློ་དང༌། དམིགས་པ་དང་ལྡན་པས་སེམས་ཅན་གང་ཡང་རུང་བའི་རྣ་ཁུང་དུ་བརྗོད་ན་སེམས་ཅན་དེ་དག་ངན་སོང་དུ་སྐྱེ་བར་མི་འགྱུར་ཏེ་དེ་ནི་གནས་མེད་དོ། །སེམས་ཅན་དེ་
དག་ཐམས་ཅད་དགེ་བའི་རྩ་བ་ཆེན་པོ་དང་ཡང་ལྡན་པར་འགྱུར་རོ། །ལན་གཉིས་བརྗོད་ན་ནད་ཐམས་ཅད་རབ་ཏུ་ཞི་བར་འགྱུར་རོ། །ལན་གསུམ་བརྗོད་ན་རིམས་དང༌། འབྲུམ་བུ་དང༌། འབྲས་དང༌།

91-1-477a


ལྷོག་པ་དང༌། མེ་དཔལ་དང༌། གཡན་པ་དང༌། རྐང་ཤུ་དང༌། མཛེ་ནད་ཐམས་ཅད་རབ་ཏུ་ཞི་བར་འགྱུར་རོ། ལན་བཞི་བརྗོད་ན། དུག་དང༌། དབྱིག་དུག་དང༌། བྱང་དང༌། གཤེད་བྱེད་
ཐམས་ཅད་རབ་ཏུ་ཞི་བར་འགྱུར་རོ། །ལན་ལྔ་བརྗོད་ན་འཐབ་པ་དང༌། རྩོད་པ་དང༌། འགྱེད་པ་དང༌། ཤགས་སུ་གྱུར་བ་ཐམས་ཅད་རབ་ཏུ་ཞི་བར་འགྱུར་རོ། །ལན་དྲུག་བརྗོད་ན་འཇིགས་པ་ཐམས་
ཅད་དང༌། གདོན་ཐམས་ཅད་དང༌། རིམས་ཐམས་ཅད་དང༌། ཕ་རོལ་གྱི་གནོད་པ་ཐམས་ཅད་རབ་ཏུ་ཞི་བར་འགྱུར་རོ། །ལན་བདུན་བརྗོད་ན་དུས་མ་ཡིན་པར་འཆི་བ་ཐམས་ཅད་དང༌། སེམས་ཅན་
ཐམས་ཅད་ཀྱི་འཚེ་བ་དང༌། ཡམས་ཐམས་ཅད་རབ་ཏུ་ཞི་བར་འགྱུར་རོ། །ལག་ན་རྡོ་རྗེ་དེ་ལྟ་བས་ན་སེམས་ཅན་ཐམས་ཅད་ཀྱི་དོན་དུ་ཉིན་རེ་བཞིན་དུ་ཚིག་གཞན་མི་སྨྲ་བར་སྙིང་པོ་འདི་ལན་བདུན་
བདུན་བཟླས་པར་བྱའོ། །ལག་ན་རྡོ་རྗེ་གང་ལ་ལ་དག་འདི་ལྟར་སྡིག་པ་མི་དགེ་བ་བཅུ་རབ་ཏུ་སྤྱོད་པ། མཚམས་མེད་པ་བྱེད་པ། དམ་པའི་ཆོས་ལ་སྐུར་བ་འདེབས་པ། འཕགས་པའི་གང་ཟག་ལ་རབ་ཏུ་
བརྙས་པས་དེ་དག་སེམས་ཅན་དམྱལ་བར་གཞོལ་བའི་ཚེའི་དུས་བྱས་པར་གྱུར་བ་དང༌། དགེ་སློང་གང་ལ་ལ་དག་རང་གི་བསླབ་པའི་སྡོམ་པ་དྲལ་བ། ཚུལ་ཁྲིམས་ཀྱི་སྡོམ་པ་རལ་ཅིང་ཞིག་པ་དང༌། མཁན་
པོ་དང༌། སློབ་དཔོན་ལ་མ་གུས་ཤིང་འཁུ་བ་དང༌། དམ་པའི་ཆོས་ལ་རྨ་འབྱིན་པས་ཚའི་དུས་བྱས་པར་འགྱུར་ན་སེམས་ཅན་དམྱལ་བར་གཞོལ་བར་གྱུར་པ་དེ་དག་གི་དོན་དུ་བྱེ་མ་གཙང་མ་ལ་ལན་

91-1-477b


གྲངས་བདུན་བདུན་བཟླས་ནས། དུར་ཁྲོད་དུ་བོར་བའི་རོ་དང༌། རོ་བསྲེགས་པའི་རུས་པའམ། དུར་མཆད་དུ་བཅུག་པའི་རོའམ། རུས་པ་ལ་བྱེ་མ་དེས་གཏོར་བར་བྱའོ། །གང་དང་གང་ན་སེམས་ཅན་རྣམས་ཀྱི་རུས་པ་
གང་དག་ཡོད་པ་དེ་དང་དེ་དག་ཏུ་བྱེ་མ་དེས་གཏོར་མ་ཐག་ཏུ། དེ་དང་དེར་བྱེ་མས་ཕོག་པའི་སེམས་ཅན་དེ་དག་རྣམས་སེམས་ཅན་དམྱལ་བ་དང༌། ཡི་དྭགས་དང༌། དུད་འགྲོ་དང༌། ཤ་ཟའི་སྐྱེ་གནས་དང༌། གནོད་
སྦྱིན་གྱི་སྐྱེ་གནས་སུ་སྐྱེས་པར་གྱུར་ན་ཡང་དེ་དག་དེའི་མོད་ལ་ཚེ་བརྗེས་ནས་ཐམས་ཅད་མཐོ་རིས་ཀྱི་འཇིག་རྟེན་ལྷ་དང་མིའི་གནས་སུ་རབ་ཏུ་གཞོལ་བར་འགྱུར་ཞིང༌། ཕྱིན་ཆད་ནམ་ཡང་སེམས་ཅན་ཐམས་
ཅད་དམྱལ་བ་དང༌། ཡི་དྭགས་དང༌། དུད་འགྲོའི་འགྲོ་བ་རྣམས་སུ་སྐྱེ་བར་མི་འགྱུར་རོ། །གཟུངས་སྔགས་ཡི་གེ་བཅུ་པ་འདི་ཉིད་གྲོ་ག་དང༌། རས་སམ་ཤོག་བུ་ལ་བྲིས་ཏེ་མཆོད་རྟེན་གྱི་ནང་དུ་བཅུག་ན། གནས་
དེར་སྲོག་ཆགས་རྐང་གཉིས་པ་དང༌། རྐང་བཞི་པ་དང༌། རྐང་མངས་པ་དང༌། རྐང་མེད་པ་གང་དག་ཉེ་བར་འོངས་པ་དེ་དག་ཐམས་ཅད་མཆོད་རྟེན་དེའི་གྲི་མ་ཕོག་པ་ཙམ་གྱིས་དེ་དག་གི་སྡིག་པ་དང༌། སྒྲིབ་པ་
ཐམས་ཅད་རྣམ་པར་དག་ཅིང་མཐོ་རིས་སུ་གཞོལ་བར་འགྱུར་རོ། །རི་དྭགས་དང༌། བྱ་དང༌། ཝ་དང༌། ཁྱི་དང༌། ནེའུ་ལེ་དང༌། གྲོག་སྦུར་དང༌། སྦྲུལ་དང༌། རུས་སྦལ་དང༌། ལག་འགྲོ་ལ་སོགས་པ་སྲོག་ཆགས་ཕྲ་མོ་
གང་དག་གིས་མཆོད་རྟེན་དེའི་གྲིབ་མ་ལ་འགྲིམས་པ་ཐམས་ཅད་ཀྱང་གྲིབ་མ་ཕོག་པ་ཙམ་གྱིས་དེ་དག་རྣམས་ཀྱི་སྡིག་པ་དང༌། སྒྲིབ་པ་ཐམས་ཅད་རྣམ་པར་དག་པར་འགྱུར་ཞིང་དེ་དག་ཐམས་ཅད་ཀྱང་མཐོ་

91-1-478a


རིས་ཀྱི་འཇིག་རྟེན་དུ་གཞོལ་བར་འགྱུར་རོ། །བུད་དུང་ལ་སོགས་པ་ལ་ལན་བདུན་བཟླས་བརྗོད་བྱས་ནས་གནས་མཐོན་པོའི་རྩེ་མོ་ནས་དུང་དེ་བུས་ན། སེམས་ཅན་གང་དག་གིས་
དུང་དེའི་སྒྲ་ཐོས་པའི་སྐྱེས་པའམ། བུད་མེད་དམ། ཁྱིའུའམ། བུ་མོའམ། ལྷའམ། ཡི་དྭགས་སམ། དུད་འགྲོའི་སྐྱེ་གནས་སུ་གཏོགས་པ་དེ་དག་ཐམས་ཅད་བདེ་འགྲོ་མཐོ་རིས་ཀྱི་འཇིག་རྟེན་དུ་གཞོལ་
བར་འགྱུར་ཞིང་དགེ་བའི་བཤེས་གཉེན་རྣམས་དང་ཕྲད་ནས་ཆོས་ཐོས་ཏེ་རིམ་གྱིས་མྱ་ངན་ལས་འདའ་བའི་བར་དུ་འགྱུར་རོ། །སེམས་ཅན་གང་དག་སྦྱིན་པ་ལ་དགའ་བ་དང༌། གང་དག་བསྙེན་གནས་ལ་
ཉེ་བར་གནས་པ་དང༌། གང་དག་སྐྱབས་གསུམ་ཉེ་བར་གཟུང་བ་དང༌། གང་དག་ཚུལ་ཁྲིམས་ཡོངས་སུ་དག་པ་དང་ལྡན་པ་དང༌། གང་དག་བྱང་ཆུབ་སེམས་དཔའི་སྡོམ་པས་ཡང་དག་པར་བསྡམས་པ་དེ་
དག་གིས་སྒྲ་དེ་ཐོས་ན། དེ་དག་ཐམས་ཅད་བྱང་ཆུབ་ལས་ཕྱིར་མི་ལྡོག་ཅིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་བར་འགྱུར་རོ། །ཚེ་དེ་བརྗེས་མ་ཐག་ཏུ་འཇིག་
རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །ཙནྡན་དཀར་པོ་ལ་ལན་བདུན་བཟླས་བརྗོད་བྱས་ནས་དགེ་འདུན་གྱི་ཀུན་དགའ་ར་བའམ། དཀོར་སའམ། སྐྱེ་བོའི་དབུས་སམ། རྒྱལ་པོའི་ཕོ་བྲང་དུ་
བདུག་པར་བྱས་ན། གང་དག་དེའི་དྲི་ལ་བསྣམས་པའི་སེམས་ཅན་དེ་དག་ཐམས་ཅད་ཀྱང་ལས་དང་ཉོན་མོངས་པའི་སྒྲིབ་པ་ཐམས་ཅད་རྣམ་པར་བྱང་བར་འགྱུར་ཏེ། སངས་རྒྱས་ཀྱི་སྐུ་ཡོངས་སུ་རྫོགས་

91-1-478b


པ་རབ་ཏུ་འཐོབ་པའི་བར་དུ་འགྱུར་རོ། །ཆོས་གོས་ལ་རབ་ཏུ་བདུགས་ནས་ལུས་ལ་གྱོན་ན་གང་ཟག་དེའི་སྡིག་པ་དང༌། སྒྲིབ་པ་ཐམས་ཅད་མ་ལུས་པར་རྣམ་པར་དག་པར་འགྱུར་རོ། །ལུས་ལ་བབ་པ་
ཙམ་གྱིས་བག་ཆགས་ཀྱི་དྲི་མ་དང༌། སེར་སྣ་དང་ཉོན་མོངས་པའི་སྐྱོན་ཐམས་ཅད་སྤངས་པར་འགྱུར་རོ། །གོས་ལ་བདུགས་ཏེ་བཅངས་པ་ཙམ་གྱིས་འཇིག་རྟེན་ཐམས་ཅད་དབང་དུ་འགྱུར་རོ། །བདག་གི་
གོས་ལ་རབ་ཏུ་བདུགས་ཏེ་རྒྱལ་པོའི་ཕོ་བྲང་དུ་ཞུགས་ན་རྒྱལ་པོ་དང༌། བཙུན་མོར་བཅས་པ་རྣམས་དབང་དུ་འགྱུར་རོ། །ཀུན་གྱི་མཆོད་གནས་ཆེན་པོར་འགྱུར་རོ། །འཇིག་རྟེན་ཐམས་ཅད་ཀྱི་བླ་མར་འགྱུར་
རོ། །འཕགས་པའི་དགེ་འདུན་གྱི་དབུས་སུ་ཞུགས་ན་དགེ་འདུན་ཐམས་ཅད་ཀྱི་མཆོད་གནས་ཆེན་པོར་འགྱུར་རོ། །སྐྱེ་བོའི་ཚོགས་ཆེན་པོའི་ནང་དུ་ཞུགས་ན་ནོར་དང༌། ལོངས་སྤྱོད་ཆེན་པོ་འཕེལ་བར་
འགྱུར་ཞིང་མཆོད་གནས་ཆེན་པོའི་འོས་སུ་ཡང་འགྱུར་རོ། །ཙནྡན་གྱི་བདུག་པའི་ཆོ་གའོ། །དོན་ཡོད་པའི་ཞགས་པའི་རྟོག་པ་ལས་པདྨའི་གཙུག་ཏོར་དྲི་མ་མེད་པའི་སྙིང་པོའི་ལེའུ་སྟེ་བཞི་པའོ།།    །།
དེ་ནས་ཁྲོ་བོའི་རྒྱལ་བ་མེའི། རྟོག་པ་རབ་ཏུ་བཤད་བྱ་སྟེ། །དོན་ཡོད་རྒྱལ་པོ་རྨད་བྱུང་ཚེ། །ཀུན་ཏུ་དངོས་གྲུབ་ཐོགས་མེད་ཅིང༌། །དཀྱིལ་འཁོར་ཀུན་ཏུ་དབང་བསྐུར་བས། །སྡང་བ་ཐམས་ཅད་རབ་ཏུ་
འཇོམས། །བདུད་དང་བགེགས་དཔུང་རྣམ་པར་འཇིག། གནོད་སྦྱིན་སྲིན་སྲེག་པོ་གསང་བ་བ། འབྱུང་པོ་ཐམས་ཅད་རབ་ཏུ་འབྲོས། །བསམ་པ་ཐམས་ཅད་རབ་རྫོགས་བྱེད། །ཨོཾ་བྷྲྀ་ཀུ་ཊི་དཾཥྚྲེ་ཨ་མོ་གྷ་ས་མ་ཡེ།


91-1-479a


ཨ་བྷི་ཥིཉྩ་མཱཾ་སརྦ་བིད་ཨ་མོ་གྷ་ག་ཨ་བྷི་ཥེ་ཀ་ཧཱུཾ། མི་ལི་མི་ལི་སྭཱ་ཧཱ། ཁྲོ་བོའི་རྒྱལ་པོའི་སྙིང་པོའོ། །དེ་ནས་སྐུ་གཟུགས་ཀྱི་ཆོ་ག་ནི་དངུལ་ལ་ཁྲོ་བོའི་རྒྱལ་པོ་སོར་བཅུ་གཉིས་
ཀྱི་ཚད་ཙམ་ཤིན་ཏུ་མཛེས་ཤིང་ཚད་དང་ལྡན་པ། གདོང་གསུམ་པ། རལ་བའི་ཐོར་ཚུགས་ཅན། རྒྱལ་བ་འོད་དཔག་ཏུ་མེད་པས་སྤྱི་བོར་བརྒྱན་པ། ཟླ་བ་ཚེས་པ་མགོ་ལ་ཐོགས་པ། གདོང་གསུམ་གྱི།
དང་པོ་ཁྲོ་པ། གཡས་ཅུང་ཟད་འཛུམ་པ། གཡོན་གད་མོ་དགོད་པ། ལག་པ་བཞི་པ། གཡས་དང་པོ་ན་པདྨ། འོག་མ་ན་རལ་གྲི་འཕྱར་བ། གཡོན་དང་པོ་ན་ཞགས་པ། འོག་མ་མདུད་རྩེ་གསུམ་པ། རྒྱན་
ཐམས་ཅད་ཀྱིས་བརྒྱན་པ་པདྨ་དང་ཟླ་བའི་གདན་ལ་རྒྱལ་པོའི་རོལ་སྟངས་ཀྱིས་འདུག་པ། གཅན་གཟན་ཁྲོ་བོའི་པགས་པས་སྨད་དཀྲིས་པའོ། །གཡས་ཕྱོགས་སུ་ནི་ལྷ་མོ་སྒྲོལ་མ་ཨུཏྤ་ལ་ཐོགས་པ་
རྒྱན་ཐམས་ཅད་ཀྱིས་རབ་ཏུ་བརྒྱན་པའོ། །གཡོན་ཕྱོགས་སུ་ནི་ལྷ་མོ་རིག་སྔགས་ཀྱི་རྒྱལ་མོ་ནོར་བུ་རིན་པོ་ཆེ་ཐོགས་པ། རྒྱན་ཐམས་ཅད་ཀྱིས་རབ་ཏུ་བརྒྱན་པའོ། །འཇིག་རྟེན་དབང་ཕྱུག་གི་དྲུང་དུ་
རིག་སྔགས་འཆང་པུས་མོ་བཙུགས་པ་ལག་ན་སྤོས་པོར་ཐོགས་ཤིང་བགྲང་ཕྲེང་འཛིན་པ་བཅོམ་ལྡན་འདས་ལ་གྱེན་དུ་བལྟ་བའོ། །ཡང་ན་ནི་རི་མོར་བྲི་བར་བྱ་སྟེ་ཆོ་ག་བཞིན་ནོ། །གཟུགས་བརྙན་དེ་
དག་གི་དྲུང་དུ་བའི་ལྕི་བས་བྱུག་པ་བྱས་ལ། ཙནྡན་དཀར་པོའི་དཀྱིལ་འཁོར་བྱ་ཞིང་གུང་གུམ་གྱིས་མཆོད་ཡོན་བྱ་སྟེ། མེ་ཏོག་ལ་སོགས་པས་ཡང་དག་པར་མཆོད་པར་བྱའོ། །དཀྱིལ་འཁོར་དེའི་སྟེང་

91-1-479b


དུ་ཁྲོ་བོའི་རྒྱལ་པོ་བཞུགས་སུ་གསོལ་ཏེ། དེའི་དྲུང་དུ་བཟླས་བརྗོད་སྟོང་ཕྲག་བརྒྱད་བྱའོ། །དེ་ནས་གཟུགས་བརྙན་དེ་འགུལ་ཞིང་གཡོ་བར་འགྱུར་རོ། །རྐང་པས་ཕན་ཚུན་དུ་འཆག་པར་འགྱུར། གཟུགས་
ལས་འོད་ཟེར་འབྱུང་བར་འགྱུར། ཚིག་འབྱིན་པར་འགྱུར། ལེགས་སོ་ཞེས་སྒྲ་འབྱིན་པར་འགྱུར། ལག་པ་གཡས་པ་རིག་སྔགས་འཆང་གི་སྤྱི་བོར་འཇོག་པར་འགྱུར། ཡིད་ལ་བསམས་སོ་ཅོག་ཐམས་ཅད་
དང༌། མཆོག་ཐམས་ཅད་ཡོངས་སུ་རྫོགས་པར་འགྱུར་རོ། །བཟླས་བརྗོད་རྫོགས་པའི་མོད་ལ་འཕགས་པ་སྤྱན་རས་གཟིགས་དབང་ཕྱུག་ཁྲོ་བོའི་རྒྱལ་པོ་རང་གི་མདུན་ན་བཞུགས་པར་འགྱུར་རོ། །དྲན་པ་
ཙམ་གྱི་མོད་ལ་དངོས་གྲུབ་ཐམས་ཅད་འགྲུབ་པར་འགྱུར་རོ། །ལས་ཐམས་ཅད་ཀྱང་བྱེད་པར་འགྱུར་རོ། བཀླགས་པས་ལས་ཐམས་ཅད་དང༌། དངོས་གྲུབ་ཐམས་ཅད་འགྲུབ་པར་འགྱུར་བ་དང༌།
གྲུབ་པ་ཐམས་ཅད་སྟོན་པར་འགྱུར་རོ། །ཁྲོ་བོའི་རྒྱལ་པོ་ཆེན་པོའི་ཞགས་པ་ནས་བཟུང་སྟེ། བཟླས་བརྗོད་སྟོང་རྩ་བརྒྱད་བྱས་ནས་སྔོན་ཆད་བསགས་པའི་བསོད་ནམས་དང༌། ལས་ཀྱི་བགོ་བསྐལ་
ཐམས་ཅད་མངོན་སུམ་དུ་འགྱུར་རོ། །ཚེའི་མཐར་ཐུག་གི་བར་དུ་དཔལ་ཆེན་པོ་ཐོབ་པ་དང༌། ཆེ་བ་ཉམས་སུ་མྱང་བར་འགྱུར་རོ། །གདོང་དུ་བལྟས་ཏེ་བཟླས་བརྗོད་སྟོང་རྩ་བ་བརྒྱས་བྱས་ནས་དབང་
ཕྱུག་ཆེན་པོའི་དངོས་གྲུབ་ཐོབ་པར་འགྱུར་རོ། །པདྨ་ནས་བཟུང་སྟེ་བཟླས་བརྗོད་སྟོང་རྩ་བརྒྱད་བྱས་ན་ཉོན་མོངས་པ་དང༌། ཉེ་བའི་ཉོན་མོངས་པ་ཐམས་ཅད་དང་བྲལ་བར་འགྱུར་རོ། །རལ་གྲི་

91-1-480a


ནས་བཟུང་སྟེ། བཟླས་པ་སྟོང་རྩ་བརྒྱད་བྱས་ན་ནམ་མཁའ་ལ་འགྲོ་བའི་དངོས་གྲུབ་ཐོབ་པར་འགྱུར་རོ། །རྩེ་གསུམ་ནས་བཟུང་སྟེ། སྟོང་རྩ་བརྒྱད་བཟླས་བརྗོད་བྱས་
ན། འཇིག་རྟེན་གསུམ་གྱི་དབང་ཕྱུག་ཏུ་འགྱུར་རོ། །འགྲོ་བ་ཐམས་ཅད་དབང་དུ་འགྱུར་རོ། །རྐེད་པ་ནས་བཟུང་སྟེ་བཟླས་པ་སྟོང་རྩ་བརྒྱད་བྱས་ན་སྔོན་གྱི་ཚེ་རབས་དྲན་པར་འགྱུར་རོ། །རྒྱལ་
པོ་དང་བཙུན་མོ་འཁོར་དང་བཅས་པ་རྣམས་དབང་དུ་འགྱུར་ཏེ། བདག་ཉིད་ཇི་སྲིད་འཚོའི་བར་དུ་ནོར་རྣམས་ཉེ་བར་གནས་པར་འགྱུར་རོ། །ཅོད་པན་ལ་ལན་བརྒྱ་རྩ་བརྒྱད་བཟླས་ཏེ། ཁྲོ་བོའི་
རྒྱལ་པོའི་དབུ་ལ་བཅིངས་ན་ངེས་པར་དབང་བསྐུར་བ་ཐོབ་པར་འགྱུར་ཏེ། འདི་ལ་ཐེ་ཚོམ་དང་ཡིད་གཉིས་བསྐྱེད་པར་མི་བྱའོ། །བཟླས་བརྗོད་དང༌། སྒྲུབ་པ་འདི་དག་གིས་ནི་འཕགས་པ་སྤྱན་རས་
གཟིགས་དབང་ཕྱུག་ཁྲོ་བོའི་རྒྱལ་པོའི་གཟུགས་ཀྱིས་རིག་སྔགས་འཆང་གི་མདུན་དུ་བྱོན་ཏེ། ཅི་དགོས་པ་ཐམས་ཅད་བྱེད་པར་འགྱུར་རོ། །འཕགས་པ་དོན་ཡོད་ཞགས་པའི་རྟོག་པའི་རྒྱལ་
པོའི་ཆོ་ག་ལས་བྱུང་བ་རྫོགས་སོ།།    །།པཎྜི་ཏ་མཉྫུ་ཤྲཱི་ཝརྨ་དང༌། ལོཙྪ་བ་དགེ་སློང་བློ་ལྡན་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ།
ཨཱཪྱ་ནཱི་ལ་ཀཎྛ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ནཱི་ལ་ཀཎྛ་ཞེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་

91-1-480b


ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་པ་ལ་ཕྱག་འཚལ་ལོ། །བཙུན་པ་སྤྱན་རས་གཟིགས་དབང་ཕྱུག་
ཐུགས་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་ཤེས་རབ་ཆེན་པོའི་མིག་ཐོབ་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །བདག་
ངེས་པར་སེམས་ཅན་ཐམས་ཅད་ཡོངས་སུ་སྐྱོབ་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་ཐབས་ལ་མཁས་པ་ཐོབ་པར་
གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་ཤེས་རབ་ཆེན་པོའི་གྲུར་ཞུགས་པར་གྱུར་ཅིག །བཙུན་པ་སྤྱན་རས་གཟིགས་
དབང་ཕྱུག་ཐུགས་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་སྡུག་བསྔལ་གྱི་རྒྱ་མཚོ་ལས་རྒལ་བར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཅན་ཁྱོད་ལ་ཕྱག་འཚལ་
ལོ། །བདག་ངེས་པར་རྫུ་འཕྲུལ་གྱི་རྐང་པ་དང་ལྡན་ཞིང་ལམ་མྱུར་དུ་ཐོབ་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་མྱ་ངན་
ལས་འདས་པའི་རི་ལ་འཛེག་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་འདུས་མ་བྱས་ཀྱི་ཁྱིམ་དུ་འདུག་པར་གྱུར་ཅིག །

91-1-481a


བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཅན་ཁྱོད་ལ་ཕྱག་འཚལ་ལོ། །བདག་ངེས་པར་མྱུར་དུ་ཆོས་ཀྱི་སྐུ་དང་གཅིག་པར་གྱུར་ཅིག །གང་གི་ཚེ་བདག་རལ་
གྲིའི་རི་ལ་མཆི་བ་ན་རལ་གྲིའི་རི་དེ་རང་སྙིལ་ཞིང་ཞིག་པར་གྱུར་ཅིག །གང་གི་ཚེ་བདག་མེ་མ་མུར་གྱི་ནང་དུ་མཆི་བ་ན་མེ་མ་མུར་དེ་རང་མེད་པར་གྱུར་ཅིག །གང་གི་ཚེ་བདག་སེམས་ཅན་དམྱལ་
བའི་ལམ་དུ་མཆི་བ་ན་སེམས་ཅན་དམྱལ་བ་རྣམས་རང་བཞིན་གྱིས་སྟོངས་པར་གྱུར་ཅིག །གང་གི་ཚེ་བདག་གཤིན་རྗེའི་འཇིག་རྟེན་དུ་མཆི་བ་ན། ཡི་དྭགས་རྣམས་རང་ཚིམ་པར་གྱུར་ཅིག །གང་
གི་ཚེ་བདག་ལྷ་མ་ཡིན་གྱི་གནས་སུ་མཆི་བ་ན་དེ་དག་གི་སེམས་རང་དུལ་བར་གྱུར་ཅིག །གང་གི་ཚེ་བདག་དུད་འགྲོ་རྣམས་སུ་མཆི་བ་ན་དེ་དག་ཡེ་ཤེས་ཆེན་པོ་རང་ཐོབ་པར་གྱུར་ཅིག །ན་མོ་རཏྣ་ཏྲ་
ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། སརྦ་བན་དྷ་ན། ཙྪེ་ད་ན་ཀཱ་རཱ་ཡ། སརྦ་པཱ་པ་སམུ་དྲོཙྪོཥ་ཎ་ཀ་རཱ་ཡ། སརྦ་བྱཱ་དྷི་པྲ་ཤ་མ་ན་ཀ་རཱ་ཡ། སརྦ་ཨི་དྱུ་པ་
དྲ་བ། བི་ནཱ་ཤ་ན་ཀ་རཱ་ཡ། སརྦ་བྷ་ཡེ་ཥུ་ཏཱ་ར་ཎཱ་ཡ། ཏ་སྱ་ན་མ་སྐྲྀ་ཏྭཱ། ཨི་དཾ་ཨཱརྱ་བ་ལོ་ཀི་ཏེ་ཤྭ་རཱ་ཡ། ཏ་བ་ནཱི་ལ་ཀཎྛ། ནམ་བར་མ་ཧྲྀ་ད་ཡཾ། ཨཱ་པཪྟ་ཡི་ཥྱཱ་མི། སརྦ་ཨརྠ་སཱ་དྷ་ནན། ཤུ་བྷ་ཙེ་ཏ་ནཾ། ཡ་ན། སརྦ་
བྷཱུ་ཏཱ་ནཱཾ། པཱ་པ་མཱརྒ་བི་ཤོ་དྷ་ཀཾ །ཏདྱ་ཐཱ། ཨཱ་ལོ་ཀེ། ཨཱ་ལོ་ཀ། ཨཱ་ལོ་ཀ། ཨ་དྷི་པ་ཏི། ལོ་ཀཱ་ཏི་ཀྲཱན་ཏེ། ཨེ་ཧྱེ་ཧི་མཧཱ་བོ་དྷི་སཏྭ། ཧེ་བོ་དྷི་སཏྭ། ཧེ་མཧཱ་བོ་དྷི་སཏྭ། ཧེ་མཧཱ་ཀཱ་རུ་ཎི་ཀ། མཧཱ་སྨ་ར་ཧྲྀ་ད་


91-1-481b


ཡཾ་ཨེ་ཧྱེ་ཧི་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ་པ་ར་མ་མཻ་ཏྲེ་ཙིཏྟ་ཀཱ་རུ་ཎི་ཀ །ཀུ་རུ་ཀུ་རུ། ཀརྨ་སཱ་དྷ་ཡ། སཱ་དྷ་ཡ། བི་དྱཱན། དེ་ཧི་དེ་ཧི་མོ། རཾ་ག་མཾ་ག་མ། བི་ཧཾ་ག་མ། སིདྡྷི་ཡོ་གཱི་ཤྭ་ར། དྷུ་རུ་དྷུ་རུ། བཱིཪྱན་ཏེ། མཧཱ་བཱིཪྱན་ཏེ།
དྷ་ར་དྷ་ར། བྷ་རེནྡྲེ་ཤྭ་ར། ཙ་ལ་ཙ་ལ། བི་མ་ལ་མཱུརྟེ། ཨཱཪྱ་ཨ་བ་ལོ་ཀི་ཏེ་ཤྭ་ར། ཀྲྀཥྞཱ་ཛི་ན། ཛ་ཊཱ་མུ་ཀུ་ཊཱ། ཨ་ཡཾ་ཀྲྀ་ཏ། ཤ་རཱི་ར་ལམྦ། པྲ་ལམྦ། བི་ལམྦ། མཧཱ་སིདྡྷ་བིདྱཱ་དྷ་ར། བ་ལ་བ་ལ་མཧཱ་བ་ལ། མ་ལ་མ་ལ་
མཧཱ་མ་ལ། ཙ་ལ་ཙ་ལ་མཧཱ་ཙ་ལ། ཀྲྀཥྞ་བརྞ། ཀྲྀཥྞ་པཀྵ་ཀྲྀཥྞ་པཱ་ཤ་ནིརྦྷཱ་ཏ་ན། ཧེ་པདྨ་ཧཱ་སྟ། ཙ་ར་ཙ་ར་ནི་ཤྩ་རེ་ཤྭ་རེ་ཀྲྀཥྞ་སརྦ་ཀྲྀ་ཏ་ཡཛྙོ། བ་བཱི་ཏ། ཨེ་ཧྱེ་ཧི་མཧཱ་བཱི་ར། མཧཱ་བཱ་རཱ་ཧ་མུ་ཁ་ཏྲི་པུ་ར་ད་ཧ་ནེ་ཤྭ་ནེ་ཤྭ་ར། ནཱ་རཱ་
ཡ་ཎ། རཱུ་པ་བ་ལ་བེ་ག་དྷ་རི། ཧེ་ནཱི་ལ་ཀཎྛ། ཨེ་ཧྱེ་ཧི་མཧཱ་ཧ་ལ་ཧ་ལ། བཾ་ཥ་ནིརྫི་ཏ། ལོ་ཀ་སྱ་རཱ་ག་བི་ཥ་བི་ནཱ་ཤ་ན། དྭེ་ཥ་བི་ནཱ་ཤ་ན། མོ་ཧ་བི་ཥ་ན། ནིརྨོ་ཀྵ་ན་ཎ་ཧུ་ལུ་ཧུ་ལུ། མཧཱ་ཧུ་ལུ་ཧ་རེ། མཧཱ་པདྨ་
ནཱ་བྷི། ས་ར་ས་ར། སི་རི་སི་རི། སུ་རུ་སུ་རུ། བུདྡྷྱ་བུདྡྷྱ། བོ་དྷ་ཡ་བོ་དྷ་ཡ། བོ་དྷ་ཡ། བོ་དྷ་ཡཱ་མི་ཏ་བ་ནཱི་ལ་ཀཎྛ། ཨེ་ཧྱེ་ཧི། བཱ་མསྠི་དྷ་མཧཱ་སིདྷ་མུ་ཁ། ཧ་ས་ཧ་ས། མུཉྩ་མུཉྩ་མཧཱ་ཊྚཱ་ཊྚཱ་ཧཱསྱ། ཨེ་ཧྱེ་ཧི་མཧཱ་སིདྡྷ། ཡོ་གཱི་ཤྭ་ར། བྷ་
ཎ་བྷ་ན། པཱ་ཙ་ན། སཱ་དྷ་ཡ་སཱ་དྷ་ཡ། བིདྷྱཱཾ་སྨ་ར་སྨ་ར་ཏྭམྦྷ་ག་ཁཾ་ཏན། ལོ་ཀཱ་ནུ་བེ་ལོ་ཀི་ཏན། ཏ་ཐཱ་ག་ཏན། ད་ཧི་དེ་ཧི་མེ་དིཪྴན་ཀཱ་མ་སྱ། དཪྴ་ནཾ། པྲ་སཱདྷ་ཡ་མེ་སྭཱཧཱ། སིདྡྷཱ་ཡ་སྭཱཧཱ། མཧཱ་སིདྡྷཱ་ཡ་སྭཱཧཱ། སིདྡྷཱ་ཡོ་གི་ཤྭ་
རཱ་ཡ་སྭཱཧཱ། ནཱི་ལ་ཀཎྛ་ཡ་སྭཱཧཱ། བཱ་རཱ་ཧ་མུ་ཁཱ་ཡ་སྭཱཧཱ། སི་དྷ་མུ་ཁཱ་ཡ་སྭཱཧཱ། མཧཱ་ན་ར་སིཾ་ཧ་མུ་ཁཱ་ཡ་སྭཱཧཱ། བཛྲ་ཧ་སྟཱ་ཡ་སྭཱཧཱ། མཧཱ་བཛྲེ་ཧསྟཱ་ཡ་སྭཱཧཱ། སིདྡྷི་བིདྱཱ་དྷ་རཱ་ཡ་སྭཱཧཱ། མཱ་སིདྡྷི་བིདྱཱ་དྷ་རཱ་ཡ་སྭཱཧཱ། པདྨ་ཧསྟཱ་


91-1-482a


ཡ་སྭཱཧཱ། མཧཱ་པདྨ་ཧསྟཱ་ཡ་སྭཱཧཱ། ཀྲྀཥྞ་སརྦ་ཀྲྀ་ཧ་ཡཛྙོ་དྷ་ར་བཱི་ཏཱ་ཡ་སྭཱཧཱ། མཧཱ་མཱ་ལ་མུ་ཀུ་ཊ་དྷ་རཱ་ཡ་སྭཱཧཱ། ཙཀྲཱ་ཡུ་དྷ་དྷ་རཱ་ཡ་སྭཱཧཱ། ཤངྑ་ཤབྡ་ནིརྞྞ་ད་ན་ཀ་རཱ་ཡ་སྭཱཧཱ། བོ་དྷ་ན་ཀ་རཱ་
ཡ་སྭཱཧཱ། བཱ་མ་སྠི་ཏ་སྐནྡྷ་དེ་ཤ་ཀྲིཥྞཱ་དི་ནཱ་ཡ་སྭཱཧཱ། བྱཱ་གྷྲ་ཙརྨ་ནི་བཱ་ས་ནཱ་ཡ་སྭཱཧཱ། ལོ་ཀེ་ཤྭ་རཱ་ཡ་སྭཱཧཱ། མཧཱ་ཡོ་གི་ནཱི་ཤྭ་རཱ་ཡ་སྭཱཧཱ། སརྦ་སིད་དྷེ་ཤྭ་རཱ་ཡ་སྭཱཧཱ། རཀྵ་རཀྵ་མ་སྭཱཧཱ། ཀུ་རུ་རཀྵ་མཱུརྟི་ནཱཾ་སྭཱཧཱ།
ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། སིད་དྷྱན་ཏུ་མེ་མནྟྲ་བ་དཻ་ནི་སྭཱཧཱ། འཕགས་པ་ནཱི་ལ་ཀཎྛའི་གཟུངས་རྫོགས་སོ།།    །།
འཕགས་པ་སྤྱན་རས་གཟིགས་དབང་ཕྱུག་ཡིད་བཞིན་གྱི་ནོར་བུའི་རྟོག་པ་ལས་སྨོན་ལམ་འབྱུང་བ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་
མེད་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཐུགས་
རྗེ་ཆེན་པོ་དང་ལྡན་པ་མཐུ་ཆེན་ཐོབ་ལ་ཕྱག་འཚལ་ལོ། །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་དགོངས་སུ་གསོལ། འཕགས་པ་ཐུགས་རྗེའི་དབང་ཕྱུག་
བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་བདག་དང་སེམས་ཅན་ཐམས་ཅད་ཀྱི་སྡུག་བསྔལ་མི་བཟད་པ་ཐམས་ཅད་ཞི་ཞིང་རྒྱུན་ཆད་པར་གྱུར་ཅིག །བཙུན་པ་སྤྱན་


91-1-482b


རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང་མཚན་ནས་བརྗོད་པས། བདག་དང་སེམས་ཅན་
ཐམས་ཅད་ཀྱི་འཇིགས་པ་དང་གནོད་པ་དང༌། ཕྱིར་རྒོལ་བ་ཐམས་ཅད་རྒྱུན་ཆད་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །
འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང་མཚན་ནས་བརྗོད་པས། བདག་དང་སེམས་ཅན་ཐམས་ཅད་ཀྱི་ལས་དང་ཉོན་མོངས་པ་ཐམས་ཅད་དང༌། མི་དགེ་བའི་ཆོས་དང༌།
བདུད་ཀྱི་ལས་སྐྱེས་པ་ཐམས་ཅད་བྱང་ཞིང་གྲོལ་བར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་
གིས་རྗེས་སུ་དྲན་པ་དང་མཚན་ནས་བརྗོད་པས། བདག་དང་སེམས་ཅན་ཐམས་ཅད་ཀྱིས་བཙུན་པ་སྤྱན་རས་གཟིགས་དབང་ཕྱུག་ཞལ་རྟག་ཏུ་མཐོང་ཞིང་སྨོན་ལམ་ཇི་སྐད་བཏབ་པ་ཐམས་ཅད་ཀྱང་
མྱུར་དུ་ཐོབ་པར་གྱུར་ཅིག །བཙུན་པ་སྤྱན་རས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང་
མཚན་ནས་བརྗོད་པས། བདག་དང་སེམས་ཅན་ཐམས་ཅད་འཕགས་པ་གང་དག་ཞལ་མངོན་སུམ་དུ་ལྟ་ཞིང་དམ་པ་མཆོག་གསོལ་བ་ཐམས་ཅད་ཀྱང་དེ་བཞིན་དུ་གྲུབ་པར་གྱུར་ཅིག །བཙུན་པ་

91-1-483a


སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང་མཚན་ནས་བརྗོད་
པས། བདག་དང་སེམས་ཅན་ཐམས་ཅད་ཀྱི་འཇིག་རྟེན་དག་ན་ཕོངས་ཤིང་ཉམ་ཐག་པ་ཐམས་ཅད་ལ་ཕན་པ་དང༌། བདེ་བར་བགྱིད་པ་ལ་མཐུ་ཆེན་པོ་ཐོབ་པར་གྱུར་ཅིག །བཙུན་པ་སྤྱན་རས་
གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང་མཚན་ནས་བརྗོད་པས། འཇིག་རྟེན་དག་ན་མུ་གེའི་
དགོན་པ་ཆེན་པོ་དང༌། མེ་དང༌། ཆུ་དང༌། རླུང་ལ་སོགས་པའི་གནོད་པ་གང་དག་བྱུང་བས་སྐྱེ་བོ་མང་པོ་ཉམ་ཐག་པ་དེ་དག་ཞི་བ་དང༌། མ་མཆིས་པར་བགྱིད་པར་གྱུར་ཅིག །བཙུན་པ་སྤྱན་
རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང་མཚན་ནས་བརྗོད་པས། བདག་དང་སེམས་ཅན་
གང་དག་འཇིག་རྟེན་འདི་ནས་ཕ་རོལ་ཏུ་འཆི་འཕོ་བའི་འཇིགས་པ་ཆེན་པོ་ཉེ་བར་གནས་པ་ན་ཡང༌། འཕགས་པ་ཐུགས་རྗེའི་དབང་ཕྱུག་ཁྱོད་ཞལ་མངོན་སུམ་དུ་མཐོང་ཞིང་དབུགས་འབྱིན་པ་
ཆེན་པོ་མཛད་པར་གྱུར་ཅིག །བདག་དང་སེམས་ཅན་གཞན་འཆི་འཕོ་བ་དག་གིས་ཀྱང་ཉོན་མོངས་པ་དག་གིས་མ་སྤྲོས་པ་ཆོས་བདག་མེད་པ་དྲན་པ་དང་ལྡན་པ། བྱང་ཆུབ་ཀྱི་སེམས་ཚད་མེད་

91-1-483b


པར་བརྟན་པ། སེམས་མ་ཞུམ་པ། སྤོབས་པ་ཐོགས་པ་མེད་པ་དང་ལྡན་ཞིང༌། སྡུག་བསྔལ་གྱི་ཚོར་བ་ཐམས་ཅད་ཉེ་བར་ཞི་ཞིང༌། དྲན་པ་ཉེ་བར་གཞག་བཞིན་དུ་འཆི་འཕོ་བར་གྱུར་ཅིག །ཚེ་རབས་
ཐམས་ཅད་དུ་ཡང་འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་སྐྱེ་ཞིང་ཚེ་རབས་རྗེས་སུ་དྲན་པ་དང༌། བྱང་ཆུབ་ཀྱི་སེམས་ཀྱི་ཕུན་སུམ་ཚོགས་པ་དང༌། ལྡན་པས། འཕགས་པ་ཐུགས་རྗེའི་དབང་
ཕྱུག་ལ་སོགས་པ་མཉེས་པར་བགྱིད་ཅིང༌། ཇི་སྐད་བསྟན་པ་བཞིན་དུ་གྲུབ་པའི་མཐུ་དང་ལྡན་པར་གྱུར་ཅིག །ཇི་ལྟར་ཐུགས་རྗེའི་དབང་ཕྱུག་དེས་ཐུགས་རྗེ་ཆེན་པོའི་རྣམ་པར་ཐར་པའི་སྒོ་ལྷུན་གྱིས་གྲུབ་པ་
དང༌། སངས་རྒྱས་ཐམས་ཅད་ཀྱི་ཐུགས་རྗེ་དང་རོ་གཅིག་པར་གྱུར་ཅིག །ཇི་ལྟར་ཐུགས་རྗེའི་དབང་ཕྱུག་གིས་སེམས་ཅན་ཡོངས་སུ་སྨིན་པར་མཛད་པ་དང༌། སངས་རྒྱས་ཀྱི་ཞིང་ཡོངས་སུ་དག་པ་དང༌། སངས་
རྒྱས་ཀྱི་ཆོས་ཐམས་ཅད་ཡོངས་སུ་རྫོགས་པར་འགྱུར་བ་དེ་བཞིན་དུ་བདག་དང་སེམས་ཅན་ཐམས་ཅད་ཀྱིས་ཀྱང་སེམས་ཅན་ཐམས་ཅད་ཡོངས་སུ་སྨིན་པར་བགྱིད་པ་དང༌། སངས་རྒྱས་ཀྱི་ཞིང་ཐམས་ཅད་
ཡོངས་སུ་དག་པ་དང༌། སངས་རྒྱས་ཀྱི་ཞིང་གི་ཆོས་ཐམས་ཅད་ཡོངས་སུ་རྫོགས་པར་བགྱིད་པར་གྱུར་ཅིག །ཇི་ལྟར་དུས་གསུམ་གྱི་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེའི་
བདག་ཉིད་འཕགས་པ་སྤྱན་རས་གཟིགས་དབང་ཕྱུག་རྗེས་སུ་དྲན་པ་དང་མཚན་ནས་བརྗོད་པས། དུས་གསུམ་གྱི་རྒྱལ་བ་སྲས་དང་བཅས་པ་ཐམས་ཅད་ཀྱི་མཚན་ནས་བརྗོད་ཅིང་བསྙེན་བཀུར་བགྱིས་པར་

91-1-484a


གྱུར་ཅིག །ཇི་ལྟར་དུས་གསུམ་གྱི་རྒྱལ་བ་སྲས་དང་བཅས་པ་ཐམས་ཅད་ཀྱི་ཐུགས་རྗེའི་རང་བཞིན་འཕགས་པ་སྤྱན་རས་གཟིགས་དབང་ཕྱུག་དེ་རྗེས་སུ་དྲན་པ་དང་མཚན་ནས་
བརྗོད་ཅིང་མཆོད་པ་བགྱིས་པས། ཐུགས་རྗེ་ཆེན་པོའི་ཡུལ་དུ་གྱུར་པ་སེམས་ཅན་ཐམས་ཅད་ལ་ཡང་སྙིང་རྗེ་ཆེན་པོར་ཐབས་ཀྱི་སྦྱོར་བ་རྒྱུན་མི་འཆད་པར་འབྱུང་བར་གྱུར་ཅིག །ཇི་སྲིད་བདག་ནི་
འཁོར་བའི་ཚེ། །དེ་སྙེད་བདག་ནི་ལུས་སྐྱེས་པར། །དེ་སྲིད་མགོན་པོ་མཆོད་བགྱིད་ཅིང༌། །དེ་སྙེད་ལུས་སྦྱོར་ཚོགས་བགྱིད་ཤོག །ཇི་སྲིད་བདག་ནི་འཁོར་བའི་ཚེ། །ཇི་སྐད་བདག་གིས་ངག་སྐྱེས་པར།།
དེ་སྲིད་མགོན་པོའི་མཚན་བརྗོད་ཅིང༌། །དག་གི་སྦྱོར་བ་ཚོགས་བགྱིད་ཤོག །ཇི་སྲིད་བདག་ནི་འཁོར་བ་ན། །དེ་སྙེད་བདག་གི་ཡིད་འབྱུང་བ། །དེ་སྙེད་མགོན་པོ་རྗེས་དྲན་ཞིང༌། །ཡིད་སྦྱོར་ཚོགས་
པར་བགྱིད་གྱུར་ཅིག །དེ་ལྟར་ལུས་དང་ངག་ཡིད་ཀྱིས། །ཐུགས་རྗེའི་དབང་ཕྱུག་རྟེན་བགྱིས་བས། །ལུས་དང་ངག་ཡིད་སྐྱོན་བྲལ་ཞིང༌། །ཡོན་ཏན་ཕུན་སུམ་ཚོགས་གྱུར་ཅིག །དེ་ལྟར་ལུས་ངག་
ཡིད་ཀྱིས་སུ། །ཐུགས་རྗེའི་དབང་ཕྱུག་སྐུ་གསུང་ཐུགས། །རྟག་ཏུ་སྦྱོར་བར་བགྱིས་པས་ན། །ཐུགས་རྗེའི་དབང་ཕྱུག་སྤྱན་རས་གཟིགས། །སྲིད་གསུམ་རེ་བའི་གནས་གཅིག་པོ། །ཡོན་ཏན་བསམ་
གྱིས་མི་ཁྱབ་པ། །དེ་འདྲར་བདག་ཀྱང་གྲུབ་གྱུར་ཏེ། །སྲིད་གསུམ་རེ་རྫོགས་བགྱིད་གྱུར་ཅིག །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ།

91-1-484b


ཏདྱ་ཐཱ། ཨོཾ་ཙཀྲ་བརྟི། ཙིནྟཱ་མ་ཎི་མཧཱ་པདྨེ་རུ་རུ་ཏིཥྛ། ཛྭ་ལ་ཨཱ་ཀཪྵ་ཡ་ཧཱུཾ་ཕཊ་སྭཱཧཱ། རྩ་བའི་སྔགས་རྫོགས་སོ། །ཨོཾ་པདྨེ་ཙིནྟཱ་མ་ཎི་ཛྭ་ལ་ཧཱུཾ། སྙིང་པོའོ། །ཨོཾ་བྷ་ར་ཏ་པདྨེ་ཧཱུཾ། ཉེ་བའི་སྙིང་པོའོ། །ཨོཾ་ན་ཎི་བཛྲེ་ཎི་ཧཱུཾ།
གསང་བའི་སྙིང་པོའོ། །སྔགས་སྙིང་བཞི་འབྱུང་བ་དང༌། སྨོན་ལམ་དང་ཚིགས་སུ་བཅད་པ་དང་སྔགས་སུ་བཅས་པ་རྫོགས་སོ།།    །།རྒྱ་གར་སྐད་དུ་མ་ཧཱ་ཀཱ་རུ་ཎི་ཀ་ནཱ་མ་ཨཱཪྱ་ཨ་བ་ལོ་ཀི་ཏེ་ཤྭ་ར་
དྷཱ་ར་ཎཱི་ཨ་ནུ་ཤཾ་ས་ས་ཧི་ཏ་སཱུ་ཏྲཱ་ཏ་སཾ་གྲ་ཧི་ཏ། བོད་སྐད་དུ། །འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོའི་གཟུངས་ཕན་ཡོན་མདོར་བསྡུས་པ་ཞེས་བྱ་བ། འཕགས་པ་སྤྱན་རས་གཟིགས་དབང་
ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རི་བོ་པོ་ཊ་ལ་སྤྱན་རས་གཟིགས་དབང་ཕྱུག་གི་གནས་ན་བྱང་ཆུབ་སེམས་དཔའ་གྲངས་མེད་
དཔག་ཏུ་མེད་པའི་འཁོར་གྱིས་བསྐོར་ནས། དེའི་ཚེ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ནས་ཐལ་མོ་སྦྱར་ཞིང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ང་ལ་འདི་ལྟ་བུའི་
གཟུངས་ཡོད་མིང་ནི་ཐུགས་རྗེ་ཆེན་པོ་ཞེས་ཟེར་སེམས་ཅན་ཀུན་གྱི་མི་དགེ་བའི་སྡིག་པ་ཤིན་ཏུ་ལྕི་བའི་སྒྲིབ་པ་བདུད་དང་འཇིགས་པ་ཐམས་ཅད་ཞི་བར་བྱེད་པ་འདོད་པ་ཐམས་ཅད་རབ་ཏུ་ཚིམ་པར་བྱེད་
པའི་ཕྱིར་ངས་བཤད་དོ། །བཅོམ་ལྡན་འདས་ལ་བཤད་པའི་གནང་བ་ཞུས་ནས། དེ་ནས་བཅོམ་ལྡན་འདས་ཀྱིས་རིགས་ཀྱི་བུ་ཁྱོད་ཀྱིས་ཐུགས་རྗེ་ཆེན་པོའི་སྒོ་ནས་གཟུངས་བཤད་པར་འདོད་པའི་དུས་ལ་

91-1-485a


བབ་བོ། །མྱུར་བར་བཤད་དུ་གསོལ། །ང་དང་སངས་རྒྱས་ཐམས་ཅད་ཀྱིས་ཀྱང་རྗེས་སུ་ཡི་རང་ངོ༌། །བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་
ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་དགེ་སློང་ངམ། དགེ་སློང་མའམ། དགེ་བསྙེན་ནམ་དགེ་བསྙེན་མའམ། ཁྱེའུའམ། བུ་མོས་འདོན་པ་དང་འཆང་བར་འདོད་
པས་སེམས་ཅན་ཐམས་ཅད་ཀྱི་ཆེད་དུ་ཐུགས་རྗེ་ཆེན་པོའི་སྒོ་ནས་ཐོག་མར་འདི་ལྟ་བུའི་སེམས་བསྐྱེད་པར་བྱའོ། །སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །བདག་
གིས་ཆོས་རྣམས་ཐམས་ཅད་མྱུར་དུ་རྟོགས་པར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་ཡེ་ཤེས་མིག་ནི་མྱུར་དུ་ཐོབ་པར་ཤོག །སྤྱན་རས་གཟིགས་དབང་
ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་སེམས་ཅན་ཐམས་ཅད་མྱུར་དུ་སྒྲོལ་བར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གིས་ཐབས་མཁས་པ་དག་མྱུར་
དུ་ཐོབ་པར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་གི་མྱུར་དུ་ཤེས་རབ་གྲུ་ཡིས་སྒྲོལ་བར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །
བདག་ནི་མྱུར་དུ་སྡུག་བསྔལ་མཚོ་ལས་འདའ་བར་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་ནི་མྱུར་དུ་ཚུལ་ཁྲིམས་རྐང་གི་ལམ་ཐོབ་ཤོག །སྤྱན་རས་

91-1-485b


གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་ནི་མྱུར་དུ་མྱ་ངན་འདའ་བའི་རི་འཛེག་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་ནི་མྱུར་དུ་འདུས་མ་བྱས་ཀྱི་ཁྱིམ་
ཕྱིན་ཤོག །སྤྱན་རས་གཟིགས་དབང་ཐུགས་རྗེ་ཆེ་ལ་ཕྱག་འཚལ་ལོ། །བདག་ནི་མྱུར་དུ་ཆོས་ཉིད་སྐུ་དང་མཚུངས་པར་ཤོག །བདག་ནི་རལ་གྲིའི་རི་འཛེག་ན། །རལ་གྲིའི་རི་ནི་རང་སྙིལ་ཤོག །བདག་
ནི་ཆུ་ཚན་འཕྲད་གྱུར་ན། །ཆུ་ཚན་མེ་ཚུར་རང་ཞིར་ཤོག །སེམས་ཅན་དམྱལ་བར་བདག་སོང་ན། །སེམས་ཅན་དམྱལ་བ་རང་སྐམས་ཤོག །བདག་ནི་ཡི་དྭགས་གནས་སོང་ན། །བཀྲེས་སྐོམ་དག་ནི་
འགྲངས་པར་ཤོག །བདག་ནི་ལྷ་མིན་གནས་སོང་ན། །ངན་སེམས་རང་ཉིད་དུལ་བར་ཤོག །བདག་ནི་དུད་འགྲོ་གནས་སོང་ན། །རང་ཉིད་ཤེས་རབ་ཆེ་ཐོབ་ཤོག །དེ་སྐད་དུ་སྨོན་ལམ་བཏབ་ནས་སེམས་
རྩེ་གཅིག་ཏུ་བདག་གི་མིང་ནས་འདོན་ཅིང་རྗེས་སུ་དྲན་པར་བགྱིའོ། །གཞན་ཡང་བདག་གི་སྟོན་པ་དེ་བཞིན་གཤེགས་པ་འོད་དཔག་མེད་ཀྱི་མཚན་འདོན་ཅིང༌། དེ་ནས་གཟུངས་འདི་ལན་ཅིག་གམ་ལན་
བདུན་གྱི་བར་དུ་བཏོན་ན། བསྐལ་པ་འབུམ་ཕྲག་བརྒྱ་སྟོང་ཇི་སྙེད་འཁོར་བར་འགྱུར་པའི་ཁ་ན་མ་ཐོ་བའི་ལྕི་བ་རྣམས་བསལ་ཅིང་འབྱང་བར་འགྱུར་ལགས་སོ། །གལ་ཏེ་ཐུགས་རྗེ་ཆེན་པོ་འདི་འདོན་ཅིང་
འཆང་ན་འཆི་བའི་དུས་ཀྱི་ཚེ། ཕྱོགས་བཅུའི་དེ་བཞིན་གཤེགས་པ་རྣམས་དེར་གཤེགས་ནས་ཕྱག་རྐྱོང་བར་འགྱུར་བས་བསམས་པ་བཞིན་དུ་སངས་རྒྱས་ཀྱི་ཞིང་གང་དང་གང་དུ་སྐྱེ་བར་འདོད་པ་དེ་དང་

91-1-486a


དེར་སྐྱེ་བར་འགྱུར་ལགས་སོ། །བཅོམ་ལྡན་འདས་ལ་ཡང་འདི་སྐད་ཅེས་གསོལ་ཏོ། །བཅོམ་ལྡན་འདས་སེམས་ཅན་གང་ལ་ལ་ཞིག་ཐུགས་རྗེ་ཆེན་པོའི་རིག་
སྔགས་འདི་འདོན་ཅིང་ཡོངས་སུ་འཛིན་པ་དག་གལ་ཏེ་ངན་སོང་གསུམ་པོ་དག་ཏུ་ལྟུང་བར་གྱུར་ན་བདག་ནམ་ཡང་མངོན་པར་རྫོགས་པར་སངས་རྒྱ་བར་མི་བགྱིའོ། །ཐུགས་རྗེ་ཆེན་པོའི་རིག་
སྔགས་འདི་འདོན་ཅིང་ཡོངས་སུ་འཛིན་པ་དག་གལ་ཏེ་ཏིང་ངེ་འཛིན་དང་སྤོབས་པ་ཚད་མེད་པ་ཇི་སྙེད་ཐོབ་པར་མ་གྱུར་ན་བདག་ནམ་ཡང་མངོན་པར་རྫོགས་པར་འཚང་རྒྱ་བར་མི་བགྱིའོ། །
ཐུགས་རྗེ་ཆེན་པོའི་རིག་སྔགས་འདི་འདོན་ཅིང་ཡོངས་སུ་འཛིན་པ་དག་གལ་ཏེ་ཚེ་འདི་ཉིད་ལ་སྨོན་པ་ཐམས་ཅད་ཅི་ལྟར་སྨོན་པ་བཞིན་དུ་གྲུབ་པར་མ་གྱུར་ན་ཐུགས་རྗེ་ཆེན་པོའི་སེམས་
ཀྱི་གཟུངས་ཞེས་མི་བགྱི་ལགས་ཏེ། མི་དགེ་བ་རྣམས་དང་སེམས་རྩེ་གཅིག་ཏུ་མ་བགྱིས་པ་ནི་མ་གཏོགས་ལགས་སོ། །བུད་མེད་གང་ལ་ལ་ཞིག་བུད་མེད་ཀྱི་ལུས་ལས་ཡོངས་སུ་
སྐྱོ་ནས་སྐྱེས་པའི་ལུས་ཐོབ་པར་འཚལ་བ་གང་ལགས་པ་དེས་ཐུགས་རྗེ་ཆེན་པོའི་སེམས་ཀྱི་གཟུངས་ཀྱི་ཚིག་འདི་གདོན་ཅིང་ཡོངས་སུ་གཟུང་བས་གལ་ཏེ་བུད་མེད་ཀྱི་ལུས་ལས་
ཡོངས་སུ་གྱུར་ཏེ་སྐྱེས་པའི་ལུས་ཐོབ་པར་མ་གྱུར་ན་བདག་ནམ་ཡང་མངོན་པར་རྫོགས་པར་འཚང་རྒྱ་བར་མི་བགྱིའོ། །ཐེ་ཚོམ་གྱི་བསམ་པ་ཅུང་ཟད་ཅིག་བསྐྱེད་པར་གྱུར་ན་གདོན་

91-1-486b


མི་ཟ་བར་གང་སྨོན་པའི་འབྲས་བུ་དེ་མངོན་པར་འགྲུབ་པར་མི་འགྱུར་ལགས་སོ། །དེ་སྐད་ཅེས་སྨྲས་ནས་འཁོར་འདུས་པའི་མདུན་དུ་ཐལ་མོ་སྦྱར་ཏེ། དྲང་པོར་འདུག་ནས་སེམས་ཅན་རྣམས་
ལ་ཐུགས་རྗེ་ཆེན་པོའི་སེམས་བསྐྱེད་དེ་འཛུམ་པའི་མདངས་ཀྱིས་ཐོགས་པ་མི་མངའ་བའི་ཐུགས་རྗེ་ཆེན་པོའི་སེམས་རྒྱ་ཆེར་ཡོངས་སུ་རྫོགས་པ་ཞེས་བྱ་བའི་གཟུངས་གྱ་ནོམ་པ་འདི་དག་སྨྲས་
སོ། །སྙིང་པོ་ནི། ཨོཾ་མ་ཎི་པདྨེ་ཧཱུཾ། གཟུངས་ནི། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་སརྦ་བནྡྷ་ན། ཙྪེ་ད་ན་ཀ་
རཱ་ཡ། སརྦ་པཱ་པ་ས་མུ་དྲ་ཨུཙྪོ་ཥ་ཎ་ཀ་རཱ་ཡ། སརྦ་བྱཱ་དྷི་པྲ་ཤ་མ་ན་ཀ་རཱ་ཡ། སརྦ་ཨི་ཏྱུ་བ་དྲ་བ་བི་ནཱ་ཤ་ན་ཀ་རཱ་ཡ། སརྦ་བྷ་ཡེ་ཥུ་ཏྲ་ཎཱ་ཡ། ཏ་སྱ་ན་མ་སྐྲྀ་ཏྭཱ་ཨི་དཾ་ཨཱཪྱ་ཨ་བ་ལོ་ཀི་ཏེ་ཤྭ་ར་ཏ་བ་ནཱི་ལ་
ཀཎྛ་ནཱ་མ་ཧྲྀ་ད་ཡཾ། ཨཱ་བརྟ་ཡི་ཥྱཱ་མི་སརྦ་ཨརྠ་སཱ་དྷ་ན། ཤུ་བྷ་ཙེ་ཏ་ན། སརྦ་སཏྭཱ་ནཱཾ། པཱ་པ་མཱརྒ་བི་ཤོ་དྷ་ཀ །ཏདྱ་ཐཱ། ཨ་བ་ལོ་ཀི་ལོ་ཀ་མ་ཏི། ལོ་ཀ་ག་ཏི། ཨེ་ཧྱེ་ཧི། མ་ཧཱ་བོ་དྷི་སཏྭ། ཧེ་བོ་དྷི་
སཏྭ། ཧེ་མ་ཧཱ་བོ་དྷི་སཏྭ། ཧེ་པྲི་ཡ་བོ་དྷི་སཏྭ། ཧེ་ཀཱ་རུ་ཎི་ཀཱ་སྨ་ར་ཧྲྀ་ད་ཡཾ། ཨེ་ཧྱེ་ཧི། ཨཱཪྱ་ཨ་བ་ལོ་ཀི་ཏེ་ཤྭ་ར་པ་ར་མ་མཻ་ཏྲི་ཙི་ཏྟ་ཀཱ་རུ་ཎི་ཀ། ཀུ་རུ་ཀུ་རུ། ཀརྨཾ་སཱ་དྷ་ཡ་སཱ་དྷ་ཡ། བི་དྱཱཾ་དེ་ཧི་དེ་ཧི་མེ།
ཨ་རཾ་ག་མཾ་ག་མ། བི་ཧཾ་ག་མ་ཧཱ་སིདྡྷ་ཡོ་གཱི་ཤྭ་ར། དུ་ཧུ་དུ་ཧུ། བཱི་ར་ཡནྟེ། མ་ཧཱ་བཱི་ར་ཡནྟེ། དྷ་ར་དྷ་ར། དྷཱ་ར་ཎཱི་ཤྭ་ར། ཛྭ་ལ་ཛྭ་ལ། བི་མ་ལ་ཨ་མ་ལ། མཱུརྟི་ཨཱཪྱ་ཨ་བ་ལོ་ཀི་ཏེ་ཤྭ་ར་ཀྲྀཥྞ་


91-1-487a


ཨ་ཛི་ན། ཛ་ཊཱ་མ་ཀུ་ཊ། ཨ་ལཾ་ཀྲྀ་ཏ་ཤ་རཱི་ར། ཨ་ལཾ་པ། པྲ་ལཾ་པ། བི་ལཾ་པ། མཧཱ་སིདྡྷ། ཤུདྡྷ་དྷ་ར། བ་ལ་བ་ལ། མཧཱ་བ་ལ། མཧཱ་མ་ལ་མཧཱ་
མ་ལ། ཛྭ་ལ་ཛྭ་ལ། མཧཱ་ཛྭ་ལ། ཀྲྀཥྞ་པཀྵ་ཀྲྀཥྞ་བརྞ། ཀྲྀཥྞ་པཱ་ཤ་།ནི་རྒྷཱ་ཏ་ན། ཧེ་པདྨ་ཧསྟ། ཛ་ཡ་ཀ་ར་ནི་ཤཱ་ཙ་རེ་ཤྭ་ར། ཀྲྀཥྞ་སརྦ་ཀྲྀ་ཏ་ཡཛྙོ་པ་བཱི་ཏ། ཨེ་ཧྱེ་ཧི་བཱ་རཱ་ཧ་མུ་ཁ་
ཏྲི་པུ་ར་ད་ཧ་ནཱི་ཤྭ་ར་ནཱ་རཱ་ཡ་ཎ་པ་ལ་རཱུ་པ་བེ་ཥ་དྷ་རི། ཧེ་ནཱི་ལ་ཀཎྛ། ཧེ་མཧཱ་ཧ་ལཱ་ཧ་ར། བི་ཥ་ནི་ར་ཛཱི་ཏ་ལོ་ཀ་སྱ། རཱ་ག་བི་ཥ་ནཱ་ཤ་ན། དྭེ་ཥ་བི་ཥ་ནཱ་ཤ་ན། མོ་ཧ་བི་ཥ་ནཱ་ཤ་ན།
ནི་ར་མོ་ཀྵ་ཎ། ཧུ་ལུ་ཧུ་ལུ། མུཉྩ་མུཉྩ། མུ་ཧུ་ལུ་མུ་ཧུ་ལུ། ཧཱ་ལ་ཧཱ་ལ། མཧཱ་པདྨ་ནཱ་བྷི། ས་ར་ས་ར། སི་རི་སི་རི། སུ་རུ་སུ་རུ། བུདྡྷྱ། བུདྡྷྱ། བོ་དྷ་ཡ་བོ་དྷ་ཡ། བོ་དྷ་ཡཱ་མི། ཏ་བ་
ནཱི་ལ་ཀཎྛ། ཨེ་ཧྱེ་ཧི་ནཱི་ལ་ཀཎྛ། ཨེ་ཧྱེ་ཧི་བཱ་མསྐྲི་ཏ། སི་དྷ་མུ་ཁ། ས་ཧ་ས་ཧ། མུཉྩ་མུཉྩ། མཧཱ་ཨཊྚཱ་ཊྚཱ་ཧ་ས་ནི་ར་ནཱ་དི་ནི། ཨེ་ཧྱེ་ཧི། བྷོ་བྷོ་མཧཱ་སིདྡྷ་ཡོ་གཱི་ཤྭ་ར། བན་དྷ་བན་
དྷ་ཝ་ཙཾ་སཱ་དྷ་ཡ་སཱ་དྷ་ཡ། བིདྱཱཾ་སྣ་ར་སྨ་ར་ཏྭཱཾ། ཧེ་བྷ་ག་བཱ་ན། ལོ་ཀ་བི་ལོ་ཀ་སྟྭཾ། ཏ་ཐཱ་ག་ཏཱ་དཱ་དཱཾ་ཧི་མེ་དཪྴ་ནཾ། པྲ་སཱ་དྷ་ཡཱ་མི་སྭཱཧཱ། སིདྡྷཱ་ཡ་སྭཱ་ཧཱ། མ་ཧཱ་སིདྡྷཱ་ཡ་སྭཱ་ཧཱ། སིདྡྷཱ་ཡོ་གཱི་
ཤྭ་རཱ་ཡ་སྭཱཧཱ། ནཱི་ལ་ཀཎྛཡ་སྭཱ་ཧཱ། བཱ་རཱ་ཧ་མུ་ཁཱ་ཡ་སྭཱ་ཧཱ། སི་དྷ་མུ་ཁཱ་ཡ་སྭཱ་ཧཱ། མ་ཧཱ་ན་ར་སིདྡྷ་མུ་ཁཱ་ཡ་སྭཱ་ཧཱ། སིདྡྷ་བིདྱཱ་བྷ་རཱ་ཡ་སྭཱ་ཧཱ། པདྨ་ཧ་སྟཱ་ཡ་སྭཱ་ཧཱ། མ་ཧཱ་པདྨ་ཧ་སྟཱ་ཡ་


91-1-487b


སྭཱཧཱ། བཛྲ་ཧསྟཱ་ཡ་སྭཱ་ཧཱ། མ་ཧཱ་བཛྲ་ཧ་སྟཱ་ཡ་སྭཱ་ཧཱ། ཀྲྀཥྞ་ས་ར་ཡ་ཀྲྀ་ཏ་ཡཛྙོ་པ་བཱི་ཏཱ་ཡ་སྭཱ་ཧཱ། མཧཱ་ཀཱ་ལ་མུ་ཡུ་ཊ་དྷ་རཱ་ཡ་སྭཱ་ཧཱ། ཙ་ཀྲ་ཨཱ་ཡུ་དྷ་དྷ་རཱ་ཡ་སྭཱ་ཧཱ། ཤི་ཁ་ཤབྡྷ་ནི་ར་ནཱ་ད་ན་ཀ་རཱ་ཡ་སྭཱ་ཧཱ།
བོ་དྷ་ན་ཀ་རཱ་ཡ་སྭཱ་ཧཱ། པཱ་མ་སྐནྡྷ་དེ་ཤ་སྠི་ཏ་ཀྲྀཥྞ་ཨ་ཛི་ནཱ་ཡ་སྭཱ་ཧཱ། བཱ་མ་ཧ་སྟེ་བྱཱ་གྷྲ་ཙ་ར་མ་ཎི་བཱ་ས་ནཱ་ཡ་སྭཱ་ཧཱ། ལོ་ཀི་ཤྭ་རཱ་ཡ་སྭཱ་ཧཱ། མཧཱ་ལོ་ཀི་ཤྭ་རཱ་ཡ་སྭཱ་ཧཱ། སརྦ་སིདྡྷེ་ཤྭ་རཱ་སྭཱ་ཧཱ། རཀྵ་
རཀྵ་མཱཾ་སྭཱ་ཧཱ། ཀུ་རུ་རཀྵ་མཱུརྟཱི་ནཱཾ་སྭཱ་ཧཱ། ན་མོ་བྷ་ག་ཝ་ཏེ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། སིདྡྷྱ་ནྟུ་མེ་མནྟྲ་པ་དཱ་ནི་སྭཱ་ཧཱ། དེ་ནས་བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གིས་གཟུངས་འདི་བསྟན་ཟིན་ནས། གཟུངས་འདི་འདོན་ཅིང་ཡོངས་སུ་འཛིན་པ་དག་གི་ཆེད་དུ། གནོད་པ་དང་བགེགས་ཡོངས་སུ་བསལ་
བའི་ཕྱིར། ཤིན་ཏུ་དང་བའི་ཚིགས་སུ་བཅད་པ་འདི་དག་སྨྲས་སོ། །གང་ཞིག་རི་དང་འབྲོག་དགོན་སོང་བ་ལས། སྟག་དང་སྤྱང་ཀི་གཅན་གཟན་གཏུམ་པོ་དང༌། །རྩངས་པ་སྦྲུལ་དང་
འདྲེ་སྲིན་ཕྲད་གྱུར་ཀྱང༌། །གཟུངས་འདི་འདོན་པ་ཐོས་ནས་གནོད་མི་ནུས། །གང་ཞིག་ཆུ་བོ་རྒྱ་མཚོར་ཞུགས་པ་ལས། །གདུག་པའི་ཀླུ་དང་ཆུ་སྲིན་མ་རུངས་དང༌། །གནོད་སྦྱིན་
སྲིན་པོ་ཉ་དང་རུ་སྦལ་དག །གཟུངས་འདི་ཐོས་ནས་སོ་སོར་འབྱོར་བར་འགྱུར། །གང་ཞིག་གཡུལ་སྤྲད་དགྲ་ཡིས་བསྐོར་བའམ། །ཆོམ་རྐུན་མ་རུངས་ནོར་ནི་འཕྲོག་པའི་ཚེ། །


91-1-488a


རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །དེ་དག་བརྩེ་སེམས་སྐྱེས་ནས་ལྡོག་པར་འགྱུར། །གང་ཞིག་རྒྱལ་པོའི་གྱོད་ལ་
ཐོགས་པ་དང༌། །ལྕགས་སྒྲོག་ཁོང་སྒྲིལ་བཙོན་རར་ཆུད་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །རྒྱལ་པོ་བརྩེ་སེམས་ཀྱིས་ནི་གཏོང་བར་འགྱུར།།
གང་ཞིག་བྱད་སྟེམས་དུག་མའི་ཁྱིམ་ཞུགས་ཏེ། །ཟས་སྐོམ་དུག་ཅན་གྱིས་ནི་གསོད་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །དུག་ནི་ཟིལ་དངར་
ཟས་སྐོམ་ཉིད་དུ་འགྱུར། །བུད་མེད་སྦྲུམ་མ་བུ་ནི་བཙའ་བའི་ཚེ། །བདུད་ཀྱིས་བགེགས་བྱས་སྡུག་བསྔལ་མི་བཟོད་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་
བཟླས་ན། །འདྲེ་གདོན་བྱེར་ནས་བདེ་བར་བཙའ་བར་འགྱུར། །ཀླུ་གདོན་གཏུམ་པོས་གདུག་པའི་དབུགས་བཏང་བས། །ཚ་བའི་ནད་ཀྱིས་ཉིན་ནས་འཆིར་ཉེ་ཚེ། །རྩེ་
གཅིག་ཐུགས་རྗེ་ཆེན་པོའི་གཟུངས་བཟླས་ན། །རིམས་ནད་བསལ་ནས་ཚེ་ནི་རིང་བར་འགྱུར། །ཀླུ་གདོན་རྒྱུ་བས་གཙེས་ཏེ་སྐྲངས་པ་དང༌། །ཤུ་འབྲས་མི་བཟད་རྣག་
ཁྲག་འཛག་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །མཆིལ་མ་ལན་གསུམ་བྱུགས་པས་སྐྲངས་པ་ཞི། །སེམས་ཅན་རྙོག་པ་མི་དགེ་སྤྱོད་པས་ན། །

91-1-488b


བྱད་སྟེམས་སྔགས་དང་དགྲས་ནི་གཙོས་པའི་ཚེ། །རྩེ་གཅིག་ཐུགས་རྗེ་ཆེན་པོའི་གཟུངས་བཟླས་ན། །བྱད་སྟེ་མས་གདོན་དེ་གཏོང་པའི་མི་ལ་འདུད། །སྡིག་འཕེལ་སྙིགས་མ་
དམ་ཆོས་འཇིག་པའི་ཚེ། །འདོད་པའི་མེ་མཆེད་སེམས་ནི་རྨོངས་ལོག་པས། །ཁྱོ་ཤུག་སོ་སོར་གཞན་ལ་འདོད་ཞེན་ནས། །ཉིན་མཚན་ལོག་བསམ་རྒྱུན་ནི་མི་འཆད་ཚེ། །གང་
ཞིག་ཐུགས་རྗེ་ཆེན་པོའི་གཟུངས་བཟླས་ན། །འདོད་པའི་མེ་ཞི་ལོག་པའི་སེམས་བསལ་འགྱུར། །བདག་གིས་གཟུངས་འདི་མཐུ་སྟོབས་རྒྱས་བརྗོད་ན། །བསྐལ་བར་བརྗོད་ཀྱང་
མཐར་ཐུག་ཡིད་མི་འགྱུར། །གལ་ཏེ་ཐུགས་རྗེ་ཆེན་པོའི་གཟུངས་འདི་འདོན་ཅིང་ཡོངས་སུ་འཛིན་པ་དེ་དག་ཆུ་ཀླུང་དམ་རྒྱ་མཚོར་ཞུགས་ཏེ་ཁྲུས་བྱས་པ་ལས། དེ་ན་གནས་པའི་
སེམས་ཅན་དེ་དང་དེ་དག་གི་ལུས་བཀྲུས་པའི་ཆུས་ལུས་ལ་རེག་པར་གྱུར་ན་སྡིག་པའི་ལས་དང༌། ཁ་ན་མ་ཐོ་བའི་ལྕི་བ་ཐམས་ཅད་ཡོངས་སུ་བྱང་ནས། ཞིང་ཡོངས་སུ་དག་
པ་གཞན་དག་ཏུ་པདྨ་ལ་རྫུས་ཏེ་སྐྱེ་བར་འགྱུར་བས་མངལ་དང༌། དྲོད་གཤེར་དང༌། སྒོ་ང་ལས་སྐྱེས་པའི་ལུས་ལེན་པར་མི་འགྱུར་ན། ཁ་དོན་དུ་འདོན་པ་དང་འཆང་བ་ལ་ལྟ་
སྨོས་ཀྱང་ཅི་དགོས། གཟུངས་འདི་འདོན་ཅིང་ཡོངས་སུ་འཛིན་པ་དེ་དག་ལམ་དུ་ཞུགས་ནས་འགྲོ་བའི་ཚེ་རླུང་ཆེན་པོ་ལངས་ཏེ་གང་ཟག་དེའི་ལུས་དང༌། སྤུ་དང་སྐྲ་དང༌། གོས་ལ་

91-1-489a


བུས་པའི་རླུང་གང་ཡིན་པ་དེའི་ཕྱོགས་སུ་སོང་བའི་སེམས་ཅན་གཞན་གྱི་ལུས་ལ་རེག་པར་གྱུར་ན། དེ་དག་གི་སྒྲིབ་པ་དང༌། སྡིག་པའི་ལས་ལྕི་
བ་ཐམས་ཅད་མ་ལུས་པར་ཡོངས་སུ་འབྱང་བར་འགྱུར་བས་ཡང་ངན་འགྲོ་གསུམ་པོ་དག་གི་རྣམ་པར་སྨིན་པ་མྱོང་བར་མི་འགྱུར་ཞིང་རྟག་པར་སངས་རྒྱས་ཀྱི་སྤྱན་སྔར་སྐྱེ་བར་
འགྱུར་བས་ན་འདོན་པ་དང༌། ཡོངས་སུ་འཛིན་པ་དེ་དག་གིས་ཐོས་པའི་ཕན་ཡོན་ནི་བསམ་གྱིས་མི་ཁྱབ་པར་རིག་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་
ཆེན་པོའི་གཟུངས་ཕན་ཡོན་དང་བཅས་པ་ཞེས་བྱ་བ་མདོ་ལས་བཏུས་པ་རྫོགས་སོ།།    །།དགེ་སློང་ཤཱཀྱ་ཡེ་ཤེས་ཀྱིས་བསྒྱུར་བའོ། །


91-1-489b


