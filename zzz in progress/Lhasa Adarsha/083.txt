83-1-1a

༄༅། །རྒྱུད་ཅ་པ་བཞུགས་སོ།།

83-1-1b

༄༅༅། །རྒྱ་གར་སྐད་དུ། ཤྲཱི་བཛྲ་མཱ་ལ་ཨ་བྷི་དྷ་ན་མ་ཧཱ་ཡོ་ག་ཏནྟ་སརྦ་ཏནྟྲ་ཧྲྀ་ད་ཡ་
ར་ཧ་སྱ་བི་བྷེ་ད་ཀཾ་ཨི་ཏི། བོད་སྐད་དུ། རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་
པར་བརྗོད་པ་རྒྱུད་ཐམས་ཅད་ཀྱི་སྙིང་པོ་གསང་པ་རྣམ་པར་ཕྱེ་བ་ཞེས་བྱ་བ། འཕགས་
པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །བཅོམ་ལྡན་འདས་རྣམ་པར་

83-1-2a

༄༅༅། །སྣང་མཛད་ཆེན་པོ་ལ་ཕྱག་འཚལ་ལོ། །དཔལ་རྡོ་རྗེ་མཁའ་འགྲོ་ལ་ཕྱག་འཚལ་ལོ། །དཀོན་
མཆོག་གསུམ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་རྡོ་རྗེ་བཙུན་མོའི་བྷ་ག་རྣམས་ལ་ཚད་མེད་པའི་
ཕྱག་རྒྱ་ཆེན་པོས་མངོན་པར་རྟོགས་པས་བཞུགས་ཏེ། དཔག་ཏུ་མེད་པའི་རྡོ་རྗེའི་རིགས་དང་འབྲེལ་པའི་བྱང་
ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་ཐབས་ཅིག་ཏུ་ཐམས་ཅད་ཀྱི་ཕྱག་རྒྱ་ཆེན་པོ་མངོན་པར་

83-1-2b

རྟོགས་པ་མངོན་དུ་བྱ་བ་ལ་བཞུགས་པ། གཉིས་སུ་མེད་པའི་བདེ་བ་ཆེན་པོ་ཉམས་སུ་མྱོང་བས་དགྱེས་པས་མཆོག་ཏུ་པདྨ་དགྱེས་པ།
ཆོས་ཐམས་ཅད་ཀྱང་ཇི་ལྟ་བ་བཞིན་ཉམས་སུ་མྱོང་བ་མཐོང་བས་རྣམ་པར་མི་རྟོག་པའི་ཡེ་ཤེས་ཀྱི་དེ་ཁོ་ན་ཉིད་ལ་མངོན་དུ་ཕྱོགས་པ།
རྡོ་རྗེ་འཆང་ཆེན་པོའི་དམ་ཚིག་བླ་ན་མེད་པའི་དབང་དུ་གྱུར་པ་ལ་རབ་ཏུ་མཁས་པ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་
ཆེན་པོ་དམ་ཚིག་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཞེ་སྡང་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་ཆགས་པ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་ལས་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་རྡོ་རྗེ་ཡེ་ཤེས་དང༌། བྱང་ཆུབ་སེམས་དཔའ་སེམས་དཔའ་ཆེན་པོས་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་

83-1-3a

༄༅། །ཆུ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་མེ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་
རླུང་རྡོ་རྗེ་དང༌། དེ་ལྟ་བུ་རྣམས་གཙོ་བོར་གྱུར་པ་དམ་ཚིག་ཆེན་པོའི་རིགས་དང་འབྲེལ་པ་བྱང་ཆུབ་སེམས་དཔའ་སྟོང་ཕྲག་བདུན་ཅུ་རྩ་
གཉིས་དང༌། གཞན་ཡང་རིགས་ཆེན་པོ་དང་འབྲེལ་པའི་བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ལ་འདི་ལྟ་སྟེ། བྱང་ཆུབ་སེམས་
དཔའ་སེམས་དཔའ་ཆེན་པོ་ནམ་མཁའ་ལ་འགྲོ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའ་རྣམ་པར་རྒྱས་པ་དང༌།
བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་ཟླ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་གཙུག་
ཏོར་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་མཚམས་རྣམས་ཀྱིས་ངེས་པར་གྲོལ་བ་དང༌། བྱང་ཆུབ་སེམས་དཔའ་

83-1-3b

སེམས་དཔའ་ཆེན་པོ་རྡོ་རྗེ་སེམས་དཔའ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་བློ་གྲོས་དང༌།
བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་རྒྱལ་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་
དམ་ཚིག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་ཆོས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་ལོངས་སྤྱོད་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་རྡོ་རྗེ་སྤྱི་བོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཀྱི་རྩལ་གྱིས་རྣམ་པར་གནོན་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་རྟོག་མེད་པའི་སྦྱི་གཙུག་
དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་རྟོག་མེད་པའི་སྒྲ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམ་རྟོག་མེད་པའི་ཆོས་དང༌། བྱང་ཆུབ་སེམས་དཔའ་
སེམས་དཔའ་ཆེན་པོ་རྣམ་རྟོག་མེད་པའི་དམ་ཚིག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་དགའ་བའི་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་
དགའ་བའི་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྣ་ཚོགས་དགའ་བའི་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ལྷན་ཅིག་སྐྱེས་པའི་རྡོ་རྗེ་དང༌།

83-1-4a

༄༅། །གཞན་ཡང་དཔག་ཏུ་མེད་པའི་རྡོ་རྗེའི་ཐེག་པས་ལྷག་པར་གྲོལ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་ཐབས་ཅིག་ཏུ་བཞུགས་སོ། །བཅོམ་ལྡན་
འདས་དེ་ཡང་ཆོས་ཀྱི་འཁོར་ལོ་ནི། ཤིན་ཏུ་བསྐོར། སངས་རྒྱས་ཀྱི་མཛད་པ་ཤིན་ཏུ་ཡོངས་སུ་མཐར་ཕྱིན། བསོད་ནམས་དང་ཡེ་ཤེས་ཀྱི་ཚོགས་ནི། ཤིན་ཏུ་ཡོངས་སུ་རྫོགས་པ་དེ་
འཁོར་ལ་ཞལ་རབ་ཏུ་འཛུམ་པར་བཅས་པས་བཞུགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་རྒྱ་ཆེན་པོ་རྣམས་ལ་གཟིགས་
ནས་དེ་དག་སྣོད་དུ་རུང་བར་བྱ་བའི་ཕྱིར་རྡོ་རྗེ་ཕྲེང་བ་མངོན་པར་བྱང་ཆུབ་པའི་རྡོ་རྗེ་ཐེག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བ་སྤུའི་བུ་ག་ཐམས་ཅད་ལས་འོད་
ཟེར་གྱི་དྲ་བ་ཆེན་པོ་བཀྱེ་སྟེ་བཞུགས་སོ། །འོད་ཟེར་གྱི་དྲ་བ་ཆེན་པོ་དེས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམས་ལ་རེག་བས་མཆོག་ཏུ་དགའ་བ་ཐོབ་པ་ནི།
གཉིས་སུ་མེད་པའི་སྦྱོར་བ་དང་ལྡན་པའི་བཅོམ་ལྡན་འདས་རྡོ་རྗེ་འཆང་ཆེན་པོ་ཇི་ལྟ་བ་བཞིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཉིད་དགའ་བ་དང༌།
བདེ་བ་དང༌། མཆོག་ཏུ་མགུ་བསྐྱེས་ནས་བརྒྱལ་བར་གྱུར་ཏོ། །དེ་ནས་ཡང་དེའི་དུས་སུ་བཅོམ་ལྡན་འདས་ཀྱི་མཛོད་སྤུར་འོད་ཟེར་གྱི་དྲ་བ་ཆེན་པོ་བསྡུས་པར་གྱུར་ཏོ། །བསྡུས་པ་

83-1-4b

དེ་ཡང་རྡོ་རྗེའི་ལམ་ནས་ལྕགས་ཀྱུའི་རྣམ་པ་ཅན་གྱི་འོད་ཟེར་ཆེན་པོ་ཉེ་བར་བྱུང་བར་གྱུར་པ་ངེས་བརྒྱལ་བ་དེ་དག་ལ་རེག་ནས་རྡོ་རྗེ་ཕྲེང་བ་ལྟ་བུ་ཉིད་རྡོ་རྗེའི་ལམ་ནས་གཙུག་ཏོར་གྱི་
འཁོར་ལོ་ལ་ཞུགས་ནས་གནས་སོ། །སླར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་བདེ་བ་ཆེན་པོ་རྗེས་སུ་མྱོང་བར་གྱུར་ཏེ། རྡོ་རྗེའི་ཡི་གེ་ཧཱུཾ་བརྗོད་པ་དེ་ཉིད་ཀྱིས་བདེ་བ་
ཆེན་པོ་དེ་ཉིད་ཉམས་སུ་མྱོང་བ་ཉིད་ཀྱི་ཐུགས་ཀའི་ལྟེ་བའི་རྩ་སྦུབས་ནས་འོད་ཟེར་ཆེན་པོ་ཕྱུང་སྟེ་རང་གི་སྟན་ལ་འཁོད་པར་གྱུར་ཏོ། །དེ་ནས་དེ་རྣམས་ཆུའི་གཏིང་ནས་ཐོན་པ་ལྟ་
བུར་སེམས་དགའ་བ་སྐྱེས་ཏེ་བཅོམ་ལྡན་འདས་ཀྱི་ངོ་མཚར་ཆེན་པོའི་ཆོ་འཕྲུལ་མཐོང་ནས་ཤིན་ཏུ་མིག་གདངས་ཏེ་བཅོམ་ལྡན་འདས་ལ་དབྱངས་གཅིག་གིས་ཡང་དག་པར་
བསྟོད་དོ། །བཅོམ་ལྡན་རོ་གཅིག་གྱུར་པ་ཡི། །ལྷན་ཅིག་སྐྱེས་པའི་དགའ་བས་རྒྱས། །བཅོམ་ལྡན་མཆོག་ཏུ་ངལ་བསོ་ཀྱེ། །ངག་གི་ལམ་གྱི་སྤྱོད་ཡུལ་འདས། །བཅོམ་ལྡན་ཉིད་ཀྱི་
དགྱེས་ཉམས་ལྟར། །འགྲོ་བ་གསུམ་པོ་ཡང་དག་བདེ། །ཨ་མའོ་ལྷན་ཅིག་སྐྱེས་བདུད་རྩི། །རོ་བསྟེན་ཐུགས་རྗེ་ཆེན་པོ་སྐྱེ། །བཅོམ་ལྡན་སེམས་ཅན་ཐམས་ཅད་ཀྱི། །སེམས་ཅན་དོན་
ཀུན་གསལ་བར་མཛད། །དེ་ཉིད་གསུམ་གྱི་རོ་གཅིག་པ། །ཕྱག་རྒྱ་ཆེན་པོ་རབ་དབྱེ་བ། །བཅོམ་ལྡན་རྣལ་འབྱོར་ཆེ་ལ་དགྱེས། །འཆིང་བ་ཐམས་ཅད་གཅོད་མཛད་ཀྱི། །བཅོམ་ལྡན་

83-1-5a

༄༅། །དགྱེས་པ་ཆེར་མཛད་ཅིང༌། །འགྲོ་བ་སྐལ་བཟང་ངེས་པར་མཛད། །ཨེ་མའོ་རྡོ་རྗེ་ཐེག་པ་བདེ། །རབ་ཏུ་དགའ་ཞིང་མགུ་བ་སྩོལ། །ཨེ་མའོ་སྔགས་ནི་རབ་རྒྱས་
པ༑ ༑རང་བྱུང་གོ་འཕང་སྒྲུབ་པ་པོ། །ཨེ་མའོ་ཤིན་ཏུ་ཟབ་མོའི་ཆོས། །དམིགས་པ་མེད་པར་སྟོན་པར་མཛད། །ཨེ་མའོ་རྡོ་རྗེ་འཆང་ཆེན་གཙོ། །གསང་བའི་དབང་པོ་ཤིན་ཏུ་གསང༌།།
ཨེ་མའོ་མཆོག་ཏུ་བྱང་ཆུབ་པ། །ཨེ་མའོ་སྦྲོས་པ་རྣམ་སྤངས་ཤིང༌། །བདེན་པའི་དོན་ནི་གསལ་མཛད་པ། །ཐེག་པའི་སྒྲོན་མས་སྣང་བར་མཛད། །མགོན་པོ་བདག་ཅག་ཁྱེད་དྲིན་
གྱིས༑ ༑རྡོ་རྗེ་སེམས་དཔའི་གོ་འཕང་ཐོབ། །མགོན་པོ་བདག་ཅག་ལམ་ལོག་ཞུགས། །ཁྱེད་ཀྱིས་ཡང་དག་ལམ་ལ་བཀོད། །མགོན་པོ་བདག་ཅག་མུན་པར་འཐོམ། །ཡེ་ཤེས་
སྣང་བ་ཐོབ་པར་མཛད། །དམ་ཚིག་རྡོ་རྗེ་ཉི་མ་ཀྱེ། །ཕྱག་རྒྱ་ཆེན་པོའི་དོན་སྟོན་མཛད། །བཅོམ་ལྡན་ཁྱོད་ལ་ཕྱག་འཚལ་བསྟོད། །ཐུགས་རྗེའི་ཕྱག་རྒྱ་ཆེ་བདག་ཉིད། །ཕྱག་འཚལ་
གཉིས་མེད་དགའ་བའི་མཁའ། །དགའ་བའི་ཟླ་བ་ཁྱེད་ལ་འདུད། །ཅེས་བྱ་བ་ལ་སོགས་པའི་ཚིགས་སུ་བཅད་པས་བཅོམ་ལྡན་འདས་ལ་བསྟོད་པ་མཛད་ནས་སླར་ཡང་འདུས་པར་
གྱུར་ཏེ། རྡོ་རྗེའི་ཕྲེང་བ་མངོན་པར་བརྗོད་པ་ཞེས་བྱ་བ་ཤིན་ཏུ་ཕྲ་བའི་ས་ཇི་ལྟ་བའི་ངོ་བོ་འདྲི་བར་འདོད་ནས་ཡིད་ལ་བྱེད་པ་གཅིག་པ་དང༌། སེམས་རྩེ་གཅིག་གིས་དགའ་བར་བྱེད་

83-1-5b

པའི་གསུང་ཉན་པར་འདོད་ནས་བ་སྤུ་ལྡང་བ་དང༌། དབུགས་གཡོ་བ་དང་བཅས་པས་ཡང་དང་ཡང་དུ་བཅོམ་ལྡན་འདས་ལ་ཕྱག་བྱེད་ཅིང་རང་གི་སྟན་ལ་འཁོད་ནས་སེམས་རེ་དོགས་
དང་བཅས་པས་གནས་སོ། །བཅོམ་ལྡན་འདས་ཀྱིས་དེ་རྣམས་ཀྱི་དེ་ལྟ་བུའི་སེམས་ཀྱི་རྟོག་པ་ཐུགས་ཀྱིས་མཁྱེན་ནས་སླར་ཡང་རྡོ་རྗེའི་ཕྲེང་བ་མངོན་པར་བྱང་ཆུབ་པ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས་གསང་བའི་རྡོ་རྗེ་ལས་རང་གི་རིག་མ་ཕྱུང་སྟེ། སྒེག་མ་ལ་སོགས་པའི་ཉམས་དང་ལྡན་པ་བདག་ཉིད་ཀྱིས་འདོད་ཆགས་དང་བྲལ་བའི་གཟུགས་སྤངས་
ནས་སྒེག་པ་ལ་སོགས་པའི་ཉམས་དང་ལྡན་པའི་གཟུགས་བླངས་ནས་རང་རང་གི་རིག་མ་ལ་འཁྱུད་དེ་ཕྱག་རྒྱ་ཆེན་པོའི་རྣལ་འབྱོར་ལ་རྗེས་སུ་ཞུགས་ནས་སླར་ཡང་དེ་དག་དེ་ལྟ་བུའི་
གཟུགས་ཉིད་དུ་མཐོང་སྟེ་ངོ་མཚར་སྐྱེས་ནས་མིག་གདངས་ཏེ་རི་མོའི་བཀོད་པ་ལྟ་བུར་མཐོང་བ་ཉིད་ཀྱིས་ཅི་ཡང་མི་སྨྲ་བར་གྱུར་པས་དེ་ལ་འཁོར་རྣམས་ཡང་དག་པར་འཁོད་པར་
གྱུར་ཏོ༑ ༑དེ་ནས་བཅོམ་ལྡན་འདས་རང་གི་རིག་མ་ཡང་དག་པར་བསྐུལ་ཏེ་ཕྱག་རྒྱ་ཆེན་པོའི་རྣལ་འབྱོར་དོར་ནས་ཉིད་ཀྱི་སྐུ་གསུང་ཐུགས་རྡོ་རྗེ་ལས་བཙུན་མོ་རྡོ་རྗེ་རིགས་ཀྱི་སྙིང་པོ་འདི་
གསུངས་སོ། །ཨོཾ་ཨཱཿཧཱུཾ། དེ་ནས་དེ་སྐད་དུ་གསུངས་མ་ཐག་བཅོམ་ལྡན་འདས་ཀྱི་བ་སྤུའི་བུ་ག་ལས་དེ་བཞིན་གཤེགས་པ་ཐམས་ཅད་དང༌། རིག་མ་དང༌། བྱང་ཆུབ་སེམས་དཔའ་

83-1-6a

༄༅། །དང༌། ཁྲོ་བོའི་རྒྱལ་པོ་རྣམས་ཕྱུང་བར་གྱུར་ཏོ། །ཕྱུང་ནས་ཀྱང་བཅོམ་ལྡན་འདས་ཀྱི་ཤར་ལ་སོགས་པའི་ཕྱོགས་སུ་རང་རང་གི་སྟན་ལ་གནས་པར་གྱུར་ཏེ། ཁ་ཅིག་ནི།
རྣམ་པར་སྣང་མཛད་ཀྱི་གཟུགས་ཀྱིས་སོ། །ཁ་ཅིག་ནི། རིན་ཆེན་འབྱུང་ལྡན་གྱི་གཟུགས་ཀྱིས་སོ། །ཁ་ཅིག་ནི། འོད་དཔག་ཏུ་མེད་པའི་གཟུགས་ཀྱིས་སོ། །ཇི་སྲིད་གནོད་མཛེས་རྒྱལ་པོ་
དང༌། །གཙུག་ཏོར་འཁོར་ལོས་བསྒྱུར་བ་ཡི། །རྒྱལ་པོའི་བར་གྱི་གཟུགས་ཀྱིས་སོ། །དེ་ནས་བཅོམ་ལྡན་འདས་ཅུང་ཟད་ཅིག་ཅི་ཡང་མི་གསུང་བར་བཞུགས་སོ། །གང་གི་ཚེ་བྱང་ཆུབ་
སེམས་དཔའ་དེ་དག་ཐམས་ཅད་ཀྱི་དབྱངས་གཅིག་གིས་ཆེད་དུ་བརྗོད་ནས་སྨྲས་པ་ནི། ཨེ་མའོ་རྡོ་རྗེ་རིགས་ཆེན་པོ། །རྡོ་རྗེ་ཕྲེང་བའི་དོན་སྟོན་མཛད། །ཨེ་མའོ་རྡོ་རྗེ་ཐེག་གསལ་བ། །
ཆོས་ཀྱི་དབྱིངས་ཀྱི་དོན་སྟོན་མཛད། །ཅེས་ལན་གསུམ་བརྗོད་ནས་དེ་དག་གིས་རྡོ་རྗེ་འཆང་ཆེན་པོ་ལ་ཕྱག་འཚལ་ནས་འདུག་པར་གྱུར་ཏོ། །དེ་ནས་དེའི་ཚེ་སྐད་ཅིག་ཐང་གཅིག་ཡུད་
ཙམ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་རྒྱ་ཆེན་པོ་འདུས་པ་དེ་དག་མཐོང་ནས་ཕྱག་ན་རྡོ་རྗེས་བཅོམ་ལྡན་འདས་ལ་ཕྱག་འཚལ་ནས་འདི་སྐད་ཅེས་
གསོལ་ཏོ། །བཅོམ་ལྡན་ཡེ་ཤེས་རྡོར་དབང་ཕྱུག །གསང་བའི་པདྨའི་ནང་བཞུགས་པ། །དམ་ཚིག་ཆེན་པོའི་རྣལ་འབྱོར་དབང༌། །ཐུགས་རྗེས་བདག་གི་ཚིག་གསོན་ཅིག །བསྐལ་

83-1-6b

བ་བཟང་པོའི་སངས་རྒྱས་རྣམས། །རྡོ་རྗེ་ཐེག་པ་མངོན་འདོད་པ། །བྱང་ཆུབ་སེམས་དཔའ་སེམས་དཔའ་ཆེ། །འདི་དག་ལུས་ཀྱིས་ཕྱག་འཚལ་འཁོད། །སྙིགས་མ་ལྔ་ཡི་དུས་ན་ནི།།
མ་འོངས་པ་ཡི་སེམས་ཅན་རྣམས། །བརྩོན་འགྲུས་ཆུང་ཞིང་བསོད་ནམས་ཆུང༌། །ལྟ་བ་ངན་པ་མང་པོ་དང༌། །ཚེ་ཐུང་བ་ཡི་སེམས་ཅན་རྣམས། །གོ་འཕང་མཆོག་ནི་ཐོབ་ཕྱིར་ཞུ། །
རྒྱལ་བའི་སྲས་ནི་དེ་དག་དང༌། །མ་འོངས་པ་ཡི་སེམས་ཅན་རྣམས། །འཁོར་བ་ལས་ནི་ཕ་རོལ་ཏུ། །གང་གིས་མྱུར་དུ་ཐར་པར་འགྱུར། །གཙོ་བོ་རྡོ་རྗེ་འཆང་ཆེན་ལ། །འདི་ལྟར་བདག་
ནི་གསོལ་བ་འདེབས། །འགྲོ་བའི་གཙོ་བོ་ཁྱོད་དྲིན་གྱིས། །དེ་ཉིད་མཆོག་ནི་བདག་གིས་འཚལ། །སངས་རྒྱས་ཀུན་གྱི་གསང་བ་ཡི། །རྒྱུད་རྣམས་ཀུན་གྱི་དོན་བསྡུས་པ། །བླ་ན་མེད་
པའི་རིམ་པ་གཉིས། །རྡོ་རྗེ་ཕྲེང་བ་མངོན་རྟོགས་པ། །ཅུང་ཟད་འདྲི་བར་འཚལ་ལགས་ཀྱི། །རྫོགས་པའི་རིམ་པའི་རྣལ་འབྱོར་ནི། །ཁྱོད་ཀྱིས་བདག་ལ་བསྟན་དུ་གསོལ། །དཔལ་ལྡན་
འདུས་པར་བརྡ་ཙམ་གང༌། །རྣལ་འབྱོར་བླ་ན་མེད་རྒྱུད་དུ། །ཐུབ་པ་ཆེན་པོས་ཆོས་ཕུང་པོ། །བརྒྱད་ཁྲི་དང་ནི་བཞི་སྟོང་ངོ༌། །དེ་སྐད་སྨྲས་ནས་མདུན་འདུག་སྟེ། །ལུས་ཀྱི་ཕྱག་ནི་བྱས་
ནས་ཀྱང༌། །ཡེ་ཤེས་ཆེན་པོ་བཅོམ་ལྡན་འདས། །རྡོ་རྗེ་སེམས་དཔའ་འགྲོ་བའི་བླ། །རྡོ་རྗེ་གསུམ་ནི་རོ་གཅིག་དོན། །དེ་ཉིད་གསུམ་གྱི་གོ་འཕང་ཐོབ། །རྣལ་འབྱོར་རྒྱུད་ཀྱི་སྦས་པའི་

83-1-7a

༄༅། །དོན༑ ༑བདག་ལ་བསྟན་པར་མཛད་དུ་གསོལ། །རྡོ་རྗེ་ཕྲེང་བའི་མིང་ནི་ཅི། །འདུས་པ་ཅི་ཞིག་སྟོང་པ་ཅི། །ཐིག་ལེའི་དབྱེ་བ་དང་ནི་སྒྲ། །གསང་བ་དང་ནི་དམ་ཚིག་དང༌། །
སྡོམ་པ་དང་ནི་སྒྲ་ཙམ་དང༌། །རླུང་གི་དེ་ཉིད་བདེ་ཆེན་ཅི། །རྡོ་རྗེ་པདྨོ་མཉམ་སྦྱོར་དང༌། །སྔགས་ཀྱི་དེ་ཉིད་རྣལ་འབྱོར་པ། །རླུང་རྣམས་དང་ནི་འཁོར་ལོ་དང༌། །གྲངས་ནི་ཅི་ཙམ་གང་
དུ་གནས། །རྣལ་འབྱོར་ལུས་ལ་རྩ་གང་ལགས། །རྣམ་པ་སྣ་ཚོགས་སོགས་སྐད་ཅིག །དགའ་བ་བཞི་དང་རྫས་དང་ནི། །སྔགས་དང་རླུང་དང་ཐིག་ལེ་ཞེས། །ཡི་གེ་གསུམ་གང་
དེ་ཉིད་གསུམ། །དེ་བཞིན་སྣ་ཡི་རྩེ་མོ་གསུམ། །ལུས་ཀྱི་སྟོང་ཉིད་ཡེ་ཤེས་དང༌། །ལྷ་རྣམས་ཀྱང་ནི་ཇི་ལྟར་གནས། །དེ་རྣམས་ཀྱི་ནི་མིང་ནི་ཅི། །འཆར་བ་དང་ནི་ནུབ་བ་ཅི། །མགོན་
པོ་དགའ་རྣམས་ཇི་ལྟར་ནི། །ཡང་དག་སྐྱེ་བ་གསལ་བར་གསུངས། །སྔར་བཤད་རྩ་རྣམས་རྟག་ཏུ་ནི། །རྡོ་རྗེའི་ལུས་ལ་ཇི་ལྟར་རྒྱུ། །མཚམས་ཀྱི་རྩ་གསུམ་དེ་དག་ནི། །གཙོ་བོ་རུ་
ནི་ཇི་ལྟར་གསུངས། །རླུང་རྣམས་ཇི་ལྟར་ལྡང་བ་དང༌། །གཙོ་བོ་དེ་རྣམས་ཇི་ལྟར་ཐིམ། །དེ་ནི་མཁའ་འགྲོ་མར་སྡུད་པ། །གཙོ་བོ་ཇི་ལྟར་ཡང་དག་འཐོབ། །རྣམ་རྟོག་རླུང་ནི་རབ་བཅད་
ནས༑ ༑རྣམ་རྟོག་མེད་པར་ཇི་ལྟར་འཆར། །རྩ་རྣམས་ཇི་ལྟར་ནུབ་པ་དང༌། །སྦྱོར་བ་དྲུག་གིས་ཇི་ལྟར་རྩོམ། །དུས་ཀྱི་མཚན་ཉིད་ཇི་ལྟ་བུ། །གསང་བའི་ཡང་ནི་འབྲས་བུ་ཅི། །ཆོས་

83-1-7b

ཀྱི་དབྱིངས་ཀྱི་རྡོ་རྗེ་དང༌། །རིགས་ཀྱི་དབྱེ་བ་ཇི་ལྟ་བུ། །ཕྱག་རྒྱའི་དབྱེ་བ་ཇི་ཙམ་ཞིག །ཕུང་པོ་ལ་སོགས་སྐྱེ་མཆེད་དང༌། །ཕྱག་རྒྱ་ཆེན་པོའི་མིང་ནི་ཅི། །རོ་རྣམས་ཀྱི་ནི་དབྱེ་བ་དང༌། །བདག་
གི་སྒྲ་ནི་གང་ལ་གནས། །སྟོང་ཉིད་དབྱེ་བ་བསྡུས་པོ་དང༌། །སྟོང་པ་ཉིད་ནི་གང་དུ་སྐྱེ། །ཉིན་མོ་དང་ནི་མཚན་མོ་གང༌། །ཨཱ་ལི་ཀཱ་ལི་བརྡ་དང་ནི། །མཚམས་ཀྱི་འཆར་བ་ཇི་ལྟ་བུ། །
རྒྱུད་གསུངས་སྔོན་ནི་བསྙེན་པ་སོགས། །ཆོ་ག་ཉི་ཤུའི་ལས་དང་ནི། །རྒྱུ་མཚན་ཅི་ཞིག་འབྲས་བུའང་ཅི། །མཆོད་པའི་ཆོ་ག་ཇི་ལྟར་གསུངས། །དེ་བཞིན་ལྷ་མོའི་རང་བཞིན་དང༌། །ལྷ་མོའི་
མིང་ནི་ཇི་ལྟར་གསུངས། །རྒྱུད་དུ་ཐོག་མར་གསུངས་པ་ཡི། །འདི་སྐད་བདག་སོགས་ཇི་ལྟ་བུ། །འདི་སྐད་ཅེས་སོགས་དང་པོའི་ངག །དོན་རྒྱས་པར་ནི་ཇི་ལྟར་འགྱུར། །ནང་གི་བདག་ཉིད་སྦྱིན་
སྲེག་ཅི༑ ༑བདུད་རྩི་ལྔ་ནི་བཟའ་བ་དང༌། །རྣལ་འབྱོར་མ་ཚོགས་འདུས་པ་དང༌། །དེ་བཞིན་གསང་བའི་བརྡ་དང་ནི། །སྐུ་གསུང་ཐུགས་ཀྱི་རྡོ་རྗེ་ཡི། །དཀྱིལ་འཁོར་རྣམས་ནི་ཇི་ལྟར་གསུངས། །སངས་
རྒྱས་དམ་ཆོས་དགེ་འདུན་གྱི། །མིང་རྣམས་བཤད་པ་ཇི་ལྟ་བུ། །བླ་མ་སྟོན་པ་སློབ་དཔོན་དང༌། །རྡོ་རྗེ་འཆང་ནི་བཤད་པ་ཅི། །སློབ་མའི་ཡོན་ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར།།
དེ་ཡི་དཔྱོད་པའི་དབྱེ་བ་དུ། །དེ་ཡི་འབྲས་བུ་ཇི་ལྟ་བུ། །ཞིབ་རྒྱས་པ་དབང་དང་ནི། །དེ་བཞིན་བསད་དང་བསྐྲད་པ་དང༌། །རེངས་པར་བྱེད་པ་ཉིད་དང་ནི། །བསྒྲུབ་བྱ་ལ་ནི་མངོན་སྤྱོད་དང༌། །

83-1-8a

༄༅། །སྔགས་ཀྱི་ཚིག་ནི་ཅི་ཞིག་དང༌། །མགོན་པོ་ཁྲོ་བོའི་བཟླས་བ་ཅི། །དངོས་གྲུབ་བརྒྱད་ནི་ཐོབ་པ་དང༌། །མངོན་ཤེས་ལྔ་ནི་ཇི་ལྟར་ཐོབ། །རྣལ་འབྱོར་རྣམས་ཀྱིས་དེ་ཉིད་
མཐོང༌། །སྐད་ཅིག་གཅིག་ལ་མངོན་བྱང་ཆུབ། །ལུས་བརྟན་པ་དང་རྒས་པ་མེད། །བཅུད་ཀྱིས་ལེན་གྱི་སྦྱོར་བ་དང༌། །གསེར་འགྱུར་སོགས་ཀྱི་སྦྱོར་བ་དང༌། །རྡོ་རྗེའི་
ཕྱག་རྒྱ་དངོས་གྲུབ་ཆེ། །འགྲོ་བའི་བླ་མ་ཇི་ལྟར་འཐོབ། །ལུས་ཀྱི་རང་བཞིན་གཞལ་ཡས་ཁང༌། །དེ་ནི་རང་བཞིན་ཇི་ལྟ་བུ། །འདིས་ནི་གནས་སོགས་ཇི་ལྟར་གནས། །ཐིམ་
དང་ལོངས་སྤྱོད་བདག་པོ་དང༌། །རླུང་ནི་གང་གི་མཚན་ཉིད་ཅི། །དེ་དག་འཇིག་པར་ཇི་ལྟར་འགྱུར། །དེ་ལྟར་དྲི་ཚིག་རྫོགས་པ་དང༌། །ལག་ན་རྡོ་རྗེ་ཐལ་སྦྱར་ཏེ། །འགྲོ་བའི་བླ་མའི་
མདུན་འདུག་ནས། །ལུས་ཀྱིས་ཕྱག་བྱས་དེ་ནས་ནི། །གཙོ་བོས་རྡོ་རྗེ་སེམས་དཔའ་ལ། །ལེགས་སོ་བྱ་བ་བྱས་ནས་ནི། །ཚངས་དབྱངས་ཟབ་མོ་སྙན་པ་ཡིས། །འགྲོ་བའི་མགོན་པོས་
གསུངས་པ་ཡིན། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། གསོལ་བ་གདབ་པ་དང༌། དྲི་བ་དང༌། སློབ་མའི་ལས་ཉིད་ལ་སོགས་པ་རྒྱུད་ཀྱི་གླེང་
གཞིའི་ལེའུ་ཞེས་བྱ་བ་སྟེ་དང་པོའོ།།    །།དེ་ནས་བཅོམ་ལྡན་རྡོ་རྗེས་གསུངས། །དེ་ཉིད་གསུང་གི་འགྲོ་མགོན་གྱིས། །ལག་ན་རྡོ་རྗེ་ལ་པོས་ཏེ། །ཡང་དག་དྲིས་པ་ངེས་བཤད་

83-1-8b

པ༑ ༑སྙིང་པོའི་དོན་ནི་དོན་བསྡུས་པ། །དབྱེ་བར་དཀའ་བའི་དངོས་པོ་ཀུན། །ཁྱོད་གྱིས་དྲི་བར་བྱས་པ་རྣམས། །རྡོ་རྗེ་དབང་ཕྱུག་གསང་ཆེན་བདག །བྱ་བ་སྤྱོད་པའི་རྒྱུད་རྣམས་དང༌། །རྣལ་
འབྱོར་རྒྱུད་ནི་གང་དུ་ཡང༌། །མཆོག་ཏུ་གསང་བ་མ་གསུངས་པ། །རྡོ་རྗེའི་དབང་ཕྱུག་དེ་ཉིད་མཆོག །དྲིས་པའི་ལན་རྣམས་གསལ་པོར་ནི། །ངེས་པར་ང་ཡིས་རབ་བཤད་བྱ། །སྐད་ཅིག་གིས་
ནི་སྦྱན་ཕྱེ་ལ། །མཆོག་ཏུ་རྨད་བྱུང་སྟོན་མཛད་ལ། །ཐུགས་རྗེས་ཁྱབ་པར་དེ་སྐད་གསུངས། །དེ་ཕྱིར་ཁྱོད་ནི་ལེགས་པར་ཉོན། །དེ་ནས་བཅོམ་ལྡན་འདས་ཐུགས་རྗེས་ཐུགས་བརླན་ཅིང་
ཐེ་ཚོམ་ཐམས་ཅད་གཅོད་པ་ལ་ཕྱག་ན་རྡོ་རྗེས་གསོལ་བ་བཏབ་སྟེ་མཆོག་ཏུ་གསང་བའི་ཚིག་གིས་བཤད་པ་གསུངས་པ་ནི། དབང་བསྐུར་བ་ནི་གཙོ་བོ་སྟེ། །དངོས་གྲུབ་ཐམས་ཅད་རྟག་ཏུ་
གནས། །ད་ཡིས་ཇི་བཞིན་དོན་བཤད་ཀྱི། །དེ་ཕྱིར་ཐོག་མར་ཡང་དག་ཉོན། །ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་
ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཞེས་ཀྱང༌། །སློབ་དཔོན་སློབ་མར་མཚུངས་པར་ནི། །མི་བཟད་དམྱལ་བ་ཆེན་པོར་འགྲོ། །དེ་ཕྱིར་ཡང་དག་བླ་
མ་ནི༑ ༑རབ་ཏུ་གུས་པས་བསྙེན་བཀུར་བྱ། །དབང་བསྐུར་ཐོབ་ཅིང་དེ་ཉིད་ཤེས། །བློ་ལྡན་སྙིང་རྗེའི་བདག་ཉིད་ཅན། །ཟབ་ཅིང་རྒྱ་ཆེ་དྲི་མ་མེད། །གནོད་དང་འཚེ་བ་རྣམ་པར་སྤངས། །སྐལ་བཟང་

83-1-9a

༄༅། །ལུས་ནི་རྫོགས་པ་དང༌། །མཚན་དང་དཔེ་བྱད་རྣམ་པར་བརྒྱན། །ཆགས་པ་ཆེ་ལ་གཅིག་ཏུ་དགའ། །ཡུལ་ལ་ཕྲག་དོག་རྣམ་པར་སྤངས། །བག་ཡོད་རྟག་ཏུ་དགའ་ཕ་
དང༌། །རྣལ་འབྱོར་མ་ཡི་མངལ་ནས་སྐྱེས། །རྡོ་རྗེ་ཐེག་ལ་གཅིག་ཏུ་མོས། །ཐེག་པ་དམན་ལ་རྒྱབ་ཀྱིས་ཕྱོགས། །དེ་ལ་སོགས་པའི་ཡོན་ཏན་ལྡན། །བླ་མ་སློབ་མས་བསྙེན་བཀུར་བྱ། །ཡང་
དག་བླ་མ་རྙེད་ནས་ནི། །སློབ་མའི་རང་བཞིན་དྲི་མ་རྣམས། །དག་དང་རྟོགས་དང་སྨིན་བྱས་ནས། །ཇི་བཞིན་ཡེ་ཤེས་བཟང་དང་ལྡན། །ཇི་ལྟར་རིན་ཆེན་བརྡར་བ་དང༌། །གསེར་ནི་བསྲེགས་
དང་བཅས་པས་བརྟག །དེ་བཞིན་དུ་ནི་སློབ་མ་ཡང༌། །ལོ་ནི་བཅུ་གཉིས་པར་དུ་བརྟག། དེ་ཕྱིར་ཕན་ཚུན་དེ་ལྟ་བུས། །དུས་ཀུན་ཏུ་ནི་དེ་ལྟར་བརྟག། གཞན་དུ་བགེགས་ནི་འབྱུང་འགྱུར་
ཏེ༑ ༑དངོས་གྲུབ་འཇོམས་ཤིང་སྡུག་བསྔལ་སྟེར། །དུག་ནི་སྔགས་ཀྱིས་འཇོམས་པ་བཞིན། །སྔགས་ཀྱིས་དགེ་བྱས་བཅུད་ལེན་བྱེད། །དེ་ཕྱིར་འབད་པ་ཐམས་ཅད་ཀྱིས། །སྔགས་ཀྱི་སློབ་མ་
རྟོགས་བྱས་ནས། །བླ་མ་དབང་བསྐུར་ལ་སོགས་ཀྱིས། །དངོས་གྲུབ་ཕྱིར་ནི་ཇི་ལྟའི་དོན། །དེ་ཕྱིར་དབང་བསྐུར་སློབ་མ་ནི། །མ་དག་པ་ཡང་དག་པར་འགྱུར། །རྡོ་རྗེ་སེམས་དཔའ་བདེ་ཆེན་ལ།།
དེ་ལ་ལག་ན་རྡོ་རྗེས་ཞུས། །དབང་བསྐུར་ཇི་ལྟར་རྒྱུད་དུ་ནི། །གཙོ་བོ་རུ་ནི་གསུངས་པ་ལགས། །རྡོ་རྗེ་སེམས་དཔའ་ཐམས་ཅད་མཁྱེན། །ཐེ་ཚོམ་ཐམས་ཅད་གཅོད་མཛད་པ། །དེ་ཁོ་ན་

83-1-9b

ཉིད་མཁྱེན་པས་ནི། །ལག་ན་རྡོ་རྗེ་ལ་གསུངས་པ། །དོན་དེ་ཇི་ལྟ་བ་བཞིན་དུ། །ང་ཡིས་ཡང་དག་བཤད་ཀྱི་ཉོན། །དབང་བསྐུར་བ་ཡི་དབྱེ་བ་ནི། །དང་པོའི་དབང་ནི་གཙོ་བོ་སྟེ། །གཉིས་པ་
གསང་བའི་མིང་ཅན་ནོ། །གསུམ་པ་ཀུན་ནས་སྦྱོར་བ་སྟེ། །བཞི་པའི་དོན་ནི་དམ་པའོ། །གཙོ་བོ་དབྱེ་བ་བཅུ་གཅིག་སྟེ། །བཅུ་གཉིས་པ་ནི་གསང་བ་འོ། །བཅུ་གསུམ་པ་ནི་ཡང་དག་སྦྱོར། །བཅུ་
བཞི་པ་ནི་དོན་དམ་སྟེ། །དབང་བསྐུར་རེ་རེ་ས་རེའོ། །རྣམ་པ་གསུམ་ནི་རྒྱུ་ཡི་དབང༌། །བཞི་པ་འབྲས་བུར་ཤེས་པར་བྱ། །དགའ་བ་ལ་སོགས་རིམ་པ་ཡིས། །ཐམས་ཅད་ལ་ནི་ང་ཡིས་ཁྱབ།།
མར་ངོ་ཡི་ནི་ཚེས་གསུམ་དང༌། །དེ་བཞིན་ཚེས་བཅུ་ཚེས་བཅུ་བཞི། །ཡོན་ཏན་བཟང་ལྡན་སློབ་མ་ལ། །བླ་མས་ཆོ་ག་བཞིན་དབང་བསྐུར། །ལུས་ཕྲ་ལོ་ནི་བཅུ་དྲུག་ལོན། །གཟུགས་དང་
སྐལ་པ་དག་གིས་བརྒྱན། །སྔོ་བསངས་མིག་ནི་ཡངས་པ་དང༌། །སྙིང་རྗེའི་བསམ་ལྡན་ཡང་དག་མོས། །དག་སྙན་དབང་བསྐུར་ཐོབ་པ་དང༌། །རྣལ་འབྱོར་རྒྱུད་ལ་ལྷག་པར་མོས། །ཡང་
ན་ལོ་ནི་ཉི་ཤུ་ལོན། །ཉམས་དགའ་བདེ་བར་བྱེད་པ་སྟེ། །དེ་ལས་ལྷག་པ་སྐལ་མེད་འགྱུར། །དེ་ནི་དངོས་གྲུབ་རིང་དུ་བྱེད། །ལྷག་པར་འཇམ་པའི་བུ་མོ་ལ། །ཆུང་མ་འམ་ཡང་ན་སྲིང་
མོའམ། །ཡང་ན་བུ་མོའམ་དད་པ་ཡིས། །བླ་མ་ལ་ནི་དབུལ་བར་བྱ། །གསེར་དང་རིན་ཆེན་གོས་དང་ནི། །མེ་ཏོག་ཕྲེང་བ་སྣ་ཚོགས་པས། །མཆོད་ནས་བླ་མའི་མདུན་འདུག་ནས། །

83-1-10a

༄༅། །སློབ་མ་ཡིས་ནི་འདི་སྐད་བརྗོད། །དེང་ནས་བརྩམས་ཏེ་བདག་བྲན་དུ། །གཙོ་བོས་བདག་ནི་མཆོད་པ་བཞེས། །དེ་ལྟའི་རྣམ་པས་མཉེས་ནས་ནི། །བདག་ཉིད་ཀུན་གྱིས་བླ་མ་
མཆོད༑ ༑བླ་མའི་ངོ་བོ་རྡོ་རྗེ་འཆང༌། །དེ་ཕྱིར་ཡང་དག་བླ་མ་མཆོད། །དེ་ནས་བཅོམ་ལྡན་ཡུམ་ཕྱག་རྒྱ། །ཡང་དག་མཆོད་ནས་བསྟེན་པར་བྱ། །བསྟེན་པ་ལས་ནི་གང་བྱུང་བ། །ལྟུང་བ་
སྐལ་བཟང་ཁ་ལ་ནི། །སྦོམ་པོ་ཐ་ལྟག་སྦྱོར་བ་ཡིས། །ཡང་དག་པར་ནི་ལོངས་སྤྱད་བྱ། །དེ་ལས་སྐྱེས་པའི་ཡེ་ཤེས་ནི། །བདེ་བ་ཆེན་པོ་རང་རིག་པ། །འབྱུང་རྔུབ་པ་ནི་རོ་གཅིག་ཅིང༌།།
རབ་ཏུ་དགའ་བས་མཆོད་པར་བྱ། །ཧཱུཾ་ཕཊ་སྔགས་ནི་ནོར་བུའི་སྒོར། །བཀོད་དེ་རྡོ་རྗེ་རབ་བསྐྱོད་བྱ། །དགའ་རྣམས་ཇི་ལྟ་བ་བཞིན་དུ། །སྐད་ཅིག་དེ་ལ་སྐྱེས་གྱུར་པ། །དགའ་བའི་སེམས་
ཀྱིས་བདེ་བ་ལ། །རྡོ་རྗེ་བཙུན་མོའི་ཁ་ནས་བརྗོད། །དེ་ཡང་སློབ་མའི་ལག་ཏུ་ནི། །གཏད་ནས་གསལ་བར་འདི་སྐད་བརྗོད། །ཇི་ལྟར་པད་མཆོད་བྱ་བ་ནི། །བྱོས་ལ་ཨེ་བཾ་མཆོག་གི་གདོང༌།།
གང་ཕྱིར་རྡོ་རྗེ་དབྱིངས་དབང་ཕྱུག། རང་ཉིད་འདི་ཡི་སྙིང་ལ་ཞུགས། །ཐབས་གཞན་གྱིས་ནི་སངས་རྒྱས་ཉིད། །རྣལ་འབྱོར་པ་ཡིས་ཐོབ་མི་འགྱུར། །ཤིན་ཏུ་ཕྲ་བའི་དངོས་དེ་ཡང༌།།
བདེ་ཆེན་རྣལ་འབྱོར་པ་ཡིས་རྟོགས། །རབ་ཏུ་འབད་པས་བསྟེན་པར་གྱིས། །ལྷན་ཅིག་སྐྱེས་དགའི་མཚན་ཉིད་ནི། །དབང་བསྐུར་གཙོ་བོར་གྱུར་པས་ན། །ཐམས་ཅད་ཇི་ལྟ་བ་བཞིན་

83-1-10b

ཐོབ༑ ༑རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སློབ་དཔོན་དང་སློབ་མ་བརྟག་པ་དང༌། །དབང་བསྐུར་བའི་ལེའུ་སྟེ་གཉིས་པའོ།།    །།དེ་ནས་དེ་ཉིད་གཞན་
ཡང་ཉོན། །རྡོ་རྗེ་ཕྲེང་བའི་དོན་གསལ་བ། །རྒྱུད་རྣམས་ཀུན་ཏུ་སྤས་པ་ནི། །དྲི་བ་གཞན་ལ་བརྗོད་མི་བྱ། །རྡོ་རྗེ་ཕྲེང་བ་ཞེས་བྱའི་མིང༌། །དེ་ཡངས་ནི་བཅུ་གསུམ་པ། །དགའ་བ་བཞི་ཡི་དོན་གྱི་
གནས༑ ༑ཐམས་ཅད་སྟོང་པ་དགའ་བ་སྟེ། །ངག་གི་སྤྱོད་ཡུལ་རྣམས་ལས་འདས། །གཉིས་པ་ཐམས་ཅད་རྣམས་པར་སྤངས། །སྐལ་བཟང་རྣལ་འབྱོར་ཀུན་གྱི་མཐའ། །རྣལ་འབྱོར་མ་ཡི་དག་
གི་ཡུལ། །སྟོང་ཉིད་ཡེ་ཤེས་རྡོ་རྗེ་དང༌། །རྡོ་རྗེ་ཕྲེང་བ་ཞེས་བཤད་དོ། །སྟོང་ཉིད་རྡོ་རྗེ་གསང་པདྨ། །རྩ་ནི་རྡོ་རྗེ་དབྱིངས་དབང་ཕྱུག །ཡེ་ཤེས་མཆོག་ཏུ་བདེ་བ་ཆེ། །ལྷན་ཅིག་སྐྱེས་དགའ་རྨད་
བྱུང་བ༑ ༑རྡོ་རྗེ་དེ་ཡང་རྣམ་རྟོག་རྣམས། །འབིགས་པར་བྱེད་པར་ཡོངས་སུ་གྲགས། །ཕྲེང་བ་དེ་རྣམས་ཀྱི་ཡང་རྒྱུན། །བྱང་ཆུབ་སེམས་ཀྱི་རྡོ་རྗེ་རྣམས། །མི་ཕྱེད་པས་ནི་རྡོ་རྗེར་གསུངས། །རྒྱུད་
རྣམས་ཀུན་ཏུ་སྤས་པ་ནི། །གང་ཡང་རུང་བས་བརྗོད་མི་བྱ། །དེ་ནི་དབུགས་སུ་ཡོངས་སུ་གྲགས། །ཕྲེང་བ་རྒྱུན་ནི་མི་འཆད་པར། །དགའ་བ་རབ་འབབ་བདག་ཉིད་ཀྱིས། །རྣམ་རྟོགས་རླུང་
ཀུན་འབིགས་པར་བྱེད། །རླུང་ལ་འབིགས་པར་མི་ནུས་སོ། །ཉིན་དང་མཚན་མོ་རྟག་ཏུ་ནི། །བརྒྱ་དང་བརྒྱད་ལྷག་གསལ་བར་ཡང༌། །རྣམ་རྟོག་རང་བཞིན་རླུང་རྣམས་ནི། །འཆར་བ་

83-1-11a

༄༅། །དང་ནི་འཇོམས་པ་དག །ཇི་ལྟ་བ་བཞིན་རབ་དབྱེ་ཡིས། །རླུང་རྣམས་ཀྱི་ནི་མིང་ཉོན་ཅིག །བཏང་བཟུང་དང་ནི་དུང་ཕྱུར་དང༌། །མྱོས་པ་དང་ནི་བློ་ངན་དང༌། །བསིལ་བྱེད་
དང་ནི་གཡའ་བ་དང༌། །ངར་སྣབས་དང་ནི་སྟ་རེ་དང༌། །གཟེགས་པ་ཆུ་སྲིན་ཛ་ཤ་དང༌། །རྣམ་པར་གཙིགས་དང་མྱོས་པའི་དུས། །འདོད་མྱོས་ཆུ་བ་ཆུ་སྲིན་དང༌། །སྣ་ཚོགས་སྐྱེད་དང་
འདུད་པ་དང༌། །སྙེམས་དང་རྔ་དང་སྒྲ་སྒྲོག་དང༌། །རླུང་ལྷ་དང་ནི་གནད་འབིགས་དང༌། །མེ་དང་དུས་དང་ཅི་བགྱི་དང༌། །རྡོ་རྗེ་མཆོག་སྦྱིན་ཙུ་ཏ་དང༌། །སྦྲང་མ་དང་ནི་ཟླ་བའི་འོད། །ཀམ་པོ་ཛ་
དང་རལ་པ་ཅན། །ཡུངས་ནག་རབ་བཀྲམ་དུས་འགུགས་དང༌། །སྡིག་པ་དང་ནི་གཡོན་ཅན་རྟེན། །གྲིམས་མོ་དང་ནི་མགྲིན་པ་དང༌། །ཀུན་སེལ་མཆོག་སྟེར་སྨྱོ་བྱེད་དང༌། །ང་རྒྱལ་མཚོ་དང་
ཚོགས་བདག་དང༌། །རྩངས་པ་དང་ནི་ས་ཡི་བློ། །ཐེག་པ་བཟང་དང་མཆོག་ཏུ་སྐྱེས། །དྲི་མེད་ཕྲུ་གུ་ཉི་མ་དང༌། །གསལ་བྱེད་དང་ནི་ཉི་མ་གནོན། །སྟོབས་བཞིན་ང་རོ་དང་ནི་དུས། །སྡོམ་པ་དང་
ནི་མཆོངས་ནས་འགྲོ་།སྦྲང་མ་ཁྱི་དང་མཚན་མ་དང༌། །ཐོང་དང་སྒྱུར་པོ་དྲང་པོ་དང༌། །ས་དང་ས་ལ་འགྲོ་མ་དང༌། །བྲམ་ཟེ་དང་ནི་སྣ་འགྱུར་གནས། །མ་མོའི་རིགས་དང་ལྕེ་བསྐྱོད་པ། །མི་
སྨྲ་དང་ནི་རྔ་སྒྲའི་སྤྲིན། །དགའ་བར་བྱེད་དང་མིག་ཡངས་དང༌། །དྲི་མེད་འོད་སྲུང་ནེ་ཙོ་དང༌། །སྣ་ཚོགས་མཆུ་དང་མིག་མཉམ་དང༌། །མཛེས་དང་ཆོས་ཀྱི་དབྱིག་པ་དང༌། །འགྲོ་ཀུན་

83-1-11b

སྙིང་སྟོབས་བརྟན་པ་དང༌། །ཟ་བོད་བོང་བུ་སྙོམ་ལས་དང༌། །ཁ་གདངས་སྒྲ་ཆེན་སྟོབས་ཀྱིས་རྩེ། །རྩ་བྲན་དབང་བྱེད་གཡོ་སྒྱུ་ཅན། །གཙོ་བོ་ཆེ་དང་རྟག་ཏུ་དགའ། །གློག་ཕྲེང་དང་ནི་དགའ་བྱེད་དང༌། །
དབུགས་འབྱུང་ར་ག་ལྕེ་དང་ནི། །བདེ་མཆོག་ཨུ་དུམ་བ་ར་རྨོངས། །པདྨའི་དྲ་བ་པདྨ་བསྐོར། །དགྲ་སྟ་རྨ་བྱ་རླུང་དང་ནི། །རྡོ་རྗེ་དབང་ཕྱུག་རླུང་གི་མིང༌། །དེ་ལྟར་ང་ཡིས་བསྟན་པ་ཡིན། །བཅོམ་ལྡན་
དྲིས་པའི་རླུང་རྣམས་ཀྱི། །གནས་རྣམས་ཀྱི་ནི་དབྱེ་བ་ཡིས། །དེ་དག་གང་ལས་ལྡང་བ་དང༌། །མཆེད་པ་རྣམས་སུ་བགྱིད་པ་ལགས། །བཅོམ་ལྡན་རྡོ་རྗེ་ཅན་གྱིས་གསུངས། །རླུང་གི་ཁམས་ཀྱི་
མཚན་ཉིད་ནི། །འཁོར་ལོ་དྲུག་ལ་ཁྱབ་པའི་རླུང༌། །ཆོས་ཀྱི་འཁོར་ལོ་རྟག་ཏུ་གནས། །སྲོག་ཅེས་བྱ་བས་འགྲོ་ལ་ཁྱབ། །རྣམ་རྟོག་མེད་པ་མཚན་ཕྱེད་ན། །ནམ་མཁའ་མཆོག་ལས་ཤར་ནས་
ནི། །རླུང་གི་རང་བཞིན་འཇོམས་བར་བྱེད། །རླུང་དེ་དགུ་ཡི་རྣམ་པར་རྒྱུ། །ཆོས་ཀྱི་འཁོར་ལོའི་ཆ་ན་གནས། །མཚན་ཕྱེད་དུས་ནས་བརྩམས་ནས་ནི། །འཁོར་ལོ་དྲུག་ལ་དགུ་བདག་ཉིད། །
ཉི་མ་ཕྱེད་ཀྱི་མཐའ་རུ་ནི། །རླུང་རྣམས་ཀྱང་ནི་ལྡང་བར་བྱེད། །ཉི་མ་ཕྱེད་ནས་བརྩམས་ནས་ནི། །འཁོར་ལོ་དྲུག་ལས་དགུ་བདག་ཉིད། །མཚན་ཕྱེད་ཀྱི་ནི་དུས་ཀྱི་མཐར། །རླུང་རྣམས་
གསལ་བར་རྒྱུ་བ་དང༌། །དེ་ཉིད་གནས་ཀྱི་དབྱེ་བ་ཡིས། །སྣ་ཚོགས་པ་ཡི་རྟོག་པར་འགྲོ་།རྣམ་པར་རྟོག་པ་རྣམས་ཕྱེ་ནས། །དེ་དག་མིང་རྣམས་བཤད་པར་བྱ། །འདོད་ཆགས་ཞེ་སྡང་

83-1-12a

༄༅། །གཏི་མུག་དང༌། །རྒྱགས་དང་ང་རྒྱལ་མངོན་པར་ཞེན། །ཕྲག་དོག་ཁྲོ་དང་སེར་སྣ་དང༌། །གཡོ་དང་སྒྱུ་ལ་ཆ་ལུགས་ངན། །བློ་རྒོད་བརྐམ་ཆགས་གཉིད་དང་ནི། །ཐེ་
ཚོམ་དང་ནི་ངར་འཛིན་དང༌། །དགའ་དང་ཆགས་བྲལ་དྲེགས་པ་དང༌། །འཆབ་དང་སྲེད་དང་བག་ཆགས་དང༌། །སྒྱུ་དང་རྨོངས་དང་འདོད་ཆེན་དང༌། །རྩོད་དང་རྩེ་འཇོ་སྤྱི་བརྟོལ་དང༌།།
ཚུལ་འཆོས་དྲེགས་དང་ཀུན་ནས་གདུངས། །རྣམ་འགྱུར་མ་ཞི་ཤེས་བཞིན་མེད། །བེམ་པོ་ལོག་པའི་ང་རྒྱལ་དང༌། །འགྱོད་དང་ཁྲེལ་ནི་མེད་པ་དང༌། །གུས་པ་མེད་དང་ཆེས་པ་མེད། །བློ་
དམན་ངོ་ཚ་མེད་དང་འཆིང༌། །ངོ་ཚ་ཤེས་དང་ངོ་ཚ་དང༌། །མི་སྟེར་བ་དང་མྱ་ངན་དང༌། །ཡིད་གཉིས་དང་ནི་རློམ་སེམས་མེད། །བསྒྲིམས་དང་ཐེ་ཚོམ་ངལ་བ་དང༌། །དབང་དང་འཁྲུལ་
པའི་སྙིང་སྟོབས་དང༌། །སྙམ་སེམས་པ་དང་བརྒྱལ་བ་དང༌། །ཐིམ་པ་དང་ནི་མི་སྲུན་དང༌། །གྱ་གྱ་སྙོམས་དང་མྱོས་པ་དང༌། །རིག་བྱེད་མིན་དང་བག་ཡོད་དང༌། །གནས་ངན་ལེན་དང་
ཉམ་ཆུང་ཉིད། །ཡིད་མི་བདེ་དང་ལྷག་པར་རྟོག། སྐྲག་དང་རྨུགས་དང་གཉིད་དང་ནི། །བརྐམ་ཆགས་རོལ་པ་ཁྲུང་ཁྲུང་དང༌། །འཚེ་བ་ལེ་ལོ་ཡོན་པོ་ཉིད། །བསམ་དང་སྤྱོད་དང་
ཞུམ་པ་དང༌། །ཀུན་རྫོབ་དེ་ཉིད་དོན་ཡོད་དང༌། །སྟེར་དང་དགའ་བའི་འདོད་པ་དང༌། །འཇིགས་དང་འདར་དང་པྲ་བདག་ཉིད། །གསལ་དང་རྣམ་གསལ་ལྷད་འཇུག་དང༌། །འབྲེལ་

83-1-12b

དང་རྟག་པའི་དེ་ཉིད་དང༌། །རུས་སྦལ་ངོམས་མེད་གནོད་པ་དང༌། །མི་གསལ་བ་དང་ཡིད་དུ་འོང༌། །གནས་མེད་མང་དུ་སྨྲ་བ་དང༌། །བདག་ཉིད་སྐྱས་བུ་ཉིད་དང་ནི། །ཡ་མཚན་དགའ་དང་སྐྱེ་བོ་
ངན༑ ༑དམན་པའི་དེ་ཉིད་སྡུག་བསྔལ་གསུམ། །འཁོར་བ་ལ་ནི་ཆགས་པ་དང༌། །རྟག་ཏུ་བརྒྱ་དང་བརྒྱད་ལྷག་པ། །ཉིན་དང་མཚན་མོར་རྟག་ཏུ་ནི། །རླུང་གི་རང་བཞིན་རྒྱུ་བ་ཡིན། །རྣལ་
འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རྡོ་རྗེ་ཕྲེང་བའི་ཚིག་དབྱེ་བའི་ལེའུ་སྟེ་གསུམ་པའོ།།    །།དེ་ནས་རྡོ་རྗེ་གསུམ་ཉི་མ། །གསང་བའི་པདྨ་ཁ་
འབྱེད་པ། །བདེ་བ་ཆེན་པོའི་གོ་འཕང་བཞུགས། །འདུས་པའི་མཆོག་དོན་རབ་གསུངས་པ། །འདུས་པ་འདྲེས་པ་ཞེས་ནི་བཤད། །འདྲེས་པ་ང་ཡིས་ཁྱོད་ལ་བཤད། །འཁོར་ལོ་བཞི་དང་ཐ་
མི་དད༑ ༑སྔགས་ནི་ལྷན་ཅིག་ཆོ་ག་བཞིན། །དཔའ་བོ་རྣལ་འབྱོར་མ་སྦྱོར་བ། །གང་ཚེ་གསང་བའི་རྩ་གཉིས་ནི། །ཡང་དག་སྦྱོར་བ་རེག་གྱུར་པ། །དེ་ཚེ་ནམ་མཁའ་རྣམ་རྒྱས་ཉིད། །ནམ་
མཁའ་ལས་ནི་སྐྱེས་པའི་རླུང༌། །དེ་ཡིས་མེ་ནི་རབ་ཏུ་འབར། །རྩ་ནི་སྟོང་ཕྲག་བདུན་ཅུ་གཉིས། །རྩ་རྣམས་རབ་སང་གཟི་བརྗིད་ཀྱིས། །བདེ་བ་ཀུན་གྱི་གོ་འཕང་མཆོག །བདེ་བ་ཆེན་
པོའི་འཁོར་ལོར་ཁྱབ། །བདེ་བ་ཆེན་པོའི་བྱང་ཆུབ་སེམས། །རྣམ་པར་ཞུ་ནས་རྩར་གནས་པ། །རྡོར་གསུམ་རང་བཞིན་གཅིག་འགྱུར་ཕྱིར། །ཁམས་རྣམས་རོ་གཅིག་གྱུར་པ་དང༌། །

83-1-13a

༄༅། །ཕུང་པོ་རྣམས་ནི་ཡོངས་ཟད་དང༌། །ངལ་བསོ་པ་ལ་རླུང་རྣམས་ནི། །དགའ་བ་རྣམས་ནི་ཡང་དག་སྐྱེ། །དེ་ནས་བྱང་ཆུབ་སེམས་ཀྱང་ནི། །གནས་ཀུན་ནས་ནི་ཞུ་གྱུར་ནས། ངོ་བོ་
གཅིག་ཏུ་གྱུར་པ་དང༌། །རྩ་ནི་གཅིག་གི་འབྲས་བུ་ནི། །རོ་གཅིག་ཏུ་ནི་གྱུར་པ་ལ། །འདྲེས་པ་ཞེས་ནི་དེ་ལ་གསུངས། །ཕུང་པོ་ཁམས་དང་དབང་པོ་དང༌། །ཡུལ་རྣམས་སུ་ནི་སྦས་པ་
རྣམས༑ ༑རྣམ་རྟོག་ཀུན་ནས་ཟད་པ་ལས། །བདེ་བ་ཆེན་པོ་ཡང་དག་སྐྱེས། །རོ་གཅིག་པ་ནི་ངལ་བསོ་བ། །དེ་ནི་འདུས་པ་འདྲེས་པ་སྟེ། །དེ་ཁོ་ན་ཉིད་མཆོག་གསང་བ། །རྡོ་རྗེ་སེམས་
དཔའི་གོ་འཕང་གསུངས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །འདུས་པའི་ཚིག་ལྷག་པར་བཤད་པའི་ལེའུ་སྟེ་བཞི་པའོ།།    །།དེ་ནས་གཞན་ཡང་དེ་ཉིད་ཉོན། །སྟོང་ཉིད་དོན་ནི་རབ་རྒྱས་པ། །སྟོང་པ་ཉིད་ནི་ཆོས་རྣམས་ཀུན། །ནང་དུ་ཁྱབ་པའང་ཆོས་ཉིད་དེ། །དེ་ཉིད་ཡང་དག་ཤེས་པ་ནི། །དེ་བཞིན་ཉིད་དང་
རྣམ་མི་རྟོག །བདག་དང་གང་ཟག་ཆོས་རྣམས་ནི། །བདག་མེད་རང་བཞིན་གཅིག་པ་ཉིད། །སྟོང་པ་ཉིད་དང་རང་རིག་དང༌། ཐམས་ཅད་བདག་ཉིད་རྟག་བཞུགས་པ། །རྣལ་འབྱོར་
གཅིག་པུས་རྟོགས་པ་སྟེ། །རྟོག་གེ་པ་ཡི་སྤྱོད་ཡུལ་མིན། །ཆོས་རྣམས་ཐམས་ཅད་མདོར་བསྡུས་པ། །འཁོར་ལོ་དྲུག་ཏུ་རྣམ་པར་བརྗོད། །དེ་ནས་ནང་དུའང་ཁྱབ་པ་ནི། །རྩ་ཡི་

83-1-13b

འཁོར་ལོ་ལེགས་རྒྱས་པ། །དེ་ནི་ནམ་མཁའ་ཁྱབ་ཅིང་ཕྲ། །ཁྱབ་བྱེད་ཞི་བའི་མཚན་ཉིད་ཅན། །དམིགས་པ་མེད་ཅིང་རྟེན་པ་མེད། །གཟུགས་མེད་ཉོན་མོངས་མེད་པ་དང༌། །རྣམ་པར་མི་
རྟོག་མཆོག་ཏུ་ཞི། །རང་བཞིན་མེད་ཅིང་དྲི་མ་མེད། །གཉིས་སུ་མེད་ཅིང་བྱ་བ་མེད། །གཟུང་དང་འཛིན་པ་རྣམ་པར་སྤངས། །དུས་དང་དཔེ་ལས་འདས་པ་སྟེ། །ངག་གི་ལམ་གྱི་སྤྱོད་ཡུལ་
བྲལ༑ ༑ཆོས་ཉིད་ཆོས་ནི་ཐམས་ཅད་ཀྱིས། །ཇི་ལྟ་བ་བཞིན་མངོན་པར་བརྗོད། །དངོས་དང་དངོས་མེད་རྣམ་པར་བྲལ། །དགེ་དང་མི་དགེའི་སྲིད་ལས་གྲོལ། །དེ་ནི་ཀུན་ནས་བསྒྲིབས་པ་མེད། །
ནམ་མཁའ་ལྟ་བུར་མཆོག་ཏུ་ཁྱབ། །ཆོས་རྣམས་ཇི་ལྟ་བ་བཞིན་སྐྱེ། །དེ་ནི་དེ་བཞིན་ཉིད་ཅེས་བརྗོད། །གང་ནས་ཀྱང་ནི་མ་འོངས་ཤིང༌། །གང་དུ་ཡང་ནི་འགྲོ་བ་མེད། །རྨོངས་དང་འཁྲུལ་པ་
གཅིག་པུ་ལས། །དེ་ནི་རབ་ཏུ་སྤྲོ་བར་སྣང༌། །བདེ་བ་དང་ནི་སྡུག་བསྔལ་སྤངས། །འདོད་ཆགས་ཞེ་སྡང་སོགས་མི་གོས། །འཁྲུལ་དང་རྣམ་པར་འཁྲུལ་པར་འབྲེལ། །རྟོག་པ་དང་བྲལ་དྲི་མ་མེད་
བདག་དང་སྲོག་དང་སྐྱེ་བ་པོ། །སྐྱེས་བུ་དེ་བཞིན་གང་ཟག་དང༌། །ཤེད་ལས་སྐྱེས་དང་ཤེད་བུ་དང༌། །བྱེད་པ་པོ་དང་ཚོར་བ་པོ། །ཤེས་པ་པོ་དང་མཛོད་པ་པོ། །སྒྲོ་འདོགས་པ་ནི་རྣམ་པར་
སྤངས། །ཕུང་པོ་སྐྱེ་མཆེད་ཁམས་ལ་སོགས། །རྣམ་ཤེས་དང་ནི་གཟུང་བ་ཡིས། །སྒྲིབ་པ་མེད་ཅིང་མཆོག་ཏུ་ཕྲ། །ནམ་མཁའ་མཆོག་ལ་ཡང་དག་གནས། །དེ་ལྟར་མ་ལུས་སྟོང་ཉིད་དོན། །

83-1-14a

༄༅། །བརྗོད་དང་བརྗོད་བྱའི་དོན་དང་བྲལ། །མིང་ཙམ་གཅིག་པུ་ཁོ་ན་ཡང༌། །རང་བྱུང་མཆོག་ཏུ་རྨད་བྱུང་བའོ། །བརྗོད་པ་ཡི་ནི་ཀུན་རྫོབ་ཏུ། །དེ་ནི་ང་ཡིས་ཡང་དག་
བཤད༑ ༑རང་རིག་ཤིན་ཏུ་ཕྲ་བའི་ཕྱིར། །དེ་ཁོ་ན་ཉིད་མཐོང་བ་མེད། །བདག་ཉིད་རང་གི་ངོ་བོར་རིག། །ཕ་རོལ་གཞན་གྱི་སྤྱོད་ཡུལ་མིན། །དེ་ནི་རང་རིག་པར་བཤད་དོ། །ཆོས་ཀུན་གནས་
ནི་ཞི་བའོ། །རྣམ་རྟོག་གིས་འཁྲུལ་རྟོག་གེ་གང༌། །མི་ཤེས་པ་ཡི་རྨོངས་པ་རྣམས། །དོན་དམ་པར་ནི་མི་ཤེས་ཤིང༌། །ཀུན་རྫོབ་དགྲ་ཡི་མཛོད་འཛིན་པ། །ཡེ་ཤེས་མཆོག་ནི་མི་ཤེས་ཤིང༌། །
རྟོག་གེ་སྟོང་ཉིད་སྨྲ་བར་བྱེད། །རྣལ་འབྱོར་བསམ་གཏན་རྣལ་འབྱོར་བས། །དེ་ནི་མཆོག་ཏུ་ཕྲ་བར་སྤྱོད། །སྟོང་ཉིད་ཡང་དག་ནམ་མཁའ་ཆེ། །ཤེས་དང་ཤེས་བྱ་རྣམ་པར་སྤངས། །རྟོག་
པའི་རྣམ་པ་རྣམས་དང་བྲལ། །སྟོང་པ་ཉིད་ཀྱི་འཁོར་ལོར་བརྗོད། །ཕུང་པོ་ལྔ་ཡི་བདག་ཉིད་ལུས། །འཁོར་ལོ་དྲུག་གི་ཕུག་ནང་ན། །ཟླ་བ་ཕྱེད་བའི་ཆ་ལྟ་བུ། །སྟོང་ཉིད་རླུང་གི་འཁོར་ལོར་
གནས༑ ༑ཕྱེད་མིན་གང་བ་མེད་པ་དང༌། །ཇི་ལྟར་བག་ཆགས་ཆུ་ཟླ་བཞིན། །རླུང་གི་འཁོར་ལོ་སྲོག་ཏུ་བཤད། །མཚན་ཕྱེད་སྐད་ཅིག་མ་ལ་འཆར། །དེ་ལྟར་ཡང་དག་སྒོམ་པ་ནི། །
འདི་ནི་སྟོང་ཉིད་སྒོམ་བྱེད་པའོ། །དོན་དམ་གཉིས་མེད་རྣལ་འབྱོར་གྱིས། །ཡང་ན་རྒྱུ་འབྲས་སྦྱོར་བའི་ཕྱིར། །དེ་ནི་རང་བཞིན་འགྲུབ་པར་སྒོམ། །དོན་དམ་རང་གི་ངོ་བོར་ནི། །ཀུན་རྫོབ་

83-1-14b

ཀྱང་ནི་དེ་བཞིན་དུ། །བསྒོམས་པས་འཁོར་བ་འཇོམས་པར་འགྱུར། །ཇི་ལྟར་ཏིལ་ལ་ཏིལ་མར་ནི། །གནས་པ་ཉིད་ལ་མཐོང་མི་འགྱུར། །དེ་བཞིན་ལུས་ལ་སྟོང་པ་ཉིད། །གནས་ཀྱང་བསྒྲིབས་
པས་མཐོང་བ་མེད། །བླ་མའི་ཞལ་ལས་འདི་ཤེས་པར། །ཡང་དག་རིག་པས་ཀུན་རྫོབ་སྤངས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སྟོང་པ་ཉིད་ཀྱི་དོན་
བསྟན་པའི་ལེའུ་སྟེ་ལྔ་པའོ།།    །།དེ་ནས་གཞན་ཡང་བཤད་ཀྱི་ཉོན། །ཐིག་ལེའུ་དབྱེ་བ་བླ་ན་མེད། །འཇིག་རྟེན་ཐིག་ལེ་དབྱེ་བས་དབེན། །འཁོར་བར་ཡང་དང་ཡང་དུ་འཁོར། །མཛོད་
སྤུའི་དབུས་ན་གནས་པ་ནི། །ཐིག་ལེ་རླུང་དུ་ཡང་དག་བཤད། །སྔགས་ཀྱི་དེ་ཉིད་ཀྱིས་ནི་འབྱེད། །རྣལ་འབྱོར་མདུད་པ་བཀྲོལ་ནས་ནི། །རླུང་གི་དེ་ཉིད་རིག་པ་དེ། །མཆོག་ཏུ་འབྱེད་པའི་སྦྱོར་བ་
ཡིས༑ ༑སྦྱོར་བ་དེ་ཡང་མི་ཤེས་པར། །རླུང་དང་སྔགས་ཀྱི་རྣལ་འབྱོར་གྱིས། །བརྗོད་དང་བརྗོད་བྱའི་དཔེ་ལས་འདས། །མི་གསལ་ལོག་པར་མཐོང་རྣམས་ཀྱིས། །བསམ་གཏན་བསྒོམ་བྱ་དང་
བྲལ་བའི། །སངས་རྒྱས་རྣམས་ནི་ཐོབ་པ་དཀའ། །རྣལ་འབྱོར་མ་ཡི་དྲིན་གྱིས་ནི། །ཞལ་ནས་ཞལ་དུ་བརྒྱུད་ནས་གནས། །བཅོམ་ལྡན་བདེ་བ་ཆེན་པོ་ལ། །རྡོ་རྗེ་སེམས་དཔས་སླར་ཞུས་པ།།
འགྲོ་བའི་མགོན་གྱིས་བསྟན་དུ་གསོལ། །ཐིག་ལེའུ་དབྱེ་བ་རིག་བཅས་པ། །རྣལ་འབྱོར་མཆོག་ནི་གང་གིས་ཤེས། །སྦྱོར་བས་མདུད་པ་འབྱེད་པར་བྱེད། །ཁམས་གསུམ་པ་ཡི་འགྲོ་བ་འདི།།

83-1-15a

༄༅། །མྱུར་དུ་དངོས་གྲུབ་མཆོག་ཏུ་འགྲོ། །དེ་སྐད་ཞུས་ནས་རྡོ་རྗེ་ཅན། །རྡོ་རྗེ་དབང་ཕྱུག་ལ་གསུངས་པ། །མཆོག་ཏུ་གསང་བ་འདི་ཉིད་ནི། །གང་དུའང་གསལ་བར་མ་གསུངས་
པ༑ ༑ཐིག་ལེའི་དབྱེ་བ་དེ་ཡང་ནི། །ང་ཡིས་བཤད་ཀྱི་དེ་ཉིད་ཉོན། །སྙིང་གི་པད་སྦུབས་ནམ་མཁའ་ལ། །ཡེ་ཤེས་རྡོ་རྗེ་རྟག་ཏུ་བཞུགས། །སྟེང་དང་འོག་ལ་བརྟེན་ནས་ནི། །སྲོག་དང་ཐུར་
སེལ་རླུང་ཆེན་གནས། །དེ་ལའང་དབྱེ་བར་དཀའ་བ་ཡི། །དབུས་སུ་མདུད་པ་གསུམ་གྱིས་དཀྲིས། །དེ་ཡིས་མཆོག་དང་བཅོམ་བྱས་པས། །སྟེང་དུ་འགྲོ་བ་ཐོབ་མི་བྱེད། །དེས་བཅོམ་སླར་
ཡང་རྣམ་ལྔ་རྒྱུ། །སྲོག་དང་ཐུར་སེལ་གྱེན་རྒྱུ་དང༌། །ཁྱབ་བྱེད་དང་ནི་མཉམ་གནས་ཉིད། །རྩེ་མོ་ལྔ་ལས་རྒྱུན་དུ་ནི། །རྩ་ལྔ་ལ་ནི་ཡང་དག་བརྟེན། །རྒྱགས་དང་རྣམ་པར་རྒྱས་པ་དང༌།།
མྱོས་དང་བཏུང་དང་མཛའ་བོ་སྟེ། །དེ་དག་རྩར་ནི་ལྔར་ཤེས་བྱ། །རྡོ་རྗེའི་འོག་ཏུ་གསལ་བར་ཁྱབ། །སྟེང་གི་སྲོག་གི་དབུས་ན་ཡང༌། །རྡོ་རྗེའི་ལྟེ་བའི་མཁའ་དབྱིངས་འགྲོ། །སྲོག་ཅེས་བྱ་
པའི་རླུང་ཆེན་པོ། །ལྟེ་བ་མདུད་པ་དང་ཕྲད་པས། །བཅོམ་ནས་ཀྱང་ནི་རྣམ་ལྔར་རྒྱུ། །རྩེ་མོ་རྣམས་ལ་རྩེ་ལྔར་ནི། །ཟླ་བའི་ཆ་དང་སྨ་དང་ནི། །བསྙེན་བཀུར་ལྐོག་ཤལ་མཆིན་པ་སྟེ། །རྩ་
ནི་ལྔ་ཡི་མིང་ཡིན་ནོ། །རྩ་ནི་ལྔ་ལས་རྒྱུ་བའི་རླུང༌། །ཀླུ་དང་རུས་སྦལ་རྩངས་པ་དང༌། །ལྷས་སྦྱིན་དང་ནི་གཞུ་ལས་རྒྱལ། །དེ་ལྟར་རྩེ་དེ་དང་བཅས་པ། །ལུས་ཀྱི་ཐུར་དུ་འགྲོ་བས་ན། །སྤྲུལ་

83-1-15b

པའི་འཁོར་ལོའི་རྩ་རྣམས་ནི། །ཡང་དང་ཡང་དུ་བསྐུལ་བྱས་ནས། །བསྐུལ་བས་ཀྱང་ནི་རྒྱས་པ་ན། །གཏི་མུག་ཆེན་པོས་དབང་དུ་བྱེད། །དེ་སྟེང་ཆོས་ཀྱི་འཁོར་ལོ་ནི། །གནས་པའི་རྩ་ནི་བསྐུལ་བྱས་
ནས༑ ༑དེ་རྣམས་ལྷན་ཅིག་རྩ་དེ་དག། ཞེ་སྡང་གིས་ནི་དབང་དུ་བྱེད། །ཡང་དག་བསྐུལ་ནས་དེ་སྟེང་གི། ལོངས་སྤྱོད་མཆོག་ཏུ་ངོ་མཚར་སྐྱེ། །རྩ་དེ་རྣམས་དང་ལྷན་ཅིག་ཏུ། །ཆགས་པ་ཆེན་པོས་
དབང་བྱས་ནས། །བསྐུལ་བ་དང་ནི་དེ་སྟེང་གི །སྤྱི་བོའི་འཁོར་ལོའི་བདེ་ཆེན་དུ། །རྩ་དེ་རྣམས་དང་ལྷན་ཅིག་ཏུ། །བྱང་ཆུབ་སེམས་ཀྱིས་གང་བར་བྱེད། །རྣམ་རྟོག་རྣམ་པར་རྒྱུ་བྱེད་ཅིང༌། །སྣ་ཚོགས་
དབྱེ་བ་ཐམས་ཅད་ལས། །སྟེང་མ་རྣམས་ཀྱང་ཐུར་དུ་འགྲོ། །སྲོག་གི་རབ་ཏུ་བཅོམ་ནས་ནི། །དེ་དག་ཐམས་ཅད་རྡོ་རྗེའི་རྩེར། །ཞུགས་ནས་ཐུར་དུ་ཁ་བལྟས་པའོ། །དེ་ཡང་ཐུར་དུ་མི་འགྲོ་སྟེ། །
མ་རིག་མདུད་པའི་འཁོར་ལོ་ནི། །རྣམ་པར་ཤེས་པའི་ཤིང་རྟའི་རླུང༌། །དེ་ནི་བག་ཆགས་དང་འདྲེས་པས། །མིག་དང་རྣ་བ་དེ་བཞིན་སྣ། །ལྕེ་སྟེ་རྣམ་པར་ཤེས་པ་བཞི། །རྩེ་མོ་བཞི་ནས་
ཕྱུང་ནས་ནི། །བག་ཆགས་རྣམ་ཤེས་དང་འདྲེས་ནས། །རྣམ་ཤེས་དབང་པོ་ལྷན་ཅིག་ཏུ། །དོན་ནི་རབ་ཏུ་རྒྱས་པར་བྱེད། །སླར་ཡང་ལམ་དེ་ཉིད་ནས་ནི། །ཇི་ལྟ་བ་ཡི་རིམ་པས་འཇུག། དེ་
ཡི་དངོས་ཉིད་དེ་སྦྱོར་བས། །རྣམ་ཤེས་བསྟེན་པའི་སྐད་ཅིག་ལ། །དེ་ཡི་བག་ཆགས་བཅས་ཀྱིས་འཕེལ། །འཁྲུལ་བྱས་འཁོར་བའི་འཁོར་ལོ་ལས། །དེ་ལྟར་བག་ཆགས་ཀྱིས་བསླབ་

83-1-16a

༄༅། །པའི༑ ༑རྣམ་ཤེས་ལས་ཀྱི་ངོ་བོར་འགྲོ། དེ་ཉིད་ཀྱང་ནི་སྲོག་སྦྱོར་བས། །ཁམས་གསུམ་པར་ནི་འཁྲུལ་པའོ། །བྱེད་པོ་ལས་ཀྱི་འབྲས་བུར་མྱོང༌། །གཞན་ཉིད་དུ་ནི་འཁོར་བ་
མེད༑ ༑དེ་ཕྱིར་འཁོར་པ་གཞོམ་དོན་དུ། །ཐིག་ལེ་གོ་འཕང་གསལ་བར་དབྱེ། །སྒོམ་པ་ལ་ནི་འབད་པར་བྱེད། །མ་རིག་གཞན་ནི་མི་ཤེས་པ། །དབུས་ཀྱི་མདུད་པ་དེ་ཡང་ནི། །དེ་ཕྱེད་ན་
ནི་དངོས་གྲུབ་འགྱུར། །རྣལ་འབྱོར་རྣལ་འབྱོར་གྲུབ་པ་སྟེ། །ཡེ་ཤེས་ལྔ་ནི་ཐོབ་ནས་ནི། །མངོན་ཤེས་ལྔ་ནི་ཐོབ་པ་དང༌། །མཆོག་ཏུ་གསང་བ་ཐོབ་ནས་ནི། །བློ་བཟང་ཇི་ལྟ་བ་བཞིན་
གནས༑ ༑ཕྲེང་བ་མི་དགོས་སྒོ་མི་དགོས། །བྱ་བ་མི་དགོས་དགག་མི་དགོས། །སྔགས་ཀྱི་དེ་ཉིད་གཅིག་པུ་ཡིས། །ཡང་དག་རྫོགས་པའི་སངས་རྒྱས་ཐོབ། །ལས་ཆོས་དམ་ཚིག་ཕྱག་
རྒྱ་ཡི༑ ༑དབྱེ་བ་འདི་ནི་མི་གསུངས་སོ། །འཁོར་ལོའི་དབྱེ་བས་མ་ཡིན་ཞིང༌། །དེ་བཞིན་དགའ་བ་སོགས་ཀྱིས་མིན། །ཕྱག་རྒྱ་ཆེན་པོའི་གོ་འཕང་གསལ། །སྔགས་ཀྱི་དེ་ཉིད་ཀྱིས་ནི་ཐོབ། །
སྟོང་ཉིད་ཡེ་ཤེས་རྡོ་རྗེ་དང༌། །གཉིས་མེད་བདེ་བ་དེ་ཉིད་དང༌། །གསང་བའི་ཐིག་ལེའུ་དབྱེ་བ་དང༌། །རྣལ་འབྱོར་གྲུབ་པའི་བདེ་ཆེན་པོ། །མ་རིག་སྒོ་ངའི་སྦུབས་འབྱེད་ཅིང༌། །འཇིག་
ཚོགས་ལྟ་བའི་རི་བོ་འཇོམས། །ཕྱག་རྒྱ་ཆེན་པོའི་དངོས་གྲུབ་དང༌། །རབ་ཏུ་བྱེད་པ་མཆོག་ཏུ་བཤད། །སྔགས་ཀྱི་དེ་ཉིད་ངེས་སྦྱོར་བས། །རིགས་ཤིང་ཡན་ལག་གསལ་བ་གང༌། །

83-1-16b

རྣལ་འབྱོར་མ་ཡི་བཀའ་དྲིན་དང༌། །བླ་མའི་ཞལ་ལས་ངེས་རྟོགས་འགྱུར། །མན་ངག་མེད་པའི་བཟླས་བ་ནི། །སྔགས་ཀྱི་རྒྱལ་པོ་བློ་རྨོངས་བྱེད། །དེ་ཡི་དཀའ་བ་གཅིག་པུ་དང༌། །ཆུ་བསྒྲུབས་མར་
ནི་མི་འགྱུར་ལྟར། །དེ་བཞིན་མན་ངག་དང་བྲལ་སྔགས། །སྐྱེས་བུས་ཇི་སྲིད་འཚོ་ཡི་བར། །བཟླས་ཀྱང་དེ་ཡི་འབྲས་བུ་ཡི། །ཆ་ཙམ་ཐོབ་པར་མི་འགྱུར་རོ། །མི་ཤེས་པ་ཡི་མི་འགའ་ཞིག །རྒྱ་
མཚོའི་གཞི་ཡི་ཕ་མཐའ་ཡི། །ས་ལ་ཤིན་ཏུ་འགྲོ་འདོད་པ། །ལམ་ནི་གང་ཡིན་མི་འདྲི་གང༌། །དེ་ལྟར་བདག་ཉིད་འགྲོ་བར་བྱེད། །དེ་བཞིན་དགའ་བ་ཆེར་བྱེད་པའི། །མན་ངག་དང་བྲལ་སྒྲུབ་
པ་པོ༑ ༑འབྲས་བུ་མེད་ཅིང་མཁས་པ་ཡང༌། །སྒྲུབ་པ་པོ་ནི་ཁོང་ཁྲོ་སྐྱེ། །ཁོང་ཁྲོ་སྐྱེས་པའི་སྐད་ཅིག་ལ། །འབྲས་བུ་མེད་ཅིང་དུ་འབོད་འགྲོ་།དེ་ཕྱིར་འབད་པ་ཐམས་ཅད་ཀྱིས། །དད་པས་བླ་མ་
བརྒྱུད་པ་ལས། །མན་ངག་དག་ནི་བསླབ་པར་བྱ། །གང་ཕྱིར་བརྒྱུད་པའི་ལུང་གིས་ཁྱབ། །བརྒྱུད་པའི་རིམ་པས་གནས་པར་བྱེད། །དེ་ནི་རྣལ་འབྱོར་མ་ཞལ་དང༌། །བླ་མའི་ཞལ་ལས་འབད་པ་
ཡིས༑ ༑དེ་ཉིད་མཆོག་ནི་བསླབ་པར་བྱ། །སྔགས་ཀྱི་མན་ངག་བརྒྱུད་པའི་ལུང༌། །དེ་ཐོས་ལག་ན་རྡོ་རྗེས་ཀྱང༌། །རྡོ་རྗེ་སེམས་དཔའ་བདེ་བ་ཆེ། །ཐེ་ཚོམ་ཐམས་ཅད་གཅོད་པ་ལ། །ཕྱག་བྱས་
ནས་ནི་ཞུས་པ་ནི། །ཁྱེད་ཀྱིས་བསྟན་པ་དེ་ཉིད་མཆོག། བཅོམ་ལྡན་འདས་ཀྱིས་རྒྱལ་པོ་ནི། །སྔགས་ཀྱི་དངོས་གྲུབ་བླ་ན་མེད། །གང་བསླབ་སྐད་ཅིག་དངོས་གྲུབ་འགྱུར། །དེ་ནས་བཅོམ་ལྡན་

83-1-17a

༄༅། །རྡོ་རྗེས་གསུངས། །སྔགས་ཀྱི་དེ་ཉིད་རབ་གསལ་བ། །དེ་ཉིད་མཆོག་ཏུ་གསང་བ་ནི། །གང་དུའང་ང་ཡིས་མ་བཤད་པ། །སྐལ་བ་མེད་པ་བསམ་པའི་རྒྱུས། །རྒྱུད་
རྣམས་ཀུན་ཏུ་སྦས་བྱས་ལ། །ད་ནི་ང་ཡིས་བཤད་ཀྱི་ཉོན། །སྔགས་ཀྱི་རྒྱལ་པོ་བླ་ན་མེད། །སྔགས་ཀྱི་སྤྱད་པ་སྤྱོད་པ་ཡིས། །གང་གི་མྱུར་དུ་དངོས་གྲུབ་འགྱུར། །ཐོག་མར་ཨུཥྨའི་
ཐ་མ་བྲི༑ ༑དབྱངས་ཡིག་དྲུག་པས་རྣམ་པར་བརྒྱན། །སྡེ་ཚན་ཐ་མའི་མཐའ་དང་ལྡན། །དབྱངས་མེད་པ་ཡི་ཆ་དང་བཅས། །ཨུཥྨའི་མཐའ་ལ་དབྱངས་ཡིག་འདི། །དགུ་པ་དང་ནི་
ཡང་དག་ལྡན། །མཐར་ནི་ཚེག་དྲག་མཆོག་གི་སྒྲ། །སྔགས་ཀྱི་གཙོ་བོ་བཏུ་བར་བྱ། །དེ་ལྟར་ཡི་གེ་གཉིས་ཀྱི་མིང༌། །སྔགས་ཀྱི་བརྡ་ནི་རྨད་བྱུང་བ། །འཛིན་པ་ཐམས་ཅད་སྤངས་པའི་
ཕྱིར༑ ༑སྒྲ་དང་ཐིག་ལེའི་མིང་དུ་བྱས། །རླུང་གཉིས་ཀྱིས་ནི་ཕྱེ་ནས་ནི། །མ་རིག་མདུད་པ་འབྱེད་པར་བྱེད། །ཕྱག་རྒྱ་ཆེན་པོ་མཆོག་གི་རྒྱུ། །མཆོག་ཏུ་ཞི་བའི་ཡི་གེ་གཉིས། །མན་
ངག་ཐོབ་པའི་འདོད་པའི་དོན། །གང་གིས་ཟླ་བ་དྲུག་བཟླས་ན། །ཐིག་ལེའི་སྒྲ་ཡི་གོ་འཕང་གསལ། །འདོད་པའི་དོན་ཀུན་སྒྲུབ་པར་བྱེད། །སྐྱེ་བོས་དབེན་པ་ལྷ་ཡི་གནས། །སྒྲ་ཡི་ཚེར་
མ་རྣམས་དང་བྲལ། །བགེགས་མེད་སྐལ་བཟང་ཉམས་དགའ་བ། །སྐྱེད་མོས་ཚལ་བཞི་བདེ་བ་ཆེ། །འདོད་པ་ལྔ་ལ་ལོངས་སྤྱོད་པས། །སྔགས་ཀྱི་གཙོ་བོ་འགྲུབ་པར་འགྱུར། །འདི་

83-1-17b

ན་གཞན་ཡང་བཤད་ཀྱི་ཉོན། །ཁྱིམ་དུ་བདེ་བའི་ཕྱག་རྒྱས་གནས། །གང་གིས་དངོས་གྲུབ་མཆོག་ཏུ་འགྱུར། །སྒྲུབ་པོ་བདེ་བའི་སྟན་འདུག་ནས། །མིག་གཉིས་སྣ་རྩེར་གཏད་བྱས་ནས། །
སྣ་ནི་ལྟེ་བའི་ཚད་དུ་བཞག །ཕྲག་གོང་བསྙམས་ལ་ལྕེ་རྐན་སྦྱར། །སོ་དང་མཆུ་ནི་བདེ་བར་བཞག། དབུགས་ཀྱི་འབྱུང་རྔུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་ནས། །ཇི་ལྟ་བ་
བཞིན་འབྱུང་རྔུབ་ནི། །རྡོ་རྗེ་སྐྱིལ་ཀྲུང་ལེགས་གནས་པས། །དེ་ལྟར་ཕྱག་རྒྱ་དང་ལྡན་པས། །ཡི་གེ་གཉིས་ནི་རྟག་ཏུ་བཟླས། །ཐིག་ལེའུ་དབྱེ་བས་བདེ་བ་ཆེ། །ཟླ་བ་དྲུག་གིས་རྣལ་འབྱོར་
མཆོག། །ཐོབ་འགྱུར་འདི་ལ་ཐེ་ཚོམ་མེད། །རྩ་བའི་རྒྱུན་ནི་དང་པོ་འདི། །ཨ་བ་དྷཱུ་ཏི་དྲི་མེད་གནས། །རླུང་གི་དེ་ཉིད་ཡེ་ཤེས་ཆེ། །རྡོ་རྗེ་སེམས་དཔའ་ཡི་ནི་རྒྱུ། །རི་ལུ་རལ་གྲི་རོ་ལངས་
དང༌། །རྒྱལ་པོ་མིག་སྨན་བཅུད་ཀྱིས་ལེན། །དམག་དཔུང་རེངས་དང་རྩིག་པའི་བགས། །རིག་འཛིན་གྱི་ནི་གོ་འཕང་མཆོག །མི་སྣང་བ་དང་གཏེར་མཐོང་བ། །འདོད་རྒུར་སྒྱུར་དང་གཟུགས་
མཐོང་དང༌། །གསེར་འགྱུར་དང་ནི་དུག་ལས་རྒྱལ། །མི་ཡི་ནང་དུ་འཇུག་པ་དང༌། །མངོན་ཤེས་ལྔ་ཡི་གོ་འཕང་དང༌། །ཡེ་ཤེས་ལྔ་ནི་ཐོབ་པར་འགྱུར། །དེ་ལྟར་སྐད་ཅིག་གཅིག་ལ་ནི།།
བྱང་ཆུབ་མཚན་ཉིད་གོ་འཕང་ངོ༌། །དཀའ་བ་སྤྱོད་པ་སྤངས་ནས་ནི། །ཤེས་རབ་སྙིང་རྗེ་ཡང་དག་ལྡན། །བཤད་པའི་བདེ་བ་ཆེན་པོ་རྟེན། །སྡོམ་པ་མི་དགོས་སྦྱིན་སྲེག་མིན། །ཕྲེང་བ་

83-1-18a

༄༅། །མི་དགོས་བགྲང་མི་དགོས། །འདི་ནི་བསྐྱེད་རིམ་དབྱེ་མི་དགོས། །གསུངས་པའི་དཀའ་ཐུབ་སོགས་མི་དགོས། །སྔགས་ཀྱི་རྣལ་འབྱོར་གཅིག་པུ་ཡིས། །བླ་མའི་
ཞལ་ལས་བརྒྱུད་པ་དང༌། །ཟླ་བ་དྲུག་གིས་མངོན་སྦྱོར་བས། །གོ་འཕང་མཆོག་ནི་ཐོབ་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །ཐིག་
ལེའི་དབྱེ་བ་དང༌། རྣལ་འབྱོར་མཆོག་ཐོབ་པར་བྱེད་པའི་ལེའུ་སྟེ་དྲུག་པའོ།།    །།དེ་ནས་གཞན་ཡང་དེ་ཉིད་ཉོན། །བླ་ན་མེད་པ་ན་དེའི་དོན། །གང་གིས་ཤེས་པ་ཙམ་གྱིས་ནི།།
ཚེ་འདི་ཉིད་ལ་དངོས་གྲུབ་འགྱུར། །སྒྲ་ཡང་མི་ཤིགས་པར་ནི་བཤད། །རང་བཞིན་འོད་གསལ་དྲི་མ་མེད། །རྣམ་པ་ཀུན་ལས་རྣམ་པར་གྲོལ། །ལྟེ་བ་སྤྲུལ་པ་ཡང་དག་གནས། །སྤྲུལ་
གྱི་ལྕེ་ལྟར་ཕྲ་བ་ནི། །གཉིས་མེད་ཡེ་ཤེས་རྨད་བྱུང་བ། །ཚངས་པ་ཁྱབ་འཇུག་དྲག་པོ་དང༌། །དབང་ཕྱུག་དང་ནི་རྟག་ཞི་བ། །དེ་དག་དེ་ལྟར་རིན་པོ་ཆེ། །སྐྱེད་པ་པོ་ཡི་ཕ་དང་མས། །ཡ་
གེ་མེད་ཅིང་གོང་བ་མེད། །འབྱུང་བ་ཆད་པ་རྣམ་པར་སྤངས། །དུས་དང་རྟོག་པ་རྣམས་ལས་གྲོལ། །སྐྱེ་མེད་ཟད་མེད་རྨད་དུ་བྱུང༌། །འཛིན་པ་ཀུན་ལ་ཞེན་ལ་སོགས། །སྤངས་ཤིང་
ལྷག་མ་མེད་པ་དང༌། །མཆོག་གི་མཆོག་སྟེ་ཞི་བ་མེད། །དངོས་པོ་ཀུན་གྱི་དབུས་ན་གནས། །རྣམ་རྟོག་མེད་ཅིང་རྟེན་པ་མེད། །ཀུན་གཞི་རྣམ་ཞེས་གསུངས་པ། །ཉོན་མོངས་

83-1-18b

ཅན་གྱི་ཡིད་ཀྱིས་ནི། །བེམ་པོ་རྣམས་ཀྱིས་སད་པར་བྱེད། །མཆོག་ཏུ་གཉིས་མེད་རྣལ་འབྱོར་གྱིས། །ཐོབ་པའི་གོ་འཕང་བླ་ན་མེད། །གཉིས་མེད་མཆོག་ཏུ་གསལ་བ་དང༌། །རླུང་གི་དེ་
ཉིད་ཡང་དག་རྟེན། །ཡི་གེ་ཧོཿཡིས་བསྐུལ་ནས་ནི། །མེ་ཡི་འཁོར་ལོ་སད་པར་བྱེད། །དེ་ལྟའི་ནཱ་དའི་གོ་འཕང་དོན། །བླ་མའི་ཞལ་ལ་ཡང་དག་གནས། །རྣལ་འབྱོར་ཆེན་པོའི་རྒྱུད་དཔལ་རྡོ་
རྗེ་ཕྲེང་བ་མངོན་པར་རྟོགས་པ་ལས། །ནཱ་དའི་ཚིག་རྣམ་པར་བཤད་པའི་ལེའུ་སྟེ་བདུན་པའོ།།    །།དེ་ནས་གཞན་ཡང་གསང་བའི་དོན། །བླ་ན་མེད་པ་བཤད་ཀྱི་ཉོན། །གསང་བ་བྷ་
ག་ཞེས་སུ་གསུངས། །བྷ་ག་དེ་བཞིན་ཆོས་འབྱུང་བ། །བདེ་བ་ཆེན་པོའི་གོ་འཕང་རྟེན། །དགའ་བ་སྐྱེད་པར་བྱེད་པའི་རྒྱུ། །རྡོ་རྗེ་སེམས་དཔའ་ཡི་ནི་གནས། །ཡེ་ཤེས་ལྔ་ཡི་བདག་ཉིད་
གསལ༑ ༑ཡེ་ཤེས་ཆེན་པོ་སྤྲོས་པ་མེད། །རྣམ་པར་རྟོག་པ་ཐམས་ཅད་སྤངས། །བྲལ་དགའི་མཐའ་སྟེ་མཆོག་ཏུ་ཕྲ། །ལྷན་ཅིག་སྐྱེས་དགའ་ཀུན་བདག་གནས། །དགའ་བྲལ་ལ་སོགས་
སྐད་ཅིག་གནས། །ཕྲ་བ་ཡང་དག་བྱང་ཆུབ་སེམས། །སྲོག་ལ་ཕན་བར་འཚོ་བ་སྟེ། །སྲང་མདའ་འཁྲུལ་འཁོར་ལྟ་བུར་གནས། །དུས་བྲལ་རྣམ་རྟོག་མེད་པ་སྟེ། །སྟོང་ཉིད་སྐྱེ་མེད་འཆི་བ་མེད།།
སྤྲུལ་པའི་འཁོར་ལོར་ཐིམ་པ་དང༌། །བདེ་བ་ཆེན་པོའི་འཁོར་ལོ་སྐྱེ། །བསམ་གྱིས་མི་ཁྱབ་ཞི་བ་སྟེ། །ཆགས་བྲལ་འགྲོ་ཀུན་སྐྱེ་བ་མེད། །རྡོ་རྗེ་པདྨ་མཉམ་སྦྱོར་བས། །བདེ་བ་ཐམས་ཅད་

83-1-19a

༄༅། །སྟེར་བར་བྱེད། །རླུང་གི་དེ་ཉིད་རིག་པ་ཡིས། །རྩ་བའི་དབུས་སུ་འཛིན་པར་བྱེད། །གང་དེ་སྐྱེ་བ་ཉམས་མྱོང་བར། །གསང་བ་ཞེས་ནི་བྱ་བར་གྲགས། །དེ་ཉིད་གསང་བ་
ཡི་ནི་མཆོག། བླ་མའི་ཞལ་ལ་ལྷག་པར་གནས། །ཕན་ཚུན་བརྒྱུད་པའི་རིམ་པ་ཡིས། །བླ་མ་བཟང་པོའི་ཞལ་ནས་ཤེས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་
པར་རྟོགས་པ་ལས། གསང་བ་ཆེན་པོའི་ཚོགས་མ་ལུས་པར་བསྟན་པ་ཞེས་བྱ་བའི་ལེའུ་སྟེ་བརྒྱད་པའོ།།    །།དེ་ནས་གཞན་ཡང་སྡོམ་པའི་དོན། །དེ་ཁོ་ན་ཉིད་བཤད་ཀྱི་ཉོན།།
སྡོམ་པ་སྲུང་བར་བྱེད་པ་གང༌། །དེ་ནི་བྱང་ཆུབ་སེམས་ཞེས་བརྗོད། །རྡོ་རྗེའི་རྩེ་མོར་སེམས་འཛིན་པ། །དེ་ནི་སྲུང་པ་ཞེས་ནི་གྲགས། །དབང་པོ་རྣམས་ནི་ཡུལ་རྣམས་ལ། །འཇུག་
ཅིང་རྟག་ཏུ་གང་གནས་པ། །དེ་ནི་སྡོམ་པ་སྲུང་བ་དང༌། །དམ་ཚིག་སྲུང་བར་བཤད་པ་ཡིན། །གདུལ་དཀའ་ཚུལ་འཆོས་གཡོ་སྒྱུ་ཅན། །རྨོངས་དང་སེམས་ཁྲོས་གཡོ་ཅན་དང༌།།
དད་མེད་རྟོག་གེ་པ་ལྷན་ཅིག །རྟགས་ཀྱིས་ཉེ་བར་འཚོ་བ་དང༌། །ཉན་ཐོས་ནོར་ལ་བརྐམ་ཆགས་ཅན། །དེ་ཁོ་ན་ཉིད་སུན་འབྱིན་ཅིང༌། །དོན་དམ་པ་ནི་མི་ཤེས་པ། །མེད་པར་ལྟ་དང་
ཚུལ་ཁྲིམས་འཆལ། །གཏམ་དང་ཚིག་ནི་ཀྱལ་པ་དང༌། །འདྲི་བ་ལ་སོགས་མི་བྱ་ཞིང༌། །སེ་གོལ་གཏོགས་པ་ཙམ་དུ་ཡང༌། །དེ་དང་ལྷན་ཅིག་གནས་མི་བྱ། །ལས་ཀྱི་ཕྱག་

83-1-19b

རྒྱ་ཉམས་དགའ་བ། །གལ་ཏེ་བྱིས་པའི་སྐྱེ་བོ་དང༌། །དེ་དང་ལྷན་ཅིག་དམ་ཚིག་ནི། །མི་བྱ་རྣལ་འབྱོར་ཉམས་པར་འགྱུར། །བསྐྱེད་ན་དམ་ཚིག་དབུས་ཞུགས་དང༌། །པད་སྣོད་ཕྱག་
རྒྱ་སོགས་བརྟེན་དང༌། །བརྐམ་དང་འབྲེལ་པས་འཇུག་པ་དང༌། །དམ་ཚིག་ལ་ནི་འཇུག་མི་བྱ། །སྣོད་དང་ཅང་ཏེའུ་གྲི་གུག་དང༌། །གླེགས་བམ་དང་ནི་བགྲང་ཕྲེང་དང༌། །དམ་ཚིག་མེད་
པ་གཞན་དག་ལ། །གང་དུའང་བསྟན་པར་མི་བྱའོ། །དགེ་སློང་སྡོམ་ལ་གནས་པ་ལ། །རྣལ་འབྱོར་སྤྱོད་སོགས་བྱ་བ་དང༌། །མན་ངག་རྣམས་ནི་བསྟན་མི་བྱ། །རས་རིས་ལ་སོགས་མི་
བསྟན་ཅིང༌། །གང་གིས་དམ་ཚིག་ལྷན་ཅིག་ཏུ། །ཇི་ལྟར་སྤྱོད་པ་ཡང་དག་སྤྱོད། །བླ་མ་ལ་ཡང་སྨྲ་མིན་ན། །གཞན་རྣམས་ལ་ནི་སྨོས་ཅི་དགོས། །དབང་པོ་ཡུལ་ལ་སྤྱོད་པ་ནི། །གང་
ནས་དེ་ནི་བསྡམས་ནས་ནི། །སྟོང་ཉིད་གཉིས་མེད་སྒྱུ་མ་ལ། །སོགས་པས་ཀུན་རྫོབ་ལྟག་སྤྱད་ན། །ཤེས་རབ་ཡེ་ཤེས་དབང་བསྐུར་སོགས། །ཉམས་སུ་མྱོང་བའི་བདེ་བ་ཡིས། །
བདེ་བ་ཆེན་པོའི་དྲན་པ་ཡིས། །དབང་པོ་རྣམས་ནི་ཡུལ་ལས་ལྡོག །བདག་བསྟོད་གཞན་ལ་སྨོད་པ་དང༌། །ཡེ་ཤེས་སྙེམས་སོགས་ངེས་སྤངས་པ། །བློ་ལྡན་རྡོ་རྗེ་དབང་ཕྱུག་གི། ཡང་
དག་སྡོམ་པ་བཤད་པ་ཡིན། །དེ་ལྟ་བུ་སོགས་དམ་ཚིག་ནི། །རྣལ་འབྱོར་པ་ཡིས་རྟག་བསྲུང་བྱ། །གཞན་དུ་རྣལ་འབྱོར་རྣམས་པར་འགྱུར། །རྣལ་འབྱོར་ལྡན་པ་རྡོ་རྗེ་ཅན། །བགྲང་

83-1-20a

༄༅། །ཕྲེང་དང་ནི་དབུ་རྒྱན་དང༌། །རུས་པའི་རང་བཞིན་ཕྱག་རྒྱ་དང༌། །གླེགས་བམ་བསམ་གཏན་རས་རིས་དང༌། །ཐོད་པ་ལ་སོགས་རྣལ་འབྱོར་མ། །ཐམས་ཅད་དུ་ནི་
དངོས་གྲུབ་ཕྱིར། །བླ་མ་ལ་ཡང་སྦ་བར་བྱ། །སྔགས་ནི་ཚིག་ཏུ་བརྗོད་མི་བྱ། །མཆུ་འགུལ་བར་ཡང་མི་མངོན་ཞིང༌། །ཅུང་ཟད་མགྲིན་པར་བརྗོད་བྱ་ཡིས། །སྔགས་ཀྱི་རྒྱལ་པོ་དེ་
ལྟར་བཟླས། །གསང་ལས་དངོས་གྲུབ་མཚུངས་པ་མེད། །གང་ཕྱིར་དེ་ནི་སྡོམ་པར་བཤད། །སྣོད་མིན་ནོར་ནི་ཆེན་པོ་དང༌། །ལྡན་ཡང་རྒྱུད་ལས་སྐྱོན་དུ་གསུངས། །བླ་མས་བླ་
མེད་དངོས་གྲུབ་ཕྱིར། །འབད་པ་ཡིས་ནི་སྤང་བར་བྱ། །བཟའ་བཏུང་གོས་ལ་སོགས་པ་དང༌། །ནོར་ནི་ཆེན་པོ་ལ་ཆགས་ཤིང༌། །སྣོད་མིན་སློབ་མ་མན་ངག་མཆོག། རྨད་དུ་བྱུང་བ་
སྨྲ་བ་གང༌། །རྣལ་འབྱོར་ཤེས་པ་ཚེ་འདི་ལ། །དེ་ནི་དམྱལ་བ་དུ་འབོད་འགྲོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སྡོམ་པའི་ཚིག་གཏན་ལ་དབབ་
པའི་ལེའུ་སྟེ་དགུ་པའོ།།    །།དེ་ནས་གཞན་ཡང་དེ་ཉིད་ཉོན། །དམ་ཚིག་དོན་ནི་བླ་ན་མེད། །བཟའ་བ་ཡི་ནི་དམ་ཚིག་གང༌། །དེ་ནི་དེ་ཡི་དོན་བཤད་བྱ། །བཟའ་བ་རུ་ནི་བཤད་པ་
གང༌། །དེ་ནི་བདུད་རྩི་ལྔ་རུ་བརྗོད། །རླུང་གི་དེ་ཉིད་སྦྱོར་བ་ཡིས། །ཞུ་ནས་རོ་གཅིག་སླར་ཡང་ནི། །རྡོ་རྗེ་ལམ་ནས་སྟེང་སོང་སྟེ། །གཅིག་ཏུ་གྱུར་པ་བཟའ་བའོ། །དམ་ཚིག་ལུས་དང་

83-1-20b

ངག་ཡིད་ཀྱིས། །དེ་ཉིད་གསུམ་དང་གང་ཤར་དང༌། །འཁོར་ལོ་བཞི་པོ་རྣམས་ལ་ཡང༌། །བདེ་བ་ཉམས་སུ་མྱོང་བ་གང༌། །དེ་དང་རོ་གཅིག་རྣལ་འབྱོར་པ། །རྟག་ཏུ་སྤྱོད་པ་བཟའ་བའོ། །བྱང་
ཆུབ་སེམས་ཀྱི་དེ་ཉིད་མཆོག། བདེ་བ་ཆེན་པོའི་གོ་འཕང་ཐིམ། །ཞུ་བ་རླུང་གི་དེ་ཉིད་ཀྱིས། །བཟའ་བ་བསམ་གཏན་བཟང་པོའོ། །སྤྱི་བོ་ཐོད་པའི་སླད་ནས་ནི། །དེ་ཙམ་རྣལ་འབྱོར་པས་རྟག་
ཏུ༑ ༑དེ་ལ་སྙིང་རྗེ་བཏུང་བ་ནི། །བྱང་ཆུབ་སེམས་དཔའ་བདེ་བ་ཆེ། །སྣོད་མཆོག་གསང་བའི་པདྨར་བླུགས། །རྟེན་ནི་བཟའ་བ་རབ་རྟོགས་བྱེད། །སེམས་ཀྱིས་བདུད་རྩི་འཐུང་བྱེད་ནི། །བདུད་
རྩི་ལྔ་ཡི་རོ་རྫས་འཐུང༌། །དེ་ཟ་བ་ནི་རྡོ་རྗེ་འཆང༌། །གླང་པོ་རྟ་ཁྱི་བ་ལང་མི། །བྱང་ཆུབ་སེམས་དང་བཅས་པའི་ཁྲག། བསྲེས་ནས་སྐད་ཅིག་དེ་ལ་བཟའ། །དེ་ནི་བདུད་རྩི་ལྔ་ཞེས་བརྗོད། །
རྣམ་རྟོག་དང་ནི་ཀུན་རྟོག་གིས། །སྟོང་པ་ཉིད་དུ་གསལ་བའི་སྣོད། །རྡོ་རྗེ་ཅན་གྱིས་རྟག་ཏུ་བཟའ། །སྟོང་ཉིད་ཡེ་ཤེས་ཕ་རོལ་འགྲོ། །དགའ་བ་གསུམ་པའི་བདེ་བ་ནི། །ལྷན་སྐྱེས་ལྷན་
ཅིག་སྣོད་དུ་ནི། །རྡོ་རྗེ་ཅན་གྱིས་རྟག་ཏུ་བཟའ། །བདེ་བ་ཆེན་པོའི་གོ་འཕང་གནས། །རྣམ་རྟོག་རླུང་རྣམས་ཐམས་ཅད་ནི། །ཞི་བའི་དེ་ཉིད་སྣོད་བཟང་པོར། །རླུང་གི་དེ་ཉིད་ཤེས་པས་
བཟའ༑ ༑རྣམ་རྟོག་མེད་པའི་གོ་འཕང་གནས། །ཕྱག་རྒྱ་གསུམ་དང་ཡང་དག་སྦྱོར། །ཕྱག་རྒྱ་ཆེན་པོར་བཤད་སྣོད་དུ། །རྣལ་འབྱོར་དེ་ཉིད་ཤེས་པས་བཟའ། །སྲོག་དང་རྩོལ་བའི་ག་

83-1-21a

༄༅། །འཕང་གནས། །རྣམ་རྟོག་དང་ནི་ཀུན་རྟོག་གིས། །སྒོམ་དང་སྒོམ་མིན་སོགས་འཁྲུལ་པ། །སྲོག་ཆེན་པོ་ཡི་སྣོད་དུ་ནི། །རྣམ་རྟོག་དྲ་བའི་ས་བོན་ཚོགས། །ཕུང་པོའི་
བུད་ཤིང་སྣོད་བཟང་པོར། །ཡེ་ཤེས་ཆེན་པོའི་མེ་ཡིས་མིན། །སྔགས་ཀྱི་དེ་ཉིད་རྟོགས་པས་བཟའ། །བདུད་བཞིའི་ཁྲོ་བོ་ཆེན་པོ་ཡི། །སྟོབས་ཀྱི་རིག་པས་སྒྲུབ་པ་པོ། །སྒྲུབ་པོས་ལེགས་
པར་མཉམ་བཞག་ནས། །རྟག་ཏུ་རྣལ་འབྱོར་སྣོད་དུ་བཟའ། །རླུང་དང་སྔགས་དང་རྫས་རྣམས་ཀྱི། །ཐིག་ལེ་གསུམ་སྟེ་བླ་ན་མེད། །མི་ཤིགས་གོ་འཕང་སྣོད་དུ་ནི། །ཟོས་ན་རྣལ་འབྱོར་
ཕ་རོལ་འགྲོ། །སྟོང་ཉིད་ཡེ་ཤེས་མཚུངས་མེད་པ། །སྙིང་རྗེའི་སྣོད་ཀྱིས་མཆོག་ཏུ་ནི། །ཡེ་ཤེས་ཆེན་པོའི་མཉམ་བཞག་ནས། །བཏུང་ཞིང་རྟག་ཏུ་བཏུང་བའོ། །ཕྱག་རྒྱའི་དམ་ཚིག་ཅེས་
སུ་བཤད། །རྡོ་རྗེ་པདྨ་ཡང་དག་སྦྱོར། །དེ་ཁོ་ན་ཉིད་མཆོག་སྐྱེས་གང༌། །དེ་ནི་སྐལ་ལྡན་སྣོད་ལ་ནི། །རྣལ་འབྱོར་པས་འཐུངས་ཉམས་དགའ་བ། །བསྒྲུབ་པར་བྱ་བའི་དེ་ཉིད་མཆོག།
ཉོན་མོངས་དང་བྲལ་ལྷན་ཅིག་སྐྱེས། །ཕྱག་རྒྱ་ཆེན་པོའི་དོན་བསྒྲུབ་བྱ། །དེ་ལྟ་བུ་སོགས་དམ་ཚིག་སོགས། །གཞན་ནི་གང་དུའང་ངས་མ་བཤད། །རྡོ་རྗེ་སེམས་དཔའི་གོ་འཕང་མཆོག །
བླ་མའི་ཞལ་ལས་གསལ་བར་རྟོགས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། དམ་ཚིག་གི་དོན་གཏན་ལ་དབབ་པའི་ལེའུ་སྟེ་བཅུ་པའོ།།    །།

83-1-21b

ད་ནས་གཞན་ཡང་བཤད་ཀྱི་ཉོན། །སྒྲ་ཙམ་དོན་ནི་བཤད་པར་བྱ། །གང་གིས་ཤེས་པ་ཙམ་གྱིས་ནི། །འཕོ་བ་མེད་པའི་གོ་འཕང་འཐོབ། །ཆོས་ཀྱི་འཁོར་ལོའི་པད་སྦུབས་སུ། །སྒྲ་ཙམ་ཡང་
དག་གནས་པ་ནི། །ཆགས་མེད་སྣང་བ་མེད་པ་དང༌། །གཉིས་སུ་མེད་ཅིང་དྲི་མ་མེད། །དཔེ་བྲལ་གཡོ་བ་མེད་པ་དང༌། །གཞི་མེད་བླ་གབ་མེད་པ་དང༌། །ལྷ་ཡི་དབང་ཕྱུག་ཡེ་ཤེས་མཆོག། འབྱུང་
དང་རྔུབ་པ་རྣམ་པར་སྤངས། །རྣལ་འབྱོར་རྣམས་ཀྱི་ལྷ་དབང་ཕྱུག། །དེ་ལྟ་བུ་ནི་རྙེད་པར་དཀའ། །མཆོག་ཏུ་ཞི་བ་བདེ་བ་ཆེ། །གཟུགས་མཆོག་འཆི་བ་མེད་པའི་མཆོག །རྟེན་ཅིང་འབྲེལ་འབྱུང་
རང་བཞིན་གྱིས། །རྒུན་ཆང་རོ་ཡིས་མྱོས་པ་ལྟར། །མཆོག་ཏུ་ནང་དུ་སོང་གྱུར་ནས། །དེ་བཞིན་རྣམ་པ་ཀུན་གྱི་གནས། །སྔགས་ཀྱི་དེ་ཉིད་རིག་པའི་རྟེན། །རང་གི་ཉམས་མྱོང་རྟོག་པའི་
གནས། །དེ་ནས་སྟོན་པ་བླ་མེད་པ། །རྡོ་རྗེ་སེམས་དཔས་ཞུས་པ་ནི། །བཅོམ་ལྡན་དེ་ཉིད་ཞི་བ་མཁྱེན། །སྔགས་ཀྱི་དེ་ཉིད་རབ་དབྱེ་བ། །གང་གིས་རྣམ་པར་ཤེས་ཙམ་གྱིས། །དེ་ཁོ་
ན་ཉིད་འགྲུབ་པར་འགྱུར། །དེ་ནས་རྡོ་རྗེ་ཅན་གྱིས་གསུངས། །སྔགས་ཀྱི་དེ་ཉིད་བླ་ན་མེད། །མཆོག་དང་རབ་མཆོག་ཕྲ་བ་དང༌། །ཡེ་ཤེས་ཆེན་པོ་མཆོག་ཆེན་པོ། །སྙིང་པོ་ཡི་ཡང་
སྙིང་པོ་མཆོག །ཡང་དག་བཤད་ཀྱི་མཉན་བར་གྱིས། །རྒྱུད་རྣམས་ཀུན་ཏུ་སྦས་པ་རྣམས། །གསང་བའི་གོ་འཕང་འཕོ་བ་མེད། །ལྟེ་བའི་འཁོར་ལོ་དེ་ཉིད་མཆོག །སྒྲ་ཙམ་དུ་ནི་

83-1-22a

༄༅། །ཡང་དག་གནས། །སྟོང་ཉིད་ཆེན་པོའི་དབུས་སུ་ཐིམ། །བདེ་བ་ཆེན་པོའི་གོ་འཕང་གསལ། །གཉིས་མེད་འཇིགས་བྲལ་ཞི་བ་དང༌། །སྣང་བ་མེད་ཅིང་ཀུན་རྫོབ་
མེད༑ ༑གཉིས་མེད་ཏིང་འཛིན་སྦྱོར་བ་ཡིས། །སྔགས་ཀྱི་དེ་ཉིད་རབ་གསལ་བ། །ཐོག་མ་མེད་ཅིང་ཞི་བ་དང༌། །དངོས་དང་དངོས་མེད་བདག་ཉིད་གཙོ། །སྟོང་ཉིད་སྙིང་རྗེ་དབྱེར་
མེད་པ༑ ༑བྱང་ཆུབ་སེམས་ཀྱི་རང་བཞིན་ནི། །དེ་ཚེ་ཐོག་མར་སྟོང་ཉིད་སྒོམ། །སྣང་བ་མེད་པའི་གོ་འཕང་ཞི། །རང་བཞིན་མེད་གནས་ཉམས་དགའ་བ། །རྣམ་རྟོག་མེད་ལ་
མཆོག་ཏུ་རྟེན། །སྟོང་ཉིད་ཡེ་ཤེས་མཚུངས་པ་མེད། །བྱང་ཆུབ་སེམས་ཀྱི་རྒྱུད་དང་ནི། །ཡི་གེ་ཧཱུཾ་ལས་ཡང་དག་བྱུང༌། །རྣལ་འབྱོར་ཤེས་པ་རྨད་བྱུང་ཆེ། །དེ་ཉིད་གསུམ་ནི་
རོ་གཅིག་དོན། །ཨ་བ་དྷཱུ་ཏིའི་གོ་འཕང་གནས། །སླར་ཡང་དགའ་བའི་སྦྱོར་བ་ཡིས། །འཇུག་པ་ལ་སོགས་རྣམ་པར་སྤངས། །བདེ་བ་ཆེན་པོའི་གོ་འཕང་ནི། །བྱང་ཆུབ་
སེམས་ནི་དྲི་མ་མེད། །སྣ་ཚོགས་སྐད་ཅིག་དབྱེར་མེད་པ། །རྗོད་པའི་བདག་ཉིད་དབྱངས་བྲལ་བ། །རྟག་ཏུ་གནས་པའི་རྒྱུན་གྱིས་ཀྱང༌། །བྱང་ཆུབ་སེམས་ནི་འབབ་པ་ནི། །སྔགས་
ཀྱི་རྣལ་འབྱོར་གྱིས་ནི་ཐོབ། །སྐྱེ་མེད་ཞི་བའི་ཐིག་ལེ་ཙམ། །སྔགས་ཀྱི་སྤྱོད་པས་སྤྱད་པས་ན། །ཡེ་ཤེས་མཆོག་ནི་རང་རིག་པའོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་

83-1-22b

མངོན་པར་རྟོགས་པ་ལས། སྒྲ་ཙམ་གྱི་དོན་གཏན་ལ་དབབ་པའི་ལེའུ་སྟེ་བཅུ་གཅིག་པའོ།།    །།དེ་ནས་རླུང་གི་དེ་ཉིད་མཆོག །དོན་དམ་པ་ནི་བཤད་ཀྱི་ཉོན། །རྣལ་འབྱོར་པ་ཡིས་རླུང་
བསྒོམས་ན། །མྱུར་དུ་དངོས་གྲུབ་ཐོབ་པར་འགྱུར། །རླུང་གི་ཐིག་ལེ་ཡེ་ཤེས་ཆེ། །ཕྲ་ཞིང་དེ་གཉིས་གོ་འཕང་གསལ། །དངོས་གྲུབ་ཀུན་བྱེད་ཉམས་དགའ་བ། །གཉིས་མེད་རྣལ་འབྱོར་
མི་ཟད་བ། །སྐྱེ་མེད་ཀུན་འགྲོ་ཞི་བ་དང༌། །ལུས་རྣམས་ཀུན་ལ་ཁྱབ་པ་དང༌། །མ་ཕམ་སྟོང་པ་བསམ་མི་ཁྱབ། །ཐམས་ཅད་བདག་ཉིད་རྟག་ཏུ་བཞུགས། །སྒོམ་དང་བསམ་གཏན་རྣལ་འབྱོར་
གྱིས༑ ༑ཐིག་ལེ་རང་གི་ངོ་བོ་ཤེས། །ཆོས་རྣམས་གཅིག་ཏུ་གྱུར་པའི་གནས། །སྔགས་ཀྱི་དེ་ཉིད་ཀྱི་ནི་རྒྱུ། །བག་ཆགས་ཀུན་ལས་རྣམ་པར་གྲོལ། །ཀུན་མཁྱེན་བདེ་བ་ཀུན་གསོལ་བ། །སྣ་ཡི་
རྩེ་མོར་དེ་ཉིད་མཆོག །འོད་ཟེར་ཐིག་ལེ་བསམ་པར་བྱ། །སྲོག་དང་རྩོལ་བ་ཡང་དག་སྦྱོར། །རྟོག་པ་རྣམས་ཀྱི་གྲངས་སྟེར་བ། །སྐལ་བཟང་ཡེ་ཤེས་ལྔ་ཡི་བདག །སངས་རྒྱས་ལྔ་ཡི་ཆོ་ག་
ནི༑ ༑རིན་ཆེན་ལྔ་ཡི་སྦྱོར་བའི་གཟུགས། །འབྱུང་བ་ལྔ་ཡི་བདག་ཉིད་ཙམ། །ཐོག་མ་ལུས་ཀྱི་ཕྱག་རྒྱའི་དངོས། །ངག་གི་གྲངས་ཀྱི་ཟློས་མཚན་ཉིད། །ཡིད་ཀྱི་རྣལ་འབྱོར་ཆེ་ལ་ཞེན། །སྒོམ་
པའི་གོ་འཕང་མི་བཟད་པ། །དབུགས་ཀྱི་ཚོགས་ནི་བགྲང་བ་དང༌། །རླུང་གི་རྣམ་པར་དཔྱད་པ་དང༌། །གནས་ཀྱི་དབྱེ་བ་རྩ་རྣམས་ཀྱི། །དུས་ཀྱི་དབྱེ་བ་རྟོགས་པ་དང༌། །རླུང་རྣམས་ཀྱི་ནི་

83-1-23a

༄༅། །ཟློག་པ་དང༌། །རྟོག་བ་དང་བཅས་སྤངས་པ་སྟེ། །དེ་ལྟར་མདོར་བསྡུས་རྣམ་དྲུག་གིས། །འབྱུང་དང་རྔུབ་བ་ཞེས་སུ་བརྗོད། །ཐོག་མར་འབྱུང་དང་རྔུབ་པ་རྣམས། །ཉི་ཁྲི་
དང་ནི་ཆིག་སྟོང་དང༌། །དེ་བཞིན་གྲངས་ནི་བརྒྱ་ཕྲག་དྲུག །ཉིན་དང་མཚན་མོ་ངེས་པ་ནི། །ཇི་སྲིད་གྲངས་ནི་ཐོབ་པའི་གནས། །ཉིན་ཞག་ཉི་ཤུ་རྩ་བདུན་དུ། །གྲངས་ཀྱི་རྗེས་སུ་སྦྱོར་བ་
ཡིས༑ ༑གྲངས་ནི་ཡང་དང་ཡང་དུ་བརྟག །དུས་མཚམས་ཀྱི་ནི་རབ་དབྱེ་བས། །དེ་ནས་རྗེས་སུ་ཟློས་པར་འགྱུར། །ཐུན་ཚད་སོ་སོར་སྲོག་རྣམས་དང༌། །རྩོལ་བ་རུ་ནི་བརྟག་པ་སྟེ། །ཉིས་སྟོང་
བདུན་བརྒྱའི་གྲངས་ཀྱིས་ནི། །ཡང་དག་པར་ནི་ངེས་གཟུང་མེད། །ཡོངས་སུ་གསལ་བར་བཅད་ནས་ནི། །ཉིན་ཞག་ཉི་ཤུ་རྩ་བདུན་ལ། །འཁོར་ལོ་བཞི་ཡི་དབྱེ་བ་ཡིས། །ཉིན་དང་
མཚན་དུ་ངེས་པར་ནི། །དེ་རྗེས་གནས་ཀྱི་རྩོལ་བ་ཡིས། །ཐ་དད་དུ་ནི་རབ་ཏུ་བརྟག །རྩ་ཡི་འཁོར་ལོ་རྒྱུ་བ་ཡིས། །འབྱུང་དང་རྔུབ་པ་མེད་པར་ནི། །ངེས་པར་གཟུང་བའི་སྦྱོར་བ་
པས༑ ༑རྩ་ཡི་འཁོར་ལོ་སྤྱད་པར་བྱ། །དེ་ཡི་འཁོར་ལོའི་རྩ་དབྱེ་བས། །ཉིན་ཞག་ཉི་ཤུ་རྩ་བདུན་ལས། །དེ་རྗེས་གནས་ཀྱི་སྦོལ་བའི་ས། །གནས་ཀྱི་དབྱེ་བས་བརྟག་པར་བྱ། །གནས་
མི་སོ་སོར་བརྟགས་པ་ཡིས། །བརྒྱ་དང་བརྒྱད་ནི་ལྷག་པར་རྒྱུ། །རྣམ་རྟོག་མེད་པའི་སྦྱོར་བ་མཆོག །རྟོག་པ་སྤངས་པའི་མཚན་ཉིད་ཅན། །དངོས་པོ་ཀུན་གྱི་རང་བཞིན་བདག །

83-1-23b

བརྒྱ་དང་བརྒྱད་ནི་ལྷག་པར་རྒྱུ། །འདི་ནི་ཡང་དག་རྣལ་འབྱོར་མཆོག །ཉིན་ཞག་ཉི་ཤུ་རྩ་བདུན་གྱིས། །མཚན་ཉིད་སྒོམ་པའི་རྣལ་འབྱོར་པ། །ཇི་ལྟར་གནས་པར་རང་ངོ་བོ། །རྟོག་དང་
བཅས་པའི་རྣལ་འབྱོར་པ། །དེ་རྣམས་རྣལ་འབྱོར་ལོག་ནས་ནི། །རྟོག་པ་དང་བྲལ་རླུང་ཆེན་པོ། །རྩ་ཡི་འཁོར་ལོ་རྣམ་པར་རྒྱུ། །དེ་ཐོབ་ནས་ནི་ལོག་པ་དང༌། །ཀུན་ནས་ཉོན་མོངས་རྣལ་
འབྱོར་པས། །ངེས་པ་ལ་ནི་དོན་དམ་པ། །ཉིན་ཞག་ཉི་ཤུ་རྩ་བདུན་ལས། །ལས་དང་པོ་པའི་སྦྱོར་བ་ཡིས། །བློ་དང་ལྡན་པ་ལོག་པ་ལས། །དེ་ནས་དགག་པ་དེ་དག་ཀྱང༌། །ཡང་དག་རྣལ་
འབྱོར་སྟོབས་ཀྱིས་ནི། །སྲོག་དང་རྩོལ་བའི་རྣམ་རྟོག་རྣམས། །ཀུན་ནས་རབ་ཏུ་སྤངས་ནས་ནི། །རླུང་གི་དེ་ཁོ་ན་ཉིད་རྒྱུ། །རྣལ་འབྱོར་མཆོག་ནི་བསྒོམ་པར་བྱ། །གཉིས་མེད་མཆོག་གི་
རྣལ་འབྱོར་གྱིས། །ཉིན་ཞག་ཉི་ཤུ་རྩ་བདུན་ལ། །རླུང་གི་དེ་ཁོ་ན་ཉིད་རྟེན། །འཁྲུལ་པའི་རྣལ་འབྱོར་དག་པ་ནི། །དེ་ལ་རྩེ་གཅིག་སེམས་ཀྱིས་ནི། །རྟོག་མེད་དེ་ཁོ་ན་ཉིད་ཀྱིས། །རླུང་གི་དེ་
ཉིད་རྣལ་འབྱོར་མཆོག །ཡང་དག་རྩོལ་ལ་བྱས་པ་གསལ། ཁང་བཟང་བྱེད་པ་བཞིན་དུ་ནི། །ཐོག་མར་ས་ནི་ཡོངས་སུ་སྦྱང༌། །དེ་སྟེང་བགེགས་དང་བྲལ་བྱས་ལ། །གནས་ནི་ལེགས་པར་
དག་པར་བྱ། ཁང་བཟང་སྐལ་བ་ཉམས་དགའ་བ། །བློ་ལྡན་ཇི་ལྟར་འདོད་པར་བྱ། །དེ་བཞིན་རྣལ་འབྱོར་སྤྱོད་པས་མཆོག །རླུང་གི་དེ་ཉིད་རྣམ་པར་བསྒོམ། །སྔ་མ་བཞིན་དུ་མཉམ་

83-1-24a

༄༅། །བཞག་ནས། །སྲོག་དང་རྩོལ་བའི་སྦྱོར་བ་དང༌། །རྣལ་འབྱོར་མཆོག་གི་ཡེ་ཤེས་ཆེ། །རྣལ་འབྱོར་རིག་པ་བསྒོམ་པར་བྱ། །ཐོག་མར་རླུང་གི་དེ་ཉིད་དང༌། །དེ་ནས་སྔགས་
ཀྱི་དེ་ཉིད་གསལ། །དེ་ལ་རླུང་གི་འོད་ཟེར་མཆོག། གསལ་བ་ཆེན་པོའི་ཁ་དོག་ལྔ། །དེ་བཞིན་གཤེགས་པ་ལྔ་རང་བཞིན། །ཕུང་པོ་ལྔ་ཡི་རང་ངོ་བོ། །དེ་ནི་ཡེ་ཤེས་ལྔ་དག་པ། །རླུང་
ལྔ་རུ་ནི་རྒྱུ་བར་བྱེད། །མངོན་པར་བྱང་ཆུབ་རྣམ་པ་ལྔའི། །དེ་ཉིད་མཚན་ཉིད་གོ་འཕང་མཆོག །སྣ་ཡི་རྩེ་མོ་དེ་ཉིད་མཆོག །རླུང་ལྔ་དང་ནི་རང་ངོ་བོ། །རླུང་གི་ཐིག་ལེ་ཞེས་ནི་བཤད། །
ཡང་དག་དེ་ཉིད་གསལ་བ་ཡང༌། །སྣ་ཡི་ཡུངས་ཀར་དེ་ཡང་ནི། །རྒྱུད་གཞན་རྣམས་སུ་གསུངས་པ་ནི། །སྣ་རྩེ་ཡུངས་ཀར་དེ་ཡང་ནི། །སྲོག་དང་རྩོལ་བའི་བརྟག་པ་སྟེ། །སྲོག་དང་
རྩོལ་བ་ལ་གནས་པ། །འོད་ལྔ་སངས་རྒྱས་རྣམས་སུ་སྒོམ། །སྟེང་གི་སྣ་ལས་ངེས་འབྱུང་བ། །གཡས་དང་གཡོན་དང་གཉི་ག་ཡང༌། །དལ་བར་རྒྱུ་དང་རྣམ་བཞིར་འགྱུར། །ནང་གི་
དུས་ནི་ཡིན་པར་བཤད། །ལྐོག་མ་སྙིང་ག་ལྟེ་བ་དང༌། །གསང་བའི་པདྨར་འགྲོ་འོང་སྟོན། །ཐུན་ཕྱེད་ཀྱི་ནི་དུས་དག་ཏུ། །གོ་རིམ་ཇི་བཞིན་གནས་པས་བསྟན། །གཡས་པ་ནས་ནི་
འབྱུང་བའི་ཁམས། །མེ་ཡི་དཀྱིལ་འཁོར་ཉིད་ཡིན་ཏེ། །ཁ་དོག་དམར་ཞིང་གསལ་བ་ཉིད། །པདྨའི་མགོན་པོ་རྒྱུ་བ་འོ། །གཡོན་པ་ནས་ནི་འབྱུང་བའི་ཁམས། །རླུང་གི་དཀྱིལ་འཁོར་

83-1-24b

ཞེས་བྱ་བ། །ལྗང་སར་དག་ཏུ་སྣང་བ་སྟེ། །ལས་ཀྱི་མགོན་པོ་རྒྱུ་བ་འོ། །གཉིས་ཀ་ལས་ནི་འབྱུང་བའི་ཁམས། །གསེར་གྱི་མདོག་ཏུ་སྣང་བ་སྟེ། །དབང་ཆེན་གྱི་ནི་དཀྱིལ་འཁོར་ཉིད། །རིན་ཆེན་མགོན་
པོ་རྒྱུ་བའོ། །དལ་ཞིང་རྒྱུ་བ་མེད་པའི་ཁམས། །དག་པའི་ཤེལ་ལྟར་སྣང་བ་ནི། །ཆུ་ཡི་དཀྱིལ་འཁོར་ཉིད་ཡིན་ཏེ། །རྡོ་རྗེ་མགོན་པོ་རྒྱུ་བ་འོ། །ལུས་ཀུན་ལ་ནི་གནས་པའི་རླུང༌། །བྱ་བ་ཀུན་ལ་འཇུག་
པ་འོ༑ ༑འདི་ནི་རྣམ་སྣང་ངོ་བོ་སྟེ། །འཆི་བའི་ལུས་ལ་འབྱུང་བར་འགྱུར། །རླུང་གི་དེ་ཉིད་གསལ་བ་འདི། །ཡེ་ཤེས་ལྔ་ཡི་རང་བཞིན་ཅན། །རྣལ་འབྱོར་བྱིས་པའི་ཡུལ་མིན་ཞིང༌། །རྟོག་གེ་པ་
ཡིས་མི་ཤེས་སོ། །དངོས་གྲུབ་ཐམས་ཅད་གསལ་བྱེད་པ། །རྣལ་འབྱོར་ཀུན་གྱི་དངོས་གྲུབ་པ། །དེ་ཉིད་ཀུན་གྱི་གོ་འཕང་གསལ། །རྣལ་འབྱོར་ཀུན་གྱི་དོན་བསྡུས་པ། །རྡོ་རྗེ་སེམས་དཔའི་
གོ་འཕང་གསལ། །ཐམས་ཅད་བདག་ཉིད་རྟག་ཏུ་བཞུགས། །དེ་ཉིད་མཆོག་ནི་ཤིན་ཏུ་ཕྲ། །བླ་མའི་ཞལ་ལས་རྟོགས་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་
པར་རྟོགས་པ་ལས། རླུང་གི་དེ་ཁོ་ན་ཉིད་བཤད་བའི་ལེའུ་སྟེ་བཅུ་གཉིས་པའོ།།    །།དེ་ནས་གཞན་ཡང་བཤད་ཀྱི་ཉོན། །བདེ་བ་ཆེན་པོའི་གསལ་བའི་ཚིག །རྡོར་སེམས་གོ་འཕང་
མི་ཕྱེད་པ། །རང་རིག་པས་ནི་མཆོག་གི་མཆོག། ཀུན་རྟོག་གིས་བརྟགས་ཀྱིས་སྟོང་པ། །བདེ་བ་ཆེན་པོ་ཞེས་འདི་བརྗོད། །ལྷན་ཅིག་སྐྱེས་པའི་དུས་སུ་ནི། །གཟུང་དང་འཛིན་པ་རྣམ་པར་

83-1-25a

༄༅། །སྤངས། །བདེ་དང་སྡུག་བསྔལ་རྣམ་པར་སྤངས། །ཞི་བ་གཉིས་མེད་རྣམ་པར་བྲལ། །དངོས་པོ་ཀུན་གྱི་རང་བཞིན་བདག །བདེ་ཆེན་ཞེས་ནི་འདི་ལ་བརྗོད། །རྡོ་རྗེ་ཡེ་
ཤེས་ལྔ་ཡི་དངོས། །སངས་རྒྱས་ལྔ་ཡི་རང་བཞིན་ཅན། །ལྔ་ནི་རྩ་ནས་འབབ་པའི་རྒྱུན། །སྟོང་ཉིད་རྡོ་རྗེའི་གོ་འཕང་གསལ། །རང་བཞིན་མེད་ཅིང་རྟེན་པ་མེད། །གཉིས་མེད་དངོས་
པོ་རྣམ་བྲལ་ཞིང༌། །ཆ་མེད་ཆ་ནི་རྣམ་པར་སྤངས། །རྟག་ཏུ་རྟོག་པ་ཀུན་ལས་གྲོལ། །འཕོ་བ་མེད་ཅིང་ཞི་བ་དང༌། །ཟག་མེད་བདེ་བ་ཐམས་ཅད་གསལ། །ཉོན་མོངས་ཀུན་
ལས་རྣམ་གྲོལ་བ། །བདེ་བ་ཐམས་ཅད་ལ་འཇུག་པ། །སྟོང་པ་སྟོང་པ་ཆེན་པོ་དང༌། །ཤིན་ཏུ་སྟོང་པ་མཆོག་གི་མཆོག །སྟོང་པ་དང་གཞན་སྟོང་པའི་གནས། །ནམ་མཁའ་ལྔ་
ཡི་ངོ་བོ་ཉིད། །མི་ཆོད་མི་འགྱུར་ངོ་བོ་ཉིད། །མི་ཚིག་པ་དང་མཆོག་ཏུ་འབིགས། །སངས་རྒྱས་ལྔ་ཡི་ཡེ་ཤེས་མཆོག །རང་བཞིན་རྡོ་རྗེ་ཞེས་ནི་བརྗོད། །སྙིང་རྗེ་རྣལ་འབྱོར་ཡང་
དག་འདྲེས། །མཆོག་ཏུ་སྐྱེ་བའི་བདེ་བ་འདི། །དེ་ཉིད་གསུམ་པོ་རོ་གཅིག་པ། །བརྗོད་དང་བརྗོད་བྱ་རྣམ་པར་སྤངས། །བདེ་ཆེན་ཞེས་བྱའི་འཁོར་ལོར་གནས། །དབང་པོ་རྣམས་
ཀྱི་སྤྱོད་ཡུལ་མིན། །མཆོག་ཏུ་གཉིས་མེད་རྣལ་འབྱོར་གྱིས། །ཞི་བ་དགའ་བའི་མཚན་ཉིད་གཅིག །འཁོར་ལོ་བཞི་ཡི་རིམ་གྱིས་ཐོབ། །རྣལ་འབྱོར་བཞི་ཡི་གོ་འཕང་གསལ། །སྟོང་

83-1-25b

ཉིད་ལྔ་ཡིས་ཀུན་ནས་གང༌། །ཆ་བཞི་ཡིས་ནི་རྣམ་བཀག་པ། །རྡོ་རྗེ་རྩེ་མོར་འཛིན་པ་ནི། །སེམས་དཔའ་ཞེས་བྱར་གཏན་ལ་དབབ། །ནམ་མཁའ་ལྔ་ཡི་ཆ་ཡིས་གང༌། །འདི་ནི་རྡོ་རྗེ་སེམས་
དཔར་བརྗོད། །དེ་ཉིད་བདེ་ཆེན་གོ་འཕང་སྟེ། །བཞི་པ་དགའ་བ་ཀུན་ལ་ཁྱབ། །དཔའ་བོ་རྣལ་འབྱོར་མ་སྦྱོར་སྐྱེས། །མི་ཕྱེད་དབྱེ་བ་རྣམ་པར་སྤངས། །དེ་ཡི་ངོ་བོ་དེ་ཉིད་དེ། །རང་ཉིད་ཚོར་
བར་རིག་པའོ། །ཕ་རོལ་གཞན་གྱི་སྤྱོད་ཡུལ་མིན། །དཔེ་བྲལ་མཚོན་པར་དཀའ་བ་དང༌། །རང་གི་བློ་ལ་ཡང་དག་གནས། །རང་རིག་པ་ཞེས་བཤད་པའོ། །གཞོན་ནུ་མ་ཡི་རབ་དགའ་
བཞིན། །མཆོག་ཏུ་གསལ་བར་ཉམས་སུ་མྱོང༌། །དེ་ཉིད་མཆོག་དང་ཕ་རོལ་འགྲོ། །མཆོག་ནི་ཐུབ་པ་ཀུན་ལ་སོགས། །རྟོག་པ་གསལ་བའི་གོ་འཕང་ནི། །དེ་ནི་མཆོག་དང་བདེ་བ་ཆེ། །དེ་
ཉིད་གསུམ་དུ་མཚན་ཉིད་གཅིག །དངོས་དང་དངོས་མེད་ལས་གྲོལ་བ། །བདེ་བའི་བདག་ཉིད་འཁོར་བའི་སྡུག་བསྔལ་ལས་ནི་གྲོལ་བར་རྟོགས། །གཉིས་དང་གཉིས་མེད་རྣམ་དབྱོད་རང་བཞིན་
དང་བྲལ་བློ་ནི་ཞི་བའི་བདག་ཉིད་ཅན། །གསུངས་པའི་ཉོན་མོངས་གཅོད་ཅིང་འཇིག་རྟེན་ཀུན་རྟོག་དང་ནི་བྲལ་བ་ཞེས། །ཤེས་དང་ཤེས་བྱའི་རྣམ་རྟོག་དབེན་པ་སྤངས་ཤིང་བདེན་པའི་རང་
བཞིན་དང༌། །མཐར་གྱུར་ཀུན་ཁྱབ་ཞི་བ་མཆོག་དང་མཆོག་རབ་དེ་ཉིད་འགྲོ་བ་བདེ་ལ་སྩོལ། །དུས་ནི་དུས་ཀྱི་མཐའ་ཞེས་བརྗོད། །བཞི་བའི་དུས་སྦྱོར་ཞེས་བྱ་བ། །འཁོར་བ་འཁྲུལ་

83-1-26a

༄༅། །བའི་རྟོག་སྤངས་ཤིང༌། །མྱ་ངན་འདས་པ་ཐོབ་པ་སྤངས། །མཉམ་པའི་ཉམས་ནི་ཆེན་པོར་མྱོས། །མཉམ་ཉིད་ཡེ་ཤེས་མཚན་ཉིད་ཅན། །གཟུང་བ་རྣམས་ཀྱི་ཡུལ་རྣམས་
ཞེས༑ ༑ཀུན་ནས་གཟུགས་ལ་སོགས་པ་ལས། །འཛིན་པ་དབང་པོ་རྣམ་ཤེས་རྣམས། །མིག་ལ་སོགས་པའི་རང་བཞིན་གྱིས། །བདེ་དང་བྲལ་ཞིང་མཆོག་ཏུ་ཕྲ། །ཡེ་ཤེས་བདེ་བ་
ཀུན་གྱི་བདག །སྡུག་བསྔལ་ཀུན་ལས་རྣམ་པར་གྲོལ། །གཟུང་དང་འཛིན་པ་རྣམ་པར་སྤངས། །བདེ་བ་སེམས་ནི་ཞི་བ་ཉིད། །སྡུག་བསྔལ་འཁོར་བའི་མཚན་ཉིད་དེས། །དེ་ལས་
རྣམ་གྲོལ་འཇིགས་པ་མེད། །མི་གནས་མྱ་ངན་འདས་པ་པོ། །སྟོང་ཉིད་ཡེ་ཤེས་ཆེན་པོའི་བདག། འཁོར་བའི་སྡུག་བསྔལ་མི་འབྱུང་ཞིང༌། །ཐུགས་རྗེ་ཞི་བར་མཛད་པའི་ཕྱིར། །
མྱ་ངན་འདས་པའི་བདེ་མི་གནས། །ཉན་ཐོས་ཡེ་ཤེས་ཞི་བ་ཉིད། །གཉིས་མེད་མཆོག་དང་བསེ་རུ་འོ། །དེ་དག་བདེ་བ་རྟོགས་པ་ཡི། །དེ་དང་བྲལ་བའི་བདེ་ཆེན་པོ། །དགང་ཕྱིར་མཆོག་
ཏུ་དགའ་བའི་དུས། །ཉན་ཐོས་ཡེ་ཤེས་ཞེས་བརྗོད་དོ། །དེ་མཐའ་བྲལ་བའི་དགའ་བ་ནི། །རང་རྒྱལ་མྱ་ངན་འདས་པ་དང༌། །དེ་ནི་གཉིས་མེད་ཡེ་ཤེས་ཞི། །བདེ་བ་ཡིས་ནི་བྱེ་བྲག་བྱས།།
དངོས་པོ་མཁྱེན་པའི་ཡེ་ཤེས་ཆེ། །བྱང་ཆུབ་སེམས་ཀྱང་འཛིན་པར་བྱེད། །རྩ་རྣམས་ཀུན་ལ་བདེ་བ་ནི། །བདེ་བ་ཆེན་པོའི་གོ་འཕང་གནས། །དེ་ཡི་བདག་ཉིད་དེ་ཉིད་ནི། །བདེ་བ་

83-1-26b

ཆེན་པོ་ཞེས་ནི་བརྗོད། །རྣལ་འབྱོར་གཅིག་པུས་དེ་ཉིད་ནི། །རྟོག་པ་རྣམ་རྟོག་བདག་ཉིད་མིན། །བསྙེན་ནས་བཟླས་པ་སྦྱིན་སྲེག་མིན། །བསམ་གཏན་རླུང་ནི་བགེགས་པས་མིན། །བྱ་བ་
མ་ཡིན་ཕྲེང་བས་མིན། །བསྐྱེད་པའི་རིམ་པ་བསྒོམས་པས་མིན། །ཅུང་ཟད་ཞི་བའི་དབང་བསྐུར་གྱིས། །བླ་མ་དམ་པའི་ཞལ་ནས་འཐོབ། །རྣལ་འབྱོར་མ་ཀུན་ཀུན་སྤྱོད་ནི། །མཆོག་གི་
ཡེ་ཤེས་བདེ་བ་ཆེ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། བདེ་བ་ཆེན་པོའི་ཚིག་རྣམ་པར་བཤད་པའི་ལེའུ་སྟེ་བཅུ་གསུམ་པའོ།།    །།དེ་ནས་
གཞན་ཡང་བཤད་ཀྱི་ཉོན། །རྡོ་རྗེ་པདྨ་མཉམ་པར་སྦྱོར། །གང་གིས་ཡང་དག་དངོས་གྲུབ་འགྱུར། །ཚེ་འདི་ཉིད་ལ་རྣལ་འབྱོར་པ། །མི་ཕྱེད་རྡོ་རྗེ་ཞེས་ནི་བརྗོད། །དེ་ནི་རླུང་དུ་ཡང་དག་གྲགས།།
ཡི་གེ་ཨ་ནི་ཕྱེ་བ་ཡིས། །རྣལ་འབྱོར་ཤེས་པས་རྟག་མཆོག་སྩོལ། །དེ་རྟེན་སྙིང་གའི་པདྨ་ཡི། །འདབ་མ་བརྒྱད་ཀྱིས་རྣམ་བར་བརྒྱན། །ཆོས་ཀྱི་འཁོར་ལོ་སྐལ་བ་བཟང༌། །ཐམས་ཅད་
བདག་ཉིད་རྟག་ཏུ་བཞུགས། །དེ་ཡི་འདབ་མ་ལ་སྐྱེས་པ། །རྣམ་ཤེས་བརྒྱད་ནི་ཀུན་རྫོབ་བོ། །མིག་ལ་སོགས་པ་ཡང་དག་རྟེན། །འགྲོ་བ་གསུམ་དུ་རྣམ་པར་སྤྱོད། །དེ་དག་འཇོམས་པ་
་
བདག་ཉིད་རྟག་ཏུ་བཞུགས། །དེ་ཡི་འདབ་མ་ལ་སྐྱེས་པ། །རྣམ་ཤེས་བརྒྱད་ནི་ཀུན་རྫོབ་བོ། །མིག་ལ་སོགས་པ་ཡང་དག་རྟེན། །འགྲོ་བ་གསུམ་དུ་རྣམ་པར་སྤྱོད། །དེ་དག་འཇོམས་པ་
རླུང་རྡོ་རྗེ། །བགེགས་མཐར་བྱེད་པ་ཞེས་ནི་བརྗོད། །རྣམ་ཤེས་རྣམས་དང་གང་དེ་ལ། །འཇིག་རྟེན་སྐྱོད་བ་རྣམས་སུ་བརྗོད། །འཇིག་རྟེན་གསུམ་དུ་ཀུན་ནས་ཁྱབ། །འཇིག་རྟེན་པ་ཡི་ལྷ་རྣམས་

83-1-27a

༄༅། །གནས༑ ༑སྐྱོང་བ་ཡང་ནི་ཐམས་ཅད་ཀྱིས། །ཡུལ་ལ་སོགས་པའི་འབྲས་བུ་གནས། །དེ་ལ་རླུང་གིས་ཡང་དག་སྦྱོར། །རྡོ་རྗེ་པདྨོ་ཞེས་ནི་བརྗོད། །རྡོ་རྗེ་སྙིང་རྗེས་ཤེས་པར་
བྱ༑ ༑པདྨ་ཡང་ནི་སྟོང་པ་ཉིད། །དེ་དག་སྦྱོར་བའི་མཆོག་ཏུ་ཤེས། །རྡོ་རྗེ་པདྨ་མཉམ་སྦྱོར་བ། །རྡོ་རྗེ་ཉི་མ་ཞེས་ནི་གསུངས། །འོད་ཟེར་ཚོགས་ཀྱི་བདག་ཉིད་ཅན། །དེ་རྣམས་ཀྱི་ནི་འབྱེད་
བ་གང༌། །དེ་ནི་པདྨ་ཞེས་སུ་བརྗོད། །དེ་ཡི་རྣལ་འབྱོར་མཆོག་ཏུ་ཤེས། །རྡོ་རྗེ་པདྨ་མཉམ་སྦྱོར་བ། །བྱང་ཆུབ་སེམས་ཀྱང་རྡོ་རྗེར་འགྱུར། །བདེ་ཆེན་འཁོར་ལོ་པདྨའོ། །དེ་ལའང་དེ་ཡི་སྦྱོར་
བ་གང༌། །སྦྱོར་བ་མཆོག་དེ་རྨད་དུ་བྱུང༌། །བླ་མའི་གསུང་ནི་རྡོ་རྗེ་སྟེ། །སློབ་མ་བཟང་གིས་ཐོས་པའི་སྣོད། །པདྨ་དེ་ཡི་གནས་དེ་ལ། །དེ་ཡི་སྦྱོར་བའང་མཆོག་ཏུ་གསལ། །ཞི་གནས་པདྨ་ཞེས་
གསུངས་ལ། །དེ་ལ་ལྷག་མཐོང་རྡོ་རྗེའོ། །དེ་གཉིས་གཅིག་གྱུར་རྣལ་འབྱོར་ནི། །སྒོམ་པ་ཡིས་ནི་དེ་ཉིད་མཐོང༌། །རྣལ་འབྱོར་མ་ཞལ་པདྨར་གནས། །རྡོ་རྗེ་བདེ་ཆེན་བླ་ན་མེད། །པདྨ་སློབ་མ་
བཟང་གི་ཁ། །མན་ངག་གི་ནི་དོན་གྱི་སྣོད། །དེ་གཉིས་རྣལ་འབྱོར་ཀུན་བདག་ཉིད། །ཡང་དག་དེ་ཉིད་དོན་མཐོང་བྱེད། །བློ་ལྡན་རྣམ་རྟོག་བྲལ་བ་ཡི། །རྡོ་རྗེ་ལིངྒ་ཞེས་ནི་བཤད། །རྣམ་
རྟོག་བྲལ་བའི་བློ་ལྡན་གྱིས། །བྷ་ག་པདྨ་ཞེས་ནི་བརྗོད། །དམ་ཚིག་གིས་བརླན་རྣལ་འབྱོར་མ། །དེ་གཉིས་དངོས་གཅིག་ཡང་དག་སྦྱོར། །གཉིས་མེད་ཡེ་ཤེས་མཐོང་བར་བྱེད། །སྟོང་

83-1-27b

ཕྲག་གཉིས་དང་བདུན་ཁྲི་ཡི། །རྩ་རྣམས་རྡོ་རྗེ་ཞེས་ནི་བརྗོད། །བྱང་ཆུབ་སེམས་ནི་འབབ་པའི་རྩ། །པདྨ་ཞེས་ནི་ཡོངས་སུ་གྲགས། །དེ་ནི་ཀུན་ཏུ་སྦྱོར་བ་དེས། །དགའ་བ་སྐྱེད་པར་བྱེད་པ་ཡི། །
རྡོ་རྗེ་ཡི་ཡང་ཉམས་དགའི་སྟན། །རང་རིག་རྡོ་རྗེ་འཆང་པདྨ། །དེ་ལ་དེ་གཉིས་མཉམ་སྦྱོར་བ། །སངས་རྒྱས་ཡེ་ཤེས་གོ་འཕང་གསལ། །དབང་བསྐུར་མཆོག་ནི་རྡོ་རྗེ་སྟེ། །པདྨ་སློབ་མ་སྣོད་བཟང་
བོ༑ ༑དེ་གཉིས་མཆོག་ཏུ་ཡང་དག་སྦྱོར། །ཡང་དག་དེ་གཉིས་ཀྱི་ནི་རྒྱུ། །ཨེ་ནི་པདྨ་ཞེས་སུ་བརྗོད། །ཡི་གེ་པ་ནི་རྡོ་རྗེ་ཉིད། །ཐིག་ལེ་དེ་ཉིད་མི་ཤིགས་པ། །དེ་ཉིད་སྦྱོར་བའི་ངོ་མཚར་ནི། །དེ་ལྟར་
སྦྱོར་བ་མཆོག་ཏུ་ཤེས། །རྡོ་རྗེ་པད་སྣོད་སྡོམ་པ་ནི། །རྣལ་འབྱོར་མ་ཡི་མན་ངག་དང༌། །བླ་མའི་དྲིན་གྱིས་ཡོངས་སུ་ཤེས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་
པ་ལས། རྡོ་རྗེ་པདྨ་ཡང་དག་པར་སྦྱོར་བ་བཤད་པའི་ལེའུ་སྟེ་བཅུ་བཞི་པའོ།།    །།སྔགས་ཀྱི་དེ་ཉིད་ཡེ་ཤེས་མཆོག །བཤད་ཀྱི་རྡོ་རྗེ་ཅན་ནི་ཉོན། །སྔགས་ཀྱི་སྤྱོད་པ་སྤྱད་པ་
ཡིས༑ ༑གང་གིས་དངོས་གྲུབ་མྱུར་འགྲུབ་འགྱུར། །སྐུ་གསུང་ཐུགས་ཀྱི་རྡོ་རྗེ་རྣམས། །སྔགས་ནི་གཟུངས་བཞིན་བཟླས་བརྗོད་བྱ། །དེ་ཡིས་མྱུར་དུ་དངོས་གྲུབ་འགྱུར། །རླུང་གི་དེ་ཉིད་ཕ་
མཐར་ཕྱིན། །རྡོ་རྗེའི་ཕྱག་རྒྱ་གོ་འཕང་ཞི། །ཕྱག་རྒྱ་ཆེན་པོའི་སྡོམ་པའི་དོན། །མཆོག་གི་དེ་ཉིད་ཡེ་ཤེས་ཆེ། །སྔགས་ཀྱི་དེ་ཉིད་བསྟན་པ་ཡིན། །དམིགས་མེད་པ་ཡི་གོ་འཕང་གསལ། །རྡོ་རྗེ་

83-1-28a

༄༅། །སེམས་དཔའ་ངེས་པའི་རྒྱུ། །སྔགས་ནི་ཡོན་ཏན་ཀུན་གྱིས་གསལ། །ལུས་ངག་ཡིད་ཀྱི་སྡོམ་པའོ། །དེ་ཉིད་དེ་སྐྱེས་ཡེ་ཤེས་མཆོག། །དེ་ཉིད་ཀུན་གྱི་དོན་བསྡུས་
པ༑ ༑སྙིང་གའི་པདྨར་མཆོག་ཏུ་གསལ། །དེ་ཉིད་ཡེ་ཤེས་བླ་ན་མེད། །ཟླ་དྲུག་བཟླས་པས་འགྲུབ་པར་ནི། །འགྱུར་ཏེ་གཞན་དུ་མ་ཡིན་ནོ། །རྣལ་འབྱོར་མཆོག་གི་ཐབས་དང་ནི། །
རྣལ་འབྱོར་བས་ནི་ཡོངས་སུ་གྲགས། །དམིགས་མེད་ཅེས་ནི་གང་གསུངས་པ། །དེ་ནི་དོན་དམ་པར་ནི་བརྗོད། །སྦྲུལ་སོགས་པ་ཡི་དབྱེ་བ་ཡིས། །སྔགས་ནི་བཟླས་པ་གཉིས་སུ་མེད།།
འོན་ཀྱང་མི་ཕྱེད་དེ་ཉིད་གསུམ། །སྔགས་ཀྱི་དོན་དམ་བསྡུས་པའོ། །བཟླས་པའི་དངོས་གྲུབ་མཚུངས་པ་མེད། །ཡང་དག་མཉམ་པར་བཞག་བཟླས་ན། །དངོས་གྲུབ་མཚུངས་པ་མེད་
པར་འགྲོ། །རྣམ་དག་གོ་འཕང་བཟང་པོ་གསལ། །གང་ཤེས་དེ་ནི་འགྲོ་བའི་བླ། །སྔགས་དོན་སྔགས་དེ་ཉིད་དང་ནི། །སྔགས་ཀྱི་མན་ངག་ཁ་བརྒྱུད་བ། །སྔགས་ཀྱི་མན་ངག་མི་གསལ་
བ༑ ༑གང་ཤེས་དེ་ནི་འགྲོ་བའི་བླ། །དེ་ནས་རྡོ་རྗེ་སེམས་དཔའ་ནི། །ཀུན་མཁྱེན་འགྲོ་བའི་བླ་མ་ལ། །རྡོ་རྗེ་སེམས་དཔས་ཡང་ནས་ཡང༌། །ཕྱག་བྱས་ནས་ནི་ཡོངས་སུ་ཞུས། །སྔགས་ཀྱི་
མཚན་ཉིད་ཇི་ལྟ་བུ། །བཅོམ་ལྡན་འདས་ཀྱི་མིང་དང་དོན། །རང་བཞིན་ཅི་ཞིག་རབ་གསལ་བ། །སྔགས་ཀྱི་དེ་ཉིད་མན་ངག་ནི། །སྔགས་ཀྱི་སྡོམ་དོན་ཇི་ལྟ་བུ། །དེ་ནས་བཅོམ་

83-1-28b

ལྡན་རྡོ་རྗེས་གསུངས། །རྣལ་འབྱོར་གསུམ་གྱི་འབྲས་བདག་ཉིད། །སྔགས་ཀྱི་དོན་དང་མིང་མཆོག་དང༌། །གཉིས་མེད་ཡེ་ཤེས་མཚན་ཉིད་ཅན། །དེ་ཁོ་ན་ཉིད་བཤད་ཀྱི་ཉོན། །སྙིང་པོ་སྙིང་
པོའི་དོན་བསྡུས་པ། །ཐོག་མ་མེད་ཅིང་ཞི་བ་དང༌། །དངོས་དང་དངོས་མེད་བདག་ཉིད་གཙོ། །སྟོང་ཉིད་སྙིང་རྗེ་དབྱེར་མེད་པ། །སྔགས་དོན་རིག་པའི་མཚན་ཉིད་ནི། །ཉོན་མོངས་མེད་ཅིང་མི་
གསལ་བ། །རང་བཞིན་མེད་པའི་མཆོག་གི་མཆོག། མིང་མེད་རང་བཞིན་མེད་པ་དང༌། །རྣམ་པ་མེད་པའི་ཆེན་པོའི་མཆོག །གཉིས་པ་ཐམས་ཅད་རྣམ་པར་སྤངས། །བདེ་བ་ཡང་དག་
འཕེལ་བར་བྱེད། །སྐལ་བཟང་བདེ་བ་འཕེལ་བར་བྱེད། །ཐམས་ཅད་ཤེས་ཤིང་ཆ་དང་བྲལ། །གཉིས་མེད་ཡེ་ཤེས་རྣལ་འབྱོར་སྐྱེས། །དེ་ཉིད་དེ་ནི་དོན་དམ་ཡང༌། །དེ་ཉིད་དེ་བཞིན་ཉིད་
གཞན་མིན། །དེ་ཉིད་རྡོ་རྗེ་འཆང་བའི་དངོས། །ཡེ་ཤེས་ལྔ་ཡི་རང་བཞིན་ཉིད། །ཁྱབ་པ་ཀུན་འགྲོ་སྟོང་བ་ཉིད། །ཉོན་མོངས་ཐམས་ཅད་རབ་ཏུ་འཇོམས། །དྲི་མེད་དྲི་བྲལ་དགའ་བ་དང༌། །རང་
རིག་པ་ཡི་གོ་འཕང་མཆོག། དང་པོའི་ལྷ་སྟེ་ཉམས་དགའ་བཟང༌། །ཆ་ཡིས་ཚོགས་རྣམས་རྒྱས་པར་བྱེད། །མན་ངག་གནས་ཀྱི་བྱེ་བྲག་གིས། །འཁོར་ལོའི་དབྱེ་བས་བཏུ་བར་བྱ། །རྩ་དང་
མགྲིན་པ་སྙིང་ག་རྐན། །རྩོལ་བ་ཇི་བཞིན་བརྗོད་པ་ཡི། །དེ་བཞིན་དུ་ནི་ལས་བྱ་བ། །ཞི་བ་ལ་སོགས་གོ་རིམ་བཞིན། །ཇི་བཞིན་དངོས་གྲུབ་ཡེ་ཤེས་དང༌། །ཇི་བཞིན་ཉམས་སུ་མྱོང་མཚན་

83-1-29a

༄༅། །ཉིད༑ ༑རང་བཞིན་རྫོགས་པ་ཇི་ལྟ་བུ། །རྒྱུན་གྱི་དབྱེ་བ་ཇི་ལྟ་བུ། །རིག་པ་ཇི་བཞིན་སྦྱོར་ཇི་བཞིན། །འབྲས་བུ་ཇི་ལྟ་བ་བཞིན་གནས། །ཡང་དག་བསམ་གཏན་ཕྱག་
རྒྱའི་རིམ། །གཟུགས་རྫོགས་པ་ལ་སོགས་པ་ཡི། །བླ་མ་བརྒྱུད་པས་ཡང་དག་གནས། །རབ་ཏུ་འབད་པས་བསླབ་པར་བྱ། །གསེར་དང་དོ་ཤལ་གོས་དང་ནི། །རིན་ཆེན་སྣ་ཚོགས་ཡོན་
ཏན་མཆོག །བྲན་དང་ལས་བྱེད་གྲངས་མེད་དང༌། །དད་ཅིང་གུས་པ་ལ་སོགས་ཀྱིས། །ཇི་ལྟར་བཞེད་པ་སྟོན་པ་ལ། །རྙེད་པར་དཀའ་བའི་དངོས་རྣམས་ཀྱིས། །སྔགས་ཀྱི་དོན་སྟོན་བླ་མ་
ནི༑ ༑དགོངས་པ་ཡོངས་སུ་རྫོགས་པར་བྱ། །ཕྱག་བྱས་དེ་རྗེས་སྔགས་པ་ཡིས། །ཡང་དག་བཟུང་ནས་འབྲས་བུའི་དོན། །མི་ཡི་རུས་པའི་སྨྱུག་གུ་དང༌། །ས་གཞི་རིན་ཆེན་རབ་འབར་བ། །
ཡང་ན་དུར་ཁྲོད་ཐལ་བ་ནི། །རབ་བརྡལ་དངོས་གྲུབ་སྟེར་བར་བྱེད། །ཐོག་མར་དབང་བསྐུར་བླངས་བྱས་ནས། །མདུན་དུ་དཀྱིལ་འཁོར་ལ་སོགས་བྱ། །བགེགས་མཐར་བྱེད་ལ་གཏོར་མ་
ནི༑ ༑ཆེན་པོ་གཙུག་ལག་ཁང་དུ་སྦྱིན། །སྐུ་གསུང་ཐུགས་ནི་སྒྲུབ་བྱེད་པའི། །མཚུངས་པ་མེད་པའི་སྔགས་བཏུ་བྱ། །དང་པོའི་ཡི་གེ་ཐོག་མར་བྲི། །དབྱངས་ཡིག་ལྔ་པ་ཡང་དག་ལྡན། །
སྡེ་ཚན་ཐ་མའི་མཐའ་ཆ་ལྡན། །སྐུ་ཡི་ས་བོན་དུ་ནི་བརྗོད། །ཐོག་མའི་ཡི་གེ་གཉིས་འགྱུར་ལ། །སུཥྨ་ཥ་ཡི་ཆ་དང་ལྡན། །མཚུངས་པ་མེད་པའི་སྔགས་བཏུ་བྱ། །གསུང་གི་རྡོ་རྗེ་

83-1-29b

སྙིང་པོ་མཆོག །ཨུཥྨ་ཥ་ཡི་ཆ་དང་བཅས། །དབྱངས་ཡིག་དྲུག་པར་ཡང་དག་ལྡན། །སྡེ་ཚན་མཐའ་ཡི་མཐའ་ཆར་བཅས། །ཐུགས་ཀྱི་རྡོ་རྗེ་གོ་འཕང་གསལ། །སྐུ་གསུང་ཐུགས་ཀྱི་དམ་ཚིག་
གསུམ༑ ༑འཇིག་རྟེན་གསུམ་ཡང་འགྲུབ་པར་བྱེད། །རྣལ་འབྱོར་པ་ཡི་དེ་ཉིད་མཆོག །སྔགས་བཏུ་བ་ནི་བླ་ན་མེད། །དེ་ཉིད་དངོས་གྲུབ་ཐམས་ཅད་བྱེད། །སྔགས་རྣམས་ཀུན་གྱི་དོན་བསྡུས་
པ༑ ༑སྔགས་ཀྱི་ཐེག་པ་ཀུན་ཡིན་ནོ། །རྒྱུ་དང་མི་རྒྱུ་ས་ཉིད་ལ། །དངོས་གྲུབ་རྣམས་ཀྱི་རྣལ་འབྱོར་མཆོག །རྣལ་འབྱོར་ཡེ་ཤེས་བླ་ན་མེད། །རྡོ་རྗེ་སེམས་དཔའི་སྙིང་པོ་ནི། །ཡེ་ཤེས་བླ་ན་མེད་
པའི་མཆོག །མན་ངག་ཇི་བཞིན་སྔགས་ཟློས་པ། །དངོས་གྲུབ་ཕྱིར་ནི་ལུང་བཞིན་གྱིས། །དེ་ཡི་དངོས་གྲུབ་རྒྱ་ཆེན་འགྲོ། །ཚེ་འདི་ཉིད་ལ་སྔགས་ཤེས་པས། །ཡེ་ཤེས་ཆེན་པོ་ཞེས་
བཤད་པའི། །སྐུ་གསུང་ཐུགས་ཀྱི་རྣལ་འབྱོར་ཆེ། །རབ་གསལ་སྔགས་ནི་མཚུངས་པ་མེད། །འདོད་པ་ཀུན་ལ་ལོངས་སྤྱོད་བྱེད། །གང་ཞིག་སྔགས་ནི་མགུལ་པ་རུ། །རྟག་འཆང་དེ་ཁོ་ན་ཉིད་
ཤེས༑ ༑རྟོག་པ་ཀུན་ཡང་འགྲུབ་པར་བྱེད། །དཀྱིལ་འཁོར་ཀུན་ཏུ་ཞུགས་པ་དང༌། །དམ་ཚིག་ཐམས་ཅད་ཤེས་པ་དང༌། །བློ་བཟང་འཇིག་རྟེན་གསུམ་ཡང་འགྲུབ། །རྣལ་འབྱོར་ཆེན་པོའི་
རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སྔགས་ཀྱི་དེ་ཁོ་ན་ཉིད་གསུངས་བའི་ལེའུ་སྟེ་བཅོ་ལྔ་པའོ།།    །།དེ་ནས་གཞན་ཡང་བཤད་ཀྱི་ཉོན། །གྲངས་ཀྱི་རིམ་པ་བླ་

83-1-30a

༄༅། །ན་མེད༑ ༑ཇི་ལྟར་གནས་བའི་རླུང་རྣམས་ཀྱི། །རིམ་པ་ཇི་ལྟ་བ་བཞིན་དུ། །གང་གིས་ཐོབ་བསྐལ་པ་བཟང༌། །སྲོག་ནི་ཐམས་ཅད་བདག་ཉིད་གནས། །གང་གིས་ཡང་
དག་ཡོངས་སུ་ཤེས། །རྣལ་འབྱོར་མཆོག་ནི་ཐོབ་པར་བྱེད། །རླུང་གི་མཚན་ཉིད་མི་ཤེས་པ། །འཇིག་རྟེན་གསུམ་དུ་རྣམ་པར་འཁོར། །གོམས་པ་ཐོབ་པ་དེ་ཡང་ནི། །བླ་མ་རྣལ་འབྱོར་
དེ་ཤེས་བརྒྱུད། །རླུང་གི་མཚན་ཉིད་ཇི་ལྟ་བུ། །ལོ་ཚིགས་ཀྱི་ནི་མཚན་ཉིད་ནི། །མདོར་བསྡུས་ནས་ནི་བཤད་པར་བྱ། །སྤྲིན་གྱི་དཔལ་ལས་གསལ་བ་གང༌། །མདོར་བསྡུས་
ནས་ནི་དུས་ནི་དྲུག །ལོ་ཚིགས་སུ་ནི་ཡོངས་སུ་གྲགས། །སྦྱོར་བ་གཉིས་ནི་དུས་ཡིན་ཏེ། །དུས་དེ་ཉིན་ཞག་དྲུག་ཅུའོ། །ཉིན་དང་མཚན་དུ་ངེས་པ་ལ། །ཉིན་ཞག་གཅིག་ཅེས་
ཡོངས་སུ་གྲགས། །ཉིན་མཚན་ཆུ་ཚོད་དྲུག་ཅུ་སྟེ། །དེ་བཞིན་དབྱུག་གུ་ཙ་ཤའོ། །འབྱུང་དང་རྡུབ་པའི་དུས་དྲུག་ལ། །ཙ་ཤ་ཞེས་ནི་ཡོངས་སུ་གྲགས། །སྐད་ཅིག་མ་དྲུག་ལ་ནི་
དབུགས། །དེ་ཉིད་སེ་གོལ་གཏོགས་པའི་ཚོད། །ཐང་གཅིག་གསུམ་ལ་སྐད་ཅིག་གོ །དེ་ལ་ཡུངས་ཀར་བསྐོར་བ་ཙམ། །དབུགས་གསུམ་ལ་ནི་ཐང་གཅིག་གོ། །ཐང་གཅིག་དེ་ནི་
ཡུད་ཙམ་མོ། །ཐང་གཅིག་གསུམ་ལ་མིག་བཙུམས་ཏེ། །དེ་ཡང་མིག་ནི་འཛུམ་པ་ཡི། །ཙམ་གསུམ་ལ་ནི་མིག་བཙུམས་ཏེ། །ཙམ་ནི་ཐལ་མོ་བརྡབས་པའོ། །བདེ་བ་འཆར་བ་དེ་

83-1-30b

གསུམ་ཙམ། །དེ་ནི་ཐིག་ལེ་འཕོ་བའོ། །སྔགས་པ་གསུམ་ལ་བདེ་བར་གནས། །དེ་ནི་རབ་འགྱེད་འཇིགས་བ་བརྗོད། །དུས་གསུམ་ལ་ནི་འཇིགས་པར་བཤད། །དུས་ནི་ཕྲ་བ་སྐད་ཅིག་བདག།
འདས་པ་དང་ནི་ད་ལྟར་དང༌། །མ་འོངས་པ་ཡི་མཚན་ཉིད་དོ། །འདས་པའི་སྐད་ཅིག་གསུམ་དུ་གསུངས། །ད་ལྟར་ཡང་ནི་སྐད་ཅིག་གསུམ། །མ་འོངས་སྐད་ཅིག་གསུམ་དུ་བཤད། །དེ་
ལས་སླར་ཡང་སྐད་ཅིག་གསུམ། །དེ་ལྟར་སྐད་ཅིག་གསུམ་གྱི་ཆ། །དེ་ལས་ཆ་གསུམ་དེ་ལས་ཆ། །དེ་སྲིད་གྲངས་ནི་ཇི་སྲིད་དུ། །རྟོག་པ་སྟོང་པ་གཉིས་སུ་མེད། །རྣལ་འབྱོར་མཆོག་
ནི་ཐོབ་པར་འགྱུར། །སྲོག་ནི་གནས་ནི་བླ་ན་མེད། །ཕྱོགས་དང་དུས་ཀྱི་རྟོག་པ་བྲལ། །རིགས་པའི་མཚན་ཉིད་སྤངས་པ་དང༌། །དེ་ཡི་སྲོག་ནི་ཤར་ནས་ཐིམ། །གཉིས་མེད་དེ་ནི་བསྡུས་བའོ།།
གཞན་ཡང་བཤད་པར་བྱ་ཡི་ཉོན། །སྲོག་ནི་ཐིམ་དང་འཆར་བ་ཡི། །གང་ཚེ་སྐད་ཅིག་ལ་སོགས་རྟོགས། །ཀུན་ནས་རབ་ཏུ་མ་ཞི་བ། །དེ་སྲིད་སྲོག་ནི་རླུང་གི་གནས། །གྲོལ་བའི་གནས་ནི་
མི་ཤེས་སོ། །བཤང་སྒོ་གསང་བའི་དབུས་ན་གནས། །མིང་ནི་མ་སྐྱེས་ཆ་ཆེན་པོ། །དེ་ཡང་རྣམ་ཤེས་དང་བྲལ་བ། །ཡེ་ཤེས་ལུས་ནི་བདག་མེད་པ། །དེར་ནི་སྐྱེ་བ་མཆོག་གི་མཆོག།
སྲོག་ཆགས་རྣམས་ཀྱི་མཆོག་ཏུ་བརྗོད། །རྣམ་པར་ཤེས་པའི་ངོ་བོ་སྟོན། །ཐོག་མར་བྱུང་བ་གཞི་པོ་ལ། །སྒྲ་འདོགས་སྐྱེད་པའི་ངོ་བོར་བྱེད། །དེ་ཚེ་རང་གི་གནས་སུ་ཐིམ། །རྣམ་ཤེས་

83-1-31a

༄༅། །ལས་ནི་སྐྱེ་བ་རླུང༌། །དེ་ལས་མེ་ནི་སྐྱེ་བར་འགྱུར། །མེ་ལས་ཆུ་ནི་འབྱུང་བར་བྱེད། །དེ་ལས་ས་ནི་ཡང་དག་སྐྱེ། །དེ་དག་རྣམས་ལས་ཕུང་པོར་འབྱུང༌། །དེ་ཕྱིར་སྐྱེ་
མཆེད་རྣམས་དང་ནི། །དེ་ལས་རྣམ་ཤེས་རང་བཞིན་མེད། །བརྒྱ་དང་བརྒྱད་ཀྱིས་ལྷག་པའི་རིམ། །ཇི་ལྟར་སྐྱེ་བོ་དེ་ཡི་གནས། །ཐིམ་ནས་འགྲོ་བའི་རང་བཞིན་དུ། །རྒྱགས་པ་སྐྱེད་
པའི་རླུང་ཆེན་པོ། །ཉོན་མོངས་ཡི་ནི་འདས་ནས་ནི། །སྔགས་ཐོབ་ནས་ནི་རྣམ་རྒྱས་ཏེ། །སྐྱེ་མཆེད་རྣམས་ནི་སྡུད་པར་བྱེད། །དེ་ལས་རྒྱགས་པས་ཆུ་ཡི་རླུང༌། །རྒྱགས་པ་བསྐྱེད་པ་
ཟ་བའི་ཕྱིར། །ཕུང་པོ་རྣམས་ཀྱང་སྡུད་བྱེད་ཉིད། །རིམ་གྱིས་ལུས་ཆེན་སྒྲ་སྒྲོག་བྱེད། །དེ་ལས་རྒྱགས་པའི་ཆ་ནི་འབྱུང༌། །རྒྱགས་པའི་ཆ་ནི་སྡུད་པར་བྱེད། །འབྱུང་བ་རྣམས་ཀྱིས་
བསྡུས་ནས་ཀྱང༌། །གོ་རིམ་ཇི་ལྟ་བ་བཞིན་དུ། །དེ་ལ་རླུང་ནི་བཏང་བཟུང་འབྱུང༌། །རྒྱགས་པའི་ཆ་ནི་ཟ་བར་བྱེད། །དེ་ནས་ཀྱང་ནི་རླུང་ནི་སྡུད། །ཁྱབ་ཅིང་ཕྲ་བ་སྒྲིབ་པར་བྱེད། །དེ་
ལས་མི་བཟད་བཏང་བཟུང་དང༌། །རྣམ་ཤེས་སྐད་ཅིག་སྒྲིབ་པར་བྱེད། །བསྒྲིབས་ནས་དེ་ལས་རྣམ་ཤེས་ཀྱང༌། །བེམ་པོར་སོང་ནས་བརྒྱལ་བར་འགྱུར། །སྐྱེ་མཆེད་ཆ་ནི་སྒྲིབ་པར་
བྱེད༑ ༑དག་པའི་ཡེ་ཤེས་མཆོག་གི་མཆོག །དེ་ལས་ཐིམ་པར་གྱུར་པའི་སྲོག །རྣམ་ཤེས་དང་ནི་མཚུངས་པར་ལྡན། །དེ་ཉིད་མཆོག་ནི་དེ་ལྟར་བཤད། །སྲོག་ནི་ཐིམ་ཞིང་འཆར་

83-1-31b

པ་དང༌། །ཇི་ལྟ་བ་བཞིན་ཡོངས་སུ་ཤེས། །བླ་མ་བརྒྱུད་པའི་རིམ་པ་འབྱུང༌། །རིགས་པ་གཞན་ཡང་བཤད་པར་བྱ། །རྡོ་རྗེའི་སྐུ་ནི་བསྒྲུབ་པའི་ཕྱིར། །འཆི་བ་མེད་པའི་སྒྲུབ་པ་ནི། །གང་
གིས་འཆི་མེད་ལུས་མཆོག་ནི། །ཐོབ་པ་ཡོན་ཏན་རྣམས་ཀྱི་རྟེན། །གང་ཕྱིར་སེམས་ཅན་ཚེ་ཐུང་པས། །འཆི་མེད་གོ་འཕང་སྒྲུབ་མི་ནུས། །དེ་ཕྱིར་འབད་པ་ཐམས་ཅད་ཀྱིས། །འཆི་བ་མེད་
པར་རབ་བསྒྲུབ་བྱ། །བཅོམ་ལྡན་མགོན་པོ་ཡེ་ཤེས་མཆོག །རྣལ་འབྱོར་དེ་ཉིད་ཕ་རོལ་བྱོན། །རྡོ་རྗེ་སེམས་དཔས་ཕྱག་བྱས་ཞུས། །འཆི་བ་མེད་གཉིས་རིགས་པར་ནི། །ཇི་ལྟར་ཡང་དག་
ཐིམ་པ་ལགས། །དེ་ནས་བཅོམ་ལྡན་རྡོ་རྗེས་གསུངས། །བྱ་བ་ཀུན་སྒྲུབ་གོ་འཕང་ནི། །འཆི་བ་མེད་པའི་རྣལ་འབྱོར་ཆེ། །ཡང་དག་དེ་ཉིད་རྣམ་ངེས་པ། །སེམས་ཅན་ཚེ་ནི་ཐུང་བ་ཡིས། །དངོས་
གྲུབ་འགྲུབ་པ་གང་ཡང་མེད། །དེ་བས་རྣལ་འབྱོར་བཟང་པོ་རྣམས། །ཚེ་རིང་བ་ནི་དགེ་བའོ། །དེ་ལ་ཐོག་མར་རྣལ་འབྱོར་མཆོག །བློ་བཟང་ནང་གི་བདག་ཉིད་སྒྲུབ། །ལྕེ་ནི་རྐན་གྱི་དཔུས་སྦྱར་
བ༑ ༑བྱས་ནས་དེ་ཁོ་ཉིད་ཚིག་བཟླ། །སེམས་དཔའི་སྐྱིལ་ཀྲུང་བཅས་ནས་ནི། །ཡང་དུག་རྣལ་འབྱོར་རྗེས་དྲན་བྱ། །སྣ་རྩེར་དབུགས་ནི་རྒྱུ་བྱ་ཞིང༌། །ཁ་ནི་གསལ་བར་དགག་པར་བྱ། །རྐན་གྱི་
གནས་སོན་ཟླ་བ་ནི། །སྔགས་ཀྱི་རྣལ་འབྱོར་གྱིས་ནི་ཞུ། །ཞུ་བ་རླུང་གི་རྣལ་འབྱོར་གྱིས། །རྟག་ཏུ་རྣལ་འབྱོར་གཙོ་བོས་བཏུང༌། །མཚན་ཕྱེད་ཀྱི་ནི་དུས་ཚོད་མཐར། །ཇི་སྲིད་ཐུན་གཅིག་མ་

83-1-32a

༄༅། །ཆད་པར། །དེ་སྲིད་རྣལ་འབྱོར་པས་སྔགས་བཟླ། །རྡོ་རྗེའི་ལུས་ནི་བྱེད་པར་འགྱུར། །སྡེ་ཚན་གཉིས་པའི་གསུམ་པ་ལ། །དབྱངས་བཅས་པ་དང་ཡང་དག་ལྡན། །
ཡན་ལག་མ་ཉམས་རྟག་ཏུ་བཟླ། །སྒྲུབ་པ་པོ་ཡི་སྲོག་ནི་འགུགས། །རྫས་ཀྱང་རྟག་ཏུ་བསྟེན་པར་བྱ། །དེ་ཉིད་ལྔ་ཡི་རིམ་པས་སྐྱེ། །བཟླས་པ་རྫོགས་ནས་རྟག་ཏུ་ནི། །ལུས་ལ་འབྱུང་
བའི་དྲི་མ་མེད། །ལྕགས་ལྔའི་རང་བཞིན་སྣོད་དུ་ནི། །བཞག་ནས་ཇི་སྲིད་ཉི་མ་ནི། །འཆར་ཀར་དེ་ནས་དེ་ལ་ཡང༌། །ཡོ་ཥི་རཀྟཾ་བདེ་བ་ནི། །བླུགས་ནས་རྟག་ཏུ་རྫས་ཀྱི་མཆོག །བདུད་
རྩི་བདུན་པའི་མིང་ཅན་ནོ། །ཉལ་ཀར་ཡང་ནི་དེ་འཐུངས་ན། །རྫས་ཀྱིས་ཚེ་ནི་འཕེལ་བར་བྱེད། །སྔགས་ཀྱི་རྒྱལ་པོ་ཨོཾ་ཨཱཿཧཱུཾ། །དེ་ནས་ལན་བདུན་བཟླ་བར་བྱ། །ལག་གཡས་བ་དན་
གྱིས་མཚན་ལ། །སྣོད་བཟང་དེ་ལ་བཀབ་ནས་སུ། །ཡི་གེ་བརྒྱ་པའི་སྔགས་ཀྱིས་ནི། །ལན་གསུམ་དུ་ནི་དག་པར་བྱ། །དེ་ཕྱིར་བུད་མེད་གཞོན་ནུ་ནི། །རྟག་ཏུ་འཁུར་བ་བཀང་ཞིང་
བཏུང༌། །དེ་ནི་བཟའ་བ་སྦྱིན་པ་ཡང༌། །མར་ལ་བཏེགས་པའི་འབྲས་དང་ནི། །མ་ཤ་དང་ནི་ཉི་དགའ་དང༌། །ར་ཡི་འོ་མ་ཁ་ར་ཀར། །ཏིལ་རྣམས་ཆ་མཉམ་བྱས་ནས་ནི། །མྱོས་པ་
ཡིས་ནི་སྦྱིན་སྲེག་བྱ། །ཉལ་ཀར་དེ་ལ་བཟའ་བ་སྦྱིན། །བླ་ན་མེད་པའི་བཟའ་བའོ། །དེ་ལྟར་རིགས་བས་ཆོ་ག་ཤེས་ནས། །སུ་ལའང་སྨྲ་བར་མི་བྱའོ། །ཐམས་ཅད་སྔོན་བཞིན་

83-1-32b

ཞིབ་ནི༑ ༑མྱུར་དུ་དངོས་གྲུབ་སྟེར་བར་བྱེད། །ཟླ་བ་དྲུག་ཏུའང་གང་བསྟེན་པ། །དེ་ནི་རྡོ་རྗེའི་ལུས་སུ་འགྱུར། །བཅུད་ཀྱིས་ལེན་དང་གསེར་འགྱུར་སོགས། །ཚེ་དགུག་པ་ནི་བླ་ན་མེད། །རབ་
ཏུ་འབད་པས་བསྟན་པར་བྱ། །ཕྱག་རྒྱ་ཆེ་དོན་སྒྲུབ་པ་པོས། །རྒས་པ་མེད་ཅིང་སྲིན་ནད་མེད། །སྙོམས་ལས་མེད་ཅིང་ལྐུགས་པ་མེད། །གློ་སྐམ་རླུང་མཁྲིས་ནད་སོགས་མེད། །ནང་དང་
འབྲས་དང་འབྲུམ་བུ་དང༌། །ཤུ་བ་གཡན་པ་འབྲུམ་ཕྲན་མེད། །མཛེ་ནད་མཚན་པར་རྡོལ་བ་མེད། །དུད་དང་པད་དཀར་དཔལ་ལུས་ལྡན། །འཛམ་བུ་ཆུ་བོའི་གསེར་ལྟར་འབར། །རིག་
པ་འཛིན་པའི་བུ་མོ་མཆོག། དེ་ནི་རྟག་ཏུ་འགུགས་པར་བྱེད། །དེ་ཡི་མཛའ་ཆེན་ལྷ་རྣམས་ཏེ། །རྣལ་འབྱོར་མ་རྣམས་སེམས་དཔར་བྱེད། །ལུས་ཀྱི་རང་བཞིན་རྟག་ཏུ་ནི། །ཕྱག་བྱ་བ་དང་
མཆོད་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རླུང་གི་གྲངས་ཀྱི་རིམ་པའི་གནས་བསྟན་པའི་ལེའུ་སྟེ་བཅུ་དྲུག་པའོ།།    །།དེ་ནས་
གཞན་ཡང་རྩ་རྣམས་ནི། །གྲངས་དང་གནས་ནི་བསྡུས་པ་ཉོན། །འཁོར་ལོའི་གྲངས་ཀྱི་དབྱེ་བ་ཡིས། །ཇི་བཞིན་རྨད་དུ་བྱུང་བའི་མཆོག །འཁོར་ལོ་དྲུག་ལ་རྟེན་བཅུ་དྲུག །ལུས་ལ་ལྷ་ཡི་
གཞལ་ཡས་ཁང༌། །རྣལ་འབྱོར་ཇི་བཞིན་གནས་ཇི་བཞིན། །མདོར་བསྡུས་ནས་ནི་བཤད་པར་བྱ། །རླུང་གི་འཁོར་ལོ་གནས་པའི་རྩ། །འདབ་དྲུག་རླུང་ནི་མཁའ་ལ་སྤྱོད། །འདབ་

83-1-33a

༄༅། །གསུམ་མ་ཡི་འཁོར་ལོར་བཤད། །རྩ་གསུམ་གནས་ནི་རིམ་གྱིས་འཆར། །དེ་བཞིན་ལོངས་སྤྱོད་འཁོར་ལོ་ཡང༌། །རྩ་ནི་བཅུ་དྲུག་ཡང་དག་བརྗོད། །ཆོས་ཀྱི་
འཁོར་ལོར་གནས་པའི་རྩ། །བརྒྱད་ནི་ཀུན་ལ་ཁྱབ་པའོ། །དེ་བཞིན་སྤྲུལ་པའི་འཁོར་ལོ་ཡང༌། །དྲུག་ཅུ་རྩ་བཞིར་འཆར་བར་བཤད། །བདེ་བ་ཆེན་པོའི་འཁོར་ལོ་ཆེར། །རྩ་ནི་
སུམ་ཅུ་གཉིས་སུ་བཤད། །དེ་ལྟར་མདོར་བསྡུས་རིམ་པ་ཡང༌། །བརྒྱ་དང་སུམ་ཅུ་གཅིག་ལྷག་པར། །རྩ་རྣམས་སུ་ནི་ཡང་དག་བཤད། །གཞན་དག་ཏུ་ནི་རྒྱས་པར་ཡང༌། །རྩ་ནི་
བདུན་ཁྲི་ཉིས་སྟོང་དུ། །གནས་ཀྱི་དབྱེ་བས་ཕྱེ་བ་ནི། །ངེས་པར་བརྗོད་པ་འབུམ་སྡེར་གསུངས། །རྒྱུད་ནི་ཆུང་ངུའང་འདི་ཉིད་དུ། །སྙིང་པོ་ལས་ནི་སྙིང་པོར་གསུངས། །སྨིན་མའི་དབུས་
ནས་རླུང་འཁོར་ལོ། །བྱེ་བ་འཁྱིལ་བ་མི་བཟད་པ། །མི་བཟད་བརྟན་དང་མཚན་ཉིད་ཅན། །རྩ་ཐུང་དྲུག་གི་མཚན་ཉིད་དོ། །འཛིན་པ་རྟོག་མེད་གང་བ་ནི། །རྩ་གསུམ་གྲུ་གསུམ་མེ་
དཀྱིལ་འཁོར། །མགྲིན་པའི་འོག་ཏུ་བཤད་པ་ཡིན། །དྲི་མ་དང་བྲལ་གསལ་བ་དང༌། །དྲག་པོ་དང་ནི་གསུམ་ཡིན་ནོ། །ཡང་དག་ཞུགས་དང་ཤིན་ཏུ་ཞུགས། །ཤིན་ཏུ་བཟང་དང་
བཟང་པོར་འགྲོ། སྟོབས་ཆེན་དང་ནི་མི་བཟད་ཆེ། །མཛེས་ཆེན་མདུན་དུ་སྐྱེས་པ་ཆེ། །རྒྱ་གས་པའི་རྟགས་དང་རྒྱགས་པའི་ཆ། །རྒྱགས་པའི་ཆུ་དང་རྒྱགས་སྨྱོ་བྱེད། །རྒྱགས་

83-1-33b

དང་རྒྱགས་པའི་རྒྱུ་མཐུན་དང༌། །རྒྱགས་པའི་རླན་དང་རྒྱགས་པ་ཆང༌། །རྩུབ་དང་མཁའ་དང་འབྱུང་བརླང་དང༌། །དབུགས་མི་བདེ་དང་གཡའ་མཁའ་འགྲོ། །འདབ་ཆགས་ཡན་
ལག་ཁྭ་ཡི་གདོང༌། །ཟ་ཕོད་མི་བཟད་སྒྲ་སྒྲོག་དང༌། །དྲི་ལྡན་རྡེག་དང་རྡུལ་བ་དང༌། །དབྱངས་དང་དབྱངས་སྐྱེས་དང་ནི་སྤྲིན། །ཆུ་བ་མཐོང་དང་རྒྱུན་ལྟར་སྤོ། །ཡུད་ཙམ་གཙོ་བོ་
ཡུད་མི་སྐྱེས། །རྒྱབ་ཏུ་ཁ་བལྟས་དབྱུག་པ་དང༌། །དབྱུག་སྙེམས་དང་ནི་རྙིང་པ་དང༌། །ཚིགས་ཀྱི་ལྟོ་དང་ཚིགས་ཀྱི་ཚིག །ཚིགས་ཀྱི་ཚད་དང་བརྟུལ་བ་དང༌། །ཚིགས་ཀྱི་གནས་དང་
ཚིགས་ཀྱི་གདོང༌། །ཚིགས་འོད་ཚིགས་ཀྱི་ལུ་གུ་རྒྱུད། །དུལ་བྱེད་དུད་འགྲོ་གཟི་བརྗིད་དང༌། །དྲི་མེད་དུལ་བའི་སྙེམས་པ་དང༌། །ཆུ་འཕྱང་ལྟོ་དང་ཆུ་འཕྱང་ཆགས། །ཆུན་འཕྱང་
ཆུན་འཕྱང་ཕྱེད་སྦྲང་བུ། །ཕྲུ་གུ་ཕྲུ་གུ་སྟེར་དྲི་བ། །ལོ་མ་ལོ་མའི་མགྲིན་པ་དང༌། །རབ་མཆོག་མ་དང་རབ་གསལ་ཏེ། །དེ་ལྟར་དྲུག་ཅུ་རྩ་བཞིར་བཤད། །ལྟེ་བ་སྤྲུལ་པའི་འཁོར་ལོ་
གནས། །བདུད་རྩི་མཆོག་གིས་ཡོངས་སུ་གང༌། །རིན་ཆེན་ཆེན་པོ་པདྨ་དང༌། །རྡོ་རྗེ་ཆེན་པོ་སྟོབས་པོ་ཆེ། །མགོ་བོ་ཆེ་དང་སྒྲ་ཆེ་དང༌། །ཉེས་དགའ་ཆེན་པོས་མྱོས་པ་ཆེ། །འདི་བརྒྱད་
ཆོས་ཀྱི་འཁོར་ལོའི་དབུས། །སྙིང་གའི་པདྨར་ཡང་དག་གནས། །ལོངས་སྤྱོད་ལོངས་སྤྱོད་སྟེར་ལྡན་དང༌། །ཉི་འགྲོ་གསལ་དང་སྐལ་པ་དང༌། །སྒོམ་པ་དང་ནི་ཐལ་བའི་གདོང༌། །

83-1-34a

༄༅། །བཟའ་སྟེར་བཟའ་དང་བཀྲེས་པ་དང༌། །བཅུད་ལེན་རོ་ནི་སྐྱུར་བ་དང༌། །རོ་འཇིགས་པ་དང་རོ་དང་ནི། །ཁྲུང་ཁྲུང་ལོངས་སྤྱོད་འཁོར་ལོར་གནས། །གྲངས་ནི་བཅུ་
དྲུག་ཏུ་ནི་བརྗོད། །དེ་སྟེང་རིམ་རིགས་འདོད་པ་ཅན། །འདོད་ཅན་མ་དང་སྲོག་གི་ལུས། །ཟླ་འཐུང་ཟླ་སྟེར་མཛོད་དང་ནི། །འདོད་ཆགས་མིན་སྨྲ་ཀུ་ཤ་དང༌། །ཤ་པི་སྤོ་དང་དག་
པ་དང༌། །མི་དང་མི་རོ་ནེ་ཙོ་དང༌། །གང་ལ་གཉིས་རོ་ལྡན་པ་དང༌། །ཀིས་རིང་ཆང་སྟེར་བདུད་རྩི་དང༌། །དུང་ཅན་དང་ནི་དུང་རྣ་དང༌། །དུག་གི་མིག་དང་དུག་གི་སྣ། །རྒྱགས་དབང་
རྒྱགས་པ་བརྐམ་པ་དང༌། །རྒྱགས་པས་བརྒྱལ་དང་ངོ་མཚར་རྒྱགས། །སྙེམས་པ་དང་ནི་ཚོགས་ཀྱི་རྟེན། །སུམ་ཅུ་རྩ་གཉིས་ཞེས་ནི་བརྗོད། །བདེ་བ་ཆེན་པོའི་འཁོར་ལོ་ཆ། །
མཆོག་ཏུ་དགའ་བ་སྟེར་བར་བྱེད། །ཕྲ་དང་རེག་བྱ་མཆོག་ཏུ་ཕྲ། །གཟུང་དང་འཛིན་པ་རྣམ་པར་སྤངས། །རང་ཉིད་བདེ་ཆེན་རང་བཞིན་དང༌། །གཞན་དག་ལ་ཡང་སྟེར་བར་
བྱེད༑ ༑དེ་ལྟར་ཡང་དག་རྩ་ཡི་རིམ། །བླ་མའི་ཞལ་ལས་ཤེས་པར་བྱ། །རྩ་ཡི་རིམ་མེད་ངེས་པར་ནི། །ཕུང་པོ་ལ་སོགས་མི་འབྱུང་ངོ༌། །ཕུང་པོ་མེད་ན་ཡེ་ཤེས་ཆེ། །རྣལ་འབྱོར་
པ་ཡིས་ཐོབ་མི་འགྱུར། །ཕུང་པོ་ལྔ་ཡི་བདག་ཉིད་ལུས། །མཁའ་འགྲོ་ལྔར་ནི་རབ་ཏུ་གྲགས། །དེ་ཉིད་འབྱུང་བ་ལྔ་ཡིས་ནི། །ཡེ་ཤེས་ལྔར་ནི་རྣམ་པར་གནས། །དེ་ཕྱིར་འབད་པ་

83-1-34b

ཐམས་ཅད་ཀྱིས། །རྩ་ཡི་འཁོར་ལོ་ཤེས་པར་བྱ། །ཇི་ལྟར་ཆུ་ཡི་དབུས་ཀྱི་ཤིང༌། །མྱུར་དུ་ཡང་ནི་འཕེལ་ནས་འགྲོ། །དེ་ལས་འབྲས་བུ་སོགས་ལྡན་པ། །སྟེར་བ་འདི་ལ་ཐེ་ཚོམ་མེད། །དེ་
བཞིན་ཕུང་པོ་ཤིང་ཞེས་བྱ། །རྩ་ཡི་ཆུ་ཡིས་འཕེལ་ནས་ནི། །འཕེལ་བས་ཡང་དག་འབྲས་བུ་ནི། །ཐམས་ཅད་མཁྱེན་པ་ཉིད་སྟེར་བྱེད། །ལྷ་ཡི་རྣམ་པའི་ངོ་བོ་ཡིས། །རྩ་རྣམས་རང་
བཞིན་བསྒོམ་པར་བྱ། །གཉིས་ཕྲད་པ་ལས་རེག་བྱ་གཉིས། །གལ་ཏེ་རྡོ་རྗེ་ལྷག་གྱུར་ན། །དེ་ཚེ་མེ་ནི་ཡང་དག་འབར། །དེ་རྗེས་མེ་ཡི་འཁོར་ལོའི་དབུས། །འཁོར་ལོའི་མིང་ཅན་པདྨ་
རྣམས༑ ༑རིམ་གྱིས་རིམ་གྱིས་བྱེ་བར་འགྱུར། །འདི་ནི་རྩ་ལས་འབབ་དེ་ལས། །བྱང་ཆུབ་སེམས་ནི་བདེ་བ་ཆེ། །སྤྲུལ་པའི་སྙིང་པོ་ཡང་དག་ཐོབ། །ངོ་བོ་གཅིག་གྱུར་བསྡུས་ནས་
ནི༑ ༑འབབ་པ་ཉི་མ་ཟླ་བའོ། །མི་དབང་དཀྱིལ་འཁོར་དབུས་སུ་ཡང༌། །གང་ཕྱིར་སྲད་བུའི་རྣམ་པར་གནས། །རྒྱུ་གཅིག་ཏུ་ཡང་ཤེས་ནས་ནི། །དེ་གཉིས་འབྲས་བུ་རྣམ་པ་གཉིས།།
གཡས་པ་ཉི་མའི་རྣམ་པ་དང༌། །གཡོན་པ་ཟླ་བའི་རྣམ་པར་འབྱུང༌། །གང་ཚེ་གཡས་པའི་ཉི་མ་ནི། །དེ་ཚེ་ཁྲག་འགྱུར་བདེ་བའོ། །གང་ཚེ་གཡོན་པའི་ཟླ་བ་གསལ། །བདེ་བ་ཀུན་
ཀྱང་དེ་ལྟ་བུའོ། །དེ་གཉིས་ཁོངས་སུ་ཆུད་པའི་མེ། །ཡན་ལག་བདུན་ཉིད་ཡང་དག་གནས། །སྔོན་ལ་རླུང་གི་རྣམ་ཤེས་ནི། །བརྒྱ་ལམ་གང་ཚེ་འཁྲུལ་གྱུར་ན། །ཕ་ཡི་མཁའ་ལ་

83-1-35a

༄༅། །མཚུངས་པར་གནས། །དེ་ཚེ་ཆགས་པའི་དབང་དུ་འགྱུར། །གསང་གནས་ཟླ་མཚན་ལྡན་པའི་རྩ། །མེ་དང་ཉི་མ་འཆར་བ་ན། །དེ་ཚེ་ལྷག་པར་ཆགས་པས་ནོན། །
ཆགས་པ་མཆོག་ཏུ་འདོད་པར་འགྱུར། །རྡོ་རྗེ་པདྨ་འདྲེས་པའི་གདོང༌། །འཇུག་པ་ཕ་ཡི་ཁ་ཡི་རླུང༌། །དེ་ཚེ་ས་བོན་དུ་ནི་འགྱུར། །ས་བོན་ལས་ནི་སེམས་ཅན་འབྱུང༌། །དེ་ཕྱིར་རྩ་
ལས་ཡང་དག་འཆར། །འབྲས་བུ་ངོ་མཚར་ཅན་ནི་སྐྱེ། །དེ་ཉིད་བྱང་ཆུབ་སེམས་ཀྱང་ནི། །འཛིན་པ་སྲོག་ནི་བསྡུས་པའོ། །ཡེ་ཤེས་མཆོག་དང་དེ་ཉིད་མཆོག །མཆོག་ཏུ་བདེ་བ་རྨད་
བྱུང་ཆེ༑ ༑ཡེ་ཤེས་རྣལ་འབྱོར་ཐོབ་པ་ཡིས། །མཆོག་ཏུ་བདེ་བ་བླ་ན་མེད། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རྩའི་འཁོར་ལོའི་གནས་
ཀྱི་རིམ་པར་བསྟན་པའི་ལེའུ་སྟེ་བཅུ་བདུན་པའོ།།    །།དེ་ནས་གཞན་ཡང་བཤད་བྱ་བ། །རྣལ་འབྱོར་ལུས་ལ་རིམ་ཇི་བཞིན། །རྩ་རྣམས་རྟག་ཏུ་ཡང་དག་ནི། །བརྒྱུད་པ་
ཡི་ནི་རིགས་ཀྱིས་སྐྱེ། །གསལ་བ་རུ་ན་མི་གསུངས་པ། །དད་པའི་བསམ་པ་རྣམ་སྤངས་པ། །སྐྱེ་བོ་སྐལ་པ་མེད་དོན་དུ། །གང་དུའང་གསལ་བར་མ་གསུངས་པ། །སྙིགས་མ་
ལྔ་ཞེས་བྱ་བའི་དུས། །སེམས་ཅན་མྱུར་དུ་དངོས་གྲུབ་དོན། །སྣོད་དུ་བྱ་བར་འདོད་པ་ཡིས། །རང་བྱུང་ཡེ་ཤེས་རྨད་བྱུང་བ། །རྣལ་འབྱོར་ལུས་ཀྱི་བདེ་ཆེན་པོའི། །འཁོར་ལོའི་རྩ་

83-1-35b

ན་སུམ་ཅུ་གཉིས། །བྱང་ཆུབ་སེམས་ནི་གསལ་འབབ་པའི། །རྩ་རྣམས་ཡང་དག་རྣམ་བཤད་བྱ། །དེ་ནི་བདེ་བ་ཆེན་པོའི་གནས། །དེ་ཡི་མཚན་ཉིད་བཤད་པར་བྱ། །ག་ཅ་ཊ་ཏ་པའི་
སྡེ་ཚན༑ ༑ཡ་ར་ལ་ཝ་ཥ་ཤས། །དེ་དག་རིམ་པར་ཤེས་པར་བྱ། །སླར་ཡང་དེ་དག་བསྡུས་ནས་ནི། །སྡེ་ཚན་ཙམ་ནི་གཅིག་ཏུ་འགྲོ། །དེ་ཡང་ཞི་བའི་ཡེ་ཤེས་མཆོག །བྱང་ཆུབ་སེམས་
ལ་ཐིམ་ནས་འགྲོ། ཀུན་རྟོག་ཐམས་ཅད་སྤངས་ནས་ནི། །བདེ་བ་ཀུན་གྱི་གཞི་ཡི་མཆོག །ཤེས་དང་ཤེས་བྱ་རྣམ་པར་སྤངས། །ཐམས་ཅད་བདག་ཉིད་རྟག་ཏུ་བཞུགས། །དེ་ལས་
འཁོར་ལོ་གསུམ་དབྱེ་བས། །རྩ་ནི་བརྒྱད་ཀྱི་དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱིས་ནི། །གསུམ་ཕྱེད་བདུན་ཅུ་རྩ་གཉིས་གསལ། །དེ་ནི་སྟོང་དུ་རབ་ཕྱེ་བ། །སོ་སོར་འཕྲོས་
པའི་བདག་ཉིད་ཅན། །སྟོང་ཕྲག་བདུན་ཅུ་རྩ་གཉིས་ཀྱིས། །རྩ་རྣམས་ཀྱི་ནི་གྲངས་ཞེས་བྱ། །རླང་དང་མཁྲིས་པ་བད་ཀན་ནི། །ཁམས་གསུམ་གྱི་ནི་དབྱེ་བ་ཡིས། །སྟོང་ཕྲག་ཉི་
ཤུ་རྩ་བཞིར་ནི། །འཁོར་ལོ་འཁོར་ལོའི་དབྱེ་བ་ཡིས། །རྣལ་འབྱོར་ཆེན་པོའི་རྒྱུད་ཀྱི་ནི། །ངེས་པའི་མན་ངག་རྗེས་འབྲང་ནས། །ཕྱག་རྒྱའི་རྣལ་འབྱོར་དེ་ཉིད་མཆོག །ལྷ་ཡི་རིམ་
པའི་མཚན་ཉིད་ནི། །རྩ་ནི་སོ་སོར་དབྱེ་བ་ཡིས། །བླ་མའི་ཞལ་ལས་ཤེས་པར་བྱ། །དེ་ལས་ཡང་ནི་སྡོམ་སྦྱོར་བར། །སོང་ནས་ཕན་ཚུན་ཀུན་ནས་བརྟེན། །སླར་ཡང་བདུན་ཅུ་རྩ་གཉིས་

83-1-36a

༄༅། །འགྲོ། །བདེ་ཆེན་འཁོར་ལོ་རྩ་ཡི་གནས། །རྩ་ནི་སུམ་ཅུ་རྩ་གཉིས་ལས། །དེ་ཡང་འཁོར་ལོ་སྡོམ་པར་འགྱུར། །འཁོར་ལོ་རེ་རེའི་གཙོ་བོའི་རྩ། །བརྒྱད་བརྒྱད་
དུ་ནི་འགྱུར་བར་གསལ། །རྣལ་འབྱོར་ལུས་ཀྱི་རྩ་མཆོག་ཅེས། །རྨད་བྱུང་སུམ་ཅུ་རྩ་གཉིས་ནི། །ཡི་གེ་སུམ་ཅུ་གཉིས་དབྱེ་བས། །རྟག་ཏུ་རྣལ་འབྱོར་གཙོ་བོས་ཐོབ། །ཕུང་
པོ་ཁམས་དང་དོན་ཡུལ་ཉིད། །དབང་པོའི་སྒོ་ནི་སྲུང་བའོ། །སུམ་ཅུ་རྩ་གཉིས་དབྱེ་བདག་ཉིད། །གསལ་བ་ཡི་ནི་དཀྱིལ་འཁོར་མཆོག །ལུས་ཀྱི་གཞལ་ཡས་ཁང་དུ་ཡང༌། །
དེ་ཉིད་ཀྱི་ནི་ནང་བཞུགས་པ། །དེ་བཞིན་གཤེགས་དང་ལྷ་མོ་དང༌། །གཟུགས་ལ་སོགས་དང་རྒྱལ་སྲས་རྣམས། །ཁྲོ་བོ་བཅུ་ཞེས་བྱ་བ་ཡི། །དེ་ཉིད་མཆོག་ནི་ཡང་དག་བཞུགས།
སླར་ཡང་ཁྲོ་བོ་རྒྱལ་སྲས་ལ། །ནང་དུ་མི་སྣང་བར་ནི་འགྲོ། །རྒྱལ་སྲས་རྣམས་ནི་གཟུགས་ལ་སོགས། །ལྷ་མོ་རྣམས་ལ་བསྡུས་ནས་ནི། །དེ་རྣམས་ཀྱི་ནི་ས་སོགས་འགྲོ། །དེ་
དག་དེ་བཞིན་གཤེགས་ལྔ་ལ། །སྐུ་གསུང་ཐུགས་ཀྱི་རྡོ་རྗེ་ལ། །དེ་དག་ལ་ཡང་བསྡུས་ནས་འགྲོ། །དེ་ཁོ་ན་ཉིད་བདེ་གཅིག་པུ། །དེ་ལ་ཡང་ནི་ཐིམ་ནས་འགྲོ། །གཟུང་དང་
འཛིན་པ་རྣམས་ལས་གྲོལ། །བདེ་བ་ཀུན་རྟེན་པ་ཡི་མཆོག། དེ་ཡང་ཉམས་མྱོང་ཙམ་ལས་སླར། །དེ་ནི་ཡི་གེ་ཙམ་ལ་ཐིམ། །ཡི་གེ་ཙམ་ནི་ཐིག་ལེར་ཐིམ། །ཐིག་ལེ་ཡང་

83-1-36b

ནི་སྒྲ་ལ་ཐིམ། །སྒྲ་ཙམ་འོད་གསལ་བ་ལའོ། །འོད་གསལ་གོ་འཕང་ཡང་དག་པར། །སྤྲོ་དང་བསྡུ་བའི་མཚན་ཉིད་དོ། །རྣམ་པར་ཤེས་དང་ཆོས་དབྱིངས་དང༌། །དོན་དམ་པ་དང་
བདེ་བ་ཆེ། །གཟུང་དང་འཛིན་པ་ལས་གྲོལ་བ། །བྱང་ཆུབ་སེམས་ནི་དྲི་མ་མེད། །རྡོ་རྗེ་སེམས་དཔའི་ཞི་བ་ཆེ། །གཉིས་མེད་ཡེ་ཤེས་རྨད་དུ་བྱུང༌། །དབང་བསྐུར་བཞི་པ་བདེ་བ་དང༌། །བཞི་
པའི་དགའ་བ་གོ་འཕང་མཆོག །དེ་ལ་སོགས་མིང་བྱེ་བྲག་གིས། །གོ་འཕང་མཆོག་ནི་གསུངས་པ་ཡིན། །སྤྲོ་དང་བསྡུ་བའི་དབྱེ་བ་ཡིས། །རིམ་པ་ཇི་ལྟ་བ་བཞིན་དུ། །དེ་ལྟར་བསྐྱེད་དང་
རྫོགས་པ་ཡི། །རིམ་དོན་བླ་མ་བརྒྱུད་ལས་ཤེས། །ཞི་བ་གཉིས་མེད་མཚན་ཉིད་ཅན། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རྣལ་འབྱོར་པའི་
ལུས་ཀྱི་རྩ་བསྡུས་པའི་ལེའུ་སྟེ་བཅོ་བརྒྱད་པའོ།།    །།དེ་ནས་གཞན་ཡང་བཤད་བྱ་བ། །སྣ་ཚོགས་ལ་སོགས་སྐད་ཅིག་བདག། ཡང་དག་གཞུང་ལུགས་མཚན་ཉིད་ནི།།
དེ་ཉིད་ཇི་ལྟ་བ་བཞིན་ཉོན། །རྣམ་པ་སྣ་ཚོགས་རྣམ་པར་སྨིན། །རྣམ་པར་འཇོམས་དང་མཚན་ཉིད་བྲལ། །སྐད་ཅིག་མ་ནི་བཞི་ཞེས་གསུངས། །རྣམ་པར་ཕྱེ་ནས་སླར་བཤད་བྱ། །
རྣམ་པ་སྣ་ཚོགས་མངོན་པར་འདོད། །དེ་ཡི་སྐད་ཅིག་དབྱེ་བར་བྱ། །ཨ་ལིང་ག་ན་དང༌། ཙུམྦ་ན་དང༌། ཙུ་མ་ཤ་ན་དང༌། ཀུ་ཙ་གྲ་ཧ་དང༌། བུ་ལ་ཏྲ་ཏ་ཧ་ན་དང༌། ད་ཤ་ན་དང༌། ད་ཁ་ད་ན་

83-1-37a

༄༅། །དང༌། དོ་ལ་དང༌། པུ་ཙི་ཙི་དང༌། ཀུ་ར་པ་ལ་སོགས་པའི་ཀ་ར་ན་དང༌། རྣམ་པ་སྣ་ཚོགས་སྐད་ཅིག་གོ །ན་ལི་སྟོང་ཕྲག་བདུན་ཅུ་གཉིས། །ལུས་ནི་བདེ་བ་རྒྱས་པ་
ན༑ ༑མགྲིན་པ་དག་ཏུ་གང་ཕྱིན་པ། །རྣམ་སྨིན་ཞེས་བྱ་སྐད་ཅིག་གོ །ལྷན་ཅིག་སྐྱེས་པའི་ཡེ་ཤེས་ནི། །རྡོ་རྗེ་ཕྲེང་བའི་མཚན་ཉིད་ཅན། །ཐམས་ཅད་མངོན་པར་བྱང་ཆུབ་པའི། །
རྣམ་པ་མེད་པའི་སྐད་ཅིག་གོ །ན་ལི་ལས་བྱུང་ཤུ་ཀྲ་འདས། །རྣམ་པ་དང་བྲལ་སྐད་ཅིག་གོ །ཡེ་ཤེས་བཞི་དང་སྟོང་པ་བཞི། །སྐད་ཅིག་མ་ནི་བཞི་ལས་རྟོགས། །རྣལ་འབྱོར་
ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སྐད་ཅིག་མའི་མཚན་ཉིད་རྒྱས་པར་བཤད་པའི་ལེའུ་སྟེ་བཅུ་དགུ་པའོ།།    །།དེ་ནས་གཞན་ཡང་བཤད་
བྱ་བ༑ ༑དགའ་བ་བཞི་ཡི་མཚན་ཉིད་ནི། །ལུགས་འབྱུང་ལུགས་ལས་ལྡོག་པ་ཡི། །ཇི་ལྟ་བ་ཡི་རིམ་པ་ཡིས། །དགའ་བའི་བདེ་བ་དང་པོ་སྟེ། །མཆོག་ཏུ་དགའ་བ་གཉིས་པ་དང༌། །
དགའ་བྲལ་ཞེས་པ་གསུམ་པ་དང༌། །བཞི་པ་ལྷན་ཅིག་སྐྱེས་པར་བཤད། །སྤྲུལ་པའི་འཁོར་ལོར་དགའ་བ་དང༌། །མཆོག་དགའ་ཆོས་ཀྱི་འཁོར་ལོར་གནས། །ལོངས་སྤྱོད་བྲལ་
བའི་དགའ་བ་དང༌། །ལྷན་ཅིག་སྐྱེས་དང་བདེ་བ་ཆེ། །ལུགས་ལྡོག་རིམ་པ་ཞེས་ནི་གསུངས། །དེ་རྗེས་ལུགས་འབྱུང་བཤད་བྱ་སྟེ། །བདེ་ཆེན་འཁོར་ལོ་སྤྱི་བོ་ལ། །དེ་ནི་དགའ་བར་

83-1-37b

བཤད་པ་ཡིན། །ལོངས་སྤྱོད་འཁོར་ལོར་མཆོག་དགའ་དང༌། །དགའ་བྲལ་ཆོས་ཀྱི་འཁོར་ལོར་གནས། །སྤྲུལ་པའི་འཁོར་ལོར་ལྷན་ཅིག་སྐྱེས། །དགའ་བ་ཉམས་སུ་མྱོང་བར་
བྱེད༑ ༑བལྟ་དང་དགུག་དང་དེ་བཞིན་བརྡ། །ཁ་ལ་ཙུམ་པ་བྱེད་པ་ཡི། །དགའ་བ་ཉམས་སུ་མྱོང་བར་ཤེས། །རྣམ་པ་སྣ་ཚོགས་མཚན་ཉིད་དོ། །རྣལ་འབྱོར་རྣལ་འབྱོར་མ་མཆོག།
ཏུ༑ ༑དེ་བཞིན་སྒྲ་ལ་འཛིན་པ་དང༌། །རྡོ་རྗེ་པདྨར་བཞག་ནས་ནི། །ཉམས་མྱོང་ས་ནི་སྐད་ཅིག་མཆོག །རྣམ་སྨིན་ཞེས་བྱ་སྐད་ཅིག་ཉིད། །དེ་ཉིད་རྒྱུར་ནི་རྣམ་པར་ཤེས། །རྩ་ཡི་
དབུས་ན་རབ་གསལ་གནས། །གཏུམ་མོ་ཡང་ནི་རྣམ་རྟོག་འཇོམས། །བདེ་བ་ཆེན་པོའི་འཁོར་ལོ་ཆེ། །མཆོག་གི་ཆ་ནི་ཞུ་བར་བྱེད། །བྲལ་དགའི་གནས་སུ་མྱོང་བ་ནི། །རྣམ་རྟོག་
སྐད་ཅིག་མཚན་ཉིད་དོ། །དེ་ལ་རོ་གཅིག་རང་བཞིན་ནི། །རྩ་ནི་གཅིག་གི་རྒྱུན་ལ་རྟེན། །བདེ་བ་ཆེན་པོའི་གོ་འཕང་ཞི། །ལྷན་ཅིག་སྐྱེས་པའི་མཚན་ཉིད་ནི། །རྣམ་པ་སྣ་ཚོགས་
སྐད་ཅིག་གསུངས། །སྟོང་ཉིད་ཀུན་གྱི་གཞི་ཡི་མཆོག །ཆོས་ཀྱི་འཁོར་ལོ་དེ་ལས་སྟེང༌། །རྣལ་འབྱོར་པ་ཡིས་བསྒྲུབ་བྱ་བ། །ཉམས་སུ་མྱོང་བ་མཆོག་དགའ་སྟེ། །རྣམ་སྨིན་
སྐད་ཅིག་མཚན་ཉིད་དོ། །ལོངས་སྤྱོད་འཁོར་ལོ་དེ་ལས་ནི། །སྟེང་དུ་བྱེད་པའི་སྐད་ཅིག་ལ། །ཉམས་མྱོང་བྲལ་བའི་དགའ་བ་ནི། །རྣམ་འཇོམས་མཚན་ཉིད་སྐད་ཅིག་གོ །བདེ་

83-1-38a

༄༅། །པ་ཆེན་པོའི་འཁོར་ལོ་ཆེ། །དེ་ཐོབ་མཚན་ཉིད་སྐད་ཅིག་མ། །ལྷན་ཅིག་སྐྱེས་དགའི་ཉམས་མྱོང་བ། །མཚན་ཉིད་དང་བྲལ་སྐད་
ཅིག་གོ །རྩ་གསུམ་ཀུན་གྱི་ནམ་མཁའ་ཆེ། །རྣལ་འབྱོར་མ་ཚོགས་ཡང་དག་གཟུགས། །དེ་ལས་རབ་སད་ཉམས་མྱོང་བ། །མཚན་ཉིད་གཅིག་པར་རོ་
མཚུངས་པ། །རྣལ་འབྱོར་ཆེན་པོས་ཉམས་སུ་མྱོང༌། །སླར་ཡང་མཚན་ཉིད་མེད་པར་འགྲོ། །རབ་ཏུ་སད་པ་ཉམས་སུ་མྱོང༌། །སྟོང་ཕྲག་བཅུ་དྲུག་བདག་ཉིད་
དོ༑ ༑བདེ་ཆེན་གོ་འཕང་མི་ཕྱེད་པ། །གཉིས་མེད་རྡོ་རྗེ་སེམས་དཔའི་གནས། །དེ་ལྟར་འདི་ནི་དགའ་དབྱེ་བ། །གཞན་དུ་གསལ་བར་མ་གསུངས་སོ། །རྣལ་འབྱོར་
མ་ཡི་བཀའ་དྲིན་གྱིས། །བླ་མ་བརྒྱུད་པ་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། དགའ་བའི་མཚན་ཉིད་རྣམ་པར་དབྱེ་
བའི་ལེའུ་སྟེ་ཉི་ཤུ་པའོ།།    །།དེ་ནས་གཞན་ཡང་བཤད་ཀྱི་ཉོན། །ཐིག་ལེ་གསུམ་ནི་བླ་ན་མེད། །གང་གིས་ཤེས་པ་ཙམ་
གྱིས་ནི། །རྣལ་འབྱོར་པ་ཡི་དངོས་གྲུབ་འགྱུར། །རྩ་རྣམས་ཀུན་ཏུ་འབབ་པ་དང༌། །བྱང་ཆུབ་སེམས་ནི་ཞུ་བྱས་པ། །རྡོ་རྗེའམ་ནི་པདྨའི་རྩེ། །རླུང་

83-1-38b

ནི་བཟུང་བའི་སྐད་ཅིག་ལ། །རྐན་དགུག་པ་ཡི་སྦྱོར་བ་དང༌། །ཀྵྨཱིཾ་གྱི་སྔགས་ཀྱི་སྦྱོར་བ་ཡིས། །རྣལ་འབྱོར་མཆོག་ནི་ཐོབ་པར་བྱེད། །བདེ་བ་ཀུན་གྱི་གཞི་ཡི་མཆོག། ཆོས་ཀྱི་འཁོར་
ལོ་དེ་ཉིད་མཆོག །སྙིང་གའི་པདྨའི་ལྟེ་བ་ལ། །དབུས་སུ་ཧཱུཾ་ནི་བཀོད་ནས་ནི། །ཐམས་ཅད་སྟོང་པའི་མཚན་ཉིད་ནི། །དངོས་དང་དངོས་མེད་རྣམ་པར་གྲོལ། །དེ་ཁོ་ན་ཉིད་ལུས་སྐྱོབ་
པ༑ ༑ཕྱོགས་ཡུལ་དུས་དང་རྣམ་པར་བྲལ། །སྟེང་དང་འོག་ནི་རྣམ་པར་སྤངས། །སེམས་བྲལ་རང་གི་ངོ་བོར་གནས། །ངག་གི་དྲ་བ་ཡོངས་སུ་སྤངས། །རྒྱུད་དང་མཚན་མ་དང་བྲལ་ཞིང༌།།
རྟོག་པའི་སྤྱོད་ཡུལ་རྣམས་དང་བྲལ། །གཉིས་པ་ཀུན་ལས་རྣམ་པར་གྲོལ། །མཆོག་ཏུ་རྟག་ཅིང་ཞི་བའོ། །རླུང་གི་ཐིག་ལེ་རྣལ་འབྱོར་མཆོག །ཁ་དོག་སྔ་པ་གསལ་བ་ཆེ། །སྣ་རྩེར་
སྦྱོར་བའི་རྣལ་འབྱོར་གྱིས། །ཀུན་ནས་ཀྱང་ནི་བསྒོམ་པར་བྱ། །ཡི་གེ་ཨོཾ་ནི་སྔགས་ཀྱི་མཆོག །རྣལ་འབྱོར་པ་ཡིས་བཟླ་བར་བྱ། །སྔ་མ་བཞིན་དུ་ཡེ་ཤེས་ལྔ། །ཞི་བ་ལ་སོགས་དེ་
བཞིན་སྒྲུབ། །བག་ཆགས་རིམ་པའི་མཚན་ཉིད་ནི། །སྐུ་གསུང་ཐུགས་ཀྱི་དབྱེ་བ་ཡིས། །རྩ་ནི་གསུམ་པོ་འདི་ནི་མཆོག །བསྡུས་ནས་སླར་ཡང་དབྱེ་བ་ནི། །ཕན་ཚུན་དུ་ནི་སོ་སོར་
འགྲོ། །རྫས་ཀྱི་ཐིག་ལེ་ཁོང་ཆུད་པ། །ཐིག་ལེ་གཉིས་ཏེ་སྔགས་དང་རླུང༌། །སྔགས་ཀྱི་ཐིག་ལེ་དེ་ཉིད་མཆོག །ཐིག་ལེ་གཉིས་ནི་འོད་དང་རྫས། །སླར་ཡང་རླུང་གི་ཐིག་ལེ་ཡང༌། །

83-1-39a

༄༅། །ཐིག་ལེ་གཉིས་ཀྱི་ནང་དུ་འགྲོ། །སྔགས་དང་རྫས་ཀྱི་བདག་ཉིད་ཅན། །རྣལ་འབྱོར་པ་ཡིས་ཡང་དག་ཤེས། །ཟླ་བ་ཉི་མ་མེ་ཡི་རྩ། །གསུམ་ཞེས་བྱ་བའི་མཚན་
ཉིད་དོ༑ ༑ལ་ལ་ནཱ་དང་ར་ས་ནཱ། །ཨ་བ་དྷཱུ་ཏི་ཞེས་བྱའི་མིང༌། །སྐུ་གསུང་ཐུགས་ཀྱི་རང་བཞིན་དང༌། །དེ་ཉིད་དུ་ནི་ཡོངས་སུ་གྲགས། །སྟེང་དང་འོག་ཏུ་ཁྱབ་པ་ཉིད། །སོ་སོར་ལུ་གུ་
རྒྱུད་ཚུལ་དུ། །རྩ་རྣམས་ཀུན་ལ་ཁྱབ་ནས་ནི། །ཡང་དག་མན་ངག་རིམ་པས་གནས། །དེ་ལྟར་རྣལ་འབྱོར་མཆོག་ཏུ་ཕྲ། །ཤེས་དང་ཤེས་བྱ་རྣམ་པར་སྤངས། །དངོས་གྲུབ་ཐམས་
ཅད་ཀྱི་ནི་གཞི། །རྣལ་འབྱོར་ཆེན་པོའི་རྨད་བྱུང་ཆེ། །གསོ་སྦྱོང་གིས་མིན་བཟླས་པས་མིན། །ཕྲེང་བས་མ་ཡིན་འགོག་པས་མིན། །གྲངས་མིན་དུས་མིན་སྦྱིན་སྲེག་མིན། །འབྱིན་
བྱེད་འགོག་བྱེད་ཀྱིས་ནི་མིན། །ཡེ་ཤེས་ཆེན་པོའི་གོ་འཕང་ཞི། །རྣལ་འབྱོར་གཅིག་པུས་རྟོགས་པར་བྱེད། །མངོན་པར་ཤེས་པ་ལྔ་དང་ནི། །དེ་བཞིན་ཡེ་ཤེས་ལྔ་ཡི་མཆོག །
ཐིག་ལེ་གསུམ་ནི་རྣམ་སྒོམ་པ། །ཞི་སོགས་བྱ་བ་ཡང་དག་ནི། །རྣལ་འབྱོར་མཆོག་གིས་འགྲུབ་པར་འགྱུར། །སྟོང་ཉིད་ཡེ་ཤེས་མཚན་ཉིད་ནི། །ཡེ་ཤེས་སེམས་དཔའ་རྡོ་
རྗེ་སེམས། །དམ་ཚིག་སེམས་དཔའ་ཞེས་བྱ་གསུངས། །གནས་ཀྱི་གྲངས་ཀྱི་དབྱེ་བ་ཡིས། །བླ་མ་བརྒྱུད་པ་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་

83-1-39b

མངོན་པར་རྟོགས་པ་ལས། ཐིག་ལེ་གསུམ་རྣམ་པར་དབྱེ་བའི་ལེའུ་སྟེ་ཉི་ཤུ་རྩ་གཅིག་པའོ།།    །།དེ་ནས་གཞན་ཡང་དེ་ཉིད་ཉོན། །དེ་ཉིད་གསུམ་གྱི་གོ་འཕང་མཆོག །
སྐུ་གསུང་ཐུགས་ཀྱི་རྡོ་རྗེ་ཡི། །སྙིང་པོ་བདག་ཉིད་དམ་ཚིག་ནི། །ཡི་གེ་གསུམ་ནི་སྐུ་གསུང་ཐུགས། །སྙིང་པོ་ཡང་ནི་བཤད་པར་བྱ། །དེ་ནི་རྣམ་ཕྱེད་ཁྱོད་ཉོན་ཅིག །དེ་ནི་ཇི་ལྟ་བ་
བཞིན་བཤད། །ཨོཾ་ནི་སྐུ་ཡི་རྡོ་རྗེ་ཡི། །སྙིང་པོ་རུ་ནི་ཡང་དག་བཤད། །ཡི་གེ་ཨ་དང་ཡི་གེ་ཨུ། །ཡི་གེ་མ་ཞེས་བྱ་བ་གསུམ། །ཨཱཿནི་ཆོས་འཁོར་པདྨ་ལ། །རླུང་གི་འཁོར་ལོ་ལ་
ནི་ཁྱབ༑ ༑སྒྲིབ་མེད་པ་ཡི་རླུང་ཆེན་པོ། །སྲོག་ཏུ་གསུངས་པ་ཐམས་ཅད་བསྡུས། །ཆ་མེད་ཆ་དང་བྲལ་བ་དང༌། །དངོས་པོ་དངོས་མེད་དབུས་ན་གནས། །ཐིག་ལེ་འཁོར་ལོའི་ཆ་ལ་
ཁྱབ༑ ༑ནམ་མཁའི་ཁམས་ཀྱི་ཡི་གེ་མཆོག །སྔགས་རྣམས་ཀུན་གྱི་དོན་གྱི་གནས། །སྔགས་རྣམས་ཐམས་ཅད་རབ་སད་བྱེད། །སྔགས་རྣམས་ཀུན་གྱི་ཕན་བྱེད་ཅིང༌། །ངག་གི་འཁོར་
ལོ་རབ་སད་བྱེད། །དངོས་སུ་ལན་གསུམ་གྱི་ནི་གཞི། །འབྱུང་བ་ཐམས་ཅད་དབང་དུ་བྱེད། །ཟག་མེད་འཕེལ་བ་མེད་པའི་གནས། །བྱང་ཆུབ་ས་བོན་བདེ་བ་ཆེ། །གཟུགས་མེད་
ཁམས་སུ་ཡང་དག་བཤད། །འཁོར་ལོ་བཞི་ཡི་དོན་བསྡུས་པའི། །ཨུ་ནི་ལོངས་སྤྱོད་འཁོར་ལོར་གནས། །མེ་དང་ཉི་མ་འདྲ་བ་ཡི། །མགྲིན་པའི་མཐའ་ནས་སྤྱི་གཙུག་མཐའ། །

83-1-40a

༄༅། །ཁྱབ་པ་གཟི་བརྗིད་ཀྱི་ནི་ལུས། །གཟུགས་ཀྱི་ཁམས་ཞེས་བྱ་བར་ཤེས། །གནས་རིས་བཅུ་བདུན་བདག་ཉིད་ཅན། །བདེ་ཆེན་འཁོར་ལོ་ཞེས་བྱར་བཤད། །
ཡི་གེ་མ་ནི་ཐིག་ལེ་ཙམ། །གདོད་ཚད་མཐའ་ཡི་སོར་བཞི་ཙམ། །དགའ་བའི་གཙུག་ཏོར་གནས་ན་གནས། །ཟླ་བའི་གཟུགས་དང་འདྲ་བ་ཡི། །བདེ་བ་ཆེན་པོའི་གོ་འཕང་ཞི། །
རྩ་ནི་ཀུན་ལ་ཁྱབ་པ་པོ། །མི་ཕྱེད་ལུས་ཀྱི་གོ་འཕང་ནི། །འདོད་པའི་ཁམས་ཞེས་བཤད་པ་ཡིན། །བསྡུས་ན་གནས་རིས་ཉི་ཤུའོ། །དེ་ལྟར་རླུང་ནི་གནས་གསུམ་གྱི། །རྩ་གསུམ་གྱི་
ནི་གནས་སུ་འདུས། །ཡི་གེ་ཨོཾ་གྱི་བརྡ་ཤེས་ན། །ཁམས་གསུམ་རྣམ་པར་སད་པར་བྱེད། །རྣམ་པར་སྣང་མཛད་འགྲོ་བའི་གཟུགས། །སྤྲོ་བའི་བདག་ཉིད་ཅན་གྱི་རྒྱུ། །རྣམ་པར་
རྟོག་པའི་རླུང་གཉིས་ནི། །སྣ་ཡི་བུ་ག་ནས་ནི་བྱུང༌། །ཡང་དག་ཉི་མ་ཟླ་བ་གཉིས། །སྦས་པ་ནང་ནས་རྒྱུ་བར་བྱེད། །མེ་ནི་འབར་བ་རྩེ་མོ་ལ། །སྨིན་མའི་དབུས་སུ་སྲོག་གི་རླུང༌། །དེ་
ལྟར་གཅིག་པུའང་གསུམ་དུ་བཤད། །གཏན་ལ་ཕབ་སྟེ་དེ་ཉིད་གསུམ། །ཞི་བ་ཁམས་གསུམ་ལ་ཁྱབ་པ། །སྐྱེ་བའི་ས་བོན་རྒྱས་པའོ། །ཡི་གེ་ཨ་ནི་ཡེ་ཤེས་མཆོག །གསུང་གི་
རྡོ་རྗེ་སྙིང་པོ་མཆོག །ཨ་ནི་གཉིས་དང་ཡི་གེ་ཧཾ། །རིང་པོར་བྱས་ཏེ་དབྱེ་བ་གསུམ། །ཆོས་ཀྱི་དབྱིངས་ཀྱི་དོན་བསྡུས་པ། །ཡི་གེ་ཨཱཿནི་སྔར་བཤད་ཟིན། །གཉིས་པ་ཡང་ནི་སྲོག་གི་

83-1-40b

རླུང་། །སྟོང་ཉིད་ཡེ་ཤེས་མིང་ཅན་ཏེ། །སྲོག་དང་རྩོལ་བ་གཉིས་སུ་རིགས། །ཡུལ་དང་དབང་པོ་བསྡུས་པའོ། །ཀུན་གཞི་དང་ནི་ཉོན་མོངས་ཡིད། །གཟུང་དང་འཛིན་པའི་ངོ་བོ་ཉིད། །
ངོ་བོ་གཅིག་ཏུ་གྱུར་ནས་ནི། །གསུང་གི་རྡོ་རྗེ་བརྗོད་པའི་མཆོག །ཨཱཿནི་ཆོས་འཁོར་པདྨ་ལས། །མགྲིན་པར་ཡི་གེ་ཨཱཿཉིད་འགྱུར། །སྲོག་ཉིད་དང་ནི་ཐུར་སེལ་དང༌། །ཡི་གེ་ཧ་ཡིས་
ཀུན་ནས་ནི། །མགྲིན་པའི་དབུས་ན་གནས་པ་བཅིངས། །ཨཱ་ཧཾ་ཁ་ནས་གསལ་བར་བརྗོད། །རོ་འབབ་པ་ཡི་ཁྲུང་ཁྲུང་ནི། །རོ་སྐྱུར་བ་ཞེས་བྱ་བར་གསུངས། །བཀུག་ནས་རྟག་ཏུ་ཁྱབ་པར་
བྱེད༑ ༑གཟུགས་ཀྱི་ཁམས་ནི་འབར་བའོ། །ཧ་དང་དེ་བཞིན་ཡི་གེ་ཨུ། །དེ་ནི་ཡི་གེ་མ་དང་གསུམ། །རྐང་པ་ནས་ནི་མགོ་མཐའི་བར། །འཁོར་ལོ་བཞི་ཡི་དོན་བསྡུས་པ། །ཧ་ནི་ཐུར་སེལ་
མིང་ཅན་རླུང༌། །བཤད་སྒོ་གསང་བའི་དབུས་ན་གནས། །ཡི་གེ་ཨཱུ་ནི་ཁྱབ་བྱེད་རླུང༌། །མགྲིན་པ་པདྨའི་དབུས་ན་གནས། །ཡི་གེ་མ་ནི་སྲོག་རླུང་ཡིན། །དཔྲལ་བ་རླུང་གི་འཁོར་ལོ་ལ། །
དེ་དག་གཅིག་གྱུར་སྙིང་ག་ནས། །ཐུགས་ཀྱི་ས་བོན་དུ་ནི་བརྗོད། །མི་བསྐྱོད་སྙིང་པོ་ཁ་དོག་ནག །གཟུགས་མེད་ཁམས་ཀྱི་མིང་ཅན་ནོ། །སྐུ་གསུང་ཐུགས་ཀྱི་རྡོ་རྗེ་ཡི། །སྙིང་པོ་གསུམ་
དུ་རབ་ཏུ་བཤད། །ལག་ན་རྡོ་རྗེས་ཐལ་སྦྱར་ནས། །སླར་ཡང་ཐམས་ཅད་མཁྱེན་ལ་ཞུས། །རྡོ་རྗེ་གསུམ་གྱི་སྔགས་དོན་དང༌། །གནས་ཀྱི་དབྱེ་བ་འཚལ་ལགས་ན། །འདི་རྣམས་དབུ་

83-1-41a

༄༅། །ན་བདག་པོ་གང༌། །ཇི་ལྟ་བུ་ཞིག་གཙོ་བོས་གསུངས། །གཙོ་བོ་རྡོ་རྗེ་འཆང་བ་ཆེ། །བཅོམ་ལྡན་འདས་ཀྱིས་སླར་གསུངས་པ། །གསང་བའི་མཆོག་ཏུ་གསུངས་
པ་ཡི༑ ༑སྦས་པའི་དོན་ནི་ཁྱོད་འདྲི་བ། །རྒྱུད་རྣམས་ཀུན་ཏུ་མ་གསུངས་པ། །རབ་ཏུ་བཤད་ཀྱི་མཉན་པར་གྱིས། །ཐུགས་ཀྱི་ས་བོན་བདག་པོ་སྟེ། །ཀུན་གྱི་ནང་ན་རྣམ་རྟོག་མེད།།
གང་ཕྱིར་གཙོ་བོས་གཞན་རྣམས་ནི། །སྒྲིབ་དང་དེ་བཞིན་འཕྲོག་པ་དང༌། །རྣམ་པར་རྟོག་བའི་རླུང་གཉིས་ནི། །ལུས་ཀུན་ལ་ནི་ཁྱབ་པར་བྱེད། །སྣ་ཡི་བུ་ག་ལས་ནི་རྒྱུ། །ལུས་ལ་
རྟག་ཏུ་འབྱུང་བར་བྱེད། །འགྲོ་བ་དྲུག་གི་འཁོར་ལོའི་ལམ། །གང་གི་སྟོབས་ཀྱིས་ཁྱབ་པར་བྱེད། །གསུམ་པ་རྣལ་འབྱོར་པ་ཡིས་རྟོགས། །རྣམ་རྟོག་མེད་པར་རྨད་བྱུང་ཆེ། །རླུང་
རྣམས་ཐམས་ཅད་འགགས་པས་ན། །སྐྱེས་པ་དེ་ཉིད་རྟོགས་པའོ། །རླུང་ནི་ཐམས་ཅད་འགོག་པ་ཡང༌། །ཡང་དག་རིགས་པར་ང་ཡིས་བཤད། །སྤྲུལ་པའི་ཆོས་ཀྱི་འཁོར་ལོའི་དབུས།།
རྒྱུད་འདི་པདྨ་གཉིས་སུ་གསུངས། །དྲུག་ཅུ་རྩ་བཞི་བརྒྱད་འདབ་གཉིས། །སྟེང་དང་འོག་ཏུ་ཁ་བལྟས་ནས། །སླར་ཡང་ཁ་སྦྱོར་ཚུལ་དུ་གནས། །སྲོག་དང་ཐུར་སེལ་རྒྱུ་བར་བྱེད། །དེ་
ཉིད་རྟོག་པ་དང་བཅས་པ། །རླུང་གཉིས་སུ་ནི་གསལ་བར་གསུངས། །སྐུ་དང་གསུང་གི་སྙིང་པོ་གཉིས། །ལ་ལ་ནཱ་དང་ར་ས་ནཱ། །ས་བ་དྷཱུ་ཏི་མཆོག་གི་གནས། །དེ་གཉིས་དབུས་ན་

83-1-41b

མཆོག་གི་མཆོག །རྣམ་རྟོག་མེད་པ་རླུང་གི་རླུང༌། །རྟག་ཏུ་རྒྱུ་ཞིང་ཀུན་ལ་ཁྱབ། །རྣམ་རྟོག་གང་ཐོབ་རྟག་ཏུ་ནི། །ལས་ཀུན་བྱེད་ཅིང་མཁས་པར་འགྱུར། །རླུང་གི་རང་བཞིན་བྱེ་
བྲག་ནི༑ ༑བརྒྱ་དང་བརྒྱད་ལ་གང་རྒྱལ་བ། །དུས་ཀུན་ཏུ་ནི་འཕེལ་བར་རིགས། །རྣལ་འབྱོར་བྱིས་པས་མི་ཤེས་པ། །སྐད་ཅིག་གཅིག་མངོན་རྫོགས་བྱང་ཆུབ། །དེ་ཡིས་ཐོབ་པར་རྒྱུད་
འདིར་གསུངས། །དེ་ནི་གང་ཚེ་སྐད་ཅིག་ཐོབ། །དེ་ནི་སྐད་ཅིག་མཆོག་ཏུ་གསུངས། །དེ་ཡང་ཇི་ལྟར་ཐོབ་པར་བྱེད། །དེ་ལ་རིགས་པ་རུ་ནི་བརྗོད། །ཐོག་མར་རྣལ་འབྱོར་པ་ཆེན་པོ།།
བློ་བཟང་གིས་ནི་ཞི་གནས་བསྒོམ། །བསྐྱེད་པའི་རིམ་པའི་སྦྱོར་བ་ཡིས། །ཁྲོ་བོའི་ཕྱག་རྒྱ་བྱས་ནས་ཀྱང༌། །དབང་པོ་ཡི་ནི་སྒོ་དགུ་ལ། །ཐམས་ཅད་དུ་ནི་ཀུན་རྫོབ་པ། །ཧཱུཾ་བཟླས་
པ་ནི་མཚུངས་པ་མེད། །མཆོག་ཏུ་རྒྱུན་མི་འཆད་པར་ནི། །ཟླ་བ་གཅིག་ཏུ་བཟླས་བྱས་ན། །དེ་རྗེས་སྐད་ཅིག་དེ་ལ་ཐོབ། །གང་ཕྱིར་དེ་ནི་བཟླས་བྱས་ན། །སྙིང་གའི་པདྨའང་སྟེང་
བལྟས་འགྲོ། །དེ་ནས་གསང་བའི་པདྨ་ལས། །ཁ་སྦྱོར་བས་ནི་དེ་བས་ཀྱང༌། །རྣམ་པར་རྟོག་པའི་རླུང་གཉིས་ནི། །དེ་ལས་རྣམ་པར་བཅས་ནས་འགྲོ། །རྣམ་རྟོག་མེད་པའི་རླུང་ཆེན་པོ། །
སྐུ་གསུང་རྡོ་རྗེ་བཅད་ནས་ནི། །རྣམ་རྟོག་མེད་པའི་བདེ་བ་སྟེ། །སྔགས་ཀྱི་དེ་ཉིད་ཀྱིས་ནི་འཐོབ། །ཨ་བ་དྷཱུ་ཏིའི་རྒྱུན་ལ་གནས། །སྨིན་དབུས་རླུང་ནི་ཕྱེ་བྱས་པ། །དེ་ཐོབ་བྱས་པའི་

83-1-42a

༄༅། །དགའ་བ་ནི། །རྒྱུན་དུ་འཆང་ཞིང་མི་ཟད་པ། །ཆགས་སོགས་བྲལ་ཞིང་ཞི་བ་དང༌། །རང་རིག་བདེ་བ་ཆེན་བོའོ། །འདིར་ནི་རྒྱུ་མཚན་བཤད་པར་བྱ། །སྔགས་
གྲུབ་པ་ཡི་རྣལ་འབྱོར་པས། །འདིར་དང་རྡུལ་དང་བ་སྤུ་ལངས། །རྟག་ཏུ་དགའ་བའི་བསམ་པ་དང༌། །གདོང་ནི་ཟངས་མདོག་ཡིད་དུ་འོང༌། །ཀུན་གྱིས་མཐོང་དང་དགའ་བ་དང༌། །གྲངས་
ལྷག་ཆད་པ་ལ་སོགས་དང༌། །འཇིག་རྟེན་ཆོས་དང་དེ་བཞིན་གནས། །རྣལ་འབྱོར་སྔགས་ཀྱི་དེ་ཉིད་ནི། །གནོད་པ་ཉིད་དུ་མི་འགྱུར་རོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་
བ་མངོན་པར་རྟོགས་པ་ལས། སྐུ་གསུམ་གྱི་སྙིང་པོ་བཤད་པའི་ལེའུ་སྟེ་ཉི་ཤུ་གཉིས་པའོ།།    །།དེ་ནས་གཞན་ཡང་བཤད་ཀྱི་ཉོན། །དེ་ཉིད་གསུམ་གྱི་ཚིག་བསྟན་
བྱ༑ ༑བདག་ཉིད་སྔགས་སོགས་བྱེད་པ་ཡིས། །ཇི་ལྟ་བ་བཞིན་རིམ་པ་རྣམས། །བདག་གི་དེ་ཉིད་རྣལ་འབྱོར་མཆོག །རྡོ་རྗེ་སེམས་དཔའ་ཉིད་ཀྱི་རྒྱུ། །སངས་རྒྱས་ཀུན་གྱི་རང་
བཞིན་བདག །སངས་རྒྱས་ཀུན་གྱི་སྐུ་གཅིག་པ། །ཀུན་མཁྱེན་གོ་འཕང་མི་གསལ་བྱེད། །རིགས་ཀྱི་དབྱེ་བས་རབ་གསལ་བྱེད། །རིགས་ནི་ལྔ་ཡི་རྣམ་པ་གང༌། །དེ་ནི་ཕུང་
པོའི་མཚན་ཉིད་དོ། །ཕྲ་རགས་ལ་སོགས་དབྱེ་བ་ཡིས། །ཐོགས་བཅས་ཐོགས་མེད་མཚན་ཉིད་དང༌། །འབྱུང་བ་ཆེན་པོ་བཞི་ཡི་དངོས། །འདི་ནི་གཟུགས་ཀྱི་ཕུང་པོར་གསུངས།།

83-1-42b

དེར་ནི་རྣམ་སྣང་ངོ་བོ་དང༌། །ཐམས་ཅད་སྤྲོ་བར་བྱེད་པའི་རྒྱུ། །བདེ་དང་སྡུག་བསྔལ་མཆོག་ཏུ་ཞི། །གྲང་དང་དྲོ་བ་མཆོག་གི་མཆོག །གང་གིས་ཤིན་ཏུ་རིག་པ་ནི། །དེ་ནི་ཚོར་བའི་
ཕུང་པོར་བཤད། །རིན་ཆེན་འབྱུང་ལྡན་ཉིད་ཀྱི་མཚན། །དེ་བཞིན་གཤེགས་པའི་སྤྲོས་བདག་ཉིད། །གླང་པོ་བོང་བུ་ལྕེ་སྤྱང་དང༌། །རྟ་དང་རི་དྭགས་དང་ནི་ཕག། ཕ་དང་མ་དང་ཕ་ཡི་
སྤུན༑ ༑མཛའ་བོ་སྣང་གི་གཉེན་ཚན་སོགས། །གང་གིས་ཡང་དག་ཤེས་པ་ནི། །འདུ་ཤེས་ཕུང་པོའི་མཚན་ཉིད་ནི། །དེ་བཞིན་གཤེགས་པ་འོད་དཔག་མེད། །དེ་ནི་སྤྲོས་པ་ཀུན་ནས་
གསལ༑ ༑འགྲོ་བ་ཁྱད་པར་ཡོངས་སུ་ཤེས། །དགེ་དང་མི་དགེའི་ལས་འབྲས་བུ། །གཞན་ཡང་ལུང་དུ་མ་བསྟན་མིན། །དེ་ཡི་འདུ་བྱེད་དུ་ནི་བཤད། །དོན་ཡོད་སྤྲོ་བའི་རང་བཞིན་ཅན།།
འཁོར་བ་དངོས་དང་དངོས་མེད་སོགས། །ཀུན་རྟོག་འབྱུང་བའི་བདག་ཉིད་ཅན། །རྣམ་ཤེས་ནས་ནི་རྣམ་པར་ཤེས། །མི་བསྐྱོད་སྤྲོ་བའི་བདག་ཉིད་ཅན། །དེ་ལྟར་ཕུང་པོ་ཡོངས་ཤེས་
ན༑ ༑ལུང་དང་རིགས་པའི་ཤེས་པ་སྐྱེ། །ཛི་ན་ཛི་ཀ་དང་རཏྣ་དྷྲྀ་ཀ། ཨ་རོ་ལི་ཀ་དང་པྲ་ཛྙཱ་དྷྲྀ་ཀ །བཛྲ་དྷྲྀ་ཀ་ཅེས་བྱ་བའི་སྔགས། །ཅི་རིགས་པར་ནི་རིམ་བཞིན་ཤེས། །སྤྱན་ལ་སོགས་པ་
བཞི་པོ་གང༌། །དེ་ནི་ཁམས་གསུམ་ཡོངས་སུ་བརྟག །སྲ་བ་ལ་སོགས་བཞིར་ཕྱེ་བས། །ས་ཡི་ཁམས་སུ་ཡོངས་སུ་བརྟག །གཏི་མུག་དགའ་བས་མངོན་པར་བརྗོད། །དེ་ཡི་སྤྱན་དུ་

83-1-43a

༄༅། །ཡོངས་སུ་གྲགས། །ཞུ་བ་ཅི་མཆི་ཁུ་བ་སོགས། །རྫས་ཀྱི་བྱེ་བྲག་ཡང་དག་བསྟེན། །ཆུ་ཡི་ཁམས་སུ་རྣམ་པར་ཤེས། །མཱ་མ་ཀཱི་ཡི་བདག་ཉིད་ཅན། །དྲོ་བ་བཟའ་
བཏུང་སྨིན་པ་དང༌། །གཟི་བརྗིད་འཕྲོ་བ་ཉིད་ཐམས་ཅད། །མེ་ཡི་ཁམས་སུ་ཤེས་པར་བྱ། །གོས་དཀར་སྤྲོ་བའི་བདག་ཉིད་ཅན། །འབྱུང་བ་རྡུབ་པ་རབ་ཏུ་འཕེལ། །རླུང་རྣམས་ཀྱི་
ནི་ཚོགས་ཀྱི་མཆོག །བརྐྱང་བ་དང་ནི་བསྐུམ་པ་དང༌། །སྟེང་དང་འོག་ཏུ་བྱེད་པ་དག །དེ་ནི་རླུང་གི་ཁམས་སུ་ཤེས། །སྒྲོལ་མ་སྤྲོ་བའི་བདག་ཉིད་ཅན། །དེ་ལྟར་འབྱུང་བ་བཞི་པོ་ཡང༌། །
རྣལ་འབྱོར་མཆོག་ཉིད་རྣམ་པར་ཤེས། །མོ་ཧ་ར་ཏི། དྭེ་ཥ་ར་ཏི། རཱ་ག་ར་ཏི། བཛྲ་ར་ཏི། དེ་ལྟར་རིམ་པས་སྔགས་རྣམས་ནི། །དེ་དག་མངོན་སུམ་ཆོ་ག་ཡིས། །གཟུགས་ལ་སོགས་
པ་ཡུལ་གྱི་ཚོགས། །ལྷ་མོའི་གཟུགས་ཀྱི་མཚན་ཉིད་དུ། །རྣལ་འབྱོར་མཆོག་གིས་རྣམ་པར་ཤེས། །སྟོང་ཉིད་གཅིག་བུ་རྒྱུ་གཅིག་པུ། །སྔོ་སེར་སོགས་ཀྱི་དབྱེ་བ་དང༌། །རིང་དང་ཐུང་
བའི་རྣམ་པ་ཡིས། །ལྷ་མོ་དེ་གཟུགས་རྡོ་རྗེ་མ། །ཕྱི་རོལ་གཟུང་བའི་རང་བཞིན་ཅན། །མཁར་རྔ་སིལ་སྙན་སྦུབས་རོལ་མོ། །དེ་བཞིན་རྔ་སྙན་པི་ཝང་དང༌། །བསྟོད་དང་སྨད་སོགས་
སྒྲ་དག་ནི། །སྒྲ་ཡི་རྡོ་རྗེ་མ་ཞེས་བྱ། །གཟུང་བ་དང་ནི་རང་བཞིན་མཆོག །རྣམ་པར་ཤེས་པ་སད་པར་བྱེད། །དྲི་ང་བ་དང་དྲི་བཟང་དང༌། །སྦྱར་བའི་དྲི་ཡི་མཆོག་རྣམས་ནི། །དྲི་ཡི་

83-1-43b

རྡོ་རྗེ་མར་ཤེས་བྱ། །གཟུང་བའི་རྣམ་ཤེས་ཆེར་དམར་བ། །རོ་དྲུག་མཆོག་ཏུ་ལྡན་པ་ནི། །ལན་ཚ་སྐྱུར་ལ་སོགས་དབྱེ་ཡིས། །རྡོ་རྗེ་རོ་མར་དེ་ཤེས་བྱ། །ཀུན་ཀྱང་གཟུང་བའི་རྣམ་པའོ། །
མིག་སོགས་དབང་པོ་ལ་བརྟེན་པ། །རྣམ་པར་ཤེས་པའི་ཚོགས་བརྒྱད་ནི། །རིམ་པ་ཇི་ལྟ་བ་བཞིན་དུ། །བྱང་ཆུབ་སེམས་དཔའ་བརྒྱད་དུ་ཤེས། །བྱང་ཆུབ་སེམས་དཔའི་བདག་ཉིད་ཆེ། །མིག་
གཉིས་ས་ཡི་སྙིང་པོར་གསུངས། །གཟུགས་ལ་སོགས་པ་ཅི་རིགས་པར། །རང་གི་ངོ་བོ་སྤྲོ་བར་བྱེད། །སྒྲ་ཡི་རྣམ་པ་ཐམས་ཅད་ནས། །བྱེ་བྲག་སོ་སོ་ཅི་རིགས་པར། །སྒྲ་ཡི་རྣམ་པར་
ཤེས་པ་ནི། །ཕྱག་ན་རྡོ་རྗེར་ཡང་དག་བཤད། །དྲི་ཡི་བྱེ་བྲག་ལ་སྤྱོད་པ། །སོ་སོར་ཇི་ལྟར་རིག་པ་ནི། །སྣ་ཡི་རྣམ་ཤེས་མཚན་ཉིད་ནི། །ནམ་མཁའི་སྙིང་པོར་རྣམ་པར་ཤེས། །རོ་ཡི་བྱེ་
བྲག་ལ་སྤྱོད་པ། །དབྱེ་བ་སོ་སོའི་གོ་རིམ་བཞིན། །ལྕེ་ཡི་རྣམ་ཤེས་མཚན་ཉིད་ནི། །འཇིག་རྟེན་དབང་ཕྱུག་ཏུ་ནི་ཤེས། །རེག་བྱའི་བྱེ་བྲག་ལ་སྤྱོད་པ། །བྱེ་བྲག་སོ་སོའི་གོ་རིམ་བཞིན། །
རེག་བྱའི་རྣམ་ཤེས་མཚན་ཉིད་ནི། །སྒྲིབ་པ་རྣམ་པར་སེལ་བར་ཤེས། །ཡིད་ཀྱི་བྱེ་བྲག་ལ་སྤྱོད་པ། །དབྱེ་བ་སོ་སོའི་གོ་རིམ་བཞིན། །ཡིད་ཀྱི་རྣམ་ཤེས་ཞེས་གསུངས་པ། །འཇམ་དཔལ་
ཞེས་བྱའི་མིང་ཅན་ནོ། །རྒྱུས་པ་ཀུན་ལ་ཡང་དག་སྦྱོར། །དབྱེ་བ་སོ་སོའི་གོ་རིམ་བཞིན། །བག་ཆགས་ཡུལ་གྱི་བདག་ཉིད་ཅན། །བྱམས་པ་རུ་ནི་རྣམ་པར་ཤེས། །རྩ་རྣམས་སོ་སོའི་

83-1-44a

༄༅། །མཚན་ཉིད་ཅན། །བདེ་བ་ཀུན་གྱི་གཞི་ཡི་མཆོག །དངོས་པོ་ཀུན་གྱི་རང་བཞིན་ཅན། །འདི་ནི་ཀུན་ཏུ་བཟང་པོར་བཤད། །དེ་ལྟར་རྣམ་ཤེས་ཚོགས་བརྒྱད་མཆོག །
ཡང་དག་དེ་ཉིད་བླ་ན་མེད། །མིག་སོགས་དབང་པོའི་རྣམ་ཤེས་ནི། །གཟུགས་སོགས་མཐོང་བའི་རང་བཞིན་ནོ། །རྗེ་ངར་དཔུང་པ་བྲལ་ཐལ་གོང༌། །སྒོ་གཉིས་དང་ནི་ཐམས་ཅད་ཀྱི། །ཤེས་
པ་བཅུ་ཡི་མཚན་ཉིད་ནི། །ཁྱབ་པ་རྣམས་སུ་ཡོངས་སུ་ཤེས། །གཤིན་རྗེ་མཐར་བྱེད་ཤེས་མཐར་བྱེད། །པདྨ་མཐར་བྱེད་བགེགས་མཐར་བྱེད། །འདོད་པའི་རྒྱལ་པོ་མི་གཡོ་བ། །དབྱུག་
སྔོན་དང་ནི་སྟོབས་པོ་ཆེ། །གནོད་མཛེས་གཙུག་ཏོར་འཁོར་ལོས་བསྒྱུར། །དེ་ལྟར་དེ་རྣམས་གནས་དབྱེ་བས། །ཡེ་ཤེས་གསུམ་གྱིས་ཡོངས་སུ་གསལ། །ངོ་བོ་གཅིག་ཏུ་གྱུར་ནས་ནི། །
ཡང་དག་དེ་ཁོ་ན་ཉིད་རྟེན། །གང་གིས་དེ་ཉིད་ཆོ་ག་བཞིན། །བླ་མ་བརྒྱུད་པ་ལས་ཤེས་བྱ། །སྔགས་ཀྱི་དེ་ཉིད་རྣལ་འབྱོར་མཆོག །ཡེ་ཤེས་ཆེན་པོ་ལེགས་རྒྱས་པ། །སྐྱེ་མེད་ཟག་མེད་
མི་གསལ་དང༌། །འགྱུར་བ་མེད་ཅིང་སྒྲིབ་པ་མེད། །གཉིས་མེད་འཇིགས་བྲལ་ཞི་བ་དང༌། །བདེ་བ་ཆེན་པོའི་གོ་འཕང་མཆོག །སྦྲུལ་དང་བཏུས་དང་མཐའ་མེད་དང༌། །མགོ་མེད་
ཡོངས་སུ་དབྱེ་བ་ཡིས། །ཨོཾ་དང་ཧཱུཾ་ཕཊ་སྭཱཧཱའི་མཐའ། །སྦྲུལ་ཞེས་བྱ་བ་མངོན་པར་བརྗོད། །རང་མིང་ཡོན་ཏན་དང་ནི་གཟུགས། །བཏུས་པའི་མཚན་ཉིད་མིང་ཅན་ནོ། །ཨོཾ་ལ་སོགས་

83-1-44b

པ་ཞབས་མེད་པ། །མཐའ་མེད་ཅེས་བྱའི་མིང་ཅན་ནོ། །སྭཱ་ཡི་མཐའ་ཅན་ཨོཾ་མེད་པ། །མགོ་མེད་ཅེས་ནི་བཤད་པ་ཡིན། །ཐམས་ཅད་ཡོད་ལ་ཨོཾ་མེད་པ། །མགོ་མེད་ཅེས་ན་བཤད་པ་
ཡིན༑ ༑དེ་ལྟར་མཚན་ཉིད་ཤེས་ནས་ནི། །སྔགས་ཀྱི་དེ་ཉིད་བླ་ན་མེད། །རྩ་བའི་རྒྱུད་ཀྱི་རྗེས་འབྲངས་ནས། །འདི་ཡི་རྒྱ་ཆེན་དོན་ཤེས་བྱ། །ཡེ་ཤེས་དེ་ཉིད་རྣལ་འབྱོར་མཆོག །གཉིས་པ་
ཐམས་ཅད་རྣམ་པར་སྤངས། །དབང་པོ་ཐམས་ཅད་མཉམ་པར་སྦྱོར། །དངོས་པོ་ཐམས་ཅད་གཅིག་པུའི་ལུས། །ངག་གི་རྣམ་རྟོག་ཀུན་ཏུ་སྤངས། །སྣང་བ་ཐམས་ཅད་རྣམ་པར་སྤངས། །
བདག་བྱིན་བརླབ་པའི་རང་བཞིན་ཅན། །ཀུན་ལ་ཁྱབ་པ་རྨད་དུ་བྱུང༌། །རང་རིག་པ་ཡི་རྣལ་འབྱོར་མཆོག །སྐད་ཅིག་བཞི་ཡི་མཚན་ཉིད་ནི། །ཆ་བྲལ་ཀུན་འགྲོ་ཁྱབ་པ་དང༌། །རྣལ་འབྱོར་
བྱིས་པས་མི་ཤེས་ཤིང༌། །ཀུན་རྫོབ་ཡོངས་སུ་མི་ཤེས་པ། །དོན་དམ་རང་གི་ངོ་བོ་ནི། །རྫོགས་པའི་རིམ་པས་དབྱེ་བ་དང༌། །སྔགས་ཀྱི་དེ་ཉིད་རབ་ཏུ་གསལ། །ཨ་ནི་དེ་ཉིད་མཐའ་ཐིག་
ལེར༑ ༑ཡང་དག་ཐིམ་པར་རྣམ་པར་བསྒོམ། །ཐིག་ལེ་ཡང་ནི་ཨ་ལ་ཐིམ། །ཨ་ནི་མཐའ་ཡི་ཧ་ཙམ་ལའོ། །ཧ་ཡང་ཡི་གེ་ཧཱུཾ་ལའོ། །ཡི་གེ་ཨཱུ་ནི་ཧཾ་ལའོ། །ཡི་གེ་ཧཾ་ཡང་ཨོཾ་ལ་ཐིམ། །ཡི་
གེ་ཨ་ནི་ཐིག་ལེ་ཙམ། །ཐིག་ལེ་ཡང་ནི་སྒྲ་ལ་ཐིམ། །སྒྲ་ཡང་སྒྲ་ཙམ་ལ་ནི་འོ། །སྒྲ་ཙམ་མཆོག་ནི་ནམ་མཁའ་ལའོ། །དེ་ཡང་འོད་གསལ་བ་ལ་ཐིམ། །འོད་གསལ་གོ་འཕང་གསལ་

83-1-45a

༄༅། །བཞི༑ ༑ཤིན་ཏུ་རྣམ་དག་ཆོས་དབྱིངས་ཏེ། །གཉིས་སུ་མེད་པའི་ཡེ་ཤེས་མཆོག །རབ་ཏུ་སད་ཅིང་རབ་ཏུ་འཆར། །ངག་གི་སྤྱོད་པ་རྣམས་དང་བྲལ། །གཉིས་པ་ཐམས་
ཅད་རྣམ་པར་སྤངས། །ཕུང་པོ་ལྔ་ནི་གཅིག་པུའི་གཞི། །འབྱུང་བ་ལྔ་ནི་ཡང་དག་བསྟེན། །རྣམ་ཤེས་བརྒྱད་ནི་ཚོགས་དབེན་པ། །ཕྱི་ཡི་ཡུལ་དྲུག་བསྡུས་པ་ནི། །རླུང་བཅུས་ཤེས་
པ་བཅུ་བསྡུས་པ། །དེ་ལྟར་མཚན་ཉིད་ཀུན་བསྡུས་པའོ། །ཀུན་ནས་སྤྲོ་བའི་རྣལ་འབྱོར་གྱིས། །གང་གིས་བཞུགས་གནས་སྲིད་པ་གསུམ། །དངོས་གྲུབ་ཀུན་བྱེད་དཔལ་དང་ལྡན།།
སྐལ་བ་བཟང་པོ་ཀུན་འཕེལ་བ། །རྡོ་རྗེ་དེ་ནི་རྡོ་རྗེ་སེམས། །རྡོ་རྗེ་འཇིགས་བྱེད་དབང་ཕྱུག་དང༌། །ཧེ་རུ་ཀ་དང་དུས་འཁོར་ལོ། །དང་པོའི་སངས་རྒྱས་ཐུབ་པ་ཆེ། །ཀུན་ཏུ་བཟང་པོ་
འཇམ་དཔལ་དང༌། །སྣ་ཚོགས་སྤྲོ་བའི་བདག་ཉིད་ཅན། །སྣ་ཚོགས་ཡོན་ཏན་ཚོགས་ཀྱི་གཞི། །ཀུན་ནས་སྤྲོ་བའི་རྣལ་འབྱོར་ནི། །རྣལ་འབྱོར་ཆེན་པོ་དྲི་མ་མེད། །ཡེ་ཤེས་དེ་ཉིད་
གསལ་བ་ནི། །རྟོག་པ་མེད་ཅིང་གནས་པ་མེད། །ཆོས་དབྱིངས་འཕོ་བ་ཞེས་བཤད་དོ། །བསྐྱེད་དང་རྫོགས་པའི་མཚན་ཉིད་དག །སྐྲ་ཡི་རྩེ་མོ་བརྒྱད་སྟོང་འདྲ། །ཤིན་ཏུ་གསལ་
ཞིང་འོད་གསལ་བ། །ལུང་དང་རིགས་པའི་དབྱེ་བ་ཡིས། །བླ་མ་བརྒྱུད་པ་ལས་ནི་ཤེས། །དེ་ལྟར་དེ་ཉིད་གསུམ་དམ་ཚིག །ཞལ་ནས་བརྒྱུད་པའི་རིམ་པ་སྐྱེ། །གསང་བ་ཡི་ནི་ཡེ་

83-1-45b

ཤེས་མཆོག །བཞི་པའི་མཚན་ཉིད་སྐད་ཅིག་མཆོག །རྣལ་འབྱོར་ཆེན་བོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། དེ་ཁོ་ན་ཉིད་གསུམ་གྱི་དམ་ཚིག་གཏན་ལ་དབབ་པའི་
ལེའུ་སྟེ་ཉི་ཤུ་གསུམ་པའོ།།    །།དེ་ནས་ཡང་དག་བཤད་ཀྱི་ཉོན། །སྣ་རྩེ་གསུམ་གྱི་མཚན་ཉིད་ནི། །གསང་བ་སྙིང་ག་གདོང་སྣའི་མིང༌། །གསུམ་པོ་རྒྱུད་ལས་གསལ་བ་ནི། །
འཁོར་ལོ་གསུམ་གྱི་དབྱེ་བ་ཡིས། །རྣལ་འབྱོར་པ་ཡི་སྒོམ་པའི་རིམ། །ཤིན་ཏུ་ཆགས་པའི་དབང་སོང་བའི། །སེམས་ཀྱི་བདེ་བ་སྟེར་བར་བྱེད། །རླུང་གི་དེ་ཉིད་སྦྱོར་བ་ཡིས། །རྩ་ཡི་
འཁོར་ལོ་སད་པར་བྱེད། །བདེ་བ་ཆེན་པོ་ཀུན་ནས་སྐྱེ། །ཁམས་གསུམ་རོ་གཅིག་གྱུར་ནས་ནི། །དགུག་དབང་ཆོ་ག་བཞིན་དུ་བྱ། །བྱང་ཆུབ་སེམས་ནི་བདེ་བ་ཆེ། །ལྷན་སྐྱེས་སྐད་ཅིག་
མཚན་ཉིད་ནི། །རྡོ་རྗེ་རྩེ་མོར་གཟུང་བར་བྱ། །དེ་ཉིད་བདེ་བ་ཆེན་པོ་སྟེ། །ཡེ་ཤེས་ལྔ་ཡི་རང་བཞིན་ཅན། །ཀུན་རྟོག་ཐམས་ཅད་རྣམ་པར་སྤངས། །གསང་བའི་སྣ་རྩེར་རྫས་ཐིག་ལེ།།
ཡང་དག་གཟུང་བའི་བདག་ཉིད་ཅན། །ཆགས་ཆེན་སེམས་ནི་གཅིག་པུ་ཡིས། །རྣལ་འབྱོར་མཆོག་ཏུ་ཤེས་པར་བྱ། །པད་འདབ་དྲུག་ཅུ་རྩ་བཞི་ལ། །རྩ་ཡི་འཁོར་ལོ་རིམ་བཞིན་འཆར།
དེ་ཡི་ལྟེ་བ་སྣར་ནི་བཤད། །གསང་བར་བདེ་བ་ཐམས་ཅད་སྟེར། །སྙིང་གའི་པདྨ་འདབ་མ་བརྒྱད། །དེ་ཡང་ལྟེ་བ་སྣར་ནི་བརྗོད། །ཞེ་སྡང་ཉིད་ཀྱི་སེམས་ནི་བསྒོམ། །གསང་སྔགས་

83-1-46a

༄༅། །འབར་བའི་ཡེ་ཤེས་སེམས། །ཡང་དག་སྤྲོ་བར་བྱེད་པའི་རྒྱུ། །ངག་གི་རྟོག་པ་ཀུན་སྤངས་པ། །རྨད་བྱུང་ཆེན་པོ་ཡེ་ཤེས་མཆོག །རྟག་ཏུ་སྔགས་ནི་ནཱ་ད་འབྱུང༌། །
རྣམ་རྟོག་མེད་པའི་བདེ་བ་ཆེ། །བསམ་གཏན་ལ་སྦྱོར་བདེ་བའི་མཆོག །མན་ངག་ཐོབ་པས་བདེ་བ་རྒྱལ། །ཞེ་སྡང་མྱུར་དུ་དབང་བྱས་ན། །ཞི་བའི་དེ་ཉིད་རྒྱུ་གཅིག་ནི། །ཟླ་བ་
ཉི་མ་མེ་དང་གསུམ། །ལམ་གསུམ་གྱི་ནི་དབུས་ནས་ཁྱབ། །གདོང་གི་སྣ་ནི་ཞེས་བྱར་བཤད། །རླུང་རྣམས་གནས་ཀྱི་མཚན་ཉིད་དང༌། །དེ་ལ་གནས་པའི་ཡེ་ཤེས་ཆེ། །ཐིག་
ལེ་མུ་ཏིག་གིས་གནོན་ཡིན། །བསམ་གཏན་གཏི་མུག་མཆོག་ལས་རྒྱལ། །དངོས་པོ་ཐམས་ཅད་རྣམ་པར་སྤངས། །ཡེ་ཤེས་ལྔ་ཡི་བདག་ཉིད་གསལ། །དེ་ཁོ་ན་ཉིད་ལྔ་བརྟེན་
མཆོག །དེ་ཡི་འོད་ཟེར་ཐིག་ལེ་ཙམ། །གདོང་གི་སྣ་རྩེར་ཡང་དག་བརྟེན། །རྣལ་འབྱོར་མཆོག་ནི་བསྒོམ་པར་བྱ། །གཏི་མུག་རྒྱ་མཚོ་ལས་ནི་རྒྱལ། །དེ་ཉིད་དམ་ཚིག་སེམས་དཔའ་
ཡི༑ ༑མིང་ཅན་དུ་ནི་ཡང་དག་བཤད། །སངས་རྒྱས་ཀུན་གྱི་དམ་ཚིག་ནི། །ཡེ་ཤེས་ལྔ་ཡི་མཚན་ཉིད་ཅན། །རྣལ་འབྱོར་མཁས་པ་རྣམས་ཀྱིས་ནི། །གཏི་མུག་མུན་པ་རྣམ་འཇོམས་
པ༑ ༑ཀུན་མཁྱེན་རྟོག་པའི་མཚན་ཉིད་ནི། །སངས་རྒྱས་ལྔ་ཡི་རིགས་གནས་ན། །སྣ་རྩེ་བུ་ག་ལས་བྱུང་ཞིང༌། །རླུང་ལྔ་སྟེང་དུ་ཡང་དག་རྒྱུ། །ལུས་ལ་རྟག་ཏུ་སྤྱོད་པར་འགྱུར། །

83-1-46b

ཀུན་རྫོབ་སྣར་ནི་རྒྱུ་བ་ཡི། །སྒོ་དེ་ལས་ནི་རྣམ་པར་བྱུང༌། །གཡོན་དང་གཡས་དང་གཉིས་ཀ་དང༌། །དལ་བར་རྒྱུ་དང་རྣམ་པ་བཞི། །གཡས་པ་ལས་ནི་འབྱུང་བའི་ཁམས། །མེ་ཡི་དཀྱིལ་
འཁོར་ཉིད་ཡིན་ཏེ། །ཁ་དོག་དམར་བ་བཟང་པོ་འདི། །པདྨ་མགོན་པོ་རྒྱུ་བ་འོ། །གཡོན་པ་ནས་ནི་འབྱུང་བའི་ཁམས། །རླུང་གི་དཀྱིལ་འཁོར་དང་འདྲེས་པ། །ལྗང་སེར་དག་ཏུ་སྣང་བ་སྟེ། །
དབང་ཆེན་གྱི་ནི་དཀྱིལ་འཁོར་ཉིད། །རིན་ཆེན་མགོན་པོ་རྒྱུ་བ་འོ། །དལ་ཞིང་རྒྱུ་བ་མེད་པའི་ཁམས། །དག་པའི་ཤེལ་ལྟར་སྣང་བ་ནི། །འདི་ནི་ཆུ་ཡི་དཀྱིལ་འཁོར་ཏེ། །རྡོ་རྗེ་མགོན་པོ་རྒྱུ་
པ་འོ༑ ༑ཁམས་གསུམ་ལས་ནི་ཡང་དག་བྱུང༌། །རྟེན་དང་བརྟེན་པར་བཟུང་བ་ནི། །རྣམ་པར་སྣང་མཛད་རང་བཞིན་ཏེ། །འཆི་བའི་མཐར་ནི་འབྱུང་བར་འགྱུར། །དཀྱིལ་འཁོར་བཞི་པོ་དེ་
དག་ནི༑ ༑མཉམ་པར་བཞག་པས་རྟག་ཏུ་ཟློས། །སྔགས་བཟླས་པ་ཡི་གྲངས་ཀྱིས་ནི། །ཉིན་མཚན་རྟག་ཏུ་ཟློས་པ་ཡིན། །དེ་ལྟར་རླུང་ནི་སྣ་རྩེར་ནི། །ཁ་དོག་ལྔ་པར་རྣམ་པར་བསྒོམ། །
གཉིས་མེད་མཆོག་གི་རྣལ་འབྱོར་གྱིས༑ །འོད་ཟེར་ཚོགས་ནི་དྲི་མ་མེད། །དེ་ཡིས་ཞི་སོགས་བྱ་བ་ནི། །རིམ་གྱིས་སྦྱོར་བས་འགྲུབ་པར་འགྱུར། །རྡོ་རྗེ་སེམས་དཔར་འགྲོ་བར་འགྱུར། །
རྡོ་རྗེ་སེམས་དཔའ་འགྲོ་མགོན་ལ། །དེ་ནས་ལག་ན་རྡོ་རྗེས་ཞུས། །ཐིག་ལེ་གསུམ་གྱི་གཞུང་ལུགས་ནི། །ཁྱོད་ཞབས་བསྙེན་བཀུར་གྱིས་འཚལ་ན། །འདི་ལ་ཅུང་ཟད་ཐེ་ཚོམ་མཆིས།།

83-1-47a

༄༅། །སྲིད་པ་མཐར་མཛད་གསལ་བར་མཛད། །རྫས་དང་སྔགས་དང་དེ་བཞིན་རླུང༌། །ཐིག་ལེ་གསུམ་ནི་བསྒོམས་པ་ན། །རྣལ་འབྱོར་པ་གཅིག་ཉིད་དམ་ནི། །ཡང་ན་
རྣལ་འབྱོར་སོ་སོར་བསྒོམ། །དེ་ལ་ཐེ་ཚོམ་ཀུན་གཅོད་གཙོ། །བཅོམ་ལྡན་རྡོ་རྗེ་སེམས་དཔས་གསུངས། །ཡུན་རིང་ཆགས་ཆེན་དབང་སོང་བས། །སྲིད་པ་གསུམ་དུ་སྐྱོབ་པ་རྣམས།།
དེ་དག་འགྲོ་བའི་དོན་དུ་ནི། །རྫས་ཀྱི་ཐིག་ལེ་གསུངས་པ་ཡིན། །ཞེ་སྡང་ཆེན་པོའི་དབང་སོང་བ། །མི་གང་མི་སྲུན་པ་ཡི་ལུས། །དེ་རྣམས་མྱུར་དུ་གྲོལ་དོན་དུ། །སྔགས་ཀྱི་ཐིག་ལེར་
གསུངས་པ་ཡིན། །གཏི་མུག་ཆེན་པོས་ཀུན་ནས་འཁྲུལ། །སྲིད་པའི་རྒྱ་མཚོ་ལས་སྐྱོབ་གང༌། །དེ་དག་དངོས་གྲུབ་བརྒྱད་འབྲས་བུ། །ཐོབ་ཕྱིར་ཡེ་ཤེས་རྒྱ་མཚོ་ནི། །རླུང་གི་ཐིག་ལེར་
གསུངས་པ་ཡིན། །ཡང་དག་དེ་ཉིད་སྤྲོས་པ་ནི། །དེ་ལྟར་ཡང་དག་ཐིག་ལེ་གསུམ། །བསམ་པ་ཇི་བཞིན་སྦྱོར་ཇི་བཞིན། །ཚེ་འདི་ཉིད་ལ་གྲུབ་དོན་དུ། །སྒྲིབ་པ་ཐམས་ཅད་དག་པའི་
ཕྱིར༑ ༑རྩེ་གཅིག་པ་ཡི་སེམས་ཀྱིས་ནི། །ཡེ་ཤེས་གསུམ་གནས་ཉམས་དགའ་བ། །མེ་ཏོག་འབྲས་བུ་ཆུ་ཡིས་བརྒྱན། །སྐྱེ་བོས་དབེན་པའི་རི་ཡི་རྩེར། །དངོས་གྲུབ་ཐམས་ཅད་
བསྡུས་པ་ནི། །འབད་པ་ཡིས་ནི་བསྒྲུབ་པར་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་བ་ལས། སྣའི་རྩེ་མོ་གསུམ་གཏན་ལ་ཕབ་པའི་ལེའུ་སྟེ་ཉི་ཤུ་

83-1-47b

རྩ་བཞི་པའོ།།    །།དེ་ནས་ཡང་དག་བཤད་ཀྱི་ཉོན། །སྟོང་ཉིད་ཡེ་ཤེས་མཚན་ཉིད་ནི། །ལུས་ལ་གནས་པ་དེ་ཉིད་མཆོག །ཐམས་ཅད་བདག་ཉིད་རྟག་ཏུ་བཞུགས། །ཆོས་
རྣམས་ཐམས་ཅད་སྣང་བར་བྱེད། །མཚན་ཉིད་སྟོང་པ་ཉིད་དུ་འདོད། །དེ་ལས་ཡེ་ཤེས་བདེ་བ་ཆེ། །འོད་གསལ་བ་ནི་རྣམ་དག་པ། །གང་ཕྱིར་ཨ་བ་དྷཱུ་ཏཱིར་ཞུགས། །ཡང་དག་སྟོང་པ་ཉིད་དུ་
འདོད༑ ༑ཆོས་རྣམས་རྣམ་རྟོག་སྣང་བ་མཆེད། །རྟོག་པ་ཐམས་ཅད་གཅོད་པར་བྱེད། །རྣམ་རྟོག་རླུང་གི་ངལ་བསོ་བ། །དེ་ནི་སྟོང་པ་ཉིད་དུ་བཤད། །གཙོ་བོ་ཆེན་པོ་མི་བསྐྱོད་པའི། །འཇིག་
རྟེན་ཁམས་ནི་དེ་ཉིད་དོ། །དེར་ནི་རྟག་ཏུ་བཞུགས་པའི་ས། །སྲོག་གི་ཡེ་ཤེས་མིང་ཅན་ཏེ། །གཟུགས་མེད་དྲག་པོ་ཆེན་པོ་ཡི། །ཞི་བའི་རང་བཞིན་མཚན་ཉིད་ཅན། །དེ་ལ་ཡེ་ཤེས་བདེ་
བ་ཆེ༑ ༑བྱང་ཆུབ་སེམས་ཀྱི་ས་གང་ཉིད། །དེ་ཉིད་བདེ་ཆེན་གོ་འཕང་གནས། །ཡེ་ཤེས་ཡང་དག་བྱང་ཆུབ་སེམས། །དེ་ལ་སོགས་པ་མིང་གི་སྒྲས། །བརྗོད་བྱ་གཅིག་པུ་བདེ་བ་ཆེ། །དངོས་
པོ་གཅིག་དང་ལྡན་པ་ཉིད། །སྟོང་ཉིད་ཡེ་ཤེས་ཞེས་ནི་བརྗོད། །བདེ་བ་ཅན་ཞེས་དེ་ལ་བཤད། །བདེ་བ་དགེ་བའི་ཐོབ་མཚན་ཉིད། །གང་དེ་བདེ་བར་གནས་པ་ནི། །དེ་ནི་བདེ་བ་ཅན་ཞེས་
བརྗོད༑ ༑ཚེ་དཔག་མེད་པའི་ཞིང་ཁམས་ན། །བདེ་བ་ཀུན་གྱི་གཞི་ཡི་མཆོག །བྱང་ཆུབ་སེམས་ནི་ཚེ་དཔག་མེད། །དེ་ལས་བྱུང་བའི་སྐྱེ་བའི་འོད། །དེ་ཕྱིར་འོད་དཔག་མེད་དུ་ཤེས། །

83-1-48a

༄༅། །བདེ་བ་ཀུན་གྱི་གཞི་ཡི་མཆོག །སྟོང་ཉིད་རྡོ་རྗེ་དབྱིངས་དབང་ཕྱུག །དེ་ཉིད་མཉམ་པར་སྦྱོར་བ་ནི། །སྟོང་ཉིད་ཡེ་ཤེས་ཞེས་ནི་བརྗོད། །ཤེས་རབ་པདྨ་ལ་ལ་ནཱ། །
ཟླ་མཚན་ཉི་མ་འབབ་པ་ན། །དེ་ཡང་སྟོང་པར་རྣམ་པར་ཤེས། །གཉིས་པ་ཐམས་ཅད་རྣམ་པར་སྤངས། །ཐབས་ཀྱི་རྡོ་རྗེ་ར་ས་ནཱ། །ཟླ་བ་ཤུ་ཀྲ་རབ་ཏུ་འབབ། །དེ་ནི་ཡེ་ཤེས་མཆོག་
ཏུ་གསུངས། །བདེ་བ་ཆེན་པོའི་གོ་འཕང་མཆོག །དེ་གཉིས་སྦྱོར་བ་མཆོག་ཏུ་ཤེས། །སྟོང་ཉིད་ཡེ་ཤེས་མི་ཟད་པ། །ཟླ་བ་ཉ་དང་དེ་ཉིད་ཡིན། །རྣལ་འབྱོར་མ་ཡི་ཞལ་ལས་
ཤེས༑ ༑རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སྟོང་པ་ཉིད་ཀྱི་ཚིག་བཤད་པའི་ལེའུ་སྟེ་ཉི་ཤུ་ལྔ་པའོ།།    །།དེ་ནས་གཞན་ཡང་
བཤད་ཀྱི་ཉོན། །ལུས་ནི་སྟོང་པ་ཉིད་ཀྱི་གནས། །ལུས་ནི་གང་གིས་ཤེས་པ་ནི། །ལྷ་རྣམས་ཀུན་གྱི་ཕོ་བྲང་མཆོག །ལོངས་སྤྱོད་ཆོས་དང་སྤྲུལ་པ་དང༌། །བདེ་བ་ཆེན་པོ་ཡི་ནི་
རྟེན༑ ༑འཁོར་ལོ་ཡང་ནི་གང་བཤད་པ། །རིམ་པ་ཇི་བཞིན་མ་ལུས་པ། །དེ་ལྟར་རྟག་ཏུ་ཡང་དག་བཞུགས། །ཐིམ་དང་ལོངས་སྤྱོད་བདག་པོ་ནི། །ལྷ་ཉིད་མཆོག་ཏུ་གཉིས་སུ་
མེད༑ ༑ཡང་དག་ངོ་བོའི་གོ་འཕང་རྟེན། །ཡེ་ཤེས་ཆེན་པོའི་གོ་འཕང་ཕྱིར། །བདེ་བ་ཆེན་པོའི་ཡང་དག་རྟེན། །ཞེ་སྡང་ཆེ་དང་གཏི་མུག་ཆེ། །ཕྲག་དོག་ཆེ་དང་ཆགས་དངོས་ཀྱིས། །

83-1-48b

ཁྲོ་བོ་ཆེ་དང་རྣམ་པའི་མཆོག །འཁོར་བའི་མདུད་པ་ངེས་གཅོད་པ། །ས་དང་ཆུ་དང་དེ་བཞིན་མེད། །རླུང་དང་ནམ་མཁའི་དབྱེ་བ་ཡིས། །གཟུགས་དང་སྒྲ་དང་དེ་བཞིན་དྲི། །རོ་དང་རེག་བྱ་ཉིད་
དང་ནི༑ ༑ཆོས་ཀྱི་དབྱིངས་དང་མིག་བཟང་དང༌། །རྣ་བ་སྣ་དང་ལྕེ་དང་ནི། །ལུས་ཀྱི་རྣམ་ཤེས་ཆོས་དང་ནི། །ཀུན་གཞི་ཉོན་མོངས་ཅན་གྱི་ཡིད། །དད་དང་བརྩོན་འགྲུས་དྲན་ཏིང་འཛིན། །ཤེས་
རབ་དབང་པོའི་དབྱེ་བ་ཡིས། །དད་སྟོབས་བརྩོན་འགྲུས་སྟོབས་དང་ནི། །དྲན་པའི་སྟོབས་དང་ཏིང་འཛིན་སྟོབས། །ཤེས་རབ་སྟོབས་ནི་བླ་ན་མེད། །ཇི་བཞིན་གནས་སུ་ཡང་དག་ཤེས། །ལུས་
ཀྱི་ལྷ་རུ་གསལ་བ་ཡིན། །སྔོན་བཞིན་མིང་གི་དབྱེ་བ་ཡིས། །སྔགས་ཀྱི་དབྱེ་བས་རིམ་པ་དང༌། །སྔགས་དགོད་པ་ཡི་རྣལ་འབྱོར་གྱིས། །རིམ་བཞིན་གནས་ཀྱི་དབྱེ་བ་ཡིས། །ལུང་གི་རྣམ་
པར་ངེས་བྱས་པའི། །ཡང་དག་གནས་ཀྱི་དབྱེ་བ་དང༌། །ལྷ་མོ་རྟག་ཏུ་རྣལ་འབྱོར་པས། །བདག་ལ་བྱིན་བརླབ་གོ་འཕང་གནས། །འདོད་པ་ལྔ་ལ་ལོངས་སྤྱོད་ཅིང༌། །རབ་ཏུ་འབད་དེ་མཆོད་
པ་བྱས༑ ༑རྡོ་ཤིང་ས་ཡི་རང་བཞིན་གྱི། །ཕྱི་རོལ་ལྷ་ལ་ཕྱག་མི་བྱ། །བདག་ལ་བྱིན་བརླབ་རིམ་དེ་ཉིད། །གཞན་དུ་སྲིད་པ་གསུམ་ན་མེད། །དེ་ཁོ་ན་ཉིད་རྣལ་འབྱོར་མཆོག །བདག་ལ་བྱིན་
བརླབ་སྒྲིབ་མེད་པ། །སྔགས་དང་ཕྱག་རྒྱའི་རིམ་པ་སོགས། །ཕྱི་ཡི་དངོས་པོ་མི་བགྲང་སྟེ། །དེ་ཉིད་ཐོབ་པའི་རྣལ་འབྱོར་པ། །རྣལ་འབྱོར་མ་ལ་མཆོག་ཏུ་ནི། །འབད་པས་བྱིན་གྱིས་

83-1-49a

༄༅། །བརླབ་པར་འདོད། །བདག་བྱིན་རློབ་ཐབས་མཆན་ཉིད་དོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ལུས་ཀྱི་ལྷ་ཡེ་ཤེས་ཀྱི་མཚན་
ཉིད་ཀྱི་ལེའུ་སྟེ་ཉི་ཤུ་དྲུག་པའོ།།    །།དེ་ནས་གཞན་ཡང་ལྷ་མོ་ཡི། །དེ་རྣམས་ཀྱི་ནི་མིང་བཤད་བྱ། །འཁོར་ལོ་བཞི་ཡི་དབྱེ་བ་ཡིས། །རྩ་ཡི་རིམ་པའི་གྲངས་ཀྱིས་ནི། །ལས་
དང་རྡོ་རྗེ་པདྨ་དང༌། །འཁོར་ལོ་ལ་སོགས་རིགས་དབྱེ་བས། །རིམ་པ་བཞི་ཡི་དབྱེ་བ་ཡིས། །རྩ་ཡི་རིམ་པས་ཡང་དག་བཞུགས། །འདིར་ནི་རིགས་ནི་ལྔ་པར་ཡང༌། །དེ་ཁོ་ན་ཉིད་ཉམས་
མྱོང་མཆོག །ཚོར་བ་ཉམས་སུ་མྱོང་བ་ཡི། །ཐམས་ཅད་ལ་ནི་ཁྱབ་པར་གནས། །སྤྲུལ་པ་རང་གི་རིགས་ལས་སྐྱེས། །ལྷ་མོ་འདི་དག་ཡང་དག་ཞུགས། །མཁྱེན་མ་གཏུམ་མོ་
དཔའ་མོ་མ། །ལས་སྒྲོལ་བ་དང་ཡིད་གཅུགས་མ། །འཁྲུལ་འཁོར་མ་དང་འབུད་མ་དང༌། །སྙིང་སྟོབས་ཡང་དག་སངས་རྒྱས་མ། །རབ་དང་མ་དང་ཡིད་འོང་མ། །གྲུབ་མ་སྤྲུལ་འཚོ་
སྒྲ་མ་དང༌། །གཏེར་འཛིན་ལྷ་ཡི་དབང་ཕྱུག་མ། །གེ་སར་པདྨ་དྲི་མེད་མ། །རླུང་གི་ལུ་གུ་རྒྱུད་བྱེད་མ། །བཟང་མོ་དང་ནི་ཁྭ་ཡི་གདོང༌། །གཉིད་ལོག་མ་དང་མི་འཕེལ་མ། །འཕར་མ་
སྔོ་སངས་དུས་མཚན་མ། །རྩེ་འཇོམས་མ་དང་སྐལ་བཟང་འཕེལ། །ན་ར་ཛ་ན་ཁྱི་གདོང་མ། །ཆགས་མ་དགའ་མ་རྣམ་སྒེག་མ། །བརྩོན་འགྲུས་འཕེལ་དང་དཀར་མོ་དང༌། །བདུད་

83-1-49b

རྩི་ལྔ་ནི་འཕེལ་བ་མ། །དངོས་འབེབས་ཤིན་ཏུ་དཔའ་མོ་དང༌། །པདྨ་ལྔ་དང་འདོད་མ་དང༌། །སྒྱུ་མ་ཡིད་འོང་མཛའ་མོ་དང༌། །སྐྱུར་དང་ཆང་གི་དབང་ཕྱུག་མ། །མི་བཟད་ཆེ་དང་ལས་སྐལ་
བཟང༌། །མེ་ཏོག་བཟང་མོ་གདུག་རྨོངས་མ། །སྟེང་གཟིགས་ཞལ་དང་རྩེ་གསུམ་མཚན། །མཛེས་མ་དང་ནི་ལྗང་བསྐྱོད་མ། །རྟག་བམ་མ་དང་གར་མ་དང༌། །རི་དྭགས་མིག་དང་ཆགས་
དགའ་མ། །སྣ་ཚོགས་རྨོངས་པར་རོལ་པ་མོ། །དཀར་མོ་འཇིག་རྟེན་གསུམ་པ་མོ། །རོ་བླན་དྲི་མེད་འགྲོ་བསྟུན་མ། །རལ་ག་རྣམས་ནི་ཡང་དག་བཞུགས། །རྟག་ཏུ་བརྒྱད་དང་སྤེལ་
བའི་གྲངས། །ཞལ་གསུམ་ཕྱག་དྲུག་དྲི་མ་མེད། །རིགས་ཀྱི་ཕྱག་རྒྱ་དབྱེ་བ་ཡིས། །མཚོན་ཆ་རྣམས་ཀྱིས་ཡང་དག་བརྒྱན། །དེ་དག་སྣ་ཚོགས་རྡོ་རྗེ་གཡས། །གཡོན་པ་འགྱིང་བས་
ཨུཔྟ་ལ༑ ༑གཡས་ན་འཁོར་ལོ་རིན་ཆེན་དང༌། །དེ་བཞིན་རལ་གྲི་ཆོས་འབྱུང་ནི། །གཡོན་གྱི་ཕྱག་གཉིས་ལ་ནི་འགྱུར། །སེམས་དཔའི་སྐྱིལ་ཀྲུང་གིས་ལེགས་བཞུགས། །ཞལ་ནི་
ལྗང་གུ་སྤྱན་གསུམ་པ། །དོན་ཡོད་གྲུབ་པའི་ཅོད་པན་ཅན། །ཞལ་རྣམས་བཞད་པར་སྒོམ་པ་དང༌། །བདེ་བ་ཐམས་ཅད་འཕེལ་བར་བྱེད། །རང་གི་མིང་གི་དབྱེ་བ་ཡིས། །ཡི་གེ་གསུམ་
དང་རྣམ་པར་སྤེལ། །སྔགས་ཀྱིས་ཀྱང་ནི་ཡང་དག་མཆོད། །འདོད་པའི་དེ་ཉིད་རབ་སྩོལ་མཛད། །ཆོས་ཀྱི་འཁོར་ལོ་རྩ་བརྒྱད་དབུས། །ལྷ་འདི་དག་ནི་ཡང་དག་བཞུགས། །རྡོར་དབྱིངས་

83-1-50a

༄༅། །དབང་ཕྱུག་ལཱ་མ་དང༌། །རྡོ་རྗེ་ཕྱག་རྒྱ་སྟོབས་ཆེན་མོ། །རྡོ་རྗེ་སྒེག་མོ་རྡོ་རྗེ་གདོང༌། །རྡོ་རྗེ་ཆོས་མ་རྡོ་རྗེ་བཟང༌། །རྡོ་རྗེ་རོལ་མོར་ཤེས་པར་བྱ། །ཆོས་ཀྱི་འཁོར་ལོར་
དགུ་བདག་ཉིད། །ཞལ་གསུམ་ཕྱག་དྲུག་རྣམ་པ་དང༌། །སེམས་དཔའི་སྐྱིལ་ཀྲུང་གིས་ལེགས་བཞུགས། །རྡོ་རྗེ་འཁོར་ལོ་རིན་ཆེན་དང༌། །གཡས་པ་ཡི་ནི་ཕྱག་ན་འཛིན། །གཡོན་
ན་རལ་གྲི་པདྨ་དང༌། །དྲིལ་བུ་འཛིན་པ་བླ་ན་མེད། །སྐུ་མདོག་སྔོན་པོ་སྤྱན་གསུམ་པ། །ཞལ་གྱི་མཆེ་བ་ཅུང་ཟད་གཙིགས། །རང་མིང་ཡི་གེ་གསུམ་དང་སྤེལ། །སྔགས་ཀྱིས་དེ་
དག་རབ་ཏུ་མཆོད། །ལོངས་སྤྱོད་འདབ་མ་བཅུ་དྲུག་ལ། །པདྨའི་དབུས་ན་ལྷ་རྣམས་བཞུགས། །པདྨའི་སྒྲོལ་མ་པད་དཀར་མོ། །པདྨ་ཀུ་མུ་ད་འཕེལ་མ། །པདྨའི་སྤྱན་དང་པད་
གཙུག་ཕུད། །པདྨའི་ཕྲེང་བ་པད་སྐྱེས་མ། །པད་གདན་པདྨའི་དྲ་བ་མ། །དེ་བཞིན་པདྨའི་འོད་དང་ནི། །པདྨའི་སྤྱན་དང་པད་བཟང་མ། །པདྨའི་ནང་བཞུགས་པད་སྐྱེས་མ། །
པདྨའི་གེ་སར་པདྨ་མ། །དེ་ལྟར་འདི་ནི་ཡང་དག་བཤད། །ཞལ་གསུམ་ཕྱག་དྲུག་རྣམ་པ་ཅན། །སེམས་དཔའི་སྐྱིལ་ཀྲུང་གིས་ལེགས་བཞུགས། །གཡས་ནི་པདྨ་འཁོར་
ལོ་དང༌། །རྡོ་རྗེ་ཡང་ནི་འདེབས་པར་མཛད། །གཡོན་ན་རལ་གྲི་དྲིལ་བུ་དང༌། །རིན་པོ་ཆེ་ཡིས་རྣམ་པར་སྒེག །སྤྱན་གསུམ་རྣམ་པར་འཆར་བ་དང༌། །པདྨ་དམར་པོའི་མདོག་

83-1-50b

ལྟར་དམར། །ཉི་མའི་དཀྱིལ་འཁོར་ཉེར་བཞུགས་ཤིང༌། །སེམས་དཔའི་སྐྱིལ་མོ་ཀྲུང་གིས་བཞུགས། །རང་མིང་ཡི་གེ་གསུམ་དང་བཅས། །འདི་རྣམས་སྔགས་ནི་བླ་ན་མེད། །བདེ་བ་
ཆེན་པོའི་འཁོར་ལོ་ཆེ། །པད་འདབ་སུམ་ཅུ་རྩ་གཉིས་ལ། །རྟག་ཏུ་ལྷ་མོ་རྣམས་ནི་བཞུགས། །རབ་ཏུ་སད་པ་འབད་པ་ཅན། །འཁོར་ལོའི་ཤུགས་མ་རྡོ་རྗེ་ལྡན། །རིན་ཆེན་སྒྲོལ་མ་
པད་ཞུགས་མ། །སྣ་ཚོགས་ལས་མ་གཏི་མུག་དགའ། །ཞེ་སྡང་རྡོ་རྗེ་དགའ་ཆགས་མ། །རྡོ་རྗེ་ལས་ཆགས་གཟུགས་རྡོ་རྗེ། །སྒྲ་ཡི་རྡོ་རྗེ་རོ་རྡོ་རྗེ། །རེག་བྱ་རྡོ་རྗེ་ཆོས་དབྱིངས་མ། །སྤྱན་
འོད་མ་དང་ཐོད་དབྱངས་མ། །སྣ་ཡི་སྣང་བ་རོ་དགའ་མ། །སྐུ་ཡི་རྒྱལ་མཚན་ཡིད་དགའ་མ། །ཁམས་བཅས་མ་དང་རྒྱུ་འབབ་མ། །གཤིན་རྗེ་འཇོམས་པའི་བློ་ཡི་ནི། །བྱེ་བྲག་རྣམ་
པར་རྒྱས་མ་དང༌། །པདྨའི་རལ་པ་གྱེན་དུ་བརྫེས། །བགེགས་རྣམས་ཐམས་ཅད་འཇོམས་པ་མོ། །སྦས་པའི་མཐིལ་དང་དབྱུག་སྔོན་མ། །ཤིན་ཏུ་བརྟན་མ་སྟོབས་ཆེན་མ། །རང་བྱུང་
མ་དང་འཁོར་ལོའི་གཙུག །དེ་ལྟར་རྩ་ཡི་དབུས་ནས་ཤར། །སླར་ཡང་ལྷ་མོ་ཞལ་གསུམ་དང༌། །ཕྱག་དྲུག་བདེ་བ་འཕེལ་བ་ཅན། །ཟླ་བའི་དཀྱིལ་འཁོར་ལ་ཡང་བཞུགས། །དྲི་
མེད་པདྨ་དཀར་པོའི་མདོག །ཞི་བ་ཞལ་གསུམ་སྤྱན་གསུམ་པ། །གཡས་པའི་ཕྱག་ན་བསྣམས་པ་ནི། །འཁོར་ལོ་ལྕགས་ཀྱུ་རྡོ་རྗེ་རིམ། །དེ་བཞིན་གཡོན་པའི་ཕྱག་གསུམ་

83-1-51a

༄༅། །ལ༑ ༑པདྨ་ཞགས་པ་རིན་པོ་ཆེ། །འཆར་དང་འདེབས་དང་སྒེག་པར་མཛད། །པདྨ་དཀར་པོ་འདྲ་བའི་འོད། །སྤྱི་བོར་རྣམ་པར་སྣང་མཛད་འཆང༌། །རང་གི་མིང་དང་
ཡིག་གསུམ་མིང༌། །འདི་དག་སྔགས་ནི་གོ་རིམ་བཞིན། །དེ་ཉིད་མཆོག་ནི་རབ་ཏུ་གསལ། །སྐུ་གསུང་ཐུགས་ཀྱི་སྡོམ་པ་ནི། །དེ་ལྟ་བུ་ཡི་སྡོམ་པ་མཆོག། ལྷ་མོ་རྣམས་ཀྱི་དེ་
ཉིད་མཆོག །རྟག་ཏུ་གཉིད་ལོག་ལུས་ལ་གནས། །འདོད་པ་ལྔ་ཡི་ལོངས་སྤྱོད་བསྟེན། །མཆོད་པ་ཉིད་ཀྱིས་ཡང་དག་མཉེས། །རྡོ་རྗེ་པདྨའི་བདེ་བས་མྱོས། །རྡོ་རྗེ་སེམས་དཔའི་
གོ་འཕང་མཆོག །མཉེས་ནས་སླར་ཡང་གསོ་བར་བྱེད། །དེ་ཡི་ཞི་སོགས་བྱ་བ་རྣམས། །འགྲུབ་འགྱུར་འདི་ལ་ཐེ་ཚོམ་མེད། །བསམ་གཏན་རྣལ་འབྱོར་སོགས་སྤྱོད་དང༌། །
སྔགས་དབྱིབས་ལ་སོགས་བྱ་བ་ནི། །དགོས་མེད་མཆོག་ཏུ་ཅུང་ཟད་ནི། །བླ་མའི་ལུང་ལས་ཡང་དག་སྐྱེས། །དེ་ཕྱིར་རྡོ་རྗེ་སློབ་དཔོན་ནི། །འབད་པས་དངོས་གྲུབ་ཀྱིས་མཉེས་
བྱ༑ ༑རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། འཁོར་ལོ་བཞིའི་ལྷ་མོ་བཞི་རིམ་པ་རྣམ་པར་ཕྱེ་བའི་ལེའུ་སྟེ་ཉི་ཤུ་བདུན་པའོ།།    །།
དེ་ནས་གཞན་ཡང་བཤད་བྱ་བ། །འཆར་དང་ནུབ་བའི་མཚན་ཉིད་ནི། །རྩ་རྣམས་ཀྱིས་ནི་རྣལ་འབྱོར་མཆོག །དངོས་གྲུབ་ཐམས་ཅད་ཀྱི་ནི་གནས། །མདུན་གནས་པ་ཡི་

83-1-51b

ཡུལ་རྣམས་ལས། །ཡིད་ལ་བྱེད་པས་དེར་མི་འགྲོ། །སྔོན་གྱི་བག་ཆགས་ནང་གནས་པ། །དེ་ཚེ་དབང་པོ་རབ་ཏུ་གསལ། །དེ་ཡིས་དེ་ནི་རབ་ཏུ་སད། །དེ་རྣམས་རྩ་ལ་རིམ་བཞིན་གནས། །
རབ་སད་དེ་ཡིས་སད་བྱས་ནས། །ལྷ་མོ་རང་ཡང་འཁོར་ལོ་ལས། །དེ་ཡིས་འཆར་བའི་རིམ་པར་གསུངས། །ནུབ་པ་ཡང་ནི་བཤད་པར་བྱ། །ཡུལ་རྣམས་ཀྱང་ནི་དངོས་བྲལ་མེད། །ཡིད་
ལ་བྱེད་ནས་གཞན་དུ་གནས། །བག་ཆགས་ཀྱང་ནི་སད་མི་སད། །རྩ་རྣམས་འཆར་བར་མི་འགྱུར་ཞིང༌། །ལྷ་རྣམས་ཡང་དག་སད་པར་ནི། །དེ་ཡི་ཕྱིར་ནི་མི་འགྱུར་ཏེ། །སྙིང་གི་དབུས་
ན་བདེ་བའི་དངོས། །སངས་རྒྱས་ཉི་མ་གསལ་བའི་འོད། །གཟུང་དང་འཛིན་པའི་གཟུགས་ཀྱིས་ཀྱང༌། །དེ་ནི་འོད་ཟེར་བཅུ་གཉིས་ཏེ། །འོད་འཕེལ་འོད་ཟེར་གཟི་བརྗིད་མ། །གསལ་བ་
འབར་མ་འོད་འབར་མ། །མིག་ལ་སོགས་པ་ལ་བརྟེན་ནས། །ཕྱི་རོལ་གཟུགས་སོགས་འཛིན་པའོ། །མུན་སེལ་འོད་མ་སྣང་བ་མོ། །གསལ་མཛེས་གསལ་འོད་ཉི་མ་གསལ། །
ཕྱི་རོལ་གཟུགས་སོགས་རྣམ་པའོ། །དྲུག་པོ་འདི་དག་འོག་ཏུ་འདོད། །ལྷ་མོ་རྣམས་ནི་གང་འཆར་བའང༌། །ཡེ་ཤེས་ཉི་མ་འཆར་བ་ཡིན། །དེ་ཡང་ཡང་དག་ནུབ་པ་ནི། །
དེ་ཡང་མཆོག་ཏུ་ནུབ་བ་འོ། །འཆར་བ་ནུབ་པ་རྣམས་འཆད་པ། །གོ་འཕང་མཆོག་ཏུ་ཤེས་པར་བྱ། །རྣལ་འབྱོར་ཆེན་པོ་ལེགས་པར་སད། །སངས་རྒྱས་ཉི་མ་སྡོམ་པའོ།།

83-1-52a

༄༅། །འདི་ནི་རྣལ་འབྱོར་དེ་ཉིད་མཆོག །འཆར་དང་ནུབ་པའི་མཚན་ཉིད་དོ། །རྡོ་རྗེ་གསང་བའི་རྗེས་འབྲངས་ནས། །བླ་མ་བརྒྱུད་པ་ལས་ཤེས་བྱ། །རྣལ་འབྱོར་ཆེན་པོའི་
རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །འཆར་བ་དང་ནུབ་པའི་ལེའུ་སྟེ་ཉི་ཤུ་བརྒྱད་པའོ།།    །།དེ་ནས་གཞན་ཡང་བཤད་ཀྱི་ཉོན། །དགའ་བ་སྐྱེད་པའི་མཚན་ཉིད་
ནི༑ ༑གང་གིས་ཡང་དག་ཤེས་པ་ཡིས། །རྡོ་རྗེ་སེམས་དཔའ་གོ་འཕང་མཆོག །དེ་ནི་རྩ་ཡི་འཁོར་ལོ་ལ། །སླར་ཡང་རྒྱས་དང་བསྡུས་པ་ཡིས། །འཁོར་ལོ་བཞི་ཡི་ཡང་དག་སྦྱོར།།
རྩ་རྣམས་བརྒྱད་དང་གཉིས་ལྷག་པ། །མཚམས་ཀྱི་རྩ་ཡི་རིམ་པ་ཡང༌། །རྩ་ནི་བཅུ་དྲུག་ལ་ཡང་བརྟེན། །བཞི་དང་བཞི་ཡིས་རྟག་ཏུ་ཁྱབ། །དེ་རྣམས་དགའ་བའི་རིམ་པའོ། །ཆུ་
ཁམས་ཁོང་དུ་ཆུད་པ་ཅན། །པདྨའི་རྣལ་མ་ལྟ་བུ་ཡིས། །དེ་ནི་དེ་ཡིས་ཁྱབ་བྱས་ཤིང༌། །བདེ་བ་ཆེན་པོ་ཕན་པར་བྱེད། །འཁོར་ལོ་སོ་སོའི་དབྱེ་བ་ཡིས། །ཆ་བཞི་པ་ཡི་ཡི་གེ་ཧ།།
ཤིན་ཏུ་ཕྲ་བའི་ཆ་རྟག་ཏུ། །ཁྱབ་པ་རྟེན་གྱི་ཚུལ་དུ་གནས། །རིམ་པ་བཞི་ཡི་དབྱེ་བ་ལས། །རིམ་པ་བཅུ་དྲུག་དབྱེ་བས་འཐོབ། །ཕྲེང་བའི་བདག་ཉིད་རྨད་བྱུང་བའོ། །རོ་གཅིག་
པ་ཡི་གོ་འཕང་འཐོབ། །རིམ་གྱིས་སོ་སོར་ཉམས་མྱོང་ལས། །སྣ་ཚོགས་ཆུ་ཡི་སྦྱོར་བ་ལས། །རིམ་གྱིས་རྒྱ་མཚོ་ཆུ་བཞིན་དུ། །སྦྱོར་བ་བཞི་ཡི་འཁོར་ལོའི་དུས། །དགའ་བ་

83-1-52b

བཞི་ནི་དེ་ལ་བརྗོད། །རྣལ་འབྱོར་མ་རྒྱུད་སྤྱོད་པ་ལས། །གོ་འཕང་མཆོག་ནི་ཐོབ་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། དགའ་བ་
སྐྱེད་པའི་མཚན་ཉིད་ཀྱི་ལེའུ་སྟེ་ཉི་ཤུ་དགུ་པའོ།།    །།དེ་ནས་གཞན་ཡང་ཡང་དག་ཉོན། །རྡོ་རྗེ་བརྟན་པའི་ལུས་ཀྱིས་ནི། །རྟག་ཏུ་རྩ་རྣམས་ཀྱི་ནི་རྒྱུན། །དེ་ཁོ་ན་ཉིད་ངས་བཤད་
བྱ༑ ༑སྟོང་ཕྲག་ཉི་ཤུ་རྩ་བཞི་ནི། །རྩ་ནི་རྟག་ཏུ་རྨད་བྱུང་བ། །བྱང་ཆུབ་སེམས་ནི་འབབ་པར་ཤེས། །བདེ་བ་ཐམས་ཅད་རབ་ཏུ་འཕེལ། །རྟག་ཏུ་རྨད་དུ་བྱུང་བའི་རྩ། །སྟོང་ཕྲག་ཉི་ཤུ་
རྩ་བཞི་ནི། །ཁྲག་འབབ་པར་ནི་ཤེས་པར་བྱ། །ཉི་མ་འཕོ་བའི་བདག་ཉིད་ཅན། །རྟག་ཏུ་རྨད་དུ་བྱུང་བའི་རྩ། །སྟོང་ཕྲག་ཉི་ཤུ་རྩ་བཞི་ནི། །རླུང་རྒྱུ་བར་ནི་ཤེས་པར་བྱ། །རྒྱ་མཚོ་
ཆེན་པོའི་རྒྱུད་ལས་ནི། །ལུས་ཀྱི་གནས་ནི་དབྱེ་བ་ཡིས། །དེ་ཉིད་ཉི་ཤུ་རྩ་བཞིར་བརྗོད། །ཐིམ་དང་ལོངས་སྤྱོད་བདག་པོ་ཉིད། །གྲངས་ནི་བདུན་ཅུ་རྩ་གཉིས་བརྗོད། །རེ་རེ་འང་འཁོར་
ལོ་སྟོང་སྟོང་ངོ༌། །ཐིམ་པ་ལོངས་སྤྱོད་བདག་འདོར་བ། །གཙོ་བོ་ཡང་ནི་བསྡུས་པ་ལས། །གནས་རྣམས་ཀྱི་ནི་གྲངས་སུ་འགྱུར། །སླར་ཡང་བསྡུས་ནས་འགྲོ་བ་ན། །གསུམ་པོ་བརྒྱད་
བརྒྱད་དབྱེ་བའང་ནི། །ཉིན་དང་མཚན་མོའི་དབྱེ་བ་དང༌། །ཐུན་ཚོད་སྐད་ཅིག་སྦྱོར་བ་ཡིས། །རྩ་རྣམས་གོང་ནས་གོང་དུ་ནི། །ནང་དུ་འགྲོ་བར་ཤེས་པར་བྱ། །གཡོན་པ་བྱང་ཆུབ་

83-1-53a

༄༅། །ཟླ་བ་འབབ། །གཡས་པ་ཁྲག་དང་ཉི་མ་འབབ། །དབུས་ན་རླུང་རྒྱུ་བ་ཡིས་ནི། །མེ་སད་བྱེད་པར་ཤེས་པར་བྱ། །ལ་ལ་ནཱ་དང་རས་ནཱ། །ཨ་བ་དྷཱུ་ཏི་ཞེས་བྱའི་མིང༌། །
དེ་རྣམས་སྤྲོ་བའི་སྦྱོར་བ་ཡིས། །རེ་རེའི་རིམ་གྱིས་ཐུན་བརྒྱད་བརྒྱད། །གསུམ་པ་ཉི་ཤུ་རྩ་བཞིར་འགྲོ། །ཐིམ་དང་ལོངས་སྤྱོད་བདག་པོའི་ཕྱིར། །རིམ་གྱིས་གྲངས་ནི་བདུན་ཅུ་
གཉིས༑ ༑སླར་ཡང་དེ་སྤྲོ་སྦྱོར་བ་ཡིས། །རེ་རེའང་སྟོང་སྟོང་དབྱེ་བ་ཡིས། །རྟག་ཏུ་གྲངས་ཉིད་འགྱུར་བ་ནི། །སྟོང་ཕྲག་བདུན་ཅུ་རྩ་གཉིས་སོ། །གཙོ་བོ་གསུམ་པོ་སླར་ཡང་ནི། །
སྦྱོར་བས་གཅིག་པ་ཉིད་དུ་འགྲོ། །དང་པོ་ལས་ནི་རྣལ་འབྱོར་པས། །ཕྲ་བ་དེ་ནི་ཤེས་པར་དཀའ། །བསམ་གྱིས་མི་ཁྱབ་མཆོག་ཏུ་ནི། །ཐིག་ལེ་ནཱ་ད་རྣམ་པར་སྤངས། །བདེ་བ་
ཀུན་གྱི་གཞི་གསང་བ། །སྲོག་གི་རྟེན་གྱི་མཚན་ཉིད་དང༌། །རྡོ་རྗེ་དབྱིངས་ཀྱི་དབང་ཕྱུག་དང༌། །དུས་ཀྱི་རྩ་ནི་རྣམ་པར་བཤད། །རོ་གཅིག་གོ་འཕང་བདག་ཉིད་ཅན། །རྣལ་
འབྱོར་མ་ཡི་རྒྱུད་ལས་ཤེས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །རྩ་འབབ་པའི་མཚན་ཉིད་ཀྱི་གོ་ཆ་ཞེས་བྱ་བའི་ལེའུ་སྟེ་སུམ་ཅུ་
པའོ༑༑    ༑༑དེ་ནས་གཞན་ཡང་བཤད་ཀྱི་ཉོན། །མཚམས་ཀྱི་རྩ་ཡི་ངོ་བོ་ཉིད། །རྩ་རྣམས་སྡོམ་པར་འཆར་བ་ནི། །གང་གིས་ཤེས་ན་རྟག་ཏུ་ནི། །མཆོག་ཏུ་དགའ་

83-1-53b

བ་ཉམས་མྱོང་བ། །ལྷ་ཡི་ཡེ་ཤེས་གསལ་བར་བྱེད། །ལྷ་ཡི་སྔགས་སུ་ཡང་དག་སྦྱོར། །ལྷ་ཡི་རྣལ་འབྱོར་དོན་ངེས་པ། །དེ་ཉིད་གསུམ་སྦྱོར་དྲི་མ་མེད། །དེ་གསུམ་གཅིག་ཅར་བདག་ཉིད་
སྡོམ༑ ༑འཇིག་རྟེན་གསུམ་དུ་ཁྱབ་ཅིང་ཕྲ། །ལུས་ཀུན་ལ་ནི་ཡང་དག་བརྟེན། །ཡེ་ཤེས་སེམས་དཔའ་རྡོ་རྗེ་སེམས། །གང་ཕྱིར་དམ་ཚིག་སེམས་དཔའ་བདེ། །རྣལ་འབྱོར་མཆོག་ཏུ་ཤེས་པར་
བྱ༑ ༑ཁྱབ་པའི་དེ་ཉིད་རྨད་བྱུང་བ། །མཆོག་རབ་མཆོག་དང་ཕྲ་བ་དང༌། །རང་བྱུང་ཡེ་ཤེས་མི་ཟད་པ། །བྱང་སེམས་སུམ་ཅུ་རྩ་གཉིས་འབབ། །རྩ་ནི་ཐམས་ཅད་མཆོག་ཏུ་རྒྱས། །བདེ་བ་ཆེ་
པོའི་འཁོར་ལོར་གནས། །ཆ་ཀུན་བདག་ཉིད་རྩ་བ་ནི། །དེ་ཡི་དབུས་སུ་རྩ་གསུམ་སྟེ། །གཙོ་བོ་ཡང་ནི་ཡང་དག་བཤད། །ཟླ་བ་ཉི་མ་མེ་རྒྱུ་བ། །འབྱུང་བ་ཐམས་ཅད་ལ་ནི་ཁྱབ། །ཇི་ལྟར་
ཤིང་རྩ་ཅུང་ཟད་ཅིག །ས་ལ་བརྟན་པར་གནས་པ་ན། །སྡོང་བུ་ཡལ་ག་འདབ་ཕྲེའུ། །སོགས་པ་ཡིས་ནི་ཀུན་ནས་ཁྱབ། །དེ་བཞིན་སྐྱེས་བུ་མགོར་ལྡན་པས། །ཕུང་པོ་ཁམས་ལ་
སོགས་ཚོགས་ལ། །མཆོག་ཏུ་ཀུན་ནས་ཁྱབ་པའོ། །རྣམ་པར་ཐར་པའི་སྒོ་གསུམ་དངོས། །དེ་ཁོ་ན་ཉིད་གསུམ་སྡོམ་པ། །འདོད་ཆགས་ཞེ་སྡང་གཏི་མུག་དང༌། །རང་བཞིན་མཚན་
ཉིད་དབྱེ་བ་གསུམ། །མཚན་མོ་ཉིན་མོ་མཚམས་ཀྱིས་ཀྱང༌། །དམ་ཚིག་མཚན་ཉིད་རྣམ་པ་གསུམ། །སངས་རྒྱས་དམ་ཆོས་དགེ་འདུན་ནི། །གསུམ་ཕྱེ་དམ་ཚིག་མཚན་ཉིད་

83-1-54a

༄༅། །དང༌། །སྟོང་ཉིད་ཡེ་ཤེས་རྡོ་རྗེ་ནི། །རྣམ་གསུམ་དེ་ཉིད་མཚན་ཉིད་དོ། །རྒྱུ་དང་འབྲས་བུ་ཉེ་འཁོར་ནི། །རྣལ་འབྱོར་གསུམ་གྱི་མཚན་ཉིད་དོ། །རླུང་དང་བད་ཀན་
མཁྲིས་པ་ནི། །གསུམ་ཕྱེ་ཁམས་གསུམ་བསྡུས་པའོ། །འདོད་ཁམས་གཟུགས་ཁམས་གཟུགས་མེད་ཁམས། །འཇིག་རྟེན་གསུམ་པའི་མཚན་ཉིད་དོ། །རྩ་བ་གསུམ་དང་འབྲས་
བུ་གཅིག །རིམ་བཞིན་གྱུར་ནས་ཆོས་འཁོར་འགྲོ་།དེ་ནི་སྤྲུལ་པ་གསུམ་དུ་གསལ། །སྐུ་གསུང་ཐུགས་ཀྱི་རང་བཞིན་གྱིས། །གང་ཚེ་དེ་ལ་རབ་སྦྱོར་བ། །དེ་ནི་གཟས་ཟིན་མཚན་
ཉིད་དོ༑ ༑གང་ཚེ་ཅུང་ཟད་སྦྱོར་བ་ན། །དེ་ཚེ་ཕྱེད་འཛིན་མཚན་ཉིད་དོ། །གང་ཕྱིར་སྲོག་ནི་རླུང་བཅོམ་ན། །དེ་ཚེ་འཆི་བའི་མཚན་ཉིད་ཡིན། །རྩ་ཡི་གཙོ་བོ་འང་ཉིད་རྣམས་ནི། །
གསུམ་པོ་ངེས་པ་ཞེས་ནི་བྱ། །རྒྱས་པར་རྣལ་འབྱོར་མ་རྒྱུད་ལས། །རྣལ་འབྱོར་པ་ཡིས་གསལ་པོར་ཤེས། །རྣལ་འབྱོར་པ་ཡིས་གསལ་པོར་ཤེས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་
ལས༑ མཚམས་ཀྱི་རྩ་གསུམ་གྱི་ངེས་པའི་ལེའུ་སྟེ་སུམ་ཅུ་གཅིག་པའོ།།    །།དེ་ནས་གཞན་ཡང་བཤད་ཀྱི་ཉོན། །རླུང་སྐྱེ་བ་ཡི་མཚན་ཉིད་ནི། །དུས་ཀྱི་གླགས་ནི་བཙལ་
བ་ན༑ ༑ཇི་ལྟར་དངོས་སུ་ཡང་དག་ཤེས། །བག་ཆགས་ཉོན་མོངས་ཅན་གྱི་ཡིད། །རང་གི་ངོ་བོ་གཟུགས་གཞན་མཐོང༌། །དོན་ནི་ཤེས་པར་མི་ཤེས་ཤིང༌། །རླུང་ཙམ་

83-1-54b

གཅིག་པུས་རྨོངས་པའོ། །ཀུན་གཞི་རྣམ་ཤེས་བཀུག་ནས་ནི། །བག་ཆགས་ནང་དུ་རྣམ་པར་སྤྱོད། །བག་ཆགས་ཀྱིས་ནི་རྣམ་ཤེས་བཟུང༌། །བག་ཆགས་དང་འདྲེས་
རིམ་པ་ལས། །ནང་གི་བག་ཆགས་བགོས་པ་ཡིས། །དེ་རྣམས་ཟླ་མཚན་དུས་སུ་ནི། །མངལ་གྱི་རྩ་ལ་འཇུག་པ་ན། །རྡོ་རྗེ་ཁུ་ཁྲག་ཞུ་ཐིག་ལེ། །འདྲེས་པ་རུ་ནི་གྱུར་པ་དང༌། །ཀུན་
གཞི་ལས་ནི་རྣམ་ཤེས་སྐྱེ། །ཇི་ལྟར་ཆང་རོས་མྱོས་པ་བཞིན། །ཀུན་གཞི་རྣམ་ཤེས་བག་ཆགས་ལས། །རྣམ་པར་ཤེས་པའི་རྒྱུན་ནི་སྐྱེ། །ཉོན་མོངས་ཅན་ནི་སྲོག་རླུང་ཉིད། །སྐད་
ཅིག་གཅིག་ལ་ཡང་དག་འགྲོ། །ཐོག་མར་འཕོ་བའི་དུས་སུ་ནི། །ཉ་ཡི་རྣམ་པ་ལྟ་བུར་འགྱུར། །འཕོ་བ་གཉིས་པའི་དུས་སུ་ནི། །སླར་ཡང་ཁྲག་དང་འདྲེས་པ་ནི། །སྟེང་དང་འོག་
གི་དབྱེ་བ་ཡིས། །སྲོག་གི་རླུང་ནི་གཉིས་སུ་འགྲོ་།ཐུར་སེལ་རླུང་གི་འགྲོ་འོང་ལ། །རུས་སྦལ་རྣམ་པར་འཛིན་པར་འགྱུར། །དེ་ནས་འཕོ་བ་གསུམ་པ་ལ། །ཁྲག་དང་ཁུ་བ་ཟོས་པ་ན།།
ཐུར་དུ་སེལ་བའི་རླུང་གི་ཚོགས། །བསྐམས་ནས་གྱེན་དུ་རླུང་ནི་འབྱུང༌། །སྟེང་དུ་ཁ་བལྟས་ནས་ནི་གནས། །ཕག་རྒོད་འདྲ་བའི་ལུས་འཆང་འགྱུར། །སླར་ཡང་འཕོ་བ་བཞི་པ་
ལ༑ ༑ཁྲག་དང་ཁུ་བ་བསྒོས་པ་ནི། །གྱེན་དུ་རྒྱུ་བའི་རླུང་བཀུག་ནས། །འོག་ཏུ་ཁ་བལྟས་ནས་ནི་འགྲོ། །སེངྒེའི་རྣམ་པ་ཡིས་ཀྱང་ནི། །ཁྱབ་བྱེད་རླུང་ནི་སྤྲོ་བར་བྱེད། །དེ་ནས་འཕོ་

83-1-55a

༄༅། །བ་ལྔ་པ་ལ། །ཁྲག་དང་ཁུ་བ་འཕེལ་ནས་ནི། །མཉམ་གནས་རླུང་ནི་འདར་ནས་ནི། །མེ་ཡི་གཟུགས་རེད་རིམ་བཞིན་འགྲོ། །མཉམ་གནས་རླུང་གི་ཁྱབ་བྱེད་སྤྲོ། །གང་
གིས་འགུལ་དང་འདར་བར་འགྱུར། །ཕུང་པོ་ལྔ་ནི་རྫོགས་པ་ན། །དེ་ལྟར་གསུངས་པ་དེ་ལས་སླར། །འཕོ་བ་དྲུག་པའི་དུས་ཚོད་ལ། །ས་ཡི་ཁམས་དང་མིག་གཉིས་དང༌། །ཁྱབ་བྱེད་
རླུང་གིས་ཀླུ་རླུང་སྤྲོ། །རླུང་གི་དངོས་པོ་འཕེལ་བར་བྱེད། །དེ་ནས་འཕོ་བ་བདུན་པ་ལ། །ཆུ་ཡི་ཁམས་དང་སྣ་བུག་འདོད། །ཀླུ་ཡི་རླུང་གིས་རུས་སྦལ་རླུང༌། །སྤྲོས་ནས་གཉིས་སུ་མེད་པར་
སྤྲོད༑ ༑དེ་ནས་འཕོ་བ་བརྒྱད་བ་ལ། །མེ་དང་སྣ་ཡི་བུ་ཁ་འབྱེད། །རུས་སྦལ་རླུང་གིས་རྩངས་རླུང་སྤྲོ། །རང་གི་རང་བཞིན་ཤེས་པར་བྱེད། །དེ་ནས་འཕོ་བ་དགུ་པ་ལ། །རླུང་གི་ཁམས་དང་
རོ་ནི་ཚོར། །རྩངས་པ་ཞེས་བྱའི་རླུང་ཆེན་པོས། །ལྷ་སྦྱིན་རླུང་ནི་སྤྲོ་བར་བྱེད། །དེ་རྗེས་འཕོ་བ་བཅུ་པ་ལ། །ལྷ་སྦྱིན་རླུང་གིས་གཞུ་རྒྱལ་སྤྲོ། །རླུང་ཀུན་བསྡུས་པའི་མཚན་ཉིད་ཅན། །དགུ་པའི་
དབུས་ན་ཁྱབ་པའི་ཁམས། །ཕྲ་ཞིང་ཐོགས་མེད་མཚན་ཉིད་ཅན། །རྩ་དང་རྒྱུ་མ་རྒྱུས་པའི་སྦུབས། །སྒོ་ནི་དགུ་པོ་རྒྱས་པར་བྱེད། །ལུས་ཀྱི་མཆོག་ཏུ་ཚོར་བ་དང༌། །གཅིག་ཏུ་རེག་
པའི་མཚན་ཉིད་འཛིན། །ར་བ་སད་མཆོག་ནི་ནམ་མཁའ་ལ། །འོད་གསལ་བཟང་པོ་ཡང་དག་གནས། །སངས་རྒྱས་རྣམས་ཀྱི་ཤེས་པ་བཅུ། །དེ་ལྟ་བུ་ཉིད་བཤད་པར་བྱ། །འཕོ་བ་

83-1-55b

བཅུ་ནི་ས་བཅུ་སྟེ། །རིམ་པ་ཡིས་ནི་རྣམ་པར་ཤེས། །མ་ནི་ཤེས་རབ་ཕ་རོལ་ཕྱིན། །བྷ་ག་ཕྱག་རྒྱ་ཆེན་པོར་བརྗོད། །བྱིས་པ་ཡང་དག་རྫོགས་སངས་རྒྱས། །ཐམས་ཅད་མཁྱེན་ཅིད་ཐམས་
ཅད་གཟིགས། །མགོ་བོའི་སྐྲ་ནི་བྲེགས་པ་དང༌། །ཕྲུ་མའི་ཆོས་གོས་དམར་པོ་བགོས། །དཔལ་དང་ལྡན་པ་ཐལ་མོ་སྦྱར། །སྤྱི་བོ་ས་ལ་གཏུགས་པ་ཕྱག །མཚན་ནི་སུམ་ཅུ་རྩ་གཉིས་
འཆང་༑ ༑དཔེ་བྱད་བཟང་པོ་བརྒྱད་ཅུས་བརྒྱན། །ཡེ་ཤེས་ཆེན་པོ་ལེགས་པར་སད། །འདུ་བྱེད་ཐོབ་པ་གྲོལ་དང་བཅས། །དཔའ་བོ་ཆེན་པོ་རྣམ་རྟོག་མེད། །སྐྱེད་བྱེད་ཤ་ནི་འཇིགས་པར་
བྱེད༑ ༑བདུད་རྩི་ལྔ་ནི་ཡེ་ཤེས་ཆེ། །རྟག་ཏུ་བདུད་རྩི་ལྔ་མྱང་བྱེད། །དངོས་པོ་ཐམས་ཅད་རྣམ་སྤངས་པ། །རྣལ་འབྱོར་སེངྒེ་བཞིན་དུ་སྦྱོར། །འདི་ཉིད་མཆོག་ནི་གསང་བ་སྟེ། །གང་དུ་ཡང་ནི་
མ་གསུངས་སོ། །རླུང་སྐྱེས་པ་ཡི་ངེས་པ་ནི། །བླ་མ་བརྒྱུད་པ་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རླུང་གིས་བསྐྱེད་པ་སྐྱེས་བུ་སྐྱེ་བ་
འཇུག་པའི་ལེའུ་སྟེ་སུམ་ཅུ་གཉིས་པའོ།།    །།དེ་ནས་གཞན་ཡང་བཤད་བྱ་བ། །རླུང་རྣམས་མཆོག་ཏུ་ནུབ་པ་ནི། །གང་གིས་ཡང་དག་ཤེས་པ་ཡིས། །འཆི་བའི་སྐད་ཅིག་མཚན་
ཉིད་ནི༑ ༑ཕན་ཚུན་དུ་ནི་ཡང་དག་སྡུད། །སྐྱེ་བའི་རིམ་ལྟར་ཐིམ་པར་འགྱུར། །རླུང་རྣམས་ཡང་དག་སྐྱེ་བ་ནི། །ཕན་ཚུན་ནུབ་པའི་ཉི་མ་བཞིན། །ཐོག་མར་ལོ་བཅུ་ལོན་ནས་ནི། །རྒྱག་

83-1-56a

༄༅། །པས་མྱོས་པའི་རླུང་སྐྱེས་ནས། །གཞུ་ལས་རྒྱལ་བའི་རླུང་ཟོས་ཏེ། །རིམ་གྱིས་སྒྲ་གཅན་ཟླ་བ་བཞིན། །དེ་རྗེས་ལོ་བཅུ་ཕྱིན་པ་ནི། །རྒྱགས་ཆུ་རླུང་གིས་ཡང་དག་སྐྱེ།།
ལྷ་སྦྱིན་ཞེས་བྱའི་རླུང་ནི་ཟ། །རླུང་གི་རིམ་པ་སྔ་མ་བཞིན། །གཞན་ཡང་ལོ་བཅུ་ཕྱིན་པ་ན། །རྒྱགས་པའི་ཆུ་རླུང་སྐྱེས་པར་འགྱུར། །རྩངས་པ་ཞེས་བྱའི་རླུང་ནི་ཟ། །དེ་ནས་གཞན་
ཡང་ལོ་བཅུ་ཕྱིན། །ལོ་ལས་སྐྱེས་པའི་རིམ་པ་ཡིས། །བཏང་བཟུང་རླུང་ནི་ཆེན་པོ་ཡིས། །རུས་སྦལ་རླུང་ནི་ཟ་བར་བྱེད། །ཀླུ་ཡི་རླུང་དང་བཏང་བཟུང་རླུང༌། །སྟོབས་དང་གཟི་བརྗིད་
མཚུངས་པའི་ཕྱིར། །དུས་གཞན་ལོ་བཅུར་ཕྱིན་པ་ན། །གནོད་པ་བྱེད་པར་མི་ནུས་ཏེ། །སྟོབས་དང་ནུས་པ་མཚུངས་པའི་ཕྱིར། །གང་གིས་གང་ལ་གནོད་པ་ནི། །བྱེད་པ་ཉིད་དུ་
མི་ནུས་སོ། །བཅུ་སྟེ་གཞན་དུ་ཕྱིན་པའོ། །ལོང་བ་བཏང་བཟུང་སྟོབས་ཆེན་ཐོབ། །ཀླུ་ཡི་རླུང་ནི་རིམ་གྱིས་ཟ། །དེ་ནས་བཅུ་པ་གཞན་ཕྱིན་ན། །ཁྲག་དང་ཤ་ནི་རྣམ་པར་འཕེལ།།
རྒྱགས་ཤིང་མྱོས་པའི་རིམ་པ་ཡིས། །བཏང་བཟུང་རླུང་ནི་ཟ་བར་བྱེད། །དེ་རྗེས་ལོ་བཅུ་ལོན་པ་ན། །མྱོས་ཆུ་རླུང་ནི་བཀུག་ནས་ནི། །ཚིལ་དང་ཁ་ཆུ་རྣམ་པར་འཕེལ། །དེ་ཡིས་
བཏང་བཟུང་ཀླུ་ཟ་བྱེད། །དེ་ནས་བཅུ་པ་གཞན་ཕྱིན་པ། །ལོ་ལ་བཏང་བཟུང་རླུང་སྟོབས་སྐྱེས། །མྱོས་པའི་དུས་རླུང་ཟ་བར་བྱེད། །མེ་དང་རླུང་ནི་འཕེལ་བར་བྱེད། །བཏང་བཟུང་

83-1-56b

རླུང་ཉིད་རྣམ་གྱུར་ནས། །ལོངས་སྤྱོད་ཆེན་པོ་འཕེལ་གྱུར་ནས། །དེ་ནས་ལོ་བཅུ་གཞན་ལོན་ནས། །རླུང་གིས་ལུས་རྒྱས་ལྕི་བར་འགྱུར། །ཆུ་དང་རླུང་ནི་འདྲེས་པ་ནི། །ཁྱབ་ཅིང་བསྒྲིབས་
བྱས་རིམ་པ་ལས། །དེ་ལས་ལོ་བཅུ་གཞན་དུ་ཕྱིན། །ཆུ་ཤིང་འབྲས་བུ་བཞིན་དུ་མེད། །རྩ་བ་དང་བཅས་མེད་པར་འགྱུར། །ལས་ཀྱི་རྣམ་སྨིན་མཐའ་ཡིས་ནི། །དེ་ལྟར་རིམ་པ་བཅུ་པ་
ཡིས༑ ༑ཟླ་བ་འམ་ནི་ཉིན་ཞག་གཞན། །ཚེ་ནི་ཉུང་ངུར་བྱས་ནས་ནི། །སྲོག་ཟད་པར་ནི་ཤེས་པར་བྱ། །མཁའ་འགྲོ་སྡུད་པའི་རྒྱུད་ལས་ནི། །ཤིན་ཏུ་རྒྱས་པར་ཤེས་པར་བྱ། །རྣལ་འབྱོར་
ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །རླུང་གི་རིམ་པས་སྲོག་ཟད་པ་རྒྱས་པར་བཤད་པའི་ལེའུ་སྟེ་སུམ་ཅུ་གསུམ་པའོ།།    །།
དེ་ནས་གཞན་ཡང་བཤད་ཀྱི་ཉོན། །མཚན་ཉིད་ཆེན་པོ་ཡེ་ཤེས་མཆོག །བསྡུ་བའི་མཁའ་འགྲོ་རྣལ་འབྱོར་མཆོག །སྙིང་པོས་སྙིང་པོའི་དོན་བསྡུས་པ། །གང་ཕྱིར་
མཁའ་འགྲོ་མས་བསྡུས་པ། །དེ་ཕྱིར་བསྡུས་པའི་མཁའ་འགྲོ་བརྗོད། །ལྟེ་བའི་དབུས་ན་རྟག་བཞུགས་པ། །ཉི་མ་སྟོང་དང་མཚུངས་པའི་འོད། །ཀུན་རྟོག་ཐམས་ཅད་འཇོམས་པར་
བྱེད༑ ༑ཆར་པས་ཕུང་པོའི་རྣམ་རྟོག་ནི། །བསྲེགས་བྱས་བར་ཆད་མེད་པའི་ལུས། །རྡོ་རྗེ་ཁམས་ཀྱི་རྣམ་རྟོག་ནི། །བསྡུས་ནས་སླར་ཡང་རང་བཞིན་གྱིས། །གཟུང་དང་འཛིན་པའི་རྣམ་

83-1-57a

༄༅། །རྟོག་ནི༑ ༑སྙིང་རྗེས་དེར་ནི་སླར་ཡང་སྡུད། །དེ་ལྟར་གང་ལ་ཕྱེ་ལེབ་བཞིན། །འཆིང་བ་ཐམས་ཅད་སྲེག་པར་བྱེད། །རླུང་གིས་དེ་ཉིད་མངོན་སྦྱོར་བས། །སྔགས་ཀྱི་
ལུས་ཀྱི་སྦྱོར་བ་ཡིས། །རྣམ་པར་རྟོག་པ་ཙམ་ཡང་ནི། །སྲེག་པ་ཉིད་དུ་ཐེ་ཚོམ་མེད། །མཁའ་འགྲོ་སྡུད་པའི་རྒྱུད་ལས་ནི། །རྣལ་འབྱོར་མཆོག་གི་རིམ་ཤེས་ན། །མཁའ་འགྲོ་ཡེ་
ཤེས་རྒྱས་པར་ནི། །རྣལ་འབྱོར་བསྟེན་པ་རིག་པར་བྱ། །རྣལ་འབྱོར་བསྟེན་པ་རིག་པར་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །མཁའ་འགྲོ་མ་སྡུད་པའི་ལེའུ་སྟེ་སུམ་
ཅུ་བཞི་པའོ།།    །།དེ་ནས་གཞན་ཡང་བཤད་ཀྱི་ཉོན། །རྣམ་རྟོག་རླུང་ནི་རྣམ་པར་གཅོད། །ཉིན་དང་མཚན་དུ་ཤེས་པར་ནི། །བརྒྱ་དང་བརྒྱད་ནི་ལྷག་པར་རྒྱུ། །རླུང་
རྣམས་དེ་ནི་རྣམ་རྟོག་ནི། །གང་ཕྱིར་རྣམ་པར་གཅོད་པར་བྱེད། །རྣལ་འབྱོར་དེ་ནི་མཆོག་ཏུ་ཞི། །ཐམས་ཅད་སྟོང་པའི་ངོ་བོར་བྱེད། །ཐེ་ཚོམ་ཐོག་མ་སྦྱོར་བ་དྲུག །རྣལ་འབྱོར་
རིག་པས་མཆོག་ཏུ་སྒྲུབ། །དེ་ནས་དབྱངས་མེད་ཡི་གེ་ཧ། །ཤིན་ཏུ་རྒྱ་ཆེ་བཟླས་པར་བྱ། །གང་ཕྱིར་མདུད་པ་འཇོམས་བྱེད་ཅིང༌། །བདེ་བ་སྐྱེ་བ་སྟེར་བར་བྱེད། །དེ་ཡིས་རྣམ་རྟོག་
ཐམས་ཅད་ནི། །སྐད་ཅིག་གིས་ནི་གཅོད་པར་བྱེད། །རྣལ་འབྱོར་རྗེས་སུ་རྣལ་འབྱོར་དང༌། །ཤིན་ཏུ་རྣལ་འབྱོར་རྣལ་འབྱོར་ཆེ། །དེ་ཡི་དབྱེ་བ་བཅོ་བརྒྱད་ཀྱིས། །དང་པོ་སྦྱོར་

83-1-57b

བ་བསྒོམ་པར་བྱ། །བཅུ་བདུན་རྗེས་སུ་རྣལ་འབྱོར་སོགས། །དེ་ལས་དཀྱིལ་འཁོར་རྒྱལ་མཆོག་ནི། །རྣལ་འབྱོར་མཆོག་ལ་དབྱེ་བ་ལྔ། །དེ་ལས་ཀྱང་ནི་ལས་རྒྱལ་མཆོག །རྣལ་འབྱོར་དབྱེ་བ་
བཅུ་གཉིས་སོ། །དེ་ཉིད་དབྱེ་བ་བཞི་བཅུ་དགུ། བསྐྱེད་པའི་རིམ་པ་བསྡུས་པ་ཡིས། །མངོན་སུམ་བྱེད་པའི་རྣལ་འབྱོར་རོ། །དེ་ལ་རྡོ་རྗེ་བཟླས་རིམ་མཆོག །རྫོགས་རིམ་རྣལ་འབྱོར་
ཡན་ལག་ནི། །རྣམ་པར་རྟོག་པ་འཇོམས་བྱེད་པ། །ཕྲ་བའི་དེ་ཉིད་བླ་ན་མེད། །ཆོ་ག་ཇི་བཞིན་རྣལ་འབྱོར་པ། །བློ་དང་ལྡན་པས་སྔོན་བཞིན་བསྒོམ། །སྲིད་པའི་འཆིང་བ་གཅོད་པར་
བྱེད༑ ༑རྣལ་འབྱོར་ཆེན་པོ་ཡེ་ཤེས་ཆེ། །ངེས་པར་བསྒོམས་པས་ཡང་དག་ནི། །རྣམ་རྟོག་རླུང་ནི་འཇོམས་པར་བྱེད། །དོན་གྱི་རྗེས་འགྲོ་བཟླས་པ་ཡིས། །དངོས་མེད་ངོ་བོ་གཅིག་པ་
དང༌། །སྟོང་ཉིད་བརྟེན་པ་མངོན་པར་ཞེན། །སྒོམ་པ་ངེས་པར་བརྟན་པར་བྱེད། །སྒྲུབ་པོས་ཡང་དག་བསྒོམས་བྱས་ནས། །རྡོ་རྗེ་བཟླས་རིམ་བླ་ན་མེད། །དེ་ཡི་རིམ་བཞིན་ཡེ་ཤེས་མཆོག་
ཐོབ་འགྱུར་འདི་ལ་ཐེ་ཚོམ་མེད། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །རྣམ་པར་རྟོག་པའི་རླུང་གཅོད་པའི་མཚན་ཉིད་ཀྱི་ལེའུ་སྟེ་སུམ་ཅུ་རྩ་
ལྔ་པའོ༑༑    །།དེ་ནས་གཞན་ཡང་བཤད་ཀྱི་ཉོན། །རྣམ་རྟོག་མེད་པའི་རླུང་ཤར་ན། །གང་ཤེས་རྡོ་རྗེ་སེམས་དཔའ་ཡི། །ཡང་དངོས་གོ་འཕང་བཟང་པོ་འཐོབ། །རྣམ་རྟོག་

83-1-58a

༄༅། །མེད་པའི་རླུང་ཆེན་པོ། །གཉིས་པ་ཐམས་ཅད་རྣམ་པར་སྤངས། །དངོས་པོ་ཀུན་གྱི་རང་བཞིན་བདག །སྒོམ་དང་སྒོམ་མིན་གོ་འཕང་བྲལ། །རྣལ་འབྱོར་ཆེན་པོའི་
ཡེ་ཤེས་ཆེ། །གནས་པ་མེད་ཅིང་དྲི་མ་མེད། །ཕྲ་བའི་ཆ་ཀུན་དབུས་ན་གནས། །ཐིག་ལེ་ནཱ་ད་རྣམ་པར་སྤངས། །ཀུན་ལ་ཁྱབ་ཅིང་ཞི་བ་དང༌། །བདག་བྱིན་བརླབ་པའི་མཚན་
ཉིད་གཅིག །མཚན་གཞི་མཚན་ཉིད་རྣམས་ལས་གྲོལ། །བག་ཆགས་རྣམ་རྟོག་རྣམ་པར་སྤངས། །ཚིག་དང་མདུད་པའི་ཆ་ཡི་ལམ། །སྒོམ་དང་བསྒོམ་བྱ་རྣམ་པར་སྤངས། །སྟོང་
ཉིད་ཡེ་ཤེས་མཚན་ཉིད་དོ། །སྔགས་དང་ཕྱག་རྒྱའི་རྣམ་པའི་ཆ། །རྣམ་པའི་སྤྱོད་པ་རྣམ་པར་སྤངས། །བྱ་བ་སྤྱོད་པ་རྣལ་འབྱོར་གྱི། །རྒྱུད་རྣམས་ལ་ཡང་བཀླག་མི་བྱ། །རྣལ་
འབྱོར་ཆེན་པོའི་རྒྱུད་ཆེན་པོ། །བཤད་པར་བྱ་བ་དམ་ཚིག་མཆོག །མན་ངག་ཇི་བཞིན་ཆོ་ག་བཞིན། །ཐོག་མ་ཉིད་དུ་བཤད་པར་རིགས། །དེ་ཡི་རིམ་པ་རྗེས་འགྲོ་ཤེས། །བླ་མ་
བརྒྱུད་པའི་གོ་འཕང་མཆོག །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་པ་མ་ངོན་པར་རྟོགས་པ་ལས། །རྣམ་རྟོག་མེད་པའི་མཚན་ཉིད་ཀྱི་ལེའུ་སྟེ་སུམ་ཅུ་རྩ་དྲུག་པའོ།།    །།
དེ་ནས་རྡོ་རྗེ་ཅན་གྱིས་གསུངས། །རྩ་རྣམས་ནུབ་པའི་རྣལ་འབྱོར་ནི། །དེ་ཁོ་ན་ཉིད་བཤད་ཀྱི་ཉོན། །ཡུལ་དང་དབང་པོ་ཡང་དག་སྦྱོར། །རྩ་རྣམས་ཀྱང་ནི་འཆར་བར་འགྱུར། །

83-1-58b

ཤར་ནས་སྔོན་བཞིན་སོང་ནས་ནི། །བསྐྱེད་པའི་རིམ་པ་བླ་ན་མེད། །རྣམ་རྟོག་སྐྱེ་བ་དེ་ཡི་ཕྱིར། །བརྒྱ་དང་བརྒྱད་ཀྱིས་ལྷག་པའི་རིམ། །དེ་ལས་སྐྱེ་དང་རྒ་དང་ན། །འཆི་ཞིང་སླར་ཡང་
ལྡོག་པར་འགྱུར། །ཡུལ་རྣམས་དངོས་པོ་མེད་པ་ཡིས། །སྦྱངས་པའི་ཡེ་ཤེས་དེ་ཉིད་ཕྱིར། །དེ་ཉིད་དེ་ལ་སྤྱོད་པའི་ཕྱིར། །དང་སུ་ཡུལ་རྣམས་དངོས་མེད་ཕྱིར། །དབང་པོ་རྣམས་ནི་སྐྱེ་
བ་མིན༑ ༑དེ་ལས་གཉིས་གཉིས་ཡང་དག་སྦྱོར། །དངོས་དང་དངོས་མེད་སྟོང་པ་ཉིད། །དེ་ནས་རྩ་རྣམས་ནུབ་འགྱུར་ཏེ། །འཁོར་ལོའི་རིམ་པ་ལ་ཡང་བརྟེན། །དེ་རྣམས་བསྡུས་པ་ལས་
ནི་ཞི༑ ༑སྟོང་ཕྲག་བདུན་ཅུ་རྩ་གཉིས་ནི། །ཀུན་ཀྱང་རྩ་ཡི་འཁོར་ལོར་འགྱུར། །དེ་ཉིད་ཀུན་ཆས་ནང་དུ་ཁྱབ། །སྟོང་ཉིད་སྒོམ་པ་རྣལ་འབྱོར་ལས། །ཡུལ་རྣམས་ཀྱི་ནི་ངོ་བོ་ཉིད། །ངེས་པ་
རུ་ནི་ཤེས་པ་ཞེས། །རིགས་པའི་རྡོ་རྗེས་རྣམ་པར་འཇོམས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །རྩ་རྣམས་ནུབ་པའི་སྦྱོར་བའི་ལེའུ་སྟེ་སུམ་ཅུ་
རྩ་བདུན་པའོ།།    །།དེ་ནས་གཞན་ཡང་བཤད་ཀྱི་ཉོན། །སྦྱོར་དྲུག་གོ་འཕང་མཚན་ཉིད་ནི། །ཇི་ལྟ་ཇི་ལྟ་བ་བཞིན་སྦྱོར། །ཇི་ལྟར་འདོད་པའི་ཡན་ལག་བརྟེན། །རྣམ་པ་དྲུག་པོ་
དེ་ལས་ཕྱེད། །དེ་བཞིན་བརྒྱད་བརྒྱད་དེ་ལས་ལྷག །བརྒྱད་གཉིས་བརྒྱད་ཕྲག་བཞི་དང་ནི། །དེ་ལྟར་གྲངས་ཀྱིས་སྦྱོར་བ་གསལ། །ཟླ་བ་ཕྱེད་པའི་ཆ་ལྟ་བུ། །སྟོང་ཉིད་རླུང་གི་འཁོར་

83-1-59a

༄༅། །ལོར་གནས། །ཕྱེད་པ་མ་ཡིན་རྫོགས་པ་མིན། །ཆུ་ཡི་ཟླ་བ་ལྟ་བུར་སྣང༌། །སྒྱུ་མ་ཆེན་པོ་འགྲོ་བའི་མ། །ཐམས་ཅད་རྟེན་པའི་མཚན་ཉིད་ནི། །རླུང་གི་འཁོར་ལོ་
སྲོག་ཅེས་བཤད། །མཁས་པ་རྣམས་ཀྱི་སྤྱོད་ཡུལ་མིན། །མེ་ཡི་འཁོར་ལོ་སྟོང་ཉིད་ཁྱབ། །དབུས་ན་ཐིག་ལེ་ལྟ་བུ་ནི། །མི་འགྱུར་ཀུན་དུ་འགྲོ་བ་དང༌། །རང་བྱུང་ཀུན་ལ་ཁྱབ་པ་དང༌།།
བདེ་བ་ཡང་དག་འཕེལ་བར་བྱེད། །དབྱངས་དང་གསལ་བྱེད་རྣམ་པར་སྤངས། །འཇིག་རྟེན་གསུམ་ནི་མ་ལུས་པ། །གཅིག་ཏུ་བྱས་ན་སྐྱེད་པར་བྱེད། །མི་ཤིགས་ནཱ་དའི་གོ་འཕང་ཅན། །
རྣམ་པ་ཐམས་ཅད་རྣམ་པར་སྤངས། །སྦྲུལ་གྱི་ལྕེ་ལྟར་གཡོ་བ་དང༌། །ཚངས་པ་ལ་སོགས་ཕ་མེས་དང༌། །འཇིགས་པ་མ་ཡིན་གཡོ་བ་མིན། །ཡི་གེ་དང་ནི་ཚིག་མ་ཡིན། །འབྱུང་བའི་
ཚོགས་ནི་རྣམ་པར་སྤངས། །གྲངས་བྲལ་ཟད་མེད་སྐྱེ་བ་མེད། །ལྟེ་བ་སྤྲུལ་པའི་འཁོར་ལོར་གནས། །ཆོས་ཀྱི་འཁོར་ལོའི་དབུས་གནས་པ། །སྒྲ་ཙམ་དྲི་མ་དང་བྲལ་བ། །ཆགས་
བྲལ་ཆགས་པ་མེད་པ་དང༌། །བྱ་བ་བྱེད་དང་གནས་མེད་པ། །དཔེ་མེད་གནས་པ་མེད་པ་དང༌། །སྲོག་དང་རྩོལ་བ་རྣམ་པར་སྤངས། །ལྷ་ཡི་དབང་ཕྱུག་ཡེ་ཤེས་མཆོག །དེ་
ལྟ་བུ་ཡང་རྙེད་པར་དཀའ། །ལོངས་སྤྱོད་འཁོར་ལོ་མཆོག་ཏུ་གནས། །འཆིང་བ་མེད་པའི་རྣམ་པ་མཆོག །མཆོག་ཏུ་ཁོང་དུ་ཆུད་གྱུར་པ། །རྣམ་པ་ཀུན་གྱིས་ཡང་དག་བཞུགས།།

83-1-59b

རྟེན་ཅིང་འབྲེལ་འབྱུང་རང་བཞིན་གྱིས། །ཆང་གི་རོ་ཡིས་མྱོས་པ་བཞིན། །མཆོག་ནི་དང་པོ་མ་ལུས་པ། །དངོས་བོ་ཀུན་གྱི་ནང་ན་གནས། །ཐོག་མ་ཐ་མ་ལྷག་པར་གནས། །མཚན་ཉིད་
མེད་ཅིང་སྣང་བ་མེད། །མཚན་ཉིད་ཐམས་ཅད་རྣམ་པར་སྤངས། །ཞི་བ་མི་འཇིགས་བརྗོད་དུ་མེད། །རང་བཞིན་ཉམས་མྱོང་རང་ངོ་བོ། །བདེ་བ་ཆེན་པོའི་འཁོར་ལོར་གནས། །བླ་མ་བརྒྱུད་
པ་ལས་ནི་ཐོབ། །དེ་ལྟར་ཡེ་ཤེས་བྱེ་བྲག་ཆེ། །རང་གི་ངོ་བོ་རྣམ་ཤེས་དྲུག། །སྟེང་དང་འོག་ཏུ་ཡང་དག་སྦྱོར། །རྣལ་འབྱོར་ཞེས་ནི་རབ་ཏུ་གྲགས། །རྣལ་འབྱོར་ཆེན་པོའི་རྒྱུད་དཔལ་རྡོ་
རྗེ་ཕྲེང་བ་མངོན་པར་རྟོགས་པ་ལས། འཁོར་ལོ་དྲུག་སྒོམ་པའི་ལེའུ་སྟེ་སུམ་ཅུ་རྩ་བརྒྱད་པའོ།།    །།དེ་ནས་བཅོམ་ལྡན་འདས་རྡོ་རྗེས་གསུངས། །དུས་ཀྱི་མཚན་ཉིད་སྡོམ་པ་
ནི༑ ༑རྣལ་འབྱོར་གང་གིས་རྣམ་པར་ཤེས། །གྲངས་ཀྱི་རྣལ་འབྱོར་བླ་ན་མེད། །དུས་ནི་དུས་ཚོད་ཅེས་ནི་བཤད། །བསམ་དང་བསམ་བྲལ་རང་དངོས་ནི། །དུས་བཟང་དང་ནི་དུས་ངན་
དང༌། །རྣམ་པ་གཉིས་ལ་ཡང་དག་གནས། །སྣ་ཡི་བུ་ག་ལས་བྱུང་ནས། །ཕྱི་ཡི་སྒོ་ལས་རྟག་ཏུ་འཆར། །ནང་དུ་སྡུད་པར་དུས་བཟང་གསུངས། །འབྱུང་བ་ཡང་ནི་དུས་ངན་འདོད། །
དུས་ངན་ལས་ནི་གཞན་པ་མཆོག །དུས་བཟང་མཆོག་སྟེ་རང་ཉིད་ནི། །རྫོགས་ལྡན་དང་ནི་གསུམ་ལྡན་དང༌། །གཉིས་ལྡན་དང་ནི་དུས་བཟང་པོ། །རྩོད་པའི་དུས་ནི་ངན་པ་སྟེ། །དེ་

83-1-60a

༄༅། །ལྟར་གསུངས་པའི་དུས་མཚན་ཉིད། །དགའ་དང་མཆོག་ཏུ་དགའ་བ་དང༌། །ལྷན་ཅིག་སྐྱེས་པ་དུས་བཟང་སྟེ། །དགའ་དང་བྲལ་བ་ངན་དུས་སོ། །དུས་ཀྱི་མཚན་
ཉིད་དེ་ལྟར་བཤད། །འཇུག་པ་དང་ནི་གནས་པའི་དུས། །དུས་བཟང་པོར་ནི་ཡོངས་སུ་གྲགས། །ལྡང་བ་ཡང་ནི་དུས་ངན་ཏེ། །དེ་ལྟར་དུས་ཀྱི་མཚན་ཉིད་དོ། །དུས་ནི་ཁམས་རྣམས་
ཐམས་ཅད་དེ། །མཉམ་པ་རོ་གཅིག་གོ་འཕང་མཆོག །ཡེ་ཤེས་རྣམ་ཤེས་རྣམ་སྤངས་ཏེ། །དུས་ནི་གཅིག་ནི་བརྗོད་པ་ཡིན། །དངོས་དང་དངོས་མེད་སྤྲོས་བྲལ་བ། །བཞི་པའི་སྐད་
ཅིག་མཚན་ཉིད་ནི། །བརྗོད་བྱ་རྗོད་བྱེད་ལས་གྲོལ་བ། །དུས་གཅིག་ཅེས་ནི་བརྗོད་པ་ཡིན། །ཆགས་དང་ཆགས་བྲལ་ངེས་གྲོལ་བ། །བདེ་བ་ཆེན་པོ་གོ་འཕང་སྤངས། །ཕྱག་རྒྱ་ཆེན་
པོའི་དོན་གྱི་གཞི། །དུས་གཅིག་ཅེས་ནི་བརྗོད་པ་ཡིན། །མཚན་ཉིད་མེད་ཅིང་སྣང་བ་མེད། །གྲངས་ནི་རྣལ་འབྱོར་རྣམ་པར་སྤངས། །དེ་ཉིད་དུས་སུ་ངས་བཤད་དེ། །བླ་མ་བརྒྱུད་པ་
ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །དུས་དང་དུས་ཚད་རྣམ་པར་བཤད་པའི་ལེའུ་སྟེ་སུམ་ཅུ་རྩ་དགུ་པའོ།།    །།
དེ་ནས་གཞན་ཡང་བཤད་བྱ་བ། །གསང་བའི་འབྲས་བུ་མཆོག་ཉོན་ཅིག། གང་གིས་དངོས་གྲུབ་མཆོག་ཏུ་འགྲོ། །ཕྱག་རྒྱ་ཆེན་པོ་ཡང་དག་བསྟེན། །གསང་བ་སྦས་པ་ཞེས་

83-1-60b

ནི་བཤད། །རྣལ་འབྱོར་བྱིས་པས་མི་ཤེས་ཤིང༌། །བཞི་པའི་དབང་ཞེས་བྱ་བའི་མིང༌། །ཞལ་ནས་བརྒྱུད་པའི་རིམ་པ་རྣམས། །མཆོག་ཏུ་ཞི་བའི་ཡེ་ཤེས་ཆེ། །རྣམ་རྟོག་ཐམས་ཅད་རྣམ་
པར་སྤངས། །ཕྱག་རྒྱ་ཆེན་པོའི་དངོས་གྲུབ་ཆེ། །རྣལ་འབྱོར་ཆེན་པོའི་དོན་བསྡུས་པ། །རྣལ་འབྱོར་མ་རྒྱུད་ལས་བསླབ་པ། །མཆོག་ཏུ་རྨད་བྱུང་ངོ་བོ་ཉིད། །ཡེ་ཤེས་ཆེན་པོའི་རོ་འབེབས་
པ༑ ༑དེ་ཉིད་ཆེན་པོའི་ཡོན་ཏན་ལྡན། །ནམ་མཁའ་མཆོག་ལ་གནས་པའི་ས། །རྡོ་རྗེ་སེམས་དཔའ་རང་ངོ་བོ། །བདེ་བ་རྣམས་ནི་འཕེལ་བར་བྱེད། །བདེ་བ་ཆེན་པོའི་གོ་འཕང་འདས། །
ཤེས་དང་ཤེས་བྱ་རྣམ་པར་བྲལ། །སྒོམ་དང་བསྒོམ་བྱ་རྣམ་པར་སྤངས། །སྔགས་དང་རྒྱུད་ཀྱི་བྱ་བས་སྟོང༌། །ཀུན་ཏུ་རྟོག་པ་ཐམས་ཅད་སྤངས། །དངོས་པོ་ཀུན་གྱི་གོ་འཕང་གསལ། །འཇིག་
རྟེན་གསུམ་གྱི་རྣམ་པའི་མི། །ཆགས་དང་ཆགས་བྲལ་རྣམ་པར་སྤངས། །དམ་ཚིག་ཆེན་པོ་ལ་གནས་པ། །གྲངས་མེད་འཇིག་རྟེན་གསུམ་གཅིག་དངོས། །དངོས་གྲུབ་དེ་ཁོ་ན་ཡི་རྒྱུད། །
དེ་ལྟར་གསང་བའི་འབྲས་བུ་གསལ། །གཞན་ནི་གང་དུའང་མ་གསུངས་པ། །རྣལ་འབྱོར་མཆོག་གི་ཡེ་ཤེས་མཆོག །རྣལ་འབྱོར་མ་རྒྱུད་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་
རྡོ་རྗེ་ཕྲེང་བ་མངོན་པར་རྟོགས་པ་ལས། །གསང་བའི་འབྲས་བུ་ཞེས་བྱ་བའི་ལེའུ་སྟེ་བཞི་བཅུ་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །ཆོས་ཀྱི་དབྱིངས་ཀྱི་གོ་འཕང་

83-1-61a

༄༅། །མཆོག །ཆོས་ཀྱི་དབྱིངས་ནས་ཁྱབ་པའི་ཁམས། །ཆོས་ཀྱི་དབྱིངས་ཀྱིས་དེ་ལ་བརྗོད། །ཀུན་ཁྱབ་མཆོག་ཏུ་ཕྲ་བ་དང༌། །ཀུན་འགྲོ་རྟག་ཏུ་འཆར་བ་དང༌། །ཕུང་པོ་ལྔ་ཉིད་
འབྱུང་བ་ལྔ། །ཡུལ་དང་སྐྱེ་མཆེད་རྣམ་ཤེས་དང༌། །དེ་དག་ཡང་དག་ལྡན་ཆོས་ཀུན། །བཤད་དེ་གསང་བའི་དབང་ཕྱུག་སྐྱེ། །དེ་དག་དབུས་ན་གནས་པའི་ཁམས། །ཁྱབ་ཅིང་སྤྱོད་
ཡུལ་མ་ཡིན་པ། །ཇི་ལྟར་ཏིལ་གྱི་ཏིལ་མར་དང༌། །ཇི་ལྟར་ཤིང་ལ་མེ་བཞིན་དུ། །དེ་བཞིན་ཆོས་རྣམས་ཐམས་ཅད་ལ། །ཁྱབ་ཀྱང་མཐོང་བ་མ་ཡིན་ནོ། །ནམ་མཁའ་བཞིན་
དུ་དྲི་མ་མེད། །ཆོས་ཀུན་གྱི་ནི་གཞི་ཡི་མཆོག །གཟུང་དང་འཛིན་པའི་ཀུན་རྟོག་གིས། །ཁྱབ་ཀྱང་མཐོང་བ་མ་ཡིན་ནོ། །སྟོང་ཉིད་ཡེ་ཤེས་རྣལ་འབྱོར་གྱིས། །རྣལ་འབྱོར་པ་
ཡིས་གསལ་བར་མཐོང༌། །ཆོས་དབྱིངས་བྷ་ག་ཞེས་ནི་བརྗོད། །བྷ་ག་རིན་ཆེན་ཟ་མ་ཏོག །གང་ཕྱིར་དབང་ཕྱུག་སོགས་ཡོན་ཏན། །ལྡན་པ་དེ་ཕྱིར་བྷ་ག་བརྗོད། །བྷ་ག་ཆོས་
རྣམས་སུ་ཡང་བཤད། །དབྱིངས་ནི་བྱང་ཆུབ་སེམས་སུ་གསུངས། །ཁམས་གསུམ་པ་ཡི་འགྲོ་བ་ཡིས། །རྒྱུ་ན་བྷི་ག་ཞེས་བྱར་བཤད། །དབྱིངས་ནི་ཡང་དག་སྦྱོར་དངོས་ཀྱིས།།
ཆུ་ཟླ་བཞིན་དུ་ཡང་དག་གནས། །དོན་དམ་གཅིག་པུའི་དེ་ཉིད་ཤེས། །ལག་མཐིལ་སྐྱུ་རུ་བཞག་པ་བཞིན། །མཆོག་གི་དེ་ཉིད་ལྟར་ནི་སྣང༌། །རང་རིག་ཤིན་ཏུ་དྲི་མ་མེད། །དངོས་

83-1-61b

དང་དངོས་མེད་ཟད་ནས་ནི། །རྟག་ཏུ་དེ་ཉིད་མཐོང་ཞིང་སྣང༌། །ཆོས་ཀྱི་དབྱིངས་ཀྱི་གོ་འཕང་གསལ། །དེ་ལྟར་ཤིན་ཏུ་རྒྱས་པར་བཤད། །གཟུང་དང་འཛིན་པ་དང་བྲལ་བས། །སྦྱོར་བྲལ་ཤེས་པ་
རྨད་དུ་བྱུང༌། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །ཆོས་ཀྱི་དབྱིངས་ཀྱི་དོན་བཤད་པའི་ལེའུ་སྟེ་བཞི་བཅུ་གཅིག་པའོ།།    །།དེ་ནས་བཅོམ་
ལྡན་རྡོ་རྗེས་གསུངས། །རྡོ་རྗེ་ཡི་ནི་མཚན་ཉིད་མཆོག །དེ་ཡི་དོན་དུ་བཤད་ཀྱི་ཉོན། །ཇི་ལྟ་བ་བཞིན་བཤད་པར་བྱ། །རྡོ་རྗེ་མི་ཕྱེད་ཅེས་ནི་གསུངས། །ཡེ་ཤེས་ལྔ་ཡི་བདག་ཉིད་མཆོག །རྩ་
ལྔ་ཡི་ནི་ནམ་མཁར་བརྟེན། །རྩེ་མོ་ལྔ་ཡི་རང་ངོ་བོ། །ས་དང་ཆུ་དང་དེ་བཞིན་མེ། །རླུང་དང་ནམ་མཁའ་ཉིད་དང་ནི། །རྩ་ཡི་ནམ་མཁའི་ཆ་ཡི་གཟུགས། །བླ་མ་བརྒྱུད་ལས་ཤེས་པར་བྱ།།
ཨཾ་རཾ་ལཾ་བཾ་ཡཾ་ས་བོན། །བརྗོད་པ་རྩ་ནི་ལྔ་རྣམས་ཏེ། །འབད་པ་ཡིས་ནི་ཤེས་པར་བྱ། །རྡོ་རྗེས་སྐྱེ་བའི་མཚན་ཉིད་ནི། །པདྨ་ལྟེ་བའི་དབུས་གནས་པ། །ཐིག་ལེར་བཤད་པ་འགྲོ་བ་མེད། །དམ་
ཚིག་གནས་ནི་ཤེས་པ་དང༌། །བདུད་རྩི་མཆོག་གིས་རབ་ཏུ་གང༌། །རྣམ་པ་ཀུན་ལྡན་རྣམ་པ་མེད། །དེ་ནི་རྡོ་རྗེར་ཡོངས་སུ་གྲགས། །མེ་ལོང་མཉམ་ཉིད་ཡེ་ཤེས་དང༌། །སོ་སོར་རྟོག་
དང་བྱ་ནན་ཏན། །རྣམ་པར་དག་པ་ཆོས་ཀྱི་དབྱིངས། །ཡེ་ཤེས་ལྔ་ཡི་རང་བཞིན་ནོ། །དེ་ཡི་ངོ་བོ་ཡོངས་སུ་ཤེས། །རྡོ་རྗེ་རང་ཉིད་ཉམས་མྱོང་མཆོག །ནམ་མཁའ་ཆེར་གནས་ཞི་བ་དང༌།།

83-1-62a

༄༅། །རྟོག་པ་མེད་ཅིང་ཉོན་མོངས་མེད། །རྡོ་རྗེ་སེམས་དཔའ་ཡང་དག་གཞི། །བླ་མ་བརྒྱུད་པ་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་
རྟོགས་པ་ལས། །རྡོ་རྗེ་བཤད་པའི་ལེའུ་སྟེ་བཞི་བཅུ་གཉིས་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །རིགས་ཀྱི་དབྱེ་བ་དོན་བསྡུས་པ། །དེ་ཚེ་རིགས་ནི་རྣམ་པ་ལྔ། །རྩ་
བའི་རྒྱུད་དུ་གསལ་བར་གསུངས། །རྣལ་འབྱོར་སྤྲོས་པ་དབྱེ་བ་ཡིས། །རྣལ་འབྱོར་ཆེན་པོའི་དམ་ཚིག་གོ། །རྒྱུད་དུ་གྲགས་པར་དབྱེ་བ་ཡི། །མཐར་ཐུག་དེ་ནི་ཡང་དག་གསུངས།།
དེ་ཉིད་ལས་ནི་བསྡུས་ནས་ཀྱང༌། །རིགས་ཀྱི་དབྱེ་བ་བརྒྱ་རུ་གསུངས། །སྣ་ཚོགས་སྤྲོས་པའི་རྣལ་འབྱོར་གྱིས། །རྡོ་རྗེ་སེམས་དཔའ་ཞེས་ནི་བརྗོད། །གང་གིས་དེ་ཡི་རྣམ་པ་མཐོང༌།།
སྣ་ཚོགས་ནོར་བུ་ཇི་བཞིན་ནོ། །སེམས་ཅན་མོས་པ་སྣ་ཚོགས་དང༌། །སྣ་ཚོགས་བསམ་པའི་བྱེ་བྲག་གིས། །སྣ་ཚོགས་ཉོན་མོངས་མནན་ནས་ནི། །འགྲོ་བའི་བླ་མས་གྲོལ་བའི་
ཕྱིར༑ ༑གཞུང་ནས་གང་གིས་དེ་ཡིས་ནི། །སྣ་ཚོགས་སྤྲོ་བའི་ངོ་བོ་ཉིད། །གྲངས་མེད་པ་ཡི་དབྱེ་བ་ཡིས། །དབྱེ་བ་གྲངས་མེད་སྦྱོར་བ་ཡིས། །དོན་དམ་རིགས་ཀྱི་དབྱེ་བ་ཉིད། །རྒྱུད་
གཞན་རྣམས་སུ་གསུངས་པ་ཡིས། །སེམས་ཅན་བསམ་པའི་བྱེ་བྲག་གིས། །དེ་ནི་བསྡུས་ན་དབྱེ་བར་འགྱུར། །རྩ་ཡི་འཁོར་ལོའི་རིམ་བ་ཡིས། །སྟོང་ཕྲག་བདུན་ཅུ་རྩ་གཉིས་

83-1-62b

པའོ༑ ༑དེ་ལ་སྟོང་ཕྲག་སུམ་ཅུ་དྲུག །ལུས་ཀྱི་རྫས་དང་གནས་སོགས་ཀྱིས། །རིམ་པའི་དབྱེ་བ་དེ་ལས་ཀྱང༌། །སྟོང་ཕྲག་ཉི་ཤུ་རྩ་བཞི་འོ། །དེ་རྗེས་བརྒྱ་ཡིས་མཆོག་ཏུ་གང༌། །བདུན་ཅུ་རྩ་
གཉིས་དྲུག་ཅུ་བཞི། །སུམ་ཅུ་རྩ་དྲུག་བསྡུས་པ་ལས། །ཉི་ཤུ་རྩ་བཞི་དེ་ལས་ཀྱང༌། །སུམ་ཅུ་དང་ནི་དགུ་ཡང་ངོ༌། །དེ་ལས་ལྔ་དང་དེ་ཕྱིར་གསུམ། །གསུམ་ཡང་བསྡུས་ན་གཅིག་ཉིད་དོ།།
རྫོགས་པའི་རིམ་པའི་སྦྱོར་བ་ཡིས། །གཞན་ཡང་གཞན་དུ་འདྲེས་ནས་འགྲོ། །དེ་ཡང་འོད་གསལ་གོ་འཕང་ལའོ། །རྣམ་རྟོག་མེད་པའི་བདེ་བ་ཆེ། །གཉིས་མེད་ཡེ་ཤེས་དྲི་མ་མེད། །ཆོས་
ཀྱི་དབྱིངས་ཀྱི་བདག་ཉིད་མཆོག །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རིགས་ཀྱི་དབྱེ་བའི་དོན་བསྡུས་པ་ཞེས་བྱ་བའི་ལེའུ་སྟེ་བཞི་བཅུ་རྩ་
གསུམ་པའོ།།    །།དེ་ནས་བཅོམ་ལྡན་འདས་ཀྱིས་གསུངས། །ཕྱག་རྒྱའི་དབྱེ་བ་བླ་ན་མེད། །ཆོས་དང་ལས་དང་དམ་ཚིག་དང༌། །ཕྱག་རྒྱ་ཆེན་པོ་མངོན་པར་བརྗོད། །ལས་ཀྱི་
རྣམ་སྨིན་ངེས་པ་ཡིས། །ཀུན་ནས་རྒྱས་བཏབ་ལྟ་བུར་གནས། །གང་ཡང་འདི་ནི་ལས་གང་གི །དེ་འབྲས་ཇི་ལྟ་བ་བཞིན་འགྱུར། །ཆོས་རྣམས་རང་བཞིན་མེད་པ་ཉིད། །རང་བཞིན་གྱིས་
ནི་རྒྱས་བཏབ་ནས། །དམ་ཚིག་རང་གི་ཡོན་ཏན་དངོས། །རྒྱལ་སྲས་རྣམས་ཀྱིས་རྒྱས་བཏབ་པ། །སྟོང་དང་སྙིང་རྗེ་མི་ཕྱེད་པ། །སངས་རྒྱས་ཞིང་ནི་རྣམ་སྦྱོང་བ། །དེ་བཞིན་གཤེགས་

83-1-63a

༄༅། །པའི་དམ་ཚིག་ནི། །ཡོངས་སུ་དག་པའི་མཛད་པ་ཡིས། །དེ་ཡི་རང་བཞིན་རང་བཞིན་མེད། །ཕྱག་རྒྱ་ཆེན་པོ་ཞེས་ནི་བརྗོད། །ལས་ཀྱི་ཕྱག་རྒྱ་ཡོངས་ཤེས་ན། །སྔགས་
པ་ལས་ནི་ཐོབ་པར་སྐྱེ། །བླ་མས་ཤེས་རབ་དབང་བསྐུར་ན། །ཇི་ལྟར་མཐོང་བའི་མཚན་ཉིད་ནི། །རྡོ་རྗེ་སེམས་དཔའ་རང་དངོས་དོན། །སྙིང་རྗེའི་བསམ་པས་གསལ་བ་ནི། །དེ་ལས་
ངེས་པར་ཐོབ་ནས་ནི། །ཆོས་ཉིད་སྒོ་ནས་ངེས་པར་བྱེད། །དེ་ལྟར་དེ་ཉིད་དེ་ཡེ་ཤེས། །དེ་ལྟར་རྣལ་འབྱོར་མ་མཚན་ཉིད། །དམ་ཚིག་ལ་ཞེན་མཁས་པ་དང༌། །རླུང་གི་དེ་ཉིད་ཕ་རོལ་
སོན༑ ༑དཔལ་ལྡན་འདུས་པའི་དོན་བསླབ་པ། །ངག་འཇམ་ཤེས་རབ་ལྡན་མ་དང༌། །མིག་ཡངས་མ་ཡི་བུ་མོ་རྙེད། །གཟུགས་དང་ལང་ཆོས་རྣམ་པར་བརྒྱན། །ཇི་བཞིན་རྣལ་འབྱོར་
དམ་ཚིག་ལ། །ཕྱག་རྒྱས་ལྷན་ཅིག་སྒྲུབ་པར་བྱེད། །དེ་ནས་དེ་ཉིད་ཐོབ་པ་ན། །ཕྱག་རྒྱ་ཆེན་པོའི་མཚན་ཉིད་དོ། །དེ་ཉིད་བདེ་ཆེན་གོ་འཕང་ནི། །ཀུན་ཏུ་རྟོག་པ་ཐམས་ཅད་སྤངས།།
སྟོང་ཉིད་ཡེ་ཤེས་དྲི་མ་མེད། །ཆོས་ཀྱི་དབྱིངས་ཀྱི་གོ་འཕང་གསལ། །དེ་ནས་གཞན་ཡང་བཤད་བྱ་བ། །ཕྱག་རྒྱའི་དབྱེ་བ་བླ་ན་མེད། །རིགས་དང་ཕ་རོལ་ཕྱིན་དབྱེ་བས། །ཕྱག་རྒྱ་
དྲུག་ཏུ་ཡང་དག་བཤད། །ཡཾ་རཾ་ལཾ་བཾ་ཨཾ་ཧཾ་དང༌། །ལྷ་མོ་རྣམས་ཀྱི་རིམ་པ་ལས། །མཆོད་པའི་རིམ་པ་རོ་གཅིག་པ། །རྟག་ཏུ་ཡང་ནི་མཆོད་པར་བྱ། །གདོལ་པ་མོ་དང་ཁྲུས་མཁན་

83-1-63b

མོ༑ ༑སྨེ་ཤ་ཅན་དང་གར་མཁན་མ། །རོ་སྲེག་མོ་དང་བྲམ་ཟེ་མོ། །གྲུབ་འགྱུར་དོན་དུ་རྣལ་འབྱོར་པས། །བདག་ཉིད་རོལ་ཅིང་གནས་པར་བྱ། །ཁྲུས་མཁན་རིན་ཆེན་རིགས་ལས་སྐྱེས། །གདོལ་
པ་པདྨའི་རིགས་ལས་སྐྱེས། །དེ་བཞིན་གར་མཁན་ལས་ཀྱི་རིགས། །རོ་སྲེག་མ་ནི་འཁོར་ལོའི་རིགས། །སྨེ་ཤ་ཅན་ནི་རྡོ་རྗེའི་རིགས། །ཡེ་ཤེས་ཕྱག་རྒྱ་བྲམ་ཟེ་མོ། །རྡོ་རྗེ་སེམས་དཔའི་རིགས་
སུ་བརྗོད། །འདི་ནི་རིགས་ནི་དྲུག་ཏུ་འགྱུར། །བྲམ་ཟེ་མོ་ནི་མ་ཡིན་ཏེ། །ཁྲུས་མཁན་མོ་ནི་སྲིང་མོར་བརྗོད། །གར་མཁན་མོ་ནི་བུ་མོར་ཤེས། །སྨེ་ཤ་ཅན་ནི་ཆུང་མར་གྲགས། །རོ་སྲེག་མོ་ནི་མནའ་
མ་སྟེ༑ ༑སྒྱུག་མོ་གདོལ་པ་མ་ཞེས་བྱ། །ཤེས་རབ་ཐབས་ཀྱི་ཆོ་ག་ཡིས། །རྣམ་རྟོག་མེད་པས་བརྗོད་པར་བྱ། །གང་ཕྱིར་རྣམ་རྟོག་མེད་གྱུར་ན། །དངོས་གྲུབ་ཀུན་ལ་དུས་ཀུན་ཏུ། །སེམས་ནི་མ་རུ་
གྱུར་ནས་ནི། །སྲིང་མོ་དག་ཏུ་ཡང་དག་བཤད། །ལུས་ནི་བུ་མོར་ཤེས་པར་བྱ། །སྲོག་ནི་ཆུང་མར་རབ་ཏུ་གསལ། །མནའ་མ་ཐུར་དུ་སེལ་བའི་རླུང༌། །དབུ་མའི་རླུང་ནི་སྒྱུག་མོར་བརྗོད། །མ་ནི་རྒྱགས་
པའི་རྩེ་མོ་ཆ། །སངས་རྒྱས་རིན་ཆེན་ཟ་མ་ཏོག །སྲིང་མོ་ཁུ་བ་འབབ་པའི་རྩ། །སྤྱི་བོའི་གནས་ན་ཡང་དག་གནས། །བུ་མོ་ཁྲག་རྒྱུ་བ་ཡི་རྩ། །དེ་ནི་ཕྱེད་ཕྱེད་ལྷག་པར་གནས། །ཆུང་མ་
གཅིན་ནི་འབབ་པའི་རྩ། །དེ་ཉིད་ཀྱི་ནི་དབུས་ན་གནས། །མནའ་མ་མཆི་མ་འཛག་པའི་རྩ། །མགྲིན་པའི་གནས་སུ་ལྷག་པར་གནས། །མ་ནི་ས་རུ་ཡང་དག་བཤད། །ཆུ་ཡི་ཁམས་ནི་

83-1-64a

༄༅། །སྲིང་མོར་བརྗོད། །མེ་ནི་བུ་མོར་ཤེས་པར་བྱ། །རླུང་ནི་ཆུང་མར་རབ་ཏུ་གྲགས། །མནའ་མ་ནམ་མཁའ་རུ་ནི་བཤད། །སྒྱུག་མོ་ནམ་མཁའ་ཆེན་པོ་འོ། །མངར་བར་གྱུར་
པས་མ་དང་ནི། །སྐྱུར་བ་སྲིང་མོ་རུ་ནི་བརྗོད། །ཁ་བ་རང་གི་བུ་མོ་དང༌། །ལན་ཚྭ་ཆུང་མར་ཡོངས་སུ་གྲགས། །བསྐ་བ་སྒྱུག་མོར་ཤེས་པར་བྱ། །ཚ་བ་མནའ་མར་ཡོངས་སུ་གྲགས། །
དེ་དག་འབད་པས་འདོད་བྱ་ཞིང༌། །དངོས་གྲུབ་འདོད་པས་བསྟེན་པར་བྱ། །ལས་ཀྱི་ཕྱག་རྒྱ་དབྱེ་བ་འདི། །དེ་ཡི་ཡོན་ཏན་བསྟེན་པའི་མཆོག །དམ་ཚིག་དེ་དང་རྟོག་པར་འཇུག །ཕྱག་
རྒྱ་ཆེན་པོའི་བདེ་བ་ཆེ། །རྡོ་རྗེ་སེམས་དཔའི་གོ་འཕང་ཞི། །ཡེ་ཤེས་མཆོག་ནི་བླ་ན་མེད། །དེ་ལྟར་ཕྱག་རྒྱའི་གོ་འཕང་གསལ། །རྣལ་འབྱོར་མ་རྒྱུད་སྤྱོད་ཡུལ་ལོ། །རྣལ་འབྱོར་ཆེན་
པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །ཕྱག་རྒྱའི་དབྱེ་བ་རྒྱས་པར་བཤད་པའི་ལེའུ་སྟེ་བཞི་བཅུ་བཞི་པའོ།།    །།དེ་ནས་གཞན་ཡང་ཡང་དག་བཤད། །ཕུང་
སོགས་སྐྱེ་མཆེད་མཚན་ཉིད་ནི། །རྒྱལ་བ་རྒྱལ་ནི་གཟུགས་ཞེས་བཤད། །རྡོ་རྗེ་འཛིན་ནི་རྣམ་ཤེས་དང༌། །རིན་ཆེན་འཛིན་ལ་ཚོར་བར་གསུངས། །འཁོར་བ་ལས་རྒལ་འདུ་ཤེས་
གསུངས། །ཤེས་རབ་འཛིན་ནི་འདུ་བྱེད་དང༌། །དེ་ལྟར་ཕུང་པོར་རབ་ཏུ་གསུངས། །ས་ནི་གཏི་མུག་དགའ་མར་བཤད། །དེ་བཞིན་ཆུ་ནི་ཞེ་སྡང་དགའ། །མེ་ནི་ཆགས་ལ་དགའ་

83-1-64b

བ་དང༌། །དེ་བཞིན་རླུང་ནི་རྡོ་རྗེ་དགའ། །ནམ་མཁའ་རྡོ་རྗེ་དབྱིངས་དབང་ཕྱུག །གཟུགས་ནི་གཟུགས་ཀྱི་རྡོ་རྗེ་དང༌། །སྒྲ་ནི་སྒྲ་ཡི་རྡོ་རྗེ་སྟེ། །དྲི་ནི་དྲི་ཡི་རྡོ་རྗེ་དང༌། །རོ་ནི་རོ་ཡི་རྡོ་རྗེར་བཤད།།
རེག་བྱའི་རྡོ་རྗེ་རེག་བྱར་འགྱུར། །ཆོས་ཀྱི་དབྱིངས་ཀྱི་དབང་ཕྱུག་མ། །མིག་གཉིས་ས་ཡི་སྙིང་པོ་དང༌། །རྣ་བ་ཕྱག་ན་རྡོ་རྗེ་དང༌། །སྣ་ནི་ནམ་མཁའི་སྙིང་པོ་དང༌། །ལྕེ་ནི་འཇིག་རྟེན་མགོན་
པོ་དང༌། །ལུས་ནི་སྒྲིབ་པ་རྣམ་སེལ་བརྗོད། །ཡིད་ནི་ཀུན་ཏུ་བཟང་པོ་དང༌། །རྩ་ནི་བྱམས་པ་རུ་ནི་བརྗོད། །ཡེ་ཤེས་མཆོག་ནི་འཇམ་དཔལ་ཉིད། །ཁྱབ་པ་རུ་ནི་ཡང་དག་བཤད། །དེ་བཞིན་
ལུས་ཀྱི་ཆོས་རྣམས་ནི། །ཁྲོ་བོ་བཅུར་ནི་ཡང་དག་བཤད། །དེ་ལྟར་ལུས་ཀྱི་དཀྱིལ་འཁོར་གསུངས། །ཕུང་པོ་ལ་སོགས་སྐྱེ་མཆེད་སོགས། །རྣལ་འབྱོར་གཉིས་མེད་མཆོག་གིས་ནི། །བླ་མ་
བརྒྱུད་པ་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཕུང་པོ་ལ་སོགས་པ་དང་སྐྱེ་མཆེད་ཀྱི་མཚན་ཉིད་ཀྱི་ལེའུ་སྟེ་བཞི་བཅུ་ལྔ་
པའོ༑༑    ༑༑དེ་ནས་གཞན་ཡང་བཤད་བྱ་བ། །ཕྱག་རྒྱ་ཆེན་པོའི་དོན་མཚན་ཉིད། །རྣལ་འབྱོར་ཆེན་པོའི་འབྲས་བུ་ཞི། །ཡེ་ཤེས་ཆེན་པོའི་དོན་བསྡུས་པ། །བདེ་བ་ཆེན་པོའི་སྐལ་
བ་ཆེ༑ ༑རོ་མཆོག་ཆེན་པོའི་བདག་ཉིད་ཅན། །སྒྱུ་མ་ཆེན་མོ་མཆོག་ཏུ་ཕྲ། །ཆེན་པོའི་ཆེན་པོ་ནམ་མཁའ་ཆེ། །ཕྱག་རྒྱ་དེ་བཞིན་གཤེགས་ཡེ་ཤེས། །རྣམ་རྟོག་མེད་པའི་གོ་འཕང་སྟེ། །མི་

83-1-65a

༄༅། །ཕྱེད་རྡོ་རྗེ་སེམས་དཔའི་གནས། །རྣམ་རྟོག་མེད་པའི་བདེ་བ་ཆེ། །ནམ་མཁའ་བཞིན་དུ་གོས་པ་མེད། །རང་བཞིན་མེད་ཅིང་གཞི་དང་བྲལ། །གཉིས་མེད་བདག་མེད་བརྗོད་དུ་མེད། །
རྣལ་འབྱོར་རྣམས་ནི་རང་རིག་པ། །ཕུང་པོ་ཁམས་དང་སྐྱེ་མཆེད་ཆའི། །ཀུན་རྟོག་ཆོས་ནི་ཡོངས་སུ་སྤངས། །སྒོམ་དང་བསྒོམ་བྱ་སྙོམས་འཇུག་དང༌། །རིམ་པ་གཉིས་ནི་རྣམ་
པར་སྤངས། །རྣམ་ཤེས་ཡེ་ཤེས་དང་བྲལ་བ། །སྔགས་དང་བཟླས་བརྗོད་བསྙེན་པ་སྤངས། །དངོས་པོ་ཀུན་གྱི་གནས་ལས་རྒལ། །ཡེ་ཤེས་ཆེན་པོ་རབ་གསོལ་པ། །དངོས་
གྲུབ་ཆེན་པོ་འདིར་ཤེས་བྱ། །ཕྱག་རྒྱ་ཆེན་པོ་བླ་ན་མེད། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཕྱག་རྒྱ་ཆེན་པོའི་དོན་རྣམ་པར་ངེས་པའི་
ལེའུ་སྟེ་བཞི་བཅུ་རྩ་དྲུག་པའོ།།    །།དེ་ནས་བཅོམ་ལྡན་འདས་རྡོ་རྗེས་གསུངས། །ཉམས་ཀྱི་མཚན་ཉིད་དབྱེ་བ་ནི། །གང་གིས་ཡོངས་ཤེས་རྣལ་འབྱོར་པ། །རྣལ་འབྱོར་ཆེན་
པོ་དག་ཤེས་པར། །གྱུར་ནས་ཀྱང་ནི་ཡེ་ཤེས་ཆེ། །དེ་ཉིད་རྣལ་འབྱོར་ཀུན་ལས་བསྒྱིངས། །འདར་དང་རྡུལ་དང་བ་སྤུ་ལངས། །དབྱངས་འགྱུར་བ་དང་ལྡིབ་པ་དང༌། །མདོག་
འགྱུར་མཆི་འཛག་ཐིམ་པ་དང༌། །སྙིང་སྟོབས་ཅན་གྱིས་འདི་བརྒྱད་ཉམས། །དགའ་བ་རྒྱས་པའི་རྩ་ཡི་ཆ། །རྒྱགས་པའི་ཆ་ཡི་རྩ་དགའ་ན། །ཁོང་སྟོང་འདར་བར་སྐྱེད་པར་

83-1-65b

བྱེད༑ ༑རྒྱགས་པའི་ཆུ་ཡི་རྩ་སད་ན། །རབ་ཏུ་རྡུལ་བྱེད་སྐྱེད་པར་བྱེད། །དེ་བཞིན་རྒྱགས་པས་གཡེངས་པའི་རྩ། །ཁོང་སྟོང་བ་སྤུ་ལྔ་བར་བྱེད། །དེ་བཞིན་ན་ས་ར་ཡི་རྩ། །ཁོང་སྟོང་ཚིག་ནི་ལྡིང་
པར་བྱེད། །རུས་སྦལ་ཆེན་པོའི་རྩ་རྒྱས་ན། །ཁ་དོག་འགྱུར་བ་སྐྱེ་བར་བྱེད། །མགོ་བོ་ཆེན་པོའི་རྩ་རྒྱས་ན། །བརྒྱལ་ཞིང་སྡུག་བསྔལ་བཅས་པར་བྱེད། །འུར་འུར་ཆེན་པོའི་རྩ་བྱེ་ན། །བ་སྤུ་ལངས་
པ་སྐྱེད་པར་བྱེད། །དགའ་བ་ཆེན་པོའི་རྩ་རྒྱས་ན། །ཁོང་སྟོང་མཆི་མ་འཛག་པར་བྱེད། །མྱོས་པ་ཆེན་པོའི་རྩ་བྱེ་ན། །སྲོག་གི་རླུང་ནི་ཐིམ་པར་བྱེད། །བརྒྱལ་དང་སེམས་མེད་བདེ་བ་ཆེ།།
དེ་ནས་དྲན་པ་ཉམས་པར་འགྱུར། །སྒེག་པ་ལ་སོགས་ཉམས་སུ་ཤེས། །སྔར་བཤད་རིམ་པ་སད་པར་བྱེད། །ཛཿཧཱུཾ་བཾ་ཧོཿདེ་བཞིན་དུ། །ཨ་ལ་ལ་ལ་ལ་ཧོ་སྔགས། །རབ་ཏུ་བསྐུལ་བས་
རྒྱས་ནས་སུ། །ཉམས་ནི་སོ་སོའི་དབྱེ་བས་ཤེས། །དེ་ལྟར་དེ་ནི་དབྱེ་རྒྱུད་པའོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཉམས་ཀྱི་དབྱེ་བ་བཤད་པའི་
ལེའུ་སྟ་བཞི་བཅུ་རྩ་བདུན་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །བདག་ཅེས་བྱ་བ་སྒྲ་ཡི་རྟེན། །གང་གིས་ཡང་དག་ཤེས་པ་ཡིས། །སྲིད་པའི་འཆིང་བའི་མཚན་ཉིད་
ནི༑ ༑ཨ་ཧཾ་འཁོར་ལོའི་འཆིང་བ་དག །དེ་ནི་ཡོངས་ཟད་གྲོལ་བའོ། །ཨ་ནི་དངོས་པོ་ཀུན་གྱི་མཆོག །ལུས་རྣམས་ཀུན་ལ་ལྷག་པར་གནས། །རྣམ་པ་ཀུན་གྱི་མཆོག་དང་ལྡན། །ཀུན་

83-1-66a

༄༅། །ཁྱབ་ཀུན་མཁྱེན་ཟད་པ་མེད། །ཐོགས་མེད་སྙིང་སྟོབས་ཞེས་བྱ་བ། །ཐབས་ཅིག་ཏུ་ནི་སྐྱེ་བར་བྱེད། །སྲིད་དང་སྲིད་རྩེ་བརྩེ་བ་མེད། །སྤྲུལ་པའི་སྐུ་ཡི་མཆོག་དང་
ནི༑ ༑དོན་ཀུན་བྱེད་པ་ལ་མཁས་པ། །དེ་བཞིན་གཤེགས་པའི་དབུགས་འབྱུང་བའོ། །ཧཾ་ནི་དངོས་པོ་དང་བྲལ་བ། །ལུས་ལ་གནས་ཀྱང་ལུས་བསྐྱེད་མིན། །དབང་པོ་ལས་འདས་མི་
གསལ་བ། །རྣམ་པ་ཐམས་ཅད་རྣམ་པར་སྤངས། །དངོས་དང་དངོས་མེད་ལས་གྲོལ་ཞིང༌། །གང་ལའང་ལྷག་པར་གང་གནས་པ། །དངོས་པོ་ཐམས་ཅད་ནུབ་པ་དང༌། །ཆོས་ཀྱི་སྐུ་ཡི་
ངོ་བོ་ཉིད། །སེམས་ནི་རྡོ་རྗེ་འཆང་དབུགས་ཕྱུང༌། །དོན་ཀུན་བྱེད་པ་དང་བྲལ་བ། །སྟོང་པའི་རང་བཞིན་མྱ་ངན་འདས། །ཡེ་ཤེས་སྐུ་ཡི་རང་བཞིན་ཉིད། །རྗོད་དང་བརྗོད་བྱ་རྣམ་པར་
གྲོལ༑ ༑དེ་ཡང་ཡི་གེ་ཧཾ་དུ་གྲགས། །ཐམས་ཅད་ཨ་ཧཾ་ཀུན་ལ་ཁྱབ། །ཐམས་ཅད་བདག་ཉིད་རྟག་ཏུ་བཞུགས། །ཨ་ཧཾ་དངོས་པོ་ཐམས་ཅད་ལ། །ཁྱབ་པའི་ས་ནི་ལྷག་པར་གནས། །
ཨ་ཧཾ་དང་བྲལ་སྐྱེས་བུ་ནི། །རྩ་བ་བཅད་པའི་ཤིང་བཞིན་ནོ། །ཧཾ་ནི་དཔྲལ་བའི་སྐྲ་མཚམས་ན། །ཨ་ནི་ལྟེ་བར་ཡང་དག་གནས། །འདིར་ནི་ཨ་ལས་ཟླ་བར་བཤད། །འོད་ཟེར་
སྟོང་འགྱེད་པ་ཡི་ཧཾ། །འདིར་ཡང་ཨ་ཡི་མིང་ལ་བརྟེན། །བརྟེན་པའི་ཧཾ་དུ་རབ་ཏུ་གྲགས། །ཨ་ནི་སྲོག་གི་རླུང་དུ་བཤད། །དེ་བཞིན་ཐུར་སེལ་ཧཾ་དུ་བརྗོད། །དེ་གཉིས་གཅིག་གྱུར་

83-1-66b

འཁོར་བ་སྟེ། །དེས་ན་ཨ་ཧཾ་ཞེས་པར་གྲགས། །རྣམ་རྟོག་བྲལ་བའི་གནས་པ་ནི། །ཨ་ཧཾ་གང་དུ་གནས་པ་མེད། །གཞན་ནི་འགའ་ཞིག་འདི་ལ་ཡང༌། །དོན་དམ་པར་ནི་དམིགས་སུ་མེད། །
དེ་ལྟར་ཨ་ཧཾ་པ་ཡིས་བཤད། །རྒྱུད་རྣམས་ཀུན་ཏུ་རྙེད་པར་དཀའ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཨ་ཧཾ་གི་སྒྲའི་དོན་བཤད་པའི་ལེའུ་སྟེ་བཞི་
བཅུ་རྩ་བརྒྱད་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །སྟོང་ཉིད་དབྱེ་བ་བསྡུས་པ་ནི། །རྣལ་འབྱོར་པ་ནི་གང་གིས་ཤེས། །སྟོང་ཉིད་དེ་ནི་ཤེས་པར་འགྱུར། །མི་མཐུན་པ་དང་
གཉེན་པོའི་ཕྱིར། །སྟོང་ཉིད་སྒོམ་པར་ཡོངས་སུ་གསུངས། །ནང་གི་བདག་ཉིད་ཆོས་རྣམས་ནི། །ཀུན་ཏུ་རྟོག་པའི་གཉེན་པོ་དང༌། །ཕྱིན་ཅི་ལོག་ནི་རྣམ་དག་པ། །ཕྱི་ནས་སྟོང་པ་ཉིད་དུ་
འདོད༑ ༑ཕྱི་རོལ་དམིགས་པ་དང་བྲལ་བ། །ནང་གི་བདག་ཉིད་ཆོས་རྣམས་དང༌། །ཕྱི་རོལ་དུ་ཡང་མི་རྟོག་པ། །འདིར་ནི་ཕྱི་དང་ནང་གི་ནི། །སྟོང་པ་ཉིད་དུ་ཡང་དག་བཤད། །སྣོད་ཀྱི་
འཇིག་རྟེན་དང་བྲལ་བ། །ཆེན་པོ་སྟོང་པ་ཉིད་དུ་བརྗོད། །ཡེ་ཤེས་གང་གིས་དེ་སྟོང་པར། །མཐོང་བ་དེ་ཡང་སྟོང་པར་བརྗོད། །མེ་ལོང་ཡེ་ཤེས་རྫོགས་པ་ལ། །རྗེས་སུ་དམིགས་པར་
བྱེད་ཕྱིར་རོ། །དེ་ཡི་མི་མཐུན་ཕྱོགས་སྟོང་པ། །དངོས་མེད་སྟོང་པ་ཉིད་སྟོང་ཉིད། །དོན་དམ་པར་ནི་རྫུན་པའི་དངོས། །ཤེས་པ་དོན་དམ་སྟོང་པ་ཉིད། །འདུས་བྱས་སྦྱིན་པ་ལ་སོགས་

83-1-67a

༄༅། །ཀྱི༑ ༑དགེ་བ་དམིགས་སུ་མེད་པའི་ཕྱིར། །རང་གི་རྣམ་རྟོག་མཚན་ཉིད་སྤྱོད། །འདུས་བྱས་སྟོང་པ་ཉིད་དུ་བཤད། །ཡང་དག་བྱང་ཆུབ་འདུས་མ་བྱས། །རྒྱུ་མཚན་
ཡང་ནི་དམིགས་སུ་མེད། །དངོས་དང་དངོས་མེད་རྣམ་པར་སྤངས། །འདུས་མ་བྱས་པའི་སྟོང་ཉིད་གསུངས། །སེམས་ཅན་དོན་དུ་སྨོན་ལམ་སོགས། །རང་དགའ་སོགས་པ་དམིགས་
པ་མེད། །ཤིན་ཏུ་སྟོང་པ་ཉིད་དུ་བཤད། །ཀུན་རྟོག་ཐམས་ཅད་རྣམ་པར་སྤངས། །མཐའ་ལས་འདས་པའི་སྟོང་ཉིད་གསུངས། །ཐོག་མཐའ་མེད་པའི་འཇིག་རྟེན་གྱིས། །འགྲོ་བའི་
ཕྱིར་ནི་སྨོན་ལམ་ཉིད། །རློམ་སེམས་མེད་པར་དེ་བརྗོད་དོ། །ཐོག་མཐའ་མེད་པའི་སྟོང་པ་ཉིད། །མྱ་ངན་འདས་ལ་དམིགས་པ་མེད། །དགེ་བའི་བདག་ཉིད་མི་སྟོང་པ། །རློམ་སེམས་
མེད་པ་ཞེས་བཤད་དོ། །དོར་བ་མེད་པ་སྟོང་པ་ཉིད། །འདོད་ཆགས་ལ་སོགས་དྲི་མ་ནི། །བདག་ནི་རང་བཞིན་གྱིས་དག་པའི། །དེ་ལྟར་རློམ་སེམས་མེད་གསུངས་པ། །རང་བཞིན་
སྟོང་པ་ཉིད་དུ་གསལ། །མཚན་དང་དཔེ་བྱད་ལ་སོགས་པ། །སྐུ་གཟུགས་དེ་ཡི་ཡོན་ཏན་ནི། །གཞན་རྣམས་ལ་ཡང་མི་དམིགས་པ། །རང་གི་མཚན་ཉིད་སྟོང་པ་ཉིད། །བྱང་
ཆུབ་ཕྱོགས་ཀྱི་ཆོས་རྣམས་ཉིད། །སྤྱོད་པ་ལ་ཡང་རློམ་སེམས་མེད། །ཆོས་རྣམས་ཐམས་ཅད་སྟོང་པར་བཤད། །བདག་དང་སྐྱེས་པའི་ཆོས་རྣམས་ནི། །སྒྲོ་བཏགས་དངོས་པོ་

83-1-67b

མེད་པའི་མཆོག །འཆིང་བ་ཐམས་ཅད་རྣམ་པར་གཅོད། །དངོས་མེད་སྟོང་པ་ཉིད་དུ་གསུངས། །ཇི་ལྟར་སྔོན་གསུངས་སྟོང་པ་ཉིད། །དེ་ལྟར་དངོས་པོ་མེད་ཤེས་པ། །སླར་ཡང་མི་
དམིགས་པ་ཉིད་ནི། །དངོས་པོ་མེད་པ་སྟོང་ཉིད་འདོད། །དེ་ལྟར་སྟོང་ཉིད་དབྱེ་བ་ཡང༌། །བག་ཆགས་རྣམས་ཀྱི་གཉེན་པོའི་ཕྱིར། །རྒྱུ་ཡི་གཉེན་པོ་མི་མཐུན་ཕྱོགས། །བླ་མ་བརྒྱུད་
པ་ལས་ཤེས་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སྟོང་པ་ཉིད་ཀྱི་མཚན་ཉིད་ཀྱི་དབྱེ་བའི་ལེའུ་སྟ་བཞི་བཅུ་དགུ་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །སྟོང་པ་ཉིད་ནི་སྐྱེ་བའི་རྒྱུ། །རྣམ་པ་མེད་པའི་ཉམས་མྱོང་དངོས། །ལུས་རྣམས་ལ་ནི་ཁྱབ་པ་དང༌། །ཕུང་པོ་ལྔ་ནི་རང་བཞིན་ལུས། །འཁོར་ལོ་
དྲུག་ལ་ཁྱབ་པ་དང༌། །ཆོས་རྣམས་ཀུན་གྱི་དབུས་གནས་ཕྱིར། །རིང་བ་མ་ཡིན་ཉེ་བ་མིན། །དེ་ནི་ཀུན་རྫོབ་དང་དབྱེར་མེད། །སྟོང་པ་ཉིད་ནི་དོན་དམ་མོ། །རྡོ་རྗེ་ཕྲེང་བ་དེ་ལྟར་བཤད།།
སྲོག་གི་རྟེན་གྱི་མཚན་ཉིད་ནི། །སྐུ་མདོག་སྔོན་པོ་ཞལ་གསུམ་པ། །སྤྱན་གསུམ་པ་ལ་ཕྱག་དྲུག་མཆོག །རྡོ་རྗེ་འཁོར་ལོ་ནོར་བུ་གཡས། །གཡོན་པ་དྲིལ་བུ་པདྨ་དང༌། །རལ་གྲི་ཤིན་
ཏུ་རྣོན་པོ་དང༌། །ཕྱར་བ་གོ་རིམ་བཞིན་དུ་བསྣམས། །ཨཱ་ལི་ཀཱ་ལི་ལས་བྱུང་བ། །ཟླ་བ་ཉི་མའི་གདན་ལ་བཞུགས། །སྣ་ཚོགས་བད་རྒྱས་གདན་ལ་ནི། །སེམས་དཔའི་སྐྱིལ་མོ་ཀྲུང་

83-1-68a

༄༅། །གིས་བཞུགས། །ཧཱུཾ་གི་ས་བོན་རྫོགས་པ་དང༌། །རྡོ་རྗེ་ཆེན་པོའི་རིགས་ལས་བྱུང༌། །ཀུན་རྟོག་རྣམས་ནི་བསྐྱོད་པའི་རླུང༌། །རྣམ་པར་གཅོད་ཅིང་ཐིམ་པར་བྱེད། །
གནོད་བྱེད་དེ་དག་སེལ་བར་བྱེད། །གཉིས་པ་ཐམས་ཅད་རྣམ་པར་གཅོད། །སྒྱུ་མ་ཆེན་མོ་སྟོང་པ་ཆེ། །སངས་རྒྱས་ས་ནི་རྨད་དུ་བྱུང༌། །སངས་རྒྱས་ཉིད་ཀྱི་འབྲས་སྟེར་བའོ། །འདི་
ཡི་སྔགས་ནི་བརྗོད་པར་བྱ། །ཨོཾ་དང་བཛྲ་མཱ་ལེ་དང༌། །དེ་བཞིན་ཨཱཿདང་ཧཱུཾ་དང་གཉིས། །ཕཊ་དང་སྭཱཧཱ་ཡང་དག་ལྡན། །སྔགས་མཆོག་བཏུས་པ་བླ་ན་མེད། །རླུང་འཕྲོག་དེ་ཁོ་ན་
ཉིད་ཀྱིས། །ཡིད་ཀྱི་རྣམ་རྟོག་སེལ་བར་བྱེད། །ཞི་བའི་གནས་དང་ཆུ་འགྲམ་དང༌། །ཤིང་གཅིག་ལམ་གྱི་བཞི་མདོ་དང༌། །ཡང་ན་སུམ་མདོ་འབུམ་ཕྲག་བཅུ། །གསལ་བར་ཡང་
ནི་བཟླས་པར་བྱ། །དེ་ནི་དངོས་གྲུབ་མཆོག་ཏུ་འགྲོ། །རྫོགས་པའི་རིམ་པའི་རྣལ་འབྱོར་གྱིས། །དེ་ཡི་ཡོན་ཏན་གསལ་བར་འབྱུང༌། །ཞི་པ་ལ་སོགས་འབད་མི་དགོས། །སྐད་
ཅིག་གཅིག་ལ་མངོན་པར་རྟོགས། །དེ་ནི་དེ་ཉིད་རིགས་མཆོག་ཤེས། །དཔའ་བོ་གཅིག་པུའི་ཆོ་ག་འདི། །དཔའ་མོ་གཅིག་པུ་ཉིད་སྒྲུབ་པ། །དེ་ཡི་མཚན་ཉིད་སྒོམ་པ་གང༌། །
རྣམ་རྟོག་སྤངས་པའི་རྣལ་འབྱོར་པ། །ཤིན་ཏུ་རྣམ་དག་ནམ་མཁའི་དངོས། །རང་གི་དངོས་གྲུབ་མཆོག་ཏུ་འགྲོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་

83-1-68b

རྫོགས་པ་ལས། སྟོང་པ་ཉིད་ཀྱི་རྡོ་རྗེའི་ཕྲེང་བ་བསྐྱེད་པའི་མཚན་ཉིད་ཀྱི་ལེའུ་སྟེ་ལྔ་བཅུ་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །མཚན་མོ་ཤེས་རབ་ཤེས་པར་བྱ། །འབྱུང་
པོ་ཐམས་ཅད་ཐིམ་ནས་འགྲོ། །མཚན་མའི་ཆ་ནི་ཟླ་བར་འགྱུར། །ཟླ་བ་མྱ་ངན་འདས་མཚན་ཉིད། །ཀུན་རྫོབ་དང་ནི་དོན་དམ་གྱི། །ཤེས་རབ་རྣམ་པ་གཉིས་ཞེས་བྱ། །ཀུན་རྫོབ་ཤེས་
བྱར་ཤེས་པར་བྱ། །དོན་དམ་རེག་བྱ་རྣམ་པར་སྤངས། །རེག་བྱ་དང་བྲལ་བདེ་བ་གང༌། །བདེ་བ་མཆོག་དེ་ཐོབ་པར་དཀའ། །ཉིན་མོ་སླར་ཡང་ཐབས་སུ་བཤད། །ཐབས་ནི་ཉིན་མོར་གྱུར་
པ་དང༌། །གང་ཚེ་དངོས་ལས་སྐྱེས་ཉི་མ། །རྟག་ཏུ་བྷ་གའི་བདག་པོར་འགྱུར། །འཁོར་བའི་རྣམ་པ་ཉི་མར་འགྱུར། །ཉི་མ་ལས་ནི་ཟླ་བ་སྐྱེས། །དེ་ལས་གཉིས་མེད་ངོ་བོར་བཤད། །
འབར་བའི་ཕྱིར་ནི་ཉི་མར་འགྱུར། །རྣམ་པར་དཔྱད་པའི་དོན་དམ་དང༌། །ཆགས་བྲལ་མཆོག་ཏུ་ཕྲ་བ་དང༌། །མི་སྣང་པ་དང་སྟོང་པའི་ལུས། །འོད་གསལ་བ་ཡི་གོ་འཕང་ཞི། །གང་
དུ་ཡང་དག་མི་གནས་སོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། མཚན་མོ་ཉིན་མོ་རྒྱས་པར་བཤད་པའི་ལེའུ་སྟེ་ལྔ་བཅུ་གཅིག་པའོ།།    །།
དེ་ནས་བཅོམ་ལྡན་རྡོ་རྗེས་གསུངས། །ཨཱ་ལི་ཀཱ་ལའི་དམ་ཚིག་ནི། །རྒྱུད་རྣམས་གཞན་དུ་མ་གསུངས་པའི། །རྒྱལ་སྲས་རྣམས་ལ་དགོངས་པ་ཡི། །འོད་གསལ་གོ་འཕང་ལས་སྐྱས་

83-1-69a

༄༅། །པའི༑ ༑སྣང་བ་མཆེད་པའི་མཚན་ཉིད་ནི། །གསལ་བྱེད་སུམ་ཅུ་རྩ་གསུམ་ལྡན། །ཀཱ་ལིའི་དཀྱིལ་འཁོར་རྒྱས་པའོ། །སྣང་བ་མཆེད་པའི་གོ་འཕང་ནི། །སྣང་
བ་ལས་བྱུང་ཟད་པ་མེད། །དབྱངས་ནི་བཅུ་དྲུག་དང་ལྡན་པ། །ཨཱ་ལིའི་དཀྱིལ་འཁོར་རྒྱས་པའོ། །དེ་གཉིས་གསང་བའི་སྦྱོར་བ་ལས། །དབུས་སུ་སྐྱེས་པའི་བདེ་བ་ཆེ། །ཨཱ་ལི་ཀཱ་
ལིའི་དམ་ཚིག་ཅེས། །དགོངས་པའི་ཚིག་གིས་བྱེ་བྲག་བྱས། །ཤིན་ཏུ་ཕྲ་བའི་ཡེ་ཤེས་མཆོག །བླ་མ་བརྒྱུད་ལས་ཤེས་པར་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་
མངོན་པར་རྟོགས་པ་ལས། །ཨཱ་ལི་ཀཱ་ལི་རྒྱས་པར་བཤད་པའི་ལེའུ་སྟེ་ལྔ་བཅུ་གཉིས་པའོ།།    །།དེ་ནས་གཞན་ཡང་བཤད་ཀྱི་ཉོན། །མཚམས་ཀྱི་མཚན་ཉིད་བླ་ན་
མེད༑ ༑སྣང་དང་མི་སྣང་བྲལ་བའི་མཚམས། །ཤེས་རབ་རྡོ་རྗེ་ལས་བྱུང་བ། །གཉིས་མེད་འདྲེས་པའི་དབུས་ན་གནས། །འབགས་ཤིང་གོས་པ་རྣམ་པར་སྤངས། །རྡོ་རྗེ་པདྨ་འཆི་
མེད་སྐྱེས། །ཟླ་བ་ཉི་མ་ཡང་དག་འདྲེས། །མཐར་ནི་ཡང་དག་མི་འགྲོ་གང༌། །མཚམས་མེད་འཁོར་བ་དག་པར་བྱེད། །རང་གི་ངོ་བོ་རྣམ་པ་མཆོག །ཕྲ་བའི་མཚན་ཉིད་བསམ་
མི་ཁྱབ༑ ༑སེམས་ཅན་ཀུན་གྱི་མཚམས་ཀྱི་ནི། །རྡོ་རྗེ་འཆང་གི་བཙུན་མོ་དང༌། །འཆར་བ་མཆོག་ཏུ་དག་པར་བཤད། །དགའ་བྲལ་ལ་སོགས་རྣམ་པར་སྤངས། །མདུད་པའི་རྩེར་

83-1-69b

གནས་མཆོག་ཏུ་ཞི། །ཙ་ན་ཀ་ཡི་ཚིག་གུ་ཙམ། །མཚན་མོ་བདག་པོ་དེ་ཤར་བ། །གང་ཕྱིར་སྟེང་གི་གོ་འཕང་གནས། །ལ་ལ་ཐིག་ལེའི་རང་ངོ་བོར། །རྣམ་བ་བཞི་ཡིས་ཡང་དག་གནས། །
ལ་ལར་ཐོག་མ་ལ་སོགས་སྤངས། །ལ་ལར་དེ་ཡང་དམིགས་སུ་མེད། །གང་ཕྱིར་རང་གི་བདག་ཉིད་ཅན། །དེ་ཕྱིར་བརྗོད་དུ་མེད་པ་འོ། །རྣལ་འབྱོར་ཆེན་བོའི་རྒྱུད་དཔལ་རྡོ་རྗེ་ཕྲེང་བ་
མངོན་པར་རྟོགས་པ་ལས། །མཚམས་ཀྱི་འཆར་བའི་མཚན་ཉིད་ཀྱི་ལེའུ་སྟེ་ལྔ་བཅུ་གསུམ་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །རྣམ་པ་ཉི་ཤུའི་མིང་ཙམ་ནི། །སློབ་
དཔོན་ལས་སུ་ཡོངས་སུ་བཤད། །སྔགས་ཀྱི་རྣལ་འབྱོར་ལེགས་རྒྱས་པ། །སྔོན་དུ་བསྙེན་པ་ས་སྦྱང་དང༌། །འབྱུང་པོ་བསྐྲད་པ་ཉིད་དང་ནི། །ས་གཟུང་ཉིད་དང་ཐིག་སྐུད་ནི། །སྤྱན་དང་
ལྷག་པར་གནས་པ་དང༌། །བགེགས་བསྐྲད་དེ་བཞིན་དཀྱིལ་འཁོར་གྱི། །ཐིག་ནི་རབ་ཏུ་གསལ་བ་དང༌། །ཕུར་བུས་ཡང་དག་གདབ་པ་དང༌། །བུམ་པ་བྱིན་གྱིས་བརླབ་པ་དང༌། །བཅོམ་
ལྡན་འདས་ཀྱི་ལྷག་གནས་དང༌། །ཁྲུས་དང་རབ་ཏུ་སྦྱངས་པ་དང༌། །མཆོད་པ་རབ་གནས་གཏོར་མ་དང༌། །སློབ་མ་ལྷག་པར་གནས་པ་དང༌། །མེ་ལ་སྦྱིན་སྲེག་ཆོ་ག་བཞིན། །དབང་
བསྐུར་བ་དང་གཤེགས་སུ་གསོལ། །དེ་ལྟར་ཆོ་ག་ཉི་ཤུའི་ལས། །གང་གིས་དེ་ཤེས་འགྲོ་བའི་བླ། །དགེ་སློང་རྡོ་རྗེ་འཛིན་བས་བྱ། །བདུད་ལས་སྡིགས་མཛུབ་དེ་ནི་མཆོག །ཡི་གེ་

83-1-70a

༄༅། །གསུམ་བཟླས་པ་ལ་ཞེན། །རྡོ་རྗེ་ཐེག་པ་ལྷག་པར་གྲོལ། །ཞི་བ་ལ་སོགས་ལས་གང་གིས། །རྟག་ཏུ་ལག་པའི་མཐིལ་ལ་གནས། །དེ་ཡི་ཡང་དག་ཆོ་ག་ཡིས། །ཆོ་ག་
མཆོག་ནི་བྱ་བ་ཡིན། །རྣལ་འབྱོར་རྗེས་སུ་རྣལ་འབྱོར་སོགས། །ཆོ་ག་ལ་སོགས་བརྩམ་པར་བྱ། །བགེགས་མཐར་བྱེད་པའི་སྙིང་པོའི་སྔགས། །ཡི་གེ་ཉི་ཤུ་རྩ་བཞི་མཆོག །སྟོང་
ཕྲག་བཅུ་ནི་ཡོངས་སུ་བཟླ། །ཐོག་མར་མཁས་པ་ཇི་བཞིན་དུ། །བགེགས་རྣམས་ཐམས་ཅད་བསལ་བའི་ཕྱིར། །སྔོན་དུ་བསྙེན་པ་ཞེས་ནི་བཤད། །དེ་འོག་ཡི་གེ་གསུམ་ཁྲིར་ནི། །
བསམ་པ་ཀུན་གྱིས་བཟླས་བྱས་ན། །ཡིད་ལ་འདོད་པའི་དངོས་གྲུབ་སྟེར། །སློབ་མ་རྣམས་ཀྱི་དངོས་གྲུབ་རྒྱུར། །སྐྱེ་བོས་དབེན་པའི་ཕྱག་དར་བཅས། །ས་བཟུང་ཆུ་ནི་ཉེ་བར་བཅས། །
གྲོང་དང་ཧ་ཅང་མི་ཉེ་ཞིང༌། །རིང་པོར་ཡང་ནི་བརྩམ་མི་བྱ། །ཤིན་ཏུ་འཇམ་ཞིང་སྲོག་ཆགས་མེད། །རྒྱལ་པོའི་ཕོ་བྲང་ཤིན་ཏུ་རིང༌། །གང་ཁྱིམ་ཚོང་དུས་ལས་རྒྱང་རིང༌། །ཡང་ན་
བདེ་གཤེགས་རྟེན་ལ་ནི། །ཐོག་མར་སོར་མོ་རྣམས་ལ་ནི། །བདེ་བར་གཤེགས་པའི་སྔགས་དགོད་བྱ། །ཁྲུ་གང་སོར་ནི་བཞི་པ་ཡིས། །སེང་ལྡེང་ཕུར་པ་བྱས་ནས་ནི། །ཡི་གེ་གསུམ་
སྔགས་ཆུ་ཡིས་བཀྲུ་།ཡི་གེ་བརྒྱ་བ་ལན་བདུན་དང༌། །ཡི་གེ་གསུམ་གྱི་སྔགས་ཀྱིས་བརྐོ། །ས་ནི་ཆུ་ཡི་མཐར་ཐུག་པ། །ཡང་ན་ཁྲུ་ནི་ཕྱེད་དང་གསུམ། །ཡང་ན་སེམས་ཀྱིས་སྦྱངས་

83-1-70b

པར་བྱ༑ ༑དེ་ལ་གནས་པའི་འབྱུང་པོ་ནི། །ཡང་དག་འགྲོར་ནི་འཇུག་པར་བྱ། །ཨོཾ་མ་ཧཱ་ཀྲོ་དྷ་ཛྭ་ལཱརྐ། །ཧཱུཾ་ཕཊ་མཐའ་དང་ཡང་དག་ལྡན། །དེ་ལྟར་ལག་མཐིལ་སྔགས་བཀོད་ལ། །འབྱུང་
པོ་རྣམས་ནི་བསྐྲད་པར་བྱ། །ས་ལ་ཐལ་མོ་ལན་གསུམ་དུ། །བརྡབ་པ་བྱས་ནས་སྔགས་བཟླས་ཏེ། །ཨུད་གཙྪ་ད་ལན་གཉིས་བརྗོད། །སརྦ་བྷཱུ་ཏ་གྲ་ཧ་ཨུད་གཙྪ། །ཡི་གེ་གསུམ་ནི་མཐའ་
རུ་བརྗོད། །བཛྲ་སཏཱ་བེ་བཤད་དེ། །ལས་ནི་ཐམས་ཅད་པར་གསུངས་པའི། །གཏོར་མ་བྱིན་ནས་འགྲོ་རུ་གཞུག །ས་ནི་ཡོངས་སུ་བཟུང་རྗེས་ལ། །རྡོ་རྗེ་སློབ་དཔོན་གྱིས་བརྩམ་བྱ། །ཚ་རྒོ་
མེད་ཅིང་མ་གསལ། །མཉམ་ཞིང་ཟུག་རྡུ་མེད་པ་དང༌། །མེ་ལོང་ལྟ་བུར་འཇམ་པ་དང༌། །མཉམ་པ་ཡང་ནི་མཁས་པས་བྱ། །བ་ཡི་ལྕི་བ་ལ་སོགས་པ། །རྣམ་པ་ལྔ་ཡིས་བྱུག་པར་བྱ། །
བྱུགས་ནས་དེ་རྗེས་ཁྲུས་བྱས་ལ། །སློབ་དཔོན་ཁྲོ་བོའི་སྐུ་དང་ནི། །དཀྱིལ་འཁོར་འཇམ་པའི་རྡོ་རྗེ་ཡིས། །མཆོག་ཏུ་མི་གཡོ་གཟུགས་ཀྱིས་ནི། །འཇམ་པ་དང་ནི་སུམ་སྒྲིལ་གྱིས། །རས་
སམ་ཡང་ན་གསོ་མ་ཡིས། །ཡི་གེ་གསུམ་གྱིས་རྣམ་པར་སྦྱང༌། །ཐིག་སྐུད་ཀྱིས་ནི་ཀུན་ནས་མཉམ། །གྲུ་བཞི་པར་ཆ་བྱས་ནས་ཀྱང༌། །རྡོ་རྗེ་ཅན་གྱིས་ཁྲུ་གསུམ་གསུམ། །གྲུ་བཞི་བར་ནི་
གཟུང་བར་བྱ། །དེ་ཡི་དབུས་སུ་ལྟེ་བའི་ཆ། །སྒྲིབ་པའི་སྐྱོན་ནི་སྤང་བར་བྱ། །སྐུ་གདུང་དང་ནི་རིན་ཆེན་བཞུགས། །ལེགས་པར་བསངས་ནས་བྱིན་གྱིས་བརླབ། །ཡི་གེ་གསུམ་ཡང་སྭཱཧཱའི་

83-1-71a

༄༅། །མཐའ༑ ༑ཕཊ་ཀྱི་དབུས་སུ་ཡང་དག་སྦྱར། །སྔགས་འདི་ཡང་ནི་བཟླས་པར་བྱ། །བརྒྱ་དང་བརྒྱད་ཀྱིས་ལྷག་པར་གསལ། །ཚངས་བའི་ཐིག་ནི་བཏབ་ནས་ནི། །ཡི་
གི་བརྒྱ་པ་བཟླ་བར་བྱ། །དེ་རྗེས་དེ་ལ་མེ་ཏོག་ཆར། །སྔགས་ནི་བརྗོད་ནས་གཏོར་བར་བྱ། །ཨོཾ་དང་ཨ་མོ་གྷ་པདྨོ། །དེ་བཞིན་དུ་ནི་ཕྱི་ནས་སུ། །བ་སུ་དྷ་རི་དྷ་ར་གཉིས། །དྷ་ར་ཎི་
མཎྜ་ལི་ཧཱུཾ། །ཡི་གེ་བརྒྱ་པའི་སྔགས་དང་ནི། །ལན་གསུམ་བར་དུ་ཐིག་སྐུད་ལ། །ཞབས་བསིལ་ཆུ་ཡིས་བསང་བར་བྱ། །ཡི་གེ་གསུམ་གྱིས་ཐིག་གདབ་བྱ། །ཟུར་བཞི་པ་ལ་སྒོ་
བཞི་པ༑ ༑རྡོ་རྗེ་ཅན་གྱིས་མཚམས་བཞི་པ། །ཐོག་མར་ཤར་དང་བྱང་དང་ནི། །ཇི་སྲིད་ལྷོ་དང་ནུབ་དག་དང༌། །མཚམས་སུ་ཡང་དག་ཐིག་སྐུད་དང༌། །སླར་ཡང་ཡང་དག་གདབ་
པར་བྱ༑ ༑ཤར་དང་ལྷོ་ཡི་མཚམས་དང་ནི། །ནུབ་དང་བྱང་གི་མཚམས་སུ་ནི། །ཐིག་སྐུད་ཀྱིས་ནི་ཚད་གཞལ་བྱ། །ཟུར་བཞི་དང་ནི་ཐིག་སྐུད་བྱ། །བསྐོར་ཐིག་གསུམ་ནི་སྒོ་
བཞི་པ༑ ༑རྡོ་རྗེ་ཕྲེང་བ་གསུམ་གྱིས་མཛེས། །ཚངས་པའི་ཐིག་གཉིས་བཏབ་ནས་ནི། །དེ་ལས་དབང་པོའི་ཕོ་བྲང་ནི། །རྣམ་པ་ཀུན་གྱིས་ཡང་དག་ཐིག །རྒྱལ་བ་ཀུན་གྱི་བཞུགས་
གནས་གསལ། །དེ་ལ་རིག་པ་འཛིན་པ་བྲི། །སླར་ཡང་རིན་ཆེན་ཕྱེ་མ་འ་མ། །ཚོན་སྣ་ལྔ་རྣམས་མེ་ཏོག་དང༌། །རྫས་སམ་ལས་ཀྱི་སྦྱོར་བ་ལས། །རིམ་པ་ཇི་ལྟ་བ་བཞིན་དུ། །

83-1-71b

མཚན་མའི་ཕྱག་རྒྱ་ལ་སོགས་བྲི། །མི་བསྐྱོད་སྐུ་མདོག་ཕྱག་རྒྱ་སོགས། །རིགས་ནི་དབུས་སུ་དགོད་པར་བྱ། །རྒྱལ་བ་རྒྱལ་དང་རིན་ཆེན་འཆང༌། །འཁོར་བ་འདས་དང་ཤེས་རབ་འཆང༌།།
རིམ་བཞིན་སྐུ་མདོག་དབྱེ་བ་ཡིས། །ཤར་ལ་སོགས་པའི་ཕྱོགས་སུ་དགོད། །གཏི་མུག་ཞེ་སྡང་ཆགས་བ་དང༌། །རྡོ་རྗེ་དགའ་སོགས་རིམ་པ་བཞིན། །མེ་ལ་སོགས་པའི་མཚམས་རྣམས་
སུ༑ ༑ཇི་ལྟ་བ་བཞིན་དགོད་པར་བྱ། །སྣ་ཚོགས་པདྨ་ཟླ་བ་ཡི། །གདན་བདུན་གཞན་གྱི་ཉི་མ་གཉིས། །འཁོར་དགའ་ཞེ་སྡང་དགའ་བར་བཅས། །ཀ་ཡི་ཕྲེང་གིས་རྣམ་པར་བརྒྱན། །ཞལ་
གསུམ་ཕྱག་དྲུག་རྣམ་པ་ཅན། །གཡོན་ན་ཤེས་རབ་རལ་གྲི་བསྣམས། །གཟུགས་དང་དབྱིབས་རྣམས་ཇི་བཞིན་དུ། །དབུས་ཀྱི་དཀྱིལ་འཁོར་མཆོད་པར་བྱ། །ཕྱི་རོལ་གཟུགས་ཀྱི་རྡོ་
རྗེ་སོགས། །མཚམས་ཀྱི་ཆར་ནི་རྣམ་པར་དགོད། །ཤར་ལ་སོགས་པའི་སྣམ་བུ་ལ། །བྱམས་པ་ས་ཡི་སྙིང་པོ་ཤར། །འཇམ་དཔལ་ཕྱག་ན་རྡོ་རྗེ་ལྷོར། །མཁའ་སྙིང་འཇིག་རྟེན་
དབང་ཕྱུག་ནི། །ཀུན་ནས་ནུབ་ཏུ་བསྒོམ་པར་བྱ། །སྒྲིབ་པ་རྣམ་པར་སེལ་བ་དང༌། །ཀུན་ཏུ་བཟང་པོ་བྱང་དུ་དགོད། །ཞལ་གསུམ་ཕྱག་དྲུག་རྣམ་པ་ཅན། །གཡོན་ན་རལ་གྲི་
དགོད་པ་དང༌། །ཕྱག་ན་རྡོ་རྗེ་དྲི་མེད་པའི། །ཉི་མའི་དཀྱིལ་འཁོར་གྱི་ནི་གདན། །ལྷ་མོ་རྣམས་ལ་ཟླ་བའི་གདན། །སྣ་ཚོགས་པདྨའི་སྟེང་ན་གསལ། །རྣམ་པར་སྣང་མཛད་རིགས་

83-1-72a

༄༅། །ལས་བྱུང༌། །མཚན་མའི་ཕྱག་རྒྱ་ལ་སོགས་དགོད། །ཤར་ལ་སོགས་པའི་སྒོ་རྣམས་སུ། །གཤིན་རྗེ་གཤེད་ལ་སོགས་པ་དགོད། །ཞལ་གསུམ་ཕྱག་དྲུག་
རྣམ་པ་ཅན། །དེ་བཞིན་རལ་གྲི་གཡོན་ན་འཛིན། །མི་གཡོ་ལ་སོགས་མཚམས་རྣམས་སུ། །གཤིན་རྗེ་གཤེད་ཀྱི་རང་ངོ་བོ། །ཞལ་གསུམ་ཕྱག་དྲུག་རྣམ་པ་ཅན། །གཡོན་
ན་རལ་གྲི་རྣམ་པར་བསམ། །གང་ཕྱིར་ཤེས་རབ་རང་བཞིན་གཡོན། །དེ་བཞིན་གཡོན་ན་རལ་གྲི་བརྗོད། །གནོད་མཛེས་དེ་བཞིན་གཙུག་ཏོར་ནི། །འོག་དང་སྟེང་དུ་རྣམ་
པར་དགོད། །ཁྲོ་བོ་རྣམས་ནི་ཉི་མར་བཞུགས། །དེ་བཞིན་སྣ་ཚོགས་པདྨའི་གདན། །དེ་བཞིན་ཕྱག་རྒྱ་དབྱུག་ལ་སོགས། །ཉེ་བར་མཚོན་ནས་དགོད་པར་བྱ། །དེ་བཞིན་
གཤེགས་པ་རྣམ་དག་པའི། །རི་མོ་ལྔ་ནི་རྣམ་པར་དགོད། །དེ་ལ་རྡོ་རྗེ་འབར་བའི་ཕྲེང༌། །ར་བ་གཉིས་ནི་ཡོངས་སུ་བསྐོར། །རིན་ཆེན་དྲ་བ་རྔ་མ་དང༌། །ལྷ་མོ་རྣམས་ཀྱི་སྣམ་
བུ་ཡིས། །ཀ་བ་རྟ་བབས་འཁོར་ལོར་མཚན། །རི་དྭགས་རྣམས་ཀྱི་མཚན་པས་བརྒྱན། །གདུགས་དང་རྒྱལ་མཚན་བ་དན་སོགས། །རྔ་ཡབ་མེ་ལོང་ལ་སོགས་ཀྱིས། །བརྒྱན་
པ་རུ་ནི་རྣམ་པར་བཤད། །སངས་རྒྱས་རྣམས་ཀྱིས་ཡང་དག་བརྟེན། །སློབ་དཔོན་མཆོག་གི་དཀྱིལ་འཁོར་ནི། །རང་གི་ལུས་ཀྱི་གཟུགས་བརྙན་ནོ། །རྡོ་རྗེ་སློབ་དཔོན་ལས་བྱ་

83-1-72b

བ༑ ༑བགེགས་བསྐྲད་བས་ནི་སྔོན་སོང་བས། །སུཾ་བྷའི་སྒྲ་དང་ནི་སུཾ་བྷ། །ཐོག་མར་ཨོཾ་དང་ངོ་མཚར་ཆ། །ཧཱུཾ་གཉིས་ཕཊ་ཀྱི་མཐའ་དང་ལྡན། །ཤར་གྱི་སྒོ་རུ་དགོད་པར་བྱ། །ཨོཾ་དང་གྲྀཧྞ་
གྲྀཧྣ་ཞེས། །ཧཱུཾ་གཉིས་ཕཊ་དང་ཡང་དག་ལྡན། །བློ་དང་ལྡན་པས་ལྷོ་རུ་དགོད། །ཨོཾ་དང་གྲྀཧྣ་བ་ཡ་གཉིས། །ཧཱུཾ་གཉིས་ཕཊ་ཀྱི་མཐའ་དང་ལྡན། །ནུབ་ཏུ་ཡང་དག་སྤྲོ་བར་བྱ། །ཨོཾ་
ཨཱ་ན་ཡ་ཧོ་བྷ་ག་ཝཱ་ན་དང་བིདྱ་རཱ་ཛ་དང༌། །ཧཱུཾ་གཉིས་དང་ནི་ཕཊ་མཐའ་དགོད། །དེ་རྗེས་ཡང་ནི་བྱང་དུ་དགོད། །འདི་ཡིས་གདུག་པ་བཀུག་ནས་ནི། །དེ་ནས་སྔགས་པས་ཕུར་པ་
གདབ། །སེང་ལྡེང་ལས་ནི་བྱས་པ་ཡིས། །ཕུར་བུ་སོར་ནི་བཅུ་གཉིས་ཚད། །ཟུར་གསུམ་ཡི་གེ་གསུམ་གྱིས་མཚན། །ཡི་གེ་བརྒྱ་པ་སོ་སོར་བཟླས། །སྔགས་ཀྱི་ཆུ་ཡིས་བསངས་ནས་
ནི༑ ༑ཕྱོགས་དང་མཚམས་སུ་དགོད་པར་བྱ། །ཨོཾ་དང་ཡི་གེ་གྷ་ལན་གཉིས། །དེ་བཞིན་གྷཱ་ཏ་ཡ་ནི་གཉིས། །སརྦྦ་དུཥྚཾ་ཕཊ་ཅེས་དང༌། །དེ་བཞིན་ཀཱི་ལ་ཡ་གཉིས་དང༌། །སརྦ་པཱ་པཾ་
ཕཊ་དང་ནི། །ཧཱུཾ་གསུམ་བཛྲ་ཀཱི་ལ་ཡ། །བཛྲ་དྷ་ར་ཨ་ཛྙཱ་པ་ཡ་ཏི། །ཀཱ་ཡ་ཝཱ་ཀ་ཙིཏྟ་བཛྲ་དང༌། །ཀཱི་ལ་ཡ་ཧཱུཾ་ཕཊ་ཡི་གེའི། །མཐའ་ཅན་གྱི་ནི་ཕུར་བུས་གདབ། །ཨོཾ་དང་བཛྲ་མུད་
ག་ར༑ ༑བཛྲ་ཀཱི་ལཱ་ཡ་ཨཱ་ཀོ་ཊ། །ས་དང་ཧཱུཾ་གཉིས་ཕཊ་མཐའ་དང༌། །སྔགས་དང་ཕུར་བུས་བརྡུང་བ་བརྗོད། །རྡོ་རྗེས་བགེགས་ནི་འཇུག་ལ་སོགས། །བསྐྲད་དོན་རྡོ་རྗེ་ར་བ་དང༌།།

83-1-73a

༄༅། །སྟེང་དུ་མདའ་ཡི་དྲ་བ་དང༌། །འོག་ཏུ་སྣ་ཚོགས་རྡོ་རྗེ་དང༌། །གཙུག་ཏོར་གནོད་མཛེས་སྔགས་ཀྱིས་ནི། །བྱིན་གྱིས་བརླབ་པའི་ཆོ་ག་ཡིས། །བུམ་པ་བཅུ་འམ་ཡང་ན་
དྲུག །རིན་ཆེན་ལས་བྱས་རྣམ་དྲག་པ། །སྨན་ལྔ་དང་ནི་འབྲས་བུ་ལྔ། །འབྲུ་ལྔ་ལ་སོགས་ཀྱིས་གང་བ། །རིན་ཆེན་ལྔ་དང་སྣ་མ་སོགས། །ལོ་མ་ལྔ་ཡིས་རྣམ་པར་བརྒྱན། །
གུར་གུམ་གླ་རྩི་ག་པུར་དང༌། །ཙནྡན་ཆུ་ཡིས་གང་བར་བྱ། །མེ་ཏོག་ལ་སོགས་ཀྱིས་མཆོད་བྱ། །རང་རང་སྔགས་ཀྱི་བྱིན་གྱིས་བརླབ། །བཛྲ་དྷྲྀ་ཀ་དང་ཛི་ན་ཛིཀ །རཏྣ་དྷྲྀ་ཀ་དང་
ཨཱ་རོ་ལྀཀ །དེ་བཞིན་པྲ་ཛྙཱ་དྷྲྀ་ཀ་སྔགས་དང༌། །ལྕགས་ཀྱུའི་རྣམ་པའི་འོད་ཟེར་གྱི་ས། །འོག་མིན་འཇིག་རྟེན་ཁམས་ནས་ནི། །བུམ་པ་རང་གིས་བསྐུར་བྱས་པ། །དེ་ནས་སྤྱན་
དྲངས་ནས་ནི་གཞུག །དེ་ནས་ལྷ་མོའི་གཟུགས་སྤྲོས་ནས། །དེ་རྗེས་གཞན་ལ་དགོད་པར་བྱ། །ཨོཾ་དང་རུ་རུ་སྥུ་རུ་དང༌། །དེ་ལས་ཛྭ་ལ་ཏིཥྛ་གསལ། །དེ་བཞིན་ཨིདྷཱ་ལོ་
ཙ་ནི། །སརྦྦ་ཨརྠ་སཱ་དྷ་ནེ། །སྭཱ་ཧཱ་ཞེས་ནི་དེ་ལ་བཟླས། །སྤྱན་གྱི་རྣམ་པ་རྫོགས་ནས་ནི། །བུམ་བའི་དབུས་སུ་མཆོད་པར་བྱ། །ཨོཾ་དང་ཤཾ་ཀ་རེ་དང་ཡང༌། །དེ་ལས་ཤཱནྟཾ་ཀུ་རུ་
དང་༑ ༑དེ་བཞིན་གྷུ་ཊི་གྷུ་ཊི་དང༌། །གྷུ་ཊི་ནེ་དང་གྷུ་ཊི་ནེ། །གྷཱ་ཏ་ཡ་ནི་ལན་གཉིས་བརྗོད། །སྭཱ་ཧཱའི་མཐའ་ཅན་སྔགས་བརྗོད་བྱ། །མཱ་མ་ཀཱི་ཡི་རྣམ་པ་རྫོགས། །བུམ་པའི་

83-1-73b

དབུས་སུ་མཆོད་པར་བྱ། །ཨོཾ་དང་ཀ་ཊ་བི་ཀ་ཊེ། །ནི་ཀ་ཊེ་ཀ་ཊཾ་ཀ་ཊེ། །ཀ་རོ་ཊ་བཱིཪྱེ་སྭཱཧཱ། །གོས་དཀར་རྣམ་པར་རྫོགས་ནས་ནི། །བུམ་པའི་དབུས་སུ་མཆོད་བར་བྱ། །ཨོཾ་དང་ཏཱ་རེ་ཏུཏྟཱ་
ར༑ ༑ཏུ་རེ་སྭཱཧཱ་དགོད་པར་བྱ། །སྒྲོལ་མའི་རྣམ་པ་རྫོགས་ནས་ནི། །བུམ་པའི་དབུས་སུ་མཆོད་པར་བྱ། །གཤིན་རྗེ་གཤེད་སོགས་གཞན་རྣམས་ལ། །གཅིག་ལ་ལས་ནི་ཐམས་ཅད་
པ༑ ༑ཨོཾ་ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་ཎཱཾ། ན་མཿབཛྲ་ཀྲོ་དྷཱ་ཡ། མ་ཧཱ་དེཥྚྲོ་ཏ་ཀ་ཊ་བྷཻ་ར་བཱ་ཡ། ཨ་སི་མུ་ས་ལ། པ་ར་ཤུ་པཱ་ཤ་ཧསྟཱ་ཡ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི།
ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫྫ་གརྫྫ། བི་སྥོ་ཊ་ཡ་བི་སྥོ་ཊ་ཡ། སརྦྦ་བིགྷྣཾ་བི་ནཱ་ཡ་ཀཱན། མ་ཧཱ་ག་ཎ་པ་ཏི། ཛཱི་བི་ཏ་ཨནྟ་ཀ་རཱ་ཡ་ཧཱུཾ་ཕཊ་སྭཱཧཱ། སྔགས་འདི་ལན་བདུན་
བར་དུ་ནི། །ལས་ནི་ཐམས་ཅད་པ་ཡིན་ཏེ། །སྙིང་པོའི་སྔགས་ནི་བཟླས་བྱས་ལ། །རིགས་ཀྱི་དབང་ཕྱུག་མཆོད་པར་བྱ། །ཡི་གེ་བརྒྱ་པའི་སྔགས་ཀྱིས་ནི། །ལན་བདུན་བར་དུ་བསྒོམ་
པར་བྱ། །བརྒྱ་དང་རྩ་བརྒྱད་རིམ་པ་ཡིས། །ཡི་གེ་གསུམ་ཡང་བཟླས་པ་ནི། །དེ་ནས་རང་ལྷའི་རྣལ་འབྱོར་གྱིས། །མཆོད་ཡོན་སྣོད་དུ་མཆོད་པར་བྱ། །དེ་ནས་དུ་གུ་ལ་རས་ནི། །ག་
པུར་ཨ་ག་རུས་བདུགས་པ། །བཀབ་ནས་རང་རང་སྔགས་དང་ནི། །དེ་ལ་རིམ་བཞིན་ལྷག་གནས་བྱ། །ཞལ་གསུམ་ཕྱག་དྲུག་རྣམ་བ་ཅན། །སྤྲིན་བྲལ་ནམ་མཁའ་ལྟ་བུ་འོ། །དེ་ལྟ་

83-1-74a

༄༅། །བུ་ཡི་སྐུ་མདོག་ཕྱག །རང་སྣང་བ་ཡི་སྐུ་ལ་འཁྱུད། །ཨཱ་ལི་ཀཱ་ལི་ལ་ས་བྱུང་བ། །སྣ་ཚོགས་པདྨའི་གདན་ལ་བཞུགས། །གཞལ་ཡས་ཁང་དབུས་ཉམས་དགའ་བའི། །
འོག་མིན་ཞིང་ཁམས་ན་བཞུགས་པའི། །དཀྱིལ་འཁོར་འཁོར་དང་བཅས་པ་ནི། །སངས་རྒྱས་ལྔ་ཡི་ཅོད་པན་ཅན། །བསྒོམས་ནས་དེ་ལས་འོད་ཟེར་སྤྲོ། །ཁ་དོག་ལྔ་དང་ལྕགས་
ཀྱུ་ཡི། །དེ་ཡིས་སྤྱན་དྲང་སློབ་དཔོན་གྱིས། །སྔགས་བརྗོད་ནས་ནི་སྤྱན་དྲང་བྱ། །ཨེ་ཧྱེ་ཧི་དང་བྷ་ག་ཝཱན། །ས་མ་ཡ་མ་ནུ་སྨ་ར། །ཏིཥྛ་གཉིས་དང་ས་མ་ཡ། །དེ་ལ་ཨ་ནུ་སྨ་ར་
གཉིས༑ ༑སྐུ་གསུང་ཐུགས་ཀྱི་རྡོ་རྗེ་དང༌། །སྭཱ་ཧཱ་ཡི་མཐའ་ལན་གསུམ་བརྗོད། །འཇམ་པའི་རྡོ་རྗེ་སྤྱན་དྲང་བྱ། །དཀྱིལ་འཁོར་བ་དང་ཡང་དག་ལྡན། །དཀྱིལ་འཁོར་དབུས་སུ་སྤྱན་
དྲང་བ། །རང་གི་གདན་གྱི་དབྱེ་བ་ལ། །བཞུགས་ཤིང་ཡང་དག་མཆོད་པར་བྱ། །རང་རང་སྔགས་དང་རིམ་ཇི་བཞིན། །ལྷ་ཡི་མེ་ཏོག་སོགས་ཀྱིས་མཆོད། །འཁོར་ལོ་མཆོག་ནི་
མཆོད་པར་བྱ། །བདག་མིང་འདི་ཞེས་བགྱི་བ་འདི། །ཆོས་ཀྱི་དབྱིངས་ཀྱི་རང་བཞིན་གྲོང༌། །ཡོ་བྱད་ཅི་འབྱོར་པ་ཡིས་ནི། །དཀྱིལ་འཁོར་མཆོད་པ་བགྱི་བར་འཚལ། །ཐུགས་
ནི་བརྩེ་བར་ཉེར་དགོངས་ཏེ། །མགོན་པོས་མཆོད་པ་འདི་བཞེས་ཤིག །ཨོཾ་སརྦྦ་ཏ་ཐཱ་གཱ་ཏ་ནཱཾ། བཱུ་ཛོ་བསྠཱ་ན་ཡ་ཨཱཏྨ་ནཾ་ནིཪྱཱ་ཏ་ཡཱ་མི། བླ་མས་ཡི་གེ་གསུམ་ནི་བརྗོད། །ལྷ་ཡི་

83-1-74b

རྣམ་པར་བྱས་ནས་ནི། །དེ་རྗེས་བདག་ལ་མཆོད་པར་བྱ། །ཨོཾ་སརྦྦ་ཏ་ཐཱ་ག་ཏ། པཱུ་ཛ་བཛྲ་སྭ་བྷཱ་རྦ། །ཨཱཏྨ་ཀོ྅ཧཾ་ཞེས་ནི་བརྗོད། །རང་ལྷའི་ང་རྒྱལ་བྱས་ནས་ནི། །ཇི་ལྟར་བསྐྱེད་པའི་ཡུམ་
རྣམས་དང༌། །གནོད་བྱེད་ཁ་ན་མ་ཐོ་མེད། །ཞེ་སྡང་ཆེན་པོའི་རིགས་ལས་བྱུང༌། །དཀྱིལ་འཁོར་དབང་ཕྱུག་མཆོད་བྱ་ཞིང༌། །དེ་ལས་ལྷ་རྣམས་ལྷག་གནས་བྱ། །ཡིད་འཕྲོག་སྣ་ཚོགས་
ལྷ་ཡི་གོས། །ག་པུར་ཨ་ག་རུ་ཡིས་བདུག །སྔགས་ཀྱིས་དག་བྱས་དགབ་པར་བྱ། །ཨོཾ་དང་ཏིཥྛ་བཛྲ་ཧོཿ། །བརྗོད་ནས་དཀྱིལ་འཁོར་ལྷག་གནས་བྱའོ། །ཨོཾ་དང་སྤ་ར་བཛྲ་ཧོཿ། །བློ་
དང་ལྡན་པས་སྔགས་འདི་བརྗོད། །མེ་ཏོག་སྤར་བས་གཏོར་ནས་ནི། །ལྷག་གནས་དེར་ནི་གཤེགས་པར་བྱ། །རྣམ་པ་ཀུན་དང་ཡང་དག་ལྡན། །དཀྱིལ་འཁོར་མཆོག་ནི་མཐོང་བར་
བྱ༑ ༑རིགས་ལྔའི་རང་བཞིན་བཟང་པོ་ཡིས། །བཅོམ་ལྡན་གཟུགས་བརྙན་བསྒོམས་ནས་ནི། །མེ་ལོང་སོགས་ལ་ཁྲུས་བྱ་ཞིང༌། །དེ་བཞིན་རྫས་དང་འོ་མ་སོགས། །ཇི་ལྟར་བལྟམས་
པ་ཙམ་གྱིས་ཀྱང༌། །དེ་བཞིན་གཤེགས་ཀུན་ཁྲུས་གསོལ་བ། །དེ་བཞིན་བདག་གིས་སྐུ་ཁྲུས་གསོལ། །ཅོད་པན་དབང་ཕྱུག་རྡོ་རྗེ་སེམས། །དབུས་སུ་ཡི་གེ་གསུམ་དང་སྤེལ། །
སྭཱཧཱའི་མཐའ་ཅན་བརྗོད་པར་བྱ། །ལས་ཀྱི་དེ་ཉིད་ཆོ་གཤེས། །དེ་རྗེས་སྦྱར་བའི་གཏོར་མ་བྱ། །ཨོཾ་སརྦྦ་ཨཱ་བར་ཎ། །ཤུདྡྷ་སརྦྦ་བཱ་བཾ་དང༌། །དི་ཤུདྡྷ་བཛྲ་ཧཱུཾ་ཕཊ། །སྭཱ་ཧཱའི་མཐའ་

83-1-75a

༄༅། །ཅན་སྔགས་བརྗོད་བྱ། །པདྨ་བསྐོར་པའི་ཕྱག་རྒྱ་དང༌། །ཡུངས་ཀར་དཀར་པོ་བསྲེགས་བྱས་ནས། །ཉོན་མོངས་པ་ནི་སེལ་བར་བྱེད། །འཁྱུད་ཅིང་བསྐོར་བས་
དོར་བར་བྱ། །དེ་ནས་ཆོ་ག་བཞིན་ལེགས་མཆོག །སིལ་སྙན་གླུ་ལ་སོགས་པ་དང༌། །བཅོམ་ལྡན་འདས་ལ་དབུལ་བར་བྱ། །རང་རང་སྔགས་དང་གོ་རིམ་བཞིན། །ཨོཾ་སརྦྦ་ཏ་ཐཱ་
ག་ཏ། །པུཥྤ་པཱུ་ཛ་མེ་གྷ་དང༌། །ས་མུ་དྲ་དང་སྥ་ར་ཎ། །ས་མ་ཡ་དང་ཤྲི་ཡེ་ཨཱཿ། །ཧཱུཾ་གི་སྔགས་ནི་རྗེས་སུ་བརྗོད། །རྫས་རྣམས་ཀུན་ལ་རང་མིང་ནི། །གཟུགས་ལ་སོགས་པ་སྔ་
མ་བཞིན། །ཆོ་ག་བཞིན་དུ་ཡང་དག་བརྗོད། །རྡོ་རྗེ་སེམས་དཔའ་ལེགས་བསྒྱིངས་པ། །རྡོ་རྗེ་སློབ་དཔོན་ཆོ་ག་ཤེས། །སྔགས་འདི་ཡིས་ནི་རབ་གནས་བྱ། །ཨོཾ་དང་སུ་པྲ་ཏིཥྛ་
དང༌། །བཛྲ་སྭཱ་ཧཱའི་མཐའ་ཅན་བཟླས། །ཡི་གེ་གསུམ་གྱི་སྙིང་པོ་ནི། །སྐུ་གསུང་ཐུགས་ལ་བཀོད་ནས་ནི། །མེ་ཏོག་ཆར་ནི་དབབ་པར་བྱ། །སློབ་དཔོན་སློབ་མའི་ཚོགས་དང་
བཅས༑ ༑གླུ་ཡིས་ཡང་དག་བསྐུལ་ནས་ནི། །སད་པ་ན་ནི་ཕྱག་ཀྱང་བྱས། །ལས་ཀུན་བདག་ཉིད་རྣལ་འབྱོར་བདག །གཏོར་མ་དོན་ཀུན་གྲུབ་པར་བྱེད། །ལས་ལ་བྱང་ཤིང་མཁས་
པ་དང༌། །ཆོ་ག་བཞིན་དུ་བསྒྱིངས་བཅས་དང༌། །ཆང་དང་སྣ་ཚོགས་ཤ་དང་ནི། །དེ་བཞིན་ལ་དུ་འོ་མ་དང༌། །འབྲས་ཅན་ཕྱེ་ཡི་འཁུར་བ་དང༌། །སྲན་འཁུར་བྱེ་བ་མང་པོ་དང༌། །མཆོད་

83-1-75b

ཡོན་མེ་ཏོག་སོགས་ཀྱིས་མཆོད། །སྣོད་བཅུ་ཆུ་ཡིས་གང་བ་ལའོ། །གསུངས་པའི་ཁྲོ་བོ་བཅུ་སྔགས་ཀྱིས། །སྔ་མ་བཞིན་དུ་ཆོ་ག་ཡིས། །དེ་དབུས་འབྱུང་པོ་ཀུན་ལ་ནི། །ངོ་མཚར་
ཆེན་པོའི་གཏོར་མ་སྦྱིན། །སྔ་མ་བཞིན་དུ་ཆོ་ག་ཡིས། །ཏིལ་བསྲེགས་བཟའ་བས་ཁྱད་པར་དུ། །བློ་དང་ལྡན་པས་སྔགས་བཟླས་བྱ། །འདི་ནི་དོན་ཀུན་སྒྲུབ་བྱེད་པ། །ཨོཾ་བྲཧྨ་དེ་བ་
ཏཱ་སརྦྦ། ཨིནྡྲ་ད་ཤ་ལོ་ཀ་རཀྵ་ཀ །ནཱ་ག་གནྡྷརྦྷ་ཀུཾ་བྷཱཎྜ། ཡཀྵ་བྷཱུ་ཏ་ག་ཎཱ། ཏ་ཐཱ་པྲེ་ཏ་ཨུ་ག་ཏ། པི་ཤཱ་ཙི་ཨ་བ་སྨ་ར། ཌཱ་ཀི་ནཱི་གྲ་ཧཱ། བི་གྷྣཾ་མཱ་ཀྵི་ག་ཎཱཿ། སརྦྦ་ཏ་ཐཱ་ག་ཏ་ཨགྣི་མ་ར་
གྲ་ཧཱ༑ ཨོཾ་ཛོ་བྷཀྵ་མ་ཧཱ་ཏེ་ཛ། མ་ནུ་ཥྱ་ན་མ། བི་ཧིཾ་ས་ཀ། མུ་དྲ་མནྟྲ་ཨ་དྷི་དྷོ་བྷྱ་ཙ། གྲ་ཧཱ་ནཀྵ་ཏྲ་མ་ནུ་ཥ། ཨི་མཾ་བ་ལིཾ། པྲ་གྲྀཧྞནྟུ། སིདྡྷི་མྨེ་པྲ་ཡ་ཙྪནྟུ་མེ་སནྡྷ། ས་ཏྱ་མ་ནེ་ཥུ་ཀ་ར་
མེ་ཥུ༑ སཏ་ས་ཧ་ཡ་བྷ་བནྟུ་ཙེ། དྷཱ་ན་དྷཱ་ན། སུ་པ་ར་ཎཉྩ། དྷ་ཌཱནྟུ་མ་མ་ཏོ་ཤཱི་ཏ། ཨི་ཏི་ཨུ་པ་ཏཱ་ཎ་ཏྲོ་ཥ་ཎི། སཏྭཱ་ཏ་ནཱ་མ་ན་ཤ་ཡནྟུ་ཙེ། ཐོག་མར་ཨོཾ་དང་ཨཱཿཧཱུཾ་ཕཊ། །སྭཱཧཱའི་མཐའ་
ཅན་ལས་ཀུན་བྱེད། །དེ་ལྟར་སྔགས་འདི་སྣོད་ལ་བཟླས། །རྡོ་རྗེ་སེམས་དཔའ་རྣམ་པར་རོལ། །སློབ་མ་ལྷག་པར་གནས་པར་བྱེད། །མཚན་ཉིད་ཡོན་ཏན་གྱིས་བརྒྱན་པ། །ཙནྡན་
ག་པུར་གླ་རྩི་ཡི། །ཆུ་ཡིས་ཀྱང་ནི་ཁྲུས་བྱས་ཏེ། །དད་པའི་ཆུ་ནི་འཆང་བ་ཡི། །སེམས་ཀྱི་དྲི་མ་རྣམ་པར་འཁྲུད། །བདོག་པ་ཐམས་ཅད་གཏོང་བར་བྱེད། །གོས་གཙང་བ་ནི་མཆོད་

83-1-76a

༄༅། །ཏུ་བགོ་ཁང་པ་བརྩེགས་མ་བྱས་ནས་ནི། །རས་ཀྱི་ཡོལ་བ་ཀུན་ནས་བྲེ། །ཡི་གེ་གསུམ་དང་ཡང་དག་ལྡན། །རྡོ་རྗེ་ཅན་གྱིས་སྔགས་ཆུ་ནི། །ལན་བདུན་
གདོང་ལ་གཏོར་བ་ཡིས། །ལས་སྐྱེས་དྲི་མ་སྦྱོང་བར་བྱེད། །དེ་ནས་ས་ཡི་སྙིང་པོ་སོགས། །མིག་ལ་སོགས་ལ་རྣམ་པར་དགོད། །སོར་མོ་དབུ་མ་གཉིས་ཀྱིས་ནི། །དབང་པོ་སོ་སོ་
ལ་རེག་པས། །སྔགས་བརྗོད་བྱ་ཞིང་བྱིན་གྱིས་བརླབ། །ལུས་ཀྱི་དཀྱིལ་འཁོར་རྣལ་འབྱོར་གྱིས། །ཨོཾ་དང་ཙཀྵུ་ཙཀྵུཿདང༌། །ས་མནྟ་དང་ཙཀྵུཿབཟླས། །མཻ་ཏྲི་སཏྭ་ལོ་ཙ་ནི། །སརྦྦ་
ཨརྠ་སཱ་དྷ་ནི། །སྭཱཧཱའི་མཐའ་དང་སྔགས་འདི་བརྗོད། །མཐེ་བོ་གུང་མོ་ཡང་དག་སྦྱར། །ཞབས་བསིལ་ཆུ་དང་མཉེས་ནས་ནི། །སྔགས་དེ་ལན་གསུམ་བཟླ་བར་བྱ། །སློབ་མའི་
མིག་ལ་སོ་སོར་ནི། །མཐེ་བོའི་ཕྱག་རྒྱས་རེག་པར་བྱ། ཁྲུ་གང་བ་ལ་སོར་བཞི་པའི། །སྐུད་པ་ཞགས་པ་འདྲ་བ་ལ། །ཡི་གེ་བརྒྱ་པའི་སྔགས་ལན་གསུམ། །བཟླས་ནས་ཞབས་
བསིལ་ཆུས་བསང་བྱ། །སྐུད་པ་ལན་གསུམ་དཀྲིས་པ་ནི། །རྡོ་རྗེ་གསུམ་ནི་མདུད་བར་ལྡན། །དཔུང་པ་གཡོན་པར་བཅིངས་པ་ནི། །སྔགས་འདི་ལན་གསུམ་བརྗོད་པར་
བྱ༑ ༑ཨོཾ་དང་ལོ་ཙ་ནེ་ཡི་སྒྲ། །ཡ་ཏ་ཏྭཏྟཾ་སཾ་པྲ་ཏཾ། །མཾ་བྷ་བི་ཤུདྡྷེ་ཡི་སྒྲ། །རཾ་དང་རཏྣ་ཏྲ་ཡཱ་ཡ། །སིདྡྷི་ན་ནི་ད་ད་ཤ། །ཡ་སྭཱཧཱ་ཡི་སྔགས་འདི་ནི། །ཐེག་པ་བླ་མེད་ལན་བདུན་

83-1-76b

བཟླས༑ ༑སློབ་མ་ལ་ནི་མེ་ཏོག་གཏོར། །དེ་ནས་རྡོ་རྗེ་འཆང་གིས་ནི། །སོར་ནི་བཅུ་གཉིས་གཞལ་བ་ཡིས། །ཟུར་ནི་གསུམ་དུ་ཡོངས་སུ་བྱ། །ཡི་གེ་གསུམ་གྱིས་བྱིན་བརླབས་བསྒོམ། །
སློབ་མའི་ལག་ཏུ་གཏད་པར་བྱ། །ཨོཾ་དང་པྲ་ཏི་བཛྲ་དང༌། །ས་མནྟ་དང་ཨཱི་ཤྭ་རི། །ཨཱཿཧཱུཾ་སྭཱཧཱའི་མཐའ་ཅན་སྔགས། །བཟླས་ནས་སློབ་མས་དོར་བར་བྱ། །སར་བབ་པ་ཡི་ཕུར་བུ་སྟེ། །
ཕྱོགས་ནི་གང་དུ་ལྟ་བ་ཉིད། །སློབ་དཔོན་དང་ནི་སློབ་མ་ཡིས། །དེ་ཡི་ཕྱོགས་བལྟས་ཉལ་བར་བྱ། །ནམ་ནངས་ཡང་དག་བླ་མ་ལ། །ཇི་ལྟར་མཐོང་བའི་དོན་ཀུན་ཞུ། །དེ་ལ་དམིགས་
ནས་སྦྱིན་སྲེག་ནི། །ཞི་བ་ལ་སོགས་རབ་དབྱེ་བས། །ལས་ནི་ཐམས་ཅད་པ་ཉིད་དམ། །བགེགས་ཞི་བ་ཡི་དོན་དུ་བྱ། །རྡོ་རྗེ་སེམས་དཔའ་བསྒྱིངས་བཅས་པས། །རྣལ་འབྱོར་ཇི་བཞིན་
ཆོ་ག་བཞིན། །སྔར་བཞིན་འདིར་ཡང་གཏོར་མ་ནི། །བགེགས་རྣམས་ཞི་ཕྱིར་སྦྱིན་པར་བྱ། །དེ་ནས་གསོལ་འདེབས་སློབ་མ་ནི། །རྡོ་རྗེ་སློབ་དཔོན་ཐུགས་རྗེས་ཁྱབ། །ཐལ་མོ་སྦྱར་
བ་བྱས་ནས་ནི། །མདུན་དུ་འདུག་ནས་ཕྱག་བྱས་ཏེ། །དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་
པ་ཆེན་པོ་བདག་འཚལ་ལོ། །དམ་ཚིག་དེ་ཉིད་སྩལ་དུ་གསོལ། །སྡོམ་པ་རྣམས་ཀྱང་བདག་ལ་སྩལ། །ཐར་བ་ཆེན་པོའི་གྲོང་མཆོག་ཏུ། །མགོན་པོ་བདག་ནི་འཇུག་པར་

83-1-77a

༄༅། །འཚལ༑ ༑དེ་ནས་བླ་མས་དེ་ལ་ཡང༌། །བྱ་དང་མི་བྱ་གསུངས་པ་ནི། །སེམས་ཅན་ལས་ཀྱི་སྲད་བུས་གདབ། །རྡུལ་ཚོན་བཀྱེ་བའི་རིམ་པ་དགྱེ། །འགྲོ་བ་འདི་དག་དཀྱིལ་
འཁོར་ཏེ། །རང་བཞིན་དག་པ་གཉིས་མེད་པའོ། །ཐོག་མར་དཀྱིལ་འཁོར་རྣལ་འབྱོར་བདག །རྡོ་རྗེ་སློབ་དཔོན་རང་ཉིད་བསྒོམ། །སློབ་མ་བདག་ཉིད་འདྲར་དམིགས་ནས། །དེ་
འོག་ཐམས་ཅད་རབ་བསྒྲུབ་བྱ། །བླ་མ་བཟང་ལ་དབང་བསྐུར་ཕྱིར། །སློབ་མས་དེ་རྗེས་གསོལ་བ་གདབ། །འདི་ན་འཁོར་བའི་རྒྱ་མཚོ་ལ། །ཉོན་མོངས་ཆུ་སྲིན་ན་ཀྲས་ཁྱབ། །
ལས་ཀྱི་རླུང་གིས་དབའ་ཀློང་འཁྲུགས། །བདག་བྱིང་ཐུགས་རྗེའི་རྒྱ་མཚོ་ཀྱེ། །མི་ཤེས་ལིང་ཏོག་གིས་བསྒྲིབས་མིག །ཉོན་མོངས་དབང་དུ་བྱ་བ་ནི། །བདེ་བ་སྡུག་བསྔལ་
འཇིགས་ལས་སྐྱོབ། །ཐུགས་རྗེའི་རྒྱ་མཚོས་བདག་སྐྱབས་མཛོད། །དེ་འདྲ་ཚིག་གསན་རྡོ་རྗེ་ཅན། །ཐུགས་རྗེའི་ཐུགས་ནི་ཡོངས་སུ་གང༌། །སློབ་མ་ལ་ནི་ཡོངས་སུ་གསུངས།།
བུ་ཁྱོད་དུས་འདི་ནས་བཟུང་སྟེ། །རྡོ་རྗེ་ཐེག་པའི་གཞུང་ལུགས་བསྟན། །རྣལ་འབྱོར་མཆོག་ནི་ཁྱོད་ཀྱིས་ཟུངས། །རྡོ་རྗེ་སེམས་དཔའི་སྤྱོད་པའི་གནས། །བུ་ཁྱོད་འདི་ནི་བདུད་
རྩི་སྟེ། །སྲུངས་ཤིག་མ་བསྲུངས་ན་ནི་སྲེག །བསྲུངས་ན་དངོས་གྲུབ་ཀུན་གྲུབ་འགྱུར། །ཉོན་མོངས་ཐམས་ཅད་སེལ་བའི་རླུང༌། །ཨོཾ་དང་པཉྩ་ཨ་མྲྀ་ཏ། །ཨུ་ད་ཀ་དང་ཨཱཿཧཱུཾ་

83-1-77b

ཋ༑ ༑སློབ་མས་བདུད་རྩི་ལྔ་བཏུང་བྱ། །རྡོ་རྗེ་ཡེ་ཤེས་རྨད་བྱུང་བའོ། །གསང་བ་དྲན་ན་སྐྱོན་འགྱུར་ཕྱིར། །རྡོ་རྗེ་སློབ་མ་ལ་ནི་དབབ། །དྲི་ཆེན་དྲི་ཆུ་ལ་སོགས་པ། །མཚལ་ཆེན་འབབ་པའི་
བུ་མོའི་གོས། ཁྲག་དང་ཁུ་བས་ཡང་དག་བསྒོས། །གུ་གུལ་དང་ནི་རྣམ་པར་བསྲེས། །ཡི་དྭགས་མེ་ནི་བླངས་ནས་སུ། །པདྨའི་སྣོད་དུ་བཞག་ནས་ནི། །དེར་ནི་ཐམས་ཅད་གཞུག་པར་
བྱ༑ ཁྲོ་བོ་རྡོ་རྗེ་གསུམ་བདག་ཉིད། །གཡས་བརྐྱང་པ་ཡི་གནས་པས་གནས། །རྡོ་རྗེ་འཆང་དབང་སློབ་མ་ལ། །རྨད་བྱུང་ཆེན་པོའི་བདུག་པས་བདུག །འབབ་པར་འགྱུར་བ་ཐེ་ཚོམ་
མེད༑ ༑ཨོཾ་ཏིཥྛ་མ་ཧཱ་ཀྲོ་དྷ། །དེ་བཞིན་ཨཱ་བེ་ཤ་ཡ་ཧཱུཾ། །རྣལ་འབྱོར་པ་ཡིས་སྔགས་འདི་བརྗོད། །སློབ་མ་ལ་ནི་གསལ་བར་དབབ། །བཛྲ་སཏྭ་ཧི་མ་ཧེ། །བིདྱ་རཱ་ཛ་ཡ་བི་དྱ་མ་ཧེ། །དེ་
ལྟར་སྔགས་ནི་འདི་ཡིས་ཀྱང༌། །སླར་ཡང་སློབ་མ་དབང་བསྐུར་ནས། །རང་བཞིན་གྱིས་དག་རང་གི་ལུས། །དཀྱིལ་འཁོར་མཆོག་འདི་མཐོང་བ་ན། །དེ་བཞིན་གཤེགས་དང་ལྷ་མོ་
དང༌། །རྒྱལ་བའི་སྲས་ཀྱིས་ཡང་དག་གཞི། ཁྲོ་བོ་ཁྱབ་པའི་གསང་བའི་མཆོག །རྡོ་རྗེ་སེམས་དཔའ་རྟེན་དང་ནི། །ཕྱི་དང་ནང་གི་དཀྱིལ་འཁོར་ནི། །གཉིས་པོ་དེ་ལ་བསྟན་པར་བྱ། །
སླར་ཡང་སློབ་མས་གསོལ་བ་གདབ། །བདག་ལ་དབང་བསྐུར་མཛད་དུ་གསོལ། །རྣམ་རྒྱལ་བུམ་པ་བླངས་ནས་ནི། །པདྨའི་སྣོད་ནི་བཟང་པོ་ལ། །དེ་ཡི་དབུས་སུ་བློ་བཟང་བོ། །ཧཱུཾ་

83-1-78a

༄༅། །རྡོར་ལས་བྱུང་མི་བསྐྱོད་བསྒོམ། །རང་ཉིད་ཡེ་ཤེས་ས་བོན་གྱི། །འོད་ཟེར་ཡང་དག་བསྐུལ་བས་བྱུང༌། །སླར་ཡང་ཡེ་ཤེས་སེམས་དཔའ་བསྒོམ། །མི་བསྐྱོད་པ་ཡེ་
རྣམ་པ་མཆོག །མི་བསྐྱོད་ངོ་བོ་དེ་ཉིད་ཀྱིས། །རྣམ་པར་ཤེས་པའི་ཕུང་པོ་བསྒོམ། །སློབ་མའི་མགོ་བོར་ལག་པ་གཞག །རྡོ་རྗེ་སློབ་དཔོན་ཐུགས་རྗེས་ཁྱབ། །ཨོཾ་དང་མ་ཧཱ་ས་ཏྭ་
དང༌། །དེ་བཞིན་ཨཱི་ཤྭ་ར་ཏྲཾ་དང༌། །ཨ་བྷི་ཥཱི་ཉྩ་མི་སྭཱཧཱ། །ཨོཾ་སརྦྦ་ཏ་ཐཱ་གཱ་ཏ། །ཨ་བྷི་ཥེ་ཀ་ས་མ་ཡ། །ཤྲི་ཡེ་ཨཱཿཧཱུཾ་དེ་ནས་བཟླ། །ཆུ་ཡི་གཏིང་ནས་སློབ་མ་ལ། །དབུ་རྒྱན་དབང་
བསྐུར་དོན་དུ་ནི། །ཅོད་པན་འཇིག་རྟེན་གསུམ་རྒྱལ་པོ། །སེམས་ཅན་ཀུན་གྱི་དོན་གྲུབ་པ། །སྙིང་རྗེས་ཁྱབ་པ་ངས་བྱིན་གྱི། །རྡོ་རྗེ་སེམས་དཔའི་ཡོན་ཏན་གནས། །ས་བོན་ཏྲཾ་
ལས་བྱུང་བ་ཡི། །རིན་ཆེན་འབྱུང་ལྡན་བསྒོམས་ནས་ནི། །རི་མོ་དར་སོགས་ཅོད་པན་དང༌། །སློབ་མའི་མགོ་ལ་སྦྱིན་པར་བྱ། །ཨོཾ་སརྦྦ་ཏ་ཐཱ་ག་ཏ། །རཏྣ་མུ་ཀུན་སྒྲ་དང༌། །དེ་
བཞིན་སྒྲ་དང་བཱུ་ཛ་ཡ། །ཨ་ཏིཥྛ་དང་ཨཱཿཧཱུཾ་དང༌། །སྔགས་འདི་དག་ནི་བརྗོད་ནས་ནི། །མེ་ཏོག་མགོ་ལ་སྦྱིན་པར་བྱ། །སློབ་མ་རྡོ་རྗེ་དབང་བསྐུར་ཕྱིར། །སླར་ཡང་བླ་མ་
ལ་གསོལ་གདབ། །ཡེ་ཤེས་ལྔ་ཡི་རང་བཞིན་དངོས། །རྡོ་རྗེ་བརྟུལ་ཞུགས་ངས་བྱིན་གྱི། །གང་གིས་མ་རིག་སྒོང་འབྱེད། །ཡེ་ཤེས་ཐོབ་འགྱུར་ང་ཡིས་བྱས། །ཧྲཱིཿལས་པདྨ་

83-1-78b

རྫོགས་པར་ནི། །འོད་དཔག་མེད་དུ་རྣམ་པར་བསྒོམ། །རྡོ་རྗེ་ལག་པ་གཡས་པར་སྦྱིན། །སློབ་མ་ལ་ནི་འདི་སྐད་བརྗོད། །ངས་ཁྱོད་དེ་རིང་དབང་བསྐུར་བྱ། །འདི་དེ་སངས་རྒྱས་
ཐམས་ཅད་དེ། །ཀུན་ཏུ་བཟང་པོའི་བརྟུལ་ཞུགས་བརྟན། །དངོས་གྲུབ་བཟང་ཕྱིར་རྡོ་རྗེ་ལོངས། །ཁཾ་ལས་བྱུང་བའི་རལ་གྲི་འམ། །དོན་ཡོད་གྲུབ་པའི་རང་ངོ་བོ། །རྫོགས་པར་ལག་པ་
གཡོན་པ་ནི། །སློབ་མ་བསྒྱིངས་པའི་ཕྱག་རྒྱ་འཛིན། །འདི་ནི་སངས་རྒྱས་ཐམས་ཅད་ཀྱི། །དྲིལ་བུ་སྒྲ་ཡི་རྗེས་འགྲོར་བརྗོད། །ཁྱོད་ཀྱིས་ཀྱང་ནི་རྟག་ཏུ་བཅང༌། །བྱང་ཆུབ་མཆོག་ནི་
རྒྱལ་བའི་གཞི། །རྡོ་རྗེ་དྲིལ་བུ་བཟུང་རྗེས་ལ། །རྡོ་རྗེ་སེམས་དཔའ་རབ་ངོ་བོ། །རང་བཞིན་ཡོན་ཏན་རྣམས་ཀྱིས་གང༌། །བདག་པོ་ཡི་ནི་རྣལ་འབྱོར་འགྱུར། །རྣམ་པར་སྣང་མཛད་
རང་ངོ་བོ། །སློབ་མའི་མགོ་ལ་ལག་བཞག་སྟེ། །རྡོ་རྗེ་ཅན་གྱིས་མིང་དབང་བསྐུར། །གཟུགས་ཀྱི་ཕུང་པོ་རྣམ་པར་བསྒོམ། །ཨོཾ་སརྦྦ་ཏ་ཐཱ་ག་ཏ། །ཆེ་གེ་མོ་ཞེས་བཛྲ་སཏྭཾ། །ཨ་བྷི་
ཥིཉྩ་མི་སྭཱཧཱ། །ཕུང་པོ་ལྔ་ཡི་རྣམ་དག་པ། །ཐོག་མར་ཆུ་ནས་མིང་གི་མཐར། །དབང་བསྐུར་བ་ནི་མཆོག་ཏུ་ཤེས། །རྨད་བྱུང་ཆེན་པོ་བཤད་པར་བྱ། །སངས་རྒྱས་ལྔ་ནི་དག་པ་
འདི། །དབང་བསྐུར་ལྔ་ནི་ཐོབ་པར་འགྱུར། །མ་རིག་པ་ནི་བསལ་ནས་ནི། །ཡེ་ཤེས་ལྔ་ནི་ཐོབ་པར་འགྱུར། །དེ་ནས་རྡོ་རྗེ་སེམས་དཔའ་ཡི། །སློབ་མ་འདོད་དོན་སྔགས་དབང་

83-1-79a

༄༅། །སྦྱིན། །སྔགས་ཀྱི་དབང་བསྐུར་ཡེ་ཤེས་མཆོག །ངས་བྱིན་དངོས་གྲུབ་སྟེར་བར་བྱེད། །དེ་ནས་ཡི་གེ་དྲུག་སྔགས་ཕཊ། །སྭཱཧཱའི་མཐའ་ཅན་ཡི་གེ་གསུམ། །
ཁ་ནི་དམ་ཚིག་གིས་བཀང་ནས། །སྔགས་ཀྱི་སྐུ་ཡིས་དག་པ་དང༌། །བླ་མའི་ཞལ་ལས་ཡང་དག་བརྗོད། །བླ་མས་དངོས་གྲུབ་སྦྱིན་བྱའི་ཕྱིར། །འདི་ནི་སངས་རྒྱས་ཐམས་ཅད་
ཀྱི༑ ༑སྙིང་པོ་ཡི་ནི་ཡེ་ཤེས་མཆོག །སངས་རྒྱས་ཐམས་ཅད་བསྡུས་པ་ནི། །ཁྱོད་ཀྱིས་ཀྱང་ནི་རྟག་ཏུ་བཅང༌། །དེ་ནས་སློབ་མ་སྤྱོད་བརྟུལ་ཞུགས། །སྣ་ཚོགས་བསམ་པའི་བྱེ་
ཕྲག་གིས། །གང་གི་སྤྱོད་པ་རྣམ་དག་པ། །འདོད་ལ་ཐུགས་རྗེའི་གཙོ་བོ་ཡིས། །སེམས་ཅན་དོན་ནི་བྱེད་པའི་ཐབས། །ང་ཡིས་སྤྱོད་པའི་བརྟུལ་ཞུགས་སྦྱིན། །དེ་ནས་གླེགས་
བམ་དུང་ལ་སོགས། །མདའ་གཞུ་རལ་གྲི་འཁོར་ལོ་དང༌། །སྔོན་བཞིན་སྔགས་ཀྱིས་དག་པར་བྱེད། །སློབ་མའི་ལག་ཏུ་རིམ་བཞིན་སྦྱིན། །འདི་ནི་ཀུན་བཟང་སྤྱོད་བརྟུལ་
ཞུགས༑ ༑བསམ་པ་སྣ་ཚོགས་རྣམ་དག་བྱེད། །ཁྱོད་ཀྱིས་ཀྱང་ནི་རྟག་ཏུ་བཅང༌། །སེམས་ཅན་ཀུན་གྱི་དོན་གྱིས་བྱོས། །ཨོཾ་སརྦ་ཏ་ཐཱ་ག་ཏ། །དེ་བཞིན་དྷྲཱི་ཊ་ར་ཏྭ་དང༌། །དྷཱ་ཪྱ་མི་
ཨཱཿཧཱུཾ་དང༌། །དེ་ལྟར་སྔགས་འདི་དགོད་པར་བྱ། །དེ་ནས་ལུང་བསྟན་ཐོབ་དོན་དུ། །བསམ་པ་དང་བས་བླ་མ་ལ། །ད་ལྟར་སངས་རྒྱས་རིགས་སུ་འཇུག །ཁྱེད་ཀྱིས་བདག་ལ་

83-1-79b

ལུང་བསྟན་གསོལ། །དོན་ཡོད་རྡོ་རྗེ་ཞེས་བྱ་ཁྱོད། །རིགས་ཀྱི་དབང་ཕྱུག་ལུང་བསྟན་བྱ། །དེ་ནས་སློབ་མ་དབུགས་དབྱུང་འདོད། །བླ་མའི་ཞལ་སྔ་ནས་ནི་སྐྱེ། །མགོན་པོ་ཡང་དག་
བདག་དབུགས་ཕྱུང༌། །བྱང་ཆུབ་སྤྱོད་པའི་བརྟུལ་ཞུགས་བརྟན། །དེ་ནས་རྡོ་རྗེ་ཆོས་གོས་མཐའ། །གཡོན་པའི་ལག་པས་བཟུང་ནས་ནི། །གཡས་པ་མི་འཇིགས་སྦྱིན་བྱས་ལ། །དབུགས་
དབྱུང་བ་ཡི་མཆོག་བྱ་བ། །ང་ཡིས་རྡོ་རྗེ་གསུང་བདག་ཁྱོད། །སངས་རྒྱས་ཀུན་གྱི་གོ་འཕང་མཆོག །རྡོ་རྗེ་སེམས་དཔའ་མངོན་པར་བརྗོད། །ཁམས་གསུམ་གྱི་ནི་རྒྱལ་པོ་ཆེ། །དཔལ་
ལྡན་ཡོན་ཏན་འབྱུང་གནས་བདག །བདུད་ཀྱི་སྟོབས་ནི་ཀུན་ལས་རྒྱལ། །གྲོང་ཁྱེར་མཆོག་ཏུ་ཁྱོད་ཞུགས་སོ། །དེ་ནས་སློབ་མ་དོན་འདོད་ལ། །ཕྱིར་མི་ལྡོག་པའི་དབང་བསྐུར་བྱ། །
ཕྱིར་མི་ལྡོག་པའི་དབང་བསྐུར་ཆེ། །རྡོ་རྗེ་སེམས་དཔའ་བདག་ལ་སྩོལ། །དེ་ནས་ཡེ་ཤེས་རྡོར་དབང་ཕྱུག །ཡེ་ཤེས་སེམས་དཔའི་འོད་ཟེར་གྱིས། །སྤྱན་དྲངས་སངས་རྒྱས་ལྔ་ལ་
སོགས༑ ༑ལྷ་མོའི་འཁོར་ལོ་རིམ་བཞིན་འབྱུང༌། །དེ་ཡིས་ཡེ་ཤེས་ཆུས་བཀང་བའི། །བུམ་པ་ཕྱག་བསྣམས་དེ་བཞིན་གཤེགས། །རྡོ་རྗེ་འཛིན་དང་རྒྱལ་བ་རྒྱལ། །རིན་ཆེན་འཛིན་
དང་འཁོར་བ་སྒྲོལ། །ཤེས་རབ་འཆང་ནི་རིམ་པ་བཞིན། །གཏི་མུག་ཞེ་སྡང་འདོད་ཆགས་ལ། །དེ་བཞིན་རྡོ་རྗེ་དགའ་མ་སོགས། །གཤིན་རྗེ་མཐར་བྱེད་ཤེས་མཐར་བྱེད། །པདྨ་

83-1-80a

༄༅། །མཐར་བྱེད་བགེགས་མཐར་བྱེད། །འདི་ཡིས་ཀུན་ནས་དབང་བསྐུར་བས། །རྡོ་རྗེ་སློབ་མ་རྣམ་པར་བསམ། །དབང་བསྐུར་བ་ནི་རྡོ་རྗེ་ཆེ། །ཁམས་གསུམ་ཀུན་
གྱིས་ཕྱག་བྱས་པ། །གསང་བ་གསུམ་གྱི་གནས་ལས་བྱུང༌། །སངས་རྒྱས་ཀུན་གྱི་ང་ཡིས་སྦྱིན། །དེ་ནས་དེ་བཞིན་གཤེགས་ལྷ་མོ། །ཁྲོ་བོ་རང་གི་གནས་སུ་དགོད། །འཇམ་
དཔལ་རྣམ་བར་བསྒོམས་ནས་ནི། །ཡེ་ཤེས་རྡོ་རྗེས་རྣམ་པར་བརྒྱན། །ཨོཾ་དང་སུ་པྲ་ཏིཥྛ་དང༌། །བཛྲ་སྭཱཧཱ་ཞེས་ནི་དགོད། །བློ་བཟང་གིས་ནི་སྔགས་བརྗོད་ནས། །སློབ་མ་ལ་
ནི་མེ་ཏོག་གཏོར། །དེ་ནས་མེ་ཏོག་སོགས་ཀྱིས་མཆོད། །སློབ་མའི་དཀྱིལ་འཁོར་འཁོར་ལོ་འདྲ། །ཐུགས་རྗེས་ཁྱབ་པའི་བླ་མ་ཡིས། །དེ་ནས་སློབ་མ་རྗེས་གནང་བྱ། །དེ་ཉིད་
ཤེས་པའི་རྣལ་འབྱོར་པས། །མི་བྱ་བ་ནི་ཅི་ཡང་མེད། །དཔའ་ཆེན་ཁྱོད་ཀྱིས་བཀའ་དྲིན་གྱིས། །ད་ནི་འདོད་ཡོན་ལྔ་ལ་སྤྱོད། །སྒྱུ་མ་རྨི་ལམ་འདྲར་ཤེས་ནས། །རྟེན་འབྲེལ་
ལས་བྱུང་ཆོས་རྣམས་ནི། །གཟུགས་བརྙན་ལྟ་བུར་ཤེས་ནས་ནི། །སེམས་ཅན་དོན་ནི་མཉམ་མེད་བྱོས། །བྱ་བ་བྱས་པའི་སློབ་མ་ནི། །ཅི་བདེ་བར་ནི་སྒྲུབ་པར་གྱིས། །དེ་ནས་
བླ་མ་ལ་ཡོན་དབུལ། །བསྟོད་ཅིང་ཀུན་ནས་ཕྱག་ཀྱང་བྱ། །སྐྱེ་བོ་བཟང་དང་ལྷན་ཅིག་ཏུ། །དེ་ནས་བླ་མ་གསང་དོན་གཉེར། །ཐུར་དུ་ཁ་བལྟས་ཁ་སྦྱར་ཏེ། །ཇི་ལྟར་བདག་

83-1-80b

ཉིད་ཆེན་པོ་ཁྱོད། །བདག་ཀྱང་དེ་དང་འདྲ་བར་མཛོད། །དེ་ནས་རིགས་ལྔ་ལས་བྱུང་བའི། །ལས་དང་ཆོས་སོགས་དབྱེ་བ་ཡི། །སྔགས་ཀྱི་ཐེག་པས་ལྷག་པར་གྲོལ། །སྐལ་ལྡན་
བུད་མེད་ཕྱག་རྒྱར་བཤད། །སྐྱེ་བོས་དབེན་པའི་མཚན་ཕྱེད་ན། །རོ་ཡི་གཞི་ཡི་གནས་སོང་ནས། །ཐུགས་རྗེ་ཆེན་པོས་ཁྱབ་པ་ཡི། །རྡོ་རྗེ་སློབ་དཔོན་ཡོན་ཏན་འབྱུང༌། །དེ་ལྟར་ཇི་
ལྟར་རྙེད་ཕྱག་རྒྱ། །སྙོམས་འཇུག་ལ་ནི་གང་བྱུང་བའི། །བླ་ན་མེད་པའི་རང་བཞིན་གྱི། །སངས་རྒྱས་ཐམས་ཅད་འདུས་པ་ནི། །རྣལ་འབྱོར་མ་ཡི་ཡང་དག་ལྟུང༌། །ཀུན་རྫོབ་བྱང་
ཆུབ་སེམས་གང་ཡིན། །གསང་བ་དེ་ཡིས་དབང་བསྐུར་བྱ། །འདི་དེ་སངས་རྒྱས་ཐམས་ཅད་ཀྱི། །དམ་ཚིག་ཆེན་པོ་རྣམ་བྱུང་བ། །ཁམས་ལྔ་ལས་བྱུང་བཅུད་ཀྱིས་ལེན། །བདེ་བ་ཆེན་
པོས་མྱང་བར་གྱིས། །སློབ་མ་རྟོག་པ་དང་བྲལ་བས། །པདྨ་ལ་གནས་དེ་མྱང་གྱིས། །འདས་པའི་རྡོ་རྗེ་འཆང་བ་ཡིས། །རྒྱལ་སྲས་ཇི་ལྟར་དབང་བསྐུར་བྱ། །བྱང་ཆུབ་སེམས་ཀྱི་ཆུ་ཡིས་
ནི༑ ༑བུ་ཁྱོད་དེ་བཞིན་དབང་བསྐུར་བྱ། །དེ་ནས་ཤེས་རབ་དབང་བསྐུར་ཕྱིར། །བླ་མས་དོན་འདོད་སློབ་མ་ལ། །དངོས་གྲུབ་ཐམས་ཅད་བསྡུས་པ་ནི། །བདག་ལ་ཁྱེད་ཀྱིས་དབང་བསྐུར་
སྩོལ༑ ༑དེ་ནས་སློབ་དཔོན་བདག་ཉིད་ཆེ། །ཕྱག་རྒྱ་ཡང་དག་བྱིན་གྱིས་རློབ། །མཆོག་ནི་ཐོབ་པར་བྱ་བའི་ཕྱིར། །དེ་འོག་སློབ་མ་ལ་ནི་སྦྱིན། །ལྷ་མོ་ཕྱག་རྒྱ་ཆེན་པོ་འདི། །དཔག་

83-1-81a

༄༅། །མེད་བདེ་བ་རབ་སྟེར་བ། །བུ་ཡིས་ཀུན་ནས་བླངས་ནས་ནི། །བླ་ན་མེད་བའི་མཆོད་བ་གྱིས། །དེ་ནས་ཤེས་རབ་ཡེ་ཤེས་དེའི། །སྒྲུབ་པའི་མཆོག་ཏུ་འདོད་པའི་དོན། །
ལྷ་མོའི་ཡེ་ཤེས་དེ་ཉིད་མཆོག །དངོས་གྲུབ་དོན་དུ་ང་ཡིས་སྦྱིན། །ལྷ་མོས་དེ་ལ་བཀའ་བསྒོ་བ། །དཔའ་བོའི་བུ་ནི་བླ་ན་མེད། །དཔའ་བོ་ཁྱོད་ནི་སྤྲོ་འམ་ཅི། །བྱང་ཆུབ་སེམས་ནི་
ཟ་ནུས་སམ། །ཡང་དག་དེ་ནི་ངེས་པར་ནི། །ཇི་ལྟར་འདོད་པ་བཞིན་དུ་སྨོས། །ཇི་ལྟར་གསུངས་པའི་དམ་ཚིག་མཆོག །ལྷ་མོ་ཅི་ཕྱིར་བདག་མི་ནུས། །དེ་ནས་ལྷ་མོ་དེ་དགྱེས་
ནས༑ ༑སྲ་བཀྲོལ་གོས་ནི་པོར་ནས་ཀྱང༌། །པདྨ་དག་ནི་འབྱེད་བྱེད་ཅིང༌། །བྷཉྫ་མོཀྵ་ཧོ་ཞེས་གསུངས། །བྷ་གའི་པདྨའི་དབུས་གནས་པ། །བདེ་བ་ཀུན་ཏུ་རྒྱུ་བའི་རྩ། །སོར་མོས་
བསྐུལ་ནས་དགའ་བར་བྱ། །ཛི་ཧྭཱས་ཀྱང་ནི་རོལ་པར་བྱ། །ལྷན་ཅིག་སྐྱེས་པའི་བདེ་བྱེད་པ། །འདི་ཉིད་རིག་པ་བཟང་བསྟེན་ན། །མཆོག་ཏུ་དགའ་བས་ཉམས་མྱོང་ནས། །ལྷུང་
བའི་བདེ་བས་དེ་མྱང་བྱ། །དེ་ནས་བཅོམ་ལྡན་མ་དགྱེས་ནས། །བྷཉྫ་མོཀྵའི་སྔགས་གསུང་ཞིང༌། །རྐང་པ་གཡོན་པ་མགོ་ལ་བཞག །བཀའ་ཡིས་དེ་ཉིད་ཡང་དག་བསྟན། །དེ་
རིང་ཕན་ཆད་བུ་ཁྱོད་ཀྱིས། །ཇི་སྲིད་བྱང་ཆུབ་སྙིང་པོའི་བར། །རྨི་ལམ་བཞིན་དུ་སེམས་ཅན་གྱི། །བླ་ན་མེད་པའི་དོན་བྱོས་ཤིག །བསྐྱེད་པའི་རིམ་པ་བསྒོམ་པ་ཡི། །འདི་ལ་

83-1-81b

མན་ངག་ལ་མི་ཤེས། །རིག་པ་འདི་ནི་དོར་བྱས་ནས། །ཐབས་གཞན་གྱིས་ནི་སངས་མི་རྒྱ། །བརྟུལ་ཞུགས་རྣམས་ཀྱི་མཆོག་གི་མཆོག །རིག་མའི་བརྟུལ་ཞུགས་བུ་ཡིས་སྤྱོད། །དེ་ལྟར་
འདི་ནི་བྱང་ཆུབ་མཆོག །རྡོ་རྗེ་རྣལ་འབྱོར་རྣལ་འབྱོར་མ། །རིམ་པ་བཞིན་དུ་ཡོངས་ཤེས་བྱ། །རྡོ་རྗེ་སེམས་དཔའི་གོ་འཕང་བརྟེན། །བདག་ལ་གོ་འཕང་མཆོག་སྩོལ་ལགས། །ཏིང་
འཛིན་ཀུན་གྱིས་འབྲས་བུ་གསལ། །སེམས་ཅན་ཀུན་ལ་ཅི་འདོད་པར། །དངོས་གྲུབ་བླ་ན་མེད་པར་གསོལ། །སླར་ཡང་གཤེགས་པར་མཛད་པའི་ཕྱིར། །རང་གི་གནས་གཤེགས་བཛྲ་
མུཿ། །དེ་ནས་ལྷག་མའི་གཏོར་མ་སྦྱིན། །འཁོར་ལོ་ལྷག་པར་འབྱུང་བའི་རིམ། །ཨུ་ཙྪིཥྚཱ་ཀྵེ་ཏྲ་པ་ལ། །ཨ་ཏི་ཙ་ཀྲ་ཨུ་ཙིཊྚ། །སུ་བྷོ་ཛཾ་ནཱཾ་བི་བ་གཉིས། །བྷཀྵ་གཉིས་དང་སརྦྦ་དང༌། །
སིདྡྷིཾ་པྲ་ཡཙྪ་མེ་དང༌། །ཨོཾ་སྔོན་ཨཱཿཧཱུཾ་ཕཊ་སྭཱཧཱ། །དེ་ཡི་རྗེས་ལ་བརྗོད་པར་བྱ། །རྡོ་རྗེ་དྲིལ་བུ་འཆང་འགྱུར་བ། །གཡོན་བརྐྱང་བ་ཡི་གནས་པས་གནས། ཁམས་གསུམ་རྣམ་
རྒྱལ་རང་བཞིན་དང༌། །རྡོ་རྗེ་སློབ་དཔོན་རང་བཞིན་ནི། ཁམས་གསུམ་རྣམ་རྒྱལ་རང་བཞིན་འཆང༌། །དེ་ལྟར་ཆོ་ག་ཉི་ཤུ་ལས། །བསྐྱེད་པའི་རིམ་པའི་མཚན་ཉིད་བསྟན། །དེ་
ཉིད་མང་དུ་ཤེས་པ་ཡིས། །བླ་མ་དགེ་བའི་ལས་དབང་པོ། རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཆོ་ག་ཉི་ཤུ་པའི་ལས་རྒྱས་པའི་ལེའུ་སྟེ་

83-1-82a

༄༅། །ལྔ་བཅུ་བཞི་པའོ།།    །།དེ་ནས་གཞན་ཡང་བཤད་བྱ་བ། །དེ་ཡི་རྒྱུ་མཚན་འབྲས་བུ་ནི། །ལས་ནི་ཆོ་ག་ཉི་ཤུར་བཤད། །དབང་ཕྱུག་ཆེན་པོའི་རྒྱུ་མཚན་
ཅི༑ ༑དེ་ཡི་འབྲས་བུ་ཅི་ཞིག་འགྱུར། །ཆེན་པོའི་ཆེན་པོ་ཇི་སྐད་གསུངས། །དེ་ནས་བཅོམ་ལྡན་རྡོ་རྗེས་གསུངས། །ལས་ཀྱི་རྒྱུ་མཚན་འབྲས་བུ་དང༌། །སྔོན་དུ་བསྙེན་པའི་ལས་
ཀྱིས་ནི༑ ༑རྒྱུ་མཚན་འཇིག་རྟེན་དངོས་གྲུབ་བརྒྱད། །སེར་སྣ་ལ་སོགས་བསལ་བའི་ཕྱིར། །སངས་རྒྱས་མཆོད་བ་རྣམ་བསྒོམ་ཞིང༌། །སྦྱིན་པ་ཚུལ་ཁྲིམས་བཟོད་པ་དང༌། །
བརྩོན་འགྲུས་བསམ་གཏན་རབ་ཏུ་རྫོགས། །ཤེས་རབ་ཡེ་ཤེས་དབང་བསྐུར་གྱིས། །ཤེས་རབ་ཕ་རོལ་ཕྱིན་པ་རྫོགས། །གསང་བ་ལ་སོགས་ལ་གནས་པ། །སྐྱེ་བོ་ཆགས་
པའི་རྒྱུ་མཚན་ནོ། །ཀུན་ཏུ་སྤྱོད་པའི་ཆོས་རྣམས་ཀྱིས། །མཉམ་ཉིད་ཡེ་ཤེས་རྒྱུ་ཡིས་ནི། །བླ་མ་དད་པས་མཆོད་པ་ན། །རྡོ་རྗེ་སེམས་དཔའི་གོ་འཕང་དོན། །ཆུ་སོགས་མིང་
ནི་མཐར་ཐུག་པ། །ཡེ་ཤེས་ལྔ་ཡི་རྣམ་དག་ཕྱིར། །སྤྱོད་པ་ཕྱིར་མི་ལྡོག་པའི་མཐའ། །སེམས་ཅན་བསམ་པ་རྣམ་དག་ཕྱིར། །ཤེས་རབ་བརྟུལ་ཞུགས་སོགས་ཀྱི་མཐའ། །
དཔེ་ཡིས་བདེ་བ་བསྟན་པའི་ཕྱིར། །དཀྱིལ་འཁོར་ས་ཚོན་ཕྲ་རབ་དང༌། །མཚུངས་པ་དེ་བཞིན་གཤེགས་པ་ཀུན། །མཆོད་པ་ཉིད་དུ་འགྱུར་བ་དང༌། །དེ་ལྟར་འབྲས་བུ་

83-1-82b

འཁོར་ལོ་འཇུག །སངས་རྒྱས་ཐམས་ཅད་མཆོད་པ་ནི། །ལས་ཀྱི་སྒྲིབ་པ་དག་པར་འགྱུར། །ཤིན་ཏུ་རྣམ་དག་ཆོས་ཀྱི་དབྱིངས། །དབང་བསྐུར་བ་ནི་ཐོབ་པ་དང༌། །དངོས་པོའི་
ངོ་བོ་ཇི་བཞིན་དུ། །ཤེས་རབ་ཡེ་ཤེས་ཀྱིས་ནི་ཐོབ། །བླ་མ་ཡིས་ནི་སྒྲུབ་པ་ཡང༌། །མཆོད་པ་དེ་ཡི་གོ་འཕང་མཆོག །དེ་ལྟར་ཡུན་མི་རིང་བར་འཐོབ། །དག་པའི་སྤྱོད་པ་བརྟུལ་
ཞུགས་མཆོག །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཆོ་ག་ཉི་ཤུ་པའི་རྒྱུ་མཚན་དང་འབྲས་བུ་བསྟན་པའི་ལེའུ་སྟེ་ལྔ་བཅུ་ལྔ་པའོ།།    །།
དེ་ནས་རྡོ་རྗེ་སེམས་དཔས་གསུངས། །མཆོད་པའི་ཆོ་ག་བླ་ན་མེད། །གཉིས་མེད་མཉམ་པའི་རྣལ་འབྱོར་གྱིས། །ལུས་ལ་མཆོད་པའི་ཆོ་གའི་རིམ། །རྡོ་ཤིང་ས་དང་གསེར་གྱི་ནི། །
སྐུ་གཟུགས་ལ་ནི་ཕྱག་མི་བྱ། །རབ་གནས་དཀྱིལ་འཁོར་སྦྱིན་སྲེག་དང༌། །དེ་ནས་ནམ་ཡང་མི་བྱའོ། །དྲི་ཆེན་རྡོར་ཆུ་དཀོན་མཆོག་སོགས། །བདག་ཉིད་ལྔ་ནི་རྟག་ཏུ་མཆོད། །
དེ་ཕྱིར་དེ་ལ་མངོན་ཞུགས་པའོ། །ཐུགས་ཀྱི་རྡོ་རྗེ་རང་ཉིད་གཙོ། །སེམས་དེ་ཡང་ནི་དེ་དངོས་མེད། །གང་ཕྱིར་སྟོང་ཉིད་མཚན་ཉིད་ནི། །སྟོང་ཉིད་ཀྱང་ནི་རྣམ་པ་མེད། །དེ་ཕྱིར་
ཐམས་ཅད་ནམ་མཁའ་འདྲ། །དེ་ལྟར་རྣམ་དག་རྣམ་ཤེས་བྱ། །རྩ་ནི་གསུམ་ལའང་མཆོད་པར་བྱ། །གང་ཕྱིར་སེམས་ཀྱི་རང་བཞིན་ཀུན། །སེམས་ལས་གཞན་པ་ཡོད་མ་ཡིན། །

83-1-83a

༄༅། །རང་ཉིད་རྡོ་རྗེ་སེམས་དཔའ་དང༌། །སེམས་ཀྱི་རང་བཞིན་ལ་ནི་གནས། །ལྷ་ཡི་གཟུགས་ནི་བླ་མེད་པ། །སེམས་མ་གཏོགས་པ་གཞན་ནི་མེད། །དེ་ཕྱིར་དེ་ལྟར་
རྣམ་དཔྱོད་པ། །རང་ལུས་གཅིག་པུ་རྟག་ཏུ་མཆོད། །རིགས་ལྔ་དག་ཏུ་རྟག་སྤྱོད་པས། །རིགས་གཅིག་ཏུ་ནི་རྣམ་པར་བརྟག །འདོད་དང་མི་འདོད་དབྱེ་བ་དང༌། །བཏུང་དང་
མི་བཏུང་རྣམ་པར་སྤངས། །རྣལ་འབྱོར་སྐལ་ཡོད་སྐལ་མེད་ཅེས། །ནམ་ཡང་སྨྲ་བར་མི་བྱའོ། །ཕྱག་རྒྱའི་རྣམ་པ་སྔོན་པོ་སོགས། །དེ་བཞིན་གཟུགས་ལའང་དབྱེ་བ་གསུམ། །
གཟུགས་རྡོ་རྗེ་མ་བཀུག་ནས་སུ། །ས་སྙིང་ལ་ནི་དབུལ་བར་བྱ། །ཡང་དག་ཀླུ་དང་བརྗོད་བྲལ་དབྱངས། །དེ་བཞིན་སྒྲ་ལའང་དབྱེ་བ་གསུམ། །སྒྲ་རྡོ་རྗེ་མ་ཡང་དག་དགུག །
ཕྱག་ན་རྡོ་རྗེ་ལ་ནི་དབུལ། །ག་བུར་ཨ་གར་ཛཱ་ཏི་སོགས། །དེ་བཞིན་དྲི་ཡང་དབྱེ་བ་གསུམ། །དྲི་རྡོར་ཇེ་མ་ཡང་དག་དགུག །ནམ་མཁའི་སྙིང་པོ་ལ་ཡང་དབུལ། །འོ་བྱེད་པ་
དང་འཇིབ་པ་དང༌། །རོ་དྲུག་དེ་བཞིན་དབྱེ་བ་གསུམ། །རྡོ་རྗེ་རོ་མ་ཡང་དག་དགུག །འཇིག་རྟེན་དབང་ཕྱུག་ལ་ནི་དབུལ། །རྡོ་རྗེ་པདྨ་ཡང་དག་སྤྱོར། །གོས་དང་འཁྱུད་པའི་
དབྱེ་བ་གསུམ། །རེག་བྱ་རྡོ་རྗེ་ཡང་དག་དགུག །སྒྲིབ་སེལ་ལ་ནི་དབུལ་བར་བྱ། །ཕྱི་ཡི་ཆོས་རྣམས་འདི་དག་ཀུན། །བརྟགས་པ་དང་ནི་མ་བརྟགས་པའང༌། །ཆོས་དབྱིངས་

83-1-83b

རྡོ་རྗེ་ཡང་དག་དགུག །འཇམ་པའི་རྡོ་རྗེ་ལ་ནི་དབུལ། །དེ་བཞིན་ཕྱི་དང་ནང་དང་ནི། །གཉིས་ག་ཡང་ནི་མི་དམིགས་ལ། །གཟུགས་ལ་གསུམ་དུ་བྱས་ནས་ནི། །ལྷ་རྣམས་ལ་ནི་དབུལ་
བར་བྱ༑ ༑ཡུལ་ནི་ལྔ་ནི་ངེས་གནས་ཏེ། །རྒྱུད་ལྔར་ངེས་པར་འབྱུང་བ་ནི། །རྨི་ལམ་རླུང་དང་ལྡན་པ་རུ། །འདོད་པ་ལྔ་རྣམས་སྤྱོད་པར་བྱེད། །དབང་པོ་གང་དང་གང་ལམ་གྱིས། །སྒྲུབ་
པ་པོ་ནི་ཡུལ་འཐོབ་བོ། །དེ་དག་ཐམས་ཅད་ཐུགས་རྗེ་ཆེ། །མཉེས་པའི་ཕྱིར་ནི་དབུལ་བར་བྱ། །ཡང་དག་དགའ་བའི་མེ་ཏོག་གིས། །རྡོ་རྗེ་ཉི་མ་པདྨ་འབྱུང༌། །མེ་ཏོག་བདག་ཉིད་ལ་
མཆོད་པ། །རྡོ་རྗེ་གསུམ་གྱི་དམ་ཚིག་མཆོག །རྣམ་རྟོག་ཚུལ་ཡུལ་མ་ཡིན་ཞིང༌། །དེ་ལྟར་གཏུམ་མོའི་མེ་ཡིས་ནི། །ངེས་པར་བསྲེགས་པ་དེ་ནི་སྤོས། །ཐུགས་ཀྱི་རྡོ་རྗེ་ལ་ནི་དབུལ། །
རྡོ་རྗེ་པདྨ་ཡང་དག་པར། །ཞུགས་པ་ལ་སོགས་རིམ་ལས་བྱུང༌། །རྣལ་འབྱོར་པ་ཡི་མི་ཤིགས་སྒྲ། །ཐུགས་རྡོ་རྗེ་ལ་དབུལ་བར་བྱ། །ཡི་གེ་ཧཱུཾ་ལས་ཡང་དག་བྱུང༌། །སྔགས་ཀྱི་འོད་
ཟེར་ཤིན་ཏུ་གསལ། །མར་མེ་འབར་བའི་ཡང་དག་འོད། །ཐུགས་ཀྱི་རྡོ་རྗེ་ལ་དབུལ་བྱ། །བདེ་བ་ཆེན་པོ་ནམ་མཁར་གནས། །བྱང་ཆུབ་སེམས་ནི་སད་པ་དང༌། །དེ་ཉིད་ཀྱིས་ཀྱང་
བྱུགས་པ་ནི། །ཐུགས་ཀྱི་རྡོ་རྗེ་ལ་དབུལ་བྱ། །འདིར་ནི་གང་དང་གང་ལོངས་སྤྱོད། །དབང་པོ་ཐམས་ཅད་ཡང་དག་བརྟེན། །དེ་དག་ཐམས་ཅད་ཐུགས་རྡོ་རྗེ། །བཟའ་བའི་སྣོད་དུ་མཆོད་

83-1-84a

༄༅། །པར་བྱ༑ ༑དགོད་དང་སྒེག་དང་རྩེ་འཛེ་ནི། །སྣ་ཚོགས་ཀྱིས་ནི་སེམས་དགའ་བྱེད། །རྣམ་པར་ཐར་བའི་སྒོ་དག་དང༌། །ཐུགས་ཀྱི་རྡོ་རྗེ་ལ་ནི་དབུལ། །རྣལ་འབྱོར་ཆེན་
པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ནང་གི་བདག་ཉིད་མཆོད་པའི་ཆོ་གའི་རྣམ་པར་དབྱེ་བའི་ལེའུ་སྟེ་ལྔ་བཅུ་དྲུག་པའོ།།    །།དེ་ནས་བཅོམ་ལྡན་རྡོ་
རྗེས་གསུངས། །ལྷ་མོ་ཡི་ནི་མཚན་ཉིད་མཆོག །རྣལ་འབྱོར་བདེ་ལ་རྟོགས་པ་རྣམས། །རྩ་དབྱེ་བ་ཡི་རང་བཞིན་གྱིས། །རྟག་ཏུ་ལུས་ཀྱི་རྩེ་འཇོ་བྱ། །དེ་ཡི་ལྷ་རྣམས་སུ་ནི་བཤད། །
རྟག་ཏུ་བདེ་བ་ཀུན་གྱིས་དགའ། །ཀུན་ནས་རྣམ་པར་སྒེག་པའི་ལུས། །བདེ་བ་ཆེན་པོས་ཀུན་ཏུ་ཁྱབ། །ལྷ་ཉིད་དུ་ནཾ་ཡང་དག་བརྗོད། །དགའ་དང་མཆོག་ཏུ་དགའ་བ་དང༌། །
བྲལ་བ་ལྷན་ཅིག་སྐྱེས་སྐད་ཅིག །འཆར་བ་དང་ནི་རྩེ་འཇོ་དང༌། །ཀུན་ནས་ལྷག་པར་སྒེག་པ་དང༌། །བརྒྱལ་དང་སད་པར་གྱུར་པ་དང༌། །དེ་རྣམས་ལྷ་མོ་རུ་ནི་བཤད། །ཕྱི་རོལ་
དུ་ནི་བྱུང་བ་ན། །གང་ཕྱིར་ཡང་དག་སྦྱོར་བར་འགྱུར། །ལུས་ཀྱི་རྩ་རྣམས་ཡང་དག་སད། །དེ་ཕྱིར་རྣལ་འབྱོར་མར་ནི་བཤད། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་
མངོན་པར་རྟོགས་པ་ལས། ལྷ་མོའི་མཚན་ཉིད་ཀྱི་ལེའུ་སྟེ་ལྔ་བཅུ་རྩ་བདུན་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །ཨེ་བཾ་ཞེས་བྱ་ཡི་ག་གཉིས། །ཨེ་ནི་སྟོང་པ་

83-1-84b

ཉིད་དུ་བཤད། །དེ་བཞིན་བཾ་ནི་ཐུགས་རྗེ་དང༌། །ཐིག་ལེ་དེ་གཉིས་སྦྱོར་ལས་བྱུང༌། །དེ་ནི་རྣལ་འབྱོར་རྨད་མཆོག་བྱུང༌། །ཨེ་བཾ་གཉིས་ནི་སངས་རྒྱས་དང༌། །མདོར་བསྡུས་ཆོས་ཀྱི་ཕྱག་རྒྱའོ། །
རྒྱལ་པོ་ཆེན་པོ་ཕྱག་རྒྱ་གཉིས། །རྒྱུད་རྣམས་སུ་ནི་ཐོག་མར་གསུངས། །སེ་ནི་བྷ་གའི་མཚན་ཉིད་དོ། །པདྨའི་རྟེན་དུ་ཤེས་པར་བྱ། །རྟེན་པ་རྡོ་རྗེ་ཞེས་ནི་གསུངས། །བརྟན་པ་རྡོ་རྗེ་འཆང་
བ་ཡི༑ ༑དེ་ལ་གནས་པའི་ཐིག་ལེའི་གཟུགས། །སྣ་ཚོགས་སྤྲུལ་པ་སྟོན་པར་བྱེད། །བདེ་བ་ཀུན་གྱི་གཞི་ཡི་གནས། །རྡོ་རྗེ་སེམས་དཔའ་བདེ་བ་ཆེ། །ཨེ་ནི་གསང་བའི་མཁའ་དབྱིངས་
སམ༑ ༑བྷ་ག་ཆོས་འབྱུང་པདྨ་ལ། །རྣལ་འབྱོར་སེངྒེའི་གདན་ལ་བཞུགས། །མཆོག་ཏུ་རྨད་བྱུང་སྟོན་པར་མཛད། །རྡོ་རྗེ་སེམས་དཔའ་བཾ་རྡོ་རྗེ། །རྡོ་རྗེ་འཇིགས་བྱེད་དབང་ཕྱུག་དང༌། །
ཧེ་རུ་ཀ་དང་དུས་འཁོར་ལོ། །དང་པོ་སངས་རྒྱས་ལ་སོགས་མཚན། །ཨེ་བཾ་དེ་བཞིན་གཤེགས་པའི་རྒྱ། །གཉིས་སུ་མེད་པའི་བདེ་མཆོག་དང༌། །སྟོང་ཉིད་སྙིང་རྗེ་དབྱེར་མེད་དང༌། །
གང་ལ་དེ་ཉིད་མངོན་པར་བརྗོད། །དེ་ལ་དེ་བཞིན་གཤེགས་པའི་རྒྱ། །གཉིས་མེད་ཡེ་ཤེས་མཚན་མ་ནི། །རྒྱུད་ཀུན་གྱི་ནི་གླེང་གཞིར་གསུངས། །རྒྱུད་ཀུན་གྱི་ནི་དོན་བསྡུས་པ། །
སྟོང་ཉིད་སྙིང་རྗེ་མི་ཕྱེད་པ། །གང་ལ་དེ་ཉིད་མངོན་པར་བརྗོད། །ཨེ་བཾ་ཞེས་བྱ་བའི་མི་གེ་གཉིས། །གང་ལ་འདི་ཉིད་མེད་པ་ནི། །དེ་ལ་དེ་ཁོ་ན་ཉིད་མེད། །གང་ལ་དེ་ཉིད་ཡོངས་ཤེས་

83-1-85a

༄༅། །པ༑ ༑བཅོས་མའི་གསེར་ལྟར་གསལ་བོར་ནི། །རྒྱུད་ནི་ལེགས་བཤད་དེ་ཉིད་ཤེས། །སྔགས་ཀྱི་སྤྱོད་པ་ལ་གནས་པར། །དེ་ལྟར་འདི་ནི་དེ་ཉིད་མཆོག །ཨེ་བཾ་
དོན་ནི་རྣམ་པར་ངེས། །ཆོས་ཀྱི་ཕྱག་རྒྱ་ཡི་གེ་གཉིས། །དང་པོའི་ངག་ཏུ་ཡང་དག་བཤད། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཨེ་བཾ་
ཞེས་བྱ་བ་དང་པོའི་ངག་བཤད་པ་དང་རྒྱུ་མཚན་བསྟན་པའི་ལེའུ་སྟེ་ལྔ་བཅུ་རྩ་བརྒྱད་པའོ།།    །།དེ་ནས་གཞན་ཡང་བཤད་ཀྱི་ཉོན། །ཨེ་བཾ་ལ་སོགས་དོན་རྒྱས་པ། །
གང་གིས་ཡང་དག་ཡོངས་སུ་ཤེས། །ཆོས་ཀྱི་དེ་ནི་ཡང་དག་རྟོགས། །ཨེ། ཨེ་ནི་ཤེས་རབ་དམ་པ་སྟེ། །འདོད་ཆགས་བྲལ་སོགས་སྐད་ཅིག་བདག །སྲིད་པ་གསུམ་ན་ཡོངས་
ཤེས་པ༑ ༑འདི་ནི་རྩ་བར་རྣམ་པར་བསྟན། །བཾ། འོད་མ་སྒྲེང་བ་ལྟར་མཛེས་ཤིང༌། །ཆགས་ལ་སོགས་པ་རབ་བསྐྱེད་ལྡན། །སྣང་བ་གསལ་བ་རྣམ་པར་ཤེས། །མིང་ནི་ཐབས་
ཤེས་བྱ་བ་ཡིན། །མ། རིག་ཆེན་རང་ཉིད་རྩ་བ་སྟེ། །མ་རིག་པ་ནི་བཟློག་པ་ཡིན། །མ་རིག་པ་ལས་འདི་འབྱུང་བས། །དེ་བས་སྣང་བ་འབྱུང་བའོ། །ཡཱ། །འགྲོ་བ་རྣམ་ཤེས་གསུམ་
དང་པོའི། །དེ་མིང་སྣང་བ་གསལ་བ་སྟེ། །དེ་ནི་སྟོང་པ་ཆེར་འགྱུར་ལ། །དེ་ཡང་འོད་གསལ་བར་འགྲོ་འོ། །ཤྲུ། སྣང་བ་གསུམ་གྱི་མཚན་ཉིད་ཅན། །གང་འདི་རྣམ་ཤེས་གསུམ་

83-1-85b

ཐོབ་པ༑ ༑སེམས་ཅན་ཁམས་ནི་མ་ལུས་པའི། །རང་བཞིན་རྩ་བ་འདི་ཡིན་ནོ། །ཏཾ། དེ་ནི་རེ་རེའི་དོན་སྣང་བ། །རླུང་གིས་བླངས་ནས་འཛིན་བྱེད་པ། །ལཾ། རླུང་དང་ལྡན་པའི་རྣམ་ཤེས་ནི། །
ཀུན་ཏུ་འགྲོ་ལ་གནས་པར་འགྱུར། །ཨེ། འདི་ནི་རླུང་ཁམས་ཆེན་པོ་སྟེ། །རྣམ་ཤེས་གསུམ་གྱི་བཞོན་པ་ཡིན། །དེ་ཡིས་རང་བཞིན་དག་ཏུ་ནི། །ཇི་ལྟ་ཇི་ལྟར་འགྲོ་བར་འགྱུར། །ཀ།
སྲ་བའི་ས་ཁམས་ཆུ་ཉིད་དང༌། །དེ་བཞིན་མེ་དང་རླུང་དག་ནི། །རྣམ་པར་ཤེས་པར་བླངས་ནས་སུ། །སྲིད་གསུམ་གནས་སུ་སྐྱེ་བར་འགྱུར། །སྨི། འདི་ནི་ཕུང་པོ་ལྔ་རྣམས་སུ། །འབྱུང་བ་
འདུས་བྱས་མཚན་ཉིད་ནི། །གཟུགས་ཚོར་འདུ་ཤེས་འདུ་བྱེད་དང༌། །རྣམ་ཤེས་ཉིད་ནི་ལྔ་པ་འོ། །ས། མཉམ་ཉིད་སོ་སོར་རྟོག་པ་དང༌། །བྱ་བ་གྲུབ་པ་ཉིད་དང་ནི། །མེ་ལོང་དང་ནི་ཆོས་
ཀྱི་དབྱིངས། །འདི་ནི་ཡེ་ཤེས་ལྔ་པོ་ཡིན། །མ། ཡིད་ཀྱི་སྐྱེ་མཆེད་ཉིད་དང་ནི། །མིག་དང་དེ་བཞིན་རྣ་བ་དང༌། །སྣ་དང་ལྕེ་དང་ལུས་རྣམས་ཏེ། །འདི་ནི་སྐྱེ་མཆེད་རྣམས་འབྱུང་བའོ། །
ཡེ༑ གང་ཡང་ཁམས་གསུམ་སེམས་ཅན་རྣམས། །སྲོག་དང་རྩོལ་བ་ལ་བརྟེན་པ། །གསང་སྔགས་རྒྱལ་པོ་བཟླས་བཞིན་དང༌། །མི་ཤེས་བསམ་གཏན་ཀློག་པ་སྤངས། །བྷཱ། འདི་ལས་
རང་བཞིན་ཆགས་པ་དང༌། །ཆགས་མེད་ལ་སོགས་པར་ཡང་འགྱུར། །དེ་ལས་དགེ་དང་མི་དགེའི་ལས། །དེ་ལས་སྐྱེས་བ་འབྱུང་བ་ཡིན། །ག། འགྲོ་བ་འབྱུང་བའི་ཕུང་པོ་རྣམས། །སངས་

83-1-86a

༄༅། །རྒྱས་ལྔ་ཡི་བདག་ཉིད་དེ། །མངོན་པར་བྱང་ཆུབ་རྣམ་ལྔ་ཞེས། །མིང་གིས་རབ་ཏུ་བསྐུལ་བ་ཡིན། །ཝ་ན། རླུང་དང་ཆུ་དང་མེ་དང་ས། །སྤྱན་ལ་སོགས་པ་བཞི་པོ་
སྟེ༑ ༑ཡེ་ཤེས་བདག་ཉིད་ཅན་གསུམ་དུ། །ཤེས་བྱ་སངས་རྒྱས་བྱང་ཆུབ་སྟེར། །ས། ཐམས་ཅད་དེ་བཞིན་གཤེགས་པའི་སྐུར། །ཕྱག་རྒྱ་བཞིས་ནི་རྒྱས་བཏབ་ཅིང༌། །མིག་ལ་སོགས་
པའི་བདག་ཉིད་དེར། །ས་སྙིང་ལ་སོགས་རྒྱལ་སྲས་སོ། །རྦ། རོལ་པས་དགའ་བ་གང་ཡིན་པའི། །ཁྲོ་བོའི་རྒྱལ་པོ་སྟོབས་ཆེན་རྣམས། །དེ་ཡི་ཕྱོགས་མཚམས་ངོ་བོ་རུ། །དཔུང་
པ་ཡན་ལག་རྣམས་སུ་བརྟག །ཏ། དེ་དང་དེ་ཡི་རིགས་ལས་བྱུང༌། །ལྷ་དང་ལྷ་མོ་ཐ་དད་པ། །དེ་ནི་ཡོད་མིན་དེ་དག་ཀྱང༌། །འགྲོ་བའི་དོན་ཕྱིར་སྟོན་པ་ཡིན། །ཐཱ། འདི་ལས་
གཉིས་མེད་མཐོང་བ་ཡི། །རྣལ་འབྱོར་པ་ནི་ཡེ་ཤེས་གསུམ། །མཐོང་ཕྱིར་དམན་དང་བར་མ་དང༌། །དམ་པའི་ཡུལ་ལ་གཞག་པར་བྱ། །ག། དབང་པོ་རང་ཉིད་རང་ཡུལ་ལ། །
འགྲོ་བར་འགྱུར་བ་དེ་དང་དེ། །དབང་པོའི་སྤྱོད་ཡུལ་གང་དང་གང༌། །དེ་དང་དེ་སྣང་ཙམ་ཉིད་དོ། །ཏ། དབང་པོ་དེ་ཡི་ལམ་ནས་ནི། །སྒྲུབ་པ་པོས་ནི་ཡུལ་ཐོབ་པ། །དེ་བཞིན་དེ་ལས་
མ་གསུངས་པར། །ཚིམ་པར་བྱ་ཕྱིར་དབུལ་བར་བྱ། །ཀཱ། སྐུ་གསུམ་དག་ནི་ཐ་དད་པར། །སྐྱོབ་པ་ཡིས་ནི་ཡང་དག་བསྟན། །རྫོགས་པའི་རིམ་གྱིས་སྦྱོར་བ་ཡིས། །གཅིག་ཏུ་

83-1-86b

ཡང་ནི་འགྱུར་བ་ཡིན། །ཡ། གང་ཞིག་སངས་རྒྱས་སྐུ་མཚན་ཉིད། །ཀུན་རྫོབ་བདེན་པར་གསུངས་བ་ནི། །དེ་ཉིད་རྫོགས་རིམ་སྦྱོར་བ་ཡིས། །འོད་གསལ་བར་ནི་རྣམ་དག་འགྱུར། །
ཝཱ་ཀ། ཚིག་གི་ལམ་གྱི་ཡུལ་འདི་ཉིད། །གཙོ་བོ་ཡེ་ཤེས་སྐུ་རང་བཞིན། །སེམས་ཅན་རྣམས་ལ་ཕན་པའི་ཕྱིར། །འཇའ་ཚོན་བཞིན་དུ་སྣང་བ་ཡིན། །ཙིཏ། སེམས་དང་སེམས་བྱུང་མ་
རིག་པ༑ ༑ཤེས་རབ་ཐབས་དང་ཉེར་ཐོབ་དང༌། །སྟོང་དང་ཤིན་ཏུ་སྟོང་པ་དང༌། །སྟོང་ཆེན་ཞེས་ཀྱང་རབ་ཏུ་བརྗོད། །ཏ། རང་བཞིན་སྣང་བའི་དབྱེ་ཤེས་ན། །དེ་ནས་སྤྱོད་པ་རབ་ཏུ་བྱ། །
ལས་ཀྱི་ལུས་ནི་ཡོངས་སྤངས་ནས། །རྡོ་རྗེ་སྐུ་ཉིད་ཐོབ་པར་འགྱུར། །ཧྲི། ཐུགས་ལ་འཇིག་རྟེན་པ་རྣམས་ཀྱི། །དོན་སྤྱོད་བཞག་ནས་དེ་བཞིན་གཤེགས། །ཀུན་རྫོབ་ཏུ་ནི་སྤྲུལ་སྐུར་
གནས༑ ༑ཇི་ལྟ་ཇི་ལྟར་འདོད་པ་སྤྱོད། །ད། ཡིད་བཞིན་ནོར་བུ་མཆོག་བཞིན་དུ། །འདོད་པ་ཐམས་ཅད་སྟེར་བར་འགྱུར། །སངས་རྒྱས་རྣམས་ཀྱི་ཕུན་ཚོགས་ཀྱང༌། །སྟོབས་ཀྱིས་བླངས་
ནས་སྤྱོད་པར་འགྱུར། །ཡ། རྣལ་འབྱོར་དབང་པོ་གང་ཡང་འདོད། །དེ་ནི་སྒྲིབ་པ་མེད་པར་བྱ། །མཉམ་པར་མ་བཞག་རྣལ་འབྱོར་གྱིས། །རྟག་ཏུ་མཉམ་པར་འཇོག་པར་འགྱུར། །བ།
རྡོ་རྗེ་པདྨོ་མཉམ་སྦྱོར་བས། །ཡེ་ཤེས་གསུམ་གྱི་ཆ་རིག་པ། །བློ་ལ་གོས་དང་མགོས་པ། །དེར་ནི་བདེ་བས་རྟག་ཏུ་གནས། །ཛྲ། སྒྱུ་མ་ལྟ་བུའི་ཏིང་འཛིན་གྱིས། །དངོས་དག་ཀུན་ལས་

83-1-87a

༄༅། །རྣམ་པར་རོལ། །སངས་རྒྱས་མཛད་པ་བྱེད་བཞིན་དུ། །གཏན་ལ་ཕབ་པའི་གཞི་ལ་གནས། །ཡོ། རྣལ་འབྱོར་ལྷག་བའི་རྣལ་འབྱོར་དང༌། །རྣལ་འབྱོར་ཆེན་པོ་རང་
ཉིད་འགྱུར། །རྡོ་རྗེ་ཅན་དང་མཁའ་འགྲོ་མ། །གང་ཡང་རྣལ་འབྱོར་དེ་རང་ཉིད། །ཥཱི། དགག་པ་དག་ཀྱང་བྱེད་པས་ན། །བྱ་དང་བྱ་མིན་རྣམ་སྤངས་ཏེ། །བྷེ། པདྨ་ལ་ནི་འདམ་གྱིས་
བཞིན༑ ༑ངོ་བོ་ཉིད་ཅས་གོས་མི་འགྱུར། །བྷ། ཡོན་ཏན་བརྒྱད་དང་ཉེར་ལྡན་པས། །སེམས་ཅན་ཐམས་ཅད་རིགས་འགྱུར་ཞིང༌། །འཇིག་རྟེན་ཁམས་ནི་མ་ལུས་པར། །བདག་ཉིད་
ཡེ་ཤེས་ལུས་ཀྱིས་སྤྱོད། །གེ། གཙོ་བོ་གང་དུ་སྤྱོད་པ་ཡི། །དེ་ཡི་ཁྱིམ་ནི་ནམ་མཁའ་ཉིད། །བདེ་བ་ཆེན་པོའི་ཏིང་འཛིན་གྱིས། །དེ་ཉིད་དུ་ནི་རྟག་ཏུ་རོལ། །ཥུ། འདི་ལ་སྣང་བ་དབྱེ་བ་
ལ༑ ༑ཐུན་མཚམས་ཉིན་མོ་མཚན་མོ་ཡི། །འཇིག་རྟེན་ཐ་སྙད་བྱས་པ་ཡིས། །ཡེ་ཤེས་གསུམ་ནི་མཐོང་ཕྱིར་རོ། །བི། སྣ་ཚོགས་པ་ཡི་ཐ་སྙད་དག །འཇིག་རྟེན་པས་ནི་ཡོངས་
བརྟགས་པ། །ལན་གསུམ་གྱི་ནི་དབྱེ་བ་ཡིས། །ཡེ་ཤེས་གསུམ་ལས་འབྱུང་བའོ། །ཛ། སྐྱེ་དང་གནས་དང་འཇིག་པ་དང༌། །སྲིད་པ་བར་མར་གནས་པ་སྟེ། །ཇི་སྙེད་འཇིག་རྟེན་
གྱིས་བརྟགས་པ། །སེམས་ཀྱི་རླུང་ནི་རྣམ་འཕྲུལ་ལོ། །ཧ། རྒོད་དང་རྩེ་མོ་བྱེད་པ་དང༌། །གར་གྱི་ཉམས་དགུར་ལྡན་པ་དང༌། །སྔགས་དང་ཕྱག་རྒྱ་རྣམ་རྟོག་པ། །རྡོ་རྗེ་སེམས་

83-1-87b

དཔའི་སྤྱོད་པའོ། །ར། བདག་བྱིན་བརླབ་ཆེན་མ་གཏོགས་པ། །རིན་ཆེན་གཞན་དག་འདི་ན་མེད། །མེ་ཡིས་སྤྱངས་པའི་ནོར་བུ་བཞིན། །རང་བཞིན་འོད་གསལ་རྣམ་པའོ། །འདི་སྐད་
ལ་སོགས་དང་པོའི་ངག །མཆོག་ཏུ་གསུངས་པའི་དོན་རྒྱས་པ། །གསང་བ་འདུས་པའི་རྩ་བའི་མདོ། །དེ་ཉིད་བཤད་པ་བསྡུས་པ་ནི། །རིམ་པ་ཇི་ལྟ་བ་བཞིན་ཤེས། །སྒྲུབ་པོའི་དེ་ཉིད་
ཤེས་པ་ནི། །ཡེ་ཤེས་མཆོག་གི་མཚན་ཉིད་ཀྱིས། །གང་དུ་གསལ་བར་མ་གསུངས་སོ། །རིམ་པ་འདི་ཡིས་རྣལ་འབྱོར་པས། །དཔལ་ལྡན་འདུས་པ་རྒྱས་བཏབ་པ། །དེ་ལྟར་རིམ་པ་
འདི་ཡིས་ཤེས། །སེམས་ཅན་ཀུན་ལ་ཕན་བསྐྱེད་པའོ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ཨེ་བཾ་མ་ཡཱ་ཞེས་བྱ་བ་དང་པོའི་ངག་བཤད་
པའི་ལེའུ་སྟེ་ལྔ་བཅུ་རྩ་དགུ་པའོ།།    །།དེ་ནས་གཞན་ཡང་བཤད་ཀྱི་ཉོན། །ནང་གི་བདག་ཉིད་སྦྱིན་སྲེག་མཆོག །ནང་དུ་རྒྱུ་བའི་འབྱུང་བ་རྣམས། །གང་གིས་ཐིམ་པར་
གྱུར་པ་དང༌། །རྣམ་རྟག་བག་ཆགས་ས་བོན་ནི། །ཕུང་པོ་ལྔ་ཡི་བུད་ཤིང་དང༌། །རྣལ་འབྱོར་ཡེ་ཤེས་ཆེན་པོའི་མེས། །རྟག་ཏུ་སྤྱིན་སྲེག་རྨད་བྱུང་བྱ། །ལྟེ་དབུས་གནས་པའི་སྒྲ་
ཙམ་ནི༑ ༑སྒྲ་ཙམ་ཕྱི་རོལ་གསང་པདྨ། །དེ་ལ་རང་རྒྱུད་རླུང་གིས་ནི། །ཡོངས་སུ་བསྐུལ་པའི་མེ་ཡིས་ནི། །དབང་པོ་གཉིས་ནི་ཡང་དག་སྦྱོར། །གཟི་བརྗིད་གསལ་བར་རབ་ཏུ་འབར། །

83-1-88a

༄༅། །གང་ཚེ་མར་གང་གསང་པདྨ། །དེ་ལ་འདི་ནི་སྣོད་དུ་བརྗོད། །ཧཾ་ནི་བླུགས་གཟར་ཞེས་བྱར་གསུངས། །རྡོ་རྗེ་དགང་གཟར་དུ་ནི་བརྗོད། །བྷ་ག་ཐབ་ཁུང་ཞེས་ནི་བཤད། །
དབང་པོ་ལྔ་ཡི་བསྲེག་རྫས་དང༌། །ཕུང་པོ་ཡམ་ཤིང་དུ་ནི་གྱུར། །མར་ནི་བྱང་ཆུབ་སེམས་སུ་བཤད། །གནམ་སྟོང་ནས་བརྩམས་ཉ་ཡི་བར། །ཇི་སྲིད་བྱེད་པ་གཤེགས་སུ་གསོལ། །
མེ་ཐབ་ཐིག་ལེ་ཙམ་དུ་གསུངས། །བླུགས་གཟར་ནམ་ཡང་མི་འཕོ་བ། །སངས་རྒྱས་གཏི་མུག་དགའ་ལ་སོགས། །གཟུགས་རྡོ་རྗེ་སོགས་རྒྱལ་སྲས་རྣམས། །ཁྲོ་བོའི་རྒྱལ་པོ་བཅུ་ལ་ནི། །
རྟག་ཏུ་སྦྱིན་སྲེག་གིས་ཚིམ་བྱ། །རྡོ་རྗེ་སེམས་དཔའ་མཆོད་པ་གང༌། །དེ་ཡང་དགང་བླུགས་སུ་ནི་བརྗོད། །ཧཱུཾ་ཕཊ་ཡང་དག་ལྡན་སྔགས་ཀྱིས། །ཆོ་ག་བཞིན་དུ་སྲེག་བླུགས་དབུལ། །དེ་
ཡིས་ལུས་གནས་མཉེས་འགྱུར་ན། །ལྷ་ཡི་དམ་ཚིག་བླ་ན་མེད། །ཡིད་ལ་ཇི་ལྟར་འདོད་པ་རྣམས། །དེ་ལྟར་དངོས་གྲུབ་སྩལ་ནས་ནི། །སྦྱིན་སྲེག་འདི་ནི་མཆོག་ཏུ་གསུངས། །དངོས་
གྲུབ་ཀུན་གྱི་འབྲས་བུ་སྩོལ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། ནང་གི་བདག་ཉིད་ཀྱི་སྦྱིན་སྲེག་གི་ལེའུ་སྟེ་དྲུག་ཅུ་བའོ།།    །།
དེ་ནས་བཅོམ་ལྡན་རྡོ་རྗེས་གསུངས། །བདུད་རྩི་ལྔ་ནི་བཟའ་བ་ནི། །དོ་ལ་གྲུབ་ཀུན་བྱེད་དེ་ཉིད་མཆོག །ཇི་ལྟར་རིགས་པའི་རིམ་པ་བཞིན། །རྣམ་སྣང་མཛད་དང་མི་བསྐྱོད་དང༌། །

83-1-88b

དོན་ཡོད་གྲུབ་དང་འོད་དཔག་མེད། །རིན་ཆེན་རྒྱལ་མཚན་ལྔ་པོ་ནི། །བདུད་མི་ལྔ་ཡི་མཚན་ཉིད་དོ། །ཁྲག་ནི་རིན་ཆེན་དབང་ཕྱུག་དང༌། །བྱང་ཆུབ་སེམས་ནི་འོད་དཔག་མེད། །དེ་བཞིན་
དོན་ཡོད་གྲུབ་པ་ཤ། མི་བསྐྱོད་དེ་བཞིན་རྡོ་རྗེ་ཆུ། །དྲི་ཆེན་རྣམ་སྣང་མཛད་དུ་བཤད། །དེ་དག་བདུད་རྩི་ལྔ་ནི་མཆོག །བས་མཐའ་ཉམས་དགའ་སྐྱེ་བོས་དབེན། །སྒྲ་ཡི་ཚེར་མ་རྣམ་པར་
སྤངས༑ ༑དེ་ལ་ཁང་པ་བྱ་བ་ནི། །ཁང་པ་ཉིས་བཙེགས་སྒོ་དང་བཅས། །ས་འོག་ཁང་པ་གཅིག་བྱ་ཞིང༌། །གཞན་དག་དེ་ཡི་སྟེང་དུ་བྱ། །གཞན་ནི་གསང་ནས་བྱ་བ་སྟེ། །འཇིག་རྟེན་པ་ནི་གཅིག་
ཏུ་ཤེས༑ ༑སྒྲུབ་པོས་དེ་ཉིད་ཀུན་ཤེས་ཤིང༌། །སྔགས་ཤེས་བསམ་པ་རྒྱ་ཆེ་བ། །བརྟན་ཞིང་སྙིང་རྗེ་མཁས་པ་དང༌། །ཡུལ་ལ་ཕྲག་དོག་རྣམ་པར་སྤངས། །སྒྲུབ་པོ་གཙོ་བོའི་ཡོན་ཏན་གང༌། །
དེ་ལྟ་བུ་ཉིད་སྒྲུབ་གྲོགས་མཆོག །ཆགས་དང་ཆགས་བྲལ་རྣམ་པར་སྤངས། །བརྩོན་ཞིང་བརྐམ་ཆགས་མེད་པ་དང༌། །ཁྲོ་མེད་དང་བཅས་དཔའ་བ་དང༌། །མང་དུ་ཐོས་ཤིང་ཡོད་
པར་བལྟ། །ཐོག་མ་གཉིས་ཀ་ཡི་ནི་ལུས། །འབྲས་བུ་སོགས་ཀྱིས་དག་བྱ་བ། །གནོད་མཛེས་སྐུལ་བྱེད་འབུམ་ཕྲག་གཅིག །དེ་རྗེས་སྔགས་པས་བཟླ་བར་བྱ། །ཨོཾ་སུཾ་བྷ་ནི་སུཾ་
བྷ་ཧཱུཾ་ཧཱུཾ་ཕཊ། ཨོཾ་གྲིཧྞ་གྲྀཧྞ་ཧཱུཾ་ཧཱུཾ་ཕཊ། ཨོཾ་གྲྀཧྞ་པ་ཡ་གྲྀཧྞ་པ་ཡ་ཧཱུཾ་ཧཱུཾ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱ་ན་པིདྱཱ་རཱ་ཛ་ཧཱུཾ་ཧཱུཾ་ཕཊ། དེ་ནས་ཟླ་གཅིག་ཡི་གེ་གསུམ། །སྒྲུབ་པོས་མི་སྨྲ་

83-1-89a

༄༅། །བཟླ་བར་བྱ། །ཀུན་ཏུ་བཟང་པོ་འགྲོ་བའི་གཙོ། །དེ་ནི་སྐད་ཅིག་རྨི་ལམ་མཐོང༌། །དེས་ནི་བཀའ་ཡིས་བསྒོ་བ་ནི། །ཀ་ནྱ་མཆོག་ནི་རྟེན་གྱིས་ལ། །སེམས་
ཅན་དོན་ནི་མཚུངས་མེད་བྱོས། །ཇི་ལྟར་དེ་ཉིད་རྡོ་རྗེ་འཆང༌། །བུ་མོ་སྐལ་ལྡན་མིག་ཡངས་མ། །གཟུགས་དང་ལང་ཚོས་རྣམ་པར་བརྒྱན། །བརྐམ་ཆགས་མེད་ཅིང་ཆགས་
བཅས་སེམས། །སྒེག་པས་མྱོས་ཤིང་བསྒྱིངས་དང་བཅས། །ནུ་རྒྱས་སྔོ་བསངས་ཉམས་དགའ་བ། །རྣམ་རྟོག་མེད་ཅིང་མང་དུ་ཐོས། །སྒྲུབ་པོས་དེ་སྲིད་འདོད་པར་བྱ། །ཇི་
སྲིད་ཁུ་བ་དང་བཅས་གྱུར། །དེ་ནས་གདོང་ནི་པདྨ་གཉིས། །གཉིས་ཀ་འབྱུང་བ་བླངས་ནས་ནི། །པདྨའི་སྣོད་དེར་གཞག་པར་བྱ། །མཚན་ཉིད་བཟང་པོར་ཞག་བདུན་དུ། །
གླང་པོ་རྟ་ཁྱི་བ་ལང་མི། །དཔྱིད་ཟླ་ཐ་ཆུང་གཉིས་ཀ་ཤར། །སྐྱེ་གནས་ནས་ནི་བླངས་ནས་ནི། །དེ་བཞིན་དེ་རུ་རིམ་པ་བཞིན། །པད་སྣོད་དེ་ཉིད་ལ་ནི་དེར། །ཞག་བདུན་པར་
དུ་གཞག་པར་བྱ། །ཉིན་ཞག་ཉི་ཤུ་རྩ་གཅིག་ཏུ། །ཡི་གེ་གསུམ་ནི་སྔགས་བཟླས་བྱ། །འདུ་འཛི་མེད་ཅིང་དབེན་པའི་གནས། །ཙནྡན་བཟང་པོ་བྱུང་ནས་ནི། །ཛཿཧཱུཾ་
བཾ་ཧོཿའི་སྔགས་བཀོད་པའི། །པདྨོའི་སྣོད་ལ་གཞག་པར་བྱ། །ར་ཡི་འོ་མ་ཏིལ་གྱི་མར། །མར་དང་ལི་ཁ་དཀར་པོ་དང༌། །ཆ་བསྙམས་བསྐོལ་བ་བྱས་ནས་ནི། །དེ་དང་ལྷན་

83-1-89b

ཅིག་སྣོད་བཞག་བསྲེ། །རྒྱ་ཤུག་ཚག་གུ་ཚད་ཙམ་གྱིས། །བློ་དང་ལྡན་པས་རིལ་བུ་བྱ། །གྲིབ་མ་ལ་ནི་བསྐམས་བྱས་ནས། །རིམ་གྱིས་བསྐྱེད་ཅིང་བཟའ་བར་བྱ། །རྡོ་རྗེ་མིང་
སྲིང་སྤུན་དང་ནི། །རྣལ་འབྱོར་མ་དང་ལྷན་ཅིག་བཟའ། །ཟླ་བ་གཅིག་ནས་དེ་ནས་ལྷག །མཛའ་བོ་རྣམས་དང་ཡང་དག་བསྒོ། །མར་ངོའི་ཚེས་བརྒྱད་ཚེས་བཅུ་འམ། །ཡང་ན་
བཅུ་བཞི་ནས་བརྩམས་ཏེ། །དེ་ལ་གཏོར་མ་བྱ་བ་ནི། །ལས་ཀུན་ལ་ནི་བླ་ན་མེད། །དེ་ལས་ཀྱང་ནི་དངོས་གྲུབ་སྐྱེ། །ཕྱག་རྒྱ་ཆེན་པོ་མངོན་རྫོགས་དང༌། །དངོས་གྲུབ་རྒྱས་དང་ཞི་བ་
སོགས༑ ༑དེ་ཡིས་འབད་མི་དགོས་པར་ཐོབ། །རླུང་གི་དེ་ཉིད་ཡང་དག་སློབ། །མཁའ་སྤྱོད་ཉིད་ནི་ཐོབ་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་
པ་ལས། བདུད་རྩི་ལྔ་བཟའ་བའི་ཆོ་གའི་ལེའུ་སྟེ་དྲུག་ཅུ་རྩ་གཅིག་པའོ།།    །།དེ་ནས་གཞན་ཡང་བཤད་ཀྱི་ཉོན། །ཚོགས་ཀྱི་འཁོར་ལོ་ཆོ་ག་མཆོག །གང་གིས་མཆོད་པ་
ལས་བྱུང་བ། །རྒྱལ་སྲས་རྣམས་ཀྱི་དངོས་གྲུབ་མཆོག །རྣལ་འབྱོར་ཚེ་དང་ལྷན་ཅིག་ཏུ། །བསྒྲུབ་པའི་ཕྱིར་ནི་ཡང་དག་གནས། །ཕྱག་རྒྱ་བརྡ་ནི་ཡོངས་ཤེས་ཤིང༌། །དེ་དང་
དམ་ཚིག་ལ་ནི་འཇུག །དེ་རྣམས་ཚོགས་ནི་རབ་མཆོག་དང༌། །ཚོགས་ཀྱི་འཁོར་ལོ་ཞེས་ནི་བརྗོད། །ཀུན་ཀྱང་དམ་ཚིག་ལ་གནས་པ། །རྟོག་པ་ཐམས་ཅད་རྣམ་པར་སྤངས། །

83-1-90a

༄༅། །བླ་མ་ལ་དད་དམ་ཚིག་གནས། །གཏོང་སོགས་ཡོན་ཏན་རྣམས་ཀྱིས་བརྒྱན། །ཐབས་ཞེས་བྱ་བ་བགེགས་མེད་ན། །ཚོགས་ཀྱི་འཁོར་ལོ་ལ་ནི་འཇུག །གཞན་
དུ་སྐྱོན་ནི་འབྱུང་འགྱུར་ཏེ། །འཁོར་ལོ་ལ་ཡང་འགྲུབ་མི་འགྱུར། །ཤེས་རབ་ཀྱང་ནི་ཐབས་དང་མཚུངས། །མཛའ་བོ་བཟང་དང་རབ་ཏུ་མཁས། །ལོ་ནི་ཉི་ཤུ་རྩ་ལྔ་ལོན། །ལྷག་
མ་ཡོངས་སུ་སྤངས་ནས་ནི། །ཐབས་དང་སོ་སོར་ཤེས་རབ་དང༌། །ཀུན་ལ་གཅིག་ནི་ཕན་ཡོན་མེད། །ཐོག་མ་ཡིད་འོང་ཉམས་དགའ་བར། །མེ་ཏོག་གི་ནི་དཀྱིལ་འཁོར་བྱ། །དེ་
ཉིད་སྣ་ཚོགས་མཆོད་པ་ནི། །ལེགས་པར་མཉམ་པར་བཞག་ནས་མཆོད། །གཙོ་བོ་དངོས་པོ་ཀུན་གྱིས་ནི། །རྡོ་རྗེ་སེམས་དཔའ་བཞིན་དུ་མཆོད། །ཚོགས་ཀྱི་མཆོད་པ་བྱས་
རྗེས་ལ༑ ༑དཀྱིལ་འཁོར་ལུགས་འབྱུང་ལུགས་ལྡོག་པས། །དད་པ་དངོས་པོས་ཀུན་ནས་ནི། །མཉམ་པས་བལྟ་བས་བསྒོམས་ནས་ནི། །བསྟན་བཅོས་ཉམས་མྱོང་འཇིག་རྟེན་
དང༌། །འགལ་བ་དེ་ནི་གཞུག་མི་བྱ། །གཞན་ཡང་བསྟན་བཅོས་ལས་གསུངས་པ། །མཚན་ཕྱེད་ན་ནི་དགུག་པར་བྱ། །སློབ་དཔོན་མགོན་ལ་ཡང་དག་མཆོད། །ཇི་ལྟར་
གདན་སྟེང་བཞུགས་གསོལ་ནས། །གདན་ནི་རྡོ་རྗེ་སེམས་དཔའ་ཡི། །ཕྱག་རྒྱ་ཆེན་པོ་ཡང་དག་ལྡན། །རྡོ་རྗེ་སློབ་དཔོན་དེ་ཉིད་ཀྱང༌། །མཁྱེན་པ་འཁོར་ལོའི་དབུས་ན་

83-1-90b

བཞུགས། །དཀྱིལ་འཁོར་བ་ནི་གཞན་རྣམས་དང༌། །དེ་བཞིན་འཁོར་ལོ་གནས་པ་གཞག །དཀྱིལ་འཁོར་པ་བཞིན་ཤེས་པར་བྱ། །ཚོགས་ཀྱི་འཁོར་ལོར་གཏམ་སྨྲ་དང༌། །རྩོད་དང་
དེ་བཞིན་སྒྲུབ་པ་དང༌། །མཆིལ་སྣབས་དོར་ཞིང་དགོད་པ་དང༌། །རྐང་པ་ལ་སོགས་རྐྱོང་བ་དང༌། །ཡང་དང་ཡང་དུ་ལྡང་བ་ནི། །དེ་ལ་དུས་ཀུན་དུ་མི་བྱ། །ཕྱག་རྒྱ་བརྡ་ཡི་ཚོགས་རྣམས་
ཀྱིས༑ ༑བྱ་ཞིང་བྱ་བར་ཤེས་པར་བྱ། །ཤེས་བཞིན་དུ་ནི་གར་དང་གླུ། །ཚོགས་ཀྱི་དཀྱིལ་འཁོར་དུ་མི་བྱ། །གཙོ་བོ་ལ་ནི་སྣོད་ཀྱི་མཆོག །དུམ་བུ་གཅིག་མཚན་ཉིད་བཟང༌། །
དེ་མེད་དུམ་བུ་གསུམ་པ་ལ། །མེ་ཏོག་སྣ་ཚོགས་རྣམས་ཀྱིས་མཆོད། །ལྷ་ཡི་ཆད་ལ་སོགས་པ་གང༌། །ལེགས་པར་མཉམ་པར་བཞག་སྟེ་དབུལ། །ཚོགས་རྣམས་ལ་ཡང་སོ་
སོར་སྣོད། །མེ་ཏོག་ཚོགས་ཀྱིས་ཡོངས་གང་བ། །ཐོག་མར་གཏོར་མ་ཆེན་པོ་སྦྱིན། །སྔོན་བཞིན་བཟའ་བ་ལ་སོགས་ལྡན། །གང་གིས་དགའ་བ་རྣམས་ཉམས་པ། །དེ་འདྲ་བཏུང་
བར་མི་བྱའོ། །ཡང་དང་ཡང་དུ་ཕྱག་བྱས་ནས། །ཕྱག་རྒྱ་བཅིངས་ནས་བཏུང་བར་བྱ། །དེ་ནས་བཟའ་བ་ཐམས་ཅད་ནི། །སྤྱང་བྱ་སོགས་ཀྱིས་ཡང་དག་སྦྱངས། །ཨོཾ་དང་ཨཱཿདང་
ཧཱུཾ་གིས་ནི། །སྦྱང་དང་སྦར་དང་རྟོགས་པར་བྱ། །གུར་གུམ་ཙནྡན་དཔའ་བོ་དང༌། །གངས་དང་རི་དྭགས་ལྟེ་བ་དང༌། །འདི་ནི་དག་བྱེད་བདུད་རྩི་ལྔ། །བཟའ་བ་འདི་རྣམས་རབ་ཏུ་སྤྱོད།།

83-1-91a

༄༅། །སྦོམ་པོ་མིང་མེད་སྦྱོར་བ་ཡིས། །དཔའ་བོ་རྣལ་འབྱོར་མ་རིམ་བཞིན། །རང་གི་ལྕེ་རྩེས་མྱང་བར་བྱ། །པདྨའི་དབུས་སུ་དུས་ཀུན་ཏུ། ཁ་ལ་སེམས་ནི་རྣམ་
པར་བཀོད། །བླ་ན་མེད་པའི་མཆོད་པ་བྱ། །པདྨའི་ལྟེ་བའི་དབུས་ལ་ནི། །དཔའ་བོ་རྣམས་ཀྱི་གདན་དུ་བརྗོད། །དཔའ་བོའི་དོན་གྱི་མཚན་ཉིད་རྣམས། །གལ་ཏེ་དཔའ་བོ་
མི་ཤེས་ན། །དངོས་གྲུབ་ཐམས་ཅད་གསོལ་བ་ཡི། །འཁོར་ལོ་དེ་ཡི་འབྲས་བུ་མེད། །དེ་ལྟའི་རིམ་པ་ཅུང་ཟད་གང༌། །ཕྱི་ནང་བདག་ཉིད་ཡང་དག་སྤྱོད། །དེ་ཡིས་རྣམ་དག་
དངོས་གྲུབ་འགྱུར། །ཚོགས་ཀྱི་འཁོར་ལོའི་འབྲས་བུ་སྟེར། །རྣལ་འབྱོར་མ་དང་ལྷན་ཅིག་འདྲེས། །རབ་ཏུ་བཤད་ཀྱི་དེ་ཉོན་ཅིག །གདུག་པའི་མཁའ་འགྲོ་མ་འགའ་ཞིག །
སེམས་རྟོག་པ་ཡི་ཕྱིར་འོངས་ནས། །དེ་ལ་དེ་ཚེ་སྨྲ་བ་ཡང༌། །སྒྲུབ་པ་པོས་ནི་མི་བྱ་ཞིང༌། །ཚིག་ཙམ་གྱིས་ཀྱང་ལན་མི་གདབ། །བདེ་བར་འོངས་སམ་ཕྱག་རྒྱ་བྱ། །དེ་ལ་
ཅུང་ཟད་བྱ་སྨྲ་གང༌། །སློབ་དཔོན་རང་ཉིད་ཀྱིས་ནི་བྱ། །ཡང་ན་བྱ་བ་ཐམས་ཅད་ནི། །ལས་ཀྱི་རྡོ་རྗེས་ཡང་དག་སྤྱད། །གང་ཕྱིར་གང་ཉིད་རྡོ་རྗེ་སེམས། །ལས་ཀྱི་རྡོ་རྗེ་
གཞན་འགའ་མེད། །སྣ་ཚོགས་ཀྱི་ནི་རྣལ་འབྱོར་མ། །ཡང་དང་ཡང་དུ་དགུག་པར་བྱ། །དེ་ལ་གཡོ་བའི་སྤྱོད་པ་མེད། །སློབ་དཔོན་དཔའ་བོ་བཞིན་དུ་སྤྱོད། །གང་

83-1-91b

ཡང་སྐྱོན་གྱི་སྤྱོད་པས་ནི། །དེ་ཡི་ལུས་ནི་ལྟུང་བར་འགྱུར། །ཤིན་ཏུ་དགའ་བ་ཡང་དག་སྐྱེས། །བཀའ་བསྒོ་གར་གྱི་སྤྱད་པ་བྱ། །རྡོ་རྗེ་བཅིང་བ་དེ་ཡང་བྱ། །ལྷ་རྣམས་ཇི་ལྟར་མཉེས་
པ་ཉིད༑ ༑མ་འམ་སྲིང་མོ་བུ་མོ་འམ། །གལ་ཏེ་མཆོད་པར་འདོད་པ་ན། །ཤེས་རབ་ཐབས་ཀྱི་ཆོ་ག་ཡིས། །རྟོག་པ་མེད་པས་བསྟན་པར་བྱ། །རབ་མཆོག་དེ་ཡི་དངོས་གྲུབ་ནི། །ཐོབ་
པར་འདི་ལ་ཐེ་ཚོམ་མེད། །ལྷག་མའི་གཏོར་མ་བླངས་ནས་ནི། །དགོན་པ་ཆེན་པོར་སོང་ནས་དོར། །ཀྵྨིཾ་ཨུ་ཙྪིཥྚ་ཀྵེ་ཏྲ་པཱ། །ལཱ་ཡ་སྭཱཧཱ་སྔགས་བརྗོད་བྱ། །གལ་ཏེ་དེ་ལ་རབ་བྱེད་པའི། །
རྣལ་འབྱོར་མ་ནི་སླར་ཡང་མཐོང༌། །དེ་ལྟར་དེ་ནི་ཡོངས་ཤེས་ནས། །རྣལ་འབྱོར་པ་ཡི་མཚན་ཉིད་མཆོག །གང་གི་གདོང་ནི་འབར་བའི་འོད། །ཟླུམ་ཞིང་འཇམ་ལ་མཛེས་པ་
དང༌། །སྨིན་མ་རིང་བ་དེ་ཤེས་བྱ། །འོད་དཔག་མེད་ཀྱི་རིགས་ལས་བྱུང༌། །དེ་ལ་པདྨའི་ཕྱག་རྒྱ་བསྟན། །རུས་སྦལ་ཕྱག་རྒྱ་ལན་ཡིན་ནོ། །མཆུ་རློ་མིག་དཀྱུས་རིང་བ་དང༌། །ཁ་
དོག་སེར་མོ་ཡིད་འཕྲོག་མ། །འདི་ཡི་དཔྲལ་བར་རི་མོ་གསུམ། །ཇི་སྲིད་སྐྲ་མཚམས་བར་དུ་གནས། །གཡུལ་དུ་འཆི་བ་རྣམས་ཀྱི་ནི། །གཏམ་དག་ལ་ནི་རབ་ཏུ་ཉན། །འདི་འདྲའི་
མཁའ་འགྲོ་མཐོང་ན་ནི། །མདུང་གི་ཕྱག་རྒྱ་བསྟན་པར་བྱ། །རྐང་པ་གཡོན་པ་བསྐུམ་པ་དང༌། །དེ་ནི་གར་བྱེད་རབ་ཏུ་སྟོན། །གཡོན་པ་ཡོངས་སུ་བསྐོར་ནས་ནི། །ཕྱག་རྒྱའི་

83-1-92a

༄༅། །ལན་ནི་བསྟན་པར་བྱ། །སྣ་ཚོགས་པ་ཡི་གོས་ལའང་དགའ། །རིན་ཆེན་འབྱུང་ལྡན་རིགས་ལས་བྱུང༌། །ཁ་དོག་ནག་ཅིང་གོས་ཀྱང་ནག། སྐྲ་ནི་འཁྱིལ་
ཅིང་དར་གྱིས་བཅིངས། །དཔྲལ་བར་གཞུ་ཡི་རྣམ་པ་ཡི། །དེ་འདྲའི་མཚན་མ་མཐོང་ན་ནི། །རྟག་ཏུ་དེ་ནི་སེམས་གཡོ་བ། །མ་མོ་ཞེས་ནི་རབ་ཏུ་གྲགས། །དྲིལ་བུའི་ཕྱག་རྒྱ་
བསྟན་པར་བྱ། །དེ་ཡི་གཡོན་པས་ཕྱག་རྒྱ་སྟོན། །མི་བསྐྱོད་རིགས་ལས་བྱུང་བར་ཤེས། །མཚན་མོ་འོངས་ནས་འགྲོ་བ་མཆོག །ཐུང་དུ་ལྟོ་སྦོམ་ཁ་དོག་དཀར། །བྱིན་པ་
སྦོམ་ཞིང་ཤིན་ཏུ་མཛེས། །ས་སྤྱོད་མར་ནི་ཤེས་པར་བྱ། །དུང་གི་ཕྱག་རྒྱ་ལན་ཡིན་ནོ། །རྣམ་པར་སྣང་མཛད་རིགས་ལས་བྱུང༌། །མིག་ཡངས་རྫི་མ་སྟུག་པ་དང༌། །ཡན་ལག་
ཀུན་ལ་བ་སྤུས་ཁྱབ། །སྔོ་བསངས་མིག་ནི་དམར་བ་དང༌། །ཡན་ལག་ཕྲ་ཞིང་དཔུང་པ་རིང༌། །དེ་ནི་མཁའ་འགྲོ་མ་རུ་གྲགས། །དོན་ཡོད་གྲུབ་པའི་རིགས་ལས་བྱུང༌། །དེ་
འདྲ་བ་ནི་རབ་མཐོང་ན། །བ་དན་གྱི་ནི་ཕྱག་རྒྱ་དང༌། །གཡོན་པའི་ཕྱག་རྒྱ་ལན་ཡིན་ནོ། །དེ་ལྟར་འབད་པས་ཤེས་ནས་ནི། །མཁས་པས་མཚན་མོ་སོང་ནས་ནི། །དེ་ལ་ཅུང་
ཟད་འཇིགས་མི་བྱ། །གང་ཕྱིར་དེ་ཉིད་མཆོད་པར་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །ཚོགས་ཀྱི་འཁོར་ལོའི་ཆོ་ག་དང༌། རྣལ་

83-1-92b

འབྱོར་མ་དང་འདྲེ་བའི་ལེའུ་སྟེ་དྲུག་ཅུ་རྩ་གཉིས་པའོ།།    །།དེ་ནས་གཞན་ཡང་བཤད་ཀྱི་ཉོན། །གསང་བའི་ཚིག་གི་བཤད་པ་དང༌། །རྡོ་རྗེའི་གནས་སོགས་གནས་རྣམས་
སུ༑ ༑རིགས་ཀུན་ལས་བྱུང་རྣལ་འབྱོར་མ། །མཚན་མོ་འདུ་བའི་དམ་ཚིག་ནི། །འདི་འདྲ་བ་ཡི་ཚིག་རྣམས་དང༌། །དེ་ལྟ་བུ་ཡི་གསང་བ་ནི། །བཤད་ཀྱི་དད་པའི་སེམས་ཀྱིས་ཉོན། །
སཾ་པོ་ཏ་ཀཾ་ཆང་འཐུང་བ། །བྲི་རཾ་ཤ་རུ་མངོན་པར་བརྗོད། །ནི་ལ་ན་པ་ཏྲཾ་ཐོད་དང༌། །ཀུ་ལཾ་མི་ཡི་རུས་པའི་རྒྱན། །ཀུན་དུ་རཾ་འདོད་ཡང་དག་སྦྱོར། །ཚ་དྲུཾ་རོ་དྲུག་བཟའ་བའོ། །སུཾ་སུ་
ཊཾ་དབང་གཉིས་སྦྱོར་བ། །ཨ་ལོ་ཀཾ་ཡོད་པ་ཡི་མིང༌། །ཤ་རིམ་ག་ཀཾ་སྐལ་ཡོད་ཤེས། །ཙ་ཏྲ་ཀཾ་ནི་སྐལ་མེད་བརྗོད། །ཏུཾ་ཤཾ་རཾ་ནི་ཞུ་བར་ཤེས། །མེ་ག་མ་ཏྲཾ་གླ་རྩིར་བརྗོད། །ཙནྡྲ་མ་ནི་
ཁྲག་ཏུ་བཤད། །ག་ནཾ་བཤད་བར་ཡོངས་སུ་གྲགས། །གྷ་ནཾ་ཤ་ཆེན་དུ་ནི་བཤད། །ནི་ཛཾ་དྷ་དུ་ར་རུ་བརྗོད། །བྷ་ས་ནཾ་ནི་ཆུ་རུ་བཤད། །པཀྵཾ་ཡན་ལག་རབ་ཏུ་བཤད། །ཤུ་པ་བཟང་པོ་
ཞེས་ནི་བརྗོད། །ཧོ་ནི་ཚིམ་པ་ཞེས་ནི་གྲགས། །མརྒ་ལྟོགས་པ་རུ་ནི་བརྗོད། །གྷྲི་ཏཾ་ལམ་དུ་བཤད་པ་དང༌། །ཁྱོ་མ་གཾ་ནཾ་ཕ་རོལ་དཔུང༌། །ཀ་མ་ཡ་ནི་གྱིས་ཤིག་བརྗོད། །ན་ག་རཾ་
ནི་བདག་ལུས་བརྗོད། །བ་ཏ་ཀ་ནི་ཉོས་ཞེས་བརྗོད། །ཨ་ཛཾ་ཡ་ནི་མེ་ཞེས་བརྗོད། །ཤ་ཁཾ་ཟ་བ་ཞེས་ནི་བརྗོད། །རག་མ་འདོར་ནི་ཆོ་ག་བརྗོད། །ཤ་ཏ་ཀཾ་མི་བཟའ་བར་བརྗོད། །ཅི་

83-1-93a

༄༅། །འདྲ་བ་ནི་སྔགས་ཞེས་བརྗོད། །ཤ་རཾ་ཁྱི་འཚེད་ཤ་ཞེས་བརྗོད། །རཾ་བ་ཀ་ནི་བླ་མར་བཤད། །ཀ་ཡ་འདིར་ནི་རྒྱལ་རིགས་བརྗོད། །ར་གཾ་རྗེ་རིགས་ཞེས་ནི་བཤད། །
བེ་རཾ་རྒྱ་ནི་དམངས་རིགས་བརྗོད། །ཙ་བཾ་རིགས་ངན་ཞེས་ནི་བརྗོད། །ཤ་རཾ་སྨེ་ཤ་ཅན་དུ་བརྗོད། །བྷ་བ་ཙ་ཀྲཾ་ཀོ་ལྤགས་མཁན། །ཁད་ཀོམ་རོ་སྲེག་མ་རུ་བཤད། །ས་མནྟྲ་ནི་
རྒྱལ་པོར་བརྗོད། །མི་རཾ་མ་ཡི་རིང་དུ་བརྗོད། །བྷ་ར་ཧ་གང་ཞེས་ནི་བཤད། །བིམྑྱ་ཕག་ཅེས་བརྗོད་པར་བྱ། །བ་ལཾ་ཤ་ནི་ཉ་ཞེས་བརྗོད། །དི་ནམ་ར་སྐྱེས་སུ་ནི་བཤད། །ནག་ཏུཾ་
སྦྱིན་སྲེག་ཏུ་ནི་བཤད། །མ་རྟ་ཨ་ཧྣ་འདབ་ཆགས་བརྗོད། །ཧི་ར་ཕྱུ་ནི་མེ་ཏོག་བརྗོད། །ཤ་དྲུལ་ལཾ་ནི་སྤོས་སུ་བཤད། །མཱ་ལ་ཏྲི་ནི་དྲི་རུ་བཤད། །ཤ་ཀུ་ནི་ཀ་མར་མེར་བཤད། །
ཀ་ཤི་ཀཾ་ནི་གོས་སུ་བཤད། །ཀེ་ས་ར་ནི་གདོང་དུ་བརྗོད། །པཾ་ཏྲཾ་དཔྲལ་བ་ཞེས་སུ་བརྗོད། །མ་ལ་སྨིན་མར་ཡང་དག་གྲགས། །ཀོ་བལ་ཡཾ་ནི་མིག་ཏུ་ཤེས། །ཨ་དར་ནི་སོ་རུ་
བརྗོད༑ ༑པལ་ལ་བོ་ནི་མཆུ་རུ་ཤེས། །པ་ཤ་མགྲིན་པ་རུ་ནི་གྲགས། །ཧཱུཾ་སོ་ཕྲག་པ་རུ་ནི་བཤད། །ཨ་གུ་རོ་ནི་དཔུང་བར་བརྗོད། །སོ་སོ་རུ་ནི་ལག་པར་བཤད། །ཤྲི་པང་ལེ་
ནི་ནུ་མར་བརྗོད། །ཛ་ཏཾ་ཕ་ལཾ་རྐང་པར་བརྗོད། །དལ་ནཾ་ནི་ལྟེ་བར་བརྗོད། །པདྨ་ཛ་ལམ་གསང་བའི་གནས། །ཀ་ཏཾ་བ་ཀཾ་བྲལ་གཉིས་སོ། །བེ་སཾ་རྗེ་ངར་དུ་ནི་བཤད། །ཚྭ་

83-1-93b

ག་ན་ནི་རྐང་པར་བརྗོད། །བ་ར་ཨ་ཀ་ཀེ་སར། །སེན་མོ་ཞེས་ནི་ཡང་དག་བཤད། །པདྨ་གར་ནི་ག་ནི་སྣང༌། །ཤ་ཀྲ་ཀུ་སུ་ལཾ་མལ་སྟན། །ཤག་ཏུ་བུ་ཞེས་བྱ་བར་བརྗོད། །ན་ལ་
ནི་ནཱ་ལམ་སྟོན་མེད། །གོ་བག་ཥྨ་ལམ་ཐམས་ཅད་བརྗོད། །ས་ག་རཾ་ནི་རྒས་པར་བཤད། །ས་ལཾ་རོ་ནི་ཞིམ་པོར་བརྗོད། །ཨཀྵོ་རཾ་རིམ་མི་ཞིམ་བཤད། །མྲཱི་གཾ་མི་སྨྲ་བར་ནི་
བཤད༑ ༑པ་གོ་ལ་མུ་དཾ་གླུ་ལེན། །མི་ཏྲ་གར་ཞེས་བྱ་བར་བརྗོད། །ཤཔྟ་ཚུལ་འཆོས་སུ་ནི་བཤད། །སྤར་ཤ་ཞགས་པར་རབ་ཏུ་གྲགས། །རས་སྒེག་མོ་ཡི་རོ་འབེབས་མ། །རུ་པཾ་
རི་ཡི་རྩེ་མོའོ། །ཏྭ་ནེ་ཧ་ནི་བཤད་པར་བཤད། །པཱ་རཱ་བ་ཏ་འཆི་བར་བརྗོད། །ཏ་མ་ལཱ་ཀོ་ས་མ་ཡུལ། །ཕ་ལཾ་གྲོང་ཁྱེར་དུ་ནི་བརྗོད། །པྲ་ན་གྲོང་དུ་བཤད་པ་ཡིན། །ཐྱ་ནྱ་སྲོག་ཅེས་
བྱ་བར་བཤད། །ཀུ་རུ་ཏ་ར་མཁས་པར་བཤད། །ན་ཡ་ན་ནི་རྣམ་ཤེས་བརྗོད། །ཨ་བྷི་ན་བཾ་དགོད་པར་བཤད། །རུ་དྷི་ར་ནི་འཆང་བར་བརྗོད། །ཀུ་མུ་ར་ནི་ཉིན་མོར་བཤད། །
ཀན་ཉ་མཚན་མོར་རབ་ཏུ་གྲགས། །ད་ས་ཉི་མ་ཕྱེད་དུ་བཤད། །ད་པི་མཚན་གྱི་ཆ་རུ་གྲགས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས།
གསང་བའི་ཚིག་བཤད་པའི་ལེའུ་སྟེ་དྲུག་ཅུ་རྩ་གསུམ་པའོ།།    །།དེ་ནས་གཞན་ཡང་བཤད་ཀྱི་ཉོན། །སྐུ་གསུང་ཐུགས་ཀྱི་དཀྱིལ་འཁོར་ནི། །སྐུ་ནི་མགོ་བོར་གནས་

83-1-94a

༄༅། །པ་སྟེ༑ ༑སུམ་ཅུ་རྩ་གཉིས་བྱང་སེམས་འབབ། །དེ་ནི་སོ་སོར་རབ་ཕྱེ་བས། །སྐུ་ཡི་འཁོར་ལོ་རུ་ཞེས་བྱ། །ཡི་གེ་ཕྱི་མོའི་དབྱེ་བ་ཡིས། །གསུང་ལ་གནས་
པར་རབ་ཏུ་ཤེས། །ཆགས་སོགས་བག་ཆགས་དབྱེ་བ་ཡིས། །ཐུགས་ཀྱི་འཁོར་ལོ་རུ་ནི་ཤེས། །སྐུ་གསུང་ཐུགས་ཀྱི་བཤད་པ་ནི། །སེམས་དཔའ་ཆེན་པོ་ཁྱོད་ཉོན་ཅིག །རྡོ་
རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་བཞིན་གནས། །དང་པོ་སྐུ་ཡི་རྡོ་རྗེ་ནི། །གཟུགས་ཕུང་ལ་ནི་ཡང་དག་བཞུགས། །དེ་རྗེས་ནམ་མཁའ་རྡོ་རྗེ་ནི། །ཚོར་བ་ཡི་
ནི་ཕུང་པོར་བཞུགས། །བཅོམ་ལྡན་གསུང་གི་རྡོ་རྗེ་ནི། །འདུ་ཤེས་ཀྱི་ནི་ཕུང་པོར་བཞུགས། །ལས་རྣམས་ཀྱི་ནི་རྡོ་རྗེ་ནི། །འདུ་བྱེད་ཀྱི་ནི་ཕུང་པོར་བཞུགས། །བཅོམ་ལྡན་
ཐུགས་ཀྱི་རྡོ་རྗེ་ནི། །རྣམ་ཤེས་ཕུང་པོར་ཡང་དག་བཞུགས། །ཡང་འདིའི་ཤ་སོགས་ས་ཁམས་ལ། །བཅོམ་ལྡན་འདས་ཡུམ་སྤྱན་བཞུགས་སོ། །ཁྲག་སོགས་ཆུ་ཡི་ཁམས་
ལ་ནི༑ ༑བཅོམ་ལྡན་འདས་ཡུམ་མཱ་མ་བཞུགས། །དྲོ་བ་ལ་སོགས་མེ་ཁམས་ལ། །བཅོམ་ལྡན་འདས་ཡུམ་གོས་དཀར་བཞུགས། །མི་བསྐྱོད་ལ་སོགས་རླུང་ཁམས་ལ།།
བཅོམ་ལྡན་འདས་ཡུམ་སྒྲོལ་མ་བཞུགས། །དེ་མིག་དབང་པོ་གཉིས་ལ་ནི། །དེ་བཞིན་གཤེགས་པས་སྙིང་པོ། །དེ་ཡི་རྣ་བའི་དབང་གཉིས་ལ། །བདེ་གཤེགས་ཕྱག་ན་

83-1-94b

རྡོ་རྗེ་འོ༑ ༑དེ་ཡི་སྣ་བུག་གཉིས་ལ་ནི། །དེ་བཞིན་གཤེགས་པ་ནམ་མཁའི་མཛོད། །དེ་བཞིན་གཤེགས་པ་འཇིག་རྟེན་དབང༌། །དེ་ཡི་ལྕ་ཡི་དབང་ལ་བཞུགས། །དེ་ཡི་ཡིད་ཀྱི་
དབང་པོ་ལ། །དེ་བཞིན་གཤེགས་པ་འཇམ་དབྱངས་བཞུགས། །ཁམས་བཞིའི་རང་བཞིན་གོང་བུ་ནི། །ལུས་ཞེས་བྱ་བར་བརྟགས་པ་ལ། །སྒྲིབ་པ་ཐམས་ཅད་རྣམ་སེལ་བ། །དེ་
བཞིན་གཤེགས་པ་དེ་བཞུགས་སོ། །ལུས་ཀྱི་ཚིགས་ནི་ཐམས་ཅད་ལ། །དེ་བཞིན་གཤེགས་པ་ཀུན་ཏུ་བཟང༌། །ལུས་ཀྱི་རྩ་རྒྱུས་ཐམས་ཅད་ལ། །དེ་བཞིན་གཤེགས་པ་བྱམས་
པའོ༑ ༑ལག་པ་གཡས་པའི་རྩ་བར་ནི། །དེ་བཞིན་གཤེགས་པ་གཤིན་རྗེ་གཤེད། །ལག་པ་གཡོན་པའི་རྩ་བར་ནི། །དེ་བཞིན་གཤེགས་པ་གཞན་མི་ཐུབ། །ཁ་ཡི་པདྨར་
བཞུགས་པ་ནི། །དེ་བཞིན་གཤེགས་པ་རྟ་མགྲིན་ནོ། །གསང་བའི་གནས་སུ་བཞུགས་པ་ནི། །དེ་བཞིན་གཤེགས་པ་བདུད་རྩི་འཁྱིལ། །དཔུང་པ་གཡས་པར་བཞུགས་པ་ནི།།
དེ་བཞིན་གཤེགས་པ་མི་གཡོ་བ། །དཔུང་པ་གཡོན་པར་བཞུགས་པ་ནི། །དེ་བཞིན་གཤེགས་པ་འདོད་པའི་རྒྱལ། །པུས་མོ་གཡས་པར་བཞུགས་པ་ནི། །དེ་བཞིན་གཤེགས་
ཁ་དབྱུག་པ་སྔོ། །པུས་མོ་གཡོན་པར་བཞུགས་པ་ནི། །དེ་བཞིན་གཤེགས་པ་སྟོབས་པོ་ཆེ། །རང་གི་མགོ་སྟེང་བཞུགས་པ་ནི། །དེ་བཞིན་གཤེགས་པ་འཁོར་ལོས་བསྒྱུར། །

83-1-95a

༄༅། །རྐང་པའི་འོག་ཏུ་བཞུགས་པ་ནི། །དེ་བཞིན་གཤེགས་པ་གནོད་མཛེས་ཏེ། །ལུས་ནི་འདི་ཉིད་ཀུན་ལ་འདིར། །དེ་བཞིན་གཤེགས་པ་ཐམས་ཅད་བཞུགས། །
སྐུ་ཡི་དཀྱིལ་འཁོར་ཞེས་བརྗོད་པ། །རྡོ་རྗེ་སེམས་དཔའ་ཉིད་ཀྱི་སྐུ། །རྡོ་རྗེ་སེམས་དཔའི་དབྱེ་བ་ཡིས། །རྫོགས་པའི་སངས་རྒྱས་མ་ལུས་འདི། །ལུས་པ་མེད་པ་སངས་རྒྱས་
སྐུ༑ ༑སྐྱེ་བ་འདི་ལ་རྣལ་འབྱོར་པ། །མྱ་ངན་འདས་པ་མྱུར་དུ་འཐོབ། །ཁྱོད་ཀྱི་དགེ་བ་ཡོངས་སྦྱིན་པ། །དེ་བས་རྡོ་རྗེ་སློབ་དཔོན་གྱི། །ལུས་ལ་རྒྱལ་བ་ཐམས་ཅད་བཞུགས། །
མཐོང་ན་དོན་ནི་ཡོད་པ་ཀྱེ། །ཕྱི་མའི་དུས་ན་སེམས་དཔའ་ཆེ། །དེ་བས་སེམས་ཅན་ཐམས་ཅད་ཀྱི། །ལྷ་ཡི་མཆོད་པའི་ཡོ་བྱད་ཀྱིས། །རབ་ཏུ་འབད་དེ་བླ་མ་བསྟེན། །དེ་ནས་
མཐོང་བ་དོན་ཡོད་བཅས། །བྱང་ཆུབ་སེམས་དཔའ་གྲགས་པ་ཆེ། །དགའ་ཞིང་མགུ་བས་ཕྱག་བྱས་ཏེ། །བཅོམ་ལྡན་འདས་ལ་མཆི་མ་བླགས། །གསུང་དང་ཐུགས་ཀྱི་
དཀྱིལ་འཁོར་བཞུགས། །ལེགས་སོ་བྱ་བ་བྱིན་ནས་ནི། །བཅོམ་ལྡན་འདས་ཀྱིས་འདི་སྐད་གསུངས། །ཨ་ཨཱ་ཨི་ཨཱི་ཨུ་ཨཱུ་དང༌། །རྀ་རཱྀ་ལྀ་ལཱྀ་ཨེ་ཨཻ་དང༌། །ཨོ་ཨཽ་ཨཾ་ཨཿ
དབྱངས་ཞེས་བྱ། །ཀ་ཙ་ཊ་ཏ་པ་སྡེ་ཚན། །ཡ་ར་ལ་ཝ་ཤ་ཥ་ས། །ཧ་དང་གསུང་གི་དཀྱིལ་འཁོར་ཤེས། །ངག་ཀུན་རབ་ཏུ་སྤྲོ་དང་ལྡན། །འདོད་ཆགས་ལ་སོགས་བག་

83-1-95b

ཆགས་ཀྱང༌། །གྲངས་ནི་ཉི་ཤུ་བརྒྱད་ཀྱིས་སོ། །ཐུགས་ཀྱི་དཀྱིལ་འཁོར་ལེགས་རྒྱས་པས། །དཔལ་མཆོག་ལས་ནི་ཤེས་པར་བྱ། །དེ་ལྟར་འདུས་པའི་རྣལ་འབྱོར་རྣམས། །རྡོ་རྗེ་
གསུམ་ནི་དམ་ཚིག་མཆོག །མཆོག་ཏུ་རྨད་བྱུང་རྒྱས་པ་ནི། །སྒྲུབ་པའི་དབང་པོས་ཡང་དག་ཤེས། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས།
སྐུ་གསུང་ཐུགས་ཀྱི་དཀྱིལ་འཁོར་བཤད་པའི་ལེའུ་སྟེ་དྲུག་ཅུ་རྩ་བཞི་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །སངས་རྒྱས་དམ་ཆོས་དགེ་འདུན་དང༌། །བླ་མ་
སྟོན་པ་སློབ་དཔོན་དང༌། །རྡོ་རྗེ་འཆང་དང་སློབ་མ་ཡི། །མཚན་ཉིད་ཐམས་ཅད་བསྡུས་པ་ནི། །དྲི་མེད་སེམས་ནི་སངས་རྒྱས་འགྱུར། །ཆོས་ནི་ངག་ཏུ་ཡང་དག་གསུངས། །
སྐུ་ནི་དགེ་འདུན་ཞེས་བྱ་སྟེ། །བྱང་ཆུབ་སེམས་དཔའི་ཚོགས་ཀྱི་གནས། །སངས་རྒྱས་ཡི་གེ་ཧཱུཾ་དུ་བཤད། །གསུང་ནི་ཡི་གེ་ཨཱཿརུ་བརྗོད། །དགེ་འདུན་ཞེས་བྱ་ཡི་གེ་ཨོཾ། །ཀུན་
ནས་འཕྲོ་བའི་བདག་ཉིད་དོ། །སངས་རྒྱས་ཨ་བ་དྷཱུ་ཏཱིར་འགྱུར། །ཆོས་ཀྱང་ལ་ལ་ནཱ་རུ་བརྗོད། །དགེ་འདུན་ར་ས་ནཱ་རུ་བརྗོད། །འདི་ནི་གསུམ་པོའི་མཚན་ཉིད་དོ། །གཟུགས་མེད་
ཁམས་ནི་སངས་རྒྱས་འགྱུར། །གཟུགས་ཀྱི་ཁམས་ནི་ཆོས་དང་ནི། །འདོད་ཁམས་དེ་བཞིན་དགེ་འདུན་ཏེ། །དེ་ལྟར་ཁམས་གསུམ་མཚན་ཉིད་མཆོག །སྙིང་པོར་གྱུར་པ་

83-1-96a

༄༅། །རང་སྲོག་ལས། །ཁམས་གསུམ་ན་ནི་གཞན་མེད་དེ། །སྒྱུ་མ་རླུང་གི་ཁམས་གསུམ་པ། །རྨི་ལམ་རྨི་བ་བཞིན་དུ་མཐོང༌། །ཁམས་གསུམ་བདག་ཉིད་དེ་
བཞིན་དུ། །གཅིག་པུར་མྱུར་བ་མཐོང་བར་འགྱུར། །བྱིན་གྱིས་བརླབས་ནས་དེ་བཞིན་ཉིད། །དངོས་གྲུབ་མྱུར་དུ་ཐོབ་པར་འགྱུར། །སངས་རྒྱས་ལོངས་སྤྱོད་རྫོགས་པའི་སྐུ། །
དམ་པའི་ཆོས་ནི་ཆོས་ཀྱི་སྐུ། །དགེ་འདུན་སྤྲུལ་པའི་སྐུར་ནི་འགྱུར། །དེ་ནི་སྐུ་གསུམ་བདག་ཉིད་ཅན། །སྣང་བ་སངས་རྒྱས་ཀྱི་ནི་གཟུགས། །ཆོས་ནི་སྣང་བ་ཐོབ་པའོ། །དགེ་
འདུན་སྣང་བ་མཆེད་པར་འགྱུར། །དེ་ནི་སྣང་བ་གསུམ་མཚན་ཉིད། །ཞི་བ་ལ་སོགས་ལས་ལ་བྱང༌། །སྔགས་དང་རྣལ་འབྱོར་ཆ་རྣམས་ཤེས། །ཆོ་ག་ཉི་ཤུ་བྱ་བ་བསླབས། །
དེ་ནི་བླ་མར་མངོན་པར་བརྗོད། །ཚུལ་ཁྲིམས་དག་ཅིང་སྦྱིན་པ་གཏོང༌། །བཟོད་དང་བརྩོན་འགྲུས་མཆོག་ཏུ་ལྡན། །ཉིན་དང་མཚན་དུ་སྒོམ་ལ་ཞེན། །ཤེས་རབ་ལྡན་
ཞིང་བཟོ་ལ་མཁས། །བླ་མའི་སྤྱིར་ནི་ཡོན་ཏན་ཚོགས། །དཔལ་ལྡན་སློབ་དཔོན་ཞེས་ནི་བརྗོད། །ནང་ནི་གསང་འདུས་ལ་རབ་དགའ། །ཕྱི་རོལ་ཉན་ཐོས་ལ་སྤྱོད་པ། །དེ་
ལྟའི་མན་ངག་རིམ་པ་ཡིས། །སློབ་མ་རྣམས་ལ་རྗེས་སུ་བསླབ། །དེ་ནི་སྟོན་པར་ཡོངས་སུ་གསུངས། །དེ་སྐད་སྨྲས་པ་དེ་བཞིན་བྱེད། །རྟོག་པ་རྣམས་དང་དཀྱིལ་

83-1-96b

འཁོར་ཚོགས། །དམ་པའི་དོན་གྱིས་བྱ་བ་དང༌། །སླར་ཡང་སྣང་བ་གསུམ་དང་ནི། །རྣལ་འབྱོར་མཆོག་གི་སྤྱོད་པ་ལ། །སློབ་ཅིང་གཞན་ཡང་སློབ་ཏུ་འཇུག །དེ་ནི་སློབ་དཔོན་
ཞེས་བྱའོ། །དེ་ཉིད་བཅུ་ནི་ཡོངས་ཤེས་ནས། །དཀྱིལ་འཁོར་ལ་སོགས་བྱ་བ་ཤེས། །སློབ་མ་རྗེས་སྡུད་ནུས་པ་དང༌། །གསང་བའི་དབང་ནི་བསྐུར་བ་དང༌། །ཤེས་རབ་སྙིང་རྗེ་ཡང་
དག་ལྡན། །རྒྱུད་ཀྱི་མན་ངག་ལ་མི་འཇིགས། །ཟབ་ཅིང་རྒྱ་ཆེར་ཡང་དག་ལྡན། །རྡོ་རྗེ་སེམས་དཔའ་གཉིས་པ་མཆོག །ཚར་གཅོད་ཕན་འདོགས་པ་ལ་མཁས། །དེ་ནི་རྡོ་རྗེ་འཆང་
དུ་བཤད། །དད་ཅིང་བླ་མ་ལ་ཡང་གུས། །རྟག་ཏུ་དགེ་བའི་ལས་ལ་གནས། །གཉིས་མེད་སྒྱུ་ཡང་མེད་པ་དང༌། །རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་པ་དང༌། །གསོད་
པ་དང་ནི་འཚེ་བ་སྤངས། །སེམས་ཅན་རྣམས་ནི་འདོན་པའི་བློས། །ཀུན་ཏུ་བརྩོན་དང་ཡང་དག་ལྡན། །དེ་ལ་སོགས་པའི་ཡང་དག་ལྡན། །དད་པ་ཆེན་པོའི་སློབ་མ་བཟང༌། །སྟོང་
ཉིད་སྙིང་རྗེ་དབྱེར་མེད་པ། །གང་ལ་དེ་ཉིད་ངེས་ཤེས་བྱ། །གོང་ན་མེད་པའི་སྤྱོད་རབ་མཆོག །སྔགས་དང་རྣལ་འབྱོར་རིམ་པ་སོགས། །ཡེ་ཤེས་ལྔ་ནི་རྣམ་དག་དང༌། །སངས་
རྒྱས་ལྔ་ནི་རང་བཞིན་ཉིད། །མངོན་པར་བྱང་ཆུབ་རྣམ་ལྔ་ཡིས། །སྣང་བ་གསུམ་གྱི་མཚན་ཉིད་དང༌། །ཆོས་དང་ལོངས་སྤྱོད་སྤྲུལ་པ་དང༌། །སྐུ་གསུམ་རྣམ་པར་བསྒོམ་པ་

83-1-97a

༄༅། །དང༌། །བདེ་ཆེན་ཡོན་ཏན་མཚན་ཉིད་ནི། །དགའ་བ་ལ་སོགས་དབྱེ་བ་དང༌། དེ་བཞིན་སྒེག་སོགས་ཉམས་དང་ནི། །རྣལ་འབྱོར་རྗེས་སུ་རྣལ་འབྱོར་དང༌། །
ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོ་སྦྱོར་བ་མདོར་བསྡུས་པས། །དེ་བཞིན་དཀྱིལ་འཁོར་རྒྱལ་པོ་མཆོག །ལས་ཀྱི་རྒྱལ་པོ་རྣལ་འབྱོར་མཆོག །འཇུག་དང་གནས་དང་
ལྡང་བ་ནི། །རྫོགས་པའི་རིམ་པའི་རྣལ་འབྱོར་དང༌། །བདེ་གཉིས་དབུགས་འབྱུང་གཉིས་ལ་སོགས། །གང་ལ་རྒྱས་བཤད་དེ་ཉིད་རྒྱུད། །རྣལ་འབྱོར་ཆེན་པོའི་རྒྱུད་དུ་བརྗོད། །
ཡོན་ཏན་ཇི་ལྟ་བུ་ཡི་རྒྱུད། །ཐོས་སོགས་ཡོན་ཏན་མཆོག་གི་ནི། །རྟེན་དང་སྣོད་ཅེས་བྱ་བར་གསུངས། །མཚན་རྣམས་ཀུན་གྱིས་བརྒྱན་པ་དང༌། །ཇི་ལྟར་སེངྒེའི་འོ་མ་ནི། །
ས་ཡི་སྣོད་དུ་གཞག་མི་བྱ། །དེ་བཞིན་རྣལ་འབྱོར་ཆེན་པོའི་རྒྱུད། །སྣོད་མིན་དག་ལ་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་རོལ་ཏུ་ནི་ཕུང༌། །སྣོད་མིན་
མན་ངག་རབ་བཤད་ན། །སློབ་དཔོན་དངོས་གྲུབ་ཉམས་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སངས་རྒྱས་དང་དམ་པའི་
ཆོས་དང་དགེ་འདུན་ལ་སོགས་པའི་མཚན་ཉིད་ཀྱི་ཚིག་རྒྱས་པའི་ལེའུ་སྟེ་དྲུག་ཅུ་རྩ་ལྔ་པའོ།།    །།དེ་ནས་བཅོམ་ལྡན་རྡོ་རྗེས་གསུངས། །སློབ་མའི་བྱ་བའི་སྤྱོད་པ་

83-1-97b

ནི༑ ༑ཞི་བ་ལ་སོགས་བྱ་བ་ཡང༌། །སྔགས་དང་རྣལ་འབྱོར་རིམ་པ་ཡི། །ལྷམ་དང་གདུགས་དང་གཙུག་ཏོར་དང༌། །སོ་རྩི་ལ་སོགས་མྱང་བ་དང༌། །སྣབས་ཀྱི་གོང་བུ་མཆིལ་མ་
སོགས༑ ༑འདོར་ཞིང་རྐང་པ་རྐྱོང་བ་དང༌། །གཞན་དུ་བལྟ་དང་སྤྱི་བརྟོལ་སྨྲ། །ནོར་གྱིས་སྙེམས་དང་ངར་འཛིན་དང༌། །རྒྱན་ལ་སོགས་པ་བལྟ་བ་དང༌། །བག་མེད་པར་ནི་སྨྲ་བ་
དང༌། །བླ་མའི་གྲིབ་མ་འགོ་མ་པ་དང༌། །དེ་ལ་སོགས་པ་སྐྱོན་གྱི་ཚོགས། །བླ་མའི་མདུན་དུ་རྣམ་པར་སྤངས། །འཇིགས་པས་ཐལ་མོ་སྦྱར་ནས་ནི། །སྤྱི་བོར་ཕྱག་རྒྱ་བཀའ་ལུང་
ནོད༑ ༑རབ་བདོག་ཀུན་གཏོང་དམ་བཅས་པས། །ངོ་མཚར་བཅས་ཤིང་གདོང་སྨད་པས། །སློབ་མས་བླ་མའི་མདུན་གནས་བྱ། །གལ་ཏེ་དངོས་གྲུབ་མཆོག་འདོད་ན། །བླ་མའི་
མདུན་དུ་སློབ་མ་རྣམས། །དེ་ལྟ་བུ་སོགས་སྤྱོད་ཅེས་བྱ། །དམ་ཚིག་སྡོམ་པ་སྔར་བཤད་པ། །དེ་རྣམས་སློབ་མའི་སྤྱོད་པའོ། །དེ་ཡི་ཞི་སོགས་བྱ་བ་ནི། །བླ་མས་བསྟན་པར་བྱ་བའི་
རིགས༑ ༑དེ་ལ་མདོར་བསྡུས་བཤད་པར་བྱ། །ཐུན་མོང་ཆོ་གའི་མཚན་ཉིད་ནི། །ཞི་བ་དང་ནི་རྒྱས་པ་གཉིས། །ཟླ་བ་ཡར་གྱི་ངོ་ལ་བྱ། །དབང་དང་མངོན་སྤྱོད་ཀྱི་ནི་ལས། །ཟླ་བ་མར་
གྱི་ངོ་ལ་བརྩམ། །བྱང་དུ་ཁ་བལྟས་ཞི་བ་ལ། །དེ་བཞིན་རྒྱས་བ་ཤར་དུ་བལྟ། །དྲག་པོའི་ལས་ལ་ལྷོ་ཕྱོགས་སུ། །དབང་གི་ལས་ལ་ནུབ་ཏུ་བལྟ། །གསོད་པ་ཉིད་ལ་མེ་ཡི་ཕྱོགས།

83-1-98a

༄༅། །སྡང་བར་བྱ་ལ་བདེན་བྲལ་དུ། །གནས་ནས་བསྐྲད་ལ་རླུང་གི་ཕྱོགས། །རེངས་པ་ལ་ནི་དབང་ལྡན་ཕྱོགས། །ཞི་བའི་ཁ་དོག་དཀར་པོ་སྟེ། །རྒྱས་པ་ལ་ནི་
སེར་པོ་བྱ། །དབང་དང་དགུག་པ་ལ་ནི་དམར། །ཁ་དོག་ནག་པོ་གསོད་པ་ལའོ། །བྱམས་པའི་སེམས་ཀྱིས་ཞི་བ་ལ། །དགའ་བའི་སེམས་ཀྱིས་རྒྱས་པ་ལ། །ཆགས་པའི་
སེམས་ཀྱིས་དབང་དག་ལ། །ཁྲོ་བའི་སེམས་ཀྱིས་གསོད་པའོ། །ཞི་ལ་ཕལ་ཆེར་ཐོ་རངས་བྱ། །དེ་བཞིན་རྒྱས་པར་སྔ་དྲོ་བྱ། །དབང་དང་མངོན་སྤྱོད་དག་གི་ལས། །ཉི་མ་
གུང་དང་མཚན་ཕྱེད་ལའོ། །དེ་ལྟར་རིགས་པར་ཡང་དག་བཤད། །སྔགས་ཀྱི་རྒྱུད་གསུངས་མཚན་ཉིད་ཀྱིས། །ཞི་བ་ལ་སོགས་དངོས་གྲུབ་བརྒྱད། །བློ་ལྡན་ཆོ་ག་བཞིན་དུ་
བསྒྲུབ༑ ༑རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། སློབ་མའི་སྤྱོད་པ་རྣམ་པར་དག་པ་དང༌། ཞི་བ་ལ་སོགས་པའི་ལས་ཀྱི་འབྲས་བུ་བསྟན་
པའི་ལེའུ་སྟེ་དྲུག་ཅུ་རྩ་དྲུག་པའོ།།    །།དེ་ནས་གཞན་ཡང་བཤད་ཀྱི་ཉོན། །ཁྲོ་བོ་བཟླས་པའི་མཚན་ཉིད་ནི། །གང་གིས་རྣལ་འབྱོར་དངོས་གྲུབ་བཤད། །ཐོབ་འགྱུར་
འདི་ལ་ཐེ་ཚོམ་མེད། །ཁྲོ་བའི་སེམས་ཀྱིས་བཟླས་པ་ནི། །ཁྲོ་བོའི་བཟླས་པ་ཞེས་ནི་བརྗོད། །ཡང་ན་ཁྲོ་བོའི་རྒྱལ་པོ་རྣམས། །སྔགས་བཟླས་པ་ཡི་སྦྱོར་བ་ཡིས། །ཁྲོ་བོའི་

83-1-98b

བཟླས་པ་དེ་ཤེས་བྱ། །དངོས་གྲུབ་བརྒྱད་ཀྱི་འབྲས་བུ་སྩོལ། །འཇིགས་སུ་རུང་བའི་དུར་ཁྲོད་དུ། །འཇིགས་པ་འཇིགས་པར་བྱེད་པའི་གནས། །སྐྱེས་བུ་ཐོད་པ་ཁྲག་གིས་གོས། །རྨ་
མེད་པ་ཡི་མཚན་ཉིད་བླངས། །སྐྱེས་བུའི་ཁུ་བ་ཟླ་མཚན་དང༌། །བསྲེས་ནས་བྲི་བར་བྱ་བ་ནི། །དེ་ན་བསྒྲུབ་བྱའི་རྣམ་པ་དང༌། །གསལ་དང་འཇིགས་པ་སྐྲག་པ་དང༌། །གཡོན་བརྐྱང་
པ་ཡིས་མནན་ནས་ནི། །ཞག་བདུན་པར་དུ་དུས་གསུམ་དུ། །གཤིན་རྗེ་གཤེད་ཀྱི་སྔགས་འདིས་ནི། །དངོས་གྲུབ་རྒྱུར་ནི་བཟླ་བར་བྱ། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་ཎཱཾ། ཨོཾ་ཁ་
ཁ་ཁཱ་ཧི་ཁཱ་ཧི། སརྦ་དུཥྚ་ས་ཏྭ་ད་མ་ཀ། ཨ་སི་མུ་ས་ལ་པར་ཤུ་པཱ་ཤ་ཧསྟ། ཁཌྒ་བཱ་མ་ཏ་ར་ཙ་ནི་ཧཥྛ། ཙ་ཏུར་མུ་ཁ། ཙ་ཏུར་བྷུ་ཛ། ཥ་ཊ་ཙ་ར་ཎ། ཨཱ་གཙྪ་ཨཱ་གཙྪ། སརྦ་དུཥྚ་
པྲ་ཎཱ་ཨ་པ་ཧཱ་རི་ཎེ། མ་ཧཱ་བིགྷྣཱཾ་གྷཱ་ཏ་ཀ། བི་ཀྲི་ཏེ་ཨཱ་ནཾ། སརྦྦ་བྷཱུ་ཏ་བྷ་ཡཾ་ཀ་ར། ཨཊྚ་ཨཊྚ་ཧཱ་ས་ནཱ་དི་ནེ་བྱཱ་གྷྲ་ཙརྨྨ་ནི་པཱ་ས་ན་ཀུ་རུ་ཀུ་རུ། སརྦྦ་ཀརྨྨཱ་ཎི། ཙྪིནྡ་ཙྪིནྡ། སརྦྦ་མནྟྲཱཾ། བྷིནྡ་
བྷིནྡ༑ པ་ར་མུ་དྲཱ་ན། ཨཱ་ཀཪྵ་ཡ་ཨཱ་ཀཪྵ་ཡ། སརྦྦ་བྷཱུ་ཏཱཾ། མ་ཐ་མ་ཐ། ནིརྨ་ཐ་ནི་རྨ་ཐ། སརྦ་དུཥྚཱ་ན། པྲ་བེ་ཤ་ཡ་པྲ་བེ་ཤ་ཡ། མཎྜལ་མ་དྷྱེ། བཻ་བ་ཤྭ་ཏ། ཛཱི་བི་ཏ་ཨནྟ་ཀ་ར། ཀུ་
རུ་ཀུ་རུ༑ ཧ་ན་ཧ་ན། ད་ཧ་ད་ཧ། པ་ཙ་པ་ཙ། མཱ་བི་ལམྤ་མཱ་བི་ལམྤ། ས་མ་ཡ་མ་ནུ་སྨ་ར། ཧཱུཾ་ཧཱུཾ། ཏརྫ་ཡ། བྷ་ག་ནཾ། ཕཊ་ཕཊ། སྥོ་ཊ་ཡ་སྥོ་ཊ་ཡ། ཀཱ་ར་ཀཱ་ར། སརྦྦ་ཨཱ་ན་ན་བ་རི་བཱི་ར་པཱུ་རཱུ་

83-1-99a

༄༅། །ཡ༑ ཧེ་ཧེ་བྷ་ག་བཱཾ། ཀིནྩི་རཱ་ཡ་སི་ན། ན་མཿསརྦྦཱ་རྠ་སཱ་དྷ་ཡ་ཧཱུཾ་ཕཊ་སྭཱཧཱ། ཐེག་མར་ཁྲོ་བོའི་བཟླས་པ་འདི། །དབང་དུ་བྱ་དང་དགུག་པའི་མཆོག །བསྐྲད་
པ་རབ་ཏུ་བཤད་པར་བྱ། །ཁྲོ་བོ་གཉིས་པའི་བཟླས་པ་ཡང༌། །སྐེ་ཚེ་ལན་ཚྭ་ཡུངས་མར་དང༌། །དུག་དང་དྷ་དུ་རའི་ཁུ་བ། །སྡིགས་མཛུབ་ཁྲག་དང་བསྲེས་ནས་སུ། །དུར་ཁྲོད་
རས་དང་བྱ་བ་ནི། །ཟླ་བ་ཕྱེད་པ་ལྟ་བུ་མཆོག །རླུང་གི་དཀྱིལ་འཁོར་བྲི་བར་བྱ། །ལོགས་གཉིས་རྡོ་རྗེས་མཚན་པར་བྱ། །དེ་དབུས་བསྒྲུབ་བྱའི་མིང་བྲིས་ལ། །གཡོན་བརྐྱང་བར་
ནི་གནས་ནས་ནི། །སྔགས་ནི་ཡོངས་སུ་བཟླ་བར་བྱ། །སྔར་བཞིན་བསྒྲུབ་བྱའི་མིང་བཀུག་ནས། །མཚན་ཕྱེད་ཀྱི་ནི་དུས་སུ་ནི། །ཀུན་ནས་ཞག་བདུན་བསྒྲུབ་པར་བྱ། །བསྐྲད་
པ་ཡང་ནི་འགྲུབ་པར་འགྱུར། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་ཎཱཾ། ན་མོ་བཛྲ་ཀྲོ་དྷཱ་ཡ། མ་ཧཱ་དཾཥྚོཏ་ཀ་ཊ་བྷཻ་ར་ཝཱ་ཡ། ཨ་སི་མུ་ས་ལ་པ་ར་ཤུ་པཱ་ཤ་ཧསྟཱ་ཡ། ཨོཾ་ཨ་མྲྀ་
ཏུ་ཀུཎྜ་ལྀ། ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫྫ་གརྫྫ། སྥོ་ཊ་སྥོ་ཊ། བི་སྥོ་ཊ་ཡ་བི་སྥོ་ཊ་ཡ། སརྦྦ་བི་གྷྣཱཾ་བི་ནཱ་ཡ་ཀཱ་ན། མ་ཧཱ་ག་ཎ་པ་ཏི། ཛཱི་
བི་ཏ་ཨནྟ་ཀ་ར་ཡ་ཧཱུཾ་ཕཊ་སྭཱཧཱ། སྔགས་འདིས་གདུག་པའི་སེམས་ཅན་ནི། །བསྐྲད་པའི་དོན་དུ་བྱས་པ་ཡི། །ཞི་བའི་ལས་ནི་བཤད་བྱ་བ། །གཞན་གྱིས་མི་ཐུབ་མིང་དང་

83-1-99b

ནི༑ ༑ཁྲོ་བོ་གསུམ་པ་བཟླས་ནས་ནི། །མེ་དང་སྦྲུལ་སོགས་ཞི་བར་བྱེད། །ལག་པ་གཉིས་ལ་ཉི་མ་གཉིས། །དེ་ལ་ཧཱུཾ་གཉིས་བསྒོམ་པར་བྱ། །བསྒྲུབ་བྱའི་མགོ་ལ་ལག་གཉིས་ཀྱིས། །
བྲབས་ལ་དེ་ལ་ཞུགས་ནས་ནི། །བསྒྲུབ་བྱའི་སྙིང་ལ་དེ་གཉིས་ཀྱིས། །འབྱུང་པོ་སྲེག་པར་བསམ་པར་བྱ། །མེ་དང་འབྱུང་པོ་འཇིགས་བྱེད་པའི། །འདི་ཡི་སྔགས་ནི་བཤེད་པར་བྱ། །
ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་ཎཱི། ཨོཾ་ཨ་པ་རཱ་ཛཱི་ཏི་རཱི་ཛི་ཧཱུཾ་ཕཊ། ཆེ་གེ་མོ་འབྱུང་པོའི་གདོན་ལས་གྲོལ་བར་མཛོད་ཅིག །དྷྲཱིཿདུག་སེལ་བའི་སྔགས་ཀྱིས་ནི། །བཞི་པ་བཤད་
ཀྱི་དེ་ཉོན་ཅིག །ཁྲོ་བོ་རྟ་མགྲིན་བཟླས་པས་ནི། །ཡང་དག་མི་མཚུངས་པ་ཡི་མཆོག །བསྒྲུབ་བྱ་སེམས་དཔའ་སུམ་བརྩེགས་བསྒོམ། །སྙིང་གར་ཟླ་གནས་ཡེ་ཤེས་སེམས། །
དེ་ཡི་འོད་ཟེར་གྱིས་རབ་གང༌། །བསྒྲུབ་བྱའི་ལུས་ལ་མཆོག་ཏུ་བསམ། །རབ་ཏུ་འབར་བ་དེ་ཡིས་དུག །དེ་ནས་ལག་གཡས་བསམ་པ་ནི། །ཟླ་བ་ཧཾ་གིས་རྣམ་པར་བརྒྱན། །
ཁ་དོག་དཀར་པོར་སོར་མོར་དགོད། །དེ་ལྟར་སྒྲུབ་པ་པོ་ལ་བྱ། །ཧཱུཾ་དྷྲཱི་ཛི་ཀྵཱིཾ་སཱ་དྷ་དགོད། །ལས་རྣམས་ཀུན་ནི་འགྲུབ་པར་བྱེད། །བསྒྲུབ་བྱའི་མགོ་བོ་ནས་བརྩམས་ཏེ། །རྐང་
པའི་མཐའ་ཡི་བར་དུ་བསྒོམ། །ཆུ་རྒྱུན་རྒྱུན་མི་འཆད་པ་ནི། །དུག་ནི་འོག་བཏང་རིམ་པ་ཡིས། །འདིར་ནི་སྔགས་འདི་བཟླ་བྱ་སྟེ། །རྟ་མགྲིན་དུ་ནི་མངོན་པར་བརྗོད། །ན་མཿ

83-1-100a

༄༅། །ས་མནྟ་ཀཱ་ཡ་ཝཱ་ཀ་ཙིཏྟ་བཛྲཱ་ཎཱཾ། ཨོཾ་ཧཱུཾ་ཧཱུཾ་ཧཱུཾ། ཏ་རུ་ལ་བི་རུ་ལ། སརྦྦ་བི་ཥ་གྷཱ་ཏ་ཀ་ཏ་ཀ་ཛྭ་ལི་ཏི་བི་སྥུ་ལིངྒ། ཨཊྚཱ་ཨཊྚ་ཧཱ་ས་ནཱ་ད་ས་ཧི་ཏཱ། ཀ་ས་རི་ས་ཧོ་པ་
ཏཾ་ཨད་དེ་བཛྲ་ཁུ་ར་གྷ་ཏ་ན། ཙ་ཏ་པ་སུ་དྷ་ཏ་ལ་ནི་ཤྭཱ་ས་མ་རུ་ཏ་ཨུཏ་ཀྵིཔྟ་དྷ་ར་ཎི་དྷ་ར། བི་ཥ་ན་ཨཊྚ་ཧཱ་ས་ཨ་པ་རི་མི་ཏ་ཝ་ལ་པ་རཱ་ཀྲ་མ་ཨཱཪྱ་ག་ཎ་བྷི་ཏ། བུདྡྷ་བུདྡྷ། ཧ་ཡ་
གྲཱི་བ་ཁ་ཁ་ཙྪིནྡ་ཙྪིནྡ། ཨཱ་བེ་ཤ་ཡ། སརྦྦ་གྲ་ཧེ་ཥྭ། ཨ་པྲ་ཏི་ཧ་ཏོ་བྷ་ཝ། བཛྲ་དཾ་ཥྚི་ཀིཉྩི་རཱ་ཡ་སི་ཨི་དཾ་དུཥྚ་གྲ་ཧཾ་དཾ་ཥྚ་སརྦྦཾ་པཱ་དྷུ་ན་དྷུ་ན། མ་ཐ་མ་ཐ། མརྡ་མརྡ། བུདྡྷ་
དྷརྨྨ་ར་དྷ། བུདྡྷ་དྷརྨྨ་སཾ་གྷ་ཨ་ནུ་ཛྙཱ་ན་ཀཪྱཾ་ཀུ་རུ་སྭཱཧཱ། ཆེ་གེ་མོའི་དུག་ལ་སོགས་པ་སེལ་བར་མཛོད་ཅིག་ཧཱུཾ་ཞེས་བྱ་བ་དང་སྔགས་སྤེལ་ལོ། །རྩ་བའི་རྒྱུད་ཀྱི་རྗེས་འབྲངས་
ཏེ༑ ༑ལྷག་མ་རྒྱས་པར་ཤེས་པར་བྱ། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། །ཁྲོ་བོའི་བཟླས་པ་དང་ཞི་བ་ལ་སོགས་པའི་དངོས་གྲུབ་
བརྒྱད་ཀྱི་ལེའུ་སྟེ་དྲུག་ཅུ་རྩ་བདུན་པའོ།།    །།དེ་ནས་གཞན་ཡང་བཤད་པར་བྱ། །དངོས་གྲུབ་ཐམས་ཅད་བསྡུས་པ་ནི། །སངས་རྒྱས་རྣམས་ཀྱི་ཡེ་ཤེས་མཆོག་
དངོས་གྲུབ་ལ་སོགས་མཚན་ཉིད་ནི། །ས་སྙིང་ཕྱག་ན་རྡོ་རྗེ་དང༌། །འཇམ་དཔལ་སྒྲིབ་པ་སེལ་བ་དང༌། །བྱམས་པ་ལྔ་པོ་འདི་དག་དང༌། །ཡི་གེ་གསུམ་དང་རྣམ་པར་

83-1-100b

སྤེལ༑ ༑མིག་དང་རྣ་བ་ཡིད་དང་ལུས། །རྩ་ཡི་འཁོར་ལོ་བྱིན་གྱིས་བརླབ། །མཚན་གསུམ་ཉིན་མོ་དེ་དང་འདྲ། །མངོན་ཤེས་ལྔ་ཉིད་ཐོབ་པར་བྱེད། །བཞི་པ་ཡིས་ནི་དབང་བསྐུར་
བས༑ ༑བློ་ལྡན་དེ་ཉིད་མཐོང་བར་འགྱུར། །སྣང་བ་མཚན་མོའི་ཆ་རུ་འགྱུར། །ཉིན་མོ་སྣང་བ་མཆེད་པའོ། །མཚམས་ནི་སྣང་བ་ཐོབ་པའོ། །དེ་ལྟར་སྣང་ལ་སོགས་མཚན་ཉིད། །
མཚན་མིན་མཚམས་དང་ཉིན་མོ་མིན། །ཀུན་རྟོག་རླུང་ནི་སྤོང་བར་བྱེད། །དེ་ནི་སྐད་ཅིག་མངོན་བྱང་ཆུབ། །མཚན་ཉིད་སྐད་ཅིག་མར་ནི་བརྗོད། །ཐ་མར་འབྱུང་དང་ཐོག་མར་
འབྱུང་བའམ། །དབུས་མིན་འབྱུང་བའང་དབུས་སུ་འབྱུང་བའམ། མཐའ་མིན་འབྱུང་བའང་མཐར་ནི་འབྱུང་བའམ། །དེ་ནི་ཐམས་ཅད་སྟོང་པའི་སྐད་ཅིག་གཅིག་ཏུ་གསུངས། །
གང་དུ་འགྲོ་བ་དང་ནི་འོང་མེད་ཅིང༌། །ཟད་མེད་འཕེལ་མེད་དངོས་མེད་མིན། །ངོ་མཚར་གཟུགས་ཅན་ཡིན་ཞིང་ངོ་མཚར་མིན། །གནས་པར་འགྱུར་མིན་མྱུར་དུ་འགྲོ་བ་མིན། །
གང་ཞིག་ཡོད་དང་མེད་པའི་ཐ་སྙད་རྣམས་དང་བྲལ། །བསོད་ནམས་གཟུགས་མིན་སྡིག་པའི་གཟུགས་མ་ཡིན། །བསོད་ནམས་སྡིག་གི་བདག་མིན་མཆོག་གྱུར་པ། །དེ་ནི་
ཐམས་ཅད་སྟོང་པའི་སྐད་ཅིག་གཅིག་ཏུ་གསུངས། །སྐད་ཅིག་གཅིག་ལ་མངོན་བྱང་ཆུབ། །མཚན་ཉིད་འདི་ནི་སྐད་ཅིག་མཆོག། རྡོ་རྗེ་རྩེ་མོ་བྱང་སེམས་ནི། །འཛིན་པས་

83-1-101a

༄༅། །ལུས་ཀྱི་བརྟན་པ་ཉིད། །དེ་ཡིས་དེ་ཉིད་བྱང་སེམས་ནི། །རླུང་གི་དེ་ཉིད་རབ་སྦྱོར་བས། །རིགས་པས་སྟེང་དུ་བྱེད་པ་ནི། །རྒས་པ་མེད་པར་ཐེ་ཚོམ་མེད། །ཧཱུཾ་ཧོ་
རིམ་བཞིན་ཤེས་པ་ནི། །འཛིན་པ་སྟེང་དུ་རྣམ་པར་སྤེལ། །སྔར་བཤད་པ་ཡི་བདུད་རྩི་ལྔ། །འདི་ནི་བཅུད་ཀྱིས་ལེན་དུ་བརྗོད། །འདི་ཉིད་ཀྱིས་ནི་གྲུབ་པར་བྱེད། །ལྕགས་ཀྱི་
གསེར་འགྱུར་བྱས་ནས་ནི། །རྡོ་རྗེ་ཕྱག་རྒྱ་དངོས་གྲུབ་ཆེ། །ཟུང་དུ་འཇུག་པས་ཐོབ་པར་འགྱུར། །བསྐྱེད་པའི་རིམ་པའི་སྦྱོར་བ་དང༌། །དེ་བཞིན་རྫོགས་པའི་རིམ་པ་ཡང༌། །
གང་ལ་དེ་གཉིས་གཅིག་འགྱུར་བ། །དེ་ནི་ཟུག་དུ་འཇུག་པར་བཤད། །འཁོར་བ་དང་ནི་མྱ་ངན་འདས། །རྟོག་པ་གཉིས་པོ་སྤངས་པས་ནི། །གང་དུ་དངོས་པོ་གཅིག་འགྱུར་
པ༑ ༑ཟུང་དུ་འཇུག་ཅེས་དེ་ལ་བཤད། །ཀུན་རྫོབ་དང་ནི་དོན་དམ་དག །རྟོག་པ་གཉིས་དང་རྣམ་པར་བྲལ། །གང་དུ་ཡང་དག་འདྲེས་གྱུར་པ། །དེ་ནི་ཟུང་དུ་འཇུག་པར་
བཤད༑ ༑རྡོ་རྗེ་བཟླས་པའི་རབ་སྦྱོར་བས། །རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་རྣམ་པར་གཅོད། །སེམས་ལ་དམིགས་པ་ཐོབ་པར་འགྱུར། །བདག་
ལ་བྱིན་བརླབ་རིམ་པས་ཀྱང༌། །དངོས་གྲུབ་བརྒྱད་ནི་ཐོབ་པར་འགྱུར། །སྣང་བ་ལ་སོགས་དབྱེ་བ་ཤེས། །མངོན་པར་བྱང་ཆུབ་རིམ་པ་ཐོབ། །ཟུང་འཇུག་རིམ་པ་ལ་

83-1-101b

གནས་པ། །དངོས་གྲུབ་ཐམས་ཅད་བསྡུས་པ་ནི། །ཚེ་འདི་ཉིད་ལ་འགྲུབ་པར་འགྱུར། །རྣལ་འབྱོར་པ་ཡིས་ཐེ་ཚོམ་མེད། །ཕྱག་རྒྱ་ཆེན་པོའི་དངོས་གྲུབ་ཆེར། །ཟུང་དུ་འཇུག་པའི་
ཏིང་འཛིན་གྱིས། །རྣམ་རྟོག་མེད་པར་ཞུགས་ནས་ནི། །ཐོབ་པ་འདི་ལ་ཐེ་ཚོམ་མེད། །ལུས་ནི་གཞལ་ཡས་ཁང་དུ་འགྱུར། །སངས་རྒྱས་ཀུན་གྱིས་ཡང་དག་བརྟེན། །ཟུར་བཞི་པ་
བ་མདུན་རྒྱབ་དང༌། །གཡས་དང་གཡོན་གྱི་དབྱེ་བས་སོ། །སྟེང་འོག་སྒོ་ཡི་དབྱེ་བ་ཡིས། །སྒོ་བཞི་ཞེས་ནི་བཤད་པ་ཡིན། །སྣ་རྩེ་བཞི་ཡི་དབྱིབས་ཀྱིས་ནི། །རྟ་བབས་བཞི་ནི་
བརྗོད་པར་བྱ། །དྲ་བ་རྒྱུ་མར་ཡང་དག་བཤད། །རྒྱུས་པར་གྱུར་པ་དྲ་བ་ཕྱེད། །ཆ་ནི་ཟླ་བ་ཕྱེད་པ་དང༌། །བུམ་པ་ལྟོ་བར་ཡང་དག་ཤེས། །རྗེ་ངར་བྲལ་དཔུང་ལག་ངར་ནི། །ཀ་
བ་བརྒྱད་དུ་ཡང་དག་བཤད། །མིག་གི་རྣམ་ཤེས་མེ་ལོང་སོགས། །སྒྲ་ཡི་རྣམ་ཤེས་རོལ་མོ་དང༌། །སྣ་ཡི་རྣམ་ཤེས་མེ་ཏོག་ཕྲེང༌། །རིན་ཆེན་ཕ་གུ་ལྕེ་རྣམ་ཤེས། །ལུས་ཀྱི་
རྣམ་ཤེས་རས་འཕན་དང༌། །ཡིད་ཀྱི་རྣམ་ཤེས་རི་དྭགས་སོ། །མིག་ནི་འཁོར་ལོའི་མཚན་མ་དང༌། །རྣ་བ་ཀུན་ནས་རྡོ་རྗེ་རྣམས། །སྣ་ནི་བ་དན་དུ་ནི་བཤད། །ལྕེ་ནི་དྲིལ་བུ་རུ་
ནི་གསུངས། །རྔ་ཡབ་ལ་སོགས་རྣམ་དག་པ། །ལུས་ཀྱི་ཚོགས་ཞེས་བྱ་བར་བཤད། །ཡིད་ནི་དབུས་ཀྱི་པདྨར་གསུངས། །རྣམ་རྟོག་རླུང་ནི་ཡང་དག་བརྟེན། །ཡེ་ཤེས་ལྔ་

83-1-102a

༄༅། །ནི་རྣམ་དག་པ། །རེ་ཁཱ་ལྔར་ནི་ཡང་དག་བརྗོད། །ཕུང་པོ་ལྔ་ནི་རྣམ་དག་ལྔ། །རྣམ་དག་ཁ་དོག་ལྔ་ནི་དབྱེ། །དེ་དག་གཞལ་ཡས་ཁང་དུ་བསྒོམ། །དང་པོ་
སྦྱོར་བར་ཤེས་པར་བྱ། །མངོན་པར་བྱང་ཆུབ་རྣམ་པ་ལྔ། །རིགས་ཀྱི་དབྱེ་བ་རང་ངོ་བོ། །དེ་ཉིད་ཕྱི་རོལ་གནས་པར་བརྗོད། །དཀྱིལ་འཁོར་རྣམ་པར་དག་པའོ། །ཁམས་
བཞིའི་རང་བཞིན་བདག་ཉིད་ནི། །གཟུགས་ཀྱི་ཕུང་པོ་མདོར་བསྡུས་ནི། །གཟུགས་ཀྱི་ཕུང་པོ་རྣམས་དང་ནི། །མིག་གི་རྣམ་ཤེས་ས་སྙིང་པོ། །ཕྱི་རོལ་གཟུགས་ཀྱི་རྡོ་རྗེར་
བཤད༑ ༑བྱམས་པ་རྩ་རྒྱུས་དབུས་ན་བཞུགས། །དེ་བཞིན་ཁྲོ་བོའི་རྒྱལ་པོ་གཉིས། །ཤར་དང་ལྷོ་ཡི་མཚམས་སུ་ནི། །མེ་ལོང་ཡེ་ཤེས་སུ་ནི་བཤད། །རྣམ་པར་སྣང་མཛད་
རྣམ་དག་ཉིད། །བདེ་དང་སྡུག་བསྔལ་འཇིགས་དང་སྐྱོ། །ཚོར་བའི་མཚན་ཉིད་དུ་ནི་འདོད། །ཚོར་བ་ཆུ་ཡི་ཁམས་དང་ནི། །ཕྱི་རོལ་སྒྲ་ནི་རྡོ་རྗེ་དང༌། །རྣ་བ་ཕྱག་ན་རྡོ་རྗེར་
བཤད༑ ༑རིགས་ནི་གཉིས་པོ་འདྲེས་པ་ཉིད། །དྲི་ཡི་རྡོ་རྗེ་ཕྱི་རོལ་འགྱུར། །སྣ་ཡི་རྣམ་ཤེས་མཁའ་སྙིང་པོ། །ཁྲོ་བོ་གཉིས་པོ་རྣམ་པར་ཤེས། །མཉམ་ཉིད་རིན་ཆེན་འབྱུང་
བ་དང༌། །དངོས་དང་དངོས་མེད་སོགས་འདུ་ཤེས། །སྔ་མ་རྗེས་དྲན་མཚན་ཉིད་ཅན། །འདུ་ཤེས་ཕུང་པོ་མེ་ཁམས་དང༌། །ཕྱི་རོལ་དྲི་ཡི་རྡོ་རྗེ་དང༌། །ལྕེ་ཡི་རྣམ་ཤེས་འཇིག་

83-1-102b

རྟེན་མགོན། །དེ་བཞིན་ཁྲོ་བོའི་རྒྱལ་པོ་གཉིས། །དེ་ནི་སོ་སོར་རྟོག་ཡེ་ཤེས། །འོད་དཔག་མེད་ཀྱི་རིགས་ལས་བྱུང༌། །དགེ་དང་མི་དགེའི་ལས་རྣམས་ཀྱིས། །བག་ཆགས་འདུ་
ཤེས་མཚན་ཉིད་ནི། །འདུ་ཤེས་ཕུང་པོ་རླུང་གི་ཁམས། །ཕྱི་རོལ་རོ་ཡི་རྡོ་རྗེ་དང༌། །ལུས་ཀྱི་རྣམ་ཤེས་སྒྲིབ་རྣམ་སེལ། །ཀུན་བཟང་ཚིགས་ཀྱི་མཚམས་དབུས་བཞུགས། །དེ་
བཞིན་ཁྲོ་བོའི་རྒྱལ་པོ་གཉིས། །བྱ་བ་ནན་ཏན་གྲུབ་ཡེ་ཤེས། །དོན་ཡོད་གྲུབ་པའི་རིགས་ལས་བྱུང༌། །དངོས་པོ་ཀུན་གྱི་རང་བཞིན་ནི། །ཡེ་ཤེས་མཚན་ཉིད་རྣམ་ཤེས་བརྗོད།།
རྣམ་པར་ཤེས་པ་ནམ་མཁའི་ཁམས། །ཡིད་ཀྱི་རྣམ་ཤེས་འཇམ་རྡོ་རྗེ། །དེ་བཞིན་ཁྲོ་བོའི་རྒྱལ་པོ་གཉིས། །ཤིན་ཏུ་རྣམ་དག་ཆོས་ཀྱི་དབྱིངས། །མི་བསྐྱོད་པ་ཡི་རིགས་ལས་
བྱུང༌། །མངོན་པར་བྱང་ཆུབ་རྣམ་པ་ལྔ། །གཞལ་ཡས་ཁང་ནི་འདི་དག་བཞུགས། །དེ་ཉིད་ཁམས་ཀྱི་དབྱེ་བ་ཡིས། །རིམ་པ་ཇི་བཞིན་བཤད་པར་བྱ། །སྐྲ་རུས་ཕྱིས་མཆིལ་
མ་སྙིང༌། །ས་ནི་རྣམ་སྣང་བདག་ཉིད་དོ། །སྤུ་དང་ནག་དང་ཉེ་བའི་སྙིང༌། །སེན་མོ་ཆུ་ཡི་ཁམས་སུ་ཤེས། །རིན་ཆེན་འབྱུང་ལྡན་བདག་ཉིད་ཀྱི། །རིགས་ཀྱི་རྟེན་དུ་ཤེས་པར་
བྱ༑ ༑སོ་དང་བགས་པ་ཤ་དང་སྙིང༌། །མེ་ཡི་ཁམས་ཞེས་བྱ་བར་བརྗོད། །འོད་དཔག་མེད་ཀྱི་རང་བཞིན་དང༌། །རིགས་ཀྱི་དབྱེ་བར་ཤེས་པར་བྱ། །རྒྱུས་པ་ཤ་དང་རྩིབས་ལོགས་

83-1-103a

༄༅། །སྙིང༌། །རླུང་ནི་དོན་ཡོད་གྲུབ་པའོ། །དྲི་མ་རྒྱུས་པ་མཁྲིས་པ་སྙིང༌། །དེ་ནི་ནམ་མཁའི་ཁམས་སུ་གྲགས། །མི་བསྐྱོད་པ་ཡི་རང་བཞིན་དང༌། །སྙིང་ནི་
རྣམ་ཤེས་ལྔ་ཞེས་བྱ། །རེ་རེ་ལ་ཡང་སོ་སོར་ནི། །རྣམ་པ་ལྔ་ནི་སྤྲོ་བ་ཤེས། །དེ་བཞིན་གཤེགས་པའི་ཕུང་པོ་ལྔ། །ནང་གི་བདག་ཉིད་རྫས་ཕྱེ་བ། །ཤ་རྩ་རྒྱུས་པ་ཤ་
ཁམ་ཚད། །ཀླད་པ་དང་ནི་ཀླད་རྒྱས་དང༌། །རུས་པ་རྐང་དང་སྙེ་མ་དང༌། །མཁལ་མ་སྙིང་དང་ལྟོ་བ་དང༌། །གློ་བ་མཆེར་བ་གཅིན་དང་ནི། །བཤད་བ་ཕོ་བ་ལོང་ག་
དང༌། །ཞག་དང་ཆུ་སེར་རྣག་དང་ནི། །ཁྲག་དང་མཁྲིས་པ་བད་ཀན་དང༌། །ངར་སྣབས་སྐྲ་དང་ཁ་སྤུ་དང༌། །སེན་མོ་སྤུ་དང་པགས་པ་དང༌། །ལག་པ་རྐང་མིག་ཡན་
ལག་སོགས། །མཚོག་མ་དཔུང་པ་ཞེས་ནི་བརྗོད། །དེ་དག་རིམ་པར་ཤེས་པར་བྱ། །གཞལ་ཡས་ཁང་ནི་རྣམ་དག་པས། །དེ་ལ་གནས་ཀྱི་དབྱེ་བ་ནི། །མདོར་བསྡུས་
ནས་ནི་བཤད་པར་བྱ། །པུ་ལཱི་ར་ནི་མགོ་བོར་ཤེས། །སྤྱི་གཙུག་ཛཱ་ལནྡྷ་ར་དང༌། །རྣ་བ་གཡས་པ་ཨུ་ཌྱན་དང༌། །སྤྱི་བོའི་རྒྱབ་ནི་ཨརྦུ་ད། །གོ་དཱ་བ་རི་རྣ་བ་གཡོན།།
རཱ་མེ་ཤྭ་རི་སྨིན་མའི་དབུས། །མིག་གཉིས་དེ་བོ་ཀོ་ཊི་དང༌། །མཱ་ལ་ཝ་ནི་དཔུང་བའི་རྩ། །ཀཱ་མ་རཱུ་བ་མཚན་ཁུང་གཉིས། །ཨོ་ཌེ་ནུ་མ་གཉིས་སུ་གྲགས། །ཀོ་ས་

83-1-103b

ལ་ནི་ལྟེ་བར་ཤེས། །ཏྲེ་ས་ཀུ་ནི་རྣ་བའི་རྩ། །ཁ་ཡི་པདྨ་ཀ་ལིངྐ། །མགྲིན་པ་ལཾ་པ་ཀར་ནི་བརྗོད། །སྙིང་ནི་ཀཱན་ཙིར་ཤེས་པར་བྱ། །ཧི་མ་ལ་ཡ་མདོམས་སུ་ཤེས། །མཚན་མ་གྲྀ་ཧ་དེ་
བ་དང༌། །པྲེ་ཏ་པུ་རི་བཤང་བའི་ལམ། །བརླ་གཉིས་སུ་ཝརྞྞ་དྭཱི་པ། །སཽ་རཥྚ་ནི་བྱིན་པ་གཉིས། །རྐང་པའི་བོལ་ནི་སིནྡྷུའི་ཡུལ། །སོར་མོ་རྣམས་ལ་ན་ག་ར། །མཐེ་བོང་གཉིས་ནི་མ་
རུར་ཤེས། །ཀུ་ལུ་ཏཱ་ནི་རྐང་པའི་མཐིལ། །དེ་ལྟར་གནས་ཀྱི་རྣམ་དག་དང༌། །ས་བཅུ་རྣམ་པར་དག་པ་ཉིད། །དེ་ཉིད་དང་ལྡན་ཤེས་པར་བྱ། །ཐིམ་དང་ལོངས་སྤྱོད་བདག་པོ་ཉིད། །
འཇུག་པ་ལ་སོགས་བྱེ་བྲག་གིས། །རིམ་གྱིས་རྡོ་རྗེ་སེམས་དཔའ་ཉིད། །དེ་ནས་གཞན་ཡང་རབ་བཤད་པ། །རླུང་རྣམས་ཀྱི་ནི་མཚན་ཉིད་མཆོག །སྲོག་གི་རླུང་ནི་སྙིང་གར་
གནས༑ ༑མི་བསྐྱོད་བྱེ་བྲག་རིགས་ལས་སྐྱེས། །མདོམས་ན་གནས་པའི་ཐུར་སེལ་ནི། །རིན་ཆེན་འབྱུང་ལྡན་བྱེ་བྲག་སྐྱེས། །སྟོད་དུ་རྒྱུས་པ་ལྐོག་མཐར་གནས། །འོད་དཔག་
མེད་པའི་རང་བཞིན་ནོ། །མེ་དང་མཉམ་གནས་ལྟེ་བར་གནས། །དོན་ཡོད་གྲུབ་པའི་རང་བཞིན་ནོ། །ཁྱབ་བྱེད་ཡན་ལག་ཀུན་ལ་གནས། །རྣམ་སྣང་མཛད་ཀྱིས་བྱིན་གྱིས་
བརླབས། །དབང་པོའི་སྒོ་ཡི་རྒྱུན་ལས་ནི། །སྲོག་དང་རྩོལ་བ་རྒྱུན་འདི་དང༌། །དུས་ཀུན་དུ་ནི་རྒྱུ་བ་ནི། །སྲོག་ཅེས་བྱ་བ་ཡིན་པར་བཤད། །སྲོག་དང་རླུང་དང་ཕྱི་ས་དང༌། །དེ་

83-1-104a

༄༅། །བཞིན་དུ་ནི་ཁུ་བ་སོགས། །འོག་འདྲེན་འདི་ནི་ཐུར་སེལ་རླུང༌། །རྟག་ཏུ་རྣལ་འབྱོར་པས་ཤེས་བྱ། །རྒོད་དང་ཟ་དང་ལྡག་པ་དང༌། །ཀུན་ཏུ་འཐུང་དང་འཇིབ་
པ་དང༌། །གང་ཞིག་རྟག་ཏུ་མཉམ་གནས་པ། །མཉམ་དུ་གནས་པ་ཞེས་བྱར་བརྗོད། །གྱེན་དུ་འགྲོ་ཞིང་སྡུད་པ་དང༌། །བཟའ་དང་མྱང་བ་ལ་སོགས་པ། །ཤེས་དང་ལྷན་ཅིག་
འབྱོར་པ་དག །གྱེན་རྒྱུའི་ལས་སུ་ཤེས་པར་བྱ། །ཁྱབ་དང་འཛིན་པ་ཉིད་དང་ནི། །དེ་བཞིན་འགྲོ་དང་ལྡོག་པ་སོགས། །ཚིགས་ཀུན་དུ་ནི་ཁྱབ་པའི་ཕྱིར། །ཁྱབ་བྱེད་ཅེས་
ནི་བྱ་བར་བཤད། །རླུང་གི་མཚན་ཉིད་བཤད་པ་ནི། །དེ་ནས་དེ་ཡི་འཇིགས་པར་བརྗོད། །སྔ་མ་བཞིན་དུ་བཏང་བཟུང་སོགས། །ཕན་ཚུན་དུ་ནི་གནོད་པར་བྱེད། །གཞན་
ནི་གཞན་ལ་འཚེ་བ་ཡིན། །སྟོབས་ནི་ཐོབ་པའི་རང་བཞིན་གྱིས། །གཅིག་ནི་གཅིག་ལ་ཐིམ་པར་འགྲོ། །ཇི་ལྟར་ཟླ་བ་གཟས་བཟུང་ལ། །རླུང་རྣམས་རིམ་གྱིས་ཉམས་འགྱུར་
བ༑ ༑སྔ་མ་བཞིན་དུ་གོང་ནས་གོང༌། །རང་གི་བདག་ཉིད་ལ་ཐིམ་པར། །བཏང་བཟུང་སླར་ཡང་འགྲོ་བར་བྱེད། །ཇི་ལྟར་སེམས་བསྲེགས་དངོས་མེད་དང༌། །རྒྱུ་མེད་པར་ནི་
ཐིམ་པར་འགྲོ། །སླར་ཡང་སྲོག་གི་རླུང་ཤར་བ། །ལས་ཀྱི་རླུང་ནི་སྣ་ཚོགས་པ། །དེ་ནི་ལྷན་ཅིག་རྣམ་ཤེས་དང༌། །སླར་ཡང་འཇིག་རྟེན་གསུམ་དུ་གནས། །དེ་ལས་

83-1-104b

ལས་དང་དེ་ལས་སྐྱེས། །དེ་ལས་ཆགས་སོགས་བག་ཆགས་དང༌། །དེ་ལས་སླར་ཡང་འཆི་དང་སྐྱེ། །དེ་ལྟར་འཁོར་ལོ་བསྐོར་བ་འདྲ། །སྔོན་བཞིན་རྡོ་རྗེ་བཟླས་ལ་སོགས། །རིམ་
གྱིས་དེ་ཡི་དབྱེ་བར་འགྱུར། །དེ་ནས་སེམས་དཔའ་ཆེན་པོ་ཀུན། །དེ་ཉིད་མིག་སྨན་ཐུར་མ་ཡིས། །ཐམས་ཅད་འཁྲུལ་པའི་ཡོང་བ་བསལ། །ཡང་དག་དངོས་པོ་ཉིད་ནི་མཐོང༌།།
དེ་ནས་ཡང་ཡང་ཕྱག་བྱས་ཏེ། །མཆི་བཅས་མིག་གིས་བཅོམ་ལྡན་ལ། །ལན་གསུམ་དུ་ནི་བསྐོར་བྱས་ནས། །རྡོ་རྗེ་འཆང་ལ་ཡང་དག་བསྟོད། །ཨེ་མའོ་ཀུན་འགྲོ་ཀུན་དབང་
ཕྱུག །ནམ་མཁའ་དང་ནི་མཚུངས་པ་བརྙེས། །ཨེ་མའོ་དམ་ཚིག་དེ་ཉིད་གསུམ། །མཆོག་ཏུ་རྨད་བྱུང་སྟོན་པར་མཛད། །ཁམས་གསུམ་ལས་ནི་རྣམ་པར་གྲོལ། །ཆོས་ཀྱི་
དབྱིངས་ཀྱི་ངོ་བོ་ཉིད། །འདོད་པ་རྣམས་ཀྱིས་མ་གོས་པ། །དམིགས་མེད་ཁྱོད་ལ་ཕྱག་འཚལ་ལོ། །ཕུང་པོ་རྣམས་དང་ཁམས་རྣམས་དང༌། །སྐྱེ་མཆེད་རྣམས་ལ་མི་རྟེན་ཅིང༌། །
སྲིད་དང་མྱ་ངན་འདས་ལས་གྲོལ། །དམིགས་མེད་ཁྱོད་ལ་ཕྱག་འཚལ་བསྟོད། །དེ་ལྟར་ནམ་མཁའ་གནས་མེད་ཅིང༌། །སྤྲོས་པ་མེད་ཅིང་གོས་པ་མེད། །མཁའ་དང་མཉམ་
པའི་ཐུགས་མངའ་བ། །དམིགས་མེད་ཁྱོད་ལ་ཕྱག་འཚལ་བསྟོད། །དེ་ནས་བཅོམ་ལྡན་འདས་ཀྱི་སྐུ། །འཇིག་རྟེན་གསུམ་ལས་རྒྱལ་གྱུར་པ། །འཇིག་རྟེན་གསུམ་འདི་

83-1-105a

༄༅། །རྣམ་པར་གཡོས། །བདུད་རྣམས་བཅོམ་པར་མཛད་ནས་ནི། །འཇིག་རྟེན་གསུམ་གནས་ལྷ་ལས་རྒྱལ། །ཁྲོ་བོ་བཅུ་ནི་ཀུན་ནས་ནི། །འཇིག་རྟེན་གསུམ་
རྒྱལ་གཙོ་བོ་ཡིས། །འདི་ལྟར་བཀའ་ནི་བསྒོ་བར་འགྱུར། །ས་ཡི་ཆ་ནི་གང་ན་འདི། །རྡོ་རྗེ་ཕྲེང་བར་མངོན་བརྗོད་པའི། །རྣལ་འབྱོར་ཆེན་པོའི་དམ་ཚིག་རྒྱུད། །དུས་ཀུན་
ཏུ་ནི་སྤྱོད་འགྱུར་ཞིང༌། །རྒྱུན་དུ་དེ་ཉིད་རང་ཉིད་ཀྱིས། །ཁྲོ་བོ་བཅུ་ཡིས་དེ་ལས་ནི། །རྟག་ཏུ་ཕུར་བུས་བགེགས་ཀུན་ལ། །བསྲུང་བའི་དོན་དུ་ཡུལ་འཁོར་དེར། །རང་རང་
ཕྲེང་བའི་སྔགས་ཀྱིས་ནི། །དེ་རྣམས་ལ་ནི་གཏོར་མ་དབུལ། །སེམས་ཅན་ཡོངས་སུ་གཟུང་བའི་ཕྱིར། །སྣ་ཚོགས་སྤྲུལ་པ་བསྟན་ནས་ནི། །རྡོ་རྗེ་སེམས་དཔའ་དུས་ཀུན་ཏུ།།
ཉིན་དང་མཚན་དུ་བཞུགས་པར་འགྱུར། །རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། དངོས་གྲུབ་ཐམས་ཅད་བསྡུས་པའི་ལེའུ་སྟེ་དྲུག་
ཅུ་རྩ་བརྒྱད་པའོ།།    །།རྣལ་འབྱོར་ཆེན་པོའི་རྒྱུད་དཔལ་རྡོ་རྗེ་ཕྲེང་བ་མངོན་པར་རྟོགས་པ་ལས། རྒྱུད་ཐམས་ཅད་ཀྱི་སྙིང་པོ་གསང་བ་རྣམ་པར་ཕྱེ་བ་ཞེས་བྱ་བ་རྫོགས་
སོ༑༑ ༑༑ཐུགས་དམ་སའི་སྙིང་པོ་ཐི་ལིང་སྙིང་པོ་དཔལ་དཔེ་མེད་ལྷུན་གྱིས་གྲུབ་པའི་གཙུག་ལག་ཁང་དུ་རྒྱ་གར་གྱི་མཁན་པོ་སུ་ཛ་ན་ཤྲཱི་ཛྙཱ་ན་དང༌། སྒྲ་སྒྱུར་གྱི་

83-1-105b

ལོཙྪ་བ་ཆེན་པོ་བོད་ཀྱི་ལྷ་བཅན་པོ་བླ་མ་དགེ་སློང་ཞི་བའི་འོད་ཀྱི་ཞལ་སྔ་ནས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། སནྡྷི་བྱ་ཀ་ར་ཎ་ནཱ་མ་ཏནྟྲ། བོད་སྐད་
དུ༑ དགོངས་པ་ལུང་སྟོན་པ་ཞེས་བྱ་བའི་རྒྱུད། བཅོམ་ལྡན་འདས་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །དེ་ཉིད་འདི་སྐད་བདག་གིས་ཐོས། །ཤིན་ཏུ་གསང་བའི་
དུས་གཅིག་ན། །གསང་གཙོ་རྡོ་རྗེ་བཅོམ་ལྡན་འདས། །དམ་ཚིག་མཆོག་ནི་རྡོ་རྗེ་གསུམ། །དེ་བཞིན་གཤེགས་ཀུན་ཡེ་ཤེས་ནི། །ཡོན་ཏན་ཕུན་ཚོགས་བསམ་མི་ཁྱབ། །ཡོད་
མེད་མཐའ་གཉིས་ལས་འདས་པས། །གནས་མེད་པ་ལ་གནས་ཞེས་བྱ། །ནམ་མཁའ་རང་བཞིན་གཅིག་པ་འདིར། །ཀུན་མཁྱེན་ཡེ་ཤེས་རྣམ་སྒོམ་པ། །འགྲོ་སྙིང་རྣམ་དག་
ཅེས་བྱ་ལ། །ཐུབ་པ་ཆེན་པོ་བཞུགས་པ་ཡིན། །མ་རིག་པ་དང་འདུ་བྱེད་དང༌། །རྣམ་པར་ཤེས་དང་མིང་དང་གཟུགས། །སྐྱེ་མཆེད་དྲུག་དང་རེག་པ་དང༌། །ཚོར་བ་དང་ནི་སྲེད་
པ་དང་༑ ༑ཉེར་ལེན་སྲིད་པ་སྐྱེ་བ་དང༌། །རྒ་ཤི་ཞེས་བྱ་རིག་མ་ཡིན། །ང་རྒྱལ་ཆེ་བའི་ང་རྒྱལ་དང༌། །ངའོ་སྙམ་ང་རྒྱལ་མངོན་ང་རྒྱལ། །གཞན་ཡང་ང་རྒྱལ་ལས་ང་རྒྱལ། །ཅུང་
ཟད་ང་རྒྱལ་ལོག་པར་བཅས། །འདི་དག་རྡོ་རྗེ་མཐའ་ཅན་མཆོག །བྱང་ཆུབ་སེམས་དཔའ་དེ་བཞིན་གཤེགས། །དེ་རྣམས་བརྗོད་མི་ལང་བའི་གྲངས། །བརྗོད་ཀྱིས་

83-1-106a

༄༅། །ལང་ཉིད་དུ་གྱུར། །སངས་རྒྱས་ཞིང་ནི་གྲངས་མེད་པའི། །རི་རབ་རྡུལ་ཕྲན་གྲངས་མཉམ་པ། །བྱང་ཆུབ་སེམས་དཔའ་སེམས་དཔའ་ཆེ། །ཏིལ་གྱི་གང་
བུ་མཚུངས་པ་དང༌། །དེ་བཞིན་གཤེགས་པ་རྣམས་ཀྱིས་ཀྱང༌། །ནམ་མཁའི་ཁམས་ཀུན་གང་བར་སྣང༌། །དེ་ནས་དཔལ་ལྡན་རྣམ་སྣང་མཛད། །སྐུ་གསུང་ཐུགས་
ཀྱི་རྡོ་རྗེ་ཅན། །འཁོར་གྱི་དཀྱིལ་འཁོར་ལ་གཟིགས་ནས། །དེ་ཉིད་གསུམ་སྐྱེས་སྐུར་མཛད་དོ། །ཚངས་པ་ཁྱབ་འཇུག་ལྷ་ཆེན་དང༌། །འདོད་དང་རིག་བྱེད་དེ་བཞིན་ཟུང༌། །
ཚངས་ལྷ་དེ་བཞིན་ཟླ་བ་སྟེ། །ཕུང་པོ་ལ་སོགས་གྲངས་དང་མཉམ། །སྒྲ་སྒྲོག་དེ་བཞིན་དགའ་བྱེད་དང༌། །སྐྱ་བསེང་སྐེམ་བྱེད་ཐུབ་པ་དང༌། །སྣ་ཡོན་དང་ནི་དཀོན་མཆོག་
གསུམ༑ ༑དེ་བཞིན་གཤེགས་ཀུན་གཅིག་པུ་ཉིད། །དེ་ཚེ་ཕྱུང་ལ་གསོལ་བ་ཡི། །གསང་སྔགས་གསུངས་པ་དང་པོ་ཉིད། །ཐུབ་ཆེན་བྱང་ཆུབ་སེམས་ཚུལ་དུ། །མཛད་པ་གཉིས་
པ་ཡིན་པར་བཤད། །རྣམ་ལྔ་མངོན་པར་བྱང་ཆུབ་པའི། །ཕྲ་མོ་རྣལ་འབྱོར་གསུམ་པ་ཡིན། །དབང་བསྐུར་བ་ནི་རྣམ་པ་བཞི། །གཟུགས་ཀྱི་དཀྱིལ་འཁོར་ཉིད་བཞི་པ། །
སྲུང་བའི་བསླབ་གཞི་རྣམ་བཞི་དང༌། །སྤྱོད་པའང་འདིར་ནི་ལྔ་པ་སྟེ། །དྲུག་པ་རང་སངས་རྒྱས་ཉིད་ཀྱི། །ཏིང་འཛིན་ཕྲ་མོའི་རྣལ་འབྱོར་རོ། །བདུན་པ་དེ་ཉིད་མཆོད་པར་བཤད།

83-1-106b

གསང་བའི་དབང་དུ་གཙོ་བོས་མཛད། །ཕྱག་རྒྱས་དབང་བསྐུར་བརྒྱད་པ་བསྟན། །དམ་ཚིག་བཞི་པ་དགུ་པ་ཡིན། །རྣམ་པ་བཅུར་ཕྱེ་ཡང་དག་རྟོག། བཟླས་པའི་སྔགས་ཀྱང་
གསུངས་པ་ཡིན། །བཅུ་གཅིག་མིང་དུ་བྱུང་བ་ན། །ཕྱག་རྒྱས་གཅིག་པར་བཤད་དཀྱིལ་འཁོར། །བཅུ་གཉིས་པ་ཡི་བདག་ཉིད་སྐུ། །ཉན་ཐོས་བྱང་ཆུབ་སྟོན་པར་མཛད། །དེ་བཞིན་
རིག་པ་སྤྱོད་གྲུབ་པ། །མངོན་ཤེས་ལྔ་ནི་བཅུ་གསུམ་པ། །བཅུ་དང་བཞི་པར་བཞི་པོ་དང༌། །ཕྲེང་སྔགས་བླ་མ་སྟོན་པར་མཛད། །ཕྱོགས་དང་སྐྱ་བསེང་ཉིད་འགྱུར་བ། །དངོས་
གྲུབ་དཀྱིལ་འཁོར་བླ་མེད་པའོ། །སྒྲ་སྒྲོག་དུས་དང་ཡང་དག་ལྡན། །དཀྱིལ་འཁོར་རྡུལ་ཚོན་ལྡན་པ་འོ། །སློབ་མ་དབང་བསྐུར་ཉི་ཟླ་དག །ཆགས་བྲལ་སྣ་ཚོགས་ཉིད་གྱུར་པ། །
སྣ་ཚོགས་ཚིག་གི་དོན་གྱི་བརྡ། །སྣ་ཚོགས་མིང་ཅན་མིང་གཅིག་པུ། །དེ་ལྟར་རྣམ་པ་སྣ་ཚོགས་པའི། །སོ་སོར་སྡུད་པ་རབ་ཏུ་བསྟན། །གཅིག་དང་དུ་མ་ལས་གྲོལ་བ། །ཡང་
དག་མཐོང་ནས་ཡོངས་སུ་སྒོམ། །ཡོངས་སུ་བསྒོམས་པར་གྱུར་པའི་བདག །རྟེན་འབྲེལ་དུ་ཡང་བསྟན་པར་བྱ། །དེ་ནས་མ་སྐྱེས་སྦྱོར་བ་ལ། །ཐུབ་པ་རྣམ་པར་སྣང་མཛད་ཆེ། །
རྟེན་འབྲེལ་ཡན་ལག་བཅུ་གཉིས་པའི། །ཏིང་འཛིན་དེ་འོག་སྟོན་པར་མཛད། །འདོད་པའི་ཡན་ལག་འགྲོ་བའི་ཚོགས། །གཉིས་པ་ཐམས་ཅད་དེ་བཞིན་གཤེགས། །འདོད་

83-1-107a

༄༅། །ཆགས་ཆེ་ཚུལ་ཞེས་བྱ་བའི། །ཏིང་ངེ་འཛིན་ལ་སྙོམས་པར་ཞུགས། །དེ་བཞིན་གཤེགས་ཀུན་གཙོ་བོ་ཡི། །རང་གི་སྐུ་ལ་ཞུགས་པར་མཛད། །བྱང་ཆུབ་
སེམས་དཔའ་སེམས་དཔའ་ཆེ། །རྒྱུན་དེ་ལ་ནི་སྦྱོར་བར་གྱུར། །དེ་ནས་དེ་བཞིན་གཤེགས་ཀུན་དང༌། །དེ་བཞིན་བྱང་ཆུབ་སེམས་དཔའ་རྣམས། །དེ་བཞིན་གཤེགས་
བདག་མཉེས་བྱའི་ཕྱིར། །དེ་རྣམས་ཞུགས་ནས་བྱུང་གྱུར་པ། །སྲོག་དང་གྱེན་རྒྱུ་ཐུར་སེལ་དང༌། །མཉམ་གནས་ཁྱབ་བྱེད་ཅེས་བྱ་དང༌། །ཀླུ་དང་རུས་སྦལ་རྩངས་པ་དང༌། །
ལྷ་སྦྱིན་གཞུ་རྒྱལ་ཞེས་བྱ་བ། །འདི་དག་ཏུ་ནི་ཉིད་སྐུ་མཛད། །བུད་མེད་གཟུགས་སུ་སླར་སྤྲུལ་ཏེ། །རང་གི་ངོ་བོ་ཇི་བཞིན་དུ། །དེ་ཡི་སྐུ་ལས་བྱུང་བར་གྱུར། །དེ་ཉིད་གསུམ་
ནི་མཉམ་སྦྱོར་ལས། །རང་གི་གསང་སྔགས་དེ་དག་སྒོམ། །ཡན་ལག་ཀུན་ལས་ངེས་གྲོལ་ཞིང༌། །ཤིན་ཏུ་ཕྲ་བ་ཉིད་དུ་གྱུར། །དབུ་གོས་མིང་ལས་བྱུང་བ་ནི། །ཞི་གནས་
དང་ནི་ལྷག་མཐོང་སྟེ། །དངོས་མེད་ངོ་བོ་ཉིད་ཡིན་པས། །རང་ཉིད་ཀྱང་ནི་མི་ཤེས་སོ། །འོན་ཀྱང་འདི་ལྟར་ཐུབ་པ་ལ། །དེ་བཞིན་གཤེགས་རྣམས་གསོལ་བ་འདེབས། །བཅོམ་
ལྡན་དགོངས་པ་ལུང་བསྟན་པ། །ཆོས་ཀྱི་མཆོག་ནི་བསྟན་དུ་གསོལ། །ཁྱབ་བདག་ཁྱེད་ནི་ཆོས་འདི་རྣམས། །དངོས་མེད་ཉིད་ནི་ཐུགས་སུ་ཆུད། །འགྲོ་བའི་དོན་ནི་རབ་

83-1-107b

གྲུབ་པས། །ཡིད་བཞིན་ནོར་བུ་ལྟ་བུར་མཛེས། །གང་ཞིག་ཡང་དག་ཤེས་གྱུར་ན། །འཇིག་རྟེན་པ་དང་རྩོད་མེད་ཅིང༌། །དེ་བཞིན་འཇིག་རྟེན་འདས་པ་དང༌། །འཇིག་རྟེན་ཤིན་ཏུ་
འདས་དེ་བཞིན། །གང་འདི་ཞི་བ་ཉིད་ཀྱི་ཆོས། །ཞི་གནས་ཤིན་ཏུ་སྔོན་འགྲོ་བ། །བྱང་ཆུབ་སེམས་དཔའ་ཐོས་ན་ཡང༌། །དེ་བཞིན་ཉིད་ཀྱི་བདེ་བ་བྱེད། །དེ་ནས་ས་སྙིང་ལ་སོགས་
པའི༑ ༑བྱང་ཆུབ་སེམས་དཔའ་སེམས་དཔའ་ཆེ། །མགོན་པོ་རྣམ་སྣང་ཆེན་པོ་ལ། །དེ་དག་གིས་ནི་ཞུས་གྱུར་པ། །གང་ཤེས་བླ་མེད་བྱང་ཆུབ་ནི། །མ་འོངས་སྐྱེ་བོས་ཐོས་འགྱུར་
བའི༑ ༑གསང་སྔགས་དེ་ཉིད་དོན་འབྱུང་བ། །རྣལ་འབྱོར་བཅོམ་ལྡན་བཤད་དུ་གསོལ། །ལན་གཉིས་གསོལ་ཀྱང་མགོན་པོ་ནི། །མི་གསུང་བར་ནི་རྣམ་པར་བཞུགས། །རྡོ་རྗེ་ཅན་
གྱིས་དེ་ཤེས་ནས། །དེ་ནས་སླར་ཡང་ཞུས་པར་གྱུར། །གང་འདི་ཞི་གནས་ལ་སོགས་པའི། །རྣལ་འབྱོར་ཟབ་མོ་བླ་མེད་པ། །དེ་ནི་འདི་ལྟར་བསྔགས་པས་བསྔགས། །འཚལ་
འགྱུར་དེ་ནི་གཙོ་བོས་གསུངས། །བྱ་བ་དག་བྱའི་རྣལ་འབྱོར་དང༌། །རྣལ་འབྱོར་འབའ་ཞིག་པ་ཉིད་དང༌། །ལུང་ནི་ཡང་དག་གང་ཡིན་པ། །དེ་ནི་བསྟན་པར་མཛད་པའི་རིགས། །
ཞུས་པའི་དོན་ནི་མཁྱེན་ནས་ནི། །བཅོམ་ལྡན་རྡོ་རྗེ་ཅན་གྱིས་གསུངས། །གསང་སྔགས་ཚུལ་ནི་མཆོག་གྱུར་འདི། །གསང་བ་ཁྱོད་ལ་བསྟན་པར་བྱ། །འདི་སྐད་ཅེས་བྱའི་

83-1-108a

༄༅། །གསང་སྔགས་ཆེ། །གསང་སྔགས་ཀུན་དོན་སྔར་སྟེར་བའོ། །དེར་ནི་ལྔ་ཡི་བདག་གྱུར་ཅིང༌། །སྦྱོར་བ་བཞི་དང་བཅུ་ཡི་བདག །ལྔ་པ་ལྔ་པོའི་མིང་འདི་ནི། །
གསལ་དང་མི་གསལ་དག་ཏུ་སྦྱར། །རྒྱ་མངོན་ཕྱོགས་པའི་སྦྱོར་བཤད་པ། །དཀྱིལ་འཁོར་ལྔ་ཡིས་བརྒྱན་པ་ཡིན། །བཅུ་བདུན་ཞེས་ནི་བཤད་པ་འདིའི། །གསུངས་པའི་
དོན་དེ་མ་ཤེས་པས། །སྔགས་པས་གསང་སྔགས་སྦྱོར་བ་དག །དེ་ཚེ་ཇི་ལྟར་བྱེད་པར་འགྱུར། །དོན་འདི་རྟོགས་པར་གྱུར་ནས་ནི། །སྣ་ཚོགས་དོན་ནི་སྟོན་པ་དང༌། །འགྲོ་
བའི་དོན་ནི་རབ་སྒྲུབ་པ། །གསང་སྔགས་རིག་པ་མཆོག་རྣམས་བྱེད། །བདག་ནི་སྟོང་དང་ཡང་དག་སྦྱར། །ཡི་གེ་ཨ་ནི་སྟེང་དུ་གནས། །ཕྱི་མ་ཞེས་བྱ་གནས་བྱས་ལ། །སྔགས་
པས་སེམས་ཅན་དོན་རྣམས་བྱ། །ཡི་གེ་ཨ་གཉིས་སྦྱོར་བ་གང༌། །ཨ་སྒོ་ལས་སྐྱེས་ཉིད་དུ་འགྱུར། །སྟེང་འོག་ཕྱོགས་ཀྱི་རྣམ་པ་དེ། །དངོས་པོ་མེད་པའི་ངོ་བོ་ཉིད། །གང་ཞིག་
འདི་ལས་གསུངས་པ་ནི། །བསམ་མི་ཁྱབ་པའི་ཐབས་ཆོས་ཉིད། །བདག་གིས་ཞེས་རྟོགས་དེ་འགྱུར་བ། །ཐོགས་མེད་རྟོགས་པ་འདི་གནས་སོ། །སྟོན་པ་པོ་དང་བསྟན་དང་
གནས༑ ༑ཕྲ་རབ་ཙམ་གྱི་ངོ་བོ་མེད། །ཀུན་རྫོབ་དུས་གསུམ་སྦྱོར་གཅིག་ལ། །སྔགས་པ་རྣམས་ཀྱིས་ཐོས་དེ་འགྱུར། །ཤིན་ཏུ་གྲངས་མེད་བསྐལ་པ་རུ། །སངས་རྒྱས་

83-1-108b

རྣམས་ཀྱིས་གང་མཁྱེན་པ། །སྔགས་པ་རྣམས་ཀྱིས་དུས་གཅིག་ན། །སྐད་ཅིག་ལ་རྫོགས་བྱང་ཆུབ་ཐོབ། །ཀུན་མཁྱེན་ཀུན་རིག་ཐུགས་ཆུད་པ། །གསང་སྔགས་སྟོན་པའི་ཆོས་
ཅན་ཏེ༑ ༑དེ་ཉིད་ཁོ་ན་བཅོམ་ལྡན་མཆོག །སྐུ་གསུང་ཐུགས་རྡོ་རྗེ་ལས་སྐྱེས། །མི་རྟོག་ནམ་མཁའ་ཇི་བཞིན་དེ། །གསང་སྔགས་ཐམས་ཅད་ཉི་མ་འདྲ། །ས་ལ་རླུང་བཞིན་སྔགས་
པ་ནི༑ ༑འདོད་པ་ཀུན་ལ་ཉེ་བར་སྤྱོད། །ཐམས་ཅད་འགྱུར་བ་གང་གང་ཡིན། །དེ་དེ་སྟོང་པ་ཉིད་དུ་འགྱུར། །དེ་བཞིན་སྦྱོར་བ་དེ་མཐོང་བས། །ཀུན་རིག་དེ་ནི་དེ་བཞིན་གཤེགས། །
དེ་བཞིན་ཉིད་གཟུགས་བརྙན་གྱུར་པ། །དེ་ནི་སྐུ་ཡི་རྡོ་རྗེར་གྱུར། །འགྲོ་བ་ཡང་དག་ཚིམ་པར་འབྱུང༌། །མི་ཕྱེད་གསུང་གི་རྡོ་རྗེར་གྱུར། །ནམ་མཁའི་གནས་ཀྱི་སྦྱོར་བ་གང༌། །བསམ་
མི་ཁྱབ་པར་སྤྲོ་བདག་ཉིད། །དེ་ཉིད་ཡེ་ཤེས་རྒྱ་མཚོ་ལ། །ཐུགས་ཀྱི་རྡོ་རྗེ་ཡང་དག་འབྱུང༌། །སེམས་ཅན་ཀུན་གྱི་སེམས་གང་ཡིན། །ནམ་མཁའ་ཡོངས་སུ་བརྟགས་པ་སྟེ། །དེ་
ཡང་དེ་རུ་ཀུན་གནས་པས། །བུད་མེད་ཆོས་གཅིག་པུ་ཡི་གཟུགས། །སངས་རྒྱས་ཀུན་གྱིས་གང་བརྟེན་པ། །སར་གྱུར་དེ་ནི་བཅུ་གསུམ་པ། །དེ་ནི་བུད་མེད་ཅེས་བཤད་དེ། །དེ་
བས་ཆོས་དེ་བྷ་ག་ཡིན། །བྱ་བ་ལ་སོགས་ཇི་སྐད་བཤད། །དམ་ཚིག་གསུམ་པོ་གཅིག་ཏུ་གྱུར། །དངོས་མེད་ཆོས་ཉིད་གཅིག་པུ་རུ། །འདི་ནི་དེ་དག་མཉམ་པར་འགྱུར། །དམ་

83-1-109a

༄༅། །ཚིག་སྐུ་གསུང་ཐུགས་དང་ནི། །ཏིང་འཛིན་དེ་བཞིན་རྒྱལ་བ་དང༌། །ས་དང་ཆུ་དང་དེ་བཞིན་མེ། །རླུང་དང་ནམ་མཁའ་ཉིད་དག་དང༌། །གཟུགས་དང་སྒྲ་དང་
དྲི་དང་རོ། །རེག་དང་དེ་བཞིན་ཆོས་ཀྱི་དབྱིངས། །འདི་རྣམས་རྡོ་རྗེའི་མཐའ་ཅན་བྱུང༌། །བྱང་ཆུབ་སེམས་དཔའ་རྫུ་འཕྲུལ་ཆེ། །དེ་ལྟར་བརྗོད་མི་ལང་ཞེས་པ། །བརྗོད་མི་ལང་
བ་ཉིད་གྱུར་རྣམས། །སངས་རྒྱས་ཞིང་གི་རི་རབ་ཀྱི། །རྡུལ་ཕྲན་གྱི་ནི་གྲངས་མཉམ་པའི། །བྱང་ཆུབ་སེམས་དཔའ་སེམས་ཆེན་དང༌། །ནམ་མཁའ་མཉམ་པའི་དེ་བཞིན་
གཤེགས། །མི་བསྐྱོད་རྣམ་སྣང་མཛད་རིན་ཆེན། །དཔག་མེད་ཚེ་དང་གདོན་མི་ཟ། །འདི་དག་ནམ་མཁའི་ཁམས་མཉམ་པའི། །རྡོ་རྗེ་སྙིང་པོ་དེ་བཞིན་གཤེགས། །དཔེར་
ན་ཏིལ་འབྲུ་མཚུངས་པ་ཡི། །དེ་བཞིན་གཤེགས་པ་ཐམས་ཅད་ཀྱིས། །ནམ་མཁའི་ཁམས་ནི་ཡོངས་ཁེབས་པ། །དེ་རྣམས་དེར་ནི་ཡང་དག་སྣང༌། །དེ་ནས་མགོན་པོ་རྣམ་
སྣང་མཛད། །དེ་བཞིན་ཉིད་དང་གཅིག་ཏུ་གྱུར། །གང་ཡང་དམ་ཚིག་སྔོན་འགྲོ་དང༌། །སྐུ་རྡོ་རྗེ་སོགས་མིང་ཅན་གྱིས། །བྱང་ཆུབ་སེམས་དཔའ་སེམས་ཆེན་དང༌། །དོན་
ཡོད་ཐམས་ཅད་དེ་བཞིན་གཤེགས། །འདི་རྣམས་སྐུ་ཡི་ཡན་ལག་གྲགས། །ཞི་གནས་བསམ་མི་ཁྱབ་ལས་བྱུང༌། །མ་སྐྱེས་གཅིག་པུ་གཟིགས་པ་ནི། །འདོད་ཆགས་

83-1-109b

ཆེན་པོའི་ཚུལ་དུ་གྱུར། །འདོད་ཆགས་ཆེན་པོའི་ཚུལ་མཆོག་གི་གཏིང་ངེ་འཛིན་ལ་སྙོམས་ཞུགས་ཏེ། །དེ་བཞིན་གཤེགས་པ་ཀུན་གྱི་ཚོགས། །དེ་ནི་ཉིད་ཀྱི་སྐུ་ལ་བཅུག །དེ་ནི་དེ་བཞིན་
གཤེགས་པ་ཀུན། །དེ་ནི་རྣམ་པར་སྣང་མཛད་ཆེ། །འདི་ཉིད་མཉེས་པར་བྱ་བའི་ཕྱིར། །ཉིད་སྐུ་བུད་མེད་ཉིད་དུ་མཛད། །དེ་ནས་མགོན་པོ་བསམ་ཡས་ལས། །བུད་མེད་གཟུགས་
སུ་བྱུང་བར་གྱུར། །དེ་ནི་སངས་རྒྱས་སྤྱན་འདྲ་དང༌། །མཱ་མ་ཀཱི་འདྲ་སྦྱོར་བ་དང༌། །གོས་དཀར་མོ་འདྲའི་གཟུགས་དང་ནི། །སྒྲོལ་མའི་གཟུགས་སུ་ཡང་དག་གནས། །སྒྲ་ཡི་ངོ་བོའི་
གཟུགས་ཅན་དང༌། །དྲི་ཡི་ངོ་བོའི་གཟུགས་དང་ནི། །དེ་བཞིན་རོ་ཡི་ངོ་བོའི་གཟུགས། །རེག་གི་ངོ་བོའི་གཟུགས་ཅན་དང༌། །ལ་ལ་གཟུགས་ཀྱི་ངོ་བོ་ཡིས། །དེ་བཞིན་གཤེགས་པ་
དེ་རྣམས་བཞུགས། །དེ་ནས་ཚུལ་གསུམ་དོན་གཅིག་དང༌། །མི་བསྐྱོད་པ་ཡང་བསྟན་ཕྱིར་དང༌། །འཇིག་རྟེན་རྒྱང་ཕན་གདུལ་དོན་དུ། །འཇིག་རྟེན་འདས་པའི་ཚུལ་བྱུང་ངོ༌། །
གཉིས་མེད་མཉམ་པ་ཉིད་རྣལ་འབྱོར། །རྡོ་རྗེ་བུད་མེད་བྷ་ག་མཆོག །དམ་ཚིག་ཆེན་པོའི་དཀྱིལ་འཁོར་དུ། །དེ་ནི་མི་བསྐྱོད་ཡང་དག་བྲི། །ཟུར་བཞི་པ་ལ་སྒོ་བཞི་པ། །སྦྱོར་བཞི་
གཅིག་ཏུ་སྦྱོར་བ་ཉིད། །དྲི་མ་མེད་པར་བྱིན་བརླབས་པ། །ཀུན་ནས་ཤིན་ཏུ་གསལ་བའི་གཟུགས། །སངས་རྒྱས་སྤྲིན་གྱིས་ཀུན་ཏུ་ཁྱབ། །འབར་བ་མང་པོའི་རྣམ་པར་འཁྲུག །གསལ་བ་ལ་

83-1-110a

༄༅། །སོགས་དཀྱིལ་འཁོར་ལྡན། །དེ་བཞིན་གཤེགས་པ་ཀུན་གྱི་གནས། །དེ་ནས་དེ་ནི་བཅོམ་ལྡན་འདས། །དེ་བཞིན་གཤེགས་ཀུན་བདག་པོ་འདི། །དཀྱིལ་འཁོར་
ཆེན་པོའི་དབུས་སུ་ཡང༌། །རྣམ་པར་བཞག་སྟེ་བཞུགས་པར་གྱུར། །མི་བསྐྱོད་རིན་ཆེན་དཔག་མེད་དང༌། །དོན་གྲུབ་རྣམ་སྣང་དེ་བཞིན་གཤེགས། །དེ་རྣམས་བྱང་ཆུབ་
སེམས་རྡོ་རྗེའི། །ཐུགས་ལ་རྣམ་པར་བཞུགས་པར་གྱུར། །དེ་རྣམས་ཟིལ་གྱིས་མནན་པའི་ཕྱིར། །དེ་བཞིན་གཤེགས་པ་བྱང་ཆུབ་སེམས། །དངོས་མེད་ངོ་བོར་གཅིག་པར་
ནི༑ ༑མཁའ་འདྲ་རྡོ་རྗེ་ལས་བྱུང་གཟིགས། །ཤེས་རབ་ཏིང་འཛིན་གཞི་གཅིག་པུ། །དེ་ནི་གྲིབ་མ་ལྟར་ཐུགས་ཆུད། །རྡོ་རྗེའི་རང་བཞིན་སྐུར་མཛད་ནས། །འགྲོ་དོན་མཉམ་
དང་མི་མཉམ་མཛད། །ཇི་ལྟར་མཚམས་གནས་ཉི་མ་ཡིས། །འགྲོ་བ་གཉིད་ལོག་སད་པར་བྱེད། །དེ་བཞིན་དེ་བཞིན་གཤེགས་པ་ཀུན། །བྱང་ཆུབ་སེམས་ཀྱིས་སྲུང་བར་བྱེད།།
སྐུ་གསུང་ཐུགས་ནི་རྡོ་རྗེ་གཅིག །དེ་རྣམས་སྐྱེ་བར་བཞེད་པ་ཡིས། །བྱང་ཆུབ་སེམས་ཀྱི་ངོ་བོ་ཡིས། །རྡོ་རྗེའི་སྔགས་སུ་མཛད་པར་གྱུར། །རིག་པ་སྐྱེས་བུའི་གཟུགས་དག་
ནི༑ ༑སྔགས་ཀྱིས་བྱིན་རླབས་བླ་ན་མེད། །དེར་ནི་ཞལ་གསུམ་པ་ལྟ་བུར། །དེ་བཞིན་གཤེགས་པ་ཀུན་གྱིས་གཟིགས། །དེ་ནས་མགོན་པོ་བཅོམ་ལྡན་གྱིས། །ཐུགས་

83-1-110b

རྗེས་བཞུགས་པ་ལས་བྱུང་སྟེ། །བྱང་ཆུབ་སེམས་ནི་རབ་བསྐོར་ལ། །ལན་གསུམ་ཆེད་དུ་བརྗོད་པ་མཛད། །བསམ་མི་ཁྱབ་ཅིང་དཔག་མེད་གང༌། །དེ་བཞིན་གཤེགས་པ་ཀུན་
གྱི་གསང༌། །རྡོ་རྗེ་བྱང་ཆུབ་སེམས་གཅིག་ལས། །སྤྱོད་ཡུལ་དེར་ནི་གྱུར་པ་ཡིན། །དེ་ནས་གསང་ཚུལ་ཐོས་པ་དང༌། །དེ་འོག་གསང་བའི་བདག་པོས་ནི། །ཁྱབ་བདག་རྣམ་པར་སྣང་
མཛད་ལ། །ཇི་བཞིན་ཚུལ་དུ་དེ་བཏུད་ཞུས། །ཕུང་པོ་ཁམས་ལ་སོགས་པའི་ཆོས། །འདུས་ལ་གང་ཞིག་གནས་པའི་རྣམས། །རྟེན་འབྲེལ་ལས་སྐྱེས་ཡིན་པར་ནི། །ཁྱད་ཆོས་སྟོན་
པར་མཛད་པས་ཁུམས། །དམན་པའི་ཆོས་རྣམས་འདི་དག་ནི། །ཞེ་སྡང་ལ་སོགས་རྐྱེན་དང་ལྡན། །འདི་དག་ཇི་ལྟར་བདེ་གཤེགས་དང༌། །རྫུ་འཕྲུལ་ཆེན་པོ་རིགས་མ་ལགས།།
བྱང་ཆུབ་སེམས་དཔའ་སེམས་ཆེན་དེ། །ལུས་ལ་སོགས་པ་ཇི་ལྟར་འགྱུར། །གང་ཞིག་ཕྱི་དུས་སྐྱེ་བོ་ཡིས། །འདི་དག་འཚལ་བར་མི་འགྱུར་རོ། །དེ་ནས་བཅོམ་ལྡན་རྡོ་རྗེ་ཅན། །
འོད་ཆེན་ལྡན་པས་བཀའ་སྩལ་པ། །མ་འོངས་སྐྱེ་བོ་མཐོང་ནས་ནི། །གང་ཞིག་ཁྱོད་ཀྱིས་ང་དྲིས་པ། །ལེགས་སོ་ལེགས་སོ་སེམས་དཔའ་ཆེ། །གསང་བའི་བདག་པོ་ཁྱོད་ལེགས་
སོ༑ ༑སྨྲས་དོན་ཇི་ལྟ་ཇི་ལྟ་བར། །དེ་ལྟར་ཁྱོད་ལ་ལུང་བསྟན་བྱ། །མ་འོངས་དུས་ན་མི་རྣམས་ནི། །འཇིག་རྟེན་རྒྱང་ཕན་མཆོག་གཞོལ་འགྱུར། །ལོག་པར་ལྟ་བ་ལ་གནས་

83-1-111a

༄༅། །ཏེ༑ ༑ཅི་དགའ་བར་ཡང་སྤྱོད་པར་བྱེད། །ལ་ལ་གླུ་དང་གར་ལ་དགའ། །དགོད་དང་སྒེག་ལ་མཆོག་ཏུ་གཞོལ། །དྲི་དང་ཕྲེང་བ་ལ་དགའ་ཞིང༌། །དེ་བཞིན་
འཁྲིག་པ་ལ་དགར་འགྱུར། །རྨོངས་པ་ལ་སྡང་བ་དང༌། །དེ་བཞིན་གཏི་མུག་ལ་རབ་གཞོལ། །ལ་ལ་དེ་བཞིན་འདོད་ཆགས་ཞེན། །ཤེས་པ་གཞན་དག་འདོད་པར་
འགྱུར༑ ༑ཉ་དང་ཤ་དང་དེ་བཞིན་ཆང༌། །བཤང་གཅི་ཁུ་བ་ཁྲག་རྣམས་ནི། །སྐྱེས་བུ་གླེན་པ་ཟ་བྱེད་ཅིང༌། །མེད་པར་སྨྲ་བ་ཆོས་སུ་སྒྲོག །མ་དང་སྲིང་མོ་ལ་སོགས་པ། །
བགྲོད་མིན་ལ་ནི་བགྲོད་པ་དང༌། །ཕ་དང་མ་ཡང་གསོད་པ་དང༌། །དེ་བཞིན་སྲོག་ཆགས་གཞན་རྣམས་གསོད། །རྫུན་གྱི་ཚིག་ཉིད་སྨྲ་བ་དང༌། །ཁྱད་པར་དུ་ཡང་བརྐུ་བ་དང༌། །
གཞན་གྱི་ཆུང་མའི་ཐད་འགྲོ་ཞིང༌། །སྨད་པ་གཞན་ཡང་བྱེད་པར་འགྱུར། །ལ་ལ་དམ་ཆོས་སྤོང་བ་དང༌། །དེ་བཞིན་མཚམས་མེད་བྱེད་པ་སྟེ། །སྣ་ཚོགས་སྡིག་པ་བྱས་
ནས་ཀྱང༌། །སྔགས་པ་དངོས་གྲུབ་འདོད་པར་འགྱུར། །གཟེར་ནད་དུག་དང་སྦྱར་བའི་དུག །སྣ་ཚོགས་ནད་ནི་མི་བཟད་པ། །འདི་རྣམས་ཀྱིས་ནི་གཟིར་གྱུར་ནས། །ཞི་བ་ཉིད་
ནི་འདོད་པར་འགྱུར། །འདོར་བར་བྱེད་པ་རྨོངས་པ་དེ། །མི་བཟད་སྡིག་པ་བྱས་པ་དང༌། །ལོག་པར་ལྟ་ལ་མཆོག་གཞོལ་རྣམས། །ངན་སོང་གསུམ་དུ་འགྲོ་བར་འགྱུར། །

83-1-111b

དེ་རྣམས་རྗེས་སུ་གཟུང་བའི་ཕྱིར། །གསང་བ་འདི་ལྟར་བསྟན་པ་ཡིན། །གང་ཞིག་ཡང་དག་ཐོབ་པ་ཉིད། །འདིར་ནི་དེ་བཞིན་གཤེགས་པར་འགྱུར། །གསང་བའི་བདག་པོ་མཁས་
རྣམས་ཀྱིས། །ཚུལ་མཆོག་འདི་ནི་རྙེད་གྱུར་ནས། །དོན་གསལ་ཡང་དག་རྙེད་པ་དང༌། །དེ་ཡང་ང་རྒྱལ་དག་ཏུ་ལྟུང༌། །དེ་རྣམས་ཏིང་འཛིན་ཞི་ཉིད་དང༌། །ཤེས་རབ་ཉིད་ཀྱང་ཤིན་
ཏུ་རིང༌། །རབ་ཏུ་དགའ་དང་ལྡན་པ་ཡིས། །རྣལ་འབྱོར་པ་ནི་བདག་ཉིད་ཅེས། །མངོན་པའི་ང་རྒྱལ་ལ་རྟག་དགའ། །སྒྱུ་དང་བཅོས་མའི་ཆོས་དང་ལྡན། །མྱ་ངན་འདས་དང་གཞན་
འགྲོ་བ༑ ༑ཕན་ཚུན་དག་ནི་སུན་ཡང་འབྱིན། །གསང་སྔགས་སྨྲ་བ་ལ་བརྟེན་ནས། །གཅིག་ལ་གཅིག་ནི་རྩོད་པར་འགྱུར། །དེ་རྣམས་བདུད་ཀྱི་བྱིན་རླབས་ཀྱིས། །གལ་ཏེ་དངོས་
གྲུབ་ཕྲ་ཐོབ་ན། །དེས་ནི་མངོན་པར་ང་རྒྱལ་བས། །མཁས་པ་སྙམ་དུ་ཤེས་པར་འགྱུར། །ཚོགས་པའི་ནང་དུ་རྩོད་པ་དང༌། །ཁྱི་བཞིན་ཁ་ཟས་ལ་སྤྱོད་འགྱུར། །རང་ལས་འབྲས་
ལས་བྱུང་བ་ཡི། །ཕན་པ་ལ་ནི་གནོད་པ་བྱེད། །དེ་རྣམས་དགེ་དང་མི་དགེ་རྣམས། །བདག་ཅག་རྣམས་ཀྱི་སྟོབས་ཡིན་ཟེར། །མངོན་སུམ་སངས་རྒྱས་འདྲ་བ་ཡི། །སློབ་དཔོན་
སྨོད་ཅིང་བསྙེན་བཀུར་མེད། །སྐད་ཅིག་གཅིག་གིས་སྡང་བྱེད་ཅིང༌། །དེ་ལ་སྐད་ཅིག་གིས་རྗེས་ཆགས། །ཁྱི་དང་ཕག་དང་ཁྭ་རྣམས་ཀྱི། །སྤྱོད་པ་དག་ནི་སྟོན་པར་བྱེད། །

83-1-112a

༄༅། །དེ་རྣམས་ཕན་ཚུན་རྣམ་འཚེ་བར། །མངོན་པར་དགའ་བར་བྱེད་པར་འགྱུར། །གསང་བ་འདུས་པ་མི་ཤེས་པར། །དམ་ཚིག་ལ་སོགས་བྱེད་པར་འགྱུར། །
གསང་བ་སྲུང་བར་མི་བྱེད་པར། །ཐམས་ཅད་དུ་ནི་སྟོན་པར་བྱེད། །འཇིག་རྟེན་ལ་ནི་སྨད་བྱས་ནས། །གཞན་དག་ལ་ཡང་རབ་གསལ་བྱེད། །བདག་ཉིད་རྩ་བ་མེད་པར་
ནི༑ ༑དམ་ཚིག་འདས་པར་བྱེད་པར་འགྱུར། །སྒྲ་བཅས་སྤྲོར་ལྡན་གྱིས་བསྐུལ་བས། །རང་ལ་རང་གི་གླགས་རྙེད་མེད། །དེ་ཉིད་ཡེ་ཤེས་འབྱུང་བ་ཡི། །ཏིང་འཛིན་དེ་ཡིས་
ཤེས་མི་འགྱུར། །ཉེས་པ་ཅུང་ཟད་ཙམ་གྱི་ཕྱིར། །མངོན་སྤྱོད་རབ་ཏུ་བྱེད་པར་འགྱུར། །རྣལ་འབྱོར་རབ་སྦྱོར་དམན་པ་ཡི། །སྔགས་པ་རྣམས་ནི་འགྲུབ་མི་འགྱུར། །ཕྱི་
རོལ་བསྟན་བཅོས་ལ་རྟག་དགའ། །དེ་ཡི་སྦྱོར་ལ་གཅིག་ཏུ་མཁས། །རང་གི་དམ་ཚིག་ཡོངས་སྤངས་ནས། །ལྕགས་ཀྱུ་མེད་པ་བཞིན་དུ་སྤྱོད། །སྔགས་དང་ཕྱག་རྒྱའི་
སྦྱོར་བ་ཡིས། །དེ་རྣམས་འཚོ་བ་སྒྲུབ་པར་འགྱུར། །གང་དུ་རྙེད་པ་ཐོབ་འགྱུར་བར། །དམ་པའི་ཆོས་ནི་སྟོན་པར་བྱེད། །དེ་རྣམས་ཡང་དག་སྡུད་བྱེད་པའི། །གསང་བ་
དགོངས་པས་བཤད་པ་ཡིན། །དམ་ཚིག་ཉམས་ཏེ་གནས་པ་རྣམས། །འདི་ཡིས་ཐམས་ཅད་དགུག་པར་བྱ། །དེ་དག་རྗེས་རིག་མི་ཤེས་ན། །དེ་རྣམས་ཞི་བར་ག་

83-1-112b

ལ་འགྱུར། །དེ་ནས་རྗེས་སུ་གཟུང་དོན་དུ། །ཚུལ་འདི་དག་ནི་གྱུར་པ་ཡིན། །དེ་ནས་བཅོམ་ལྡན་དེ་བཞིན་གཤེགས། །གཅིག་ཏུ་འདུས་པར་གྱུར་ནས་སུ། །དེ་བཞིན་གཤེགས་
ཀུན་བདག་པོ་ལ། །རང་མཆོད་དེ་ཉིད་དམ་ཚིག་སྤྲིན། །ཡང་དག་འབྱུང་བས་ལེགས་མཆོད་དེ། །ཕྱག་འཚལ་ནས་ནི་འདི་སྐད་གསོལ། །དེ་བཞིན་གཤེགས་པ་གསང་བ་མཆོག།
དེ་བཞིན་གཤེགས་པ་ཀུན་བསྡུས་པ། །འདུས་པ་གཉིས་མེད་རྣལ་འབྱོར་བའི། །ཉམས་དགའ་རྡོ་རྗེ་སྙིང་པོ་འདི། །དེ་ཉིད་བསྡུས་པ་རྣམས་ཀྱི་མཆོག །དེ་ཉིད་བཅོམ་ལྡན་བཤད་
དུ་གསོལ། །དེ་ནས་དེ་བཞིན་གཤེགས་ཀུན་ལ། །བཅོམ་ལྡན་འདས་ཀྱིས་སླར་གསུངས་པ། །གང་ཡང་འདི་ལྟར་གསོལ་འདེབས་པ། །དེ་བཞིན་གཤེགས་རྣམས་ལེགས་སོ་
ལེགས༑ ༑འདི་ནི་དེ་བཞིན་གཤེགས་རྣམས་ཀྱང༌། །ཐེ་ཚོམ་སྐྱེ་བར་བྱེད་ཡིན་ན། །བྱང་ཆུབ་སེམས་གཞན་ཅི་སྨོས་ཤེས། །དེ་བཞིན་གཤེགས་རྣམས་ལ་གསུངས། །དེ་ནས་
ངོ་མཚར་རྨད་བྱུང་ནས། །ཐེ་ཚོམ་ཐམས་ཅད་གཅོད་མཛད་པའི། །བཅོམ་ལྡན་དེ་བཞིན་གཤེགས་ཀུན་གྱིས། །བདག་པོ་ལ་ནི་འདི་སྐད་ཞུས། །བཅོམ་ལྡན་དེ་བཞིན་གཤེགས་
ཀུན་གྱིས། །ཡོན་ཏན་ཀུན་གྱིས་ཕུལ་ཕྱུང་ཡང༌། །གཙོ་བོ་འདིར་ནི་སྟོན་མཛད་པར། །ཇི་ལྟར་སྤྲོ་བ་མངའ་མ་གྱུར། །བྱིན་གྱིས་བརླབ་པའི་གནས་མཛད་དེ། །དེ་བཞིན་གཤེགས་

83-1-113a

༄༅། །ཡིད་བདེ་ལ་སོགས། །ཡེ་ཤེས་རྒྱུ་འབྲས་ཐོབ་པའི་ཕྱིར། །དེ་ནི་ཡང་དག་བཤད་དུ་གསོལ། །དེ་བཞིན་གཤེགས་ཀུན་བདག་པོ་ནི། །དེ་རྣམས་ཞུ་པར་མཁྱེན་
ནས་སུ༑ ༑ཡེ་ཤེས་སྒྲོན་མ་རྡོ་རྗེ་གྲགས། །ཏིང་འཛིན་ཞེ་སྡང་རིགས་འབྱུང་བ། །གཙོ་བོས་མི་བསྐྱོད་སྙིང་པོ་ནི། །སྐུ་གསུང་ཐུགས་ནི་དཔལ་ལྡན་པས། །དེ་ནས་ཡང་དག་ཕྱུང་
བ་ནི༑ ༑བཛྲ་དྷྲྀ་ཀ་ཅེས་བྱ་བའི་སྔགས། །དེ་ནས་འདི་ནི་གསུངས་ཙམ་གྱིས། །ཞེ་སྡང་རིགས་བྱུང་ལས་སྐྱེས་པ། །དེ་ནི་རིག་པ་སྐྱེས་བུར་འགྱུར། །མི་བསྐྱོད་རྒྱ་ཆེན་ཐབས་
ཀྱིས་སྦྱོར། །ཞལ་གསུམ་ནག་དང་དཀར་དང་དམར། །བདག་ཉིད་ཆེན་པོ་དེ་ཞལ་ཡིན། །རྡོ་རྗེ་གསུམ་འདིར་དེ་བཞིན་གཤེགས། །བཞུགས་པ་ཡེ་ཤེས་ཞེས་བྱའོ། །དེ་ནས་
དེ་བཞིན་གཤེགས་བདག་པོ། །དམ་ཚིག་འབྱུང་རྡོར་ཞེས་བྱ་ཡི། །ཏིང་ངེ་འཛིན་ལ་གཙོ་བོ་ནི། །སྙོམས་པར་ཞུགས་པ་ཉིད་དུ་མཛོད། །དེ་ནས་ཛི་ན་ཛི་ཀ་ཅེས་པའི། །སྙིང་
པོ་དེ་བཞིན་ཡང་དག་ཕྱུང༌། །དེ་ནས་གསུངས་པ་ཙམ་གྱིས་ཀྱང༌། །གཏི་མུག་རིགས་བྱུང་ལས་སྐྱེས་པ། །རིག་བཅས་སྐྱེས་བུར་གྱུར་པ་ནི། །རྣམ་པར་སྣང་མཛད་དེ་
བཞིན་གཤེགས། །དཀར་དང་ནག་དང་དམར་བཅས་པའི། །ཞལ་གྱིས་མདུན་དུ་བཞུགས་པར་གྱུར། །དེ་ནས་རིན་ཆེན་བྱུང་བ་ཡི། །དཔལ་ཞེས་བྱ་བའི་ཏིང་འཛིན་

83-1-113b

ལ༑ ༑སྙོམས་པར་ཞུགས་ནས་བདེ་གཤེགས་ཀུན། །བདེ་དང་ཡིད་བདེར་གྱུར་པའི་ཕྱིར། །ཡིད་བཞིན་ནོར་བུ་རིན་ཆེན་རིགས། །དེ་བཞིན་གཤེགས་ཀུན་བདག་པོ་འདི། །
དེ་ནས་རཏྣ་དྷྲྀ་ཀ་ཅེས་བྱའི། །སྙིང་པོ་དཔལ་ལྡན་དེ་ཚེ་ཕྱུང༌། །དེ་ནི་ཕྱུང་བ་ཙམ་གྱིས་ནི། །རིག་དང་བཅས་པའི་སྐྱེས་བུར་གྱུར། །སེར་དང་དཀར་དང་ནག་པ་ཡི། །ཞལ་དང་
རིན་ཆེན་འབྱུང་ལྡན་ནི། །རྡོ་རྗེ་གསུམ་གྱི་བདག་པོ་ཡི། །ལྷོ་ཕྱོགས་ལོགས་སུ་བཞུགས་པར་གྱུར། །དེ་ཡང་བྱང་དུ་གཟིགས་གྱུར་ཏོ། །མཉམ་ཉིད་ཡེ་ཤེས་ཞེས་བྱའོ། །ད་
ནས་བཅོམ་ལྡན་བདག་པོ་དེ། །རྡོ་རྗེ་གསུམ་གྱི་དམ་ཚིག་བདག། འདོད་ཆགས་ཆེན་པོ་ལས་བྱུང་བ། །རྡོ་རྗེ་ཞེས་ནི་བྱ་བ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །འདོད་
ཆགས་ཆེན་པོའི་རིགས་ལས་བྱུང༌། །ཨཱ་རོ་ལྀ་ཀ་ཅེས་བྱ་སྙིང་པོ། །རྡོ་རྗེ་གསུམ་ལས་དེ་ནས་ཕྱུང༌། །དེ་ནས་ཕྱུང་བ་ཙམ་གྱིས་ནི། །དེ་འོག་བཅོམ་ལྡན་གཙོ་བོ་ནི། །རིག་
དང་བཅས་པའི་སྐྱེས་བུར་གྱུར། །འཇིག་རྟེན་དབང་པོ་འོད་དང་མཚུངས། །དམར་དང་དཀར་དང་ནག་པའི་ཞལ། །དཔལ་ལྡན་རིགས་ཆེན་པོ་ཡི་བདག །དེ་བཞིན་གཤེགས་
པའི་བདག་པོ་ཡི། །ནུབ་ཕྱོགས་སུ་ནི་བཞུགས་པར་གྱུར། །དེ་ནས་བཅོམ་ལྡན་སྣ་ཚོགས་པ། །དོན་ཡོད་དམ་ཚིག་ཅེས་བྱ་བའི། །ཏིང་འཛིན་རྡོ་རྗེ་ཡང་དག་ཕྱུང༌། །གཙོ་

83-1-114a

༄༅། །བོ་དེ་ལ་སྙོམས་ཞུགས་ནས། །སྙིང་པོ་མཆོག་གི་མཆོག་ཅེས་བྱའོ། །དམ་ཚིག་རྣམས་ནི་དགུག་པའི་རིགས། །སྙིང་པོ་པྲ་ཛྙཱ་དྷྲྀ་ཀ་ཅེས་པ། །རྡོ་རྗེ་གསུམ་
ཞེས་བྱ་ལས་བྱུང༌། །དེ་ནས་ཕྱུང་བ་ཙམ་གྱིས་ནི། །དོན་ཡོད་རྡོ་རྗེ་སྦྱོར་བ་ཡི། །དེ་ཉིད་མགོན་པོ་བཅོམ་ལྡན་འདས། །སྐུ་གསུང་ཐུགས་ཀྱི་རྡོ་རྗེ་ཅན། །རིག་དང་བཅས་
པའི་སྐྱེས་བུར་གྱུར། །ལྗང་དང་ནག་དང་དཀར་བའི་ཞལ། །དེ་བཞིན་གཤེགས་པའི་བདག་པོ་ཡི། །བྱང་ཕྱོགས་སུ་ནི་བཞུགས་པར་གྱུར། །ཞེ་སྡང་གཏི་མུག་རིགས་དང་
ནི༑ ༑དེ་བཞིན་ཡིད་བཞིན་རིན་ཆེན་དང༌། །འདོད་ཆགས་དམ་ཚིག་ཅེས་བྱ་བ། །འདོད་དང་ཐར་པ་རབ་བསྒྲུབས་པའོ། །དེ་ནས་ཁྱབ་བདག་རྡོ་རྗེ་འཛིན། །འདོད་ཆགས་
དམ་ཚིག་འབྱུང་བ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །རྡོ་རྗེ་འཛིན་པ་བཙུན་མོ་མཆོག། སྐུ་གསུང་ཐུགས་ཀྱི་རྡོ་རྗེ་ལས། །དམ་པ་དག་ནི་ཕྱུང་བར་འགྱུར། །
སངས་རྒྱས་ཀུན་གྱི་ཡུམ་གཅིག་པུ། །ཡུམ་ཞེས་བྱ་བར་ཡང་དགེ་བཤད། །དེ་ནི་དེ་བཞིན་གཤེགས་བདག་པོ། །གང་ཕྱིར་ལྷ་མོ་བཙུན་མོ་མཆོག །སྐུ་དང་གསུང་
དང་ཐུགས་ལས་བྱུང༌། །དྭེ་ཥ་ར་ཏི་ཞེས་བྱར་གྲགས། །རིག་པ་སྐྱེས་བུ་ཞེས་བྱ་བའི། །དེ་ནི་བུད་མེད་གཟུགས་འཛིན་མ། །ཞལ་གསུམ་ལྟ་བུའི་གཟུགས་ཀྱིས་

83-1-114b

ནི༑ ༑མེ་ཡི་ཕྱོགས་སུ་རྣམ་པར་བཞུགས། །དེ་ནས་རྗེས་མཉེས་རྡོ་རྗེ་གྲགས། །སྐུ་གསུང་ཐུགས་རྡོ་རྗེ་ལས་བྱུང༌། །ཏིང་ངེ་འཛིན་ལ་སྙོམས་འཇུག་སྟེ། །རྡོ་རྗེ་གསུམ་ལས་བྱུང་
བ་ནི༑ ༑དེ་ནི་མོ་ཧ་ར་ཏི་སྟེ། །གང་ཕྱིར་དེ་བཞིན་གཤེགས་པའི་ཡང༌། །རིག་པ་སྐྱེས་བུ་བྱུང་བ་སྟེ། །ཞལ་གསུམ་ལྟ་བུའི་རྣལ་འབྱོར་མ། །གཉིས་མེད་མཉམ་པའི་རྣལ་འབྱོར་
པས༑ ༑སངས་རྒྱས་ཀུན་གྱི་ཡིད་འོང་གཅིག །གསང་བ་བསྡུས་པའི་སྦྱོར་བ་ཡིས། །བདེན་བྲལ་ཕྱོགས་སུ་རྣམ་པར་བཞུགས། །དེ་ནས་རྗེས་ཆགས་རྡོ་རྗེ་ཞེས། །བྱ་བ་རྡོ་རྗེ་གསུམ་
ལས་སྐྱེས། །ཏིང་ངེ་འཛིན་ལ་སྙོམས་ཞུགས་ནས། །བདེ་བ་ཆེན་པོ་ཕྱུང་བ་ནི། །འདི་ལྟར་རཱ་ག་ར་ཏི་ཕྱུང༌། །ཞལ་གསུམ་པ་ཡི་གཟུགས་ཅན་དེ། །གཙོ་བོ་བུད་མེད་གཟུགས་
འཛིན་པ། །དེ་ནི་རིག་པ་སྐྱེས་བུར་གྱུར། །གོས་མེད་ཡེ་ཤེས་ལས་བྱུང་བ། །རྡོ་རྗེ་གསུམ་གྱི་དམ་ཚིག་མཆོག །དེ་བཞིན་གཤེགས་པའི་བཙུན་མོ་སྟེ། །རླུང་གི་ཕྱོགས་སུ་
རྣམ་པར་བཞུགས། །དེ་ནས་བཅོམ་ལྡན་འདས་བདག་པོ། །རྡོ་རྗེ་གསུམ་གྱི་དམ་ཚིག་ཅན། །སླུ་བ་རྡོ་རྗེ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །དེ་བཞིན་
གཤེགས་ཀུན་བཙུན་མོ་མཆོག །ཞལ་གསུམ་ལྟ་བུའི་གཟུགས་ཅན་མ། །བཛྲ་ར་ཏི་ཞེས་བྱ་བ། །རྡོ་རྗེ་གསུམ་ལས་ཕྱུང་བར་གྱུར། །དེ་ནི་ཕྱུང་མ་ཐག་ཏུ་ཡང༌། །གཙོ་བོ་

83-1-115a

༄༅། །རིག་མ་སྐྱེས་བུར་གྱུར། །བུད་མེད་ཀྱི་ནི་གཟུགས་འཛིན་ཏེ། །དབང་ལྡན་ཕྱོགས་སུ་རྣམ་པར་བཞུགས། །དེ་ནས་བཅོམ་ལྡན་མགོན་པོ་དེ། །རྣམ་སྣང་རྡོ་རྗེ་
ལས་བྱུང་བའི། །ཏིང་ངེ་འཛིན་ལ་སྙོམས་ཞུགས་ཏེ། །སྐུ་གསུང་ཐུགས་ཀྱི་རྡོ་རྗེ་ལ། །དཀྱིལ་འཁོར་འདིར་ནི་གཤིན་རྗེ་གཤེད། །ཁྲོ་བོ་ཆེན་པོ་ཕྱུང་བ་དང༌། །ཕྱུང་ནས་དེ་བཞིན་
གཤེགས་པ་རྣམས། །བསྙེངས་པར་བྱ་བར་ཤར་ཕྱོགས་བཞུགས། །དེ་ནས་བདག་པོ་བཅོམ་ལྡན་འདས། །དེ་བཞིན་གཤེགས་པ་ཐམས་ཅད་ཀྱི། །མངོན་བྱང་རྡོ་རྗེ་ཞེས་བྱ་
ཡི༑ ༑ཏིང་ངེ་འཛིན་ལ་སྙོམས་ཞུགས་ཏེ། །ཁྲོ་བོ་ཆེན་པོ་ཕྱུང་བ་ནི། །པྲ་ཛྙཱ་ནྟ་ཀྲྀ་ཏ་རྡོ་རྗེ་ཅན། །དེ་ནས་དཔལ་ལྡན་ཕྱུང་བ་ནི། །རིག་པ་སྐྱེས་བུར་ཡང་དག་ཕྱུང༌། །དཀྱིལ་འཁོར་
ཆེན་པོའི་སྦྱོར་བ་ལས། །འོད་ཆེན་ཕུར་བུའི་གཟུགས་ལྟ་བུ། །རྡོ་རྗེ་དམ་ཚིག་བསྙེངས་བྱེད་པ། །ལྷོ་ཡི་སྒོར་ནི་རྣམ་པར་བཞུགས། །དེ་ནས་རིན་ཆེན་འབྱུང་གནས་གྲགས། །
ཏིང་ངེ་འཛིན་ལ་སྙོམས་ཞུགས་ཏེ། །གསུང་གི་དཀྱིལ་འཁོར་ཀུན་གྱི་གཙོར། །རྡོ་རྗེ་གསུམ་ལས་ཁྲོ་བོ་ཆེ། །པདྨ་ནྟ་ཀྲྀ་ཏ་འོད་པོ་ཆེ། །བདག་པོ་དེ་ནས་ཕྱུང་བར་གྱུར། །དེ་ནས་
ཕྱུང་བ་ཙམ་གྱིས་འདིར། །གཙོ་བོའི་རིག་པ་སྐྱེར་བུར་བཅས། །དེ་བཞིན་གཤེགས་པ་ཐམས་ཅད་ཀྱི་རང༌། །གསུང་གི་ཚུལ་དུ་རྣམ་སྦྲུལ་ཞིང༌། །གོས་མེད་ཡེ་ཤེས་བླ་

83-1-115b

མེད་པ༑ ༑ནུབ་ཀྱི་སྒོར་ནི་ཞུགས་པར་གྱུར། །བཅོམ་ལྡན་དེ་ཉིད་སྣ་ཚོགས་པ། །ཐུགས་ཀྱི་རྡོ་རྗེ་ཏིང་འཛིན་ལ། །ཀུན་ནས་སྙོམས་པར་ཞུགས་ནས་ནི། །དེ་ནས་གཙོ་བོས་ཕྱུང་བར་
གྱུར༑ ༑ཁྲོ་བོ་ཆེན་པོ་རྣམ་ཕྱུང་བ། །ཀུན་ནས་བགེགས་མཐར་བྱེད་པ་སྟེ། །ཐུགས་ཀྱི་དཀྱིལ་འཁོར་སྦྱོར་བ་ཡིས། །བྱང་གི་སྒོར་ནི་རྣམ་པར་བཞུགས། །དེ་ནས་དཔལ་ལྡན་རྡོ་རྗེ་
འཛིན༑ ༑དཀྱིལ་འཁོར་མཆོག་འདི་ཐོས་པ་དང༌། །མགོན་པོ་རྣམ་པར་སྣང་མཛད་ཆེ། །དེ་ལ་སླར་ཡང་ཞུས་གྱུར་པ། །མཁའ་དང་དབྱེར་མེད་སྦྱོར་གཅིག་ཅིང༌། །དངོས་མེད་དེ་
བཞིན་གཤེགས་པ་རྣམས། །དགའ་བའི་མཆོག་སོགས་བགྱིས་ནས་ནི། །ཇི་ལྟར་དེ་རྣམས་ཞུ་བར་འགྱུར། །འདི་དག་ཐོག་མཐའ་ཡོད་མིན་ན། །འདི་ཡི་གཙོ་བོ་ཇི་ལྟར་འགྱུར། །
ཕྱོགས་ཀྱི་ཆ་རྣམས་བཞག་པ་ལ། །འདི་ནི་གང་གིས་རྣམ་པར་སྦྱང༌། །གསང་བ་འདི་ནི་མི་སྲིད་ཅེས། །ཐེག་པ་གསུམ་པོ་རྟོག་པ་དང༌། །སོ་སོའི་སྐྱེ་བོའི་ཚིག་གིས་ཀྱང༌། །སྤང་
བ་དག་ཀྱང་བགྱིད་པར་འགྱུར། །གང་ཞིག་ཉན་ཐོས་རྣམས་དང་ནི། །དེ་བཞིན་མདོ་སྡེ་ལས་སྤངས་པའི། །ཞེ་སྡང་སོགས་དང་འདོད་ལྔ་སོགས། །དེ་བཞིན་གཤེགས་རྣམས་
བསྟེན་མཛད་པ། །རྗེས་སུ་སྤྱོད་དང་ཐུན་མོང་བའི། །བྱ་བ་དེ་དག་ཕྱིན་ཅི་ལོག །དགའ་མཐའི་སྤྱོད་པ་དེ་རྣམས་ནི། །དེ་བཞིན་གཤེགས་དེ་རྣམ་མཛད་པ། །ཚིག་གཅིག་ལ་

83-1-116a

༄༅། །ནི་དཔག་མེད་དོན། །གསང་བ་དམ་པ་འདི་དག་ནི། །མགོན་པོ་གང་ཞིག་མ་འོངས་པའི། །སྐྱེ་བོས་ཇི་ལྟར་འཚལ་བར་འགྱུར། །དེ་ནས་བཅོམ་ལྡན་བཀའ་སྩལ་
པ༑ ༑ཕྱག་ན་རྡོ་རྗེ་ཚུལ་འདི་ནི། །དགོངས་པ་གསང་བ་བླ་མེད་པ། །དྲིས་པ་རྣམས་ནི་བཤད་པར་བྱ། །ཞེ་སྡང་གཏི་མུག་དེ་བཞིན་ཆགས། །ལུས་ལ་སོགས་པའི་ཕུང་པོ་ལྔ། །
འདི་དག་བདག་མེད་རྟོགས་ནས་ནི། །རྫོགས་སངས་རྒྱས་ནི་ཚུལ་གསུམ་གནས། །ཕ་ནི་ཞི་གནས་ཡིན་ཞེས་བྱ། །མ་ནི་ལྷག་མཐོང་ཡིན་པར་བཤད། །དེ་བཞིན་ཉིད་ཤེས་ལུས་
སུ་འགྱུར། །ཞི་བ་རྣལ་འབྱོར་པ་ཡི་ཟས། །ཇི་ལྟར་བཟོ་བོས་བདེར་གཤེགས་ཀྱི། །སྐུ་ཡི་གཟུགས་བརྙན་བྱས་པ་ལྟར། །གང་ཞིག་སྐུ་ལྟ་བུ་ཡི་སྐུ། །དེ་བཞིན་གསུང་གི་རྣམ་
པས་གསུང༌། །ཐུགས་ཀྱི་རྣམ་པས་ཐུགས་སུ་ནི། །ཞི་གནས་ལ་སོགས་པ་ལས་བྱུང༌། །ཕུང་པོ་ལ་སོགས་ཆོས་རྣམས་ནི། །སྟོང་ཞིང་རྟེན་འབྲེལ་ལས་བྱུང་མཐོང༌། །ཡེ་
ཤེས་ཉི་མ་ཤར་བའི་གཟུགས། །ཞི་ལས་རྣལ་འབྱོར་པ་རྣམས་བྱེད། །དེ་བས་སྐུ་གསུང་ཐུགས་རྡོ་རྗེ། །གྲིབ་མ་ལྟ་བུར་བྱུང་བ་ཡིན། །དེ་བཞིན་ཕུང་པོ་ཁམས་ལ་
སོགས༑ ༑དམ་ཚིག་གཅིག་ལ་རྣམ་པར་གནས། །དེ་ནས་ཚུལ་གསུམ་དོན་གཅིག་པ། །ཞི་གནས་ལ་སོགས་པ་ལས་བྱུང༌། །དེ་ནས་རྡོ་རྗེ་ཚུལ་ཡིད་འོང༌། །གསང་

83-1-116b

བའི་བདག་པོ་མཉན་པར་གྱིས། །སྟོང་པ་རྟེན་འབྲེལ་ལས་བྱུང་བར། །རྣལ་འབྱོར་བ་ཡི་རྡོ་རྗེ་ཞེས། །ནམ་མཁའ་མཐའ་ཡས་རྣལ་འབྱོར་ནི། །ཕུང་པོ་ལ་སོགས་ཆོས་བྱུང་
བ༑ ༑ལུས་དང་ངག་སེམས་ཀུན་རྟོག་ནི། །ཕུང་པོ་སོགས་བྱུང་འབྱུང་ལས་གྱུར། །འདི་དག་དངོས་མེད་ཡང་དག་སྦྱར། །དེ་ལས་ཏིང་འཛིན་སྐྱེ་བར་འགྱུར། །འདི་དག་ཏིང་
འཛིན་གཉིས་མེད་སྦྱོར། །མི་ཕྱེད་རྡོ་རྗེ་ཉིད་དུ་འགྱུར། །ཟབ་དང་རྒྱ་ཆེན་རྟོག་བྱང་ཆུབ། །དེ་རྟོགས་པས་ནི་སེམས་དཔར་གྱུར། །འདི་དག་ནམ་མཁའ་མཚུངས་གྱུར་པ། །ཆེན་
པོ་ཞེས་བྱ་ཤེས་བྱེད་པའོ། །དེ་ལ་རྟོགས་པ་མཐའ་ཡས་པ། །རྡོ་རྗེ་ཐེག་པར་སྟོན་པ་ཡིན། །ཏིང་ངེ་འཛིན་ནི་དེ་ཉིད་ལས། །རྡོ་རྗེའི་ཐེག་པ་བྱུང་བ་ཡིན། །འདི་ལས་འཇིག་
རྟེན་འདས་འགྱུར་ཞིང༌། །དེ་བཞིན་འཇིག་རྟེན་ཤིན་ཏུ་འདས། །དགོངས་དོན་དེ་བཞིན་ཉིད་གཅིག་པུ། །གསང་བ་འཇིག་རྟེན་པ་ཞེས་བཤད། །མ་སྐྱེས་པ་ལས་བྱུང་བ་ནི། །
ཀུན་རྫོབ་དང་ནི་དོན་དམ་ཡིན། །བདུད་གྱུར་ལྷ་ཡི་བུར་བཤད་དེ། །ཕུང་པོ་ཉོན་མོངས་འཆི་བདག་བཅས། །འདི་ལས་དངོས་མེད་པས་རྒྱལ་བས། །རྒྱལ་བའི་རྡོ་རྗེར་རྣམ་
པར་བཤད། །ལུས་སོགས་ཕྱི་ཡི་ཕུང་པོར་བཤད། །འབྱུང་དང་འབྱུང་ལས་གྱུར་བཤད་གང༌། །བྱང་ཆུབ་སེམས་དཔའ་སེམས་དཔའ་ཆེ། །འདི་དག་རྡོ་རྗེའི་རིགས་ཅན་

83-1-117a

༄༅། །འགྱུར༑ ༑དངོས་པོ་གང་དང་གང་དག་གིས། །ཕུང་པོ་ལྔ་པོ་བརྟགས་གྱུར་བ། །དེ་རྣམས་དེ་བཞིན་ཡང་དག་དམིགས། །དེ་བཞིན་གཤེགས་པ་རྣམས་
སུ་འགྱུར། །ཇི་ལྟར་མེ་ལོང་མཚུངས་གསལ་བ། །དངོས་པོ་ཀུན་གྱི་བདག་ཉིད་ཅན། །དེར་ནི་བདག་གིས་བདག་ཉིད་མཐོང༌། །དཀྱིལ་འཁོར་མཆོག་འགྱུར་རྣལ་འབྱོར་
པ༑ ༑ཕུང་པོ་དེ་བཞིན་གཤེགས་པར་འགྱུར། །དེ་བཞིན་ཉིད་ལས་སྤྲོས་བྱས་པ། །ཆོས་ཀྱི་སྐུ་ཅན་རྒྱལ་བ་ཡི། །མཆོད་པ་ཆེན་པོར་དེ་འགྱུར་རོ། །འདི་ནི་སྤྲོས་དང་བསྡུས་
པ་དག །དེ་ནི་དགའ་བར་ཡོངས་སུ་གྲགས། །སེམས་ཅན་གང་ཞིག་ལོངས་སྤྱོད་ཅིང༌། །དེ་ནི་གསོལ་འདེབས་ཞེས་བཤད་དོ། །ཡང་དག་ཤེས་རབ་ཐབས་གཉིས་ཏེ། །
མཁའ་དབྱིངས་དབྱེར་མེད་རབ་སྦྱོར་བ། །དེ་ནི་འདོད་ཆགས་ཆེ་ཚུལ་འགྱུར། །རྣལ་འབྱོར་པ་ནི་མངོན་བཞུགས་པའོ། །རྡོ་རྗེ་ཐེག་ཕ་རྣལ་འབྱོར་ཆེར། །བདག་ཉིད་ངེས་
པར་སྦྱོར་བ་གང༌། །དབང་པོ་ཐམས་ཅད་བདེ་བསྐྱེད་པའི། །ཡིད་བདེ་བ་ནི་སྐྱེ་བར་འགྱུར། །ཞལ་གསུམ་རྣམ་ཐར་གསུམ་དུ་གང༌། །མཐོང་ཞིང་དེ་ལ་ཕུང་པོ་སོགས། །ལྷ་ཡི་བདག་
ཉིད་རིག་འགྱུར་བ། །དེ་ཉིད་གསུམ་དུ་བཤད་པ་ཡིན། །དངོས་མེད་པ་ནི་ལམ་གྱི་མཆོག །མྱ་ངན་འདས་པར་གཉིས་མེད་འཇུག །འོན་ཀྱང་སོ་སོར་གྱུར་པ་དེ། །ཆོས་ཀྱི་སྐུ་ལས་

83-1-117b

ཞེ་སྡང་གྱུར། །བཅོམ་ལྡན་བདག་པོ་དེ་ཉིད་ནི། །དེ་བཞིན་གཤེགས་པའི་རིགས་འབྱུང་ཞིང༌། །མྱ་ངན་འདས་ཚུལ་རྡོ་རྗེ་ཅན། །དེ་ཉིད་དབང་པོ་ཀུན་བྱེད་པའོ། །དམ་ཚིག་ལ་སོགས་
འབྱུང་བའི་ཆོས། །རང་གིས་རིག་པར་མ་གྱུར་ཀྱང༌། །དེར་ནི་གནས་པ་ཡང་དག་བཤད། །དེ་ནི་གཏི་མུག་དེ་བཞིན་སེམས། །གང་གི་ཇི་ལྟར་བརྟགས་ཆོས་ཀྱིས། །ལོངས་སྤྱོད་རྫོགས་ཞེས་
བྱ་བྱེད་པ། །དེ་ནི་ཡིད་བཞིན་རིན་ཆེན་འབྱུང༌། །རིན་ཆེན་ཆེན་པོའི་རིགས་ཀྱི་གཙོ། །དེ་ཉིད་བཅོམ་ལྡན་འདོད་ཆགས་ནི། །ཀུན་མཁྱེན་ཡེ་ཤེས་ལས་བྱུང་བ། །གནས་མེད་གནས་པའི་
སྦྱོར་གྱུར་པ། །འདོད་ཆགས་ཆེན་པོའི་ཚུལ་གྱི་མཆོག །ཇི་ལྟར་འདམ་དབུས་པདྨ་ནི། །དེ་ཡི་ཉེས་པས་གོས་མི་འགྱུར། །དེ་བཞིན་རྣལ་འབྱོར་རིག་པ་མཆོག། འདོད་པ་ཀུན་ལ་ཉེ་བར་སྤྱོད།
འགྲོ་བ་གཅིག་ཏུ་འདོད་པ་ཁྱབ། །དེ་ཉིད་རྡོ་རྗེ་རིགས་མཆོག་ཡིན། །ཆོས་དང་ལོངས་སྤྱོད་སྤྲུལ་པ་སྟེ། །གསུམ་པོ་དེ་དག་མདོར་བསྡུས་པའི། །ཞེ་སྡང་གཏི་མུག་དེ་བཞིན་ཆགས། །རྡོ་རྗེ་
དགའ་བའི་མཐའ་ཅན་གཙོ། །ངན་འགྲོ་གསུམ་འདོན་པས་བུད་མེད། །གཅིག་པུ་ཡིན་ཡང་དུ་མར་གྱུར། །གསུམ་པོ་ཡང་དག་འདུག་གྱུར་པ། །གཤིན་རྗེ་ཤེས་རབ་གྱུར་དེ་བཞིན། །པདྨ་
བགེགས་གྱུར་ཁྲོ་བོ་སྟེ། །མཐར་བྱེད་མཐའ་ཡི་མིང་ཅན་ནོ། །འཇུག་པ་ལ་སོགས་གསུམ་ཉིད་ལ། །ཕུང་པོར་གྲགས་ཏེ་དེ་བཞིན་གཤེགས། །སྐྲག་བྱེད་གཤིན་རྗེ་གཤེད་ཀྱིས་ཀྱང༌། །

83-1-118a

༄༅། །ཐམས་ཅད་འབྱུང་བའི་དཀྱིལ་འཁོར་རོ། །རྡོ་རྗེ་དམ་ཚིག་སྐྲག་པར་བྱེད། །དེ་བཞིན་ཤེས་རབ་མཐར་བྱེད་གཙོ། །པདྨོའང་གསུང་ཞེས་བྱ་བར་གྱུར། །འཆི་
བྲལ་རྣལ་འབྱོར་གྲུབ་པ་ཡིན། །བགེགས་མཐར་བྱེད་ཀྱང་ཐུགས་ཀྱི་གཙོ། །རིགས་པའི་བདག་ཉིད་རང་བདག་པོ། །འདི་ལྟར་རྟག་སྤྱོད་རྣལ་འབྱོར་པ། །གསང་བའི་ལུས་ཀྱིས་
རྣམ་པར་སྤྱོད། །དགོངས་པ་ལུང་སྟོན་ལ་གནས་པར། །གང་ཞིག་ཡིད་ནི་བཟོད་གྱུར་པ། །དེས་ནི་དེ་བཞིན་བྱ་བ་དང༌། །དེ་ནས་གསང་བ་ཡང་དག་འབྱུང༌། །ནུ་ཞོ་ཟས་ཀྱིས་བུ་
བསོ་བཞིན། །སྲིད་པ་གསུམ་ན་བཅོམ་ལྡན་གཙོ། །སེམས་ཅན་བསམ་དབང་ཇི་བཞིན་དུ། །ཆོས་ཀྱི་བདུད་རྩིས་ཚིམ་པར་མཛད། །ཆོས་དང་ལོངས་སྤྱོད་སྤྲུལ་པ་ཡིས། །
སྐུ་གསུམ་གཅིག་ཏུ་སྦྱོར་བ་ལས། །བཅོམ་ལྡན་གསང་བ་དགོངས་མཛད་པ། །བདེན་པ་མ་ཡིན་རྫུན་པའང་མིན། །ཞེ་སྡང་གཏི་མུག་རིན་ཆེན་དང༌། །འདོད་ཆགས་སྣ་ཚོགས་
རིགས་བྱུང་བ། །དགོངས་པའི་རིགས་ཀྱི་བརྡར་གྱུར་པས། །གླེང་གཞི་ཡིན་ཏེ་དང་པོའོ།།    །།དེ་ནས་དེ་བཞིན་གཤེགས་བདག་ལ། །སླར་ཡང་དེ་བཞིན་གཤེགས་པ་ཀུན།
ལྷག་པར་མཆོད་པ་བྱས་ནས་ནི། །ཐུབ་ཆེན་དེ་ལ་འདི་སྐད་གསོལ། །དགོངས་པའི་རྡོ་རྗེ་དམ་པ་ནི། །དེ་བཞིན་གཤེགས་པ་ཀུན་ཡེ་ཤེས། །བྱང་ཆུབ་སེམས་ནི་བླ་མེད་

83-1-118b

པ༑ ༑གསང་བ་བཅོམ་ལྡན་བཤད་དུ་གསོལ། །བཅོམ་ལྡན་འདས་ཀྱིས་དེ་རྣམས་ཀྱི། །ཞུ་བ་ཡང་དག་ཐུགས་ཆུད་ཅིང༌། །བྱང་ཆུབ་སེམས་དཔའ་ཡོངས་རྟོག་པ། །ཐུབ་ཉིད་ཀྱི་ནི་རྣམ་
མཁྱེན་པ། །དེ་ནས་བྱང་ཆུབ་སེམས་ཀུན་ལ། །བཅོམ་ལྡན་འདས་ཀྱིས་དེ་སྐད་གསུངས། །ལུས་སེམས་དེ་དང་འདྲ་བ་དང༌། །དེ་བཞིན་ངག་ནི་ཚིག་བརྗོད་བལྟའི། །བྱང་ཆུབ་སེམས་
ནི་བླ་མེད་པ། །ཁྱེད་ཀུན་གྱིས་ནི་བསྐྱེད་པར་བྱ། །དེ་ལྟར་བྱང་ཆུབ་སེམས་དཔའ་ལ། །སྟོན་པས་ཇི་བཞིན་སྟོན་པར་མཛད། །དེ་ནས་དེ་བཞིན་གཤེགས་རྣམས་ཀྱིས། །སྐུ་དང་ཐུགས་
དང་དེ་བཞིན་གསུང༌། །དེ་འདྲའི་ཚུལ་དུ་སྦྱར་ནས་ནི། །བྱང་ཆུབ་སེམས་དཔའ་སེམས་དཔའ་ཆེ། །སྐུ་གསུང་ཐུགས་རྡོ་རྗེ་ཅན་ལ། །ཆེད་དུ་བརྗོད་པ་ཆེད་དུ་བརྗོད། །ཨེ་མ་ཀུན་ཏུ་
བཟང་པོ་ཡི། །རྟེན་ཅིང་འབྲེལ་འབྱུང་ལས་སྐྱེས་པ། །སྐྱེ་བ་མེད་པའི་ཚུལ་གྱིས་ནི། །སྐྱེ་བ་འདིར་ནི་རབ་ཏུ་བསྒྲགས། །དེ་ནས་དེ་བཞིན་གཤེགས་བདག་པོ། །དེ་བཞིན་གཤེགས་
པའི་རྡོ་རྗེ་གསུམ། །དེ་བཞིན་གཤེགས་པ་ཐམས་ཅད་ཀྱི། །མངོན་རྫོགས་བྱང་ཆུབ་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ནས། །དཔལ་ལྡན་བྱང་ཆུབ་སེམས་འདི་གསུངས།
དངོས་པོ་མེད་པའི་དངོས་གནས་ན། །དངོས་དང་དངོས་མེད་གཉི་གའང་མིན། །དེ་ལྟར་དངོས་པོ་དངོས་མེད་པས། །སྒོམ་པ་དངོས་པོར་ཡོད་མ་ཡིན། །དེ་ནས་དཔལ་ལྡན་རྣམ་

83-1-119a

༄༅། །སྣང་མཛད། །དེ་བཞིན་གཤེགས་པ་ཐམས་ཅད་ཀྱི། །གཉིས་མེད་དམ་ཚིག་རྡོ་རྗེ་གྲགས། །ཏིང་ངེ་འཛིན་ལ་སྙོམས་པར་ཞུགས། །དེ་བཞིན་གཤེགས་པ་ཀུན་གྱི་མཆོད་།
གསང་བ་དགོངས་པ་རྡོ་རྗེ་ཅན། །བྱང་ཆུབ་སེམས་ནི་ཐམས་ཅད་ནས། །དེ་ནི་ཡང་དག་བཀའ་སྩལ་ཏོ། །དག་པ་དེ་བཞིན་གཤེགས་ཀུན་གྱི། །ཕུང་པོ་ཁམས་སོགས་རྣམ་སྤངས་ཤིང༌།།
གཟུང་དང་འཛིན་པ་ལས་གྲོལ་བ། །ཆོས་བདག་མེད་པའི་སྟོང་ཉིད་ཅན། །བྱང་ཆུབ་སེམས་ནི་འདི་གསུངས་པ། །རྟེན་ཅིང་འབྲེལ་འབྱུང་མིང་ཅན་ཏེ། །ཐོག་མ་མེད་ནས་མ་སྐྱེས་
བདག། རང་སེམས་མཉམ་པ་ཉིད་ཀྱང་ཡིན། །དེ་ནས་མི་བསྐྱོད་དེ་བཞིན་གཤེགས། །ཀུན་གྱི་གཉིས་མེད་མི་བཟད་པའི། །ཡེ་ཤེས་ཏིང་འཛིན་སྙོམས་ཞུགས་ཏེ། །བྱང་ཆུབ་སེམས་ནི་
འདི་གསུངས་སོ། །དངོས་པོ་འདི་དག་མ་སྐྱེས་པས། །ཕུང་པོར་གྲགས་པའི་ཆོས་ཉིད་མེད། །ནམ་མཁའ་ལྟ་བུར་བལྟ་དཀའ་བའི། །བདག་མེད་བྱང་ཆུབ་ཅེས་བྱའོ། །དེ་ནས་བཅོམ་ལྡན་
དཀོན་མཆོག་དཔལ། །བདག་མེད་རྡོ་རྗེ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །བྱང་ཆུབ་སེམས་འདི་རབ་ཏུ་གསུངས། །ཆོས་རྣམས་ཐམས་ཅད་དངོས་མེད་ཅིང༌། །ཆོས་
ཀྱི་མཚན་ཉིད་རྣམ་སྤངས་པ། །བདག་མེད་ཆོས་ལས་ཡང་དག་འབྱུང༌། །བྱང་ཆུབ་ཚུལ་འདི་བསྟན་པའོ། །དེ་ནས་འོད་དཔག་མེད་མཚན་ཅན། །ཡེ་ཤེས་འབར་བ་སྒྲོན་རྡོ་རྗེའི་

83-1-119b

ཏིང་ངེ་འཛིན་ལ་སྙོམས་ཞུགས་ཏེ། །བྱང་ཆུབ་སེམས་ནི་འདི་གསུངས་སོ། །མ་སྐྱེས་པ་ཡི་ཆོས་རྣམས་ལ། །དངོས་པོ་མེད་ཅིང་སྒོམ་པའང་མེད། །ནམ་མཁའི་ཚུལ་དུ་སྦྱོར་བ་ཡིས། །དངོས་
པོ་ཞེས་ནི་རབ་ཏུ་བཤད། །དེ་ནས་དེ་བཞིན་གདོན་མི་ཟ། །ཟིལ་གྱིས་གནོན་པའི་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །བྱང་ཆུབ་སེམས་ནི་འདི་གསུངས་སོ། །ཆོས་འདི་རང་བཞིན་
འོད་གསལ་ཞིང༌། །གཟོད་ནས་དག་པས་མཁའ་དང་མཚུངས། །བྱང་ཆུབ་མེད་ཅིང་མངོན་རྟོགས་མེད། །བྱང་ཆུབ་སེམས་ནི་ཡིན་པར་བཤད། །དེ་ནས་དཔལ་ལྡན་རྡོ་རྗེ་འཛིན། །བྱང་
ཆུབ་སེམས་ནི་ཐོས་པ་དང༌། །དགོངས་པའི་དོན་ནི་རབ་བཤད་པར། །རྣམ་པར་སྣང་མཛད་ཆེ་ལ་གསུངས། །དངོས་པོ་མེད་ཅིང་དམིགས་མེད་པ། །བྱང་ཆུབ་སེམས་དཔའ་མཁའ་དང་
མཚུངས། །གསང་བའི་ཚུལ་ནི་འདི་ཐོས་ནས། །དངོས་པོ་ཡི་ནི་རྟོག་པ་སྐྱེ། །ལུས་ལ་སོགས་པ་གསུང་སྦྱོར་བས། །སེམས་ནི་དེ་རྣམས་སྐྱེད་པར་བྱེད། །ཡང་དག་བྱང་ཆུབ་དུ་མའི་
མཐར༑ ༑འདི་ལ་སོ་སོ་སྐྱེ་བོ་སྨྲ། །ཐུབ་པའི་གསུང་ནི་དོ་རྣམས་ལ། །རང་གི་སྒྲ་བཞིན་འཛིན་པར་བྱེད། །བསམ་པའི་དབང་ནི་ཇི་བཞིན་དུ། །འགྲོ་བའི་དོན་དུ་བཀའ་སྩོལ་ཅིག།
དེ་ནས་བཅོམ་ལྡན་བདག་པོ་འདི། །རྣམ་པར་སྣང་མཛད་ཐུབ་པ་ཆེ། །ལེགས་ཞེས་ལན་གསུམ་གསུངས་ནས་ནི། །ལག་ན་རྡོ་རྗེ་ལ་འདི་གསུངས། །རྣམ་པར་མི་རྟོག་དོན་དེ་

83-1-120a

༄༅། །ཉིད༑ ༑རབ་ཏུ་ཕྱེ་སྟེ་བཤད་པར་བྱ། །ཚིག་ཏུ་བརྗོད་པ་དམིགས་པར་བཤད། །བརྡ་དང་དོན་དམ་པ་ཡིན་ནོ། །རྐྱེན་དང་ཉན་ཐོས་རྣམས་ཀྱིས་ཀྱང༌། །མདོ་དང་གསང་
སྡགས་སྤྱོད་རྣམས་ཀྱིས། །དེ་བཞིན་གཤེགས་པས་གསུངས་པ་ཡི། །བྱང་ཆུབ་སེམས་འདི་བླ་ན་མེད། །དེ་བཞིན་ཡང་དག་སྦྱོར་བ་འདི། །དགོངས་པའི་གསང་བ་བླ་ན་མེད། །གཉིས་
མེད་དམ་ཚིག་རྡོ་རྗེ་དང༌། །པདྨ་དེ་ལས་སྐྱེད་པར་བྱེད། །ཚིག་ཏུ་བརྗོད་པ་ཐུན་མོང་སྟེ། །སངས་རྒྱས་སྐུ་ནི་དམིགས་ཅན་ཡིན། །གསང་སྔགས་དེ་ཉིད་ཅེས་བྱ་བརྡ། །དེ་བཞིན་ཉིད་
ནི་དོན་དམ་པའོ། །དང་པོ་གཅིག་ནི་དགུ་དབུས་ན། །གང་ཞིག་བཅུ་ཡིས་མ་བཅིངས་པ། །དེ་ནི་བཅིངས་མེད་ཅེས་བྱ་སྟེ། །དེ་ཤེས་པ་ནི་མཆོག་གི་གནས། །དབྱངས་དང་
གསལ་བྱེད་ཡི་གེ་སྟེ། །གྲངས་དགུ་ཡི་ནི་རྗེས་འཇུག་པ། །ཨས་བཅིངས་ཕན་ཚུན་སྦྱོར་བ་ལས། །གང་གིས་ཤེས་ཏེ་འགྲོ་བའི་བླ། །གང་ཞིག་ཤེས་པ་རྣམ་གྲོལ་
བ༑ ༑འབྲས་བུ་ཕུན་ཚོགས་གྲུབ་འདོད་པ། །དེ་ནི་དེ་ཉིད་གྲུབ་འདོད་དེ། །གཟུགས་མེད་པས་ནི་གཟུགས་སྤངས་པ། །འབྱུང་བའི་མཐའ་ནི་ཡང་དག་ལྡན། །ཆ་ལ་སོགས་
པ་བཅུ་དྲུག་གནས། །ལྔ་པ་ལྔ་དང་ཡང་དག་ལྡན། །བཞི་ནི་གསུམ་དུ་ངེས་པར་སྦྱར། །ཡི་གེ་ཨཾ་བཅས་རིང་པོར་བཅས། །ཡོན་ཏན་སྦྱོར་སོགས་ཕྱིས་

83-1-120b

དང་མཚུངས། །ཐུང་ངུ་མ་ལུས་དག་ཏུ་འགྱུར། །གཅིག་མིན་དུ་མ་མ་ཡིན་ནོ། །ཡ་ཡི་དོན་གྱིས་གང་ཡང་རུང༌། །བྱ་བའི་དངོས་གྲུབ་འདོད་གྱུར་པ། །ར་ལ་
སོགས་པ་གསུམ་ཉིད་ཀྱིས། །འགྲོ་བའི་དོན་ལ་རབ་ཏུ་འཇུག །ཡི་གེ་གང་ཞིག་སྔར་བཤད་དང༌། །གང་ཡང་མངོན་དུ་ཕྱོགས་པ་རྣམས། །བུད་མེད་སྐྱེས་པ་མ་ནིང་
སྟེ༑ ༑ཁམས་ལ་སོགས་པར་རབ་ཏུ་བརྟག །འོག་ནས་སྟེང་དུ་བཅས་པར་ནི། །ཤེས་ནས་བློས་ནི་ངེས་པར་སྦྱར། །དྲུག་བཤད་བཞི་དང་གསུམ་དང་གཅིག །དངོས་མེད་དོ་
བོ་གཅིག་ལས་བྱུང༌། །དེ་ནི་ཡ་སོགས་དོན་སྦྱར་ན། །དུས་གསུམ་ཤེས་པའང་འབྱུང་བར་འགྱུར། །མཁས་པས་སྒྱུ་མ་མིག་འཕྲུལ་བཞིན། །འགྲོ་བ་རྣམས་ནི་སྒྱུ་མཐར་བྱ། །བརྗོད་པ་
ཡི་ནི་སྔགས་འདི་དག །དངོས་མེད་ངོ་བོ་ལས་བྱུང་བ། །དེ་ནི་ཡོངས་སུ་གྱུར་པའི་གཟུགས། །ལྷ་རུ་ཉེ་བར་མཚོན་པ་གང༌། །བརྡ་ཡིས་དེ་ཉིད་གསུམ་གནས་པ། །རང་བཞིན་
བཟླས་པའི་མཚན་ཉིད་དོ། །མིང་མེད་བརྗོད་དུ་མེད་པ་སྟེ། །བྱང་ཆུབ་སེམས་མཆོག་འདི་ཡིན་ནོ། །གསུམ་པོ་དེ་ཉིད་གཅིག་གྱུར་པ། །འགྲོ་བ་མེད་ཅིང་འོང་བ་མེད། །འགག་མེད་
རབ་ཏུ་ཞི་བ་སྟེ། །རྟག་དང་ཆད་པ་རྣམ་སྤངས་པ། །དུས་གསུམ་མཁྱེན་པས་མ་བྱས་པའི། །རྟོག་པ་ནམ་མཁའ་དབྱེར་མེད་མཚན། །འདི་ཉིད་ཁོ་ན་དོན་དམ་སྟེ། །སོ་སོར་རང་རིག་

83-1-121a

༄༅། །མཚན་ཉིད་དོ། །དེ་འདི་སེམས་ཅན་ཀུན་ཞེས་བྱའི། །སངས་རྒྱས་བྱང་ཆུབ་ངོ་བོ་ཉིད། །བྱང་ཆུབ་སེམས་དཔའ་གཅིག་འབྱུང་ཡང༌། །རྟེན་ཅིང་འབྲེལ་འབྱུང་རང་བཞིན་
ཅན། །གང་འདི་བྱང་ཆུབ་སེམས་དག་ཉིད། །རྣལ་འབྱོར་པ་ནི་ཉི་འདྲར་འགྱུར། །འདི་ནི་རྣམ་རྟོག་ཀུན་བྲལ་ཡང༌། །རིགས་ཀུན་ལ་ནི་འཇུག་པར་འགྱུར། །སྲེག་དང་སྐེམ་དང་བདེ་ཅན་
དང༌། །ཀུན་ཟར་འཇུག་པའི་མེ་བཞིན་ནོ། །འདི་ནི་ལྷས་ཀྱང་མཆོད་བྱ་བར། །སེམས་ཅན་ཀུན་ལ་རྣམ་པར་གནས། །བྱང་ཆུབ་སེམས་འདོད་བདག་ཉིད་དེ། །འགྲོ་བ་བུ་གཅིག་བཞིན་ལྟ་ཞིང༌།།
གང་ཞིག་བདག་དང་མཉམ་གནས་པ། །བྱམས་པ་ཆེན་པོ་དེ་བསྐྱེད་བྱ། །ཕྱིན་ཅི་མ་ལོག་འདི་མཐོང་ནས། །བྱང་ཆུབ་སེམས་ནི་ཡང་དག་འབྱུང༌། །དེས་ནི་སྙིང་རྗེ་ཆེར་གྱུར་ནས། །དེས་ནི་འཁོར་
བ་ངེས་པར་འཇོམས། །སེམས་ཅན་ཀུན་དང་དེ་བཞིན་བདག །བྱང་ཆུབ་སེམས་ལ་མཐོང་ན། །འོན་ཀྱང་འགྲོ་བའི་དོན་བྱེད་བ། །དེ་ལས་དགའ་བ་སྐྱེ་བར་འགྱུར། །འཁོར་བ་དངོས་པོ་ཡོད་མིན་
ལ། །སེམས་ཅན་རྣམས་ཀྱང་དེ་དང་འདྲ། །བྱང་ཆུབ་སེམས་ནི་མཐོང་ནས་ནི། །བཏང་སྙོམས་ཆེན་པོར་གྱུར་པ་ཡིན། །དེ་ནས་རྡོ་རྗེ་འཛིན་པ་ཡིས། །ཐོས་པའི་བྱང་ཆུབ་སེམས་དྲན་
ཞིང༌། །སླར་ཡང་དེ་དོན་མཚན་ཉིད་ནི། །རྣམ་པར་སྣ་བ་མཛད་ཆེ་ལ་ཞུས། །འཁོར་དང་གཅིག་ཤོས་ཞེས་བྱ་བ། །འདི་ཀུན་བྱང་ཆུབ་སེམས་ཡིན་ན། །ཇི་ལྟར་སོ་སོར་གྱུར་ནས་ནི། །ཕན་ཚུན་

83-1-121b

འགལ་བར་རབ་ཏུ་གནས། །བདག་ཉིད་ཀྱིས་ནི་བདག་ཉིད་ལ། །གཉིས་སུ་འགོག་བྱེད་གང་ཡང་མེད། །གང་ཞིག་ནོར་བུ་གཅིག་ལས་བྱུང༌། །མི་མཐུན་ཕྱོགས་སུ་ཇི་ལྟར་སྣང༌། །དམན་
དང་བར་མ་དེ་བཞིན་མཆོག །འཁོར་བར་ཉོན་མོངས་མི་ཟད་པས། །སེམས་ཅན་ཁ་ཅིག་གཟིར་བ་དང༌། །བྱང་ཆུབ་སེམས་ལའང་སྦྱར་བར་འགྱུར། །དེ་ལྟའི་རྣམ་རྟོག་ཀུན་རྟོག་པར།།
མ་འོངས་སྐྱེ་བོ་བགྱིད་འགྱུར་གྱི། །རྟེན་ཅིང་འབྲེལ་འབྱུང་ལས་བྱུང་བ། །འདི་དག་འཚལ་བར་མི་འགྱུར་རོ། །དངོས་པོ་མེད་པའི་ཆོས་རྣམས་ལ། །བྱིས་པ་རྣམས་ནི་རྩོད་པར་འགྱུར། །དེ་
རྣམས་རྩོད་པ་མེད་པའི་ཕྱིར། །དགོངས་པ་བཤད་པར་མཛད་དུ་གསོལ། །དེ་ནས་བདག་པོ་བཅོམ་ལྡན་འདས། །རྡོ་རྗེ་ཅན་ལ་གསང་དགོངས་པ། །ཤིན་ཏུ་རྙེད་དཀའ་བྱང་ཆུབ་སེམས། །དེ་ནི་
ཡང་དག་བཀའ་སྩལ་ཏོ། །ཕྱི་མའི་མཐའ་གང་སྟོང་པ་གཅིག །སྔོན་གྱི་མཐར་ཐུག་དེ་བཞིན་ཏེ། །སེམས་དེ་མངོན་དུ་བྱས་ནས་ནི། །ཅི་དགའ་བར་ནི་བྱ་བ་ཡིན། །སེམས་ནི་དེ་ཡིས་མ་མཐོང་
བས༑ ༑ལྟ་བ་སོ་སོར་གྱུར་པ་ཡིན། །དེ་བས་དེ་རྣམས་འཁོར་བ་རུ། །འགྲོ་བ་དྲུག་གི་མིང་དུ་གྱུར། །དེས་ན་ཚངས་པ་ཁྱབ་འཇུག་དང༌། །དབང་ཕྱུག་ཆེ་ལ་ཀུན་ཏུ་བརྟེན། །ཟླ་བ་ཉི་མ་བྱ་བ་ཡི། །
ཀུན་ཏུ་སྤྱོད་པ་དེ་རྣམས་བྱེད། །སུམ་ཅུ་རྩ་གསུམ་པར་བཤད་དང༌། །དགའ་ལྡན་གྱི་ནི་གནས་དག་དང༌། །དེ་བཞིན་གཞན་དག་དམྱལ་བར་ཡང༌། །ལྟ་བས་སྐད་ཅིག་དག་གིས་འགྲོ། །ཡི་

83-1-122a

༄༅། །དྭགས་སུ་ཡང་འགྲོ་བ་དང༌། །འགྲོ་བ་སྣ་ཚོགས་དག་ཏུ་འགྲོ། གང་ཚེ་མ་རིག་ཀུན་བསྟེན་པས། །བདག་ཉིད་ཀྱང་ནི་མི་ཤེས་སོ། །འདུ་ཤེས་ཅན་དང་འདུ་ཤེས་མེད། །
སེམས་ཅན་དུ་བརྟགས་འདི་གནས་པ། །དེ་རྣམས་རླུང་ལས་བྱུང་བ་སྟེ། །རླུང་ལས་སླར་ཡང་འགག་པ་ཡིན། །ཉིན་དང་མཚན་མོའི་ཆ་ཡིས་ཀྱང༌། །རང་གི་རྣམ་པར་རྟོག་པར་ལྷུང༌། །
དེ་ནས་འཁོར་བར་སྐྲག་བཞིན་དུ། །སྣ་ཚོགས་འགྲོ་བར་དེ་དག་འགྲོ་།མི་རྟོག་པ་ཡི་སེམས་དེ་ནི། །འཁོར་བའི་རྒྱ་མཚོར་གནས་གྱུར་ཀྱང༌། །དེ་ནི་ཕྱིན་ཅི་ལོག་གྱུར་པས། །ཁྱི་དང་
ལྕེ་སྤྱང་གླང་པོ་དང༌། །སེམས་དེ་ལྟར་ཡང་འགྲོ་བར་འགྱུར། །དེ་བཞིན་དུ་ནི་ཕག་ཉིད་དང༌། །མི་ཡི་རིགས་ནི་སྨྱིག་མཁན་དང༌། །སྨེ་ཤ་ཅན་དང་རིགས་ངན་དང༌། །བཟའ་དང་མི་
བཟའ་བྱ་ཀུན་ཏུ། །བྱང་ཆུབ་སེམས་དེ་སྐྱེ་བར་འགྱུར། །བྲམ་ཟེ་ལ་སོགས་འཇིག་རྟེན་ཤེས། །བྱང་ཆུབ་སེམས་ལས་འབྱུང་བར་འགྱུར། །ཕུང་སོགས་དངོས་པོ་མེད་གྱུར་ལས། །
རང་གི་མྱོང་བ་ཤེས་པར་འགྱུར། །དེ་ནི་འཇིག་རྟེན་ཤེས་ཞེས་བཤད། །འཇིག་རྟེན་པ་ནི་བྱང་ཆུབ་སེམས། །ཉེ་བར་དམིགས་པའི་སྦྱོར་བ་ཡིས། །སངས་རྒྱས་སྐུ་རུ་འདི་འབྱུང་སྟེ། །
སྒྱུ་མ་ལྟ་བུའི་རང་བཞིན་ཉིད། །ཚིག་གིས་བརྗོད་པ་ཙམ་དུ་འགྱུར། །དེ་ནས་བཅོམ་ལྡན་རྡོ་རྗེ་ཅན། །རྡོ་རྗེ་སྙིང་པོའི་དོན་གསུངས་པ། །འགྲོ་བའི་བླ་མ་གཅིག་པུ་ལ། །ཕྱག་འཚལ་

83-1-122b

ནས་ནི་སླར་གསོལ་པ། །འཇིག་རྟེན་པ་ཡི་ལུང་ཉིད་ནི། །བྱང་ཆུབ་སེམས་ནི་རབ་གསུངས་ན། །ཇི་ལྟར་འཇིག་རྟེན་ལས་འདས་པ། །མ་འོངས་པ་ཡིས་ཇི་ལྟར་རྟོགས། །ལྟ་བ་ཐམས་
ཅད་རབ་སྤང་ཕྱིར། །ཁྱེད་ཀྱིས་ཆོས་རྣམས་སྟོན་མཛད་ན། །ཇི་ལྟར་བྱང་ཆུབ་སེམས་དེ་ཉིད། །ལྟ་བ་དེ་ནི་རབ་བསྟན་འགྱུར། །དགོངས་པའི་ཚིག་ལ་རྨོངས་པ་རྣམས། །གསུངས་པའི་
དོན་ནི་མ་རྟོགས་ནས། །གསུངས་པ་འདི་ལས་གཞན་མིན་ཞེས། །དེ་ནི་ཇི་བཞིན་སྒྲར་འཛིན་ཏོ། །དེ་ནས་བཅོམ་ལྡན་སྣ་ཚོགས་པས། །ལག་ན་རྡོ་རྗེ་ལ་གསུངས་པ། །ཁྱེད་གསུངས་
དགོངས་པ་མ་རྟོགས་པ། །འདྲི་བར་བྱེད་པ་ལེགས་སོ་ལེགས། །བྱང་ཆུབ་སེམས་ནི་རླུང་གྱུར་ཅིང༌། །ནམ་མཁའ་ལ་ནི་རྣམ་གནས་པ། །སེམས་ཅན་ཀུན་གྱི་སྲོག་གྱུར་གང༌། །
ལྔ་ཡི་བདག་ཉིད་བཅུ་མིང་ཅན། །རྟེན་འབྲེལ་བཅུ་གཉིས་ཞེས་གྲགས་པ། །ངོ་བོ་ཉིད་རྣམ་གསུམ་དུ་འགྱུར། །རླུང་ཞེས་བྱ་བའི་བྱང་ཆུབ་སེམས། །དབང་པོ་ཀུན་གྱི་གཙོ་འདི་
ཡིན༑ ༑ཇི་ལྟར་མི་མངོན་ཕྲ་བ་ལས། །རྟག་ཏུ་གསལ་བར་བརྗོད་པ་ཡིན། །འགྲོ་བ་ཡུལ་སོགས་ལས་བྱེད་པ། །འདིར་ནི་དེ་ལ་བརྟེན་པ་ཡིན། །ཞི་བ་དང་ནི་རྒྱས་པ་དང༌། །དབང་
དང་དེ་བཞིན་མངོན་སྤྱོད་རྣམས། །དེ་ཉིད་གསུམ་གནས་ལ་བརྟེན་ནས། །དེ་ཀུན་བྱང་ཆུབ་སེམས་ཀྱིས་བྱེད། །ཇི་སྲིད་འཇིག་རྟེན་གདགས་པ་དང༌། །དེ་བཞིན་བཏགས་པ་སྣ་ཚོགས་

83-1-123a

༄༅། །རྣམས༑ ༑རྣམ་རྟོག་བྱང་ཆུབ་སེམས་ཞེས་པའི། །རླུང་ལས་རྟག་ཏུ་འབྱུང་བ་ཡིན། །བདེ་སྡུག་ལ་སོགས་ཆེས་རྣམས་ཀྱི། །ས་བོན་ལྟ་བུར་བཤད་པ་ཡིན། །
བྱང་ཆུབ་སེམས་ཀྱི་ངོ་བོ་འདི། །ཕུང་སོགས་གཉིས་མེད་མཁའ་དང་མཉམ། །ཤེས་རབ་ཐབས་དང་སྦྱོར་བ་ཡིས། །བྱང་ཆུབ་སེམས་ནི་འགྲོ་བར་འགྱུར། །ཀློག་དང་བསམ་
གཏན་རྣམ་སྤང་པར། །བདག་པོར་བདག་ཉིད་ཟློས་པ་དེ། །ཉིན་དང་མཚན་མོའི་དབྱེ་བ་ཡིས། །ཉི་ཟླ་རབ་ཏུ་སྦྱོར་བ་ཡིས། །དངོས་པོ་མེད་པར་འགྲོ་ཁྱབ་པ། །བྱང་ཆུབ་སེམས་
ཀྱི་རླུང་གཅིག་པུ། །དགེ་དང་མི་དགེ་འབྲས་སྤངས་ནས། །ནམ་མཁའ་འདྲ་བར་འགྱུར་བ་ཡིན། །འགྲོ་བའི་དོན་ནི་ཤེས་པས་ཀྱང༌། །མིང་ནི་དེ་བཞིན་ཉིད་ཅེས་བྱ། །དབྱངས་ཀྱི་ཐུང་ངུ་
ཉིན་མོར་བཤད། །རིང་པོ་མཚན་མོ་ཡིན་པར་བཤད། །དབྱངས་དང་གསལ་བྱེད་དབྱེ་བ་ལས། །དེ་ཉིད་མིང་ལས་སྦྱར་བར་བྱ། །ཨེ་མའོ་འགྲོ་བའི་བྱ་བ་བྱུང༌། །དེ་ཉིད་གཞན་ལས་
དེ་ཉིད་གསལ། །དེ་ལས་འཇིག་རྟེན་པ་ཡི་བརྡ། །མྱུར་དུ་མངོན་པར་ཤེས་པར་འགྱུར། །དེ་ནས་གསང་བའི་བདག་པོས་ནི། །བྱང་ཆུབ་སེམས་འདི་ཐོས་པ་དང༌། །གཙོ་བོ་རྣམ་སྣང་
ཆེན་པོ་ལས། །ཁྱབ་བདག་ལ་ནི་སླར་གསོལ་བ། །སེམས་ཅན་ཐམས་ཅད་སྐྱེད་པ་པོ། །སྣ་ཚོགས་གཟུགས་ཅན་སེམས་འདི་ནི། །དེ་བས་དངོས་པོ་མེད་གྱུར་ཀྱང༌། །སྲིད་པ་དག་

83-1-123b

ཏུ་རབ་ཏུ་གྲགས། །བྱང་ཆུབ་སེམས་ནི་མཁའ་མཉམ་པ། །ལེགས་པར་རྗེས་སུ་མྱོང་མཛད་པ། །འགྲོ་བའི་དོན་ནི་མཛད་པ་པོ། །སྐྱེ་བོ་མཆོག་ལ་དེ་བསྟན་གསོལ། །སྒྲུབ་པ་ཡི་
ནི་ཐབས་ཙམ་ཞིག །ཤེས་ནས་རྒྱུད་ལ་རྒྱབ་ཀྱིས་ཕྱོགས། །འདི་ལྟར་བདག་ནི་སློབ་དཔོན་ཞེས། །མ་འོངས་པ་ན་སྨྲ་བར་འགྱུར། །བདག་གི་ཚིག་ནི་འདི་ཉིད་དག །ཡིན་ཞེས་སྨྲ་
ཞིང་བྱས་པ་འཇིག །དེས་ནི་དགོངས་པའི་བྱང་ཆུབ་སེམས། །ཇི་བཞིན་དོན་དུ་མི་ཤེས་སོ། །དེ་བཞིན་འཇིག་རྟེན་པ་རྣམས་ནི། །སྐལ་མེད་ཆོས་ཀུན་རྣམ་སྤངས་ལ། །རིག་པ་ཡང་
ནི་མི་མཐོང་བས། །དེ་རྣམས་ལ་ཡང་གནས་མེད་འགྱུར། །དེ་བས་བྱང་ཆུབ་སེམས་བདུད་རྩི། །དེ་ནི་སྨྲ་བར་རིགས་པ་ཡིན། །འབྲེལ་བའི་ཉི་མ་ཐོབ་པ་ནི། །མ་འོངས་པ་ན་འབྱུང་
བར་འགྱུར། །དེ་ནས་བཅོམ་ལྡན་སྣ་ཚོགས་པས། །གྲགས་ལྡན་རྡོ་རྗེ་འཛིན་པ་ལས། །བྱང་ཆུབ་སེམས་ཀྱི་ངེས་པའི་དོན། །སླར་ཡང་དེ་ཉིད་ལ་གསུངས་པ། །ནང་ན་མ་ཡིན་ཕྱི་
རོལ་མིན། །གཉི་ག་མིང་དུའང་འགྱུར་མ་ཡིན། །རྟག་པ་མ་ཡིན་སྐད་ཅིག་མིན། །དེ་ནི་སོ་སོ་རང་རིག་ཡིན། །མི་རྟོག་ནམ་མཁའ་ཇི་བཞིན་དུ། །བྱང་ཆུབ་སེམས་ནི་རྡོ་རྗེ་འཛིན། །
དེ་བཞིན་གཤེགས་པ་འགྲོ་བའི་དོན། །ཡིད་བཞིན་ནོར་བུ་ལྟ་བུར་འབྱུང༌། །འདས་དང་མ་འོངས་པ་ཉིད་དང༌། །ད་ལྟར་ཞེས་ནི་བྱ་བ་དང༌། །སངས་རྒྱས་སྐུ་ཡང་འབྱུང་འགྱུར་བ། །

83-1-124a

༄༅། །དོན་དམ་གཅིག་ནི་ཀུན་རྫོབ་ཡིན། །རིག་བྱེད་དུས་དང་མེ་ཡི་སྒྲ། །ཉི་ཟླ་རླུང་གི་གཟུགས་ཅན་ཏེ། །བཞི་ཕྱེད་གསུམ་པ་དག་ལས་བྱུང༌། །བྱང་ཆུབ་སེམས་
གཅིག་དབྱེ་བ་ཉིད། །དེ་ནི་ཤེས་རབ་ཐབས་ཟུང་འབྲེལ། །དེ་བཞིན་བདེ་བྱེད་འཛིན་པ་དང༌། །ཧ་ནི་སོ་ལ་གནས་པ་ཡང༌། །གནས་སྐབས་ཇི་སྙེད་དེ་བཞིན་དུ། །མིང་ནི་ཡོད་པ་མ་ཡིན་
པ༑ ༑དེ་འདི་བྱང་ཆུབ་སེམས་སུ་འགྱུར། །རྡོ་རྗེ་ནང་དུ་ཞུགས་གྱུར་པ། །བསམ་བྱའི་སྙིང་པོའང་དེ་ཉིད་ཡིན། །ལྷོད་པ་གནས་ཞེས་བྱ་བ་ནི། །ཚེག་དྲག་བཅས་པའི་རླུང་ཡིན་ནོ། །
རང་ཉིད་ལྷོད་པར་བྱེད་པའི་མཆོག །དེ་ནི་སྲོག་དབང་ཡིད་ཀྱང་ཡིན། །ང་རྒྱལ་དང་ནི་དེ་བཞིན་བློ། །དེ་དང་ལྡན་པ་བྱང་ཆུབ་སེམས། །བཞིར་གྲགས་ཆ་ལས་ཡང་དག་བྱུང༌། །ཡོད་
མེད་རབ་ཏུ་ཞི་བ་ཅན། །དངོས་པོ་མེད་པའི་སེམས་འདི་ནི། །རང་རིག་གཅིག་པུའི་སྤྱོད་ཡུལ་ཡིན། །དེ་ཉིད་དོན་ནི་རིག་བྱེད་པ། །དགོངས་པས་ཡང་དག་བཤད་པ་ཡིན། །དེ་ནས་
གསང་བའི་དགོངས་པ་འདི། །ཆོས་ཀྱི་ཡི་གེ་མཆོག་ཐོས་ནས། །བྱམས་པ་ཞེས་ལ་སོགས་པ་ཡི། །བྱང་ཆུབ་སེམས་དཔའ་སེམས་དཔའ་ཆེ། །ངོ་མཚར་རྨད་བྱུང་ལེགས་སྐྱེས་ནས། །
ཆེད་དུ་བརྗོད་པ་ཆེད་དུ་བརྗོད། །ཨེ་མའོ་སངས་རྒྱས་ཨེ་མའོ་ཆོས། །ཨེ་མའོ་ཆོས་ནི་སྟོན་མཛད་པ། །དངོས་ཀུན་དག་པའི་དོན་གཅིག་པུ། །དག་པ་དེ་ཉིད་དོན་དག་སྟེར། །རྣམ་པར་

83-1-124b

མི་རྟོག་མཁའ་མཚུངས་བཤད། །བྱང་ཆུབ་སེམས་ལ་ཕྱག་འཚལ་ལོ། །བདག་མེད་ཆོས་ལས་ཡང་དག་བྱུང༌། །བྱང་ཆུབ་ཚོགས་ན་རྫོགས་བྱེད་པ། །ངོ་བོ་མེད་ཅིང་དམིགས་སུ་མེད། །
བྱང་ཆུབ་སེམས་ལ་ཕྱག་འཚལ་ལོ། །ཀུན་བཟང་གཅིག་ལས་ཡང་དག་བྱུང༌། །དགོངས་དོན་བྱང་ཆུབ་སྟེར་བ་པོ། །བྱང་ཆུབ་སྤྱོད་མཆོག་རྡོ་རྗེ་མཆོག །བྱང་ཆུབ་སེམས་ལ་ཕྱག་
འཚལ་ལོ། །དག་པ་དེ་བཞིན་གཤེགས་པའི་ཐུགས། །སངས་རྒྱས་བྱང་ཆུབ་རབ་སྒྲུབ་པ། །རྡོ་རྗེ་གསུམ་ནི་རང་བཞིན་གཅིག །བྱང་ཆུབ་སེམས་ལ་ཕྱག་འཚལ་ལོ། །དགོངས་པ་ལུང་
སྟོན་ལ་དད་པར། །གང་གང་ཡིད་ནི་བཟོང་གྱུར་པ། །དམ་ཚིག་གསུམ་གྱི་རྡོ་རྗེ་ལས། །དེས་ནི་དེ་བཞིན་བྱ་བ་ཡིན། །དེ་བཞིན་གཤེགས་པ་ཐམས་ཅད་ཀྱི། །རྡོ་རྗེ་གསུམ་གྱི་གསང་
བ་ལས༑ ༑ཡང་དག་བྱང་ཆུབ་སེམས་བཤད་པ། །ལེའུ་གཉིས་པ་ཡིན་པར་བཤད།།    །།དེ་ནས་དེ་ཉིད་གསང་རྡོ་རྗེ། །གསུམ་དང་ཚུལ་གསུམ་ལམ་གསུམ་མཆོག །རྣམ་
ཐར་གསུམ་དང་དཀོན་མཆོག་གསུམ། །དེ་བཞིན་གཤེགས་པ་ཀུན་བདག་པོ། །དེ་བཞིན་གཤེགས་པ་ཀུན་བཀོད་པ། །འཕྲོ་བའི་སྤྲིན་གྱི་རྡོ་རྗེ་དང༌། །ཏིང་ངེ་འཛིན་ལ་སྙོམས་ཞུགས་
ཏེ༑ ༑དེ་ནས་རྡོ་རྗེ་འཛིན་ལ་གསུངས། །རྡོ་རྗེ་བཀོད་པ་མཆོག་འདི་ཡི། །ལེའུ་བརྟུལ་ཞུགས་བཟང་པོ་ཉོན། །འདི་ནི་དེ་བཞིན་གཤེགས་པ་ཀུན། །ཕྲ་མོ་རྣལ་འབྱོར་དག་ལ་བཞུགས། །

83-1-125a

༄༅། །ཨོཾ་ནི་གཅིག་དང་ཡང་དག་ལྡན། །ཤཱུ་ནྱ་ཏཱ་ནི་གཉིས་པ་སྟེ། །ཛྙཱ་ན་ཞེས་ནི་གསུམ་པ་ཡིན། །བཛྲ་ཞེས་བྱ་བཞི་པའོ། །སྭ་བྷཱ་བཱཏྨ་ཀཿལྔ་པ། །ཨ་ཧཾ་ཞེས་པ་དྲུག་
པར་བརྗོད། །དེ་ལྟར་བདེར་གཤེགས་དྲུག་པ་ནི། །སྐྱེ་བོ་མཆོག་ལ་བསྟན་པ་ཡིན། །ཨོཾ་ཤཱུ་ནྱ་ཏཱ་ཟུང་དང་པོའོ། །ཛྙཱ་ན་བཛྲ་གཉིས་པ་ཡིན། །སྭ་བྷཱ་བཱཏྨ་ཀོ྅ཧཾ་གྱུར། །དེ་ཉིད་
གསུམ་ནི་འདིར་བརྟགས་པའོ། །དེ་ཉིད་གསུམ་ནི་གཅིག་གྱུར་པར། །མི་གསལ་གསལ་བའི་མིང་ཅན་ནོ། །མཁའ་དབུས་སངས་རྒྱས་དཀྱིལ་འཁོར་ནི། །འོད་ཟེར་སྤྲིན་གྱི་
ཚོགས་ཆེན་པོ། །ཡི་གེ་མ་ཡི་འོད་ཀྱིས་ཁྱབ། །ཀུན་ནས་ཡོངས་སུ་ཟླུམ་པོའོ། །འདོད་ཡོན་ལྔ་ཡིས་ཀུན་ཏུ་ཁྱབ། །མཆོད་པ་རྣམ་པ་ལྔས་བརྒྱན་པ། །མདོར་ན་དེ་ལྟར་བསྒོམས་
ནས་སུ། །དབུས་སུ་གཟུགས་ནི་བསྒོམ་པར་བྱ། །རྣམ་པར་སྣང་མཛད་ཕྱག་རྒྱ་མཆོག །དེ་ཉིད་གསུམ་གྱི་རྡོ་རྗེས་མཚན། །ཡང་ན་རྡོ་རྗེ་གསུམ་མགོན་གྱི། །ཕྱག་རྒྱ་ཡང་ནི་རྣམ་
པར་བསྒོམ། །མི་བསྐྱོད་པ་ཡི་ཕྱག་རྒྱ་ཆེ། །ཚོགས་ནི་གཉིས་མེད་སྦྱོར་བ་དང༌། །དཀོན་མཆོག་དཔལ་གྱི་རྒྱ་ཆེན་དང༌། །ཚེ་དཔག་མེད་པའི་འོད་བྱེད་དང༌། །དེ་བཞིན་དོན་ཡོད་
གཟུགས་ཅན་རྒྱ། །སངས་རྒྱས་དཀྱིལ་འཁོར་དག་ཏུ་བསྒོམ། །རྡོ་རྗེ་གསུམ་གཅིག་རྡོ་རྗེ་ཅན། །ཨིནྡྲ་ནཱི་ལའི་མདོག་འདྲ་བ། །རབ་འབར་ཕྱག་ན་རྡོ་རྗེ་བསྣམས། །རྣམ་པར་

83-1-125b

གཙིགས་པ་འཇིགས་འཇིགས་ལྟ། །ཛམྦུ་ཆུ་བོའི་གསེར་འོད་འདྲ། །སངས་རྒྱས་སྤྲིན་གྱིས་རབ་ཏུ་འཁྲིགས། །དེ་ནི་ཕྱག་ན་རྡོ་རྗེ་ཆེ། །རྩེ་མོ་དགུ་པ་རྣམ་པར་བསྒོམ། །ཤེལ་དང་ཟླ་
བའི་འོད་འདྲ་བ། །ཐོར་ཚུགས་ཅོད་པན་དག་གིས་བརྒྱན། །རབ་འབར་ལག་ན་འཁོར་ལོ་བསྣམས། །སྣ་ཚོགས་རྒྱན་གྱིས་རྣམ་པར་བརྒྱན། །མརྒད་ཏ་ཡི་འོད་འདྲ་བ། །རྡོ་རྗེ་འབར་
བས་རྣམ་པར་བརྒྱན། །འབར་ཞིང་འབར་བའི་ཚོགས་ཀྱིས་ཁྱབ། །རིན་ཆེན་དེ་ལ་རྣམ་པར་བསྒོམ། །འདོད་ཆགས་ཆེན་པོ་རྡོ་རྗེ་ཅན། །པདྨ་རཱ་གའི་མདོག་འདྲ་ཞིང༌། །ཐོར་ཚུགས་
ཅོད་པན་དག་གིས་བརྒྱན། །ཕྱག་ན་པདྨ་བསྣམས་པར་བསྒོམ། །སྣ་ཚོགས་རྡོ་རྗེ་གདོན་མི་ཟ། །འོད་ཆེན་སྣ་ལྔའི་འོད་འདྲ་བ། །ཞི་བ་སངས་རྒྱས་དཀྱིལ་འཁོར་དུ། །ཕྱག་ན་རལ་
གྲི་བསྣམས་པར་བསྒོམ། །དེ་ལྟར་རྣལ་འབྱོར་བཤད་པ་དག །གསང་བའི་བདག་པོས་ཐོས་ནས་ནི། །ཕྲ་མོའི་རྣལ་འབྱོར་ཆ་དག་ཀྱང༌། །དེ་བཞིན་གཤེགས་བདག་ལ་ཞུས་པ། །
ཕུང་པོ་ཁམས་སོགས་སྦྱོར་བ་ཡིས། །དེ་བཞིན་གཤེགས་པས་བཀའ་སྩལ་ན། །མཁའ་དབུས་སངས་རྒྱས་དཀྱིལ་འཁོར་དུ། །དེ་རྣམས་ཀྱང་ནི་ཇི་ལྟར་འགྱུར། །གཅིག་
ཤོས་ཕྱི་རོལ་ཏུ་སྒོམ་པ། །དཀྱིལ་འཁོར་སངས་རྒྱས་མིང་ཅན་ནི། །དངོས་པོ་མེད་པའི་དངོས་པོ་ལ། །སྒོམ་པ་པོ་རྣམས་ཇི་ལྟར་བརྟག །མགོན་པོ་ཕྲ་མོའི་རྣལ་འབྱོར་འདི། །

83-1-126a

༄༅། །དཀྱིལ་འཁོར་གང་ཞིག་བཀའ་སྩོལ་ཅེས། །གང་ཞིག་མ་འོངས་པ་རྣམས་ནི། །འདི་ལྟར་མཆོག་ཏུའང་སོམ་ཉི་འཚལ། །ལག་ན་རྡོ་རྗེ་གྲགས་ལྡན་
པ༑ ༑ཕྲ་མོའི་རྣལ་འབྱོར་དེ་ཉིད་སྐྱེས། །འགྲོ་བ་གཉིས་མེད་སྦྱོར་བ་ཡིས། །ཕྲ་བ་དགོངས་པས་གསུངས་པ་ཡིན། །རྣམ་ལྔ་མངོན་པར་བྱང་ཆུབ་འདི། །མ་འོངས་སྐྱེ་བོའི་
རྒྱུར་གྱུར་ཏེ། །ཆོས་ནི་ཡང་དག་སྡུད་འགྱུར་གང༌། །ཇི་ལྟ་ཇི་ལྟར་སྟོན་པར་བྱེད། །ཕུང་པོ་ཉིད་ནི་སངས་རྒྱས་གྱུར། །བྱང་ཆུབ་དོན་གྱི་རྐྱེན་ལས་བྱུང༌། །དེ་ཡང་དེ་བཞིན་
གཤེགས་བཤད་པ། །དེ་ཉིད་གཉིས་མེད་སྦྱོར་བས་སོ། །སྟོན་དང་འཇོག་པ་པོ་འདི་ནི། །བློ་ཡི་དངོས་གྲུབ་སྟོན་པ་པོ། །ཐོག་མཐའ་མེད་པ་རྣལ་འབྱོར་ནི། །ཕྲ་མོ་ཞེས་ནི་བྱ་
བར་བརྟག །མི་གསལ་གསལ་བར་ཡང་དག་སྦྱོར། །དངོས་མེད་ངོ་བོ་ལས་སྐྱེས་པའོ། །གཟོད་མ་ཉིད་ནས་རབ་གྲུབ་པ། །གཅིག་དང་དུ་མ་རྣམ་སྤངས་པ། །རྟེན་འབྲེལ་
ཆོས་ཞེས་གྲགས་པ་སྟེ། །དངོས་པོ་ཐམས་ཅད་གཅིག་ཏུ་བྱུང༌། །བདག་ཉིད་འདི་འདྲར་བྱས་ནས་ནི། །ཆོས་ཀྱི་དཀྱིལ་འཁོར་ཡང་དག་བྲི། །དམར་དང་ནག་དང་དེ་བཞིན་
སེར༑ ༑དཀར་པོ་ཉིད་ནི་མདོ་རུ་སྟེ། །བཞི་བཞི་གཅིག་ཏུ་སྦྱོར་བ་ཡང༌། །གོས་དཀར་ལ་སོགས་ཡང་དག་བྲི། །དེ་རྣམས་དབུས་སུ་ལྷ་མོར་བཅས། །ཞི་སྦྱོར་མཆོག་དང་མཆོག་

83-1-126b

མིན་དང༌། །སྟེང་དང་ཐད་ཀ་མཉམ་དང་འོག །ཇི་ལྟར་གོས་དཀར་སོགས། །མེ་དང་རླུང་དང་དབང་ཆེན་དང༌། །ཆུ་སྟེ་སོ་སོའི་དཀྱིལ་འཁོར་ལ། །བཅོ་བརྒྱད་དག་ཏུ་ཡང་དག་བཤད།
དེ་ཡང་འདི་ཉིད་དག་ལ་བཤད། །ཇི་ལྟར་འོ་མ་ཁྱད་པར་ནི། །མར་གསར་གནས་པར་གྱུར་བ་ཡིན། །དེ་བཞིན་གོས་དཀར་ལ་སོགས་ལ། །ཞི་བ་ཉིད་ནི་དེ་གནས་སོ། །གཟུགས་ལ་
སོགས་པ་ནང་གི་ཆོས། །མཐོང་བ་དེ་ནི་ལྷག་མཐོང་ཡིན། །མི་བསྐྱོད་ལ་སོགས་གྲངས་ཇི་བཞིན། །རྟོག་པ་དག་ནི་ཞི་གནས་ཡིན། །འདི་གཉིས་དངོས་པོ་མེད་པའི་བདག །དེ་བཞིན་
ཉིད་ནི་ཞི་ཞེས་བྱ། །དེ་བཞིན་ཉིད་ཀྱི་དཀྱིལ་འཁོར་དུ། །སངས་རྒྱས་ཐམས་ཅད་གཞུག་པར་བྱ། །རྣལ་འབྱོར་པ་ཡི་དབུགས་རྡུབ་དབྱུང༌། །སྦྱོར་བ་དེ་ཉིད་གཅིག་པ་ཉིད། །ཤེས་
རབ་ཐབས་ལ་གནས་ནས་ནི། །སྔགས་ཀྱི་ཡན་ལག་མ་ཉམས་བཟླས། །བྱ་བ་ཐམས་ཅད་ཉིད་དུ་ཡང༌། །རྣལ་འབྱོར་རིག་པས་ཉལ་སོགས་ལ། །མིང་མེད་བརྗོད་དུ་མེད་པ་དང༌།།
དུས་གསུམ་འདས་པ་རྟག་ཏུ་བཟླ། །གོས་དཀར་ལ་སོགས་བཟླས་བཤད་པ། །བརྒྱ་ཕྲག་གཉིས་དང་ཉི་ཤུ་ལྔ། །བཞི་པ་ལེགས་པར་བསྒྲེས་པ་ཡི། །སྦྱོར་བཞིས་བསྡུས་པས་བརྒྱ་
ཕྲག་དགུ་།དགུ་བརྒྱ་དག་ཏུ་གང་བསྟན་པ། །ཉི་ཤུ་རྩ་བཞིའི་རིམ་གྱིས་ནི། །དེ་ནི་སོ་སོར་འབྱུང་པ་ལས། །ཉི་ཁྲི་ཆིག་སྟོང་དྲུག་བརྒྱའོ། །དེ་འདིར་གསང་བ་དགོངས་པ་ཡིས།།

83-1-127a

༄༅། །ཕྲ་མོའི་རྣལ་འབྱོར་བསྟན་པ་ཡིན། །ཀློག་དང་བསམ་གཏན་མེད་མོད་ཀྱི། །འོན་ཀྱང་བཟླས་པ་ཡིན་པར་བཤད། །དེ་ལྟར་རྣམ་པ་མང་པོ་ཡི། །འགྲོ་ལ་ཕན་
པའི་གསུང་ཐོས་ནས། །དེ་བཞིན་གཤེགས་ཀུན་བདག་པོ་ལ། །རྡོ་རྗེ་ཅན་གྱིས་སླར་ཡང་ཞུས། །གང་ཞིག་བསྒོམས་ན་མ་འོངས་འགྲོ། །ཐམས་ཅད་མི་རྟོག་པར་འགྱུར་བ། །རྡོ་རྗེ་
གསུམ་གྱི་སྙིང་པོ་མཆོག །སྙིང་པོ་བཅོམ་ལྡན་བཤད་དུ་གསོལ། །དེ་ཉིད་གསུམ་གཉིས་མེད་སྦྱོར་བ། །དེ་ནི་ཕྲ་མོའི་རྡོ་རྗེ་བསྒོམ། །མྱུར་བ་ལ་སོགས་གསུམ་སྤངས་པའི། །
རྣལ་འབྱོར་བར་ཡང་བདག་ཅག་འགྱུར། །དེ་ནི་བདག་རིག་ཡིད་ཆེས་ཤིང༌། །ཞི་བ་ཉིད་ནི་མི་ཤེས་འགྱུར། །ཕྲ་མོའི་རྣལ་འབྱོར་གཙོ་སྤངས་ཏེ། །ལོག་པའི་རྣལ་འབྱོར་ཀུན་ཏུ་
བསྟེན༑ ༑སྟོན་པ་པོ་ཡི་སྦྱོར་སྨྲ་ཞིང༌། །ཕྲ་མོ་ཞེས་བྱ་དེ་ཉིད་ནི། །མ་འོངས་དུས་ན་སྤོང་འགྱུར་བ། །དེ་ཉིད་དེ་ནི་ངེས་པར་བྱེད། །དེ་ནས་རྡོ་རྗེ་འཛིན་སྨྲ་བའི། །ལུང་བསྟན་པ་ནི་
གསན་པ་དང༌། །དེ་བཞིན་གཤེགས་པ་ཀུན་བདག་པོ། །ཆོས་ཉིད་ངོ་བོ་ཉིད་ཅེས་བྱ་ཡི། །ཏིང་ངེ་འཛིན་དེ་ཀུན་ནས་ནི། །སྙོམས་པར་ཞུགས་པ་ཉིད་དུ་མཛད། །དཔལ་ལྡན་སྙོམས་
པར་ཞུགས་མཛད་ནས། །གསང་སྔགས་འདི་ནི་བཀའ་སྩལ་ཏོ། །སྐུ་གསུང་ཐུགས་ནི་རྡོ་རྗེར་བཤད། །ཁྱད་པར་དུ་ནི་བྱིན་རློབ་པ། །གཉིས་མེད་རྡོ་རྗེ་གསུམ་སྦྱོར་བས། །དེ་

83-1-127b

ནི་ཡང་དག་བཤད་པར་བྱ། །ཨོཾ་ནི་དང་པོར་ཤེས་པར་བྱ། །དྷརྨ་ཞེས་བྱ་གཉིས་པའོ། །དྷཱུ་ཏུ་ཞེས་བྱ་གསུམ་པར་བཤད། །སྭཱ་བྷཱ་བར་གྲགས་པ་བཞི་པའོ། །ཨཱཏྨ་ཀ། །ནི་ལྔ་པ་ཡིན། །ཨ་ཧཾ་
དུ་གྱུར་དྲུག་པར་འདོད། །སྔགས་འདི་བརྗོད་ནས་དེ་འོག་ཏུ། །སྒོམ་པ་བདག་ཉིད་ཅན་གྱིས་བསྒོམ། །རིན་ཆེན་ཁ་དོག་སྣ་ལྔ་པ། །ཡུངས་ཀར་གྱི་ནི་འབྲུ་ཚད་ཙམ། །ཉམས་དགའི་འདི་
རབ་རྩེ་མོ་རུ། །རྣལ་འབྱོར་པ་ཡིས་རྟག་པར་བསྒོམ། །རིན་ཆེན་མི་གཡོར་གྱུར་ནས་སྤྲོ། །མི་གཡོར་མ་གྱུར་སྤྲོ་མི་བྱ། །སངས་རྒྱས་འབར་བའི་འོད་འདྲ་བ། །མཆོག་རབ་སྤྲིན་རྣམས་སྤྲོ་
བར་བྱ༑ ༑འཁོར་ལོ་རྡོ་རྗེ་སྤྲིན་ཆེན་དང༌། །པདྨ་རལ་གྲི་མཚོན་ཆ་མཆོག །བྱང་ཆུབ་སེམས་དཔའི་སྤྲིན་ཆེན་རྣམས། །སྤྲོ་བའི་བདག་ཉིད་ཅན་གྱིས་སྤྲོ། །ཕྲ་མོའི་དཀྱིལ་འཁོར་དབུས་
གནས་པར། །རྡོ་རྗེ་དཀྱིལ་འཁོར་བསྒོམ་པར་བྱ། །བཟླས་དང་སྒོམ་པའི་སྦྱོར་བ་ཡང༌། །པདྨའི་དཀྱིལ་འཁོར་དག་ཏུ་བསྒོམ། །རིན་ཆེན་ལྟ་བུའི་དཀྱིལ་འཁོར་དུ། །དངོས་ལ་བརྩོན་པས་
རིན་ཆེན་སྒོ། །དཀྱིལ་འཁོར་སྦྱོར་བ་ལས་བྱུང་བ། །ནམ་མཁའི་དཀྱིལ་འཁོར་དུ་བྲི་བྱ། །འདི་དག་སངས་རྒྱས་རབ་མཆོག་གི། ཕྲ་མོ་རྡོ་རྗེ་གསུམ་སྒྲུབ་པའོ། །རྡོ་རྗེ་དཀྱིལ་འཁོར་
ལས་བྱུང་བ། །ཐམས་ཅད་མཁྱེན་པའི་ཚུལ་ཐོབ་པའོ། །དགོངས་པ་གསང་བ་ཞེས་པ་ཡི། །ལུང་སྟོན་དམ་པ་འདི་ལ་ནི། །གང་གིས་སེམས་ནི་བཟོད་གྱུར་པ། །དེ་ནི་དེ་བཞིན་བྱེད་པ་

83-1-128a

༄༅། །ཡིན༑ ༑དེ་བཞིན་གཤེགས་པ་ཀུན་གྱི་གསང༌། །རྡོ་རྗེ་ཕྲ་མོ་དེ་ཉིད་ལས། །འདི་ནི་རྡོ་རྗེ་བཀོད་པའི་མཆོག །ལེའུ་གསུམ་པ་ཉིད་ཡིན་ནོ།།    །།དེ་ནས་
བཅོམ་ལྡན་འདས་ཐམས་ཅད། །གཉིས་སུ་མེད་པར་གྱུར་ནས་ནི། །སླར་ཡང་རྡོ་རྗེ་གསུམ་བདག་ལ། །བསྟོད་པས་དེ་རྣམས་གསོལ་བ་འདེབས། །དེ་བཞིན་གཤེགས་པ་ཐམས་
ཅད་ཀྱི༑ ༑ཞི་བ་གནས་རྣམས་མཆོག་གྱུར་པ། །ཆོས་ཀུན་གཅིག་ཏུ་བདག་མེད་པ། །དཀྱིལ་འཁོར་མཆོག་འདི་བཤད་དུ་གསོལ། །ཡོངས་སུ་རྫོགས་པར་ཡང་དག་བརྒྱན། །མཚན་
རྣམས་ཀུན་གྱིས་མཚན་པའོ། །ཀུན་ཏུ་བཟང་པོ་སྐུ་ཡི་མཆོག །དཀྱིལ་འཁོར་དམ་པ་བཤད་དུ་གསོལ། །ཡེ་ཤེས་སྤྱོད་པའི་དོན་ལས་བྱུང༌། །ཞི་བའི་ཆོས་ནི་སྦྱོང་བ་པོ། །ཀུན་ཏུ་
བཟང་པོ་གསུང་གི་མཆོག །དངོས་མཆོག་དཀྱིལ་འཁོར་བཤད་དུ་གསོལ། །རང་བཞིན་གྱིས་ནི་དྲི་མེད་དག །སེམས་ནི་ཀུན་ཏུ་བཟང་པོ་ཉིད། །སེམས་ཅན་ཀུན་གཅིག་ཆེ་བའི་
མཆོག །དཀྱིལ་འཁོར་སྙིང་པོ་བཤད་དུ་གསོལ། །དེ་ནས་སྟོན་པ་བཅོམ་ལྡན་འདས། །ཁམས་གཅིག་ཁམས་ནི་གསུམ་པ་པོ། །འཇིག་རྟེན་གསུམ་མཆོག་རྡོ་རྗེ་མཆོག །འཇིག་
རྟེན་གསུམ་གྱི་སྟོན་པ་པོ། །ཉམས་དགའ་དེ་བཞིན་གཤེགས་པའི་གནས། །དེ་བཞིན་གཤེགས་པ་ཀུན་དག་ལ། །ཐུགས་དེ་དཀྱིལ་འཁོར་འདྲ་བ་སྟེ། །དཀྱིལ་འཁོར་དམ་པ་

83-1-128b

བཀའ་སྩལ་ཏོ། །དེ་ནས་སེམས་ཀྱི་དཀྱིལ་འཁོར་མཆོག །རྡོ་རྗེ་ཡེ་ཤེས་རབ་འདྲ་བ། །སྐུ་དང་གསུང་དང་ཐུགས་རྣམས་ཀྱི། །དཀྱིལ་འཁོར་རབ་ཏུ་བཤད་པར་བྱ། །འདི་ནི་གསད་པའི་
བདག་ཉིད་མཆོག །ལེགས་བསྒྲིལ་དེ་བཞིན་ཉིད་བསྟན་པའོ། །སྣ་ཚོགས་ལུང་གི་མཚན་མ་ནི། །མཚན་མ་བཟང་པོར་དེ་བཤད་དོ། །ཀུན་རྫོབ་དང་ནི་དོན་དམ་དག །གཉིས་སུ་མེད་པ་
མཛེས་པ་ཡིན། །ཤེས་རབ་འདི་ནི་ཐིག་ཡིན་ཏེ། །ཐབས་ནི་དེ་ཡི་རྗེས་སུ་འཇུག་པའོ། །ཤེས་རབ་ཐབས་ཀྱི་ཐིག་གཅིག་གིས། །ཆོས་དང་ལོངས་སྤྱོད་རྫོགས་མཆོག་ནི། །སེམས་ཀྱི་དཀྱིལ་
འཁོར་ཐིག་གདབ་སྟེ། །རྟེན་འབྲེལ་ཡན་ལག་བཅུ་གཉིས་པ། །འཕགས་པའི་བདེན་བཞི་ངོས་བཞིས་ཏེ། །ཚངས་བའི་གནས་བཞི་གྲ་བཞི་ཡིན། །བསྡུ་བའི་དངོས་གྲགས་སྒོ་ཡིན་ཏེ།
རེ་རེའང་བཞི་ཡི་མིང་ཅན་ནོ། །ཆོས་ཀྱི་དེ་ཉིད་དོན་གྱི་བརྡ། །འཁོར་ལོ་ནང་གི་དཀྱིལ་འཁོར་རོ། །མི་ཕྱེད་ཡེ་ཤེས་མཚན་མ་སྟེ། །རྡོ་རྗེ་ཨིནྡྲ་ནཱི་ལ་རྒྱ། །རྣམ་པ་ལྔ་ཡིས་རབ་ཕྱེ་བའི། །རྩེ་མོ་
འཁོར་བ་འཇིག་བྱེད་པའོ། །ཤར་ནས་མེ་ལོང་ངོ་བོ་ནི། །འཁོར་ལོ་འབར་བའི་འོད་ཀྱིས་བརྒྱན། །ལྷོ་རུ་ཀུན་མཉམ་ཡེ་ཤེས་ཡིན། །གཅིག་གི་མིང་ཅན་རིན་པོ་ཆེ། །ནུབ་ཏུ་སོ་སོར་རྟོག་
པདྨ༑ ༑པདྨ་རཱ་གའི་འོད་འདྲ་བ། །བྱང་དུ་གོང་མའི་སེམས་གང་ཡིན། །འགྲོ་བའི་རྣམ་རྟོག་འཇོམས་བྱེད་པ། །བྱ་བ་སྒྲུབ་པ་རལ་གྲིར་འགྱུར། །འོད་འཕྲོ་འབར་བ་འདྲ་བའི་མདོག །ཤར་

83-1-129a

༄༅། །ལྷོ་བྱམས་པའང་སྤྱན་ཡིན་ཏེ། །སྤྲིན་སྔོན་དང་ནི་མཉམ་པའི་འོད། །ལྷོ་ནུབ་སྙིང་རྗེ་ཞེས་བྱ་བ། །མཱ་མ་ཀཱི་ནི་རིགས་རྡོ་རྗེ། །ནུབ་བྱང་པདྨ་ཞེས་བྱ་བ། །དགའ་བ་
ལེགས་པར་གནས་པ་བཞིན། །བྱང་ཤར་ཨུཏྤལ་ལྟར་སྣང་བའི། །བཏང་སྙོམས་བཅས་པ་སྔོན་པོ་འདྲ། །དེ་བཞིན་ཤར་སྒོར་སྦྱིན་པ་ནི། །ཐ་བ་མདངས་ལྡན་འོད་དང་བཅས། །དེ་
བཞིན་སྙན་སྨྲ་ཞེས་གྲགས་པ། །དབྱིག་པ་འོད་བཟང་རྡོ་རྗེ་འབར། །ནུབ་ཏུ་དོན་སྤྱོད་ཅེས་བྱ་བ། །རྟ་མགྲིན་གྱི་ནི་པདྨའོ། །དོན་མཐུན་པ་ནི་རྡོ་རྗེ་སྟེ། །རྡོ་རྗེ་འཁྱིལ་བའི་རྡོ་རྗེ་ཅན།
ཕྱག་རྒྱ་དགོད་པའི་མཚན་ཉིད་དེ། །འདི་ནི་ལེགས་པར་བཤད་པ་ཡིན། །ཇི་ལྟར་དབྱིབས་ཀྱིས་མཆོད་པ་ནི། །རྣམ་གསུམ་བསྒོམས་པས་འགྱུར་བ་ཡིན། །དང་པོར་ཆེན་པོ་ཡོད་པ་
ཡི༑ ༑ཕྱག་རྒྱའི་དཀྱིལ་འཁོར་ཡིན་པར་བཤད། །དེ་ལྟར་མཁའ་དང་མཚུངས་གྱུར་དང༌། །ཤེས་ནས་འགྲོ་ལ་ཕན་པར་འགྱུར། །རྡོ་རྗེ་གསུམ་དང་ལྷན་ཅིག་འབྱུང༌། །དེ་ཚེ་ཟླ་
ཟེར་ཕྲེང་བ་ཡི། །སྐད་ཅིག་ལ་སོགས་དུས་དབྱེ་བས། །ལོ་གྲངས་བཅུ་དྲུག་པ་ཡི་མིང༌། །མ་སྐྱེས་པར་འབྱུང་ཞི་བ་ནི། །བུད་མེད་ཅེས་ནི་ངེས་པར་བཤད། །ཞི་བའི་ཆོས་དང་རྗེས་
དྲན་པ༑ ༑མདངས་བཟང་འོད་ནི་ཡིན་པར་གསུངས། །རྟེན་འབྲེལ་བག་ཆགས་དྲི་ཡིན་ཏེ། །ཡེ་ཤེས་ཁ་ཕྱེ་མེ་ཏོག་གོ །དངོས་པོ་མེད་པ་རིགས་ཡིན་ཏེ། །ཀུན་མཁྱེན་ཡེ་ཤེས་

83-1-129b

དབུས་ཉིད་དོ། །ཆོས་དབྱིངས་ཉིད་ནི་བུད་མེད་ནི། །ཤེས་རབ་འདི་འདྲས་མཉེས་པར་བྱས། །ནང་ནམ་ཡིན་ཕྱི་མ་ཡིན། །གཉི་གར་མ་ཡིན་གཞན་ནས་མིན། །གནས་མེད་གནས་པའི་རྣ་
འབྱོར་གྱུར། །དེ་བས་མཱ་མ་ཀཱིར་བཤད་དོ། །དེ་ཡི་ངོ་བོ་ཉིད་གཅིག་པ། །བྱིན་གྱིས་བརླབས་པས་དེ་བཤད་དོ། །ནམ་མཁའ་དང་ནི་གཅིག་ཏུ་གནས། །སངས་རྒྱས་ཞི་བའི་གནས་
འགྱུར། །དེ་བས་ཡུལ་དུ་རྣམ་བརྟགས་པ། །བསྡུ་བ་དག་ནི་བཤད་བ་ཡིན། །ཡེ་ཤེས་དབང་པོ་སྟོང་པ་གཅིན། །རྣམ་དག་ཆོས་ཉིད་ཁུ་བ་ཡིན། །ཐམས་ཅད་མཁྱེན་པའི་ཡེ་ཤེས་ཁྲ་
རང་བཞིན་ཆོས་སུ་ཡོངས་བརྟགས་པ། །དེ་ཉིད་ལྷ་རྣམས་ཞེས་བྱ་སྟེ། །དངོས་མེད་པ་ནི་དབུལ་བ་ཡིན། །དེ་བྱས་སངས་རྒྱས་སྲས་པོ་རྣམས། །ཁྱད་པར་དུ་ནི་མཉེས་པར་འགྱུར། །གང་ཡང་
འཇིག་རྟེན་པས་བརྟགས་པ། །དེ་རྣམས་ཇི་སྐད་བཤད་པ་ཉིད། །མི་ཕྱེད་རྡོ་རྗེ་གསུམ་བསྒོམས་པ། །གསར་པ་ཉིད་དུ་བཀལ་བ་ལེགས་དང༌། །ཤིན་ཏུ་ཚད་ལྡན་མཛེས་པ་ཡི། །ཐིག་གིས་
མཁས་པས་ཐིག་གདབ་བོ། །བློ་ལྡན་དཀྱིལ་འཁོར་བརྟག་བྱ་བ། །ཁྲུ་ནི་བཅུ་གཉིས་ཚད་ཙམ་ལ། །ངོས་བཞི་དང་ནི་གྲ་བཞིར་ལྡན། །རྟ་བབས་ཀྱིས་ནི་མཛེས་པར་བྱ། །དེ་ཡི་དབུས་
སུ་འཁོར་ལོ་ནི། །དགོངས་པས་དང་པོ་བཤད་པ་སྟེ། །དེ་ལས་ལྡོག་པའི་ཚུལ་གྱིས་ནི། །འདི་ན་འཇིག་རྟེན་པ་རྣམས་རྟོག་གང་ཞིག་འཇིག་རྟེན་འདས་ལ་གནས། །དེ་ནི་གཟུངས་ཀྱིས་

83-1-130a

༄༅། །དབང་བསྐུར་བ། །དངོས་མེད་པ་ནི་འཛིན་པ་དག །ཡིད་ནི་རྟག་ཏུ་མཁའ་དང་མཚུངས། །དམ་པ་འཇིག་རྟེན་ཤིན་ཏུ་འདས། །འཁོར་བ་དང་ནི་གཅིག་ཤོས་སྤང་
ལེན་པ་མ་ཡིན་གཏོང་བ་མིན། །མེད་པ་མ་ཡིན་གནས་མ་ཡིན། །བློ་ལྡན་ཀུན་ཏུ་འདི་ཤེས་པ། །རྣལ་འབྱོར་ཐམས་ཅད་རིག་པ་མཆོག །ཐུགས་ཀྱི་དཀྱིལ་འཁོར་ལེའུ་འདི་ནི། །ངེས་
པའི་རྣལ་འབྱོར་པ་ཞེས་བཤད། །དགོངས་པ་ལུང་བསྟན་ཡིད་འོང་ལ། །གང་ཞིག་ཡིད་ནི་བཟོད་གྱུར་པ། །དེ་རྣམས་ཤེས་རབ་ཐབས་དག་ནི། །ཇི་ལྟར་གནས་པ་དེ་ལྟར་བྱེད།།
གསང་བའི་དགོངས་པ་ལུང་བསྟན་ལས། །དེ་ལས་ཐུགས་ཀྱི་དཀྱིལ་འཁོར་གྱི། །ལེའུ་བཞི་པ་ཉིད་ཡིན་ནོ།།    །།དེ་ནས་དེ་བཞིན་གཤེགས་པ་མཆོག །རྡོ་རྗེ་གསུང་བདག་
འགྲོ་བའི་བླ། །སླར་ཡང་རྡོ་རྗེ་འཛིན་པ་ལ། །སྔགས་སྤྱོད་དོན་གྱི་དེ་ཉིད་ཞུས། །སྔགས་ཀྱི་བརྟུལ་ཞུགས་སྤྱོད་པ་གཅིག །ཁྱད་པར་དུ་ནི་བསྲུང་བསླབ་པ། །དེ་རྣམས་ཀྱི་ནི་དགོངས་
པའི་གསུང༌། །སྤྱོད་པ་བཅོམ་ལྡན་བཤད་དུ་གསོལ། །དེ་ནས་བདག་པོ་དེ་བཞིན་གཤེགས། །རྡོ་རྗེ་འཛིན་པ་དག་གི་ཚིག །གསན་ནས་འགྲོ་བའི་དོན་གཅིག་པུ། །གསུངས་པའི་དོན་
ཅན་བཀའ་སྩལ་ཏོ། །མི་རྟོག་དོན་ལས་ཡང་དག་བྱུང༌། །ཞེ་སྡང་ལ་འཇུག་མཚན་ཉིད་ཡིན། །དངོས་མེད་ལ་གནས་གཏི་མུག་སྟེ། །འདོད་ཆགས་འདོད་ཆགས་ལས་བྱུང་བ། །འདོད་

83-1-130b

ཆགས་ལྡན་པའི་མིང་ཅན་ཡིན། །ཐེག་པ་མཆོག་ནི་བླ་མེད་པ། །འདོད་ཆགས་ཞེ་སྡང་གཏི་མུག་སྟེ། །འདི་དག་རིགས་སུ་ཡང་དག་བཤད། །དངོས་གྲུབ་དེ་ནི་འདི་བསྒྲུབ་བོ། །རིགས་
རན་མྱུར་བར་ཤེས་པར་བྱ། །སྨྱིག་མཁན་དག་ནི་དལ་བ་ཡིན། །མཚམས་མེད་བྱེད་པ་གཉི་ག་སྟེ། །གསོད་པ་དོན་གཉེར་སེམས་པ་པོ། །ཐེག་པ་ཆེན་པོ་བླ་མེད་པའི། །ཐེག་པ་མཆོག་
འདི་འགྲུབ་པར་འགྱུར། །སེམས་ཅན་སྡིག་ཆེན་བྱས་པ་དང༌། །གཞན་ཡང་མཚམས་མེད་བྱེད་པ་པོ། །གང་ཡང་སློབ་དཔོན་སྨོད་པ་ཡིས། །བསྒྲུབས་ཀྱང་གྲུབ་པར་མི་འགྱུར་རོ། །འདི་
གཉིས་དད་པས་མྱུར་དུ་ནི། །ཞེ་སྡང་དག་ལ་གནས་པས་གནས། །གང་གིས་ཕུང་སོགས་དངོས་མེད་པར། །ཞི་གནས་ལས་བྱུང་སེམས་ཀྱིས་བྱས། །དེ་ནི་སྲོག་གཅོད་བྱེད་པ་སྟེ། །ཐེག་
པ་མཆོག་ལ་གནས་པ་ཡིན། །ནང་དང་དེ་བཞིན་ཕྱི་རོལ་དག །རྟེན་འབྲེལ་གཉིས་སུ་སྟོན་པ་ནི། །དེ་ནི་རྫུན་སྨྲ་དགའ་བ་སྟེ། །གནས་མེད་ལ་གནས་རྣལ་འབྱོར་པའོ། །རྫོགས་སངས་
རྒྱས་ཀྱི་ཡེ་ཤེས་གང༌། །དེ་ནི་རྫས་སུ་ཤེས་བྱ་སྟེ། །དེ་འཕྲོག་ངང་ཚུལ་གང་ཡིན་པ། །གཞན་གྱི་ནོར་ལ་ཆགས་པར་འདོད། །གང་ཞིག་དེ་ཉིད་དངོས་གཅིག་པ། །དེ་བཞིན་ཉིད་ལ་རྟག་
སྦྱོར་བ༑ ༑སེམས་ཅན་དེ་དེ་འདོད་ལ་དགའ། །སྒྲུབ་པ་མཆོག་ལ་དམ་པར་འགྱུར། །དེ་ཡི་སྟོང་ཉིད་གཏི་མུག་ལ། །ཡུལ་ནི་བཤང་བ་ཞེས་གྲགས་ཏེ། །དབང་པོ་གཅིག་བ་ཞེས་བྱ་ལ།

83-1-131a

༄༅། །དེ་དག་ཞི་བ་ཟ་བ་ཡིན། །ཐེག་པ་ཆེན་པོ་ཆོས་མཆོག་འདིར། །དེ་དག་བསྒྲུབ་པའི་སྣོད་དུ་འགྱུར། །དེ་ཚེ་རྫུན་དེ་འདོད་པ་དང༌། །བཤང་གཅི་ཟས་སུ་བྱེད་པ་
པོ༑ ༑ཤེས་རབ་ཕ་རོལ་ཕྱིན་ཤེས་རབ། །ཆོས་ཀྱི་སྐུ་ནི་མ་གཅིག་པུ། །གཉིས་མེད་དེ་བཞིན་ཉིད་སྦྱོར་བ། །དངོས་མེད་ཅེས་བྱ་འདོད་སྤྱོད་པ། །ལོངས་སྤྱོད་རྫོགས་དང་མཉམ་
གང་ཡིན། །དེ་ཉིད་སྲིང་མོ་ཡིན་པར་འདོད། །རང་ལྷའི་རྣལ་འབྱོར་ལྡན་པ་ཡིས། །གསང་སྔགས་ལུས་ཀྱིས་མཉེས་པར་བྱ། །བཤང་གཅི་ཟས་སུ་བྱེད་པ་ཡི། །སྤྲུལ་སྐུའི་གཟུགས་
ཅན་བུ་མོ་དེ། །སྒྲུབ་པ་པོས་ནི་བསྒོམ་པར་བྱ། །མ་དང་སྲིང་མོ་བུ་མོ་ནི། །འདི་འདྲ་རྣལ་འབྱོར་པས་མཉེས་བྱས། །ཐེག་པ་མཆོག་གི་ཆོས་ཉིད་ལ། །དེ་ཉིད་འཇིག་རྟེན་པར་བྱུང་བ། །རྟོག་
བོ༑ ༑ཇི་ལྟར་མི་རྟོག་ནམ་མཁའ་ནི། །ཀུན་ཏུ་ཁྱབ་པར་གནས་གྱུར་པ། །འདི་ནི་སྒོམ་པ་ཞེས་བཤད་དེ། །ཏིང་འཛིན་བསམ་ཁྱབ་ཅེས་བྱ་བ། །དེ་ཉིད་འཇིག་རྟེན་པར་བྱུང་བ། །རྟོག་
པ་དགའ་བའི་མིང་ཅན་ནོ། །སངས་རྒྱས་ཡུམ་གྱི་ཡེ་ཤེས་ལ། །འདོད་སྤྱོང་གོས་པར་མི་འགྱུར་ཏེ། །རྣམ་པར་མི་རྟོག་སྦྱོར་གཅིག་གིས། །མྱུར་དུ་སངས་རྒྱས་དེས་ཐོབ་འགྱུར། །དེ་
ནས་བཅོམ་ལྡན་འདས་གསུང་ནི། །སྒྲིབ་ཀུན་སེལ་བ་ལ་སོགས་པའི། །བྱང་ཆུབ་སེམས་དཔའ་སེམས་དཔའ་ཆེས། །ཐོས་ནས་ངོ་མཚར་རྨད་དུ་གྱུར། །འདི་ནི་བདག་པོ་བཅོམ་ལྡན་

83-1-131b

འདས༑ ༑དེ་བཞིན་གཤེགས་པ་ཀུན་གྱི་བདག །ཅི་ཡི་སླད་དུ་ཚིག་ངན་པ། །དེ་བཞིན་གཤེགས་འཁོར་ནང་དུ་གསུང༌། །འདོད་ཆགས་བྲལ་དང་ཆགས་བཅས་དང༌། །གཏི་མུག་བྲལ་བ་
རྨོངས་བཅས་དང༌། །ཞེ་སྡང་བྲལ་བ་སྡང་བཅས་པའི། །རིགས་ཀྱི་དངོས་གྲུབ་སྟོན་མཛད་ཅིང༌། །གང་གཞན་སྡིག་པའི་ཉེས་པ་དང༌། །འཚེ་བ་ལ་སོགས་ཡོངས་སྤངས་པ། །འདི་ནི་དེ་བྱེད་
སེམས་ཅན་རྣམས། །སྣོད་ཡིན་ཞེས་ནི་ཐུབ་གསུང་ངམ། །དེ་ནས་མགོན་པོ་ཐུགས་རྗེ་ཅན། །སེམས་ཅན་ཀུན་ལ་ཕན་དགྱེས་པས། །དེ་བཞིན་གཤེགས་པ་ཐམས་ཅད་དང༌། །བྱང་ཆུབ་
སེམས་དཔའ་ལ་གསུངས་པ། །འདི་ནི་ས་ཁམས་དང་མཉམ་པ། །སེམས་ཅན་ཀུན་འཛིན་གཅིག་པུ་པ། །ཆུ་ཁམས་རྟོག་དང་བྲལ་བ་པོ། །སྣ་ཚོགས་གསལ་བར་འགྱུར་བ་ཡིན། །བདག་
པོ་མེ་ཡི་གཟུགས་ཅན་ཏེ། །ཐམས་ཅད་ཟ་བར་ཉེ་བར་སྦྱོར། །དེ་བཞིན་ཕྱི་ནང་བདག་ཉིད་མཆོག །འགྲོ་ལ་གོས་པའི་དྲི་གཅིག་པུ། །བཅོམ་ལྡན་སྣ་ཚོགས་ནམ་མཁའ་མཚུངས། །ཐམས་
ཅད་སྣང་ཞིང་ཟབ་མོ། །དེ་ཉིད་བདག་ཉིད་བདག་ཡིན་པར། །བསྒོམས་ན་རྐང་གཉིས་མཆོག་ཏུ་འགྱུར། །སྙིང་པོ་ཞེས་བྱ་སངས་རྒྱས་ཀྱི། །ཆོས་ཉིད་དག་པ་འདི་ཡིན་ཞིང༌། །སྔགས་ཀྱི་སྤྱོད་
དོན་སྤྱོད་རྣམས་ཀྱི། །བྱང་ཆུབ་སྤྱོད་པའི་མཆོག་འདི་ཡིན། །དེ་ནས་བརྗོད་མི་ལང་ཞེས་པ། །བརྗོད་མི་ལང་པ་ཉིད་གྱུར་པ། །སངས་རྒྱས་ཞིང་རྡུལ་གྲངས་མཉམ་དེ། །སྒྲིབ་པ་ཐམས་

83-1-132a

༄༅། །ཅད་སེལ་ལ་སོགས། །བྱང་ཆུབ་སེམས་དཔའ་སེམས་དཔའ་ཆེ། །ཀུན་ནས་འཇིགས་ཤིང་སྐྲག་གྱུར་ནས། །འཁོར་གྱི་དཀྱིལ་འཁོར་དེ་ཐམས་ཅད། །གཅིག་
ཏུ་བརྒྱལ་བ་ཉིད་གྱུར་ཏོ། །དེ་ནས་གསང་དབང་རྡོ་རྗེ་གསུང༌། །གཉིས་མེད་དེ་བཞིན་གཤེགས་ཀུན་གྱིས། །བྱང་ཆུབ་སེམས་དཔའ་བརྒྱལ་བ་རུ། །གཟིགས་ནས་གཙོ་ལ་འདི་སྐད་
གསོལ༑ ༑མགོན་པོ་སྒྲིབ་ཀུན་སེལ་ལ་སོགས། །བྱང་ཆུབ་སེམས་དཔའ་སེམས་དཔའ་ཆེ། །རང་བཞིན་ཆོས་ཉིད་ཇི་ལྟ་བར། །འདི་རྣམས་བསླང་བར་མཛད་དུ་གསོལ། །མི་གཡོ་
བ་འདི་གསང་བ་སྟེ། །ཞི་བ་གཅིག་པུ་བདེ་བའི་མཆོག །རྫོགས་པའི་བྱང་ཆུབ་ཐོབ་བྱེད་པ། །འདི་ནི་དགོངས་པས་གསུངས་པ་ཡིན། །དངོས་པོ་མེད་ཅིང་འཁྲུག་པ་མེད། །ཡིད་འོང་
རྡོ་རྗེ་ཚིག་གཅིག་པུ། །འགྲོ་བའི་བསམ་པའི་དབྱེ་བ་ཡིས། །བྱེ་བྲག་མང་པོར་གྱུར་པ་ཡིན། །ནམ་མཁའ་མཐའ་ཡས་སྦྱོར་བ་ཡིས། །གཟུགས་ལ་སོགས་པ་མཐའ་ཡས་ཏེ། །དེ་
ཡང་དེ་བཞིན་གཤེགས་མཆོག་དང༌། །བྱང་ཆུབ་སེམས་དཔའ་ཉིད་དུ་གྱུར། །དེ་ལས་སྤྲོ་ཞིང་བསྡུ་བ་དང༌། །ཞི་བ་ཉིད་ལས་རབ་སྦྱོར་བས། །ཡེ་ཤེས་ལུས་ཅན་ཡེ་ཤེས་ཅན། །
བརྒྱལ་ལོ་ཞེས་ནི་ཤེས་པ་ནི། །ཡན་ལག་དབྱེ་བ་གང་དང་གང༌། །འགྲོ་བ་ཞེས་ནི་གྲགས་བདག་པ། །དེ་དེ་རང་ལྷའི་སྦྱོར་བ་ལས། །དཀྱིལ་འཁོར་མཆོག་ནི་འབྱུང་བར་འགྱུར།།

83-1-132b

དཀྱིལ་འཁོར་རང་ལུས་གང་ཡིན་པ། །དེ་ཉིད་བསྡུས་པ་འདི་ལྟ་བུ། །འདི་ནི་འཇིག་ཚོགས་ལུས་རྟོག་ལ། །བྱང་ཆུབ་སེམས་དཔའ་བརྒྱལ་བར་གྱུར། །དེས་ནི་བདེན་འདི་མ་ཤེས་པས། །
དབྱངས་བཅས་བརྒྱལ་ལ་བསྐུལ་བ་ནི། །བྱང་ཆུབ་སེམས་དཔའ་སེམས་དཔའ་ཆེ། །བརྒྱལ་བ་ཞེས་ནི་བཤད་པ་ཡིན། །དེ་ནས་གསུང་བ་རྡོ་རྗེ་གསུམ། །དགོངས་པའི་ཚིག་གིས་བཤད་
པ་དག །རྡོ་རྗེ་འཛིན་པའི་ཚིག་གསན་ནས། །ཏིང་ངེ་འཛིན་ནི་མངོན་དུ་མཛད། །གཉིས་སུ་མེད་པ་མཉམ་རྡོ་རྗེ། །འགྲོ་ལ་གཟིགས་པ་ཞེས་བྱ་བའི། །འདི་ཉིད་གསུམ་ཡུལ་འཇིགས་པ་པོ། །
ཏིང་ངེ་འཛིན་ལ་སྙོམས་པར་ཞུགས། །མགོན་པོ་སྙོམས་པར་ཞུགས་པ་ཡི། །འོད་གང་ཆེན་པོར་གྱུར་པ་ཡིན། །བྱང་ཆུབ་སེམས་དཔའ་དེས་རེག་པས། །རང་གི་སྟན་ལ་གནས་པར་གྱུར། །དེ་
ནས་དེ་བཞིན་གཤེགས་པ་ཀུན། །ངོ་མཚར་རྨད་དུ་གྱུར་སྤྱན་དང༌། །དགྱེས་ཤིང་མགུ་བ་སྐྱེས་གྱུར་ནས། །ཆོས་ཀྱི་དབྱངས་ནི་འདི་སྐད་གསུངས། །ཨེ་མའོ་ཆོས་ཨེ་མའོ་ཆོས། །ཨེ་མའོ་
ཆོས་ཀྱི་དོན་བྱུང་བ། །བདག་མེད་ཆོས་ནི་ཡང་དག་ངག །ཆོས་ཀྱི་རྒྱལ་པོ་ལ་ཕྱག་འཚལ། །རྡོ་རྗེ་གསུང་གཅིག་དག་པའི་དོན། །དྲི་མེད་མཁའ་དང་མཉམ་པའོ། །མི་འགྱུར་དོན་ལས་ཡང་
དག་བྱུང༌། །རྡོ་རྗེ་སྐུ་ལ་ཕྱག་འཚལ་ལོ། །ཐུབ་མཆོག་གཅིག་པུ་དེ་བཞིན་གཤེགས། །དུས་གསུམ་དག་གི་ལམ་དུ་བྱུང༌། །རྡོ་རྗེ་དབྱིངས་གཅིག་རྫོགས་ལོངས་སྤྱོད། །ནམ་མཁའི་

83-1-133a

༄༅། །ལམ་གཅིག་ཕྱག་འཚལ་ལོ། །སྐུ་གསུང་ཐུགས་ནི་ནམ་མཁའ་སྟེ། །སྤྱོད་པའི་མཆོག་སྟེ་ཆོས་གཅིག་ལྡན། །དེ་ཉིད་གསུམ་སྟོན་སྣ་ཚོགས་པ། །སྤྱོད་པའི་
གནས་ལ་ཕྱག་འཚལ་ལོ། །དགོངས་པ་ལུང་བསྟན་ལ་གནས་ནས། །གང་ཞིག་སྤྱོད་མཆོག་འདི་སྟོན་པ། །གསང་བ་ཡང་དག་སྲུང་བ་དག །དེ་ནི་ཅི་དགའ་བར་ཡང་བྱེད། །དེ་
བཞིན་གཤེགས་པ་ཐམས་ཅད་ཀྱི། །དམ་ཚིག་གསུམ་གྱི་རྡོ་རྗེ་མཆོག །སྔགས་རྣམས་ཀུན་གྱི་དམ་པ་ཡི། །སྤྱོད་པའི་ལེའུ་ལྔ་པ་ཡིན།།    །།དེ་ནས་དཔལ་ཆེན་མི་
བསྐྱོད་པ། །སྐུ་གསུང་ཐུགས་ཀྱི་གསང་བ་ཅན། །ཏིང་ངེ་འཛིན་ལ་སྙོམས་ཞུགས་ནས། །ཐུགས་བྱིན་བརླབ་པ་ཞེས་བྱ་བའི། །གསང་སྔགས་འདི་ནི་གསུངས་པ་ཡིན། །ཨོཾ་ཞེས་
བྱ་བ་དང་པོ་ཡིན། །སརྦ་ཏ་ཐཱ་ག་ཏ་གཉིས། །ཙིཏྟ་གསུམ་པར་ཡོངས་སུ་བརྟག །བཛྲ་བཞི་པའི་གོང་མར་ལྡན། །སྭ་བྷཱ་ཝཱཏྨ་ཀཿལྤ་པ། །ཨ་ཧཾ་དུས་ཀྱི་མིང་ཅན་ཡིན། །སྐུ་དྲུག་
གསུམ་པའི་མིང་ཅན་ནོ། །དེ་ནས་དཔལ་ལྡན་རྣམ་སྣང་མཛད། །རྡུལ་ཕྲ་རྡོ་རྗེ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ནས། །སྐུ་ནི་བྱིན་གྱིས་བརླབ་པ་གསུང༌། །ཨོཾ་
ཞེས་བྱ་བ་ཚངས་པར་བཤད། །སརྦ་ཏ་ཐཱ་ག་ཏ་གཉིས། །ཀ་ཡ་ཆགས་ཐོགས་དབང་ཕྱུག་སྟེ། །བཛྲ་རིག་བྱེད་ཡིན་པར་བསྒྲགས། །སྭ་བྷཱ་ཝཱཏྨ་ཀཿའདོད་ལྷ། །ཨ་ཧཾ་སྐེམ་བྱེད་

83-1-133b

ཅེས་བརྗོད་དེ། །དགོངས་པ་ཡིས་ནི་ཡང་དག་བརྟགས། །ཤེས་རབ་དབྱེ་བས་དབྱེ་བར་བྱ། །དེ་ནས་ཚེ་དཔག་མེད་ཅེས་པའི། །ཀུན་ཏུ་མི་གཉིས་རྡོ་རྗེ་ཅན། །ཏིང་ངེ་འཛིན་ལ་སྙོམས་ཞུགས་
ནས༑ ༑གསུང་ནི་བྱིན་གྱིས་རློབ་པ་གསུང༌། །ཨོཾ་ནི་དང་པོར་བསྒྲགས་པ་ཡིན། །སརྦ་ཏ་ཐཱ་ག་ཏ་གཉིས། །ཝཱཀ་ཅེས་བྱ་བ་གསུམ་པ་ཡིན། །བཛྲ་དུས་ཀྱི་མིང་དུ་འགྱུར། །སྭ་
བྷཱ་ཝཱཏྨ་ཀཿལྔ་པ། །ཨ་ཧཾ་ཞེས་པ་དྲུག་པ་སྟེ། །གསུམ་པོ་འདི་དག་བཤད་པ་རྣམས། །རེ་རེ་ཞིང་དྲུག་གསུམ་དུ་བཤད། །ཐུགས་དང་སྐུ་དང་དེ་བཞིན་གསུང༌། །རིམ་
དང་རིམ་པ་མིན་པས་གསུངས། །བདག་པོ་ལས་ནི་གཅིག་པུ་ལས། །རྡོ་རྗེ་གསུམ་ཞེས་བྱ་བ་འབྱུང༌། །ཡོན་ཏན་ཆོས་འདི་རྡོ་རྗེ་གསུང༌། །དེ་ཉིད་གསུམ་གྱི་དམ་ཚིག་མཆོག །དེ་བས་འདི་
ནི་སྒོམ་པ་མཆོག །གཡེལ་བ་མེད་པར་རྫོགས་པར་བྱ། །འདི་བཤད་པ་ཡི་བློ་ལྡན་པ། །རབ་མཆོག་རྡོ་རྗེ་གསུམ་བྱུང་བས། །བསྒོམ་པའི་བདག་ཉིད་ཅན་གྱུར་ཅིང༌། །སྔགས་ཀྱི་མཚན་
ཉིད་མཚན་མར་བྱ། །དེ་ནས་དཀོན་མཆོག་དཔལ་འདི་ཡང༌། །སྒྲོན་མ་རྡོ་རྗེ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ཏེ། །དེ་ནས་གསང་སྔགས་འདི་གསུངས་སོ། །ཨོཾ་ནི་ཟུང་གི་དང་
པོར་ལྡན། །སརྦ་ཏ་ཐཱ་ག་ཏ་ཟུང༌། །དེ་བཞིན་ཉིད་ནི་ཡེ་ཤེས་ཚོགས། །ཐམས་ཅད་མེ་ལོང་མིང་ཅན་ནོ། །ཨ་ནུ་རཱ་ག་སྐྱེ་མེད་དེ། །དེ་ནི་གསུམ་པ་ཡིན་པར་གསུངས། །རྐྱེན་དང་ཉན་ཐོས་ཀྱིས་

83-1-134a

༄༅། །བཤིག་དཀའི། །བཛྲ་ཡང་ནི་བཞི་པར་གྱུར། །དངོས་མེད་བདག་ཉིད་ཅན་ཡེ་ཤེས། །སྭ་བྷཱ་ཝཱཏྨ་ཀཿཞེས་བཤད། །ཡེ་ཤེས་ལྔ་པོ་ཉིད་ཀྱི་མིང༌། །ཆོས་ཀྱི་དབྱིངས་
ཀྱི་ངོ་བོ་ཉིད། །ཨ་ཧཾ་སོ་སོ་རྫོགས་ལོངས་སྤྱོད། །དངོས་པོ་མེད་པའི་རང་བཞིན་ཅན། །བདེ་བ་ཆེན་པོའི་མིང་གྱུར་པ། །མཚོན་པ་དྲུག་པའི་མིང་ཅན་ནོ། །དངོས་མེད་གནས་པའི་བདག་
ཉིད་ཅན། །དེ་ཡི་རྗེས་སུ་མཉེས་བྱའི་མཆོག །དེ་ལྟའི་ཆགས་པའི་དེ་བཞིན་གཤེགས། །མགོན་པོ་ཐམས་ཅད་མཉེས་པར་བྱ། །དེ་ནས་དཔལ་ཆེན་གདོན་མི་ཟ། །དོན་ཡོད་རྡོ་རྗེ་
ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ཏེ། །དེས་ནི་གསང་སྔགས་འདི་གསུངས་སོ། །ཨོཾ་ཞེས་བྱ་བ་དང་པོར་ལྡན། །སརྦ་ཏ་ཐཱ་ག་ཏ་གཉིས། །པཱུ་ཛ་རྣམ་པར་ཐར་པའི་མིང༌།།
བཛྲ་སེམས་ནི་རྣམ་སྒོམ་པ། །སྭ་བྷཱ་ཝཱཏྨ་ཀཿཞེས་བཤད། །ཨ་ཧཾ་ཕ་རོལ་ཕྱིན་ཞེས་བྱ། །ལྔ་པོ་དྲུག་དང་གསུམ་དུ་བཤད། །གཟུགས་དང་སྒྲ་དང་དྲི་དང་རོ། །རེག་བྱ་དང་ནི་ཆོས་
ཀྱི་དབྱིངས། །དེ་དག་དངོས་མེད་གྱུར་བྱས་པ། །དེ་ནི་སངས་རྒྱས་མཆོད་མཆོག་ཡིན། །མིག་སོགས་ཤེས་ལས་ཡང་དག་བྱུང༌། །མངོན་ཤེས་ལྔ་ཡིས་ཉེ་བར་མཛེས། །མཆོད་པ་
ལྔ་བཤད་འདི་རྣམས་ཀྱིས། །མྱུར་དུ་སངས་རྒྱས་ཉིད་ཐོབ་འགྱུར། །དེ་ནས་དཔལ་ལྡན་རྡོ་རྗེ་འཆང༌། །སོ་སོར་བྱང་ཆུབ་སྟོན་མཛད་པ། །རྡོ་རྗེ་གསུམ་རིག་གསང་དབང་པོ། །ཐུབ་པ་

83-1-134b

ཆེན་པོས་ཡང་གསུངས་པ། །སྐུ་གསུང་ཐུགས་ལ་དམིགས་པ་ལ། །གང་ཚེ་ཡིད་ནི་མགུ་གྱུར་པ། །དེ་ཉིད་གསུམ་ལ་ཉེར་སྦྱོར་བ། །དངོས་གྲུབ་རབ་མཆོག་དེ་ཐོབ་འགྱུར། །བདག་མེད་པར་
ནི་སེམས་དམིགས་ཤིང༌། །ལུས་དང་ངག་ཀྱང་རྣམ་པར་བསྒོམ། །མཁའ་དང་མཉམ་པའི་གནས་སྒོམ་ཞིང༌། །སྦྱོར་བ་རྣམ་གསུམ་རྫོགས་པར་བྱ། །རྡོ་རྗེ་དེ་ཉིད་གསུམ་དམིགས་ན།།
ཤིན་ཏུ་ཕྲ་བའང་ཡོད་མ་ཡིན། །སྔགས་ཀྱི་རང་བཞིན་སྦྱོར་བ་ཡིས། །སྒོམ་པ་མེད་ཅིང་བྱང་ཆུབ་མེད། །རྡོ་རྗེ་གསུམ་གཅིག་མཚན་ཉིད་དུ། །མདོར་ན་རྣམ་པར་བརྟགས་ནས་སུ། །
སྔགས་ལ་སྦྱོར་བའི་ཏིང་ངེ་འཛིན། །གནས་ལ་གནས་མེད་བསྒོམ་པར་བྱ། །དེ་ནས་དེ་བཞིན་གཤེགས་དབང་པོའང༌། །དེ་བཞིན་གཤེགས་པ་ཀུན་གྱིས་མཆོད། །ཀུན་མཁྱེན་
སངས་རྒྱས་ཀུན་མཆོག་གིས། །སྒོམ་པའི་མཆོག་འདི་བཀའ་སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །ཟླ་བའི་དཀྱིལ་འཁོར་བསྒོམ་པར་བྱ། །སངས་རྒྱས་གཟུགས་
ནི་རྣམ་བསྒོམས་ནས། །ཕྲ་མོའི་རྣལ་འབྱོར་བརྩམ་པར་བྱ། །ཡུངས་ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོའི་བདག་ཉིད་ཅན། །རྒྱུ་དང་མི་རྒྱུར་ཡང་དག་ལྡན། །དེ་རུ་གནས་པར་མཁས་
བས་བསམ། །བློ་ལྡན་ཡེ་ཤེས་ཀྱིས་བརྟགས་པའི། །གསང་བའི་ཡེ་ཤེས་གནས་བསྒོམ་མོ། །གསང་བ་མཆོག་ཅེས་བཤད་པ་སྟེ། །དེ་ཉིད་གསུམ་ནི་དམ་ཚིག་མཆོག །ནམ་མཁའི་

83-1-135a

༄༅། །དབྱིངས་ཀྱི་དབུས་གནས་པར། །ཉི་མ་ཞེས་བྱའི་དཀྱིལ་འཁོར་བསྒོམ། །སངས་རྒྱས་སྐུ་ནི་རྣམ་བསྒོམས་ཏེ། །དེ་ཡི་སྟེང་དུ་གནས་བཞག་གོ །དབང་ཕྱུག་ཆེན་
པོ་སྐེམ་བྱེད་དེ། །གཞི་ཕྱེད་ནམ་མཁའི་མཚོན་པ་དག །བདུད་རྩི་ཞེས་ནི་བརྟགས་པ་གང༌། །དེ་ནི་ཧཱུཾ་ཞེས་བྱ་བར་འགྱུར། །ནམ་མཁའི་དབྱིངས་ཀྱི་དབུས་གནས་པར། །འཁོར་ལོ་
དཀྱིལ་འཁོར་ཡིད་འོང་བསྒོམ། །སྤྱན་གྱི་གཟུགས་སུ་ཡང་དག་སྦྱོར། །རྡོ་རྗེ་པདྨོ་གཉིས་བསྒོམ་པའོ། །ནམ་མཁའི་དབྱིངས་ཀྱི་དབུས་གནས་པར། །རིན་ཆེན་དཀྱིལ་འཁོར་
བསྒོམ་པར་བྱ། །དང་པོའི་སྦྱོར་བ་ནན་ཏན་གྱིས། །དེ་ཡི་སྟེང་དུ་རྣམ་པར་བསྒོམ། །ནམ་མཁའི་དབྱིངས་ཀྱི་དབུས་གནས་པར། །འོད་ཀྱི་དཀྱིལ་འཁོར་འདི་ཉིད་བསྒོམ། །སངས་
རྒྱས་ཞི་བའི་གནས་དགོད་པ། །འཁོར་རྣམས་ཀྱིས་ནི་ཀུན་ནས་བསྐོར། །ཨུཏྤལ་མཐོན་ཀའི་མདོག་འདྲ་བ། །རྩེ་མོ་ལྔ་པ་འོད་པོ་ཆེ། །ནས་ཀྱི་འབྲུ་ཙམ་ནན་ཏན་གྱིས། །རི་རབ་རྩེ་
མོར་རྣམ་པར་བསམ། །ཙ་ན་ཀ་ཡི་ཚད་ཙམ། །འདབ་མ་བརྒྱད་པ་གེ་སར་བཅས། །སྣ་ཡི་རྩེ་མོ་རི་རབ་རྩེ། །བྱང་ཆུབ་འདོད་པས་འདི་བསྒོམ་བྱ། །འཁོར་ལོ་ལ་སོགས་སྒོམ་
པ་ནི༑ ༑དེ་ཡི་ཁྱད་པར་དག་ཏུ་བརྟག །ཡིད་འོང་དངོས་གྲུབ་ཀུན་གྱི་གནས། །བྱང་ཆུབ་གནས་མཆོག་བླ་མེད་པའོ། །སངས་རྒྱས་ཡང་དག་བྱང་ཆུབ་བཞུགས། །མདོར་ན་དེ་ནི་

83-1-135b

སྤྲོ་བར་བྱ། །གང་ཚེ་ཆོས་ནི་ལེགས་མཚན་པ། །རྡོ་རྗེ་གཅིག་ནི་བསྒོམ་པར་བྱ། །དེ་ནས་དེ་བཞིན་གཤེགས་དབང་པོ། །དག་པ་ཆོས་རྣམས་ཀུན་གྱི་མཆོག །འགྲོ་ཀུན་དོན་དུ་
སྟོན་པ་པོས། །གསང་བ་མཆོག་ནི་བཀའ་སྩལ་ཏོ། །སྐད་ཅིག་ཐང་གཅིག་ཡུད་ཙམ་དང༌། །ཟླ་ཕྱེད་ཟླ་བ་ལོ་ཡི་དུས། །བསྐལ་པ་གྲངས་མེད་གསུམ་པོ་ནི། །སྐད་ཅིག་གཅིག་ཏུ་
མཉམ་པར་བཤད། །ཟླ་བ་དྲུག་བཤད་དེ་ཉིད་ཡིན། །དངོས་མེད་རྫོགས་པར་ལོངས་སྤྱོད་པའོ། །སྐད་ཅིག་གཅིག་ཏུ་བསྔགས་པ་སྟེ། །དུས་གསུམ་ལས་འདས་ཡིན་པར་དགོངས།།
གཟུགས་དང་སྒྲ་དང་རོར་ལྡན་པ། །རྣལ་འབྱོར་པས་ནི་ཟླ་དྲུག་བསྒོམ། །མཆོད་ཆེན་དེ་ནི་བྱས་ནས་སུ། །གསང་བའི་དེ་ཉིད་རྣམ་པར་བསྒོམ། །ཡུལ་དང་དབང་པོ་སེམས་པ་ནི། །
བཤང་གཅི་ཟས་སུ་བྱེད་པ་པོ། །བྱས་ན་དེ་འདྲའི་དངོས་གྲུབ་ནི། ༩།བཟའ་བ་རྣམ་རྟོག་མེད་པ་འོ། །དེ་ཉིད་འདི་ནི་བླ་མེད་པ། །བྱང་ཆུབ་སེམས་གཅིག་ལས་བྱུང་བའོ། །རྟོག་མེད་འདུས་
ནི་མ་བྱས་ཤིང༌། །མི་རྟོག་དོན་ནི་འགྲུབ་པར་འགྱུར། །མ་ནི་མཱ་མ་ཀཱིར་བཤད་དེ། །ས་ནི་མངོན་པར་བྱང་ཆུབ་པའོ། །བསམ་གཏན་དེ་ནི་དགའ་སྤྱོད་པ། །ཤ་ཞེས་བྱ་བར་དེ་བཤད་
དོ༑ ༑ནམ་མཁའ་མཐའ་ཡས་རྣལ་འབྱོར་ནི། །ཤ་ཆེན་དེ་ནི་ཡིན་པར་བཤད། །གསང་བ་པ་ཡི་གོ་འཕང་མཆོག །རྡོ་རྗེ་གསུམ་ནི་མྱུར་དུ་འགྲུབ་།དམ་ཚིག་ཆེན་པོ་གླང་ཆེན་རྟ། །དེ་

83-1-136a

༄༅། །བཞིན་ཁྱི་ལ་སོགས་པའི་ཤ །ཕུང་པོ་ལ་སོགས་རིགས་དབྱེ་བས། །གང་གསུང་མཉམ་པའི་གྲངས་ཀྱིས་སོ། །གང་ཞིག་རྣལ་འབྱོར་གཉིས་མེད་ཟས། །བསམ་
གཏན་དགའ་བའི་མིང་གཅིག་པུ། །འཇིག་རྟེན་རྒྱང་པན་འཇིག་རྟེན་པ། །བཟའ་བའི་རང་གི་ངོ་བོར་གྱུར། །དགེ་བའི་བཤེས་གཉེན་བརྟག་པ་དང༌། །དེ་བཞིན་དྲོད་གཤེར་ལས་
སྐྱེས་པ༑ ༑འཇིག་རྟེན་འདས་དང་འཇིག་རྟེན་པའི། །འདི་དག་ཟས་སུ་ཀུན་ཏུ་བཤད། །དེ་ནས་རྡོ་རྗེ་གསུམ་དགོངས་པ། །བཅོམ་ལྡན་འདས་ལས་ཐོས་པ་དང༌། །དེ་བཞིན་གཤེགས་
པ་ཀུན་བདག་པོ། །ལག་ན་རྡོ་རྗེས་ཚིག་གསོལ་པ། །ཉན་ཐོས་རྣམས་ཀྱི་དམ་ཚིག་ཀྱང༌། །ཕྲ་མོའི་རྣལ་འབྱོར་སྟོན་མཛད་ཅིང༌། །མགོན་ཁྱོད་འཇིག་རྟེན་པ་དང་ནི། །འཇིག་རྟེན་
འདས་པ་དག་ཀྱང་གསུངས། །ཆུ་དང་འོ་མ་གཅིག་འགྱུར་བཞིན། །ཁྱོད་ནི་ཆོས་རྣམས་སྟོན་པར་མཛད། །འཇིག་རྟེན་འགའ་ལས་ཡང་དག་པ། །ངང་པས་འོ་མ་ཇི་བཞིན་ལེན།།
ཇི་ལྟར་སྐོམ་པས་གདུངས་པ་ཡི། །སྐྱེས་བུ་ལ་ལ་དེ་བསྲེས་འཐུང༌། །དེ་བཞིན་འཇིག་རྟེན་ཤིན་ཏུ་འདས། །ཆོས་ཀྱི་བདུད་རྩི་དེ་རྣམས་འཐུང༌། །དགོངས་པས་སྔགས་ཀྱི་དེ་ཉིད་
དུ༑ ༑གང་ཞིག་གསུམ་དུ་གསུངས་པ་འདི། །ཇི་ལྟ་ཇི་ལྟར་འཇིག་རྟེན་སོགས། །མགོན་པོ་གསལ་བར་བཤད་དུ་གསོལ། །དེ་ནས་དེ་བཞིན་གཤེགས་མཆོག་གིས། །གྲགས་

83-1-136b

ལྡན་ལག་ན་རྡོ་རྗེ་ལ། །བུ་ཁྱོད་ལེགས་སོ་ཆེར་ལེགས་ཏེ། །བྱེ་བྲག་གསུམ་ཁྱོད་ལ་བཤད་བྱ། །རྐྱེན་དང་ཉན་ཐོས་ཞེས་གྲགས་དང༌། །དེ་བཞིན་མདོ་སྡེ་ལ་སྤྱོད་རྣམས། །འདི་དག་
འཇིག་རྟེན་པ་རྣམས་ཏེ། །བྱ་བ་སྦྱོར་བའི་བྱ་བར་གནས། །རྣལ་འབྱོར་གྲུབ་ནས་འཇིག་རྟེན་གནས། །འཇིག་རྟེན་འདས་པར་གྱུར་པ་ཡིན། །དེ་ནི་ཏིང་འཛིན་རྣལ་འབྱོར་ཡང༌། །དེ་དང་
འདྲ་བར་བྱེད་མ་ཡིན། །གང་ཡང་འཇིག་རྟེན་ཤིན་ཏུ་འདས། །རྣམ་པར་མི་རྟོག་འཇིགས་མེད་པ། །དེ་ནི་དེ་བཞིན་ཉིད་དངོས་གཅིག །འཁོར་བ་དང་ནི་གཅིག་ཤོས་སྤངས། །བརྟུལ་
ཞུགས་བཟང་པོའི་རྣལ་འབྱོར་འདིས། །སངས་རྒྱས་རྣམས་ནི་མཉེས་འགྱུར་ཞིང༌། །བློ་ལྡན་བྱང་ཆུབ་སེམས་རྣམས་ཀྱིས། །བྱང་ཆུབ་མྱུར་དུ་ཐོབ་པར་འགྱུར། །འདོད་ཁམས་ཀྱི་ནི་
དབང་ཕྱུག་དང༌། །རྣལ་འབྱོར་གོ་འཕང་འཐོབ་པར་འགྱུར། །གཟི་ལྡན་སྟོབས་ཀྱིས་ཕྱུག་པ་དང༌། །མདངས་བཟང་མཐོང་ན་དགའ་བ་དང༌། །མཐོང་ངམ་ཚིག་གིས་བསྐུལ་བ་ཡིས།།
འཇིག་རྟེན་འདི་དག་དབང་དུ་བྱེད། །གསང་བ་འདི་ནི་མཆོག་ཡིན་ཏེ། །སངས་རྒྱས་བྱང་ཆུབ་དམ་པ་ཡིན། །དེ་ཉིད་སྔགས་ཀྱི་གསང་བ་འདི། །རྡོ་རྗེ་གསུམ་ལས་འདས་པའི་མཆོག།
དགོངས་པ་ལུང་བསྟན་ཡིད་འོང་ལ། །སྐྱེས་བུ་གང་ཞིག་གནས་གྱུར་པ། །གསང་བ་ཡང་དག་སྲུང་བ་པོ། །དེ་རྣམས་ཅི་དགར་བྱེད་པར་འགྱུར། །དེ་བཞིན་གཤེགས་ཀུན་དམ་པ་སྟེ། །

83-1-137a

༄༅། །དམ་ཚིག་ལས་ནི་དམ་ཚིག་མཆོག །རྡོ་རྗེ་གསུམ་གྱིས་བྱིན་བརླབས་པའི། །ལེའུ་དྲུག་པ་ཡིན་པར་བཤད།།    །།དེ་ནས་རྡོ་རྗེ་གསུམ་གསང་དབང༌། །དམ་
ཚིག་ཆེན་པོ་དེ་ཉིད་གཅིག །ཏིང་འཛིན་གསང་སྔགས་སྤྱོད་པའི་མཆོག །མངོན་རྫོགས་བྱང་ཆུབ་འདི་གསུངས་སོ། །དེ་ཉིད་དམ་ཚིག་བཞི་པོ་གང༌། །འདོད་པ་ཐམས་ཅད་ཅེས་ཏེ་
བཤད༑ ༑དེ་རྣམས་ལོངས་སྤྱོད་ལྡན་པ་ཡི། །ཅི་འདོད་པར་ནི་བསྟེན་པར་བྱ། །རང་གི་ལྷར་ནི་བདག་སྦྱོར་བས། །བདག་དང་གཞན་ནི་མཆོད་པར་བྱ། །དེ་ནི་འཇིག་རྟེན་མཆོད་
འགྱུར་བ། །འཇིག་རྟེན་འདས་པ་ཞི་བ་ཉིད། །དཀའ་ཐུབ་མྱུར་བ་དེ་ཡིན་ལ། །སྡོམ་པ་དམ་པ་ཡིན་པར་འདོད། །མི་ཟད་པ་ནི་གཉི་ག་སྟེ། །འདོད་པའི་ལོངས་སྤྱོད་ཐམས་ཅད་
ཀྱང༌། །གཟུགས་སོགས་ལྷ་རྣམས་ཡིན་པར་འདོད། །དེ་དག་བསྒོམས་པའི་སྦྱོར་བ་ཡིས། །སྒྲུབ་པ་པོ་རྣམས་མྱུར་དུ་འགྲུབ། །ཐ་དད་ཡི་གེ་སློང་མོ་ཡིན། །དེ་འདོད་པ་ནི་ཟ་བ་སྟེ།།
གང་ཞིག་ཟློས་ལ་དགའ་བ་དེ། །དེ་དག་སློང་མོ་ཟ་བར་འདོད། །དཀའ་ཐུབ་དག་ནི་མི་བྱ་ཞིང༌། །སྡོམ་པ་མི་བཟད་ཉིད་ཀྱང་མིན། །འདོད་གསུམ་དེ་ཉིད་ལོངས་སྤྱོད་ཅིང༌། །སྔགས་
ཀྱི་དེ་ཉིད་མ་ཉམས་བཟླས། །རྡོ་རྗེ་གསུམ་དབྱེ་བ་དེ་གནས་ནི། །སྔགས་རིག་བྱང་ཆུབ་ཐོབ་པར་འགྱུར། །གཞན་དུ་དུས་མིན་འཆི་བ་དང༌། །ཤི་ནས་དམྱལ་བར་འགྲོ་བར་འགྱུར། །སངས་

83-1-137b

རྒྱས་བྱང་ཆུབ་སེམས་དཔའ་དང༌། །གསང་སྔགས་སྤྱོད་པའི་མཆོག་རྣམས་གང༌། །མི་འགྱུར་ཆོས་ནི་བརྙེས་པ་ཡང༌། །རྫོགས་པའི་སངས་རྒྱས་རྐང་གཉིས་མཆོག །ཀུན་མཁྱེན་ཡེ་
ཤེས་ཆགས་ལྡན་པས། །འདོད་པའི་ཡོན་ཏན་ལྔ་རྣམས་བསྟེན། །བྱང་ཆུབ་སེམས་དཔའ་མཉེས་བྱ་ཞིང༌། །བྱང་ཆུབ་ཕ་རོལ་ཕྱིན་ཆགས་བྱ། །དེ་ལྟར་གཟུགས་ལ་གསུམ་ཤེས་
ནས༑ ༑མཁས་པ་ཡིས་ནི་མཆོད་པར་བྱ། །དེ་ཉིད་གཙོ་བོ་བཅོམ་ལྡན་འདས། །སྣ་ཚོགས་རྣམ་པར་སྣང་མཛད་ཆེ། །སྒྲ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །
འདི་ནི་བཅོམ་ལྡན་སྣ་ཚོགས་པ། །སངས་རྒྱས་རིན་ཆེན་འབྱུང་གནས་གཙོ། །དྲི་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་སྣ་ཚོགས་པ། །
འདོད་ཆགས་ཆོས་ནི་འཛིན་པའི་གཙོ། །དྲི་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་དོན་ཡོད་རྡོ་རྗེ་གྲགས། །སྣ་ཚོགས་གཙོ་བོ་བཅོམ་ལྡན་འདས། །
རེག་ལ་རྣམ་གསུམ་ཤེས་བྱས་ནས། །རང་གི་རིགས་ལ་དབུལ་བར་བྱ། །དེ་ཉིད་བཅོམ་ལྡན་རྡོ་རྗེ་ཅན། །མི་བསྐྱོད་མེ་ལོང་གཟུགས་ཅན་ནོ། །ནང་དང་དེ་བཞིན་ཕྱི་རོལ་དང༌། །གཉི་ག་
རྗེས་སུ་མི་དམིགས་པ། །གཟུགས་ལ་རྫོགས་གསུམ་དེ་ཡིན་ཏེ། །ལྷ་རྣམས་ལ་ནི་དབུལ་བར་བྱ། །གཟུགས་སྒྲ་རོ་ལ་སོགས་པ་ལ། །སེམས་ནི་རྟག་ཏུ་སྦྱར་བར་བྱ། །གསང་བ་

83-1-138a

༄༅། །བསྡུས་པར་གྱུར་པ་ནི། །སྙིང་པོ་སངས་རྒྱས་ཀུན་བསྐྱེད་དེ། །མཁས་པས་གཟུགས་སྒྲ་ལ་སོགས་པ། །ལྷ་ཉིད་དུ་ནི་རྟག་ཏུ་བསྒོམ། །དེ་བཞིན་རིགས་སུ་སྒོམ་
པ་ནི༑ ༑སྒོམ་པས་དེར་ནི་བསྒོམ་པར་བྱ། །ནམ་མཁའི་རྡོ་རྗེ་སྦྱོར་བ་ནི། །སངས་རྒྱས་རྗེས་སུ་དྲན་པར་བཤད། །སངས་རྒྱས་རྗེས་དྲན་སྦྱོར་བས་ཀྱང༌། །ཆོས་ནི་རྗེས་སུ་དྲན་པ་བསྒོམ།།
རྡོ་རྗེ་གསུམ་སྒོམ་རྣལ་འབྱོར་པས། །རྡོ་རྗེ་རྗེས་དྲན་སྒོམ་པ་འོ། །རིགས་དབྱེ་ཇི་སྐད་བཤད་པས་ཀྱང༌། །ཆོས་དང་ལོངས་སྤྱོད་སྤྲུལ་སྐུར་བྱུང༌། །རིགས་ནི་རྗེས་དྲན་སྦྱོར་གྱུར་པ། །དེ་
བཞིན་ཁྲོ་བོ་རྗེས་དྲན་པའོ། །དེ་ཉིད་གསུམ་ཡོངས་གྱུར་པ་གཅིག །རྡོ་རྗེ་གསུམ་ཉིད་མེད་ཆོས་ཉིད། །ལྷ་རྣམས་རྗེས་དྲན་སྦྱོར་བ་སྟེ། །དེ་བསྒོམ་བྱང་ཆུབ་ཐོབ་པར་འགྱུར། །བཞི་
པོ་དག་ནི་རེ་རེ་བཞི། །ཇི་ལྟ་ཇི་ལྟར་མགུ་བཅས་སོགས། །དེ་ཉིད་ལོ་ཡི་གྲངས་ཡིན་ཏེ། །བཅུ་དྲུག་པར་ནི་ཡོངས་སུ་བརྟག །སངས་རྒྱས་ཀུན་གྱིས་བསྟེན་པ་ཡིན། །བུད་མེད་ལོ་
གྲངས་བཅུ་དྲུག་པ། །གཟུགས་བཟང་ཕྲ་དང་མཆོད་པ་ནི། །དབེན་པ་ཞེས་བྱར་བརྩམ་པར་བྱ། །བྱིན་གྱིས་བརླབས་ནས་ཡིད་འོང་བ། །ཁྱད་པར་གསུམ་ཞེས་བྱ་བ་ཡི། །དེ་
བཞིན་གཤེགས་པ་བཙུན་མོ་ཆེ། །སྤྱན་སོགས་ཉིད་ནི་བསྒོམ་པར་བྱ། །བསྒྲུབ་བྱ་དེ་ཉིད་ཡང་དག་སྦྱོར། །དབང་པོ་གཉིས་ནི་མཉམ་སྦྱོར་བའི། །དང་པོར་སྦྱོར་བ་འདི་བསྒོམས་

83-1-138b

ན༑ ༑སངས་རྒྱས་དངོས་གྲུབ་ཐོབ་པར་འགྱུར། །ཡི་གེ་ཧཱུཾ་དང་དེ་བཞིན་ཨོཾ། །ཕཊ་ཀྱང་དེར་ནི་བསྒོམ་པར་བྱ། །དེ་ཉིད་གསུམ་ཚུལ་གསུམ་བདག་ཉིད། །ཅི་རིགས་པར་ནི་རྣམ་པར་སྤྲོ། །
འོད་ཟེར་རྣམ་པ་ལྔས་ཁྱབ་པའི། །རྡོ་རྗེ་པདྨ་འདི་མཆོག་སྟེ། །གསང་དང་སྙིང་ག་སྣ་རྩེ་རུ། །རྣལ་འབྱོར་པས་ནི་འདི་བསྒོམ་བྱ། །འབར་བཅས་ཟླ་འོད་བཞིན་དཀར་བར། །ཤེས་རབ་དེ་
ནི་རྟག་ཏུ་བསྒོམ། །གང་ཕྱིར་ཡིད་ནི་དགར་གྱུར་པས། །དེ་བས་དེ་ནང་ཡིད་འོང་བའོ། །གནས་མེད་གནས་པར་ལེགས་སྦྱོར་བས། །བཞི་མཚུངས་གཅིག་ཏུ་སྦྱོར་བ་རིགས། །སངས་རྒྱས་
རྗེས་དྲན་སྦྱོར་ལ་སོགས། །བྱང་ཆུབ་འདོད་པས་བསྒོམ་པར་བྱ། །ཉམས་དགའ་སངས་རྒྱས་ཀུན་གྱིས་བསྟན། །བྷ་ག་ཞི་བ་གཅིག་པུའི་མིང༌། །རང་གི་དེ་ཉིད་གཉིས་མེད་བྱུང༌། །རྡོ་
རྗེ་དེ་བདག་ཉིད་དུ་སྦྱོར། །སངས་རྒྱས་རྗེས་དྲན་སྦྱོར་བ་སྟེ། །བྷ་ག་ལིངྒ་ཡིན་པར་བསྒྲགས། །གཞུག་པ་གཉིས་མེད་སྦྱོར་བ་སྟེ། །སངས་རྒྱས་གཟུགས་སུ་སྒོམ་པ་འོ། །དེ་ལས་བློ་
ལྡན་གྱིས་སྤྲོ་བ། །བ་སྤུའི་བུ་གའི་རྩེ་མོར་གནས། །མཉམ་པ་མེད་པས་ཁྱད་པར་དུ། །སངས་རྒྱས་སྤྲིན་རྣམས་དེར་སྤྲོ་འོ། །ཆོས་རྗེས་དྲན་པའི་སྦྱོར་བ་ཡང༌། །རྡོ་རྗེ་ཆོས་ཀྱི་རབ་སྦྱོར་བས།།
རྡོ་རྗེ་པདྨ་ཡང་དག་སྦྱར། །བྷ་གའི་ལིངྒར་བརྟག་པ་འོ། །དེ་ནས་བ་སྤུའི་བུ་ག་ལས། །འབད་པས་ཆོས་ཀྱི་སྤྲིན་རྣམས་སྤྲོ། །དེ་ཉིད་བསམ་ཀུན་རྫོགས་བྱེད་པའི། །འདི་ནི་ཆོས་ཀྱི་བདག་

83-1-139a

༄༅། །པོ་ཡིན༑ ༑རྡོ་རྗེ་རྗེས་སུ་དྲན་པ་བསྒོམ། །དངོས་མེད་གཅིག་པ་ལ་སྦྱོར་བ། །སྟོང་ལ་རྡོ་རྗེ་རབ་སྦྱོར་འགྱུར། །བྷ་ག་ལིངྒ་ཞེས་བཤད་དོ། །དེ་ནས་བ་སྤུའི་བུ་ག་
ནས༑ ༑རྡོ་རྗེ་སྤྲིན་རྣམས་ཀུན་ཏུ་སྤྲོ། །རྡོ་རྗེ་བྱང་ཆུབ་སེམས་སྒོམ་ཉིད། །མྱུར་དུ་དངོས་གྲུབ་འཐོབ་པར་འགྱུར། །རིགས་རྗེས་དྲན་པའི་སྦྱོར་བ་ཡིས། །མཁས་པས་སྟོང་ཉིད་རྡོ་རྗེ་
ལས༑ ༑དེ་བཞིན་རྣལ་འབྱོར་པས་སྤྲོས་ན། །རིགས་ཀྱི་དངོས་གྲུབ་འཐོབ་པར་འགྱུར། །ཁྲོ་བོ་རྗེས་དྲན་སྦྱོར་བ་ལའང༌། །སྟོང་དང་རྡོ་རྗེ་གཉིས་ལྡན་པའི། །ཁྲོ་བོའི་བ་སྤུའི་བུ་ག་
ནས༑ ༑ཁྲོ་བོའི་སྤྲིན་རྣམས་སྤྲོ་བར་བྱ། །དེ་ནས་དཔལ་ལྡན་རྡོ་རྗེ་འཛིན། །ཁྱབ་བདག་རྣམ་སྣང་མཛད་ཆེན་ལ། །རྗེས་དྲན་སྦྱོར་བའི་དགོངས་པ་ནི། །ཐུབ་པ་ཆེ་ལ་སླར་ཞུས་པ། །
ཐུབ་ཁྱོད་ཀྱིས་ནི་གང་གསུངས་པ། །བྷ་གའི་ལིངྒའི་སྦྱོར་བ་ནི། །འཇིག་རྟེན་འདས་པའི་སྦྱོར་འདི་ལས། །སངས་རྒྱས་ལ་སོགས་སྤྲོ་གྱུར་པ། །ཚུལ་འདི་མ་འོངས་སྐྱེ་བོ་ལ། །ཕྱི་
དུས་ཀུན་རྨོངས་སྐྱེད་པ་སྟེ། །བདེ་གཤེགས་རྣམས་ཀྱི་བདག་པོས་ནི། །ཅི་ཕྱིར་གསུངས་ཞེས་དེ་རྣམས་སྨྲ། །འགྲོ་བས་ནམ་མཁའ་མཚན་མ་ཅན། །རྟེན་འབྱུང་ཁྱོད་ཉིད་མི་
ཤེས་ཤིང༌། །དེ་རྣམས་ཤིན་ཏུ་རྨོངས་དབྱེ་བས། །ཇི་བཞིན་པར་ནི་རྟོགས་པར་བྱེད། །མགོན་ཁྱོད་བདེ་བ་ཆེན་པོ་སྟེ། །སངས་རྒྱས་ཀུན་གྱི་སྟོན་གཅིག་པུ། །སྐུ་མེད་སྲིད་གསུམ་

83-1-139b

བདག་ཉིད་ཅན། །དགོངས་པ་གཉིས་ཀའི་མཚན་དང་ལྡན། །དེ་བས་ཁྱོད་ནི་ཆོས་ཀུན་གྱི། །ཡོན་ཏན་གསུམ་བདག་དེ་ཉིད་གསུམ། །དགོངས་པ་བྱ་བ་དྲི་མེད་གསུམ། །སངས་རྒྱས་ཀྱི་
ནི་བདུད་རྩི་འབྱུང༌། །ཁྱོད་འདིར་བྷ་ག་ཁྱབ་འཇུག་སྟེ། །ལིངྒ་དྲག་པོའི་མིང་ཅན་ཉིད། །ཁྱོད་ནི་ས་བོན་ཚངས་ལ་བརྟགས། །ཁྱོད་ནི་རྟེན་འབྱུང་འགྲོ་བ་འབྱུང༌། །དུས་གསུམ་ལས་
འདས་རྣལ་འབྱོར་ཆེ། །དུས་དང་རྩིས་སུ་གྱུར་པ་ཉིད། །ཤེས་དང་ཤེས་བྱ་རྣམ་པར་གྲོལ། །དེ་བས་ཁྱོད་ནི་འགྲོ་བའི་བླ། །དེ་ནས་རྡོ་རྗེ་འཛིན་པ་ཡིས། །དེ་ལ་སོགས་པའི་ཚིག་
གསན་ནས། །དམ་ཚིག་རྗེས་སུ་དྲན་སྒོམ་པ། །བཅོམ་ལྡན་འདས་ནི་སྟོན་པར་མཛད། །རང་གི་རྡོ་རྗེ་པདྨར་ལྡན། །དབང་པོ་གཉིས་ནི་རབ་སྦྱོར་ལས། །རང་གི་ཁུ་བའི་ཐིགས་སྐྱེས་
པའི༑ ༑སངས་རྒྱས་རྡོ་རྗེ་སེམས་དཔའ་བསྒོམ། །དཀྱིལ་འཁོར་རྗེས་སུ་དྲན་བདག་ཉིད། །དབང་པོ་གཉིས་ཉིད་སྦྱོར་བ་ལས། །རང་གི་ཚངས་པ་རྟག་དྲངས་ཏེ། །རྣལ་འབྱོར་པས་ནི་
དཀྱིལ་འཁོར་བྱ། །སྐུ་རྗེས་དྲན་པའི་སྦྱོར་བ་ཡང༌། །སངས་རྒྱས་རྣམས་ཀྱི་ཕུང་པོ་ལྔ། །སངས་རྒྱས་དེ་ཉིད་སོགས་བརྟག་པ། །བདག་ཀྱང་དེ་དང་འདྲ་བར་རིག །གསུང་རྗེས་དྲན་པའི་
སྦྱོར་བ་ལྔ། །རྡོ་རྗེ་ཆོས་གསུང་ཕུན་སུམ་ཚོགས། །དེ་ཡི་གསུང་ཅི་འདྲ་བར་འགྱུར། །བདག་ཀྱང་དེ་དང་འདྲར་ཆོས་འཛིན། །ཐུགས་རྗེས་དྲན་པའི་སྦྱོར་བ་གང༌། །རྡོ་རྗེ་འཛིན་པའི་

83-1-140a

༄༅། །ཐུགས་དང་ནི། །ཀུན་ཏུ་བཟང་པོའི་ཐུགས་གང་ཡིན། །བདག་ཀྱང་དེ་དང་འདྲ་བར་འགྱུར། །སེམས་ཅན་རྗེས་དྲན་སྦྱོར་བ་གང༌། །སེམས་ཅན་རྗེས་དྲན་རྡོ་རྗེ་ཉིད་
སྤྱོད་པ་མཁའ་མཚུངས་ཇི་བཞིན་དུ། །བདག་ཀྱང་དེ་དང་འདྲ་བར་འགྱུར། །སྔགས་སྐུ་རྡོ་རྗེ་གསུམ་ཞེས་པ། །དེ་སྦྱོར་དྲན་པ་སྒོམ་པ་ནི། །རྡོ་རྗེ་སྔགས་ཀྱི་སྐུ་གང་ཡིན། །གསུང་དང་
སྐུ་ནི་རྣམ་སྒོམ་པ། །དེ་ཉིད་གསུམ་མཉམ་གཅིག་པ་ཉིད། །རྟག་ཏུ་གསུམ་འདས་གྱུར་པ་ཡི། །སྔགས་འཛིན་མཆོག་ནི་ཅི་འདྲ་བ། །བདག་ཀྱང་དེ་དང་འདྲ་བར་འགྱུར། །དམ་ཚིག་
རྗེས་དྲན་རྣམས་ཀྱིས་ནི། །དེ་བས་ཚངས་པར་ཤིན་ཏུ་དབྱུང༌། །དངོས་མེད་གཅིག་ཏུ་སྦྱོར་བ་ཡིས། །མཁས་པས་ཆོ་ག་བཞིན་དུ་གསུང༌། །དེ་བཞིན་གཤེགས་མཆོག་ཆེ་བ་ནི། །དངོས་མེད་
ཅེས་བྱ་བསད་པ་སྟེ། །བློ་དང་ལྡན་པས་འདི་བསད་ན། །དངོས་གྲུབ་སྔགས་མཆོག་ཐོབ་པར་འགྱུར། །ཤེས་རབ་དམ་ཚིག་སྦྱོར་གྱུར་པ། །རྗེས་སུ་དྲན་པ་ཞེས་བཤད་དོ། །ཕ་རོལ་
ཕྱིན་པ་ཞེས་གྲགས་པ། །ཡོད་མེད་གཉིས་དང་བྲལ་པའོ། །ཐམས་ཅད་རང་བཞིན་དྲི་མ་མེད། །མ་སྐྱེས་པ་དང་ཟད་པ་མེད། །བྱང་ཆུབ་མེད་ཅིང་མངོན་རྟོགས་མེད། །ཁམས་མེད་
འབྱུང་བའང་མེད་པ་འོ། །མ་སྐྱེས་རྗེས་སུ་སྦྱོར་བ་གང༌། །དེར་ནི་ཅི་ཡང་བརྗོད་མིན་ཞིང༌། །མ་སྐྱེས་མིང་ནི་གཅིག་བུ་པ། །དྲན་པ་དེ་ནི་ཡིན་པར་བཤད། །ཇི་ལྟར་ནམ་མཁའ་འོད་གསལ་བ།།

83-1-140b

མཚན་མ་མེད་ཅིང་འགྱུར་བ་མེད། །རང་བཞིན་མཁའ་དང་འདྲར་གྱུར་ཅིང༌། །གཉིས་མེད་གཉིས་སུ་ཡོད་མིན་ཞིང༌། །ཡན་ལག་བཅུ་གཉིས་སྦྱོར་གཅིག་གང༌། །ཞེ་སྡང་རྫོགས་ལོངས་
སྤྱོད་པའི་མིང༌། །སངས་རྒྱས་ཀུན་གྱིས་བསྟེན་གྱུར་ཅིང༌། །དེ་ནི་རིགས་རྗེས་དྲན་ཞེས་བྱ། །རྟེན་འབྱུང་ལས་སྐྱེས་རྫོགས་སངས་ཏེ། །བུད་མེད་ལོ་གྲངས་བཅུ་གཉིས་པ། །བརྟན་པའི་སེམས་
ནི་ཐོབ་པ་ལས། །རང་གི་ཁུ་བས་མཆོད་པར་བྱ། །དངོས་མེད་བདག་ཉིད་དག་པ་གང༌། །དེ་ནི་དག་པར་བཤད་པ་ཡིན། །དེ་ཉིད་ཀྱིས་ནི་མཆོད་པར་བསྔགས། །ཤེས་རབ་ཕ་རོལ་ཕྱིན་
པས་འགྲོ། །འདི་ཡིས་ལུས་ལ་མཆོད་པ་དང༌། །ཁྱད་པར་དུ་ནི་དེ་བཞིན་གཤེགས། །རྡོ་རྗེ་འཛིན་བཤད་དེ་བཞིན་ཐུགས། །ཆོས་འཛིན་པ་ཡི་སྐུ་གསུང་ཐུགས། །སྐུ་གསུང་ཐུགས་ནི་
ཡང་དག་གྲུབ། །ཚེ་འདི་ཉིད་ལ་ཐོབ་པར་འགྱུར། །གང་བཤད་རིགས་ནི་དམན་བཤད་པ། །དེ་ལའང་ཚུལ་དེ་གྲུབ་པར་འགྱུར། །དེ་ཉིད་མཆོད་པར་བཤད་པ་ཉིད། །དེ་བཞིན་སོ་སོར་
རབ་ཏུ་བརྟག །མི་ཕྱེད་རྡོ་རྗེའི་སྦྱོར་བ་ཡང༌། །གསུང་གི་དབང་བསྐུར་བ་ཉིད་གསལ། །དགོངས་པ་ལུང་བསྟན་ལ་གནས་ནས། །གང་ཞིག་སེམས་ནི་མ་རྨོངས་པ། །མཁའ་ལ་གནས་
པའི་ཉི་མ་བཞིན། །དེ་ནི་ཅི་དགར་སྤྱོད་པར་བྱེད། །དེ་བཞིན་གཤེགས་པ་ཐམས་ཅད་ཀྱི། །རྡོ་རྗེ་གསུམ་གྱི་གསང་བ་སྟེ། །སྔགས་སྤྱོད་པ་ནི་མཆོག་གྱུར་པ། །ལེའུ་བདུན་པར་རབ་ཏུ་

83-1-141a

༄༅། །བསྟན༑༑    །།དེ་ནས་དཔལ་ལྡན་དེ་བཞིན་གཤེགས། །དཀོན་མཆོག་དཔལ་ནི་འོད་ཆེན་པོ། །དེ་བཞིན་གཤེགས་པ་ཐམས་ཅད་ཀྱི། །བླ་མ་རྡོ་རྗེ་གསུམ་
གྱི་བདག། མགོན་པོ་རྡོ་རྗེ་འཛིན་ཆེན་པོ། །དབང་ཕྱུག་དབང་ཕྱུག་དམ་པ་དང༌། །སངས་རྒྱས་ཀུན་གྱི་སྟོན་པ་ལ། །བསྟོད་པ་འདི་ཡིས་གསོལ་བ་བཏབ། །ནམ་མཁའི་སྤྱོད་པ་རྡོ་རྗེ་
མཆོག །རྡོ་རྗེ་སེམས་དཔའ་ཐུབ་པ་ཆེ། །ཐེག་པ་ཆེན་པོའི་རྣམ་སྣང་བ། །ཀུན་ཏུ་བཟང་པོ་བརྟུལ་ཞུགས་བཟང༌། །དངོས་ཀུན་དངོས་པོ་གཅིག་པའི་མཆོག །རིགས་མཆོག་ཐམས་
ཅད་ཡང་དག་འབྱུང༌། །རྒྱལ་བའི་དམ་པའི་མཆོད་པའི་མཆོག །མཆོད་པའི་ཀུན་མཆོག་བཤད་དུ་གསོལ། །འདོད་ཆགས་ཆེན་པོ་ཞེ་སྡང་ཆེ། །གཏི་མུག་ཆེན་པོ་བློ་གྲོས་ཆེ། །
ཐེག་པ་གསུམ་པོ་རབ་སྟོན་ཅིག །རྡོ་རྗེ་ཐེག་པ་སྟོན་པ་པོ། །ནམ་མཁའ་གཅིག་པུ་དངོས་པོའི་མཆོག །ཡེ་ཤེས་རྒྱ་མཚོ་བླ་མ་ཆེ། །རྡོ་རྗེ་གསུམ་པོ་ཆགས་མེད་པ། །རྒྱལ་གནས་
མཆོད་པར་བཤད་དུ་གསོལ། །རྡོ་རྗེ་གསུམ་པོ་ལམ་གྱི་མཆོག། །ཐར་ལམ་གཅིག་བུ་སྟོན་པ་པོ། །སངས་རྒྱས་སྐལ་མཆོག་ཤིན་ཏུ་དག། མི་མཆོག་མཆོད་པ་བཤད་དུ་
གསོལ༑ ༑དངོས་པོ་ཀུན་གཅིག་ཤིན་ཏུ་དག །བྱང་ཆུབ་སེམས་ནི་རྒྱ་མཚོ་ཆེ། །ཆོས་ཀྱི་འཁོར་ལོ་གཅིག་བསྐོར་བ། །རྟེན་འབྲེལ་ཡེ་ཤེས་ལས་བྱུང་བ། །རྡོ་རྗེ་གསུམ་གཅིག་རྣམ་

83-1-141b

དག་དོན། །སྣ་ཚོགས་སངས་རྒྱས་བྱ་བ་མཛད། །བདག་མེད་མེད་ཆོས་ཤིན་ཏུ་དག །ཕྱག་འཚལ་རྡོ་རྗེ་ཐེག་པ་ལའོ། །དེ་ནས་དེ་བཞིན་གཤེགས་བདག་པོ། །ཐམས་ཅད་ནམ་མཁའ་
མི་འགྱུར་ཆེ། །ཐམས་ཅད་དབང་བསྐུར་ཀུན་དབང་པོ། །ཀུན་དོན་རིན་ཆེན་མཆོག་འཛིན་པའང༌། །ན་ཆུང་མིག་ཡངས་བཙལ་ནས་ནི། །གཟུགས་དང་ན་ཚོད་རྣམས་ཀྱིས་བརྒྱན། །ལོ་
གྲངས་ཉི་ཤུ་ལྔ་ལོན་པ། །རྙེད་ནས་མི་ཡི་སྐྱེ་གནས་བརྟག །རྣམ་པར་དབེན་ནམ་གཙང་བ་ཡི། །ས་ཕྱོགས་སུ་ནི་རྒྱལ་བདག་ཉིད། །ཞི་བ་ཞི་བའི་གནས་ཡིད་འོང༌། །བཤད་གཅི་ཆུ་ཡིས་
བྱུགས་ནས་ནི། །སངས་རྒྱས་བྱང་ཆུབ་རབ་སྟེར་བའོ། །རྟག་ཏུ་མཆོད་པ་ཉིད་བྱའོ། །དེ་བཞིན་གཤེགས་པ་མཆོད་པ་ཡི། །ཕུང་པོ་ཞེས་བྱ་སྣ་ཚོགས་སྐྱེས། །རྡོ་རྗེ་གསུམ་པོ་མི་ཕྱེད་
ཁམས༑ ༑རྒྱལ་བ་ཞེས་ནི་བྱ་བར་བཤད། །ཀུན་མཁྱེན་ཡེ་ཤེས་ལང་ཚོ་སྟེ། །ལེན་པ་མི་གསལ་ལ་སྦྱོར་ལ། །དེ་ཉིད་ན་ཆུང་ཡིན་པར་བརྟག །འཇིག་རྟེན་པ་རྣམས་འཐོབ་བྱེད་རྒྱ། །འགྲོ་
བའི་དོན་ནི་རབ་གྲུབ་པ། །གང་ཞིག་དངོས་མེད་ཅེས་བཤད་པ། །མཐའ་སྐྱེས་བཞིན་དུ་བརྟག་པ་ཡིན། །གཙང་བ་རྣམ་དག་སེམས་ཡིན་ཏེ། །རྣམ་པར་དབེན་པ་དངོས་མེད་པ། །ས་
ནི་སྤྱན་ཞེས་བྱ་བ་ཡིན། །ས་ཕྱོགས་རྒྱལ་བ་འབྱུང་བ་ཡིན། །ཞི་བ་སྣ་ཚོགས་ངེས་འབྱུང་བ། །ཞི་བའི་གནས་ནི་མྱུར་ལ་སོགས། །བཤད་གཅི་ཡུལ་དང་དབང་པོར་གྲགས། །ཆུ་ནི་

83-1-142a

༄༅། །ཤེས་རབ་ལ་སོགས་དྲུག །འདི་དག་གིས་གང་བྱུགས་གྱུར་པ། །རྫོགས་ལོངས་སྤྱོད་པའི་འདོད་འབྱུང་བ། །དེ་དག་རྒྱལ་བའི་ཆོས་བཤད་པ། །དགོངས་པ་སྦྱོར་
བ་ཆོས་ཉིད་དོ། །མཆོད་པའི་ཡན་ལག་གཉིས་པ་ཡི། །བཀོད་པའི་ཡན་ལག་མཚན་ཉིད་བཤད། །འཇིག་རྟེན་ཤིན་ཏུ་འདས་སྤྱི་འོ། །འཇིག་རྟེན་འདས་པའི་སྙིང་ག་རུ། །རྐང་
པའི་བར་དང་ལྟེ་བ་དང༌། །རྐེད་པ་གསང་བ་འཇིག་རྟེན་པ། །རྒྱལ་སྲས་རྣམས་ཀྱི་བཀོད་པ་ནི། །རིགས་ནི་ལྔ་པོ་བྱ་བ་ཡིན། །ནམ་མཁའི་ཁམས་ཀྱི་དབུས་གནས་པར། །ཡེ་ཤེས་
རྒྱ་མཚོ་རྣམ་པར་བསྒོམ། །བདག་ཉིད་ཟླ་བའི་ནང་གནས་པར། །བརྟུལ་ཞུགས་ཅན་གྱིས་སྙིང་གར་བསྒོམ། །ཆུ་དེ་སྦྱོར་བར་གྱུར་པ་ནི། །མཱ་མ་ཀཱི་ར་ནི་ཡོངས་སུ་བརྟག །ཞི་བ་རྡོ་
རྗེ་འཛིན་འདོད་པས། །བསྡུ་བ་དེ་ཡང་རབ་ཏུ་བྱ། །རིན་ཆེན་རང་བཞིན་མཆོད་རྟེན་ནི། །འོད་ཟེར་སྣ་ཚོགས་རྣམས་ཀྱིས་བརྒྱན། །ཡེ་ཤེས་རྒྱ་མཚོ་དུས་གསུམ་པ། །གནས་དེ་རུ་
ནི་བསམ་བྱ་བ། །བློ་ལྡན་པ་སྤུའི་བུ་ག་ལས། །ཇི་ལྟ་ཇི་ལྟར་སྤྲོ་བར་བྱ། །རྣལ་འབྱོར་རྣལ་འབྱོར་མཆོག་གཞོལ་བས། །མཆོད་པའི་སྤྲིན་ནི་དེས་སྤྲོ་བྱ། །གོས་དཀར་པདྨར་
ཡང་དག་དགོད། །རྣམ་ལྔ་གཅིག་ལ་རྣལ་འབྱོར་མ། །མེ་ཡི་སྦྱོར་བ་བཤད་པ་ནི། །དེ་ཡང་མི་གསལ་ཞི་ལ་གནས། །སྒྲོན་མར་ཨུཏྤལ་ཉིད་གྱུར་པ། །རླུང་སྟེ་སྦྱོར་བ་ལྔ་པའོ། །

83-1-142b

འཇུག་དང་གནས་དང་སྐྱེ་བ་དང༌། །དེ་བཞིན་ལྡང་བའི་མིང་ཅན་ནོ། །དེ་ཉིད་རྣམ་པ་གསུམ་བྱས་པས། །རྡོ་རྗེ་གསུམ་གྱི་དམ་ཚིག་གནས། །དེ་ནས་བློ་ལྡན་གྱིས་དབུལ་བ། །ལྷ་རྣམས་
ཀྱི་ཡང་དངོས་མེད་ཉིད། །དེ་ནས་དེ་བཞིན་གཤེགས་བ་མཆོག །ཁྱབ་བདག་རྣམ་སྣང་ཆེན་པོ་ལས། །མེ་ཏོག་དགོངས་པ་ཐོས་ནས་ནི། །རྡོ་རྗེ་ཅན་གྱིས་ཐུབ་ཆེན་ཞུས། །མེ་དང་རླུང་དང་
དབང་ཆེན་དང༌། །ཆུ་རུ་ཡོངས་སུ་བརྟགས་པ་ཡིན། །རེ་རེའང་དང་པོ་སྦྱོར་ཞེས་བྱ། །མེ་ཏོག་དེ་ལྔ་གསུམ་དུ་བཤད། །བྱ་རྒོད་མེ་ཏོག་ཟ་བ་དང༌། །བུང་བ་ཤ་ཟ་ཞེས་ཟེར་ཞིང༌། །མེ་
ཏོག་འདི་ཡི་དགོངས་པ་ནི། །མ་འོང་སྐྱེ་ཐོབས་མི་ཤེས་སོ། །མ་རྟོགས་པས་ནི་དེ་རྣམས་ཀྱི། །དངོས་གྲུབ་རིང་དུ་གནས་པར་འགྱུར། །འདི་ལྟར་བདག་ནི་སྐལ་མིན་ཞེས། །སྨྲ་ཞིང་དེ་
རྣམས་བདག་ཉིད་སྨོད། །དེ་ལྟར་བདག་ཉིད་ཀྱིས་སྨད་པས། །སངས་རྒྱས་ཐམས་ཅད་སྨད་པར་འགྱུར། །སངས་རྒྱས་ཐམས་ཅད་སྨད་གྱུར་པས། །མི་ལས་འདས་ནས་གཞན་དུ་
འགྲོ། །གཙོ་བོ་སངས་རྒྱས་ནང་ན་མིན། །ཕྱི་རོལ་ན་མིན་གཉི་གར་མིན། །ཚོགས་པ་ལས་ནི་མ་ཡིན་ཏེ། །རྐྱེན་གྱིས་འགྲོ་བ་དག་ལ་གནས། །དེ་བཞིན་དེ་བཞིན་གཤེགས་སངས་
རྒྱས༑ ༑ལུས་ལ་གསང་སྔགས་འདི་ཉིད་ལས། །གསང་སྔགས་འགྲུབ་པར་དཀའ་བའི་རྒྱུས། །དེས་ནི་བདག་དང་དེ་དག་སྨོད། །དེ་རྣམས་རྗེས་སུ་གཟུང་བའི་ཕྱིར། །དགོངས་པས་དེ་ནི་

83-1-143a

༄༅། །བཤད་དུ་གསོལ། །རང་གི་ངོ་བོ་མ་འཚལ་ན། །མཁས་པ་དག་ནི་ཉམས་པར་འགྱུར། །དེ་ནས་བཅོམ་ལྡན་སྣ་ཚོགས་པས། །གསང་བའི་བདག་པོ་ལ་གསུངས་
པ༑ ༑ཉིན་དང་མཚན་མོ་དབྱེ་བ་ཡིས། །མེ་ཏོག་དོན་ནི་བཤད་པར་བྱ། །པདྨ་ཨུཏྤལ་ཉིན་མོར་བཤད། །ཛཱ་ཏི་མཚན་མོ་ཡིན་ཞེས་བཤད། །ལྔ་ཡི་བདག་ཉིད་གསུམ་དང་གཅིག།
གཉིས་ལྔ་གཅིག་དང་གསུམ་དུ་འགྱུར། །དེ་ཡི་ཐབས་ནི་ཉིན་མོར་བཤད། །མཚན་མོ་ཤེས་རབ་ཅེས་བཤད་དོ། །ཉིན་དང་མཚན་མོའི་དབྱེ་བ་ཡིས། །མཇུག་ཏུ་འབྱུང་བ་ཉིད་དུ་
འགྱུར༑ ༑དེ་གཉིས་དབུས་ཀྱི་སྦྱོར་བ་གང༌། །དགོངས་པས་ཡོངས་སུ་བརྟགས་པ་ཡིན། །དེ་ནི་སངས་རྒྱས་སྙིང་པོར་འགྱུར། །དེ་བས་ལྷ་ཚོགས་ཀྱིས་དེ་མིན། །རྣལ་འབྱོར་པ་དང་
སྔགས་པ་རྣམས། །དགོངས་པའི་ཆོས་ལ་རབ་བརྩོན་བྱ། །དགོངས་པ་བྱིན་བརླབས་རྒྱུ་ཡིས་ནི། །དེ་རྣམས་ཀྱིས་ནི་འགྲུབ་པར་འགྱུར། །གང་ཞིག་རླུང་ནི་བཅུར་གྲགས་པ། །དེ་ནི་པདྨ་
ཨུཏྤལ་མེད། །དེ་ཉིད་ཅེས་གྲགས་རྡོ་རྗེ་གསུམ། །ཛཱ་ཏི་གཅིག་པུ་གསུམ་དུ་འདོད། །ཀར་ནི་ཀ་དང་མ་ལི་ཀ །ཡུག་ཏི་ཀཱ་ར་བཱི་ར་ནི། །གོ་རིམ་བཞིན་དུ་སྤྱན་སོགས་ཏེ། །ས་ལ་སོགས་
པར་འདིར་སྦྱར་རོ། །དངོས་མེད་གོ་འཕང་ལ་བཀོད་པས། །ལྷ་རྣམས་ཀྱི་ནི་སྐུར་སྦྱོར་བས། །གཅིག་ཏུ་སངས་རྒྱས་ཀུན་མཉེས་པའི། །མཆོད་པ་ཆེན་པོར་དེ་འགྱུར་རོ། །ལྔ་པོའི་བདག་

83-1-143b

ཉིད་ཡང་དག་གཞག །ལྔ་བཅུ་དག་ནི་ཉིས་འགྱུར་བྱ། །དེ་ཉིད་གསུམ་སྦྱོར་འཁོར་ལོ་ནི། །དཔག་ཚད་བརྒྱ་ཡི་དཀྱིལ་འཁོར་རོ། །དེར་ནི་མཁས་པས་རྟག་པར་ནི། །རིགས་རྣམས་རབ་ཏུ་
དགོད་པར་བྱ། །པདྨ་འཁོར་ལོ་རྡོ་རྗེ་དང༌། །དེ་བཞིན་ཨུཏྤལ་རྟག་ཏུ་བསྒོམ། །དཔག་ཚད་བཞི་པོ་སྦྱོར་གཅིག་པ། །དཔག་ཚད་རྒྱ་ཁྱོན་དེ་ཉིད་གསུམ། །བྱམས་པ་ལ་སོགས་གྲུ་བཞིར་འགྱུར། །
མཛེས་པ་ཕུང་པོས་བརྒྱན་པ་ཡིན། །གྲུ་བཞི་དེ་ནི་རིགས་སུ་གྱུར། །ཞི་བ་སྦྱོར་བ་གཅིག་མིང་ཅན། །མཆོད་རྟེན་ཡེ་ཤེས་སེམས་རང་བཞིན། །གསལ་ཞིང་རང་བཞིན་དྲི་མ་མེད། །རིགས་
རྣམས་མཆོད་ཕྱིར་དེ་ཉིད་ནི། །ཤེས་རབ་ཅན་གྱིས་གནས་བསྒོམ་མོ། །མངོན་ཤེས་ལྔ་ཡི་གནས་འདོད་རྣམས། །དེ་ཡི་མཆོད་པ་རྒྱ་མཚོ་གསལ། །རིན་ཆེན་ཡེ་ཤེས་སྤྲོ་བདག་ཉིད། །གོས་
ནི་བསྡུ་བ་ཞེས་བྱའོ། །མཆོད་པ་མཆོག་རྣམས་དེ་དག་གིས། །བྱང་ཆུབ་འདོད་པས་མཆོད་པར་བྱ། །ཤེས་རབ་ཅན་གྱིས་མཆོད་མཆོག་ལས། །ལྷ་རྣམས་རྟག་ཏུ་མཉེས་པར་བྱ། །སྦྱོར་
གཅིག་དེ་ལས་ཡང་དག་བྱུང༌། །རིན་ཆེན་འབྱུང་གནས་ན་ཆུང་ཡིན། །དགའ་མགུ་ཡང་དག་ལྡན་པ་ཡིན། །དངོས་གྲུབ་ཤིན་ཏུ་གྲུབ་པའི་ཕྱིར། །ང་རྒྱལ་ལ་སོགས་བདུན་ཞེས་བྱ། །རིན་ཆེན་
ཐམས་ཅད་དབུལ་བར་བྱ། །ཆོས་དང་རྫོགས་ལོངས་སྤྱོད་ལས་བྱུང༌། །རིན་ཆེན་བདུན་གྱི་ནོར་དེ་ནི། །དེས་བཀང་བ་ཡི་ཞིང་འདི་ནི། །ཤེས་རབ་ཐབས་གཅིག་ལས་བྱུང་བའི། །དངོས་གྲུབ་

83-1-144a

༄༅། །འདོད་པས་སྦྱིན་བའི་ཕྱིར། །ཞིང་དེ་ཉིན་རེ་དབུལ་བར་ནི། །ནམ་མཁའ་མཐའ་ཡས་རྣལ་འབྱོར་པའི། །སྦྱིན་པའི་ཕ་རོལ་ཕྱིན་འདིར་འགྱུར། །སངས་རྒྱས་
དཀྱིལ་འཁོར་དབུས་སུ་དེ། །ཕྱག་རྒྱའི་བདག་པོར་མཉམ་བཞག་སྟེ། །འདོད་ཆགས་བློ་ལྡན་སངས་རྒྱས་ལ། །རེག་པར་ཡང་དག་སྦྱོར་བ་དབུལ། །ནམ་མཁའི་དབྱིངས་ཀྱི་དབུས་
གནས་པར། །བཀོད་པའི་དཀྱིལ་འཁོར་དམ་པ་བསྒོམ། །བདག་ཉིད་དེ་བཞིན་གཤེགས་པའི་སྐུ། །ཡུལ་དང་དབང་པོ་སུན་འབྱིན་པ། །དངོས་མེད་གཅིག་པར་ཡང་དག་འབྱུང༌། །
ཡུལ་དང་དབང་པོ་ཞེས་བྱ་བའི། །བཤང་གཅི་ཇི་ལྟ་ཇི་ལྟ་བར། །དེ་ཉིད་མཆོད་པ་རྣམས་ཀྱིས་མཆོད། །སྐལ་བཟང་བཞིན་ནི་མཛེས་པ་ཡི། །བུད་མེད་གཟུགས་བཟང་རྙེད་པ་དང༌། །
གསང་སྔགས་ཡི་གེའི་གནས་འགྱུར་བས། །རྣལ་འབྱོར་མ་དེ་བྱིན་བརླབས་ལ། །བྱས་ནས་གཉིས་མེད་སྦྱོར་གཅིག་པུ། །རང་གི་ལུས་ཀྱི་ནང་དུ་གཞུག །སྤྱན་སོགས་ཇི་ལྟ་ཇི་
ལྟ་བར༑ ༑བྱིན་གྱིས་བརླབ་པའི་གནས་བཀོད་དེ། །མིག་བཟང་དག་པའི་བྱ་བ་ཡི། །རང་བྱུང་ཁུ་བ་བླངས་ནས་མཆོད། །གང་ཞིག་དེ་ལྟར་རྟོགས་པ་དེ། །བླངས་པས་རྡོ་རྗེ་འཆད་
བར་འགྱུར། །ས་ལ་སོགས་པའི་དཀྱིལ་འཁོར་གང༌། །སྤྱན་ལ་སོགས་པར་རབ་བརྟགས་པ། །དེ་ནི་འཇུག་སོགས་སྦྱོར་བ་ཡང༌། །དེ་ནི་ཁུ་བ་ཟ་བར་འགྱུར། །འདི་ནི་སྔགས་རྣམས་

83-1-144b

ཐམས་ཅད་ཀྱི། །སྐུ་གསུང་ཐུགས་ཀྱི་མཆོད་པ་སྟེ། །རྡོ་རྗེ་ཡེ་ཤེས་ཅན་གསང་གི །གསང་སྔགས་དངོས་གྲུབ་བྱེད་པའི་མཆོག །རིན་ཆེན་ཀུན་གྱི་འབྱུང་གནས་མཆོག །དགོངས་པ་ལུང་
བསྟན་ལ་གནས་ནས། །གང་ཞིག་སེམས་ནི་བཟོད་གྱུར་བྱ། །དེ་ནི་ཇི་བཞིན་ཉིད་དུའང་བྱེད། །དེ་བཞིན་གཤེགས་པ་ཐམས་ཅད་ཀྱི། །རྡོ་རྗེ་གསུང་གི་གསང་བ་ལས། །བཤང་གཅིའི་དམ་
ཚིག་ཅེས་བྱ་བའི། །ལེའུ་བརྒྱད་པ་ཡིན་པར་བཤད།།    །།དེ་ནས་དེ་བཞིན་གཤེགས་མཆོག་གཙོ། །ཐམས་ཅད་ནམ་མཁའ་མི་འགྱུར་ཆེ། །སངས་རྒྱས་དབང་བསྐུར་སྤྱོད་པའི་མཆོག །
གཟུགས་དོན་དབང་ཕྱུག་དམ་པ་ཡིན། །རྡོ་རྗེ་གསུམ་ཉིད་ལོངས་སྤྱོད་པ། །རྡོ་རྗེ་མི་ཕྱེད་གསུམ་དཀྱིལ་འཁོར། །སངས་རྒྱས་ཡེ་ཤེས་སྦྱོར་གཅིག་པའོ། །གསང་བ་ཉམས་ནི་དགའ་བར་
བཤད༑ ༑ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་བསྒྲུབ་པར་བྱ། །རྡོ་རྗེ་རྩེ་གཅིག་རྡོ་རྗེ་ཡང༌། །སྒོམ་པའི་བདག་ཉིད་ཅན་གྱིས་བསྒོམ། །འོད་འཕྲོ་མང་པོ་འབར་
བ་དང༌། །འོད་ཟེར་སྣ་ལྔས་རབ་ཏུ་གང༌། །དུས་གསུམ་སངས་རྒྱས་ཡང་དག་འབྱུང༌། །བསྒོམས་ལ་རྡོ་རྗེས་ཕྱེ་མར་བརླག །རྡོ་རྗེ་གསུམ་གཅིག་ལོངས་སྤྱོད་ནི། །རྡོ་རྗེས་ཕྱེར་བརླགས་མེད་གྱུར་
པའི༑ ༑ཐུགས་ཀྱི་དངོས་གྲུབ་བྱེད་བསམ་གཏན། །བསྒོམས་ན་མྱུར་དུ་ཐོབ་པར་འགྱུར། །རྡོ་རྗེ་མཆོག་ཅེས་བྱ་བ་ཡི། །རྡོ་རྗེ་གསང་བ་འདི་ལྟ་བུ། །རྡོ་རྗེས་རྡོ་རྗེ་འཛིན་པ་ནི། །སེམས་ཅན་

83-1-145a

༄༅། །ཐམས་ཅད་བསད་ན་ནི། །དེ་ནི་མྱུར་བར་མི་བསྐྱོད་པའི། །རྒྱལ་བའི་སྲས་སུ་སྐྱེ་བར་འགྱུར། །ཞེ་སྡང་རིགས་ཆེན་དེ་ཉིད་ཀྱིས། །ཞིང་དེ་འགེངས་པར་བྱེད་པར་
འགྱུར༑ ༑དེ་ནས་དགོངས་པ་ཆོས་གཅིག་པུ། །གཙོ་བོ་ཀུན་མཁྱེན་ཐམས་ཅད་རིག །དམ་ཚིག་དེ་ཉིད་གསུངས་པ་ཡི། །མགོན་ལ་ཕྱག་ན་རྡོ་རྗེས་གསོལ། །འདི་ལྟར་དངོས་མེད་མཆོག་
གྱུར་པ༑ ༑ཁྱོད་ནི་ཆོས་རྣམས་སྟོན་མཛད་པ། །འཇིག་རྟེན་པ་དང་འགལ་ཚིག་གིས། །མགོན་ཁྱོད་ཅི་ཕྱིར་སྟོན་པར་མཇེད། །གང་ཞིག་དེ་བཞིན་ཉིད་དངོས་གཅིག། །དུས་གསུམ་བྱུང་བའི་
སངས་རྒྱས་རྣམས། །ཆོས་སྐུ་གཅིག་པུ་ལས་འཁྲུངས་པ། །ཇི་ལྟར་རྡོ་རྗེས་ཕྱེ་མར་བརླག། དེ་ནི་ཕྱེར་བརླགས་གྱུར་པ་ལས། །ཇི་ལྟར་ཡང་དག་སེམས་འགྲུབ་འགྱུར། །ཆོས་སྐུ་
གཅིག་པུ་ལས་བྱུང་ལས། །ལྷག་པ་ཞེས་བྱ་གྱུར་ནས་སུ། །དུས་གསུམ་འབྱུང་བའི་སངས་རྒྱས་རྣམས། །ཕྱེ་མར་བརླག་པར་ཇི་ལྟར་ནུས། །ཕྱེར་བརླག་བྱེད་པ་མདངས་མེད་པས། །
ཕྱེ་མ་ཉིད་ཀྱང་ཁྱད་པར་དུ། །སངས་རྒྱས་སྔགས་དོན་རྣལ་འབྱོར་པ། །ནུས་པ་བསམ་མི་ཁྱབ་ལྡན་ལ། །དེ་འདྲ་བར་ནི་ཕྱེར་བརླག་པར། །སྔགས་པ་གཞན་གྱིས་མི་ནུས་སོ། །སེམས་
ཅན་གྱིས་ནི་སེམས་ཅན་བཞིན། །སངས་རྒྱས་སངས་རྒྱས་ཕྱེར་བརླགས་པས། །འདི་གཉིས་ཁྱད་པར་མེད་དོ་ཞེས། །མ་འོངས་སྐྱེ་བོ་སྨྲ་བར་འགྱུར། །སངས་རྒྱས་གཅིག་པུ་མཐར་

83-1-145b

ཐུག་པ༑ ༑མིན་ཞེས་མི་རྣམས་ངེས་སྨྲ་ཞིང༌། །གང་ཞིག་སངས་རྒྱས་ཀྱིས་གསུངས་བཞིན། །རབ་ཏུ་སྤོང་བར་བྱེད་པར་འགྱུར། །ཐེག་བཟང་བསྒྲུབས་ན་འཚང་རྒྱ་བ། །དགོངས་པའི་བུམ་
པ་བཟང་པོ་མཆོག །དེ་ནི་བཅོམ་ལྡན་མྱུར་སྦྱོར་བས། །མི་བསྐྱོད་ཞིང་དུ་སྐྱེ་འགྱུར་རམ། །སེམས་ཅན་འཁོར་བར་འཁོར་གྱུར་བ། །དེ་ཚེ་ཞེ་སྡང་ཆེ་སྐྱེ་འམ། །སྙིང་རྗེས་གསད་པར་
བྱའོ་ཞེས། །སྔགས་པ་རྣམས་ནི་དེ་མི་སྤོང༌། །འདས་ཚེ་སྟོན་པར་གྱུར་པ་དང༌། །ད་ལྟར་རྗེས་སུ་སྟོན་མཛད་དང༌། །མཉེས་བྱ་མ་འོངས་སངས་རྒྱས་རྣམས། །སངས་རྒྱས་བྱང་ཆུབ་སྩོལ་
བའོ༑ ༑མི་བསྐྱོད་གཟུགས་ཅན་རྡོ་རྗེ་ཡིས། །དེ་རྣམས་ཇི་ལྟར་གཞོམ་པར་བགྱི། །དེ་ཉིད་སྣ་ཚོགས་དོན་ལྡན་ཚིག །དེ་རྣམས་ཀྱིས་ནི་ཇི་ལྟར་རྟོགས། །གང་ཞིག་ཤེས་པས་རྒྱལ་སྲས་
རྣམས༑ ༑དགོངས་པའི་དོན་ལ་རྟོག་མེད་འགྱུར། །མ་འོངས་སྐྱེ་བོའི་དོན་དུ་ནི། །དེ་ཉིད་བཅོམ་ལྡན་བཤད་དུ་གསོལ། །དེ་ནས་རྡོ་རྗེ་འཛིན་སྨྲ་བའི། །འགྲོ་ལ་ཕན་པའི་ཚིག་གསན་ནས། །དེ་ནས་
གཙོ་བོ་རྡོ་རྗེ་འཆང༌། །ཁྱབ་བདག་གིས་ནི་སླར་གསུངས་པ། །ལེགས་སོ་བུ་ཁྱོད་ཆེར་ལེགས་ཏེ། །ཀུན་ཏུ་བཟང་པོ་ཁྱོད་ལེགས་སོ། །དགོངས་པས་བཤད་པའི་དོན་དུ་ནི། །ཁྱོད་ཀྱིས་ང་
ལ་གང་དྲིས་པ། །གསུངས་དོན་ཇི་ལྟ་ཇི་ལྟ་བར། །དེ་ནི་ང་ཡིས་བཤད་པར་བྱ། །ཕུང་སོགས་ཡན་ལག་གང་གྱུར་པ། །སངས་རྒྱས་སེམས་ཅན་རབ་བརྟན་ཞིང༌། །སྔགས་དང་ཕྱག་

83-1-146a

༄༅། །རྒྱའི་སྦྱོར་བ་ཡང༌། །དབྱེ་བ་སྣ་ཚོགས་རབ་ཏུ་བརྟན། །འཁོར་བ་མི་བསྐྱོད་མིང་ཅན་ཏེ། །དེའི་སྔགས་རྡོ་རྗེ་ཞེས་བྱ་བ། །མི་གསལ་རྡོ་རྗེ་ཞེས་བཤད་དེ། །དངོས་མེད་
གཅིག་པུ་རྡོ་རྗེ་ཉིད། །དེས་བཤིག་པ་ནི་བསད་པ་སྟེ། །སངས་རྒྱས་སེམས་ཅན་ཁྱད་པར་དུ། །སྣ་ནི་ཚོགས་ཀྱི་དབང་པོ་ཡི། །ཁ་ནི་རང་བཞིན་ཉིད་དུ་གཡོ། །རྣལ་འབྱོར་པ་ཡི་ལག་
གྱུར་པ། །འགྲོ་བ་རླུང་གི་མིང་ཅན་ནོ། །མི་བསྐྱོད་རྡོ་རྗེའི་སྤྱོད་པ་ཉིད། །ལག་ཏུ་རྡོ་རྗེ་བཞག་ནས་ནི། །དེ་ཚེ་མྱུར་ལ་སོགས་བྱ་བ། །ཀླུ་ཡི་རང་བཞིན་སྣ་ཚོགས་ཉིད། །ཕུང་སོགས་
བརྟགས་པའི་སངས་རྒྱས་རྣམས། །སྐུ་གསུང་ཐུགས་ལས་ཡང་དག་བྱུང༌། །དེ་ཡི་ཡན་ལག་ཕུང་པོར་བཤད། །དེ་ནི་ཕྱེར་གྱུར་བསད་པ་ཡིན། །འདི་ནི་ཞེ་སྡང་རིགས་ཡིད་འོང༌། །མི་
བསྐྱོད་ཡེ་ཤེས་རྡོ་རྗེ་ཉིད། །དེ་བཞིན་སྐྱེ་བ་དམ་པ་ཡིན། །དངོས་གྲུབ་ཆེན་པོ་དེས་འཐོབ་འགྱུར། །དེ་ནས་དཔལ་ལྡན་བདེ་ཆེན་པོ། །ཡེ་ཤེས་ཐར་པ་རབ་སྒྲུབ་པ། །རང་བཞིན་དག་
གིས་གོས་མེད་པ། །བྱང་ཆུབ་སྤྱོད་པ་རབ་སྒྲུབ་པས། །ཕྱག་ན་རྡོ་རྗེ་འོད་ཆེན་པོ། །གསང་བ་གསུམ་གྱི་གཙོ་བོ་ལ། །བོས་ནས་ཡང་དག་རྫོགས་སངས་རྒྱས། །སྒྲུབ་པའི་དམ་ཚིག་དེ་
ཉིད་གསུངས། །ནམ་མཁའི་དབྱིངས་ཀྱི་དབུས་གནས་པར། །རྡོ་རྗེ་དཀྱིལ་འཁོར་དམ་པ་ལ། །རྣམ་པར་སྣང་མཛད་བསྒོམ་བྱ་ཞིང༌། །སངས་རྒྱས་ཐམས་ཅད་རྣམ་པར་བསྒོམ། །

83-1-146b

རིན་ཆེན་ཀུན་གྱི་སྦྱོར་བ་ཡིས། །རྡོ་རྗེ་གཟུགས་ནི་རྣམ་པར་བསྒོམ། །རྡོ་རྗེ་གསུམ་མཉམ་སྦྱོར་བ་ཡིས། །རྫས་རྣམས་ཐམས་ཅད་དབྲོག་པར་བྱ། །ཤེས་དང་དབང་པོ་ལྡོག་པར་འགྱུར། །རྣམ་
སྨིན་དངོས་པོ་མེད་པ་ཡི། །དེ་ཉིད་དབྲོག་པའི་རྡོ་རྗེ་དང༌། །སངས་རྒྱས་ཐམས་ཅད་རབ་སྒྲུབ་པའི། །རིན་ཆེན་རྡོ་རྗེ་མཆོག་སྦྱོར་བ། །རྒྱལ་བའི་སྲས་སུ་འགྱུར་བ་དང༌། །ནོར་གྱི་རྒྱ་མཚོས་གང་
བ་ཡི༑ ༑ཡིད་བཞིན་ནོར་བུ་འདྲ་བར་འགྱུར། །འདི་ནི་གཏི་མུག་རིགས་དེ་ཉིད། །དམ་ཚིག་ཡིན་པར་ཡོངས་སུ་བསྒྲགས། །རིགས་ཀུན་རྒྱ་མཚོ་ཞེས་བྱ་སྟེ། །དེ་ལས་ཐུབ་པའི་སྐྱེས་མཆོག་
འགྱུར༑ ༑དེ་ནས་བདག་པོ་བཅོམ་ལྡན་འདས། །འདོད་ཆགས་ཐར་པར་རབ་འཇུག་པ། །གསང་བ་དག་པ་གནས་མེད་པ། །དཀྱིལ་འཁོར་མཆོག་ནི་བཀའ་སྩལ་ཏོ། །ནམ་མཁའི་དབྱིངས་ཀྱི་
དབུས་གནས་པར། །རིན་ཆེན་དཀྱིལ་འཁོར་བསྒོམ་པར་བྱ། །དཔག་མེད་ཆོས་ནི་རྣམ་བསྒོམས་ཏེ། །སངས་རྒྱས་ཀུན་གྱིས་རབ་ཏུ་དགང༌། །བུད་མེད་ལྟ་བུའི་སྦྱོར་བ་ཡང༌། །ཏིང་ངེ་འཛིན་
གྱི་སྦྱོར་བ་ཡིས། །ཐམས་ཅད་དེ་རུ་བསྒོམ་པར་བྱ། །འདི་ནི་རྡོ་རྗེ་ཚུལ་མཆོག་ཡིན། །དངོས་མེད་བསམ་པའི་སྦྱོར་བ་ཡིས། །གསལ་མི་གསལ་ལ་ཡང་དག་སྦྱར། །ཆོས་དང་རྫོགས་ལོངས་
སྤྱོད་སྦྱོར་བ། །གསང་སྔགས་ཀྱིས་སྤྲུལ་དབང་པོ་གཉིས། །སྦྱོར་བ་བཞི་ཡི་སྦྱོར་བ་ཡིས། །དབང་པོ་གཉིས་ནི་རབ་སྦྱོར་བའི། །སྙོམས་ཞུགས་སྦྱོར་བ་དེ་ཡིས་ནི། །དེ་དག་ཐམས་ཅད་ཉེ་

83-1-147a

༄༅། །བར་སྤྱོད། །སྐུ་གསུམ་མི་ཕྱེད་སྔགས་རྣམས་ཀྱི། །འདི་ནི་སྒོམ་པ་མཆོག་དེ་ཡིན། །དེ་ཉིད་དམ་ཚིག་སྦྱོར་བ་འདི། །འདོད་ཆགས་རིགས་གཅིག་སྒོམ་པའོ། །
འདི་ནི་སངས་རྒྱས་ཐམས་ཅད་ཀྱི། །འདོད་ཆགས་ཆེན་པོའི་ཚུལ་མཆོག་སྟེ། །སྔགས་པ་རྣམས་ཀྱིས་ཉིན་རེ་ཞིང༌། །རབ་ཏུ་འབད་པས་བསྒོམ་པར་བྱ། །དེ་ནས་གསང་དབང་རྡོ་རྗེ་གསུམ།།
རྡོ་རྗེ་སྔགས་དོན་སྒྲུབ་པ་པོ། །བདག་མེད་ཡེ་ཤེས་ལས་བྱུང་བས། །གསུང་ནི་འདི་སྐད་བཀའ་སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་
བསྒོམ་པར་བྱ། །དོན་ཡོད་རྡོ་རྗེ་རྣམ་བསྒོམས་ཏེ། །སངས་རྒྱས་ཐམས་ཅད་བསྒོམ་པར་བྱ། །རྡོ་རྗེ་ཚིག་གི་རྫུན་སྨྲ་བ། །རྒྱལ་བ་ཐམས་ཅད་སླུ་བ་སྟེ། །འདི་ནི་སངས་རྒྱས་ཐམས་
ཅད་ཀྱི༑ ༑ནམ་མཁའི་གསུང་ནི་དྲི་མེད་པའོ། །གང་ཞིག་བརྫུན་དུ་སྨྲ་བཤད་པ། །རྫུན་དེ་ཉིད་ནི་དམ་པ་སྟེ། །དཔའ་བོ་གང་ཞིག་སྒོམ་བྱེད་པ། །དེ་ནི་རྒྱལ་བའི་མཆོག་ཏུ་འགྱུར། །
གསང་པའི་ཡེ་ཤེས་དམ་པ་སྟེ། །སངས་རྒྱས་དངོས་གྲུབ་བྱེད་བའི་མཆོག །དམ་ཚིག་འགུགས་པར་གང་གྱུར་པའི། །རིགས་ཀྱི་དམ་ཚིག་ལ་འཇུག་པའོ། །ཀུན་ཏུ་ཀུན་ནས་འབབ་
པ་ཡིས༑ ༑ཇི་བཞིན་དོན་དུ་དྲངས་བྱས་ཏེ། །སོ་སོར་རྟོག་པའི་སྦྱོར་བ་ཡིས། །དེ་ནི་དངོས་གྲུབ་རྒྱ་ཆེན་འཐོབ། །དེ་ནས་བཅོམ་ལྡན་སྣ་ཚོགས་པ། །མི་ཕྱེད་རྡོ་རྗེ་གསུམ་རྒྱལ་བདག །རྡོ་རྗེའི་

83-1-147b

དངོས་གྲུབ་རབ་སྟོན་པས། །གསུང་ནི་འདི་སྐད་བཀའ་སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །དེར་ནི་དཀྱིལ་འཁོར་བསྒོམ་པར་བྱ། །སངས་རྒྱས་སྐུ་རུ་རབ་བརྟགས་པའི། །
དམ་ཚིག་དེ་ནི་ཡང་དག་བཤད། །དཀོན་མཆོག་དཔལ་ནི་རབ་བསྒོམས་ཏེ། །གཟུགས་རྣམས་ཀུན་གྱིས་ས་འདི་གང༌། །ཕུང་པོ་ལ་སོགས་གྲངས་མཉམ་པའི། །སངས་རྒྱས་ཀུན་
གྱིས་ཐམས་ཅད་དུ། །རྩུབ་པའི་ངག་ལ་སོགས་པ་ནི། །ས་རྣམས་དམན་པ་ཞེས་བྱ་བའི། །བསྒོམས་ན་དངོས་གྲུབ་ཐོབ་འགྱུར་ཞེས། །བཅོམ་ལྡན་ཐུབ་པས་དེ་སྐད་གསུངས། །དེ་བཞིན་
གཤེགས་པ་ཀུན་བཀོད་པ། །སྣ་ཚོགས་གཟུགས་ཅན་འོད་པོ་ཆེ། །བསམ་པས་དཔལ་ལྡན་གཅིག་པུ་ཉིད། །དཔག་ཏུ་མེད་པར་གྱུར་བ་ཡིན། །དེ་ནས་གང་ཞིག་དམ་ཚིག་སོགས། །
ཆོས་དབྱིངས་རྡོ་རྗེ་གསུམ་ཉིད་ནི། །དེ་བཞིན་གཤེགས་པ་ཐམས་ཅད་ཀྱིས། །དམ་ཚིག་རྡོ་རྗེ་དཔལ་ལ་སོགས། །བྱང་ཆུབ་སེམས་དཔའ་སེམས་དཔའ་ཆེ། །ངོ་མཚར་རྨད་དུ་གྱུར་ནས་ནི། །
ཚིག་ལམ་རྡོ་རྗེ་ཞེས་བྱ་འདི། །དེ་ནི་དེ་རྣམས་རྗོད་པར་བྱེད། །ཅི་འདི་མགོན་པོ་བཅོམ་ལྡན་འདས། །དེ་བཞིན་གཤེགས་པ་ཀུན་གྱི་བདག །གང་ཞིག་ཁམས་གསུམ་ལས་འདས་ཤིང༌། །
འཇིག་རྟེན་ཐམས་ཅད་ལས་འདས་པ། །དེ་བཞིན་གཤེགས་པ་ཀུན་མཆོག་དང༌། །བྱང་ཆུབ་སེམས་དཔའི་ཚོགས་ཆེན་གྱི། །འཁོར་གྱི་དཀྱིལ་འཁོར་དབུས་སུ་ནི། །ངོ་མཚར་ཆེ་བའི་ཚིག་

83-1-148a

༄༅། །གི་ལམ༑ ༑གཙོ་བོའི་ཡང་དག་རྡོ་རྗེའི་ཚིག །དགོངས་པས་ཅི་སླད་གང་གསུངས་ཞེས། །བརྗོད་ཀྱིས་མི་ལང་བ་ཡི་ཡང༌། །བརྗོད་མི་ལང་བ་རྣམས་ཀྱིས་གསོལ། །
དེ་ནས་དེ་བཞིན་གཤེགས་ཀུན་གྱིས། །བརྗོད་ཀྱིས་མི་ལང་བ་ཡི་ཡང༌། །བརྗོད་ཀྱིས་མི་ལང་གྲངས་ཀྱི་ནི། །རི་རབ་རྡུལ་ཕྲན་དང་མཉམ་པའི། །དེ་བཞིན་གཤེགས་པ་ཐམས་ཅད་
དང༌། །དམ་ཚིག་རྡོ་རྗེ་དཔལ་སོགས་པའི། །བྱང་ཆུབ་སེམས་དཔའ་སེམས་ཆེན་ལ། །དངོས་མེད་ལས་བྱུང་གསལ་བ་གསུངས། །དམན་དང་སྨད་པའི་འདུ་ཤེས་ནི། །རྒྱལ་བའི་སྲས་
རྣམས་མ་སྐྱེད་ཅིག །ཅིའི་ཕྱིར་ཞེ་ན་དེ་བཞིན་གཤེགས། །འབྱུང་བ་གང་འདི་སྤྱོད་མཆོག་ཡིན། །འདི་ལྟར་སྔགས་ཀྱི་སྤྱོད་མཆོག་འདི། །རྣམ་པར་དག་ཡིན་རིགས་ཀྱི་བུ། །སངས་
རྒྱས་མཉམ་མེད་འབྱུང་འགྱུར་འདི། །གསང་བའི་སྔགས་དོན་སྤྱོད་པ་ཉིད། །འདི་ལྟར་དཔེར་ན་རིགས་ཀྱི་བུ། །ནམ་མཁའ་ཀུན་ཏུ་སོང་བ་སྟེ། །ཆོས་རྣམས་ཀུན་ཀྱང་དེར་རྟོགས་
ཤིང༌། །རབ་དབྱེའི་སྦྱོར་བར་གྱུར་པ་ཉིད། །འདོད་པའི་ཁམས་ན་མི་གནས་ཤིང༌། །ད་ནི་གཟུགས་ཀྱི་ཁམས་མི་གནས། །དེ་བཞིན་གཟུགས་མེད་ཁམས་ནའང་མིན། །འབྱུང་བ་བཞི་
ལ་དེ་མི་གནས། །རིགས་ཀྱི་བུ་ཆོས་ཐམས་ཅད་ཀྱང༌། །དེ་ལྟར་དོན་གྱི་དབང་མཁྱེན་ནས། །དགོངས་པའི་དབང་གིས་རྒྱལ་བ་རྣམས། །དེ་བཞིན་གཤེགས་རྣམས་དགོངས་ཉིད་ཀྱིས།།

83-1-148b

ཆོས་རྣམས་སྟོན་པར་མཛད་པ་ཡིན། །དེ་བཞིན་དུ་ནི་ཁྱེད་རྣམས་ཀྱིས། །མདོར་ན་ཁོང་དུ་ཆུད་པར་བྱ། །ཡང་དག་བྱང་ཆུབ་དོན་རྣམས་ཀྱིས། །ནམ་མཁའི་ངེས་ཚིག་སྦྱོར་བས་ནི། །དེ་བཞིན་
གཤེགས་པའི་སྦྱོར་བ་བྱུང༌། །དམ་ཚིག་རྗེས་སུ་རིག་པར་བྱ། །འདི་ལྟར་དཔེར་ན་རིགས་ཀྱི་བུ། །གཙུབ་ཤིང་གཙུབ་སྟན་བཅས་པ་དང༌། །སྐྱེས་བུའི་ལག་པ་བསྐྱོད་པ་ཡི། །རྐྱེན་ལས་དུ་བ་འབྱུང་
བར་འགྱུར། །དེ་ནས་མེ་ཡང་འབྱུང་མོད་ཀྱི། །གཙུབ་ཤིང་ལ་སོགས་རེ་རེ་ནས། །འདི་ལྟར་སོ་སོར་བརྟགས་ན་གོ །མེ་དེ་གང་ནའང་མི་གནས་སོ། །བྲག་ཅ་དང་ནི་གཟུགས་བརྙན་དང༌། །སྒྱུ་མ་
དང་ནི་སྨིག་རྒྱུ་དང༌། །དེ་བཞིན་ཆུ་ཟླ་རྨི་ལམ་སྟེ། །ཆོས་རྣམས་ཐམས་ཅད་དེ་དང་འདྲ། །མགོན་པོ་པི་ཝང་སྒྲ་ལྟ་བུ། །རྐྱེན་དོན་ལས་ཚིག་ཡང་དག་བྱུང༌། །དེ་བཞིན་འགྲོ་འོད་གནས་པ་
རྣམས༑ ༑ཅུང་ཟད་ཙམ་ཡང་ཡོད་མ་ཡིན། །གནས་མེད་གནས་པའི་སྦྱོར་བ་ཡིས། །གནས་པ་ནམ་མཁའི་མཚན་ཉིད་ཡིན། །དེས་ན་ཁྱེད་ཀྱིས་རྡོ་རྗེ་ཡི། །དམ་ཚིག་རྗེས་སུ་རིག་པར་བྱ། །
དེ་ལྟར་ཆོས་རྣམས་དངོས་མེད་ཅེས། །གསང་བའི་དེ་ཉིད་དོན་མཁས་པས། །རྣམ་པར་སྨིན་པ་ལྡོག་བྱའི་ཕྱིར། །ཕུང་པོ་དེ་བཞིན་གཤེགས་པས་གསུངས། །དེ་ནས་བྱང་ཆུབ་སེམས་དཔའ་
རྣམས༑ ༑ངོ་མཚར་རྨད་དུ་བྱུང་ནས་ནི། །ངམ་པ་ཡིས་ནི་མིག་གདངས་ཏེ། །ཚིག་ནི་འདི་སྐད་ཅེས་གསོལ་ཏོ། །ཆོས་འདི་ངོ་མཚར་རྨད་བྱུང་སྟེ། །ནམ་མཁའ་དང་ནི་མཚུངས་པ་ཡི། །མི་རྟོག་

83-1-149a

༄༅། །རྣམ་པར་དག་པ་ཡང༌། །ཀུན་རྫོབ་ཏུ་ནི་བཤད་བར་མཛད། །དམ་ཚིག་ཆེན་པོ་ཡང་དག་གནས། །དགོངས་པ་ལུང་སྟོན་མཆོག་ལ་ནི། །གང་ཞིག་ཡིད་འོང་
བཟོད་གྱུར་པ། །དེ་ནི་དེ་བཞིན་སྤྱོད་པ་ཡིན། །མཆོག་ཏུ་ངག་པའི་དེ་ཉིད་དོན། །གསང་བ་ཆེན་པོ་ཞེས་བྱ་བ། །དམ་ཚིག་ཚུལ་ནི་ཡང་དག་བཤད། །ལེའུ་དགུ་པ་རྫོགས་པ་ཡིན།།    །།
དེ་ནས་དེ་བཞིན་གཤེགས་པ་ཀུན། །རྡོ་རྗེ་གསུམ་འབྱུང་བཅོམ་ལྡན་འདས། །སླར་ཡང་དགོངས་པ་འདུས་ནས་ནི། །བླ་མ་ཆེན་པོ་བཅོམ་ལྡན་འདས། །དམ་ཚིག་རྡོ་རྗེ་དེ་ཉིད་གནས། །
མངོན་པར་བྱང་ཆུབ་དེད་དཔོན་ཉིད། །སྐུ་དང་གསུང་ཐུགས་གཙང་གཙོ་ལ། །བཏུད་དེ་དེ་བཞིན་གཤེགས་པས་གསལ། །སྙིང་པོ་སྔགས་ནི་ཀུན་བསྡུས་པས། །གསང་བ་ཡང་དག་རྡོ་
རྗེ་གསུམ། །དངོས་གྲུབ་ཆེན་པོའི་ཚུལ་གྱི་མཆོག །དེ་ཉིད་བཅོམ་ལྡན་བཤད་དུ་གསོལ། །དེ་བཞིན་གཤེགས་པ་ཀུན་ཡེ་ཤེས། །སྐུ་གསུང་ཐུགས་ཀྱི་དངོས་གྲུབ་སྩོལ། །གསུང་གཅིག་
དུ་མའི་རྣམ་པར་རྟོག །ཡང་དག་བསྡུས་དོན་དེ་བཞིན་གསུངས། །དེ་ནས་བདག་པོ་བཅོམ་ལྡན་འདས། །ཉོན་མོངས་ཀུན་གྱི་རྒྱ་མཚོ་གཙོ། །འབར་བ་དྲག་པོ་སྤྱན་ཡངས་པས། །གསུང་
ནི་འདི་སྐད་བཀའ་སྩལ་ཏོ། །སྐུ་ལ་སོགས་པའི་རྡོ་རྗེ་གསུམ། །སྐུ་དང་གསུང་ཐུགས་སྒོམ་པ་ནི། །མཉམ་ཞིང་རྣམ་པར་མི་རྟོག་པ། །དམིགས་པ་མེད་ཅིང་གནས་མེད་པའོ། །དེ་ནས་

83-1-149b

མགོན་པོ་བཅོམ་ལྡན་འདས། །རང་བཞིན་དག་པའི་དེ་བཞིན་གཤེགས། །ཕ་རོལ་ཕྱིན་པ་སྔགས་ཚུལ་གྱི། །རྡོ་རྗེ་ཞེས་བྱའི་ཏིང་འཛིན་ལ། །དཔའ་བོ་ཆེན་པོ་སྙོམས་ཞུགས་ཏེ། །ད་
བཞིན་གཤེགས་ཀུན་ལ་གསུངས་པ། །གང་ཕྱིར་སངས་རྒྱས་བཅོམ་ལྡན་འདས། །དེ་བཞིན་གཤེགས་པ་ཀུན་འདི་ནི། །མགོན་པོ་མི་བསྐྱོད་ལ་སོགས་པའི། །དེ་བཞིན་གཤེགས་པ་དུ་མ་
དང༌། །རིག་པ་བྱེ་བ་ཁྲག་ཁྲིག་ནི། །བརྒྱ་སྟོང་དུ་མ་ཞེས་བྱ་དང༌། །སེམས་ཅན་དོན་བྱ་ལ་རོལ་པར། །མཆོག་ནི་དེ་རྣམས་སྟོན་པར་མཛད། །ཕྱོགས་བཅུའི་འཇིག་རྟེན་ཁམས་མཆོག་ཏུ། །
འདོད་པའི་ཡོན་ཏན་ལྔར་ལྡན་པས། །རོལ་ཅིང་དགྱེས་པར་གྱུར་པ་དང༌། །ཡོངས་སུ་སྤྱོད་པ་ཡོད་ཀྱང་ནི། །སྔགས་སྤྱོད་པ་ལ་བརྩོན་རྣམས་ལ། །ཀྱེ་མ་དཔའ་བོ་དེ་བཞིན་གཤེགས། །རང་
གཙོ་གསང་སྔགས་སྤྱོད་ཚུལ་མཆོག །ཆོས་བདག་མེད་པའི་རང་བཞིན་ཅན། །འདི་དག་རྫོགས་པར་གྱུར་མཉམ་ནས། །སྤྱན་རས་ཀྱིས་ནི་འཚོ་མི་མཛད། །དེ་ལྟར་རྣམ་པར་སྤྱད་པའི་
དོན༑ ༑གསང་སྔགས་བརྟུལ་ཞུགས་སྤྱོད་རྣམས་ལ། །ཡང་དག་པར་ནི་བྱིན་བརླབས་ཕྱིར། །དེ་ནི་སྟོན་པར་མཛད་འདི་ཡིན། །དེ་ནས་དེ་བཞིན་གཤེགས་པ་མཆོག །ཐུབ་ལ་ཕྱག་ན་
རྡོ་རྗེ་གསོལ། །མགོན་པོ་དེ་བཞིན་གཤེགས་དེ་རྣམས། །སོ་སོ་སྐྱེ་བོར་གྱུར་པ་ལ། །དངོས་པོ་མེད་ཅིང་དམིགས་སུ་མེད། །ནམ་མཁའི་ཁམས་དང་མཉམ་གྱུར་ནས། །འདོད་པའི་

83-1-150a

༄༅། །ཡོན་ཏན་ལྡར་ལྡན་ནས། །ཇི་ལྟར་དེ་རྣམས་རོལ་པར་མཛད། །དེ་རྣམས་ཕྱོགས་བཅུའི་འཇིག་རྟེན་དུ། །ངེས་པར་གྱུར་བའི་འཁོར་རྣམས་དང༌། །སེམས་ཅན་
དོན་གྱི་བྱ་བ་ཀུན། །འདོད་པས་སྟོན་པར་མཛད་པ་ཡིན། །མགོན་པོ་འདོད་པའི་ཡོན་ཏན་རྣམས། །སྦྱིན་སོགས་དྲུག་ཅེས་བྱ་བར་འབྱུང༌། །ཐམས་ཅད་དག་ཀྱང་དེ་ཉིད་འབྱུང༌། །ཕ་
རོལ་ཕྱིན་པར་མཉམ་བཞག་ཉིད། །དེ་ལྟར་ཕ་རོལ་ཕྱིན་འབྱུང་བའི། །འདོད་པའི་ཡོན་ཏན་ལྔ་དང་ལྡན། །འགྲོ་བའི་དོན་གྱི་བྱ་བ་ཡང༌། །འདོད་པ་ལྔ་པོ་འདི་ཡིས་མཛད། །འདི་
རྣམས་ཀྱིས་ནི་མགོན་པོ་འདི། །མི་བསྐྱོད་ལ་སོགས་རྒྱལ་བ་རྣམས། །རོལ་ཅིང་དགྱེས་པར་མཛད་པ་དང༌། །འགྲོ་བའི་དོན་ཀྱང་མཛད་གྱུར་ཅིང༌། །འཇིག་རྟེན་པ་དང་འགལ་བྱ་
རྣམས༑ ༑དེ་ཡང་དེ་བཞིན་མཛད་གྱུར་པ། །དག་པ་རྡོ་རྗེའི་ཚིག་མཆོག་འདི། །དེ་རྣམས་ཀྱིས་ནི་རྟོགས་པར་འགྱུར། །ཕྱག་བྱར་འོས་པའི་རིགས་པ་ནི། །ངེས་པར་ལྡན་པ་ངེས་པར་
འདོད༑ ༑ཡོད་མེད་ལ་སོགས་བྱེད་པ་ནི། །ཉིས་འགྱུར་མཚན་མ་ཅན་དུ་འགྱུར། །ཕྱོགས་བཅུ་ལམ་དུ་ཆོས་གསུངས་པ། །གང་ཞིག་འཇིག་རྟེན་ཕུང་པོ་ལྔ། །ཁམས་ལ་སོགས་
པར་མཚོན་ཕ་གང༌། །གཟུགས་སོགས་ཞེས་བྱའི་མིང་ཅན་ཡིན། །འདི་ནི་ཡན་ལག་ཐམས་ཅད་ནི། །བྱ་བ་ཉན་ཐོས་ཐེག་པའོ། །དེ་ཉིད་རྐྱེན་གྱི་ཐེག་པ་སྟེ། །ཚིག་དེ་སྟོན་པར་མཛད་

83-1-150b

པ་འདི། །གང་ཞིག་རྡོ་རྗེ་ཐེག་པར་གནས། །དེ་བཞིན་ཇི་བཞིན་སྒྲ་རུ་འཛིན། །ཤེས་རབ་ཕ་རོལ་ཕྱིན་པ་ལ། །ངེས་པར་འབྱུང་བའི་ཚུལ་གསུམ་པོ། །ཆོས་སྐུ་ངོ་བོ་ལ་སོགས་པ། །
མཁའ་དབྱངས་མཐའ་ཡས་རྣལ་འབྱོར་པ། །གནས་མེད་གནས་པར་སྦྱོར་བ་ཡིས། །འགྲོ་བའི་སྙིང་དུ་རྣམ་རོལ་པ། །ཞི་བ་གཅིག་ལ་གནས་པའི་མགོན། །འཁོར་བ་དང་ནི་གཅིག་
ཤོས་སྤངས། །སྔགས་ལས་ཡང་དག་འབྱུང་བ་དེ། །མི་བསྐྱོད་ལ་སོགས་པར་བརྟགས་རྣམས། །དངོས་མེད་གནས་ལ་གནས་པས་ན། །སྒྲུབ་པ་པོ་རྣམས་གཟིགས་མི་འགྱུར། །
གསང་སྔགས་རྐྱེན་གྱི་སྦྱོར་བ་ཡིས། །དེ་ནི་རྫོགས་ལོངས་སྤྱོད་གཟིགས་འགྱུར། །བཅོམ་ལྡན་གསང་བ་གསུངས་པ་འདི། །དོན་དེ་འཚལ་བར་མ་གྱུར་པས། །རྣམ་རྟོག་དུ་མའི་ཀུན་
རྟོག་ལས། །ཆོས་ཉིད་དེ་ཡིས་ཤེས་མི་འགྱུར། །ཇི་སྐད་གསུངས་པ་མི་ཤེས་པས། །ཕྱི་དུས་སྐྱེ་བོ་ལ་ལ་སྨྲ། །འཇིག་རྟེན་པ་རྣམས་དྲང་བྱའི་ཕྱིར། །གསང་བར་གྱུར་པ་བསྟན་དུ་གསོལ།།
དེ་ནས་བཅོམ་ལྡན་སྣ་ཚོགས་པས། །ལག་ན་རྡོ་རྗེ་གྲགས་པ་ཆེ། །དགོངས་པའི་དོན་ནི་རྟོགས་གྱུར་པ། །བུ་ཁྱོད་ཤེས་རབ་ཆེན་པོ་ལེགས། །གང་ཞིག་ཤེས་པས་མ་འོངས་པའི། །སྐྱེ་བོ་
རྣམ་པར་མི་རྟོག་འགྱུར། །ཚིག་གཅིག་ལ་ཡང་སྣ་ཚོགས་དོན། །ཡང་དག་བསྡུས་ནས་ཁྱོད་ཀྱིས་བཤད། །དེ་ནས་དམ་པ་བཅོམ་ལྡན་འདས། །བླ་མ་ཀུན་མཁྱེན་ཐམས་ཅད་རིག །

83-1-151a

༄༅། །སྐྱེས་བུ་དམ་པ་དེ་དག་ལ། །སྤྱན་རས་ཀྱིས་ནི་འཚོ་བྱའི་ཕྱིར། །རྡོ་རྗེ་གསུམ་གྱི་གསང་བ་འདི། །དེ་བཞིན་གཤེགས་པ་ཀུན་གྱི་མཆོག །སྐུ་གསུང་ཐུགས་ཀྱི་
རྡོ་རྗེ་ཡི༑ ༑གསང་བ་ཡི་ནི་མཆོག་གི་གནས། །སྙིང་པོ་སྔགས་རྣམས་ཐམས་ཅད་ཀྱི། །བསྐུལ་བ་གཅིག་པུ་ཞེས་བྱ་བ། །དེ་བཞིན་གཤེགས་ཀུན་གསང་གཅིག་པུ། །མཆོག་
ལས་མཆོག་ཏུ་གསུངས་གྱུར་པ། །སྐུ་གསུང་ཐུགས་ཀྱི་ཡང་དག་རྟོགས། །དམ་ཚིག་ལ་ནི་དམིགས་པ་དང༌། །རྡོ་རྗེ་འཛིན་པའི་སྐུ་གསུང་ཐུགས། །དམ་ཚིག་ལ་ནི་དམིགས་པ་
དང༌། །ཆོས་འཛིན་པ་ཡི་སྐུ་གསུང་ཐུགས། །དམ་ཚིག་ལ་དམིགས་དེ་བཞིན་ནོ། །ཉིད་སྐུ་གསུང་ཐུགས་རྡོ་རྗེ་ལས། །ཚིག་ལམ་ངེས་པར་བརྗོད་པ་ནི། །དེ་ཉིད་སྔགས་སུ་
ཡང་དག་བསྡུས། །སྣ་ཚོགས་གསུང་བ་གཟུགས་གཅིག་པུ། །ཡི་གེ་ཧཱུཾ་ནི་གཅིག་གསུངས་ལ། །དེ་ནས་ཡི་གེ་ཨོཾ་གསུངས་ཏེ། །དེ་བཞིན་མགོན་པོས་ཡི་གེ་ཨཱཿ། །སྭཱ་ནི་དེ་
བཞིན་བཞི་པ་ཡིན། །ཧཱ་ཡང་འདོད་ལྷར་གྱུར་པ་སྟེ། །དེ་ནི་འདི་ལྟར་སངས་རྒྱས་ལྔ། །ཧཱུཾ་ཨོཾ་ཨཱཿསྭཱ་དེ་བཞིན་ཧཱ། །འདི་ནི་གསུངས་པ་ཙམ་གྱིས་ནི། །སངས་རྒྱས་སྲས་དང་བཅས་
པ་ཀུན༑ ༑རབ་ཏུ་འདར་ཞིང་བརྒྱལ་བར་འགྱུར། །དེ་རྣམས་གཉིས་མེད་སྦྱོར་ལ་གནས། །རྡོ་རྗེ་སེམས་དཔའ་རྗེས་སུ་དྲན། །ཞི་བའི་སྦྱོར་བར་ཆོས་གཅིག་པའི། །རྣམ་པར་མི་རྟོག་

83-1-151b

ཆོས་གཅིག་སྐྱེས། །དེ་ནས་བཅོམ་ལྡན་འདས་དེ་ཡང༌། །དེ་བཞིན་གཤེགས་ཀུན་བདག་པོ་ཡིས། །དེ་ཡི་བྱིན་རླབས་སྦྱོར་དོན་དུ། །དམ་ཚིག་འདི་དག་བཀའ་སྩལ་ཏོ། །ནམ་མཁའི་
དབྱིངས་ཀྱི་དབུས་གནས་པར། །དཀྱིལ་འཁོར་བཀོད་པ་ཞེས་བྱ་བ། །རེ་རེའང་གསུམ་གྱི་སྦྱོར་བ་ཡིས། །སྒོམ་པའི་སྦྱོར་བ་བསྒོམ་པར་བྱ། །བྱེ་བྲག་གསུམ་པོ་གཅིག་བརྟགས་པའང༌།།
བཀོད་པ་མི་གསལ་བ་ཉིད་དོ། །ཟླ་བའི་དབུས་གནས་ཡི་གེ་ཧཱུཾ། །རང་གི་གཟུགས་གཅིག་རབ་ཏུ་བརྟག །རྡོ་རྗེ་འོད་ཟེར་རབ་འབར་བ། །རྣམ་པར་འཕྲོ་བ་བསམ་པར་བྱ། །སངས་རྒྱས་རྣམས་
ཀྱི་སྐུ་གསུངས་ཐུགས། །སྙིང་ལ་དེ་ཡིས་རྣམ་བསྒོམས་ནས། །དཔལ་ལྡན་དེ་ཉིད་སྐད་ཅིག་དེར། །རྡོ་རྗེ་གསུམ་གྱི་རྡོ་རྗེ་འཛིན། །རྡོ་རྗེ་སེམས་དཔའ་དབང་ཆེན་གཙོ། །འདི་ནི་ཀུན་མཆོག་ཆེན་
པོར་སྐྱེ། །རང་གི་སྔགས་ཀྱིས་བསྐྱེད་བྱ་བ། །སྔགས་ཀྱི་ཆོ་ག་དམ་པའོ། །སྙིང་པོ་རང་གི་རྡོ་རྗེ་སྔགས། །རྡོ་རྗེ་བསྡུས་པ་ཞས་བཤད་དོ། །རང་སྔགས་ཚུལ་ལས་བྱུང་བ་འོ། །སྐྱེས་བུའི་
གཟུགས་སུ་བསྒོམ་པར་བྱ། །སྦྱོར་བ་བཞི་པོ་སྦྱོར་གཅིག་པུས། །གནས་བཞི་དག་ཏུ་དེ་དགོད་དོ། །ཁ་དོག་གསུམ་པོ་ཞལ་གསུམ་ལྟའི། །དེ་ཉིད་གསུམ་གཅིག་རྣམ་བསྒོམ་ཞེས།།
བཅོམ་ལྡན་འདས་མཆོག་ནམ་མཁའ་ནི། །རྡོ་རྗེ་དམ་ཚིག་གཙོ་བོས་གསུངས། །དེ་ནས་དེ་བཞིན་གཤེགས་པ་མཆོག །ཞི་བའི་བདག་ཉིད་ཐུབ་པ་ཆེ། །གཙོ་ལ་ཕྱག་ན་རྡོ་རྗེ་ཡིས། །

83-1-152a

༄༅། །གསང་བ་འདི་ནི་སླར་ཞུས་པ། །ཧཱུཾ་ཨོཾ་ཨཱཿདང་སྭཱཧཱ་ཞེས། །དེ་ནས་འདི་ནི་གསུངས་གྱུར་བས། །སངས་རྒྱས་སྲས་དང་བཅས་པ་ཀུན། །དེ་ནས་རབ་འདར་བརྒྱལ་
གྱུར་ཅིང༌། །རྡོ་རྗེ་སེམས་དཔའ་རྗེས་དྲན་པ། །ཐུབ་ཆེན་དེ་འདིར་ཇི་ལྟ་བུར། །མགོན་པོ་དེ་ནི་ཕྱི་དུས་ན། །ཇི་སྐད་གསུངས་པ་མི་རྟོགས་པ། །གཅིག་པུ་མཁའ་མཉམ་སངས་རྒྱས་
དང༌། །བྱང་ཆུབ་སེམས་དཔའ་མཐུ་ཆེན་རྣམས། །རབ་ཏུ་འདར་ཞིང་བརྒྱལ་འགྱུར་ཞེས། །བྱིས་པ་རྣམས་ཀྱིས་མི་རྟོགས་སོ། །ལན་བརྒྱ་སྟོང་དང་བྱེ་བ་ཡི། །གྲངས་དག་ཏུ་ནི་སྟོན་
མཛད་ཅིང༌། །སྟོན་པ་སྣ་ཚོགས་སྟོན་མཛད་ཀྱང༌། །འདར་ཞིང་བརྒྱལ་བར་དེ་མ་གྱུར། །མ་འོངས་དུས་ནའང་འབྱུང་འགྱུར་བ། །མི་་་ི་མཁས་པ་ཡི་ང་རྒྱལ་ཅན། །བླ་མའི་ལུང་ནི་བླངས་ནས་
སུ༑ ༑རྟགས་ནི་རང་ཉིད་འཛིན་པར་བྱེད། །དེ་ནི་སྔགས་དོན་གསུངས་པ་ཡི། །མཚན་ཉིད་གསང་འདི་མི་ཤེས་པར། །སྔགས་དོན་དེ་ཉིད་མཁས་པ་ཡིས། །གཞན་རྣམས་ལ་ནི་མི་སྙན་
སྒྲོག །འཁྲུལ་བ་ཅུང་ཟད་ཙམ་མཐོར་ན། །བཞད་གད་དག་ནི་བྱེད་པར་འགྱུར། །རེག་ན་དུག་དང་མཚུངས་པ་ཡི། །མི་དེ་ཞི་བར་མི་འགྱུར་རོ། །གང་ཞིག་ཡིད་ནི་རིན་ཆེན་འདྲའི། །འགྲོ་
ལ་ཕན་པའི་སྔགས་པ་རྣམས། །འདི་ནི་མ་འོངས་དུས་སུ་ཡང༌། །དངོས་གྲུབ་མཆོག་ནི་ཐོབ་པར་འགྱུར། །དེ་རྣམས་ཡང་དག་བསྡུ་བའི་ཕྱིར། །སྐད་ཅིག་རྗེས་གསུང་གྲུབ་དོན་དུ། །སྦྱོར་

83-1-152b

བར་དགོངས་པའི་བསམ་པ་ཅན། །བཅོམ་ལྡན་འདི་ནི་བཤད་དུ་གསོལ། །དེ་ནས་སྟོན་པ་བཅོམ་ལྡན་འདས། །འགྲོ་ཕན་ཕྱག་ན་རྡོ་རྗེ་ལ། །དེ་ལྟར་སྦྱར་བ་ཡང་དག་སྦྱོར། །སྒོམ་པའི་དངོས་
པོ་རྟོགས་བྱེད་པ། །དབང་པོ་ཉི་མ་ཐུབ་པ་ཉིད། །གང་ཞིག་ཕྱོགས་བཅུར་གནས་པ་རྣམས། །སྲས་བཅས་སངས་རྒྱས་ཞེས་བྱ་བའི། །དེ་བཞིན་གཤེགས་པ་ཐམས་ཅད་གྱུར། །ཕུང་པོ་ལ་
སོགས་གྲངས་མཉམ་པའི། །ལུས་ལས་སྐྱེས་ཏེ་ཡོད་པ་འདི། །སྟོང་པའི་རྐྱེན་དུ་སྦྱོར་བ་ལས། །སངས་རྒྱས་སྲས་དང་བཅས་གྱུར་འདོད། །སྔགས་དེ་སྔགས་པ་སངས་རྒྱས་དེ། །བདག་
ཉིད་དེ་སྲས་ཡང་དག་སྦྱོར། །ཞི་སོགས་མཉམ་པའི་སྦྱོར་བ་ལས། །ཞི་བའི་བདེ་བ་དེ་ནས་བརྩམ། །བདག་ཉིད་རང་བཞིན་གྱིས་དག་ཅིང༌། །རང་བཞིན་དྲི་མ་མེད་བྱས་ལ། །དལ་དང་མྱུར་
དང་གནས་པ་ཡི། །སྣ་ཚོགས་དེ་གཅིག་དག་ལ་གཞུག །ཡིད་དམན་རིམ་ལ་སོགས་པས་ཀྱང༌། །སྦྱོར་བ་དེ་ཉིད་དག་ལ་གནས། །དེ་ནས་དབང་པོ་མེད་གྱུར་པ། །གང་ཚེ་ཞི་བའི་བདེ་གཅིག་
པུ༑ ༑རང་བཞིན་དག་པའི་སྦྱོར་བ་སྟེ། །དེ་ཡི་ཆོས་ནི་ལྟ་བ་པོ། །དེ་ནས་རྫོགས་ལོངས་སྤྱོད་པའི་སྔགས། །སངས་རྒྱས་ཐམས་ཅད་འཇམ་ལས་བྱུང༌། །གང་ཕྱིར་རང་ནི་ཟློ་གྱུར་པ། །ཡི་གེ་ཧཱུཾ་གི་
གསང་སྔགས་ལྔ། །དེ་ཚེ་སྙིང་ལས་རབ་འདར་ཅིང༌། །དབང་པོ་ཐམས་ཅད་བརྒྱལ་བར་འགྱུར། །གང་ཡང་ཕུང་སོགས་ཡན་ལག་ནི། །སྲས་བཅས་སངས་རྒྱས་ཐམས་ཅད་དེ། །དེ་ཉིད་ཀྱི་ནི་

83-1-153a

༄༅། །གྲངས་མཉམ་པའི། །རྣལ་འབྱོར་བ་ཡི་ལུས་རབ་འདར། །ཉེ་བར་མཚོན་སོགས་ཚིག་རྣམས་ནི། །ཕུང་པོ་ལ་སོགས་བཤད་པ་གང༌། །སངས་རྒྱས་སྲས་
བཅས་པར་གྱུར་ཏེ། །དེ་ནི་བརྒྱལ་ཞིང་འདར་བར་འགྱུར། །དེ་གཉིས་ལ་ནི་སྙོམས་འཇུག་བ། །སངས་རྒྱས་ཐམས་ཅད་སྲས་དང་བཅས། །རྡོ་རྗེ་སེམས་དཔའ་ཉིད་དྲན་ཏེ། །དེ་སྔགས་
བདག་ཉིད་དངོས་ལས་བྱུང༌། །དེ་འདིར་མཆོག་ཏུ་བཤད་པ་ཡིན། །རྡོ་རྗེ་གསང་བ་རྨད་བྱུང་པ། །ཕྲ་མོའི་སྙིང་གང་དབུས་གནས་པར། །དཀྱིལ་འཁོར་རྣམ་པར་བསམ་པ་འོ། །དེ་ཡི་
དབུས་གནས་ཞི་བ་ཡི། །གོ་འཕང་མཆོག་ནི་བསམ་པར་བྱ། །དེ་ཧཱུཾ་ཞེས་བྱའི་འོད་པོ་ཆེ། །དེ་ཡོངས་གྱུར་པའི་རྡོ་རྗེ་ནི། །འདི་ནི་མཆོག་གྱུར་རྩེ་ལྔ་པ། །རྣལ་འབྱོར་པ་ཡིས་རྟག་ཏུ་
བསྒོམ༑ ༑རྡོ་རྗེ་ལྕགས་ཀྱུའི་སྦྱོར་བ་ཡིས། །རྡོ་རྗེ་གསུམ་ནི་བསམ་པར་བྱ། །དེ་ཡི་སྙིང་གར་བསྡམས་ནས་ནི། །ལྷ་རྣམས་རབ་ཏུ་བསྐུལ་བར་བྱ། །འདི་ནི་སངས་རྒྱས་ཐམས་ཅད་ཀྱི། །
རྡོ་རྗེ་ཐམས་ཅད་རབ་སྒྲུབ་པའོ། །འཁོར་ལོ་པདྨའི་རིགས་སོགས་པའང༌། །རོལ་མོ་འདི་ནི་དམ་པ་སྟེ། །རྡོ་རྗེ་ལྕགས་ཀྱུ་རྣམ་བསྒོམས་ནས། །སྙིང་ག་རུ་ནི་བསྐུལ་བར་འགྱུར། །རྡོ་རྗེ་
ཡི་ནི་ཚུལ་མཆོག་འདི། །ཞག་བདུན་པར་དུ་བྱས་ནས་ནི། །ཡེ་ཤེས་རྡོ་རྗེ་ཅན་གྱི་གསང༌། །རྡོ་རྗེ་གསུམ་པོ་ཡང་དག་སྒྲུབ། །ཕུང་པོ་ལ་སོགས་སངས་རྒྱས་གང༌། །དེ་ནི་དངོས་པོ་མེད་

83-1-153b

ལྟ་བ༑ ༑དེ་ཉིད་མཆོག་གི་གསང་སྔགས་ཀྱིས། །སྐྲག་པ་རྣམ་སྨིན་མཐོང་བ་ལ། །སྐྲག་བ་མི་རྣམས་འདི་དག་སྟེ། །གསང་སྔགས་གཉིས་མེད་སྦྱོར་གཅིག་བྱུང༌། །མཐོང་བས་སྐྲག་སྟེ་
མཆོག་སྟེར་ཅིང༌། །འདི་དག་འདི་ཉིད་བརྟགས་པ་ཡིན། །ཞི་བ་གཅིག་པུའི་སྦྱོར་བ་ལས། །སྔགས་ལུས་རྫོགས་པ་ཉིད་གྱུར་ནས། །ཡིད་ལ་མགུ་ཞིང་དགའ་གྱུར་པའི། །དངོས་གྲུབ་རྒྱ་
ཆེར་སྟེར་བར་འགྱུར། །ཕུང་བོ་ལ་བཏགས་སངས་རྒྱས་དང༌། །དེ་བཞིན་བྱང་ཆུབ་སེམས་དཔའ་རྣམས། །སྔགས་ཀྱིས་སྦྱོར་བའི་དོན་སྒྲུབ་པས། །རྨོངས་པས་འདའ་བ་བྱས་ནས་ནི། །དེ་ཡི་
སྲོག་ནི་དེར་ཟད་འགྱུར། །ཞི་བ་ཉིད་ཀྱི་སྦྱོར་གཅིག་ལས། །འདི་ནི་འཇིག་རྟེན་འདས་པ་མཆོག །དེ་ལས་ལྡོག་པ་འཇིག་རྟེན་པའོ། །དེ་ནས་བདག་པོ་བཅོམ་ལྡན་འདས། །འཇིག་རྟེན་
གསུམ་གཙོ་སྟོན་པ་པོ། །འཇིག་རྟེན་གསུམ་མཆོག་རྡོ་རྗེ་གཙོས། །གསུང་ནི་འདི་སྐད་བཀའ་སྩལ་ཏོ། །གང་ཞིག་སྔགས་ཀྱི་སྐྱེས་བུར་བཤད། །རྡོ་རྗེ་གསུམ་གྱི་ཡེ་ཤེས་གཟུགས། །
དེ་ནི་དབང་པོ་གཉིས་སྦྱོར་བའི། །གཅིག་པར་སྒོམ་པ་རྟག་ཏུ་བྱེད། །བདག་དམིགས་སེམས་ཅན་ཡོད་མིན་པའི། །སྔགས་ཀྱི་དབང་པོ་རྣམ་སྒོམ་པ། །དབང་པོ་གཉིས་སྦྱོར་བཟང་པོ་སྟེ། །
དངོས་བོ་ཐམས་ཅད་རྣམ་བརྟགས་པའོ། །འདི་ནི་སངས་རྒྱས་ཐམས་ཅད་ཀྱི། །སྔགས་ཀྱི་དམ་ཚིག་མཆོག་སྒོམ་པའོ། །རང་གཟུགས་རྡོ་རྗེ་ཡང་དག་སྦྱོར། །རིག་མ་དབང་ཕྱུག་བདག་

83-1-154a

༄༅། །ཀྱང་བསྒོམ། །གཉིས་མེད་གཉིས་སུ་མེད་ཆགས་པ། །ལྟ་བ་དམ་ཚིག་དཀྱིལ་འཁོར་རོ། །གསང་བ་ཞེས་བྱ་དེར་སྦྱར་བ། །དེ་ཉིད་མཉམ་པའི་བདག་ཉིད་དོ།།
དེ་ནས་སྟོན་པ་བཅོམ་ལྡན་འདས། །ཐམས་ཅད་དབང་བསྐུར་དམ་པ་ནི། །མི་ཕྱེད་རྡོ་རྗེ་གསུམ་གྲུབ་པ། །གསང་བའི་དགོངས་པ་བཀའ་སྩལ་ཏོ། །ནམ་མཁའ་མཐའ་ཡས་སྦྱོར་
བ་ཡིས༑ ༑ཕུང་པོ་བདག་ཉིད་མི་དམིགས་པ། །ཆོས་ཀྱི་དབྱིངས་ལ་སོགས་པའི་རིམ། །བུད་མེད་དེ་ནི་རྒྱ་ཆེན་འགྱུར། །རབ་ཏུ་སྦྱོར་བ་འདི་ཡིས་ནི། །འགྲོ་བའི་བུད་མེད་ཅེས་བྱ་བ། །
གསང་སྔགས་དེ་ཉིད་དོན་གསང་ཉིད། །དེ་ནི་གསང་བར་ཉེ་བར་སྤྱོད། །དེར་ནི་ཡིད་འོང་སངས་རྒྱས་རྣམས། །བྱེ་བ་གྲངས་མེད་རྡོ་རྗེ་འཛིན། །སྔགས་རིག་དམ་པ་སྤྲོ་འོ་ཞེས། །
དེར་ནི་བཅོམ་ལྡན་གཙོ་བོས་གསུངས། །བྱང་ཆུབ་སེམས་དཔའ་དམ་ཚིག་ནི། །སྟོན་པ་འདིར་ནི་བླ་མ་ཆེར། །འཇིག་རྟེན་པ་ལ་འདིར་བཤད་དེ། །འཇིག་རྟེན་འདས་པ་ལྡོག་པའོ། །
ནམ་མཁའ་ལྟ་བུའི་བྱང་ཆུབ་ནི། །འདི་ཡིས་ཤིན་ཏུ་འཐོབ་པར་འགྱུར། །བྱང་ཆུབ་སེམས་ཀྱི་ཡོན་ཏན་མཚོ། །རྡོ་རྗེ་སེམས་དཔའ་མཆོག་དེས་འཐོབ། །དགོངས་པ་ལུང་བསྟན་
གསང་བ་ལ། །གང་ཞིག་སེམས་ནི་དད་གྱུར་པ། །གསང་བ་འབད་དེ་དེ་ཡང་དག་བསྲུང༌། །དེ་ནི་རྟག་ཏུ་ལེགས་པར་བྱེད། །རྡོ་རྗེ་གསུམ་གྱི་གསང་བ་ལས། །དེ་བཞིན་གཤེགས་པ་

83-1-154b

ཀུན་གྱི་ཡང༌། །དེ་ཉིད་བསྐུལ་བ་ཞེས་བྱ་བ། །ལེའུ་བཅུ་པ་ཡིན་པར་བཤད།།    །།དེ་ནས་སྟོན་པ་བཅོམ་ལྡན་འདས། །རྡོ་རྗེ་གསུམ་མཆོག་མཆོག་གསང་བ། །དེ་བཞིན་
གཤེགས་པ་ཀུན་མཆོག་གཅིག། །ཉི་ཤུ་རྩ་ལྔ་མཆོག་ཅེས་བྱའི། །ཏིང་ངེ་འཛིན་ལ་སྙོམས་ཞུགས་ནས། །དེ་བཞིན་གཤེགས་ཀུན་རྡོ་རྗེ་ཡིས། །སྔགས་རིག་སྐྱེས་བུ་ཞེས་བྱ་བའི། །
ལེ་འུ་འདི་ནི་བཀའ་སྩལ་ཏོ། །སྔགས་མཆོག་དེ་ནི་ཕྱག་རྒྱ་ཆེ། །རྡོ་རྗེ་གསུམ་གྱི་ཡེ་ཤེས་བསྒོམ། །རྟོགས་དང་བྲི་བ་འཐོབ་པའི་ཕྱིར། །རྡོ་རྗེ་ཡེ་ཤེས་དག་གིས་ཀྱང༌། །ཚངས་པ་ལ་
སོགས་ཡང་དག་བཤད། །ཡེ་ཤེས་སྙིང་པོ་དམ་པ་སྟེ། །རྡོ་རྗེ་གསུམ་སོགས་བཤད་གྱུར་པ། །སྐུ་ཡི་རྡོ་རྗེ་འཐོབ་བྱེད་པའོ། །ཨ་དང་ཟུང་ན་གསུང་རྡོ་རྗེ། །བྱང་ཆུབ་བདག་མེད་འཐོབ་
བྱད་པའོ། །ཧཱུཾ་ནི་རྡོ་རྗེ་གསུམ་མཐའ་ཉིད། །སྐུ་གསུང་ཐུགས་ནི་འཐོབ་བྱེད་པའོ། །དེ་ནི་འཇུག་པ་སོགས་གནས་ཉིད་དོང༌། །ལྡང་བ་དག་ཏུ་རབ་ཏུ་བཤད། །ཉི་ཤུ་ལྔ་སོགས་མིང་ཅན་
གྱི༑ ༑སྐྱེས་བུའི་གཟུགས་སུ་འདི་འགྱུར་རོ། །དེ་བས་རེ་རེའང་གསུམ་ཉིད་དེ། །རྡོ་རྗེ་གསང་སྔགས་ཉིད་དུ་གྱུར། །བརྗོད་མེད་ས་བོན་བརྒྱད་པ་ལས། །དེ་ནི་ནམ་མཁའ་ལས་བརྒྱལ་འགྱུར།།
བརྒྱ་ཕྱེད་རླུང་ནི་གཅིག་བུ་ལ། །དེ་ལས་ངེས་བར་ཉི་ཤུ་ལྔ། །སྐྱེས་བུ་ཉིད་དུ་བྱུང་བ་ན། །མགྲིན་བཅུ་ཞེས་བྱའི་མིང་ཅན་དང༌། །སྒྲ་སྒྲོག་གསོད་པའི་དགའ་བྱེད་འགྱུར། །དེ་ནས་ཚངས་པ་

83-1-155a

༄༅། །གཅིག་ཉིད་གྱུར། །ཚངས་པ་ཁྱབ་འཇུག་དྲག་པོ་སྟེ། །འཇུག་བ་ལ་སོགས་རིམ་དུ་བཤད། །འདི་དག་བསྙེངས་མེད་དེ་གཅིག་པུ། །དེ་ནི་ཞི་བ་དངོས་མེད་ཉིད།།
དེ་ལས་ཀྱང་ནི་ཡང་དག་འབྱུང༌། །ལོངས་སྤྱོད་རྫོགས་སྐུ་དམ་པའོ། །དེ་ནས་སྔགས་གཅིག་སྤྲུལ་པ་ལས། །འགྲོ་བའི་དོན་གྱི་བྱ་བར་འགྱུར། །མཚམས་དང་སྐྱེ་མཆེད་ནོར་
ལྷ་འོ༑ ༑ཟླ་བ་ཟུང་གཅིག་རིག་བྱེད་དེ། །དེ་ལ་སོགས་པའི་གྲངས་གྱུར་རྣམས། །དེ་ནི་རིག་པའི་སྐྱེས་བུར་གནས། །འདི་རྣམས་ལས་གཅིག་བཟུང་ནས་ནི། །སངས་རྒྱས་རོལ་མོ་
བསྟན་པར་བྱ། །རྡོ་རྗེ་སེམས་དཔའ་དེ་ཉིད་འདི། །ནམ་མཁའ་རྡོ་རྗེ་དབུས་སུ་བསམ། །དཀྱིལ་འཁོར་བརྒྱན་པ་ཞེས་བཤད་པ། །ཡི་གེ་བྷྲཱུཾ་ནི་དེས་བསམ་མོ། །རྡོ་རྗེ་སྤྲིན་ནི་སྤྲོ་
བསྐྱེད་པའི། །དེ་བཞིན་གཤེགས་པ་དྲུག་གི་སྐུ། །དེ་དབུས་གནས་བའི་རྣལ་འབྱོར་པར། །སྒོམ་པའི་བདག་ཉིད་ཅན་གྱིས་བསྒོམ། །སྔགས་རྣམས་ཀུན་གྱི་གཙུག་ཏོར་ནི།།
སྔགས་ཀྱི་སྐྱེས་བུ་གསང་བ་པ། །གཅིག་པུ་ཉིད་ནི་བདག་པོར་འགྱུར། །སྔགས་སྤྱོད་དོན་ནི་སྒྲུབ་པ་པོ། །ཆོས་ལ་འཁོར་ལོ་གཅིག་འཁོར་ལོ་མཆོག །རྒྱལ་དང་རྨད་བྱུང་ཆེ་
གཙུག་ཏོར། །ལུས་དང་རྣམ་པར་རྒྱལ་དེ་བཞིན། །བྱ་བ་མཆོག་ཏུ་ཡང་དག་བཤད། །སྦྱོར་དང་བྱ་བ་གཉིས་མེད་བཞིན། །སྦྱོར་བ་འབའ་ཞིག་ཉིད་ལ་འདི། །བྷྲཱུཾ་ནི་གཙུག་ཏོར་

83-1-155b

ཆེན་པོར་བསྟན། །ཡེ་ཤེས་རྡོ་རྗེ་སྙིང་པོ་འདི། །དུས་སྦྱོར་གཅིག་གི་མིང་ཅན་ནོ། །ནམ་མཁའི་ཁམས་དང་མཉམ་ཉིད་ལྡན། །སྔགས་ཀྱི་སྐྱེས་བུ་དངོས་གྲུབ་སྩོལ། །རྡོ་རྗེའི་དཀྱིལ་
འཁོར་དབུས་གནས་པར། །ཨོཾ་ཞེས་བྱ་བ་དེ་རུ་བསྒོམ། །ཕྲ་མོའི་དཀྱིལ་འཁོར་དབུས་གནས་པར། །ཡི་གེ་ཨཱཿནི་རྣམ་པར་བསྒོམ། །ཆོས་ཀྱི་དཀྱིལ་འཁོར་སྦྱོར་བ་ལའང༌། །ཡི་གེ་
ཧཱུཾ་ནི་དེ་རུ་བསྒོམ། །ཡི་གེ་བྲུཾ་ནི་གནས་མིང་ཅན། །རྡོ་རྗེ་གསུམ་འབྱུང་བསྒོམ་པར་བྱ། །གསང་བའི་དམ་ཚིག་འདི་ཉིད་དེ། །རྡོ་རྗེ་གསུམ་འབྱུང་བཀའ་སྩལ་ཏོ། །སྙིང་པོ་དུས་གསུམ་
སངས་རྒྱས་ཀྱི། །རྡོ་རྗེ་གསུམ་ནི་མཉེས་བྱེད་མཆོག །སྐུ་དང་གསུང་ཐུགས་ཐོག་མ་མཐའ། །ཨོཾ་ཨཱཿཧཱུཾ་གི་གྲངས་དང་མཉམ། །སངས་རྒྱས་སྐུ་མཆོག་གསུང་གི་ལམ། །ཐུགས་ཀྱི་ཡེ་
ཤེས་འཇིངས་སུ་བྱ། །རང་ཉིད་འདོན་པ་ཉིད་དུ་ནི། །རེ་རེ་ཞིང་ནི་ཡང་དག་བཤད། །སྔགས་ཀྱི་སྐྱེས་བུའི་སྦྱོར་བ་ཡང༌། །རྒྱུ་ཡི་བདག་ཉིད་མིང་ཅན་ཡིན། །བྱང་ཆུབ་ཚུལ་མཆོག་
འདི་ཡིན་ཏེ། །སངས་རྒྱས་བྱང་ཆུབ་རབ་སྒྲུབ་པའོ། །རྡོ་རྗེ་ཡེ་ཤེས་སྤྲུལ་བ་སྟེ། །སངས་རྒྱས་འབྲས་བུ་ཐོབ་བྱེད་པའོ། །སྔགས་ཀྱི་རིག་པ་ཞེས་བསྒྲགས་པ། །འདི་ནི་སངས་རྒྱས་སྐྱེས་
བུ་ཡིན། །རྡོ་རྗེ་གསུམ་མཉམ་མི་ཕྱེད་པ། །རྫོགས་པ་ལ་སོགས་སྒོམ་པ་ཡི། །དེ་བཞིན་གཤེགས་ཀུན་རྡོ་རྗེ་ནི། །གསུམ་པོ་ཡེ་ཤེས་རྡོ་རྗེ་སྩོལ། །བྱིན་རླབས་དཔལ་ཆེན་ཞེས་བྱ་བའི།

83-1-156a

༄༅། །དམ་ཚིག་ཏིང་འཛིན་གྱུར་པ་ཡིན། །རྣམ་པར་དབེན་དང་ཅི་རིགས་པའི། །སྟན་དག་ལ་ནི་སྦྱོར་བ་བཞི། །རིག་པའི་སྐྱེས་བུར་ཡང་དག་སྦྱོར། །བརྟུལ་ཞུགས་
ཅན་གྱིས་ཀུན་ཏུ་བརྩམ། །ཐབས་དང་ཤེས་རབ་ཉི་ཟླ་ཕྱེད། །ཐུན་གཅིག་ཏུ་ནི་རབ་ཏུ་བརྟག། །དེ་ཡི་ཕྱེད་ཉིད་ཟླ་ཕྱེད་ཀྱིས། །རྡོ་རྗེ་གསུམ་ནི་ངེས་པར་འགྲུབ། །འཇིག་རྟེན་འདས་
པའི་རང་བཞིན་ཉིད། །འཇིག་རྟེན་པའི་ཡང་ཕྱིན་ཅི་ལོག །རྡོ་རྗེ་གསུམ་སྦྱོར་སྩོལ་དངོས་གྲུབ། །འགྲུབ་པར་འགྱུར་བ་ཐེ་ཚོམ་མེད། །ནམ་མཁའི་རྡོ་རྗེ་དབུས་གནས་པར། །ཕྲ་
མོའི་དཀྱིལ་འཁོར་བསམ་པར་བྱ། །རང་གི་སྔགས་ཀྱི་དམ་ཚིག་དུས། །བསྐྱེད་པ་ཡི་གེ་ཨོཾ་བསྒོམ་བྱ། །སྦྱོར་བ་བཞི་ཡི་གཏན་ཚིགས་གང༌། །སྙིང་པོར་ཡོངས་སུ་བརྟགས་པ་ཡིན།།
སྣ་རྩེ་དང་ནི་རྩ་བ་ཉིད། །སྤྱི་བོ་མཐའ་ནི་དགའ་ལྡན་གནས། །གཅིག་དང་གསུམ་གྱི་དངོས་པོར་འགྱུར། །དག་པའི་གནས་ཀྱི་གྲོང་ཁྱེར་བ། །ཕྱེད་པ་གསུམ་གྱི་མིང་ཅན་ནི། །རིགས་
ཀྱི་དབྱེ་བ་རྡོ་རྗེ་གསུམ། །སྣ་ཡི་རྩེ་མོ་སྦྱོར་བ་ཡིས། །རྡོ་རྗེ་གསུམ་སྦྱོར་བརྟུལ་ཞུགས་ཅན། །མཱ་མ་ཀཱི་དང་གོས་དཀར་མོ། །སྒྲོལ་མ་གཏོགས་པ་སངས་རྒྱས་སྤྱན། །འོད་ཟེར་ལྔ་ཡི་
སྤྲིན་ཆེན་པོ། །རྣམ་པར་སྣང་མཛད་གཉིས་མེད་གནས། །རྡོ་རྗེ་རྣམ་སྣང་དེ་ལས་ནི། །དངོས་གྲུབ་རྒྱ་ཆེན་སྩོལ་བར་འགྱུར། །སངས་རྒྱས་སྐུ་ཡི་འོད་འདྲ་བ། །སྐད་ཅིག་དེར་

83-1-156b

འགྲུབ་རྣལ་འབྱོར་པ། །ཡེ་ཤེས་ལྔ་པོ་བསྟེན་ནས་ནི། །རྡོ་རྗེ་བསྐལ་པ་གསུམ་དུ་གནས། །ཡེ་ཤེས་འདས་དང་མ་འོངས་དང༌། །ད་ལྟར་བྱུང་བ་རྡོ་རྗེ་གསུམ། །དེ་འདིར་བསྐལ་བར་བརྟགས་
གྱུར་པ༑ ༑གྲངས་མེད་ཅེས་བྱ་དེ་ཉིད་དོ། །སྐུ་ཡི་གསང་བ་དེ་ཉིད་འདི། །འཇིག་རྟེན་འདས་པའི་རིམ་པར་གསུངས། །ཞི་བའི་བདེ་ལས་ཤེས་བྱ་བ། །རང་མྱོང་སྦྱོར་བ་གཅིག་ལས་
དེ༑ ༑སྐུ་ཡི་གསང་བ་མཆོག་འདི་ནི། །དེ་བཞིན་གཤེགས་པ་ཀུན་གྱིས་གསུངས། །རྡོ་རྗེ་འོད་ཟེར་བཀོད་པ་ཡིས། །ཏིང་འཛིན་ཡང་དག་བཀའ་སྩལ་ཏོ། །ཨ་དང་ཨུ་ནི་ལྐོག་མའི་
དབུས༑ ༑རྐན་གྱི་སྟེང་གི་མིང་ཅན་ནོ། །ཨི་དང་ཙ་ནི་ལག་གཡོན་ཉིད། །ཨུ་དང་མུ་ནི་གཡས་པར་བརྟག །རི་ཛུ་འདི་ནི་གསང་བར་དགོད། །ལི་ཏི་རྐང་པ་གཅིག་ཤོས་ལ། །དཀྱིལ་
འཁོར་གཅིག་ནི་དེ་ཉིད་དོ། །དཀྱིལ་འཁོར་ལྔ་ལས་རྒྱལ་གྱུར་པ། །ཧ་ནི་ལུས་སྐྱེས་གཙུག་ཏོར་དང༌། །གཅོད་ནི་གསུམ་པོ་གཅོད་པ་ཅན། །ཡོན་ཏན་བཞི་ཡི་བཞི་པོ་དེ། །ལྔ་པོའི་
ལྔ་པར་དེ་འགྱུར་རོ། །ནམ་མཁའི་རྡོ་རྗེ་གཅིག་ཕྱེད་སྦྱོར། །དེ་ནི་འོད་ཟེར་ལྔར་འགྱུར་རོ། །རིག་པ་ཆེན་པོ་དེ་ཉིད་འདི། །ཆ་ཞེས་བྱ་བར་དེ་ཡོངས་བསྒྲགས། །དུས་ཅན་བདག་ཉིད་
སྦྱོར་དབང་པོ། །དེ་ཡི་རང་སྦྱོར་གཟུགས་ཅན་གཅིག །ཨ་ནི་ཐབས་འགྱུར་སྦྱོར་བ་ནི། །དབང་པོ་གཉིས་པོ་གཅིག་ཏུ་འོ། །ནམ་མཁའི་རྡོ་རྗེ་དབུས་གནས་པར། །ཆོས་ཀྱི་དཀྱིལ་འཁོར་

83-1-157a

༄༅། །མཆོག་བསམ་པ། །རང་སྔགས་སྐྱེས་བུ་བསམས་ནས་ནི། །ཨཱཿནི་ངག་གི་ལམ་དུ་བཞག །ཁ་དོག་ལྔ་ཡིས་ཀུན་ནས་ནི། །བརྒྱན་པའི་རྡོ་རྗེ་ཆེན་པོ་དག། འཇིག་
རྟེན་དབང་ཕྱུག་མཆོག་སྒོམ་པས། །དམ་ཚིག་ཡེ་ཤེས་བསྒོམ་པར་བྱ། །གསུང་གི་དམ་ཚིག་སྤྲོས་པར་བཤད། །ཁྱབ་བདག་མི་ཟད་རྟག་པ་སྟེ། །ཐོག་མཐའ་མེད་པའི་མཐར་
ཐུག་པ༑ ༑ཞི་བ་མྱ་ངན་འདས་ཞེས་བྱ། །ཆོས་ཀྱི་གསུང་ལས་རྣལ་འབྱོར་དབང༌། །རྡོ་རྗེ་ཆོས་དང་འདྲ་བར་འགྱུར། །ཡེ་ཤེས་ལྔ་ལྡན་བསྟེན་ན་ནི། །རྡོ་རྗེ་གསུམ་གྱིས་བསྐལ་བར་
གནས༑ ༑གསུང་གི་གསང་བ་འདི་ཉིད་ནི། །དེ་བཞིན་གཤེགས་པ་ཀུན་གྱིས་གསུངས། །དམ་ཚིག་འབྱུང་བ་ཞེས་བྱ་བ། །ཏིང་ངེ་འཛིན་དུ་ཡོངས་སུ་བསྒྲགས། །ནམ་མཁའ་རྡོ་རྗེ་
དབུས་གནས་མཆོག །རྡོ་རྗེའི་དཀྱིལ་འཁོར་དམ་པ་ནི། །དེར་ནི་རང་སྔགས་སྐྱེས་བུ་དག །ཧཱུཾ་ནི་སེམས་ལ་གནས་རྫོགས་བྱ། །དམ་ཚིག་ཆེན་པོ་དེ་ཉིད་ཅན། །ཁ་དོག་རྣམ་ལྔ་
བསྒོམ་པར་བྱ། །རྡོ་རྗེ་ཀུན་དང་རྒྱལ་བའི་གནས། །ཡེ་ཤེས་རྡོ་རྗེ་དག་གིས་བྱ། །སྟོན་པ་རྡོ་རྗེའི་ཐུགས་འདྲ་བ། །ཡང་དག་ཡེ་ཤེས་ཡོན་ཏན་མཚོ། །ཡེ་ཤེས་ལྔ་ལྡན་བསྟེན་ན་ནི།།
རྡོ་རྗེ་བསྐལ་པ་གསུམ་དུ་གནས། །ལྐོག་མ་རྐན་དང་དེ་ནས་མཆུ། །སྤྱི་བོ་ས་ཡི་མིང་ཅན་ཏེ། །རྡོ་རྗེ་གསུམ་ཐུགས་གསང་བ་གཅིག །དེ་ནས་ཧཾ་ལས་ཞུགས་པ་ཡིས། །དེ་བཞིན་

83-1-157b

གཤེགས་ཀུན་ཡེ་ཤེས་ནི། །དམ་ཚིག་རྡོ་རྗེ་ཞེས་བྱ་བ། །རྡོ་རྗེ་ཡེ་ཤེས་གཅིག་ལས་བྱུང༌། །ཏིང་འཛིན་གསང་བར་བཤད་པ་ཡིན། །ཡེ་ཤེས་དཀྱིལ་འཁོར་དབུས་གནས་པར། །རྡོ་རྗེ་
ཆེན་པོར་བསམ་ནས་ནི། །ལུས་ཀུན་ལ་ནི་ཁཾ་དམིགས་ན། །རྡོ་རྗེ་ཡེ་ཤེས་སྐྱེ་བར་འགྱུར། །དངོས་པོ་མེད་དོན་གསལ་བྱེད་པ། །ཁཾ་ཉིད་ཀྱིས་ནི་ཐམས་ཅད་བཤད། །རླུང་གི་རྐྱེན་དང་
ཀུན་སྦྱོར་ལས། །ཁཾ་དུའང་འགྲོ་བར་གྱུར་པ་ཡིན། །སངས་རྒྱས་བྱང་ཆུབ་སེམས་དཔའ་ཡིས། །ཡང་དང་ཡང་དུ་མཆོད་པ་དང༌། །རྡོ་རྗེ་གསུམ་གྱི་དམ་ཚིག་གནས། །གཉིས་མེད་ལྷུན་
གྱི་ངོ་བོ་ཉིད། །སངས་རྒྱས་དེ་བཞིན་ཉིད་སྦྱོར་བ། །སོ་སོ་རུ་ནི་ཡང་དག་གནས། །ནམ་མཁའི་རྡོ་རྗེ་དམ་ཚིག་ཆེ། །ཆོས་རྣམས་དེས་ནི་མི་གཟིགས་སོ། །སངས་རྒྱས་ཀུན་ནི་གཉིས་མེད་
དང༌། །མི་སྣང་འདི་ཡི་དམ་ཚིག་ཡིན། །དངོས་པོ་མེད་པའི་གནས་ཐོབ་ན། །སངས་རྒྱས་ཀྱིས་ཀྱང་མི་གཟིགས་སོ། །སྐུ་གསུང་ཐུགས་ལས་ཡང་དག་བྱུང༌། །མི་སྣང་རྡོ་རྗེ་གསུམ་འདི་
ཡིན༑ ༑དེ་ཡི་བཀོད་ཕྲེང་ཞེས་བྱ་བ། །ཏིང་ངེ་འཛིན་ནི་ཡང་དག་གསུངས། །མ་འདྲེས་པ་ཡི་ཆོས་བདག་ཉིད། །སྐུ་དང་ལྡན་པའི་འོད་པོ་ཆེ། །རྡོ་རྗེ་དཀྱིལ་འཁོར་དབུས་གནས་པའི། །རང་
སྔགས་སྐྱེས་བུ་བསམ་པར་བྱ། །ཧཾ་ནི་རྡོ་རྗེ་བཞིར་བཤད་པ། །སྙིང་ག་རུ་ནི་ཡཾ་མཛེས་པ། །རྟག་ཏུ་སྦྱོར་བས་གཞུག་པ་ནི། །འོད་ཟེར་རྣམ་པར་བསྒོམ་པར་བྱ། །སྐུ་གསུང་ཐུགས་ཀྱི་ལོངས་

83-1-158a

༄༅། །སྤྱོད་ནི༑ ༑འཇམ་པའི་དམ་ཚིག་རྡོ་རྗེ་ཅན། །ས་བཅུར་རབ་ཏུ་གནས་ན་ནི། །དགོངས་དོན་དེ་ཚེ་ཀུན་ཏུ་བྱུང༌། །ཡེ་ཤེས་ཉིད་ནི་ཟླ་བ་འདི། །བྱང་ཆུབ་སེམས་
དཔའ་རྡོ་རྗེ་ཅན། །སྣང་བ་ཅན་ཞེས་བྱ་བ་ཡིས། །ཏིང་ངེ་འཛིན་ནི་ཡང་དག་བཤད། །ནམ་མཁའི་དབྱིངས་ཀྱི་དབུས་གནས་པར། །ཐླྷཱིཾ་ནི་འབར་བའི་འོད་བཟང་བ། །མཚོན་ཆ་མཆོག་
ནི་རྡོ་རྗེ་ཡིས། །རྡོ་རྗེ་སྐུ་དང་འདྲ་བར་འགྱུར། །འདི་ནི་རྡོ་རྗེ་མཁའ་འདྲ་སྦྱོར། །དམ་ཚིག་བཀོད་པའི་གནས་གྱུར་པ། །ཏིང་འཛིན་དམ་ཚིག་མི་སྣང་བའི། །ཐླྷཱིཾ་ནི་ཡང་དག་འབྱུང་བ་བཤད། །
སངས་རྒྱས་མངོན་པར་ཤེས་གནས་པ། །དམ་ཚིག་ཏུ་ནི་ཡང་དག་བཤད། །མངོན་ཤེས་ལྔ་དང་འདྲ་བ་འདི། །དེ་ནི་སྐྱེས་བུ་མཆོག་ཏུ་འགྱུར། །སངས་རྒྱས་མངོན་ཤེས་མཆོག་
སྒྲུབ་པ༑ ༑འདི་ནི་དམ་པ་ཡིན་པར་བཤད། །དེ་ཡི་དངོས་གྲུབ་ཐམས་ཅད་ཀྱི། །དངོས་གྲུབ་ཆེན་པོ་སྒྲུབ་པའི་མཆོག །ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་
འཁོར་དམ་པ་བསམ། །སངས་རྒྱས་དགོངས་པའི་མཆོག་བསྒོམས་ལ། །ཡི་གེ་ཨོཾ་ནི་བསྒོམ་པར་བྱ། །རྡོ་རྗེ་གསུམ་གྱི་གསང་བ་འདི། །ཡི་གེ་ཨོཾ་ནི་མི་ཟད་གཙོ། །འདི་ནི་མི་ཕྱེད་
སྦྱོར་བ་ཡིས། །བསྒོམས་བས་མི་བསྐྱོད་འདྲ་བར་འགྱུར། །མི་བསྐྱོད་པ་ཡི་དམ་ཚིག་མཆོག། དེ་སྐུ་བྱང་ཆུབ་རྡོ་རྗེ་ཅན། །ཏིང་ངེ་འཛིན་དུ་ཡང་དག་བཤད། །དེ་ནི་སྐྱེས་བུ་དམ་

83-1-158b

པ་ཡིན༑ ༑མི་བསྐྱོད་མཚུངས་པའི་སྐུ་དང་ནི། །གསུང་ཐུགས་རྩེ་གཅིག་འཛིན་པ་ལས། །འཇིག་རྟེན་ཁམས་ནི་ཐམས་ཅད་དུ། །རྡོ་རྗེ་ཅན་གྱིས་མཆོད་པར་འགྱུར། །ནམ་མཁའི་དབྱིངས་ཀྱི་
དབུས་གནས་པར། །སངས་རྒྱས་དཀྱིལ་འཁོར་བརྒྱན་པ་བསམ། །ནམ་མཁའི་རྡོ་རྗེ་རབ་བསྒོམས་ཏེ། །དེ་ནས་རྡོ་རྗེ་རྣམ་པར་བསྒོམ། །རྡོ་རྗེ་དམ་ཚིག་གསུམ་བསྒོམས་པས། །དཀོན་
མཆོག་དཔལ་དང་འོད་འདྲ་ཞིང༌། །དཀོན་མཆོག་གསུམ་དཔལ་མཚུངས་པ་ཡི། །བཅོམ་ལྡན་དཀོན་མཆོག་དཔལ་འདྲ་ཞིང༌། །སྐུ་གསུང་ཐུགས་སྦྱོར་རྡོ་རྗེ་ཡིས། །ཡེ་ཤེས་གསང་བའི་
གནས་སུ་འགྱུར། །ཏིང་འཛིན་དཔག་མེད་ལས་བྱུང་བ། །རྡོ་རྗེ་ཡེ་ཤེས་འཛིན་དེ་འགྱུར། །ལོངས་སྤྱོད་དམ་ཚིག་ཅེས་བྱ་བ། །རིན་ཆེན་རྡོ་རྗེ་གཅིག་ཏུ་འབྱུང༌། །དེ་ཉིད་གསུམ་གསང་
དགོངས་པ་ལས། །རིན་ཆེན་རྡོ་རྗེ་དེ་གནས་འགྱུར། །ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་བསམ་པར་བྱ། །འཇིག་རྟེན་དབང་ཕྱུག་རབ་བསྒོམས་ལ་
དེར་ནི་ཆོས་ཀྱི་ཨོཾ་བསྒོམ་མོ། །ཆོས་ཀྱི་ཨོཾ་ནི་དེ་ཚེ་ཡང༌། །རྡོ་རྗེ་གསུམ་མཉམ་སྦྱོར་བ་ཡིས། །རྡོ་རྗེ་དཔག་མེད་འདྲ་བ་ནི། །བཅོམ་ལྡན་དཔག་མེད་རྡོ་རྗེ་ཅན། །ལུས་དང་ངག་སེམས་རྡོ་རྗེ་
ཡིས༑ ༑དཔག་མེད་ཚེ་དང་འདྲ་བར་འགྱུར། །ཐེག་པ་ཆེན་པོ་ལམ་གྱི་མཆོག །འགྲོ་བའི་དོན་ནི་རབ་སྒྲུབ་པ། །ཡེ་ཤེས་རྒྱ་མཚོ་དཔལ་དང་ལྡན། །འགྲོ་དོན་གཅིག་ཏུ་འབྱུང་བར་འགྱུར།།

83-1-159a

༄༅། །དོན་ཡོད་པ་ཡི་དམ་ཚིག་མཆོག །སེམས་ཅན་དོན་ནི་སྒྲུབ་གྱུར་པ། །འོད་ཟེར་ཡེ་ཤེས་མཆོག་ཅེས་བྱའི། །ཏིང་ངེ་འཛིན་དུ་ཡང་དག་བཤད། །སེམས་ཅན་
ཁམས་ནི་མ་ལུས་པའི། །ལོངས་སྤྱོད་ཀུན་ཏུ་འགྱུར་བ་ཡི། །ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་དམ་པ་བསམ། །དེ་ནི་རྣམ་སྣང་རྡོ་རྗེར་བཤད། །
འོད་ཟེར་དེ་ནི་རབ་ཏུ་བསྒོམ། །རྣམ་པར་རྒྱལ་བའི་ཡི་གེ་ཨོཾ། །འོད་ཆེན་དེར་ནི་རབ་ཏུ་བསྒོམ། །དེ་ནས་འདི་ནི་རྡོ་རྗེ་གསུམ། །རྣམ་པར་སྣང་མཛད་འདྲ་བར་འགྱུར། །དེ་ནི་བཅོམ་
ལྡན་མགོན་པོས་བཤད། །རྣམ་སྣང་རྡོ་རྗེ་ཅན་དེ་ཡིན། །རྡོ་རྗེ་གསུམ་གཉིས་མེད་སྦྱོར་ལས། །རྣམ་པར་སྣང་མཛད་འདྲ་བའི་འོད། །དེ་ཉིད་ཡེ་ཤེས་རྫོགས་བྱང་ཆུབ། །རྡོ་རྗེ་སྐུ་
གསུམ་སྒྲུབ་པ་པོ། །སྐུ་དང་གསུང་ཐུགས་རྫོགས་བྱང་ཆུབ། །དེ་ལ་དམིགས་པའི་རྡོ་རྗེ་ཅན། །ཏིང་འཛིན་ཞི་བ་ཉིད་སྦྱོར་བ། །འགྲོ་བའི་དོན་ནི་རབ་སྒྲུབ་པའོ། །ཚིག་གཅིག་ལ་
ནི་སྣ་ཚོགས་དོན། །སྔགས་ཀྱི་དེ་ཉིད་གསལ་གྱུར་པའོ། །དེ་ནས་དེ་བཞིན་གཤེགས་མཆོག་ལ། །དེ་ནས་གསང་བའི་བདག་པོ་ནི། །གསང་དགོངས་རྡོ་རྗེ་ཞེས་བྱ་བ། །ཐུབ་པ་ཆེ་ལ་
སླར་ཡང་ཞུས། །ཨོཾ་ཨཱ་ཧཱུཾ་ནི་གསུམ་ལ་སོགས། །བྷྲཱུཾ་སོགས་ཐོག་མར་གནས་པ་ཡིས། །སྐུ་གསུང་ཐུགས་ཀྱི་རྡོ་རྗེ་ཅན། །སྔགས་ཀྱི་སྐྱེས་བུར་དེ་འགྱུར་རོ། །ཨོཾ་ནི་རྣམ་སྣང་རྡོ་

83-1-159b

རྗེར་འགྱུར། །ཨཱཿནི་འཇིག་རྟེན་དབང་ཕྱུག་གཙོ། །ཧཱུཾ་ནི་རྡོ་རྗེ་སེམས་དཔར་བཤད། །སྐྱེས་བུ་རྡོ་རྗེ་ཅན་དུ་འགྱུར། །བྷྲཱུཾ་ནི་གནས་ཀྱི་མཆོག་ཏུ་འགྱུར། །ཁཾ་ནི་ངེས་པར་མི་སྣང་བ། །ཧཾ་ནི་
འཇམ་དཔལ་ཡང་དག་བཤད། །ཀྵཾ་ནི་རྡོ་རྗེ་བཀོད་ཅེས་བྱ། །རྡོ་རྗེ་སེམས་དཔའ་རིན་པོ་ཆེ། །འཇིག་རྟེན་དབང་ཕྱུག་དངོས་གྲུབ་སྩོལ། །དེ་བཞིན་མགོན་པོ་རྣམ་སྣང་མཛད། །ཨོཾ་ལ་
སོགས་པ་ལྔ་ལས་སྐྱེས། །ཨོཾ་ཨཱཿཧཱུཾ་ནི་དེ་ཉིད་གསུམ། །རྣམ་སྣང་རྡོ་རྗེ་ཅན་གྱུར་པ། །སྐུ་གསུང་ཐུགས་ཀྱི་རྡོ་རྗེ་གྲགས། །ཤིན་ཏུ་རྣམ་པར་ངེས་པར་བཤད། །གསང་སྔགས་དཀྱིལ་འཁོར་
རྣལ་འབྱོར་པ། །ལྔ་པོ་བཅོ་ལྔར་ཡང་དག་བཤད། །ཁྲག་གི་སྦྱོར་བ་ལས་བྱུང་བ། །གསང་སྔགས་སྐྱེས་བུ་ཞེས་བྱ་བ། །གསང་སྔགས་ཆེན་པོའི་སྦྱོར་བ་ཡང༌། །ཏིང་འཛིན་སྐྱེས་བུ་དམ་
བ་ཡིན༑ ༑སྣ་ཚོགས་སྔགས་དོན་དེ་ཉིད་འགྱུར། །ཕྱག་རྒྱ་གཅིག་པར་དཀྱིལ་འཁོར་ཏེ། །དེ་དག་གསང་བར་བཤད་པ་ནི། །དགོངས་པ་གཅིག་ལས་ཡང་དག་འབྱུང༌། །དགའ་བ་གཅིག་
ཅིང་དགའ་བའི་མིང༌། །དེ་དག་ཇི་ལྟར་རྟོགས་པར་འགྱུར། །མགོན་པོ་རྐྱེན་དང་བྲལ་བའི་མི། །པི་ཝང་སྒྲ་ནི་མཆིས་མ་ལགས། །དེ་བཞིན་ཕྱག་རྒྱ་མེད་པ་ནི། །གསང་སྔགས་དངོས་གྲུབ་
མི་འབྱུང་ངོ༌། །བརྡ་གསུམ་གྱི་ནི་དེ་ཉིད་འདི། །གང་གི་དོན་དུ་རབ་གསུངས་པ། །ལག་པའི་སྦྱོར་བས་རབ་བསྒྲུབས་པའི། །ཕྱག་རྒྱ་ཇི་ལྟར་གནས་པར་མཛད། །སྔགས་དང་ཕྱག་རྒྱ་སྦྱོར་

83-1-160a

༄༅། །བ་ནི༑ ༑ཕྱག་རྒྱ་གཅིག་པུའི་སྦྱོར་བ་དང༌། །གསང་སྔགས་གཅིག་པུས་མི་འགྲུབ་ཅེས། །ཁྱོད་ནི་ཆོས་རྣམས་སྟོན་པར་མཛད། །འདིར་ནི་སྔགས་སྦྱོར་
གཅིག་པུ་ལས། །ཕྱག་རྒྱ་བསྟན་པར་མ་མཛད་ན། །གསང་སྔགས་གཅིག་སྐྱེས་དངོས་གྲུབ་ནི། །འཇིག་རྟེན་པ་རྣམས་ཇི་ལྟར་སྒྲུབ། །སྔགས་ལ་དམིགས་པའི་སྦྱོར་གྱུར་པ། །ལྷ་རྣམས་
ཀྱི་ཡང་སྦྱོར་ལས་བྱུང༌། །འགྲོ་བའི་དོན་ནི་རབ་སྒྲུབ་པ། །ཡིད་བཞིན་ནོར་བུ་ལྟ་བུར་འགྱུར། །འཇིག་རྟེན་འདས་པ་ཞེས་བྱ་དང༌། །ཡང་ན་ཤིན་ཏུ་འཇིག་རྟེན་ལས། །མགོན་པོ་
འཇིག་རྟེན་པ་རྣམས་ཀྱི། །ཇི་ལྟར་དེ་ལ་འགྲོ་ཕན་འགྱུར། །སྤྱན་དང་པ་དང་གཤེགས་སུ་གསོ། །འདིར་ནི་ཇི་ལྟར་ལེགས་པར་བརྗོད། །གང་གིས་འདིར་ནི་དངོས་གྲུབ་འགྲུབ། །
ལྷ་རྣམས་མངོན་ཕྱོགས་ཇི་ལྟ་བུ། །འདི་དག་མ་འོངས་སྐྱེས་བོ་ཡིས། །གང་ཞིག་ཤེས་ན་ཡང་དག་པར། །ངེས་པར་རྣམ་རྟོག་མེད་འགྱུར་བ། །མེ་ཡི་སྐྱེས་བུ་འདི་དག་གསུངས། །དེ་
ནས་མགོན་པོ་བཅོམ་ལྡན་འདས། །དགོངས་པའི་གསང་བ་དམ་པ་སྟེ། །ཕྱག་རྒྱའི་ངེས་པར་འཇིག་རྟེན་པའི། །ཕྱག་ན་རྡོ་རྗེ་ལ་གསུངས་སོ། །རྣམ་རྟོག་སྣ་ཚོགས་ལྕགས་ཞེས་བྱ།།
ཉེས་པ་གསུམ་ཚོགས་བདག་ཉིད་ལས། །གསང་སྔགས་སྐྱེས་བུའི་སྦྱོར་བ་ཡིས། །དེ་ནི་མི་མཆོག་དག་ཏུ་འགྱུར། །གསེར་འགྱུར་རྩི་ཡི་རྣམ་པ་ཡིས། །ལྕགས་ནི་གསེར་དུ་བྱེད་པ་

83-1-160b

ཡིན༑ ༑དེ་བཞིན་སྔགས་ཀྱི་དེ་ཉིད་ཀྱིས། །མི་ནི་བདེར་གཤེགས་བྱེད་པ་ཡིན། །ངེས་བྱས་སྦྱོར་བའི་གསང་སྔགས་ནི། །ཞི་བདེ་དངོས་གྲུབ་སྟེར་བར་འགྱུར། །ཕྱག་རྒྱ་མེད་པའི་སྔགས་
གཅིག་པུས། །སྔགས་ཀྱི་སྐྱེས་བུར་འགྱུར་བ་ཡིན། །དངོས་མེད་པ་ལས་ཡང་དག་སྐྱེ། །སྔགས་ཀྱི་སྐྱེས་བུ་འབྱུང་བ་སྟེ། །འདི་ནི་ཕྱག་རྒྱ་ཆེན་པོ་སྟེ། །འགྲོ་བའི་དོན་ནི་རབ་སྒྲུབ་པའོ། །སྤྱན་
དྲང་བར་ནི་བཞུགས་པ་ཡིས། །མྱུར་བ་ཡིས་ནི་གཤེགས་སུ་གསོལ། །གནས་པ་ཡིས་ནི་དེ་སྒྲུབ་པའོ། །ཡིད་སྟོན་དངོས་གྲུབ་དམ་པ་ཡིན། །དེ་ནི་སྐྱེས་བུའི་སྦྱོར་བ་ཡིས། །ཕྱག་རྒྱ་
ཆེ་དང་གཅིག་སྒྲུབ་ལས། །མྱུར་བ་ལ་སོགས་གསུམ་ལྡན་པ། །དེ་ནི་ཕྱག་རྒྱ་ཡིན་པར་བཤད། །འབད་དེ་བླ་མས་སློབ་མ་ཡི། །རྣ་བའི་དྲུང་དུ་བཤད་པར་བྱ། །མྱུར་བ་དང་ནི་འཇུག་
པ་དང༌། །གནས་པའི་རྗེས་སུ་སྦྱོར་བ་རྣམས། །སྤྱན་དྲང་བ་དང་གཤེགས་སུ་གསོལ། །འདི་དག་ཕྱག་རྒྱར་ཡང་དག་གྱུར། །སྒྲུབ་པ་ལ་ནི་མྱུར་ལ་སོགས། །ཅི་རིགས་བ་ནི་ངེས་པར་
སྦྱར༑ ༑ཕུང་པོ་ལ་སོགས་ཆོས་རྣམས་ཀུན། །སྟོང་ཞིང་རྟེན་འབྲེལ་ལས་བྱུང་བ། །མཐོང་ཞིང་དེ་བཞིན་སྦྱོར་བ་ལས། །ཆོས་ཀྱི་སྐུར་ནི་དེ་གནས་འགྱུར། །འདིར་ནི་གསང་སྔགས་སྦྱོར་
འགྱུར་མེད། །ཕྱག་རྒྱའང་ཆོས་སྐུ་འདི་ཉིད་ཡིན། །དེ་ལྟ་ན་ཡང་འགྲོ་བའི་དོན། །ཡིད་བཞིན་ནོར་བུ་ལྟ་བུར་བྱེད། །འོན་ཏེ་རྡོ་རྗེ་འཛིན་གང་ཞིག །སྦྱོར་བ་གསུམ་དང་ལྡན་པའི་མི། །

83-1-161a

༄༅། །སྤྱན་དྲང་བ་དང་གཤེགས་སུ་གསོལ། །དེ་བཞིན་དུ་ནི་གནས་གྱུར་པའོ། །ཉེ་བའི་ཚིག་ནི་སྤྱན་དྲང་བ། །རིང་ནས་ལག་པར་རབ་ཏུ་སྦྱོར། །དེ་བཞིན་གསང་སྔགས་
དེ་ཉིད་ཀྱང༌། །གཉི་ག་ལ་ནི་ཡང་དག་སྦྱོར། །རིགས་ཀྱི་དབྱེ་བ་སྦྱོར་བ་ཡིས། །ཕྱག་རྒྱ་བུད་མེད་ཡིན་པར་བཤད། །སེམས་ཀྱི་རྐྱེན་སྦྱོར་བདག་ཉིད་ནི། །འཇིག་རྟེན་པ་ནི་རབ་ཏུ་བརྟག།
རང་གི་མཚན་མར་ཡང་དག་སྦྱོར། །རིགས་ཀྱི་དབྱེ་བའི་སྦྱོར་བ་ཡིས། །ཕྱག་རྒྱས་ས་གསུམ་ལ་གནས་པ། །ས་འོག་ཀླུ་ཡི་བུ་མོ་ཡང༌། །བརྟུལ་ཞུགས་ཅན་གྱི་སེམས་ཀྱིས་དགུག།
གཞུག་པའི་རིམ་པ་ཉིད་དང་ནི། །དེ་རྣམས་གནས་པའི་སྦྱོར་བ་ཉིད། །དངོས་མེད་དེ་ཉིད་གཅིག་པུ་ཡིས། །འགྲོ་བ་ཐམས་ཅད་དགུག་པར་བྱ། །གཞན་ཡང་གསང་བ་པ་ཡི་མཆོག།
སེམས་ཀྱི་རྐྱེན་ནི་ཉིད་ལྟོས་དང༌། །དངོས་མེད་བྱང་ཆུབ་འཐོབ་པ་ལ། །གསང་སྔགས་མེད་ཅིང་ཕྱག་རྒྱ་མེད། །འཇིག་རྟེན་ན་ནི་རྟོག་ཅི་རྙེད། །དུས་གསུམ་དུ་ནི་ཀུན་འབྱུང་བ། །དེ་ནི་
དངོས་མེད་སེམས་གཅིག་ལས། །རྣལ་འབྱོར་པས་ནི་སྐད་ཅིག་རྟོགས། །བྱང་ཆུབ་ཀུན་རྫོབ་མ་ཡིན་ལ། །དེ་ལས་གཞན་དུའང་རྙེད་མི་འགྱུར། །གཉི་ག་ལས་མིན་གཞན་ལས་
མིན། །མུན་པའི་སྒྲོན་མ་མཚུངས་པར་འགྱུར། །སེམས་ཅན་བསམ་པའི་དབང་གིས་སྔགས། །གསང་བ་འདི་ནི་རབ་སྟོན་ཏེ། །དེ་ནི་སྒྲུབ་དང་བསྒྲུབ་བྱ་དང༌། །རྣམ་པར་མི་རྟོག་བརྟགས་

83-1-161b

པ་འོ༑ ༑སེམས་ཅན་ཀུན་གྱི་ལོངས་སྤྱོད་དུ། །སྔགས་ཀྱི་སྐྱེས་བུ་རབ་ཏུ་གནས། །ནམ་མཁའ་མཉམ་པའི་སྦྱོར་བ་ནི། །རྣམ་པར་དབེན་པར་རབ་ཏུ་བརྟག །གསལ་དང་མི་གསལ་ཡང་དག་
ལྡན༑ ༑ཀླུང་དང་འབབ་ཆུ་ལ་སོགས་ཡིན། །མྱ་ངན་འདས་པ་གནས་སྦྱོར་བ། །དུར་ཁྲོད་ལ་སོགས་པ་ཡི་མིང༌། །འདི་ནི་སྔགས་རིགས་མཆོག་རྣམས་ཀྱི། །བསམ་གཏན་བསྡུས་ལས་
སྤྱོད་པ་འོ། །འཇིག་རྟེན་འདས་པ་དེ་ཉིད་འདིར། །འཇིག་རྟེན་པ་ནི་ལྡོག་པའོ། །མི་བསྐྱོད་ཡེ་ཤེས་ལ་སོགས་པ། །རྡོ་རྗེ་ནམ་མཁའི་དཀྱིལ་དུ་བསམ། །མངོན་ཤེས་ལྔ་ཡི་སྦྱོར་བ་ཡིས། །
སངས་རྒྱས་མཆོག་གི་གནས་སུ་བསྒོམ། །རྡོ་རྗེ་མངོན་ཤེས་རྡོ་རྗེ་ཆེ། །དམ་ཚིག་མཆོག་ཏུ་བཀའ་སྩལ་ཏོ། །རྡོ་རྗེ་ཆེན་པོ་རབ་མཛེས་པ། །རྩེ་ལྔ་པ་ལ་དེ་བཞིན་འབར། །རང་བཞིན་ལྔ་རུ་
སྦྱོར་བ་ཡིས། །མངོན་ཤེས་ལྔ་པོར་འགྱུར་བ་ཡིན། །མངོན་ཤེས་ལྔ་ཡི་ཏིང་འཛིན་ལ། །གནས་ནས་བླ་ན་མེད་པ་བརྟག །གཙོ་བོ་མེ་སྟག་མང་པོ་འཁྲུག །རང་སྔགས་འཁོར་ལོ་བསྒོམ་
པར་བྱ༑ ༑རྡོ་རྗེ་ལ་ནི་རབ་དགོད་པས། །རྡོ་རྗེ་མངོན་ཤེས་སྐྱེ་བར་འགྱུར། །ནམ་མཁའ་རྡོ་རྗེ་དབུས་གནས་པར། །འཁོར་ལོ་རྡོ་རྗེ་འབར་འོད་འདྲ། །སངས་རྒྱས་འཇུག་པར་རབ་བསྒོམས་ན། །
སངས་རྒྱས་མཆོག་དང་འདྲ་བར་འགྱུར། །སངས་རྒྱས་དཀྱིལ་འཁོར་དབུས་གནས་པར། །ལུས་ལ་རྣམ་པར་སྣང་མཛད་བཞག །སྙིང་གར་ཡི་གེ་ཨོཾ་བསམས་ནས། །སྔགས་ལ་མངོན་

83-1-162a

༄༅། །ཤེས་སྒོམ་པར་འགྱུར། །འགོག་པ་རྡོ་རྗེ་གྱུར་པའི་སེམས། །ནམ་ཞིག་བདག་ཉིད་བདག་ལས་སྐྱེས། །སངས་རྒྱས་ཀུན་མཆོག་འབྱུང་བ་ཡི། །དཔལ་ལྡན་ཡིད་
བཞིན་ནོར་བུར་འགྱུར། །སངས་རྒྱས་དཀྱིལ་འཁོར་དབུས་གནས་པར། །དེར་ནི་མི་བསྐྱོད་རབ་ཏུ་བསྒོམ། །ཧཱུཾ་ནི་སྙིང་གའི་ཟླ་གནས་པར། །བསམས་ལ་སེམས་ནི་དེ་རུ་བཞག །སངས་
རྒྱས་དཀྱིལ་འཁོར་དབུས་གནས་པར། །ཚེ་དཔག་མེད་པ་རབ་ཏུ་སྦྱོར། །ཨཱ་ནི་སྙིང་གའི་ཐིག་ལེར་གནས། །བསམས་ལ་རྡོ་རྗེའང་ཡང་དག་བཞག །འདི་ནི་དགོངས་པའི་མཆོག་གི་
མཆོག །རྡོ་རྗེ་མི་ཕྱེད་གསུམ་སྦྱོར་སྐྱེས། །འགོག་པའི་དམ་ཚིག་ཡེ་ཤེས་ཏེ། །སངས་རྒྱས་དངོས་གྲུབ་ཆེར་འབྱུང་བའོ། །ནམ་མཁའ་རྡོ་རྗེ་དབུས་གནས་པར། །སངས་རྒྱས་དཀྱིལ་
འཁོར་བསྒོམ་པར་བྱ། །སྐུ་གསུང་ཐུགས་ཀྱི་ཡི་གེ་ཨོཾ། །བསམས་ན་བསྐལ་པ་གཅིག་ཏུ་གནས། །ནམ་མཁའ་རྡོ་རྗེ་དབུས་གནས་པར། །སངས་རྒྱས་དཀྱིལ་འཁོར་བསྒོམ་པར་
བྱ༑ ༑ལུས་དང་ངག་སེམས་ཡི་གེ་ཨཱཿ། །བསམས་ན་བསྐལ་པ་དག་ཏུ་གནས། །མཁའ་དབྱིངས་རྡོ་རྗེ་དབུས་གནས་པར། །རྡོ་རྗེ་དཀྱིལ་འཁོར་བསྒོམ་པར་བྱ། །ལུས་དང་ངག་སེམས་
ཡི་གེ་ཧཱུཾ༑ ༑བསམས་ན་དེ་ནི་བསྐལ་པར་གནས། །བཅོམ་ལྡན་བདག་པོ་རྡོ་རྗེ་གསུམ། །དམ་ཚིག་རྟོག་པས་དེ་སྐད་གསུངས། །དབུས་མཐའ་ཅན་གྱི་ཡི་གེ་འདི། །སྔགས་ཀྱི་སྐྱེས་བུ་

83-1-162b

མཆོག་ཏུ་འགྱུར། །བརྗོད་དུ་མེད་ཅིང་མིང་མེད་ལ། །ཤེས་དང་ཤེས་བྱ་རྣམ་སྤངས་པའང༌། །ཀུན་རྫོབ་ལ་ནི་ལེགས་གནས་ན། །ཚིག་གི་སྔགས་སུ་འདི་བརྗོད་དོ། །རྡོ་རྗེ་གསུམ་གྱི་རྡོ་རྗེ་ཅན༑ ༑རྣལ་
འབྱོར་འདིར་འགྱུར་ཕྱིན་ཆད་ནི། །གང་ཞིག་ཀློག་གམ་སེམས་ཀྱང་རུང༌། །རྡོ་རྗེ་ཡེ་ཤེས་ལྟ་བུར་འགྱུར། །ཇི་ལྟར་གསང་བའི་རྒྱལ་དབང་པོ། །དགོངས་པ་ལུང་སྟོན་འདི་གྱུར་པ། །
སངས་རྒྱས་ཀུན་གྱི་དེ་ལུང་སྟོན། །ཁྱད་པར་དུ་ཡང་བྱིན་གྱིས་རློབ། །ཀློག་ཅིང་སྒོམ་དང་ལྡན་པར་ནི། །བྲིས་ནས་གང་དུ་འཇོག་གྱུར་པ། །དེ་ནས་སངས་རྒྱས་ཐམས་ཅད་ཀྱི། །རིགས་སྐྱེས་
རྒྱལ་བའི་སྲས་སུ་འགྱུར། །ཁམས་གསུམ་ཐམས་ཅད་བཅོམ་ནས་ནི། །མྱུར་བར་དེ་བཞིན་གཤེགས་འགྱུར་ཞིང༌། །འཁོར་ལོས་བསྒྱུར་བའི་བུ་བཞིན་དུ། །བྱང་ཆུབ་མྱུར་དུ་དེས་འཐོབ་
བོ༑ ༑ཁམས་གསུམ་སྐུ་དང་གསུང་ཐུགས་ཀྱི། །སྔགས་པའི་ཡན་ལག་གྱུར་པ་ནི། །སངས་རྒྱས་འདུས་ལ་བརྟེན་པ་ཡིས། །དེ་ནི་དངོས་པོ་མེད་པར་འཇོམས། །དངོས་མེད་གཅིག་པུ་རྫོགས་
ལོངས་སྤྱོད། །ཕུང་སོགས་ཡན་ལག་དོན་ལས་བྱུང༌། །བདེ་གཤེགས་སེམས་ཅན་སྤངས་པ་ནི། །སྔགས་པ་སྔགས་ལས་གྱུར་པ་ཡིན། །ཇི་ལྟར་ནམ་མཁའ་རང་མཚན་ཉིད། །སྐད་གཅིག་
ཀྱང་ནི་འདོར་མི་བྱེད། །དེ་བཞིན་སངས་རྒྱས་ཐམས་ཅད་ཀྱང༌། །རིགས་ལས་སྐྱེས་ལ་བྱིན་གྱིས་རློབ། །དགོངས་པ་ལུང་སྟོན་ལ་གནས་ནས། །གསང་བའི་རིན་ཆེན་ཡང་དག་བསྲུང༌། །མིག་གཟུགས་

83-1-163a

༄༅། །རང་གི་ངོ་བོ་ཉིད། །སྤྱོད་པ་ཅི་དགའ་བྱེད་པར་འགྱུར། །དེ་བཞིན་གཤེགས་ཀུན་ཡེ་ཤེས་ནི། །གསང་བའི་དགོངས་པའི་མིང་ཅན་ཏེ། །སྐུ་དང་གསུང་ཐུགས་གསང་
བ་དང༌། །གསང་སྔགས་དམ་ཚིག་དེ་ཉིད་བྱུང༌། །དེ་ནི་རིག་པ་སྐྱེས་བུ་མཆོག །བཅུ་གཅིག་པར་ནི་ཡང་དག་བཤད།     །རས་ནི་བྲིས་དང་མཚུངས་པར་འབྱུང༌། །འཐོབ་པའི་ཕྱིར་ནི་ལེའུར་
གྱུར༑༑ ༑༑དེ་ནས་དཔལ་ལྡན་རྣམ་སྣང་མཛད། །སྐྱེད་པ་ཡེ་ཤེས་བླ་མ་གཙོ། །དེ་ཉིད་དམ་ཚིག་མཆོག་གྱུར་པ། །རྡོ་རྗེ་གསུང་གིས་བཀའ་སྩལ་ཏོ། །མཁའ་དང་མཚུངས་ཤིང་མི་རྟོག་
ལ༑ ༑རང་བཞིན་གྱིས་ནི་དམ་ཆོས་ཅན། །དངོས་མེད་ཤིན་ཏུ་དྲི་མེད་ལ། །དམ་ཚིག་གཅིག་ཏུ་གྱུར་ཀྱང་ནི། །གར་དང་གླུ་དང་རོལ་མོ་དང༌། །དགོད་དང་སྒེག་པས་རབ་མཛེས་པས། །
འཇིག་རྟེན་སངས་རྒྱས་གར་མཁན་གྱི། །རོལ་མོ་འདི་དག་རབ་ཏུ་བསྒོམ། །གཞོན་ནུས་བསྒྲུབས་པའི་སེམས་ཅན་ནི། །ཇི་ལྟ་ཇི་ལྟར་སྟོན་པ་བཞིན། །གར་སོགས་རྩེད་མོས་བྱང་
ཆུབ་ནི༑ ༑མྱུར་དུ་དེ་ཉིད་ལས་འཐོབ་འགྱུར། །འདོད་པའི་ཡོན་ཏན་ལྔར་ལྡན་བ། །དེ་ཡི་མིང་ནི་ཡིད་ལྡན་པ། །དཀོན་མཆོག་གསུམ་ལ་སྐྱབས་སུ་གནས། །ལྷུན་གྱིས་གྲུབ་པའི་སངས་
རྒྱས་འགྱུར། །སེམས་ཅན་གང་འདི་མཐོང་བ་དང༌། །ཐོས་ཤིང་རེག་པར་གྱུར་པ་ནི། །དེ་ནི་ཨུ་དུམ་བ་ར་ཡི། །མེ་ཏོག་འདྲ་བར་གྱུར་པ་ཡིན། །སེམས་ཅན་ཀུན་གྱི་གཙོ་བོ་འདི། །གསུང་

83-1-163b

གི་རྡོ་རྗེ་ཆོས་ཉིད་སྐྱེས། །གཅིག་དང་དུ་མ་ལས་གྲོལ་བ། །རྟེན་འབྱུང་གསལ་བར་བྱེད་པ་ཡིན། །དེ་ནས་གསང་བའི་བདག་མཆོག་དེ། །ཆོས་ཀྱི་དེ་ཉིད་རབ་སྟོན་པ། །ཐུབ་ཆེན་རྣམ་པར་
སྣང་མཛད་ལ། །ཐལ་མོ་སྦྱར་བ་བྱས་ནས་ཞུས། །མགོན་པོ་དེ་ཉིད་བསྡུས་པ་ལས། །རོལ་མོ་འདིར་ནི་གྱུར་པ་དང༌། །འཇིག་རྟེན་པ་དེ་གར་བྱེད་པ། །གསུངས་ཏེ་མ་འོངས་སྐྱེ་བོ་ནི། །ཆོས་
དབྱིངས་དེ་ནི་གར་མིན་ན། །གཙོ་བོ་ཇི་ལྟར་གར་བགྱིད་ལགས། །རྨོངས་པའི་འཇིག་རྟེན་རྒྱང་པན་གར། །གསང་མཐོན་མྱོས་པས་བསྐུལ་བ་ཡིན། །ཆོས་དབྱིངས་དེ་ནི་གླུ་མིན་ན། །གཙོ་
བོ་ཇི་ལྟར་གླུ་ལེན་འགྱུར། །རྨོངས་པའི་འཇིག་རྟེན་རྒྱང་པན་གླུ། །གསང་མཐོན་མྱོས་པས་བསྐུལ་བ་ལགས། །ཆོས་དབྱིངས་དེ་ནི་རོལ་མོ་མིན། །གཙོ་བོ་ཇི་ལྟར་རོལ་མོར་འགྱུར། །འཇིག་
རྟེན་རྒྱད་པན་རྨོངས་རོལ་མོ། །གསང་མཐོན་མྱོས་པས་བསྐུལ་བ་ལགས། །ཆོས་དབྱིངས་དེ་དགོད་མ་ལགས་ན། །གཙོ་བོ་ཇི་ལྟར་རྒོད་པར་འགྱུར། །རྨོངས་པའི་འཇིག་རྟེན་རྒྱང་པན་རྒོད། །
གསང་མཐོན་མྱོས་པས་བསྐུལ་པ་ལགས། །ཆོས་དབྱིངས་དེ་སྒེག་མ་ལགས་ན། །གཙོ་པོ་ཇི་ལྟར་སྒེག་པར་འགྱུར། །རྨོངས་པའི་འཇིག་རྟེན་རྒྱང་པན་སྒེག །གསང་མཐོན་མྱོས་པས་བསྐུལ་
བ་ལགས། །དེ་ལྟར་རྣམ་པ་མང་པོ་ལ། །གཞན་རྣམས་ཀྱང་ནི་སྦྱོར་བྱེད་ཅིང༌། །བཟའ་དང་མིན་ལས་སྦྱོར་བ་ཡིས། །རྣལ་འབྱོར་པ་ནི་བདག་ཡིན་སྙམ། །རྡོ་རྗེ་ཡི་ནི་ཚིག་མཆོག་འདི། །ཡོད་

83-1-164a

༄༅། །མེད་རབ་ཏུ་ཞི་བ་ཉིད། །དེ་ཡི་རང་བཞིན་གཅིག་སྦྱོར་བདག །ཡང་དག་མཆོག་བསྡུས་དེ་ཉིད་མཆོག །དེ་ནས་དེ་ཉིད་ཡང་དག་གཟུང༌། །རྣལ་འབྱོར་རིགས་མཆོག་
རྣལ་འབྱོར་པ། །དེ་ཉིད་གསུམ་མཉམ་ཉིད་སྦྱོར་བ། །སངས་རྒྱས་ཀྱི་ནི་རོལ་མོ་སྟོན། །སྣ་ཚོགས་ཚུལ་གྱིས་རྣམ་དགོད་པས། །ནོར་ཅན་མིང་ནི་ཉམས་ལ་སོགས། །གཅིག་པུའང་
དཔག་མེད་དངོས་བཤད་པའི། །གར་གྱིས་སྐྱེ་རྒུ་དགའ་བར་བྱེད། །རྫོགས་པའི་བྱང་ཆུབ་སོགས་དངོས་གྲུབ། །སྣ་ཚོགས་ཁྱེད་ཀྱིས་གསུངས་པ་རྣམས། །སེམས་ཞི་བ་ཡི་རྣལ་
འབྱོར་པ། །དེ་རྣམས་ལྷུན་གྱིས་གྲུབ་པར་འགྱུར། །མགོན་པོ་ཤེས་རབ་འདི་སྲིད་དུ། །ཐབས་ཀྱིས་མཆིལ་བར་ཉེ་བར་སྦྱོར། །སྔགས་ཀྱི་གཟན་གྱི་སྦྱོར་བ་ཡིས། །ཁྱེད་ནི་འཇིག་
རྟེན་པ་རྣམས་འཛིན། །བཤད་དུ་ཟིན་ཀྱང་མི་རིག་པ། །དགོངས་པའི་གསང་བ་དམ་པ་ནི། །གཞན་རྣམས་ལ་ནི་སྟོན་མཛད་པ། །ངོ་བོ་ཉིད་ནི་གཞན་མིན་པའོ། །ཕྱི་རོལ་སྔགས་དོན་
དངོས་གྲུབ་ནི། །དེ་ཉིད་དུ་ནི་ཚོལ་མོད་ཀྱི། །འགལ་བའི་རྗེས་འཇུག་ཆོས་ཉིད་ཅན། །དེར་ཡང་འགྲུབ་པར་འགྱུར་མ་ཡིན། །དེ་རྣམས་གསང་བ་མི་སྲུང་ཞིང༌། །སྲེད་པ་ཡིས་ནི་སྟོན་
པར་བྱེད། །བཅོམ་ལྡན་འདས་གསུང་གསང་བ་ནི། །གསང་མཆོག་ཚིག་གིས་སྒྲོག་པར་བྱེད། །ཁྱོད་བཀའ་ལས་འདས་དམན་པ་རྣམས། །སྔགས་ཀྱི་ནུས་པ་རྣམ་སྤངས་པ། །

83-1-164b

འཇིག་རྟེན་པ་རྣམས་སྡང་འགྱུར་ཞིང༌། །དེ་རྣམས་འགྲུབ་པར་འགྱུར་མ་ཡིན། །སྲེད་པའམ་དད་པ་དག་གིས་ཀྱང༌། །རྐྱེན་དང་དེ་བཞིན་ཉན་ཐོས་རྣམས། །གསང་བ་ལ་ནི་སྨིག་རྒྱུ་བཞིན།།
རིགས་སྐྱེས་གཞན་ཡང་ལྟུང་བར་འགྱུར། །མགོན་པོ་དེ་ནི་དེར་གནས་ཤིང༌། །ཉམས་ཤིང་བློ་གྲོས་དམན་པར་གནས། །དེ་ནས་ཚིག་མིན་གྱུར་པར་འབྱུང༌། །ཚིག་གི་བདུད་རྩི་སྦྱོར་བ་ལས། །
ཆོས་ཀྱི་ཚུལ་འདི་ཐོས་པ་དང༌། །ཕྱི་ནས་འཇིགས་ཤིང་སྐྲག་པར་འགྱུར། །བྱང་ཆུབ་སེམས་དཔའ་ལྟུང་འགྱུར་བར། །བདག་ཉིད་ཆེ་དེ་བྱེད་པར་འགྱུར། །དེ་བཞིན་བྱང་ཆུབ་འགྱུར་བ་དང༌། །
སྔགས་པ་རྣམས་ཀྱང་གསང་བ་ལགས། །ཤེས་རབ་ཕ་རོལ་ཕྱིན་སྦྱོར་བ། །གསང་བ་མདོ་སྡེ་རྣམ་སྨྲ་བ། །གདོང་གཡོགས་པ་ཡི་སྦྱོར་བ་ཡིས། །དེ་ཚེ་ཚིག་གིས་རིག་སྐྱེས་པ། །གསང་
སྔགས་ལ་སོགས་ཆོས་རྣམས་ལ། །དད་པ་རྣམས་ནི་སྐྱེད་མི་བྱེད། །ལོག་པས་མཁས་པའི་ང་རྒྱལ་ནི། །བྱིས་པ་ཕྱི་ནས་བྱེད་པར་འགྱུར། །ཨ་ཡི་དོག་པའི་རས་འདི་ནི། །སྦྱོར་ཤེས་
རྣམས་ཀྱི་འདི་མ་ཡིན། །དེ་རྣམས་དད་པས་རྗེས་འཇུག་པ། །གཏམ་དག་ཀྱང་ནི་བྱེད་པར་འགྱུར། །སྒྱུ་ནི་གཡོ་ཡི་ཚུལ་གྱིས་ན། །རྒྱལ་པོ་རྣམས་ནི་སླུ་བར་བྱེད། །སྟེང་དུ་གཡོགས་པ་དག་
གིས་ནི༑ ༑བརྒྱད་གཉིས་པ་ལ་ཚུལ་དུ་བྱེད། །དེ་ནི་མ་སྐྱེས་པ་ཡི་བདག །རས་ཀྱི་རྒྱུ་མེད་པ་ཉིད་ནི། །ཨཱཿཡི་དོག་རས་ཉིད་རྒྱལ་པོའི། །ཡང་དག་དངོས་གྲུབ་བྱེད་པའི་མཆོག །དམ་པའི་སྐྱེ་བ་

83-1-165a

༄༅། །ཉིད་མཐོང་ན། །དེ་ནི་ལོངས་སྤྱོད་ལམ་སྐྱེད་མིན། །དེ་བས་སྐྱེ་བོ་མེད་གཅིག་པུ། །བྱ་བའི་སེམས་ནི་རབ་ཏུ་འཇུག །དེར་ནི་མཆེ་བ་ཅན་མི་འགྲོ་།དེ་ལ་བཙལ་བ་
འབའ་ཞིག་ཡིན། །རྒྱལ་པོ་དངོས་གྲུབ་ཆེན་པོའི་རས། །བར་ཆད་ཤིན་ཏུ་མང་པོ་པ། །བྱ་བ་དེ་ནི་རྣམ་པར་འཇོམས། །སྒྲིབ་པ་མེད་པའི་རྣལ་འབྱོར་ཅན། །དེ་ནི་ཚིག་དེ་ཐོས་པ་དང༌། །རྒྱལ་
པོའི་བར་དུ་ཡིད་དགའ་ཞིང༌། །དངོས་གྲུབ་ཆེན་པོའི་རིགས་མཆོག་ལས། །སུ་ཞིག་བདག་ནི་ཟློག་པར་བྱེད། །རས་ཀྱི་བར་ཆད་བྱེད་པ་དག །དེ་ལ་ཆད་པས་གཅད་པར་བྱ། །འདི་ལ་
འཇིགས་པའི་སེམས་བོར་ལ། །སྐྱེ་བོ་མེད་པར་ཁྱེད་ཀྱིས་ནི། །རྒྱལ་རིགས་དག་གམ་རིགས་བཟང་ངམ། །གང་ཞིག་མི་སྲུན་རིགས་ཅན་རྣམས། །དོག་པ་མེད་པ་རས་འཇིག་པ། །དེ་
དག་ཐམས་ཅད་བརླག་པར་བྱ། །དེ་ནས་རྒྱལ་པོ་སྦྱིན་པ་ནི། །རྒྱུད་ཀྱི་སློབ་དཔོན་བདག་ཉིད་ཆེ། །རིན་ཆེན་རིན་ཐང་མེད་ལྔ་སོགས། །བདེ་བ་ཀུན་གྱི་འབྲས་བུ་འོ། །འདི་ཡིས་
གདོང་ནི་གཡོགས་ནས་སུ། །རྒྱལ་པོ་འབྲས་བུ་ལོངས་སྤྱོད་ཅིག །ཨཱཿཡི་དོག་པ་རས་དེ་བྱིན། །ཇི་ལྟར་སྐྱེ་བཞིན་རྒྱལ་པོ་བྱས། །རིན་ཆེན་རིན་ཐང་མེད་བླངས་རྣམས། །འདི་ནི་
ཇི་ལྟར་བཞག་ནས་སུ། །དེ་ནས་དེ་ནི་མི་སྣང་བ། །རྒྱུན་ཅན་དེས་ནི་དེ་ཚེ་བྱས། །དེ་ལ་སོགས་པའི་སྣ་ཚོགས་ཚིག །རིགས་སྐྱེས་པ་ལ་དེ་རྣམས་སྨྲ། །རང་ཉིད་འཇིགས་ཤིང་གཞན་

83-1-165b

རྣམས་ཀྱང༌། །སྐྲག་པར་བྱེད་ཅིང་ཐེ་ཚོམ་མེད། །དེ་ནས་དེ་བཞིན་གཤེགས་བདག་པོ། །འབྱིན་པ་སྟོན་བ་མངའ་བདག་གཙོ། །ཕྱག་ན་རྡོ་རྗེ་གོ་བྱེད་པ། །སྙན་པའི་གསུང་གིས་བཀའ་
སྩལ་པ༑ ༑རྡོ་རྗེ་རྡོ་རྗེ་ཆེན་པོ་ལེགས། །རྡོ་རྗེ་ཐལ་མོ་བསྟན་བྱས་ཏེ། །རྡོ་རྗེ་འདི་ནི་ཞུས་གྱུར་པ། །དེ་ཉིད་བསྡུས་པ་དམ་པ་འོ། །རྡོ་རྗེ་ཐལ་མོ་དེ་ཉིད་འདི། །ལུང་བསྟན་བྱ་ཡི་དེ་ཉོན་ཅིག །དེ་ཉིད་
གསུམ་དུ་གྱུར་པ་དེ། །རྡོ་རྗེ་ཐལ་མོར་ཡོངས་སུ་བརྟག །དེ་ཉིད་གསུམ་ནི་ལྷ་གསུམ་སྟེ། །ཚངས་དང་ཁྱབ་འཇུག་དབང་ཕྱུག་ཆེ། །དེ་རུ་ང་ནི་ལྷ་གསུམ་འགྱུར། །ཨོཾ་ཨཱཿཧཱུཾ་དང་གྲངས་མཉམ་
པའི༑ ༑གསང་སྔགས་འཇུག་པ་ཐམས་ཅད་ནི། །སྣ་ཚོགས་ལུས་ཅན་གཅིག་མིང་ཅན། །ཞི་བ་ཉིད་ནི་གང་དུ་སྟོན། །དེར་ནི་ང་ཡང་གནས་པ་ཡིན། །དཔྲལ་ཡོན་དེ་ལ་བཞིན་མི་སྡུག །དེ་ཡི་
སྐྱེས་བུ་མིང་ལྡན་མིང༌། །དེ་རྣམས་ལག་པའི་དབུས་ནས་ནི། །མཐེབ་སོགས་ཇི་བཞིན་གྲངས་སུ་བཤད། །ལག་པ་གཡོན་ནི་དྲག་པོར་འགྱུར། །གཡས་པ་དེ་བཞིན་ཁྱབ་འཇུག་སྟེ། །གཉིས་
པོ་སྦྱོར་བ་ཚངས་པ་ཡིན། །དེ་བས་ཡོན་ཏན་གསུམ་བདག་དང༌། །རིག་དང་མཆོད་སྦྱིན་སྙན་ཚིག་སྟེ། །རིག་བྱེད་དེར་གྱུར་གསུམ་དུ་བཤད། །སྲིད་སྲུང་ཞི་བ་ང་ཡིན་ཏེ། །མཐར་ནི་འགྲོ་བ་
གནས་པ་ཡིན། །ལག་པ་གཉིས་པ་འདི་དག་ནི། །བཞི་པོའི་ཕྱེད་ཕྱེད་རྣམ་བརྒྱད་པ། །ཕྱེད་པོའི་ཙམ་གྱི་ཧཾ་མཆོག་ནི། །རབ་ཏུ་ཞི་བར་རབ་ཏུ་བསྒྲགས། །ཉི་མ་ཟླ་བ་མི་རྣམས་དེར། །སོ་སོ་

83-1-166a

༄༅། །ཡོངས་སུ་བསྒྲགས་པ་ཡིན། །ཡི་གེ་ཕྱེད་ཙམ་མཆོག་གྱུར་དང༌། །ཤིས་པ་ཞི་བ་སྐྱོན་མེད་པ། །ཡོན་ཏན་ཨོཾ་དང་ཡི་གེ་ཕྱེད། །ཨོཾ་ཞེས་གསལ་བར་བརྗོད་པ་ཡིན།།
སྣ་ཡི་རྩེ་མོ་ར་ཡང་དག་ལྡན། །གཙུག་མཐའ་དང་ནི་ལག་པར་གནས། །ཉི་མ་ཟླ་བའི་སྦྱོར་བ་ལས། །ཡེ་ཤེས་མེ་ནི་ངེས་པར་སྐྱེ། །ལྕེ་དང་རྐན་གྱི་མཚན་མ་ནི། །སྦྱོར་ལས་ཐར་པར་
དེ་བཤད་དེ། །ཨཱཿ། འོག་ཏུ་ཨ་དང་ཡང་དག་ལྡན། །དེ་སྟེང་ཡི་གེ་ཨཱཿཉིད་དེ། །ཐད་ཀ་རུ་ནི་མ་བཤད་དེ། །ཁྱོད་ནི་ཡིག་ཕྱེད་ཞི་བ་ཉིད། །ཡི་གེ་ཨོཾ་ནི་ཚངས་པ་སྟེ། །ཨཱཿནི་ཁྱབ་
འཇུག་ཡིན་པར་བཤད། །ཧཱུཾ་ནི་རླུང་དུ་གྱུར་པ་ཡིན། །དེ་ཉིད་དྲག་པོ་ཞེས་བྱ་འོ། །ཞི་བའི་ཕྱེད་ཕྱེད་ཅེས་བྱ་བ། །དེར་ནི་བདག་ཡོངས་བསྒྲགས་པ་ཡིན། །གནས་དང་འཕོ་དང་སྐྱེ་བ་
དང༌། །གཞན་གྱི་ལུས་ལས་ཡང་དག་འཕོ། །ཡེ་ཤེས་རང་ཉིད་མེ་ཡིན་ཏེ། །ཁྱབ་པར་འཛིན་པ་དེ་བཞིན་ནོ། །རལ་གྲི་ལ་སོགས་དངོས་གྲུབ་དེར། །བྱང་ཆུབ་ཕྱི་རོལ་ཉིད་འགྲུབ་
འགྱུར༑ ༑གཉིས་པོ་འདི་དག་གནས་པ་ཡི། །རྣམ་དག་འདི་དག་རབ་ཏུ་བརྟག །ཚངས་པ་ལ་སོགས་པ་རྣམས་དེར། །མ་འོངས་པ་རྣམས་སྒོམ་པར་འགྱུར། །དེ་ནི་མཐོ་རིས་སོགས་
འགག་པས། །དེ་བཞིན་འབྱུང་བ་སེམ་པ་ཡིན། །རྣལ་འབྱོར་པ་རྣམས་སོགས་སྤངས་ནས། །གཉིས་སྤྱད་པར་ནི་རྣམ་པར་གནས། །ཤིན་ཏུ་སྦྱོར་གཅིག་གྱུར་སོང་བས། །འཇུག་

83-1-166b

འགྱུར་པ་ནི་དྲག་པོ་ཡིན། །ནམ་མཁའ་དགག་པའི་སྦྱོར་བ་ཡང༌། །ཚངས་པར་གཞོལ་བའི་བདག་ཉིད་ཅན། །མངལ་གྱི་གཟུགས་གྱུར་ཁྱབ་འཇུག་སྟེ། །དེ་ཡི་དབུས་ན་དབུས་བཟུང་
བ༑ ༑སྤུ་ཡི་ཆ་ནི་སྟོང་ལས་གཅིག །ཞི་དེ་རྣམ་པར་མི་རྟོག་ཉིད། །ཐར་པ་གཅིག་པུར་དེ་སྟོན་བྱ། །ཐར་པའི་ངོ་བོ་ཉིད་མ་ཡིན། །དེ་ལྟ་བས་ན་འདི་ལོག་བྱ། །ཞི་བ་ཉིད་ནི་སྒྲོག་པ་འོ། །སྟོན་
པ་དེ་རྣམས་ཕྱེ་ནས་ནི། །ཞི་བའི་ཆོས་རྣམས་སྨྲ་བར་འགྱུར། །ཐབས་ཆེན་དེ་བཞིན་ཤེས་རབ་དག །འདི་འདྲ་མཐོང་བར་མི་འགྱུར་རོ། །ཚངས་ལ་སོགས་པའི་ལྷ་རྣམས་ཀུན། །ཁྱེད་
ཀྱི་ཐལ་མོ་དག་ལ་གནས། །དེ་རྣམས་ཕྱག་རྒྱ་སྟོན་བྱེད་ཅིང༌། །སྔགས་ནི་བྱེ་བ་མཐའ་ཡས་པ། །འདི་ཉིད་དུ་ནི་ཉི་ཟླ་དང༌། །སྦྱིན་སྲེག་ལས་ཅན་མེ་དང་ནི། །ལོ་དང་ཟླ་བའི་སྦྱོར་བ་དང༌། །
རྟག་ཏུ་འཆར་དང་འཕེལ་འགྲིབ་དང༌། །དེ་ཉིད་གསུམ་གྱི་སྦྱོར་སྐྱེས་འདི། །དེ་ཉིད་གཅིག་པུ་རྣམ་པར་གནས། །ཞི་བ་ཉིད་ཀྱི་སྦྱོར་ཆོས་ལ། །དེ་ཡང་གཅིག་དང་དུ་མ་སྤངས། །ཁྱེད་ཀྱི་ཐལ་མོ་
ལས་བྱུང་བ། །དེ་བས་དེ་ནི་འདའ་མི་བྱ། །དེ་བཞིན་གཤེགས་ཀུན་སྤངས་འགྱུར་བས། །དེ་ནི་སྤངས་བར་མི་བྱ་ཞིང༌། །འདི་དག་དངོས་མེད་ལ་ལྟོས་པས། །རྣལ་འབྱོར་པ་ནི་མཆོག་ཏུ་འདོད། །
གཞན་དུ་རྣམ་རྟོག་ཉིད་ལས་ནི། །དངོས་གྲུབ་འབྲས་བུའི་སྣོད་མི་འགྱུར། །དེ་བས་ཐལ་མོ་སྦྱོར་བ་འདི། །སེམས་ཅན་རྗེས་བཟུང་དམ་པ་ཡིན། །མ་བསྡུས་པ་ཡི་སེམས་ཅན་རྣམས། །

83-1-167a

༄༅། །བསྡུ་བའི་དོན་དུ་ཁྱོད་ཀྱིས་བྱ། །སྨད་བྱ་འོན་པ་ལྐུག་པ་དང༌། །དེ་བཞིན་ལོང་བར་གྱུར་པ་དང༌། །གང་ཞིག་འཕྱེ་བོ་ལ་སོགས་གྱུར། །དེ་རྣམས་ལ་ནི་ཕན་ཕྱིའོ་
བྱ༑ ༑དེ་ལ་སོགས་པ་མདོར་བསྡུས་པ། །དེ་ནི་ཁྱེད་ཀྱི་ཐལ་མོར་གནས། །དེ་ནི་འཇིག་རྟེན་འདས་གཙོར་གྱུར། །དེ་ཉིད་བསྡུས་པའི་རྒྱུ་ཅན་ནོ། །དེ་ནི་ནང་མིན་ཕྱི་མ་ཡིན། །གཉིས་མིན་
གཞན་གྱི་རྒྱུ་ལས་མིན། །ཕྱག་རྒྱ་ཚོགས་པ་ལས་སྐྱེས་མིན། །འཇིག་རྟེན་རྐྱེན་ལས་བྱུང་བ་མིན། །རྡོ་རྗེ་ཐལ་མོ་བསྡམས་པས་ན། །མིང་ནི་རྡོ་རྗེ་ཐལ་མོར་གྱུར། །སེམས་ཅན་རྣམས་
ཀྱིས་རྟོགས་དཀའ་བའི། །སྙིང་པོ་བརྟག་པར་བྱ་བའི་མཆོག །ཕྱག་རྒྱ་འདི་ལྟ་བུ་འདི་ཡིན། །ཕྱི་ནང་གཉིས་ཀྱི་མིང་ཅན་ནོ། །མི་བསྐྱོད་རིན་ཆེན་དཔག་མེད་དེ། །དངོས་གྲུབ་རྣམ་སྣང་
དེ་བཞིན་གཤེགས། །འདི་དག་ལག་པ་གཡས་པ་ཡི། །མཐེའུ་ཆུང་ལ་སོགས་རྣམས་ལ་གནས། །གཉིས་པོར་གཅིག་གྱུར་དགེ་འདུན་ཏེ། །དེ་འདི་སྐྱབས་ནི་གསུམ་ཡིན་ཏེ། །སངས་
རྒྱས་ཆོས་དང་དགེ་འདུན་རྣམས། །གཅིག་དང་གསུམ་དུ་བརྟགས་པ་ཡིན། །ཕན་ཚུན་བཅིངས་པའི་རྡོ་རྗེ་ཉིད། །ཤེས་རབ་ཐབས་ཀྱི་གནས་མཆོག་ཡིན། །ཐལ་མོ་བཅིངས་པ་ཙམ་
གྱིས་ཀྱང༌། །སངས་རྒྱས་ཐམས་ཅད་ཉིད་ཐོབ་འགྱུར། །སྐྱབས་མཆོག་གསུམ་དང་དེ་ཉིད་གསུམ། །རྡོ་རྗེ་གསུམ་དང་རྣམ་ཐར་གསུམ། །ཞལ་གསུམ་མདོག་གསུམ་སྤྱན་གསུམ་

83-1-167b

དང༌། །ལྷ་གསུམ་དང་ནི་ཁམས་གསུམ་དང༌། །དུས་གསུམ་དམ་ཚིག་མཆོག་གྱུར་གསུམ། །ཚུལ་གསུམ་དཀྱིལ་འཁོར་གསུམ་དུ་འགྱུར། །སྦྱོར་བ་གསུམ་དང་ལམ་གསུམ་སྟེ། །ཇི་
སྲིད་རྟོགས་པས་བརྗོད་པ་རྣམས། །དེ་ནི་ཐལ་མོ་སྦྱོར་འདི་ཡིན། །འདོད་ནོར་ཡོན་ཏན་གསུམ་གྱི་མཆོག །རིམ་དང་བསླབ་པ་སྟེར་བ་དག །མ་འོངས་སྐྱེ་བོས་འཐོབ་པར་འགྱུར། །དེ་ཉིད་
དུ་ནི་དེར་འགྱུར་ན། །གཅིག་དང་དུ་མ་རྣམ་པར་སྤངས། །ཆོས་བཤད་བཤད་པ་དངོས་མེད་པ། །འགྲོ་བ་རྐྱེན་གྱིས་ཡང་དག་སྡུད། །འདི་ནི་མཁའ་ལྟར་རང་བཞིན་གཅིག །གནས་མེད་
གནས་པ་ཞེས་བྱ་བ། །བསྡུ་བ་བྱས་པར་གྱུར་པས་ཀྱང༌། །སྐུ་གསུང་དོན་གྱི་ཆོས་ཉིད་དོ། །འདི་ནི་ཐོག་མཐའ་མེད་པ་སྟེ། །དངོས་པོ་མེད་ཅིང་གནས་མེད་པ། །མཐའ་མེད་ཟད་པ་མེད་པར་
འབྱུང༌། །སྐུ་གསུང་ཐུགས་ཀྱི་རྐྱེན་ལས་ནི། །རྣམ་པའི་འཇུག་པའི་ཡེ་ཤེས་ཏེ། །དེ་ལས་སངས་རྒྱས་སྙིང་པོར་གྱུར། །ཧཱུཾ་གིས་སེམས་ཅན་ཡང་དག་འབྱིན། །སངས་རྒྱས་སྐུར་ནི་རབ་ཏུ་བརྟག།
ཨོཾ་ནི་ཐམས་ཅད་སྡུད་པ་སྟེ། །ཨཱཿནི་གནས་པ་པོར་འགྱུར་རོ། །གཅིག་པུ་རྣམ་གསུམ་དེ་བཞིན་ལྔ། །གསལ་དང་མི་གསལ་སྦྱོར་བ་ནི། །རྟེན་འབྲེལ་ཆོས་ཉིད་འདི་ཡིན་ཏེ། །དེ་ཉིད་ཀྱི་ནི་
སྔགས་བཤད་པའོ། །ཟློས་ན་བསམ་གཏན་རྣམ་བྲལ་བར། །དེ་ཡི་ལྷུན་གྲུབ་འབྲས་བུ་སྟེ། །རང་བཞིན་གྲུབ་པ་འདི་ཡིན་ཏེ། །འདོད་པའི་བཟླས་པར་དེ་བཤད་དོ། །རྣལ་འབྱོར་པ་ལ་དེ་

83-1-168a

༄༅། །གསལ་ཏེ། །བྱིས་རྣམས་དེ་ལ་ཕྱིན་ཅི་ལོག །རྐྱེན་ལས་བྱུང་བ་དེ་ཉིད་གསུམ། །དངོས་པོ་མེད་བར་དེ་བཤད་དོ། །དེ་ཉིད་བསྡུས་པ་བཤད་པ་ནི། །ཡིད་མིན་པ་ཡི་
བཟླས་པར་འགྱུར། །ཡིད་སྟོན་གཅིག་ནི་མདོར་བསྡུས་ལས། །རིངས་དང་དལ་དང་གནས་པ་རྣམས། །ཞི་བའི་ཆོས་ཉིད་ལ་སྐྱེ་སྟེ། །ནམ་མཁའི་དབྱིངས་དང་མཉམ་པར་ཐིམ། །དངོས་པོ་
མེད་པའི་དེ་ཉིད་འདི། །རྟེན་འབྱུང་ཆོས་ཞེས་བྱ་བ་ཡིན། །ལོངས་སྤྱོད་རྫོགས་པའི་བསྡུས་ཏེ་གྱུར། །སྤྲུལ་པ་བསམ་མི་ཁྱབ་ཅེས་དབེན། །སྡུད་པ་པོ་ནི་གང་གྱུར་པ། །དེ་ཡང་ཕུལ་དུ་
གྱུར་པའི་མིང༌། །རྡོ་རྗེ་ལ་སོགས་ཡང་དག་སྦྱར། །སེམས་ཅན་རྣམས་ནི་དེ་སྦྱོར་བྱེད། །དམ་ཚིག་ལ་སོགས་སྔོན་དེ་ནི། །དེ་ཉིད་ཀྱིས་ནི་རྡོ་རྗེ་སྦྱར། །སེམས་ཅན་དགོངས་པའི་སྦྱོར་བ་
ཡིས༑ ༑དེ་ཡི་ཆོས་རྣམས་སྟོན་པར་བྱེད། །རྣམ་པ་དགུ་པོ་ཐོག་མཐའ་ཅན། །སྡུད་པ་པོ་རྣམས་བྱས་པ་ཡིན། །གསང་སྔགས་དེ་ཉིད་གནས་དགོད་པས། །སེམས་ཅན་རྣམས་ནི་དེར་
འཇོག་སྟེ། །གསོལ་བ་འདེབས་དང་ཕྱག་འཚལ་དང༌། །འཇིག་རྟེན་རྣམས་ལ་གསོལ་བ་དང༌། །རྫོགས་སངས་རྒྱས་རྣམས་མཉེས་བྱེད་དེ། །ཁྱོད་ཀྱི་ཐལ་མོར་གནས་པ་ཡིན། །
གང་ཞིག་སེམས་ཅན་སངས་རྒྱས་གྱུར། །དེ་བཞིན་གཉིས་མེད་ཆོས་ཉིད་ཅན། །གནས་མེད་གནས་པའི་སྦྱོར་བ་ཡིས། །ཐམས་ཅད་སངས་རྒྱས་རྣམས་གནས་སོ། །སྣ་ཚོགས་

83-1-168b

མཚོན་པ་དེ་ཉིད་དོ། །མཐོང་བ་གསལ་བྱེད་ཐལ་མོ་ཡིན། །དེ་བས་དེ་རྣམས་མགུ་གྱུར་པ། །ཆོས་ཀྱི་དེ་ཉིད་རྐྱེན་ལས་སོ། །རྒྱུ་མེད་རང་གི་དེ་ཉིད་འདི། །ཁྱེད་ཀྱི་ཕྱག་རྒྱའི་སྦྱོར་ལས་བྱུང༌།།
གང་ཞིག་ཤེས་པས་འདོད་འགྲུབ་པའི། །དངོས་གྲུབ་དེས་ནི་འཐོབ་པར་འགྱུར། །ཨཱཿཉིད་དེར་ནི་མི་གསལ་བའི། །རྒྱུ་ལས་སྦྱོར་བར་གྱུར་པ་ཡིན། །དོག་པར་དེ་ནི་ཡོངས་བཤད་དེ། །དངོས་
པོ་མེད་པར་རས་ཀྱི་མིང༌། །འཕགས་པ་གཤིན་རྗེ་གཤེད་བསྒོམས་ལ། །གཞོན་ནུའི་གཟུགས་སུའང་བསྒོམ་པར་བྱ། །དོག་པ་དེ་ཡི་རས་དོན་ལས། །མི་སྣང་བ་ལ་སོགས་གྲུབ་ཅིང༌། །ཡིད་
བཞིན་ནོར་བུ་འདྲ་བའི་མཆོག །འགྲོ་བའི་དོན་གཅིག་ཡང་དག་བྱུང༌། །ཨཱཿཡི་དོག་རས་མཚོན་པས་ནི། །འཇིག་རྟེན་པ་ལ་དགོངས་པས་བཤད། །འདི་ནི་ཆོས་དང་རྫོགས་ལོངས་སྤྱོད།།
སྤྲུལ་པས་དེ་ནི་གསུམ་དུ་འགྱུར། །བྱིས་པ་རྟོག་པར་བྱ་བའི་ཕྱིར། །དེ་ནི་རྣམ་པ་ལྔར་ཡང་འགྱུར། །ཐ་མལ་བྱིས་པའི་ཆོས་རྣམས་གང༌། །རྣམ་ལྔ་གཅིག་པའི་རྣལ་འབྱོར་པ། །དེ་ཡང་
ཤིན་ཏུ་ལྡན་སེམས་ཅན། །སེམས་ཅན་སོགས་ལ་རྣམ་པར་གནས། །རྟག་པ་ལྟར་ནི་སོ་སོར་སྣང༌། །འགྲོ་བ་དུས་གསུམ་མཚན་ཉིད་གཅིག །སྐྱེ་བ་མེད་ལས་སྐྱེས་པས་ན། །
གཅིག་དང་དུ་མ་རྣམ་སྤངས་པའོ། །ཤེས་འདོད་དེ་ཚེ་སྔགས་པ་ནི། །འགྲོ་བ་བྱིས་པ་དེ་ཚེ་སྤྱོད། །དེ་ནས་གསང་སྔགས་གྲུབ་འགྱུར་བ། །རྣམ་པར་མི་རྟོག་གཅིག་ཤེས་ཉིད། །ཡ་ཡི་

83-1-169a

༄༅། །སྡེ་སོགས་གནས་བྱས་ཏེ། །སྔགས་ནི་ན་རི་བྲི་བར་བྱ། །རང་གི་སྡེ་བཅས་གནས་དག་ནི། །ཡི་གེ་ཨ་བཞིན་སྔོན་འགྲོ་བ། །སོ་སོ་གཞན་པའི་བཞི་པ་ནི། །ཨི་
ཨུ་དང་ནི་རིང་པོར་བཅས། །ཨ་ཨཻ་ཨཽ་ཨུ་ཡ་སྟེ་མཐའ། །བཞི་པོ་དང་བཅས་ཟླུམ་པོར་བྲི། །བསམ་གྱིས་མི་ཁྱབ་སྦྱོར་ལྡན་པའི། །འགྲོ་བ་མཉམ་གཞག་བསྐྱེད་པ་ཡིན། །འདི་
དག་རང་སྐྱེས་གནས་གཟུགས་ཀྱི། །ཆུ་ཡི་ཡི་གེར་ཞུགས་པར་འགྱུར། །དེ་ནས་གཞོན་ནུའི་གཟུགས་ཉིད་ཀྱང༌། །རྣམ་པར་བསྒོམས་པས་སྐྱེ་བར་འགྱུར། །ཆ་བཅས་དབང་གནས་
སྔགས་པ་ནི། །བླ་མེད་དངོས་གྲུབ་འཐོབ་པར་འགྱུར། །ན་ག་ཡི་ནི་གྲངས་བཞིན་དུ། །སྐུད་སོགས་སྦྱོར་ལ་གང་གནས་པ། །ཉི་ཤུ་ཡི་ནི་སྔོན་མ་ཡང༌། །དེ་ནི་རས་ཏེ་བཞི་པའང་ཡིན།།
སྔོན་མེད་ཆ་ལུགས་གཟུགས་གྱིས་ནི། །ཁམས་གསུམ་དག་ནི་ལྟ་བར་འདོད། །འགྲོ་བའི་དོན་ནི་བྱེད་གྱུར་པའམ། །མཉམ་ཉིད་ཡེ་ཤེས་དེ་ཉིད་ལས། །ཡོན་ཏན་གསུམ་ནི་བརྡ་
བྱས་པ༑ ༑ཡོན་ཏན་མེད་པའི་ཡོན་ཏན་མིང༌། །གཞོན་ནུའི་སྤྱོད་པའི་ལུས་ཀྱི་མིང༌། །ལྟ་བ་འདི་ནི་བར་སྐྱེས། །དེ་ནི་སྒོ་གླེགས་མཐའ་ཡིན་ཏེ། །ཨེ་ཨུ་ངང་ནི་རིང་པོར་བཅས། །ཡི་གེ་
གསུམ་བཅས་ཐིག་ལེར་ལྡན། །ཚེག་དྲག་མཐའ་ཡི་རིང་སྡེ་ཅན། །ཡི་གེ་ཨ་ནི་ཡིག་སྦྱོར་བའང༌། །བཅུ་གཅིག་པར་ཡང་གྱུར་པ་ཡིན། །དེ་ཉིད་རིང་པོ་རིང་པོའི་མཐས། །བཅུ་གཉིས་

83-1-169b

བ་མི་གྲངས་སུ་འགྱུར། །དེ་ཉིད་ཡི་གེ་ཨུར་སྦྱོར་ལས། །ཡི་གེ་ཨོཾ་ཞེས་བརྗོད་པ་ཡིན། །སྔ་མའི་རི་མོའི་སྦྱོར་བ་ཡིན། །མིང་ནི་བཅུ་བཞི་པར་འགྱུར་རོ། །ཅི་སྟེ་ཨ་ལས་སྔགས་
པས་ནི༑ ༑ཨཱཿཉིད་དུ་ནི་བལྟ་བར་བྱ། །དེ་བཞིན་ཨཱ་ཡི་སྦྱོར་བ་ལས། །ཡི་གེ་ཨ་ནི་ཅི་འདོད་པར། །ཇི་བཞིན་གྲངས་ཀྱིས་ཡང་དག་བལྟ། །རེ་རེའང་ཨ་ཡི་སྦྱོར་བས་བསྒོ། །ཨི་རྀ་ལྀ་
ཨུའི་ཚོགས་ལས་ཀྱང༌། །སྔགས་པ་ཡ་ར་ལ་ཝའི་གཟུགས། །ལྐོག་མ་ཁ་དང་བར་དང་ནི། །རྐན་དང་སྤྱི་བོར་གང་གནས་པ། །གང་ཚེ་ཨ་ཀའི་སྡེ་གྲངས་ལས། །ཨཱ་ཡི་ཁ་ཡི་རྒྱབ་
ན་གནས། །ཨི་ཚན་ཕྲག་པ་ལག་པ་དང༌། །ཚིགས་རྣམས་ལ་ནི་དེ་བཞིན་ནོ། །དཔུང་པ་དང་ནི་ལག་པ་དང༌། །ལག་པ་གཡོན་པར་རབ་ཏུ་བརྟག །དཔྱི་དང་བརླ་དང་བྱིན་པ་དང༌། །རྐང་པ་
གཡས་གཡོན་དེ་བཞིན་ནོ། །གཟུགས་དེ་ཡི་ནི་གྲངས་མཉམ་པས། །ཏ་ཚན་ཤིན་ཏུ་དངོས་གྲུབ་སྟེར། །ཨུ་ཚན་དེ་བཞིན་དབུས་དང་ནི། །ལག་པ་རུ་ནི་ཡོངས་སུ་བཤད། །རྐང་པ་ཡང་
ནི་རི་ཏིའི་ཚན། །འདས་པའི་ཚུལ་དུ་བཞུགས་པ་ཡིན། །དེ་བཞིན་ཉིད་ཀྱི་སྦྱོར་ལྡན་པའི། །སྔགས་པ་རྣམས་ཀྱིས་ཤིན་ཏུ་མཐོང༌། །ལྷུན་གྱིས་གྲུབ་པས་དངོས་གྲུབ་པ། །མེ་ཏོག་གིས་
མཛེས་ཕྲེང་བ་བཞིན། །རང་རྒྱུད་ཀྱི་ནི་ནང་ཉིད་དུ། །ལྷ་མཆོག་དག་ནི་བྱ་བ་ཡིན། །དགོངས་པ་ལ་སོགས་རྣམ་པ་ཀུན། །དེ་ཉིད་ལས་ནི་བདག་འགྲུབ་འགྱུར། །ཚ་བའི་བཞི་བཞི་སྡེ་སྦྱོར་བས། །

83-1-170a

༄༅། །མཁས་པ་ཡི་ནི་སྒོ་རྣམས་བྱ། །ཀ་ཙ་ཊ་ཏ་པ་ཚན་ཡང༌། །དབུས་དང་ཤར་ལ་སོགས་སྔོན་འགྲོ། །འགྲོ་ལ་ཕན་པའི་འདོད་པ་ཡང༌། །མ་སྤེལ་བར་ནི་མཐོང་བ་ཡིན། །ཐམས་
ཅད་ཀྱང་ནི་རྫོགས་ཡི་གེ །ཡི་གེ་ཧཱ་ཡིས་མཆོད་པར་བྱ། །སྣ་ཚོགས་པ་ནི་འབྱིན་བྱེད་ཅིང༌། །འགྲོ་བ་དུས་གསུམ་གཅིག་པའི་དངོས། །ཡི་གེ་ཨ་ནི་ལུས་སུ་བྱ། །ལྷག་མ་རྣམ་པ་དང་
བཅས་པ། །མཚམས་མེད་ལྔ་ཡི་སྦྱོར་བ་ལས། །སྔགས་པ་འགྲོ་བ་ཕན་པར་སྟོན། །ཤ་ཐོག་མཐའ་གནས་སྔགས་ལས་སྐྱེས། །དབང་བསྐུར་གསུམ་པོ་སྤྱི་ལས་སྐྱེས། །གཟུགས་
མེད་རྟོགས་པའི་ཆོས་རྣམས་ནི། །སྐད་ཅིག་གཅིག་གིས་ངེས་སྦྱོར་གྱུར། །དེ་ཚེ་དཀྱིལ་འཁོར་མེད་བྱས་པ། །འཇིག་རྟེན་པ་རྣམས་ཆོས་དགར་འགྱུར། །ཨ་ཀུ་ཧ་གནས་བྱང་
ཕྱོགས་གནས། །ཡོད་པ་ཉིད་ཀྱང་དུས་གསུམ་འདས། །གང་དང་གང་ནས་བྱུང་བ་ཡི། །གསང་སྔགས་བསམ་གྱིས་མི་ཁྱབ་གསུངས། །དེ་དང་དེ་ནི་བཞུགས་གྱུར་པ། །རང་གི་མཚན་
མ་གཅིག་ཤོས་ཉིད། །གཟུགས་མེད་འདི་ལ་གནས་ཡོད་པ། །ཆ་ནི་གསུམ་ཞེས་བྱ་བར་འགྱུར། །སྟེང་འོག་ཕྱོགས་ཀྱི་ཆ་རྣམས་སུ། །དངོས་མེད་པ་ནི་རྣམ་པར་གནས། །དངོས་
པོ་གཅིག་གྱུར་མཐོང་བ་དང༌། །འགྲོ་བཅས་ཚངས་པ་འགྲོ་བདག་ཉིད། །ཚངས་པའི་གནས་པ་བཞི་པོ་ལས། །སྨོན་ལམ་ལ་སོགས་བསྒོམ་བྱ་བའོ། །འགྲོ་བ་དོན་གཏོགས་འདོད་

83-1-170b

བའི་ཡོན་ཏན་གྱུར་རྣམས་ལ། །དགྱེས་པའི་བདེ་མཆོག་དགའ་བའི་འདོད་པ་མཛོད། །སྔོན་ཆད་མཛད་པའི་སྨོན་ལམ་རབ་མཆོག་དགོངས་ནས་ནི། །ཐུབ་པ་རྡོ་རྗེའི་ཚིག་མཆོག་རྣམ་པར་
དབྱེ་བར་གསོལ། །ནོར་བུ་རིན་ཆེན་དག་གིས་རྣམ་བརྒྱན་སྐུ་ཡི་མཆོག །འགྲོ་བའི་དོན་བྱེད་སྲིང་མོ་བདག་ལ་བརྟེན་པར་མཛད། །ལྷག་པའི་སྙིང་རྗེ་ལས་བྱུང་རབ་མཆོག་ལྡན་པའི་སྐུ། །
བདག་ནི་ཡོངས་སུ་བཟུང་ལ་ཆོས་རྣམས་དོན་ཡོད་མཛོད། །སྲིང་མོས་ཀྱང་ནི་ཁྱད་པར་དུ། །དེ་ལྟར་བསྐུལ་བ་ཙམ་གྱིས་ནི། །དེ་ནས་ཡོངས་སུ་འཛིན་མཛད་དེ། །རིག་པའི་པདྨ་དཔལ་དུ་
མཛད༑ ༑ཤིན་ཏུ་སྙན་ཅིང་ཡིད་འོང་དབྱངས་ཀྱིས་ནི། །ཕན་པས་མྱུར་དུ་འགྲོ་བ་གཉིས་མེད་འདིར་སྣོད་གྱུར། །བླ་མ་བདག་ནི་གལ་ཏེ་གསོན་པར་མཆིས་བཞེད་ན། །དགའ་བ་ལས་བྱུང་
ཆོས་དགའ་བདག་ལ་དགྱེས་པར་མཛོད། །འགྲོ་བ་དང་ནི་འོད་དང་གནས་པ་ཙམ་འདི་ནི། །ནམ་ཡང་ལྟོས་པར་གྱུར་པ་དག་གི་མངའ་བ་ལགས། །ཀུན་ཏུ་སོང་བའི་བདག་ཉིད་ཅན་གྱི་དམ་
ཚིག་སྟོན། །འདོད་པའི་ཡོན་ཏན་རྣམས་དང་ཁྱེད་བདག་འདོད་པ་མཛོད། །དགོངས་པའི་ཡེ་ཤེས་རྡོ་རྗེ་ཡིས། །སངས་རྒྱས་ཡོན་ཏན་གཅིག་ལ་བཞུགས། །བཟླས་བརྗོད་སྦྱིན་སྲེག་དེ་བཞིན་
ཁྲུས༑ ༑དཀྱིལ་འཁོར་ཡོངས་སུ་བརྟགས་པ་མཛད། །འདོད་པ་མེད་ཅིང་ཆགས་ལ་ཞི། །དེ་ཡང་དོན་དམ་དག་གྱུར་ཡིན། །སྤྱོད་དུས་དེ་བཞིན་།སྔགས་པ་ནི། །བཟླས་བརྗོད་དངོས་པོ་མེད་པ་ཡིན།

83-1-171a

༄༅། །བསྙེངས་པ་ཡང་ནི་ཡིད་བཟང་ལྡན། །མདའ་དང་རིག་བྱེད་ཡོན་ཏན་དང༌། །ཟུང་དང་ཟླ་དཀྱིལ་རྣལ་འབྱོར་པ། །དབྱངས་ཀྱི་ཡི་གེ་གཞག་བར་བྱ། །ཧ་ཡི་སྡེ་ཚན་ཀ་
སྡེ་དང༌། །བཅུ་གཉིས་ཕྱེད་ཕྱེད་དག་ཏུ་སྦྱར། །གཤིན་རྗེ་གཤེད་ཀྱི་གཟུགས་འདི་ནི། །ཉི་མའི་དཀྱིལ་འཁོར་དག་ལ་དགོད། །དེ་ནས་སྔགས་པ་མདུན་འདུག་སྟེ། །དགོངས་བའི་དོན་
གྱིས་བརྟག་པར་བྱ། །ཕུང་པོ་ཁམས་ལ་སོགས་ལྟ་བ། །བརྡ་ལས་ཇི་ལྟར་ལུས་ཡིན་བཞིན། །མ་བྱིན་ལེན་པ་བྱང་ཆུབ་སེམས། །ཀུན་རྫོབ་བསྟན་པ་རྫུན་སྨྲ་བ། །ཕུང་པོ་སྲོག་ཆགས་
གྱུར་བ་སྟེ། །ཚངས་བའི་གནས་བཞི་བུད་མེད་ཡིན། །མི་སྦྱིན་ཚིག་དང་རྐང་པ་སྟེ། །དེ་བཞིན་རྟེན་པ་ཉིད་ཀྱང་ནི། །དུས་གསུམ་སྦྱོར་བ་གཅིག་པུ་རུ། །སྔགས་བ་ཡིས་ནི་དེ་བྱའོ། །
བཤང་བ་ཞེས་ནི་ཡུལ་ལ་བཤད། །གཅི་བ་ཞེས་ནི་དབང་པོ་ཡིན། །དེ་དག་ཟ་བར་བཤད་པ་ནི། །མ་སྐྱེས་གཅིག་པུར་མཐོང་བ་འོ། །ཁྲག་ནི་པགས་བར་ཡང་དག་བཤད། །ས་
བོན་ལུས་ཞེས་བྱ་བ་ཡིན། །རྐང་ནི་སེམས་ཀྱི་ཀུན་རྟོག་པ། །ཟ་བ་དངོས་མེད་གྱུར་པ་འོ། །སྨོན་ལམ་དབང་གིས་འདི་རྣམས་ནི། །བི་མུ་ར་ཤུ་པ་ས་འདི། །ལྷ་རྣམས་སྦྱོར་བའི་ཆོས་
ཉིད་དུ༑ ༑བདུད་རྩི་ཞེས་ནི་བརྗོད་བ་ཡིན། །དགོངས་པ་ཡིས་ནི་བཤད་པ་ལ། །བྱིས་པ་རྣམས་ནི་ཡི་གེར་རྟོག། རྡོ་རྗེ་ཐེག་ལ་གནས་ཁྱོད་ཀྱང༌། །ཆོས་ཉིད་དེ་ཡང་མི་ཤེས་སོ། །རྟོག་

83-1-171b

པ་ཀུན་ལས་རྣམ་འདས་པས། །ཆོས་ཀྱི་དབྱིངས་ཏེ་མཁའ་དང་མཚུངས། །དེ་འདྲ་འཇིག་རྟེན་རྒྱང་པན་པ། །མཐོན་པོའི་གསང་གིས་རྟོག་པར་བྱེད། །ཡི་གེ་གང་གིས་མི་གང་ཞིག །འགྲོ་
ལ་གསལ་བར་རྟོག་བྱེད་པ། །འགྲོ་དོན་གཅིག་པའི་སྦྱོར་བ་ལས། །དེ་ཉིད་ཀྱིས་ནི་དེ་ཉིད་མཐོང༌། །གང་ཞིག་རྣམ་སྨིན་སྨིན་པ་ཡིས། །སེམས་ནི་དངོས་གྲུབ་ལ་གཞོལ་བ། །རྫོགས་
ལོངས་སྤྱོད་པའི་སྐུར་སྦྱོར་ལས། །དངོས་པོ་མེད་པ་ཉིད་དུ་བྱུང༌། །བདག་ཉིད་བསམ་གྱིས་མི་ཁྱབ་གཟུགས། །ཀུན་རྫོབ་དོན་གྱི་གཉེན་པོར་འབྱུང༌། །སྤྲུལ་པའི་ལུས་ལས་སྔགས་པས་
ནི༑ ༑སྒྱུ་མ་བཞིན་དུ་སྟོན་པར་བྱེད། །གསང་བའི་དགོངས་པ་དེ་ཉིད་འདི། །འཇམ་དཔལ་ཡེ་ཤེས་དམ་པ་འོ། །རྡོ་རྗེ་གསུམ་གནས་སྦྱོར་བ་ཡིས། །སྒོམ་པའི་བདག་ཉིད་ཅན་གྱིས་བསྒོམ།།
ནམ་མཁར་བརྟགས་པའི་རྣལ་འབྱོར་ལ། །ཕུང་པོ་དགོན་པ་ཆེན་པོར་འདོད། །གནས་མེད་གནས་བའི་སྦྱོར་བ་ཡིས། །དེ་བཞིན་ཉིད་གནས་ས་ཕྱོགས་ཡིན། །ལོངས་སྤྱོད་རྫོགས་པའི་
དཔག་བསམ་ཤིང༌། །དངོས་གྲུབ་སྣ་ཚོགས་མེ་ཏོག་ལྡན། །སྤྲུལ་པའི་འབྲས་བུ་ཤིན་ཏུ་མཛེས། །ཡང་དག་རྫོགས་པའི་བྱང་ཆུབ་རི། །དངོས་མེད་དབེན་པ་ཉམས་དགའ་བ། །རྡོ་རྗེ་ཞེས་
བྱ་དེས་བསྒྲུབ་བྱ། །ཕུང་སོགས་ཡན་ལག་ཐམས་ཅད་དེ། །སངས་རྒྱས་འབྱུང་བ་དངོས་གྲུབ་གྱུར། །སྔགས་འདོན་བར་ནི་གང་གྱུར་བ། །བསྡུས་བ་སྔགས་ནི་གཅིག་པུ་པ། །ལུས་སོགས་

83-1-172a

༄༅། །རྡོ་རྗེ་གསུམ་ལ་ནི། །རྡོ་རྗེ་འཇམ་པ་བསྒོམ་པར་བྱ། །ལུས་ལ་སོགས་པ་རྡོ་རྗེ་གསུམ། །དེ་ཉིད་གསུམ་ནས་སྤྲོ་བར་བྱ། །རྡོ་རྗེ་གསུམ་དང་ལེགས་སྦྱོར་ལས། །འཇམ་
པའི་རྡོ་རྗེ་འདྲ་བར་འགྱུར། །ནམ་མཁའ་མཐའ་ཡས་ཡང་དག་རྟོག །སེམས་སྦྱོར་བ་ནི་དཔག་ཚད་ཡིན། །ལྔ་བཅུ་གཉིས་གྱུར་གང་ཡིན་པ། །བརྒྱ་བརྒྱ་པ་ནས་མངོན་ཕྱོགས་
ལ༑ ༑ཅི་རིགས་གཅིག་པའི་ཡང་དག་རྟོགས། །སྣ་ཚོགས་རྡོ་རྗེ་འབར་ཅིག་སྩོལ། །དཔག་ཚད་བརྒྱ་ཡི་ཁྱོན་ཙམ་དུ། །འབར་བའི་རྡོ་རྗེ་སྣང་བ་ཡིས། །ས་ལ་སོགས་པ་བརྒྱན་པ་
ནི༑ ༑དེ་ནི་སྣང་བ་ཞེས་བཤད་དོ། །ཚངས་པ་དབང་པོ་ལ་སོགས་ལྷ། །དད་བས་དེ་ལ་ཕྱག་ཀྱང་བྱེད། །འདི་ནི་མི་སྣང་བྱེད་པ་སྟེ། །ཏིང་འཛིན་འཇམ་པའི་རྡོ་རྗེ་ཉིད། །རྣམ་པར་སྨིན་
པ་ལྡོག་གྱུར་ཅིང༌། །ཇི་སྐད་གསུངས་པ་འགྲུབ་པར་འགྱུར། །ཕུང་པོ་ལ་སོགས་གྲངས་མཉམ་པར། །མི་བསྐྱོད་ལ་སོགས་རབ་ཏུ་བརྟག །བཤང་གཅི་སྦྱངས་ལས་དེར་གྱུར་
པ༑ ༑གང་ཞིག་དམ་ཚིག་ཅེས་བྱའོ། །དམ་ཚིག་ཅེས་བྱ་དེ་དག་མཆོག །མི་ཕྱེད་རྡོ་རྗེ་གསུམ་འབྱུང་བས། །དཀོན་མཆོག་གསུམ་ནི་མཉམ་བྱས་ཏེ། །བདག་མེད་པ་ཡང་བསྒོམ་པར་
བྱ༑ ༑དཀོན་མཆོག་གསུམ་ནི་ལྕགས་གསུམ་ཡིན། །བདག་མེད་ཅེས་བྱ་ཁ་ཡིན་ཏེ། །གང་འདི་རྣམ་རྟོག་གཅིག་ཉིད་དུ། །བཅུག་པ་རིལ་བུ་ཡིན་པར་འདོད། །སངས་རྒྱས་རྣམས་ཀྱིས་

83-1-172b

མི་བྱེད་པའི། །སྒོམ་པ་སེམས་ཀྱི་དམ་པའོ། །དེ་ལྟར་དེ་ཉིད་ཤེས་བསྒོམས་ནས། །སྐད་ཅིག་གིས་འཇམ་རྡོ་རྗེར་འགྱུར། །འཁོར་ལོ་འོད་འཕྲོ་མཚུངས་པར་འགྱུར། །རང་གི་སྔགས་
ཀྱིས་རྣམ་བསྒོམས་ནས། །སངས་རྒྱས་ཀུན་གྱི་གནས་བསྒོམས་ན། །སངས་རྒྱས་འདྲ་བར་འགྱུར་བར་བཤད། །སུམ་ཅུ་རྩ་དྲུག་གནས་སྦྱོར་བའི། །རི་རབ་ཀྱི་ནི་རྡུལ་ཕྲན་རྣམས། །དེ་
སྙེད་དེ་ཡི་རྗེས་འབྲང་རྣམས། །དམ་ཚིག་རྡོ་རྗེ་ཞེས་བྱ་བའོ། །གནས་ནི་ལྷ་ཡི་སྦྱོར་བ་སྟེ། །སྣ་ནི་རི་རབ་ཅེས་བྱའོ། །བདག་ཉིད་ཆེན་པོ་སུམ་ཅུ་བདུན། །ནམ་མཁར་སྤྲོ་བ་བསམ་མི་
ཁྱབ༑ ༑འཇམ་པའི་རྡོ་རྗེ་བདག་པོ་སྟེ། །འདི་དག་འཁོར་དུ་གྱུར་པ་ཡིན། །འཇིག་རྟེན་པ་ཡི་རང་ངོ་བོ། །ཕྱི་ཡི་རི་རབ་བརྟག་པ་ཡིན། །དམ་ཚིག་རྡོ་རྗེ་ཞེས་བྱ་བའི། །འཁོར་ལོའི་ཏིང་ངེ་
འཛིན་ཅེས་བྱ། །འཁོར་ལོ་དངོས་གྲུབ་རྙེད་སླ་བ། །སྐད་ཅིག་སྦྱོར་བས་སྒྲུབ་བ་འོ། །རྡོ་རྗེ་ཆེན་པོ་རང་སྔགས་ཀྱིས། །དཀྱིལ་འཁོར་དབུས་སུ་རབ་བསྒོམས་ན། །རྡོ་རྗེ་ཀུན་གྱི་གནས་
མཆོག་སྟེ། །ཐུགས་ཀྱི་རྡོ་རྗེ་འདྲ་བར་འགྱུར། །རི་རབ་སུམ་ཅུ་རྩ་དྲུག་གི། །རྡུལ་ཕྲན་ཇི་སྙེད་ཡོད་བ་ཡི། །དེ་སྙེད་བུད་མེད་དེ་ཡི་ནི། །སུམ་འགྱུར་གནས་སུ་འགྱུར་བ་ཡིན། །ཁམས་གསུམ་
གྱི་ནི་རྡོ་རྗེ་ཆེ། །དྲག་པོ་ཡིས་ནི་ཕྱག་བྱས་འགྱུར། །རྡོ་རྗེ་དམ་ཚིག་ཅེས་བྱ་བའི། །ཏིང་འཛིན་འདི་ནི་ཡང་དག་བཤད། །པདྨ་ཆེན་པོ་འདབ་བརྒྱད་པ། །རང་སྔགས་རྡོ་རྗེ་ལས་བྱུང་བ། །ཆོས་

83-1-173a

༄༅། །རྣམས་ཀུན་གྱི་གནས་བསྒོམས་ན། །རྡོ་རྗེ་ཆོས་དང་འདྲ་བར་འགྱུར། །སུམ་ཅུ་རྩ་དྲུག་གནས་སྦྱོར་བའི། །རི་རབ་རྡུལ་ཕྲན་གྲངས་སྙེད་ཀྱི། །སངས་རྒྱས་རྡོ་རྗེ་མཆོག་
གི་ནི༑ ༑དཀྱིལ་འཁོར་ལ་ནི་བདག་ཉིད་འཇོག །གོས་མེད་མཉམ་ཉིད་ཡེ་ཤེས་ཀྱི། །རྡོ་རྗེ་པདྨོ་གྲུ་བཅས་སྦྱིན། །སོ་སོར་རྟོག་པ་ཞེས་བྱ་བའི། །ཏིང་ངེ་འཛིན་ནི་ཡང་དག་བཤད། །
ཤིན་ཏུ་གྲངས་མེད་བསྐལ་པར་ནི། །གྲངས་ཀྱི་མིང་གིས་གནས་པར་ནི། །གནས་ཤིང་སྒོམ་པར་བྱེད་པ་ཡིན། །དེ་ཡི་ཡེ་ཤེས་ལྔར་ལྡན་པ། །སངས་རྒྱས་ཀུན་གྱི་དགོངས་པ་ནི། །
འཇིག་རྟེན་ཕན་ཕྱིར་གསུངས་པ་རྣམས། །ཕྱོགས་བཅུའི་སངས་རྒྱས་མཐའ་ཡས་པའི། །ཡོན་ཏན་གསུམ་ནི་ཡོངས་སུ་བསྟེན། །འོད་ཟེར་ལྔ་ཡི་མདོག་འདྲ་བའི། །རང་སྔགས་
ལས་བྱུང་རལ་གྲི་ནི། །བློ་ལྡན་ལག་པར་དེ་བཞག་ན། །རྡོ་རྗེ་རིག་པ་འཛིན་པར་འགྱུར། རང་གི་སྔགས་ཀྱི་ཁོང་ཆུད་འདི། །ཧོ་ཧོ་ཧཱུཾ་དེ་ཁམས་གསུམ་པ། །པདྨ་སྤངས་པའི་
ཚངས་པ་ཆེར། །རྣལ་འབྱོར་པ་དེ་འགྱུར་བ་ཡིན། །ཁམས་གསུམ་ཀུན་གྱིས་ཆེར་མཆོད་ཅིང༌། །ཚངས་དང་ལྷ་མིན་ཕྱག་བྱས་པ། །སྟོང་གསུམ་མི་ཡི་མཆོག་གཅིག་པུ། །དབང་
ཆེན་པོ་ཡི་ཚངས་པར་འགྱུར། །ཐུགས་ཀྱི་རྡོ་རྗེ་མཆོག་བསྒོམས་པས། །དངོས་གྲུབ་ཇི་ལྟར་འདོད་པ་དག །སྐུ་གསུང་ཐུགས་ཀྱི་རྡོ་རྗེ་ལས། །དེ་ནི་དེ་མ་ཐག་ཏུ་འཐོབ། །རང་གི་རྡོ་

83-1-173b

རྗེ་ཏིང་འཛིན་འདི། །དངོས་མེད་གཅིག་པུ་ཡང་དག་བྱུང༌། །བྱང་གྲོལ་ལ་ཡང་དེ་མི་གནས། །རལ་གྲིའི་ཁ་དང་འདྲ་བར་འགྱུར། །ཨོཾ་ནི་རིལ་བུ་ཙ་ན་ཀའི། །འབྲུ་ཚད་ཙམ་དུ་བསམས་
ནས་ནི༑ ༑དབུས་སུ་རང་གི་ལྷ་ཡི་གཟུགས། །བསམས་ཏེ་ཁར་བཅུག་རྣམ་བསྒོམས་ན། །བྱང་ཆུབ་ཡེ་ཤེས་འོད་པོ་ཆེ། །བློ་ལྡན་དེ་མ་ཐག་ཏུ་འགྱུར། །ཛམྦུ་ཆུ་བོའི་གསེར་མདོག་
གམ། །ཉི་མ་འཆར་ཀའི་མདོག་འདྲ་བའི། །ཙ་ན་ཀ་ཡི་འབྲུ་ཚོད་ཙམ། །ཡི་གེའི་དམ་པ་ཨཱཿབསམ་མོ། །དེ་ཡི་དབུས་སུ་ལྷ་ཡི་གཟུགས། །ཁར་བཅུག་ནས་ནི་རྣམ་བསྒོམས་ན། །བྱང་
ཆུབ་ཡེ་ཤེས་འོད་པོ་ཆེ། །དེ་ནི་དེ་མ་ཐག་ཏུ་འགྱུར། །ཛམྦུ་ཆུ་བོའི་གསེར་མདོག་དང༌། །ཉི་མ་འཆར་ཀའི་མདོག་འདྲ་བའི། །ནམ་མཁའི་དབུས་ན་གནས་པ་ཡི། །ཙ་ན་ཀ་ཡི་འབྲུ་ཚད་
ཙམ༑ ༑ཡི་གེ་ཧཱུཾ་ནི་རྣམ་བསམས་ཏེ། །དབུས་སུ་རང་གི་ལྷ་བསམས་ནས། །ཁར་བཅུག་ནས་ནི་རྣམ་བསམས་ན། །རྡོ་རྗེ་སེམས་དཔའ་འོད་པོ་ཆེ། །དཔལ་ལྡན་དེ་མ་ཐག་ཏུ་འགྱུར། །ཛམྦུ་
ཆུ་བོའི་གསེར་མདོག་དང༌། །ཉི་མ་འཆར་ཀའི་མདོག་འདྲ་བའི། །རྣམ་བར་སྣང་མཛད་མཁའ་དབྱིངས་ཀྱི། །དཀྱིལ་འཁོར་དབུས་སུ་རབ་བསྒོམས་ལ། །ལག་ཏུ་འཁོར་ལོ་རྣམ་བསྒོམས་ན། །
འཁོར་ལོའི་རིག་པ་འཛིན་པར་འགྱུར། །རྡོ་རྗེའི་སྐུ་མདོག་སྦྱོར་བ་ཡང༌། །འདི་ནི་ཡེ་ཤེས་མཆོག་སྒྲུབ་པའོ། །འཁོར་ལོ་ཆེན་པོའི་རིགས་བསྒོམས་ཏེ། །ཡེ་ཤེས་རྡོ་རྗེ་དག་གིས་བྱ། །ཛམྦུ་

83-1-174a

༄༅། །ཆུ་བོའི་གསེར་མདོག་གམ། །ཉི་མ་འཆར་ཀའི་འོད་འདྲ་བའི། །ནམ་མཁའི་དབྱིངས་ཀྱི་དབུས་གནས་པར། །རྡོ་རྗེ་མི་ཕྱེད་རབ་བསྒོམས་ཏེ། །ལག་ཏུ་རྡོ་རྗེ་
བསྒོམས་ན་ནི། །རྡོ་རྗེའི་རིག་པ་འཛིན་པར་འགྱུར། །རྡོ་རྗེ་མཆོག་གི་སྒྲུབ་པ་འདི། །རྡོ་རྗེ་སྐུ་ཡི་སྦྱོར་བ་ལས། །རྡོ་རྗེ་རིགས་ཀྱི་མཆོག་བསྒོམས་པས། །ཡེ་ཤེས་རྡོ་རྗེ་དག་གིས་བྱ། །
ནམ་མཁའི་ཁམས་ཀྱི་དབུས་གནས་པར། །རིན་ཆེན་ལ་ནི་རིན་ཆེན་བསྒོམས། །དེ་ཉིད་ལག་ཏུ་ལེགས་བཞག་ན། །རིན་ཆེན་རིག་པ་འཛིན་པར་འགྱུར། །རིན་ཆེན་མཆོག་གི་སྒྲུབ་པ་
འདི༑ ༑རིན་ཆེན་སྐུ་ཡི་སྦྱོར་བ་ལས། །རིན་ཆེན་རིགས་ཀྱི་མཆོག་བསྒོམས་པ། །ཡེ་ཤེས་རྡོ་རྗེ་དག་གིས་བྱ། །ནམ་མཁའི་དབྱིངས་ཀྱི་དབུས་གནས་པར། །ཚེ་དཔག་མེད་པ་རབ་བསྒོམས་
ལ༑ ༑ལག་ཏུ་པདྨ་བསྒོམས་ན་ནི། །པདྨའི་རིག་པ་འཛིན་པར་འགྱུར། །པདྨ་མཆོག་གི་སྒྲུབ་པ་འདི། །པདྨའི་སྐུར་ནི་སྦྱོར་བ་ལས། །པདྨའི་རིགས་ཆེན་བསྒོམས་པ་ནི། །ཡེ་ཤེས་རྡོ་རྗེ་དག་
གིས་བྱ༑ ༑ནམ་མཁའི་དབྱིངས་ཀྱི་དབུས་གནས་པར། །དོན་ཡོད་མཆོག་ནི་རབ་བསྒོམས་ལ། །ལག་ཏུ་རལ་གྲི་རབ་བསྒོམས་ན། །རལ་གྲིའི་རིག་བ་འཛིན་པར་འགྱུར། །དམ་ཚིག་མཆོག་
ནི་འདི་སྒྲུབ་པ། །སྐུ་ཡི་དམ་ཚིག་སྦྱོར་བ་ལས། །དམ་ཚིག་རྡོ་རྗེ་རིགས་བསྒོམས་པ། །ཡེ་ཤེས་རྡོ་རྗེ་དག་གིས་བྱ། །བསྒྲུབ་བྱ་རྡོ་རྗེའི་དབྱེ་བ་ཡིས། །མདུང་ཐུང་རྡོ་རྗེ་ལྕགས་ཀྱུ་སོགས། །

83-1-174b

སྐུ་གསུང་ཐུགས་ཀྱི་སྒྲུབ་པ་ཡིས། །བསམ་གཏན་ཉིད་ཀྱིས་སྒྲུབ་པར་འགྱུར། །དམ་ཚིག་ཆེན་པོ་འབྱུང་བ་ཡི། །དམ་ཚིག་དངོས་གྲུབ་ཅེས་བྱ་བའི། །མི་ཕྱེད་རྡོ་རྗེ་གསུམ་དབང་ཕྱུག །སྣ་
ཚོགས་བཅོམ་ལྡན་འདས་ཀྱིས་གསུངས། །སྡུག་བསྔལ་དང་ནི་ཀུན་འབྱུང་ཉིད། །འགོག་དང་ལམ་སྟེ་བཞི་པོ་ནི། །ལམ་གྱི་བཞི་མདོར་ཡང་དག་བཤད། །སྒྲུབ་པ་པོ་ནི་གནས་མིང་
ཅན༑ ༑ཤིང་གཅིག་དྲུང་དུ་ཡང་དག་རྟོག །ཆོས་དང་རྫོགས་ལོངས་སྤྱོད་མིང་ཅན། །སྣ་ཚོགས་མཚན་གཅིག་ཡང་དག་དགོང༌། །མཚན་མ་རྐྱེན་གྱི་གཟུགས་ཅན་ནོ། །འབྱིན་དང་རྔུབ་པ་
ཉིད་དང་ནི། །གནས་པ་ཡིས་ནི་ཉེར་མཛེས་པ། །ཡིད་སྟོན་པ་ཡི་མཉམ་སྦྱོར་ལ། །རབ་ཏུ་ཞི་བའི་ཞི་གནས་སུ། །དུས་གསུམ་རྟོག་པ་གཅིག་ལས་འདས། །རྡོ་རྗེ་ལྕགས་ཀྱུ་ཁྱད་པར་
དང༌། །སྒྲུབ་པ་པོ་ནི་རྟག་ཏུ་སྒྲུབ། །སྦྱོར་གསུམ་སྔགས་ཀྱི་སྐྱེས་བུ་ནི། །སྦྱོར་གསུམ་རྡོ་རྗེ་ཅན་བསམས་པ། །སྐུ་གསུང་ཐུགས་ཀྱི་ལྕགས་ཀྱུ་འོ། །སངས་རྒྱས་ཡེ་ཤེས་བློ་ཅན་གྱི། །མི་
གསལ་གསལ་བར་ཡང་དག་ལྡན། །དེ་བཞིན་ཉིད་ཀྱི་ངོ་བོ་ལས། །འགྲོ་བ་ཐམས་ཅད་དགུག་པར་བྱ། །རླུང་གི་དཀྱིལ་འཁོར་མཆོག་གནས་པ། །སངས་རྒྱས་དགུག་པ་དམ་པ་ཡིན། །
གནས་མེད་གནས་པའི་སྦྱོར་བ་ཡིས། །དེ་ཉིད་སྔགས་དོན་རྣལ་འབྱོར་པས། །འགྲོ་བ་འདོད་པའི་ལོངས་སྤྱོད་ཀྱང༌། །མི་གསལ་སྦྱོར་བས་སྦྱོར་བར་བྱེད། །གང་ཡང་དམ་ཚིག་ཕྱོགས་

83-1-175a

༄༅། །རྣམས་ནི། །མཁའ་དབྱིངས་དབྱེ་བས་གནས་པ་རྣམས། །དེ་ཉིད་རྡོ་རྗེ་བཀུག་ནས་ནི། །སྔགས་རིག་པས་ནི་སྤྱད་པར་བྱ། །ནམ་མཁའི་ཁམས་ནི་དགུག་པ་འདི། །དམ་
ཚིག་ཆེན་པོ་རྡོ་རྗེ་ཅན། །སྔགས་ཀྱི་དེ་ཉིད་གཅིག་སྦྱོར་ལས། །ལྕགས་ཀྱུ་དེ་རྣམས་འགྲུབ་པར་འགྱུར། །དམ་ཚིག་རྣམས་ནི་དགུག་པའི་མཆོག །རྒྱལ་གནས་ལྕགས་ཀྱུ་བསམས་
ནས་ནི༑ ༑རྣམ་པར་སྣང་མཛད་འཁོར་ལོ་ཆེ། །རྡོ་རྗེ་པདྨ་ལ་སོགས་བྱ། །མེ་ལོང་ལྟ་བུའི་སྔགས་པས་ནི། །སངས་རྒྱས་སྐུ་ནི་རྣམ་པར་བསྒོམ། །ལག་ཏུ་སྐུ་དང་གསུང་ཐུགས་
ཀྱི༑ ༑ལྕགས་ཀྱུ་ལ་སོགས་རབ་ཏུ་བསྒོམ། །དེ་ནི་སྦྱོར་བ་འདི་ཉིད་ཀྱིས། །དེ་ཉིད་ལས་ནི་ལྷ་རྣམས་དགོད། །དེ་ནི་དེ་མ་ཐག་ཏུ་ཡང༌། །དངོས་གྲུབ་ཀུན་སྟེར་ལས་བྱེད་འགྱུར། །
སྐུ་དང་གསུང་ཐུགས་ཐམས་ཅད་ནི། །མཚན་ཉིད་གཅིག་པར་བསྒོམ་པར་བྱ། །ལྕེ་ཡི་རྡོ་རྗེ་སྦྱོར་བ་ཡིས། །གསུང་གི་རྡོ་རྗེར་དེ་མཉམ་བསྒོམ། །བརྟུལ་ཞུགས་ཅན་གྱིས་ཕྱི་ནང་
གཉིས༑ ༑གསང་བའི་རྡོ་རྗེ་མཆོག་མཆོད་དོ། །དངོས་མེད་དམ་ཚིག་སྦྱོར་བ་ཡིས། །ཇི་ལྟ་ཇི་ལྟར་རབ་སྒྲུབ་པ། །དམ་ཚིག་གསུམ་གྱི་རྣལ་འབྱོར་བའི། །དེ་ནི་ཡང་དག་ཡིན་པར་
བཤད༑ ༑གསང་བའི་སྙིང་པོ་བསྡུས་པ་ཡི། །དངོས་གྲུབ་ཀུན་གྱི་མཆོག་ཏུ་འདོད། །བཅོམ་ལྡན་དམ་ཚིག་ཆེན་པོ་ཡི། །རྣལ་འབྱོར་པས་ནི་དེ་སྐད་གསུངས། །དེ་ནས་ཕྱག་ན་

83-1-175b

རྡོ་རྗེ་ནི༑ ༑གོ་བྱེད་གསང་བ་ཡང་དག་གསུངས། །གྲང་ཞིག་ཤེས་ན་རྣལ་འབྱོར་པའི། །མཉམ་གཞག་མཆོག་ནི་ཐོབ་འགྱུར་བའི། །གསང་དབང་དེ་ཉིད་དམ་པ་ཡི། །དེ་ནི་དེ་ཡིས་ཡང་
དག་བཤད། །རྣལ་འབྱོར་ཆེན་པོ་གཅིག་བདག་ཉིད། །ནམ་མཁའ་དང་ནི་མཉམ་བའི་གནས། །བྱས་ན་དམ་ཚིག་ཡང་དག་པ། །ཤ་ཆེན་ལ་ནི་ཡང་དག་སྦྱར། །དངོས་མེད་བ་ཡི་ཤ་
ཆེན་གྱི༑ ༑དམ་ཚིག་མཆོག་ལ་གནས་ནས་ནི། །བློ་ལྡན་བདག་ཉིད་སྒོམ་བ་ནི། །རྡོ་རྗེ་དངོས་གྲུབ་ལོངས་སྤྱོད་སྟེར། །རྫོགས་ལོངས་སྤྱོད་ཡུལ་བཤང་བ་ཡིན། །དེ་ཉིད་ཡེ་ཤེས་དབང་
པོ་གཅི༑ ༑དམ་ཚིག་འདི་དག་ཉིད་ཀྱིས་ནི། །རིག་པ་འཛིན་པའི་གཙོ་བོར་འགྱུར། །ལོངས་སྤྱོད་རྫོགས་ཕུང་ལས་བྱུང་བ། །གླང་པོའི་ཤར་ནི་དེ་རབ་བརྟག །དམ་ཚིག་གཅིག་ཏུ་ལེགས་
སྦྱོར་ལས༑ ༑མངོན་ཤེས་ལྔ་དག་ཐོབ་པར་འགྱུར། །དབང་པོ་གཉིས་ནི་རྟ་ཤ་སྟེ། །དངོས་མེད་དེ་ཉིད་ལས་སྦྱོར་ལས། །དམ་ཚིག་གཅིག་ཏུ་ལེགས་སྦྱོར་ན། །མི་སྣང་གནས་ཀྱི་མཆོག་
ཏུ་འགྱུར། །དགོངས་བས་གཅིག་ཤོས་བཟློག་པ་ཡིན། །ཕུང་སོགས་ཡན་ལག་གང་གྱུར་པ། །དངོས་མེད་དེ་ནི་ཁྱི་ཤ་ཡིན། །དམ་ཚིག་གཅིག་ཏུ་ཡང་དག་སྦྱོར། །དངོས་གྲུབ་ཐམས་
ཅད་རབ་སྒྲུབ་པ་འོ། །རྫོགས་སངས་རྒྱས་ཅན་བ་ལང་ཤ །ཁྲོ་བོའི་རྒྱལ་པོ་འགྲུབ་པར་འགྱུར། །དམ་ཚིག་གཅིག་ཏུ་ཡང་དག་སྦྱོར། །རྡོ་རྗེ་དགུག་པའི་དམ་པ་འོ། །འདི་ནི་འཇིག་རྟེན་

83-1-176a

༄༅། །པར་གྱུར་ལས། །དགོངས་པས་གཅིག་ཤོས་བཟློག་པ་ཡིན། །ཤ་ཆེན་དང་ནི་བཤང་གཅི་དང༌། །གླང་པོ་རྟ་ཁྱི་བ་ལང་དག །མི་རྟོག་གཅིག་པའི་སྒྲུབ་པ་ཡིས་
དམ་ཚིག་གཅིག་ཏུ་དེ་འགྲུབ་འགྱུར། །བསྟན་པས་འདི་ནི་སྒྲུབ་པ་ནི། །སྔགས་ཀྱི་ལོངས་སྤྱོད་རྣལ་འབྱོར་པ། །རྡོ་རྗེ་སྦྱོར་བའི་གསང་བ་ཡིས། །སྒྲུབ་པ་འདི་དང་ལྡན་པར་འགྱུར།།
དེ་ནི་སངས་རྒྱས་བྱིན་རློབ་ཅིང༌། །རྣམ་ཀུན་རྡོ་རྗེ་ཅན་གསུམ་དང༌། །སྙིང་གར་ཡེ་ཤེས་དམ་ཚིག་དང༌། །དབུ་རྒྱན་ལ་ནི་རྡོ་རྗེ་འཛིན། །སངས་རྒྱས་ཐམས་ཅད་ཚིམ་འགྱུར་བའི། །འདི་
ནི་དམ་ཚིག་སྡོམ་པའོ། །དངོས་གྲུབ་ཐམས་ཅད་སྟེར་བའི་མཆོག །དམ་ཚིག་མཆོག་འདིས་རབ་ཏུ་བྱ། །དམ་ཚིག་ཀུན་གྱི་དམ་པ་སྟེ། །རྡོ་རྗེ་ཟས་ཀྱི་ཏིང་འཛིན་ཏོ། །དེ་ནས་འགྲོ་ལ་
ཕན་པའི་མགོན། །གཙོ་བོ་རྣམ་སྣང་ཆེན་པོ་ལ། །གསང་བའི་དགོངས་པ་དམ་པ་ནི། །རྡོ་རྗེ་འཛིན་པས་སླར་ཡང་ཞུས། །གང་ཞིག་སྤྱི་བོར་བརྟགས་པ་ནི། །གཅིག་པུ་ཉིད་དུ་གྱུར་པ་
དེས། །རི་རབ་སུམ་ཅུ་རྩ་དྲུག་ཏུ། །མུ་སྟེགས་རྣམས་ཀྱིས་འཚལ་མི་འགྱུར། །རང་གི་བསྟན་བཅོས་བརྡ་ཡིས་ནི། །ཕྱི་རོལ་བ་དེ་རྣམ་རྟོག་ལ། །ཏིང་འཛིན་བརྟགས་པ་འདི་དག་ཀྱང༌།།
འདི་ལ་རང་གི་ངོ་བོ་མེད། །ཚངས་སྒོ་མཛོད་ཀྱི་རྒྱུད་ལས་ནི། །རི་རབ་གཅིག་དང་བཅས་པར་བཤད། །བྱིས་པ་མཆོག་ནི་རྨོངས་བྱེད་པ། །གསུང་འདི་སྐྱེ་བོ་ལྟུང་བར་འགྱུར། །དེ་ནས་

83-1-176b

བཅོམ་ལྡན་བདག་པོ་འདིས། །རྡོ་རྗེ་ཅན་ལ་སླར་གསུངས་པ། །ལེགས་སོ་རྡོ་རྗེ་ལེགས་པ་ཆེ། །སྐྱེས་བུ་དམ་པ་ཁྱོད་ལེགས་པ། །རྐྱེན་དང་ཉན་ཐོས་ཐེག་པ་དང༌། །འདིར་ནི་ང་ཡིས་གསལ་
བཤད་པ། །སངས་རྒྱས་ཀྱིས་བཤད་ཡེ་ཤེས་དག །ཐེག་པ་ཆེན་པོ་མི་མཐོང་ངོ༌། །ཚད་ཡོད་དང་ནི་ཡོངས་ཆད་པའི། །རང་གི་ལུས་ལ་གང་བཤད་དེ། །ཡེ་ཤེས་དེ་རྣམས་དྲི་མེད་འདོད། །ཁྲོན་
པའི་རུས་སྦལ་ཞེས་བྱའོ། །ནམ་མཁའ་དང་ནི་མཉམ་ཡེ་ཤེས། །རྡོ་རྗེ་ཐེག་པ་བླ་མེད་པ། །མཆོག་སྦྱིན་ང་ནི་ཁྱེད་བཞིན་དུ། །རྒྱ་ཆེན་དེ་ཡིས་མི་མཐོང་ངོ༌། །རྡོ་རྗེ་ཐེག་པ་རྒྱ་མཚོ་སྟེ། །དེ་ཡིས་
ཡང་དག་མ་མཐོང་བས། །རང་གི་ལུང་ནི་ཚད་མ་ཡིས། །གཞན་ཡོད་པ་ནི་མིན་ཞེས་སྨྲ། །ཐེག་པ་ཆེན་ལ་གསང་བ་རྣམས། །སྲང་ལ་བཅལ་ཏེ་དེ་སྨྲ་བ། །དེ་རྣམས་སྔོན་བཞིན་གསལ་
མིན་ཞེས། །ང་ཡི་ཚིག་ལས་བལྟས་ཏེ་སྨྲ། །དེ་ཉིད་རྗེས་སུ་གཟུང་བའི་ཕྱིར། །རྫོགས་སངས་རྒྱས་ལ་སྒོམ་པ་རྣམས། །གང་གིས་ཤེས་ན་རྟོག་མེད་འགྱུར། །གསང་བ་དགོངས་པས་
གསུངས་པ་ཡིན། །སྔགས་ཀྱི་དེ་ཉིད་དོན་བྱང་ཆུབ། །སྣ་ཚོགས་དངོས་གྲུབ་འབྲས་བུ་སྟེར། །དགོངས་དོན་ཇི་ལྟ་ཇི་ལྟ་བར། །དེ་ནི་ང་ཡིས་ཡང་དག་བཤད། །དམ་ཚིག་རྡོ་རྗེ་ལྕེ་ལ་ནི།།
རྡོ་རྗེ་ཅན་གྱིས་ཧཱུཾ་བསམས་ཏེ། །རྣལ་འབྱོར་པས་ནི་བདུད་རྩི་ལྔ། །ཟོས་ན་རྡོ་རྗེ་གསུམ་ཐོབ་འགྱུར། །ཨཱཿདང་ཨོཾ་གྱི་གསང་བ་དག །འདི་ནི་རྡོ་རྗེ་གསུམ་མཆོག་སྟེ། །འདི་ལྟ་བུ་ཡི་སྦྱོར་བ་

83-1-177a

༄༅། །ཡིས༑ ༑རྡོ་རྗེ་སེམས་དཔའི་འོད་ཆེན་འགྱུར། །འདི་ནི་རྡོ་རྗེའི་བདུད་རྩི་ཡི། །ཕྲེང་འགྱུར་དམ་ཚིག་རྡོ་རྗེར་བཤད། །རྡོ་རྗེ་སེམས་དཔའ་ཡང་དག་འབྱུང༌། །ཏིང་
ངེ་འཛིན་ནི་བཤད་པ་ཡིན། །རྡོ་རྗེ་གསུམ་གྱི་དམ་ཚིག་མཆོག །སྐུ་གསུང་རྡོ་རྗེ་ཅན་དུ་འགྱུར། །དེ་ཉིད་སེམས་ཅན་ཐམས་ཅད་ཀྱི། །ཡིད་བཞིན་ནོར་བུའི་རྒྱ་མཚོ་ཆེ། །འཇིག་རྟེན་
ཁམས་ནི་ཐམས་ཅད་དུ། །སངས་རྒྱས་སྐུ་དང་འདྲ་བར་འགྱུར། །རྡོ་རྗེ་དམ་ཚིག་དངོས་གྲུབ་མཆོག །རྡོ་རྗེ་བདག་ཉིད་དེ་སྣང་བྱེད། །གངྒཱའི་ཀླུང་གི་བྱེ་མ་སྙེད། །སངས་རྒྱས་ཞིང་ནི་
ཐམས་ཅད་དུ། །གྲུབ་ནས་འདི་ནི་དེར་སྦྱོར་བའི། །རིག་པ་འཛིན་པར་དེ་འགྱུར་རོ། །སྐུ་ཡི་རྡོ་རྗེ་བསྒོམ་བདག་ཉིད། །གྲུབ་མཆོག་དམ་ཚིག་ལ་གནས་པ། །མི་སྣང་གྱུར་པ་ཀུན་གྱི་
མཆོག །སྟོང་གསུམ་དག་ནི་སྣང་བར་བྱེད། །ལྷ་ཡི་བུ་མོ་མཆོག་འཕྲོགས་ནས། །སངས་རྒྱས་རྣལ་འབྱོར་མར་ལེགས་སྦྱོར། །གངྒཱའི་བྱེ་སྙེད་ཅེས་བྱ་བའི། །རྫོགས་པའི་སངས་རྒྱས་
མ་ལུས་ཀུན། །དཔེ་དེ་དང་ནི་གྲངས་གཅིག་པ། །སངས་རྒྱས་དུས་གསུམ་རྣམ་སྤངས་པ། །ལག་ཏུ་སྐྱུ་རུ་ར་བཞག་བཞིན། །རྡོ་རྗེ་མིག་གིས་དེ་མཐོང་འགྱུར། །སངས་རྒྱས་ཞིང་ནི་གང་དག་ཏུ།།
སྒྲ་གྲགས་པ་ནི་ཇི་སྙེད་བ། །རྣམ་པ་ལ་གནས་མ་ནོར་བར། །སྐད་ཅིག་གིས་ནི་དེ་ཀུན་ཐོས། །གངྒཱའི་བྱེ་སྙེད་ཞིང་དག་དང༌། །སྐུ་ལ་སོགས་པ་གསུམ་གྱིས་མཚན། །སེམས་ཞེས་བཤད་པའི་

83-1-177b

སྒོམ་པ་མཆོག །སེམས་ཅན་རྣམས་ཀྱི་དེ་ཉིད་རིག །བསྐལ་པ་གངྒཱའི་བྱེ་སྙེད་དུ། །སངས་རྒྱས་རྡོ་རྗེ་མཆོག་གིས་འགེངས། །རྡོ་རྗེ་བསམ་མི་ཁྱབ་སྔོན་འགྲོ། །རང་གི་རྣ་བ་སེམས་བཅས་
བ། །གངྒཱའི་བྱེ་མའི་མིང་ཅན་གྱི། །གནས་ཀྱི་དངོས་པོ་བཤད་པ་ཡིན། །སངས་རྒྱས་རྣམས་ཀྱིས་མངོན་ཤེས་གནས། །འདི་ནི་ཡང་དག་བཀའ་སྩལ་ཏོ། །མངོན་ཤེས་དྲུག་ནི་དོན་གྲུབ་བོ། །
དེ་ནི་སངས་རྒྱས་འདྲ་བར་འགྱུར། །གངྒཱའི་ཀླུང་གི་བྱེ་སྙེད་ཀྱི། །འཁོར་རྣམས་ཀྱིས་ནི་རབ་མཛེས་པས། །སྐུ་སོགས་རྡོ་རྗེ་གསུམ་འདི་ནི། །འཇིག་རྟེན་ཁམས་རྣམས་ཀུན་ཏུ་སྤྱོད། །ཡིད་རྟོན་
བདེན་གཅིག་བསྙེན་པ་སྟེ། །དེ་ཉིད་གསུམ་མཉམ་གཉིས་མེད་པ། །བརྟེན་ཏེ་དམ་ཚིག་གཅིག་གྱུར་པ། །ཡེ་ཤེས་ཉེ་བར་སྒྲུབ་པའོ། །ཡིད་རྟོན་མཉམ་པའི་སྦྱོར་བ་ལས། །སྒྲུབ་པ་ཡི་ནི་
དམ་ཚིག་འགྱུར། །འབྲས་བུ་མངོན་སུམ་བྱས་སྦྱོར་བ། །སྒྲུབ་པ་ཆེན་པོ་བཞི་པའོ། །རྐྱེན་དང་ཉན་ཐོས་མདོ་སྡེ་བ། །འདི་དང་ལྡན་པ་རབ་ཏུ་བསྔགས། །སེམས་ལ་དམིགས་དང་འདིར་སྦྱོར་
བ༑ ༑སྐད་ཅིག་གིས་ཀྱང་དེ་འགྲུབ་འགྱུར། །བསྙེན་པའི་དམ་ཚིག་སྦྱོར་གཅིག་དང༌། །ཉེ་བར་སྒྲུབ་བར་གང་གྱུར་དང༌། །སྒྲུབ་པའི་དམ་ཚིག་ཉིད་དང་ནི། །སྒྲུབ་པ་ཆེན་པོ་བཞི་པ་ཡིན།།
འདི་ལ་ཡང་དག་འཇུག་འགྱུར་བ། །ཇི་ལྟ་ཇི་ལྟར་འཇིག་རྟེན་སོགས། །ས་དང་ཤིང་གི་རིན་ཆེན་སོགས། །ལྷ་ཉིད་དུ་ནི་རབ་ཏུ་བརྟག །ཆོས་ཀྱི་དབྱེ་བས་ཤེས་པར་བྱ། །རྡོ་རྗེ་ཡེ་ཤེས་

83-1-178a

༄༅། །སྒྲུབ་པ་པོ། །བསྙེན་པའི་དམ་ཚིག་ཡང་དག་སྦྱོར། །བྱང་ཆུབ་མཆོག་ནི་རྣམ་པར་བསྒོམ། །གཟུགས་དང་སྒྲ་དང་དེ་བཞིན་དྲི། །རོ་དང་རེག་བྱ་ཆོས་རྣམས་
ལ༑ ༑དངོས་གྲུབ་མཆོག་ནི་རྣམ་དཔྱད་པ། །དེ་ནི་ཉེ་བར་སྒྲུབ་པར་འགྱུར། །སྔགས་བདག་གང་ཡིན་བསྒོམས་ནས་ནི། །བསྐུལ་བ་སྒྲུབ་པར་འགྱུར་བ་ཡིན། །རང་སྔགས་རྡོ་རྗེ་ཅན་གྱི་
གཟུགས༑ ༑དེ་ནི་སྒྲུབ་པ་ཆེན་པོར་འདོད། །བསྙེན་པ་རྡོ་རྗེ་བདུད་རྩི་དག །སྔགས་པས་ཀུན་ཏུ་བརྟག་པར་བྱ། །དངོས་གྲུབ་འདོད་པས་གནས་པ་ནི། །དབུ་རྒྱན་ལ་ནི་མཆོག་གང་
བསམ༑ ༑འདི་ནི་སྔགས་རྣམས་ཐམས་ཅད་ཀྱི། །དེ་ཉིད་གསུམ་གསང་ཡང་དག་འབྱུང༌། །སྔགས་ཀྱི་དེ་ཉིད་དོན་གཉེར་བའི། །སྒྲུབ་པ་པོས་ནི་དབེན་པ་བསྟན། །སྣ་ཚོགས་ལུང་
གི་ཡང་དག་རྟོག །སྔགས་ནི་དགོན་པ་ཆེན་པོར་འདོད། །དེ་ཡི་དཔག་བསམ་ཤིང་ལོངས་སྤྱོད། །ས་ཕྱོགས་ཞེས་ནི་ཡོངས་སུ་བསྒྲགས། །མཁའ་དང་མཉམ་པའི་སྦྱོར་བ་ནི། །
རྣམ་པའི་དབེན་པ་ཆེན་པོར་བཤད། །རི་འོར་རྫོགས་པའི་སངས་རྒྱས་དང༌། །དེ་རིགས་དངོས་མེད་ལས་བྱུང་བའོ། །དེ་འདྲའི་དབེན་པའི་མཚོན་པ་རུ། །དེར་ནི་འོད་ཆེན་རྣམ་གནས་
ཏེ༑ ༑གནས་མེད་པ་ཡི་སྦྱོར་བ་ཡིས། །རྟག་ཏུ་དངོས་གྲུབ་ཐོབ་པར་འགྱུར། །བཅོམ་ལྡན་རྡོ་རྗེའི་སྒྲུབ་པ་ནི། །ཆེན་པོས་དེ་སྐད་བཀའ་སྩལ་ཏོ། །དགོན་པ་ཆེན་པོའི་ས་ཕྱོགས་སོགས།

83-1-178b

འཇིག་རྟེན་པ་རྣམས་སྨྲ་བ་གསལ། །བསྙེན་པ་སྐུ་ཡི་བརྟུལ་ཞུགས་མཆོག །བློ་དང་ལྡན་པས་རྡོ་རྗེ་བཞིས། །རྡོ་རྗེ་གསུམ་གཉིས་མེད་སྦྱོར་བ། །བསྒོམས་ན་དངོས་གྲུབ་འཐོབ་པར་
འགྱུར༑ ༑མེ་ལོང་ཞེས་བྱ་དགོན་པ་ཆེ། །རིན་ཆེན་ཞེས་བྱ་དབེན་པའོ། །ཆེན་པོ་ཞེས་བྱ་འོད་དཔག་མེད། །དོན་ཡོད་པ་ནི་རི་འོར་ཡིན། །ཆུ་ངོགས་དག་པའི་ཆོས་ཀྱི་ཆ། །གནས་ལྔ་དག་
ཏུ་རབ་ཏུ་བརྟག །ཇི་སྲིད་དོན་ནི་སྦྱོར་བ་བཞིས། །ཡི་གེ་ཨོཾ་ནི་སྡོམ་པར་འགྱུར། །ཇི་ལྟར་ནམ་མཁའི་མཚན་ཉིད་གཅིག །རང་གི་མཚན་ཉིད་འདོར་མི་བྱེད། །དེ་བཞིན་དེ་ཉིད་གསུམ་
བཞིའི་ཕྱེད། །ཡི་གེ་ཨོཾ་གཅིག་སྡོམ་པའོ། །གནས་མེད་གནས་པ་ཞེས་བྱ་བའི། །ཨོཾ་གཅིག་གིས་ནི་འགྲོ་ལ་ཁྱབ། །དེ་ཉིད་མི་གསལ་སྦྱོར་དབང་པོ། །གཙོ་བོ་རང་ཉིད་ཟློག་པ་ཡིན།།
ལ་ལ་གླང་པོ་སྤངས་ནས་ནི། །རྗེས་ལ་དབྱིབས་ནི་ཚོལ་བར་བྱེད། །དེ་བཞིན་མ་འོངས་སྔགས་པ་ནི། །ཨོཾ་ལས་སྡོམ་པ་གཞན་དུ་འདོད། །གཅིག་གཉིས་གསུམ་དང་བཞི་དང་ལྔ། །དུས་
ཐུབ་དེ་བཞིན་ནོར་ཅན་དང༌། །ཕན་ཚུན་སྦྱོར་གནས་བརྗོད་པ་ལ། །བསམ་མི་ཁྱབ་པའི་གྲངས་སུ་འགྱུར། །བཅོམ་ལྡན་གཅིག་ཀྱང་དུ་མ་སྟེ། །ཚིག་ཏུ་བརྗོད་པ་རྣམ་པར་སྤངས། །བརྡ་ཙམ་
དུ་ནི་ཨོཾ་ཞེས་བྱ། །དངོས་མེད་སྦྱོར་བའི་ཆོས་ཉིད་ཡིན། །ཆོས་དང་ལོངས་སྤྱོད་སྤྲུལ་པ་སྟེ། །སྐུ་གསུམ་དུ་ནི་ཡང་དག་བཤད། །གསུམ་པོ་ཡང་དག་འཛིན་པས་ནི། །དེས་ན་ཨོཾ་ནི་སྡོམ་པ་

83-1-179a

༄༅། །ཡིན། །དང་པོ་གཅིག་པུ་མི་བསྐྱོད་དགོད། །དེ་ཉིད་སྡོམ་པར་གྱུར་བ་ཡིན། །བརྡ་རུ་བརྗོད་པ་སྣ་ཚོགས་པ། །བསམས་ནས་སྡོམ་པ་ཀུན་ཏུ་བཤད། །མི་ཕྱེད་
ནམ་མཁའི་སྦྱོར་བ་ཡིས། །བསམ་དང་གདོན་དང་རྣམ་པར་བྲལ། །རྟེན་འབྲེལ་རིག་ལས་ཡང་དག་འབྱུང༌། །རྗེས་བཅས་ཞེས་བྱ་དེ་བསྒོམ་བྱ། །རྟག་ཏུ་འབྱུང་བའི་ཡེ་ཤེས་
གཞག །མིག་ལ་སོགས་པ་བདུན་བརྒྱ་ལ། །གཡས་དང་གཅིག་ཤོས་ཟླ་ཕྱེད་དེ། །ཤེས་རབ་ཐབས་ཀྱང་སྒྲུབ་པའོ། །འདི་དག་ཟུང་གྱུར་ཟླ་བ་སྟེ། །རྡོ་རྗེ་མིང་ཅན་ཕྱེད་དང་གཉིས། །
དེ་ནི་སྦྱོར་བ་འདི་ཉིད་ཀྱིས། །དངོས་གྲུབ་མྱུར་དུ་ཐོབ་པར་འགྱུར། །ཞག་ནི་ཐུབ་པ་ཟླ་ཕྱེད་དང༌། །ཟླ་གཅིག་ཟླ་བ་ཕྱེད་གཉིས་པས། །འཇིག་རྟེན་པ་ཡི་ཞག་དབྱེ་བས། །རྒྱ་ཆེར་ངས་
ནི་བཤད་པ་ཡིན། །གསང་བ་མཆོག་ལས་བྱུང་བ་ནི། །ཟླ་བ་ཕྱེད་ཀྱིས་སྒྲུབ་པར་གསུངས། །དེ་ཉིད་ཉེ་བར་འགྲུབ་བཤད་པའི། །སྡོམ་པའི་ཡུལ་ནི་དམ་པ་ཡིན། །གང་ཚེ་ཤེས་རབ་
ཐབས་ཡེ་ཤེས། །དེ་བཞིན་ཉིད་ཤེས་ལས་བྱུང་བ། །སངས་རྒྱས་སྐུ་འཛིན་དཔལ་དང་ལྡན། །རྡོ་རྗེ་མི་ཕྱེད་འོད་པོ་ཆེ། །བྱང་ཆུབ་སྐད་ཅིག་གིས་སྦྱོར་བ། །རྡོ་རྗེ་སྐུ་ནི་བྱེད་པར་འགྱུར།།
སྲོག་ལ་སོགས་དང་གྲངས་མཉམ་པའི། །བདག་མེད་ཕྱོགས་བཞུགས་སངས་རྒྱས་རྣམས། །རྡོ་རྗེ་མི་ཕྱེད་གསུམ་བསྒོམས་པས། །རྡོ་རྗེ་བྱིན་རླབས་མཛད་པར་འགྱུར། །འདས་དང་མ་

83-1-179b

འོངས་སངས་རྒྱས་དང༌། །གང་ཞིག་ཕྱོགས་བཅུར་བཞུགས་པ་རྣམས། །ཆོས་སྐུ་མཆོག་གི་རྣལ་འབྱོར་པ། །སངས་རྒྱས་དེ་རྣམས་བྱིན་གྱིས་རློབ། །འདས་པ་རྣམས་ནི་ཆོས་སྐུ་ཡིས།།
བསམ་མི་ཁྱབ་པའི་ཕྱོགས་ན་བཞུགས། །སྔགས་ཕྱོགས་བསམ་གྱིས་མི་ཁྱབ་པས། །མ་འོངས་རྣམས་ཀྱིས་བྱིན་གྱིས་རློབ། །སངས་རྒྱས་གསུམ་ལ་དབྱེ་བ་ནི། །ཅུང་ཟད་ཙམ་ཡང་ཡོད་མ་ཡིན།།
འོན་ཀྱང་དངོས་མེད་ལས་བྱུང་བའི། །སྔགས་པ་རྣམས་ལ་བྱིན་གྱིས་རློབས། །ཕྱོགས་བཅུར་བཞུགས་པའི་སངས་རྒྱས་རྣམས། །མི་ཕྱེད་རྡོ་རྗེ་གསུམ་བསྒོམས་ལ། །སྐུ་ནི་ཇི་ལྟ་བར་འཚམ་པ།།
དེ་ལྟར་བྱིན་གྱིས་རློབ་པར་མཛད། །རིག་དང་མ་རིག་ཡང་དག་ལྡན། །སྲོག་ལ་སོགས་ཏེ་བཅུ་གཉིས་བཤད། །དུས་ཀྱི་ཉིས་འགྱུར་ལམ་ལ་སོགས། །དེ་ཉིད་ཟླ་བ་ལ་སོགས་འགྱུར། །ཟླ་བ་
ལ་སོགས་གྲངས་མཉམ་པས། །ཉི་མ་བཅུ་གཉིས་མིང་ཅན་ཡིན། །ཁྱབ་འཇུག་དེ་ཉིད་དབྱེ་བ་ཡིས། །ལམ་རྩོམ་པ་ནི་བརྟགས་པ་ཡིས། །དེ་ཉིད་དུ་ནི་སྒྲུབ་པ་མཆོག །སྡོམ་པ་ཡུལ་ཞེས་
བཤད་པ་ཡིན། །སྔགས་དང་དངོས་མེད་དེ་བྱེད་པ། །མགལ་མེའི་འཁོར་ལོ་བསྐོར་དང་མཚུངས། །རྟོག་པ་ལས་བྱུང་དེ་འདི་ནི། །དངོས་མེད་པ་ནི་སྒོམ་པས་སོ། །མ་འོངས་པ་ཡི་སྐྱེ་བོ་ནི། །ལྷ་
ཡི་གཟུགས་ལ་འདུད་པར་བྱེད། །མིག་དང་དེ་བཞིན་རྣ་བ་དང༌། །ལྕེ་དང་དེ་བཞིན་ལུས་དག་དང༌། །པགས་པ་རྐང་པར་ཡང་དག་ལྡན། །འཛིན་པ་དག་ནི་མི་ནུས་པ། །ལྟ་དང་ཉན་དང་དྲི་དང་

83-1-180a

༄༅། །རོ༑ ༑རེག་བྱ་རྣམས་ནི་དངོས་མེད་པ། །རང་བཞིན་སེམས་མེད་གྱུར་བ་ཡི། །འཇིམ་གཟུགས་སངས་རྒྱས་སྐུ་ཅན་ཏེ། །འོན་ཀྱང་འགྲོ་བའི་བླ་མའི་སྐུ། །སངས་རྒྱས་
བྱིན་གྱིས་བྱིན་རླབས་གྱིས། །དེ་བཞིན་སྔགས་སྦྱོར་བདག་ཉིད་ཅན། །དངོས་མེད་རྡོ་རྗེའི་སྐུ་ཉིད་ཡིན། །ཤིང་དང་ས་དང་རིན་ཆེན་སོགས། །རང་གི་ལྷ་ཡི་གཟུགས་བྱས་ལ། །རང་གི་
ཆོས་ནི་སྤངས་ནས་སུ། །ཚིག་གི་ལམ་དེ་སྟོན་པར་བྱེད། །སྐུ་གསུང་ཐུགས་དང་ལྡན་པ་མཆོག །ཆོ་འཕྲུལ་དེ་འདྲ་ག་ལས་བྱུང༌། །དེ་ནས་དད་སོགས་ཡང་དག་པས། །སླར་ཡང་དེ་ལ་
གསོལ་འདེབས་ཀྱང༌། །གསོལ་བ་འདེབས་པ་ཙམ་གྱིས་ནི། །དེ་དང་འདྲ་བར་ག་ལ་འགྱུར། །ཕྱི་རོལ་ཆོས་ལ་གང་ཞིག་དགའ། །ལྷ་རྣམས་ཐམས་ཅད་སྤོང་བ་ཡིན། །དེ་ལྟར་སྐུ་ལས་
སྐུ་བྱུང་བ། །དཔལ་ལྡན་ཆོས་འདིའང་གསུམ་གྱི་ལམ། །བྱིན་རླབས་པ་དག་ལོངས་སྤྱོད་ན། །གསུང་གི་རྡོ་རྗེ་ཅན་དུ་བྱེད། །འདས་དང་མ་འོངས་སངས་རྒྱས་རྣམས། །ཕྱོགས་བཅུ་ན་ནི་
གང་བཞུགས་པ། །བྱུང་དང་འབྱུང་འགྱུར་དེ་རྣམས་ནི། །མི་ཕྱེད་གསུམ་གྱི་ལམ་དུ་འགྱུར། །ཡིད་རྟོན་བདེ་བ་ཞི་བདག་ཉིད། །དེ་བཞིན་ཉིད་ཤེས་ལས་བྱུང་བ། །ཡི་གེ་གཅིག་ནི་
གསུམ་དྲུག་འདི། །རང་ཉིད་འགྲོ་བའི་ཁར་བརྗོད་དོ། །དེ་ཡི་བྱིན་གྱིས་བརླབ་པའི་གནས། །རྡོ་རྗེ་མི་ཕྱེད་རྡོ་རྗེ་ཅན། །གང་གཞན་སངས་རྒྱས་ཀྱིས་གསུངས་དང༌། །འགྲོ་བའི་སྒྲར་ནི་

83-1-180b

འདི་གྱུར་ཏེ། །དུས་གསུམ་བཞུགས་པའི་སངས་རྒྱས་རྣམས། །རྡོ་རྗེ་མི་ཕྱེད་གསུམ་རྣལ་འབྱོར། །གསུང་གི་རྡོ་རྗེ་མི་ཕྱེད་པ། །རྡོ་རྗེ་ཅན་མཆོག་དེ་བྱིན་རློབ། །འཇུག་པ་གནས་པའི་སྦྱོར་བ་
དང༌། །ལྡང་བ་དང་ནི་ཡང་དག་ལྡན། །གསུང་གི་རྡོ་རྗེ་དངོས་མེད་པ། །དེ་ནི་སངས་རྒྱས་བྱིན་གྱིས་རློབ། །ཇི་ལྟར་འཁོར་ལོས་བསྒྱུར་རྒྱལ་ནི། །ཚིག་གི་ལམ་གྱིས་ལས་བྱེད་འཇུག །གསུང་
བྱིན་རླབས་པས་སྔགས་པ་ནི། །དེ་བཞིན་དོན་ཡོད་ཉིད་དུ་བྱེད། །དེར་ནི་ཡང་དག་བཤད་པ་འདི། །སྒྲུབ་པ་ཆེན་པོ་ཞེས་བྱ་བའོ། །སངས་རྒྱས་དེ་རྣམས་བྱིན་རློབ་པ། །སྡོམ་པ་ཡུལ་ནི་
དམ་པའོ། །རྡོ་རྗེ་ཐུགས་ནི་འཛིན་རྒྱལ་པོ། །དེ་ནི་བདག་ལ་བྱིན་རློབ་མཛད། །མི་ཕྱེད་རྡོ་རྗེ་གསུམ་སྦྱོར་བས། །ནམ་མཁའི་ཁམས་དང་མཉམ་པའི་གནས། །གང་ཞིག་བྱུང་དང་འབྱུང་
འགྱུར་བའི། །ཕྱོགས་བཅུར་བཞུགས་པའི་སངས་རྒྱས་རྣམས། །དེ་ཡི་བྱིན་གྱིས་བརླབ་པའི་གནས། །ལན་གསུམ་ལས་ནི་བྱུང་བ་མཛད། །སྐུ་ཡིས་སྟོན་པའི་མཛད་པ་མཆོག །རང་སངས་
རྒྱས་ནི་སྒོམ་པ་ཡིན། །མདོ་སྡེ་བ་དང་ཉན་ཐོས་ཀྱིའང༌། །སྨྲ་བ་སྒྲུབ་པ་པོར་གྱུར་ཡིན། །སེམས་ནི་རྣལ་འབྱོར་ལྡན་མཆོག་གིས། །འགྲོ་བའི་དོན་ནི་རབ་སྒྲུབ་པའོ། །འགྲོ་འོང་གནས་དང་
བྲལ་བ་ནི། །རྡོ་དང་ས་དང་དབྱིག་བྱེད་པ། །ལུས་ལ་སོགས་པ་མཚོན་པ་ཡིས། །འོན་ཀྱང་དེ་ནི་གསུང་དུ་འགྱུར། །སེམས་དང་ལུས་དང་མི་ལྡན་པའི། །དེ་བཞིན་ཉིད་ནི་འགྲོ་དོན་ཅན། །སྐུ་གསུང་

83-1-181a

༄༅། །ཐུགས་ཀྱི་རྡོ་རྗེ་གཅིག། གྱུར་ཀྱང་སོ་སོར་བསྟན་པ་ཡིན། །སངས་རྒྱས་རྡོ་རྗེ་ཆོས་དག་གམ། །དེ་བཞིན་རྡོ་རྗེ་སེམས་དཔའང་རུང༌། །སྐུ་གསུང་ཐུགས་ཀྱི་སངས་རྒྱས་
སོགས༑ ༑རྡོ་རྗེ་གསུམ་པོ་མི་ཕྱེད་བརྟག །དེ་འདས་རྨོངས་པའི་བདག་ཉིད་ཅན། །སོ་སོར་རྟོག་པ་འགག་པར་འགྱུར། །སྐུ་ལ་སོགས་པའི་གྲངས་མཉམ་པར། །སངས་རྒྱས་ཀྱང་ནི་གང་
རྟོག་གྱུར། །སྟོང་པ་ཉིད་དུ་སྦྱོར་བ་ཡང༌། །དེ་ནི་གསལ་བར་ཐེ་ཚོམ་མེད། །སྣ་ཚོགས་སྦྱོར་གྱུར་སྔགས་རྣམས་ནི། །གང་ཞིག་སྟོང་པར་མངོན་སུམ་བྱེད། །འདས་པ་དག་ནི་དེ་ཐམས་
ཅད༑ ༑རྨོངས་པའི་བདག་ཉིད་དེ་འགག་འགྱུར། །ཉན་ཐོས་རང་སངས་རྒྱས་རྣམས་ཀྱི། །བྱང་ཆུབ་བསྡུས་ནས་བཤད་པ་ཡིས། །འཇིག་རྟེན་པ་ཡི་གང་བཤད་པ། །མདོར་བསྡུས་པ་ནི་
འདི་ཡིན་ནོ། །སངས་རྒྱས་ཡང་ན་རྡོ་རྗེ་ཆོས། །ཡང་ན་རྡོ་རྗེ་སེམས་དཔའང་རུང༌། །རྨོངས་པས་འདི་ལས་འདས་ན་ནི། །དེ་ནི་འགག་པར་ཐེ་ཚོམ་མེད། །དགོངས་པ་ལུང་བསྟན་ལ་གནས་
ནས༑ ༑གསང་བ་དམ་པ་ཡང་དག་སྲུང༌། །ལྷུན་གྱིས་གྲུབ་པའི་སྦྱོར་བ་ཡིས། །དངོས་གྲུབ་མཆོག་ནི་བསྒྲུབ་པར་བྱ། །སྐུ་ལ་སོགས་པའི་གསང་བ་མཆོག །རྡོ་རྗེ་སྦྱོར་བ་ཞེས་བྱ་བའི།།
དམ་ཚིག་སྒྲུབ་པའི་མཆོག་བསྟན་པའི། །ལེའུ་བཅུ་གཉིས་གསུངས་པ་ཡིན། །དགོངས་པ་ལུང་བསྟན་པ་ཞེས་བྱ་བའི་རྒྱུད་རྫོགས་སོ།།    །།རྒྱ་གར་གྱི་མཁན་པོ་

83-1-181b

དྷརྨཱ་ཤྲཱི་བྷ་དང༌། ཞུ་ཆེན་གྱི་ལོཙྪ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། བཛྲ་ཛྙཱ་ན་ས་མུཙྪ་ཡ་ནཱ་མ་ཏནྟྲ། བོད་སྐད་དུ། ཡེ་
ཤེས་རྡོ་རྗེ་ཀུན་ལས་བཏུས་པ་ཞེས་བྱ་བའི་རྒྱུད། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཇི་སྐད་དུ་བཅོམ་ལྡན་འདས་ཀྱིས་ཡེ་ཤེས་རྡོ་རྗེ་ཀུན་ལས་
བཏུས་པའི་རྒྱུད་ལས་ཇི་ལྟ་བ་བཞིན་དུ་གསུངས་པའོ། །བྱམས་པ་ལ་སོགས་པ་བྱང་ཆུབ་སེམས་དཔའ་དྲུག་སྟོང་གིས་བཅོམ་ལྡན་འདས་ལ་ཞུས་པ། བཅོམ་ལྡན་འདས། མ་རིག་པ་
དང༌། སེམས་ལས་བྱུང་བ་དང༌། སེམས་ཞེས་བགྱི་བ་ཅི་ལགས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེས་བཀའ་སྩལ་པ། རིགས་
ཀྱི་བུ་ཉོན་ཅིག །ཡེ་ཤེས་གསུམ་རྡོ་རྗེ་ལས་ཡང་དག་པར་བྱུང་བ་དེའི་ཕྱིར་ཡེ་ཤེས་གསུམ་རྡོ་རྗེའི་རང་བཞིན་ནོ། །བྱམས་པས་གསོལ་བ། བཅོམ་ལྡན་འདས། ཡེ་ཤེས་གསུམ་རྡོ་རྗེའི་ངོ་
བོ་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། ཡང་དག་པའི་མཐའ་ཟབ་པ། །འགག་པ་མེད་པ། སྐྱེ་བ་མེད་པ་དེའི་རྐྱེན་གྱིས་མ་རིག་པ་སྟེ། མ་རིག་པ་ཞེས་བྱ་བ་དང༌། སྣང་བ་
ཉེ་བར་ཐོབ་པ་དང༌། སྟོང་པ་ཆེན་པོའོ། །དེ་ཡང་རྟོགས་པར་དཀའ་བའོ། །འོན་ཀྱང་སྣང་བ་དང་བཅས་པར་བརྗོད་པར་བྱའོ། །མ་རིག་པའི་རྐྱེན་གྱིས་སེམས་ལས་བྱུང་བ་སྟེ། དེ་ནི། སྣང་བ་

83-1-182a

༄༅། །མཆེད་པ་དང༌། ཤིན་ཏུ་སྟོང་པ་ཞེས་གསུངས་སོ། །སེམས་ལས་བྱུང་བའི་རྐྱེན་གྱིས་སེམས་ཏེ། དེ་ནི། སྣང་བ་དང༌། སྟོང་པ་སྟེ། སེམས་དང༌། སེམས་ལས་
བྱུང་བ་དང༌། མ་རིག་པའི་རང་བཞིན་བདག་མེད་པའོ། །གསུམ་པོ་དེ་དང་དེ་འོད་གསལ་བ་ལས་བྱུང་བའི་རྡོ་རྗེའི་རང་བཞིན་ནོ། །དེ་ནས་བྱམས་པ་ལ་སོགས་པ་བྱང་ཆུབ་སེམས་
དཔའ་དེ་དག་ཐམས་ཅད་ངོ་མཚར་དུ་གྱུར་པས་ཅང་མི་སྨྲ་བར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེས་བྱང་ཆུབ་
སེམས་དཔའ་སེམས་དཔའ་ཆེན་པོ་དེ་རྣམས་ཅང་མི་སྨྲ་བར་འདུག་པ་མཐོང་ནས་བཀའ་སྩལ་པ། རིགས་ཀྱི་བུ། ཅིའི་ཕྱིར་ཅང་མི་སྨྲ་བར་གྱུར་པས་འདུག །དེ་ནས་བྱང་ཆུབ་སེམས་
དཔའ་ཆེན་པོ་དེ་རྣམས་ཀྱིས་བཅོམ་ལྡན་འདས་ཀྱི་ཞབས་གཉིས་ལ་ཕྱག་བཙལ་ཏེ་གཏུགས་ནས་གཞན་ཡང་ཞུས་པ། ཨེ་མའོ་སྟོན་པ། རྟོགས་པར་དཀའ་བ་རྣམ་པར་ཤེས་པ་
གསུམ་གྱི་དབྱེ་བ་མཆོག་ཏུ་ཟབ་པ་བཅོམ་ལྡན་འདས་བཤད་དུ་གསོལ། བདེ་བར་གཤེགས་པ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། གང་འོད་གསལ་བ་
ལས་བྱུང་རྣམ་པར་ཤེས་པ་དེ་ཉིད་སེམས་དང༌། ཡིད་དང༌། རྣམ་པར་ཤེས་པ་ཞེས་བྱ་ལ། དེ་ནི། ཆོས་ཐམས་ཅད་ཀྱི་རྩ་བ་སྟེ། ཀུན་ནས་ཉོན་མོངས་པ་དང༌། རྣམ་པར་བྱང་བའི་

83-1-182b

བདག་ཉིད་དེ་ལས་རྟོག་པ་གཉིས་སུ་གྱུར་ཏེ་བདག་དང༌། གཞན་དག་ཏུའོ། །རྣམ་པར་ཤེས་པ་དེའི་བཞོན་པ་རླུང་ངོ༌། །རླུང་ལས་མེའོ། །མེ་ལས་ཆུའོ། །ཆུ་ལས་སའོ། །དེ་རྣམས་
ལས་ཕུང་པོ་ལྔ་དང༌། སྐྱེ་མཆེད་དྲུག་དང༌། ཡུལ་ལྔ་སྟེ། དེ་དག་ཐམས་ཅད་ནི། རྣམ་པར་ཤེས་པ་རླུང་དང་འདྲེས་པའོ། །དེ་ནས་རྣམ་པར་ཤེས་པ་གསུམ་གྱི་རང་བཞིན་གྱི་སྣང་བ་རབ་
ཏུ་གསལ་བར་སྤྱོད་པ་རྗེས་སུ་མྱོང་བར་བྱེད་དེ། སྣང་བའི་རྒྱུས་རང་བཞིན་རྣམས་ཡང་དག་པར་འབྱུང་ངོ༌། །དེ་ལས་འོད་གསལ་བ། གནས་པ་མེད་པ། འགག་པ་མེད་པ། སྐྱེ་བ་མེད་པ།
དོན་དམ་པའི་བདེན་པ། ཡང་དག་པའི་མཐའ་སྟེ། དེ་ལས་བྱུང་བའི་མུན་པའི་སྣང་བ་ནི། མ་རིག་པའོ། །དེའི་རང་བཞིན་ལྟ་བ་དང༌། འཁྲུལ་བ་དང༌། རྣམ་པར་གཡེང་བ་དང༌། བརྗེད་
ངེས་པ་དང༌། ལེ་ལོ་དང༌། མི་སྨྲ་བ་དང༌། མི་གསལ་བའོ། །མ་རིག་པ་སེམས་ལས་བྱུང་བ་སྟེ། ཉི་མའི་སྣང་བ་ལྟ་བུ་དང༌། ཤིན་ཏུ་གསལ་བའི་སྨིག་རྒྱུ་བ་ལྟ་བུའོ། །དེའི་རང་བཞིན་
འདོད་ཆགས་དང༌། དགའ་བ་དང༌། མཆོག་ཏུ་དགའ་བ་དང༌། དྲག་པོ་ལ་སོགས་པ་དང༌། ཀུན་རྫོབ་ཏུ་མངོན་སུམ་དུ་སྐྱེས་པའི་གཟུགས་དང༌། ལྷའི་ཚོགས་དང༌། མཚན་མ་དང༌། རྡོ་
རྗེའི་བརྡའོ། །སེམས་ལས་བྱུང་བ་ལས་སེམས་ཏེ། ཟླ་བའི་སྣང་བ་དང༌། ཤིན་ཏུ་གསལ་བའི་ཆུའི་ཟླ་བ་ལྟ་བུའོ། །རང་བཞིན་ནི། འདོད་ཆགས་དང་བྲལ་བ་ལ་སོགས་པའོ། །ཀུན་རྫོབ་

83-1-183a

༄༅། །ཏུ་ནི། མངོན་སུམ་གྱི་བུད་མེད་དང༌། བྷུ་ག་དང༌། པདྨ་དང༌། ལྷ་མོའི་ཚོགས་ཀྱི་བརྡའོ། །རྡོ་རྗེ་དང་པདྨ་ཡང་དག་པར་སྦྱོར་བ་ལས་ཤེས་རབ་ཀྱི་ཡེ་ཤེས་
བྱུང་བ་ལས་རང་གི་རྡོ་རྗེའི་འབད་པ་ལས་མེའོ། །མེ་ལས་ཆུ་སྟེ། ནུར་ནུར་པོའི་རྣམ་པ་དང༌། དེ་ལས་མེར་མེར་པོ་དང༌། ནར་ནར་པོ་དང༌། གོར་གོར་བོ་དག་གོ །དེ་ནས་འདོད་ཆགས་
དང་བྲལ་བའི་སྣང་བ་ལ་ཁྲག་གི་གོང་བུ་མཁྲང་གྱུར་རྣམས་སོ། །དེ་ཁུ་བ་དང་ཁྲག་དག་གིས་བསྐྱེད་པའོ། །དེ་ནས་དབང་པོ་གཉིས་མཉམ་པར་སྦྱོར་བ་ལས་འདོད་ཆགས་སོ། །
འདོད་ཆགས་ལས་འདོད་ཆགས་དང་བྲལ་བ་དང༌། བར་མའི་འདོད་ཆགས་རབ་ཏུ་ཤེས་པར་བྱ་སྟེ། དེའི་ཕྱིར་ལུས་ཏེ། ལུས་ལས་བྱུང་བའི་སྐྱིལ་ཀྲུང་བཅིང་བ་ལ་སོགས་པ་དང༌།
གསུང་གི་ཕྱག་རྒྱའི་ཐབས་སུ་གྱུར་པ་ཨཱ་ལི་ཀཱ་ལི་ལས་ཡང་དག་པར་བྱུང་བའི་སྔགས་དང༌། སེམས་ཀྱི་ཕྱག་རྒྱའི་ཐབས་སུ་གྱུར་པ་ས་བོན་དང་མཚན་མ་ལས་ལྷར་དམིགས་
པའོ༑ ༑གཟུགས་ལ་སོགས་པའི་ཡུལ་ནི། དབང་པོ་གཉིས་སྙོམས་པར་ཞུགས་པའི་ཐབས་སུ་གྱུར་པའོ། །རྡོ་རྗེ་དང་པདྨ་ཡང་དག་པར་སྦྱོར་བ་ནི། སེམས་དང་སེམས་ལས་བྱུང་
བ་དག་གི་ཐབས་སུ་གྱུར་པའོ། །སེམས་དང་སེམས་ལས་བྱུང་བ་མཉམ་པར་སྦྱར་བ་ནི། བདེ་བ་ཆེན་པོའི་ཏིང་ངེ་འཛིན་གྱི་ཐབས་སུ་གྱུར་པའོ། །དེ་སྒྱུ་མའི་དཔེས་ཉེ་བར་མཚོན་

83-1-183b

པ་སྟེ༑ དེའི་ཕྱིར་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་པ་རྣམས་ནི། སྒྱུ་མ་ལྟ་བུ་དང༌། ཆུ་ཟླ་དང༌། མིག་ཡོར་དང༌། སྨིག་རྒྱུ་དང༌། རྨི་ལམ་དང༌། སྒྲ་
བརྙན་དང༌། དྲི་ཟའི་གྲོང་ཁྱེར་དང༌། མིག་འཕྲུལ་དང༌། དབང་པོའི་གཞུ་དང༌། གློག་དང༌། ཆུ་བུར་དང༌། མེ་ལོང་གི་གཟུགས་བརྙན་ལྟ་བུ་སྟེ། སྒྱུ་མའི་དཔེ་བཅུ་གཉིས་ཀྱིས་བདེ་བ་ཆེན་
པོའི་ཏིང་ངེ་འཛིན་ཉེ་བར་མཚོན་པར་བྱེད་པ་ཡིན་ནོ། །ཇི་ལྟར་འོ་མ་བསྲུབས་པ་ལས་མར་དང༌། ཇི་ལྟར་ཏིལ་ལས་ཏིལ་མར་ཏེ། དེ་བཞིན་དུ་རྡོ་རྗེས་ནི། ཐབས་ཀྱི་ཡེ་ཤེས་ཉེ་བར་མཚོན་
པའི་ཕྱིར་དང༌། པདྨས་ནི། ཤེས་རབ་ཀྱི་ཡེ་ཤེས་ཉེ་བར་མཚོན་པའི་ཕྱིར་རོ། །ཇི་ལྟར་འོ་མ་དང་ཏིལ་ཡང་དག་པར་མངོན་པར་འདུས་བྱས་པ་མེད་པར་མར་དང་ཏིལ་མར་མི་འབྱུང་བ་དེ་
བཞིན་དུ་སྔགས་དང་ཕྱག་རྒྱས་མངོན་པར་འདུས་བྱས་པའི་རྡོ་རྗེ་དང་པདྨ་མཉམ་པར་སྦྱར་བ་མེད་པར་རྣམ་པར་ཤེས་པ་གསུམ་ཉེ་བར་མཚོན་པར་མི་ནུས་སོ། །གང་གིས་བྷ་ག་དང་
ལིངྒ་ཡང་དག་པར་སྦྱོར་བར་མི་ནུས་པ་དེས་ནི། བདེ་བ་ཆེན་པོའི་ཏིང་ངེ་འཛིན་མི་རྙེད་དོ། །བདེ་བ་ཆེན་པོའི་ཏིང་ངེ་འཛིན་འབའ་ཞིག་ལ་ལྷག་པར་མོས་པ་ཙམ་གྱིས་ནི། ལས་དང་པོ་པའི་
ས་ལ་གནས་པར་འགྱུར་ཏེ། ཕྱིར་མི་ལྡོག་པ་ལ་ཡང་སློབ་པར་འགྱུར་རོ། །གང་རྡོ་རྗེ་དང་པདྨ་མཉམ་པར་སྦྱོར་བའི་བདེ་བས་རང་བཞིན་སྣང་བ་ཡང་དག་པར་ཉེ་བར་མཚོན་པར་བྱེད་པ་

83-1-184a

༄༅། །དེ་ནི༑ བདེ་བ་ཆེན་པོའི་གོ་འཕང་ལ་རབ་ཏུ་གནས་པར་འགྱུར་རོ། །འདི་ནི། སྦས་པའི་བཤད་པའོ། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་
གསོལ་པ། བཅོམ་ལྡན་འདས། སྤྱིའི་དོན་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། ཉན་ཐོས་ལ་སོགས་པ་འདོད་ཆགས་དང་བྲལ་བའི་ཆོས་སྤྱོད་པ་རྣམ་པར་རྟོག་
པའི་བག་ཆགས་ལས་མ་གྲོལ་བ་རྣམས་རྣལ་འབྱོར་ཆེན་པོའི་རྒྱུད་དག་ཏུ་བཙུན་མོའི་བྷ་ག་ལ་བཞུགས་ཞེས་བྱ་བ་ལ་སོགས་པ་འདོད་ཆགས་ཀྱི་ཆོས་གསལ་བར་བྱེད་པ་ངོ་མཚར་
ཅན་གྱི་རྡོ་རྗེའི་ཚིག་ཐོས་ནས་སྨོད་པར་བྱེད་པ་དེ་རྣམས་དང་མི་འགལ་བའི་སྒོ་ནས་བཤད་པ་དེ་ནི། སྤྱིའི་དོན་དུ་བཤད་པ་གསུངས་པའོ། །བྱང་ཆུབ་སེམས་དཔའ་སེམས་དཔའ་ཆེན་
པོ་རྣམས་ཀྱིས་གསོལ་པ། བཅོམ་ལྡན་འདས། འདོད་ཆགས་ལ་སྤྱོད་པའི་ཆོས་ཀྱི་ཚུལ་དུ་མཐར་ཐུག་པ་ཇི་ལྟར་ལགས། དེ་ནས་བཅོམ་ལྡན་འདས་ཀྱིས་བཀའ་སྩལ་པ། བྱང་
ཆུབ་སེམས་དཔའ་རྣམས། །ལེགས་སོ་ལེགས་སོ། །བྱང་ཆུབ་སེམས་དཔའ་ཆེན་པོ་སྙིང་རྗེ་མཆོག་དང་ལྡན་པ་རྣམས་ཉོན་ཅིག །མཐའ་ནི། མུ་སྟེ། འོད་གསལ་བ་ཡང་དག་པའི་
ཚུལ་ཞེས་བྱ་བ་མཐར་ཐུག་པའོ། །བྱང་ཆུབ་སེམས་དཔའ་སེམས་དཔའ་ཆེན་པོས་གསོལ་པ། བཅོམ་ལྡན་འདས། ཐབས་གང་གིས་མཐར་ཐུག་པ་ཐོབ་པ་ལགས། བཅོམ་ལྡན་འདས་

83-1-184b

ཀྱིས་བཀའ་སྩལ་པ། ཕུང་པོ་དང་ཁམས་དང་སྐྱེ་མཆེད་ལ་སོགས་པའི་མཐའ་སྟོང་པ་གསུམ་མོ། །སྟོང་པ་གསུམ་གྱི་མཐའ་འོད་གསལ་བའོ། །བྱང་ཆུབ་སེམས་དཔའ་ཆེན་པོ་རྣམས་ཀྱིས་
གསོལ་པ༑ བཅོམ་ལྡན་འདས། སྟོང་པ་གསུམ་འོད་གསལ་བའི་མཐར་ཇི་ལྟར་འགྱུར་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་མེས་ཤིང་བསྲེགས་ཏེ་ཐལ་བར་བྱེད་པ་དེ་
བཞིན་དུ་འོད་གསལ་བར་ཤེས་རབ་ཀྱི་ཡེ་ཤེས་ཡུན་རིང་པོས་རྣམ་པར་སྦྱོང་བར་བྱེད་དོ། །ཇི་ལྟར་ཏ་ལའི་ལོ་མ་ཐལ་བར་བྱེད་པ་དེ་བཞིན་དུ་ཐབས་ཀྱིས་ཡེ་ཤེས་རྣམ་པར་སྦྱོང་བར་བྱེད་དོ། །
ཇི་ལྟར་རས་བལ་གྱི་འདབ་མ་བསྲེགས་པ་དེ་བཞིན་དུ་སྣང་བ་ཐོབ་པའི་ཡེ་ཤེས་མཆོག་ཏུ་མྱུར་བས་རྣམ་པར་སྦྱོང་བར་བྱེད་དོ། །དེ་བས་ན་རིམ་པ་འདིས་ཤིང་ཏ་ལའི་ལོ་མ་དང༌། རས་བལ་གྱི་
འདབ་མ་ཐལ་བར་འགྱུར་བ་དེ་བཞིན་དུ་སྟོང་པ་དང༌། ཤིན་ཏུ་སྟོང་པ་དང༌། སྟོང་པ་ཆེན་པོ་རྣམས་མཐར་འོད་གསལ་བར་འགྱུར་རོ། །འདི་ནི། མཐར་ཐུག་པའི་བཤད་པ་གསུངས་པའོ། །བྱམས་
པས་གསོལ་བ། བཅོམ་ལྡན་འདས། རྣལ་འབྱོར་གྱི་རྒྱུད་དུ་དེ་བཞིན་གཤེགས་པ་ཐམས་ཅད་ཀྱི་མཐའ་དྲུག་གིས་བཤད་པ་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། དགོངས་
པས་བཤད་པ་དང༌། དགོངས་པ་མ་ཡིན་པས་བཤད་པ་དང༌། དྲང་བའི་དོན་དང༌། ངེས་པའི་དོན་དང༌། སྒྲ་ཇི་བཞིན་པ་དང༌། སྒྲ་ཇི་བཞིན་པ་མ་ཡིན་པ་རྣམས་སོ། །བྱམས་པས་གསོལ་པ། བཅོམ་

83-1-185a

༄༅། །ལྡན་འདས་ཐུགས་བརྩེ་བ་ཉེ་བར་བཞག་སྟེ་ཚིག་རེ་རེའི་བཤད་པ་བཀའ་སྩལ་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། གང་མཐར་ཐུག་པ་
བཤད་པ་དེ་ཉིད་དགོངས་པས་བཤད་པ་སྟེ། འདི་ལྟ་སྟེ། འདོད་ཆགས་མ་ཡིན་པ་དང༌། འདོད་ཆགས་དང་བྲལ་བ་མ་ཡིན་པ་དང༌། བར་མ་ཉེ་བར་མི་དམིགས་པ་ཞེས་བྱ་བ་ལ་སོགས་
པ་རྡོ་རྗེའི་ཚིག་རྣམས་ནི། །དགོངས་པས་བཤད་པའོ། །ལུས་དང་ངག་དང་ཡིད་མེད་པ་དང༌། བདག་མེད་པ་དང༌། ཐམས་ཅད་སྟོང་པ་དང༌། དག་པ་དང༌། འོད་གསལ་བཞེས་བྱ་བ་ལ་
སོགས་པ་རྡོ་རྗེའི་ཚིག་ནི། དགོངས་པ་མ་ཡིན་པས་བཤད་པའོ། །ག་བུར་དང༌། ཁྲག་ཆེན་པོ་དང༌། ཙནྡན་དམར་པོ་དང༌། རྡོ་རྗེ་དང༌། པདྨ་དང༌། ཕྱག་རྒྱ་ཞེས་བྱ་བ་ལ་སོགས་པ་རྡོ་རྗེའི་
ཚིག་རྣམས་ནི། དྲང་བའི་དོན་སྟེ། ག་བུར་ནི། ཁུ་བ་དང༌། ཁྲག་ཆེན་པོ་ནི། ཟླ་མཚན་གྱི་ཁྲག་དང༌། ཙནྡན་དམར་པོའི་ཁུ་བ་དང་བསྲེས་པ་ནི། ཙནྡན་དམར་པོའོ། །རྡོ་རྗེ་ནི། མཚན་
མ་སྟེ༑ ཐབས་སོ། །པདྨ་ནི། བྷ་ག་སྟེ། ཤེས་རབ་དང༌། ཕྱག་རྒྱ་དང༌། བཙུན་མོ་ཞེས་བྱ་བ་ལ་སོགས་པ་རྡོ་རྗེའི་ཚིག་རྣམས་ནི། ངེས་པའི་དོན་ཏོ། །གཉི་ག་དང༌། སྤྱོད་པ་དང༌། བྱ་བའི་རྒྱུད་
རྣམས་སུ་དོན་གསལ་བར་གསུངས་པ་འདི་ལྟ་སྟེ། དཀྱིལ་འཁོར་དང༌། མཆོད་སྦྱིན་དང༌། གཏོར་མ་དང༌། སྨན་དང༌། ཞི་བ་ལ་སོགས་པའི་ལས་ཀྱི་ཚོགས་རྣམས་དང༌། དེ་བཞིན་དུ་འཇིག་

83-1-185b

རྟེན་པའི་དངོས་གྲུབ་ཆེན་པོ་བརྒྱད་གསུངས་པ་རྣམས་ནི། སྒྲ་ཇི་བཞིན་པ་སྟེ། དེ་ནི། ཡི་གེའི་དོན་གྱི་བཤད་པའོ། །ཀོ་ཊཱ་ཁྱ། ཀོ་ཊཱ་བ། ཀོ་ཊཱཿ། ཀོ་ཊཱ་བཤྩ། ཀོ་ཊ་རཱ་གཱ། ཀོ་ལ་ཁྱ། ཀོ་ལ་ཝ། ཀོ་
ལ༑ ཀོ་ལ་བཤྩ། ཀོ་ལ་སྟ་ཐ། འདིས་དབང་པོ་དང༌། ཡུལ་གསུངས་ཏེ། དེ་ལྟ་བུ་ལ་སོགས་པ་རྡོ་རྗེའི་ཚིག་རྣམས་ནི། སྒྲ་ཇི་བཞིན་པ་མ་ཡིན་པས་བཤད་པའོ། །བྱང་ཆུབ་སེམས་དཔའ་
ཆེན་ཕོས་གསོལ་པ། །བཅོམ་ལྡན་འདས། རྣལ་འབྱོར་ཆེན་པོའི་རྒྱུད་དང༌། གཉི་གའི་རྒྱུད་དང༌། སྤྱོད་པའི་རྒྱུད་དང༌། བྱ་བའི་རྒྱུད་དང༌། རྟོག་པའི་རྒྱུད་རྣམས་ཀྱི་ཚད་ཇི་ལྟར་ལགས།
བཅོམ་ལྡན་འདས་ཀྱིས་བཀའ་སྩལ་པ། རྣལ་འབྱོར་ཆེན་པོའི་རྒྱུད་ཀྱི་མིང་སྟོང་ཕྲག་བཅུ་གཉིས་ཞེས་བྱ་སྟེ། རྒྱས་པར་ཕྱེ་ན་གྲངས་མེད་དོ། །གཉིས་ཀའི་རྒྱུད་སྟོང་ཕྲག་དྲུག་གོ། སྤྱོད་
པའི་རྒྱུད་སྟོང་ཕྲག་བརྒྱད་དོ། །བྱ་བའི་རྒྱུད་སྟོང་ཕྲག་བཞིའོ། །རྟོག་པའི་རྒྱུད་སྟོང་ཕྲག་བཞིའོ། །དེ་དག་ནི། སྟོང་ཕྲག་སུམ་ཅུ་རྩ་བཞི་སྟེ། རྒྱུད་དང་རྟོག་པའི་མིང་གི་མཐའ་མའི་ཡི་གེ་ཇི་
སྙེད་པ་ནི། ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་འདི་དག་ནི། མིང་གི་ཡི་གེའི་མཐའ་མ་རྣམས་སོ། །བྱང་ཆུབ་སེམས་དཔའ་
ཆེན་པོ་རྣམས་ཀྱིས་གསོལ་པ། བཅོམ་ལྡན་འདས། དེ་རྣམས་ཀྱི་བྱེད་པ་དང༌། ཆོ་ག་དང༌། བསྒྲུབ་བྱ་དང༌། སྒྲུབ་པ་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། དོན་དམ་པའི་

83-1-186a

༄༅། །བདེན་པ་ལས་བདག་བྱིན་གྱིས་བརླབ་པའི་རིམ་གྱིས་ལངས་ཏེ་འདོད་ཆགས་ལས་བྱུང་བའི་བྱང་ཆུབ་ཀྱི་གནས་རབ་ཏུ་བསྟན་པའི་ཕྱིར་བཙུན་མོའི་འཁོར་གྱི་དབུས་
སུ་འཁོར་ལོས་བསྒྱུར་བའི་གཟུགས་ཀྱིས་བདེ་བ་ཆེན་པོའི་ཏིང་ངེ་འཛིན་གྱིས་བཙུན་མོའི་བྷ་ག་ལ་ཡང་དག་པར་བཞུགས་ཏེ། འཇིག་རྟེན་གྱི་སྤྱོད་པ་དང་འགལ་བ། རྨད་དུ་བྱུང་
བའི་རྡོ་རྗེའི་ཚིག་གི་མཐའ་དྲུག་གང་གིས་རབ་ཏུ་དཔྱད་དེ་སྒྲུབ་པར་བྱེད་པ་ནི། རྣལ་འབྱོར་ཆེན་པོའི་རྒྱུད་ལ་བཞུགས་སོ། །རིག་པའི་ལྷ་མོ་རྣམས་དང་ལྷན་ཅིག་དཀྱིལ་འཁོར་གྱི་
འཁོར་ལོ་ལ་དགོད་པ་དང༌། དེ་ལས་བྱུང་བའི་བྱེད་པ་དང་ལས་དང་སྒྲུབ་པ་ལ་སོགས་པ་དེ་ཁོ་ན་ཉིད་རྣམ་པ་བཅུ་རབ་ཏུ་དཔྱད་དེ་སྒྲུབ་པར་བྱེད་པ་ནི། གཉི་གའི་རྒྱུད་ལ་བཞུགས་སོ།།
ལས་ཀྱི་བྱ་བ་སྣ་ཚོགས་ཕྱག་རྒྱ་ཆེན་པོ་བྱ་བའི་རྒྱུད་ཀྱི་ཕྱག་རྒྱ་དམིགས་པའི་མཚན་ཉིད་རབ་ཏུ་དཔྱད་པས་བསྒྲུབ་པར་བྱ་བ་དང་སྒྲུབ་པར་བྱེད་པ་ནི། སྤྱོད་པའི་རྒྱུད་ལ་བཞུགས་
སོ༑ ༑འཇིགས་པར་དམིགས་ཤིང་ཤིན་ཏུ་གཙང་སྤྲ་བྱེད་པ་དང༌། ཡེ་ཤེས་སེམས་དཔའི་བདེ་བ་དམ་པ་མེད་པ་དང༌། བདག་ཉིད་ལྷའི་སྙེམས་པ་མེད་པ་དང༌། རྨད་དུ་བྱུང་བའི་སྤྱོད་
ཡུལ་མ་ཡིན་པ་དང༌། སྐྱོན་གྱི་རྒྱུའི་རྟོག་པས་རབ་ཏུ་སྤྱོད་པས་སྒྲུབ་པར་བྱེད་པ་ནི། བྱ་བའི་རྒྱུད་ལ་བཞུགས་སོ། །སྔགས་དང༌། སྨན་དང༌། སྦྱིན་སྲེག་དང༌། ཕྱེ་མ་དང༌། མིག་སྨན་

83-1-186b

དང༌། རྐང་མགྱོགས་ལ་སོགས་པ་དངོས་གྲུབ་ཆེན་པོ་བརྒྱད་རབ་ཏུ་དཔྱད་པ་སྒྲུབ་པར་བྱེད་པ་ནི། རྟོག་པའི་རྒྱུད་ལ་བཞུགས་སོ། །བྱང་ཆུབ་སེམས་དཔའ་ཆེན་པོ་རྣམས་ཀྱིས་གསོལ་བ།
བཅོམ་ལྡན་འདས། རྒྱན་རྣམ་པ་བདུན་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། གླང་བསླང་བ་རྣམ་པ་ལྔ་དང༌། མཐའ་དྲུག་གི་བཤད་པ་དང༌། རིག་པ་རྣམ་པ་བཞི་
དང༌། བཤད་པ་རྣམ་པ་བཞི་དང༌། དབྱེ་བ་རྣམ་པ་གཉིས་དང༌། གང་ཟག་རྣམ་པ་ལྔའི་སློབ་མ་བརྟག་པ་དང༌། བདེན་པ་རྣམ་པ་གཉིས་ཀྱི་དགོངས་པ་རྣམས་སོ། །གླེང་བསླང་བ་རྣམ་པ་
ལྔ་ནི། འདི་ལྟ་སྟེ། མིང་དང༌། གང་གི་དོན་དུ་བྱས་པ་དང༌། བྱེད་པ་པོ་དང༌། ཚད་དང༌། དགོས་པ་རྣམས་སོ། །མཐའ་དྲུག་ཏུ་བཤད་པ་ནི། འདི་ལྟ་སྟེ། དགོངས་པས་བཤད་པ་དང༌། དགོངས་
པ་མ་ཡིན་པས་བཤད་པ་དང༌། དྲང་བའི་དོན་དང༌། ངེས་པའི་དོན་དང༌། སྒྲ་ཇི་བཞིན་པ་དང༌། སྒྲ་ཇི་བཞིན་པ་མ་ཡིན་པ་རྣམས་སོ། །རིགས་པ་རྣམ་པ་བཞི་ནི། རྒྱུད་དང༌། གླེང་གཞི་དང༌།
ངེས་ཚིག་དང༌། རྒྱུ་རྣམས་སོ། །བཤད་པ་རྣམ་པ་བཞི་ནི། ཡི་གེའི་དོན་དང༌། སྤྱིའི་དོན་དང༌། སྦས་པ་དང༌། མཐར་ཐུག་པ་རྣམས་སོ། །དབྱེ་བ་རྣམས་པ་གཉིས་ནི། འདི་ལྟ་སྟེ། ཚོགས་ལ་
བཤད་པ་དང༌། སློབ་མ་ལ་བཤད་པའོ། །གང་ཟག་རྣམ་པ་ལྔའི་སློབ་མ་བརྟག་པ་ནི་།འདི་ལྟ་སྟེ། རིན་པོ་ཆེ་དང༌། ཙནྡན་དང༌། པདྨ་དང༌། པདྨ་དཀར་པོ་དང༌། ཨུཏྤ་ལ་རྣམས་སོ། །བདེན་པ་

83-1-187a

༄༅། །རྣམ་པ་གཉིས་ཀྱི་དགོངས་པ་ནི། འདི་ལྟ་སྟེ། ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པའོ། །རིགས་ཀྱི་བུ། ཀུན་རྫོབ་ནི། མི་བརྟན་པ་དང༌། གཡོ་བའོ།།
དེའི་བདེན་པ་ནི། ཆུ་ཟླ་ལྟ་བུའོ། །དོན་དམ་པའི་བདེན་པ་ནི། སྟོང་པ་ཆེན་པོ་བཅོ་བརྒྱད་དོ། །དེའི་མཐའ་ནི། གནས་སོ། །བྱང་ཆུབ་སེམས་དཔའ་རྣམས་ཀྱིས་གསོལ་བ། དོན་དམ་པའི་
བདེན་པ་ལ་རབ་ཏུ་གནས་པའི་རྣལ་འབྱོར་ཆེན་པོ་བས་ལས་ཀྱི་རྒྱལ་པོ་མཆོག་གི་ཏིང་ངེ་འཛིན་ལ་བརྟེན་ནས་སེམས་ཅན་གྱི་དོན་ཇི་ལྟར་རབ་ཏུ་སྤྱོད་པར་བགྱིད། བཅོམ་ལྡན་འདས་
ཀྱིས་བཀའ་སྩལ་པ། ཇི་སྲིད་དུ་ཞི་བ་ལ་སོགས་པའི་ལས་ཀྱིས་སེམས་ཅན་གྱི་དོན་མི་བྱེད་པ་དེ་སྲིད་དུ་ཡང་དག་པའི་མཐའ་ལ་རབ་ཏུ་གནས་པར་འགྱུར་རོ། །གང་དུ་སེམས་ཅན་གྱི་
དོན་བྱ་བར་མཐོང་བ་དེའི་ཚེ་བདག་བྱིན་གྱིས་བརླབ་པའི་རིམ་པས་ཡང་དག་པའི་མཐའ་ལས་ལངས་ཏེ་སེམས་ཅན་གྱི་དོན་བྱས་ནས་ཡང་དག་པའི་མཐའ་ཉིད་དུ་འཇུག་པར་བྱེད་དོ། །
དེ་ནས་བྱམས་པ་ལ་སོགས་པ་བྱང་ཆུབ་སེམས་དཔའ་ཆེན་པོ་རྣམས་དགའ་ཞིང་མགུ་ལ་ཡིད་རངས་ཏེ་དགའ་བ་དང་ཡིད་བདེ་བ་སྐྱེས་ནས་ཅང་མི་སྨྲ་བར་གྱུར་ཏོ། །ཡེ་ཤེས་རྡོ་རྗེ་ཀུན་
ལས་བཏུས་པ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། བདེ་བ་ཆེན་པོའི་ལེའུ་སྟེ་རིམ་པར་ཕྱེ་བ་གཉིས་པའོ། །རྫོགས་སོ།།    །།རྒྱ་གར་གྱི་མཁན་པོ་ཛྙཱ་ན་ཀ་རའི་ཞལ་སྔ་

83-1-187b

ནས་དང༌། ཞུ་ཆེན་གྱི་ལོ་ཙཱ་པ་ཁུ་སྟོན་དངོས་གྲུབ་ཀྱིས་བསྒྱུར། སླད་ནས་བླ་མ་དེ་ཉིད་དང༌། དགེ་སློང་ཚུལ་ཁྲིམས་རྒྱལ་བས་ཞུས་ཤིང་གཏན་ལ་ཕབ་པ། ཡེ་ཤེས་རྡོ་རྗེ་ཀུན་
ལས་བཏུས། །རྣལ་འབྱོར་ཆེན་པོའི་གསལ་བྱེད་ཡིན། །ཡེ་ཤེས་རང་བཞིན་འཁོར་བ་དང༌། །མྱ་ངན་འདས་པའི་ངོ་བོ་ལ། །དེ་གཉིས་དབྱེར་མེད་རྡོ་རྗེ་སྟེ། །ཀུན་འདིར་འདུས་པས་ཀུན་
ལས་བཏུས། །དེ་སྟོན་པ་ལ་དེར་བརྟགས་ནས། །གཞུང་ལའང་མིང་དོན་འཚམ་པ་ཡིན།།    །།རྒྱ་གར་སྐད་དུ། ཙ་ཏུར་དེ་ཝི་བ་རི་པྲྀཙྪཱ། བོད་སྐད་དུ། ལྷ་མོ་བཞིས་ཡོངས་སུ་ཞུས་
པ༑ དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །ལྷ་མོ་བཞི་དང་མཉམ་ལྡན་ཞིང༌། །སངས་རྒྱས་གཟུགས་ཀྱིས་ཉེར་བརྒྱན་པ། །ཤིན་ཏུ་དགའ་བའི་སྦྱོར་ཆེན་ལ། །རྡོ་རྗེ་སེམས་དཔའ་
ཆེར་བཞུགས་ཏེ། །འོད་ཟེར་འཆང་ཞིང་འཁྲིགས་པ་ཡི། །གསང་ཆེན་ཆོས་ཀྱི་འབྱུང་གནས་ལ། །བྱང་ཆུབ་སེམས་ནི་འཕྲོས་ནས་སུ། །ཆོས་ཀྱི་དབྱིངས་གནས་ཞུ་མཛད་དོ། ཞུ་བའི་དངོས་
པོ་དེ་མཐོང་ནས། །ལྷ་མོ་སྤྱན་མས་ཡོངས་ཞུས་པ། །བཅོམ་ལྡན་རྡོ་རྗེ་སེམས་དཔའ་ལ། །ཚིག་འདི་དག་ནི་གསོལ་བ་སྟེ། །ཆོས་ཀྱི་དབྱིངས་རྣམས་འཕྲོ་བ་ནི། །གང་ལས་སྐྱེ་བར་འགྱུར་པ་
ལགས༑ ༑དང་པོ་ཇི་ལྟར་འོང་བ་ཡིན། །དེ་བཞིན་ཕྱིར་འགྲོ་ཇི་ལྟར་ལགས། །ཡན་ལག་མེད་པ་གང་དེ་ནི། །ཡན་ལག་དང་བཅས་འགྱུར་ནས་སུ། །ལུས་དངོས་འགྱུར་བ་ཇི་ལྟར་ལགས། །

83-1-188a

༄༅། །མིག་དང་རྣ་བ་སྣ་དང་ནི། །དེ་བཞིན་ལྕེ་དང་ལུས་དང་ཡིད། །དབང་པོ་ཕུང་པོའི་དངོས་རྣམས་དང༌། །ཁམས་རྣམས་སུ་ནི་འཇུག་པ་ཡང༌། །མ་རིག་བག་ཆགས་
སྲེད་པ་ཡིས། །བཅིངས་པའི་ཉོན་མོངས་འདོད་ཆགས་སོགས། །རྣམ་པར་ཤེས་པ་སྣ་ཚོགས་པ། །ཇི་ལྟར་དངོས་སུ་འདུས་པ་ལགས། །དངོས་པོ་མེད་པ་སྒོམ་པའི་གཟུགས། །གཟུགས་
སོགས་སྤྱོད་ཡུལ་མཚན་ཉིད་རྣམས། །རང་བཞིན་མེད་ཅིང་དམིགས་མེད་ལ། །དམིགས་པ་དང་བཅས་ཇི་ལྟར་ལགས། །དེ་དག་ངོ་མཚར་ཆེན་པོ་ནི། །བདག་གི་ཐེ་ཚོམ་ལྷ་ས་
བཀའ་སྩོལ། །དེ་ལྟར་ཞུས་མ་ཐག་ཏུ་ནི། །བཅོམ་ལྡན་རྡོ་རྗེ་སེམས་དཔས་གསུངས། །ཤེས་རབ་ཟབ་མོ་ཟད་མེད་ནི། །ཉོན་ཅིག་སྤྱན་མ་བཤད་པར་བྱ། །དཔྱད་དུ་མེད་ཅིང་ཤེས་
བྱ་མིན༑ ༑དེ་བཞིན་དཔྱད་མཁན་གྱིས་ཤེས་དཀའ། །སངས་རྒྱས་ཀུན་གྱི་གསང་ཆེན་ནི། །ནམ་མཁའ་ནམ་མཁའི་སྤྱོད་ཡུལ་ལོ། །མི་ཤེས་མུན་པས་བསྒྲིབས་པས་ན། །ཉན་ཐོས་
རྣམས་ཀྱིས་ཤེས་པ་མིན། །སྤྱོད་ཡུལ་བག་ཆགས་ཤེས་མཁན་སྟེ། །རང་སངས་རྒྱས་སུ་སྤྲུལ་པས་ཏེ། །དེ་དག་ཀུན་གྱིས་ཀྱང་མི་ཤེས། །ཤེས་མེད་སོ་སོའི་སྐྱེ་གནས་དག །མ་འོངས་
པ་དང་འདས་པ་དང༌། །ད་ལྟར་བྱུང་བའི་དུས་གསུམ་ལ། །བྱོལ་སོང་བག་ཆགས་ལས་བྱུང་བའི། །དུད་འགྲོ་ཡི་དགས་སྐྱེ་བ་རྣམས། །དེ་ཀུན་གྱིས་ཀྱང་མི་ཤེས་ཏེ། །སངས་རྒྱས་

83-1-188b

སྤྱོད་ཡུལ་གསང་ཆེན་ནོ། །སྙིང་པོ་ཤིན་ཏུ་སྙིང་པོའི་མཆོག །གང་དེ་ཀུན་བདག་ལ་གནས་པའི། །སངས་རྒྱས་ཀུན་གྱི་གསང་ཆེན་ནི། །ལྷ་མོ་ཁྱོད་ལ་བཤད་པར་བྱ། །བྱང་ཆུབ་སེམས་
དཔའ་འོད་གསལ་བ། །ཟླ་བ་ཤེལ་དང་མཉམ་པའི་འོད། །དེ་ཉིད་ཡེ་ཤེས་ལྔ་ཡི་དངོས། །ཡུངས་ཀར་ཆེ་བའི་ཚད་ཙམ་མོ། །དེ་ཡི་དབུས་སུ་བཞུགས་པའི་ལྷ། །མི་གསལ་གསལ་བའི་གཟུགས་
ཅན་ཏེ། །ཕྱེད་ཚད་ཙམ་གྱི་ཕྲ་མོའི་མཆོག །ཡིད་ཀྱི་དངོས་པོའི་ཐིག་ལེའི་གཟུགས། །རྟག་ཏུ་སྙིང་གི་དབུས་གནས་པ། །འོད་ཟེར་ཆེན་པོ་འབར་བ་ཅན། །ཇི་སྙེད་དགུ་པའི་བར་དུ་ནི། །དཔྲལ་བ་
ལ་གནས་རྐང་མཐིལ་བར། །ཐིག་ལེ་དེ་ཁོ་ནར་བསྡུས་ཏེ། །ལྟེ་བའི་དབུས་སུ་རྣམ་པར་གནས། །ཆ་ཤས་ལྔ་པ་ཙམ་ཡིན་ཏེ། །བཅུ་གཉིས་ཀྱི་ནི་ཐ་མ་ལ། །ཆ་ཤས་དྲུག་གིས་མཚན་པ་
ཉིད༑ ༑ང་རོ་ཐིག་ལེས་བརྒྱན་བྱེད་པ། །རྡོ་རྗེ་ཁོང་ནས་ཕྱུང་ནས་སུ། །ས་བོན་སྐྱེ་གནས་དབུས་བཞག་སྟེ། །ཆོས་ཀྱི་དབྱིངས་ནི་ཞུ་བར་བྱེད། །དེ་ནི་རིམ་པར་བསྐྱེད་བྱེད་ན། །སྒོ་དགུ་ལ་ནི་
ཀུན་ཏུ་འགྲོ། །ཁྱབ་ཅིང་ཁྱབ་གནས་འགྲོ་ཀུན་ལ། །མི་གཡོ་ལ་སོགས་གཡོ་དང་བཅས། །ཚངས་སོགས་ལྷ་དང་ལྷ་མིན་གྱི། །གཞི་ནི་དེ་ལས་གྱུར་པའོ། །གང་ལས་གཙོ་བོར་སྐྱེད་བྱེད་
པ༑ ༑ས་དང་ནམ་མཁའ་དེ་ཞེས་གསུངས། །ཇི་སྙེད་ལུས་ལ་གནས་པའི་བར། །དེ་ཡིས་ལས་དང་ལས་མིན་བྱེད། །དགེ་དང་མི་དགེ་བསམ་པ་ཡང༌། །བྱ་བའི་ལས་ཀུན་བྱེད་པ་ཡིན། །སྦྱོར་

83-1-189a

༄༅། །བརྟག་ཏུ་དེ་གསུངས་ཏེ། །མཆོད་བསྒོམ་པར་གསུངས་པ་ཡིན། །གང་ཚེ་ལས་ཀྱི་ལུས་ཞིག་ན། །དེ་ཚེ་དེ་ཡི་རང་མཐུ་ཡིན། །དེ་འདྲའི་ལུས་སུ་དེ་འགྱུར་ཏེ། །གང་
གིས་གཡོ་དང་མི་གཡོ་ཁྱབ། །ནམ་མཁའ་མཉམ་པ་ཉིད་འདྲ་བ། །དེ་ནི་གནས་པར་ཤེས་པར་བྱ། །བཅུ་ཡི་གཉིས་མཐའ་ཚིག་གི་དོན། །གང་གིས་རྟག་ཏུ་བསྒོམས་བྱས་ན།།
དེས་ནི་དངོས་གྲུབ་རྒྱས་པ་ཡི། །རྡོ་རྗེ་འཛིན་པར་བདག་ཉིད་འགྱུར། །སོ་དང་མཆུ་དང་རྐན་དང་ལྕེ། །མགུལ་གནས་གང་ལ་ཡོད་པ་ནི། །གང་ལ་དེ་ནི་ཡིག་འབྲུ་ཉིད། །དེ་ནི་ཟད་
དང་གནས་ཕྱིར་རོ། །བརྗོད་པ་མེད་ཅིང་ཐེ་ཚོམ་མེད། །སྒྲ་ཡིག་རྣམ་པར་སྤངས་པ་ནི། །རང་གི་ཕྱི་ནང་དེ་བཞིན་ཉིད། །བྱང་ཆུབ་སེམས་ནི་འདིར་གསུངས་སོ། །ལྷ་མོ་བཞིས་ཡོངས་
སུ་ཞུས་པ་ལས། ལྷ་མོ་སྤྱན་མས་ཡོངས་སུ་ཞུས་པའི་ལེའུ་སྟེ་དང་པོའོ།།    །།དེ་ནས་ལྷ་མོ་མཱ་མ་ཀྱིས། །རྡོ་རྗེ་ཅན་ལ་འདི་ཞུས་ཏེ། །བྱང་ཆུབ་སེམས་ཀྱི་རིམ་པ་ཡིས། །ཁ་
སྙིང་ལྟེ་བ་གསང་བ་ལ། །འགྲོ་དང་ཕྱིར་འོང་བསྟན་པ་ནི། །རྡོ་རྗེ་ཆེན་མོས་བཀའ་སྩལ་འཚལ། །ཆ་ཤས་རྣམ་པ་དུ་ཞིག་གསུངས། །གནས་ཀྱི་རྣམ་པ་བསྒྱུར་བ་དུ། །ཁ་དོག་རྣམ་
པ་དུ་ཞིག་གསུངས། །དེ་བཞིན་གདན་ཡང་ཇི་ལྟར་འཚལ། །རྡོ་རྗེ་ཅན་གྱིས་བཀའ་སྩལ་པ། །ཆ་ཤས་བཞི་དང་མཉམ་ལྡན་ཞིང༌། །པདྨ་བཞི་ལ་ཡང་དག་གནས། །སྙིང་གའི་པདྨ་

83-1-189b

ལ་གནས་ནག །ཁ་ཡི་པདྨ་ལ་གནས་དཀར། །ང་རོ་ལྟེ་བའི་པདྨར་གནས། །གསང་བའི་པདྨ་ང་རོ་མཐར། །སྟབས་ཀྱི་མཐའ་རུ་འགྲོ་བྱེད་པས། །ཐིག་ལེའི་སྦྱོར་བར་རབ་ཏུ་གནས། །སྣོམ་
བྱེད་པ་དང་ཐོས་བྱེད་པ། །དེ་ཚེ་མཐོང་བྱེད་ཟ་བྱེད་པ། །རེག་པར་བྱེད་ཀྱང་དེ་ཁོ་ནས། །བདེ་དང་སྡུག་བསྔལ་ཚོར་བྱེད་པའོ། །གང་ལས་བཞང་བྱེད་བཟའ་བྱེད་པ། །དེ་བཞིན་ཚོ་དེ་དང་དུ་བ།།
འབྱེད་པ་གཅོད་པ་དེ་ཁོ་ནས། །ཆོ་ག་རྣམ་པ་མང་པོ་ཤེས། །རྒྱལ་པོ་དོན་ཡང་བྱེད་པར་འགྱུར། །དབང་ཕྱུག་དོན་ཡང་བྱེད་པར་འགྱུར། །བྲམ་ཟེ་རྒྱལ་པོ་རྗེའི་རིགས་དང༌། །དམངས་རིགས་
སྨད་པའི་རིགས་རྣམས་དང༌། །བུད་མེད་དུ་མ་སྤྲུལ་པར་བྱེད། །དུད་འགྲོ་ཡི་དྭགས་སྐྱེ་བ་དང༌། །གཟུགས་ཅན་རྣམས་དང་གཟུགས་མེད་དང༌། །དེ་བཞིན་འདོད་པའི་སྲིད་རྣམས་ལས། །
འབྱུང་བ་ཐམས་ཅད་སྐྱེད་བྱེད་པ། །དེ་ཉིད་ཁོ་ན་རྫུ་འཕྲུལ་འཕང་གནས། །དེ་ལྟར་དེ་བཞིན་ཉིད་ཤེས་པ། །དམ་པའི་ཡིག་འཕང་གནས། །དེ་ལྟར་དེ་བཞིན་ཉིད་ཤེས་པ། །དམ་པའི་ཡིག་
འབྲུ་ཤེས་པ་གང༌། །དེས་ནི་གསང་ཆེན་ཤེས་པས་ཏེ། །གང་དེས་བདག་ཉིད་ཀུན་གནས་པ། །ཁ་དོག་མེད་ཅིང་ཁ་དོག་དམར། །ཁ་དོག་དཀར་དང་སེར་བ་ཡི། །ཐིག་ལེའི་གཟུགས་སུ་བསྒྱུར་
བ་འདིས། །འགྲོ་དང་ཕྱིར་འོང་རྣམ་པར་བསྟན། །གང་དེ་རིག་པ་རྫུ་འཕྲུལ་ཆེ། །མཐའ་ཡས་བཅས་པ་སྣ་ཚོགས་གཟུགས། །སྐྱེ་དང་བསྡུས་དང་འཇིག་པ་ལ། །ཐིག་ལེའི་གཟུགས་སུ་རབ་

83-1-190a

༄༅། །གནས་སོ། །གང་གིས་བརྒྱད་ཁྲི་རྩ་བཞིའི་ཆོས། །སྟོང་ཕྲག་བརྒྱ་རུ་ཤེས་ན་ཡང༌། །དེ་ཡི་དེ་ཉིད་མི་ཤེས་ཏེ། །དེ་དག་ཀུན་ཀྱང་འབྲས་མེད་དོ། །བཅུ་གཉིས་
ལྔ་ཡི་ལྔ་པ་ཡང༌། །བརྒྱད་ཀྱི་མཐའ་རུ་འབྱུང་བ་འདིས། །སྒྲ་ཡིག་དང་པོ་ཡི་གེ་ཨ། །ལྔ་པ་ཡིས་ནི་ཡང་དག་བརྒྱན། །སྙིང་རྗེ་ཆེན་པོ་ལས་བྱུང་བ། །ཁ་མར་བལྟས་པའི་དུར་གས་
བརྟགས༑ ༑གདོད་མ་མཐའ་མ་མེད་པའི་ལྷ། །དེ་ནི་སྤྱི་བོར་བསྟན་པ་ཡིན། །དེ་དག་གསང་ཆེན་དམ་པ་ཡིན། །ལྷ་མོ་བདག་གིས་རབ་བསྟན་ཏོ། །ལྷ་མོ་བཞིས་ཡོངས་སུ་ཞུས་པ་
ལས༑ ལྷ་མོ་མཱ་མ་ཀཱིས་ཞུས་པ་སྟེ་ལེའུ་གཉིས་པའོ།།    །།དེ་ནས་ལྷ་མོ་གོས་དཀར་མོས། །ཡན་ལག་ཀུན་གྱིས་བཏུད་ནས་སུ། །ཐལ་མོ་སྙིང་གར་སྦྱར་བྱས་ཏེ། །རྡོ་རྗེ་
སེམས་དཔའ་ལ་གསོལ་བ། །ཆོས་ཀྱི་དབྱིངས་ཀྱི་བསྡུས་པ་དང༌། །སྐུ་གསུང་ཐུགས་ཀྱི་རྡོ་རྗེ་ཡི། །རང་བཞིན་ཉིད་ནི་ཇི་ལྟར་ལགས། །ལྷ་ཡི་དབང་ཕྱུག་ཁྱོད་ལ་ཞུ། །གང་གིས་འོད་
ཀྱི་གོང་བུར་བསྡུ། །རྡོ་རྗེ་སེམས་དཔའ་ཇི་ལྟར་ལགས། །གསུངས་ཤིག་དེ་ཉིད་ཡིག་འབྲུའི་ཚིག། འདུས་པ་གསུངས་པ་ཇི་ལྟར་ལགས། །ཆུ་ཁམས་དང་ནི་མེ་ཡི་ཁམས། །ཇི་ལྟར་
རོ་ནི་མཉམ་པོར་འགྱུར། །མ་ལས་སྐྱེ་བ་གསུམ་ཙམ་དང༌། །དེ་བཞིན་ཕ་ལས་སྐྱེ་བ་གསུམ། །དེ་དག་དྲུག་སོགས་གོང་བུ་ལས། །ཇི་ལྟར་མི་རྣམས་སྐྱེ་བ་ལགས། །སངས་རྒྱས་

83-1-190b

གཟུགས་ནི་བདག་མི་འཚལ། །ཐུབ་པ་ཆེན་པོས་བཀའ་སྩལ་མཛོད། །རྡོ་རྗེ་ཅན་གྱིས་བཀའ་སྩལ་བ། །གསང་བ་ཤིན་ཏུ་གསང་གྱུར་བ། །ཉོན་ཅིག་ལྷ་མོ་བཤད་པར་བྱ།། སྐྱེ་གནས་
དབུས་སུ་རྩ་གཉིས་ནི། །གཡོན་དང་དེ་བཞིན་གཡས་པ་སྟེ། །གཡོན་དུ་བྱང་ཆུབ་སེམས་ཞེས་བྱ། །གཡས་སུ་དེ་བཞིན་རཀྟ་འོ། །དེ་གཉིས་ཕྲད་ནས་གཅིག་འགྱུར་བ། །ཆོས་ཀྱི་དབྱིངས་
ནི་འདུས་པ་ཡིན། །མུན་པ་སྐུ་སྟེ་རྡུལ་གསུང་གཟུགས། །ཐུགས་ཀྱི་རང་བཞིན་སྙིང་སྟོབས་ཏེ། །རྡུལ་ནི་རཀྟ་བྱང་ཆུབ་སེམས། །མུན་པ་དེ་བཞིན་བསྐྱེད་པ་ཡིན། །རྡོ་རྗེ་པདྨ་མཉམ་
སྦྱར་ནས། །རང་བཞིན་མཉམ་པའི་རོར་འགྱུར་རོ། །དྲི་ཆེན་ཆུ་དང་ཤེལ་མེ་ཏོག །དེ་བཞིན་ལྔ་པ་བྱང་ཆུབ་སེམས། །བདུད་རྩི་ལྔ་དངོས་གོང་བུར་བསྡུས། །དེ་ལས་རྡོ་རྗེ་འདིར་གསུངས་
སོ། །ཆ་ཤས་གཉིས་པ་དང་ལྡན་པ། །དེ་བཞིན་དགུ་བ་ཡབ་ཡིན་ནོ། །དེ་སྐད་གསུངས་པ་དེ་ལ་ནི། །སུམ་ཅུ་དང་ནི་བཅུ་དང་ནི། །དེ་བཞིན་ལྔ་པའི་ས་བོན་ཏེ། །ཆ་ཤས་གཉིས་པ་ལྔ་
ཡི་ནི། །དྲུག་གི་བཏགས་པ་དེས་བྱུང་བ། །དེ་ནི་ཐིག་ལེར་གསུངས་པའོ། །ཆོས་ཀྱི་དབྱིངས་ཀྱི་ཡི་གེ་བྲུཾ། །སྐྱེ་གནས་པདྨ་ལ་གནས་པ། །དེ་ཉིད་ས་བོན་སྭཱཧཱ་མཐའ། །འདུས་པ་ལ་ནི་
ཤེས་པར་བྱ། །ཆུ་ཁམས་ཕ་ལས་སྐྱེས་ཞེས་བྱ། །མེ་ཡི་ཁམས་ནི་མ་ལས་སྐྱེས། །ཤ་དང་ཁྲག་དང་པགས་པ་ཡང༌། །མ་ལས་སྐྱེས་པ་ཞེས་བཤད་དོ། །ཚིལ་དང་རྐང་དང་ཁུ་བ་

83-1-191a

༄༅། །ནི༑ ༑ཕ་ལས་སྐྱེས་ཞེས་བཤད་པ་ཡིན། །གོང་བུར་ཡང་དག་འདུས་པ་ནི། །དེ་དག་ཙམ་དུ་བཤད་པ་ཡིན། །གཟུགས་དང་ཚོར་བ་འདུ་ཤེས་དང༌། །དེ་བཞིན་འདུ་
བྱེད་རྣམ་ཤེས་རྣམས། །སངས་རྒྱས་དངོས་པོ་ལྔ་ཡི་གཟུགས། །ཕུང་པོ་ཞེས་བྱར་བཤད་པའོ། །ལྷ་མོ་བཞིས་ཡོངས་སུ་ཞུས་པ་ལས། ལྷ་མོ་གོས་དཀར་མོས་ཞུས་པ་སྟེ་ལེའུ་
གསུམ་པའོ།།    །།དེ་ནས་བཞད་པའི་ཞལ་གྱུར་ཏེ། །ལྷ་མོ་སྒྲོལ་མ་བཅོམ་ལྡན་མས། །རྡོ་རྗེ་སེམས་དཔའ་ལ་ཞུས་པ། །ཆོས་ཀྱི་དབྱིངས་ཀྱི་སྒྲུབ་པ་ནི། །གསུངས་ཤིག་རྡོ་རྗེ་ཅན་
ཆེན་པོ།།    །།རྫས་རྣམས་སྒྲུབ་པ་བཀའ་སྩལ་འཚལ། །དེ་བཞིན་རིག་པའི་སྔགས་རྣམས་ཀྱང༌། །དཀྱིལ་འཁོར་རྣམས་ནི་བརྟག་པ་དང༌། །སྦྱིན་སྲེག་སོ་སོར་བྱ་བ་དང༌། །དེ་བཞིན་མཆོད་
པའི་ཆོ་ག་ཡང༌། ཁྱད་པར་དུ་ཡང་བཀའ་སྩལ་འཚལ། །དེ་ལྟར་ལྷ་མོས་ཞུས་མ་ཐག །རྡོ་རྗེ་སེམས་དཔས་བཀའ་སྩལ་པ། །ཆོས་ཀྱི་དབྱིངས་ཀྱི་སྒྲུབ་ཐབས་ནི། །ཉོན་ཅིག་ལྷ་མོ་
བཤད་པར་བྱ། །གཟུགས་དང་སྒྲ་དང་དྲི་དང་ནི། །དེ་བཞིན་རོ་དང་རེག་ལ་སོགས། །ཁམས་བཅོ་བརྒྱད་པོ་དེ་དག་ཀྱང༌། །ཆོས་ཀྱི་དབྱིངས་ཞེས་བྱ་བའོ། །དེ་དག་ཉིད་ལས་བྱུང་བ་
ནི༑ ༑བྱང་ཆུབ་སེམས་ཞེས་ཤེས་པར་བྱ། །བྱང་ཆུབ་སེམས་ལས་དོང་བུ་སྐྱེས། །གོང་བུ་ལས་ཀྱང་ཡིད་བསྐྱེད་དོ། །ཡིད་ལས་ནམ་མཁའི་ཁམས་ཀྱང་ནི། ཁམས་རྣམས་དང་ནི་

83-1-191b

སྐྱེ་མཆེད་རྣམས། །དབང་པོ་ཕུང་པོ་འབྱུང་བ་རྣམས། །དེ་ལྟར་དབྱིངས་སུ་བསྡུ་བ་སྟེ། །བསྡུ་བ་དེ་ནི་བསྟན་བྱས་པ། །ཆོས་ཀྱི་དབྱིངས་ཀྱི་སྒྲུབ་པ་ཡིན། །དེ་བས་ནན་ཏན་ཐམས་ཅད་ཀྱི།།
སྒྲུབ་པ་ཡང་དག་སྤྱད་པར་བྱའོ། །ཇི་ལྟར་གལ་པོ་ཞེས་དངོས་ཀྱིས། །བསྒྲུབ་པར་བྱ་བ་རབ་ཏུ་བརྟག །ཆོས་དབྱིངས་སྒྲུབ་པ་བཤད་ནས་སུ། །རྫས་བརྒྱད་ཡན་ལག་སྒྲུབ་པ་བཤད། །རིལ་
བུ་མིག་སྨན་དངོས་གྲུབ་དང༌། །ས་འོག་རལ་གྲིའི་དངོས་གྲུབ་དང༌། །ནམ་མཁར་འཕུར་དང་མི་སྨང་དང༌། །འཆི་བ་མེད་དང་ནད་འཇོམས་དང༌། །མིག་དང་གླང་པོ་ཆེ་དང་རྟ། །གླང་དང་ཁྱི་
དང་བོང་བུ་དང༌། །རྔ་མོ་མ་ཧེ་སྦྱང་ཀི་རྣམས། །ཆ་ནི་མཉམ་པོ་བྱ་བའོ། །མཐེ་བོང་ཚིགས་ཚད་ཙམ་དུ་ནི། །ཤིན་ཏུ་མཉམ་པར་བཞག་ནས་སྦྱར། །དྲི་ཆེན་ཆུ་དང་རཀྟ་དང༌། །བྱང་ཆུབ་སེམས་
ནི་ཚད་ཙམ་ནི། །སྔགས་བཟླས་ནས་ནི་སྦྱར་བྱས་ཏེ། །བྱིན་གྱིས་བརླབས་ཀྱང་བྱ་བ་འོ། །ཕྱག་འཚལ་དང་ནི་ཡི་གེ་ཨཱཿ། །དབུས་སུ་དེ་བཞིན་ཧཱུཾ་བྱས་ཏེ། །འབར་བའི་ཧཱུཾ་ཡིག་འབར་བྱེད་
པ༑ ༑དགུ་པོ་དེ་ནི་རབ་ཏུ་བསྒྲུབ། །ལན་ནི་ཉི་ཤུ་རྩ་གཅིག་ཏུ། །སྔགས་བཟླས་ནས་ནི་ཕྱེ་མར་བརྟག །ཡུངས་ཀར་ལྔ་ཡི་ཚད་ཙམ་དུ། །ལྔ་དང་ལྔ་ནི་འབྱོར་བར་བྱ། །ཚེས་བརྒྱད་དང་ནི་བཅུ་
བཞི་ལ༑ ༑རིལ་བུ་རྣམས་ནི་བྱས་ནས་སུ། །པདྨའི་སྣོད་ལ་བཞག་བྱས་ཏེ། །སྟོང་ཕྲག་བརྒྱར་ནི་བཟླ་བར་བྱ། །མཚམས་བཞི་ལ་ནི་བསྒོམས་བྱས་ནས། །ཉིན་དང་མཚན་དུ་བཟའ་བར་

83-1-192a

༄༅། །བྱ༑ ༑དེ་ནི་བསྐལ་པའི་མཐའ་བར་ཡང༌། །དངོས་གྲུབ་རྒྱས་པར་འགྲོ་བ་སྟེ། །གཟི་བརྗིད་མདངས་དང་སྟོབས་བརྩོན་འགྲུས། །ལྔ་པ་ལ་ནི་སྨོན་ལམ་ཡང༌། །
མངོན་པར་ཤེས་པ་ལྔ་ཐོབ་པ། །རིལ་བུ་ཆེན་པོ་ཟོས་ཕྱིར་རོ། །རྫས་ཀྱི་སྒྲུབ་པ་རྣམས་རྫོགས་ནས། །རིག་པའི་སྔགས་རྣམས་བདག་ལ་སྩོལ། །ཡི་གེ་ཨེ་དང་བཾ་ཡིག་དང༌། །ལཾ་
ཡིག་དབུས་སུ་ཡང་དག་གནས། །དང་པོའི་མདོག་ནི་དམར་པོ་སྟེ། །གཉིས་པ་ཡི་ནི་མདོག་དཀར་བ། །གསུམ་པ་ཁ་དོག་སེར་བ་རྣམས། །བྷ་གའི་དབུས་སུ་བསྒོམ་པར་བྱ། །
འཁོར་ལོ་ལྟར་ནི་བསྐོར་བ་ནི། །ཉིན་ཕྱེད་དང་ནི་མཚན་ཕྱེད་ལ། །རིག་པ་དེ་ནི་རབ་འབྱོར་ན། །དེ་ནི་སྐད་ཅིག་ཁོ་ནར་འགྲུབ། །ལྷ་མོ་ལྷ་མིན་བུ་མོ་དང༌། །མི་ཡི་བུ་མོ་རྣམ་པ་བཞི། །
ས་ཡི་དཀྱིལ་འཁོར་ཀུན་ཏུ་ནི། །སྔགས་ཀྱིས་བཀུག་ནས་སྤྱད་པར་བྱ། །སྒོམ་པ་དེ་བཞིན་རིག་པའི་སྔགས། །བདག་གིས་བཤད་པ་ཟིན་བྱས་ཏེ། །དཀྱིལ་འཁོར་རྣམས་ནི་
བཤད་པར་བྱ། །དགའ་མ་སེམས་ཀྱིས་རྩེ་གཅིག་ཉོན། །དཀྱིལ་འཁོར་ལུས་ཞེས་གསུངས་པ་སྟེ། །དཀྱིལ་འཁོར་བྷ་གར་བསྟན་པ་ཡིན། །དཀྱིལ་འཁོར་བྱང་ཆུབ་སེམས་
དང་ནི༑ ༑དཀྱིལ་འཁོར་གསུམ་དུ་བརྟགས་པ་ནི། །བརྟགས་པ་རྣམས་ཀྱང་འདུས་པ་སྟེ། །གང་དུ་གཙོ་བོ་སྐྱེད་པར་བྱེད། །ཕུང་པོ་རྣམས་ནི་སངས་རྒྱས་གསུངས། །འབྱུང་བ་རིག་

83-1-192b

མར་བརྟགས་པའོ། །ཆགས་པ་ལྕགས་ཀྱུ་ཁོ་ན་སྟེ། །ཞགས་པ་པདྨར་ཆུད་བྱེད་པ། །ཁ་ཕྲད་པ་ནི་སྒྲོག་ཡིན་པར། །སྒྲ་བསྒྲགས་པ་ནི་དྲིལ་བུར་བཤད། །སྤོས་ནི་དྲི་ཆེན་ཞེས་གསུངས་ཏེ།
མེ་ཏོག་རཀྟ་ཞེས་འདོད་དོ། །མར་མེ་ཤ་རྣམས་ཁོ་ན་ཡིན། །དྲི་ནི་བྱང་ཆུབ་སེམས་ཞེས་འདོད། །སྒེག་མོ་ལིངྒར་བསྟན་པ་སྟེ། །ཕྲེང་བ་བྷ་ག་ཁོ་ན་ཡིན། །དབྱངས་མ་དབུགས་སུ་བསྟན་
པ་དང༌། །གར་མཁན་མ་ནི་རྣལ་འབྱོར་ཏེ། །བཅོམ་ལྡན་འདས་ཀྱིས་བཟང་པོར་གསུངས། །དེ་རྟོགས་པ་ནི་སྐལ་བཟང་ཡིན། །རྟོགས་པ་དེ་རྣམས་བྱམས་པ་སོགས། །དེ་ལྟར་ནང་གི་
བདག་ཉིད་གསུངས། །དཀྱིལ་འཁོར་གཞན་ནི་སྔོན་བཤད་ཟིན། །སྦྱིན་སྲེག་ལས་ནི་བཤད་པར་བྱ། །ཉོན་ཅིག་སྦྱིན་སྲེག་རྣམ་པ་བཞི། །སྦྱིན་སྲེག་ཕྱི་དང་ནང་གསུངས་ཏེ། །ཕྱི་ནི་
སྔོན་དུ་བསྟན་པ་ཡིན། །ཉོན་ཅིག་ཁྱོད་ཀྱིས་ནང་གི་ནི། །པདྨ་བཞི་རྣམས་འབྱོར་པ་ནི། །ལུས་ཀྱི་དབུས་སུ་ཉེ་བར་གནས། །མེ་དང་དེ་བཞིན་རླུང་དང་ནི། །དབང་ཆེན་དང་ནི་ཆུ་དེ་བཞིན། །
རླུང་གིས་མེ་ནི་འབར་བྱས་ཏེ། །ཆུ་ཡིས་ཡོངས་སུ་སྨིན་པར་བྱེད། །དབང་ཆེན་དཀྱིལ་འཁོར་ལས་བྱུང་བ། །གང་དུ་མེ་ནི་བསྐྱོད་པའོ། །ར་ཡིག་མངོན་སྤྱོད་ཡི་གེ་སྟེ། །ཡ་ཡིག་དབང་
གི་ལས་ཁོ་ན། །ལ་ཡིག་རྒྱས་པར་འགྱུར་བ་སྟེ། །བ་ཡིག་ཞི་བ་ཞེས་གསུངས་སོ། །གང་ཞིག་ཟས་དང་བཏུང་བ་ནི། །དེ་དག་ཐམས་ཅད་ཆུ་ལ་སྟེ། །པདྨར་ཀྵ་ཡིག་ཁ་མར་ལྟ། །སྙིང་གི་

83-1-193a

༄༅། །པདྨར་བཙུད་པར་བྱ། །ལྟེ་བའི་པདྨར་འགྲོ་ཕྱི་རོལ། །ཁ་སྦྱོར་ཚུལ་གྱི་སྦྱོར་བ་ཡིས། །གསང་བའི་པདྨར་འགྲོ་མ་ཐག །ཐལ་བར་མཐའ་རུ་རྣམ་པར་བསྟན། །
དེ་ལྟར་སྦྱིན་སྲེག་བདག་བཤད་པ། །ཉིན་དང་མཚན་དུ་བྱ་བ་སྟེ། །རྟག་པར་རྒྱུན་དུ་ཟས་ཟོས་ན། །ཚེ་འདི་ཁོ་ནར་འགྲུབ་པར་འགྱུར། །རྒས་པ་མེད་ཅིང་ནད་ཀྱང་མེད། །འཆི་བ་མེད་
ཅིང་འབྲས་རྣམས་མེད། །དེ་ནི་གློ་བུར་འཆི་བ་མེད། །འཚེ་བ་ཐམས་ཅད་ཟད་འགྱུར་ཞིང༌། །རྨི་ལམ་ངན་ཡང་ཞི་བར་འགྱུར། །བཟང་པོ་སྐལ་པར་གསོན་པ་སྟེ། །སེམས་ཅན་ཐམས་
ཅད་དགའ་བར་སྨྲ། །མཐོང་བ་ཙམ་གྱིས་བསྐུལ་བྱེད་དོ། །སྦྱིན་སྲེག་ལས་རྣམས་བཤད་བྱས་ནས། །ལྷ་མོ་མཆོད་པ་བསྟན་པར་བྱ། །དྲི་དང་ཕྲེང་སོགས་གོས་རྣམས་དང༌། །སྤོས་མེ་
ཟས་དང་ལྷ་བཤོས་ཀྱིས། །དབང་པོ་གཉིས་ནི་རབ་འབྱོར་ནས། །བདག་ལ་མཆོད་པ་རྣམས་ནི་བྱ། །བདག་ནི་ཐམས་ཅད་སངས་རྒྱས་ཉིད། །སངས་རྒྱས་ཀུན་གྱི་གནས་ཡིན་ཏེ། །དེ་
བས་ནན་ཏན་ཐམས་ཅད་ཀྱིས། །རྣལ་འབྱོར་པས་ནི་རྟག་ཏུ་མཆོད། །གང་ཞིག་འགའ་ཡང་བྱ་བའི་ལས། །རྣལ་འབྱོར་པ་ཡིས་མཆོད་པར་བསྒོམ། །ཟས་དང་བཏུང་བ་དེ་བཞིན་གོས།།
དེ་བཞིན་དྲི་དང་ཕྲེང་ཁོ་ནས། །རིག་མ་བཞི་ཡིས་རྣམ་བརྒྱན་པའི། །བདག་ནི་ལྷ་ཉིད་བསམ་པར་བྱ། །དེ་ལྟར་བཤད་ནས་རྡོ་རྗེ་དེ། །ཅང་མི་གསུང་བའི་དངོས་པོར་བཞུགས། །དེ་ནས་ལྷ་

83-1-193b

མོ་བཞི་རྣམས་ཀྱིས། །ཕྱག་གི་ཐལ་མོ་སྦྱར་གྱུར་ཏེ། །དགྱེས་པས་རབ་ཏུ་ཞལ་བཞད་ནས། །རབ་ཏུ་དང་བའི་སེམས་ཀྱིས་ནི། །རྣམ་པར་མི་རྟོག་པ་ཐོབ་སྟེ། །དང་མི་གསུང་བར་བཞུགས་
གྱུར་ཏོ། ༑ལྷ་མོ་བཞིས་ཡོངས་སུ་ཞུས་པ་ལས། ལྷ་མོ་སྒྲོལ་མས་ཞུས་པའི་ལེའུ་སྟེ་བཞི་པའོ།།    །།ཐམས་ཅད་ཀྱི་གསང་བའི་མཆོག་དམ་པ་གསང་ཆེན་ཞེས་བྱ་བའི་རྒྱུད་
ལྷ་མོ་བཞིས་ཡོངས་སུ་ཞུས་པ་དཔལ་ཨོ་ཌྱན་གྱི་ཡུལ་ནས་བྱུང་བ་རྣལ་འབྱོར་མ་ཆེན་མོའི་དེ་ཁོ་ན་ཉིད་རྫོགས་སོ།།    །།རྒྱ་གར་གྱི་མཁན་པོ་སྨྲྀ་ཏི་ཛྙཱ་ན་ཀཱིརྟི་ཉིད་ཀྱིས་བསྒྱུར་
ཅིང་ཞུས་ཏེ་བཤད་ནས་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་ནཱི་ལཾ་བ་ར་དྷ་ར་བཛྲ་པཱ་ཎི་རུ་དྲ་བི་ཏྲི་བི་ན་ཏནྟྲ་ནཱ་མ། བོད་སྐད་དུ། འཕགས་པ་ལག་ན་རྡོ་རྗེ་གོས་སྔོན་པོ་ཅན་
དྲག་པོ་གསུམ་འདུལ་བ་ཞེས་བྱ་བའི་རྒྱུད། བཅོམ་ལྡན་འདས་འཇམ་པའི་རྡོ་རྗེ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བདུད་རྣམ་
པར་འཇོམས་པ་བདུད་ཀྱི་སྡེ་དང་ལྷན་ཅིག་ཏུ་འོག་མན་གཞན་འཕྲུལ་དབང་བྱེད་ཀྱི་ཕོ་བྲང་ན་ཐབས་ཅིག་ཏུ་བཞུགས་སོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་གོས་སྔོན་
པོ་ཅན་སངས་རྒྱས་གངྒཱའི་ཀླུང་གི་བྱེ་མ་སྙེད་ཀྱི་རྗེས་སུ་གནང་བ་འདི་ལག་ན་རྡོ་རྗེས་ཟུངས་ཅིག་ཅེས་བཀའ་སྩལ་ཏོ། །དེ་ནས་ཕྱག་ན་རྡོ་རྗེས་གསོལ་པ། གནོད་སྦྱིན་བྱེ་བ་སྟོང་ཕྲག་

83-1-194a

༄༅། །བྱེ་བ་དཔག་ཏུ་མེད་པའི་ཚོགས་ཀྱིས་ཡོངས་སུ་བསྐོར་བ། མཆེ་བ་གཙིགས་པ་དང་འཚམ་པ། མིག་མེ་མདག་གི་ཕུང་པོ་འདྲ་བ། དབུགས་མེ་ལྕེ་ལྟར་
འབར་བ། འཇིགས་པའི་ང་རོ་ཅན། པདྨ་དང་ཆུ་ལྷས་ལག་པ་དང་དཔུང་པ་བརྒྱན་པ། ནོར་རྒྱས་དང་དུང་སྐྱོང་གིས་དབུ་ལ་བརྒྱན་པ། སྤྲུལ་རིན་པོ་ཆེ་འབར་བའི་ཅོད་པན་ཐོགས་
པ༑ ཀླུ་དགའ་བོ་དང་ཉེ་དགའ་བོ་འབར་བས་སྙན་ཆ་བྱས་པ། རྐང་པས་སྤྲུལ་གདུག་པ་འབར་བ་མནན་ཅིང་ཟ་བ། ཀླུའི་རྒྱལ་པོ་འདབ་བཟང་སྐ་རགས་སུ་བཅིངས་པ། སྤྲུལ་ནག་
པོ་སེ་རལ་ཁར་ཐོགས་པ། བཞིན་རྒྱས་པ། སྨིན་མ་ཁྲོ་གཉེར་དུ་བསྡུས་པ། ཡ་སོས་མ་མཆུ་མནན་པ། ལྕེ་གློག་ལྟར་འགྱུ་བ། གཤིན་རྗེའི་ཆ་བྱད་ཅན། གསུས་པོ་ཆེ་
སྤྲུལ་ཟ་བ། རྒྱ་མཚོའི་ཟབས་སུ་དཔག་ཚད་བརྒྱད་ཁྲི་ཡོད་པས་རྐང་པའི་པུས་མོར་ཕྱིན་པ། དབང་པོ་དང་ཉི་མའི་སྟེང་ན་བཞུགས་པ། ལག་པ་བརྡབས་པའི་སྒྲས་འཇིགས་
པར་བྱེད་པ། ཨ་ལ་ལ་ཞེས་བསྒྲགས་པས་སྐྲག་པར་བྱེད་པ། ཀླུ་ཐམས་ཅད་བརླག་པར་བྱེད་པ། གད་རྒྱངས་ཆེན་པོ་རྒོད་པས་ཀུན་ཏུ་འཁྲུག་པར་བྱེད་པ། གཤིན་རྗེའི་གཟུགས་
ཅན་ཁམས་གསུམ་འཇིགས་པར་བྱེད་པ། ཀླུ་རྣམས་འདུལ་བར་བྱེད་པ་དེ་ལ་ཕྱག་འཚལ་ལོ། །ཞེས་བྱང་ཆུབ་སེམས་དཔའ་ཕྱག་ན་རྡོ་རྗེས་བསྟོད་ནས་གསུང་དུ་གསོལ་ཞེས་

83-1-194b

སྨྲས་སོ། །དེ་ནས་ནམ་མཁའ་དེ་ཉིད་ལ་གཞལ་ཡས་ཁང་དང༌། འཁོར་ལོ་ཆེན་པོའི་ཏིང་ངེ་འཛིན་དང་ལྡན་པའི་དྲག་པོ་ཆེན་པོས་འཁོར་བསྡུས་ནས། ཕྱག་ན་རྡོ་རྗེ་དྲག་པོ་ཆེ། །རྡོ་རྗེ་ཁྲོ་བོ་
དྲག་ཆེན་འཇོམས། །རྡོ་རྗེ་གཟི་བརྗིད་སྔགས་ཀྱི་གཙོ། །རྡོ་རྗེ་མི་ཐུབ་འཇིགས་བྱེད་ཆེ། །རྡོ་རྗེ་འཕྲིན་ལས་ཀུན་དོན་མཛད། །ཐབས་འདུལ་འཁོར་ལོ་ཆེ་སྐུ་ལ། །འབྱུང་བ་ལྔ་ཡི་བདག་
ཉིད་ཆེ༑ ༑མཛེས་ལྡན་འོད་ཟེར་ཅན་དང་ནི། །མདངས་ཅན་སྒྲ་དབྱངས་རླུང་འབྱིན་ཏེ། །སྐྱེད་བྱེད་ལས་ཀུན་སྒྲུབ་པ་ལ། །འགུགས་ཤིང་སྡུད་དང་སྡོམ་ཞི་མཛད། །མཐའ་བརྟུལ་
ལས་རྣམས་སྒྲུབ་པ་ལ། །ཐིག་ལེའི་རང་བཞིན་མི་ཤིགས་ལ། །ཁ་སྦྱོར་ཉི་ཟླའི་འཕྲོ་འདུ་ལས། །བགེགས་རིགས་སྟོང་ཕྲག་འཇོམས་མཛད་པ། །འཁོར་ལོའི་བདག་པོ་ཁྱོད་ལ་བསྟོད།།
ས་བོན་རབ་ཏུ་འབར་བ་ཡིས། །ཐབས་དང་ཤེས་རབ་སྲེག་གསོ་མཛད། །བདེ་ཆེན་རབ་ཏུ་གསོལ་མཛད་ནས། །སྡུག་བསྔལ་ཉོན་མོངས་འཇོམས་ལ་འདུད། །ཨོཾ་ཨ་ཀཱ་རོ་མུ་ཁཾ་སརྦྦ་
དྷརྨཱ་ཎཱཾ་ཨཱ་དྱ་ནུ་ཏྨ་ནྣཱ་ཏྭཱ་ཏ་ཨོཾ་ཨཱཿཧཱུཾ། ཞེས་བཅོམ་ལྡན་འདས་ཀྱིས་དཀྱིལ་འཁོར་གྱི་ལྷ་ལ་བསྟོད་ནས་འཛུམ་པ་མཛད་དོ། །བྱང་ཆུབ་སེམས་དཔའ་ཕྱག་ན་རྡོ་རྗེ་ལ་ལེགས་སོ་ཞེས་བྱ་
བ་བྱིན་ནས་འཁོར་རྣམས་སྤྲོས་ཏེ། དེ་ནས་ཕྱག་ན་རྡོ་རྗེས་བཅོམ་ལྡན་འདས། ལེགས་སོ་ལེགས་སོ། །དེའི་ཕྱིར་འདིའི་གསང་སྔགས་ལས་ཐམས་ཅད་སྒྲུབ་པ། །སྡིག་པ་ཐམས་ཅད་

83-1-195a

༄༅། །འཇོམས་པ། དྲག་པོ་གསུམ་འདུལ་བ་འདི་གསུང་དུ་གསོལ་ཞེས་བརྗོད་ནས་བསྐོར་བ་བྱས་ཏེ་སྤྱན་སྔར་འཁོར་རྣམས་དང་ལྷན་ཅིག་ཏུ་འདུག་གོ །དེ་ནས་སངས་
རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་སྙེད་ཀྱིས་གསུངས་ཤིང་བྱིན་གྱིས་བརླབས་པའི་རིག་སྔགས་འདི་གདུག་པ་ཅན་རྣམས་འདུལ་བའི་དོན་དུ་བརྗོད་པར་བྱའོ། །ཏདྱ་ཐཱ།
བྷོ་བྷོ་པཾ་ནཱ་ག་ཨ་དྷི་པ་ཏ་ཡེ། ཨི་དཾ་ནཱི་ལམྦ་ར་དྷ་ར་ཤ་རཱི་རཾ། བཛྲ་པཱ་ཎི་ཧྲྀ་ད་ཡཾ། ཡ་ས་མཱ་ཏི་ཀྲ་མ་ཐ། མཱ་ཀུ་ལ་ཨུཏ་སཱ་ད་ནཾ་བྷ་བི་ཥྱ་ཏི། ཏདྱ་ཐཱ། བུདྡྷ་བུདྡྷ་བི་བུདྡྷ་བི་བུདྡྷ། མ་
ཏི་ཀྲ་མ་ཐ། ཧ་ར་ཧ་ར་ནཱ་གཱ་ནཱཾ། པྲ་ཧ་ར་པྲ་ཧ་ར་ནཱ་གཱ་ནཱཾ། ཙྪིནྡ་ཙྪིནྡ་ནཱ་ག་ཧྲྀ་ད་ཡཱ་ནི། བྷིཾ་ད་བྷིཾ་ད་ནཱ་ག་མརྨ་ཎི། བི་ཤཱིནྟུ་ནཱ་ག་ཤ་རཱི་རཾ། བི་སྥོ་ཊ་ཡ་ནཱ་ག་ན་ཡ་ནཱ་ནི། ཏདྱ་ཐཱ། ཧཱུཾ་ཕཊ།
ནཱ་ག་བི་དཱ་ར་ཎཱ་ཡ་ཕཊ། ནཱ་གོ་ཏ་སཱ་ད་ནཱ་ཡ་ཕཊ། ནཱི་ལཱ་བ་ས་ནཱ་ཡ་ཕཊ། ཨ་པྲི་ཏ་ཧ་ཏ་བ་ལ་བ་ར་ཀྲ་མཱ་ཡ་ཕཊ། ཀྲི་ཏཱཾ་ཏཱ་ཡ་ཕཊ། ཀྲྀ་ཏཱནྟ་རུ་པཱ་ཡ་ཕཊ། རོ་ཥ་ཎཱ་ཡ་ཕཊ། ཏྲཱ་ས་
ནཱ་ཡ་ཕཊ། ཀུཥྨཱ་ཎ་ཌོ་ཏ་སཱ་ད་ན་ཡ་ཕཊ། པྲེ་ཏ་པི་ཤ་ཙ་བི་ནཱ་ཤ་ཀ་རཱ་ཡ་ཕཊ། ཡཀྵ་ཨ་པསྨ་ར་བི་ནཱ་ཤ་ཀ་རཱ་ཡ་ཕཊ། ཧ་ས་ཧ་ས། དྷ་ར་དྷ་ར། མཱ་ར་ཡ་མཱ་ར་ཡ། ནཱ་ཤ་ཡ་ནཱ་ཤ་
ཡ༑ སརྦྦ་བིགྷྣཱན་བི་ན་ཤ་ཀ་རཱ་ཡ་ཕཊ། སརྦ་ཤ་ཏྲཱུ་སཾ་གྷ་བི་ནཱ་ཤ་ཀ་རཱ་ཡ་ཕཊ། ནཱི་ལཱམྦ་ར་དྷ་ར་བཛྲ་པཱ་ཎི་རཱ་ཛྙཱ་པ་ཡ་ཏི་སྭཱཧཱ། དེའི་ཆོ་ག་ནི། གནོད་སྦྱིན་གྱི་གདོན་གྱིས་ཟིན་པ་ལ་

83-1-195b

ཆུ་ལ་སྔགས་བཏབ་སྟེ་གཏོར་ན་བཏང་བར་འགྱུར་རོ། །ཀླུ་ཟློག་པར་བྱེད་ན། སྨག་ཤད་ཀྱི་ལྕུག་མའམ། བལ་པོ་སེའུའི་ལྕུག་མས་བྱའོ། །ཡི་དྭགས་དང་བརྗེད་བྱེད་རྣམས་ལ་ནི།
སྐུད་པས་བྱའོ། །རིམས་ནད་མེད་པར་བྱ་བ་དང༌། གཞོགས་ཕྱེད་ན་བ་དང༌། ཡི་གེ་འཆུས་པ་ལ་ནི། སྐུད་པ་སྔོན་པོས་བྱའོ། །ནོར་འདོད་པ་ལ་ནི། ཞག་གཅིག་བསྙུངས་བར་འདུག་སྟེ་སྤོས་
ཀྱིས་བདུགས་ན། རྨི་ལམ་དུ་དགེ་བ་དང་མི་དགེ་བའི་དོན་ཐམས་ཅད་སྟོན་ནོ། །མཆོད་རྟེན་སྐུ་གདུང་དང་ལྡན་པའི་དྲུང་དུ་མེ་ཏོག་སྔོན་པོ་ལ་སོགས་པས་མཆོད་ལ་སྔགས་སྟོང་བཟླས་ནས་
གསོལ་བ་བཏབ་ན། གསེར་གྱི་དོང་ཚེ་བདུན་སྟོང་སྦྱིན་པར་བྱེད་དོ། །རྒྱས་བཏབ་པ་འགྲོལ་བར་འདོད་ན་ཐལ་བས་བྱའོ། །སྒོ་ལྕགས་དབྱེ་བར་འདོད་ན་ཉུངས་ཀར་གྱིས་བྱའོ། །འཇིགས་པ་
ཐམས་ཅད་ལས་སྲུང་བ་ལ་ནི། རྩི་མར་སྙིང་པ་དང་ཐལ་བ་དང་ཉུངས་ཀར་གྱིས་བྱའོ། །ནད་ཀྱི་འཇིགས་པ་ཐམས་ཅད་ལ་ནི། སྐུད་པ་སྔོན་པོ་ལ་སྲུང་བའི་མདུད་པ་བྱས་ཏེ་མགུལ་དུ་བཏགས་
ན༑ སྲུང་བའི་མཆོག་ཏུ་འགྱུར་རོ། །བྱིས་པ་གདོན་གྱིས་ཉེན་པ་ཐམས་ཅད་ལ་ནི། ཚོན་སྣ་ལྔ་པའི་སྐུད་པ་མགུལ་ལ་བཏགས་ན། སྲུང་བའི་མཆོག་ཏུ་འགྱུར་རོ། །ཆོམ་རྐུན་ཟློག་པར་
འདོད་ན་སས་བྱའོ། །དུག་ལ་ནི། རྩྭ་ཀུ་ཤས་བྱ་བ་པར་བྱའོ། །བདག་སྲུང་བ་ལ་ནི། ཡིད་ཀྱིས་སམ་ཆུས་བྱའོ། །གཞན་སྲུང་བ་ལ་ནི། སྐུད་པ་སྔོན་པོས་བྱའོ། །ལས་དེ་དག་ཐམས་ཅད་

83-1-196a

༄༅། །ལ་སྔགས་བརྗོད་པ་ནི། གཅིག་གམ། གསུམ་མམ། ལན་བཅུ་བཞིའམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་བཟླས་ན་འགྲུབ་པར་འགྱུར་རོ། །བཅོམ་
ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་དང༌། བདུད་དཔུང་དང་བཅས་པ་རྗེས་སུ་ཡི་རང་སྟེ་བསྟན་པ་ལ་འཁོད་དོ། །འཕགས་པ་ལག་
ན་རྡོ་རྗེ་གོས་སྔོན་པོ་ཅན་དྲག་པོ་གསུམ་འདུལ་བ་ཞེས་བྱ་བའི་རྒྱུད་རྫོགས་སོ།།    །།བལ་པོའི་པཎྜི་ཏ་དེ་བ་པུཎྱ་མ་ཏི་དང༌། ལོཙྪ་བ་དགེ་སློང་ཆོས་ཀྱི་བཟང་པོས་
བསྒྱུར་བའོ།།    །།རྒྱ་གར་སྐད་དུ། བི་བྷངྒ་གུ་ཧྱ་ཏནྟྲ་ཎཱི་ཏྲི་རུ་དྲ་ད་མ་ནཾ་ནཱ་མ། བོད་སྐད་དུ། གསང་བའི་རྒྱུད་རྣམས་ཀྱི་རྣམ་པར་འབྱེད་པ་དྲག་པོ་གསུམ་འདུལ་ཞེས་བྱ་བ།
འཇམ་དཔལ་རྡོ་རྗེ་ལ་ཕྱག་འཚལ་ལོ། །དེ་ནས་ཕྱག་ན་རྡོ་རྗེ་ཡིས། །གསང་བའི་དོན་འདི་ཡང་དག་ཞུས། །སྒྲུབ་དང་གནས་དང་མཚན་ཉིད་དང༌། །རྫོགས་སངས་རྒྱས་ཀྱིས་བཀའ་
སྩལ་པ༑ ༑ཤེས་རབ་སྙིང་རྗེ་གསང་དབང་ལྡན། །ལྕགས་འདྲའི་རི་དང་བྱ་སྐྱིབས་དང༌། །ནགས་ཚལ་འཐུག་དང་མཆོད་རྟེན་ནང༌། །ཞལ་གསུམ་ཕྱག་དྲུག་འཇིགས་པ་ཆེ། །མཆེ་བ་
གཙིགས་པ་ནག་པོ་སྟེ། །དཀར་པོ་གཡས་ཏེ་ཁྲོས་པའི་མདོག །ཧཱུཾ་སྒྲོག་མེ་ལྕེ་འབར་བའི་དབུགས། །དམར་སེར་གཡོན་ཏེ་བཞད་པའི་ཞལ། །སྤྱན་དམར་མེ་དཔུང་དང་འདྲ་བ།།

83-1-196b

ཟླ་བ་རྒྱས་པ་ལྟ་བུའི་ཞལ། །ནོར་རྒྱས་དུང་སྐྱོང་སེར་པོས་དབུ། །དགའ་བོ་ཉེ་དགའ་སྙན་ཆ་དམར། །དཔུང་པ་པདྨ་ཆུ་ལྷ་དཀར། །སེ་རལ་འདབ་བཟང་རིགས་ལྡན་ནག །ཚམ་ངམ་རྡོ་
རྗེ་སྡིགས་མཛུབ་དང༌། །ཐལ་མོས་བདུད་འཇོམས་སྦྲུལ་ནག་འཛིན། །ཞལ་གསུམ་པ་སྟེ་འཇིགས་པ་ཆེ། །སྐུ་གསུམ་དག་གིས་རབ་ཏུ་མཚན། །ཕོ་ཉ་གསུམ་གྱིས་གདུག་པ་འདུལ།
ཀླུ་ཡི་གཉེན་པོའི་གནོད་སྦྱིན་བདག །བདུད་འདུལ་ཚངས་པའི་ཕོ་ཉ་ནི། །ཟླ་བ་ཉི་མ་དག་གི་སྟེང༌། །གླང་ཆེན་ཀར་ཀ་གསེར་གྱི་གདན། །བརྒྱ་བྱིན་སེར་པོ་རྡོ་རྗེ་འཛིན། །ཚངས་པ་རལ་གྲི་
པདྨ་འཛིན། །ཀླུ་འདུལ་སྦྲུལ་ནག་འཛིན་པ་འོ། །བདུད་འདུལ་དབང་པོ་ཉི་མའི་སྟེང༌། །གནོད་སྦྱིན་ཟླ་དང་སྟོབས་ཀྱི་སྟེང༌། །ཀླུ་འདུལ་རི་སྟེང་རྒྱ་མཚོའི་ནང༌། །སྦྲུལ་ནག་འཁྱིལ་པ་སྟོབས་
ལྡན་ཏེ༑ ༑མཁའ་དང་རི་བོས་མནན་པའི་སྟེང༌། །གསེར་མདོག་སྟོབས་ལྡན་གཉིས་ཀྱི་གདན། །བརྒྱད་ཁྲིར་ཞབས་བཞག་རི་རབ་མནན། །མེ་དཔུང་སྐུ་ལ་འཁྲུགས་པའི་འོད། །ཁམས་
གསུམ་ཁྱབ་མཛད་ཁྲོ་བོ་འཕྲོ། །སངས་རྒྱས་འདུས་པའི་སྐུར་ཕྱག་འཚལ། །དེ་ནས་གསང་བའི་དཀྱིལ་འཁོར་ནི། །རྡོ་རྗེ་མེ་དཔུང་འོད་དང་ལྡན། །དེ་ཉིད་མཁའ་དང་འབྱུང་བ་ལས། །དུར་
ཁྲོད་བརྒྱད་དང་ལྡན་པའི་གནས། །བདག་པོའི་ས་བོན་ལས་བྱུང་བ། །ཟླ་ཉི་ཐོད་པ་རྡོ་རྗེ་ལས། །དྲག་པོའི་རྟགས་ལྡན་གཙོ་བོ་ཆེ། །མཛེས་ལྡན་སྐུ་ལ་ཡང་དག་འཁྲིལ། །དྲག་ཆེན་

83-1-197a

༄༅། །འདུལ་མཛད་དྲི་ཟའི་གཙོ། །མདོག་དཀར་རྩེ་གསུམ་འབར་བ་འཛིན། །འོད་འཕྲོ་དཀར་མོ་སྐུ་ལ་འཁྲིལ། །འཇོམས་མཛད་སྤུ་གྲི་འབར་བ་འཛིན། །མགོན་པོ་
གཟི་བརྗིད་གཤིན་རྗེའི་བདག །མདོག་སེར་དབྱུག་ཐོས་གཤིན་རྗེ་འདུལ། །མདངས་ལྡན་སེར་མོ་སྐུ་ལ་འཁྲིལ། །འཇའ་འདྲ་བ་ཡི་ཟངས་དྲི་བསྣམས། །འབྲུག་སྒྲ་སྒྲོག་པའི་ཀླུ་
ཡི་གཙོ༑ ༑མདོག་དམར་ཀླུ་འདུལ་སྤྲུལ་གྱི་ཞགས། །སྒྲ་ཡི་ལྷ་མོ་སྐུ་ལ་འཁྲིལ། །མདོག་དམར་གཅོད་པའི་སྟེའུ་བསྣམས། །འཕྲིན་ལས་ཁྲོ་བོ་གནོད་སྦྱིན་བདག །ལྗང་ནག་པོ་
ཅོན་གནོད་སྦྱིན་འདུལ། །རླུང་འབྱིན་ལྗང་གུ་སྐུ་ལ་འཁྲིལ། །འབར་བའི་འཁོར་ལོ་ཕྱག་ན་བསྣམས། །འགུགས་པ་ལྕགས་ཀྱུ་ལྕགས་ཀྱུ་སྟེ། །སྡུད་པ་ཞགས་པ་ཞགས་པའི་
བདག །སྡོམ་པ་ལྕགས་སྒྲོག་ལྕགས་སྒྲོག་སྟེ། །ཞི་མཛད་དྲིལ་བུ་དྲིལ་བུ་ཞི། །ཁ་སྦྱོར་བདེ་དང་ལོངས་སྤྱོད་དང༌། །ཆོས་དང་སྤྲུལ་པའི་འཁོར་ལོ་ལ། །ས་བོན་རབ་ཏུ་འབར་བ་
ཡིས༑ ༑ཐབས་དང་ཤེས་རབ་སྲེག་གསོ་མཛད། །ཉི་མ་ཟླ་བའི་འཕྲོ་འདུ་ལས། །ཐིག་ལེའི་རང་བཞིན་མི་ཤེགས་ལ། །གསང་བའི་རྒྱུད་ཀྱི་རྣམ་པར་འབྱེད་པ་དྲག་པོ་གསུམ་
འདུལ་ཞེས་བྱ་བ་ལས། ལེའུ་དང་པོའོ།།    །།དེ་ནས་ཡང་དག་བཤད་བྱ་བ། །གསང་བའི་སྔགས་ནི་ཁྱོད་ཀྱིས་ཟུངས། །ལས་རྣམས་ཐམས་ཅད་འགྲུབ་པ་དང༌། །སྡིག་པ་

83-1-197b

དག་ནི་ཞི་བའི་ཕྱིར། །ཀླུ་དང་གནོད་སྦྱིན་བསྡིགས་པ་དང༌། །བདུད་རྣམས་མ་ལུས་ཞི་བྱེད་པའི། །དུས་གསུམ་སངས་རྒྱས་བྱིན་བརླབས་པའི། །རྡོ་རྗེ་ཅན་གྱི་སྔགས་བཤད་བྱ། །ཏདྱ་ཐཱ།
བྷོ་བྷོ་པཾ་ནཱ་གཱ་ཨ་དྷི་པ་ཏ་ཡེ། ཨི་དཾ་ནཱི་ལཱམྦ་ར་དྷ་ར་ཤ་རཱི་རཾ། བཛྲ་པཱ་ཎི་ཧྲྀ་ད་ཡཾ། ཡཿས་མ་ཏི་ཀྲ་མ་ཐ། མཱ་ཀུ་ལ་ཨུཏ་སཱ་ད་ནཾ། བྷ་བི་ཥྱནྟ། ཏདྱ་ཐཱ། བུདྡྷ་བུདྡྷ། བི་བུདྡྷ་བི་བུདྡྷ། མ་ཏི་ཀྲ་མ་
ཐ༑ ཧ་ར་ཧ་ར་ནཱ་གཱ་ནཱཾ། པྲ་ཧ་ར་པྲ་ཧ་ར་ནཱ་གཱ་ནཱཾ། ཙྪིནྡ་ཙྪིནྡ་ནཱ་ག་ཧྲྀ་ད་ཡཱ་ནི། བྷིནྡ་བྷིནྡ་ནཱ་ག་མརྨ་ཎི། བི་ཤཱི་ཪྱཾ་ཏུ་ནཱ་ག་ཤ་རཱི་རཱ་ཎི། བི་སྥོ་ཊ་ཡ་ནཱ་ག་ན་ཡ་ནཱ་ནཾ། ཏདྱ་ཐཱ། ཧཱུཾ་ཕཊ། ནཱ་ག་བི་དཱ་
རཱ་ཎཱ་ཡ་ཧཱུཾ་ཕཊ། ནཱ་གོ་ཏ་སཱ་ད་ནཱ་ཡ་ཧཱུཾ་ཕཊ། ནཱི་ལ་བ་ས་ནཱ་ཡ་ཧཱུཾ་ཕཊ། ཨ་པྲི་ཏ་ཧ་ཏ་བ་ལ་པ་རཱ་ཀྲ་མཱ་ཡ་ཕཊ། ཀྲི་ཏཱཾ་ཏཱ་ཡ་ཕཊ། ཀྲྀ་ཏཱཾ་ཏཱ་རཱུ་པཱ་ཡ་ཕཊ། རོ་ཥ་ཎཱ་ཡ་ཕཊ། ཏྲ་ས་ནཱ་ཡ་ཕཊ། ཀུསྨཱཾ་
ཌོ་ཏ་སཱ་ད་ནཱ་ཡ་ཕཊ། པྲ་ཏ་པི་ཤཱ་ཙ་བི་ནཱ་ཤ་ཀ་རཱ་ཡ་ཕཊ། ཡཀྵ་ཨ་པསྨ་ར་བི་ན་ཤ་ཀ་རཱ་ཡ་ཕཊ། ཧ་ས་ཧ་ས། དྷ་ར་དྷ་ར། མཱ་ར་ཡ་མཱ་ར་ཡ། ནཱ་ཤ་ཡ་ནཱ་ཤ་ཡ། སརྦྦ་བིགྷྣཾ་བི་ནཱ་ཤ་ཀ་རཱ་ཡ་
ཕཊ༑ སརྦྦ་ཤ་ཏྲཱུཾ་སཾ་གྷ་བི་ནཱ་ཤ་ཀ་རཱ་ཡ་ཕཊ། ནི་ལཱམྦ་ར་དྷ་ར་བཛྲ་པཱ་ཎི་རཱ་ཛྙཱ་པ་ཡ་ཏི་སྭཱཧཱ། ཞེས་པ་ཕྲེང་བའི་གསང་བའི་སྔགས་སོ། །སངས་རྒྱས་གངྒཱའི་ཀླུང་གིས་གསུངས་པའི་རིག་
སྔགས་འདི་ནི། སྡིག་པ་ཐམས་ཅད་འདག་པ། མ་རུངས་པ་ཐམས་ཅད་འཇོམས་པ། ལས་ཐམས་ཅད་འགྲུབ་པ་ཡིན་ཏེ། དེ་ཡང་རིག་པ་འཛིན་པས་བསྒྲུབ་སྟེ། དམ་ཚིག་དང་ལྡན་

83-1-198a

༄༅། །པས་སོ༑ ༑དེ་ཡང་བླ་མ་ལ་གུས་ཤིང༌། །ཡི་དམ་དཀོན་མཆོག་ལ་དད་ཅིང༌། །བྱང་ཆུབ་སེམས་དང་སྡོམ་པ་དང༌། །ལྷ་དང་སྔགས་ལ་གུས་པ་དང༌། །རྒྱུན་དུ་རྣལ་
འབྱོར་དང་ལྡན་ཏེ། །རྒྱུད་དོན་དོན་ལ་བརྩོན་ལྡན་ན། །ལས་རྣམས་ཐམས་ཅད་འགྲུབ་པའོ། །བྱང་ཆུབ་སེམས་དཔའ་ཕྱག་ན་རྡོ་རྗེས་བཅོམ་ལྡན་འདས་ཀྱི་བཀའ་བཞིན་མཛད་དེ་བཅོམ་
ལྡན་འདས་ལ་ཞུས་པ། དམ་ཚིག་དག་ལས་འདས་ན་ལས་རྣམས་མི་འགྲུབ་ཅིང༌། དག་པ་མེད་དང་དོན་མེད་དག་སྟེ། འབྲས་བུ་གང་དུ་སྐྱེ་འགྱུར་ཞེས་ཞུས་པས། རྡོ་རྗེའི་དམྱལ་བའི་
ནང་དུ་མི་བཟད་པའི་འབྲས་བུར་འགྱུར་རོ། །བཅོམ་ལྡན་འདས། དེའི་ཚེའི་ཚད་ཇི་ཙམ་དུ་སྡུག་བསྔལ་ཉམས་སུ་མྱོང་བར་འགྱུར་ཞེས་ཞུས་པས། བྱང་ཆུབ་སེམས་དཔའ་སེམས་
དཔའ་ཆེན་པོ་ཕྱག་ན་རྡོ་རྗེ། ཁྱོད་ལེགས་སོ། །ལེགས་སོ། །སྐྲག་པར་མ་བྱེད་ཅིག །འདིས་ནི། དེ་བཞིན་གཤེགས་པ་ཐམས་ཅད་ཀྱི་ཐུགས་བཤིག་སྟེ། ཐུགས་དང་འགལ་བས་རྡོ་རྗེ་
གདན་ནམ་ཞིག་ཙམ་ན་ཐར་བར་འགྱུར་རོ། །བཅོམ་ལྡན་འདས། རྡོ་རྗེའི་གདན་ནམ་འཇིག་པར་འགྱུར་ཞེས་ཞུས་པ་དང༌། ནམ་མཁའི་ཁམས་ཀྱི་སེམས་ཅན་ཐམས་ཅད་སངས་
རྒྱས་པའི་འབྲས་བུ་ཐོབ་སྟེ་རྡོ་རྗེ་གདན་འཇིག་སྟེ་ཐར་པར་འགྱུར་རོ། །བར་མ་དོ་དང་སྐྱེ་གནས་འཇིག་པ་དག་ཡོད་དོ། །དེའི་གསང་བའི་སྔགས་ནི། ཟླ་བའི་སྟེང་དུ་ཡི་གེ་ཨ་

83-1-198b

བཀོད་དེ། ཆོས་ཉིད་དག་པའི་སྔགས་བརྗོད་དོ། །ན་མཿས་མནྟ་བཛྲ་ཎཱཾ། སརྦྦ་དྷརྨཱ་ཏ་བཛྲ་སཏྭ་ཧཱུཾ། ཞེས་ཕྱོགས་བཅུར་ཁ་བལྟས་ཏེ་རྡོ་རྗེ་ཐལ་མོ་སྦྱར་ཏེ་ཡེ་ཤེས་ཀྱི་འོད་ཀྱིས་གསོལ་བ་
བཏབ་ལ་རྡོ་རྗེ་སེམས་དཔའི་སྐུར་མོས་པར་བྱའོ། །ཨོཾ་བཛྲ་སཏྭ་ཧཱུཾ། ཞེས་པ་འབུམ་དུ་བརྗོད་ན། རྩ་བའི་དམ་ཚིག་ཉམས་པ་ཞི་བར་འགྱུར་རོ། །རྡོ་རྗེ་རྡོ་རྗེ་འཇིགས་བྱེད་ཆེ། །མེ་ལོང་མེ་
ལོང་གསལ་བའི་སྐུ། །ཞལ་གསུམ་ཕྱག་དྲུག་འཇིགས་པ་ཆེ། །མཚོན་ཆ་འཇིག་ལ་ཕྱག་འཚལ་བསྟོད། །དེ་བཞིན་གཤེགས་པ་དེ་བཞིན་གཤེགས། །ཆོས་དབྱིངས་ཆོས་དབྱིངས་
རྣམ་པར་དག །ཞལ་གསུམ་ཕྱག་དྲུག་མཚོན་ཆ་འཛིན། །དེ་བཞིན་གཤེགས་ལ་ཕྱག་འཚལ་བསྟོད། །སོ་སོ་ཀུན་རྟོག་ཀུན་རྟོག་བྲལ། །པདྨ་དྲི་མེད་པདྨའི་བདག །ཞལ་གསུམ་ཕྱག་
དྲུག་མཚོན་ཆ་འཛིན། །རྒྱ་མཚོ་སྐྱེས་སྐུ་ཕྱག་འཚལ་བསྟོད། །རིན་ཆེན་བཻ་ཌཱུར་གཟི་བརྗིད་འབར། །མཉམ་པ་མཉམ་ཉིད་ཡེ་ཤེས་སྐུ། །ཞལ་གསུམ་ཕྱག་དྲུག་མཚོན་ཆ་འཛིན། །རིན་
ཆེན་རྒྱ་མཚོ་ཕྱག་འཚལ་བསྟོད། །ལས་ཀྱི་སྐུ་སྟེ་འཕྲིན་ལས་མཛད། །བྱ་བ་བྱ་བ་སྒྲུབ་པའི་བདག །ཞལ་གསུམ་ཕྱག་དྲུག་མཚོན་ཆ་འཛིན། །འཕྲིན་ལས་རྒྱ་མཚོ་ཕྱག་འཚལ་བསྟོད། །
ཨོཾ་ཨ་ནནྟ་པ་ར་སྭཱཧཱ། ཨོཾ་སུམྦྷ་ནི་སུམྦྷ་ཧཱུཾ། ཨཱ་ཀཪྵ་ཡ་བཾ་དྷ་ཡ་སྭཱཧཱ། ཧ་ཡ་གྲི་བ་བནྡྷ་ཤོ་ཀཱ་སྭཱཧཱ། ཨོཾ་ཨ་པ་རེ་ཨ་པ་ར་ཛི་ཏ་སྭཱཧཱ། རོ་ཥ་ཎ་ཡེ་བྷྱཿཕཊ། དེ་ནས་ལྷའི་གསང་སྔགས་

83-1-199a

༄༅། །བརྗོད་པར་བྱའོ། །ཨོཾ་བཛྲ་ཀྲོ་དྷ་ཏྲཻ་ལོཀྱ་བི་ཛ་ཡ་ཧཱུཾ་ཕཊ། མཱ་ར་ཡ་ཙིཏྟ་རྦད་རྦད། ཨོཾ་བཛྲ་ཀྲོ་དྷ་མཧཱ་ཀཱ་ལ་ཡ་ཧཱུཾ་ཕཊ། ཙིཏྟ་ལ་ཀྲོ་དྷི་དུཉྫ། ཨོཾ་བཛྲ་ཀྲོ་དྷ་ནཱ་ག་ཧཱུཾ་
ཕཊ༑ མཱ་ར་ཡ་རཀྟ་རྔུབས་རྔུབས། ཨོཾ་བཛྲ་ཀྲོ་དྷ་ཨ་མྲྀ་ཏེ་ཧཱུཾ་ཕཊ། མཱ་ར་ཡ་སོད་སོད་རྦད། དེ་ནས་ལྷ་མ་སྲིན་སྡེ་བརྒྱད་ཀྱིས་རིག་པ་ཕུལ་བ། མ་ཧཱ་དེ་ཝ་མཱ་ར་ཡ་སོད་སོད། མ་ཧཱ་
ཡཀྵ་ཨ་སུ་ར་མཱ་ར་ཡ་ཧ་ན་ཧ་ན། ནཱ་ག་ར་ཛ་མཱ་ར་ཡ་ཛཿཛཿམ་ཧཱ་མ་ནི་མཱ་ར་ཡ་རྔུབས་རྔུབས། མ་ཧཱ་བྷཱུཾ་མཱ་ར་ཡ་ཏིཥྛ་ཏིཥྛ། མ་ཧཱ་ཡ་ཀྵ་མཱ་ར་ཡ་བྷིནྡ་བྷིནྡ། ཁརྒ་མཱ་ར་ཡ་ཁོས་
ཁོས༑ མ་ཧཱ་བྲཧྨ་དེ་ཡེ་ཕཊ། མཱ་ར་ཎ་སོད་སོད། མཱ་ར་ཎ་བྱིང་བྱིང༌། མཱ་ར་ཎ་མུགས་མུགས། མཱ་ར་ཎ་ཧ་ལ་ཧ་ལ། མཱ་ར་ཎ་དྷུ་ན་དྷུ་ན། མཱ་ར་ཎ་མྱོས་མྱོས། མཱ་ར་ཎ་བྱིང་བྱིང༌། ཐུམ་རི་ལི་
ལི༑ ཐུམ་རི་ལི་ལི། ཛཿཛཿ། བུམ་པ་ལེགས་པར་ལྡན་པ་ཡིས། །སྨན་གསུམ་རྩི་སྨན་སྣ་ཚོགས་དང༌། །ཁ་དི་ར་ཡི་ལོ་འདབ་བཅས། །ལྕགས་ཀྱི་རྡོ་རྗེའི་ཁོང་གསེང་དུ། །གསང་
བའི་སྔགས་ནི་བརྗོད་པར་བྱ། །གནམ་ལྕགས་མཆུ་ནི་སྟོང་པ་རུ། །སྤྲིན་བྲལ་སེར་བ་གཅད་པའི་ཕྱིར། །གསང་བའི་སྔགས་འདི་བརྗོད་པར་བྱའོ། །ཏ་དྱ་ཐཱ། ཨོཾ་ཊཀྐི་ཙ་ཏི་གུ་ཧྱ་ལི་
མི་ཥ་ཤ་གུ་གུ། ཤི་ཏི་བི་ཏི། ཧུ་ཡ་ཧུ་ཡ་པཱུ་ར་ཏ་སྭཱཧཱ། ཨོཾ་བཛྲ་པཱ་ཎི་བཛྲཱ་ཌ་ཀི་ནཱི་ན་ག་ཧེ་ཧེ། ཧུ་ཡ་ཧུ་ཡ། ཧུ་ལུ་ཧུ་ལུ། པཱུ་རུ་ཏེ་པུ་རུ་ཏེ་སྭཱཧཱ། ཨོཾ་མཉྫུ་ཤྲཱི་ཡ་མཱནྟ་ཀ། ཨེ་ཀ་ཨ་པ་

83-1-199b

ར་ཧཱུཾ་ཕཊ། ཨོཾ་མ་ཎི་པདྨེ་བེ་ཤ་པྲ་བེ་ཤ་མཱ་མ་རུ་ལུ་བེ་ཤ་ཁ་ཐུན་བྷྱོཿཨོཾ་བྲཧྨ་སྭ་སྟི། པུཥྚིཾ་སུ་ར་ཀཽ་ཤི་ཀ། རུ་དྲ་ཨཱི་ཤྭ་ར། བིཥྞུ། ཨི་ཤ་ནི། ཀུ་མཱ་ར་ཤཾ་ཀ་ར། སྨ་ར་ཤ་ཏྲཱུཾ་སྭཱཧཱ། ཨོཾ་
ཀརྐོཊ། ཀུ་ལི་ཤ །པདྨ། མ་ཧཱ་པདྨ། ཨ་ནནྟ། ཏཀྵ་ཀ །བཱ་སུ་ཀི། ཤཾ་ཁ་པཱ་ལ། ནཱ་ག་རཱ་ཛ་སྭཱཧཱ། ཨོཾ་ཨཱ་དི་ཏྱ། སོ་མ་ཨཾ་ག་ར། བུ་དྷཿབྲྀ་ཧསྤ་ཏི། ཤུ་ཀྲཿ། ས་ནཻ་ཤྩ་ར། ཀེ་ཏུ་སྭཱཧཱ། ཨོཾ་
ནཀྵ་ཏྲ། ཀརྟི་ཀ །རོ་ཧི་ཎི། མྲྀ་ག་ཤི་རཿ། ཨརྡྷཿཔུ་ནརྦ་སུཿ། པུ་ཥྱེཿཨ་ཤླེ་ཥཿ། མ་གྷ། པཱུརྦ་ཕ་ལ་གུ་ཎཱི། ཨུཏྟ་ར་ཕལ་གུ་ཎཱི། ཏསྟཱ་ཙིཏྲ་སྥ་ཏི། བི་ཤཱ་ཁཱ། ཨཱ་ནུ་རཱ་དྷཱ། ཛྱེ་ཥྛ། མཱུ་ལཾ་པཱུ་རྦ་
ཥཱ་ཌྷཱ། ཨུཏྟཱ་རཱ་ཥ་ཌྷཱ། ཤ་བ་ཎཿཨ་བྷི་ཛི་ཏ། ཤ་ཏ་བྷི་ཥཱ་དྷ་ནིཥྛཱ། པཱུརྦ་བྷ་དྲ་པཱ་དཱ། ཨུཏྟ་ར་བྷ་དྲ་པཱ་ད། རཻ་པ་ཏི་ཨ་ཤྭི་ནཱི་བྷ་ར་ཎཱི་སྭཱཧཱ། ཨོཾ་ཨིནྡྲ་ཡ། ཡ་མ་བ་རུ་ཎ། ཀུ་བེ་ར། ཨགྣི་
རཱཀྵ་ས། བཱ་ཡ་བེ། ཨཱི་ཤ་ན་སཱུཪྱ། ཙནྡྲ་ལོ་ཀ་པཱ་ལཱ་ཡ་སྭཱཧཱ། བཻ་ཤྲ་བ་ཎ། དྲྀ་ཌྷ་རཥྚ། བི་རུ་པཱཀྵ་ཌྷ་ཀ །བི་རུ་པཱཀྵ་སྭཱཧཱ། ཨོཾ་དེ་བ་ནཱ་ག་རཱ་ཛ་སུ་ར་གནྡྷརྦྷ་ཤྩ། ག་རུ་ཌ། ཀིནྣ་ར། མ་ཧོ་
ར་ག །ཀུཾ་བྷཎྜ་སྭཱཧཱ། ཧ་ར་ཧ་ར། པྲ་ཧ་ར་པྲ་ཧ་ར། སརྦ་ནཱ་ག་ཕུཿ། ཙྪིནྡ་ཙྪིནྡ། ནཱ་ག་ཧྲྀ་ད་ཡཱ་ནི་ཕུཿབིནྡ་བིནྡ། ནཱ་ག་མརྨ་ཎི་ཕུཿ། བི་ཤཱིཪྻནྟུ་ནཱ་ག་ཤ་རཱི་རཱ་ཎི་ཕུཿ། བི་སྥོ་ཊ་ཡ་ནཱ་ག་ན་ཡ་ན་ནི་
ཕུཿ། ནཱ་ག་བི་དཱ་ར་ཎཱ་ཡ་ཕུཿ། ནཱ་གོཏ་སཱ་ད་ནཱ་ཡ་ཕུཿསྭཱཧཱ། ཡཀྵ་བི་དཱ་ར་ཎཱ་ཡ་ཧཱུཾ་ཕཊ། ཡཀྵ་ཀྲོ་དྷ་སཱ་ད་ནཱ་ཡ་ཧཱུཾ་ཕཊ། ཡཀྵ་ནཱི་ལ་བ་ས་ནཱ་ཡ་ཕཊ་སྭཱཧཱ། ཡཀྵ་ཨ་པྲ་ཏི་ཧ་ཏ་བ་ལཱ་ཡ་ཕཊ།

83-1-200a

༄༅། །ཡཀྵ་པ་རཱ་ཀྲ་མཱ་ཡ་ཕཊ། ཡཀྵ་ཀྲྀ་ཏཱཾ་ཏཱ་ཡ་ཕཊ། ཡཀྵ་ཀྲྀ་ཏཱནྟ་རཱུ་པཱ་ཡ་ཕཊ། ཡཀྵ་རོ་ཥ་ཎཱ་ཡ་ཕཊ། དེ་སྐད་ཅེས་བཀའ་སྩལ་ནས་ཐམས་ཅད་དབང་དུ་འདུས་
པར་གྱུར་ཏོ། །གསང་བའི་རྒྱུད་ཀྱི་རྣམ་པར་འབྱེད་པ་དྲག་པོ་གསུམ་འདུལ་ཞེས་བྱ་བ་ལས། གསང་བའི་སྔགས་ཀྱི་ལེའུ་སྟེ་གཉིས་པའོ།།    །།དེ་ནས་ཆོ་ག་ཡང་དག་
བཤད༑ ༑མཎྜལ་མེ་ཏོག་བཅས་པའི་སྟེང༌། །མཆོད་རྟེན་སྐུ་གདུང་ལྡན་པ་དང༌། །བུམ་པ་སྔོན་པོ་མགུལ་ཆིངས་བཅས། །མཆོད་པ་རྣམ་ལྔ་དང་ལྡན་པས། །སྒྲུབ་པོ་དག་ནི་སྙུང་
ལྡན་པས། །རྨི་ལྟས་རིམ་པ་གསལ་བ་ཡིས། །ནད་པ་དག་ལ་ཡུངས་སྔགས་སོ། །བཅོམ་ལྡན་མགོན་པོ་ཞལ་གསུམ་དམར། །ཕྱག་དྲུག་རྡོ་རྗེ་སྡིགས་པ་གཡོན། །དྲག་པོའི་
ཐལ་མོས་འཇིགས་པར་བྱེད། །ཐ་མ་སྦྲུལ་གདུག་རི་རབ་མནན། །འཁོར་དུ་གནོད་སྦྱིན་ཆེན་པོ་སྟེ། །ཤ་ཟ་རབ་འཇིགས་རལ་པ་ཅན། །གདོང་སེར་སེར་གདོང་གནོད་སྦྱིན་མོ། །བོང་
བུའི་རྣ་བ་རྣ་བ་འཕྱང༌། །རལ་པ་གྱེན་འགྲེང་རལ་གྲི་སོ། །གནོད་སྦྱིན་འཁོར་དེ་ལྔ་བརྒྱ་བཅས། །ཡཀྵ་བི་དཱ་ར་ཎཱ་ཡ་ཧཱུཾ་ཕཊ། ཡཀྵ་ཀྲོ་དྷ་སཱ་ད་ནཱ་ཡ་ཧཱུཾ་ཕཊ། ཡཀྵ་ནི་ལཾ་བ་ས་ནཱ་ཡ་ཧཱུཾ་
ཕཊ། ཡཀྵ་པྲ་ཏི་ཧ་ཏ་བ་ལཱ་ཡ་ཧཱུཾ་ཕཊ། ཡཀྵ་པ་རཱ་ཀྲ་མཱ་ཡ་ཕཊ། ཡཀྵ་ཀྲྀ་ཏཱནྟ་ཡ་ཕཊ། ཡཀྵ་ཀྲྀ་ཏཱནྟ་རཱུ་པཱ་ཡ་ཕཊ། ཡཀྵ་རོ་ཥ་ཎཱ་ཡ་ཕཊ། ཅེས་བརྗོད་དེ་ཆུ་ལ་བསྔགས་ཤིང་

83-1-200b

གཏོར་ན། གནོད་སྦྱིན་གྱི་གདོན་ལས་ཐར་རོ། །མཆོད་རྟེན་སྐུ་གདུང་ལྡན་པའི་དྲུང༌། །ཚོན་སྣ་ལྔ་དང་ལྡན་པ་ཡིས། །མཆོད་པ་ལྔ་དང་ལྡན་པས་མཆོད། །སྒྲུབ་པོ་དག་ནི་སྙུང་ལྡན་
པས༑ ༑རྨི་ལྟས་རིམ་པ་གསལ་བ་ཡིས། །ནད་པ་དག་ལ་ཚོན་སྣས་བཅིང༌། །བཅོམ་ལྡན་མགོན་པོ་ཞལ་གསུམ་ལྡན། །ཕྱག་དྲུག་རྡོ་རྗེ་བསྡིགས་པ་གཡོན། །དྲག་པོ་ཐལ་མོས་འཇིགས་
པར་བྱེད། །ཐ་མ་སྦྲུལ་གདུག་རི་རབ་མནན། །མཁས་ལ་རྫུ་འཕྲུལ་དང་ལྡན་བདུད། །དགའ་རབ་དབང་ཕྱུག་ཐོད་ཕྲེང་ཅན། །བུམ་སྣ་སེན་དགུ་ཤ་ཟ་བདུད། །བཙུན་མོ་མེ་ཏོག་མཛེས་པ་
དང༌། །འོད་ཟེར་འཕྲོག་དང་མདངས་འཕྲོག་མ། །གདོན་རིགས་སྟོང་ཕྲག་བརྒྱད་ཅུའི་འཁོར། །མ་ལུས་བཅས་པའི་སྔགས་འདི་ནི། །གནད་ལ་བོར་བའི་སྲོག་སྔགས་སོ། །པྲེ་ཏ་བི་ཤཱ་
ཙི་བི་དཱ་ར་ཎཱ་ཡ་ཧཱུཾ་ཕཊ། པྲེ་ཏ་པི་ཤཱ་ཙ་ཀྲོ་དྷ་སཱ་དྷཱ་ནཱ་ཡ་ཧཱུཾ་ཕཊ། པྲེ་ཏ་པི་ཤཱ་ཙ་ནཱི་ལཾ་པ་ས་ནཱ་ཡ་ཧཱུཾ་ཕཊ། པྲེ་ཏ་པི་ཤཱ་ཙ་ཨ་པྲ་ཏི་ཧ་ཏ་བ་ལཱ་ཡ་ཕཊ། པྲེ་ཏ་པི་ཤཱ་ཙི་པ་རཱ་ཀྲ་མཱ་ཡ་ཕཊ།
པྲེ་ཏ་པི་ཥཱ་ཙ་ཀྲྀ་ཏཱནྟ་རཱུ་པཱ་ཡ་ཕཊ། པྲེ་ཏ་པི་ཤཱ་ཙ་རོ་ཥ་ཎ་ཡ་ཕཊ། ཉི་མ་ཟླ་བ་དག་གི་བར་དུ་རླུང་ལ་བསྐྱོན་ཏེ་ཚོན་སྣ་ལྔས་བཅིངས་ཏེ་བསྐྲད་པར་བྱའོ། །མཆོད་རྟེན་སྐུ་གདུང་ལྡན་
པའི་དྲུང༌། །མཎྜལ་མེ་ཏོག་བཅས་པའི་སྟེང༌། །སྙུང་བས་ཁྱི་ཡི་ཤ་ལ་བསྒྲུབ། །རྨི་ལྟས་རིམ་པ་ལྡན་པས་བརྟག །བརྒྱད་ཁྲི་ཞབས་ནུབ་འཇིགས་པའི་མེ། །གད་རྒྱངས་བཞད་མཛད་

83-1-201a

༄༅། །ཞལ་གསུམ་པ། །ནག་པོ་ཞབས་གདུབ་གདུག་པ་འཛིན། །སྟོབས་ཆེན་རབ་ཏུ་གནོན་པ་པོ། །ཀླུ་ཆེན་མ་རུངས་གདུག་པ་ཅན། །ནོར་རྒྱས་དང་ནི་དུང་སྐྱོང་དང༌། །
དགའ་བོ་དང་ནི་འཇོག་པོ་དང༌། །པདྨ་པདྨ་ཆེན་པོ་འོ། །སྟོབས་ཀྱི་རྒྱུ་དང་རིགས་ལྡན་རྣམས། །རྒྱ་མཚོ་དག་ལ་གནས་པ་ཡི། །ཀླུ་དང་གཉན་དང་ས་བདག་གསུམ། །སྤྲུལ་པ་ལས་ལ་
གྲུབ་པ་ཡི། །གླེན་པ་ང་རྒྱལ་རྫུ་འཕྲུལ་ཅན། །སྤྲུལ་བ་འབུམ་སྡེ་འཁོར་བཅས་པའི། །མ་ལུས་པ་ཡི་སྔགས་འདི་ནི། །གནད་ལ་བོར་དེའི་རྩ་སྔགས་སོ། །ཧ་ར་ཧ་ར་ནཱ་ག་ཕུ། པྲ་ཧ་
རུ་པྲ་ཧ་ར་ནཱ་ག་པུ། ཙྪིནྡ་ཙྪིནྡ་ནཱ་ག་ཕུ། བྷནྡི་བྷནྡི་ནཱ་ག་ཕུ། བི་ཤཱིཪྱནྟུ་ནཱ་ག་ཤ་རཱ་རཱི་ཎི་ཕུ། བི་སྥོ་ཊ་ཡ་ནཱ་ག་ན་ཡ་ནཱ་ནི་ཕུ། ནཱ་ག་བི་དཱ་ར་ཎཱ་ཡ་ཕུ། ནཱ་ག་ཀྲོ་དྷ་སཱ་དྷ་ནཱ་ཡ་ཕུ། བལ་
པོའི་སེ་འུ་དག་དང་ནི། །སྨག་ཤད་དག་གི་ལྕུག་མེས་བྱ་བ། དེ་ནི། ཀླུ་ཟློག་པར་བྱེད་པའི་ཆོ་གའོ། །ནཱ་ག་དུ་ན་དུས། ནཱ་ག་ཤོ་ན་དུས། ཧི་ལི་ཧི་ལི་ནཱ་ག་དུས་དུས། ཀླུ་ཆེན་ནཱ་གའི་
སྲོག་སྙིང་སྟེ། །གནད་ལ་བོར་བའི་སྲོག་སྙིང་ངོ༌། །ལྟོ་འཕྱེ་དག་གི་ཁ་ནས་ཁར། །བཅོམ་ལྡན་སྐུ་ནི་གསལ་བས་བཟླས། །དེ་ནས་རྡོ་རྗེ་འཛིན་ལ་བཀའ་སྩལ་པ། །ལས་རྣམས་བཞི་
ཡིས་ལས་རྣམས་འགྲུབ། །ས་གཞི་དག་ནི་སོ་སོར་བརྟག །ཞི་བ་དཀར་ཟླུམ་པདྨ་ཅན། །རྒྱས་སེར་གྲུབ་ཞི་འཁོར་ལོ་འོ། །དབང་དམར་ཟླ་གམ་ལྕགས་ཀྱུ་སྟེ། །དྲག་པོ་མཐིང་ནག་

83-1-201b

རྩེ་གསུམ་པའོ། །ཞི་བརྒྱས་པ་སོར་བཞི་དང༌། །ཁྲུ་གང་ཁྲུ་དོ་མཉམ་པའོ། །དབང་དང་དྲག་པོ་སོར་གསུམ་སྟེ། །ཁྲུ་གང་ཁྲུ་དོ་ཁྲུ་གསུམ་ཁྲུ། །འོ་མ་ཅན་དང་དྲི་ཞིམ་ཞིང༌། །འབྲས་བུ་
དང་བཅས་ཞི་རྒྱས་ཤིང༌། །ཚེར་མ་དུར་ཁྲོད་ཤིང་དག་ནི། །ཁ་དོག་དམར་ནག་དབང་དྲག་ལ། །ཀུ་ཤ་དག་ཀྱང་དགྲམ་བྱས་ཏེ། །ལས་ཀྱི་བུམ་པས་བསང་བར་བྱའོ། །ཞི་བ་ཞོ་དང་མར་དང་
ནི༑ ༑འོ་མ་དྲི་ཞིམ་མེ་ཏོག་དཀར། །འབྲས་དང་ནས་དང་གྲོ་དང་ནི། །ཞོ་ཡི་ཆ་དང་བསྲེས་པ་དབུལ། །རྒྱས་པ་ཞོ་སྦགས་དཀར་གསུམ་སྟེ། །མངར་གསུམ་འབྲས་བུ་གསུམ་དག་སྟེ།།ཡམ་
ཤིང་འོ་མ་ལོ་འདབ་བཅས། །ཏིལ་ནི་དཀར་བོ་ཤིས་པའོ། །ཁྭ་དང་འུག་པ་བྱ་རོག་བྲུན། །སྐེ་ཚེ་ནིམ་བ་ཉུངས་ཀར་དང༌། །ཁྲག་གིས་སྦགས་པའི་རྫས་ཀུན་ཏེ། །ཡམ་ཤིང་ཚོར་མེ་མར་
དག་དང༌། །ཤ་དང་ཚིལ་དང་གཟུགས་བཅས་པ། །ཏིལ་ནི་ནག་པོ་ཤིས་པའོ། ཤར་དུ་བལྟས་ན་ཞི་བ་སྟེ། །བྱང་དུ་བལྟས་ན་རྒྱས་པ་འོ། །ནུབ་ཏུ་བལྟས་ན་དབང་དུ་སྡུད། །ལྷོ་རུ་བལྟས་སྟེ་
གསད་པར་བྱའོ། །སྦྱིན་སྲེག་བྱས་པས་ལས་ཀུན་འགྲུབ། །གཡས་བརྐྱང་དབང་གི་འདུག་བ་སྟེ། །གཡོན་བརྐྱང་བས་ནི་གསད་པའོ། །བུམ་པ་ཁ་དོག་སྔོན་པོ་སྟེ། །གནམ་ལྕགས་
སོར་ནི་བཅུ་དྲུག་ཆད། །སྨན་ལྔ་འབྲུ་ལྔ་རིན་པོ་ཆེ། །འབྲས་གསུམ་འབྲུ་གསུམ་བཅས་པ་སྟེ། །དྲི་ཞིམ་ལོ་འདབ་བཅས་པའི་ཤིང༌། །བ་ཡི་རྣམ་ལྔ་ཁྲུ་དོ་ཚད། །གྲུ་བཞི་ཁྲུ་གང་ཟླུམ་པོ་

83-1-202a

༄༅། །སྟེ༑ ༑སེང་ལྡེང་བཞི་ལས་བྱས་པ་ཡི། །ཕུར་པ་ཚོན་སྣ་དང་བཅས་པའི། །དཀར་གསུམ་མངར་གསུམ་བཅས་པ་ཡི། །གདེངས་ཀ་ཅན་ལ་དབུལ་བར་བྱའོ། །
གྲུབ་པ་ཁྲུས་བྱ་བསྲུང་བར་བྱའོ། །འབྲས་ཆན་བུ་རམ་ཧྭགས་དང་ནི། །འབྲུ་ཡི་ཆན་དང་དྲི་ཞིམ་དང༌། །དཀར་གསུམ་མངར་གསུམ་ཆུ་དག་དང༌། །མདུན་དུ་བྱས་ཏེ་ཕྱོགས་རྣམས་
སུ༑ ༑ཤ་དང་ཁྲག་དང་རུས་པ་དང༌། །ནས་དང་འབྲས་དང་གྲོ་ལ་སོགས། །ལ་ཕུག་སྒོག་པ་འབྲུ་ལ་སོགས། །ཆང་དང་བཅས་བ་མདུན་དུ་དབུལ། །ཨོཾ་བྲཧྨ། ཨོཾ་བིཥྞུ། ཨོཾ་རུ་དྲ་ཡ།
ཨོཾ་ཀརྟི་ཀ །ཨོཾ་ག་ཎ་པ་ཏི། ཨོཾ་ཨིནྡྲཱ་ཡ། ཨོཾ་མ་ཧཱ་ཀཱ་ལ། ཨོཾ་མ་ཧཱ་བྲཧྨ་ཡེ། བ་ལིཾ་ཏ་ཏ་ལེ་སྭཱཧཱ། སྟག་དང་ཁབ་ལེན་ཏི་ཚ་དང༌། །མཎྜལ་གྲུ་གསུམ་སྟེང་དུ་བཞག །ནག་པོའི་ཐོད་
པ་གྲི་གུག་ཅན། །སྲུང་དང་ལྡན་པས་གསང་སྔགས་བསྒྲུབ། །མ་ཧཱ་ཀཱ་ལ་ནི་རཱུ་པ་ཎཱ། ཨོཾ་ཤྲཱི་གྲི་བོ་བེ་ད་ཛ་ཛ་ཧ་ཧ། ས་མ་ཡ་གེགས་སོལ། ལྕགས་ཀྱི་སྙིང་ཕྱུང་ཞེས་པས་ལྕགས་
ལ་བྱའོ༑ ༑ནད་ཀྱི་སྲུང་བ་དག་ལ་ནི། །བྱང་ཆུབ་སེམས་དཔའི་སྐུར་གསལ་ལ། །སྙིང་གའི་ས་བོན་མེ་འབར་བས། །ནད་ཀུན་མ་ལུས་བསྲེག་པར་བྱའོ། །ཨོཾ་པི་དུག་ལུམ་པྲ་ཏི་བེ་
རོ་སྭཱཧཱ། འབྲུ་དང་སྨན་དང་ཁུར་བ་དང༌། །རིན་པོ་ཆེ་དང་ཆང་དང་ཤ །རྐང་དང་ལ་དུ་དཀར་གསུམ་དང༌། །མངར་གསུམ་བཅས་པའི་གཏོར་མ་དང༌། །ཆུ་ཡི་འགྲམ་མམ་རྒྱ་མཚོར་

83-1-202b

དབུལ༑ ༑མེ་ཏོག་བདུག་པ་བཅས་པ་དབུལ། །ན་མཿསརྦྦ་ཏ་ཐཱ་ག་ཏ་ཨ་བ་ལོ་ཀི་ཏེ་སཾ་བྷ་ར་སཾ་བྷ་ར་ཧཱུཾ། གསང་བའི་རྒྱུད་ཀྱི་རྣམ་པར་འབྱེད་པ་དྲག་པོ་གསུམ་འདུལ་ཞེས་བྱ་བ་ལས།
ལས་བསྟན་པའི་ལེའུ་སྟེ་གསུམ་པའོ།།    །།རྫོགས་སོ།།    །།རྒྱ་གར་གྱི་མཁན་པོ་དེ་བ་པུ་ནྱ་མ་ཏི་དང༌། ལོཙྪ་བ་དགེ་སློང་ཆོས་ཀྱི་བཟང་པོས་བསྒྱུར་བའོ།།    །།རྒྱ་གར་
སྐད་དུ༑ བཛྲ་པཱ་ཎི་ནཱི་ལཱཾ་ཝ་ར་བི་དྷི་དཎྜ་ཏནྟྲ། བོད་སྐད་དུ། ལག་ན་རྡོ་རྗེ་གོས་སྔོན་པོ་ཅན་གྱི་ཆོ་ག་རྡོ་རྗེ་བེ་ཅན་གྱི་རྒྱུད། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། གནོད་སྦྱིན་ཐམས་ཅད་ཡོངས་སུ་རྒྱུ་བ། ཤིན་ཏུ་དབེན་པ། ཤིན་ཏུ་ཡོངས་སུ་དག་པ་ན་གནོད་སྦྱིན་གྱི་སྡེ་དཔོན་ཆེན་པོ་
ལག་ན་རྡོ་རྗེ་གོས་སྔོན་པོ་ཅན་ཞེས་བྱ་བ། དུས་གསུམ་གྱི་དེ་བཞིན་གཤེགས་པ་ཐམས་ཅད་དཀྱིལ་འཁོར་ཀྱི་ཁྲོ་བོར་དབང་བསྐུར་བ། མཆེ་བ་གཙིགས་པ། ཡིད་ཁྲོས་པ་ལྟ་བུ། མིག་མེ་
མདག་གི་ཕུང་པོ་འདྲ་བ། དབུགས་མེ་ལྕེ་ལྟར་འབར་བ། འཇིགས་པའི་ང་རོ་ཅན། ལག་པ་དང་རྐང་པ་ཀླུ་ནོར་རྒྱས་ཀྱི་བུས་བརྒྱན་པ། ཀླུ་ནག་པོ་སེ་རལ་ཁར་ཐོགས་བ། ཀླུ་དགའ་བོ་
དང་ཉེ་དགའ་བོས་སྙན་བརྒྱན་པ། སྦྲུལ་འབར་བ་རིན་པོ་ཆེའི་ཅོད་པན་ཐོགས་པ། སྦྲུལ་གདུག་པ་འབར་བ་ཟ་བ། བཞིན་རྒྱས་པ། སྨིན་མ་དཔྲལ་བར་བསྡུས་པ། ཡ་སོས་མ་མཆུ་

83-1-203a

༄༅། །མནན་པ། གཤིན་རྗེའི་ཆ་བྱད་ཅན། ལྕེ་གློག་ལྟར་འགྱུར་བ། སྦྲུལ་ཟ་བ། གསུས་པ་ཆེ་བ། ལག་པ་བརྡབས་པའི་སྒྲས་འཇིགས་པར་བྱེད་པ། ཀླུའི་རྒྱལ་པོ་
འདབ་བཟང་སྐ་རགས་སུ་བཅིངས་པ། ཨ་ལ་ལ་ཞེས་སྒྲོག་པར་བྱེད་པ། རྒྱ་མཚོའི་ཞབས་སུ་དཔག་ཚད་བརྒྱད་ཁྲི་བཞི་སྟོང་ཡོད་པས་རྐང་པའི་པུས་མོར་ཕྱིན་པ། དབང་པོ་དང་ཉི་
མ་ཕྲག་པ་ལ་རབ་ཏུ་ཁུར་བ། ཀླུ་ཐམས་ཅད་བརླག་པར་བྱེད་པའི་གད་རྒྱངས་ཆེན་པོ་དགོད་པས་ཀུན་ཏུ་འཁྲུག་པར་བྱེད་པ། ཀླུ་ཐམས་ཅད་འཆིང་བར་བྱེད་བ། འབྱུང་པོ་ཐམས་
ཅད་འགུགས་ཤིང་འཆིང་བར་མཛད་པ། སྦྱོར་བ་ཐམས་ཅད་གཅོད་པར་མཛད་པ། སྦྱོར་བ་ཐམས་ཅད་ཟློག་པར་མཛད་པ། སྦྱོར་བ་ཐམས་ཅད་གནོན་པར་མཛད་པ། ཡོན་ཏན་
ཐམས་ཅད་མ་ལུས་པའི་བདག་ཉིད་དེ། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང༌། གནོད་སྦྱིན་མཐུ་བོ་ཆེ་ཐམས་ཅད་དང༌། གནོད་སྦྱིན་དྲག་པོ་ཐམས་ཅད་དང༌། ལྷ་
ཐམས་ཅད་དང༌། ཀླུ་ཐམས་ཅད་དང༌། དྲི་ཟ་ཐམས་ཅད་དང༌། ལྷ་མ་ཡིན་ཐམས་ཅད་དང༌། ནམ་མཁའི་ལྡིང་ཐམས་ཅད་དང༌། མི་འམ་ཅི་ཐམས་ཅད་དང༌། ལྟོ་འཕྱེ་ཆེན་པོ་ཐམས་ཅད་
དང༌། འབྱུང་པོ་དང༌། ཡི་དྭགས་དང༌། བརྗེ་བྱེད་ལ་སོགས་པ་དང་ཐབས་ཅིག་ཏུ་བཞུགས་ཏེ། འདི་ལྟར་ཉི་མ་དང༌། ཟླ་བ་དང༌། སྐར་མའི་ཚོགས་ལྟ་བུར་བཞུགས་སོ། །དེའི་ཚེ་ས་

83-1-203b

ཡང་ཆེར་གཡོས་སོ། །འབྲུག་གི་སྒྲ་ཡང་བྱུང༌། ཉི་མ་དང་སྐར་མ་ཡང་མི་སྣང་བར་གྱུར་ཏོ། །དེ་ནས་འཕགས་པ་ལག་ན་རྡོ་རྗེ་གོས་སྔོན་པོ་ཅན་ལ་འཁོར་ཐམས་ཅད་ཀྱིས་གསོལ་པ། གོས་སྔོན་
པོ་ཅན་ཁྱོད་ཅི། བདེ་གཤེགས་ཀུན་གྱི་སྤྲུལ་པ་འམ། །གལ་ཏེ་བསྡུས་པའི་སྐུ་ཡིན་ནམ། །ལས་ཀྱི་ཁྲོ་བོར་དབང་བསྐུར་རམ། །བདག་ཅག་འཁོར་དང་བཅས་པ་རྣམས། །ཇི་ལྟ་བུ་ཡི་དུས་
གསུམ་བཀའ་ཉན་ཏེ། །ལས་དང་བྱ་བ་ཐམས་ཅད་བཀའ་སྩལ་མཛོད། །དྲག་པོའི་ཏིང་ངེ་འཛིན་ནི་བསྟན་དུ་གསོལ། །ཞེས་གསུངས་སོ། །གླེང་གཞིའི་ལེའུ་སྟེ་དང་པོའོ།།    །།
དེ་ནས་ལག་ན་རྡོ་རྗེ་དྲག་པོ་ཞེས་བྱ་བའི་ཏིང་ངེ་འཛིན་ཏུ་ཞུགས་ཏེ་འདི་སྐད་ཅེས་གསུངས་སོ། །ཕྱག་རྒྱ་གསང་སྔགས་མཐུ་སྦྱོར་ལས། །ཁྲོ་བོའི་རྒྱལ་པོ་བསམ་པར་བྱ། །ཁྲོ་བོ་རྡོ་རྗེའི་ཏིང་
འཛིན་གྱིས། །བྱིན་རླབས་ཡ་མཚན་སྣ་ཚོགས་ལྡན། །ཏིང་འཛིན་དེ་ལ་དབང་ཐོབ་ནས། །ལས་རྣམས་སྒྲུབ་ལ་ཐོགས་པ་མེད། །ཞི་རྒྱས་དབང་དང་དྲག་པོ་དང༌། །བསད་རྨོངས་སྣ་ཚོགས་ངེས་
པར་འགྲུབ། །དེ་ཉིད་འགྲུབ་པར་གདོན་མི་ཟ། །རང་གཞན་འཕགས་དང་བླ་མ་དང༌། །ཤིན་ཏུ་བླ་མ་དམ་པ་ཡང༌། །མཆོད་གནས་དངོས་གྲུབ་མྱུར་དུ་འབྱུང༌། །གལ་ཏེ་གཞན་ལ་ཕན་འདོགས་
ན༑ ༑སྐུ་དེ་སྣ་ཚོགས་སྐུ་རུ་སྣང༌། །སྣང་བའི་སྒྱུ་མའི་སྐུ་ཡིན་ཡང༌། །གདུག་པ་འདུལ་ཕྱིར་རགས་པར་སྣང༌། །སྣ་ཚོགས་དེ་ཉིད་བསམ་བྲལ་བའི། །དངོས་གཞི་ཡང་དག་ཐར་པ་གཅིག །

83-1-204a

༄༅། །ལེའུ་གཉིས་པའོ།།    །།གཞན་ཡང་གསང་སྔགས་སྦྱོར་བ་ནི། །ད་ཧ་སྲེག་སོགས་གསང་སྔགས་ཀྱིས། །ཐོགས་མེད་ལས་རྣམས་གྲུབ་པ་ཡིན། །གཉིས་ཀྱི་
འོག་མས་གསུམ་པ་བརྒྱན། །ར་ཡི་མཐའ་ནི་གསུམ་པའི་མཐའ། །དེ་ལ་གཉིས་ཀྱི་གོང་ལྡན་པ། །ཟུང་དང་རབ་ཟུང་མིང་དང་ལྡན། །ཡང་མིང་སྐལ་ལྡན་བསམ་གཏན་ནི། །ལྕགས་
ཀྱུའི་སྦྱོར་བ་རབ་ཏུ་བྱ། །ཨོཾ་བཛྲ་པཱ་ཎི་མ་ཧཱ་ཡ་ཀཱ་ནཱི་ལཾ་ཝ་ར་ཧཱུཾ་ཕཊ། མཇུག་རྫོགས་གོང་དང་གསུམ་པའི་མཐའ། །ལན་གཉིས་གོང་བཞིན་བརྡེགས་སྔགས་ཤེས། །གསུམ་པའི་
དང་པོ་གཉིས་པ་དང༌། །དྲུག་པའི་དང་པོ་ཡི་གེ་ནི། །ལན་གཉིས་གོང་བཞིན་གཏོགས་བྱེད་སྔགས། །གཉིས་ཀྱི་དང་པོ་ལྔ་དང་པོས། །དྲག་པོ་དགའ་བའི་ས་བོན་ལྡན། །ལན་གཉིས་
ལྡན་གྱུར་ལས་གྲུབ་པ། །གོང་མ་བཞིན་དུ་མཆོད་བྱེད་དོ། །ལེའུ་གསུམ་པའོ།།    །།དེ་ནས་འཕགས་པ་ལག་ན་རྡོ་རྗེ་གོས་སྔོན་བོ་ཅན་སྣ་ཚོགས་མངོན་པར་གྲུབ་པའི་ཏིང་ངེ་
འཛིན་ལ་སྙོམས་པར་ཞུགས་ཏེ་འདི་སྐད་ཅེས་གསུངས་སོ། །ཨོཾ་བཛྲ་པཱ་ཎི་མ་ཧཱ་ཡཀྵ་ནཱི་ལཱཾ་བ་ར་ད་ཧ་ནི་བཛྲ་ཧཱུཾ་ཕཊ། གང་ཞིག་ཏིང་འཛིན་རྣལ་འབྱོར་དེ། །ཉེས་པ་ཀུན་ལས་རབ་ཏུ་
ཐར༑ ༑ལེགས་པའི་ཡོན་ཏན་ཐམས་ཅད་ཐོབ། །འབྲས་བུ་ཡང་དག་མངོན་པར་འགྲུབ། །སྔགས་ནི་གང་ཡིན་མིང་ཡིན་ཏེ། །གདུལ་བྱའི་མཐའ་དང་ལྡན་བ་ལ། །མཐའ་མ་ལས་སྔགས་

83-1-204b

མཐའ་དང་ལྡན། །ལེའུ་བཞི་པའོ།།    །།དེ་ནས་གོས་སྔོན་པོ་ཅན་འཁོར་ལོ་མངོན་པར་གྲུབ་པའི་ཏིང་ངེ་འཛིན་ལ་སྙོམས་པར་ཞུགས་ཏེ་འདི་སྐད་ཅེས་གསུངས་སོ། །འབྱུང་བཞིའི་
སངས་རྒྱས་རབ་བསྒོམས་ནས། །སོ་སོ་ལས་ཀྱིས་བསྒོམ་པ་ནི། །མེ་བརྒྱད་རླུང་གཉིས་ལྡན་པར་བསམ། །ཆུ་བརྒྱད་དངོས་པོ་གཉིས་ཡིན་ཏེ། །དེ་བཞིན་ས་བརྒྱད་ཧཱུཾ་འབྲས་ལྡན། །རླུང་
བརྒྱད་མེ་གཉིས་ལྡན་པ་སྟེ། །འབྲས་བུ་རིམ་གྱིས་གནོད་སྦྱིན་གཙོ། །སྒྲུབ་པ་སྔགས་བཞིན་མངོན་པར་འགྲུབ། །ཨེ་དང་སོ་སོའི་མཐའ་དང་ལྡན། །མ་ལ་གོང་མས་མངོན་པར་འགྲུབ།།
རྒྱུན་དུ་རྩ་བའི་གསང་སྔགས་བཟླས། །ལེའུ་ལྔ་པའོ།།    །།དེ་ནས་འཕགས་པ་གོས་སྔོན་གྱིས། །ལས་བཅུ་མངོན་པར་སྒྲུབ་པ་ནི། །ཏིང་ངེ་འཛིན་ལ་སྙོམས་ཞུགས་ནས། །ལས་བཅུའི་
སྦྱིན་སྲེག་འདི་གསུངས་སོ། །ཞི་ལ་ཤཱནྟིཾ་ཀུ་རུ་སྟེ། །རྒྱས་པ་པུཥྚིཾ་ཀུ་རུ་འོ། །དབང་ལ་བ་ཤཾ་ཀུ་རུ་འོ། །དྲག་པོ་མཱ་ར་གསུམ་པར་ལྡན། །ཐབ་ཁུང་དབྱིབས་ནི་ལས་བཞི་སྟེ། །ཤིང་ནི་རིགས་
དང་སྦྱར་བར་བྱ། །ཞི་ལ་དཀར་པོའི་ཤིང་རྣམས་ཏེ། །རྒྱས་ལ་གསེར་ཤིང་ལ་སོགས་པའོ། །དབང་ལ་སེང་ལྡེང་ཤིང་བསྲེག་སྟེ། །དྲག་པོའི་ཚེར་མ་ཅན་གྱི་ཤིང༌། །གཞན་གྱི་ཙནྡན་
ཤིང་ལས་བྱ། །ཐབ་ཁུང་འདབ་རྒྱས་དབྱིབས་ཡིན་ཏེ། བི་དྷྭཾ་ས་ཡ། ཨུཙྪ་ཊི་ནི། མོ་ཧ་ཡ་མོ་ཧ་ཡ། སྟམྦྷ་ཡ་སྟམྦྷ་ཡ། ཨུད་མན། ཨུད་མན། ཨཱ་ཀཪྵ་ཡ་ཨཱ་ཀཪྵ་ཡ། བ་ཤིཾ་ཀ་ར་

83-1-205a

༄༅། །བ་ཤིཾ་ཀ་ར། རཀྵ་ཡ་རཀྵ་ཡ། མོ་ཧ་བྷ་ཡ། སརྦ་ཀརྨ་ཀུ་རུ་ཧཱུཾ་ཕཊ། ལེའུ་དྲུག་བའོ།།    །།དེ་ནས་དཔལ་ལྡན་རྡོ་རྗེ་འཛིན། །གདུལ་དཀའ་བ་ནི་གདུལ་
བའི་མཆོག །གསང་བའི་བདག་པོ་གོས་སྔོན་ཅན། །དྲག་པོ་ཆེན་པོ་རབ་འབར་བའི། །ཏིང་ངེ་འཛིན་ལ་སྙོམས་ཞུགས་ནས། །འཁོར་གྱི་ཀླུ་ཚོགས་དབང་བསྡུས་ཏེ། །ཉེན་རྣམས་
ཟློག་པའི་ཆོ་གར་གསུངས། །གནས་ཁང་རིམ་པ་གསུམ་དག་ལ། །ཕྱི་རོལ་སྨེ་བསྲེགས་དཔྲལ་བར་བྱ། །བར་དུ་ཕྱི་ནང་ཁྲུས་བྱས་ཏེ། །མཉེས་པའི་ལས་ཀྱང་ཅི་ནུས་བྱ། །ནང་དུ་བུམ་
པའི་དབང་བསྐུར་བས། །ཉེན་རྣམས་བཟློག་ལ་ཐེ་ཚོམ་མེད། །ཀྱེ་ཧོ་ཉེན་རྣམས་འདུལ་བའི་མཆོག །ཨེ་མ་གསང་ཆེན་དྲག་པོ་ཆེ། །ཨེ་མ་མ་རུངས་འཇིགས་པ་ཅན། །ཨེ་མ་
གསང་སྔགས་རྣལ་འབྱོར་ཆེ། །ཕྱག་ན་རྡོ་རྗེ་ཁྱོད་ཕྱག་འཚལ། །ཕྱོགས་བྲལ་ཁྲོ་བོ་ཁྱོད་ཕྱག་འཚལ། །ལེའུ་བདུན་པའོ།།    །།དེ་སྐད་ཅེས་གསུངས་ནས་འཁོར་
ཐམས་ཅད་དགའ་བའི་རྗེས་ལ་འདི་སྐད་ཅེས་བཀའ་སྩལ་ཏོ། །ཐམས་ཅད་ལྡན་པའི་གཏོར་མ་ལ། རཾ་གྱིས་སྦྱངས་ནས་ཡཾ་གྱིས་བུས། །ཁཾ་གིས་བཀྲུས་ཏེ་དག་པ་ལ། །བཾ་ལས་
བདུད་རྩི་ཆུ་རྒྱུན་བསྐྱེད། །ཡཾ་རཾ་དབབ་པའི་སྦྱོར་བ་བྱ། །ཛ་ཡིས་བཀུག་སྟེ་གཏོར་མ་བསྟིམ། །བསམ་གཏན་ལྷ་མོས་མཆོད་པ་དབུལ། །དེ་ནས་འཁོར་ལ་འདི་སྐད་བསྒོ། །ང་ནི་ཁྲོ་བོ་

83-1-205b

གོས་སྔོན་ཅན། །སངས་རྒྱས་ཐམས་ཅད་འདུས་པའི་སྐུ། །སངས་རྒྱས་ཀུན་གྱིས་བྱིན་གྱིས་བརླབས། །དབང་བསྐུར་མཆོག་ཐོབ་ང་ཡི་སྐུ། །ཅི་སྟེ་ང་ཡི་དམ་འདས་ན། །གཏོར་མ་དུག་གི་རང་
བཞིན་གྱིས། །ཁྱེད་རྣམས་ཐལ་བའི་རྡུལ་དུ་རློག །གལ་ཏེ་དམ་ཚིག་མ་འདས་ན། །གཏོར་མ་ཡེ་ཤེས་བདུད་རྩི་ཡིས། །ཁྱེད་ཀྱི་སྒོ་གསུམ་སྒྲིབ་སྦྱངས་ནས། །ངེས་པར་ལེགས་པའི་ཡོན་
ཏན་འཐོབ། །ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨཱདྱ་ནུཏྤནྣ་ཏྭཏ་ཨོཾ་ཨཱཿཧཱུཾ་སྭཱཧཱ། ལེའུ་བརྒྱད་པའོ།།    །།དེ་ནས་དཔལ་ལྡན་གོས་སྔོན་ཅན། །གདུལ་དཀའ་འདུལ་བའི་བདག་པོ་
དེས༑ ༑བསམ་གཏན་འཁོར་ལོ་མེད་པ་ལ། །སྔགས་ཀྱི་ངེས་པ་བཤད་པར་བྱ། །ཏདྱ་ཐཱ་བྷོ་བྷོ་པན་ནཱ་ག་ཨ་དྷི་པ་ཏ་ཡེ། ཨི་དཾ་ནཱི་ལཱཾ་བ་ར་དྷ་ར་ཤ་རཱི་རཾ། བཛྲ་པཱ་ཎི་ཧྲཱི་ད་ཡཾ། ཡཿས་མཱ་ཏི་ཀྲ་
མ་ཐཱ༑ མ་ཀུ་ལ་ཨུཏ་སཱ་ད་ནཾ། བྷ་བིཥྱ་ཏི། ལས་ཐམས་ཅད་པའི་སྔགས་སོ། །ལས་སོ་སོ་ལ་ཀླུ་འདུལ་བའི་སྔགས། ཏདྱ་ཐཱ། བུདྡྷ་བུདྡྷ། བུ་བུ་དྡྷ་བི་བུདྡྷ་མ་ཏི་ཀྲ་མཱ་ཐ། ཧ་ར་ཧ་ར་ནཱ་གཱ་ནཱན།
བྲ་ཧ་ར་པྲ་ཧ་ར་ནཱ་གཱ་ནཱ་ན། ཙྪིནྡ་ཙྪིནྡ། ནཱ་ག་ཧྲི་ད་ཡཱ་ནི་བྷིནྡ་བྷིནྡ། ནཱ་ག་མརྨཱ་ཎི་བི་ཥིཪྱནྟུ་ནཱ་ག་ཤ་རི་རཱ་ཎི། བི་སྥོཊ་ཡ། ནཱ་ག་ན་ཡ་ནི། ཏདྱ་ཐཱ། ཧཱུཾ་ཕཊ། ནཱ་ག་བི་དཱ་ར་ཎཱི་ཡ་ཧཱུཾ། ནཱ་ག་ཨུ་ཏ་སཱ་
ད་ནཱ་ཡ་ཧཱུཾ་ཕཊ། ཡི་དྭགས་ཐམས་ཅད་ཟློག་པ་ནི། ནཱི་ལཱཾ་བ་ས་མཱ་ཡ་ཧཱུཾ་ཕཊ། ཨོཾ་པྲ་ཏི་ཧ་ཏ་བ་ལཱ་པ་རཱ་ཀྲ་མཱ་ཡ་ཕཊ། ཀྲྀ་ཏཱནྟ་ཡ་ཕཊ། ཀྲྀ་ཏཱནྟ་རཱུ་པཱ་ཡ་ཕཊ། རོ་ཥ་ཎཱ་ཡ་ཕཊ། ཏྲཱ་ས་ནཱ་ཡ་

83-1-206a

༄༅། །ཕཊ༑ ཀུཾ་བྷཾ་ཌོཏ་སཱ་ད་ནཱ་ཡ་ཕཊ། གཤིན་རྗེ་ཟློག་པའོ། །པྲེ་ཏ་པི་ཤཱ་ཙ་བི་ནཱ་ཤ་ཀ་རཱ་ཡ་ཕཊ། ཡི་དྭགས་ཐམས་ཅད་ཟློག་པའོ། །ཡཀྵ་ཨ་བ་སྨཱ་ར་བི་ནཱ་ཤ་ཀ་རཱ་
ཡ་ཕཊ༑ གནོད་སྦྱིན་ལ་སོགས་པ་ཟློག་པའོ། །ཧ་ས་ཧ་ས། དྷ་ར་དྷ་ར། མཱ་ར་ཡ་མཱ་ར་ཡ། ནཱ་ཤ་ཡ་ནཱ་ཤ་ཡ། སརྦ་བིགྷྣཾ་བི་ནཱི་ཤ་ཀ་རཱ་ཡ་ཕཊ། བགེགས་ཐམས་ཅད་ཟློག་པའོ། །
སརྦ་ཤ་ཏྲཱུཾ་སཾ་གྷ་བི་ནཱ་ཤ་ཀ་རཱ་ཡ་ཕཊ། དགེ་འདུན་གྱི་དགྲ་འདུལ་བའོ། །ནི་ལཱཾ་བ་ར་དྷ་ར་བཛྲ་པཱ་ཎི་རཱ་ཛྙཱ་པ་ཡ་ཏི་སྭཱཧཱ། རྡོ་རྗེ་ཅོན་དྲག་པོ་ཆེ། །རྡོ་རྗེ་འཇིགས་པ་སྔགས་ཀྱི་བདག།
རྡོ་རྗེ་ཁྲོ་བོ་བགེགས་ཀྱི་གཤེད། །རྡོ་རྗེ་མི་ཐུབ་འཇིགས་པ་ཆེ། །རྡོ་རྗེ་ལས་ཀུན་གྲུབ་པ་ཆེ། །རྡོ་རྗེ་ལས་རྣམས་ཀུན་མཛད་པ། །སྔགས་ཀྱི་བདག་པོ་ཁྱོད་ཕྱག་འཚལ། །སྔགས་ཀྱི་
ངོ་བོ་ཁྱོད་ཕྱག་འཚལ། །ལེའུ་དགུ་པའོ།།    །།དེ་ནས་ཀླུ་དགུག་པའི་སྔགས་བསྟན་ཏེ། །རྡོ་རྗེ་ལྕགས་ཀྱུ་རླུང་གི་སྦྱོར་བས་འགྲུབ་པར་འགྱུར། །དེ་བཞིན་མེ་ཡིས་ཀྱང་ནི་འདུལ་
བར་ནུས་པ་ཡིན། །དེ་ལྟར་ནུས་ཕྱིར་དགུག་པའི་སྔགས་ནི་བཤད་པར་བྱ། །བཛྲ་པཱ་ཎི་མ་ཧཱ་ཡཀྵ་ནཱི་ལཱཾ་བ་ར་ནཱ་ག་ཧྲཱིཿགྲྀཧྞ་གྲྀཧྞ་ཧཱུཾ་ཕཊ། ཨཱ་ཀཪྵ་ཡ་ཨཱ་ཀཪྵ་ཡ་ཧཱུཾ་ཕཊ། བསམ་
གཏན་དྲག་པོས་བཟླས་པ་བྱ། །བཟླས་པ་འདི་ལ་རབ་འབད་བྱ། །ཀླུ་རིགས་དུ་མ་ཐམས་ཅད་ཀུན། །འགུགས་འགྱུར་འདི་ལ་གཞན་དུ་མིན། །ཇི་སྲིད་འགུགས་པའི་ཏིང་

83-1-206b

འཛིན་གྱིས། །ཁུགས་པར་གྱུར་བའི་ཀླུ་རྣམས་ཀུན། །ཟངས་གཞོང་ནང་དུ་སྤྱན་དྲངས་ཏེ། །ཁྲོ་བོའི་ཆེ་བ་བརྗོད་ནས་ནི། །དམ་ཚིག་བསྲེ་ཞིང་དུག་རྣམས་གཞོམ། །སྨན་གྱི་མཆོག་གིས་
གསོས་ནས་ནི། །གང་གནོད་ཕྱོགས་སུ་གཤེགས་སུ་གསོལ། །ལེའུ་བཅུ་པའོ།།    །།དེ་ནས་གཞན་ཡང་བཤད་བྱ་སྟེ། །ཞི་བའི་ལས་ཀྱིས་མི་འདུལ་བའི། །ཀླུ་གཟིར་དྲག་
སྔགས་བསྟན་པར་བྱ། །ཨོཾ་བཛྲ་པཱ་ཎཱི་མ་ཧཱ་ཡཀྵ་ནཱི་ལཱཾ་བ་ར་ནཱ་ག་ཧ་ན་ཧ་ན་ཧཱུཾ་ཕཊ། ནཱ་ག་ད་ཧ་ད་ཧ་ཧཱུཾ་ཕཊ། ནཱ་ག་སྥོཊ་སྥོཊ་ཧཱུཾ་ཕཊ། ནཱ་ག་བི་སྥོ་ཊ་ཡ་བི་སྥོ་ཊ་ཡ་ཧཱུཾ་ཕཊ། ནཱ་ག་གརྫ་
གརྫ་ཧཱུཾ་ཕཊ། ནཱ་ག་བྷནྡི་བྷནྡི་ཧཱུཾ་ཕཊ། བསམ་གཏན་རྡོ་རྗེ་ཐོགས་པ་ཡིས། །གདུལ་བའི་སྟེང་ནས་གདབ་པར་བྱ། །འོག་ཏུ་མེ་ཡི་འཁོར་ལོ་བསམ། །མེ་ཕུང་ཆེན་པོའི་ཏིང་འཛིན་གྱིས།།
མེ་འབར་གློག་ཆེན་དཀྱིལ་དུ་གཟིར། །ཡུངས་ཀར་ཡུངས་ནག་སྐེ་ཚེ་ཡིས། །བརྡེག་ཅིང་ཁྲོ་བོའི་སྤྲུལ་པ་སྤྲོ། །ཁྲ་སྤྱང་ལ་སོགས་རྩ་ལྔའི་གསོབ། །གཅན་གཟན་སྣ་ཚོགས་མཆེ་སྡེར་
དང༌། །མཆུ་སྡེར་དབབ་ཅིང་སྤྲུལ་པ་སྤྲོ། །མྱུར་དུ་ཐར་པར་གདོན་མི་ཟ། །ལེའུ་བཅུ་གཅིག་པའོ།།    །།དེ་ནས་འཕགས་པ་གོས་སྔོན་པོ་ཅན་གྱིས་ཉིད་ལ་ཉིད་ཀྱིས་མཆོད་པ་ཕུལ་
བ༑ ཧཱུཾ་རྡོ་རྗེ་བདུག་པ་མ། བདག་ཉིད་དྲི་ཡིས་རྒྱས་མཛད་མ། །བཛྲ་དྷུ་པེ་པཱུ་ཛོ་མེ་ཧཱུཾ། ཧཱུཾ་རྡོ་རྗེ་མེ་ཏོག་མ། བདག་ཉིད་ཡོངས་སུ་བཀྲ་མཛད་མ། །བཛྲ་པུཥྤ་པཱུ་ཛ་མེ་ཧཱུཾ། ཧཱུཾ་རྡོ་རྗེ་དྲི་ཆབ་མ།

83-1-207a

༄༅། །བདག་ཉིད་དངོས་པོ་དག་མཛད་མ། །བཛྲ་གནྡྷེ་པཱུ་ཛ་མེ་ཧཱུཾ། ཧཱུཾ་རྡོ་རྗེ་མར་མེ་མ། བདག་ཉིད་དཀྱིལ་འཁོར་གསལ་མཛད་མ། །བཛྲ་ཨཱ་ལོ་ཀེ་པཱུ་ཛ་མེ་ཧཱུཾ། ཇི་སྲིད་
ཐམས་ཅད་མཆོད་པ་ཆེ། །ཇི་སྲིད་མཆོད་པ་བདེ་བ་ཆེ། །ཇི་སྲིད་མཆོད་པ་བླ་ན་མེད། །ཇི་སྲིད་མཆོད་པ་ཡང་དག་ཆེ། །ཨེ་མ་ཧོ། །ལེའུ་བཅུ་གཉིས་པའོ།།    །།དེ་ནས་གཞན་ཡང་
བཤད་བྱ་བ། །བཅོམ་ལྡན་གསང་བ་གོས་སྔོན་ཅན། །བསྡུ་བ་ཐབས་ཀྱི་ཏིང་འཛིན་གྱིས། །འཁོར་གྱི་ཀླུ་རྣམས་སྡུད་མཛད་ནས། །མེ་ཡི་འཁོར་ལོ་སྙོམས་བཞུགས་ཆེ། །གསང་བ་
མེ་ཡི་སྔགས་བཟླས་པས། །ཀླུ་རྣམས་མ་ལུས་ཚིག་པར་མཛད། །བྲལ་ནས་དཔག་ཚད་གནས་སུ་བྲོས། །སླར་བསྡུས་བདུད་རྩི་སྨན་གྱིས་གསོས། །ལས་བཅོལ་སོ་སོའི་གནས་
སུ་འཁོད། །དེ་ནས་ཁམས་གསུམ་རྣམ་པར་རྒྱལ། །ཐལ་མོ་སྦྱར་ནས་འདི་སྐད་གསོལ། །མེ་བརྒྱད་འཁོར་ལོའི་བདག་ཉིད་ཆེ། །རྟག་ཏུ་མེ་ཡི་ཏིང་འཛིན་ལ། །སྙོམས་ཞུགས་
ཁྱོད་ནི་རྒྱལ་གྱུར་ཅིག །བདེ་བའི་རོལ་མོ་མེ་ཀློང་དུ། །སྲེག་མཛད་མེ་བརྒྱད་ཁྱོད་ཕྱག་འཚལ། །རང་བཞིན་རྣམ་དག་ཁྱོད་ཕྱག་འཚལ། །ཆུ་ཡི་ངང་ལ་གནས་འདོད་ན། །ཆུ་བརྒྱད་
ཏིང་འཛིན་ལ་གནས་ཏེ། དེ་ཚེ་འཁོར་གྱིས་འདི་སྐད་བསྟོད། །ཆུ་བརྒྱད་འཁོར་ལོའི་བདག་ཉིད་ཆེ། །རྟགས་ཆུ་ཡི་དཀྱིལ་འཁོར་ཅན། །འབྱུང་བའི་གཙོ་བོའི་ཆུ་ཡི་བདག། །

83-1-207b

ཆུ་བརྒྱད་མངའ་བདག་ཁྱོད་ཕྱག་འཚལ། །རླུང་བརྒྱད་ཏིང་འཛིན་ལ་གནས་ན། །འཐོར་ཞིང་འབུད་པའི་བདག་ཉིད་ཆེ། །རླུང་ཆེན་དྲག་པོ་རྩལ་ཤུགས་ལྡན། །རླུང་ལྷ་གོས་སྔོན་ཁྱོད་ཕྱག་
འཚལ༑ ༑ས་ཡི་ཏིང་འཛིན་ལ་གནས་ནས། །མི་གཡོ་བརྟན་པའི་ལས་མཛད་པ། །གསེར་ལྡན་རོལ་མོ་སྣ་ཚོགས་ལྡན། །ས་བརྒྱད་འཁོར་ལོ་ཁྱོད་ཕྱག་འཚལ། །ལེའུ་བཅུ་གསུམ་པའོ།།    །།
དེ་ནས་དཔལ་ལྡན་གོས་སྔོན་ཅན། །ཕྲ་མོའི་ཏིང་འཛིན་ལ་གནས་ནས། །འཁོར་གྱི་གནོད་སྦྱིན་མང་པོ་ཀུན། །ཤིན་ཏུ་ཡིད་དགའ་དད་པས་ཞུས། །ཕྲ་མོའི་ཐིག་ལེ་ཆེན་པོ་ཡིས། །ཙིར་སྣང་
དངོས་པོ་གཅིག་ཏུ་འདུས། །དེ་ཉིད་མཐའ་འདས་རང་བཞིན་མེད། །དེ་ནས་དཔལ་ལྡན་གོས་སྔོན་ཅན། །འདོད་ཆགས་ཏིང་འཛིན་གནས་པས། །འཁོར་གྱི་གནོད་སྦྱིན་མང་པོ་ཀུན།།
སྡངས་དང་དུས་དང་བརྒྱལ་བ་ལས། །བསླངས་ཏེ་བླ་མེད་དོན་བསྟན་པས། །ཐམས་ཅད་འདོད་ཆགས་མངོན་སངས་རྒྱས། །འཁོར་གྱི་སྐུ་ལ་མངོན་པར་བསྟོད། །ཀྱེ་ཧོ་གསང་བདག་
གོ་ས་སྔོན་ཅན། བླ་མེད་རྫོགས་པའི་ཀློང་དཀྱིལ་ན། །འདོད་ཆགས་དག་པའི་བློ་ལྡན་པས། །མངོན་པར་སངས་རྒྱས་ཁྱོད་ཕྱག་འཚལ། །ལེའུ་བཅུ་བཞི་པའོ།།    །།དེ་ནས་འདུས་
པའི་འཁོར་རྣམས་ཀྱིས། །འཁོར་གྱི་གཙོ་ལ་མངོན་པར་བསྟོད། །ལྕང་ལོ་ཅན་གྱི་ཕོ་བྲང་ན། །གསང་བའི་བདག་པོ་གོས་སྔོན་ཅན། །ཡོན་ཏན་ཐམས་ཅད་སྐུ་ལ་རྫོགས། །དངོས་མེད་

83-1-208a

༄༅། །དག་པ་ཁྱོད་ཕྱག་འཚལ། །འཁོར་གྱི་ཀླུ་ཚོགས་འདུལ་བའི་ཕྱིར། །ཀླུ་བརྒྱད་སྐུ་ལ་རབ་བརྒྱན་ནས། །ཀླུ་ཚོགས་ཞལ་དུ་གསོལ་མཛད་པ། །ཀླུ་འདུལ་བྱམས་པ་ཁྱོད་ཕྱག་
འཚལ། །སྣ་ཚོགས་དག་པའི་སྐུ་མངའ་ཞིང༌། །རིགས་དྲུག་སྡེ་བརྒྱད་འདུལ་བར་མཛད། །སྐྱོན་གྱིས་མ་གོས་རང་སངས་རྒྱས། །ཐོག་མེད་ཀུན་དུལ་ཕྱག་འཚལ་བསྟོད། །ཇི་ལྟར་བསམ་པའི་
དངོས་པོ་ཀུན། །ཁྱོད་ལས་འབྱུང་བས་མི་ཟད་གཏེར། །སྣ་ཚོགས་ཡིད་བཞིན་འཕུལ་པོ་ཆེ། །ཡིད་བཞིན་ནོར་བུ་ཁྱོད་ཕྱག་འཚལ། །ནད་དང་རིམས་ཀྱི་གཤེད་པོ་མཛད། །ནོར་དང་ཟས་ཀྱི་བདག་
པོ་མཛད། །འཇིགས་པ་ཀུན་ལས་སྐྱོབ་པར་མཛད། །བླ་མེད་སྐྱོབ་མཛད་ཁྱོད་ཕྱག་འཚལ། །ཞེས་བསྟོད་ན་རྗེས་སུ་ཡི་རང་ངོ༌། །ལྷ་དང༌། ཀླུ་དང༌། །གནོད་སྦྱིན་དང༌། །ལྷ་མ་ཡིན་ལ་སོགས་པ་ཡང་
ཡིད་དགའ་བའི་མཆོད་པས་ཁྱབ་པར་གྱུར་ཏོ། །མི་ལ་སོགས་པ་འཇིགས་པའི་ཉེན་དང་ལྡན་པ་ཐམས་ཅད་བདེ་བ་ལ་བཀོད་དོ། །ལེའུ་བཅོ་ལྔ་པའོ།།    །།འཕགས་པ་ལག་ན་རྡོ་རྗེ་གོས་སྔོན་པོ་ཅན་
གྱི་ཆོ་ག་རྡོ་རྗེ་བེ་ཅོན་གྱི་རྒྱུད་རྫོགས་སོ།།    །།རྒྱ་གར་སྐད་དུ། ནཱི་ལཱམྦ་ར་དྷ་ར་བཛྲ་པཱ་ཎི་བཛྲ་ཕཱ་ཎ་ཀསྟནྟྲ་ཏྲཻ་ལོ་ཀྱ་བི་ཛ་ཡ་ནཱ་མ། བོད་སྐད་དུ། ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་གདེངས་པའི་
རྒྱུད་ཁམས་གསུམ་ལས་རྣམ་པར་རྒྱལ་བ་ཞེས་བྱ་བ། དཔལ་རྡོ་རྗེ་གཏུམ་པོ་ལ་ཕྱག་འཚལ་ལོ། །དེ་ནས་གསང་བའི་བདག་པོ་འཁོར་དེ་དག་ལ་རྣམ་པར་གཟིགས་ནས་རང་ཉིད་མཁའ་དབྱིངས་

83-1-208b

རྣམ་པར་དག་པ་ཞེས་བྱ་བའི་ཏིང་ངེ་འཛིན་ལ་སྙོམས་བར་བཞུགས་སོ། །ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ་སྲིད་པ་གསུམ་ཡང་རྣ་པར་གཡོས་སོ། །དེ་ནས་རང་ཉིད་སྐུ་དང་གསུང་དང་ཐུགས་
རྣམ་པར་དག་པའི་རྡོ་རྗེ་ལས་སྔགས་འདི་ཕྱུང་ངོ༌། །ཨོཾ་ན་མོ། གསང་སྔགས་རྒྱལ་པོ་སྨྲས་ཙམ་གྱིས། །ས་སྟེང་རྣམས་བརྒྱལ་བར་གྱུར། །ཀླུ་རྣམས་ཀུན་ཏུ་སྐྲག་ནས་ནི། །གསང་བདག་ཉིད་ལ་ཕྱག་
འཚལ་ལོ། །སྙིང་རྗེ་ལྡན་ཞིང་མོས་པ་བརྟན། །གུས་ཤིང་བྱང་ཆུབ་སེམས་ལྡན་པའི། །ཕྱོགས་སུ་འགྲོ་བས་ཡིད་གནས་པའི། །ལྷ་དང་བླ་མ་མཉམ་མཆོད་ཅིང༌། །བརྩོན་འགྲུས་ཤེས་རབ་ཆེ་བ་དེས། །རང་ཉིད་
དང་ནི་གཞན་དག་ཏུ། །བདེ་ཞིང་ཉམས་དགའི་རི་ཕུག་གམ། །ཚལ་ལམ་མཚོ་འམ་ལྗོངས་རྣམས་སུ། །ས་ཡི་དཀྱིལ་འཁོར་རྣམ་དག་པར། །བྱས་ནས་དྲི་ཆུས་ལེགས་བྱུགས་ནས། །བདེ་བའི་སྟན་ལ་འདུག་
བྱས་ཏེ། །གསང་བའི་བདག་པོ་བསྒྲུབ་པར་བྱ། །གཞན་དུ་རི་ཁྲོད་རྩུབ་པའམ། །དུར་ཁྲོད་ཡ་མའི་ཁང་པ་ཡང༌། །འཁྲུག་ཅིང་གཡེང་དང་བཅས་པ་དང༌། །རྒྱལ་པོས་བཟུང་ཞིང་གཏུམ་མོ་རྒྱུ། །འཇིགས་
པའི་ཕྱོགས་ནས་གང་དག་རྣམས། །རྒྱལ་བ་བསྒྲུབ་པའི་གནས་ཡིན་ནོ། །དུས་འདིར་བྱུང་བའི་བློ་ཞན་རྣམས། །འཇིག་རྟེན་འདི་ཡི་གཡེང་བ་དང༌། །ཚོགས་པ་ཐམས་ཅད་སྐྱེད་པར་བྱེད། །ཆགས་
པའི་སྟོབས་ཀྱི་ཆོས་ཉིད་ནི། །ཡང་དག་མི་རྟོག་དེ་ནི་སྐྱོན། །སྤྲུལ་པའི་གླང་པོ་དང་མཚུངས་སོ། །སྟོང་ཉིད་སྤྲོས་མེད་རང་བཞིན་ལས། །སྒྱུ་མའི་སྐུ་ནི་ཡོངས་འབྱུང་ཞིང༌། །དང་པོ་སྟོང་ཉིད་

83-1-209a

༄༅། །རྡོ་རྗེ་སྟེ༑ ༑གཉིས་པ་ལ་ནི་ཡི་གེ་ཧཱུཾ། །གསུམ་པ་རྡོ་རྗེ་རྩེ་དགུ་པ། །བཞི་པ་བཅོམ་ལྡན་གསང་བའི་བདག །ལྔ་པ་ལྷ་ནི་ཡོངས་སུ་རྫོགས། །མེ་ལོང་དང་ནི་མཉམ་
ཉིད་དང༌། །ཆོས་དབྱིངས་ཡེ་ཤེས་ལས་གྲུབ་པའི། །སྐུ་ནི་ཡེ་ཤེས་བདག་ཉིད་དོ། །དེ་རྫོགས་ཡེ་ཤེས་ཆེན་པོའོ། །ཡེ་ཤེས་སྐུ་ལས་ཡེ་ཤེས་ཀྱིས། །སྤྲུལ་པའང་ཡེ་ཤེས་ཉིད་དུ་
གནས༑ ༑འཁོར་བའི་ཉོན་མོངས་ལས་འདས་ནས། །མི་རྟོག་ཡེ་ཤེས་མེ་ཕུང་ལ། །གསང་བའི་བདག་ཉིད་ལེགས་པར་བཞུགས། །རྣམ་གྲོལ་རྣམ་དག་གྲོལ་བའི་རྒྱུ། །སྔགས་
དབྱིབས་ཆོས་བདག་དོན་རྣལ་འབྱོར། །སྐད་ཅིག་སྐད་ཅིག་ཡེ་ཤེས་ལས། །སྒྱུ་མ་ལྟ་བུའི་སྒྱུ་མའི་སྐུ། །སྒྱུ་མ་ཉིད་ལ་རྣམ་གྲོལ་ཚེ། །ཀྱེ་ཀྱེ་ཧ་ཧ་དཔའ་བོ་ཆེ། །ཀླུ་ཡི་སྒྲར་གྱུར་འཇིགས་
བྱེད་པོས། །གསང་བའི་བདག་པོ་རྡོ་རྗེ་ཅན། །ཉོན་མོངས་ལས་རྒྱལ་འཇིགས་སུ་རུང༌། །དབང་ཕྱུག་ཁམས་གསུམ་ལས་རྒྱལ་བའི། །དེ་བས་བརྩོན་ལྡན་གང་ཡིན་དེས། །ཤིན་ཏུ་
སྒྲུབ་པས་བསྒྲུབ་པར་བྱ། །བསྟན་པའི་ཡིད་སོས་པར་བྱེད་པས། །རྒྱལ་བ་གསང་བའི་བདག་པོའོ། །དེ་ནས་གསང་བའི་བདག་པོ་ཉིད་དངོས་གྲུབ་ངེས་པར་འབྱུང་བ་རྡོ་རྗེ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྐུ་དང་གསུང་དང་ཐུགས་རྣམ་པར་དག་པའི་རྡོ་རྗེ་ལས་བྱུང་བ། ཨོཾ་བཛྲ་པཱ་ཎི་སརྦ་ཨརྠ་སིདྡྷི་ཀུ་རུ་ཀུ་རུ་སྭཱཧཱ། ལྷ་ཀླུ་མི་མིན་དྲི་ཟ་

83-1-209b

འམ༑ ༑ཡང་ན་མི་ཡི་བུ་མོ་ཡི། །དཔྲལ་བར་ཐིག་ལེ་བྲིས་ནས་ནི། །ལག་ཏུ་ལྕགས་ཀྱུ་ཐོགས་ལ་བཞག །དཀྱིལ་འཁོར་གྲུ་བཞི་ལྷམ་པ་ལ། །བརྟེན་ནས་བུམ་པས་བསྒྲུབ་པར་བྱ། །རྣམ་པར་
རྒྱལ་བའི་བུམ་པ་ནི། །སྨན་ལ་སོགས་པས་ལེགས་བཀང་ནས། །རས་ཀྱིས་དཀྲིས་ལ་གཞག་པར་བྱ། །རྒྱུན་དུ་དེ་ལས་བསྒྲུབས་གྱུར་ན། །ཞི་དང་རྒྱས་སོགས་དངོས་གྲུབ་དང༌། །གཞན་
ཡང་དངོས་གྲུབ་འགྲུབ་པར་འགྱུར། །དེ་ནས་ཡང་གསང་བའི་བདག་པོ་མི་འ་གྱུར་བར་བྱེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དུག་ཐམས་ཅད་ཞི་བར་བྱེད་པའི་
སྔགས་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ཡང་དག་པ་ལས་ངེས་པར་ཕྱུང་ངོ༌། །ཨོཾ་ན་གུ་ནཱ་གེ་པྲོ་ཏཾ་ག་མ་ཎི། ཙ་ར་པོ་རཾ་ཡ་རཱ་པཱ་ར་ཧྱཻ་ཧ་རི་ནཾ་བྲཾ། རིན་ཆེན་སྣོད་དུ་ཆུ་བླུགས་ནས། །
སྔགས་ཀྱི་རྒྱལ་པོ་འདི་ལ་ནི། །བརྒྱ་ནས་ཇི་སྲིད་སྟོང་གི་བར། །བརྗོད་ན་འགྲོ་བའི་དུག་ནད་སེལ། །གཞན་ཡང་གསང་སྔགས་རྒྱལ་པོ་ནི། །གསང་བའི་བདག་པོ་སྦྱོར་བ་དང༌། །བཅས་
པས་མང་དུ་བརྗོད་བྱས་ན། །སྒྲུབ་པ་ཅི་ཡང་འགྲུབ་པར་འགྱུར། །ཟླ་བ་སྤྱང་ཀིས་བཟུང་དུས་དབྲལ་བར་གོར་ཙ་ནས་ཐིག་ལེ་བྱས་ཏེ་ཁ་ཤར་ཕྱོགས་སུ་གྱུར་ནས་གསང་སྔགས་འདི་
བརྗོད་ན། ཅི་འདོད་པ་དབང་དུ་བྱེད་དོ། །ཡང་ཟླ་བའམ་ཉི་མ་གཟས་བཟུང་བའི་ཚེ་ཀླུའི་གན་ནས་མི་ཁྲག་གིས་ལུས་བྱུགས་ཏེ་བསྔགས་འདི་བརྗོད་ན། ཀླུ་ཐམས་ཅད་དབང་དུ་འགྱུར་རོ།།

83-1-210a

༄༅། །འདི་ལ་ཐེ་ཚོམ་མེད་དོ། །གཞན་ཡང་སྦྱོར་བ་བཤད་བྱ་བ། །གུར་གུམ་དང་ནི་གི་ཝང་གིས། །རྩིབས་བརྒྱད་པ་ཡི་འཁོར་ལོ་ལ། །དང་པོའི་སྔགས་བཞི་ངག་
དང་ནི༑ ༑ཐ་མའི་སྔགས་རྣམས་བྲི་བར་བྱ། །མུ་ཁྱུད་གཉིས་ལ་རྩ་བ་ཡིས། །གསང་སྔགས་རྒྱལ་པོ་རིམ་གྱིས་བྲི། །རིན་ཆེན་སྣོད་བཞག་མཆོད་བྱས་ནས། །གསང་སྔགས་སྟོང་
སོགས་བརྗོད་ནས་ནི། །རྒྱལ་མཚན་རྩེ་ལ་གདགས་པར་བྱ། །གཞན་གྱི་རིག་སྔགས་གཅོད་པར་བྱེད། །གལ་ཏེ་ཆར་པ་དབབ་པར་འདོད་ནས་སའི་དཀྱིལ་འཁོར་གྲུ་བཞི་པར་བྱས་ཏེ།
དབུས་སུ་པདྨ་འདབ་མ་བརྒྱད་པ་བྲིས་ལ་དེའི་སྟེང་དུ་ཀླུའི་རྒྱལ་པོ་བརྒྱད་ཀྱི་གཟུགས་བྱས་ཏེ་བཞག་ལ་རང་ཉིད་ཁྲོ་བོ་གོས་སྔོན་པོ་ཅན་དུ་བྱས་ཏེ་སྨན་སྣ་ཚོགས་དང༌། འོ་མ་དང༌།
འབྲས་ཅན་དང༌། ཞོ་ལ་སོགས་པ་རྣམས་དང༌། ཀ་ར་དང་བུ་རམ་ལ་སོགས་པས་མཆོད་ནས་གོས་དཀར་པོ་བགོས་ཏེ་ཧཱུཾ་འབྲུག་གི་སྒྲ་ལྟ་བུ་བརྗོད་པས་མགོ་འདྲེན་པའི་གསང་སྔགས་
ཀྱི་རྒྱལ་པོ་བརྗོད་པས་ཆར་འབེབས་པར་བྱེད་དོ། །གལ་ཏེ་མི་འབེབས་ན། ཀླུ་རྣམས་བསྡིགས་པའི་ཕྱིར་དཀྱིལ་འཁོར་དེའི་སྟེང་དུ་ཁྲག་སྣ་ཚོགས་དང༌། དུག་ཤིང་ལ་སོགས་པས་
སྦྱིན་སྲེག་བྱའོ། །དེས་མྱུར་དུ་ཆར་འབེབས་པར་བྱེད་དོ། །གལ་ཏེ་ཆར་ཆེས་པའམ། སེར་བ་གཅོད་པར་འདོད་པས་ཉེར་ཤིང་དང་དུག་ཀ་ད་པའི་རྩ་བ་ལ་ཡི་གེ་བྲིས་ཏེ་དཀྱིལ་འཁོར་

83-1-210b

དཀར་པོའི་དབུས་སུ་བཙུགས་ལ་ཡུངས་ཀར་དང་ཐལ་བ་ལ་མང་དུ་བཟླས་པར་བྱའོ། །གལ་ཏེ་མི་འདོད་ན། བསྔགས་པ་ཙམ་གྱིས་ཀྱང་ངེས་པར་འབྱུང་ངོ༌། །རྟའི་ཁྲག་དང་དུག་སྣ་
ཚོགས་ཀྱིས་བརྒྱལ་བ་སོས་པར་བྱེད་དོ། །རླུང་ཞི་བར་འདོད་ན། དབང་ཕྱུག་གི་གོས་ལ་ཙ་ཏ་བ་ལ་རི་རྩེ་བས་སྔགས་བྲིས་ཏེ་དཀྱིལ་འཁོར་གྱི་སྟེང་དུ་བཞག་ནས་སྔགས་ཀྱི་རྒྱལ་པོ་
སྟོང་ལ་སོགས་པ་ཅི་ནུས་པ་བརྗོད་ནས་ཁང་པའི་སྟེང་དུ་བཞག་ན་རླུང་ཞི་བར་བྱེད་དོ། །གལ་ཏེ་ཡམས་ཞི་བར་འདོད་པས་གུར་གུམ་དང༌། གི་ཝང་གི་རྩེ་མོ་བཅུ་གཉིས་པར་བྲིས་ནས་
དང་པོའི་སྔགས་རྣམས་དང༌། ཐ་མའི་སྔགས་རྩིབས་ལ་བྲིས་ཏེ། མུ་ཁྱུད་ལ་སྔགས་ལྷག་མ་བྲིས་ཏེ་མེ་ཏོག་དང་འབྲས་བུ་སེར་པོ་ཐམས་ཅད་མཆོད་ཅིང་གསོལ་བ་བཏབ་ནས་གཙུག་
ལག་ཁང་གི་རྩེ་མོའམ། དགེ་འདུན་གྱི་འདུ་བའི་སྒོ་གོང་ལ་བཏགས་ན། ཅི་འདོད་པ་འགྲུབ་ཅིང་ནད་ཡམས་ཐམས་ཅད་འཆད་པར་འགྱུར་རོ། །གལ་ཏེ་བུ་འདོད་པས་སེའུ་སྐྱ་དམར་པོའི་
གདོང་བུ་ལ་སྟེང་དུ་སྦྱིན་སྲེག་བྱས་ན་བུ་སྟེར་བར་ངེས་སོ། །གལ་ཏེ་གཏེར་འདོད་པས་སའམ། རིན་པོ་ཆེར་རྣམ་ཐོས་སྲས་ཀྱི་གཟུགས་ཁྲུ་གང་པ་བྱས་ནས་རིན་པོ་ཆེའམ་སྤང་ལེབ་ཀྱི་
སྟེང་དུ་བཞག་ནས་མཆོད་པ་རྣམ་པ་སྣ་ཚོགས་ཕུལ་ནས་གསོལ་བ་བཏབ་ན། ཞག་བདུན་ནས་རིན་པོ་ཆེ་སྟེར་བར་བྱེད་དོ། །གལ་ཏེ་ཤི་བར་དོགས་པས་དཀྱིལ་འཁོར་ཁྲུ་གང་ཟླུམ་པོ་

83-1-211a

༄༅། །སེར་པོར་བྱས་ནས་དབུས་སུ་བུམ་པ་ལེགས་པར་བཞག་པའི་ནང་དུ་སྨན་སྣ་ཚོག་བླུགས་ནས་རས་དཀར་པོས་ཁ་བཀབ་པར་བྱས་ཏེ་གསང་སྔགས་ཀྱི་རྒྱལ་པོ་
མང་པོ་བརྗོད་ནས་ཕྱིས་བུམ་པ་ལ་དངོས་གྲུབ་བླངས་ན། ཅི་འདོད་པ་འགྲུབ་བོ། །དེ་ལྟར་ཡང་ཡང་བྱས་པས་ཚེའི་དངོས་གྲུབ་ཐོབ་པར་འགྱུར་རོ། །གལ་ཏེ་མཆོག་གྲུབ་པར་འདོད་
པས་སའམ་རིན་པོ་ཆེ་ལ་ཕྱག་ན་རྡོ་རྗེ་ཞལ་གཅིག་ཕྱག་གཉིས་པ་གདན་པདྨ་དང་ཉི་མ་ལ་གནས་པར་བྱས་ནས་དེ་རིན་པོ་ཆེའི་སྣོད་དུ་བཞག་ལ་མཎྜལ་དཀར་པོ་ཁྲུ་གང་བ་བྱས་
པའི་སྟེང་དུ་ཁྲིའུའི་སྟེང་དུ་བཞག་ལ་མེ་ཏོག་དང་གོས་དཀར་པོས་མཆོད་ཅིང་ཙནྡན་དཀར་པོའི་ཆུས་ཅི་ནུས་པར་བྱེད་ཅིང༌། ཡང་ཚེས་བརྒྱད་དང༌། བཅུ་བཞི་དང༌། བཅོ་ལྔ་དང༌། གནམ་
སྟོང་ལ་དེའི་དུས་སུ་སྨྱུང་བ་བྱས་ནས་ཕྱིས་ནི། བརྒྱད་སྟོང་གི་གྲངས་སུ་གསང་སྔགས་འདོན་པར་བྱེད་ཅིང་རང་ཉིད་ཀྱི་སྤྱི་བོར་ཡི་གེ་ཨ་དཀར་པོ་འོད་དང་ལྡན་པས་བདུད་རྩིའི་ཆུ་
འབབས་པར་བསམས་པས་ཁམས་གསུམ་པའི་ནད་ཐམས་ཅད་ཟད་པར་བསམ་ཞིང༌། སླར་དང་ཉིད་ལ་རིམ་གྱིས་ཞུ་བར་བྱེད་པ་ནི། རྒྱུད་ལས་གྲུབ་པའི་བསམ་གཏན་ཏེ།
འདི་གོམས་པས་གང་དང་གང་འདོད་པ་ཐམས་ཅད་འགྲུབ་ཅིང་ཁམས་གསུམ་གྱི་དབང་ཕྱུག་ཏུ་འགྱུར་རོ། །གསང་བའི་བདག་པོ་ང་ལ་ཉོན། །འཇིག་རྟེན་ཀུན་ལས་རྣམ་རྒྱལ་

83-1-211b

པའི༑ ༑སྐུ་ནི་སངས་རྒྱས་ཀུན་བདག་ཉིད། །གང་གིས་བགོས་པར་གྱུར་པ་ལས། །ཅི་འདོད་རྙེད་པར་བྱེད་པ་མཆོག །གལ་ཏེ་རྟོག་མེད་དྲི་བྲལ་ན། །ཡེ་ཤེས་ཉིད་ནི་བླ་ན་མེད། །རྒྱལ་བའི་
སྟོབས་ཀྱིས་རྟོགས་པར་བྱེད། །ཉོན་མོངས་ཀུན་ལས་རྒྱལ་བྱེད་ཅིང༌། །ནད་རྣམས་ཐམས་ཅད་ཟད་བྱེད་ཅིང༌། །གལ་ཏེ་ནད་མེད་ནད་བཅས་བྱེད། །དབང་དང་རེངས་དང་དགུག་པ་དང༌། །བརྒྱལ་
དང་བསད་དང་དབང་ཕྱུག་དང༌། །ཞི་དང་སྲུང་དང་དཔལ་བྱེད་དང༌། །ཕྱིར་རྒོལ་བ་རྣམས་བརླག་པ་ཡི། །ཕྲ་མོ་འགྲུབ་པ་སྨོས་ཅི་དགོས། །འཇིག་རྟེན་ལས་གྲོལ་བདེ་བའི་ལུས། །རྒྱལ་བའི་
གསུང་གིས་ལེགས་ཐོབ་བོ། །སྐུ་ནི་འདིར་བརྗོད་མེད་པས་ཏེ། །སྤྱོད་ཚུལ་རྣམས་ལས་འདས་པའོ། །མིང་དང་ཚོགས་རྣམས་ལས་འདས་ན། །ཉེར་ཞི་སྤྲོས་ལས་ཤིན་ཏུ་འདས། །ཚིག་གི་
ཡུལ་ནི་རྣམ་པར་བྲལ། །རྡོ་རྗེ་སྒོ་ལ་དེ་དག་ནི། །ཇི་བཞིན་དོན་ནི་ཤེས་འགྱུར་གྱི། །གཞན་དུ་བསྐལ་པ་སྟོང་དུ་ཡང༌། །ཅིས་ཀྱང་ཤེས་པར་ག་ལ་ནུས། །གལ་ཏེ་དམིགས་པ་ཟད་འདོད་
པས༑ ༑མི་དམིགས་སྤྲོས་མེད་གང་ཞིག་ལ། །རང་གི་སེམས་ཉིད་གཞག་པར་བྱ། །དེ་ལ་ཐར་པས་གྲོལ་བའོ། །གལ་ཏེ་དགའ་འགྱུར་ཡིད་ཡོད་ན། །དངོས་འདི་ཤེས་པས་ཅི་སྟེ་སྟོང༌། །དེ་
སྟོང་སྤྲོས་དང་བྲལ་བ་ལ། །ཤེས་པ་ཉིད་ནི་ཅི་ལ་བརྟེན། །གསང་སྔགས་དྲག་པོའི་སྦྱོར་པ་འདི། །དབང་བསྐུར་སྣང་བ་མེད་པ་དང༌། །ཚུལ་ངན་ལ་ཚོ་ཕྲ་བ་དང༌། །ང་རྒྱལ་དྲེགས་ཤིང་

83-1-212a

༄༅། །ཁེངས་པ་དང༌། །ཐེག་པ་ཆེ་ལམ་མོས་ལ། །ཡི་གེ་ཙམ་ཡང་བསྟན་པ་མིན། །གལ་ཏེ་བརྒྱ་ལམ་རྨོངས་པ་འགས། །བསྟན་ན་རང་ཉིད་ཕུང་བར་བྱེད། །དེ་སྐད་དུ་
ཁམས་གསུམ་ལས་རྣམ་པར་རྒྱལ་བ་ཞེས་བྱ་བའི་འོད་ཟེར་དེ་སླར་རང་གི་ཐུགས་ཀར་བསྡུས་ནས་ཞལ་ཐམས་ཅད་ཞལ་ལ་ཐིམ་ཞིང་ཕྱག་ཐམས་ཅད་ཕྱག་ལ་ཐིམ་ནས་ཞལ་
གཅིག་ཕྱག་གཉིས་པར་གྱུར་ཏེ་ཧཱུཾ་ཧཱུཾ་ཧཱུཾ་ཞེས་པའི་གླུ་བླངས་སོ། །འདི་ལ་ཇི་ལྟར་དམིགས་བྱས་བཞིན། །ལྷ་རྣམས་ཀུན་ལ་དམིགས་པར་འགྱུར། །གསང་སྔགས་འབུམ་དུ་
བརྗོད་བྱས་ན། །བསྙེན་པའི་དམ་པ་འདི་འགྲུབ་བོ། །འདས་དང་མ་འདས་འོང་འགྱུར་བའི། །སངས་རྒྱས་རྣམས་ཀྱིས་སྔགས་འདི་བཤད། །འདི་ནི་སངས་རྒྱས་ཀུན་གྱི་གསང༌། །
ཡེ་ཤེས་ཆེན་པོས་ཞེས་བརྗོད་དོ། །དེ་ནས་འཁོར་དེ་དག་ཐམས་ཅད་ནི། །གཙོ་བོའི་ཐུགས་ཀར་ཐིམ་པར་གྱུར་ཏོ། །ཀྭ་ཡེ་རྡོ་རྗེ་ཆེན་པོ་ནི། །ལག་ན་རྡོ་རྗེ་སྟོབས་པོ་ཆེ། །དུས་གསུམ་
སངས་རྒྱས་ཐམས་ཅད་ཀྱི། །གསང་བའི་མཛོད་འཛིན་གྱུར་པའོ། །བཅོམ་ལྡན་འདས་ཕྱག་ན་རྡོ་རྗེ་གོས་སྔོན་པོ་ཅན་གྱི་རྡོ་རྗེ་གདེངས་པའི་རྒྱུད་ལས། ཁམས་གསུམ་རྣམ་པར་
རྒྱལ་བ་ཞེས་བྱ་བའི་ལེའུ་རྫོགས་སོ།།    །།པཎྜི་ཏ་ཨ་ཌ་ཡ་ཤྲཱི་མ་ཏི་ཞེས་བྱ་བ་དང༌། བོད་ཀྱི་ལོཙྪ་བ་བནྡྷེ་ཆོས་ཀྱི་དབང་ཕྱུག་གྲགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་

83-1-212b

པའོ།།    །།རྒྱ་གར་སྐད་དུ། ཤྲཱི་བཛྲ་ཙཎྜ་ཙིཏྟ་གུ་ཧྱ་ཏནྟྲ། བོད་སྐད་དུ། དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད། དཔལ་གཏུམ་པོ་ཕྱག་ན་རྡོ་རྗེ་ལ་ཕྱག་འཚལ་ལོ། །
འདི་སྐད་བདག་གིས་ཐོས་པ་དུས་གཅིག་ན། འོག་མིན་གྱི་གནས་ལྕང་ལོ་ཅན་གྱི་ཕོ་བྲང་ན་སྐུ་དང༌། གསུང་དང༌། ཐུགས་དང༌། ཡོན་ཏན་དང༌། འཕྲིན་ལས་གཟིགས་པའི་བདེ་
བར་གཤེགས་པ་ཐམས་ཅད་ཆོས་ཀྱི་སྐུ་ལས་ལོངས་སྤྱོད་རྫོགས་པའི་སྐུ་དང༌། སྤྲུལ་པའི་སྐུ་དང༌། རྡོ་རྗེའི་སྐུ་དང༌། མངོན་པར་བྱང་ཆུབ་པའི་སྐུས་འགྲོ་བའི་དོན་མཛད་དོ། །བརྗོད་མེད་
དོན་གྱི་གསུང་དང༌། དགོངས་པ་བརྡའི་གསུང་དང༌། ཚངས་པ་དབྱངས་ཀྱི་གསུང་དང༌། དབྱེར་མི་བྱེད་པའི་གསུང་དང༌། རིག་པ་བྱིན་གྱིས་བརླབས་ཀྱི་གསུང་གིས་འགྲོ་བའི་དོན་མཛད་
དོ༑ ༑ཆོས་ཀྱི་དབྱིངས་ཀྱི་ཐུགས་དང༌། མེ་ལོང་ལྟ་བུའི་ཐུགས་དང༌། མཉམ་པ་ཉིད་ཀྱི་ཐུགས་དང༌། སོ་སོར་ཀུན་རྟོག་གི་ཐུགས་དང༌། བྱ་བ་གྲུབ་པའི་ཐུགས་ཀྱིས་འགྲོ་བའི་དོན་མཛད་དོ།།
གནས་དང༌། གདན་ཁྲི་དང༌། འཁོར་དང༌། འདུལ་བའི་ཞིང་དང༌། སྐུ་འོད་ཟེར་བསམ་གྱིས་མི་ཁྱབ་པས་འགྲོ་བའི་དོན་མཛད་དོ། རྒྱས་པ་དང༌། དབང་དང༌། དྲག་པོ་དང༌། ལྷུན་
གྱིས་གྲུབ་པའི་འཕྲིན་ལས་ཀྱིས་འགྲོ་བའི་དོན་མཛད་དོ། །དེའི་ཚེ་དེའི་དུས་ན་བཅོམ་ལྡན་འདས་རིགས་ལྔ་དང་རིགས་གསུམ་ལ་སོགས་པའི་སངས་རྒྱས་ཀྱིས་སེམས་ཅན་འདུལ་བའི་

83-1-213a

༄༅། །དུས་ལ་བབ་པར་གཟིགས་ནས་མ་ཆགས་པའི་ཐུགས་རྗེས་རྣམ་པ་སྣ་ཚོགས་པའི་སྤྲུལ་པས་འགྲོ་བའི་དོན་མཛད་པའོ། །དེའི་ཚེ་ན་ལྷ་མ་སྲིན་ཤིན་ཏུ་དྲགས་པ་དང་
དྲེགས་པའི་རུ་དྲ་ཞེན་ཆགས་ཀྱི་དམན་གནས་པ། ང་རྒྱལ་གྱི་རི་རབ་ལ་གནས་པ། ཕྲག་དོག་གི་རླུང་སེམས་ལ་འཚུབ་པ། གཏི་མུག་མུན་པའི་གཡུང་དྲུང་ན་གནས་པ། དེ་ལྟ་
བུ་དག་འདུལ་བའི་དུས་ལ་བབ་པར་གཟིགས་ནས་དེ་བཞིན་གཤེགས་པ་ཐམས་ཅད་ཐུགས་གཅིག་ཏུ་གྱུར་ཏེ་མི་གནས་པའི་ཡེ་ཤེས་ཆེན་པོ་ལས་རྡོ་རྗེའི་རིགས་དང༌། བུདྡྷ་
རིགས་དང༌། རིན་པོ་ཆེའི་རིགས་དང༌། པདྨའི་རིགས་དང༌། ལས་ཀྱི་རིགས་སུ་གྱུར་ཏེ། སོ་སོའི་ཡུམ་དང་ཆས་ནས་བཞུགས་ཏེ་ཐུགས་འདུས་པའི་ཕྱིན་གྱིས་བརླབས་ལས་
ཐམས་ཅད་ཀྱི་རིགས་ཀྱི་སངས་རྒྱས་སྐུ་བཻ་ཌཱུཪྱའི་རང་བཞིན་ལྟར་སྔོ་བ། སྔོན་པོ་སྣང་བ། སྔོ་བར་གྱུར་པ། རིན་པོ་ཆེ་ཨིནྡྲ་ནི་ལ་ལྗང་གུ་ལྟ་བུའི་ཁ་དོག་ཏུ་སྣང་བ། ལྕང་ལོ་
ཅན་གྱི་ཆ་བྱད། ཕྱག་ན་རྡོ་རྗེ་བསྣམས་ནས་ཐུགས་ཀར་བརྟན་པ་བྱུང་ངོ༌། །བྱུང་བར་གྱུར་ཏོ། །དེའི་མཐུ་དང་སྟོབས་ཀྱིས་འཇིག་རྟེན་ན་གནས་པའི་དྲེགས་པ་ཅན་བཏུལ་ཏེ་དམ་
ལ་བཏགས་ནས་བྱང་ཆུབ་མཆོག་ཏུ་སེམས་བསྐྱེད་དོ། །དཔལ་རྡོ་རྗེ་གཏུམ་པ་ཐམས་ཅད་གསང་བའི་རྒྱུད་ལས། གླེང་གཞིའི་ལེའུ་སྟེ་དང་པོའོ།།    །།ཡང་དེའི་ཚན་ཉོན་

83-1-213b

མོངས་པ་ལ་གནས་པའི་སེམས་ཅན་ཞི་བས་མི་འདུལ་བར་གྱུར་པ་དག་གནས་པ་ལས་རིགས་ལྔའི་བཅོམ་ལྡན་འདས་རྣམས་ཀྱིས་གསང་བའི་བདག་པོ་ལ་བཀའ་བསྒོ་བ་སྟེ། ཀྱེ་
གསང་སྔགས་དང༌། རིག་སྔགས་དང༌། གཟུགས་སྔགས་ཀུན་གྱི་བདག་པོ་ཞི་བས་མི་འདུལ་བའི་སེམས་ཅན་ལ་ཐམས་ཅད་ཁྲོས་པའི་ཚུལ་གྱིས་གདུལ་བར་གྱིས་ཤིག་ཅེས་བཀའ་
སྩལ་ཏོ༑ ༑ཨོཾ་བཛྲ་པཱ་ཎི་ཀྲོ་དྷ་ཀྲོ་དྷ་ཧཱུཾ་ཧཱུཾ་ཞེས་ཆེད་དུ་བརྗོད་པ་ལན་གསུམ་ཆེད་དུ་བརྗོད་པ་ལས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་སྔོན་པོ་ཅན་མཆེ་བ་གཙིགས་ཤིང་
འཚམ་པ། མིག་མ་མ་དག་གི་ཕུང་པོ་ལྟར་འབར་བ། དབུགས་དུར་ཁྲོད་ཀྱི་མེ་ལྟར་འབར་བ། འཇིགས་པའི་ང་རོ་བསྐལ་པའི་དུས་མཐའ་ལྟར་སྒྲོག་པ། ལག་པ་དང་རྐང་པའི་ཀླུའི་རྒྱལ་པོ་
ནོར་བུ་དང་ནོར་རྒྱས་ཀྱི་བུས་བརྒྱན་པ། ཀླུའི་རྒྱལ་པོ་ནག་པོ་དང་ཉེ་ནག་པོས་སེ་རལ་ཁར་བརྒྱན་པ། ཀླུའི་རྒྱལ་པོ་དགའ་བོ་དང་ཉེ་དགའ་བོ་འབར་བས་རྣ་ཆ་བྱས་པ། སྤྲུལ་གདུག་པ་
འབར་བ་ཟ་བ། བྱ་བཞིན་རྒྱས་པ། སྨིན་མ་སེར་ནག་དཔྲལ་བ་ལ་བསྡུས་པ། གཤིན་རྗེའི་ཆ་བྱད་ཅན། ལྕེ་གློག་ལྟར་འགྱུར་བ། གསུས་པོ་ཆེ་སྦྲུལ་ཟ་བ། ལག་པའི་ཐལ་མོ་བརྡབས་པའི་
སྒྲས་འཇིགས་པར་བྱེད་པ། ཀླུའི་རྒྱལ་པོ་འདབ་བཟང་སྐ་རགས་སུ་བཅིངས་པ། ཨ་ལ་ལ་ཞེས་འཇིགས་པར་བྱེད་པ། སྐྲག་པར་བྱེད་པ། རྒྱ་མཚོའི་ཟབས་སུ་དཔག་ཚད་བརྒྱད་ཁྲི་ཡོད་

83-1-214a

༄༅། །པ་རྐང་པའི་པུས་མོ་ཙམ་དུ་ཕྱིན་པ། དབང་པོ་དང་ཉི་མ་ཕྲག་པ་ལ་ཁུར་བ། ཀླུ་ཐམས་ཅད་བརླག་པར་བྱེད་པ། ཧ་ལའི་གང་རྒྱངས་ཆེན་པོས་དགོད་པས་ཀུན་
ཏུ་འཁྲུག་པར་བྱེད་པ། ཁམས་གསུམ་འཇིགས་ཤིང་སྐྲག་པར་བྱེད་པ། ཀླུ་རྣམས་འཆི་བར་བྱེད་པ་ཞིག་བྱུང་སྟེ། རང་གི་གཟུངས་སྔགས་འདི་ཆེད་དུ་བརྗོད་དོ། །ཏདྱ་ཐཱ། བྷོ་
བྷོ་བ་ན་ནཱ་ག་ཨ་དྷི་པ་ཏ་ཡེ། ཨི་དཾ་ནཱི་ལཱམྦ་ར་དྷ་ར་ཤ་རཱི་རཾ། བཛྲ་པཱ་ཎི་ཧྲི་ད་ཡཾ། ཡཿས་མཱ་ཏི་ཀྲ་མ་ཐ། མུ་ཀུ་ལ་ཨུཏ་ས་ད་ནཾ་བྷ་བི་ཥྱ་ཏི། ཏདྱ་ཐཱ། བུདྡྷ་བུདྡྷ་བི་བུདྡྷ་བི་བུདྡྷ། མཱ་ཏི་
ཀྲ་མ་ཐཱ། ཧ་ར་ཧ་ར་ནཱ་གཱ་ཎཱཾ། པྲ་ཧ་ར་པྲ་ཧ་ར་ནཱ་གཱ་ནཾ། ཙྪིནྡ་ཙྪིནྡ་གཱ་ཧྲྀ་ད་ཡཱ་ནི། བྷིནྡ་བྷིནྡ་ནཱ་ག་མཱརྨ་ནི། བྷི་ཤཱིཪྱནྟུ་ནཱ་ག་ཤ་རཱི་རཾ། བི་སྥོ་ཊ་ཡ་ནཱ་ག་ན་ཡ་ན་ནི། ཏདྱ་ཐཱ་ཧཱུཾ་ཕཊ།
ནཱ་ག་བི་དཱ་ར་ཎཱ་ཡ་ཕཊ། ནཱ་གོཏ་སཱ་ད་ནཱ་ཡ་ཕཊ། ནཱི་ལཱཾ་བ་ས་ནཱ་ཡ་ཕཊ། ཨ་པྲ་ཏི་ཧ་ཏ་བ་ལ་པ་རཱ་ཀྲ་མཱ་ཡ་ཕཊ། ཀྲྀ་ཏཱནྟཱ་ཡ་ཕཊ། ཀྲྀ་ཏཱ་ནྱ་རཱུ་པཱ་ཡ་ཕཊ། རོ་ཥ་ཎཱ་ཡ་ཕཊ། ཏྲཱ་ས་མཱ་
ཡ་ཕཊ། ཀུ་བྷཱཎྜ་ཨུད་སཱ་ད་ནཱ་ཡ་ཕཊ། པྲེ་ཏ་པི་ཤཱ་ཙ་བི་ནཱ་ཤ་ཀ་རཱ་ཡ་ཕཊ། ཡཀྵ་ཨ་པསྨ་ར་བི་ནཱ་ཤ་ཀ་རཱ་ཡ་ཕཊ། ཧ་ས་ཧ་ས། དྷ་ར་དྷ་ར། མཱ་ར་ཡ་མཱ་ར་ཡ། ནཱ་ཤ་ཡ་ནཱ་ཤ་ཡ། སརྦ་
བིགྷྞ་བི་ནཱ་ཤ་ཀ་རཱ་ཡ་ཕཊ། སརྦ་ཤ་ཏྲཱུཾ་སཾ་གྷ། བི་ནཱ་ཤ་ཀ་རཱ་ཡ་ཕཊ། ནཱི་ལཱམ་བ་ར་དྷ་ར་བཛྲ་པཱ་ཎི་རཱ་ཛྙཱ་བ་ཡ་ཏི་སྭཱཧཱ། དེ་སྐད་ཅེས་བཀའ་སྩལ་མ་ཐག་ཏུ་དྲེགས་པ་ཅན་ཕལ་པ་དག་

83-1-214b

རི་མོ་བཞིན་གཡོ་བ་མེད་པར་གྱུར་ཏེ། བརྒྱལ་རབ་ཏུ་བརྒྱལ་བ་ལས་ཕྱིར་དྲན་པས་སངས་ནས་འདི་སྐད་ཅེས་གསོལ་ཏོ། །ཀྱེ་གསང་བའི་བདག་པོ། ཁྱོད་ནི་ཐུགས་རྗེའི་མངའ་བདག་ཀུན་གྱི་
མགོན་དང་སྐྱབས་སུ་གྱུར་བ་ལགས་ན། བདག་ཅག་གི་སྡུག་བསྔལ་འདི་ལས་ཐར་པར་མཛད་དུ་ཞེས་གསོལ་ཏོ། །དེ་ནས་དྲེགས་པ་ཅན་དེ་དག་དམ་ལ་བཏགས་ཏེ་དབང་
བསྐུར་དམ་ཚིག་ཕོག་ནས་བྱང་ཆུབ་ཏུ་སེམས་བསྐྱེད་དོ། །དཔལ་རྡོ་རྗེ་གཏུམ་པོ་ཐམས་ཅད་གསང་བའི་རྒྱུད་ལས། དྲེགས་པ་ཅན་ཕལ་པ་བཏུལ་བའི་ལེའུ་སྟེ་གཉིས་པའོ།།    །།
དེ་ནས་འཇིག་རྟེན་གྱི་དྲེགས་པ་ཅན་དག་ཤིན་ཏུ་ཡང་དྲེགས་པར་གྱུར་བ་དག་འདི་ལྟ་སྟེ། ཀླུ་རྒྱལ་རིགས་ཀྱི་རྒྱལ་པོ་རྒྱ་མཚོ་ཞེས་བྱ་བ་དང༌། རྗེའུ་རིགས་ཀྱི་རྒྱལ་པོ་ཀུན་ནས་གདུགས་ཞེས་བྱ་
བ་དང༌། བྲམ་ཟེའི་རིགས་ཀྱི་རྒྱལ་པོ་ཆུ་ལྷ་ཞེས་བྱ་བ་དང༌། གདོལ་བའི་རྒྱལ་པོ་ཤཱི་ལ་བུ་ཀ་ར་ཞེས་བྱ་བ་དང༌། བདུད་ཀྱི་རྒྱལ་པོ་སྐོས་རྗེ་དྲང་དཀར་དང༌། གཟའ་རྒོད་ཆེན་པོ་དང༌།
དཀར་པོ་བུང་གི་ཐོབ་ཚུགས་ཅན་དང༌། བཙན་གྱི་རྒྱལ་པོ་དམར་པོ་སྲོག་ལེན་དང༌། གཤིན་རྗེའི་རྒྱལ་པོ་དམིགས་པ་དང༌། མ་མོའི་རྒྱལ་མོ་མཁའ་དབྱིངས་ཀྱི་ཡུམ་གཤིན་རྗེའི་སྲིད་
མོ་ཕུང་བྱེད་རེ་བ་ཏི་ལ་སོགས་པ་དང༌། ཤིན་ཏུ་དྲེགས་པ་ཅན་གྱིས་འཇིག་རྟེན་ཕུང་བར་བྱེད་པ་དག་མ་ཐུལ་བ་ལས་ལོངས་སྤྱོད་རྫོགས་པའི་སྐུ་ལྔས། ཀྱེ་གསང་བའི་བདག་པོ།

83-1-215a

༄༅། །དྲེགས་པ་ཕོ་མོ་དག་ཐུལ་བར་མ་གྱུར་ཏེ། ཐམས་ཅད་ཀྱི་ཐབས་ཀྱིས་དྲེགས་པ་ཉོན་མོངས་པ་འདུལ་བར་བྱའོ། །ཞེས་བཀའ་སྩལ་ཏོ། །དུས་གསུམ་གྱི་སངས་
རྒྱས་ཐམས་ཅད་ཀྱང་གསང་བའི་བདག་པོ་ལ་འདི་སྐད་ཅེས་གསུངས་སོ། །འཇིག་རྟེན་གྱི་དྲེགས་པ་འདི་དག་འདོད་ཆགས་ལ་གནས་པས་སེམས་ཅན་ལ་རྣམ་པར་འཚེའི། ཀུན་
གྱི་ལུས་དང་སྲོག་མ་རུངས་པར་བྱེད་པས་ཁྱོད་ཀྱིས་ཐམས་ཅད་ཁྲོས་པའི་ཚུལ་གྱིས་ཐུལ་ཅིག་ཅེས་བསྒོའོ། །ཕྱོགས་བཅུའི་ཞིང་ཁམས་རྣམ་པར་དག་པ་ན་བཞུགས་པའི་
སངས་རྒྱས་དང༌། བྱང་ཆུབ་སེམས་དཔའ་དང༌། རིགས་སོ་སོར་ཀུན་ནས་འདུས་པ་རྣམས་ཀྱང་གསུང་གཅིག་གི་ང་རོས་འདི་སྐད་ཅེས་གསུངས་སོ། །གསང་བའི་བདག་པོ།
ཁྱོད་ཤིན་ཏུ་ཁྲོས་པའི་ཚུལ་སྟོན་ལ་མ་འཕྱིས་པའི་སྟོབས་ཀྱིས་དྲེགས་པ་ཅན་ཐུལ་ཅིག་ཅེས་བསྒོའོ། །གཞན་ཡང་རིག་སྔགས་དང༌། གསང་སྔགས་དང༌། གཟུངས་སྔགས་
ཀྱི་བདག་པོ་ཐམས་ཅད་འདུས་ཏེ་རིགས་ཀྱི་བདག་པོ་དང༌། རིགས་ཀྱི་ཡུམ་དང༌། རིགས་ཀྱི་ཁྲོ་བོ་དང༌། རིགས་ཀྱི་སྤྲུལ་པ་དང༌། རིགས་ཀྱི་ཕོ་ཉ་མོ་ལ་སོགས་པ་ཐམས་ཅད་འདུས་
ནས་མགྲིན་གཅིག་ཏུ་བཀའ་སྩལ་པ། གསང་བའི་བདག་པོ། །གདུལ་བྱའི་ཞིང་འདི་དག་ཞི་བའི་ཆ་བྱད་ཀྱིས་མི་འདུལ་བས་ཞེ་སྡང་དང༌། གདུག་སེམས་སུ་བཅས་པ། ཉོན་

83-1-215b

མོངས་པ་རང་དགའ་མར་སྤྱོད་པ། འདོད་པའི་སྐོམ་གྱིས་གདུངས་པ་འདི་དག་ཁྱོད་ཀྱི་མཐུའི་སྟོབས་ཀྱི་ཤིན་ཏུ་ཁྲོས་པའི་ཆ་བྱང་སྟོན་ལ་མ་འཕྱི་བར་མྱུར་བར་རབ་ཏུ་ཐུལ་ཅིག་ཅེས་
བཀའ་བསྒོའོ། །དེ་ནས་སྐུ་མི་སྣང་བ་ཡེ་ཤེས་ཆེན་པོའི་ངང་ལ་བཞུགས་སོ། །དཔལ་རྡོ་རྗེ་གདུལ་པོ་ཐུགས་གསང་བའི་རྒྱུད་ལས། ཁྲོ་བོར་བཀའ་བསྒོ་བའི་ལེའུ་སྟེ་གསུམ་པའོ།།    །།
དེ་ནས་རིགས་ལྔ་ཡུམ་གཉིས་སུ་མེད་པའི་མཁའ་ལས་ཐུགས་རྗེའི་ཁྲོས་པའི་ས་བོན་ཧཱུཾ་མཐིང་ནག་ཧ་ལ་ནག་པོའི་མདོག་ལྟ་བུ་འོད་ཟེར་སྣ་ཚོགས་འབར་བ། རབ་ཏུ་འབྱུང་བ། ཀུན་
ཏུ་རབ་ཏུ་འབར་བ་དག་བྱུང་སྟེ། དེའི་བྱིན་གྱི་རླབས་ལས་ཐུགས་རྗེའི་བྱིན་གྱི་རླབས་ལས་ཨེ་མཐིང་ནག་དང༌། ཡཾ་སྔོན་སྐྱ་དང༌། རཾ་ཁཾ་དམར་ནག་དང༌། སུཾ་སེར་ནག་དང༌། རཾ་དམར་
ནག་དང༌། ཀེཾ་དཀར་སྐྱ་དང༌། སྣ་ཚོགས་པའི་བྷྲུཾ་འཕྲོས་པར་གྱུར་ཏོ། །དེ་དག་གི་འཕྲོ་འདུ་ལས་གྲུ་གསུམ་མཐིང་ནག་ནི་ནམ་མཁའ་དང༌། སྔོ་སྐྱ་རླུང་ཟླ་གམ་དང༌། དམར་ནག་རཀྟའི་
རྒྱ་མཚོ་དང༌། སེར་ནག་ཞིང་ཆེན་ས་གཞི་དང༌། དཀར་སྐྱ་ཀེང་རུས་རི་རབ་དང༌། སྣ་ཚོགས་རིན་པོ་ཆེའི་གཞལ་ཡས་ཁང་མཐིང་ནག་རྡོ་རྗེ་རྒྱ་གྲམ་ལས་ལྷུན་གྱིས་གྲུབ་པའི་དཀྱིལ་
འཁོར་དུ་གྱུར་ཏོ། །ཆོས་ཉིད་མི་འགྱུར་ལྷུན་གྱིས་གྲུབ་པའི་ལྟེ་བ་མཐིང་ནག་ཟླུམ་པོ་འཕྲིན་ལས་རྣམ་པ་བཞིས་ལྷུན་གྱིས་གྲུབ་པའི་རྒྱ་གྲམ་གྱི་རྩེ་མོ་ཕྱོགས་བཅུར་འཕྲོ་བ། བར་

83-1-216a

༄༅། །མཚམས་རིན་པོ་ཆེ་སྣ་བཞི་ལས་ལྷུན་གྱིས་གྲུབ་པ། གྲུ་ཆད་རིན་པོ་ཆེ་ལྗང་གུར་སྣང་བ། སྒོ་བཞི་རིན་པོ་ཆེ་སྣ་བཞི་ཚད་མེད་པ་བཞིའི་འཕྲིན་ལས་སུ་སྣང་
བ༑ སྣ་ཚོགས་ཀྱི་རྒྱན་རང་བཞིན་དུ་སྣང་བ་རང་བྱུང་བར་གྱུར་ཏོ། །དེ་ནས་ཧཱུཾ་མཐིང་ནག་ཁྲོ་བོའི་ས་བོན་དེ་ལས་སྣ་ཚོགས་རྡོ་རྗེ་ཕྲ་མོའི་འོད་ཚ་ཚ་ལྟར་འཕྲོ་བ། རྡོ་རྗེ་ཕྲ་མོའི་འོད་ཟེར་
ལས་རྡོ་རྗེ་ལྕགས་ཀྱུ་ཕྲ་མོ་བསམ་གྱིས་མི་ཁྱབ་པས་འཇིག་རྟེན་གྱི་དྲེགས་པ་ཅན་ཀུན་དང༌། སྲོག་ལ་རྔམ་པའི་སྲིན་པོ་ཕོ་མོ་སྣ་ཚོགས་པ་བཀུག་སྟེ་གཞལ་ཡས་ཁང་གི་ཕྱི་
རོལ་ཏུ་ཤིང་རྩ་བ་ནས་བསྒྱེལ་བ་བཞིན་དུ་གྱུར་ཏེ་རི་མོ་བཞིན་གཡོ་བ་མེད་པར་གྱུར་ཏོ། །མཐུའི་བྱིན་གྱི་རླབས་ཀྱིས་འཁོར་ལོའི་ལྟེ་དབུས་སུ་རྡོ་བ་བསྒྱུར་བ་བཞིན་དུ་གྱུར་
ཏོ༑ ༑དེ་བཞིན་གཤེགས་པ་ཐམས་ཅད་ཀྱིས་ཀྱང་སྟི་ར་བཾ་ཞེས་བརྗོད་པས་སྲིན་པོ་ཕོ་མོ་དྲན་པ་རྙེད་དེ་མདུན་དུ་གྱུར་ཏོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས།
གཞལ་ཡས་ཁང་ལྷུན་གྱིས་གྲུབ་པའི་ལེའུ་སྟེ་བཞི་པའོ།།    །།དེ་ནས་ཐུགས་རྗེ་ཁྲོས་པའི་ཧཱུཾ་མཐིང་ནག་འོད་འབར་བ་ལས་དེ་བཞིན་གཤེགས་པ་ཀུན་གསུང་
གཅིག་གིས་ཨ་བྷི་རོ་ཥ་ཎ་ཧཱུཾ་ཞེས་གསུངས་པ་ལས་ཁྲོ་གཉེར་བསྡུས་ཤིང་ཞལ་བགྲད་པས་དུག་གསུམ་རྩད་ནས་གཅོད་པའི་མཆེ་བ་ཟུར་གསུམ་གཙིགས་པ། དེ་ལྟར་

83-1-216b

འབར་བའི་ཆ་བྱད་དུ་སྣང་བ་ཞིག་བྱུང་སྟེ། འཇིག་རྟེན་གྱི་ཁམས་ཆེན་པོ་གསུམ་གཡོས། རབ་ཏུ་གཡོས། ཀུན་ཏུ་གཡོས། ཀུན་ཏུ་རབ་ཏུ་གཡོས་པར་གྱུར་ཏོ། །དཔལ་རྡོ་རྗེ་གཏུམ་པོ་
ཐམས་ཅད་གསང་བའི་རྒྱུད་ལས། འབར་བའི་ཁྲོ་བོ་ཁྲོས་པའི་ཚུལ་དུ་བསྐྱེད་པའི་ལེའུ་སྟེ་ལྔ་པའོ།།    །།དེའི་ཚེ་དེའི་དུས་ན་དུས་གསུམ་གྱི་ཐེག་པའི་བདག་པོ་ཐམས་ཅད་
འདུས་ཏེ། ཡེ་ཤེས་ཀྱི་མཁའ་གསང་བའི་བུམ་པས་འབར་བའི་ཁྲོ་བོ་དེའི་ལུས་ཀུན་བཀྲུས་ཏེ་ཡེ་ཤེས་ཀྱི་བུམ་པའི་ཆུ་རྒྱུན་གྱིས་དབང་བསྐུར་རོ། །དག་པར་འཁྲུ་བར་བྱེད་པའི་ཉེ་
ཤིང་བ་དང༌། སྒྲིབ་པ་སྦྱོང་ཞིང་ཀུན་ཏུ་སྐྱོབ་པར་བྱེད་པའི་ཕུར་མོའི་ཐལ་བ་དང༌། ཆོས་ཉིད་ཀྱི་རྩ་དང༌། ཡེ་ཤེས་ཀྱི་བཅུད་མར་ལ་སོགས་པས་འགྲོ་བ་རྣམས་ཀྱི་ཚུལ་དང་ལྡན་པའི་
ཕྱིར་དབང་བསྐུར་རོ། །ཡེ་ཤེས་ཀྱི་ཁྲོ་བོ་དེ་ལུས་ལ་སིམ་ཞིང་རྒྱས་ཏེ་བདེ་བ་སྐྱེས་པར་གྱུར་ཏོ། །དེ་ནས་རིགས་ཐམས་ཅད་ཀྱི་བདག་པོ་སངས་རྒྱས་ལྔ་ཡུམ་དང་བཅས་པས་བདེ་བ་ལ་
སྙོམས་པར་ཞུགས་ཏེ་གཉིས་སུ་མེད་པའི་མཁའ་ལས་ཡེ་ཤེས་ཀྱི་ཡིག་འབྲུ་ཀྵིཾ་མཐིང་ག་དང༌། ཀྵིཾ་དཀར་མོ་དང༌། ཀྵིཾ་སེར་པོ་དང༌། ཀྵིཾ་དམར་པོ་དང༌། ཀྵིཾ་ལྗང་གུ་དང༌། ཀྵིཾ་སྣ་ཚོགས་
ཀྱི་མདོག་ཏུ་སྣང་བ་དག་ཐོན་ཏེ་གསུང་གཅིག་གིས་སྐྱེད་སྐུལ་གྱི་སྔགས་བཀའ་སྩལ་པ། ཧཱུཾ་ཨེ་ཡཾ་རཾ་ཁཾ་སུ་རཾ་ཀེཾ་བྲུཾ། ཨ་བྷི་རོ་ཥ་ཎ་ཧཱུཾ། ཨོཾ་ཉི་མ་ས་སླ་ལ་ནཱཾ་ག་རུ་ཌ་ཙ་ལེ་ཙ་ལེ་

83-1-217a

༄༅། །ཧཱུཾ་ཕཊ། ཅེས་གསུངས་པ་ལས་ཡེ་ཤེས་ལས་སྤྲུལ་པ་ཁྱུང་མཐིང་ག་དང༌། དཀར་པོ་དང༌། སེར་པོ་དང༌། དམར་པོ་དང༌། ལྗང་གུ་དང༌། སོ་སོ་ནས་སྣ་ཚོགས་པ་
འདུས་པའི་ཁྱུང་ལུས་དཀར་བ། གཤོག་པ་སྔོ་བ། རྭ་ཡེ་ཤེས་སྤུ་གྲི་འབར་བ། གདུག་པ་ཅན་འདྲེན་ཅིང་ཟ་བ། འབར་བའི་ཁྲོ་བོའི་ཐུགས་རྗེ་ལ་གནས་པར་གྱུར་ཏོ། །ལུས་ཁ་
དོག་ལྔ་ལ་མཆུ་གནམ་ལྕགས་ཀྱི་རྡོ་རྗེ་ལས་གྲུབ་པ། གཤོག་པ་ནམ་མཁའི་མཐའ་མ་ཁེབས་པ། མིག་གསེར་ཞུན་མ་བཞིན་དུ་སྣང་བ། གདུག་པའི་སྤྲུལ་རིགས་བཞི་སོ་
སོར་ཟ་བ་དག་སྤྱི་གཙུག་དང༌། དཔྲལ་བ་དང༌། རྣ་ལྟག་གཡས་གཡོན་དང༌། དབུའི་ལྟག་ཁུང་ལ་སོགས་པར་གནས་སོ། །རིགས་སོ་སོ་ཕྱག་མཚན་སོ་སོས་དབང་བསྐུར་ཏེ།
དེ་བཞིན་གཤེགས་པའི་རིགས་ཀྱི་བདག་པོས་འཁོར་ལོ་སྤྱི་གཙུག་ཏུ་བྱིན་ཏེ། ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་གསུང་ཞིང་འཁོར་ལོ་བྱིན་ནོ། །གསུང་
གི་རིགས་ཀྱི་བདག་པོས་ཀྱང༌། ཨཱཿསརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཞེས་གསུང་ཞིང་ཆོས་ཀྱི་འཁོར་ལོ་མགྲིན་པར་བཞག་གོ །ཐུགས་ཀྱི་རིགས་ཀྱི་བདག་པོས་
ཀྱང༌། ཧཱུཾ་སརྦ་ཏ་ཐཱ་ག་ཏ་མ་ཧཱ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་ཐུགས་ཀར་རྡོ་རྗེ་བཞག་གོ །ཡོན་ཏན་གྱི་རིགས་ཀྱི་བདག་པོས་ཀྱང༌། སྭཱ་སརྦ་ཏ་ཐཱ་ག་ཏ་རཏྣ་གུ་ཧྱ་ཨ་བྷི་ཥིཉྩ་མཱཾ།

83-1-217b

ཞེས་རྒྱ་གྲམ་དང་ལྟེ་བར་རིན་པོ་ཆེ་འབར་བ་བཞིག་གོ །ལས་ཀྱི་རིགས་ཀྱི་བདག་པོས་ཀྱང༌། ཧཱ་སརྦ་ཏ་ཐཱ་ག་ཏ་ཀརྨ་གུ་ཧྱ་ཨ་བྷི་ཥིཉྩ་མཱཾ། ཡེ་ཤེས་ཀྱི་ཁྲོ་ཆུང་སྐུ་ཆུང་ལ་སྤྱན་ཆེ་བ། རྡོ་རྗེ་
དང་སྡིགས་མཛུབ་འཛིན་པ། དཀར་པོ་དང༌། དམར་པོ་དང༌། སེར་པོ་དང༌། ལྗང་གུ་དང༌། མཐིང་ག་ལ་སོགས་ཏེ་སྣ་ཚོགས་པའི་ཁྲོ་ཆུང་ཐོན་ནོ། །ཐོན་པར་གྱུར་ཏོ། །དེ་དག་གི་བྱིན་གྱི་རླབས་
ཀྱིས་ས་ཆེན་པོ་འདི་རྣམ་པ་དྲུག་ཏུ་གཡོས། རབ་ཏུ་གཡོས། ཀུན་ཏུ་གཡོས། ཀུན་ཏུ་རབ་ཏུ་གཡོས་པར་གྱུར་ཏོ། །སྲེག་པའི་བསྐལ་བའི་སྒྲ་ཙམ་ཡང་གྲག་པར་གྱུར་ཏོ། །དེ་དག་ཚུར་
འདུས་ཤིང་ནམ་མཁའ་ལ་བབས་ནས་འཁོར་ལོ་འབར་བའི་ལྟེ་དབུས་སུ་གནས་པ་ལས་དེ་བཞིན་གཤེགས་པ་ཐམས་ཅད་ཀྱི་གསུང་གཅིག་གིས། རོ་ཥ་ཎ་ཡཀྵ་གྲྀཧྞ་གྲྀཧྞ་ཕཊ་ཅེས་
གསུངས་པ་ལས་ཡེ་ཤེས་ཀྱི་ཁྲོ་བོ་སྐུ་དུག་ཧ་ལ་ནག་པོའི་མདོག་ལྟར་འཚེར་བ། ཡེ་ཤེས་རྔམ་པའི་སྤྱན་གསུམ་བསྐལ་པའི་གློག་ལྟར་འཁྱུག་ཅིང་གདུག་པ་ཉི་མའི་འོད་ཟེར་བཞིན་
གང་ལ་བལྟས་པ་བརླག་ནུས་ཤིང་ཚ་བ། སྨིན་མ་རྔམ་པའི་གློག་དྲག་པོ་བཞིན་སེར་ནག་ཏུ་འབར་བས་གཏི་མུག་དང༌། ཉོན་མོངས་པའི་མུན་པ་སེལ་བར་བྱེད་པ་དང༌། སྨ་ར་སེར་ནག་
ལ་ཡེ་ཤེས་ཀྱི་མེ་འབར་བ། ཉོན་མོངས་པའི་བག་ཆགས་སྲེག་པ། ཉོན་མོངས་པ་གཏི་མུག་འཇོམས་པར་བྱེད་པའི་གླང་པོ་ཆེའི་ཀོ་རློན་གསོལ་བ། ཉོན་མོངས་པའི་ཞེ་སྡང་འདུལ་བའི་

83-1-218a

༄༅། །རྟགས་སུ་གཅན་གཟན་གྱི་རྒྱལ་པོ་སྟག་གི་ཤམ་ཐབས་བགོས་པ། ཉོན་མོངས་པ་ཕྲག་དོག་འདུལ་བར་བྱེད་པའི་གཟིག་གི་མགོ་བོས་བརྒྱན་པ། ཉོན་
མོངས་པའི་འཁོར་བ་མ་སྤངས་པས་ཞིང་ཆེན་གྱི་གཡང་གཞི་གསོལ་བ། སྦྲུལ་དཀར་ཁྲས་དབུ་བརྒྱན་པ། སེར་ཁྲས་མགུར་ཆུ་བྱས་པ། དམར་ཁྲས་ཕྱག་གདུབ་བྱས་པ། ལྗང་
ཁྲས་སྐེད་བཅིངས་བྱས་པ། ནག་ཁྲས་ཞབས་གདུབ་བྱས་པ། དུག་གསུམ་ངང་གིས་མི་སྤོང་བར་ཉོན་མོངས་པའི་ཤ་ཁྲག་གསོལ་བ། སྐུ་དང་གསུང་དང་ཐུགས་དང་ལྡན་བའི་ཐོད་
པ་སྐམ་པོ་དང༌། རློན་པ་དང༌། ནེ་ཕྲེང་གིས་སྐུ་ལ་བརྒྱན་པ། ཆོས་ཉིད་སྐྱེ་བ་མེད་པའི་དོན་དང་ལྡན་ཞིང་འཁོར་བ་ཁྲག་ཞག་དང་འདྲ་བ་ལ་ཐུགས་རྗེས་གཟིགས་པའི་ཕྱིར་ཞག་
གི་ཟོ་རིས་ཀྱིས་སྐུ་ལ་བརྒྱན་པ། ཐེག་པ་ཆེན་པོའི་དབང་གིས་ཐམས་ཅད་འདུལ་བའི་ཕྱིར་ཐལ་ཆེན་གྱི་ཚོམ་བུས་སྐུ་ལ་བརྒྱན་པ། ཆོས་ཉིད་སྐྱེ་བ་མེད་པའི་དོན་དང་ལྡན་ཞིང་
དབུ་འབར་བར་ཆ་བྱད་དུ་སྣང་སྟེ། དབུ་སྐྲ་སྔོ་ནག་ལ་རལ་པའི་ཅོད་པན་གྱིས་བསྒྱིངས་པ། ཞབས་གཡས་པ་བརྗིད་པའི་ཚུལ་གྱིས་བསྐུམ་ནས་གནས་པ། ཞབས་གཡོན་པ་དྲག་
པོའི་ཚུལ་གྱིས་བགྲད་ནས་གནས་པ། སྲོག་ལ་རྔམ་པའི་སྲིན་པོ་ཕོ་མོ་བརྫིས་པ། ཕྱག་གཡས་པ་ན་རྡོ་རྗེ་རྩེ་ལྔ་རྡེག་པའི་ཚུལ་དུ་འཛིན་པ། གཡོན་པ་ན་སྡིགས་པའི་མཛུབ་མོ་

83-1-218b

འཕྱར་བ་དག་ཏུ་སྣང་བ་ཞེས་རྒྱ་གྲམ་དང༌། རལ་གྲི་འབར་བས་ཡན་ལག་བཞི་ལ་ལས་ཀྱི་བྱེད་པ་པོར་དབང་བསྐུར་རོ། །དམ་རྫས་བདུད་རྩི་རྣམ་པ་ལྔས་དབང་བསྐུར་ནས་འཕྲིན་ལས་
ཐམས་ཅད་ཀྱི་བྱེད་པ་པོར་དབང་བསྐུར་ཏེ། དེ་ཡང་གཉིས་སུ་མེད་པའི་རོལ་པས་སོ། །དཔལ་རྡོ་རྗེ་གཏུམ་པོ་ཐེག་པ་གསང་བའི་རྒྱུད་ལས། དེ་བཞིན་གཤེགས་པ་ཐམས་ཅད་ཀྱིས་འབར་
བའི་ཁྲོ་བོ་ལ་དབང་བསྐུར་བའི་ལེའུ་སྟེ་དྲུག་པའོ།།    །།དེ་ནས་དཔལ་རྡོ་རྗེ་གཏུམ་པོ་ལག་ན་རྡོ་རྗེས་སྡིགས་མཛུབ་ནི། བསྒྲེང༌། རྡོ་རྗེ་ནི། སྦར་ནས་འབར་བའི་ཁྲོ་བོའི་
ལྟ་བས་ཀུན་ཏུ་བལྟས་ཏེ་སྤྱན་ནི། བཟློག །ཞལ་ནི། བགྲད་ནས་རྔམ་པའི་སྒྲ་སྐད་ནི། ཧ་ཧ། ཧཱུཾ་ཧཱུཾ། ཨ་ལ་ལ། ཨཾ་ཨཾ། དྷི་དྷི། ཧོ་ཧོ་ཞེས་པའི་བྱིན་རླབས་ལས་ཕྲག་པ་གཉིས་རབ་
ཏུ་འབར་ཏེ་རྡོ་རྗེ་ཁྲོ་བོ་དཀར་བ། རྣམ་པར་དཀར་བ་དག་མཐའ་ཡས་པ་ཐོན་ཏོ། །དཔྲལ་བ་རྣམ་པར་འབར་བ་ལས་ཁྲོ་བོ་མཐིང་ག་སྣ་ཚོགས་པ་ཐོན་ཏོ། །མགྲིན་པ་རབ་ཏུ་འབར་བ་ལས་
ཁྲོ་བོ་དམར་པོ་རྣམ་པར་དམར་བ་དག་ཐོན་ཏོ། །ཐུགས་ཀ་རབ་ཏུ་འབར་བ་ལས་རྡོ་རྗེ་ཁྲོ་བོ་ནག་པོ་རབ་ཏུ་འབར་བ་སྣ་ཚོགས་པ་ཐོན་ཏོ། །སྐུ་ལྟེ་བ་རབ་ཏུ་འབར་བ་ལས་ཁྲོ་བོ་ལྗང་གུ་རབ་
ཏུ་འབར་བ་དག་ཐོན་ཏོ། །འབར་བའི་ཁྲོ་བོ་དེ་དག་ཀྱང་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་བ། མེ་ལྕེ་ལྟ་བུ་སྟེ། ཤིན་ཏུ་རྔམ་པ། ཤིན་ཏུ་འཇིགས་པ། དགོད་པའི་མདོག་

83-1-219a

༄༅། །ཏུ་སྣང་བ། ལོག་སྲེད་ཅན་དག་ལ་གཤེ་བའི་མདོག་ཏུ་སྣང་བ། ཐམས་ཅད་ཐུགས་རྗེ་ཆེན་པོས་ཀུན་ལ་ཁྱབ་པ། ཐུགས་ཞི་བ་དང༌། རྒྱས་པ་དང༌། དབང་དང་
དྲག་པོ་དང༌། འཕྲིན་ལས་བཞིས་སྐུའི་དངོས་པོ་ཤིན་ཏུ་བསྒྱུར་ཏེ་འགྲོ་བའི་དོན་མཛད་དོ། །ཞལ་ནས་རྔམ་པའི་སྒྲ་སྒྲོག་པ་དེ་དག་ཀུན་ཀྱང་ཁྲོ་བོའི་སྟང་སྟབས་དང༌། མཆོང་པ་
དང༌། འགྱིང་པ་དང༌། རྩེ་བ་དང༌། སྤྱན་བགྲད་པ་དང༌། མཆེ་བ་གཙིགས་པ་དང༌། ཁྲོ་གཉེར་མི་བཟད་པ་གཙིགས་པ་ཤིན་ཏུ་མི་བཟད་པའི་ཁྲོ་བོར་སྤྲུལ་ཏེ་རྩི་མཆོག་གི་རྒྱལ་པོ་
མ་གི་ཏའི་དྲིར་ལྡན་པས་གདུག་པ་ཅན་ཀུན་གྱི་སྙིང་རབ་ཏུ་རུལ་པར་བྱེད་པ་དེ་ལྟ་བུའི་འབར་བའི་ཁྲོ་བོ་དེ་དག་སྤྲུལ། རབ་ཏུ་སྤྲུལ་པར་གྱུར་ཏོ། །དེ་ནས་རྔམ་པའི་གསུང་གིས་དྲག་
པོའི་སྔགས་བཀའ་སྩལ་པ། ཨོཾ་བཛྲ་ཙཎྜ། ཨོཾ་པི་པུ་ལི། ཨོཾ་བཛྲ་ཙཎྜ་པྲ་བ་ར་ནཱ་ག །ཨོཾ་བཛྲ་ཙཎྜ་མ་ཧཱ་ནཱ་ག་ཧྲྀ་ད་ཡ། ཨཱ་བརྟེ། ཛྭ་ལ་ཛྭ་ལ། སརྦ་ནཱ་ག་ཧྲྀ་ད་ཡཱ་ནི། ཨཱ་ཝརྟེ་ཛྭ་ལི།
སརྦ་ནཱ་ག་ཧྲྀ་ད་ཡཱ་ནི། ཀི་མི་ཀི་མི། ནཱ་ག་ཀུ་ལ་ནི་བི་དྷྭཾ་ས་ནི། ཧ་ན་ཧ་ན། སརྦ་ནཱ་ག་དུཥྚཾ། ཧྲྀ་ད་ཡཱ་ནི། ད་ཧ་ད་ཧ། སརྦ་དུཥྚན་ནཱ་ག་བནྡྷ་ནི། པ་ཙ་པ་ཙ། པ་ཙ་ཡ་པ་ཙ་ཡ། སརྦ་
དུཥྚཾ་ནཱ་ག་ནཱཾ། ཨ་ཀྲ་མ་ཨ་ཀྲ་མ། སཱུ་ཏྲ་མ་ས་ཀ་ར་བི་མ་ལི། བི་ཀྲ་མ། མ་ཧཱ་ནཱ་ག་ཏེ་ཛ་བ་རེ་སྭཱཧཱ། ཞེས་པས་དེ་དག་ཐམས་ཅད་ཡུར་ཡུར་པོར་གྱུར་ཏོ། །སྟོང་གསུམ་གྱི་སྟོང་ཆེན་

83-1-219b

པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས་པར་གྱུར་ཏོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། དབང་དུ་བསྡུས་པའི་
ལེའུ་སྟེ་བདུན་པའོ།།    །།དེ་ནས་དྲེགས་པ་ཅན་དེ་དག་ཟིལ་གྱིས་མནན་པའི་ཕྱིར་རྡོ་རྗེ་ནམ་མཁའ་ལ་གསོར་བས་དྲེགས་པ་ཅན་དེ་དག་ཤིང་ལོ་རླུང་གིས་བསྐྱོད་པ་བཞིན་ནོ།།
དེ་ནས་རྔམ་པའི་གསུང་དང༌། བརྗིད་པའི་སྐུ་ལས་འདི་སྐད་གསུངས་སོ། །ཁྲོ་བོའི་རྒྱལ་པོ་ང་ཉིད་ཀྱིས། །སྲིད་པ་གསུམ་ན་གནས་པ་ཡང༌། །ཐམས་ཅད་མ་ལུས་ཟིལ་གྱིས་མནན།།
རིགས་བཞི་ཀླུ་རྒྱལ་འཁོར་དང་བཅས། །གཟི་བྱིན་དྲག་པོས་མནན་པར་བྱ། །ང་ནི་མཐུ་སྟོབས་བདག་པོ་སྟེ། །རྔམ་པའི་གསུང་དང་བརྗིད་པའི་སྐུ། །ཕྱག་རྒྱ་དྲག་པོས་ཟིལ་གྱིས་མནན།།
ཞེས་ཆེད་དུ་བརྗོད་པ་བརྗོད་ནས་བརྗིད་གནོན་གྱི་ཕྱག་རྒྱ་ཞེས་བྱ་བ་བཅས་ཏེ་ཕྱག་སོར་མོ་བསྣོལ་ཏེ་མཐེ་བོང་གཉིས་དང་མཐེ་ཆུང་གཉིས་སོ་སོར་རྩེ་སྤྲད་ནས་བརྐྱང་ངོ༌། །ཕྱག་གི་
མཐིལ་འཁོར་ལོ་ཅན་ཡང་ཐུར་དུ་བསྟན་ཏེ་ཤིན་ཏུ་མི་བཟད་པའི་སྔགས་བཀའ་སྩལ་པ། ཨོཾ་བཛྲ་ཙཎྜ་བཛྲ་པཱ་ཎི་ཧཱུཾ་ཧཱུཾ། ག་རུ་ཌ་བྷཀྵེ་ཧཱུཾ་ཧཱུཾ། ཛེཾ་མཱ་ལ་བ་རི་ཙི། ཙི་སྲི་ཙ་ཧཱུཾ་ཕཊ། ཅེས་
ཆེད་དུ་བརྗོད་པས་དྲེགས་པ་ཅན་དང་ཀླུ་ཐམས་ཅད་མྱོས་རབ་ཏུ་མྱོས་ནས་བཀའ་བཞིན་བགྱིའོ། །ཞེས་གསོལ་ཏོ། །དེ་དག་ཐམས་ཅད་ཀྱང་མྱོས་པའི་ཆུ་དྲག་པོ་འཐུངས་པ་ལྟ་བུའམ།

83-1-220a

༄༅། །སྐྱེས་བུ་གཉིད་ཀྱིས་གདུངས་པ་ལྟ་བུ་སྟེ། དེ་དག་ཐམས་ཅད་ཀྱིས་མགྲིན་གཅིག་ཏུ་གསོལ་པ། ཀྱེ་མ། གསང་བའི་བདག་པོ་བཅོམ་ལྡན་འདས། རིག་སྔགས་
བདག་པོ་ཁྲོ་བོའི་རྒྱལ། །ཁྱོད་ཀྱི་རིག་སྔགས་དམོད་པ་ཡིས། །ཤིན་ཏུ་མི་བཟད་རབ་ཏུ་མྱོས། །འབངས་སུ་མཆི་ཞིང་བཀའ་བཞིན་འཚལ། །ཐུགས་རྗེ་ཅན་གྱིས་བདག་ཅག་ལ། །རབ་
ཏུ་དགོངས་ཤིང་འབངས་སུ་མཆི། །སླད་མ་རྣམས་ལ་འཚེ་མི་བགྱིད། །ཅེས་དམ་བཅས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། དྲེགས་པ་ཅན་ཟིལ་གྱིས་
མནན་པའི་ལེའུ་སྟེ་བརྒྱད་པའོ།།    །།དེ་ནས་སུམ་ཅུ་རྩ་གསུམ་གྱི་ལྷའི་སྡེ་དཔོན་ཆེན་པོ་བརྒྱ་བྱིན་ཞེས་བྱ་བ་ག་ལ་བ་དེར་འོངས་ཏེ་མཆོད་པའི་ཡོ་བྱད་རྣམ་པ་སྣ་ཚོགས་
པས་མཆོད་ནས་རྡོ་རྗེ་ཁྲོ་བོ་དེ་ལ་འདི་སྐད་ཅེས་གསོལ་ཏོ། །ཀྱེ་ཁྲོ་བོའི་བདག་པོ་ཆེན་པོ། །དྲེགས་པ་གདུག་པ་ཅན་འདི་དག་ནི། ཤིན་ཏུ་མ་རུངས་པར་གྱུར་ན། འདི་དག་བྲིད་
ནས་བསྟན་པ་གནས་པའི་ཐབས་ཀྱི་སྤྲོ་བ་མཛད་དུ་གསོལ་ཞེས་གསོལ་བ་ལས། ལྷའི་དབང་པོ་ཉོན་ཅིག །ཀླུ་རྣམས་ཀྱི་རྫས་རྣམས་རྫས་སྣ་ཚོགས་པ་བསགས་ལ། བདག་
ཉིད་ཀྱི་ལུས་དག་ཅིང་གཙང་བར་བྱས་ལ་ལོངས་མ་སྤྱད་པའི་རས་དཀར་པོ་བགོས་ཏེ་མངར་བ་དང་གསུར་བའི་དྲི་ཞིམ་པོ་དང་ལྡན་པའི་ཐིག་ལེས་ལུས་བྱུགས་ལ་བུ་རམ་དང༌།

83-1-220b

ཤ་ཁ་ར་དང༌། སྦྲང་རྩི་མུར་བར་བྱས་ལ་ཞག་བདུན་ནམ་དགུའི་གོང་ནས་ཁ་ཟས་ངན་བ་སྤང་བར་བྱའོ། །ལུས་ཀྱི་རྣམ་པ་ལ་རྨ་བྱའི་སྒྲོ་ལྔ་བཙུགས་ཏེ་ཤེས་རབ་ཅན་གྱིས་བྱའོ། །
ཀླུའི་སྨན་སྣ་ཚོགས་པ་དང་འཇམ་པའི་འབྲུ་བསྲེས་པའི་ཕྱེ་མ་མངར་བའི་ཆུས་སྦྲུས་ཏེ་རི་ལུ་ཤ་རྟུག་གི་འབྲུ་ཙམ་བརྒྱ་རྩ་བརྒྱད་བྱའོ། །ཀླུ་སྨན་རྣམ་པ་ཐ་དད་པ་ཡང་བླུགས་ཏེ་དཀར་
གསུམ་ལ་སོགས་པ་དང་ལྡན་པར་བྱའོ། །དེ་ནས་ཐུགས་རྗེ་ཆེན་པོས་གཟིགས་ཏེ། ཀླུའི་རྒྱལ་པོ་འཁོར་དང་བཅས། །དགའ་དང་གུས་པས་སྤྱན་འདྲེན་གྱི། །བརྩེ་ཞིང་གདུངས་པས་
ཚུར་ཤོག་ཅིག །དགའ་ཞིང་གུས་པས་མངན་མི་སེམས། །ཀུན་ཀྱང་བརྩེ་བས་ཚུར་ཤོག་ཅིག །ཅེས་བཀའ་སྩལ་པས་དེ་དག་ཀུན་གྱི་དབང་པོ་ཀུན་ཀྱང་ཤིན་ཏུ་དྭངས་པར་གྱུར་ནས་ཤ་
རིད་ལ་སྦྲང་མ་འདུས་པ་ལྟ་བུ་སྟེ། ཀུན་ཀྱང་དགའ་བའི་མདངས་དང་ཆས་ནས་གང་ན་བ་དེར་འཁོད་དོ། །སྔགས་བཀའ་སྩལ་པ། ནཱ་ག་རཱ་ཛ་ས་མ་ཡ་སྭཱཧཱ། ཞེས་བཀའ་སྩལ་པས། ཀུན་
ཀྱང་ཚིམ་པར་གྱུར་ཏོ། །དེ་དག་ཀུན་གྱིས་ཀྱང་མགྲིན་གཅིག་གིས་དམ་ཚིག་གི་རིམ་པ་ཕུལ་བ། དཔའ་བོ་ཆེན་པོ་ཁྲོ་བོའི་བདག །ཁྱོད་ཀྱི་བཀའ་ལས་འདས་གྱུར་ན། །བདག་ཅག་རྣམས་ཀྱི་
མགོ་ལུས་སྙིང༌། །དུམ་བུར་གས་ནས་རུལ་བར་ཤོག །ཏདྱ་ཐཱ། ཨོཾ་ཙ་ཊཱ་ཙ་ཊཱ། བི་ཙི་ཊུ། ཤ་ཐ་ཤ་ཐ། སྭ་ཙ་རཱ་ཙི་ཏེ་སྭཱཧཱ། ཞེས་གསོལ་ཏོ། །དཔལ་རྡོ་རྗེ་གཏུམ་པོ་ཐུགས་གསང་བའི་

83-1-221a

༄༅། །རྒྱུད་ལས། གདུག་པ་ཅན་བཀའ་ལ་བཏགས་པའི་ལེའུ་སྟེ་དགུ་པའོ།།    །།དེ་ནས་ཡང་དབང་པོ་ཆེན་པོས་གསོལ་པ། །ཀྱེ་རྡོ་རྗེ་ཁྲོ་བོ་དག །དྲེགས་པ་ཅན་
འདི་དག་ཤིན་ཏུ་མ་རུངས་པར་གྱུར་ན། ལ་ལ་ནི། རུས་པ་ཆག་ཅིང་གྲུགས། །ལ་ལ་དག་ནི། ཚེའི་འདུ་བྱེད་མཐའ་ལ་གཏུགས་སུ་ཉེ། ལ་ལ་དག་ནི། ནམ་མཁའ་ལྡིང་དབུའི་གཙུག་
ཏོག་ན་གནས་པས་ལེན་པའི་སྡུག་བསྔལ་གྱིས་གཟིར། ལ་ལ་དག་ནི། ཁྲག་བསྐམས། ལ་ལ་དག་ནི། སེན་མོ་དང་ཡན་ལག་ཆག །ལ་ལ་དག་ནི། གཏི་མུག་གི་གཉིད་
ལོག་པས་བྱང་ཆུབ་ཀྱི་སྙིང་པོ་མི་ཤེས། ལ་ལ་དག་ནི། རྩ་དང་རྒྱུས་པ་ཆད་དེ་ནད་རྣམ་པ་སྣ་ཚོགས་ཀྱིས་གདུངས། ལ་ལ་དག་ནི། ལུས་ཀུན་ཚ་བའི་ནད་ཀྱིས་ཉམ་ཐག །ལ་ལ་
དག་ནི། རྩེ་ཤིང་མིང་ཡང་མི་གྲག །ལ་ལ་དག་ནི། ཉོན་མོངས་པ་རྒྱས་ཏེ་སེམས་བསྐྱེད་པ་རྗེས་སུ་དྲན་ཡང་དེ་བཞིན་གཤེགས་པའི་ཞལ་མི་མཐོང༌། ལ་ལ་དག་ནི་།ཡི་དྭགས་
ཀྱི་ཁམས་ལྟ་བུ་སྟེ་ཁ་ཟས་ཀྱི་སྐལ་བ་དང་མི་ལྡན་ན། འདི་དག་གསོ་བའི་ཐབས་བཀའ་སྩལ་དུ་གསོལ་ཞེས་གསོལ་པ་ལས། ལྷའི་དབང་པོ་དག །དབང་པོའི་ལག་པས་ནི།
ལག་པ་ཆད་པ་སོས་པར་འགྱུར་རོ། །ཆུ་སྲིན་སྡེ་མོས་ནི། སེན་མོ་ཆག་པ་སོས་པར་འགྱུར་རོ། །ནཱ་ག་གེ་སར་གྱིས་ནི། བྱང་ཆུབ་ཀྱི་སེམས་བསྐྱེད་པ་རྗེས་སུ་དྲན་པར་འགྱུར་

83-1-221b

རོ༑ ༑ནཱ་ག་པུཥྤ་ས་ནི། ཀླུའི་གནས་མེ་ཏོག་གི་ནགས་ཚལ་དུ་འགྱུར་རོ། །གུ་གུམ་གྱི་དྲི་ཆེན་པོས་ནི། དེ་མ་ཡིན་པ་ཐམས་ཅད་བསྲེགས་ནས་ཀླུའི་སྣ་ལ་བསྣམས་པ་ཙམ་གྱིས་སྔོན་
བྱང་ཆུབ་མཆོག་ཏུ་སེམས་བསྐྱེད་པ་དྲན་པར་འགྱུར་རོ། །འབྲས་ཡོས་ཀྱིས་ནི། ཀླུའི་ནད་ཐམས་ཅད་འཚོ་བར་འགྱུར་རོ། །ཐང་ཀ་བྱ་རྒྱུས་སྤྲུ་ཤེལ་གྱིས་ནི། རྩ་རྒྱུད་ཆད་པ་སོས་པར་
འགྱུར་རོ། །ག་པུར་གྱིས་ནི། རྩ་བའི་ནད་སོས་ནས་ལུས་ཀྱི་བཅུད་ཀུན་ཚིམ་པར་བྱེད་དོ། །དར་ལེ་བརྒན་གྱིས་ནི། ཀ་རུ་ནས་འཇིགས་པ་ལས་སྐྱོབ་པར་བྱེད་དོ། །མཚན་དང༌། བྱེ་ཚན་
དང༌། གཅེར་བུ་དང༌། རྒྱལ་པོའི་ཆད་པ་དང༌། ས་གཡོ་བ་དང༌། གཞན་གྱི་རིག་སྔགས་ཀྱིས་གནས་འགུལ་བ་དང༌། ཕུར་བུས་འདེབས་པ་ལས་ཐར་པར་བྱེད་དོ། །མཚལ་གྱིས་ཁྲག་
བསྐམས་པ་སོས་པར་བྱེད་དོ། །དུང་གིས་རུས་པ་ཆག་པ་སོས་པར་བྱེད་དོ། །རས་སྐུད་དམར་པོས་ནི། །སྲོག་འགགས་པ་ཚངས་པའི་ཚེ་དང་ལྡན་པར་བྱེད་དོ། །དཀར་དང་མངར་གྱིས་ཞལ་
ཟས་རོ་མཆོག་བརྒྱ་དང་ལྡན་པར་བྱེད་དོ། །དེ་དག་ཀུན་ཀྱང་རིན་པོ་ཆེའི་བུམ་པའམ། ཁམ་པོར་ལྟ་བུར་མཆུ་ལྔ་བར་བླུགས་ནས་སྦས་ན། གང་ཉམས་པ་དེ་སོགས་པར་འགྱུར་རོ། །དཔལ་
རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། ཀླུ་གསོ་བའི་ལེའུ་སྟེ་བཅུ་པའོ།།    །།དེ་ནས་ལྷའི་དབང་པོས་གསོལ་བ། ཀྱེ་རྡོ་རྗེ་ཁྲོ་བོ་ཆེན་པོ། །འདི་དག་བསྡིགས་ན་ཇི་ལྟར་

83-1-222a

༄༅། །བསྡིགས། །གེགས་དག་གཅད་པ་ཇི་ལྟ་བུ། །བརླག་པར་བྱ་བ་ཇི་ལྟ་བུ། །རྡོ་རྗེ་ཁྲོ་བོས་བཀའ་སྩལ་པ། །ཉོན་ཅིག་དབང་པོ་རྣམ་པར་རྒྱལ། །བསྡིགས་པ་
བྱ་བ་འདི་དག་གོ། ཤིན་ཏུ་ཁྲོས་བཅས་མགོ་བསྟོད་ལ། །མཁའ་ལྡིང་ཀ་རུར་སྤྲུལ་པར་བྱ། །རྡོ་རྗེ་ཁྲོ་བོ་འཚོལ་བ་གདོན། །ཕྱོགས་བཅུར་རྡོ་རྗེ་སྤྲོ་བར་བྱ། །ཧཱུཾ་ཧཱུཾ་ཧཱུཾ། བཛྲ་ཙཎྜ་ཨོཾ་
ཨཱ༑ན་ག་པྲ་ཐ་པྲ་ཐ། ཧཱུཾ་ནཱ་ག་ནཱ་ཤ་ཡ་ཕཊ། ཅེས་བཀའ་སྩལ་པས་དྲེགས་པ་ཅན་དེ་དག་ལུས་ལ་བཅད་གཏུབས་ཀྱི་སྡུག་བསྔལ་བྱུང་གིས་དགོས་ཏེ་འཕྲལ་ཉིད་དུ་གདུག་པ་
ཅན་དེ་དག་ཤིན་ཏུ་བྲེད་པར་གྱུར་ཏེ་བཀའ་བཞིན་དུ་ཉན་ནོ། །ཤིན་ཏུ་འཇིགས་སྔགས་ནས་བཅོམ་ལྡན་འདས་ཐུགས་རྗེས་གཟིགས་སུ་གསོལ་ཞེས་བཀའ་ཉན་ནོ། །དེ་ནས་གེགས་
བཅད་པར་འདོད་ན། །སྦྱིན་སྲེག་བཞིན་ལས་བྱའོ། །གང་ན་བདེར་ཆབ་སྙམས་ལ། །ནག་པོ་དྲེ་དང་ལྡན་པར་བྱུག །ཟུར་གསུམ་སུམ་བརྩེགས་ཐུར་དུ་བརྐོ། །ཁ་ཁྱེར་ཐམས་ཅད་རྡོ་རྗེ་
ནག །དབུས་སུ་གཞལ་ཡས་རྒྱ་གྲམ་བྲི། །སེ་སྐྱེར་གདུག་པའི་ཤིང་དག་ལ། །ཟུར་གསུམ་ཁྲུ་དོའི་ཚད་དུ་བརྩིག །ལོགས་ལ་རཀྟའི་ཚར་ཚར་གཏང༌། །ཚེར་ཅན་ནག་པོ་ཟུར་གསུམ་
ཤིག །བྲག་ནག་སྐྱེས་པའི་ཚེར་ནག་ཤུག །སོར་ནི་འདུན་བདུན་ཚད་དུ་བྱ། །མ་དུ་ཟུར་གསུམ་སོར་གསུམ་ཚད། །འབྲུ་ཆན་ནག་པོ་རཀྟར་སྦྱར། །མིང་བྱ་སྦྱིན་སྲེག་རབ་ཏུ་སྦར། །

83-1-222b

བརྒྱ་རྩ་བརྒྱད་དེ་ཉི་ཤུ་གཅིག །དམིགས་པ་ཆེ་གེའི་ལིངྒ་ནི། །དྲི་མ་ཁྲག་དག་དང༌། །སྐྲ་དང་རྐང་རྗེས་གོས་ལ་སོགས། །ཚོགས་པར་པགས་ལ་ཨ་མུ་ཀཾ། དེ་ལ་ཛ་ཧཱུཾ་བཾ་
ཧོས་དགུག །ཡི་དྭགས་གང་གནས་མཚོན་པ་བླ། །སྦྲུལ་གདུག་དམིགས་པའི་གཟུགས་སུ་བྱ། །གནོན་པར་བྱེད་པ་མཚོན་བྱས་ཛ། །སྙིང་གར་བྲིས་ལ་ང་རྒྱལ་མདུན། །ཐུན་
བྲབ་གདབ་སྔགས་བསྐོར་བཅས་དབུལ། །མཱ་ར་ཡ་དང་བཅས་པའོ། །ནག་པོའི་ཆས་མགོ་ར་སྟན་ས། །སྟོད་གཡོགས་སྔོན་པོ་ཕུ་རུང་ནག །གཡང་གཞི་སྲིད་པའི་སྤྱི་བླུགས་
མགོ །དགང་བླུགས་མཆོག་ཆེན་གཟར་བུས་བྱ། །ཁམ་སྐྱོང་ཟུར་གསུམ་རྫས་རྣམས་གསག །མཆོད་སྦྱིན་ང་དང་མགོན་བྱེད་ལའོ། །མེ་ཡི་ལྷ་ཡང་ང་ཉིད་དོ། །མཱ་ར་ཡ་ཕཊ། སུཾ་བྷ་
ནི་སུཾ་བྷ་ཧཱུཾ། སྦྱིན་སྲེག་བྱས་པའི་ཐལ་བ་ལ། །ང་ཡི་གདུང་དུ་བསྒྲུབ་པར་བྱ། །ནང་དུ་དགྲ་བོའི་བརྡ་ཡང་གཞུག། ཡང་སེང་ལྡེང་ཕུར་བུས་གཟུང༌། །མཚམས་ཀྱང་སྣ་ལྔའི་
ཚོན་གྱིས་དབྱེ། །དེ་ནས་དེ་ལ་དམིགས་པས་སོ། །ཨོཾ་བཛྲ་ཙཎྜ་སྭ་བྷཱ་བ་དྷརྨཱ་དྷཱ་ཏུ་ཨ། ཨོཾ་བཛྲ་རཏྣ་པཉྩ་ཏྲཾ། ཨོཾ་བཛྲ་ཨ་མྲྀ་ཏ་པཱ་ཎི་སྭཱཧཱ། ཨོཾ་བཛྲ་ཨཱ་ཀོ་ཊ་ཡ་མུད་ཀ་ར་བཛྲ་ཧ་ན་ཧ་ན་
ཧཱུཾ། ཨོཾ་བཛྲ་ཙཎྜ་བཛྲ་བྷ་བ་ཡེ་སྭཱཧཱ། ཨོཾ་བཛྲ་ཨར་ཛེ་བིར་ཛེ་སྭཱཧཱ། ཨོཾ་བཛྲ་ཨ་མྲྀ་ཏེ་ཨཱ་ཡུ་ཥེ་སྭཱཧཱ། ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། བྲུཾ་སྐ་ནི་སྐ། ཨོཾ་བཛྲ་དྷརྨཱ་ཏེ་སྭཱཧཱ། ཨོཾ་བཛྲ་ཙ་ཎྜ་

83-1-223a

༄༅། །པྲ་མ་ཏ་ན་ཡེ་སྭཱཧཱ། ཙཎྜ་པུཥྤེ་སྭཱཧཱ། དག་པ་ཆེན་པོ་བདེ་བའི་མཆོག །ཡེ་ཤེས་རྡོ་རྗེ་ཐོ་བས་བརྡུང༌། །དེ་ལས་བྱིན་རླབས་དེ་ལ་བླུགས། །ཡེ་ཤེས་ཐོ་བས་
ཉོན་མོངས་བརྡུང༌། །དམིགས་པ་ཛ་མར་དག་གིས་དགུག །མ་གཏུན་རྡོ་རྗེ་རྒྱ་གྲམ་ཉིད། །གནས་ཉིད་ལྷ་ཡི་གཞལ་ཡས་ཁང༌། །ཐམས་ཅད་ལྷ་ཡི་ན་བཟའ་ལྡན། །དེ་
གཞུག་བདུད་དང་ཉོན་མོངས་མནན། །ང་ཉིད་དུ་ཡང་འགྱུར་བར་བསམ། །ཙཎྜ་པུཥྤ་ཡེ་སྭཱཧཱ། མཚན་དང་དཔེ་བྱད་རྒྱུན་མི་འཆད། །དང་པོར་སྦྱོར་བས་མཆོད་པར་བྱ། །བ་ཡིས་
བཀྲུ་བྱ་སྤོས་ཀྱིས་བྱུག །ཤིན་ཏུ་གཙང་བ་དག་གིས་ཕྱི། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། །དྲེགས་པ་ཅན་ཚར་བཅད་པའི་ལེའུ་བཅུ་གཅིག་
པའོ༑༑    །།དེ་ནས་ལྷའི་དབང་པོས་གསོལ་པ། །ཀྱེ་མ་གནོད་འདུལ་ཁྲོ་བོའི་རྒྱལ། །དྲེགས་པ་སྲུང་བའི་ཐབས་ནི་གང༌། །སྲུང་ཐབས་རྣམ་པ་དུ་དང་ལྡན་།གནོད་འདུལ་ཆེན་
པོ་བཀའ་སྩོལ་ཅིག །ཉོན་ཅིག་དབང་པོ་ཀུན་གྱི་བདག །སྔགས་རྫས་ཏིང་འཛིན་འདུས་པ་བཞི། །དངོས་ཏེ་དགོངས་པ་ཐམས་ཅད་བྱེད། །རྡོ་རྗེ་བྲག་དང་རིན་ཆེན་ཚུལ། །དུག་དང་མེ་
བཞིན་མཚོན་ཆ་འདྲ། །དུས་མིན་འཆི་ལས་རབ་ཏུ་ཟློག །སངས་རྒྱས་ཀུན་གྱི་མཐུ་དང་ལྡན། །དེ་འཆད་དངོས་གྲུབ་མཆོག་ཆེན་འཐོབ། །ངལ་དུ་ཀུན་ཏུ་ཞུགས་དང་མཚུངས། །སངས་རྒྱས་

83-1-223b

ཀུན་གྱི་སྲས་སུ་དགོངས། །གང་ཞིག་གསང་སྔགས་འདི་འཆང་བ། །ཀུན་གྱིས་ང་དང་འདྲ་བར་མཐོང༌། །གང་ཞིག་གསང་སྔགས་འདི་འཆང་བ། །ང་ཉིད་རྒྱུན་དུ་དེ་ན་གནས། །འཇིག་རྟེན་
དུ་ནི་བདེ་བ་འབྱུང༌། །འདས་དང་སངས་རྒྱས་ཀུན་དང་མཚུངས། །རྩིབས་བཅུ་དབུས་དང་བཅུ་གཅིག་ལ། །ཡིག་འབྲུ་ཁྱམས་བཅས་བརྡ་བྲིའོ། །ཆུ་འཁྱགས་དག་ལ་ཡུངས་ཀར་རོ། །གྲུ་ཆར་
ལ་ནི་ས་ཞག་མོ། །གཞན་ལ་སྲད་བུ་སྔོན་པོ་ལ། །མདུད་པ་རེ་ལ་རེ་རེའོ། །ཆུ་འམ་ཡིད་ནི་རང་ལའོ། །ཤ་རི་རཾ་དང་མ་གྷི་ཏ། །གསེར་དང་རྨ་བྱ་གྲུ་པའི་སྦུ། །བལ་ཚོན་སྣ་ལྔའི་སྲད་བུ་ལ། །
ཙཀྲ་བྲིས་ལ་མགུལ་དང་གཙུག །མོ་གཡོན་ཕོ་གཡས་བསྲུང་བར་བྱ། །ཆུས་ནི་ཡམས་དང་དུག་ལས་ཐར། །མཾ་ས་དྲི་དང་རཀྟ་དང༌། །ཁུ་བ་ཆུ་དག་སྦྱར་རམ་བཟའ། །སངས་རྒྱས་ལྔ་ཡི་
དངོས་གྲུབ་སྟེ། །ཀུན་གྱིས་སྤྱད་པར་བྱ་བ་ཡིན། །མཛེ་དང་རླུང་གི་གནོད་པ་སེལ། །ཚེ་རིང་ལུས་ཀྱང་རྒྱས་པ་ཡང༌། །བྱང་ཆུབ་དཀར་དམར་མདངས་དང་ལྡན། །ཡམས་དང་མི་གཙང་དངོས་
པོ་སེལ༑ ༑དྲི་ཡི་ཆུ་ཡི་ཡོན་ཏན་ནི། །ཀླད་རྐང་ཕོ་ལོག་གྲང་བ་སེལ། །ཤིན་ཏུ་ཟབ་སྟེ་གསང་བའི་མཆོག །སྐལ་ལྡན་རྟོགས་པ་རྣམས་ཀྱིས་སྤྱད་པ་ལས། །སྐལ་མེད་བློ་དམན་རྣམས་ཀྱིས་
ག་ལ་ཡིན། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། །སྲུང་བའི་འཁོར་ལོའི་ལེའུ་སྟེ་བཅུ་གཉིས་པའོ།།    །།དེ་ནས་ལྷའི་དབང་པོས་འདི་སྐད་ཅེས་

83-1-224a

༄༅། །གསོལ་ཏོ། །སླད་མའི་ཚེ་སླད་མའི་དུས་ན་སེམས་ཅན་གདུག་པ་ཅན་གྱི་དུག་བསལ་བའི་མཚན་ཉིད་དང༌། ཞུགས་བསྟན་དུ་གསོལ། །ཉོན་ཅིག་དབང་པོ་ཆེན་
པོ་ལེགས་པར་རབ་ཏུ་ཡིད་ལ་ཟུངས་ཤིག །མཚན་ཉིད་རྣམས་ནི། འདི་ལྟ་སྟེ། རུས་པ་ཤ་དང་པགས་པ་དང༌། །རྩ་དང་ཁྲག་དང་ནང་གྲོལ་ལོ། །བཅུད་དང་ཆུས་ཏེ་ལུས་ཀྱི་སྟོབས། །
ལུས་ཀྱི་རྩི་དང་མདོག་དང་དབྱིབས། །རེག་པ་ཆུ་དང་ཆུ་སེར་དང༌། །ཀླད་པ་ལྷ་བ་ལུས་ཀུན་ལ། །ཞུགས་ས་རྣམས་ནི་བཅོ་བརྒྱད་ཏེ། །འོན་ཀྱང་གཅིག་སོགས་གྲངས་ཀྱིས་བརྟག །རུས་པ་
ལ་ཞུགས་པ་ནི། ལུས་སྐེམ་པ་དང༌། ཟུག་གཟེར་ཆེ་བ་དང༌། ན་ཐང་ངེ་བ་དང༌། ཐིག་ལེར་ན་པའོ། །ཤ་ལ་ཞུགས་པ་ནི། ལུས་བེབས་སེ་འདུག་པ་དང༌། ལུས་ལྟི་སེ་འདུག་པ་
དང༌། མདོག་ནག་པ་དང༌། དྲི་མ་ངན་པ་སྔར་འོང་བ་དང༌། ཤ་རོ་འབྱུང་བའོ། །པགས་པ་ལ་ཞུགས་པ་ནི། ཤ་འཕྲིག་པ་དང་མདོག་སྐྱ་བའོ། །རྩ་ལ་ཞུགས་པ་ནི། ལུས་སྤྲིང་བེར་
བ་དང༌། རྟགས་དེ་ནི། བཟློག་དཀའ་བའོ། །སྦྲིད་ལུག་དང་ནི་སྤྲིད་ལྕི་དང༌། །ཚ་བ་འཛག་དང་ཚ་རབ་དང༌། །ཚ་ཀེར་བ་དང་ཚ་བྲེང་བ། །ལུས་ལ་སོགས་པ་ཚ་ཐང་བ། །ཚ་བེར་
བ་དང་ཡན་ལག་བྲབ། །ཁྲག་ལ་ཞུགས་པ་ནི། སྣ་ནས་ཁྲག་ཀྱང་སྐབས་སུ་འཛག །ཚ་བེར་བ་དང་ལྕི་ཡོར་བ། །གདོང་པ་རྟག་ཏུ་དམར་བ་དང༌། །འོ་མའི་སྤྲིས་མ་ལྟར་འོང་

83-1-224b

ངོ༌། །ནང་གྲོལ་ལ་ཞུགས་པ་ནི། གློ་སྙིང་མི་བདེ་སྐྱུག་ཏིང་ངེ༌། །སྙིང་འདར་སྙིང་ཡང་མི་དགའ་སྟེ། །དེ་ན་བཟློག་པར་དཀའ་བའོ། །བཅུད་ལ་ཞུགས་པ་ལ་བཞི་སྟེ། ས་བོན་མི་འབྱུང་མཚན་
མི་ལྡང༌། །ཁུ་བ་སྐྱོ་མའི་མདོག་ཏུ་འོང༌། །ཁུ་བ་དྭངས་སྙིགས་ཕྱེད་ནས་འོང༌། །ཆུ་ལ་ཞུགས་པ་ནི། གསུམ་སྟེ། སྦུགས་ཆུ་རྒྱ་སྐྱེགས་ཁུ་ལྟར་འོང༌། །སྣ་ཆུ་རྟག་ཏུ་སྐྱ་བོར་འོང༌། །མིག་
གི་ཆ་ཡང་རྟ་པར་འཛག །དུག་བ་སེར་བུ་བྱུང་ཙམ་གྱིས། །གཞན་པས་རབ་ཏུ་མྱུར་བར་འཇིག །ལུས་ཀྱི་སྟོབས་ལ་ཞུགས་པ་ནི། སྒྱིད་ལུག་པ་དང་སྐྱི་ཞུམ་པ། །ལུས་ཀྱི་རྒྱུ་བ་
ཉལ་ཉལ་འོང༌། །ལུས་ཀྱི་རྩི་ལ་ཞུགས་པ་ནི། རྩི་ལ་སོགས་ཏེ་ལུས་ཀྱི་དྲི། །བྱ་ཡི་པགས་བཞིན་སང་གིས་འགྲོ། །མདོག་ལ་ཞུགས་པ་ནི། ལྕེ་ནི་བཙོད་ཀྱི་མདག་བཞིན་འོང༌། །དབྱིབས་
ལ་ཞུགས་པ་ནི། ལུས་ཀྱང་གཉེར་ཆུང་དག་གིས་ཁེངས། །སོར་མོ་བྱི་བའི་མཇུག་མ་འདྲ། །རེག་པ་ལ་ཞུགས་པ་ནི། སྣ་རྩེ་ལ་སོགས་ལག་རྩེ་རྣམས། །ཚ་ཡམ་ཚ་བེར་ལུས་གཙེ་བ། །
གཡའ་བར་འོང་བ་དག་ཡིན་ནོ། །ཆུ་བ་ལ་ཞུགས་པ་ནི། །ཡན་ལག་རེངས་ཤིང་ན་བ་དང༌། །ཤ་འབུར་བ་དང་གྲང་སིང་སིང༌། །ཡན་ལག་ཚོགས་རྣམས་ཁོལ་བ་འོ། །ཆུ་སེར་ལ་ཞུགས་
པ་ནི༑ ཆུ་སེར་ལ་ལྔ་སྟེ། ཟ་ཁོལ་ཁོལ། ཟ་ཙག་ཙག །ཚ་ལྗིབས་ལྗིབས། ལུས་ལ་ཆུ་ལྒང་ཡོད་པའོ། །ཆུ་ལྒང་བྱུང་ནས་རིད་མི་ལུས། །ལུས་ལ་འབྲུམ་རྗེས་སྲན་མ་འདྲའོ། །དེ་ནི་བཟློག་

83-1-225a

༄༅། །པར་སླ་བའོ། །ཀླད་པ་ལ་ཞུགས་པ་ནི། མགོ་བོ་ཕྱིང་ཕྱིང་སྐྲངས་པ་དང༌། །འཐོམ་དང་བེམ་མེ་བ་དག་དང༌། །སྐྲ་རྣམས་ནུལ་གྱིས་བྱི་ལ་སོགས། །ལྷ་བ་ལ་
ཞུགས་པ་ནི། གདོང་པ་ཚ་ལམ་ལམ་འོང་བ་དང༌། གྲང་སེར་སེར་འོང་བའོ། །དེ་ནི། བཟློག་པར་སླ་བའོ། །ལུས་ཧྲིལ་གདོང་ཡང་ཐལ་སྐྱའི་མདོག །དེ་ནི་བཟློག་པར་དཀའ་བ་འོ། །
ཤིན་ཏུ་ཁྲོ་བོའི་ཀླུ་རྣམས་ནི། །རྟགས་དང་མི་ལྡན་ཐུགས་ཀྱིས་འོང༌། །བཟློག་དཀའ་རྨ་ཚོགས་མི་འཚོ་རྟགས་མི་ལྡན། །བཟློག་སླ་གཞན་ཡང་ཡན་ལག་ཕྲ་བ་དང༌། །སྦོམ་
དང་ཐུང་དང་རེངས་ལ་སོགས། །ཀླུའི་མཚན་ཉིད་དུ་ཤེས་པར་བྱའོ། །བཟློག་དཀའ་རྨ་ཚོགས་མི་འཚོ་རྟགས་མི་ལྡན། །བཟློག་སླ་གཞན་ཡང་ཡན་ལག་ཕྲ་བ་དང༌། །སྦོམ་
ལས་ལས་འབྱུང་བ་དག་ཀྱང་ཡོད། །དེ་དག་གི་ནི་མཚན་ཉིད་ནི། །མཁས་པས་སོ་སོར་ཤེས་པར་བྱའོ། །ནད་གཞི་ལས་བྱུང་སྨན་སོགས་དང༌། །འཕྲོད་པའི་ཟས་ནི་ཕན་པ་
ཡིན༑ ༑ནད་རྣམས་གཞན་མ་ཡུན་མི་རྟག །འདི་འདྲའི་མཚན་ཉིད་ཤེས་པར་བྱ། །ཤེས་ནས་མྱུར་དུ་བརྩོན་འགྲུས་ཀྱིས། །སྣ་ཚོགས་ཐབས་ལེ་མ་རྨོངས་པས། །ཟློག་པའི་ལས་
ལ་འབད་པར་བྱ། །ཆུ་ཡི་ཐིགས་པ་ཕྲ་མོ་ཡིས། །དུས་སུ་བྱུང་བ་རྡོ་བ་འབིགས། །གདུག་པའི་དབང་ཅན་ཞ་རིང་ཡང༌། །ལེ་ལོ་དང་བྲལ་རྩེ་གཅིག་སེམས། །རྒྱུན་དུ་ལྷ་སྒོམ་

83-1-225b

བཟླས་བརྗོད་ཀྱིས། །གདུག་པའི་ནད་ལས་ཐར་པར་ངེས། །རྩོལ་བ་ཆེ་ལ་སོམ་ཉི་བྲལ། །གང་བསམས་དེ་ལས་མི་འགྲུབ་མེད། །འཁོར་བའི་ཕུང་པོ་སྲོག་བཅས་ལ། །མངོན་སུམ་ཉིད་
དུ་མཐོང་འགྱུར་གྱི། །བརྩོན་པ་དོར་བར་མི་བྱའོ། །ཅེས་དཔལ་གཏུམ་པོ་ཆེན་པོས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། མཚན་ཉིད་བརྟག་པའི་
ལེའུ་སྟེ་བཅུ་གསུམ་པའོ།།    །།དེ་ནས་ལྷའི་དབང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས་སླད་མའི་དུས་དག་ན། གདུག་པ་ཅན་གྱི་ཡི་དྭགས་རྣམས། །དུག་
རྣམས་དབྱུང་ན་ཇི་ལྟར་དབྱུང༌། །མཆོད་པའི་ལས་རྣམས་ཇི་ལྟར་བྱ། །ཆོས་ཀུན་བདག་པོས་བཀའ་སྩོལ་ཅིག །ཅེས་གསོལ་ཏོ། །བཀའ་སྩལ་པ། ལྷའི་དབང་པོ་ཉོན་ཅིག །མཆོད་
པའི་ལས་དག་བྱེད་འདོད་ནི། །གཉིས་དགོན་གཙུག་ལག་ཆུ་མིག་འགྲམ། །མཚེ་འུ་ལྟེང་ཀ་ཁྲོན་པའི་སྟེང༌། །དབྱར་ཟླ་གསུམ་ལ་གནས་པར་བྱ། །དབྱིབས་ལེགས་རན་མཛེས་བྱི་
དོར་བྱ༑ ༑བ་ཡི་རྣམ་ལྔ་སྦོས་དང་དྲི། །ཐིག་ལེ་ལྔ་དང་ལྡན་པར་བྱ། །དབུས་སུ་ཧཱུཾ་བྲི་གསལ་བར་བྱ། །ཨོཾ་ཕཱ་ཕོ་ཕཻ་ཕོཾ། །འདི་དག་གཞི་ལས་རྫོགས་པར་བསྐྱེད། །ཀླུ་ཡི་རྒྱལ་པོ་རྒྱ་
མཚོ་ནི། །ལུས་དཀར་རིན་ཆེན་སྦྲུལ་མགོ་གསུམ། །ལག་ན་རིན་ཆེན་སྡོང་བུ་འོ། །ཀླུ་ཡི་རྒྱལ་པོ་ཀུན་ནས་གདུགས། །སྤྲུལ་མགོ་གཉིས་པ་ཁ་དོག་སེར། །རིན་ཆེན་འབར་བ་ལག་ནའོ་

83-1-226a

༄༅། །ཆུ་ལྷ་མགོ་ལྔ་ཁ་དོག་དམར། །ལག་ན་པདྨ་འབར་བའོ། །ཀླུ་རྒྱལ་ཤིང་ལ་བུ་ར་ཀ །ལག་ན་སྤྲིན་ཕུང་ཁ་དོག་ལྗང༌། །རྒྱལ་དང་རྗེ་དང་བྲ་མ་ཟེ་དམངས། །སོ་སོའི་
རིགས་ཀྱི་རྒྱལ་པོ་སྟེ། །སྤྲ་ཚིལ་ཞ་ཉེ་བག་ཟན་ལ། །གཟུགས་སུ་ཡང་ན་མཛེས་པར་བྱ། །སེམས་ཅན་འཁོར་གྱིས་བསྐོར་བར་བྱ། །ཀླུ་སྨན་སྣ་ཚོགས་དཀར་དང་དམར། །ཚོགས་
པར་བྱས་ལ་མཆོད་སྦྱིན་བྱ། །ཁམ་ཕོར་སྦུ་གུ་མཆུ་ལྔ་པར། །བླུགས་ལ་ཁ་བཅད་གནས་སུ་སྦ། །གསོ་བར་བྱ་བའི་ལས་ནི་རབ། །སྤྱན་དྲང་གདན་དང་ཕྱག་སྐྱབས་བསྟོད། །སྨོན་
ལམ་ལ་སོགས་རྒྱ་ཆེར་བྱ། །བདེན་པ་བདར་ཞིང་བསྡིག་པར་བྱ། །དུག་རྣམས་དབྱུང་བའི་ལས་དག་ནི། །རཾ་ཡཾ་ཁཾ་ལས་བྱུང་བ་ཡི། །འཁོར་ལོ་རྣམ་གསུམ་མེ་རླུང་ཆུ། །སྲེག་
གཏོར་བཀྲུ་བྱ་སྟོང་ཉིད་ཀྱིས། །འཁོར་ལོ་ཆེན་པོ་གནས་པར་བྱ། །ཧཱུཾ་ལས་གྱུར་པར་ལྡན་པར་བྱ། །བཟང་སྐྱོབ་པ་དང་དོགས་ཉེས་དང༌། །མཉམ་དང་ལྡན་པས་མཆོད་པ་བྱ། །
དེ་ནང་དེ་བཞེངས་མཚན་ནས་བརྗོད། །ཉ་སྟོང་དུས་མཆོད་སྲི་ཞུས་བསྐོར། །དེས་ནི་དོན་རྣམས་འགྲུབ་པར་འགྱུར། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས།
དུག་དབྱུང་ཞིང་མཆོད་པ་བསྟན་པའི་ལེའུ་སྟེ་བཅུ་བཞི་པའོ།།    །།དེ་ནས་དེ་བཞིན་གཤེགས་པ་ཐམས་ཅད་ཀྱི་བདག་པོས་བཀའ་སྩལ་པ། །དུས་ངན་ཐ་མར་

83-1-226b

གྱུར་པའི་ཚེ། །སྡིག་ལ་མི་འཛེམ་མི་དགེ་སྤྱོད། །མཚམས་མེད་བྱེད་ཅིང་ཆོས་བསྐོར་འཇིགས། །མཛེད་དང་ཤུ་བ་གཡན་པ་དང༌། །བསྐམས་དང་ཞ་གྲུབ་གཞོགས་ཕྱེད་ན། །དེའི་ཚེ་
ང་ཡི་བསྟན་པ་འབྱུང༌། །ཉོན་ཅིག་དབང་པོ་འཁོར་གྱི་མཆོག །ལོག་སྲེད་གདུལ་དཀའ་གདོལ་པ་ཅན། །ཞི་བས་མི་འདུལ་གང་ཟག་གི །གཤེད་དུ་འཁོར་ལོ་འདི་བསྐོས་སོ། །ཀྲོ་དྷ་
རཱ་ཛའི་གཟུངས་བཅས་ལ། །རྡོ་རྗེ་རྒྱ་གྲམ་མཐའ་བསྐོར་རྡོ་རྗེའི་ར། །བརྩོན་འགྲུས་བཞི་ལྡན་དབུས་དང་ལྔ་རུ་དེའོ། །དེ་ལས་རྒྱས་པ་དག་ཏུ་བསྐོར་འདོད་ན། །དེ་ལ་ཁྱད་པར་ཁྱམས་
དང་ཡི་གེ་ནི། །བཅུ་གཅིག་ལྡན་བྱས་མཚོན་རེའི་མིང་རུས་གཅར། །ཁྱམས་གཅིག་ཧཱུཾ་དང་མིང་རུས་མང་ན་སྦྲག །དབུས་ཁྱམས་སྔགས་བྲི་མང་ན་དེ་དང་སྦྲག །གཅིག་ལ་རྡོ་རྗེ་ཧཱུཾ་
བར་མང་ན་གཅར། །རྐང་པ་མོས་མ་ཤིགས་ན་ཕོ་ཡི་ལས། །དེ་མ་བྱུང་ན་ཕོ་མོ་སྦྲག་པའི་ལས། །བསོད་ནམས་ཅན་གྱི་སྐལ་བཟང་མ་ཐུལ་ན། །སྲིད་པའི་གཏོང་ཟློག་འཁོར་ལོ་
དཀྲུགས་ཏེ་བསྐོར། །རོ་རས་ལ་བྲི་བྱ་རོག་འུག་པའི་སྒྲོ། །སྨྱུག་གུ་བྱས་ལ་གདན་ནག་ཡིག་སྔོན་འབྲི། །དྲི་དགོད་ཤིང་བསྲེགས་བོང་ཁྲག་བོང་དུག་སྦྱར། །དབུས་དང་བཙོན་ཁང་
བཞི་པོར་ཧཱུཾ་བར་བཅད། །དགོས་པ་ཀུན་བྱེད་ལས་རྣམས་ཐམས་ཅད་ཀྱི། །སྔགས་འདི་ཕོ་དང་མོར་བྲི་བར་དུ་བསད། །ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། ཕོ་དང་མོར་བསྐོར་རབས་ཆད་

83-1-227a

༄༅། །ཕོ་མོར་གཞུག །དབུས་ཀྱི་ཧཱུཾ་བཏགས་སྲད་བུ་ཚངས་བུག་དབྱུང༌། །ཡཀྵ་ཁ་ཕཊ་ཕྱོགས་བཞིར་གཞག་པར་བྱ། །རྡོ་རྗེ་རབ་ཏུ་ཧཱུཾ་བར་དེ་བར་གཞག །དུག་
སྣ་ཁྲག་སྣས་ག་འུ་ནག་པོར་བྱུག །གུ་གུ་རྒྱ་ཚིལ་ཚིལ་ཆེན་ར་ལུག་རྨང་ཁ་ནི། །ཁུ་བ་ནག་པོས་བྱ་བར་རབ་ཏུ་ཤིས། །བོང་གྲི་ནག་པོའི་རྡོག་མ་དྲི་རྒོད་ཤི་སྐྲ་དང༌། །ཡུགས་
ས་མོ་ཡི་སྐྲ་ཤད་སྐུད་པས་དཀྲི། །ཡུགས་ས་མོ་ཡི་དོར་རྟས་དྲིལ་ལ་སྦ། །ཕོ་མོའི་ཐོད་པ་སྟེང་འོག་རྒྱ་གྲམ་བྲི། །རི་རབ་མནན་བྱས་མཐའ་གཉིས་དང་པོ་བཞི། །བང་རིམ་སྔགས་
བྲིས་སྟེང་དུ་རྒྱ་གྲམ་དགབ། །རྒྱ་གྲམ་འོག་ཁུང་སྟེང་དུ་ཁྲུ་དོའི་ཚད། །བང་རིམ་བཞི་ལ་སྔགས་འདི་སྐུ་གསུང་ཐུགས། །ང་ཡི་རི་རབ་དག་ཏུ་མཚོན་ཕྱིར་བྲི། །ཨོཾ་ལཾ་ཧཱུཾ་ལཾ་སྟཾ་བྷཱ་
ནཱཾ༑ ཨོཾ་བཛྲ་ཙཎྜ་ནཱ་ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། །དྲག་པོ་འཁོར་ལོའི་ལེའུ་སྟེ་བཅོ་ལྔ་པའོ།།    །།དེའི་ཚེ་དེ་སྐད་ཅེས་བཀའ་
སྩལ་པའི་མཐུས་འཇིག་རྟེན་གྱི་ཁམས་ཀྱང་གཡོས། རབ་ཏུ་གཡོས་སོ། །འཇིག་རྟེན་གྱི་ཁམས་ཐམས་ཅད་ལ་ལ་ནི། གཡས་སུ་འཁོར་བའི་ཚུལ་གྱིས་འཁྲུགས་སོ། །ལ་
ལ་ནི༑ གཡོན་དུ་འཁོར་བའི་ཚུལ་གྱིས་འཁྲུགས་སོ། །ལ་ལ་ནི། བླ་འོག་དགྱེ་དགུའི་ཚུལ་གྱིས་འཁྲུགས་སོ། །ལ་ལ་ནི། མཐོ་དམན་དང་གྲུམ་པའི་ཚུལ་གྱིས་འཁྲུགས་ཏེ།

83-1-227b

དེ་དག་ན་གནས་པའི་གདུག་པ་ཅན་ཐམས་ཅད་རབ་ཏུ་མྱོས་ནས་ཁ་ནས་ཁྲག་ངན་སྐྱུགས་པ་དག་ཀྱང་བསྐུས་ཏེ། ཐམས་ཅད་ཀྱང་གན་བ་དེར་ཐད་དུ་འདུས་ནས་ཕྱག་འཚལ་ཏེ་
མགྲིན་གཅིག་ཏུ་སྐད་ཀྱིས་འདི་སྐད་ཅེས་གསོལ་ཏོ། །ཀྱེ་མ། སྔ་མ་མ་མཐོང་ཁྲོ་བདག་འཇིགས་པའི་སྐུ། །རབ་ཏུ་གྲགས་པ་ཡ་མཚན་ཨེ་མ་ཧོ། །ཐུགས་རྗེས་དགོངས་ཤིག་བདག་
ཅག་འབངས་སུ་མཆི། །དེ་ལས་འགལ་ན་དམྱལ་བར་ལྟུང་བར་ཤོག །ཅེས་གསོལ་ཞིང་འཁོད་དོ། །དེ་ནས་བདུད་ཀྱི་རྒྱལ་པོ་སྐོས་ཀྱི་བདག་པོ་བདུད་བྱེ་བ་འབུམ་ཕྲག་དང་བཅས་པས་
མགྲིན་གཅིག་གིས་སྲོག་གི་སྙིང་པོ་ཕུལ་བ། བཅོམ་ལྡན་འདས། །བདག་ཅག་གི་རིག་པ་འདི་བཞེས་སུ་གསོལ། །ཨོཾ་ནག་པོ་ཏྲི་ཊ་ཏྲི་ཊ་ཏྲི་ལིང་ཏྲ་ཏ་ཧ་ཀེ་ཎ། བདག་ཅག་གི་རིག་པ་
འདི་གང་ན་གནས་པ་དེར་བདུད་ཀྱིས་འགལ་བར་མི་བགྱིད་དོ། །གང་ཡིད་ལ་དགོངས་པ་དེ་གྲུབ་པར་བགྱིད་དོ། །ཕས་བྱད་སྔགས་དང་སྦྱོར་བ་བཏང་བ་ཡང་ཕྱིར་ལྡོག་གོ །དེ་ནས་
གཟའ་རྒོད་ཆེན་པོ་རཱ་ཧུ་ལ་འཁོར་གཟའ་འབུམ་ཕྲག་དང་བཅས་པས་མགྲིན་གཅིག་གིས་རང་རྟགས་སྲོག་གི་སྙིང་པོ་ཕུལ་བ། ཤུ་ཤུ་རཀྵ་ཚལ་པ་ཀྲོ་དྷ་ཀྲོ་ལཱི་ཤྭ་ར། རཱ་ཧཱུ་ལ། ཙ་
ཏི་ཙ་ཏི༑ བདག་ཅག་གི་རིག་པ་འདི་གང་ན་གནས་པ་དེར་གཟའ་རྣམས་ཀྱིས་འགལ་བར་མི་བགྱིད་དོ། །ཕས་བཏང་བ་ཡང་སླར་དེ་ཉིད་ལ་མཆིའོ། །འདི་འཛིན་པ་ལ་ཅི་འཚལ་བ་ཡང་

83-1-228a

༄༅། །སྩོལ་བར་བགྱིད་དོ། །དེ་ནས་དཀར་པོ་དུང་གི་ཐོར་ཚུགས་ཅན་ལ་སོགས་པའི་རྒྱལ་པོ་འཁོར་འབུམ་ཕྲག་དང་བཅས་པ་ལྷགས་ནས་མགྲིན་གཅིག་གིས་
རང་རྟགས་སྲོག་གི་སྙིང་པོ་ཕུལ་བ། པྲ་མ་ཎ་པུ་ཌི་ད་ཥ་ཨ་བརྟཱ་རཱ་ཛཱ། དྷ་ན་རཀྵ་ཙི་ཏ་ཕྱུང་ཙིཏ་རཱ་ཛཱ་ཕྱུང༌། རཱ་ཛཱ་ཙིཏྟ་གཏུབས། །བདག་གི་རིག་པ་འདི་གང་ན་གནས་པ་དེར་
ཡུལ་འཁོར་དང་དཔག་ཚད་དུ་འགལ་བར་མི་བགྱིད་དོ། །ཕས་བཏང་བ་ཡང་དེ་ཉིད་ལ་སླར་མཆིའོ། །དེ་ནས་བཙན་དམར་པོ་སྲོག་ལེན་བཙན་འབུམ་ཕྲག་དུ་མ་དང་བཅས་པས་
མགྲིན་གཅིག་གིས་རང་རྟགས་སྲོག་གི་སྙིང་པོ་ཕུལ་བ། ཨཱ་བི་ཤྭ་རཱ་ཛཱ་ཏྲི་ལིཾ། བདག་ཅག་འཁོར་དང་བཅས་པ་རྣམས་འདི་ལས་འདའ་བར་མི་བགྱིད་དོ། །ཕས་བཏང་བར་གྱུར་
ཀྱང་དེ་ཉིད་ལ་མཆིའོ། །དེ་ནས་གཤིན་རྗེའི་རྒྱལ་པོ་དམིགས་པ་ཞེས་བྱ་བ་འཁོར་དང་བཅས་པས་མགྲིན་གཅིག་ཏུ་རང་རྟགས་སྲོག་གི་སྙིང་པོ་ཕུལ་བ། ཡ་མ་རཱ་ཛཱ་ཡ་མ་ཙིཏྟ།
བདག་གི་རིག་པ་སྤྱོད་པ་དེར་བདག་གི་གནོད་པ་མི་སྤོབས་ལགས་ཏེ། །གནོད་པའི་རྒྱུན་སྤངས་ནས་ཕས་བཏང་བ་ཡང་སླར་དེ་ཉིད་ལ་མཆིའོ། །དེ་ནས་མ་མོའི་རྒྱལ་མོ་མཁའ་དབྱིངས་
ཀྱི་ཡུམ་ལྔ་དང༌། བདུད་ཀྱི་གཤིན་རྗེའི་སྲིད་མོ་སྲིད་པའི་ཕུང་བྱེད་རེ་མ་ཏི་ལ་སོགས་པ་མ་མོའི་ཚོགས་དཔག་ཏུ་མེད་པ་དག་གིས་རང་རྟགས་སྲོག་གི་སྙིང་པོ་ཕུལ་བ། རག་མོ་མཱ་མཱ་

83-1-228b

རུ་ལུ་སྙིང་ཁ་རཀྵ་ཛ་བཱ་ལམ་མ་བྷྱོ་བྷྱོ། བདག་ཅག་གི་གསང་བའི་སྔགས་འདི་སྤྱོད་པ་དེར་སྲུང་བ་དང༌། བསྐྱབ་པ་བགྱིད་དོ། །འཁོར་དང་བཅས་ཏེ་བཀའ་གཞན་བགྱིད་དོ། །ཕས་བཏང་
བ་ཡང་སླར་དེ་ཉིད་ལ་མཆིའོ། །དེ་ནས་ཀླུ་འཁོར་དང་བཅས་པས་མགྲིན་གཅིག་ཏུ་རང་རྟགས་སྲོག་གི་སྙིང་པོ་ཕུལ་བ། །ནཱ་ག་རཱ་ཛཱ་ནཱ་ག་ནི། གང་ན་རིག་སྔགས་ཀྱི་རྒྱལ་པོ་སྤྱོད་པ་དེར་
བདག་ཀླུའི་གནོད་པའི་རྒྱུན་སྤོང་ངོ༌། །ཕས་བཏང་བ་ཡང་སླར་དེ་ཉིད་ལ་མཆིའོ། །ཞེས་སོ་སོ་ནས་རང་རྟགས་སྲོག་གི་སྙིང་པོ་ཕུལ་ཏེ་དམ་བཅས་སོ། །དེ་ནས་དབང་པོ་ཆེན་པོས་ཁྲོ་བོའི་
བདག་པོ་དེ་ལ་འདི་སྐད་ཅེས་གསོལ་ཏོ། །སྲིད་པའི་དབང་པོ་འདི་རྣམས་ཀུན། །འཁོར་ལོས་བཟློག་ན་ཇི་ལྟར་བཟློག །ཟློག་ཐབས་ཁྱད་པར་བཀའ་སྩོལ་ཅིག །བཀའ་སྩལ་པ།
ཉོན་ཅིག་ལྷ་ཡི་དབང་པོ་ཁྱོད། །མཱ་ར་ཡའི་ཙཀྲ་དག་ལས། །སོ་སོའི་མནྟྲ་འཁོར་བར་བྲི། །བྱད་སྔགས་ཕྱིར་བཟློག་དེ་ལ་ཡང༌། །ས་མ་ཡ་དང་བཟློག་བཏགས་སོ། །མཆུ་གསུམ་
སྙིང་ལྤགས་མེད་པའི་ཐོད་པ་དང༌། །རོ་ཉེ་སྦལ་ཤུགས་ཕག་ཐོད་རྣལ་གྲི་མོ། །དྲི་རྒོད་སྐྱུང་ཀ་ཐོད་ཆེན་ནང་དག་ཏུ། །རབ་ཏུ་དྲག་ཏུ་བསྐོར་ཏེ་འཁོར་ལོ་གཞུག །འོད་འགྲོ་འགྲུལ་སྲང་
རྒྱ་གྲམ་ལམ་དག་ཏུ། །ཨེ་དོང་བྲུ་བྱས་རྒྱ་སོལ་མི་ཁྱིར། །རྟ་ཁྲག་རྨེ་ཁྲག་ནག་པོས་སྦྱངས་ལ་བསྐུ། །དབུས་བཅུག་མཐའ་སྐོར་མནན་པའི་ལས་དག་བྱ། །ཡང་ན་ཐུན་དུ་སྦགས་ལ་

83-1-229a

༄༅། །ཁྲོས་པས་འཕང༌། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། །དྲེགས་པས་སྲོག་གི་སྙིང་པོ་ཕུལ་བ་དང༌། མངོན་སྤྱོད་དྲག་པོའི་
ལས་ཀྱིས་བཟློག་པའི་ལེའུ་སྟེ་བཅུ་དྲུག་པའོ།།    །།དེ་ནས་ལྷའི་དབང་པོས་གསོལ་བ། ཀྱེ། བསྟན་པ་འཇིག་པའི་དུས་དག་ན། །ཐུན་གྱིས་ཚར་གཅད་བསྟན་དུ་
གསོལ༑ ༑བཀའ་སྩལ་པ། ལྷའི་དབང་པོ་ཉོན་ཅིག །རྫས་དང་སྔགས་བཅས་ཏིང་འཛིན་གསུམ། །ཁྲོས་པས་ཞེ་སྡང་བསྐྱེད་པར་བྱེད། །ཞེས་དང་དྲན་པས་གདུག་རྫས་གསག །
ཡུངས་ཀར་ཡུངས་ནག་སྐེ་ཚེ་ཏིལ། །གཟེ་མ་སྐྱེར་བ་སེ་བའི་ཚེར། །ཐུན་སྔགས་འདི་བཟླས་བརྣགས་ཀླ་བྲབ། །ཨ་མུ་ཀཾ་ནི་གཏོར་མ་འམ། །མཚན་ལྡན་ཀ་པཱ་ལ་རུ་གཞུག།
ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། མཱ་ར་ཡ་ཐུན་ཕོབ། དབང་པོ་ལ་ཡཾ། སྲོག་ལ་ཡཾ། ཙི་ཏ་ལ་ཡཾ། གོ་རོ་ཏ་ན་ལ་ཡཾ། གཟས་པའི་མཚན་སྨོས་རྡོ་རྗེའི་ཐོག་ཏུ་དབབ། །གང་དམིགས་
གཟས་པའི་མཐུ་དང་རྫུ་འཕྲུལ་རྣམས། །བདག་ལ་བསྡུ་བྱས་རྟོག་པའི་བག་ཆགས་བཀྲུ། །སྔགས་འདིར་རོལ་ཅིག་བརྗོད་ཅིང་བྷ་ལིང་དགྲིལ། །ཨོཾ་བ་ལིཾ་ཏ། བ་ལིཾ་པཱུ་ཛ་ཨརྒྷཾ་
པྲ་ཏཱིཙྪ་ཧོཿ། བཛྲ་ཀྲོ་དྷ་ཙཎྜ། བ་ལིཾ་ཁཱ་ཧི་ཁ་ཧི། བཛྲ་ཀྲོ་དྷ་ཙཎྜ་ཧ་ཧ་ཧ། ཧེ་ཧེ་ཧེ། བྷ་ཊ་སྭཱཧཱ། སྦྲུལ་དང་སྦལ་པ་ཉ་དང་ཆུ་སྲིན་སྙིང༌། །ཤ་ཆེན་ཁྲག་ཆེན་ལོངས་སྤྱོད་རྣམ་པ་ཀུན།།

83-1-229b

ཤེས་རབ་མཆོག་གི་ཕྱག་རྒྱ་ཆེར་བསམས་ལ། །ཡཾ་གཏོར་རཾ་བསྲེག་ཁཾ་བཀྲུས་བདུད་རྩིའི་མཆོག་ཏུ་བསྒྱུར། །ཨ་མྲྀ་ཏ་དག་སྔགས་འདིས་སྦྱང་བར་བྱ། །ཨོཾ་ཨཱཿཧཱུཾ་སརྦ་པཉྩ་ཨ་མྲྀ་ཏ།
བཛྲ་ཨ་མྲྀ་ཏ་ཧཱུཾ་ཧྲཱི་ཐཱ། ཨོཾ་མ་ཧཱ་རཀྟ་ཛྭ་ལ་རཾ་ཁཾ། ཁཱ་ཧི་ཁཱ་ཧི། ཧཱུཾ་ཧཱུཾ་ཧཱུཾ། ཧཱ་ཧཱ་ཧཱ། ཕྱི་ནང་གསང་བའི་མཆོད་པ་རྒྱ་མཚོའི་ཚོགས། །དངོས་སུ་འབྱོར་དང་ཡིད་ཀྱིས་སྤྲུལ་པ་ཀུན། །ཕྱོགས་
བཅུའི་ཞིང་ཁམས་གང་བར་རབ་དམིགས་ལ། །སྐྱོ་མེད་དད་པས་ཉིན་མཚན་བརྩོན་པར་བྱ། །མི་དམིགས་མཉམ་བཞག་ཡེ་ཤེས་རབ་ལྡན་པ། །སྐུ་གསུང་དུས་གསུམ་སངས་
རྒྱས་ཐམས་ཅད་དང༌། །སེམས་དཔའ་སེམས་མ་ཁྲོ་བོ་ཁྲོ་མོའི་ཚོགས། །མཆོད་པ་ཆེན་པོ་དེ་མཉེས་སྦྱིན་བྱའི་སེམས་ཅན་ཚིམ། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་
གསང་བའི་རྒྱུད་ལས། །ཐུན་དྲག་མཆོད་སྦྱིན་གྱི་ལེའུ་སྟེ་བཅུ་བདུན་པའོ།།    །།དེ་ནས་ལྷའི་དབང་པོ་ལ་སོགས་ཏེ་རི་རབ་དང༌། །བར་སྣང་ལ་སོགས་པ་ལ་གནས་པའི་ལྷ་ཐམས་
ཅད་ཀྱི་མེ་ཏོག་དང༌། ཕྲེང་བ་དང༌། སྤོས་དང༌། ཕྱེ་མ་དང༌། ལྷའི་ན་བཟའ་དང༌། ཞལ་ཟས་དང༌། རྒྱན་སྣ་ཚོགས་བ་དང༌། བདུག་སྤོས་དང༌། །སིལ་སྙན་དང༌། །བྱུག་པ་དང༌། སྒྲ་སྣ་ཚོགས་
པ་དང༌། སྤོས་སྣ་ཚོགས་པ་ཐོགས་ནས་ལྷགས་སོ། །འཇིག་རྟེན་པ་དེ་དག་ཀྱང་རང་རང་གི་མཆོད་པ་སྣ་ཚོགས་པ་ཐོགས་ནས་ལྷགས་ཏེ་ཞེས་དང་གུས་པ་བྱས་ཏེ་ཐམས་ཅད་ཀྱང་

83-1-230a

༄༅། །མགྲིན་གཅིག་གི་ང་རོས་གསོལ་པ། ཁྲོ་རྒྱལ་སྐུ་ལ་དྲི་མ་མི་མངའ་ཡང༌། །དཀར་ཆབ་མངར་ཆབ་སྤོས་ཀྱི་ཆབ། །སྨན་ཆབ་བདུད་རྩིའི་ཆབ་ལ་སོགས། །
ཁྱོད་ཀྱི་སྐུ་ལ་ཁྲུས་ཆབ་གསོལ། །ཨཱ་ཧ་ར་ཧཱུཾ། ག་བུར་བཟང་དྲུག་སྨན་གྱི་དྲི། །ཨ་ག་རུ་དང་དུ་རུ་སྐ། །གླ་རྩི་སྤོས་ཀྱི་དྲི་ལ་སོགས། །འགགས་པ་མེད་པར་ཤངས་ལ་འབུལ། །དྷུ་པ་པཱུ་
ཛ་མེ་གྷ་ཧཱུཾ། རིན་ཆེན་ལྔ་ཡི་མེ་ཏོག་དང༌། །ཆུ་ལས་སྐྱེས་དང་ཐང་ལས་སྐྱེས། །ཡིད་ཀྱིས་སྤྲུལ་པའི་མེ་ཏོག་རྣམས། །རྡོ་རྗེ་འཛིན་གྱི་དབུ་ལ་འབུལ། །པུཥྤ་པཱུ་ཛ་མེ་གྷ་ཧཱུཾ། འབྲུ་ཡི་
མར་མེ་རྩི་ཡི་མར། །འདམ་བུ་སྣང་གསལ་རིན་ཆེན་སྒྲོན། །སྤོབས་པ་བཅུད་ལེན་སྒྲོན་མ་རྣམས། །ཁྲོ་བོ་གཏུམ་པོའི་སྤྱན་ལ་འབུལ། །ཨཱ་ལོ་ཀེ་པཱུ་ཛ་མེ་གྷ་ཧཱུཾ། རྣམ་ལྔའི་
སྤོས་དང་སྨན་ལྔར་སྦྱར། །ར་ས་ཡེ་དང་ཨ་མྲྀ་ཏ། །རྡོ་རྗེ་འཛིན་ལ་དྲི་མཆོག་འབུལ། །གནྡྷེ་པཱུ་ཛ་མེ་གྷ་ཧཱུཾ། རོ་མཆོག་བརྒྱ་ལྡན་བདུད་རྩི་མཆོག །བདེ་བར་བཞེས་ཏེ་དགྱེས་པར་
དགོངས། །ཨ་མྲྀ་ཏཱ་བྷ་ར་ཧཱུཾ། ཀུན་ཏུ་གྲགས་པའི་སྒྲ་རྣམས་མ་ལུས་དང༌། །དམ་ཆོས་སྒྲ་སྒྲོག་སིལ་སྙན་འབུལ། །སྥ་ར་ཎ་ཁཾ་ཞེས་མགྲིན་གཅིག་གིས་གསོལ་ནས་དེ་ཉིད་དུ་སྤྲོ་
བའི་ཚུལ་གྱིས་གནས་པར་གྱུར་ཏོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། །དྲེགས་པའི་འཁོར་དག་གིས་སྲི་ཞུ་དང་གུས་པས་མཆོད་པའི་ལེའུ་སྟེ་བཅོ་བརྒྱད་པའོ།།    །།

83-1-230b

དེ་ནས་རྡོ་རྗེ་ཁྲོ་བོ་དེས་དྲེགས་པའི་འཁོར་དེ་དག་ལ་དམ་ཚིག་ཆེད་དུ་སྤྱད་པ་འདི་བཀའ་སྩལ་ཏོ། །མི་གནས་མཐའ་ལས་འདས་པ་སེམས་ཉིད་མཆོག །སྣ་ཚོགས་ཆོ་འཕྲུལ་འབྱུང་
བས་ཀུན་གྱི་གཞི། །མ་བཅོས་རང་བཞིན་རྐྱེན་གྱིས་བྱས་པ་མེད། །དེ་ལ་གནས་ན་རང་དམ་བསྲུང་བ་ཡིན། །དེ་བཞིན་གྱུར་ཀྱང་འོད་འགྱེད་ཆེད་དུ་བླངས། །ནོར་བུ་འབར་བ་མ་མཐོང་
སྟོན་པ་དང༌། །ཐུགས་རྗེའི་བྱིན་གྱི་རླབས་ཀྱིས་གདུང་བའི་ནད་སེལ་བ། །བདུད་རྩི་ལྟ་བུའི་ཚིག་གིས་ཚིམ་བྱེད་པ། །ཀུན་གཞིའི་ཡུལ་དུ་ནུས་པའི་དབང་འབོགས་ཤིང༌། །ཐུགས་
རྗེས་སྐྱོབ་པར་མཛད་པའི་མགོན་པོ་དང༌། །དུས་གསུམ་སངས་རྒྱས་ཀུན་བས་གཉན་པ་སྟེ། །སྙིང་བཞིན་སྐྱོ་མེད་རྨི་ལམ་ནང་དུ་བསྐུར། །ངག་གི་རྡོ་རྗེ་ཆུ་བོའི་རྒྱུན་བཞིན་དྲང༌། །སྐྱོ་མེད་ཉིན་
མཚན་དུས་སུ་བརྩོན་པར་བྱ། །རྡོ་རྗེའི་ཕྲག་པར་མི་གསེང་བསྡམས་ལ་དྲངས། །རྫུན་མེད་ཚིག་གིས་དམ་པ་དེ་ལ་བསྟོད། །བཤད་པའི་དབང་རྣམས་རབ་ཏུ་མ་བསྟན་ན། །རྡོ་རྗེའི་
ལྕེ་ལ་བདུད་རྩི་འཇིག་གྱུར་ཀྱང༌། །གཞན་ལ་ཟེར་ཐིགས་འགའ་ཡང་སྤྲོ་མི་བྱ། །གསང་འོས་གཉེར་གཏད་སྔགས་དང་མཚན་རྣམས་གསང༌། །དུས་གསུམ་འགྱུར་མེད་རྡོ་རྗེའི་སྐུ་
མཆོད་དེ། །ན་དང་འཆི་སོགས་ལས་ཀྱི་རྣམ་སྨིན་དང༌། །སྡུག་བསྔལ་མི་བཟད་ཉམ་ཐག་ཅི་བྱུང་ཡང༌། །ལྷག་པར་དྲན་པ་བསྐྱེད་དེ་རྗེས་སུ་གཟུང༌། །འགྲོ་ཉལ་འདུག་ཟ་སྤྱོད་

83-1-231a

༄༅། །ལམ་རྣམ་པ་བཞིར། །མི་བརྗེད་ཤེས་རབ་དག་གིས་རྗེས་སུ་གཟུང༌། །སློབ་དཔོན་མཚང་དང་གསང་ཚིག་ཡི་དམ་ལྷ། །སྲོག་གི་ཕྱིར་ཡང་རྟག་ཏུ་མི་སྤོང་ངོ༌། །
བཞི་པ་དེ་བཞིན་དེ་ལ་དེ་མི་སེམས། །དྲན་པས་རྗེས་སུ་དེ་ལ་གཟུང་བར་བྱ། །སྨིག་ཆུ་རྒྱུན་བཞིན་བརྟུལ་ཞུགས་བྱ་བ་བསྐྱེད། །དེ་ལས་འགལ་བའི་བརྟུལ་ཞུགས་རབ་ཏུ་སྤྱད། །
རྡོལ་ཞིང་ཟག་འགྱུར་དུག་ཅན་སྨད་པའི་སྣོད། །དེ་རུ་མུ་ཏིག་བདུད་རྩི་མི་བླུགས་ལྟར། །ཐབས་ཀྱི་སྤྱོད་པས་རྣམ་དབྱེ་ཤེས་པར་བྱ། །དཔག་ཚད་ཀུན་ཏུ་ཉམས་པ་རྣམ་པར་སྤོང༌། །
དེ་དག་འགལ་ན་རྡོ་རྗེ་དམྱལ་བ་ཡི། །སྡུག་བསྔལ་ཆུ་བོ་རེག་ཅིང་བཟོད་དཀའ་བར། །དུས་གསུམ་རྣམས་དང་ང་ཡིས་བརྗོད་མི་ནུས། །གཞན་ནས་གཞན་འཕང་ཐར་བའི་དུས་ཀྱང་
མེད༑ ༑མ་ཉམས་རྒལ་དཀར་འགྲོ་བར་གདོན་མི་ཟ། །ང་དང་དུས་གསུམ་ཀུན་ཀྱང་དེ་ལ་དགོངས། །གང་ལ་དམིགས་པའི་འབྲས་བུ་ཆུད་མི་ཟ། །ཕྱོགས་སྐྱོང་རྣམས་ཀྱིས་དམ་
སྐྱོང་དེ་ལ་སྲུང༌། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། ས་མ་ཡ་བཀོད་པའི་ལེའུ་སྟེ་བཅུ་དགུ་པའོ།།    །།དེ་ནས་འཁོར་དེ་དག་ལ་ཆེད་དུ་
བརྗོད་པ་འདི་བརྗོད་དོ། །ཉོན་ཅིག་འདུས་པའི་འཁོར་རྣམས་ཀུན། །དོན་དམ་དབྱེར་མེད་ཕྱོགས་ཆ་ཀུན་དང་བྲལ། །མི་ལེན་མི་གནས་མི་སྤོང་མི་འགོག་ཅིང༌། །རང་བཞིན་གནས་པ་

83-1-231b

དལ་འཆོས་སུ་མེད། །རྟོག་པའི་གནས་མིན་ཕྲ་བའི་སྤྱོད་ཡུལ་མིན། །དངོས་པོར་མི་གནས་མཚན་མ་ཀུན་དང་བྲལ། །སྒྲོ་དང་སྐུར་བས་དེ་ལ་དཔག་མི་དཔོགས། །སྟོང་པ་མ་ཡིན་ཐ་སྙད་
དེ་ལས་འདས། །མི་གནས་མི་རྟོག་རྐྱེན་གྱིས་བསྐྱེད་པ་མེད། །དངོས་བྲལ་ཀུན་གྱི་མཐའ་འདས་བརྗོད་དུ་མེད། །འདི་ཞེས་ངེས་པ་དེ་ལ་མཚོན་དུ་མེད། །དུས་གསུམ་བདག་པོ་སངས་
རྒྱས་ཐམས་ཅད་ཀྱི། །ཡབ་ཡུམ་ཤུལ་དང་ཀུན་གྱི་དངོས་པོ་ཡིན། །སེམས་ཅན་འཇིག་རྟེན་ཁམས་ཀྱི་རང་བཞིན་དང༌། །བུདྡྷ་འཇིག་རྟེན་ཁམས་ཀྱི་རང་བཞིན་ཀུན། །གཅིག་སྟེ་རྣམ་
གྲངས་ཡོངས་ཀྱིས་དེ་ལས་མེད། །གང་ཡང་མ་འགགས་གཅིག་ཏུ་ངེས་པ་མེད། །ཐ་སྙད་བརྗོད་བྲལ་སངས་རྒྱས་ཀུན་གྱི་དངོས། །དེ་ལྟར་གྲོལ་བ་རྣལ་འབྱོར་མཆོག་གི་ལམ། །ཕྲ་
བའི་སྒོ་མོ་རྣམས་ཀྱིས་རྗེས་དཔག་དཀའ། །དེ་ལ་སྤྲོ་དང་བསྡུ་བའི་དབང་པོ་མེད། །གཟུགས་དང་ཁ་དོག་རྣམ་པ་གང་དུ་ཡང༌། །དེ་ཉིད་མ་གྲུབ་དེ་ལ་གཉེན་པོ་མེད། །འབྱུང་བ་ཆེན་པོ་
ནམ་མཁའི་རང་བཞིན་ལ། །ཁུ་རླངས་འཇའ་ཚོན་ན་བུན་སྤྲིན་ལ་སོགས། །ཐན་བྲག་ལྷགས་རླུང་ལ་སོགས་གང་བྱུང་ཡང༌། །ནམ་མཁའ་ཆེན་པོ་དེ་ལ་གཡོ་བ་མེད། །དང་པོ་བྱུང་
ཡང་དེ་ཡི་ངང་ལས་བྱུང༌། །ཐ་མར་ཞི་ཡང་དེ་ཡི་ངང་དུ་ཞི། །དེ་དག་དེ་ཡི་ནང་དུ་འུབས་ཀྱིས་ཆུ་བ། །ཡངས་སོ་ཆེ་འོ་ནམ་མཁའི་ཁོག་པར་གནས། །ཁམས་གསུམ་སེམས་ཅན་དུས་

83-1-232a

༄༅། །གསུམ་སངས་རྒྱས་རྣམས། །དོན་དམ་ང་ཡི་རང་བཞིན་ང་ཉིད་ཡིན། །ཀུན་ཀྱང་དགེ་དང་སྡིག་སོགས་གང་བྱས་ཀྱང༌། །རང་བྱུང་འཕྲུལ་ལྡན་དེ་ལ་འཕེལ་འགྲིབ་
མེད༑ ༑རང་བྱུང་ཡེ་ཤེས་རྒྱུ་རྐྱེན་དངོས་པོ་མེད། །སེམས་ཅན་སངས་རྒྱས་གཉིས་ཤེས་རྟོག་གི་བུ། །དེ་ལ་དབྱེ་དང་མིང་དང་ཡིག་ཚོགས་མེད། །ཅེས་གསུངས་སོ། །དཔལ་རྡོ་རྗེ་གཏུམ་
པོ་ཐུགས་གསང་བའི་རྒྱུད་ལས། གཞི་བྱང་ཆུབ་སྙིང་པོའི་རྒྱུའི་ལེའུ་སྟེ་ཉི་ཤུ་པའོ།།    །།དེ་ནས་དྲེགས་པའི་འཁོར་དེ་དག་ངོ་མཚར་དུ་གྱུར་ནས་མགྲིན་གཅིག་གིས་འཛུམ་
པའི་མདངས་ཀྱིས་མངོན་པར་བསྟོད་པ། ཨེ་མ་ཧོ། །རྡོ་རྗེ་སེམས་དཔའ་སེམས་དཔའ་ཆེ། །རྡོ་རྗེ་འཛིན་པ་ཀུན་གྱི་རྒྱལ། །རྡོ་རྗེ་རྡོ་རྗེ་འཛིན་པ་ཆེ། །རྡོ་རྗེ་སྐུ་སྟེ་ཆེ་བ་པོ། །མི་ཤེས་དྲི་མ་ཀུན་
འཇོམས་པ། །སངས་རྒྱས་ཀུན་པས་སྔར་སངས་རྒྱས། །འགྲོ་བའི་མགོན་ལ་ཕྱག་འཚལ་བསྟོད། །རྡོ་རྗེ་ལུས་ཏེ་ལུས་ཀྱི་མཆོག །ལུས་རྣམས་ཐ་དད་རྣམ་སྤྲུལ་ཅིང༌། །ལུས་དམན་
པ་དག་འཇིགས་པར་མཛད། །ལུས་ཀྱི་ངེས་དོན་གཏིང་དཔག་དཀའ། །རྡོ་རྗེའི་སྐུ་ལ་ཕྱག་འཚལ་བསྟོད། །རྡོ་རྗེ་འབར་བ་ཆེར་འབར་བ། །འབར་བའི་འོད་ཀྱིས་སྡང་བ་འཇོམས། །
རྡོ་རྗེ་ཤུགས་ཏེ་ཤུགས་ཆེ་བ། །རྡོ་རྗེའི་མཚོན་ཆེན་ཕྱག་འཚལ་བསྟོད། །ཕྱག་ན་རྡོ་རྗེ་ཡེ་ཤེས་ཆེ། །ཞལ་གྱི་རྡོ་རྗེ་སྡང་བ་འབིགས། །རྡོ་རྗེ་མཆེ་བ་རྣོ་བ་ཆེ། །ཆེ་བ་རྒྱ་མཚོ་གསུང་ཆེན་

83-1-232b

བསྟོད༑ ༑རྡོ་རྗེ་པདྨ་བྱང་ཆུབ་ཆེ། །ཐུགས་ཉིད་སངས་རྒྱས་རང་བྱུང་བ། །རྡོ་རྗེ་རྒྱ་ཆེ་ཐུགས་ཀྱི་མཆོག །རྡོ་རྗེ་རྣལ་འབྱོར་ཐུགས་ཆེན་བསྟོད། །འཇིགས་བྱེད་དྲག་པོ་ནག་པོ་ཆེ། །རྡོ་རྗེ་འཇིག་
བྱེད་སྡང་བྱེད་པ། །སྒྲུབ་དཀའ་སྒྲུབ་ལེགས་ཡོན་ཏན་ཆེ། །ཡོན་ཏན་རྡོ་རྗེ་མཆོག་ལེགས་བསྟོད། །རྡོ་རྗེ་ཁྲོ་བོ་དྲག་པོ་ཆེ། །ཧ་ལ་ཧ་ལ་ནག་པོ་ཆེ། །རྟོག་པའི་དུས་ངན་རྣམ་པར་སྦྱོང༌། །
རྡོ་རྗེ་སེམས་དཔའ་ཕྱག་འཚལ་བསྟོད། །ཅེས་མངོན་པར་བསྟོད་དོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། འཁོར་གྱིས་མངོན་པར་བསྟོད་པའི་ལེའུ་སྟེ་ཉི་ཤུ་རྩ་
གཅིག་པའོ།།    །།དེ་ནས་ལྷའི་དབང་པོས་འདི་སྐད་ཅེས་གསོལ་ཏོ། །ཀྱེ་རྡོ་རྗེ་ཁྲོ་བོ་ཁྱོད། དུས་ངན་བསྟན་པ་མི་གནས་ཚེ་འཇིག་རྟེན་ཁམས་སུ་ཆུ་འཁྱགས་དབབ་པའི་
ཐབས་བཀའ་སྩལ་དུ་གསོལ། བཀའ་སྩལ་བ། ཉོན་ཅིག་དབང་པོ་ཆེན་པོ། །འཇིག་རྟེན་ཕུང་བར་བྱན་ནཱ་གའི་ཆུ་འཁྱགས་དབབ། གསང་བའི་ལས་རབ་འདི་ནི་རབ་ཏུ་ནག །ན་
མོ་བུདྡྷ་ཡ། བཛྲ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཨོཾ་བཛྲ་ཙཎྜ། ཀི་ལི་ཀི་ལི། ཙཎྜ་མོ་ར་ཅི་ན། ཙཎྜ་ཙཎྜེ། ནཱ་ག་བནྡྷཱ་ཡ་ཕཌ་སྭཱཧཱ། སོར་བརྒྱད་སེང་ལྡེང་ཕུར་བུ་གུ་གུལ་དང༌། ཚིལ་ཆེན་
སྨེ་ཁྲག་བྱུག་ཅིང་བདུག །རྩ་གཟིར་སྔགས་བཤམས་གདགས་པ་བཅའ། །ཐོག་མའི་གོང་ནང་གྲངས་མེད་བཟླས་པའི་མཆོག །ཀླུ་གནས་བཏབ་ན་ཁྱུང་གིས་མི་ཐར་འཆིང༌། །

83-1-233a

༄༅། །ཕྱོགས་བཏབ་ལྡོག་འགྱུར་ཞིང་བཏབ་འབུ་སྲིན་ཟ། །ལྡུམ་ར་རྟ་བྲེས་གནག་ར་ར་ལུག་གནས། །བཏབ་ན་མི་སྐྱེ་རི་སྙིལ་ཆུ་ཡང་ལྡོག །ཕལ་བའི་གྲོང་དང་རྒྱལ་
པོའི་ཕོ་བྲང་སྒོར་བཏབ་ན། །ཕལ་པའི་གྲོང་འཇིག་རྒྱལ་པོའི་ཁོར་གྱི་མི། །འབྱེར་ཞིང་ནད་ཀྱིས་ཐེབས་འགྱུར་ཕྱུང་ན་ཐར། །ནཱ་གའི་གནས་བཏབ་ཐམས་ཅད་འཆིང་བར་
འགྱུར༑ ༑ནག་པོ་གནས་སུ་སོང་ལ་ལས་འདི་བྱ། །བྱང་བལྟས་ཆུ་མིག་རྔོམ་དང་ངན་སྐྱིབས་ནག །མགོ་ན་རྡོ་ནག་དྲེགས་པ་ཆགས་པ་ཡོད། །གནས་དེར་ཨེ་ནག་འདོམ་བཞི་
རྩེ་མོ་ལྷོ༑ ༑དཀར་ནག་རྡོ་བ་གླང་དམར་རྭ་སྐྱེད་བྱ། །སྐམ་པོ་དུམ་བཞིར་ཕྱི་རོལ་ཁྲག་དུག་ནག །ར་ཁྱི་མི་ཁྲག་བསྐོལ་བྱ་ཏིང་འཛིན་བསམ། །ག་རུའི་སྤྲུལ་པ་མང་པོ་ཤིན་ཏུ་
གཅེས༑ ༑དཀར་ནག་དུང་བས་དྲན་བསྐྱེད་དབང་དུ་བསྡུ། །དེ་ནས་ཁྱུང་བསྐུལ་བ་ཞེས་བྱ་བ་འདི་གསུངས་སོ། །ཧྲཱིཿ། དཔག་བསམ་ཤིང་ལས་བཞེངས་པའི་ག་རུ་ཊ། །ཡེ་ཤེས་
གཤོག་པ་འབར་བ་གསེར་གྱི་མིག །རྡོ་རྗེའི་མཆུ་སྡེར་ཐོགས་མེད་ལྕགས་ཀྱུ་ཅན། །རི་རབ་རྩེ་ནས་རྒྱ་མཚོའི་གཏིང་དུ་སླེབ། །ཀླུ་རྒྱལ་གདན་དུ་འདིངས་ཤིང་ཀླུ་ཕྲུག་ཟས་སུ་
ཟ༑ ༑ཀླུ་རྣམས་བཀའ་ལས་མ་འདའ་ཆུ་འཁྱགས་ཕོབ། །བརྗིད་གནོན་མནྟྲ་མུ་ཏྲས་ཟིལ་གྱིས་མནན། །ནཱ་ག་རཱ་ཛ་ཕུཊྚ་ཕུཏྟ། སྟོང་བཟླས་བཤམས་སྤྲེལ་བནྡྷ་ཆུ་མིག་བརྡབ། །

83-1-233b

ཀླུ་གཟུགས་སྤྲུལ་མགོ་བདུན་སྔོན་སྒྱེད་ཀར་བཞག །མགོ་ལ་ཁྲག་བྱུང་འདི་ཉིད་རྩ་བརྒྱད་བཟླས། །ནཱ་ག་ནཱ་ག་ལ་ཁྲག་ནད་མགོ་ལ་ཕོབ། །ནཱ་ག་མགོ་ལ་ཁྲག་ཐུན་རྦད། རྩ་བརྒྱད་
བརྗོད་ཅིང་ཐབ་བྱ་ཁྲག་ལྷག་དང༌། །ཐལ་འཇིམ་བྷནྡྷ་ཆུ་མིག་ནང་དུ་བརྡབ། །ཐོག་དང་སེར་བ་ཇི་ལྟར་འདོད་བཞིན་འོང༌། །ནཱ་གའི་གཟུགས་ནི་ནག་པོ་གེལ་ཆགས་ཆེ། །མིག་ནས་གློག་
འགྱུ་ཁ་ནས་ཁྲག་སེར་འབབ། །དེ་ལྟར་བསམས་ན་ཀླུ་འཁྲུག་སེར་བ་འབེབས། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། །འཇིག་རྟེན་ཐོག་སེར་གྱི་ལེའུ་སྟེ་ཉི་ཤུ་རྩ་
གཉིས་པའོ།།    །།དེ་ནས་ཡང་ལྷའི་དབང་པོས་ཞུས་པ། མཐར་ཐུག་དྲག་པོའི་ལས་ཀྱིས་ཇི་ལྟར་དབབ། །རྫས་དང་སྔགས་བཅས་དྲག་པོའི་སྦྱར་ཐབས་གང༌། །སྦ་གནས་
དུས་ཚོད་མཛེས་པ་གང་ལ་བགྱི། །སྲུང་བའི་གོ་རིམ་བཅས་པ་ཇི་ལྟར་ལགས། །ཞེས་ཞུས་པ་ལས། བཀའ་སྩལ་བ། ཉོན་ཅིག་སྐལ་ལྡན་ལྷའི་དབང་པོ། །རྫས་དང་སྔགས་བཅས་དྲག་
པོའི་སྦྱོར་པ་འདིའོ། །མཛེ་ཤ་མཛེ་ཚིལ་ཐོད་པ་ཚིལ་ཆེན་དུད། །གཞོབ་རྣམས་བླུགས་ཏེ་སྤྲ་བའི་མེ་དང་སྤྲོད། །ཡུགས་སའི་ཞབས་དྲིལ་ཁར་ནག་བཅིངས་བྱས་ལ། །ཆུ་མིག་འགྲམ་
སར་སེང་ལྡེང་ཕུར་བ་གདབ། །སྟོན་ཟླ་ར་འབྲིང་གཟའ་རྒོད་རྒྱུ་དུས་གཏད། །སྐྱ་རེངས་ཤར་དང་ཉི་ཕྱེད་ཉ་ལ་གཏད། །རྫས་མཆོག་མ་ཕྱུང་ཆུ་འཁྱགས་ཉིན་རེ་འབབ། །དེ་ནས་ཀླུ་རྣམས་

83-1-234a

༄༅། །ཀུན་གྱི་གཉེན་པོ་རཀྟ་ཙ་མུཎྜི་ཞེས་བྱ་བ་འདིས་བསྐུལ་བཀའ་སྩལ་ཏོ། །ཧཱུཾ༑ སྐུ་ནི་གནམ་ལྕགས་འབར་བ་ལ། །དམར་སེར་མེ་ཡི་རལ་པ་ཅན། །དམར་སེར་མི་ཡི་རལ་བ་ཅན། །ཁམས་གསུམ་
སྲིད་གསུམ་ཁ་ན་ཁྱེར། །སྲིད་པ་གསུམ་ནི་ལྟོ་ན་འཕྱོ། །ཡ་འགལ་གནམ་ལ་མ་འགལ་ས། །ཉི་མའི་སྨན་དང་སྤྱན་ནས་འཆར། །ཟླ་བའི་སྐྱིན་ཏང་ཞལ་ནས་འཆར། །རི་རབ་རྩེ་
དགུ་ཕྱག་ན་བསྣམས། །མི་བཟད་འབར་མ་གཏུམ་ཆེན་མོ། །ཕྱག་ན་རྡོ་རྗེའི་བཀའ་ཉན་མ། །འདུལ་བའི་གཉེན་པོ་ཀླུ་འདུལ་མ། །ཐུགས་དམ་ཀླུ་ཡི་བནྡྷ་འདྲེན། །ཟས་སུ་ཀླུ་
ཡི་ཤ་ལ་ཟ། །ཀླུ་ཡི་གནས་རིས་དབང་དུ་སྡུད། །སྔགས་བཀའ་སྩལ་པ། ཨོཾ་ནཱ་ག་ཞུང་ཐུན། ཛྭ་ལ་ཛྭ་ལ། ཙྪིནྡ་ཙྪིནྡ། བྷིནྡ་བྷིནྡ། ཕཌ་ཕཌ་སྭཱཧཱ། ལས་ཀྱི་གོ་ཆ་དྲུག་ནི་རབ་ཏུ་
གཅེས༑ ༑ལོག་གནོན་གྱི་སྔགས་བཀའ་སྩལ་པ། ནཱ་ག་ལི་དུ་མ་ལ་ཡ་ས་དོ་མ་དྷེ་བ་ཀུ་རུ་ཧཱུཾ་ཧཱུཾ། ཛཿཛཿབྷྱོ་བྷྱོ། འཁོར་ལོ་ཚུལ་དུ་ལུས་ལའོ། །ཞེས་གསུངས་སོ། །དཔལ་རྡོ་
རྗེ་གཏུམ་པོ་ཐུགས་གསང་བའི་རྒྱུད་ལས། མཐར་ཐུག་དྲག་པོའི་ལས་ཀྱི་ལེའུ་སྟེ་ཉི་ཤུ་རྩ་གསུམ་པའོ།།    །།དེ་ནས་འཁོར་དེ་དག་གིས་ཞུས་པ། བཅོམ་ལྡན་ཉིད་ཀྱི་
མཚམས་བཅད་ཇི་ལྟར་གཟུང་བར་བགྱི་ཞེས་གསོལ་བ་དང༌། བཀའ་སྩལ་པ། འདུལ་བའི་ཚོགས་ཉོན་ཅིག །ངའི་རང་བཞིན་ནི། དུས་གསུམ་གྱི་བདེ་བར་གཤེགས་པར་

83-1-234b

རྟོགས་པར་བྱོས་ཤིག །ངའི་རང་བཞིན་ནི། སྐྱ་བ་མེད་པར་རྟོགས་པར་བྱོས་ཤིག །ངའི་རང་བཞིན་ནི། འགག་པ་མེད་པར་རྟོགས་པར་བྱོས་ཤིག །ངའི་རང་བཞིན་ནི། སྟོང་པ་ཉིད་དུ་
རྟོགས་པར་བྱོས་ཤིག །ང་གང་ཡིན་པ་དེ་ནི། གསང་བའི་བདག་པོའོ། །ང་གང་ཡིན་པ་དེ་ནི། རྡོ་རྗེ་སེམས་དཔར་རྟོགས་པར་བྱོས་ཤིག །ང་གང་ཡིན་པ་དེ་ནི། ཁམས་གསུམ་རྣམ་པར་
རྒྱལ་བར་རྟོགས་པར་བྱོས་ཤིག །ང་གང་ཡིན་པ་དེ་ནི། གཏུམ་པོ་ཆེན་པོ་ཉིད་དུ་རྟོགས་པར་བྱོས་ཤིག །ང་གང་ཡིན་པ་དེ་ནི། ཆོས་སོ། །ཆོས་ཀྱི་ཕུང་པོའོ། །ཞེས་བཀའ་སྩལ་པས་དེ་
བཞིན་གཤེགས་པ་ཐམས་ཅད་དགྱེས་ཤིང་དགའོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ལས། ཡོངས་སུ་གཏང་བའི་ལེའུ་སྟེ་ཉི་ཤུ་རྩ་བཞི་པའོ།།    །།རྒྱ་གར་གྱི་མཁན་
པོ་ཨ་བཱ་ཡུ་ག་ཏའི་ཞལ་སྔ་ནས་ཞུས་ནས་བོད་ཀྱི་ལོཙྪ་བ་ཆོས་ཀྱི་བརྩོན་འགྲུས་ཀྱིས་བསྒྱུར་བ་རྫོགས་སོ།།    །།རྒྱ་གར་སྐད་དུ། ཤྲཱི་བཛྲ་ཙཎྜ་ཙིཏྟ་གུ་ཧྱ་ཏནྟྲ་ཨུཏྟ་ར། བོད་སྐད་དུ།
དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ། དཔལ་རྡོ་རྗེ་གཏུམ་པོ་ལ་ཕྱག་འཚལ་ལོ། །དེ་ནས་བརྒྱ་བྱིན་ལྷའི་དབང་པོས་གསོལ་པ། ཀྱཻ། བཅོམ་ལྡན་འདས་ཉིད་ཀྱི་སྐུ་གསུང་
ཐུགས་ཀྱི་གསང་བའི་བསྟན་པ་དམ་པའི་དབང་ཇི་ལྟ་བའི་གསང་བ་དམ་པ་མཛད་དུ་གསོལ། དེ་སྐད་ཅེས་གསོལ་བ་དང༌། ཆོས་ཀྱི་དབྱིངས་རྣམ་པར་དག་པའི་ངང་ལས་མ་ཧཱ་ཙཎྜ་ཀྲོ་

83-1-235a

༄༅། །དྷི་ཧཱུཾ༑ ཞེས་གསུངས་པས། གཡོན་དུ་ཁྲོ་མོ་གཏུམ་ཆེན་མོ། །མཐིང་ནག་ཆེན་མོ་འཇིགས་ཚུལ་ཅན། །དབུ་སྐྲ་ཁམ་པ་གྱེན་བརྫེས་མ། །སྤྱན་དམར་
སྡང་མིག་བགྲད་པའི་ཚུལ། །མཆེ་གཙིགས་ཁྲོ་གཉེར་སྤྱན་གསུམ་མ། །ཕྱག་གཡས་དྲིལ་འཛིན་གཙོ་ལ་འཁྱུད། །གཡོན་པ་ཐོད་ཁྲག་གཙོ་ལ་སྟོབ། །ཞབས་གཉིས་གཙོལ་
དགྱེས་ཚུལ་འཁྲིལ། །ཧི་ཧི་དགྱེས་དང་ཧ་ལའི་སྒྲས། །ཐམས་ཅད་གཡོ་ཞིང་བརླག་པར་བྱེད། །དུར་ཁྲོད་རྒྱན་ལྡན་མེ་དཔུང་ནང༌། །སྐུ་ལ་འཁྲིལ་བའི་ཚུལ་དུ་བཞུགས། །དེ་ནས་བཅོམ་
ལྡན་དགྱེས་ཆེན་པོ། །དགྱེས་པའི་ཏིང་འཛིན་ལ་གནས་པས། །ཉིད་ཀྱི་མཁའ་ལ་ཧཱུཾ་ཨོཾ་ལྡན། །ནོར་བུ་དང་ནི་རྡོ་རྗེར་ལྡན། །རྡོ་རྗེའི་རྩེ་མོའི་སྦུབས་མར་ཕཊ། །ཡུམ་གྱི་གསང་བར་པ་
ཏྲ་ལྡན༑ ༑པདྨ་དང་ནི་ཟེ་འབྲུར་ལྡན། །མ་ལས་ཉི་མའི་དཀྱིལ་འཁོར་ལོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། ཡུམ་རྣམ་པར་འཕྲུལ་བ་དང༌། མཁའ་གསང་
རབ་ཏུ་ལྡན་པའི་ལེའུ་སྟེ་དང་པོའོ།།    །།དེ་ནས་ལྷའི་དབང་པོས་གསོལ་པ། བཅོམ་ལྡན་འདས། བདེ་རྫོགས་གངས་ལགས་བཤད་དུ་གསོལ་ཞེས་ཞུས་པས། བཅོམ་ལྡན་འདས་
བདེ་རྫོགས་ཆེན་པོའི་ཏིང་ངེ་འཛིན་ལ་སྙོམས་པར་ཞུགས་ནས་འཁོར་ལོ་བདེ་རྫོགས་ཞེས་བྱ་བ་བཀའ་སྩལ་པ། ཉོན་ཅིག་ལྷ་ཡི་དབང་པོ་མཆོག །བདེ་སྐྱོང་འཁོར་ལོ་སུམ་ཅུ་

83-1-235b

གཉིས༑ ༑དུང་དང་ཀུན་ད་ལྟ་བུར་གནས། །མི་ཤིགས་ཧཱུཾ་ནི་ཁ་འོག་བལྟས། །མགྲིན་ཆེན་ལོངས་སྤྱོད་འདབ་བཅུ་དྲུག །དབུས་ན་གསེར་ཞུན་ལྟ་བུ་མཾ། །ཡ་བ་ར་ལ་ཁ་དོག་བཞི། །
ཕྱོགས་བཞི་འདབ་མ་བཞི་ན་གནས། །ཆོས་ཀྱི་འཁོར་ལོ་འདབ་བརྒྱད་དེ། །ཧཱུཾ་མུཾ་དབུས་ཏེ་ཕྱོགས་མཚམས་ན། །ཨོཾ་ཀྲོ་དྷི་ཧ་མཾ་ལཾ་པཾ་ཏཾ། །སྤྲུལ་པའི་འཁོར་ལོ་དྲུག་ཅུ་བཞི། །དབུས་
ན་ཨོཾ་དཀར་དེ་བཞིན་དུའོ། །མེ་ཡི་འཁོར་ལོ་གྲུ་གསུམ་རཾ། །རླུང་ནི་གཞུ་འདྲ་བ་དན་ཅན། །ཛ་ཉ་ཕཊ་དང་རཾ་ལྡན་པའོ། །དབབ་དང་བསྐྱིལ་བའི་སྦྱོར་བ་ཡིས། །ཤིན་ཏུ་སྣོད་ལྡན་
དམ་པ་ལ། །སྲིན་མཐེབ་ལྕེས་བླང་དབུགས་ཀྱིས་དྲང༌། །བྱིན་རླབས་བྱས་པའི་ཤེས་རབ་མ། །རང་ལུས་ཐབས་ལྡན་གཏད་པ་དང༌། །བདེ་བ་དང་ནི་བདེ་བ་ཆེ། །ཤིན་ཏུ་བདེ་ཆེན་བདེ་
མཆོག་ཡིན། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། །འཁོར་ལོ་བདེ་རྫོགས་ཀྱི་ལེའུ་སྟེ་གཉིས་པའོ།།    །།དེ་ནས་ལྷའི་དབང་པོས་གསོལ་པ། བཅོམ་ལྡན་
འདས༑ སེམས་ཅན་དོན་དུ་བྱིན་རླབས་མཐུ། །སྔགས་ཀྱི་མཐུ་རྣམས་བཀའ་སྩོལ་ཅིག །ཅེས་གསོལ་པ། ཉོན་ཅིག་ལྷའི་དབང་པོ། སྔོན་ཆད་ང་ལ་དེ་བཞིན་གཤེགས་པ་ཐམས་
ཅད་ཀྱིས་གསང་བའི་མཛོད་འཛིན་པར་དབང་བསྐུར་ཏེ། ད་ལྟར་ངས་ཁྱོད་ལ་བཤད་པར་བྱའོ། །འདི་ནི། ཀླུ་ཐམས་ཅད་འཇོམས་པར་བྱེད་པའོ། །ཉི་མ་ས་སླ་ལ་ནཾ། ནཱ་ག་ཀུན་ཞི།

83-1-236a

༄༅། །ཙིཏྟ་མུ་ལིང་ནཾ། བཟློག་བྱེར། ནཱ་ག་ཤིག །ནཱ་ག་བཟློག །ནཱ་ག་བྱེར། ནཱ་ག་ད་ཧ་ད་ཧ་མཱ་ར་ཡ་ཕཊ། ནཱ་ག་ཧ་ན་ཧ་ན། མཱ་ར་ཡ་ཕཊ། གསང་བ་གསང་བའི་མཛོད་
འཛིན་པའི། །སྔགས་དེས་ཀླུ་རྣམས་བརླག་པར་བྱེད། །རྫས་སུ་བསྟན་པ་འདི་ལྟ་སྟེ། །རྩ་བ་དང་ནི་སྐྱབས་སུ་བཅས། །ལྕེ་པོག་ནག་པོ་རྒྱ་ཚིལ་དང༌། །མགོ་གཉིས་པའི་དྲ་མ་གྷ་དྷ། །
ས་ཡི་དྲི་དང་རྣམ་ལྔའོ། །གདུག་པ་ཐམས་ཅད་འཇིལ་བར་བྱེད། །ཤུ་དག་ཚིལ་ཆེན་རྭ་གཞོབ་དང༌། །དྲི་ཆེན་དྲི་ཆུ་རྨ་བྱའི་མདོངས། །བྱུག་དང་བདུག་པར་བྱ་བའོ། །མུ་ཟི་གླ་རྩི་
དྲི་ཆེན་དང༌། །ཞུན་ཆེན་དྲི་ཆུ་སྦྱར་བ་རྣམས། །ལྟོར་བཏང་གདོན་རྣམས་རང་ཞིར་འགྱུར། །འདིས་ནི་རང་ཉིད་སྲུང་བར་བྱེད། །ནཱ་ག་ཤ་ཏི་དུ་ན་ཛིབས། ནཱ་ག་ཙི་ཏ་ནཾ། ནཱ་ག་ནི་ར་རྦུད་
ཤཱནྟིཾ་ཤ་དུ་རྩུབས། ནཱ་ག་ཨཱ་རོ་ལི་ཀ་ཤམས། ནཱ་ག་དུན་དུན། གྱེན་གྱེན། ནཱ་ག་ཤ་ཏི། ཡ་ཡ། ཚུབས་ཚུབས་དུ་ཤ་རྦུད། དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་
ལས། ཀླུ་ཐམས་ཅད་བརླག་པར་བྱེད་པའི་ལེའུ་སྟེ་གསུམ་པའོ།།    །།དེ་ནས་བཅོམ་ལྡན་འདས་འཇིག་རྟེན་གསུམ་རྣམ་པར་འཆིང་བར་བྱེད་པའི་ཏིང་ངེ་འཛིན་ལ་སྙོམས་
པར་ཞུགས་ནས་འཇིག་རྟེན་འཆིང་བྱེད་ཀྱི་སྔགས་གསུངས་པ། ཨོཾ་ཨེ་ཀ་ཡ་མ། ཧེ་ཀ་ཡ་མ། ཧྲི་མ་ཡ་མ། སརྩ་ཙིཏྟ་གཟེར་ཐུན་བིགྷྣཱཾ་ཞེས་གསུངས་མ་ཐག་ཏུ་སྲིད་པའི་རྩེ་མོ་ནས་

83-1-236b

མནར་མེད་པ་ལ་ཐུག་པ་ཡན་ཆད་སེམས་རྣམ་པར་མྱོགས་ཏེ་ལུས་རི་མོ་བཞིན་གཡོ་བ་མེད་པར་བཅིངས་པར་གྱུར་ཏོ། །དེ་ནས་དཔུང་རྣམ་པར་ཟློག་པ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ཏེ་དཔུང་ཟློག་བྱེད་ཀྱི་གསང་སྔགས་གསུངས་པ། ཨོཾ་ཨེ་ཀ་ཡ་མ་ཧེ་དུ་ན་རཀྵ་ཧེ་དུན། ཧཱུཾ་ཛ་ཧཱུཾ། ཡ་མ་ཙིཏྟ་ཤ་མ། ཤ་ཏྲུཾ་སྟམྦྷ་ཡ་ནཾ་དྷྲྀ་ཀ་རྦད་ཅེས་གསུངས་
པས་འཇིག་རྟེན་གྱི་ཁམས་ཐམས་ཅད་འཁྲུགས་ཤིང་དྲེགས་པ་ཅན་ཐམས་ཅད་རྫ་མཁན་གྱི་འཁོར་ལོ་བསྐོར་བ་བཞིན་གྱུར་ཏེ་མྱོས་པར་གྱུར་ཏོ། །དཔལ་རྡོ་རྗེ་གཏུམ་པོ་ཐུགས་
གསང་བའི་རྒྱུད་ཕྱི་མ་ལས། འཇིག་རྟེན་བཅིང་ཟློག་གི་ལེའུ་སྟེ་བཞི་པའོ།།    །།དེ་ནས་བཅོམ་ལྡན་འདས་ཁྱུང་རྣམ་པར་སྤྲོ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས་ཁྱུང་ལས་ལ་གཟུད་པ་ཞེས་བྱ་བའི་གསང་སྔགས་གསུངས་པ། གྲང་ཏི་ཏིག་ཏིག །གྲ་ཏ་བྲག་ཤི་ཏ་ཏ་ལེ་ཧེ་དུ་ཧཱུཾ་ཕཊ། དེ་ནས་ཡང་ཤ་ཏྲཱུཾ་འབའ་ཞིག་བ་བསད་པ་ཐུན་མོང་མ་ཡིན་པའི་
ཏིང་ངེ་འཛིན་ལ་སྙོམས་པར་ཞུགས་ཏེ་རྡོ་རྗེ་དྲག་པོ་ཐོག་འབབ་ཅེས་བྱ་བའི་སྔགས་གསུངས་པ། ཨོཾ་མཱ་ར་ཎ་སོད་སོད། མཱ་ར་ཎ་བྱིང་བྱིང༌། མཱ་ར་ཎ་རྨུགས་རྨུགས། མཱ་ར་ཎ་ཧ་ལ་ཧ་ལ། མཱ་
ར་ཎ་དུན་དུན། མྱོགས་མྱོགས། བྱིང་བྱིང་ཐུམ་རི་ལི་ལི་རྦད་ཛ་ཛ། ནཱ་ག་ལ་སོགས་ཤ་ཏྲཱུཾ་སྦྱར། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། བསད་པ་

83-1-237a

༄༅། །སྔགས་ཀྱི་ལེའུ་སྟེ་ལྔ་པའོ།།    །།དེ་ནས་ཡང་ལྷའི་དབང་པོས་གསོལ་པ། གདུག་པ་ཅན་ཚར་གཅད་པའི་ལས་ཁྱད་པར་ཅན་བཀའ་སྩལ་དུ་གསོལ་ཞེས་
གསོལ་པས། བཅོམ་ལྡན་འདས་ཁྱུང་སྒྲོལ་བྱེད་གསང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རབ་ཏུ་གསང་སྔགས་བཀའ་སྩལ་བ། ཨོཾ་ཏདྱ་ཐཱ། ཨོཾ་ཊ་ཀི་ཙ་ཏི།
གུཪྱ་ལ། གྷྱུ་ལི། མི་ལི་ཤ་ཤ་གྷྱུ་གྷྱུ། ཤ་ད་ཏི་པི་རི་ཏི། ཧཱུཾ་ཡ་ཧཱུཾ་ཡ། ཧཱུཾ་ཏུ་ཏི་སྭཱཧཱ། འབྲས་དང་སོ་བ་ནས་ནག་དང༌། །ཨ་རུ་ར་རྣམས་ཞིབ་བཏགས་ཏེ། །དགུ་དང་བཅུ་གཅིག་
བསྒྲུབ་པར་བྱ། །མཁའ་ལྡིང་སྒོ་ང་སྔགས་ཀྱིས་བསྐོར། །འགྲམ་དུ་བཞག་ལ་བསྒྲུབ་པར་བྱ། །མཱ་ར་ཎ་སོད། མཱ་ར་ཎ་བྱིང་བྱིང༌། མཱ་ར་ཎ་མུགས་མུགས། མཱ་ར་ཎ་ཧ་ན་ཧ་ན། མཱ་ར་
ཎ་དུ་ན་དུ་ན། ཧ་ལ་ཧ་ལ། མྱོས་མྱོས། བྱིང་བྱིང༌། ཐུམ་རི་ལི་ལི་ཛ་ཛ། དེ་ནས་གཏོར་མ་དབུལ་བར་བྱ། །བ་ལིཾ་ཏ་ཁཱ་ཧི་ཁཱ་ཧི། གྲྀཧྞ་གྲྀཧྞ། མཧཱ་རག་སི་པ་ཏོ། །ས་མ་ཡ་སྭཱཧཱ།
གསོལ་བ་གདབ་ཅིང་འཕྲིན་ལས་བཅོལ། །གླ་རྩི་ཤིང་ཀུན་ཤ་ཆེན་དང༌། །ལྕེ་པོག་ནག་པོ་ཤ་རི་ར། །བྱི་ཀུ་སྟག་གི་སྡེར་མོ་རྣམས། །རས་སུ་བཏུམ་ནས་ལུས་ལ་བཅང༌། །ཨོཾ་ཉི་མ་
ས་སླ་ལ་ནཾ། གྷུ་ནི་ཞི་ཙི་ཏ་གྷུ་ལི་ནཱཾ། ཙིཏྟ་མུ་དྲ་ཟློག་བྱེར། ཙིཏྟ་གུ་ལི་ནཱཾ། ཡ་ཁྲ་ནཱ་ག་ཟློག །ནཱ་ག་ཤིག །ནཱ་ག་མགོ་ལ་ནཱཾ། ཧ་པ་ས་ཁྲེ། རྟག་ཏུ་སྟོམ་ཆངས་གཏོར་མས་མཆོད། །ཞི་བས་

83-1-237b

དུག་དབྱུང་བྱད་ཀྱང་དགྲོལ། །རྩ་བའི་དཀྱིལ་འཁོར་ཕྱོགས་བཞི་རུ། །ནཱ་གའི་གཟུགས་བྲིས་དུག་ཅན་བཞག །ཚོན་སྐུད་སྤྲུལ་བསྒོམས་བཅིངས་བ་དེ། །སྤུ་གྲི་འབར་བས་གཏུབས་ཤིང་
དབྱེ། །རི་རབ་ཆེན་པོའི་ཕྱོགས་བཞི་ན། །དུག་བཞི་ལས་སྐྱེས་རིགས་བཞིའི་ཀླུ། །ས་ཆུ་མེ་རླུང་དུག་བཞིའི་བདག །བཅིངས་པ་དགྲོལ་ཅིང་དུག་དབྱུང་ཕྱིར། །དུག་ཐུབ་སྒྲོ་ལ་ཁྱུང་བསམ་ཕྱིར།
དུག་བྱ་བ་རང་རང་གནས་སུ་གཏང༌། །བདེན་པ་བདར་ཞིང་ཏིང་འཛིན་གསལ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། རབ་ཏུ་གསང་བའི་ལེའུ་སྟེ་དྲུག་པའོ།།    །།དེ་ནས་
བཅོམ་ལྡན་འདས་བདུད་རྩི་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བདུད་རྩི་མཆོག་བཀའ་སྩལ་བ། རིན་ཆེན་བུམ་པ་ཚད་ལྡན་ལ། །དྲི་ཡི་རྒྱལ་པོ་ལ་སོགས་ལྔས། །
ཕྱུགས་ལ་པོག་ནག་དུད་པས་བདུག །རྩི་ལྡན་འོ་མ་འབྲས་དང་ནས། །ཏིལ་དཀར་དང་ནི་ཨ་རུ་ར། །བ་རུ་ར་དང་སྐྱུ་རུ་ར། །མངར་གསུམ་ཀླུ་སྨན་སྣ་ཚོགས་དང༌། །ཙནྡན་ལ་སོགས་
དྲིར་སྦྱར་བའི། །ཆུ་དཀར་ལྕུག་མ་འོ་མ་ཅན། །ཁ་རྒྱན་བྱས་ཏེ་མགུལ་བ་ཡང༌། །དར་རས་སྔོན་པོས་བཅིངས་བྱས་ལ། །མཎྜལ་གཙང་མའི་སྟེང་དུ་བཞག །ལྷ་ཡི་ང་རྒྱལ་ལྡན་པ་ཡིས། །
དྲི་ལྕག་སྦུ་གུར་མཆུ་བཅུགས་ཏེ། །དབུགས་མ་ཤོར་བར་རབ་ཏུ་བསྣག །སེང་ལྡེང་ཕུར་པ་སོར་བརྒྱད་དང༌། །སྔགས་ཀྱི་མདའ་མཆོག་ལ་ཡང་བསྣག །བུམ་པ་ལ་སྔགས་འབུམ་

83-1-238a

༄༅། །ཚར་རེ༑ ༑བཏོན་ནས་སྙིང་རྗེའི་ཡུལ་ལ་བཀྲུ། །ཁོང་དུ་བཏང་ན་གྲོལ་བར་འགྱུར། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། བདུད་རྩི་བུམ་ཁྲུས་
ཀྱི་ལེའུ་སྟེ་བདུན་པའོ།།    །།དེ་ནས་ཡང་བདུད་རྩི་བུམ་པ་ཁྲོལ་བུ་ལ་སྒྲུབ་པ་གསུངས་པ། ཉོན་ཅིག་ལྷ་ཡི་དབང་པོ་གཙོ། །ཏིང་འཛིན་གསང་བར་སྒྲུབ་པ་ནི། །ཛཱ་ཏི་ཕ་ལ་ནས་
སྔོན་མོ༑ ༑འབྲས་དང་སོ་བ་མ་གི་ཏ། །ཏིང་འཛིན་བཞུ་བཏུལ་བྱས་ཏེ་བསྒྲུབ། །དེ་ལ་བརྟགས་བྱུང་ཕྱེ་མར་བསྒྲུབ། །བྱུགས་ནས་དྲི་ཆུས་སྐྱོ་མར་སྦྱར། །ཞུན་ཆེན་སྦྱར་ཏེ་ཁོང་དུ་བཏང༌། །བུམ་
པའི་ཆུ་ལ་ལྕགས་སྤུག་བསྔགས། །མཆོད་དང་ཏིང་འཛིན་བརྩོན་པར་བྱ། །བུམ་ཆུས་ཁྲུས་བྱ་ལྡེ་གུས་བྱུག །སྐྱོ་མ་ཞུ་ཆེན་ཁོང་དུ་གཏང༌། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས་
བུམ་པ་ཁྲོལ་བུ་ཕྱེ་མ་དང༌། ལྡེ་གུ་དང༌། ཁོང་དུ་གཏང་བའི་ལེའུ་སྟེ་བརྒྱད་པའོ།།    །།དེ་ནས་ལྷའི་དབང་པོ་ལ་བཀའ་སྩལ་པ། ཉོན་ཅིག་ལྷ་ཡི་དབང་པོ་དག །གདུག་པའི་དུག་ལ་
རྣམ་མང་ཡང༌། །བསྡུས་ན་རྣམ་པ་གཉིས་ཡོད་དེ། །མངོན་སུམ་དུག་དང་རྐུ་དུག་སྟེ། །རྐུན་ཐབས་དུག་ནི་བཟློག་པར་དཀའ། །གདུག་ཅན་ཉོན་མོངས་གསུམ་ལྡན་ཏེ། །གཏི་མུག་ཆེ་བས་བྱོལ་ཟོང་
རིགས༑ ༑འདོད་ཆགས་ཆེ་བས་དབྲལ་བར་དཀའ། །ཤིན་ཏུ་ཞེ་སྡང་ཆེ་བས་ཀྱང༌། །དུག་ནི་རྐུན་ཐབས་དག་ཏུ་གཏོང༌། །དེ་ཕྱིར་སླར་ཡང་ལྡོག་པར་བྱེད། །ཕྲག་དོག་ཆེ་བས་རང་རྟེན་ལ། །གཞན་གྱིས་

83-1-238b

གཅེས་ན་གཞན་ལ་གནོད། །རྐུན་ཐབས་དུག་གི་མཚན་ཉིད་ཀྱང༌། །ཐབས་ཤིང་གདུག་པའི་དུག་གློད་ཀྱང༌། །བར་བར་སྐབས་སུ་ལྡང་བར་བྱེད། །དེ་ཟློག་ཐབས་ནི་ཤིན་ཏུའང་དཀའ། །དེ་ཡི་ཟློག་
ཐབས་དམ་པ་འདི། །ངས་བསྟན་པ་ལ་ཐེ་ཚོམ་དུ། །གང་ཞིག་བྱེད་པར་གྱུར་བ་དེ། །ནམ་ཡང་འགྲུབ་པར་མི་འགྱུར་ཏེ། །གྲུབ་ཀྱང་ཡལ་བར་འགྱུར་བ་ཡིན། །དེ་ནས་ལྷ་ཡི་དབང་པོ་དག །ཐེ་ཚོམ་མེད་
པར་ངེས་པར་བྱོས། །ཙནྡན་དམར་པོས་གཙོར་བྱས་ཏེ། །ནཱ་ག་གེ་གསར་མ་གྷི་ཏ། །རྒྱ་ཚིལ་རྒྱ་མཚོའི་ཝུ་བ་དང༌། །ཕག་རྒོད་དག་གི་ཤ་དག་སྟེ། །ཡང་ན་རྒྱ་ཚིལ་མ་གི་ཏ། །ཕག་རྒོད་ཤ་དང་སྦྱར་བྱས་ཏེ། །
ལྕགས་སྣོད་ནང་དུ་ལྕགས་ཀྱིས་ཕུར། །འབུམ་ཕྲག་གསུམ་དུ་བསྙེན་བྱས་ནས། །སྒྲུབ་པས་དཀར་གསུམ་གཞན་མི་རྟེན། །འོ་མ་སོ་ལ་ཆུས་ལུས་བཀྲུས་ཏེ། །ཉ་ལ་གནས་དྲུག་ཐིག་ལེ་བྱ། །མཁུར་
ཚོས་གཉིས་དང་དཔྲལ་བ་དང༌། །སྙིང་ག་ལྐོག་མ་ལག་མཐིལ་གཉིས། །ཐིག་ལེ་ཚོན་གང་བ་རེ་བྱ། །ལྟེ་བ་པུས་མོ་གསང་གནས་སུ། །མ་གྷི་ཏ་ཉིད་འབའ་ཞིག་བྱུག །ཐིག་ལེ་རེ་ལ་ཉི་ཤུ་གཅིག །དེ་
ལྟར་ལོ་གཅིག་བར་དུ་བྱ། །གངས་རི་ལ་ནི་ཉི་མ་བཞིན། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། རྐུན་ཐབས་ཀྱི་དུག་ཟློག་པའི་ལེའུ་སྟེ་དགུ་པའོ།།    །།དེ་ནས་ལྷའི་དབང་
པོས་གསོལ་བ། ཀྱེ་མ་ཁྲོ་བདག་རྡོ་རྗེ་འཛིན། །གདུག་པའི་དུག་གི་མཚན་ཉིད་གང༌། །བཟློག་དང་མི་བཟློག་ཇི་ལྟ་བུ། །ཁྲོ་བདག་ཆེན་པོས་བཤད་དུ་གསོལ། །ཞེས་གསོལ་བས། བཅོམ་ལྡན་འདས་

83-1-239a

༄༅། །ཀྱིས་བཀའ་སྩལ་པ། དགའ་བས་ཉོན་ཅིག་ལྷ་ཡི་དབང་པོ་ཁྱོད། །བསྙེན་དང་སྒྲུབ་བརྟགས་དང་གནོད་པ་རྟོགས། །ལྕགས་ཟངས་མི་དང་གཅེར་བུ་བུམ་པ་ཐོགས། །
བ་གླང་ཉ་ལྕི་བས་ཟས་སུ་ཟ་བ་དང༌། །མི་ཆེན་འབར་དང་ཟབ་པ་འཛུགས་པ་དང༌། །བསྐྱེད་ཤིང་འཛུགས་དང་ཉི་མ་ཤར་བ་དང༌། །བཟང་བ་ཡི་ནི་རྟགས་སུ་ཤེས་པར་བྱ། །ཉི་མ་ནུབ་དང་ནམ་
སྲོས་ཐུར་ལ་བབས། །བཙོན་དུ་བཟུང་ནས་མི་ཐིག་ཁུར་བསྐུར་དང༌། །སྒྲུབ་པོ་གཞན་ཡུལ་འགྲོ་བ་ངན་པའི་རྟགས། །ལུང་པ་དང་ནི་བསྐམས་ནས་ཆུ་བྱུང་དང༌། །ཉ་སྤྲུལ་ས་རླུང་གསོད་དང་འཚོད་
པ་དང༌། །རིད་དང་སྐེམ་པ་དེ་དག་ཁྲི་ལ་འདུག །གཅེར་བུ་སྤྱི་བཅིངས་ཚོགས་ཀྱིས་སེམས་ཅན་གསོད་པ་མཐོང༌། །འཇིགས་པའི་ཆུ་མིག་བསྐམས་དང་རྟག་ཏུ་ནོར་བུ་རྒྱུ། །སྦལ་སྦྲུལ་ཟས་
སུ་ཟ་དང་ཁྱི་སྤྱང་གསོད་ལ་སོགས། །བཟང་བ་ཡི་ནི་ལྟས་སུ་ཡང་དག་ཤེས་པར་བྱ། །ཆུ་ནང་ཆུད་དང་སྤལ་སྦྲུལ་ལུས་ལ་འཇུག །དེ་དག་ཕྱི་བཞིན་དུ་ནི་འབྲང་བྱེད་ཞིང༌། །སྦྲང་བུ་མཆུ་རིང་ལ་
སོགས་ལུས་ལ་ཟ། །བ་གླང་མ་ཧེའི་ཚོགས་ཀྱིས་གདུང་ནས་འདེད་པ་དང༌། །ཁྱི་སྤྱང་ཚོགས་ཀྱིས་གཟུགས་དང་འདམ་དུ་ཚུད། །འཕག་སེང་བུ་ཆུང་ལ་སོགས་སྟོན་པ་ངན། །གནོད་པའི་
རྟགས་སུ་གཏིང་རིང་གྲོག་པོ་རུ། །མི་ཤོང་བཞིན་དུ་ཕྱིན་དང་སླར་མི་ཐར། །རི་བྲག་དོག་མོ་ལུང་དང་ཕུ་རྡུགས་དང༌། །ལྷ་ཁང་གནས་ཁང་ཧྲུལ་པོར་མི་ཤོང་བཞིན། །སྒོ་ལ་འཛུལ་ནས་སླར་ཡང་

83-1-239b

ཡང་མི་འཐོན་དང༌། །ཆུ་ངན་མཚོ་དང་ལུ་མ་ཉ་སྤྲུལ་སོགས། །ཕག་པ་བ་གླང་མ་ཧེ་ལ་སོགས་ཏེ། །ཤིན་ཏུ་ཡིད་དུ་མི་འོང་གཟུགས་མང་སྟོན། །རི་གཟར་མི་ཐར་ལྕེ་སྤྱང་ཚོགས་ཀྱིས་འདེད། །དེ་དག་
གནོད་རྟགས་ལུས་ཀྱིས་ཉམས་མྱོང་ཡང༌། །ནུལ་བ་དང་ནི་གླུ་དང་ཆང་ལ་དགའ། །ནད་དང་ཉམས་ལྕི་ཡན་ལག་ན་བ་དང༌། །ཤ་ནི་འགུལ་འཕྲིག་ཤུ་གཡན་ཤ་བཀྲ་དང༌། ངོ་ལྷོག་ཤ་རོ་སྐབས་སུ་
ཟུག་གཟེར་ཆེ། །དེ་དག་གནོད་པའི་རྟགས་སུ་ཤེས་པར་བྱ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། བསྙེན་སྒྲུབ་ཀྱི་ལྟས་དང༌། གནོད་རྟགས་བསྟན་པའི་ལེའུ་སྟེ་བཅུ་
པའོ༑༑    ༑༑དེ་ནས་ལྷའི་དབང་པོས་གསོལ་པ། ཀྱེ་བཅོམ་ལྡན་འདས། སེམས་ཅན་གྱི་ལུས་ལ་གདུག་པའི་དུག་ལུས་ལ་སླེབ་པའི་མཚན་ཉིད་བཤད་དུ་གསོལ། །དེ་སྐད་ཅེས་
གསོལ་པས། བཅོམ་ལྡན་འདས་ཀྱིས་བཀའ་སྩལ་པ། ཤ་མཐངས་བར་དུ་སླེབ་པའི་དུག །རྟག་ཏུ་སྙིང་ཡང་མི་དགའ་ཞིང༌། །ཤ་རྩ་ཟ་ཞིང་འགུལ་དང་འཕྲིག །རྟག་ཏུ་འཕྲུག་སྙིང་འབོད་པ་དང༌། །
ཤ་ཡང་འོ་མའི་སྤྲིས་མ་བཞིན། །ཤ་མདོག་མེ་ལྕེ་འདྲ་བའོ། །སྐབས་སུ་ཤ་མཐངས་བར་དག་ན། །ཆུ་གྲང་བླུགས་པ་སྙམ་བྱེད་དང༌། །ཤུ་བ་བལ་བལྡགས་ཤ་བཀྲ་འོ། །གདུག་པ་དུག་གིས་ཤ་
ལ་སླེབ་པ་ནི། །འཕྲིག་འགུལ་ཟ་སྤྲིད་བེར་བ་ལྟར། །ཤ་ནི་ནག་ཅིང་དམར་ལ་བེམ། །དུ་བ་མིག་ཏུ་སོང་བ་བཞིན། །མིག་གི་མཐའ་མཆུ་ཡིས་གང༌། །མིག་ཀྱང་ཟླུམ་ལ་སྨིན་མ་གྲུགས། །སྨིན་མ་བྱི་

83-1-240a

༄༅། །ཞིང་མིག་ཀྱང་འགུལ། །སོར་མོ་རྣམས་ནི་བྱི་མཇུག་འདྲ། །རྩ་དང་ཆུ་ལ་ཞུགས་པ་ནི། །ལུས་ལ་དྲི་མ་ང་བ་འབྱུང༌། །ཆུ་བུར་དང་ནི་ཆུ་རྒངས་དང༌། །དེ་ནི་རྩ་ཡི་མེ་ཏོག་ཡིན། །
ཆུ་སེར་མདོག་ནི་དུང་ཁུ་འདྲ། །ཆུ་སེར་སྐོ་རུལ་མནན་པ་དང༌། །ཀོ་བ་རུལ་བའི་དྲི་མནམ་པའི། །ཆུ་སེར་དག་ནི་འབྱུང་བ་ཡིན། །རོ་སྟོད་མི་བདེ་བློ་ཡང་འདེགས། །སྤྱི་ཡི་མཚན་ཉིད་འདི་དག་དང༌།།
འབྱུང་བར་འགྱུར་བ་དག་ཀྱང་ཡོད། །མེ་འོད་ཚ་བ་འདྲ་བ་འོང༌། །ཚེར་མ་ཟུག་པ་འདྲ་བ་འོང༌། །ལུས་པོ་ཆེ་ལ་འབྲུམ་པ་འོང༌། །ཀོར་ཚེ་ཤུ་བ་འབྱུང་བ་དང༌། །རྨ་དང་སེར་ཀ་མི་འཚོ་བ། །ཀོ་ར་ཚེ་ཚོར་བ་
མེད་པ་འབྱུང༌། །ན་ཚ་མེད་པའི་ཤུ་བ་འབྱུང༌། །ཚ་ལ་འཁུམས་པ་འབྱུང་བ་ཡོད། །ལུས་ཀྱི་ཉམས་སྟོབས་ཆུང་བ་འབྱུང༌། །གླང་ཤུ་བ་དང་ཤ་བཀྲ་འབྱུང༌། །ཤ་རོ་སྤལ་མིག་འདྲ་བ་འབྱུང༌། །
ཤ་སུལ་ཐམས་ཅད་འགུལ་འཕྲིག་འབྱུང༌། །དུག་གིས་རུས་པར་སླེབ་གྱུར་ན། །ཕྱི་ཡི་ཤ་རྣམས་ཀུན་བསྐམས་ཏེ། །མདོག་ནི་སྔོ་སྐྱ་ཤ་མདངས་འཚོར། །གོས་ཀྱི་མདངས་ཀྱང་འཆོར་བ་སྟེ།
དེ་ནི་ཐར་བར་མི་འགྱུར་ཡང༌། །སྔགས་དང་རྫས་དང་ཏིང་འཛིན་གྱིས། །ཚེ་རིང་སྐད་གསང་ལུས་ཀྱང་བདེ། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། གདུག་
པའི་དུག་རུས་པ་ལ་སླེབ་པའི་མཚན་ཉིད་བསྟན་པའི་ལེའུ་སྟེ་བཅུ་གཅིག་པའོ།།    །།དེ་ནས་ལྷའི་དབང་བོས་གསོལ་བ། ཀྱེ་མ་བཅོམ་ལྡན་འདས། སླད་མའི་དུས་ཀྱི་འགྲོ་བ་ལ་ཕན་

83-1-240b

གདགས་པའི་ཕྱིར་རྫས་ཀྱི་ཁྱད་པར་བཀའ་སྩལ་དུ་གསོལ་ཞེས་གསོལ་པས། བཅོམ་ལྡན་འདས་ཀྱིས་བཀའ་སྩལ་བ། ཉོན་ཅིག་ལྷ་ཡི་དབང་པོ་གཙོ། །ཕྱི་མའི་དུས་ཀྱི་སེམས་ཅན་རྣམས། །
གདུག་པའི་དུག་གིས་ཉེན་པ་ན། །ཕན་པའི་སྦྱོར་བ་འདི་ལྟ་བུ། །ཀུན་ཀྱང་སྔགས་ཀྱིས་བསྒྲུབ་པར་བྱ། །མེ་འོད་འདྲ་ན་སྤྱང་དུག་གཏང༌། །ཚེར་མ་ཟུག་པ་ལྟ་བུ་ལ། །ར་དུག་དང་ནི་རེ་ལྕག་གོ །ཆ་ལ་
འབྲུམ་པ་འབྱུང་བ་ནི། །བཙོད་དང་སྤང་སྤོས་གཏང་བར་བྱ། །ཤ་ནི་ཀོར་ཚེ་ཤུ་བ་ལ། །ར་ཐུག་སྲེད་དང་ལོང་རྟོལ་གཏང༌། །རྨ་དང་སེར་ཀ་མི་འཚོན། །ཁོང་དུ་སྒྲུབ་པའི་མ་གྷི་ཏ། །དེ་ཉིད་དྲག་
པོའི་སྔགས་ཀྱིས་གདུལ། །ཀོར་ཚེ་ཚོར་བ་མེད་པ་ལ། །སྟག་ཤ་གསེར་གྱི་མེ་ཏོག་དང༌། །རྒྱ་ཚ་སྦྱར་ཏེ་གཏང་བར་བྱ། །ཤ་བུ་ཐལ་བ་བདུད་རྩིས་གསོ། །མུ་ཟི་བ་བླ་ལྡོང་རོས་དང༌། །དྲི་ཆུ་སྦྱར་ཏེ་
བསྐུ་བར་བྱ། །ན་ཚ་མེད་པའི་ཤུ་བ་ལ། །བོང་རིལ་ཏི་ཚ་མར་དཀར་བསྐུ། །ཚ་འཁུམས་ལྕེ་པོག་རྭ་རུ་གཞོག །ཚ་དང་ཞུན་ཆེན་སྦྱར་བར་བྱ། །ལུས་ཀྱི་ཉམས་སྟོབས་ཆུང་བ་ན། །བུམ་པའི་ཆུ་དང་མ་
གྷི་ཏ༑ ༑སྦྱར་ཏེ་བཀྲུ་ཞིང་བཏུང་བར་བྱ། །དྲི་ཆུ་ཞུན་ཆེན་གཏང་བར་བྱ། །ཤ་བཀྲ་གུར་གུམ་ཕག་ཚིལ་ལོ། །གླ་ཤུ་འདྲ་བ་བྱུང་བ་ནི། །གསེར་གྱི་མེ་ཏོག་མུ་ཟི་དང༌། །སྔགས་ཀྱི་བྱ་བ་འབད་པར་བྱ། །ཤ་
རོ་སྦལ་མིག་འབྱུང་བ་དང༌། །ཤ་ཡི་སུལ་རྣམས་འགུལ་བ་ལ། །གླ་བ་མུ་ཟི་ལྕེ་མདོག་ནག། ཤ་མཐངས་བར་གྱི་དུག་རྣམས་ལ། །ས་ཡི་དྲི་དང་མ་གྷི་ཏ། །ཤུ་དག་ལྕེ་བོག་རུ་རྟ་དང༌། །གུ་གུལ་ནག་པོ་

83-1-241a

༄༅། །དྲི་མ་དང༌། །རོ་ཡི་རོ་དང་བཙན་དུག་དང༌། །བྱི་གུ་གཅིག་སྐྱེས་མི་ཕག་བཅུད། །ཡང་ན་བཙན་དུག་ལྕེ་པོ་ག་དང༌། །ལྡོང་རོས་དང་ནི་ས་ཡི་དྲི། །ཞུན་ཆེན་དྲི་ཆུས་བསྡུས་ཏེ་
བསྐུ༑ ༑གུ་གུལ་ཤུ་དག་ཤིང་ཀུན་དང༌། །གླ་རྩི་བཙན་དུག་རོ་ཡི་རོ། །རུས་ཚན་བཏགས་ཏེ་ཞུན་གྱིས་བསྡུ། །རིལ་བུ་བྱས་ཏེ་བསྲེགས་ནས་ཀྱང༌། །ཡང་དང་ཡང་དུ་སྣ་བུག་གདུག །དུག་ཆེན་ཀླུ་དང་
དེ་ལས་གྲམ་པའི་གདོན། །སྐྱེ་རྒུ་འཚེ་བྱེད་གདོན་རྣམས་གང་ཡིན་ཡང༌། །བདུག་པ་ཆེན་པོའི་དྲི་འོད་ཚོར་བ་ཡིས། །བདུག་པ་ཅན་རྣམས་ཀླད་པ་རབ་ཏུ་འགས། །ཉི་མའི་འོད་ཀྱིས་མུན་པ་ཇི་བཞིན་
ནོ༑ ༑ཤ་ལ་ཞུགས་པའི་གདུག་པའི་དུག་རྣམས་ལ། །བྱུང་བའི་རྫས་རྣམས་ཕྱི་ནས་བྱུག །གདུག་པ་ཅན་གྱིས་རྟག་ཏུ་བདུག །མ་གཞི་ཏ་དང་དྲི་ཆུ་གྲང་མོར་སྦྱར། །བཀྲ་ཞིང་ཁོང་དུ་གཏན་དུ་གཏང་
བར་བྱ༑ ༑ནད་རྣམས་འབྱང་ཞིང་སྦུ་སོགས་བྱི་བ་སྐྱེ། །རྩ་དང་ཆུ་དག་གནས་པའི་དུག །བྱུག་པ་གདུག་པ་ཆུ་བོའི་གཞུང་བཞིན་དུ། །ཁོང་དུ་གཏང་བའི་རྫས་ནི་འདི་ལྟ་སྟེ། །མ་གཞི་ཏ་ནི་དྲི་ཡི་ཆུས་
སྦྱངས་ཏེ། །ཨ་རུ་ར་དང་སྦྱར་བ་རྒྱུན་མི་གཅད། །རྩ་ཡི་གནས་སུ་ནད་རྣམས་དྭངས་སྙིངས་འབྱེད། །དྭངས་སྙིགས་ཕྱེད་པའི་ནད་ནི་ཕྱི་རུ་འབྱུང༌། །གངས་ཀྱི་རིལ་ཉི་མ་ལྟ་བུའོ། །དུག་རྣམས་རུས་པ་
དག་ལ་རྒྱས། །ཁོང་དུ་གཏང་བའི་རྫས་ནི་རྒྱུན་དུ་གཏང༌། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། གདུག་པའི་དུག་རྫས་ཀྱིས་འདུལ་བའི་ལེའུ་སྟེ་བཅུ་གཉིས་

83-1-241b

པའོ༑༑    ༑༑དེ་ནས་ཡང་ལྷའི་དབང་པོས་གསོལ་པ། ཀྱེ་བཅོམ་ལྡན་འདས། གདུག་པ་ཅན་ཤིན་ཏུ་ཡང་ཚར་གཅོད་པའི་ཐབས་བཀའ་སྩལ་དུ་གསོལ་ཞེས་གསོལ་པས། བཅོམ་
ལྡན་འདས་ཀྱིས་བཀའ་སྩལ་པ། ཉོན་ཅིག་དབང་པོ་ཆེན་པོའི་ལྷ། །གདུག་པ་ཤིན་ཏུ་ཚར་གཅད་ན། །སྲེག་པའི་ལས་ལ་ཤིན་ཏུ་བརྩོན་པར་བྱ། །ཐབ་ཁུང་གྲུ་གསུམ་སོར་བརྒྱད་པ། །ཁྲག་དང་
དུར་ཁྲོད་སོལ་བས་བྱུག །དཀྱིལ་དུ་རྡོ་རྗེ་རྩེ་གསུམ་བྲི། །ཟུར་དུ་མཆོད་རྟེན་གསུམ་བཞག་སྟེ། །དེ་སྟེང་དྲག་པོའི་སྣོད་བཞག་ལ། །ནང་དུ་གྲུ་གསུམ་རྩེ་མོ་ལྷའོ། །གདུག་པའི་ཤིང་ཡང་ཟུར་གསུམ་བརྩིག།
དཀྱིལ་འཁོར་ཆེན་པོའི་ཤར་ལྷོར་བྱ། །ཤིང་ཤུན་དག་ལ་ཤ་ཏྲཱུཾ་ཡང༌། །བརྒྱ་རྩ་བརྒྱད་བྱ་དུག་སྣ་དང༌། །ཚ་བ་གསུམ་དང་བོང་བུའི་ཆུ། །རྔ་མོ་བྱ་རོག་བྲུན་ཡང་བསགས། །ལྷ་ཡི་ཏིང་འཛིན་མཆོད་
སྔགས་ཀྱིས། །ཏིང་འཛིན་གསལ་ཏེ་ལྷ་ལ་དབུལ། །སྲེག་པའི་སྔགས་ནི་འདིས་བྱའོ། །སརྦ་བིགྷྣན་མཱ་ར་ཡ་ཛྭ་ལ་རཾ། སྟོང་རྩ་བརྒྱད་དང་བརྒྱ་རྩ་བརྒྱད། །ལན་གྲངས་མང་དུ་བྱས་པ་ཡི། །ཐལ་བ་ཆུ་
ཆེན་གཞུང་ལ་བོར། །ཐབས་ཁུང་འོག་མའི་ཐལ་བ་ཡང༌། །ཁྱི་ཡི་དྲི་ཆེན་ཚ་བ་གསུམ། །བསྲེས་ཏེ་ཤ་ཏྲཱུཾ་གཟུགས་བྱས་ལ། །ནཱ་ག་སྟཾ་བྷ་ནན་ཞེས་རྒྱ་གྲམ་དཀྱིལ་དུ་མནན་ཞེས་གསུངས་སོ། །དཔལ་
རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། དྲེགས་པ་ཅན་ཤིན་ཏུ་ཚར་གཅད་པ་སྲེག་པ་དྲག་པོའི་ལེའུ་སྟེ་བཅུ་གསུམ་པའོ།།    །།དེ་ནས་ཡང་ལྷའི་དབང་པོས་གསོལ་པ། ཀྱེ་

83-1-242a

༄༅། །བཅོམ་ལྡན་འདས། མནན་པའི་ལས་ནི་བགྱི་པ་ཡིས། །ཤིན་ཏུ་ཚར་གཅོད་ཇི་ལྟར་བགྱི། །ཞེས་གསོལ་པས། །བཅོམ་ལྡན་འདས་ཀྱིས་བཀའ་སྩལ་པ། ལྷ་ཡི་
དབང་པོ་ཆེན་པོ་ཉོན། །རུས་སྤལ་ཁོག་པ་ཁ་སྦྱར་དུ། །རྒྱ་མཚོ་སྦུ་བ་ཁྲེ་རྒོད་དང༌། །ནཱ་ག་གསར་ཅུ་གང་དང༌། །དཀར་གསུམ་ཤ་ཆེན་ཤ་རི་ར། །མ་གྷི་ཏ་ཡིས་གཙོ་བྱས་ཏེ། །རུ་རྟ་དང་སྦྱར་
རོ་ཉེའི་ཤུབས། །རེ་བས་བཏུམས་ཏེ་སྔོན་དམར་དཀྲི། །སྔགས་ཀྱིས་མདའ་ལ་སུམ་སྟོང་བསྔགས། །ནཱ་ག་སྟྭཾ་བྷ་ནན། །བརྒྱད་གསུམ་དབུས་མའི་ཟླ་ཟེར་ལ། །ནུབ་ཀྱི་རྒྱ་གྲམ་སུམ་མདོའམ། །ཡང་
ན་གནོད་པའི་ས་ཕྱོགས་སུ། །ཤུག་པའི་ཕུར་པས་ཁྲུ་གང་བརྐོ། །དེར་བཅུག་གཡམ་པ་རྒྱ་གྲམ་ཅན། །དེ་སྟེང་མནན་པའི་རི་རབ་གཞག །དེ་དག་བྱེད་ཚེ་དམན་ཟས་སྤང༌། །ཁ་ཟས་དཀར་གསུམ་
མངར་གྱིས་བྱ། །ཤ་རུལ་ཁྲག་རུལ་རྒྱ་ཚོལ་དང༌། །སྔགས་མདའ་སྔགས་དང་ལྡན་པ་ཡིས། །རང་གནས་བརྟེན་པའི་བར་དུ་གཅད། །ཐོག་དྲག་ལྟ་བུར་སྔགས་ལས་བྱ། །རྩ་གཅིག་བར་དུ་གནོད་མི་
འགྱུར༑ ༑དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། ཕྱིར་མི་ལྡོག་པའི་མནན་པའི་ལེའུ་སྟེ་བཅུ་བཞི་པའོ།།    །།དེ་ནས་ལྷའི་དབང་པོས་ཡང་གསོལ་པ། །ཀྱེ་བཅོམ་
ལྡན་འདས། གདུག་པ་ཅན་དེ་དག་དེ་ཉིད་ཁོ་ནར་འགྲོ་བ་ལ་རྣམ་པར་འཚེ་འམ། དེ་དག་གཞན་དང་གཞན་དག་གི་མཐུ་ཡང་གནོན་པར་འགྱུར། གལ་ཏེ་གཞན་དག་གི་མཐུས་ཀྱང་འགྲོ་བ་མ་རུངས་

83-1-242b

པར་བྱེད་ན། དེ་ཇི་ལྟར་ཡོངས་སུ་བསལ་བར་བགྱི། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཉོན་ཅིག་དབང་པོ་ཆེན་པོ་ལྷ། །ཕྱི་མའི་དུས་ཀྱི་སེམས་ཅན་ལ། །གདུག་པའི་
དུ་གཅིག་ཞུགས་གྱུར་ན། །ཕོ་ཉ་ཚོགས་ཀྱིས་མ་རུངས་བྱེད། །བཙན་དང་རྒྱལ་པོ་འགོད་པོ་དང༌། །དངོས་གྲུབ་འཚེ་བ་བྱེད་ཀུན་དུ། །དེ་དག་དེ་ཉིད་ཤེས་གྱུར་ན། །དེ་དག་རང་གཤེད་རང་གིས་བྱེད། །རཱ་
ཛ་ཙིཏྟ་རྦད་ནན། ཙ་ཧུ་ར་ཐུམས་ཛ་མཱ་ར་ཡ་རྦད་ནན། །ཨོཾ་ཏྲི་ཙིཏྟ་རྦད་ནན། ཏྲི་ཙིཏྟ་རྦད་ནན། ཧབ་ཤཾ་ཏྲི་ཙིཏྟ་རྦད་ནན། །རུ་ཏྲི་ཙིཏྟ་རྦད་ནན། །རཱ་ཛཱ་ཏྲི་ག་ནན། ཙ་ཧུར་ཐུཾ་ཛ་མཱ་ར་ཡ་རྦད། སྡེ་བརྒྱད་སྤྱིར་
འདུལ་བ་ནི། ཨོཾ་ཨཱཿཧཱུཾ་བཛྲ་སརྦ་དུཥྚཾ། ཏྲིག་ནན། ཨེ་ཧུར་ཐུཾ་ཛ་མཱ་ར་ཡ་རྦད། གལ་ཏེ་རྒྱལ་པོ་གདུག་པ་དག། ཤིན་ཏུ་ཆེ་བར་འགྱུར་བ་ན། །ཀུ་ཤ་རྩྭ་ལ་བརྒྱ་བྱིན་གཟུགས། །མཛེ་མོའི་སོགས་པ་གཡས་པ་
ལ༑ ༑ཁྲག་ཆེན་གྱིས་བྲི་སྙིང་གར་རྩལ། །ཏྲི་བཛྲ་ཨཾ་ཀུ་ཤ་ཛཿ། ལྕེ་པོག་གིས་གདུག་སྔོན་དམར་བཅིངས། །རྩ་བའི་དཀྱིལ་འཁོར་དབུས་དག་ཏུ། །གྲུ་གསུམ་ནག་པོར་བཅུག་བྱས་ལ། །ལྕགས་ཀྱུ་
ཕྱག་རྒྱ་བཅས་ལ་དགུག། ཏྲི་བཛྲ་ཏྲི་བཛྲ། ཡཀྵ་དུཥྚཱན་བཛྲ་ཨཾ་ཀུ་ཤ་ཛ་ཀྲོ་དྷིཾ་ཀྲོལ་ཤ། རཱ་ཛ་ཐ་མ་ནཾ། རཱ་ཛ་ཤ་ཏྲཱུཾ་མཱ་ར་ཎ་ཕཊ། རཱ་ཛ་ཨ་མུ་ཀཾ །བྷཀྵ་ཎི་གྲྀཧྞ་གྲྀཧྞ། གྲྀཧྞ་མཱ་ར་ཡ་ཕཊ། ཕུར་པ་
གདབ་ཅིང་ལྕག་གིས་བྲབ། །དེ་ནས་བསྐོར་བའི་འཁོར་ལོ་བཅའ། །རྩ་བའི་འཁོར་ལོའི་ལྟེ་བ་ལ། །ཀུ་ཤའི་གཟུགས་བཞག་ཕྱི་རྩིབས་ལ། །རེ་མིག་བཅུ་བཞི་ལྡན་པ་ལ། །རྩིབས་ལ་གཟུགས་བྲིས་བོང་ཁྲག་

83-1-243a

༄༅། །སྦྱར༑ ༑རེ་མིག་ཆ་ལ་བསྐོར་སྔགས་འགོད། །དུ་ཏྲི་པ་ཏྲི་དཀོར་བ་ཁཾ་རྦད། ཡ་ཏྲི་དཀོར་བ་ཁཾ་རྦད། ཡུངས་ཀར་ཁྲག་སྣ་དུག་སྣས་བྲབ། །ཡང་ན་ཆུ་བོའི་གཞུང་ལ་
བསྐུར། །ཡང་ན་ཕུགས་རྡུགས་གྲོག་པོར་མནན། །དེའི་ཚེ་ཞིང་ལྕགས་དྲག་ཏུ་བསྣུན།།    །།དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མ་ལས། དཔལ་རྡོ་རྗེ་གཏུམ་པོ་ཐུགས་
གསང་བའི་རྒྱུད་ཕྱི་མ་རྫོགས་སོ།།    །།རྒྱ་གར་གྱི་སློབ་དཔོན་ཨ་བ་ཡུ་ག་ཏི་ལ་དང༌། བོད་ཀྱི་ལོཙྪ་བ་བླ་བན་ཆོས་ཀྱི་བརྩོན་འགྲུས་ཀྱིས་ཞུས་ཏེ་བསྒྱུར་ཅིང་གཏན་ལ་ཕབ་པའོ།།    །།རྒྱ་གར་སྐད་དུ། ཤྲཱི་བཛྲ་ཙཎྜ་ཙིཏྟ་གུ་ཧྱ་ཏནྟྲ་ཨུཏྟ་རོཏྟ་ར། བོད་སྐད་དུ། དཔལ་རྡོ་རྗེ་ག་ཏུམ་པོ་ཐུགས་གསང་བའི་རྒྱུད་ཕྱི་མའི་ཕྱི་མ། བཅོམ་ལྡན་འདས་དཔལ་རྡོ་རྗེ་གཏུམ་པོ་ལ་ཕྱག་འཚལ་
ལོ༑ ༑དེ་ནས་འཁོར་དེ་ན་གནོད་སྦྱིན་ལག་ན་རྡོ་རྗེ་གཏུམ་པོ་ཞེས་བྱ་བ་འཁོད་པ་སྟན་ལས་ལངས་ཏེ་བུས་མོ་གཡས་པའི་ལྷ་ང་ས་ལ་བཙུགས་ནས་མིག་འཛུམ་དང་བཅས་པས་རང་གི་སྤྱོད་པ་
ལས་ཤིན་ཏུ་སྤ་གོང་བར་བྱས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏེ། །ཀྱེ་བཅོམ་ལྡན་འདས། སླད་མའི་དུས་ན་གདུག་བཅན་གྱིས་སེམས་ཅན་ལ་རྣམ་པར་འཚེ་ཞིང་རྣམ་པ་གསུམ་
གྱིས་སེམས་ཅན་མ་རུངས་པར་བགྱིད་དེ། རེག་པའི་དུག་གིས་ཀྱང་རབ་ཏུ་ཡང་གཟིར་བར་བགྱིད་དོ། །ཁ་རླངས་ཀྱི་དུག་གིས་ནི། རབ་ཏུ་མྱོས་ཤིང་ཤིན་ཏུ་ཡང་ལྕི་བར་བགྱིད་དོ། །མཐོང་བའི་

83-1-243b

དུག་གིས་ནི། ཟ་ཞིང་འཕྲུག་ཅིང་ཚ་བར་བྱེད་དོ། །འཕྲོ་བ་ཁ་རླངས་ཀྱི་དུག་ཅན་དང༌། རེག་པ་ལུས་ཀྱི་དུག་རྣམས་ཀྱི་གདུང་བ་བསལ་བའི་སླད་དུ་བཅོམ་ལྡན་འདས་ཀྱིས་བཤད་དུ་གསོལ་ཞེས་
ཞུས་པས། བཅོམ་ལྡན་འདས་ཀྱིས་བཀའ་སྩལ་པ། ཉོན་ཅིག་གནོད་སྦྱིན་གསང་བའི་བདག །དུག་གསུམ་དུག་གི་རྩ་བ་ཡང༌། །དུག་གསུམ་ལས་ནི་བྱུང་བ་ཡིན། །རྩ་བའི་དུག་ལ་རང་བཞིན་
མེད༑ ༑དེ་ནི་དུག་གསོ་སྨན་གྱི་མཆོག །སྨན་ཉིད་རང་འབྱུང་གཞན་ལ་མིན། །དེ་ཉིད་རང་དང་གཞན་ལས་གྲོལ། །རྩ་བའི་དུག་ལ་རང་གྲོལ་ན། །དུག་གསུམ་ལ་སོགས་གཞན་དུ་མེད། །དུག་ལྔ་
ལས་འཕྲོས་འབྱུང་ལྔའི་དུག། །ཀུན་རྫོག་ཙམ་དུ་འབྱུང་བ་འཇོམས། །དེ་དག་རབ་ཏུ་གཞོམ་པའི་ཕྱིར། །རང་བཞིན་རང་གྲོལ་བདུད་རྩི་ཡིས། །རྩ་བའི་དུག་སོགས་འཇོམས་པར་བྱེད། །ལྷ་ཡི་སྐུར་
དང་སྔགས་ཀྱི་མཐུ། །ཡེ་ཤེས་འབྱུང་བ་ཆེན་པོ་ཡིས། །ལས་ཀྱི་འབྱུང་བ་འཇོམས་པར་བྱེད། །རྫས་ཀྱིས་ཀྱང་ནི་དེ་བཞིན་ནོ། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་
ཕྱི་མའི་ཕྱི་མ་ལས། དུག་དང་དུག་འཇོམས་བྱེད་ཀྱི་ལེའུ་སྟེ་དང་པོའོ།།    །།དེ་ནས་གནོད་སྦྱིན་གཏུམ་པོས་འདི་སྐད་ཅེས་གསོལ་ཏོ། །ཀྱེ་བཅོམ་ལྡན་འདས། དུག་ཆེན་དེ་དག་སྨིན་པ་
ལ༑ ༑གདོན་པའི་ལས་དག་གང་གིས་བགྱི། །ནན་ཏན་གྱིས་ནི་བཀའ་སྩོལ་ཅིག །ཅེས་གསོལ་པས། །བཅོམ་ལྡན་འདས་ཀྱིས་བཀའ་སྩལ་པ། བཛྲ་སརྦ་ཥྚི་ཙིཏྟ་རྦད་ནན། མཧཱ་ཀཱ་ལ་ཙིཏྟ་

83-1-244a

༄༅། །རྦད་ནན། སརྦ་ཤ་ཏྲཱུཾ་མཱ་ར་ཡ་རྦད་ནན། ཞག་གྲངས་ཉི་ཤུ་གཅིག་ཏུ་བྱ། །ནམ་ལངས་ཉི་མ་ཤར་ཁ་རུ། །སྟོང་ཚར་རེ་སྟེ་དེ་བཞིན་དུ། །སྲོད་དང་ཐོ་རངས་ནམ་
གུང་ལ༑ ༑མེ་ཁྲག་གསུམ་དང་དུག་སྣ་དང༌། །དྲག་པོའི་རྫས་རྣམས་དག་གིས་བྲབ། །ནཱ་གའི་གཟུགས་བྱས་རྫ་ཡི་ནང༌། །གཟུགས་ནད་ཕུ་ལ་སྔགས་ཕྲེང་བསྐོར། །རྫས་ནང་ཐལ་ཆེན་
འབྲུབ་ཁུང་དུའོ། །སྔགས་བར་རྩ་བའི་འཁོར་ལོ་ཡིས། །ཁ་ཆོད་སྨེ་གོས་ནག་པོ་དགབ། །དེ་ནས་དྲག་པོའི་སྦྱིན་སྲེག་བྱ། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་
ཕྱི་མའི་ཕྱི་མ་ལས། གདུག་པ་སྲོག་གི་འཁོར་ལོའི་ལེའུ་སྟེ་གཉིས་པའོ།།    །།དེ་ནས་ཡང་གསུངས་པ། ནཱ་གའི་གཟུགས་ལ་རེག་བྱ་ནི། །སྔགས་ཀྱི་འབྲུ་བཞིན་སྔགས་བཀོད་
དོ༑ ༑ཀླུ་རྒྱལ་བཞི་གཟུགས་མཐར་གཞག་ནས། །གདུག་པ་ལས་ཀྱི་འཁོར་ལོ་བསྐོར། །དང་པོར་ཞི་བ་ཐ་མར་དྲག །དང་པོར་དྲག་ལ་ཐ་མར་ཞི། །ཐོག་མ་གཉིས་ཀ་ཞི་དང་དྲག །ཨོཾ་ནཱ་ག་རཱ་ཛ་
ས་མ་ཡ། ཨ་པ་ལཱ་ཡ་ཙིཏྟ་ཛཱ་ལཱ་ཡ་ས་མ་ཡ་སྭཱ་ཧཱ། ཉི་ཤུ་ཅིག་གིས་མཐར་དབྱུང་ངོ་ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མའི་ཕྱི་མ་ལས། དམ་ཚིག་སྲོག་
གི་འཁོར་ལོ་འཇམ་པ་དང་རྩུབ་བའི་སྔགས་ཀྱི་ལེའུ་སྟེ་གསུམ་པའོ།།    །།དེ་ནས་ཡང་གནོད་སྦྱིན་གཏུམ་པོས་གསོལ་བ། ཀྱེ་བཅོམ་བཀའ་སྩལ་དུ་གསོལ་ཞེས་གསོལ་པས། བཅོམ་ལྡན་འདས་ཀྱིས་བཀའ་

83-1-244b

ལ་གནད་པ་དང༌། གདུག་པ་ཅན་འདུལ་བ་ཐུན་མོང་གི་ལས་བཀའ་སྩལ་དུ་གསོལ་ཞེས་གསོལ་པས། བཅོམ་ལྡན་འདས་ཀྱིས་བཀའ་སྩལ་པ། ཐུན་མོང་ཕྱི་རུ་གསད་འདོད་ན། །འཕྲིན་
ལས་མི་འགྱུར་འཁོར་ལོ་བསྐོར། །འཁོར་ལོར་གཞུག་དང་གཟུགས་ལ་གདབ། །གསད་པའི་འཁོར་ལོ་ལྟོ་སྦྱར་དུ། །གང་དམིགས་གཟུགས་དེ་ཁྲག་ཏུ་བྲི། །སྙིང་གར་མིང་བྲི་ལྟེ་བ་ལ། །ཤྭ་
རཱི་ར་སྟེ་མགོ་བོ་ལ། །བནྡྷ་བནྡྷ་ཞེས་པ་དགོད། །ཡན་ལག་བཞི་ལ་ཧ་ན་སྟེ། །མཱ་ར་ཡ་བྲལ་གཉིས་དང་ནི་མཚན་མ་ལའོ། །དམིགས་པའི་ས་ནས་ཟག་པའི་རྫས། །བླངས་ཏེ་བོང་བུའི་ཆུས་སྦྲུས་ལ།།
ཤ་ཏྲཱུཾ་གཟུགས་བྱ་ཡིག་འབྲུ་རྣམས། །གནས་སུ་བཀོད་དེ་སྔོན་མར་བཅིང༌། །དུག་རྫས་གཏུམ་པའི་རྫས་ཀྱིས་གཏུམ། །བརྩོན་ཁང་བསྐུར་ཏེ་ཐུན་རྣམས་དབབ། །ཟླ་བ་གཅིག་ཏུ་གནག་པར་
བྱ༑ ༑བདུན་བདུན་བསྐོར་བྱ་བར་བར་དུ། །མཆོག་པའི་ལས་བྱ་མཚན་ཐུན་དབབ། །སྲེག་དང་མནན་པས་མཐའ་བརྟུལ་བྱ། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་
མའི་ཕྱི་མ་ལས། འཕྲིན་ལས་མི་འགྱུར་བའི་འཁོར་ལོའི་ལེའུ་སྟེ་བཞི་པའོ།།    །།དེ་ནས་གནོད་སྦྱིན་གཏུམ་པོས་གསོལ་པ། ཀྱེ་བཅོམ་ལྡན་འདས། སླད་མའི་དུས་ན་གདུལ་དཀའ་
བའི་གདོལ་པ་རྣམས་ཀྱི་ལོ་ཏོག་འཇོམས་པའི་ཐབས་བཀའ་སྩལ་དུ་གསོལ་ཞེས་གསོལ་བ་དང༌། བཅོམ་ལྡན་འདས་ཀྱིས་བཀའ་སྩལ་པ། ལོ་ཏོག་འཇོམས་པའི་ལས་བྱ་ན། །ནཱ་ག་གཟིར་

83-1-245a

༄༅། །ཏེ་གཞོམ་པར་བྱ། །ཞེས་སྟོབས་ཀྱི་ཡི་གེ་འབྲུ་བཞི་དང༌། མི་འགྱུར་བའི་ཡི་གེ་འབྲུ་གསུམ་གསུངས་པ། ཨོཾ་ཧཱུཾ་བཛྲ་གསུངས་སོ། །སརྦ་དུཥྚཱ་ན། ཞེས་ཐམས་ཅད་དབང་དུ་སྡུད་པ་
སོ༑ ༑ནཱ་ག་ཙིཏྟ་རྦད་ནན། །ཞེས་ཀླུའི་སྙིང་གཟེར་དྲུག་པ་གསུངས་སོ། །སརྦ་དུཥྚཱ་ན། ཞེས་ཐམས་ཅད་དབང་དུ་སྡུད་པ་གསུངས་སོ། །ཕོ་ཤར་ཤར་ཕོབ། ཅེས་ཆུ་འཁྱགས་ཀྱི་སྙིང་པོ་གསུངས་
སོ༑ ༑གཅིག་ཏུ་དྲིལ་ཞིང་བརྡེགས་པར་བྱ། །ནཱ་གའི་གཟུགས་བཅད་སྔགས་བཀོད་ནས། །ཡུངས་ཀར་བརྡེ་གཅིང་ཕུར་བས་གདབ། །མཛེ་ཐོད་ནང་དུ་ཀླུ་གཟུགས་གཞུག །ཁྲག་ཆེན་བཙན་དུག་
གླ་བའི་ཁྲག །ཡུངས་ཀར་ཡུངས་ནག་བསྔགས་ཤིང་བརྡེག །ཀླུ་གཟུགས་ནི་མ་པའི་ཆུ་ནས་དབྱུང༌། །དང་པོ་ཆུ་འཕྲུལ་ཆེ་བར་འདོད། །ཉ་མ་ཐག་པ་ན་དབབ་ལས་བྱ། །བསད་ཅིང་རོ་རུ་
འདུགས་པ་ན། །དུས་ལས་ཡོལ་ཏེ་ཕེབས་མི་འགྱུར། །རྟགས་དང་ལྡན་པར་གྱུར་པ་ནི། །བདག་ཉིད་ཏིང་འཛིན་ལྡན་པ་ཡིས། །དྲག་པོའི་སྔགས་ཀྱིས་ཀླུ་གཟུགས་གཏུམ། །རྫས་དང་ཐོད་
པ་ཆུ་མིག་མནན། །དྲག་པོ་རྒྱུ་བའི་དུས་དང་སྦྱར། །འཇིག་རྟེན་ལྡོག་པར་ཐེ་ཚོམ་མེད། །ཅེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མའི་ཕྱི་མ་ལས། ཆུ་འཁྱགས་
ལོ་ཏོག་འཇོམས་བྱེད་ཀྱི་ལེའུ་སྟེ་ལྔ་པའོ།།    །།དེ་ནས་དྲེགས་པ་ཐམས་ཅད་ཤིན་ཏུ་ཡང་ཡི་རང་བར་གྱུར། ལྗོན་ཤིང་ལ་དུས་ཀྱི་རླུང་དྲག་པོས་བསྐྱོད་པ་བཞིན་འདར་བཞིན་

83-1-245b

དུ་འཁོད་དེ་བཀའ་བཞིན་དུ་བགྱིད་དོ། །ཞེས་འཛེར་ཅིང་སྦྱན་སྔར་ན་འཁོད་པ་པ་ལས་གནོད་སྦྱིན་གཏུམ་པོས་གསོལ་བ། གྱེ་བཅོམ་ལྡན་འདས། སླད་མའི་དུས་ཀྱི་བསྟན་པ་ལ་གནས་པའི་སླད་དུ་
ལས་གནད་ལ་དབབ་ཏུ་གསོལ་ཞེས་གསོལ་པས། བཅོམ་ལྡན་འདས་ཀྱིས་བཀའ་སྩལ་པ། བདུད་རྣམས་ལས་ལ་གཞུག་པ་ནི། །ཁ་རག་ནག་པོ་ཁྲ་མཱ་ཡ་ནྲྀ་མཱ་ར་ཛཱ་ན་ཁུ་ག་ཛཱ། བཙན་རྣམས་ལས་
ལ་གཞུག་པ་ནི། ཨཱ་བི་ཤུ་རག་ཤ་ཚལ་པ་ཚལ་པ་ཨ་ནྲྀ་ཏྲི་ཛཱཿཛཿ ཀླུ་བཙན་ལས་ལ་གཞུག་པ་ནི། ནཱ་ག་རཱ་ཛ་ཤུ་ལ་ཨ། ཏྲི་ཛ་ཛ་མཱ་ར་ཡ་ནྲྀ་ལོ་སོད། རྒྱལ་པོ་ལས་ལ་གཞུག་པ་ནི། ཏྲོ་ཏ་ནི་
ཏྲོ་ཏ་ནི། པ་ཏྲ་པ་ཏྲ། ཤཱུ་ལ་ཤཱུ་ལ། དྷ་ཤ་དྲི་བ་མཱ་ར་ཡ་ནྲྀ་ཛཿཛཿརྦད། ཀླུ་རྣམས་ལས་ལ་གཞུག་པ་ནི། ནཱ་ག་གུར་ལིང༌། སྙིང་ཁྲག་བམ་རུལ། ནཱ་ག་ར་ར་ཧེ་ས་ཏང་རྦད། ཕུ་དུ་མ་ཤི་
ཁ་ལ་རག་ཤ་རྦད། གཉན་ལས་ལ་གཞུག་པ་ནི། ཨུ་ཏ་ཁ་ཁ་ད་ར་སིངྒ་ག་ཤ་ཁ་ལ་ནི་དུན་མཱ་ར་ན་དུ་ན་རྦད་ཛཿ། དེ་དག་གི་ཕྱག་བརྙན་ལས་ལ་གཟུད་པ་ནི། ཛ་ལ་ཛ་ནྲྀ་ཧ་ན་ནྲི་མ་དུ་། སྙིང་
ཁ་ལ་ནི་ཛ་ཛ་ཛ་ནི་རྦད། ཕུ་ཁ་ལ་རག་ཤ་རྦད། ལིངྒ་བྱད་གཞུག་རེ་བས་དྲིལ། །རྟ་ནག་ཐོད་པར་བཅུ་གནས་ཀྱང༌། །ནུབ་ཀྱི་ཕྱོགས་ཀྱི་བྲ་གནག་རྩར། །མཐུན་པའི་རྫས་དང་མིང་བྱང་སྦྲག །
རྟ་ནག་ལུག་ནག་སྙིང་དག་དང༌། །ལུག་ནག་མཐིང་ནག་དར་གྱིས་བརྒྱན། །རྟ་ནག་ཐོད་བཅུག་བྲག་རྩར་གཏང༌། །མཐུན་པའི་མིང་བྲིས་དུག་གིས་བྲབ། །མཐིང་ནག་དར་དྲིལ་མཛེ་ཐོད་གཞུག་

83-1-246a

༄༅། །བ་དམར་རྟ་དམར་སྙིང་དང་གཟུགས། །ཐོད་པར་བཤོས་ཆ་དམར་པོར་གཞུག །ཆུ་མིག་བྲག་གི་རྩ་བ་མ། །རྩེ་ན་བྲག་དམར་ཡོད་པར་གཏད། །མིང་རུས་བྲིས་ལ་ཟ་
འོག་དྲིལ། །འཇོན་མོ་སྤྲེའུའི་མགོ་ཅོ་རུ། །རྟ་དང་བྱ་དང་ལུག་དཀར་སྙིང༌། །སྤྱན་གཟིགས་དཀོར་འབྲུ་ཟ་འོག་དྲིལ། །ཐོད་པར་བཅུག་སྟེ་ལྷ་ཁང་གི །ཐེམ་པའི་འོག་ཏུ་མནན་པར་བྱ། །ཤ་ཏྲཱུཾ་
སྤལ་ནག་ལྟོ་བར་བྲི། །གླང་དམར་ར་རུར་བཅུག་ལ་དྲིལ། །རྩི་སྨན་འབྲུ་དང་རིན་པོ་ཆེ། །བ་དམར་གླང་རུར་བླུགས་ནས་ཀྱང༌། །ནཱ་ག་གདུག་པའི་ལག་ཏུ་གཏད། །མཛོ་དྲེའི་ཐོད་པར་མིང་བྱང་
གཞུག །ཆུ་རྟའི་གཟུགས་དང་རྟ་སྔོན་སྙིང༌། །ཐོད་པར་བཅུག་སྟེ་རྒྱ་མཚོར་བསྐྱུར། །ཙ་ར་དམར་པོའི་ཐོད་པ་རུ། །ཤ་ཏྲཱཾ་མི་གཟུགས་དར་དམར་དྲིལ། །སྔོན་དམར་དོག་པས་དམ་དུ་
བཅིང༌། །བྱ་དམར་ར་དམར་སྙིང་དང་གཟུགས། །ཐོད་པར་བཤོས་ཆ་དམར་པོ་གཞུག །བྱང་ཕྱོགས་བྲག་དམར་རྩ་རུ་མནན། །སྔགས་པའི་མི་དབྱང་བྲིས་ནས་ཀྱང༌། །ཙ་ར་སྔོན་མོ་འགྲོང་
པར་གཞུག །མཛོ་རྟོལ་བ་གླང་དྲེ་འུའི་ཡང༌། །ཐོད་པར་བཅུག་སྟེ་ཆུ་འགྲམ་དང༌། །ཤིང་གཅིག་རྩ་རུ་མནན་པར་བྱ། །ཏིང་འཛིན་སྔགས་དང་རྫས་རྣམས་ཀྱིས། །རང་གི་བྱ་བ་ནན་ཏན་
བྱོས༑ ༑ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མའི་ཕྱི་མ་ལས། བསྟན་པར་གནོད་པ་ཆེ་མ་ལ་དབབ་པའི་ལེའུ་སྔགས་ཀྱི་ཕོང་བསྟན་པ་སྟེ་དྲུག་པའོ།།    །།

83-1-246b

དེ་ནས་གནོད་སྦྱིན་གཏུམ་པོས་གསོལ་པ། ཀྱེ་བཅོམ་ལྡན་འདས། སླད་མའི་དུས་ན་གདུག་པ་ཅན་ཕྱག་བརྙན་བཅས་པའི་སྦྱོར་བའི་མཐུ་ཟློག་པའི་ཐབས་བཀའ་སྩལ་དུ་གསོལ། དེ་སྐད་ཅེས་
གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་ནས་སྦྱོར་བའི་མཐུ་བཟློག་ན། །རང་ལུས་སྦས་ཏེ་དེ་དག་གི །མིག་གི་འབྲས་བུ་གཅར་བར་བྱ། །རང་ལུས་སྤ་བར་བྱ་བ་ནི། །སྐྱེ་འགྲོ་མིག་
གི་འབྲས་བུ་གཅར། །ནག་པོ་ཁྭ་ཏའི་འབྲས་བུ་དང༌། །ཙ་ར་རོག་པོའི་འབྲས་བུ་གཉིས། །མིག་ལ་བསྐུས་ཏེ་ནོར་བུ་བཙལ། །རྙེད་ནས་ལུས་བཅང་རི་ཁྲོད་འགྲིམ། །དེ་དག་རྙེད་པར་མ་གྱུར་ན།།
གསེར་དང་དངུལ་རྡོ་ཞ་ཉེའི་རྡོ། །སྤྲ་ཚེལ་དང་ནི་ཨ་རུ་ར། །བ་རུ་ར་དང་པི་པི་ལིང༌། །ཕོ་བ་རིལ་རྣམས་ཆ་བསྙམས་ཏེ། །བཞུས་ཏེ་རྫི་དང་རླངས་ལ་གཟབ། །དེ་དག་གཞན་གྱི་སྦྱོར་པ་ཡིས། །བདག་
གམ་གཞན་ལས་འཚེ་འགྱུར་ན། །དྲེགས་པ་ཀུན་གྱི་འབྲས་བུ་གཅར། །ལྟོ་འཕྱེའི་ཤ་དང་སྤལ་འདྲའི་ཤ །ས་ཆུ་དག་ན་གནས་པའི་མི། །གླང་མའི་སྒྲོན་ཤིང་འབྲས་བུ་དང༌། །མེ་མ་བཏང་བའི་དུ་བ་
དང༌། །ཉག་གཅིག་པོ་ཡི་དྲི་ཆེན་དང༌། །སེམས་མ་ཆགས་པའི་ཤ་རྣམས་ཀུན། །ལེགས་པ་ནན་ཏན་བྱས་བཅས་ནས། །འཇིག་རྟེན་པ་ཡི་ལྷ་རྣམས་ཀྱིས། །རྣམ་པར་དག་བས་མཐོང་མི་འགྱུར། །གདུག་
པའི་ཀླུ་རྣམས་འགྲས་པའི་གདོན། །དེ་དག་འབྲས་བུ་གཅར་བ་ནི། །ཕག་ཕོ་རོག་པོའི་དོན་སྙིང་ལྔ། །ལྕེ་པོག་ནག་པོ་གསེར་ལུམ་དང༌། །ཐ་ནུའི་ཐང་ཉམས་རྙེད་གདུང་སྟེ། །ལུས་ལ་བཅངས་པར་གྱུར་

83-1-247a

༄༅། །པ་ན༑ ༑ཤ་མིག་རྣམ་པར་དག་པ་ཡི། །ཀླུ་ཆེན་བརྒྱད་ཀྱིས་བལྟས་གྱུར་ཀྱང༌། །མཐོང་བར་འགྱུར་བ་མ་ཡིན་ནོ། །ཞེས་གསུངས་སོ། །དཔལ་རྡོ་རྗེ་གཏུམ་པོ་ཐུགས་
གསང་བའི་རྒྱུད་ཕྱི་མའི་ཕྱི་མ་ལས། ལུས་རྣམ་པར་སྤ་བའི་ལེའུ་སྟེ་བདུན་པའོ།།    །།དེ་ནས་ལྷའི་དབང་པོ་དང༌། གནོད་སྦྱིན་གྱི་དེད་དཔོན་ལག་ན་རྡོ་རྗེ་གཏུམ་པོ་དང༌། གནོད་སྦྱིན་གྱི་
དེད་དཔོན་ལག་ན་རྡོ་རྗེ་གོས་སྔོན་པོ་ཅན་དང༌། གནོད་སྦྱིན་གྱི་དེད་དཔོན་ལག་ན་རྡོ་རྗེ་སྟོབས་པོ་ཆེ་དང༌། གནོད་སྦྱིན་གྱི་དེད་དཔོན་ལག་ན་རྡོ་རྗེ་གསང་པའི་བདག་པོ་དང༌། དེ་དག་ལ་སོགས་པ་
འདུས་པ་ཆེན་པོ་རྣམས་རབ་ཏུ་ཡི་རང་སྟེ་ལན་བརྒྱ་སྟོང་དུ་མར་མཆོད་ཅིང་བསྐོར་ནས་མངོན་པར་བསྟོད་དོ། །དེ་ནས་ལག་ན་རྡོ་རྗེ་བཞི་ལ་བཀའ་སྩལ་པ། ལག་ན་རྡོ་རྗེ་བཞི་པོ་དག། རྒྱུད་འདི་
དག་གང་ན་གནས་པར་ཁྱེད་ཀྱང་རྗེས་སུ་འབྲངས་ལ་རྒྱུད་འདི་འཆད་པ་དུས་གསུམ་དུ་མཆོད་ཅིང་བཀུར་བར་གྱིས་ཤིག། དེའི་དགོས་པ་གང་ཅི་ཡང་རུང་མ་ལུས་པར་སྒྲུབས་ཤིག །ཕྱི་མའི་
དུས་ན་ཨོ་ཏྲེའི་ཡུལ་དུ་རྒྱས་པར་འགྱུར་གྱི། དེར་སྲུང་བར་བྱོས་ཤིག་ཅེས་གསུངས་ནས་ཆོས་ཀྱི་དབྱིངས་རྣམ་པར་དག་པ་ལ་བཞུགས་སོ། །དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་
མའི་ཕྱི་མ་ལས། ཡོངས་སུ་གཏད་པའི་ལེའུ་སྟེ་བརྒྱད་པའོ།།    །།དཔལ་རྡོ་རྗེ་གཏུམ་པོ་ཐུགས་གསང་བའི་རྒྱུད་ཕྱི་མའི་ཕྱི་མ་རྫོགས་སོ།།    །།རྒྱ་གར་གྱི་སློབ་དཔོན་ཨ་བ་

83-1-247b

ཡུག་ཏི་ལ་དང༌། བོད་ཀྱི་ལོ་ཙྪ་བ་བླ་བན་ཆོས་ཀྱི་བརྩོན་འགྲུས་ཀྱིས་ཞུས་ཏེ་བསྒྱུར་ཅིང་གཏན་ལ་ཕབ་པའོ།།    །།དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་
ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །ཨོཾ་མུ་ཙི་ནི་སྭཱ་ཧཱ། མུ་ཁེ་ས་སྭཱ་ཧཱ། མོ་ཧ་ནི་སྭཱཧཱ། དིནྟི་རི་སྭཱ་ཧཱ། ཆོ་ག་ནི། ཆུ་ཁྱོར་བ་གང་ལ་བཟླས་པ་བྱས་ཏེ་འཐུངས་ནས་སེམས་བཞིན་དུ་ཉལ་ན། ལག་ན་
རྡོ་རྗེས་རྨི་ལམ་སྟོན་པར་འགྱུར་རོ། །རྨི་ལམ་མཐོང་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ནཱི་ལཱམྦ་ར་དྷ་ར་བཛྲ་པཱ་ཎི་ཡཀྵ་མ་ཧཱ་རུ་དྲ་བཛྲཱ་ན་ལ་ཛི་ཧྭཱ་ཏནྟྲ་ནཱ་མ། བོད་སྐད་
དུ༑ ཕྱག་ན་རྡོ་རྗེ་གོས་སྔོན་པོ་ཅན་གནོད་སྦྱིན་དྲག་པོ་ཆེན་པོ་རྡོ་རྗེ་མེ་ལྕེའི་རྒྱུད་ཅེས་བྱ་བ། འཕགས་པ་ཕྱག་ན་རྡོ་རྗེ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་ཐམས་ཅད་འབྱུང་བའི་ཡུམ་བཙུན་མོའི་བྷ་ག་ལ་བཞུགས་ཏེ། དེ་ནས་གནོད་སྦྱིན་དྲག་པོ་བྱེ་བ་ཕྲག་བཅུ་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་དྲག་ཅིང་གཏུམ་པའི་
རིགས་ཇི་སྙེད་པ་ཐམས་ཅད་ཐབས་ཅིག་གོ །དེ་ནས་བཅོམ་ལྡན་འདས་དྲག་པོའི་སྐྱིལ་མོ་ཀྲུང་བཅས་ནས་གཡས་པ་ནམ་མཁའ་ལ་བསྒྲེང༌། གཡོན་པ་ས་ལ་བགྲད་ནས་སྤྱན་ལྡོག་པས་ཕྱོགས་བཅུར་གཟིགས་
ཏེ་ཞལ་ནས་ཧཱུཾ་ཧ་ཞེས་པའི་སྒྲ་ཆེར་བྱུང་ངོ༌། །དེ་ནས་འཁོར་ཐམས་ཅད་གཙོ་བོ་མི་སྣང་བས་ཡུན་རིང་དུ་བརྒྱལ་བར་གྱུར་ཏོ། །དེའི་སྐད་ཅིག་དེ་ལ་བཅོམ་ལྡན་འདས་ཀྱི་སྤྱི་བོའི་གཙུག་ནས་སངས་རྒྱས་

83-1-248a

༄༅། །ཐམས་ཅད་ཀྱིས་གནང་བ། སྔགས་རྣམ་གསུམ་གྱི་བདག་པོར་གྱུར་པ། ཕྱག་བརྙན་ལག་ན་རྡོ་རྗེ་ཞེས་བྱ་བ། ཁ་དོག་སྔོན་པོ་ཆེར་གྲགས་པ། ཕྱག་གཡས་པ་ན་རྡོ་རྗེ་
རྩེ་དགུ་པ་ཐོགས་པ། གཡོན་པ་ན་ནམ་མཁའ་ལྡིང་གི་རྒྱལ་པོ་དྲག་པོ་ཐོགས་པ་ཞིག་རྒྱ་མཚོ་ཆེན་པོར་ཞུགས་སོ། །དེ་ནས་ནམ་མཁའ་ལྡིང་གི་གཤོག་པ་བསྐྱོད་པས་རྒྱ་མཚོར་ཞུགས་ཏེ་ཀླུའི་
རྒྱལ་པོ་དགའ་བོ་དང་འཇོག་པོས་རང་གི་བདག་པོའི་སྤྱི་བོར་འདུད་དོ། །ཉེ་དགའ་བོ་དང་དུང་སྐྱོང་གིས་རྣ་ཆ་བྱས་སོ། །རིགས་ལྡན་གྱིས་མགུལ་རྒྱན་དུ་བྱས་སོ། །པདྨ་དང་པདྨ་ཆེན་པོས་ལག་གདུབ་
ཏུ་བྱས་སོ། །སྤྲིན་གྱི་ཤུགས་ཅན་གྱིས་སེ་རལ་ཁར་བཅིངས་སོ། །ཧུ་ལུ་ཧུ་ལུས་སྐ་རགས་སུ་བྱས་སོ། །འབྲུག་སྒྲ་དང་བདུད་འཇོམས་ཀྱིས་རྐང་གདུབ་ཏུ་བྱས་ཏེ། སླར་བདག་པོའི་ལག་པ་
གཡོན་པར་སོང་ངོ༌། །དེ་ནས་གནོད་སྦྱིན་བྱེ་བ་ཕྲག་བཅུ་དང༌། དྲག་པོའི་རིགས་རྣམས་བརྒྱལ་བ་ལས་སངས་ཏེ་ཕྱོགས་ཀུན་ཏུ་བལྟས་པ་ལས་ཕྱག་བརྙན་ལག་ན་རྡོ་རྗེ་རྒྱ་མཚོའི་ནང་དུ་འདུག་པ་
མཐོང་ནས་རིངས་པར་ཀྱེ་མ་ཨ་ལ་ལ་བདག་ཅག་གི་གཙོ་བོ་ཉིད་བཞུགས་སོ། །ཞེས་བརྗོད་ནས་སོང་བ་ལས་ཕྱིན་ཏེ་བལྟས་པས་ཆེར་དྲག་པ། སྐྲ་ཁམ་པ་གྱེན་དུ་འཕགས་པ། མིག་མེ་མདག་གི་
ཕུང་པོ་ལྟར་འབར་བ། མཆེ་བ་གཙིགས་པ། ལྕེ་གློག་ལྟར་འགྱུར། །གསུས་པ་རྫིང་བུ་ལྟར་འཁྱིལ་བ། རྒྱ་མཚོའི་ཟབས་སུ་དཔག་ཚད་བརྒྱད་ཁྲི་ཡོད་པ་རྐང་པའི་པུས་མོར་ཕྱིན་པ། ཀླུའི་

83-1-248b

རྒྱན་ཆ་བདུན་དང་ལྡན་པ། ལག་པ་གཡས་ན་རྡོ་རྗེ་རྩེ་དགུ་པ་ཐོགས་པ། གཡོན་ན་ནམ་མཁའ་ལྡིང་གི་རྒྱལ་པོ་དྲག་པོ་ཐོགས་པ། སྐུ་བྱིན་པོ་ལ་དཔག་ཚད་ཉིས་འབུམ་དྲུག་ཁྲི་ཡོད་པ་བཞུགས་སོ། །
དེ་ནས་གནོད་སྦྱིན་རྣམས་ཀྱིས་གསོལ་པ། གཙོ་བོ། ཁྱོད་ཀྱིས་བཅོམ་ལྡན་འདས་ལ་གསང་བའི་དོན་དྲག་པོ་རྒྱས་པར་གསོལ་ཅིག །བདག་ཅག་རྣམས་ཀྱིས་ཞུ་བར་མ་སྤོ་བས་སོ་ཞེས་གསོལ་ནས་
ལག་ན་རྡོ་རྗེ་ལ་གོས་སྔོན་པོ་དར་ལ་བཻ་ཌཱུཪྱ་ཞུན་མའི་ནང་དུ་བཙོས་པ་ཞིག་བླ་གོས་སུ་གསོལ་ཏོ། །སྟག་གི་པགས་པ་དྲུག་སྟོང་གིས་ཤམ་ཐབས་སུ་བཅིངས་སོ། །དེ་ནས་ལག་ན་རྡོ་རྗེ་རིངས་པར་
བཅོམ་ལྡན་འདས་ཀྱི་སྤྱན་སྔར་སོང་སྟེ་ཞབས་ལ་སྤྱི་བོས་གཏུགས་ཏེ་མདུན་དུ་སྙིང་པོ་དང་ལྡན་པའི་སྐྱིལ་མོ་ཀྲུང་བཅས་ཏེ་འདུག་གོ །དེ་ནས་བཅོམ་ལྡན་འདས་ཀྱིས་ནམ་མཁའ་དང་ས་གཞི་ལ་
གཟིགས་ནས་བར་སྣང་དུ་ཡང་སྤྱན་གྱིས་འཁོར་བར་གཟིགས་སོ། །དེ་ནས་ཁཾ་བྲུཾ་སཾ་ཞེས་བྱ་བའི་སྔགས་བརྗོད་དོ། །དེ་ནས་ལག་ན་རྡོ་རྗེ་སྟན་ལས་ལངས་ནས་རྡོ་རྗེ་ཐལ་མོ་རང་གི་སྙིང་གར་སྦྱར་ཏེ་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ་བཅོམ་ལྡན་འདས་ལ་གསང་བ་དྲག་པོའི་དོན་བདག་དང༌། སེམས་ཅན་ཐམས་ཅད་ལ་ཕན་པའི་ཕྱིར་ཞུ་ན། ཅི་བཅོམ་ལྡན་འདས་ཀྱིས་
སྐབས་དབྱེ་བར་གནང་ངམ་ཞེས་གསོལ་བ་དང༌། ཅི་ཡང་མི་གསུང་བར་བཅོམ་ལྡན་འདས་གདུག་པའི་ཚོགས་ངེས་པར་འདུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། ཞུགས་

83-1-249a

༄༅། །མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་འཁོད་པའི་གདུག་པ་ཐམས་ཅད་སྙིང་འདར་བར་གྱུར་ཏོ། །དེ་ནས་ཏིང་འཛིན་དེ་ལས་བཞེངས་ནས་
ལག་ན་རྡོ་རྗེ་ལ་གཟིགས་ཏེ། བྱེད་པ་གཡོན་པའི་ཆུ་ཤིང་སྙིང་པོ་ནས་དྲངས་ཏེ་བཀུག་པའོ། །བྱེད་པ་སྐྱེས་པའི་ཆུ་ཤིང་སྒྲ་དང་བཅས་པས་བརྐྱང་བ་བྱས་ཏེ་གནས་སོ། །དེ་ནས་ལག་ན་རྡོ་རྗེ་ཕྱག་
རྒྱ་དེ་ཉིད་ཡང་དག་པར་རིག་སྟེ་ཚིག་འདི་སྐད་ཅེས་བརྗོད་དེ། ཁྱེད་ལ་སོགས་པའི་འཁོར་དག་ས་ཕྱོགས་འདིར་མ་གནས་པར་ཕྱོགས་གཞན་དུ་དེ་ངེས་ཤིག །གལ་ཏེ་མི་འགྲོ་ན་ཁྱེད་ལ་སོགས་
པའི་སྙིང་འགས་པར་འགྱུར་རོ། །ཞེས་བརྗོད་པས་སྒྲ་གནས་ཀྱི་ཁུང་བུར་སྒྲིབ་བྱེད་ཀྱི་ཚོགས་སོང་སྟེ་སྔ་མ་བཞིན་དུ་འཁོད་དོ། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། གླེང་
གཞིའི་ལེའུ་སྟེ་དང་པོའོ།།    །།དེ་ནས་ཕྱག་ན་རྡོ་རྗེ་ཡིས། །ཐུབ་པའི་སྐུ་ལ་འདི་སྐད་གསོལ། །གསང་བའི་རྡོ་རྗེ་དྲག་པོའི་དོན། །རྒྱས་པར་བདག་ལ་བཤད་དུ་གསོལ། །གསང་བའི་
བདག་པོ་ལེགས་པར་ཡང༌། །ཉོན་ལ་ཡིད་ལ་ཟུངས་ཤིག་ཁྱོད། །ང་ཡི་གསང་བ་གང་མིན་པ། །རྡོ་རྗེ་དྲག་པོ་གང་ཡིན་པ། །དེ་ལ་མཚན་ཉིད་གཞན་མེད་དེ། །ཁྱོད་ཉིད་ཀྱི་ནི་རྒྱུད་དང་ཡང༌། །
ཁྱོད་ཀྱི་བྱ་བའི་ལས་བཤད་བྱ། །སྐྱེ་བ་བཞིས་བསྡུས་སེམས་ཅན་རྣམས། །གདུག་པ་ཅན་གྱིས་གཙེས་གྱུར་པ། །ཐབས་སུ་ལྡན་པའི་ཟློག་པ་ཡི། །མཚན་མ་ངེས་པར་བཤད་པར་བྱ། །

83-1-249b

བ་ནི་རྣམ་པར་སྣང་མཛད་དེ། །ཛ་ནི་མི་བསྐྱོད་ཐུབ་པའི་སྐུ། །ར་ནི་རིན་ཆེན་འབྱུང་ལྡན་སྐུ། །མེ་ལྕེའི་ཡི་ག་འབྲུ་གསུམ་པོ་ལ། །དང་པོར་གཙོ་བོ་བཤད་བྱ་བ། །པཱ་ནི་རྡོ་རྗེ་འཇོམས་བྱེད་མ། །ཎ་
ནི་པདྨ་འཇོམས་བྱེད་མ། །ཨི་ནི་ཀུན་འགྲོ་འཇོམས་བྱེད་མ། །འོག་བཏགས་གསུམ་པོ་མིང་མཐར་སྦྱར། །ཨེ་ནི་ཀུན་ཏུ་གོ་བྱེད་དེ། །ར་ནི་སྨིན་པར་བྱེད་པ་སྟེ། །བ་ནི་ཀུན་ནས་སྡུད་པ་ཡིན།།
ས་ནི་ཡོངས་སུ་རྟེན་པའི་ལས། །ཡ་ནི་ཡང་དག་བསྐྱོད་པར་བཤད། །གོ་འབྱེད་གཉིས་པའི་སྟེང་གནས་པའི། །སྣ་ལྡན་ངག་ཏུ་ཤེས་པར་བྱ། །དེ་ལས་ངེས་པར་བྱུང་བས་ན། །ཀུན་སྣང་
གང་ཡིན་དངོས་དང་སྦྱར། །བསམ་པའི་དངོས་ལ་འཇུག་རྣམས་ཀྱི། །ཡན་ལག་ཐབས་རྣམས་ཐམས་ཅད་དུ། །གོང་དུ་སྨོས་ནས་བརྗོད་པ་ཡིན། །དོན་དུ་གསལ་བར་ཟློས་པ་ཡིས། །ཚིག་
ནི་རྒྱས་པར་བརྗོད་མི་དགོས། །ལས་ལས་གྲུབ་པའི་གཟུགས་རྣམས་ལ། །དྲག་པོ་ཡོངས་སུ་སྟོན་པ་དང༌། །གནོད་སྦྱིན་བེ་ཅོན་ཐོགས་རྣམས་ལ། །གཙོ་བོའི་དོན་དུ་བཤད་པས་ན། །ཚིག་ཏུ་
ངེས་པར་ཡང་དག་བརྗོད། །ཁྱོད་ཀྱི་ལུང་འཆང་རབ་དགའ་བས། །དེ་ཉིད་རིགས་སུ་བྱུང་བ་སྟེ། །ཀུན་ཀྱང་དྲག་པོའི་ལས་ལ་དགའ། །སྣང་བ་དག་པར་མི་མཐོང་བཞིན། །དེ་ཉིད་ལ་ནི་ངེས་པར་
བརྗོད༑ ༑གོང་དུ་བསྟན་པ་གང་ཡིན་པ། །སོ་སོ་དག་ལ་གདོན་མི་ཟ། །སྦྱོར་བ་སྣ་ཚོགས་ངེས་བསྒྲུབ་ན། སྣང་བར་འབྱོར་པ་སྣ་ཚོགས་པ། །མངོན་དུ་རྒྱས་ཤིང་ངེས་པར་གསལ། །སྣང་བ་

83-1-250a

༄༅། །ཆེན་པོ་བདག་མེད་པར། །རྒྱུད་པས་ཡོངས་སུ་འགྲུབ་པ་ཡིན། །ཀུན་རྫོབ་གོང་མའི་ཚིག་ལྟ་བུར། །དངོས་པོ་བསྟན་པ་ལྟ་བུར་མཐོང༌། །དོན་དམ་འོག་མའི་སྒྲ་ལྟ་བུར།།
ཉོན་མོངས་ཀུན་བསྲེགས་རང་བཞིན་གྱིས། །འོད་གསལ་བ་རུ་གནས་པ་ཡིན། །སྙིང་པོ་དོན་དམ་ལ་འཇུག་པ། །ཕྱི་རིམ་ཀུན་རྫོབ་ལ་བརྟེན་བྱ། །དང་པོར་སངས་རྒྱས་མི་གནས་ཤིང༌། །སྔ་
མའི་བྱ་བ་སྦྱོར་བར་བརྩོན། །དབང་ཐོབ་པ་ལ་རློམ་སེམས་མེད། །བླ་མེད་མན་ངག་ངེས་པ་ལས། །བླ་མ་ཉིད་ལ་ཅི་ནུས་ཀྱིས། །ཡང་དག་པར་ནི་མཆོད་པར་བྱ། །རྡོ་རྗེ་ངོ་བོ་ཀུན་འབྱུང་
དང༌། །གདུག་པ་ཐམས་ཅད་སྲེག་ཕྱིར་གང༌། །དངོས་པོ་ལ་འཇུག་གོང་མའི་སྒྲ། །གོང་མའི་ཚིག་ཏུ་བརྗོད་པ་ཡིན། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། ངེས་ཚིག་གི་
ལེའུ་སྟེ་གཉིས་པའོ།།    །།གོས་སྔོན་ལག་ན་རྡོ་རྗེ་ཡིས། །སངས་རྒྱས་མགོན་ལ་འདི་སྐད་གསོལ། །གང་ཞིག་བསྒྲུབ་པར་བྱ་བ་ཡིས། །ཐབས་ཀྱི་དཀྱིལ་འཁོར་གསུང་དུ་གསོལ།།
རིག་པའི་རྒྱལ་པོས་བཀའ་སྩལ་པ། །ཡང་དག་དོན་དམ་དངོས་གྱུར་ན། །དཀྱིལ་འཁོར་ལྷ་གཟུགས་མེད་པ་སྟེ། །འགྲོ་བ་རྟོག་པ་ལ་གནས་པར། །དེ་ཡི་ཀུན་རྟོག་བསལ་བའི་ཕྱིར། །ལྷ་ཡི་སྦྱོར་
བ་བཤད་པར་བྱ། །གང་ཞིག་མོས་པར་བྱེད་པ་ཡིས། །ཁྲུ་གསུམ་དཀྱིལ་འཁོར་ཕྱོགས་བཞི་པ། །ནགས་སམ་དུར་ཁྲོད་ཁང་སྟོང་ངམ། །གཙུག་ལག་ཁང་ངམ་མཆོད་རྟེན་ནམ། །དེ་དག་

83-1-250b

གནས་སུ་ངེས་པར་བརྩམ། །དང་པར་བསྙེན་པ་རབ་གནས་པས། །བུ་མོ་བཅུ་དྲུག་སྟོན་མོ་བྱས། །བདག་གིས་ཞག་གསུམ་ཁྲུས་བྱ་ཞིང༌། །སྤྱི་བོ་ལྐོག་མ་སྙིང་ག་རུ། །གསང་བ་གསུམ་གྱི་
ཡི་གེ་བརྟག །རམས་སུ་བཙོས་པའི་གོས་ཉིད་ལ། །གུར་གུམ་ཐིག་ལེ་ངེས་བཏབ་སྟེ། །དེ་ཉིད་ལ་ནི་བསྐོན་པར་བྱ། །ཟས་སུ་དཀར་གསུམ་སྦྱིན་བྱས་ཤིང༌། །སྐྱེས་པ་དང་ནི་འཕྲད་མི་བྱ། །སྙིང་པོ་འདི་
ཉིད་འབུམ་ཚད་དུ། །རང་གིས་བཟླས་པས་རིག་པ་འབྱིན། །དེ་ནས་བསྙེན་པ་རྫོགས་པ་ལས། །བུ་མོ་ཉིད་ལ་ཚིག་བརྗོད་དོ། །བ་ཡི་རྣམ་ལྔ་ཉིད་དང་ཡང༌། །རམས་དང་མཐིང་ཤུན་ཀུན་འདུས་སུ། །རིན་
ཐང་མི་བརྩི་ཉོར་བཅུག་སྟེ། །དེ་ཉིད་རིགས་མཐུན་ནང་བཏུམས་ལ། །གནས་གང་ཡིན་པར་བདག་ལ་གཏད། །དེ་ཡིས་ཞག་གསུམ་སྦྱོར་བ་ཡིས། །ཕྱག་རྒྱ་ངེས་པ་ཉིད་དང་ཡང༌། །སྙིང་པོ་གོང་གི་
སྦྱོར་བ་ཡིས། །དྲི་ཆུ་བཏབ་ལ་གྲངས་ཚད་དུ། །ཕྱིན་པར་ཡང་དག་བཟླས་པར་བྱ། །དེ་ནས་སྐུད་པ་སྔོན་པོ་ནི། །བུ་མོས་ལེགས་པར་བཀལ་བ་ལ། །སྔགས་ཀྱིས་དག་བྱས་རབ་མཛེས་པས། །
སྲད་བུ་དགུ་རུ་ངེས་པར་བསྒྲིལ། །མེ་ཏོག་སྔོན་པོའི་ནང་བཏུམས་ལ། །སེང་ལྡེང་ཕུར་པ་ལྔ་རྣམས་ཀྱིས། །སྲད་བུ་ཡོངས་སུ་བྲི་བར་བྱ། །རབ་ཏུ་ཚད་དུ་ངེས་པ་ཡིས། །ཕྱག་རྒྱ་མ་ལ་ངག་
བརྗོད་པས། །དེ་ཉིད་མཉམ་པར་བཞག་པ་ཡིས། །དཀྱིལ་འཁོར་ལེགས་པར་བྱས་པ་ཡིན། །འཕང་དུ་ཁྲུ་གང་ཚད་བྱས་ཏེ། །དང་པོར་བྱང་ཤར་མཚམས་ཉིད་ནས། །ཀུན་རྟེན་ཁ་དོག་

83-1-251a

༄༅། །རིགས་མཐུན་བླང༌། །ཡོངས་སུ་བསྡུས་བྱས་ངེས་པར་བྱ། །གཉིས་པ་གཉིས་པ་ཉིད་དུ་ངེས། །གསུམ་པ་གཅིག་གི་ཚད་དང་ལྡན། །དེ་ལྟར་ཚད་དུ་ལྡན་པ་ལས། །
ཤིན་ཏུ་མཉམ་པར་འཐས་པར་བྱ། །དེ་ཉིད་རྗེས་སུ་འཇུག་པ་ཡིས། །དང་པོའི་སྲད་བུ་གང་ཡིན་པས། །ཁ་དོག་སེར་པོའི་ཐིག་གདབ་བྱ། །དཀྱིལ་འཁོར་དགུ་རུ་ངེས་པ་ལས། །འབྲུ་
དང་ས་དང་རིན་ཆེན་དང༌། །ཕྱེ་མ་ཉིད་དུ་བཏགས་པ་ཡིས། །དཀྱིལ་དུ་པདྨ་བཅུ་དྲུག་པ། །འདབ་མར་ལྡན་པར་བྲི་བར་བྱ། །ཤར་དང་ལྷོ་དང་ནུབ་བྱང་དང༌། །མཚམས་རྣམས་སུ་ཡང་དེ་བཞིན་
བྲི༑ ༑ལེ་ཚེའི་པདྨ་གང་ཡིན་པ། །སྣ་ཚོགས་པར་ནི་ཡང་དག་བཤད། །མཚམས་རྣམས་སུ་ནི་མཆོད་པ་ཡི། །ལྷ་མོ་ཡོངས་སུ་དགོད་པར་བྱ། །སྒོ་བཞི་དག་ཏུ་ཁྲོ་མོ་བཞི། །སྦྱོར་བས་ཡང་
དག་དགོད་པར་བྱ། །རིན་ཆེན་ཕ་གུ་འདོད་ཡོན་དང༌། །དྲ་བ་དྲ་ཕྱེད་ཡང་དག་ལྡན། །ཏྭ་ར་ན་ནི་བཞིས་བརྒྱན་ཅིང༌། །སྣ་ཚོགས་རྡོ་རྗེ་གཞིར་གནས་ཡིན། །གདུགས་དང་རི་དྭགས་གང་ཡིན་
པ༑ ༑རྒྱན་རྣམས་ཀུན་གྱིས་རྣམ་པར་སྒེག །སྔགས་པ་བྱང་ཆུབ་བློ་ལྡན་པས། །ཀེང་རུས་ཕྲེང་བ་ཉིད་དང་ཡང༌། །སྦྲུལ་མགོའི་ཕྲེང་པས་རྣམ་པར་བརྒྱན། །རྡོ་རྗེ་སྣ་ཚོགས་རབ་འབར་
བའི༑ ༑ཕྲེང་བས་ཕྱི་རོལ་ལེགས་པར་བསྐོར། །ཟུར་བཞི་དག་ཏུ་བུམ་པ་བཞི། །རྒྱན་གྱིས་རྫོགས་པར་ཡང་དག་བྲི། །དེ་དཀྱིལ་ཕྱག་ན་རྡོ་རྗེ་ཉིད། །སྔ་མའི་ཚུལ་གྱིས་ཡོངས་སུ་གནས།།

83-1-251b

ཤར་དུ་ཁམས་གསུམ་རྣམ་རྒྱལ་ཉིད། །ཡང་དག་པར་ནི་བྲི་བྱ་སྟེ། །ཁ་དོག་དམར་པོ་ཉིད་ལ་ཡང༌། །དབུ་གསུམ་ཕྱག་ནི་དྲུག་པའི་དབྱིབས། །ཞབས་བཞི་བརྐྱང་བསྐུམ་ཚུལ་དུ་བཞུགས། །ཕོ་
ནི་རྡོ་རྗེ་ངེས་པ་ལས། །མོ་ནི་དགྲ་སྟ་ཡང་དག་ལྡན། །བར་མ་གཉིས་ཀྱིས་འཆིང་བྱེད་པ། །གུང་མོ་མཐེ་བོང་ངེས་མདུད་ནས། །གཞན་རྣམས་ཡོངས་སུ་བརྐྱང་བ་ཡིན། །དེ་ཉིད་སྙིང་པོ་གང་
ཡིན་པ༑ ༑སྙིང་གར་ཡང་དག་བཟུང་བྱས་ནས། །དེ་འོག་ཕོ་ཡིས་ཞགས་པ་འཛིན། །མོ་ཡིས་དྲིལ་བུ་བཟུང་བྱས་ཕ། །དང་བོ་ཉིད་ལ་དགོད་པར་བྱ། །ལྷོ་རུ་ནག་པོ་ཆེན་པོ་ཉིད། །ཁ་དོག་
དུད་སྤྲིན་ལྟ་བུ་ལ། །ཞལ་གཅིག་ཕྱག་ནི་གཉིས་པའི་དབྱིབས། །ཕོ་ཉིད་ཙནྡན་བདེ་ཆེན་བསྣམས། །མོ་ནི་ཞགས་པ་ཡོངས་སུ་འཛིན། །ཁྲོ་ཞལ་གཟིགས་པ་མི་བཟད་པས། །ཕྱོགས་
བཅུ་རྣམས་སུ་རབ་ཏུ་གཟིགས། །དེ་ཉིད་མགོན་པོ་གང་ཡིན་པ། །ཕྱོགས་གཉིས་པར་ནི་རབ་ཏུ་དགོད། །ནུབ་ཕྱོགས་གསུམ་པར་དགོད་བྱ་བ། །ལུས་ངན་སྲས་པོ་སྟོབས་པོ་ཆེ། །ཁ་དོག་
ལྗང་གུ་ཉིད་ལ་ཡང༌། །ཅུང་ཟད་སྤྱན་ནི་རྒྱས་པ་ཉིད། །ཞལ་གཅིག་ཕྱག་ནི་གཉིས་པ་ལ། །སྤྱི་བོར་རྡོ་རྗེ་རྨོག་གིས་བརྒྱན། །གཡས་པ་ཉིད་ལ་རྡོ་རྗེ་ཅན། །གཡོན་པ་ནེའུ་ལའི་རྐྱལ་པ་འཛིན། །
ཞབས་གཉིས་དྲང་པོར་རབ་གནས་ཏེ། །ཤར་ཕྱོགས་བལྟས་པས་ཡོངས་སུ་གནས། །བྱང་ཕྱོགས་བཞི་བར་དགོད་བྱ་བ། །བདུད་རྩི་འཁྱིལ་པ་ཡོངས་སུ་གནས། །ཁ་དོག་སྔོན་པ་དེ་ཉིད་ལ། །

83-1-252a

༄༅། །རྔམ་པ་ཁྲོ་གཉེར་བརྗིད་པའི་ཞལ། །གཡས་བསྐུམ་གཡོན་བརྐྱང་སྟངས་སྟབས་ཚུལ། །ཕྱག་གཉིས་བྲང་དུ་རལ་བསྣོལ་ཏེ། །གཡོན་དུ་ངེས་པར་ཅུང་ཟད་གཟིགས་
ལྷོར་བལྟས་ཡང་དག་དགོད་པར་བྱ། །བྱང་ཤར་རྡོ་རྗེ་གནོད་སྦྱིན་ཏེ། ཁ་དོག་དམར་ནག་འཇིགས་པ་ལ། །གཡས་བརྐྱང་གཡོན་བསྐུམ་རབ་བཞུགས་ནས། །ཕྱག་གཡས་གྲི་གུག་རྣོན་པོ་འཕྱར།།
གཡོན་པ་ཅང་ཏེའུ་དྲག་པོ་བརྡུང༌། །གཙོ་བོ་ལ་བལྟས་དགོད་པར་བྱ། །ཤར་ལྷོ་རྡོ་རྗེ་རོ་ལངས་ཉིད། །ཁ་དོག་སྔོན་སྐྱ་རབ་འབར་ལ། །མི་བཟད་འབར་བ་འཇིགས་པའི་གཟུགས། །ཅུང་
ཟད་གཡས་སུ་ངེས་པར་གཟིགས། །གཡས་བརྐྱང་གཡོན་བསྐུམ་ཚུལ་གནས་ཏེ། །རྡོ་རྗེ་ལྕགས་སྒྲོག་རབ་བཟུང་ནས། །གོང་སྲིན་ལ་སོགས་གསུམ་པོ་རྣམས། །དམ་པོར་བཀུག་པས་ཡོངས་སུ་
བསྡམས། །མཐེབ་མཛུབ་བཞི་རྣམས་རབ་བརྐྱང་སྟེ། །སྤྱི་བོར་ངེས་པར་བསྣོལ་བར་བསྣམས། །ལྷོ་ནུབ་རྡོ་རྗེ་མཁའ་འགྲོ་སྟེ། །ཁ་དོག་དམར་སྐྱ་ཉིད་ལ་ཡང༌། །ཤིན་ཏུ་མི་བཟད་འཇིགས་
བའི་གཟུགས། །ཞབས་གཉིས་མཐིལ་སྦྱར་བཙུགས་པ་ལ། །ནམ་མཁའ་གྲུ་བཞི་པ་རུ་འདོད། །ལག་གཉིས་སྦྱི་བོར་ཐལ་སྦྱར་ནས། །མེ་ལྕེ་འབར་བ་ཡོངས་སུ་འཛིན། །ཐོད་པ་ལྔ་ཡིས་
མགོ་བརྒྱན་པ། །གཙོ་བོ་ལ་བལྟས་དགོད་བར་བྱ། །ནུབ་བྱང་བཞི་པའི་མཚམས་སུ་ཡང༌། །རྡོ་རྗེ་འཇིགས་བྱེད་ཅེས་བྱ་བ། །ཁ་དོག་ནག་པོ་འཇིགས་པའི་གཟུགས། །ཞལ་གསུམ་ཕྱག་ནི་

83-1-252b

དྲུག་པ་ལ། །ཞབས་གཉིས་དག་ཏུ་རྣམ་པར་བཤད། །གཡས་གཡོན་དང་པོ་གླང་ཆེན་གྱིས། །པགས་པ་ཡོངས་སུ་བརྐྱང་པ་འཛིན། །དེ་འོག་གཡས་པས་དགྲ་སྟ་ལ། །གཡོན་པ་རྡོ་རྗེ་ཡང་དག་
འཛིན༑ ༑གསུམ་པའི་གཡས་ན་ལྕགས་ཀྱུ་སྟེ། །གཡོན་ན་མི་མགོ་རློན་པ་བསྣམས། །བརྐྱང་བསྐུམ་ཚུལ་དུ་གནས་ནས་ཀྱང༌། །གཙོ་བོ་ཉིད་ལ་ཁ་བལྟས་བཞུགས། །མཚམས་ཀྱི་གྲུ་ཆང་གང་ཡིན་པར།།
འོད་སྐྱེད་མ་དང་ཡིད་འཕྲོག་མ། །ཀུན་བཟང་མ་དང་གླུ་སྒྲ་ཅན། །རང་གི་ཕྱོགས་ཀྱི་ཁ་དོག་ལ། །ཤིན་ཏུ་ཞི་བས་ལྡེམ་བག་ཅན། །ཕྱག་གཡས་སུ་ནི་མེ་ཏོག་དང༌། །དྲི་དང་ཞལ་ཟས་སིལ་སྙན་རྣམས།།
གར་གྱིས་རོལ་པར་ཡང་དག་ལྡན། །ནུ་མ་ཅུང་ཟད་འབུར་བ་ལ། །དར་དག་དཀར་པོས་སྨད་གཡོགས་པས། །གཙོ་བོ་ལ་བལྟས་མཛེས་པའི་གཟུགས། །ཕྱི་ཡི་གྲ་རུ་དགོད་པར་བྱ། །སྒོ་རྣམས་སུ་
ནི་སྒོ་སྐྱོང་ནི། །སྲོག་གཅོད་མ་དང་དབུགས་རྡུབ་མ། །ཁྲག་འཐུང་མ་དང་ཤ་ཟ་མ། །ཞལ་གཅིག་ཕྱག་ནི་གཉིས་པ་ལ། །སྟག་དང་སེངྒེ་སྦྲུལ་དང་ཡང༌། །དོམ་དུ་ཡང་དག་གནས་པ་སྟེ། །ཕྱག་
གཡས་ཐོ་བ་རྐྱལ་བ་དང༌། །ཧོམ་གཟར་གྲི་གུག་རྣོན་པོ་བསྣམས། །གཡོན་པ་རྣམས་ནི་ཞགས་པ་ཉིད། །ཀུན་ཀྱང་འཇིགས་པར་ཡོངས་སུ་འཛིན། །རང་གི་ཕྱོགས་ཀྱི་ཁ་དོག་སྟེ། །ཀུན་ཀྱང་ནག་པོ་
ཤིན་ཏུ་སྲེག །གཡོན་བརྐྱང་གཡས་ནི་བསྐུམ་པ་ཉིད། །མཆེ་བ་གཙིགས་ཤིང་རྔམ་པའི་སྐུ། །ཤིན་ཏུ་ཁྲོ་གཉེར་བརྗིད་པའི་ཞལ། །གར་ཐབས་ཀྱིས་རོལ་བདེ་ཆེན་གནས། །ཅུང་ཟད་

83-1-253a

༄༅། །གཡོན་དུ་གཟིགས་པ་ཡིས། །ཧ་ལ་ཧ་ལའི་སྒྲ་ཡང་སྒྲོག །གཞན་ཡང་ལྷ་རྣམས་དེ་དག་ཀུན། །ཐོད་པ་ལྔ་ཡིས་རྒྱན་བྱས་ནས། །རྒྱན་ཆ་ལྔ་དང་ཡང་དག་ལྡན། །
ཀུན་ཀྱང་སྟག་གི་པགས་པ་ཡིས། །སྨད་ནི་ཡོངས་སུ་དཀྲིས་པ་ཡིན། །དེ་སྟེང་གདན་ནི་རབ་གནས་པ། །གཙོ་བོ་གཉིས་ལ་ཉི་ཟླ་ཡིས། །ཕྲག་པ་ཉིད་ལ་འཁོར་བར་རྒྱུ། །ཚངས་པ་དབང་པོ་ལྷ་
ཆེན་གཉིས། །ཞབས་གྱིས་ཡོངས་སུ་མནན་པ་ཡིན། །ཤར་གྱི་ལྷ་ཆེན་རྣམ་རྒྱལ་ཉིད། །ཀེང་རུས་སྟེང་ན་བཞུགས་པ་བཞིན། །གཞན་ཡང་དེ་ལྟར་གནས་པ་ཡིན། །ས་བོན་གནས་བ་གང་
ཡིན་པ༑ ༑སྒྲ་དང་བཅས་པ་ཤེས་པར་བྱ། །དང་པོ་གཙོ་བོ་སྐྱེད་བྱེད་གང༌། །ཧཱུཾ་ལས་ངེས་པར་རྫོགས་བྱ་ཞིང༌། །གཞན་རྣམས་འདི་ལས་འབྱུང་བར་བསམ། །ཧཱུཾ་མཾ་བཾ་ཨཾ། ཡཾ་བཾ་ཌཾ་བྷཾ།
བྲཾ་མཾ་སཾ་ཤཾ། པྲཾ་ཤཾ་རཾ་ལཾ། དེ་དག་ལས་བྱུང་སྔགས་པ་ཡིས། །འོད་དང་བཅས་པར་བ་དེར་གཤེགས་ཀྱི། །ཞལ་ནས་འབྱུང་བར་ཡང་དག་ལྡན། །དེ་ལས་རགས་པ་གང་ཞིག་གིས། །
འབར་འཕྲོ་ངེས་པར་བསྐྱེད་པར་བྱ། །དང་པོ་ཀུན་ཀྱང་གཅིག་པ་ཡིས། །བཾ་ལས་གྱུར་པ་སྣ་ཚོགས་པ། །ཡང་དག་པར་ནི་བསྐྱེད་པར་བྱ། །དེ་འོག་ཀཾ་ལས་རབ་བསྐྱེད་པས། །སྐམ་པོར་
ཡོངས་སུ་བརྟག་པ་ཡིན། །དེ་དག་རབ་རྫོགས་སྔགས་པ་ཡིས། །སྐུ་རུ་ཡོངས་སུ་རྫོགས་བྱས་ལ། །བདག་གིས་རྣལ་འབྱོར་ཡང་དག་འགྲུབ། །དེ་ནས་སྔགས་པ་བློ་ལྡན་པས། །རིགས་སུ་

83-1-253b

ངེས་པར་གང་ཡིན་པ། །ཐབས་འདི་ལ་ནི་འཇུག་པར་བྱ། །ཀུན་ལ་འཇུག་པར་གྱུར་པ་ཡི། །ཁྱབ་པའི་བདག་པོ་ཆེན་པོ་ནི། །རིགས་ཀྱི་གཙོ་བོས་སྦྱི་ལ་ཁྱབ། །མདུན་ནི་རྡོ་རྗེའི་རིགས་ཡིན་ཏེ། །ལྷ་
མིན་ལ་སོགས་ངེས་པར་འཇིག །གཡས་པ་ཉིད་ན་གནས་པ་གང༌། །རིན་ཆེན་རིགས་སུ་ངེས་པ་སྟེ། །ཤ་ཟ་ལ་སོགས་ངེས་པར་འཇིག །རྒྱབ་ན་གནས་པ་གང་ཡིན་པ། །པདྨའི་རིགས་སུ་
ཡང་དག་ལྡན། །ནོར་ལ་སོགས་པ་གང་དགོད་པ། །རེ་བ་བཞིན་དུ་སྐོང་བར་བྱེད། །གཡོན་ན་ངེས་པར་གནས་པ་གང༌། །ལས་ཀྱི་རིགས་སུ་ངེས་པ་ལས། །ཀླུ་དང་གནོད་སྦྱིན་ལ་སོགས་པ། །མ་
རུངས་པ་རྣམས་ཡོངས་སུ་འཇིག །གཞན་རྣམས་ལྷག་མ་ཐམས་ཅད་ཀུན། །ཕོ་ཉའི་ཚུལ་དུ་ངེས་པར་གནས། །དང་པོ་ཉི་མ་ཤར་བ་ན། །ལས་ཀྱི་སྦྱོར་བ་སྣ་ཚོགས་པ། །སོ་སོ་དག་ལ་སྙིང་པོ་
ཉིད༑ ༑གོང་དུ་བུཾ་ལས་རབ་རྫོགས་པའི། །བརྒྱ་རྩ་བརྒྱད་དག་ངེས་པར་བཟླས། །ཧཱུཾ་གི་སྒྲ་དང་རབ་ལྡན་པས། །བདག་ཉིད་ཁ་ནས་མེ་འབར་གནས། །ཕྱག་རྒྱ་སྣང་བར་བཅས་བྱས་ཏེ། །དེ་
ཉིད་སྟངས་སྟབས་བསྐྱོད་པ་ཡིས། །གདུག་པ་ཐམས་ཅད་སྲེག་བྱེད་དང༌། །བདེར་གཤེགས་མངོན་པར་དགྱེས་པར་བྱ། །རྡོ་རྗེ་དྲིལ་བུ་བཟུང་བྱས་ནས། །ཁྲོ་བོ་འི་ཆ་ལུགས་གང་ཡིན་པས། །
ཕྱོགས་རྣམས་རྨོངས་པར་བྱེད་པ་ཡིན། །ལྷ་མོའི་གཟུགས་འཆང་གང་ཡིན་པས། །གཞན་གྱི་སེམས་ཀྱང་འཕྲོག་པར་བྱེད། །རེ་མིག་རྣམས་ཀྱི་བར་གང་ཡིན། །མེ་ལྕེ་འབར་བ་ཡོངས་

83-1-254a

༄༅། །སུ་བྲི༑ ༑འཁོར་ལོའི་འོག་ཏུ་གནས་བྱ་བ། །ཆོས་འབྱུང་ཕྱག་རྒྱ་ངེས་པར་བྲི། །ཐབས་དང་ཤེས་རབ་ལྡན་པ་ལ། །ཀུན་འབྱུང་ཡུལ་དུ་ངེས་པར་གསལ། །རྟེན་འབྲེལ་
ཡང་དག་འབྱུང་བ་ཡིས། །ཀུན་རྫོབ་ལ་ནི་དོན་དམ་བརྟེན། །རྟེན་པ་ཉིད་དུ་ཡང་དག་གནས། །དེ་བས་སྣང་བ་མི་གསལ་བར། །ཆོས་འབྱུང་ཕྱག་རྒྱ་ངེས་པར་ཡང༌། །རྒྱས་པ་ལ་སོགས་མ་
ཡིན་གྱི༑ ༑དྲག་པོའི་དཀྱིལ་འཁོར་ཡིན་པ་དང༌། །དེ་བཞིན་དབྱིབས་སུ་རང་གསལ་བ། །དྲན་དང་བཅས་པས་བྲི་བར་བྱ། །མཐུ་དང་ལྡན་པའི་གང་ཟག་ལ། །སྟོབས་ནི་ཤིན་ཏུ་ངེས་པར་སྐྱེ། །
དཀྱིལ་འཁོར་ལྷ་གཉིས་མངོན་བསྒྲུབས་བས། །ལུས་ལ་གཟི་བརྗིད་འཇུག་པའོ། །རྡོ་རྗེ་མེ་ལྕེའི་རྒྱུད་ལས། །དཀྱིལ་འཁོར་དང་ལྷའི་ལེའུ་སྟེ་གསུམ་པའོ།།    །།ལག་ན་རྡོ་རྗེ་
གོས་སྔོན་གྱིས། །འཇིག་རྟེན་མགོན་ལ་འདི་སྐད་གསོལ། །དཀྱིལ་འཁོར་ལྷ་རྣམས་དགྱེས་བྱ་བ། །ཐབས་དེ་གང་ལགས་གསུང་དུ་གསོལ། །ནང་གི་བདག་ཉིད་ཅན་དང་ཡང༌། །ཕྱི་ཡི་ཁྲུས་
སོགས་རབ་བྱས་ལ། །རབ་གསལ་ལ་སོགས་རྒྱུན་བཅད་ནས། །གང་ཡང་རུང་བའི་ལོ་ཉིད་ལ། །སྟོན་ཟླར་བ་ནས་བརྩམས་ནས། །ལྷ་མིན་བླ་དང་མེ་ཏོག་གི །དྲག་པོ་དང་པོ་དེ་ཉིད་ལ།
།བདག་གིས་སྦྱོར་བ་ངེས་པར་བརྩམ། །དང་པོ་བདག་ཉིད་ལུས་ཉིད་ལ། །རྒྱན་ཆ་ལྔ་ཡིས་རབ་བརྒྱན་ཏེ། །ལུས་ལ་གོས་དག་སྔོན་པོ་ཉིད། །བླ་གོས་སྨད་གཡོགས་ཡང་དག་བཅིངས། །

83-1-254b

སྤྱི་བོ་ལ་སོགས་གནས་ལྔ་རུ། །སྦྲུལ་གྱིས་ཡོངས་སུ་བཅིངས་པར་བྱ། །རང་ཉིད་དཀྱིལ་འཁོར་ཤར་སྒོ་རུ། །འདུག་པས་སྦྱོར་བ་བརྩམ་པར་བྱ། །དེ་ནས་དང་པོ་བླ་རེ་གང༌། །སྟེང་དུ་ངེས་པར་ཕུབ་
བྱས་ལ༑ ༑ཟུར་བཞི་དག་ཏུ་བདན་བཞི། །སྔོན་པོས་ཡོངས་སུ་དཔྱང་བར་བྱ། །བླ་རེ་དག་གི་དཀྱིལ་དག་ནས། །སྐུད་པ་ལ་བརྒྱུས་མེ་ཏོག་གི །ཕྲེང་བ་ཡོངས་སུ་དཔྱང་བར་བྱ། །དེ་ནས་སྔ་མའི་
ཚུལ་གནས་ལ། །གོང་དུ་བསྟན་པའི་གནས་རྣམས་སུ། །བདག་གི་ལས་འདི་ངེས་པར་བརྩམ། །གཏོར་མའི་ལས་རྣམས་ཀུན་རྫོགས་དང༌། །མཆོད་པ་རྣམ་པ་ལྔ་རྣམས་དང༌། །སེང་ལྡེང་ཕུར་
པ་སོར་བརྒྱད་ལ། །སྔགས་འདི་ཡིས་ནི་ཡང་དག་བསྔགས། །ཨོཾ་བཛྲ་ཀཱི་ལ་ཡ་སརྦ་བི་གྷཾ་ཧ་ན་ཧ་ན་ཧཱུཾ་ཕཊ། ཨོཾ་བཛྲ་པཉྩ་ཛྙཱ་ན་ཤོ་དྷ་ཡ་སརྦྦ་ཙཀྵུ་ཀ་ར་ཡ་ཧཱུཾ། སྔགས་དེ་དག་གིས་ཕུར་
པུ་དང༌། །སྐུད་པ་ལྔ་ལ་ལན་གྲངས་ནི། །ཉི་ཤུ་རྩ་གཅིག་བཟླས་བྱས་ལ། །ཙནྡན་ལ་སོགས་དྲི་ལྔ་ཡིས། །གོས་པྲ་ཡང་དག་བཅང་བར་བྱ། །དེ་ནས་སྔགས་པ་བློ་ལྡན་པས། །བདག་ཉིད་
སྲུང་བའི་འཁོར་ལོ་བརྩམ། །རང་གི་ཕྱི་རོལ་མཚམས་སུ་ནི། །མི་འགྱུར་ལས་ནི་བསིལ་ལྡན་སྒོམ། །དེ་སྟེང་སྡུད་པའི་དངོས་པོ་གན། །ཁ་དོག་ནག་པོ་ཡང་དག་བསམ། །དེ་ལས་ཁྱབ་བྱེད་
རིགས་ལྔ་པ། །ཡང་དག་པར་ནི་བསམ་པར་བྱ། །དེ་ནས་ཡོངས་སུ་རྫོགས་པ་ལས། །བདུད་རྩི་འཁྱིལ་པར་དག་བསམ་སྟེ། །རྡོ་རྗེ་སྡིགས་མཛུབ་ཕྱག་རྒྱ་ཡིས། །སྔགས་བཟླས་པས་ནི་

83-1-255a

༄༅། །བགེགས་བསྐྲད་ལ། །རིགས་གཙོའི་རྩེ་མོ་དེ་ཉིད་ལ། །ཀཾ་ལས་ལུས་སྐྱོབ་བསམ་བྱ་སྟེ། །སྦྱི་བོར་གནས་པས་ཁྱབ་པར་བསམ། །དེ་ནས་གཏོར་མ་དེ་ཉིད་
ལ༑ ༑གདུག་པ་ལ་སོགས་གང་ཡིན་དང༌། །སྐྱེ་བ་བཞིས་བསྡུས་སེམས་ཅན་ལ། །ལས་ཀྱི་བར་ཆད་མི་འགྱུར་ཕྱིར། །བསམ་པར་རྫོགས་པར་རིན་ཐང་བྱ། །དེ་ནས་བདག་ཉིད་དད་པ་
ཡིས༑ ༑མཆོད་པ་རྣམ་པ་ལྔ་རྣམས་ནི། །བསམ་པ་སྔགས་ཀྱིས་དབུལ་བར་བྱ། །གོང་མའི་སྟང་སྟབས་ལས་བྱ་བ། །གཡས་པ་ངེས་པར་བསྐུམས་པ་ལས། །གཡོན་པ་ལེགས་པར་
བརྐྱངས་བྱས་ཏེ། །གཡས་པའི་ལག་པས་རྡོ་རྗེ་ཉིད། །ཕྱར་ནས་གཡོན་གྱི་བེ་ཅོན་དང༌། །རྩེ་སྤྲད་སྤྱི་བོར་གནས་བྱས་ལ། །གཡོན་པའི་བེ་ཅོན་གཡས་སྤོས་ལ། །གཡས་པ་རྡོ་རྗེ་གཡོན་
པ་ཡི༑ ༑ལག་པས་བཟུང་ནས་སྙིང་གར་མནན། །བེ་ཅོན་ངེས་པར་བསྐོར་བ་ཡིས། །ཕྱོགས་བཞི་མཚམས་སུ་ངེས་པར་གདབ། །ཁ་ནས་ཧཱུཾ་གི་སྒྲ་འབར་ཞིང༌། །སྣ་ཚོགས་རྡོ་རྗེ་གར་ཐབས་
ཀྱིས༑ ༑ལན་གསུམ་བར་དུ་བསྐོར་བར་བྱ། །དེ་ནས་གདུག་པ་གང་ཡིན་པ། །ཕྱོགས་བཞི་དག་ཏུ་སོང་བ་ལས། །ས་ཕྱོགས་ངེས་པར་གཙང་བར་འགྱུར། །དེ་ནས་ཐིག་སོགས་གདབ་པ་ཡིས། །སྟ་
གོན་ལེགས་པར་གནས་པ་དང༌། །རིམ་པ་བཞིན་དུ་དབང་བསྐུར་ལ། །རྨི་ལྟས་ངེས་པར་གདབ་པར་བྱ། །བཟང་ངན་ལྟས་དག་དབབ་པ་དང༌། །བཟློག་དང་མི་བཟློག་བྱ་བ་གནག། །ཤེས་རབ་

83-1-255b

ཅན་གྱིས་གསལ་བར་བརྟག །སངས་རྒྱས་དཀྱིལ་འཁོར་བཞེངས་བྱའི་ཕྱིར། །བདག་གིས་དྲག་པོ་དང་པོ་ལ། །ཕྱེ་མ་ལྔ་ལ་སྔགས་དག་དང༌། །ཕྱག་རྒྱ་བཅས་པས་བྱིན་གྱིས་བརླབ། །དེ་ནས་སྣོད་དག་
ཐོད་པ་ལ། །བྱས་པས་རྡོ་རྗེ་ཕྱག་རྒྱ་གདབ། །ངེས་པར་ལས་ཀྱི་སྦྱོར་བ་བརྩམ། །ཕྱོགས་སུ་ངེས་པར་སྐོར་བ་ཡིས། །དབུགས་རྒྱུ་བ་ཡི་དངོས་པོ་གང༌། །ཡི་གེ་མངོན་པར་གསལ་བ་ཡིས། །རྒྱུན་
མི་འཆད་པར་བྲི་བར་བྱ། །སྐབས་ཀྱི་སྐད་ཅིག་ཤེས་པ་ཡིས། །རབ་ཏུ་ཁྲོ་གཉེར་བསྟན་པར་བྱ། །དང་པོ་ནག་པོ་བྲི་བྱ་ཞིང༌། །གཉིས་པ་དཀར་པོ་ངེས་པར་དགྱེ། །གསུམ་པ་ཉིད་ནི་སེར་པོ་སྟེ། །བཞི་
པ་དམར་པོ་ཡང་དག་ལྡན། །ལྔ་པ་ལྗང་གུ་བྲི་བྱ་ཞིང༌། །དྲུག་པ་ཁ་དོག་སྣ་ཚོགས་ཀྱིས། །དཀྱིལ་འཁོར་ལས་རྣམས་རྫོགས་པ་དང༌། །རྫས་སུ་ཡོངས་སུ་ལྡན་བྱས་ཏེ། །གྲུ་བཞི་དག་ཏུ་བྱང་ཤར་གྱི། །
མཚམས་ནས་ས་གང་བུ་མོ་ཡིས། །བླངས་པ་ལས་བྱས་མཆོད་རྟེན་ནི། །སྔོན་པོ་བཞི་དག་གཞག་པར་བྱ། །དེ་ཡི་བསྐོར་བའི་རྩེ་མོ་ལ། །གོང་གི་སྲད་བུ་བཏགས་བྱས་ཏེ། །མེ་ཏོག་སྔོན་པོའི་ཕྲེང་བ་
ཡིས༑ ༑འཁོར་བར་ཡོངས་སུ་བརྒྱན་པར་བྱ། །བུམ་པ་སྔོན་པོ་བཅུ་བདུན་ཉིད། །མཐའ་མའི་ཕྱོགས་སུ་ངེས་པར་གཞག །སྨན་དང་སྤོས་དང་སྙིང་པོ་དང༌། །ལ་ན་ཚྭ་རྩི་ཐོག་ལ་སོགས་པས། །ལེགས་
པར་བཀང་པས་གནས་པ་ཡིན། །རྒྱན་རྣམས་ཀུན་གྱིས་རབ་བརྒྱན་ནས། །ལུས་ལ་མངོན་པར་ཕྱོགས་པར་གཞག །དེ་ནས་སྔགས་པ་བློ་ལྡན་པ། །གྲངས་དང་ངེས་པར་རབ་སྦྱར་ལ། །ཞལ་ཟས་ཟུ་

83-1-256a

༄༅། །མེད་ལེགས་པ་དང༌། །དྲི་དང་སྣང་བ་གང་ཡིན་དང༌། །བྱུག་པའི་དྲི་དང་ཚངས་སྐུད་དང༌། །ཕྲེང་བ་རལ་གྲི་བེ་ཅོན་རྣམས། །ཡང་དག་པ་རུ་དགོད་པར་བྱ། །གདུགས་
དང་རྒྱལ་མཚན་བ་དན་དང༌། །ཕྱོགས་སུ་ངེས་པས་ཡང་དག་གནས། །དེ་ནས་བདག་པོ་གང་ཞིག་གིས། །ན་བཟའ་དར་ཡུག་སྔོན་པོ་ལ། །གུར་གུམ་ཐིག་ལེས་ལེགས་བྲིས་ལ། །དེ་ཉིད་ལ་ནི་
དབུལ་བར་བྱ། །ཡོལ་པ་སྔོན་པོས་ཕྱོགས་བསྐོར་ལ། །ཕྱི་མ་རྣམས་ཀྱིས་སྣང་མི་བྱ། །གལ་ཏེ་སྣང་བར་གྱུར་པ་ན། །རང་གི་ལུས་ལས་མ་གཏོགས་པའི། །གཞན་རྣམས་བརླག་པར་འགྱུར་བ་
ཡིན༑ ༑དེ་བས་ལེགས་པར་བསྒྲིམས་པ་ཡིས། །ཕྱི་རོལ་གཞན་ལ་བསྟན་མི་བྱ། །གང་ཟག་གཅིག་པུར་གནས་པ་ཡིས། །ལས་ཀྱི་སྦྱོར་བ་འདི་བརྩམ་བྱ། །ཕྱག་དག་སྔོན་དུ་སོང་བ་ཡིས། །
མཆོད་པའི་ལས་ལ་མངོན་པར་གཞག །བདག་ཉིད་ལས་ཀྱི་ཕྱག་རྒྱར་གནས། །བསམ་པ་མངོན་དུ་གྱུར་པ་ཡིས། །ཀུན་གྱི་འབྲས་བུ་གང་ཡིན་པ། །བདག་གིས་གསལ་བར་རབ་ཏུ་བརྟག།
སྔགས་དང་ཕྱག་རྒྱ་རབ་ལྡན་པའི། །མཆོད་པ་འདི་དག་ངེས་པ་ལས། །བགེགས་བསལ་ཡེ་ཤེས་རབ་དབབ་པའི། །རྣལ་འབྱོར་རྫོགས་པར་ཡང་དག་གནས། །རང་རང་རིགས་ཀྱི་ཕྱག་རྒྱ་ཡིས།།
སྔགས་བཟླས་པ་ཡིས་དབུལ་བར་བྱ། །ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་པུཥྤ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་

83-1-256b

དྷུ་པ་ན་ར་ཡཱ་ཏཱ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་ཨཱ་ལོ་ཀེ་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་གནྡྷ་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་
པ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཾ་ནཻ་ཝི་དྱི་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱི་ལཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་ཤབྡ་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཾ་
ཙ་ནི་ཡཱ་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་བཱ་ས་ན་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་གནྡྷ་ར་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་
ནིར་ལཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་སྤཪྴ་ནིར་ཡཱ་ཏ་ཡཱ་མི་ཧཱུཾ། ཨོཾ་ན་མོ་ནཱ་ལཱིཾ་བ་ར་དྷ་ར་བཛྲ་པཱ་ཎི་མཎྜ་ལ་དེ་བ་ཏཱ་ནཱཾ་རཏྣ་སརྦཱ་བསྟུ་ནིར་ཡཱ་ཏ་ཡཱ་མི་ཧཱུཾ། དེ་ཡི་སྔགས་ཀྱི་མཆོད་པ་ལས། །སྡིག་
པ་བཤགས་པའི་སྔགས་ཀྱིས་སུ། །ཕྱག་རྒྱ་ངེས་པར་རབ་བཅས་པ། །སྡིག་པ་བཤགས་པའི་སྨྲེ་སྔགས་ཀྱིས། །ལུས་ངག་ཡིད་གསུམ་བཏུད་པ་ཡིས། །ཡང་དག་པར་ནི་བཤགས་པར་བྱའོ། །
བསོད་ནམས་རྗེས་སུ་ཡི་རང་དང༌། ཡོངས་སུ་བསྔོ་དང་སྐྱབས་འགྲོ་དང༌། །སེམས་བསྐྱེད་པ་དང་གནས་བཞི་དང༌། །གོང་དུ་བསྟན་པའི་ཕྱག་རྒྱ་ཉིད། །སྐབས་འདི་དག་ཏུ་ཤེས་པར་བྱ། །དང་པོ་
རྒྱུ་ལས་སྐྱེས་པ་ལས། །ཕྱི་ནས་དངོས་པོར་མི་གནས་ཤིང༌། །རང་བཞིན་འོད་ནི་གསལ་བར་བསྒོམ། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། མཆོད་པའི་ལེའུ་སྟེ་བཞི་པའོ།།

83-1-257a

༄༅། །དེ་ནས་ལག་ན་རྡོ་རྗེ་ཡིས། །གསང་བའི་མགོན་ལ་འདི་སྐད་གསོལ། །བསམ་པ་རབ་ཏུ་རྫོགས་པ་ཡི། །ནང་གི་རྣལ་འབྱོར་གསུང་དུ་གསོལ། །བདེ་གཤེགས་གསང་
བས་བཀའ་སྩལ་པ། །གང་ཞིག་བསྒྲུབ་པར་བྱ་བ་ལ། །ཐབས་ཀྱི་དངོས་གྲུབ་པར་འགྱུར། །དང་པོ་ཤེས་རབ་ཅན་དག་གིས། །བདག་གི་དངོས་པོར་སྣང་བ་ལས། །དེ་ཉིད་དད་ལ་
མཆོག་ཉིད་ཀྱིས། །འོད་ཟེར་བསིལ་ལྡན་ཡང་དག་བསམ། །དེ་ལ་གང་དུ་གྱུར་པ་ནི། །དབྱུགས་རྒྱུ་འགུགས་པར་ངེས་པར་བསམ། །དེ་ལས་གསལ་ལྡན་རིགས་ལྔ་པ། །སྟོང་པའི་དཔེ་ལས་
མངོན་སོང་བའི། །གཟུགས་བཟང་མ་སོགས་རིག་མ་ཡིས། །མི་འཆི་ལྔ་ལྡན་དུས་འགྱུར་ལས། །འཛིན་པ་ཅན་ལ་སྦྱིན་པར་བསྒོམ། །དེ་ནས་སྔགས་འདིས་རབ་བསྔགས་ཏེ། །བདག་ཉིད་
རིགས་སུ་ལྡན་པ་ཡིས། །བདག་པོས་ཕྱག་རྒྱ་ངེས་པར་གསལ། །ཨོཾ་ཨ་བྷི་ཥིཉྩ་ཏུ་མཱཾ་བཛྲ་པཱ་ཎི་ཧཱུཾ་ཨ་ཧོ་ཨ་ཧ་རཾ་ཏ་ཐཱ་སྠི་ཏོ་ཡཾ་ཨ་ཧོ་མ་མ་པྲྀ་ཡཾ་སྟུ་ཏི་ཧཱུཾ། བདག་ཉིད་དངོས་པོ་ལ་བརྟེན་ནས།།
མཚན་མར་མི་གནས་མ་སྐྱེས་པའི། །གདོད་ནས་གྲུབ་པ་བསམ་བྱ་སྟེ། །སངས་རྒྱས་དངོས་ལ་རབ་སྦྱོར་བས། །དང་པོར་དངོས་དག་བསམ་བྱས་ནས། །བདག་ཉིད་གང་གི་གཟུགས་གནས་
ལ༑ ༑སྟེང་དུ་མིག་འདྲའི་དངོས་པོ་བསྒོམ། །དེ་ལས་གང་དུ་གྱུར་པ་ལས། །འཇིགས་བྱེད་རིགས་དགུ་ངེས་པར་བསམ། །མིག་འདྲའི་སྤུ་གུ་རབ་སྦྱར་བས། །སྙིང་པོའི་སྟེང་དུ་གསལ་བར་

83-1-257b

སྣང༌། །སྙིང་པོའི་སྟེང་དུ་ཆུ་བསྒྲུབས་པས། །ཡན་ལག་སྟོང་དང་ལྡན་པ་ཉིད། །སྤུན་ལ་ཕྱོགས་པར་ཁ་བལྟས་ནས། །བདག་ལས་གོང་དུ་གྱུར་པ་ཡི། །ཧཱུཾ་གཉིས་ལས་བསྒྲུབ་སྟེང་མ་ཡི། །ངེས་
པར་གསལ་བྱེད་སྦྱར་བ་ལས། །དངོས་པོའི་སྙིང་པོར་རབ་སོང་སྟེ། །དེ་ལས་མི་འཆི་འོད་ལྡན་པས། །འཇོམས་བྱེད་སྟེང་ན་རབ་གནས་པའི། །མིག་འདྲའི་ཡན་ལག་བརྒྱད་དང་ལྡན། །འཇོམས་
བྱེད་མིག་འདྲ་གར་མར་སྦྱོར། །ཐབས་དང་ཤེས་རབ་གསུམ་དུ་ངེས། །དངོས་པོ་གསུམ་ལས་རབ་བརྒྱུད་དེ། །སྙིང་པོའི་སྟེང་དུ་རབ་གནས་པའི། །མིག་འདྲ་སྟེང་དུ་ངེས་པར་སོང༌། །རང་གི་གར་
མའི་ཁྱོན་ཙམ་ལ། །སྐད་ཅིག་བྱེ་བྲག་བཅུ་དྲུག་པའི། །ཐབས་སུ་ཡོངས་སུ་རྫོགས་པ་སྟེ། །དང་པོ་དངོས་པོར་བརྟག་མི་བྱ། །རྫོགས་པ་ཉིད་ལ་མེ་འབར་བས། །རིམ་པ་དེ་ཉིད་མི་གནས་ཤིང༌། །
དངོས་པོའི་སྣང་བ་གང་ཡིན་པ། །མར་མེའི་རྩེ་མོ་ལྟ་བུ་ཡི། །ཕྱི་ནས་རང་བཞིན་འོད་གསལ་བའི། །དང་པོ་རབ་ཏུ་བརྟག་པར་བྱ། །རིམ་པ་གསུམ་པ་རབ་རྫོགས་ཡིན། །སྟེང་དུ་པཾ་གཉིས་རབ་
འབར་དང༌། །ཧཱུཾ་ལས་སྐྱེས་པ་ཐུབ་པའི་སྐུ། །ཡང་དག་པ་རུ་བརྟག་བྱ་ཡིན། །འོག་ཀྱང་གོང་མའི་ས་བོན་ལས། །བསྐྱེད་པར་བྱ་བ་ཁོ་ན་ཡིན། །སེམས་དཔའ་གཉིས་སུ་ངེས་པ་དང༌། །འཁོར་ལོ་
སྤྲོས་པས་ཆར་ལྟ་བུའི། །ལོ་ཏོག་ཤིན་ཏུ་སྨིན་བྱེད་པའི། །སྐྱོན་རྣམས་སྤངས་ནས་དེ་ཉིད་དུ། །སླར་ཡང་ངོ་བོས་ཡང་དག་གནས། །དེ་ལྟར་གསལ་བར་མ་འཁྲུལ་བར། །སྐྱོན་གྱིས་མ་གོས་དྲི་

83-1-258a

༄༅། །མེད་དོ༑ ༑མཁའ་ལ་ཀུན་ཞེས་སེམས་ཀྱིས་སུ། །རྡོ་རྗེ་ལམ་དུ་རབ་ཞུགས་ནས། །ནོར་བུ་དྲི་མེད་ཟླ་བ་ཡི། །ལས་ལ་སྦྱོར་བ་སྣ་ཚོགས་པ། །མཉམ་པར་སྦྱར་བས་
བདེ་བའི་མཆོག །མི་འཛག་གནས་དང་ལྡན་པར་འགྱུར། །མཁས་པ་སངས་རྒྱས་བདེ་བས་བདེ། །ལུས་ལ་ཆགས་པར་མི་ལྟ་ཞིང༌། །སེམས་ལ་ཆགས་པ་ཆེན་པོར་བསྐྱེད། །དེ་འདྲའི་
སྤྱོད་པས་ཡོངས་བསྡུས་ནས། །གང་ཞིག་མྱ་ངན་འདས་པ་ལས། །མཆོག་གྱུར་མི་གནས་མྱ་ངན་འདས། །ས་ལ་མངོན་པར་མི་གནས་ཤིང༌། །ཀུན་ཏུ་འང་མངོན་པར་མི་གནས་
པས༑ ༑ཡེ་ཤེས་རྡོ་རྗེ་གོ་འཕང་ཉིད། །བརྒྱུད་པས་མངོན་དུ་བྱེད་པ་ལ། །འདི་ལ་རྫས་ལ་སོགས་པ་ཡི། །འདི་ཡི་དངོས་གྲུབ་གང་ཡིན་པས། །ངེས་པར་འགྲུབ་པས་སྨོས་ཅི་དགོས།།
ཤེས་རབ་ཅན་གྱི་ལས་འདི་ལས། །ཆགས་པ་ཆེན་པོར་ཡང་དག་བསྒྲུབ། །ལུས་ལ་མེ་འབར་ཆེན་པོ་ཡི། །སྙིང་པོ་འདི་ཉིད་བཟླས་པ་ལས། །རང་ཉིད་པདྨ་གསང་བ་ཡི། །དྲག་པོའི་
རྟགས་སུ་ངེས་པ་སྟེ། །དེ་བཞིན་རྟག་ཏུ་བསྒྲུབ་པར་བྱ། །སྔགས་བཟླས་ཆོ་ག་གསུམ་ལས་ནི། །ཁྱད་པར་ངེས་པར་དམིགས་བྱས་ལ། །བདག་ཉིད་ཐ་མལ་གཟུགས་ཀྱིས་གནས། །དེ་དག་
ཕན་ཚུན་བརྒྱུད་པ་ཡིས། །ཟོ་ཆུན་བརྒྱུད་པ་བཞིན་དུ་བསམ། །དྲག་པོའི་བཟླས་པ་དེ་ཉིད་དང༌། །རང་བཞིན་རྡོ་རྗེའི་བཟླས་པ་ཡིས། །རིགས་གསུམ་ཡོངས་སུ་བསྡུས་པ་ཡིན། །ཨོཾ་བྷཽ་

83-1-258b

བྷཽ་བཱ་ན་ནཱ་ག་ཨ་དྷི་བ་ཏ་ཡེ། ཨི་དཾ་ནཱི་ལཱཾ་བ་ར་དྷ་ར་ཤ་རཱི་རཾ། བཛྲ་པཱ་ཎི་ཧྲི་ད་ཡཾ། ཡཿས་མཱ་ཏི་ཀྲ་མ་ཐ། མཱ་ཀུ་ལ་ཨུཏ་ས་ད་ནཱཾ་བྷ་བི་ཥཾ་ཏེ། ཏདྱ་ཐཱ། བུདྡྷ་བུདྡྷ། བི་བུདྡྷ་བི་བུདྡྷ། མ་ཏི་ཀྲ་མ་ཐ། ཧ་ར་
ཧ་ར་ནཱ་གཱ་ནཱཾ། པྲ་ཧ་ར་པྲ་ཧ་ར་ནཱ་གཱ་ནཱཾ། ཙྪིནྡ་ཙྪིནྡ་ནཱ་ག་ཧྲྀ་ད་ཡཱ་ནི། བྷིནྡ་བྷིནྡ་ནཱ་ག་མརྨ་ནི་བྷི་ཤཱིཪྻནྟུ་ནཱ་ག་ཤ་རཱི་རཾ། བི་སྥོ་ཊ་ཡ་ནཱ་ག་ནཱ་ཡ་ནཱ་ནི། ཏདྱ་ཐཱ་ཧཱུཾ་ཕཊ། ནཱ་ག་བི་དཱ་ར་ཎཱ་ཡ་ཧཱུཾ་ཕཊ། ནཱ་ག་ཀྲོ་ཏ་
སཱ་ད་ནཱ་ཡ་ཧཱུཾ་ཕཊ། ནཱི་ལཱིཾ་བ་ས་ནཱ་ཡ་ཧཱུཾ་ཕཊ། ཨ་པྲ་ཏི་ཧ་ཏ་བ་ལ་པྲ་རཱ་ཀྲ་མཱ་ཡ་ཧཱུཾ་ཕཊ། ཀྲྀ་ཏཱ་ན་ཏཱ་ཡ་ཧཱུཾ་ཕཊ། ཀྲྀ་ཏཱནྟ་ཏ་རཱུ་པཱ་ཡ་ཧཱུཾ་ཕཊ། རོ་ཥ་ཎཱ་ཡ་ཧཱུཾ་ཕཊ། ཏྲཱ་ས་ནཱ་ཡ་ཧཱུཾ་ཕཊ། ཀུཾ་བྷཱནྜ་ཨུཏ་སཱ་ད་ནཱ་
ཡ་ཧཱུཾ་ཕཊ། པྲ་ཏ་པི་ཤཱ་ཙི་བི་ནཱ་ཤ་ཀ་རཱ་ཡ་ཧཱུཾ་ཕཊ། ཡཀྵ་ཨ་བསྨཱ་བི་ནཱ་ཤ་ཀཱ་ར་ཡ་ཕཊ། ཧ་ན་ཧ་ན་ཧཱུཾ་ཕཊ། ཧ་ས་ཧ་ས། དྷ་ར་དྷ་ར། མཱ་ར་ཡ་མཱ་ར་ཡ། ནཱ་ཤ་ཡ་ནཱ་ཤ་ཡ། སརྦྦ་བིགྷྣཾ་བི་ནཱ་ཤ་ཀ་རཱ་
ཡ་ཕཊ། སརྦྦ་ཤ་ཏྲཱུཾ་སཾ་གྷ་བི་ནཱ་ཤ་ཀ་རཱ་ཡ་ཧཱུཾ་ཕཊ། ཨི་དཾ་ནཱི་ལཱཾ་བ་ར་དྷ་ར་བཛྲ་པཱ་ཎི་རཱ་ཛྙཱཾ་པ་ཡ་ཏི་སྭཱཧཱ། ཨོཾ་དཾཥྜ་ཀ་རཱ་ལོ་ཀི་བྷཱི་ཥ་ན་ནཱི་ལཱཾ་བ་ར་དྷ་ར་བཛྲ་པཱ་ཎི་ཡེ། ནཱ་ག་ཨ་ལཾ་ཀཱ་ར་ས་པ་ཏེ་ཀེ་ཏུ་བྱཱ་
གྷྲ་ཙ་ར་མ་ནི་བ་ས་ནཱ་ཡ། བྷ་མ་ཀཱ་ར་ག་རུ་ཌ་ར་ས་ཏི། ཀྲོ་དྷ་མཱུར་ཏི་ན་ཏྲེ་ལོཀྱ་ད་ཧཱ་ཡ། བྷྱ་མ་མནྟྲ་ཨ་ས་ན་རུ་དྲཱ་ཡ་ནཱ་ག་ཙ་རུ་མ་བྷཀྵཱ་ཡ་ཧཱུཾ་ཕཊ། ཨོཾ་ཏྲཻ་ལོ་ཀྱ་བྷི་ཛཱ་ཡ་ཧཱུཾ་ཕཊ། ཨོཾ་མཧཱ་ཀཱ་ལ་རོ་ཥ་
ཎཱ་ཡ་ཧཱུཾ་ཕཊ། ཨོཾ་བཻ་ཤྲ་མ་ཎཱ་ཡ་ཧཱུཾ་ཕཊ། ཨོཾ་ཨ་མྲྀ་ཏ་ཀུཎྜ་ལ་ཧི་ན་ཧ་ན་ཧཱུཾ་ཕཊ། ཨོཾ་བཛྲ་ཡཀྵ་ཧཱུཾ་ཕཊ། ཨོཾ་བཛྲ་ཡ་བེ་ཏཱ་ལི་ནི་ཧཱུཾ་ཕཊ། ཨོཾ་བཛྲ་ཌཱ་ཀི་ཡ་ཧཱུཾ་ཕཊ། ཨོཾ་བཛྲ་བྷཻ་ར་བཱ་ཡ་ཧཱུཾ་ཕཊ། ཨོཾ་

83-1-259a

༄༅། །བཛྲ་པྲ་བྷོཏྤ་ཏཱ་ཡེ་ཧཱུཾ་ཕཊ། ཨོཾ་མ་ནོ་ཧཱ་ར་ཡ་ཧཱུཾ་ཕཊ། ཨོཾ་ས་མནྟ་བྷདྱེ་ཧཱུཾ་ཕཊ། ཨོཾ་ཤྡ་གཱི་ཏྱེ་ཧཱུཾ་ཕཊ། ཨོཾ་པྲ་ཎཱ་པ་ཏེ་ཏྱཻ་ཧཱུཾ་ཕཊ། ཨོཾ་ཤྭཱཾ་ས་ཏྱཻ་ཧཱུཾ་ཕཊ། ཨོཾ་རཱ་ག་ཏ་པྲི་ཡ་ནི་
ཧཱུཾ་ཕཊ། ཨོཾ་མཱ་ན་ས་བྷཀྵྀ་ནི་ཧཱུཾ་ཕཊ། ཨོཾ་ཙཎྜ་མཧཱ་རོ་ཥ་ཎ་སརྦྦ་སིདྡྷཱི་ཡ་ཧཱུཾ་ཕཊ། ཨོཾ་མ་ཎི་དྷ་རི་བཛྲི་ཎི་ཧཱུཾ་ཕཊ། ཨོཾ་བ་སུ་རཏྣ་བི་ཏ་ཧཱུཾ་ཕཊ། ཨོཾ་ཨ་མྲྀ་ཏ་སིདྡྷི་ཧཱུཾ་ཕཊ། ཨོཾ་སཾ་ཤོ་དྷ་ཡ་བ་ར་བ་ར་ཧཱུཾ་ཕཊ།
ཨོཾ་ཙ་པ་ཤ་ས་བ་ནི་ར་ཧཱུཾ་ཕཊ། ཨོཾ་ཀུ་མཱ་ར་ཙ་ཤ་མ་ཎི་ཧཱུཾ་ཕཊ། དེ་ནས་ཕྱོགས་བཅུ་འཁྲུགས་པ་ལས། །ཡི་གེ་ངེས་པར་གང་ཡིན་པ། །བླ་མའི་མན་ངག་རབ་གསལ་བས། །གཅིག་ཏུ་བསྡུས་པས་
བཟླས་པར་བྱ། །རང་བྱུང་སྔགས་པས་བདག་ཉིད་ལ། །གྲངས་ཚད་བཟུང་བ་གང་ཡིན་པ། །རིགས་ཀྱི་དབང་གིས་རྣམ་པར་བཤད། །ཀུན་ཏུ་སྣང་བ་གང་ཡིན་པ། །རིགས་སུ་བསྡུས་ནས་ངག་
གི་ཡང༌། །སྤྱོད་ཡུལ་མ་ཡིན་ཐ་མ་ལ་གཉིད། །དྲག་པོའི་སྙིང་པོ་ཉིད་ལ་ཡང༌། །རང་བཞིན་རྡོ་རྗེ་བཟླས་པ་ཡིས། །རིགས་གསུམ་ཡང་དག་བསྡུས་པ་ཡིན། །གོང་མའི་སྔགས་ལ་རབ་བསྔགས་པ། །
མཐའ་རུ་ཀུན་ལ་ཧཱུཾ་གིས་བརྒྱན། །དེ་མཐར་བསྐྲད་པའི་ཚིག་དག་གིས། །ཡོངས་སུ་བརྒྱན་པས་ངེས་པར་བཟླས། །གང་དང་གང་ལ་ལས་སྦྱོར་བ། །དེ་དང་དེ་ལས་མན་ངག་གིས། །མངོན་
པར་ཤེས་པས་ཡང་དག་བཤད། །བཟླས་པ་ཕུན་སུམ་ཚོགས་ལྡན་པས། །རབ་འབྲིང་ཐ་མ་ལྡན་པ་ཡིས། །དང་པོ་སྦྱོར་བ་ངེས་པ་དང༌། །མཐའ་མར་ལས་ལ་འཇུག་པ་ལ། །གྲངས་དང་

83-1-259b

ཆ་རུ་རྣམ་པར་ལྡན། །སྤྱོད་ཡུལ་བསྡུས་པ་ངེས་གསལ་བ། །བདག་གིས་གང་ལ་བརྟག་པར་བྱ། །དང་པོར་སྲིད་ལ་ཆགས་པ་དང༌། །བར་དུ་གང་ཞིག་གནས་པ་ཉིད། །ཐ་མར་འཇིག་པ་གང་ཡིན་
པས༑ ༑སྔགས་རྣམས་ཐམས་ཅད་རྒྱས་པར་གསུངས། །འབྱུང་བ་ལྔ་དང་རབ་ལྡན་པས། །དེ་ལས་ཆོས་རྣམས་ཐམས་ཅད་ལས། །ཡོངས་སུ་འབྱུང་བས་ཡང་དག་གནས། །དེ་དང་རབ་སྦྱར་དང་པོའི་
དོན༑ ༑འདི་ལས་གྲུབ་པར་གྱུར་པ་གང༌། །ལས་རྣམས་སྣ་ཚོགས་གང་ཡིན་པ། །གདོན་མི་ཟ་བར་ངེས་པ་ཡིད། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། །ནང་དང་སྔགས་ཀྱི་ལེའུ་སྟེ་
ལྔ་པའོ༑༑    ༑༑ལག་ན་རྡོ་རྗེ་གོས་སྔོན་གྱིས། །བཅོམ་ལྡན་མགོན་ལ་འདི་སྐད་གསོལ། །སེམས་ཅན་སྨིན་པར་བྱ་བའི་ཕྱིར། །འཇུག་པའི་ཐབས་ཉིད་གསུང་དུ་གསོལ། །ཀུན་
མཁྱེན་མགོན་པོས་བཀའ་སྩལ་པ། །དང་པོར་ས་བརྟག་ལ་སོགས་པ། །ངེས་པར་གོང་དུ་བསྟན་པ་ལྟར། །ལས་རྣམས་ངེས་པར་རྫོགས་པར་བྱ། །ས་ཕྱོགས་དབེན་པའི་ཁྱིམ་རྣམས་སུ། །བ་ཡཾ་
རྣམ་ལྔ་ལ་སོགས་དང༌། །རམས་དང་མཐིང་ཤུན་ངེས་པར་སྦྱར། །ཐ་མའི་ཚད་དུ་རབ་སྦྱར་ལ། །གུར་གུམ་ཐིག་ལེས་ཡང་དག་གདབ། །ཞལ་ཟས་སྣ་ཚོགས་འབྱོར་ལྡན་པའི། །ཀུན་ཀྱང་ལྔ་
ལྔར་ཡོངས་སུ་གནས། །ལས་རབ་མཆོག་གི་གཏོར་མ་ལ། །རྫས་རྣམས་ཕུན་སུམ་ཚོགས་པ་ཡིས། །སེམས་བསྐྱེད་པ་དང་སྐྱབས་འགྲོ་དང༌། །གསང་བ་གསུམ་གྱི་གནས་རྣམས་སུ། །དྲི་ཡི་

83-1-260a

༄༅། །ཐིག་ལེ་རྡོ་རྗེ་དང༌། །བཅས་པའི་གུང་མོས་ཀུན་བསྐུས་ལ། །མི་འགྱུར་གསུམ་ལ་སྐུ་གསུམ་དུ། །སྔགས་འདི་དག་གིས་བྱིན་གྱིས་བརླབ། །ཨོཾ་ཏྲི་མ་ཏ་བི་ཤོ་
དྷ་ཡ་ཨཱཿཧཱུཾ། དེ་ནས་སོ་ཤིང་དག་ལ་ནི། །སྔགས་འདིས་ཡོངས་སུ་དག་བྱས་ལ། །སློབ་མ་ལ་བྱིན་སོ་བཀྲུས་ཏེ། །མིག་བཀབ་བསམ་པ་དག་པ་ཡིས། །དེ་ཡི་སྟེང་དུ་བོར་བར་བྱ། །གང་
དུ་ཁ་བལྟས་མེ་ཏོག་ཕྲེང༌། །རིགས་དང་རྗེས་སུ་བསྟུན་པ་ལས། །དེ་ཡི་དངོས་གྲུབ་བརྗོད་པར་བྱ། །དེ་ནས་སྲུང་སྐུད་སྔོན་པོ་ལས། །སྔགས་ཀྱིས་དག་པར་བྱས་པ་ལས། །སྐྱེས་པ་གཡས་
པ་བུད་མེད་གཡོན། །དཔུང་པ་དག་ལ་བཅིང་པར་བྱ། །བཀྲ་ཤིས་རྩྭ་ཡི་སྔགས་དང་སྟན། །ལེགས་པར་བཅུག་པས་མཚན་མ་བརྟག །བཟང་ངན་ལྟས་སུ་བཅས་པ་དང༌། །བཟློག་
པར་བྱ་དང་བྱ་མི་དགོས། །ཤེས་རབ་ཅན་གྱིས་རྒྱུད་གཞན་ལས། །འབྱུང་བ་བཞིན་དུ་བརྟགས་ལ་བྱ། །དང་པོར་བསྙེན་པ་རབ་འབྲིང་དང༌། །ཐ་མར་ཡོངས་སུ་བསྙེན་བྱས་ལ། །དེ་
འོག་སྔགས་པ་བློ་ལྡན་པས། །ཡང་དག་པར་ནི་སྦྱོར་བ་བརྩམ། །ཨོཾ་བཛྲ་ས་མ་ཡ་སིདྡྷི་ཨཱ། ཨོཾ་སརྦྦ་རཀྵ་སརྦ་སིདྡྷི་ཨཱཿཧཱུཾ། རང་བཞིན་མི་གནས་དོགས་པ་ཡིས། །ཀུན་རྫོབ་དྲི་མ་
སྦྱང་བར་བྱ། །དེ་ནས་སྣ་ཚོགས་འབྱོར་པ་ལས། །གོང་དུ་སྨོས་པའི་དཀྱིལ་འཁོར་ཉིད། །ཡོངས་སུ་རྒྱས་པར་བྲི་བར་བྱ། །རྫས་རྣམས་ཕུན་སུམ་ཚོགས་པ་ལ། །མཆོད་པས་ཡང་

83-1-260b

དག་མཆོད་པར་བྱ། །དེ་ཉིད་གཟུགས་ལ་རབ་ཏུ་ཡང༌། །གནས་པས་བདག་ཉིད་དེ་ཉིད་དུ། །ཡང་དག་པར་ནི་བསྐྱེད་པར་བྱ། །པདྨ་ཉིད་ལ་གོས་ལ་སོགས། །སྔོན་པོས་ཡང་དག་དཀྲིས་བྱས་ལ། །
བདུད་རྩི་འཁྱིལ་པའི་སྔགས་ཀྱིས་སུ། །དྲི་ཆུས་གཏོར་ཞིང་གཞུག་པར་བྱ། །མདུན་དུ་ངེས་པར་གནས་པ་ལས། །ཆེ་ཆུང་དེ་ཉིད་འབྱོར་པ་ཡིས། །མོན་ཉིད་ཁས་དག་ལེན་དུ་གཞུག །ཐལ་
མོ་བདག་གིས་བཟུང་བྱས་ལ། །སེམས་བསྐྱེད་ལ་སོགས་རྒྱས་པར་བརྗོད། །སྣང་བ་སྣ་ཚོགས་ངེས་པ་ལས། །རིགས་ནི་རྗེས་སུ་གཟུང་པར་བྱ། །མེ་ཏོག་སྔོན་པོའི་ཕྲེང་བ་ཡིས། །སྔགས་བརྗོད་པས་
ནི་བོར་བར་བྱ། །དེ་ལྟར་ལྷ་ཚོགས་རབ་བསྟན་ནས། །བུམ་པའི་ཆུ་ཡིས་སློབ་མ་ལ། །དབང་བསྐུར་སློབ་དཔོན་བདག་ཉིད་ཀྱིས། །བྱིན་པ་བུམ་པའི་དབང་ཡིན་ཏེ། །རགས་པ་རྣམ་པར་དག་པར་འདོད།།
དེ་ནས་ཕྱག་རྒྱ་བཅས་པ་ལས། །བྱང་ཆུབ་སེམས་ལྡན་མ་ཉམ་པས། །བདག་དང་གཞན་རྣམས་གང་རུང་བས། །བདེ་བ་སྔོན་དུ་རབ་སྦྱར་ནས། །བསམ་པས་ཡང་དག་སྦྱར་བྱས་ཏེ། །ཐབས་དང་
ཤེས་རབ་ཕྱག་རྒྱ་ཡིས། །དེ་ཡི་ཁ་རུ་སྦྱིན་པར་བྱ། །དེ་དག་གསང་བའི་དབང་ཡིན་ཏེ། །དེ་འོག་རྣམ་པར་དག་པ་ཡིན། །དེ་ནས་བདག་ཉིད་དངོས་པོ་གང༌། །བུ་མོ་མདོག་བཟང་སྔོན་མོ་ལ། །གར་
དང་ལྡན་པའི་ཡངས་པས་བསྐྱོད། །ཆོ་གས་ཡང་དག་བཟུང་བྱས་ལ། །ཐབས་གཉིས་རབ་ཏུ་བསྐྱོད་པ་ཡིས། །སྣ་ཚོགས་དངོས་པོ་སྣང་བ་ཡིས། །དེ་འོག་སོར་བཞི་གཞལ་བྱས་ནས། །ཤེས་

83-1-261a

༄༅། །རབ་གཉིས་ལ་མནན་པ་ཡིས། །བདེ་བ་དཔག་ཏུ་མེད་པ་མྱོང༌། །དེ་མྱོང་སྐད་ཅིག་རྫོགས་པ་ཡིས། །དཔེ་ལ་བལྟས་པ་ཡིན་པར་བསྟན། །དེ་ཡིས་ཤེས་རབ་ཡེ་ཤེས་
ཀྱི༑ ༑དབང་ཉིད་མངོན་པར་རྫོགས་པར་འགྱུར། །དེ་རྫོགས་སེམས་ཉིད་དག་པ་སྟེ། །བཞི་པ་ཆོས་ཉིད་མངོན་རྟོགས་དབང༌། །མེད་པ་མངོན་པར་སྣང་བར་འགྱུར། །དེ་ཡིས་སྤྱི་ལ་ཁྱབ་གནས་
ཏེ༑ ༑རང་ལ་ཡོད་བཞིན་ངེས་པར་སྤངས། །ཨོཾ་ཨཱ་ཁཾ་བཱི་ར་ཧཱུཾ། ཨོཾ་ཡ་ཐཱ་ཀུ་ལ་ཏ་ཐཱ་ཨ་ཧཾ། སངས་རྒྱས་ཀུན་གྱི་ཕྱག་བརྙན་འབར། །དེ་ཉིད་དུ་ནི་སློབ་མ་འགྲུབ། །དར་ལ་སོགས་པ་སྔོན་པོ་
ཡིས༑ ༑སློབ་མ་ཉིད་ལ་དབང་བསྐུར་ལ། །སྔགས་འདི་ཡིས་ནི་བྱིན་བརླབས་ལ། །དང་པོ་གཉིས་སྦྱར་དར་བཟུང་ནས། །སྔགས་ཀྱིས་ཡང་དག་བསྐོན་པར་བྱ། །མཁའ་ལྡིང་སྔོན་པོ་འདབ་
རྒྱས་པ། །མགུལ་པ་དར་དཔྱངས་ལྡན་པ་ཡིས། །བུ་ཉིད་ལ་ནི་ངེས་པར་སྦྱིན། །དངོས་གྲུབ་སྣ་ཚོགས་འགྲུབ་པ་དང༌། །གདོན་རྣམས་ཐམས་ཅད་འཇོམས་པ་དང༌། །བེ་ཙོན་སྔོན་པོ་དབྱིག་
དང་ལྡན། །མེ་ཏོག་སྔོན་པོའི་ཕྲེང་བས་ཀྱང༌། །དེ་ཉིད་ལ་ནི་བསྐོན་བྱས་ནས། །སྔགས་དང་ཕྱག་རྒྱ་འདིར་ལྡན་པའི། །བུ་ཉིད་ལ་ནི་སྦྱིན་པར་བྱ། །དང་པོ་གསུམ་བར་བ་སྦྱར་བས། །སྤྱི་བོའི་སྟེང་
དུ་ངོས་བཟུང་སྟེ། །དེ་ནི་བྱེད་པ་པོ་ལ་གཞག །བདག་ཉིད་ཡན་ལག་རིགས་ངན་གྱིས། །དབུས་ཀྱི་གཡོན་པ་བགྲང་བྱས་ལ། །རིགས་ཚང་ཡན་ལག་བཅིངས་པ་ཡིས། །ཕྱར་དེ་བྱེད་པ་པོ་ལ་

83-1-261b

གཞག །དེ་ཡི་སྟོད་ལ་གནས་བྱ་བ། །ཚངས་པ་ཆེན་པོ་མཐོང་བྱེད་དང༌། །མཆོད་པ་ཀུན་གྱི་སྡུད་པ་ཡིས། །དར་དམར་རས་སམ་གང་རུང་བའི། །སྔགས་ཆུས་དག་བྱས་ལེགས་བཀབ་ནས། །བཞི་རུ་ངེས་པར་
གཅིག་པ་ཡི། །དངོས་པོ་གང་དག་གདགས་པར་བྱ། །ཕྱག་རྒྱ་འདའ་མིན་གྲགས་པར་ལྡན། །བྱ་བས་སྔགས་བཟླས་ཡང་དག་ལྡན། །ཀུན་ལ་ཁྲོ་གཉེར་བརྗིད་པ་ལྟར། །ཨོཾ་ཨུ་ད་ར་སཾ་གྷ་བ་བྷུ་
ཡ་ཧཱུཾ། ཨོཾ་གྷ་རུ་ཌ་སརྦ་ནཱ་ག་བྷཀྵ་ཧཱུཾ། ཨོཾ་བ་རཾ་དན་དྷ་ཀ་སརྦྦ་སིདྡྷི་པྲ་བཏ་ཧཱུཾ། ཨོཾ་ཨ་ཛྙོ་པ་ཡ་ཏི་ལོ་ཀེ་བ་ཤི་ཀ་རཱ་ཡ་ཧཱུཾ། དེ་ཡི་ལག་པ་སྒྲོམ་བྱས་ལ། །བདག་གི་དྲག་པོའི་ལས་སྦྱོར་བ། །དེ་ཡི་
སྒྲོ་མ་ནས་དྲངས་བྱས་ཏེ། །སྙིང་པོ་འདི་ཉིད་ངེས་པར་སྦྱིན། །ཨོཾ་ཙཎྜ་མཧཱ་རོ་ཥ་ཎ་བཛྲ་པཱ་ཎི་ད་ཧ་ད་ཧ། སརྦྦ་བི་གྷྣཱཾ་ཧ་ན་ཧ་ན་སརྦྦ་ན། སརྦྦ་ཨརྠ་ཤཱི་གྷྲཾ་ཀུ་རུ་ཧཱུཾ། དེ་ནས་ལེགས་པའི་མཚན་མ་ལ། །ཆོས་ལ་
དབང་སོགས་མི་གནས་ན། །འཇུག་པར་འགྱུར་བ་ག་ལ་སྲིད། །རྒྱུད་གཞན་ལ་ནི་སྤྱི་དབང་གནས། །དེས་ནི་ཀུན་ལ་འཇུག་པར་འགྱུར། །སྤྱི་ཉིད་དབང་ལ་མི་ལྟོས་པར། །དེ་ཉིད་ལ་ནི་རྟོགས་པའི་མཆོག།
འདི་ཡི་འཇུག་པ་ཁོ་ན་ཡིན། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། དབང་གི་ལེའུ་སྟེ་དྲུག་པའོ།།    །།དེ་ནས་ལག་ན་རྡོ་རྗེ་ཡིས། །གསང་བའི་མགོན་ལ་འདི་སྐད་
གསོལ༑ ༑ཐམས་ཅད་རྫོགས་པ་ཆེན་པོ་ཡི། །རིམ་པའི་རྣལ་འབྱོར་གསུམ་དུ་གསོལ། །བདེ་གཤེགས་གསང་བས་བཀའ་སྩལ་པ། །སྟེང་དང་འོག་གི་སྟེང་དུ་གཉིས། །དཀྱིལ་འཁོར་བཞི་ཡི་

83-1-262a

༄༅། །བདག་ཉིད་ནི། །ཐམས་ཅད་ཤེས་རབ་དམ་པ་སྟེ། །ཡོན་ཏན་སྡུད་སོགས་ཚོགས་སྙིང་པོ། །ས་བོན་འབྲས་བུ་རྣམ་པ་ཡིས། །སྤར་དང་སྒོམ་ལ་ལྟུང་བར་འགྲུབ།
རྣམ་པར་སྣང་མཛད་གནས་དག་ཏུ། །རྩ་གཉིས་གཉིས་ཀྱི་བདག་ཉིད་ཅན། །གློ་གཏད་རྩེ་ལ་ལྟུང་གྱུར་ནས། །བདེ་དེ་གྱེན་དུ་ལྡོག་པས་ནི། །ཐམས་ཅད་གནས་སུ་གཅིག་ཏུ་འགྱུར། །སྣང་
བ་མཐའ་ཡས་གནས་དག་ཏུ། །བརྒྱད་གཉིས་ཤེས་རབ་རི་མོར་བཅས། །དབུས་ཀྱི་བྱང་ཆུབ་ཐིག་ལེ་ལ། །གློ་གཏད་སྣང་མཛད་གནས་སུ་ཕྱིན། །དེ་ཡིས་སངས་རྒྱས་ཐམས་ཅད་བཀུག།
ཡིད་བཞིན་ནོར་བུ་འདྲ་བར་འགྱུར། །འོག་ནས་རང་གི་གནས་སུ་བསྡུ། །རྡོ་རྗེ་སེམས་དཔའི་གནས་དག་ཏུ། །བརྒྱད་དང་བཞི་ཡི་བདག་ཉིད་ཅན། །དང་པོས་དང་འབྱུང་བ་ཡི། །ངེས་པའི་རི་
མོ་བསམ་པར་བྱ། །རང་གི་ས་ནས་མཐའ་ཡས་བསྐུལ། །འདྲེས་པས་བདེ་བའི་གནས་སུ་ཕྱིན། །ཐམས་ཅད་འདྲེས་པར་རང་གི་སར། །བདེ་དང་ལྡན་ནས་དེ་ཡིས་འགྲུབ། །སྤྲུལ་པའི་
གནས་སུ་བཅུ་གསུམ་ལ། །གཉིས་པ་གཉིས་དང་ཡང་དག་ལྡན། །ཡི་གེ་ཐིག་ལེ་བཅས་པ་ཡིས། །འགྲོ་རྣམས་བདེ་བའི་གནས་སུ་སྤྲོས། །སླར་འདུས་དེ་རུ་དངོས་གྲུབ་འགྱུར། །ཡང་ན་རྟག་
ཆད་བྲལ་བ་ཡི། །དབུ་མ་ཆེན་པོའི་དབྱིངས་ཉིད་དུ། །ཡེ་ཤེས་ཕྲ་མོ་མར་གྱིས་སྤྲོས། །དབྱིངས་ལ་ཐུག་ནས་མར་ལ་བྱུང༌། །དེ་ཚེ་མི་གནས་བསམ་དང་བྲལ། །འདོད་ཆགས་དག་དང་ལྡན་

83-1-262b

གྱུར་ན༑ ༑གཅིག་ཤོས་ལེན་པའི་ཡོན་ཏན་ལྡན། །རྩེ་མོར་མ་དང་ཕཊ་ལྡན་པས། །ཙཎྜ་ལི་ཡི་དྲོད་བྱུང་ནས། །སེམས་དཔའ་ཡེ་ཤེས་རྩེ་ལ་ཟུངས། །དེ་ཡིས་ཡང་སྦྲུལ་གནས་སུ་བཀུག །སྙོམས་
པར་ཞུགས་ཤིང་གཡོ་བས་བཟློག །ཐ་མའི་ཡི་གེ་འགྲོ་འོང་ནི། །ཞུ་བའི་བསམ་པས་བྱ་བར་གསུངས། །དེ་ནས་དེ་བསངས་དངོས་གྲུབ་འགྱུར། །ཡང་ན་འོག་གི་ཐིག་ལེ་བཞི། །རླུང་དེ་སྤྲུལ་
པའི་འཁོར་ལོར་འདུས། །དྲོ་བར་བྱང་ཆུབ་སེམས་བཀུག་ནས། །རྩེ་ལ་ཕྱིན་ནས་ནུབ་བྱང་བསམ། །སླར་ལོག་ཕར་འགྲོ་ཡང་དང་ཡང༌། །ཐ་མ་སྙོམས་པར་ཞུགས་གྲུབ་འགྱུར། །ཡང་ན་གནས་
བཞི་གསུམ་པོ་དག །གང་ཡང་རུང་བས་སྟེང་དུ་ཕྱིན། །སླར་ལོག་རྡོ་རྗེ་རྩེ་ལ་བཏོན། །ཚུར་ལོག་གནས་ནས་ལས་རྣམས་བྱས། །དེས་ནི་དངོས་གྲུབ་ཆེན་པོ་ཡང༌། །རྡོ་རྗེ་བཞིན་དུ་འགྲུབ་པར་བསམ།།
ཁམས་གསུམ་ཐམས་ཅད་དག་པ་དང༌། །ཞིང་རྣམས་གཙང་མར་སྐྱེ་བར་འགྱུར། །བསམ་གཏན་དེ་དང་ལྡན་པའི་ཚེ། །གཞན་པའི་ཡུལ་དུ་འགྲུབ་འགྱུར་སྤང༌། །སྤང་བ་མ་ཡིན་བླང་བ་མིན། །
སྙོམས་པ་དེ་ཡི་ངང་ལ་གཞག །གཟུགས་དང་སྒྲ་ལ་སོགས་པ་ཡིས། །རང་གི་སེམས་གཡེང་འགྱུར་བའི་ཚེ། །བསྟན་པའི་རང་བཞིན་མེད་པར་བསམ། །བར་དུ་སོ་སོའི་ཐིག་ལེ་བསམ།།
ཐམས་ཅད་སྒྱུ་མ་ལྟ་བུར་བརྟག །དང་པོ་དང་པོའི་དུས་དག་ཏུ། །འདོད་པའི་ཡོན་ཏན་ལྷ་མོར་བསམ། །དེས་ནི་རྟོག་པ་ཞི་བར་འགྱུར། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས།།

83-1-263a

༄༅། །ལས་ཐམས་ཅད་རྫོགས་པ་ཆེན་པོའི་རིམ་པ་རྣལ་འབྱོར་བའི་ལེའུ་སྟེ་བདུན་པའོ།།    །།དེ་ནས་ལག་ན་རྡོ་རྗེ་ཡིས། །བཅོམ་ལྡན་མགོན་ལ་འདི་
སྐད་གསོལ། །འཇིག་རྟེན་ཀུན་ལ་ཕན་གདགས་ཕྱིར། །གཏོར་མའི་རིམ་པ་གསུང་དུ་གསོལ། །ཀུན་མཁྱེན་མགོན་གྱིས་བཀའ་སྩལ་པ། །རྣལ་འབྱོར་རྣམས་ལ་ཕན་གདགས་
ཕྱིར༑ ༑བདག་གིས་གཏོར་མ་བཤད་པར་བྱ། །ཕན་གདགས་པ་དང་ཚར་གཅད་པ། །ཕན་པ་མཆོག་དང་ཐུན་མོང་ངོ༌། །གསང་བ་བླ་མེད་མཆོག་ཏུ་འདོད། །ཕྱི་ནང་ཐུན་མོང་ཤེས་པར་
བྱ། །རྒྱས་དང་བསྡུས་དང་ཤིན་ཏུ་བསྡུས། །ཆར་གཅོད་པ་ཡང་ཤེས་པར་བྱ། །དགུག་དང་བསྐྲད་དང་བསད་པ་དང༌། །མནན་དང་བསྲེག་པར་ཤེས་པར་བྱ། །རྒྱུན་དུས་ཆེན་པོའི་གསུམ་ཉིད་
དང༌། །ཆུང་དུ་རྒྱུན་ནམ་དུས་ཆེན་གྱི། །བཅུ་གཉིས་བཞི་འམ་ཐ་མ་གཅིག །རྩ་བ་ལྔའམ་ཡན་ལག་ལྔ། །འབྲུ་དང་ཤིང་ཏོག་སྨན་རྣམས་དང༌། །ཆ་མཐུན་འབུར་བ་ལ་སོགས་རྫས། །དེ་
སྟེང་དཀང་གསུམ་ཀླུ་ལ་ཤིས། །ཁྲག་སྣ་སྙིང་སྣ་ཤ་སྣ་གསུམ། །དེ་སོགས་མཐུན་རྫས་ཚར་གཅད་པའི། །བསྐྱེད་རིམ་དང་ནི་ལྡན་པ་ཡིས། །བླ་གནས་སྲུང་བ་བྱས་པ་ལས། །ཆོ་ག་
གསུམ་དུ་བྱས་པའམ། །ཡང་ན་སྐད་ཅིག་ལྷར་བསྐྱེད་ལ། །མཚན་མ་ལྡན་པའི་པདྨ་རུ། །རྫས་རྣམས་ཀུན་གྱིས་བཀང་ནས་ནི། །ཟླ་བ་རྡོ་རྗེ་ཧཱུཾ་གིས་མཚན། །མཐོ་གང་ལ་ནི་རི་བོང་ཅན།།

83-1-263b

དེ་ལ་བཅུ་དྲུག་བདུན་པས་མཚན། །རྡོ་རྗེ་མཚན་ལྡན་པ་རུ་ནི། །སྡུད་སྤྱོད་འཕྲོ་བའི་མཐིང་དམར་དཀར། །པད་འོད་ཡེ་ཤེས་ལྔ་ལྡན་གསུམ། །གྲུ་གསུམ་འོག་ནས་ཟླ་གམ་ཅན། །ཐུགས་ཀྱི་མཐིང་ནག་
འཕྲོ་བ་ལས། །རྡོ་རྗེ་ལྟེ་བསྐུལ་མཐའ་གསུམ་བསྐྱོད། །དམར་པོ་འབར་བས་མཚན་ལྡན་ཁྲོལ། །ཐུགས་ཀྱིས་བསྡུས་ཤིང་གསུང་གིས་སྦྱངས། །སྐུ་ལས་འཕྲོས་པས་རི་འོད་བསྐུལ། །ཤེས་རབ་
ཅན་ལས་འོད་ཟེར་འཕྲོས། །དེ་ཡིས་ཡབ་ཡུམ་བསྐུལ་ནས་ནི། །ཁ་དོག་དཀར་པོའི་བདུད་རྩི་འབབ། །དང་པོ་སྐུལ་བྱེད་འོད་དུ་ཞུ། །ཁོང་གསེང་གནས་པ་པདྨར་འབབ། །བབ་པའི་རྟིང་ལ་དེ་ཉིད་
ལྷུང༌། །ལན་གསུམ་བསྐོལ་བས་འོ་མ་བཞིན། །བཞི་པའི་དབང་པོ་གཉིས་པར་མཚན། །དེ་ནས་གདན་བསྐྱེད་འཁོར་བཅས་བཀུག །ཛི་བཾ་རྡོ་རྗེ་ཁོང་གསེང་གིས། །བཞི་པའི་དང་པོས་མཉེས་པར་
བསམ༑ ༑ཡང་ན་ཡུད་ཙམ་ལྷར་བསམས་ལ། །ཐུགས་ཀར་ཉི་མ་དེ་སྟེང་ཧཱུཾ། །འོད་ཀྱི་ཆོས་འབྱུང་གྲུ་གསུམ་སྤྲུལ། །དེ་ཡི་ནང་དུ་པདྨ་ནི། །འདབ་བརྒྱད་དུར་ཁྲོད་དེ་དབུས་སུ། །ཡཾ་ལས་རླུང་བྱུང་རཾ་ལས་མེ།།
དེ་སྟེང་ཨ་ལས་ཀ་པཱ་ལ། །ནང་དུ་བདུད་རྩི་ཨོཾ་ཨཱཿཧཱུཾ། །དེ་སྟེང་ཟླ་བ་རྡོ་རྗེ་ཧཱུཾ། །ཟླ་ཨཾ་འོད་འཕྲོས་བདུད་རྩི་བཀུག །བསྡུས་དང་བཞུ་དང་བདུད་རྩིར་བསམ། །ཡི་གེ་གསུམ་དང་གོ་རིམ་བཞིན། །
ཐུགས་ལས་འོད་འཕྲོས་རླུང་ལ་ཕོག །རླུང་གིས་མེར་སྦར་ཐོད་པ་བསྐོལ། །དེ་ཡི་རྐྱེན་གྱིས་བསྡུས་པ་དང༌། །གཞུ་དང་མདུང་རྩེར་བསྡུས་པ་དང༌། །ཡི་གེ་གསུམ་དང་སྦྱར་ལ་དབུལ། །ཡང་ན་

83-1-264a

༄༅། །ལྷ་མོ་དཀར་མོ་ཡིས། །མཚན་ལྡན་དག་ནི་བཀང་ལ་མཆོད། །ཡང་ནི་སྐད་ཅིག་ལྷར་བསྐྱེད་ལ། །ཐུགས་ཀའི་ཧཱུཾ་གིས་བདུད་རྩི་སྦྱངས། །སླར་ཡང་ཡེ་ཤེས་བདུད་རྩི་
འབབ༑ ༑ཡུད་ཙམ་སྤྲུལ་པས་ལྷ་ཡིས་གསོལ། །བསྟོད་ནས་གཤེགས་ཤིང་ལས་བཅོལ་ལོ། །རྒྱས་དང་བསྡུས་དང་ཤིན་ཏུ་བསྡུས། །ཁ་ཟས་སྤྱད་པ་བསྡུས་དང་མཐུན། །དེ་ལྟར་ཡི་
གེ་བརྒྱ་པས་བཤགས། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། གཏོར་མའི་ཆོ་གའི་ལེའུ་སྟེ་བརྒྱད་པའོ།།    །།དེ་ནས་རྡོ་རྗེ་གོས་སྔོན་གྱིས། །བཅོམ་ལྡན་མགོན་
ལ་འདི་སྐད་གསོལ། །རྣལ་འབྱོར་ཐམས་ཅད་བཀྲ་ཤིས་དང༌། །གནོད་པ་ཐམས་ཅད་བསལ་བའི་ཕྱིར། །སྦྱིན་སྲེག་ཆོ་ག་གསུང་དུ་གསོལ། །འཇིག་རྟེན་མགོན་གྱིས་བཀའ་སྩལ་
པ༑ ༑གཞན་དག་དྲན་པ་བསྐྱེད་པ་དང༌། །དངོས་གྲུབ་ལྡན་པ་ཐོབ་འདོད་པས། །མན་ངག་རིམ་པར་དྲན་པའི་ཕྱིར། །རྣལ་འབྱོར་དོན་དུ་བཤད་པར་བྱ། །སྔོན་དུ་བསྙེན་པ་བྱས་པ་ཡིས། །སྒྲུབ་
པ་ཡི་ནི་དུས་དག་ཏུ། །སྦྱིན་སྲེག་གིས་ནི་ལས་ཀུན་འགྲུབ། །ས་བརྟག་བསླང་ཞིང་སྦྱང་བ་དང༌། །བྱིན་གྱིས་བརླབ་ཅིང་སྲུང་པ་དང༌། །ས་གཞི་དཀར་པོ་རྒྱར་ཁྲུ་གང༌། །ཟབས་སོར་བཅུ་
གཉིས་ཟླུམ་པོར་བྱ། །དེ་དབུས་རྡོ་རྗེ་རྩེ་ལྔ་པ། །སོར་ནི་བརྒྱད་པ་དག་ཏུ་བྱ། །ཐབ་དེ་བ་ཡི་རྣམ་ལྔ་དང༌། །ནང་ཀུན་དྲི་ནི་དཀར་པོས་བྱུག །དུས་གསུམ་མེ་ཏོག་དཀར་པོས་གཏོར། །ཡཾ་

83-1-264b

ཤིང་ནི་མ་པ་པ་ལ་ཤ། ཨུ་དུམ་བ་ར་ཨ་མྲ་ལ། །སོགས་པ་བྱང་ཆུབ་ཤིང་དག་དང༌། །འདབ་མ་ཅན་དང་འོ་མ་ཅན། །རླན་དང་བཅས་པ་མཉམ་བཅད་ལ། །རྩེ་མོའི་ཆ་ལས་བྱུང་བ་ཡི། །མཐོ་གང་ཙམ་ནི་
འོ་མ་དང༌། །མར་དང་སྦྲང་རྩི་ལ་སོགས་པ། །རྩེ་གཉིས་ལོ་མ་བཅས་པ་དབུལ། །རྙིང་རུལ་གས་དང་འབུས་ཟོས་པ། །སྲོག་ཆགས་གནས་པ་སྤངས་པར་བྱ། །ནས་དང་བྲ་ཡོས་ཏིལ་དག་དང༌། །འབྲས་
ཅན་ཡུངས་ཀར་མར་དག་དང༌། །མེ་ཏོག་ཐང་ཆུ་དྲི་ཞིམ་དང༌། །ཅི་ཙམ་རྙེད་པ་དབུལ་བར་བྱའོ། །བུད་ཤིང་དག་གི་རྣམ་པ་ཡང༌། །ཐབ་ལས་ཅུང་ཟད་དམའ་བར་ནི། །དགོན་པའི་བ་ཡི་ལྕི་བས་
བྱ༑ ༑དེ་ནས་སྔགས་པ་ལུས་བཀྲུས་ཏེ། །དྲི་ཞིམ་སྤོས་དང་བླ་བས་བྱུག །ཚད་མེད་བཞི་ཡི་སེམས་ལྡན་ཞིང༌། །ཞི་བའི་རྒྱན་བཅས་དཀར་པོས་བགོས། །ལྷ་ཡི་རྣལ་འབྱོར་གསལ་
བྱས་ལ༑ ༑སྲོད་དང་སྔ་དྲོའི་དུས་སུ་ནི། །ཤར་ཕྱོགས་སུ་ནི་ཁ་བལྟས་ལ། །ཞི་བའི་སེམས་ཀྱིས་ཞི་བ་བྱ། །མཆོད་ཡོན་འབྲུ་དང་བཅས་པ་ཡི། །དྲི་ཞིམ་པ་ཡི་ཆུས་བཅུག་ལ། །རང་གི་ལྷ་
ཡི་སྙིང་པོ་བརྗོད། །ལས་ཐམས་ཅད་པའི་ཆུ་དང་ནི། །རྡོ་རྗེ་གནོད་སྦྱིན་སྔགས་ཀྱིས་བསང༌། །ལས་རྣམས་ཐམས་ཅད་བུམ་པ་དང༌། །མཆོད་ཡོན་གཡོན་དུ་གཞག་པར་བྱ། །བུད་ཤིང་
བསྲེག་རྫས་གཡས་སུ་གཞག །དེ་ནས་ཨོཾ་བཛྲ་ཡཀྵ་ཧཱུཾ། ཞེས་པས་མེ་ནི་སྦར་བ་སྟེ། །རླུང་ཡབ་ཀྱིས་ནི་མེ་སྦར་རོ། །ཨོཾ་ཛྭ་ལ་ཛྭ་ལ་ཧཱུཾ། དེ་ནི་མེ་སྦར་སྙིང་པོ་ཡིན། །དེ་ནས་ཧཱུཾ་གིས་ཐབ་

83-1-265a

༄༅། །བསྐྱེད་ལ། །དེ་དབུས་རཾ་ལས་གྲུ་གསུམ་མ། །ཨོཾ་ལས་པདྨ་ལ་གནས་པ། །རཾ་ལས་བྱུང་བའི་མེ་ལྷ་ནི། །སྐུ་མདོག་དཀར་པོ་རྒྱན་དང་ལྡན། །འབར་བའི་ཕྲེང་
བས་རབ་ཏུ་བརྒྱན། །གསུས་ཁྱིམ་ཆེ་ལ་ཕྲེང་བ་གཡོན། །གུཎྜེ་འཛིན་པའི་རྡོ་རྗེ་མེ། །རང་ལྷའི་རྣལ་འབྱོར་དང་ལྡན་པས། །ཐུགས་ཀའི་ས་བོན་འོད་ཟེར་གྱིས། །མེ་ལྷ་ཡེ་ཤེས་སེམས་
དཔའ་བཀུག །བཀུག་ཅིང་དབང་དུ་བྱ་བའོ། །དེ་ནས་དབང་ནི་བསྐུར་བ་དང༌། །སྐུ་གསུང་ཐུགས་བྱིན་བརླབ་པའོ། །དེ་ནས་མཆོད་ཡོན་ཕུལ་ནས་ནི། །མཆོད་པ་ལྔས་ནི་རབ་མཆོད་དོ། །
སྒེག་མོ་ལ་སོགས་མཆོད་པས་མཆོད། །ཨོཾ་ཨགྣེ་ཧ་བྱ་ཀ་བྱ་བ་ཧ་ན། ཡེ་ཧ་བྱ་ཏི་ཡ་ན་ཡེ་སྭཱ་ཧཱ། ཞེས་པས་བསྲེག་རྫས་རྣམས་དབུལ་བྱ། །དེ་ནས་དབུལ་བའི་རིམ་པ་ནི། །འབར་བའི་མེ་ལ་
ཡཾ་ཤིང་སྟེ། །དེ་ནས་མར་དང་དེ་འོག་ཏིལ། །དེ་ནས་འབྲས་ཆན་ལ་སོགས་པའོ། །དེ་ནས་བསྟོད་དེ་ལས་བཅོལ་ལོ། །དེ་ནས་མེ་ཡི་དབུས་རང་གི །ལྷག་པའི་ལྷ་ཉིད་རིམ་པ་བཞིན། །དབང་
བསྐུར་བ་དང་བསམ་པར་བྱ། །སྐུ་གསུངས་ཐུགས་སུ་བྱིན་གྱིས་བརླབ། །དེ་ཡང་མཆོད་ཡོན་ཞབས་བསིལ་ཕུལ། །མཆོད་པ་རྣམ་པ་ལྔ་དག་དང༌། །སྒེག་མོ་ལ་སོགས་པ་རྣམས་དབུལ། །
དེ་ནས་ཕྱག་ན་རྡོ་རྗེ་ནི། །གོས་སྔོན་ལྕེ་ལ་ཧཱུཾ་བསམས་ལ། །ཨོཾ་ཙཎྜ་མཧཱ་རོ་ཥ་ཎི་ཧཱུཾ་ཕཊ། ཤཱནྟིཾ་ཀུ་རུ་སྭཱཧཱ། སྔ་མའི་རིམ་པ་བཞིན་དུ་བྱ། །བསྲེགས་རྫས་རེ་རེ་ལ་བདུན་བདུན། །ཡང་ན་

83-1-265b

གསུམ་གསུམ་དབུལ་བར་བྱ། །བཟླས་མཐར་སྦྱིན་སྲེག་བྱ་བ་གཅེས། །དེ་ལ་མར་གྱི་སྦྱིན་སྲེག་དབུལ། །ཡང་ན་མ་གྲུགས་ནས་དག་དང༌། །ཡུངས་ཀར་མར་དང་སྦྱར་ལ་དབུལ། །སོ་བ་མར་དང་
ཡུངས་ཀར་ལ། །སོགས་པས་ལས་ཀྱི་སྒྲིབ་པ་སྦྱང༌། །དེ་ཕྱིར་ཉི་ཤུ་རྩ་གཅིག་གམ། །ཡང་ན་བརྒྱ་རྩ་བརྒྱད་དུ་དབུལ། །དེ་ནས་མཆོད་ཡོན་དང་འཐོར་འཐུང་ཕུལ་ལ་བསྟོད་པ་བྱའོ། །ཨོཾ། །ཡེ་
ཤེས་ཆེན་པོའི་ཁྱད་པར་ལས། །སྤྲུལ་པ་ཕྱག་ན་རྡོ་རྗེ་སྟེ། །མཐོན་མཐིང་སྐུ་འདྲ་འོད་ཟེར་འབར། །བདུད་འདུལ་ཁྲོ་གཏུམ་བརྗིད་པའི་ཞལ། །ཕྱག་གཡས་རྡོ་རྗེ་རྩེ་ལྔ་བསྣམས། །དྲིལ་བུས་གཡོན་
གྱི་དཀུར་བརྟེན་འགྱིང༌། །སྐུ་ནི་རྒྱན་དང་ན་བཟས་བརྒྱན། །ཕྱག་བརྙན་བྱེ་བའི་ཚོགས་ཀྱིས་བསྐོར། །དེ་ལ་བསྟོང་དེ་ཕྱག་འཚལ་ལོ། །དེ་ནས་ཡང་མེ་ལྷ་སྔ་མ་བཞིན་དུ་མཆོད་ལ་བསྟོད་དོ། །དྲག་པོ་
མཎྜལ་གྲུ་གསུམ་ལ། །ཁྲུ་གང་ཚད་ལས་ཕྱེད་བརྐོས་ཏེ། །ལྷོ་ཕྱོགས་ཟུར་བསྟན་གསུམ་ནི་དོར། །བདུད་རྩི་ལ་སོགས་ནག་པོར་བྱ། །དེ་དབུས་རྡོ་རྗེ་སྟེང་སྤངས་ཏེ། །བར་དུ་མེ་རི་རྩེ་མོ་འཕགས། །
བུད་ཤིང་ནག་ཅིང་གདུག་པའི་ཤིང༌། །ཐབ་ཀྱི་ཚད་ལས་ཟོར་མཐོ་ཙམ། །ཡམ་ཤིང་དེ་མཐུན་བཅུ་གཉིས་ཚད། །མཆོད་རྫས་ནག་པོ་འབའ་ཞིག་གོ །བསྲེག་རྫས་མར་ནག་རུས་ཁྲག་ཤ། སྐྱེ་
ཚེ་ཤང་ཚེ་ཡུངས་ཀར་དང༌། །དེ་ལ་སོགས་པའི་མཐུ་རྫས་དང༌། །དེ་རྣམས་རྫས་ལ་གཟུགས་བརྙན་བྱ། །མཆོད་རྫས་གཡས་ལ་བསྲེག་རྫས་གཡོན། །བྱིན་གྱིས་བརླབ་ཅིང་གཞག་པར་བྱ། །དགང་

83-1-266a

༄༅། །གཟར་བླུགས་གཟར་གཞན་དང་མཐུན། །ཡང་ན་ལག་པ་དག་གིས་བྱ། །དེ་གཉིས་རྡོ་རྗེ་དྲིལ་བུ་ཡང༌། །མདུན་ཉིད་དུ་ནི་གཞག་པར་བྱ། །ལས་ཀྱི་བུམ་པས་ཐམས་
ཅད་བསང༌། །དུས་ནི་ནམ་ཕྱེད་ཉིན་བྱེད་བྱ། །ནག་པོ་རྒྱན་གོན་ལྷོ་ཕྱོགས་བལྟ། །གཡོན་བརྐྱང་འདུག་སྟེ་དྲག་ཏུ་བཟླས། །མཆེ་བ་གཙིགས་ཤིང་ཁྲོ་གཉེར་བསྡུས། །དང་པོ་བསྙེན་པ་
སྔོན་སོང་བས། །མེ་པྲ་བརྟག་ཅིང་བགེགས་བཟློག་བྱ། །བཟང་ན་དེ་ནི་བྱ་མི་དགོས། །ཐབ་བསང་བྱ་ཞིང་བསྐྱེད་པ་དང༌། །ཆོ་ག་གསུམ་མམ་སྐད་ཅིག་མས། །མེ་ལྷ་ནག་པོ་ཁྲོས་པ་བསྐྱེད།།
ཡེ་ཤེས་མེ་ལྷ་སྤྱན་དྲངས་བསྟིམ། །གཉིས་སུ་མེད་པར་རྒྱས་བཏབ་ལ། །མེ་ལྷའི་སྔགས་མཆོད་བཏགས་ལ་དབུལ། །དེ་ནས་བསྲེག་རྫས་དབུལ་བར་བྱ། །དེ་དབུལ་བ་ཡི་མན་ངག་ཀྱང༌།།
ཁྲོ་བོ་བདག་གིས་ཆོ་འཕྲུལ་གྱིས། །གཟུགས་བརྙན་བཀུག་བསྟིམ་གཏུབས་ཏེ་དབུལ། །ཡང་ན་རྫས་མཆོག་མཉེས་པ་ལས། །འོད་ཟེར་ཁྲོ་བོས་བཀུག་ཅིང་བསྲེག །མན་ངག་དེ་ལ་ནན་ཏན་
བྱ༑ ༑ཨོཾ་བཛྲ་ཀྲོ་དྷ་ཨགྣེ་ཆེ་གེ་མོ་མཱ་ར་ཡ་ཕཊ། སྟོང་ངམ། བརྒྱ་འམ། ཉི་ཤུ་རྩ་གཅིག་གོ། །ཡང་ན་བསོད་ནམས་རིམ་པ་ཡིས། །བརྒྱ་དང་སྟོང་དང་ཁྲི་རུ་བྱ། །དེ་ལྟར་བྱས་ན་ལས་ཀུན་
འགྲུབ༑ ༑ཐ་མར་དགང་ལུགས་བསྟོད་བྱའོ། །དེ་ཡི་ཐུགས་ཀར་གོས་སྔོན་བསྐྱེད། །ཡེ་ཤེས་སེམས་དཔའ་སྤྱན་དྲངས་བསྟིམ། །རྒྱས་བཏབ་མཆོད་པ་གོང་བཞིན་དབུལ། །དེ་ནས་སྲེག་

83-1-266b

སྔགས་གོང་བཞིན་དབུལ། །ཨོཾ་བཛྲ་ཀྲོ་དྷ་ནཱི་ལཾ་བ་ར་དྷ་ར་བཛྲ་པཱ་ཎི་རཱ་ཛྙཱ་པ་ཡ་ཏི་ཆེ་གེ་མོ་མཱ་ར་ཡ་ཧཱུཾ་ཕཊ། གོང་ན་མན་ངག་ཤེས་པར་བྱ། །དགང་ལུགས་ཕུལ་ལ་བསྟོད་པར་བྱ། །ལྕང་ལོ་
ཅན་གྱི་ཕོ་བྲང་ནས། །གསང་བའི་བདག་པོ་གོས་སྔོན་ཅན། །སངས་རྒྱས་ཀུན་གྱི་སྤྲུལ་པའོ། །དབང་བསྐུར་མཆོག་ལ་ཕྱག་འཚལ་བསྟོད། །གདུག་ཅིང་གཏུམ་ལ་བརྗིད་པའི་སྐུ། །སྣ་ཚོགས་ལས་
རྣམས་མཛད་པ་པོ། །ཐོགས་མེད་ཡིད་བཞིན་ནོར་བུའི་ཚུལ། །རྡོ་རྗེ་སྐུ་ལ་ཕྱག་འཚལ་བསྟོད། །དངོས་པོ་ཐམས་ཅད་རྣམ་དག་ཀྱང༌། །སྨོན་ལམ་སྟོབས་ཀྱིས་འབྱུང་བའི་གསུང༌། །ཚིག་
དང་བྲལ་བས་སྣ་ཚོགས་སྒྲ། །རྡོ་རྗེ་ནོར་བུ་ཁྱོད་ལ་བསྟོད། །དཔལ་ལྡན་རྡོ་རྗེ་གོས་སྔོན་ཅན། །འཁོར་ལོ་འབར་བ་ཕྱག་ན་བསྣམས། །ལྷ་རྣམས་ཐབས་ཀྱིས་འདུལ་བར་མཛད། །ལྔ་ཡི་རྒྱལ་
པོ་ཁྱོད་ལ་བསྟོད། །དཔལ་ལྡན་ཆེན་པོ་གོས་སྔོན་ཅན། །བྱ་ཁྱུང་འབར་བ་ཕྱག་ན་བསྣམས། །ཀླུ་རྣམས་ཐབས་ཀྱིས་འདུལ་བར་མཛད། །ཀླུ་འདུལ་གོས་སྔོན་ཁྱོད་ལ་བསྟོད། །དཔལ་ལྡན་
ཆེན་པོ་གོས་སྔོན་ཅན། །དབྱུག་ཏོ་འབར་བ་ཕྱག་ན་བསྣམས། །གནོད་སྦྱིན་ཐམས་ཅད་འདུལ་མཛད་ལ། །གནོད་སྦྱིན་གཙོ་ལ་ཕྱག་འཚལ་བསྟོད། །དྲག་པོར་འགྱུར་བ་འདུལ་བའི་
ཕྱིར༑ ༑སྡིགས་མཛུབ་རྩེ་ལ་འོད་བྱུང་བས། །གདུག་པ་ཐམས་ཅད་ཀུན་འདུལ་བ། །ཐོགས་མེད་རྡོ་རྗེ་ཁྱོད་ལ་བསྟོད། །འཕྲིན་ལས་བཅོལ་ཞིང་གཤེགས་སུ་གསོལ། །ཏིང་འཛིན་བསྡུས་

83-1-267a

༄༅། །ཏེ་ལྟ་བ་གསོ། །རྫས་རྣམས་ཐམས་ཅད་བསྡུས་ནས་ནི། །མེ་ཡི་ལྷ་ལ་དབུལ་ཞིང་བསྟོད། །ཡི་གེ་བརྒྱ་པས་ལྷག་ཆད་བསྐང༌། །ཏིང་འཛིན་བསྡུས་ཏེ་སྤྱོད་ལམ་བྱ། །
ལག་ན་རྡོ་རྗེ་གོས་སྔོན་ཅན་རྡོ་རྗེ་མེ་ལྕེའི་རྒྱུད་ལས། སྦྱིན་སྲེག་གི་ཆོ་གའི་ལེའུ་སྟེ་དགུ་པའོ།།    །།ལག་ན་རྡོ་རྗེ་གོས་སྔོན་གྱིས། །བཅོམ་ལྡན་མགོན་ལ་འདི་སྐད་གསོལ། །གང་
དག་ཀླུ་ཡིས་ཟིན་པ་ལ། །ཐབས་དེ་གང་ལགས་གསུང་དུ་གསོལ། །ཀུན་མཁྱེན་གཙོ་བོས་བཀའ་སྩལ་པ། །ང་ཡི་སྦྱོར་བ་འདི་ཉིད་ལ། །བརྟེན་ནས་ཀླུ་རྣམས་གདུལ་བར་བྱ། །ནུབ་ཕྱོགས་
དྲང་པོའི་ས་དག་ལ། །ཟབས་སུ་མི་གང་བརྐོས་བྱས་ལ། །དེ་སྟེང་སྔར་ནི་བུ་མོ་གང༌། །སྟོན་མོ་བཅུ་གཉིས་བྱས་པ་ཡི། །རིགས་ལྡན་ཁ་དོག་སྔོན་པོའམ། །རིགས་བཞི་ཡང་དག་ལྡན་པ་
ཡིས༑ ༑འོ་མས་ཁྲུས་བྱ་ཐིག་ལེ་བྱུག །གོས་དག་དམར་པོ་བསྐོན་བྱས་ལ། །ཆོ་ག་རབ་འབྲིང་ཐ་མ་ཡི། །དབང་བསྐུར་ཁ་ལ་མེ་འབར་བའི། །བུ་མོ་ལ་ནི་ཡོངས་སུ་བསྔགས། །རྒྱན་ཆ་
ལྔ་ཡིས་བརྒྱན་བཏགས་ལ། །རྐང་པ་བརྒྱུད་མར་ལོང་བཏགས་ལ། །ལག་པ་བརྒྱུད་མར་དབང་བསྒྱུར་དུ། །ཡང་དག་གནས་པས་ཕྱག་རྒྱ་བཅས། །ཀླུ་ཡི་མིང་མཚན་གང་ཡིན་པའི།།
དངོས་པོ་གང་ལ་རབ་སྦྱར་ནས། །གཙོ་བོ་ཀུན་འབྱུང་མཆོག་ཉིད་ལས། །འཁོར་རྣམས་བརྒྱད་ཀྱིས་ངེས་པར་བསྐོར། །ནུབ་ཏུ་དངོས་པོ་རྟེན་བྱེད་པ། །གྲུ་བཞི་པ་དག་རབ་ཏུ་གདགས། །དེ་

83-1-267b

ཉིད་ས་རུ་བདག་ཐོབ་སྟེ། །དེ་སྟེང་ཅི་ནུས་སྦྱོར་བ་སྒྲུབ། །དེ་ཐོབ་རབ་ཏུ་བྲལ་བ་ལས། །དེ་ཡི་ཕྱོགས་སུ་མི་བལྟ་ཞིང༌། །དྲག་པོ་ཆེན་པོའི་སྔགས་བཟླས་བྱ། །དེ་ཉིད་བདག་གིས་མཐོང་བ་
ལས༑ ༑ལེགས་སོ་སྙམ་པའི་ཚིགས་བཅད་བརྗོད། །དེ་ནས་ས་ཕྱོགས་རབ་དབེན་པར། །བདག་གིས་སྦྱོར་བ་ལེགས་བརྩམ་བྱ། །རྒྱར་ནི་ཁྲུ་དོ་ངེས་པ་ལས། །འཕང་དུ་ཆ་གང་རྣམ་པར་
བྱ༑ ༑རམས་དང་མཐིང་ཤུན་དྲི་ཆུ་སོགས། །ཡོངས་སུ་སྦྱར་བ་བྱས་པ་དང༌། །བ་ཡི་རྣམ་ལྔ་ལ་སོགས་པས། །ཡོངས་སུ་བྱུག་པར་བྱས་པ་ལས། །སྣ་ཚོགས་པདྨ་བཅུ་དྲུག་པ། །སྙིང་པོ་ཟེར་
འདབ་རྒྱས་པ་བྱ། །དེ་སྟེང་ཚད་ཆུང་ཆུ་སྐྱེས་ཉིད། །ཕྱོགས་རྣམས་ལ་ནི་རྣམ་པར་དགོད། །དེ་སྟེང་གནས་པ་གང་ཡིན་པ། །ལྷ་ཚོགས་གཟུགས་སུ་རྣམ་པར་དགོད། །ཕྱི་རོལ་འབར་བའི་
ཕྲེང་བ་ཡིས། །ཡང་དག་པར་ནི་བསྐོར་བར་བྱ། །སྔོན་དུ་སོར་བརྐྱང་གང་བསྐོར་ནི། །མདོག་དམར་ཀུན་ནས་ཟླུམ་པོར་བྱ། །དེ་སྟེང་ཀླུ་རིགས་དྲུག་པོ་དག །ཉ་དང་སྦལ་པ་ལྕོང་མོ་དང༌། །སྤྲུལ་
དང་རྩངས་པ་ཆུ་སྲིན་དང༌། །མི་དང་རུས་སྦལ་བ་ལང་དང༌། །བྱི་ལ་ནོར་བུ་རྒྱ་འབུད་རྣམས། །གཙོ་བོ་འཆི་ཡིས་བཟུང་བྱས་ནས། །ཤུལ་དུ་དྲག་པར་དྲངས་བྱས་ལ། །མ་ཏུ་ལུངྒའི་བྱེ་མ་ཡིས།།
བཞི་བཀང་རིགས་མཐུན་དངོས་པོ་ནི། །རབ་ཏུ་གསལ་བར་བྱ་བ་ཡིན། །མཚན་མོ་དྲག་པོའི་གཏོར་མ་ལ། །སྣང་བ་བཞི་པར་ངེས་པར་བྱ། །བཟླས་པའི་སྔགས་ནི་རབ་འབར་བས། །དྲག་

83-1-268a

༄༅། །པོའི་ཕྲེང་བ་བཟུང་བྱས་ལ། །གུར་དག་སྔོན་པོས་ཕུབ་བྱས་ལ། །ཇི་སྲིད་དེ་ཉིད་མ་རྫོགས་པར། །བདག་གིས་བལྟ་བར་མི་བྱ་ཞིན། །དྲག་པོ་ཉིད་ལ་མངོན་པར་
བཟླས༑ ༑དེ་ཡི་ཕྱི་རིམ་དག་ལ་ནི། ཤིང་ཆེན་སྣ་ཚོགས་འབྱོར་བ་དང༌། །སྔགས་བཟླས་སྲད་བུ་སྔོན་པོ་ཡིས། །དྲ་བར་འབྲེལ་བར་ཡོངས་སུ་བྲི། །ཕྱི་རིམ་གདུག་པའི་ཚེར་མ་ཡིས།།
ཡོངས་སུ་འཁོར་བར་བསྐོར་བར་བྱ། །མཆོད་པ་རྣམ་པ་ལྔ་དག་གིས། །དུས་གཉིས་དག་ཏུ་ངེས་པར་མཆོད། །སྙིང་པོ་ཡོངས་སུ་རྫོགས་པ་དང༌། །མཁའ་ལྡིང་དྲག་པོའི་སྔགས་
བཟླས་བྱ། །སྟེང་དུ་གདུག་པའི་ཚེར་མ་ཡིས། །ཡང་དག་པར་ནི་གདབ་པར་བྱ། །མཐའ་རུ་ལྷ་ཚོགས་ཐམས་ཅད་ཀྱི། །སྙིང་པོ་ཀུན་ལ་བརྒྱ་རྩ་བརྒྱད། །ཐིམ་པར་ཡོངས་སུ་བཟླས་
པར་བྱ༑ ༑དེ་འོག་གྲངས་སུ་ངེས་པ་ཉིད། །རབ་འབྲིང་ཐ་མར་ཡང་དག་ལྡན། །བདག་ཉིད་གཙོ་བོའི་ཆ་ལུགས་སུ། །སྔགས་དང་ཕྱག་རྒྱ་ཡང་དག་བསྒོ། །བཟླས་པའི་གྲངས་སུ་རྫོགས་
བྱས་ལ༑ ༑ནད་པ་དེར་ནི་བཀུག་བྱས་ལ། །བྱང་ཕྱོགས་དག་ཏུ་གནས་པར་བྱ། །དངུལ་གྱི་རྫིང་བུ་ཉིད་དུ་ཡང༌། །བྲང་གི་ས་བོན་དཀར་པོ་ཡིས། །ཡོངས་སུ་གང་བར་བྱ་བ་ཡིན། །རྫོགས་
པའི་སྒྲ་ལྡན་བཅུ་དྲུག་པས། །ལྕགས་ཀྱི་སྐམ་པ་སྐམ་བི་ཙའི། །ཤིང་དག་སོར་ནི་བཅུ་གཉིས་པས། །ཡོངས་སུ་གཅད་པར་བྱ་བ་ལས། །སྔགས་ཀྱིས་མངོན་པར་བཟླས་བྱ་སྟེ། །དེ་

83-1-268b

ཉིད་དག་ཏུ་སྦྱང་བར་བྱ། །རྨ་བྱའི་མདོངས་ལ་རབ་བསྔགས་ནས། །པདྨའི་སྐུད་པས་ཤིང་དང་ནི། །མདོངས་སུ་ཡང་དག་བསྡམ་པར་བྱ། །སེང་ལྡེང་ཕུར་པ་སོར་བཅུ་གཉིས། །ཁྲོ་བོའི་སྔགས་
ཀྱིས་མངོན་པར་བསྔགས། །དེ་ནས་སྔགས་ཀྱིས་རབ་བསྔགས་ཏེ། །ནད་པ་ཉིད་ལ་བྱ་བ་བྱ་སྟེ། །རིགས་དྲུག་པོ་ལ་ངེས་པར་གདབ། །དེ་ནས་དེ་ཉིད་སྙིང་ག་ལ། །ཐིག་ལེ་དྲུག་ཏུ་ངེས་པར་
བྲི༑ ༑དེ་སྟེང་རིགས་དྲུག་བསམས་བྱས་ལ། །གཡོན་ན་གནས་པའི་ང་རྒྱལ་མཆོག །སྔགས་ཀྱིས་མངོན་པར་བསྐུལ་བྱས་པས། །དྲག་པོའི་ཤུགས་ཀྱིས་རབ་སོང་སྟེ། །རྔམ་པའི་
ཞལ་དུ་ངེས་པར་བསྟབས། །དེ་ལྟར་བསམ་པ་རབ་བརྟན་པས། །ཡོངས་སུ་བསྒོམ་པར་བྱ་བ་ཡིན། །དེ་ཡིས་དེ་ལ་གནོད་བྱེད་པ། །སྐད་ཅིག་ཙམ་ལས་མི་གནས་ཤིང༌། །མྱུར་བར་སྐྲག་
པར་ཕྱོགས་བཅུར་འབྲོས། །ཨོཾ་བཛྲ་ཀྲོདྷ་ཨ་མྲྀ་ཏ་ཀུཎྜ་ལི་ནི་དཱ་ཏ་ཡཾ་པྲ་ཏཱིཾ་ཧཱུཾ་ཕཊ། ཨོཾ་བནྡྷ་བནྡྷ་ནཱ་གཱ་ནཱཾ་ཕཊ། ཨོཾ་ག་རུ་ཌ་ག་རུ་ཌ་བྷཀྵ་ནཱཾ་གཱ་ནཱཾ་ཧཱུཾ་ཕཊ། ཨོཾ་ནཱི་ལཾ་བ་ས་ན་སརྦྦ་ཨ་ལཾ་ཀྲྀ་ཏྭཱ་
མེ་བཛྲ་པཱ་ཎི་བྷ་བ་ཏི་ཧཱུཾ་ཕཊ། ཨོཾ་བི་ཀྵ་མ་ག་ལེན་སརྦ་བྱ་དྷི་ཕེ་ཏ་ཡ་ཧཱུཾ་ཕཊ། ཨོཾ་བ་ཀཱི་ཙ་བི་ཤ་ན་ཡ་ཧཱུཾ་ཕཊ། ཨོཾ་སརྦྦ་ནཱ་གཱ་ནཱཾ་ཨ་ཀཪྵ་ཡཱ་བི་ཤཱ་ཡཱ་བི་ཏོ་ཤ་ཡ་ཧཱུཾ་ཕཊ། ཨོཾ་མཧཱ་རཽ་ཏྲ་ག་རུ་ཌ་གཙྪ་
གཙྪ་གྲྀཧྣ་གྲྀཧྣ་སརྦྦ་ནཱ་གཱ་ནཱཾ་ཕཊ། གོང་གི་ཕུར་བ་གང་ཡིན་པས། །སྔགས་འདི་བརྗོད་པས་གཏུབ་པར་བྱ། །ཨོཾ་བཛྲ་ཀཱི་ལ་ཡ། །སརྦྦ་ནཱ་ག་བིདྷྭ་ན་ས་ན་ཧཱུཾ་ཕཊ། བཞིན་ནི་རབ་ཏུ་འབར་བ་དང༌།།

83-1-269a

༄༅། །ཞེ་སྡང་རྡོ་རྗེའི་ཏིང་འཛིན་གྱིས། །འབྲུག་སྒྲ་ལྡན་པས་ཡོངས་སུ་གཏུབ། །དེ་ནས་དྲག་པོའི་སྔགས་ཀྱིས་སུ། །མཚན་མ་ངེས་པར་གདབ་པར་བྱ། །དེ་ཉིད་ཡང་དག་
གང་བྱུང་བ། །དེ་ལ་ཤེས་རབ་ཅན་གྱིས་དཔྱད། །རྟགས་སུ་ལྡན་པ་གང་ཡིན་པ། །སྐུ་རྣམས་གཡོས་པ་ཉིད་དང་ནི། །གང་གིས་གཟུགས་རྣམས་གཡོས་གྱུར་པ། །རྟགས་སུ་ངེས་པར་གྱུར་
པ་ཡིན༑ ༑དེ་ཉིད་འདར་བ་གང་ཡིན་པ། །དེ་ཡང་རྟགས་སུ་ངེས་པ་ཡིན། །དང་པོ་རབ་ཏུ་འབྱོར་བ་ལ། །ནང་གི་བགེགས་ཉིད་བསལ་བ་ཡིས། །ཕྱི་ནས་ཕྱི་ཡི་ནད་བསལ་བ། །སྨན་ལ་སོགས་
པའི་སྦྱོར་བ་ཡིས། །མཁས་པས་ཕྱི་ཡི་ནད་བསལ་ཏེ། །བརྒྱ་ཀ་ལ་སོགས་ལྔ་རྣམས་དང༌། །མར་ནག་ཉིད་ལ་ངེས་བཏབ་ལ། །ཞག་གྲངས་བདུན་དུ་མནན་པ་ཡིས། །ལྦུ་ཆུང་ལེགས་པར་ཁྱབ་པར་
སྣང༌། །སུག་པ་ལ་སོགས་སྤང་སྦྱར་བས། །གོང་དུ་སྔགས་ཀྱི་བསྙེན་པར་གནས། །འོད་ཟེར་དཀར་པོ་ཡོངས་རྟོགས་པའི། །ཉི་མ་ཉིད་ལ་ཁྲུས་བྱས་ཏེ། །དྲི་མ་དག་པར་བསམས་པ་ལགས། །
དྲུག་སྦྱར་ངེས་པར་བསྐུལ་བར་བྱ། །དེ་འོག་མཆོག་གི་སྨན་ཉིད་གང༌། །གྲགས་ལྡན་ཆེན་པོ་སྲང་གཅིག་ཉིད། །ལེགས་པར་བསྐོལ་པས་ཁ་ཉིད་དུ། །ཞག་དག་ངེས་པར་ཆོགས་པར་
འགྱུར༑ ༑དེ་ཉིད་ལུས་ལ་བསྐུ་བྱ་ཞིང༌། །ཚིགས་མ་ཞོ་གསུམ་བཟའ་བར་བྱ། །སྙིང་པོ་གསུམ་ལ་ཤར་བཙོས་ཏེ། །ཁུ་བ་ངེས་པར་བཏུང་བར་བྱ། །གནམ་སྒྲོ་ནག་པོ་ཟུར་གསུམ་པ། །

83-1-269b

རྩེ་མང་དོན་ཏུ་རྣོ་བ་ལ། །རི་མོ་སྣ་ཚོགས་འདུག་འགྱུར་པ། །བརྒྱ་དག་ཤིན་ཏུ་འདུས་འགྱུར་ཏེ། །བཅུ་དྲུག་ཆ་རུ་ངེས་པར་བསྐོལ། །དེ་ཡི་ལུས་ལ་བསྐུས་བྱས་ཏེ། །ཁ་རུ་ངེས་པར་བཏུང་བར་བྱ། །དེ་
ཡིས་ཀུན་ཀྱང་སྐྱུར་འགྱུར་ཏེ། །ནད་ནི་ངེས་པར་ཕྱུང་བར་འགྱུར། །དྲི་ཞིམ་སྣ་ཚོགས་སྦྱར་བ་ཡིས། །ཆང་དུ་ཞག་བཅུ་ངེས་པར་སྤང༌། །དེ་ནས་སྔོན་པོར་གྱུར་པ་དང༌། །ལན་ཚྭ་ཕུལ་གང་དེས་བཏབ་
སྟེ༑ ༑དེ་བཏབ་ཞག་བཞི་སྤང་བྱས་ནས། །བཅུ་བཞི་པ་ལ་ལོ་མར་ཉིད། །ཕུལ་དོ་དང་ནི་བསྲེས་བྱས་ལ། །སྦུ་བ་དྭངས་པར་ཡང་དག་བསྐོལ། །དེ་ཡིས་ལུས་ལ་བསྐུས་པ་ནི། །སུམ་གཉིས་ཁ་རུ་ངེས་
པར་བླུད། །སྦྱོར་བ་དེ་ལ་རབ་རྟེན་ན། །གདོན་མི་ཟ་བར་འཚོ་བར་འགྱུར། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། ཀླུ་གདུག་མདངས་འཕྲོག་གི་གདོན་འདུལ་བའི་ལེའུ་སྟེ་བཅུ་
པའོ༑༑    ༑༑དེ་ནས་ལག་ན་རྡོ་རྗེ་ཡིས། །འཇིག་རྟེན་མགོན་ལ་འདི་སྐད་གསོལ། །གང་ཞིག་ཚངས་པས་ཟིན་པ་ལ། །ཐབས་དེ་གང་ལགས་བསྟན་དུ་གསོལ། །མགོན་པོ་
མཆོག་གིས་བཀའ་སྩལ་པ། །ཚངས་པ་སྲིན་པོའི་གདོན་ཞེས་བྱ། །ཤིན་ཏུ་གདུལ་བར་དཀའ་བ་སྟེ། །དེ་ལ་དྲག་པོས་མ་བྱས་ན། །ཐ་མལ་པ་ཡིས་འགྲོ་བ་མིན། །བྲམ་ཟེ་སྔགས་པ་མི་
བཟད་པས། །ཡང་ན་དྲག་པོའི་སྒྲ་ལྡན་པས། །སྟོན་མོ་བཅུ་བཞི་བྱས་པ་ལ། །ཞག་གསུམ་བར་དུ་དཀར་གསུམ་ཟས། །རྒྱུན་མི་འཆད་པར་སྦྱིན་པར་བྱ། །རིག་བྱེད་སྔགས་སུ་ལྡན་པ་

83-1-270a

༄༅། །ཉིད༑ ༑དེ་ལ་བསླབ་པར་བྱ་བ་ཉིད། །ཚངས་པའི་སྐུད་པས་སྟོང་དཀྲིས་ལ། །གོས་དག་དཀར་པོས་ཡོངས་སུ་བརྒྱན། །སྤྱི་བོར་ཐོར་ཚུགས་བཅིངས་བྱས་ལ། །
ལག་གཡས་བཞི་པ་དེ་ཉིད་ལ། །བཀྲ་ཤིས་དངོས་པོས་ཡོངས་སུ་བསྡམ། །ཤར་ཕྱོགས་དག་ཏུ་སོང་བ་ལས། །ཤིང་ཆེན་རྩ་ནས་ཁྲུ་གང་ཉིད། །འོག་ཏུ་བསྐོས་པས་ས་བླང་བྱ། །
དེ་རྟེན་རས་ཡུག་དཀར་པོ་ཡིས། །ཐོབ་པས་ཕྱོགས་སུ་མི་བལྟ་ཞིང༌། །ཤར་ཕྱོགས་ཁྲོ་བོའི་སྙིང་པོ་བཟླས། །དེ་ནས་དེ་ཉིད་མཐོང་བ་དང༌། །ཧ་ལ་ཧ་ལའི་སྒྲ་ཡང་བརྗོད། །བ་ཡི་རྣམ་ལྔ་ཉིད་
དང་ནི༑ ༑རམས་དང་མཐིང་ཤུན་དྲི་ཆུ་ལ། །སྦྱར་བས་ཁྲུ་གང་མཐོ་གང་གི །དཀྱིལ་འཁོར་ཟུར་ལྔར་ལྡན་པར་བྱ། །དཀྱིལ་གྱི་ལྟེ་བ་ཉིད་ལ་ནི། །ལྷ་ཡི་ཚོགས་རྣམས་ངེས་པར་དགོད། །
ཟུར་ལྔ་པ་དང་འདབས་འབྱོར་དུ། །ཟུར་གསུམ་པ་དང་སོར་བརྒྱད་པས། །ཡོངས་སུ་ཟབས་སུ་བྲུ་བར་བྱ། །འོག་ཏུ་སྨན་གྱི་ཕྱེ་མ་ཡིས། །ལེགས་པར་གདལ་བར་བྱ་བ་ཡིས། །དེ་དང་དེ་
ཉིད་གཟུགས་བྱས་ལ། །སྤྲ་ཚིལ་ལས་སྦྱར་སོར་བཅུའི་ཚད། །དྲག་པོ་རིད་པར་གྱུར་པ་ལ། །ལག་གཉིས་སྦར་བ་གདེངས་པར་བྱ། །སྐྱེར་པའི་ཕུར་པ་སོར་བཞི་པས། །མཐའ་མ་
ཡོངས་སུ་བསྐོར་བར་བྱ། །སྟེང་ཡང་ཕུར་བ་ཉུངས་ཀར་ལ། །སྔགས་བཟླས་པ་ཡིས་ཡོངས་སུ་བསྣུན། །གཏོར་མ་སྟོབས་རྣམས་སྐྱེད་བྱེད་དང༌། །མཆོད་པ་ལྔ་ཡིས་དུས་གཉིས་སུ། །ཡང་

83-1-270b

དག་པར་ནི་མཆོད་པར་བྱ། །རང་ཉིད་སྔ་མའི་ཚུལ་གནས་ལ། །ཡིད་ཆེས་ཕྲེང་བ་རབ་བཟུང་ནས། །དྲག་པོའི་རིགས་ལ་རྩ་བའི་སྔགས། །ཚད་དུ་ཕྱིན་པར་ཡོངས་སུ་བཟླས། །དེ་མཐའི་སྙིང་པོ་མ་
ལུས་པ༑ ༑བརྒྱ་རྩ་བརྒྱད་དག་བཟླས་པར་བྱ། །དེ་ཡི་མཐའ་རུ་བཟླས་བྱ་བ། །དེ་ཡི་སྲོག་སྙིང་ངེས་པར་བཟླས། །སྐྱེར་བའི་ཚེར་མ་རབ་སྤངས་ལ། །དཀྱིལ་འཁོར་མཐའ་རུ་གནས་པར་བྱ། །དེ་
ནས་འགུགས་པའི་སྔགས་བཟླས་བྱ། །ཚད་དུ་ངེས་པར་ཐིམ་བྱས་ལ། །དེ་ཉིད་འོངས་པར་མ་གྱུར་ན། །གུ་གུལ་ནག་པོའི་དུད་པ་ཡིས། །དེ་བཀུག་སྔགས་ཀྱིས་མངོན་པར་བཟླས། །ལྕགས་
ཀྱུའི་ཕྱག་རྒྱ་བཅས་པ་ལས། །ཡོངས་སུ་དགུག་པར་བྱ་བ་ཡིན། །དེ་ནས་སྔགས་པས་ནད་པ་ཉིད། །མདུན་དུ་མངོན་པར་བཀུག་བྱས་ལ། །སྔགས་ཆུས་ངེས་པར་གཏོར་བར་བྱ། །དེ་ནས་
བསྒྲུབ་བྱ་འོངས་པ་ན། །གཟུགས་དེ་འགྱུར་བར་གྱུར་པའམ། །ཡང་ན་འགྱེལ་བར་གྱུར་པ་ཡིན། །དེ་ནས་བདག་གིས་བདེན་པ་དང༌། །ཞི་བའི་ཚིག་གིས་གདབ་པར་བྱ། །གལ་ཏེ་སོང་བར་
གྱུར་པ་ན། །བདག་གི་སྙིང་ལས་ཆུང་ངུ་ཡིན། །འོན་ཏེ་འགྲོ་བར་མི་འགྱུར་ན། །བདག་གིས་སྦྱོར་བ་འདི་བརྩམ་བྱ། །སྐུད་པ་རྣམ་ལྔར་ལྡན་པ་ལ། །ཁྲོ་བོའི་སྔགས་ཀྱིས་རབ་བསྔགས་ཏེ། །ཞགས་
མིག་དམ་པོས་ནད་པ་བཅིང༌། །ལྕགས་ཀྱུས་སྙིང་ནས་དྲངས་བྱས་ལ། །གཡོན་དུ་རྡོ་རྗེ་བཟུང་བྱས་ནས། །གཡས་པས་ཡིད་ཆེས་བཟུང་བྱས་ཏེ། །ལུས་ངག་ཡིད་གསུམ་རབ་དྲག་པས་

83-1-271a

༄༅། །སྔགས་སོགས་ཡོངས་སུ་བཟླས་པར་བྱ། །ཕྱག་རྒྱ་ལྔ་ཡིས་བསྡམས་བྱས་པ། །དེ་ཉིད་ལ་ནི་ཡོངས་སུ་དབབ། །དེ་ནས་སྐྱེར་པའི་བམ་པོ་ལ། །གུ་གུལ་ཆུ་ཡིས་
བཏབ་བྱས་ཏེ། །ཕུང་པར་བྱ་ཕྱིར་དེ་ཉིད་སྲེག །དུག་དང་ཕུར་བུ་སྐྱེ་ཚེ་དང༌། །མདོག་བཟང་ཉུངས་ཀར་ཝ་ཏིའི་ཆུས། །ཡོངས་སུ་སྔགས་བཟླས་བསྲེག་པར་བྱ། །གསུང་དེ་བདག་ཉིད་འབར་
པ་ཡིས༑ ༑འཁོར་ལོ་ལ་ནི་ཡང་དག་མཆོད། །དེ་ནས་ལྕགས་གུར་ནག་པོ་ཡིས། །བསད་པའི་དོན་དུ་ཁ་གདབ་བྱ། །ཨོཾ་བྷུར་བྷུ་ཏ་སཱ་བུ་ས་སྭཱ་ཧཱ། ས་མ་ན་ཨཱ་ཀཱ་སེ་མེ་ཀཱ་རྟཾ། བྷུ་ཡུ་དྷུ་ཏ་
བྲ་ཧྨ་ནི་ཀ་ཡ་ཡཾ་ས་ར་བ་ར་བྷུ་ཏ་སྭཱ་ཧཱ། ཨོཾ་ཏི་ལི་ཏི་ལ་བཛྲ་ཤ་ར་ཤ་བ་ར་ཧཱུཾ་ཕཊ། ཨོཾ་བྲ་ཧྨ་ར་ཀྵ་གྷ་ཡ་ཧྲྀ་ད་ཡ་ཀ་ར་ཙྪེ་ད་ཡ་ཕཊ། ཨོཾ་ཨ་ཀརྵ་ཡ་ཨ་ཀརྵ་ཡ་ག་ཏེ་ཡ་ཧཱུཾ། ཨོཾ་ཨ་མྲྀ་ཏ་
སིདྡྷི། ཧ་ར་ཧ་ར། བི་ཤོ་དྷ་ཡ་བཾ་ཧཱུཾ། ཨོཾ་བནྡྷ་ནཱཾ། དུ་ཥ་གེ་ཡ་ཧཱུཾ། ཨོཾ་བཛྲ་ཀྵོ་བྷ་ཡ་ཧཱུཾ། ཨོཾ་ཏཱ་ར་ཀྵོ་བྷ་ཡ་ཧཱུཾ། ཨོཾ་ཨ་ཏྲ་ཀྵོ་བྷ་ཡ་ཧཱུཾ། ཨོཾ་བྲཧྨ་ཨཀྵ་གྲ་ཧཱ་ཡ། ད་ཧཱ་ཡ་མཱ་ར་ཡ་ཙྪ་དི་ཡ་ཨ་བི་ཙཱ་ར།
ཡ་བོ་ཥ་ཊ་ཏེ་ཕཊ་ཕཊ། དེས་བསྲེགས་བདག་གི་ལུས་ངག་ནི། །ཚིག་པས་དེ་ལ་འགྱོད་པའི་ངག །བདག་གིས་ངེས་པར་བརྗོད་པར་བྱ། །དེ་ཡིས་དེ་ཉིད་ལུས་ལ་སོགས། །གདོན་དང་བྲལ་
བ་ཞི་བར་འགྱུར། །དེ་ནས་ཐལ་བས་ནད་པ་ལ། །ལུས་ལ་བསྐུ་ནས་སྲུང་བ་ཡི། །འཁོར་ལོ་འདི་ལྟར་གདགས་པར་བྱ། །སྐུད་པ་སྔོན་པོ་གང་ཡིན་པ། །བུ་མོ་ཕྱུག་ཅིང་རིགས་བཟང་པ། །མཛེས་

83-1-271b

པ་བཅོ་བརྒྱད་ལོན་པ་ལ། །དེ་ཡི་གོང་འོག་གཉིས་པ་ལ། །འཁལ་དུ་བཅུག་པས་འཇུར་བ་མེད། །རྡུལ་གྱི་བར་ནས་བཏོན་བྱས་ནས། །ལྷས་མ་ལེགས་པར་བླངས་པ་ཡིས། །བདེ་བའི་ལུས་ལ་ངེས་
པར་གདགས། །དེས་ནི་སྐྱེ་བ་ཐམས་ཅད་དང༌། །སྲུང་བ་ལེགས་པར་གནས་པ་ཡིན། །ཁམས་གསུམ་རྣམ་རྒྱལ་འབར་བ་ཡི། །བུམ་པ་བཟང་པོ་ཡོངས་སུ་བཅའ། །སྔགས་ཀྱིས་ཡོངས་སུ་བརྒྱན་
པར་བྱ༑ ༑ཕུར་བ་རྡོ་རྗེ་ཞགས་པ་དང༌། །ཐོ་བས་དབང་བསྐུར་རིམ་པར་བྱ། །དེ་ནས་མཆོད་པ་ལྔ་དག་གིས། །མཆོད་པ་ལུས་ལ་རྒྱས་པར་མཆོད། །ཡང་དག་གྲུབ་པ་གང་ཡིན་པ། །ཕྱག་རྒྱ་
བཅས་པས་སྔགས་པ་ཡིན། །སངས་རྒྱས་བྱང་ཆུབ་སེམས་དཔའ་དང༌། །བླ་མ་རྡོ་རྗེ་འཛིན་པ་ལ། །གུས་པ་ཡིས་ནི་སངས་རྒྱས་བདེ། །མཆོད་པ་རབ་ཏུ་རྒྱས་པ་ལ། །སྔོན་དུ་བསྙེན་པས་ཡོངས་
སུ་སྒྲུབ༑ ༑ཁམས་གསུམ་རྣམ་རྒྱལ་ཁྲོ་བོ་ལ། །སྒྲུབ་པའི་ཐབས་ནི་ཡང་དག་བཤད། །གོང་གི་ཆ་བྱད་དེ་ཉིད་ལ། །དུར་ཁྲོད་དག་ཏུ་སོང་བྱས་ལ། །མི་ཡི་ཐལ་བ་གང་ཡིན་པས། །བདག་གིས་ལུས་ལ་
ཁྱབ་པར་བྱུག །གཡོན་དུ་ཐོད་པ་ཐོགས་བྱས་ལ། །གཡས་སུ་རྡོ་རྗེ་ཐོགས་བྱས་ཏེ། །ཡིད་ཆེས་དཀར་པོའི་ཕྲེང་བ་ལ། །དྲག་པོའི་བཟླས་པ་མང་དུ་བྱ། །དེ་ཡི་ལོངས་སྤྱོད་བཟང་ཟ་ཞིང༌། །སྟག་གི།
པགས་པས་སྨད་དཀྲིས་བྱ། །དོན་དང་ལྡན་པའི་སྙིང་པོ་བསམ། །ཁྲག་གིས་ངོ་ཡང་བསྐུ་བྱས་ལ། །ནག་བོར་གཏོགས་པའི་འཕོ་བ་བརྒྱད། །སོགས་པའི་མིང་ལ་ཞུགས་བྱས་ལ། །སྐར་མ་དག་

83-1-272a

༄༅། །ལ་ངེས་པར་བསྒོམ། །ཆང་འདུ་བ་ལ་གནས་བཅས་ལ། །ཤེས་རབ་ཟུང་དུ་ལྡན་པ་ཡིས། །སྐར་མ་ཉིད་ལ་མཉམ་སྦྱར་ལ། །བརྒྱུད་པ་ཡིས་ནི་སྔགས་བཟླས་བྱ།།
ཞག་གྲངས་བརྒྱ་རྩ་བརྒྱད་པ་ཡིས། །ཡང་དག་པ་རུ་བསྒྲུབ་པར་བྱ། །དེ་ནས་ཞག་གྲངས་ཐིམ་པར་བྱ། །མཐའ་རུ་མཚན་མོ་ཐག་ཐག་པར། །སྔགས་དག་ངེས་པར་བཟླས་པར་བྱ། །
དེ་ནས་སྐེ་ཚེ་ཉུངས་ཀར་དང༌། །ཁྲག་དང་སྤྲང་རྩི་སྦྱར་བ་ཡིས། །སྦྱིན་སྲེག་སྟོང་དུ་ཐིམ་བྱས་ལ། །ཀཱ་ར་བཱི་རའི་ལྕུག་མ་ལ། །ཙནྡན་དཀར་པོའི་ཆུས་བསྐུས་ཏེ། །མེ་ཏོག་ཕྲེང་བ་བཏགས་
པ་ཡིས། །ལག་པ་གཡས་སུ་ཐོགས་བྱས་ཏེ། །ཡིད་ཆེས་སྤུ་ལ་ཐག་པ་ཡིས། །ཡང་དག་པ་རུ་བཀལ་ནས་ནི། །བདག་གི་སྤྱི་བོར་བཅིངས་བྱས་ཏེ། །དེ་ནས་གྲོང་ཁྱེར་རྒྱུས་པ་ན།།
ཀུན་གྱིས་ཕྱག་བྱེད་མཆོད་པར་བྱེད། །འཇིག་རྟེན་ཀུན་གྱིས་ཕྱག་བྱེད་ཅིང༌། །སྙིང་དུ་སྡུག་པར་ངེས་པ་ཡིན། །མཁའ་འགྲོ་མ་སོགས་ཕྲ་མེན་མས། །བདག་ལ་ལུང་ཡང་ངེས་
པར་སྟོན། །སྡུག་བསྔལ་རྟག་ཏུ་མི་འབྱུང་ཞིང༌། །ལྷ་མིན་ལ་སོགས་གདུག་པ་ཡིས། །དེ་ཡི་ཕུང་པོར་མཐོང་བ་ཡིན། །བདག་ལ་སྡིག་པ་མང་པོ་འཇུག །དེ་ལ་འཇིགས་པ་བསྐྱེད་
མི་བྱ༑ ༑བདག་ལ་གདུག་པ་སྣ་ཚོགས་པ། །གནོད་པ་སྣ་ཚོགས་བྱེད་པ་ན། །དེ་ལ་འཇིགས་པ་མི་སྐྱེད་ཅིང༌། །སེམས་དགའ་བ་ཡིས་ཡོངས་སུ་མཆོད། །ཨོཾ་ཀ་པཱ་ལ་དྷ་ར་སིདྡྷ་

83-1-272b

ཡ༑ ཨ་བྷ་ཀྵ་སརྦ་མཿས་ནཱཾ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཨོཾ་ཌཱ་ཀི་ནྱ་པ་ཤི་ཀ་རཱ་ཡ་སྭཱ་ཧཱ། ཨོཾ་སརྦ་ལོ་ཀཱ་བ་ཤེ་ཀ་རཱ་ཡེ་ཧཱུཾ། ཨོཾ་སརྦ་དུཥྚི་ཙྪེ་ཧཱུཾ་ས་ན་ཡ་ཕཊ། ཨོཾ་མ་ཧཱ་ཀཱ་ལ་ས་བ་ཡ་ཧཱུཾ་ཕཊ།
ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། ཚངས་པ་སྲིན་པོའི་གདོན་འདུལ་པའི་ལེའུ་སྟེ་བཅུ་གཅིག་པའོ།།    །།ལག་ན་རྡོ་རྗེ་གོས་སྔོན་གྱིས། །བཅོམ་ལྡན་མགོན་
ལ་འདི་སྐད་གསོལ། །གང་ཞིག་གཤིན་རྗེས་ཟིན་པ་ལ། །ཐབས་དེ་དང་གིས་བགྱི་བ་ལགས། །རིག་པའི་རྒྱལ་པོས་བཀའ་སྩལ་པ། །གཤིན་རྗེ་བྲང་དམར་ཞེས་པའི་གདོན། །ཁ་དོག་
སྔོན་པོ་ཉིད་ལ་ནི། །མཆེ་བ་བཞི་དང་རབ་ལྡན་པའི། །གཡས་ན་ཐོད་དབྱུག་འཛིན་པ་ལ། །གཡོན་ན་མི་ཡི་མགོ་བོ་འཛིན། །དྲག་པོ་འཇིགས་སུ་རུང་བ་ཡིས། །གདོན་གྱིས་གང་ཟག་ཟིན་
གྱུར་ན༑ ༑ཐབས་འདི་ཡང་དག་སྦྱོར་བར་བྱ། །རང་གི་སྦྱོར་བར་བཟུང་བྱས་ན། །དྲག་པོའི་སྒྲ་ལྡན་ཉི་ཤུ་པ། །ཤིན་ཏུ་དཔའ་ཞིང་དད་པར་ལྡན། །སྟོབས་ལྡན་གཏུམ་པའི་བདག་ཉིད་ཅན། །
ཞག་དྲུག་བར་དུ་བསྙེན་བྱ་བ། །ཤ་ལྔ་ལ་སོགས་ཆང་བྱིན་ཏེ། །དེ་ལའང་སྔགས་ཀྱིས་བཏབ་བྱས་ནས། །ཤ་གོས་ཁྲ་བོས་ཡོངས་སུ་བསྐོན། །མེ་ཏོག་མཛེས་པས་བརྒྱན་བྱས་ལ། །སྔགས་
འདི་ཉིད་ནི་འབུམ་དུ་བཟླས། །དེ་ནས་དེ་ཡི་གཡས་ཉིད་དུ། །ཞགས་པ་ངེས་པར་བཀུར་བྱས་ལ། །གྷ་ས་གྷ་སའི་སྙིང་པོ་བརྗོད། །གཡོན་དུ་དངོས་པོ་ལྡུགས་བྱེད་པ། །ཡིད་ཆེན་ལ་ནི་རབ་

83-1-273a

༄༅། །ཏུ་གཅེས། །ནག་པོར་གཏོགས་པའི་གསུམ་པ་ལ། །སྐར་མ་ཉིད་ལ་རབ་བསྐུལ་ཏེ། །མཉམ་པའི་ས་ནི་བླང་བར་བྱ། །དེ་ཐོབ་སྔགས་པ་བློ་ལྡན་པས། །དཀྱིལ་འཁོར་
ངེས་པར་བརྩིག་བྱ་སྟེ། །ཁྲུ་དོ་ལ་ཟུར་དྲུག་པ། །འཕང་དུ་སོར་བཞི་རྣམ་པར་སྤྱད། །དེ་ལ་རམས་དང་མ་ཐིང་ཤུན་དང༌། །བ་ཡི་རྣམ་ལྔས་བྱུག་པར་བྱ། །འཁོར་ལོ་བཅུ་དྲུག་ཡང་
དག་བྲི༑ ༑མཐའ་མར་འབར་བའི་ཕྲེང་བ་ཡིས། །སྣ་ཚོགས་པར་ནི་བསྐོར་བར་བྱ། །དེ་ལ་ལྷ་སོགས་རབ་བཀོད་ལ། །བླ་རེས་སྔོན་པོས་ཡོངས་སུ་དབུག །དེ་ལ་འདབས་འབྱོར་
འཁོར་ལོ་ཉིད། །ཟླུམ་པོ་ངེས་པར་བརྐོ་བྱས་ལ། །ཁྲུ་གང་ཡོངས་སུ་བརྐོ་བར་བྱ། །འོག་ཏུ་དུག་གི་ཕྱེ་མ་ཡིས། །ཡང་དག་པར་ནི་གདིང་བར་བྱ། །གྲི་ལ་སོགས་པའི་མཚོན་གྱིས་ནི། །ཁ་
རིམ་ངེས་པར་བསྐོར་བར་བྱ། །བླ་ཕྱོགས་དང་གྱིས་ཕུབ་བྱས་ལ། །ནག་པོ་ཆེན་པོའི་སྙིང་པོ་ནི། །འབུམ་དུ་ཚང་བར་བཟླས་པར་བྱ། །བདག་ཉིད་སྔ་མའི་ཚུལ་གནས་ལ། །འཁོར་གཉིས་
རུས་པའི་ཕྲེང་བ་ཡིས། །དྲག་པོའི་རིགས་ལ་བཟུང་བྱས་ཏེ། །རྩ་བའི་སྔགས་སོགས་ཐིམ་པར་བཟླས། །མཆོད་པ་རྣམ་པ་ལྔ་དག་དང༌། །ཤ་ཆེན་ལ་སོགས་གཏོར་མ་ཉིད། །གཉིས་
སུ་ངེས་པར་དབུལ་བཏབ་བྱ། །དེ་ཉིད་འགུགས་པའི་སྙིང་པོ་ཡིས། །ཡང་དག་པ་རུ་དགུག་པར་བྱ། །རལ་གྲི་འབར་བ་གང་ཡིན་པས། །ཤར་ཕྱོགས་དག་ཏུ་ངེས་པར་གནས། །དེ་

83-1-273b

ལ་ནག་པོ་ཆེན་པོ་ཡིས། །སྔགས་ཀྱིས་ཡོངས་སུ་བཟླས་པར་བྱ། །དེ་ཡི་སྲོག་སྙིང་གང་ཡིན་པ། །མཐའ་རུ་སྦྱར་བས་ཡང་དག་བཟླས། །དེ་ནས་དེ་ཡི་གཟུགས་བྱ་བ། །བག་ཟན་ཉིད་
ལ་སོར་བཅུ་དྲུག །འཇིགས་པའི་གཟུགས་བྱས་རམས་ཀྱིས་བསྐུ། །དེ་ཡི་ནང་དུ་དེ་ཉིད་ཀྱི། །མིང་དག་ངེས་པར་བྲི་བྱས་ལ། །ནང་དུ་ངེས་པར་གཞུག་པར་བྱ། །ལྕགས་ལས་བྱས་པའི་ཚེར་མ་
ལ༑ ༑རྩེ་མོ་དུག་གིས་བསྐུ་བྱས་ཏེ། །དེ་ཡི་ཕྱོགས་སུ་དུག་དག་ནི། །ཡོངས་སུ་གཟུགས་པར་བྱ་བ་ནི། །དེ་ལ་སྔགས་ཀྱིས་བསྔགས་བྱས་ལ། །དེ་སྟེང་དར་གྱིས་ངེས་པར་གདིང༌། །དེ་ལྟར་
ཞག་གྲངས་སུམ་ཅུ་པར། །ཡོངས་སུ་བསྙེན་པར་བྱས་པ་ལས། །ནད་པའི་གོས་ལ་སོགས་པ་དང༌། །ཁ་འཕྲོ་ལ་སོགས་བདག་གི་རྣམས། །སྣོད་དུ་ཐམས་ཅད་བསོགས་བྱས་ཏེ། །སྔགས་
ཆེན་གྱིས་ནི་ཡང་དག་བསྔགས། །དེ་ནས་བསྙེན་པ་རྫོགས་པ་དང༌། །ནད་པ་དངོས་པོ་བཀུག་བྱས་ལ། །ཐལ་མོ་ཡོངས་སུ་སྦྱར་བྱས་ཏེ། །སེམས་བསྐྱེད་པ་དང་སྐྱབས་འགྲོ་བྱ། །རྡོ་རྗེ་འབར་
བའི་ལྕགས་ཀྱུ་ཡིས། །དེ་ཡི་སྙིང་ནས་དྲངས་བྱས་ལ། །ཨོཾ་བཛྲ་ཕཊ་ཀྱི་སྒྲ་ཡང་བསྒྲགས། །ཞེ་སྡང་རྡོ་རྗེའི་ཏིང་འཛིན་གྱིས། །ཁྲོ་བོའི་གཟུགས་དང་དྲག་པོའི་སྒྲས། །གཡས་པར་ཕྲེང་བ་
ཐོགས་བྱས་ལ། །གཡོན་པར་རལ་གྲི་རབ་འབར་གཟུང༌། །ནག་པོ་ཆེན་པོ་རབ་རྦད་ལ། །དེ་ཡི་ཕུང་པོ་འཇོམས་པར་བསམ། །དེ་ནས་སྔགས་པ་བློ་ལྡན་པས། །གཟུགས་བརྙན་མཚོན་གྱིས་

83-1-274a

༄༅། །གཟེར་བར་བྱ། །དེ་ནས་ཕྱི་རུ་ངེས་སྟོན་པས། །དང་པོར་རལ་གྲི་གང་ཡིན་པས། །སྐེ་ནི་ཡོངས་སུ་གཏུབ་པར་བྱ། །དེ་ལྟར་སྔགས་བཟླས་གཏུབས་པ་ཡིས། །ནད་
པ་སྐད་ངན་འདོན་པར་བྱེད། །ཡོངས་སུ་གྲུབ་པའི་རྟགས་སུ་ནི། །ལྷ་རྣམས་ཕྱོགས་ཆར་གཡོ་བ་དང༌། །དེ་ཡི་གཟུགས་བརྙན་གཡོ་བ་ཉིད། །གྲུབ་པའི་རྟགས་སུ་བརྟན་པ་ནི། །དེ་ཡི་དུམ་
བུ་གང་ཡིན་པ། །གཞན་གྱིས་སྦྱར་བར་གཏོར་མ་གཏང༌། །དེ་ཡི་སྦྱོང་བ་གང་ཡིན་པས། །གཤིན་རྗེའི་གདོན་དང་ངེས་པར་བྲལ། །དེ་དང་བྲལ་བ་གང་ཡིན་པས། །སྲུང་བའི་འཁོར་ལོ་ངེས་
པར་བརྩམ། །ཚོན་སྣ་ལྔ་ཡི་སྐུད་པ་ལ། །ཛཱ་ཏི་ཕ་ལའི་ནང་བཙོས་ཏེ། །རྡོ་རྗེ་འབར་བའི་སྔགས་བཏབ་སྟེ། །མདུད་པ་ཉི་ཤུ་གཅིག་བོར་ལ། །དེ་ཡི་སྐེར་ནི་གདགས་པར་བྱ། །དེས་
ནི་སྲུང་བ་མཆོག་ཡིན་ཏེ། །ཕྱི་ནས་བགེགས་མི་འཇུག་པ་ཡིན། །ཨོཾ་ཕ་ར་ཕ་ར་ཡ་ཏ་ཧཾ་སྭཱ་ཧཱ། ཨོཾ་ཀཾ་ཀ་ཤ་རི་བྷ་བ་ཕ་ཕཊ། ཨོཾ་གྷ་ས་གྷ་ས་བ་རཱུ་པ་ཧ་ཡ་ཧ་ཡ་སཾ་ཙ་ཧཱུཾ། ཨོཾ་མ་ཧཱ་ཀཱ་
ལ་ཡ་མ་གྷ་ཧ་མཱ་ར་ཡ་ཧཱུཾ་ཕཊ། ཨོཾ་ཨཱ་ཀཪྵ་ཡ་ཨཱ་ཀཪྵ་ཡ་སརྦ་མ་ཡ་ན་ཧཱུཾ། ཨོཾ་ཡ་མ་དུ་དུ་ཧེ་ད་ཨ་ན་ཨ་སརྦ་ཡ་མེ་ན་ཧ། ཨོཾ་ཤ་ཏ་ཏི་ཀྵ་རུ་པེ་ན་ཡ་མ་ཙྪིནྡ་ཙྪིནྡ་ནཱཾ་ཧཱུཾ་ཕཊ། ཡཾ་ཨོཾ་ཙཎྜ་
ཁངྒེ་ད་ཡ་མ་ཙྪི་ན་ཀ་རཱ་ཡ་ཕཊ། ཨོཾ་ཛྭ་ལ་ཛྭ་ལ་ན་རོ་གི་རཀྵ་རཀྵ་སྭཱ་ཧཱ། དེ་ལྟར་འབྱུང་བོ་ངེས་བས་ལན། །རྣལ་འབྱོར་པ་ལ་གནོད་བྱེད་པའི། །དངོས་པོ་གང་དག་གསད་བྱའི་ཕྱིར། །ནག་པོ་ཆེན་

83-1-274b

པོ་འདི་བསྒྲུབ་བྱ། །སྙིང་རྗེ་ཆེན་པོས་སྦྱོར་བ་བརྩམ། །ཤིན་ཏུ་བརྟགས་ལ་མངོན་པར་སྒྲུབ། །ཕྲ་མོ་ཙམ་ལ་བྱ་བ་མིན། །བསྟན་པ་དངོས་སུ་འཇིག་ལ་སོགས། །སྙིང་རྗེ་ཆེན་པོས་སྦྱོར་བ་བརྩམ། །དང་
པོར་གཙུག་ལག་ཁང་ཆེན་ནམ། །མཆོད་རྟེན་ཁང་སྟོང་ཆེན་པོའམ། །རབ་ཏུ་བསྔགས་པ་དུར་ཁྲོད་མཆོག །བདག་གིས་ནག་པོ་ཆེན་པོ་ཡི། །གཟུགས་བརྙན་ལེགས་པར་བྲིས་པ་ཡིས། །
མཆོད་པ་སྣ་ཚོགས་འབྱོར་བ་དང༌། །རབ་གསལ་ལྔ་ཡི་དུད་པ་དང༌། །མི་འཆི་ལྔ་ཡི་དུད་བ་དང༌། །ཞག་བདུན་བར་དུ་བདུག་པར་བྱ། །དང་པོར་གཞི་མའི་དངོས་པོ་གང༌། །ཡིད་ཆེས་པགས་པ་
དེས་པ་ལས། །དེ་ལས་བྱུང་བ་གང་ཡིན་པ། །ཡང་དག་པ་རུ་བྲི་བར་བྱ། །དེ་ནས་གནས་གང་ཡིན་པ་རུ། །སྐར་མ་དག་ལ་ཡོངས་སུ་མཆོད། །རབ་གསལ་ལྔ་དང་མི་འཆི་ལྔ། །གཞན་ཡང་
རབ་གསལ་སྣ་ཚོགས་པས། །ཡང་དག་པ་རུ་མཆོད་པར་བྱ། །དཔའ་བོ་སྣ་ཚོགས་འབྱོར་པ་དང༌། །མཆོད་པ་སྣ་ཚོགས་ཅི་འབྱོར་པས། །ཟླ་གསུམ་བར་དུ་མཆོད་བྱ་ཞིང༌། །རང་ཉིད་ཆ་
ལུགས་བསྐྱུར་བ་ཡིས། །ལུས་ལ་ཁྲག་གིས་རྣམ་པར་བསྐུ། །བརླག་བྱེད་དངོས་པོ་གང་ཡིན་པ། །འབར་བའི་དཀྱིལ་འཁོར་ཕྱོགས་ཀུན་ཏུ། །སྟོད་ཀྱི་ཚིག་གཉིས་བཀུག་པ་ཡིས། །ཡོངས་
སུ་འབྲུ་བར་བྱ་བ་ཡིན། །དེ་ཡི་ནང་དུ་དངོས་པོ་གང༌། །ཡང་དག་པར་ནི་བླུགས་བྱས་ལ། །མགོ་ཆོ་བ་དང་དྲེ་ར་ཤ །དེ་གསུམ་ཡོངས་སུ་བསྲེས་པ་ཡིས། །གང་ལ་དམིགས་པར་བྱ་བ་ཡིས། །

83-1-275a

༄༅། །དངོས་པོ་གང་དག་དེར་བསམ་བྱ། །སྔགས་དང་ཕྱག་རྒྱ་སྦྱོར་ཤེས་པས། །གསལ་བར་བསྒོམས་པས་དབུལ་བར་བྱ། །གཏོར་མ་ཉིད་ལ་སྣ་ཚོགས་པའི།།
དངོས་པོ་ཡང་དག་བླུགས་བྱས་ལ། །མཚན་མོ་ཕྱེད་ནས་ཡོངས་སུ་གཏང༌། །དེ་ཡི་ཐུགས་ཀ་ཉིད་ནས་ནི། །ཐུགས་ཡིད་བསྡུས་པ་ཡང་དག་བསམ། །འདི་ཡི་སྟོད་ཀྱི་ཆེ་གང་ལ། །མི་
འགྱུར་གནས་པ་ཡང་དག་བསམ། །དེ་གཉིས་དཀར་དང་ནག་པ་སྟེ། །འདི་ལ་འབྲེལ་པར་གྱུར་པ་ཡིན། །དངོས་པོ་ནག་པོར་དེ་ཉིད་ལ། །དངོས་པོ་དཀར་པོ་གང་ཡིན་པ། །སྟོབས་
པ་སྐྱེད་གསལ་བར་གནས་པར་བྱ། །དེ་ལྟར་སྐད་ཅིག་དུ་མ་ཡིས། །ཡོངས་སུ་གནས་པར་བྱས་པ་ལས། །བདག་ལ་ང་རྒྱལ་དྲག་པོ་བསྐྱེད། །དེ་སྐྱེས་པ་ཡིས་གྲུབ་པར་བསམ། །རྟགས་སུ་
བྱ་བ་གང་ཡིན་པས། །དེ་ཉིད་དངོས་པོ་གཡོས་གྱུར་དང༌། །དྲག་པོ་སྒྲ་ཡང་ཐོས་པ་དང༌། །སེམས་ཅན་མ་རུངས་འཇིགས་པའི་གཟུགས། །མངོན་སུམ་དག་ཏུ་འོངས་གྱུར་ན། །ངེས་པ་
ཉིད་དུ་འགྲུབ་པ་ཡིན། །དེ་འགྲུབ་བསྒྲུབ་བྱ་གང་ཡིན་པ། །དེ་ཉིད་རྣམ་གསུམ་བསྲེགས་པ་ཡིན། །ཆག་གང་བ་ཡི་དབྱིབས་བྱས་ལ། །དེ་ཡི་དཀྱིལ་འཁོར་དུ་སྲོག་སྙིང་གཞུག །དེ་ནས་ནག་པོ་ཆེན་པོ་
ལ༑ ༑མཉེས་པ་ཡི་ཚིག་བརྗོད་དེ། །ནག་པོ་ཆེན་པོ་ཉིད་ལ་བཏབ། །དེ་ཡི་སྔགས་དག་བཟླས་པ་ཡི། །རབ་གསལ་ལྔ་དང་མི་འཆི་ལྔ། །དཔའ་བོ་ལ་སོགས་ཐམས་ཅད་ཀྱིས། །ཡོངས་སུ་སྦྱར་

83-1-275b

བ་དེ་ཉིད་གསུམ། །དངོས་པོ་གང་ཉིད་ལ་སོགས་པ། མཚོན་གྱིས་ཡོངས་སུ་གཏུབ་པར་བྱ། །དེ་ནས་མེ་ཉིད་རབ་སྦྱར་བས། །སྔགས་དང་ཕྱག་རྒྱར་རབ་ལྡན་པས། །ལུས་ངག་ཡིད་ནི་དྲག་པོ་
ཡིས༑ ༑ལས་ཀྱི་སྦྱོར་བ་ངེས་པར་སྤྱད། །ཨོཾ་མ་ཧཱ་ཀ་ལ་མཱ་ར་ཡ་མཱ་ར་ཡ་སརྦ་ཤ་ཏྲཱུཾ་ནཱཾ། ཕཊ་ཕཊ་ཕཊ། ཨོཾ་མ་ཧཱ་ཀཱ་ལ་སརྦ་ཤ་ཏྲཱུཾ་ཙྪིཌྞ་ཡ་ཕཊ། ད་ས་དཾ་རེ་ཕ་ར་ཧ་ཧ་ཧ་བྷ་སྭཱ་ཧཱ། །དེ་ནས་
སྔགས་པ་ཡོངས་རྟོགས་པས་།སངས་རྒྱས་བྱང་ཆུབ་སེམས་དཔའ་དང༌། །ཉན་ཐོས་རང་སངས་རྒྱས་རྣམས་ལ། །གང་ཞིག་གནོད་པར་བྱེད་པ་ཡིས། །གང་ཟག་རྣལ་འབྱོར་སྒྲུབ་པ་ཡི། །གོང་
མའི་སེམས་ཀྱིས་ཡང་དག་སྦྱར། །དེ་ནི་བླ་མའི་མན་ངག་གིས། །ཡང་དག་པར་ནི་དབྱེ་བར་བྱ། །བླ་མ་ཉིད་ལ་ཅི་ནུས་པས། །ཡོངས་སུ་མཆོད་པས་མན་ངག་དབྲལ།།    །།འདིས་ནི་ངེས་པར་
འགྲུབ་པས་ན། །ཡིད་ཆེས་པར་ནི་ཡོངས་སུ་བསྒྲུབ། །ལག་ན་རྡོ་རྗེ་གོས་སྔོན་བོ་ཅན་རྡོ་རྗེ་མེ་ལྕེའི་རྒྱུད་ལས། གཤིན་རྗེ་བྲང་དམར་གྱི་གདོན་འདུལ་པའི་ལེའུ་སྟེ་བཅུ་གཉིས་པའོ།།    །།
ལག་ན་རྡོ་རྗེ་གོས་སྔོན་གྱིས། །བཅོམ་ལྡན་མགོན་ལ་འདི་སྐད་གསོལ། །གང་ཞིག་གནོད་སྦྱིན་གདོན་གྱིས་ཟིན། །དེ་ལ་ཐབས་ཉིད་གསུམ་དུ་གསོལ། །གསང་བའི་མགོན་གྱིས་བཀའ་སྩལ་
པ༑ ༑གནོད་སྤྱིན་གདོང་སེར་ཞེས་པའི་གདོན། །ཤིན་ཏུ་དྲག་པར་གྱུར་པ་ལ། །ཐབས་འདི་ཡང་དག་བརྩམས་པར་བྱ། །དྲག་པོའི་སྒྲ་དང་རབ་ལྡན་པའི། །ཁ་དོག་སེར་བ་སུམ་ཅུའི་གཟུགས།

83-1-276a

༄༅། །སྟོབས་དང་ལྡན་ཞིང་རབ་ཏུ་གུས། །ཟས་སུ་སྦྲང་རྩི་ཟར་བཅུག་ལ། །ཞག་བདུན་བར་དུ་ངེས་པར་བསྙེན། །གོས་དག་ལྗང་གུ་བསྐོན་བྱས་ཏེ། །སྔགས་འདི་དག་
གིས་ཡོངས་སུ་བསྔགས། །བདག་གིས་རབ་ཏུ་དང་བས་ནི། །སངས་རྒྱས་རྣམས་ལ་མཆོད་པས་མཆོད། །དེ་ནས་སུམ་ཅུ་པ་དག་ལ། །དངོས་པོ་རྟེན་པར་བྱེད་པ་ཡི། །རས་སོགས་
གོས་དྲས་བཙེམས་བྱས་ལ། །བྱང་ཕྱོགས་དག་གི་ཁང་སྟོང་དུ། །ཕྱིན་པས་ས་ཉིད་བླང་བར་བྱ། །ལུས་ངན་སྲས་པོས་རབ་བསྔགས་པ། །སྙིང་པོ་ཉིད་ཀྱང་གདོན་བྱ་ཞིང༌། །དེ་ཐོབ་
བྱང་ཕྱོགས་ཁྲོ་བོ་ཡི། །སྔགས་བཟླས་པ་ཡིས་ཕྱིར་མི་བལྟ། །དེ་ནས་སྔགས་པ་བློ་ལྡན་པས། །དཀྱིལ་འཁོར་ཁྲུ་ནི་ཕྱེད་དང་དོ། །ཟུར་བཞི་པ་རུ་བྱས་པ་ལ། །རམས་དང་མཐིང་
ཤུན་ཡུང་བ་དང༌། །བ་ཡི་རྣམ་ལྔ་དྲི་ལྡན་པས། །འཕང་དུ་སོར་གཉིས་རྣམ་པར་ངེས། །ནང་ནས་རབ་ཏུ་ཟླུམ་བྱས་ལ། །ཙནྡན་དཀར་པོའི་ཐིག་ལེ་ནི། །བཅུ་བདུན་ཡོངས་སུ་བྲི་བར་
བྱ༑ ༑དེ་སྟེང་འཁོར་ལོའི་ལྷ་ཚོགས་གནས། །བླ་རེ་ལྗང་གུ་ཕུབ་བྱས་ལ། །དེ་ནས་འདབས་འབྱོར་དེ་ཉིད་ཀྱི། །དཀྱིལ་འཁོར་གྲུ་བཞི་པ་ཉིད་ལ། །རྒྱར་ནི་སོར་མོ་བཅུ་གཉིས་ལ། །ཟབས་སུ་
ཆག་གང་ངེས་པར་བྲུ། །ཁྱུ་བྱུག་དུག་ཏུ་བསྲེས་པ་ཡིས། །དེ་ཡི་གཅལ་དུ་རྣམ་པར་དགྲམ། །མཆོད་པ་ལྔ་དང་གཏོར་མ་དང༌། །ལས་ལ་སྦྱོར་སོགས་དཀར་པོ་ཉིད། །ཡོངས་སུ་བཏང་བར་

83-1-276b

བྱ་བ་ཡིན། །སྒྲ་སྐད་ཆེན་པོའི་རུས་པ་ལ། །ཕྲེང་བ་བྱས་པས་དྲག་པོའི་རིགས། །དེ་ཉིད་ལ་ནི་བཟུང་བ་བྱས། །རྩ་བའི་སྔགས་སོགས་འབར་བ་བཟླས། །དེ་དག་སྟེང་དུ་ཐིམ་འགྱུར་བས། །
ལུས་ངན་སྲས་པོའི་སྔགས་བཟླས་པས། །དེ་ཡང་གོང་མའི་ཚད་ཉིད་དུ། །ཕྱིན་པས་ཡོངས་སུ་བཟླས་པར་བྱ། །ཡིད་ཆེན་ཕུར་བུ་སོར་བཅུ་པ། །བཅུ་དྲུག་དག་གིས་དེ་ཉིད་ཀྱི། །ཁ་རུ་ཡོངས་
སུ་བསྐོར་བར་བྱ། །བདག་ཉིད་སྔ་མའི་ཆ་ལུགས་ལ། །འབར་བ་བསྐྱོད་པས་ཕུར་བུ་བསྔགས། །ཉུངས་ཀར་ཏིལ་གྱི་རིགས་གཉིས་ལ། །བྱང་ཕྱོགས་ཁྲོ་བོའི་སྙིང་པོ་ཉིད། །བརྒྱ་རྩ་བརྒྱད་པས་
ཡོངས་སུ་བསྔགས། །སྐུད་པ་སྔོན་པོ་ཉིད་ལ་ཡང༌། །འབར་བ་ཆེན་པོའི་སྔགས་བཟླས་ནས། །དེ་ཡི་གཟུགས་ཉིད་ཡུང་བ་ཡིས། །གྲོ་ག་དག་ལ་བྲིས་བྱས་ལ། །སྐུད་པ་དེ་ཡིས་རབ་བཅིངས་
ལ༑ ༑ནང་དུ་ངེས་པར་གཞུག་པར་བྱ། །སྟེང་དུ་མེ་ལོང་ཉིད་ལ་ཡང༌། །གུར་གུམ་ཁུ་བས་བྱུགས་བྱས་ལ། །ངོ་བསྟན་ཁ་ནི་དགབ་པར་བྱ། །ཞག་བདུན་བར་དུ་བསྙེན་པ་ཡིས། །དེ་ཉིད་འགུགས་
པའི་སྔགས་ཀྱང་བཟླས། །དེ་ནས་སྔགས་པས་སྦྱོར་བ་འདི། །ཡོངས་སུ་མཉམས་ཡང་དག་བཟླས། །དེ་རྫོགས་ནད་པ་བཀུག་བྱས་ལ། །གུ་གུལ་ནག་པོའི་དུད་པ་ཡིས། །སྣ་ཉིད་དག་ཏུ་
བདུག་པར་བྱ། །དེ་ནས་དེ་ཉིད་འཕྲོས་པ་ན། །མི་བཟད་རབ་ཏུ་འབར་བ་ཡིས། །སྡེར་མོ་ཡིས་ནི་དྲག་ཏུ་གཟུང༌། །ཧཱུཾ་གི་ང་རྒྱལ་སྒྲ་དང་ལྡན། །ཞགས་པ་སྔོན་པོ་གང་ཡིན་པས། །དེ་ཡི་སྐེ་ནས་

83-1-277a

༄༅། །བཟུང་བྱས་ལ། །མེ་ལོང་ཉིད་ལ་ངོ་བསྟན་བྱ། །གཡས་པ་རྡོ་རྗེ་ལྡན་པ་ཡི། །ཕྲེང་བས་སྔགས་ནི་ཡང་དག་བཟླས། །དེ་ནས་རབ་ཏུ་ལྡན་པ་ཡིས། །སྲོག་གི་སྙིང་
པོ་ཡོངས་སུ་བཟླས། །བསམ་པ་ཡོངས་སུ་རྫོགས་པ་ཡིས། །དེ་ཉིད་ལ་ནི་ཡང་དག་དབབ། །དེ་ནས་རྣམ་པ་རབ་ལྡན་པས། །སྔགས་ཆུ་ཡིས་ནི་ཁྲུས་བྱས་ལ། །ལུས་ངག་ཡིད་
གསུམ་དྲག་པོ་ཡིས། །དངོས་པོ་ཡོངས་སུ་བཅིངས་བྱས་ལ། །ཁྲུ་གང་བརྐོས་པའི་ནང་དུ་གཞུག །ཕུར་བུས་སྟེང་དུ་གཟིར་བྱས་ལ། །ཕཊ་ཀྱི་སྔགས་ཀྱིས་ཡང་དག་མནན། །དེས་
ནི་གདོན་མི་ཟ་བར་ནི། །གནོད་སྦྱིན་གདོན་དང་ངེས་པར་བྲལ། །དེ་ནས་སྲུང་བའི་འཁོར་ལོ་ཉིད། །ཡོངས་སུ་སྲུང་བ་བྱས་པ་ཡིས། །ཕྱི་ནས་གདོན་མི་འཇུག་པ་ཡིན། །ཨོཾ་མ་ཧཱ་
བཻ་ཤྲ་བ་ཎཱ་ཡ་ཀཾ་ཀཱ་ལ་ཡཀྵ་བནྡྷ་ནཱཾ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུཾ་ཕཊ། པ་ཙ་ཝ་ཕུཿཤ་ཡ་ཧ། ཧ་ན་ཧ་ན་ཡཀྵ་པ་ར་ཡ། ཨོཾ་ཨཱ་ཀཪྵ་ཡ་ཨཱ་ཀརྵ་ཡ། སརྦ་ཡཀྵ་ན་ཧཱུཾ་རཾ།
ཤ་ཨོཾ་ཡཀྵ་ཧྲྀ་ད་མ་ཛ་མ་ཛ་སོ་པ་ལ་ཧཾ། ཨོཾ་སརྦ་ར་ར་བི་ཤོ་དྷ་ཡ་ཧཱུཾ་ཕཊ། ཨོཾ་ཧ་ཧ་ཧ་ཕཊ་ཕཊ་ཕཊ་ཧཱུཾ། སངས་རྒྱས་བྱང་ཆུབ་སེམས་དཔའ་དང༌། །ལུས་ལ་སོགས་པའི་ཕན་
གནོད་གཉིས། །ཡོངས་སུ་སྦྱངས་པར་ཡང་དག་བཤད། །དེ་ཉིད་ལུས་ངན་སྲས་པོ་ལ། །གང་བསྟབས་དེ་ཉིད་ངེས་པར་འཇིག །དེ་ཡི་སྦྱོར་བ་བྱ་བ་ནི། །ལུས་ངན་སྲས་པོའི་སྒྲུབ་པ་བཤད། །

83-1-277b

དང་པོར་དེ་ཡི་གཟུགས་བྱ་བ། །རམས་དང་ཡུང་བ་རབ་སྦྱར་བས། །བ་དན་ནེའུ་ལེའུ་རྐྱལ་པ་དང༌། །སྐུ་གདུང་གཡས་ཕྱོགས་བཞག་བྱས་ལ། །གོང་མ་ལྟ་བུའི་གཟུགས་སུ་བྲི། །གཡས་
གཡོན་གཉིས་སུ་དེ་ཉིད་ཀྱི། །ཡི་གེ་གཉིས་པོ་བྲི་བྱས་ལ། །དེ་མཐར་དྲག་པོའི་སྙིང་པོ་བྲི། །གསུམ་སྦྱར་དངོས་པོ་འབིགས་བྱེད་པའི། །ཚིགས་གསུམ་དུ་ནི་ངེས་པ་ལས། །དར་དག་
དམར་པོ་ཁ་ཚོན་གང༌། །མེ་ཏོག་ཕྲེང་བས་ཡོངས་སུ་བརྒྱན། །རིན་ཆེན་སྣ་ལྔའི་ཕྱེ་མ་དང༌། །དྲི་ཡི་ཕྱེ་མ་སྣ་ཚོགས་པ། །ཕུར་མ་བྱས་པས་གདགས་པར་བྱ། །སྲོག་སྙིང་འོ་མས་བྲིས་
བྱས་ལ༑ ༑དེ་ཡི་མིང་རུས་ཁྲག་གིས་བྲི། །འབྲུ་དག་དཀར་པོའི་སྟེང་བཙུགས་པས། །དེ་ཉིད་ལ་ནི་ཆགས་པར་འགྱུར། །དཀྱིལ་འཁོར་ཁྲུ་གང་གྲུ་བཞི་པ། །འཕང་དུ་སོར་གཉིས་ངེས་པ་
ལས༑ ༑གོང་དུ་བསྟན་པའི་སྦྱོར་བ་ཡིས། །ཡོངས་སུ་བྱུགས་པར་བྱས་པ་ལས། །མཆོད་པ་ལྔ་ཡིས་རབ་མཆོད་ལ། །བདག་ཉིད་སྡོམ་པར་ཡང་དག་གནས། །ཟས་སུ་དཀར་གསུམ་
བཟའ་བྱས་ཤིང༌། །ཆང་ལ་སོགས་པ་བཏུང་མི་བྱ། །གཏོར་མ་ཆ་གཅིག་བསྙེན་པར་གནས། །ཆ་གཉིས་ཉིན་མཚན་དུས་གཉིས་སུ། །བསམ་པའི་སྦྱོར་བས་ཡོངས་སུ་གཏང༌། །དང་
པོའི་གཏོར་མ་དེ་ཉིད་ལ། །ཉུངས་ཀར་ཉིད་ཀྱང་བླུགས་བྱས་ལ། །བཟླས་པའི་གྲངས་སུ་ཐིམ་པར་བྱ། །དེ་ཡི་མིང་རུས་གང་ཡིན་པས། །སྙིང་པོ་དག་ལ་རེ་རེ་ཞིང༌། །ཡང་དག་པ་རུ་མཉེས་

83-1-278a

༄༅། །པར་བྱ༑ ༑རང་གི་མ་ཉེས་གང་ཡིན་པའི། །ཚིག་བཏོན་པ་ཡིས་དྲག་པོར་འབོད། །ཤིན་ཏུ་གདུག་སེམས་རབ་འབར་བར། །དང་པོ་སྙིང་རྗེ་ཆེན་པོ་བསྐྱེད། །འདི་
ལ་རྟགས་ཀྱི་སྦྱོར་བ་དང༌། །བརླག་པར་བགྱི་བའི་སྐུལ་མ་གདབ། །རིང་དུ་འཚོ་ན་སྙིང་རྗེ་སྤང༌། །མྱུར་དུ་ཁྱོད་ཀྱིས་བསྒྲལ་དུ་གསོལ། །དེ་དག་ལ་སོགས་ཚིག་དག་གིས། །དེ་ལ་
ཚིག་ཀྱང་དྲག་པོར་བརྗོད། །དེ་ནས་གནས་གང་ཡིན་པར་ནི། །དང་པོའི་གཏོར་མ་བརྡབ་པར་བྱ། །དང་པོ་དང་ནི་བར་དག་དང༌། །ཐ་མར་ཕྱོགས་སྐྱོང་སྲུང་མ་ལ། །འོ་དོད་འབོད་པས་
གཏོར་མ་གཏང༌། །སྔགས་རྣམས་བླ་མའི་ལུང་ནས་ནི། །ཡོངས་སུ་ཤེས་པར་བྱ་བ་ནི། །ཨོཾ་བཻ་ཤྲ་བ་ཎཱ་ཡ་ཧཱུཾ། ཨ་མུ་ཏཾ་ཁ་ཏ་བ་ཏ་ས་ས་ག་རུ། དེ་ལས་ཡོངས་སུ་བྱུང་བས་ནི། །ཡང་
དག་པ་རུ་ཤེས་པར་བྱ། །མཚན་མོ་མགྱོགས་པ་ཞེས་བྱ་བའི། །སྲོག་ཆགས་གང་དག་ཤི་བ་ཡི། །རུས་པ་ལ་ནི་སྔགས་བཟླས་ལ། །དེ་ཡི་ཁང་རྩར་གཞུག་པར་བྱ། །དེ་ཡིས་ལྟས་
ངན་སྣ་ཚོགས་པ། །ཡང་དག་པ་རུ་འབྱུང་བ་ཡིན། །གྲུབ་པའི་རྟགས་སུ་བརྟན་པ་ནི། །སྐྱེས་པ་མདའ་གཞུ་པ་དག་ནི། །ཡང་ཡང་རྨིས་པར་གྱུར་པ་ནི། །ངེས་པར་འགྲུབ་པར་ཡང་
དག་བཤད། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། གནོད་སྦྱིན་གདོང་སེར་གྱི་གདོན་འདུལ་བའི་ལེའུ་སྟེ་བཅུ་གསུམ་པའོ།།    །།ལག་ན་རྡོ་རྗེ་གོས་སྔོན་

83-1-278b

གྱིས༑ ༑བཅོམ་ལྡན་མགོན་ལ་འདི་སྐད་གསོལ། །གང་ཞིག་སྒྲུབ་པར་བྱེད་པ་ལ། །བྲིས་སྐུ་ལ་སོགས་གླེགས་བམ་ཉིད། །ཚད་དེ་གང་གིས་བགྱི་བ་ལགས། །རིག་པའི་རྒྱལ་པོས་བཀའ་སྩལ་པ། །
གང་ཞིག་སྒྲུབ་པར་བྱེད་པ་ཡིས། །བྲིས་སྐུ་གླེགས་བམ་སྦྱོར་བ་འདིས། །ཡང་དག་པར་ནི་བསྒྲུབ་པར་བྱ། །དུར་ཁྲོད་ལ་སོགས་གང་ཡིན་པར། །རི་མོ་མཁན་ཉིད་རིམ་པ་བཞིན། །དབང་བསྐུར་
བ་ནི་ཡང་དག་བྱ། །ཐ་ག་པ་ཡང་བསྙེན་བྱས་ལ། །དྲི་ཞིམ་པ་ཡིས་ཡོངས་སུ་བྱུག །སྟེང་འོག་གཉིས་ལ་མཐའ་གཉིས་གསུམ། །མཉམ་པར་བཞག་པས་ཡང་དག་བརྟག །དམར་པོ་
ལྔ་ཡིས་རབ་བྱུགས་ལ། །ས་བོན་ཡང་དག་ལྡན་པ་དང༌། །དྲི་ཞིམ་རྣམ་པ་སྣ་ཚོགས་པ། །ཡོངས་སུ་བྱུག་པར་བྱ་བ་ཡིན། །ཚོན་རྩི་རྣམ་པ་སྣ་ཚོགས་པས། །ཡིད་ཆེས་སྔགས་ཀྱི་ཚོན་རྩི་རྣམས། །
མཉམ་པར་སྦྱར་བར་བྲི་བར་བྱ། །སྣོད་དག་ཐོད་པ་ཉིད་ལ་ནི། །པིར་ནི་མི་ཡི་སྐྲ་ཡིས་བྱ། །དུར་ཁྲོད་ཉིད་དམ་ཁང་སྟོང་དམ། །གནས་བདེན་པར་ནི་ཡོངས་སུ་བྲི། །ལས་མཁན་སྔོན་པོའི་གོས་
བགོས་ཏེ། །ཁྲག་གིས་གདོང་དག་བྱུགས་བྱས་ལ། །སྔགས་པ་འདི་ཡིས་ནི་རྟག་ཏུ་བཟླས། །ཨོཾ་ཙཎྜ་མ་ཧཱ་རོ་ཥ་ཎ་ཀ་ར་ཡཾ། སརྦ་སཏྭཱ་ར་ཐ་ཧཱུཾ་ཧཱུཾ། གཏོར་མ་དྲག་པོ་གང་ཡིན་པ། །བྲི་བའི་
དུས་སུ་གཞག་པར་བྱ། །ཟིན་ནས་དེ་ཉིད་གཏང་བར་བྱ། །དང་པོར་ཚོན་རྩི་ཐམས་ཅད་ལ། །རིན་ཆེན་སྣ་ལྔར་བྱིན་གྱིས་བརླབ། །རྡོ་རྗེ་རྩེ་གཅིག་ཕྱག་རྒྱ་ཡིས། །ཡང་དག་པ་རུ་བྲི་བྱ་སྟེ། །བསྐྱེད་

83-1-279a

༄༅། །བྱེད་དང་ནི་ཡོན་བདག་གི །བསམ་པས་ཡོངས་སུ་བྲི་བར་བྱ། །དཀྱིལ་དུ་པདྨ་བཅུ་དྲུག་ལ། །སྙིང་པོ་ཟེ་འབྲུ་ཡང་དག་ལྡན། །དཀྱིལ་དུ་གཙོ་བོ་འབར་བ་ཉིད། །
གོང་མའི་གཟུགས་ཀྱིས་བྲི་བར་བྱ། །འཁོར་ལ་སོགས་པ་ཐམས་ཅད་ཀྱང༌། །སྔ་མ་ལྟ་བུར་ཡང་དག་བྲི། །ཕྱི་རོལ་ཤིང་ལ་སོགས་པ་དང༌། །དུར་ཁྲོད་བརྒྱད་ཀྱིས་རྣམ་པར་བརྒྱན།།
འཇིགས་པར་བྱེད་པའི་རོ་ལངས་དང༌། །ལྕེ་སྦྱང་དྲག་པོའི་སྒྲ་ཡང་སྒྲོག །དེ་ལྟར་རིམ་པ་ཇི་བཞིན་པས། །གོང་མ་ལྟ་བུར་ཡང་དག་བྲི། །དབང་བསྐུར་གནས་སྐབས་གང་ཡིན་
པས༑ ༑མཚན་མའི་དཀྱིལ་འཁོར་ཡོངས་སུ་བྲི། །དེ་ཡི་བར་དུ་མི་གཞན་ལ། །བྲིས་སྐུ་བསྟན་པར་མི་བྱ་འོ། །བརྒྱང་ཤིང་རུས་པ་ཉིད་ལ་ནི། །བྱས་པ་ཐང་ཀ་ཡོངས་སུ་བརྒྱངས།།
གུར་དག་སྔོན་པོ་ཕུབ་བྱས་ལ། །མཁའ་ལ་ཡོངས་སུ་བསྟན་མི་བྱ། །གལ་ཏེ་བསྟན་པར་བྱས་པ་ན། །དངོས་གྲུབ་འགྲུབ་པར་འགྱུར་བ་མེད། །དེ་བས་མཉམ་པར་བཞག་པ་
ཡིས༑ ༑སྦྱོར་བ་ལེགས་པར་བརྩམ་པར་བྱ། །གླེགས་བམ་ངེས་པར་བྲི་བར་བྱ། །གྲོ་ག་དག་ལ་སོར་དག་ནི། །དཀྱུས་སུ་བཅུ་གཉིས་ཞེང་དུ་བཞི། །དེ་ཡི་ཚད་དུ་བྱ་བ་ལ། །ཁྲག་དང་
བདུད་རྩི་ལྔ་རྣམས་ཀྱིས། །ཡོངས་སུ་བྱུགས་པར་བྱས་པ་ལ། །མེ་ལོང་ཨུར་གྱིས་མནན་བྱས་ཏེ། །མཐིང་ཤུ་ན་ཉིད་ཀྱིས་ལེགས་པར་བྲི། །འབྲི་མཁན་སྦྱོར་བ་རབ་ལྡན་པས། །

83-1-279b

སྨྱུ་གུ་ལྕགས་ལས་བྱས་པ་ཡི། །སྣོད་ནི་ཐོས་པར་ཡང་དག་ལྡན། །གཏོར་མ་ཡང་དག་བཤམས་བྱས་ལ། །ཧཱུཾ་གི་ངག་གིས་རྟག་ཏུ་བརྗོད། །གོས་དག་སྔོན་པོ་བགོས་བྱས་ནས། །རྒྱན་ཆ་
ལྔ་ཡིས་རྣམ་པར་བརྒྱན། །མི་གཞན་ལ་ནི་མི་བསྟེན་ཅིང༌། །གླེགས་ཤིང་རུས་པའམ་གླང་ཆེན་གྱི། །སོ་དག་ལ་ནི་ངེས་པར་བྱ། །ཐག་པ་བྲམ་ཟེ་མོ་ཡི་ནི། །སྐྲ་ཡིས་ཡོངས་སུ་བསྡམ་པར་
བྱ༑ ༑ཡང་ན་ཡིད་ཆེས་པགས་པ་ལ། །མཉེན་པར་བྱ་བས་ཡོངས་སུ་བསྡམ། །དེར་ནི་ལག་གཡོན་སྟོད་ཀྱི་བར། །དེ་ཉིད་དག་གིས་ཡོངས་སུ་སྤ། །སངས་རྒྱས་ལྔ་ཡི་བདག་པོ་མཆོག །
ངེས་པར་རྡོ་རྗེ་རྣོན་པོ་ཉིད། །སྡང་བ་ཐམས་ཅད་འདུལ་བྱེད་ཅིང༌། །དངོས་སུ་དཔའ་བོ་རབ་འབར་བ། །ཆེན་པོ་ཡི་ནི་ཆེན་པོ་ཉིད། །ཀུན་ལ་མཁའ་འགྲོ་ཆེན་པོ་སྟེ། །སྐུ་ཆེན་རབ་དྲག་
འཇིགས་པའི་གཟུགས། །མཁའ་ལྟར་མཉམ་ལ་ཕྱག་འཚལ་བསྟོད། །ལས་ལ་འཇུག་པར་སྣང་བ་ཉིད། །ཀུན་བསྡུས་པས་ནི་དེ་བརྗོད་བྱ། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་
རྒྱུད་ལས། བྲིས་སྐུ་དང་གླེགས་བམ་གྱི་ལེའུ་སྟེ་བཅུ་བཞི་པའོ།།    །།ལག་ན་རྡོ་རྗེ་གོས་སོན་གྱིས། །བཅོམ་ལྡན་མགོན་ལ་འདི་སྐད་གསོལ། །གང་ཞིག་རྒྱུད་འདི་ལས་
སྦྱོར་བས། །ཐབས་ཀྱི་ཡན་ལག་སྣ་ཚོགས་པ། །ཡང་དག་རྒྱས་པར་གསུང་དུ་གསོལ། །བདེ་གཤེགས་མཆོག་གིས་བཀའ་སྩལ་པ། །དད་པའི་རང་བཞིན་ཅན་གྱི་མིས། །འདི་

83-1-280a

༄༅། །ཉིད་ལ་ནི་མངོན་པར་སྒྲུབ། །ཀླུ་གདུག་འབར་བས་ཟིན་པ་ནི། །ནུབ་མོ་ན་བར་གྱུར་པ་དང༌། །ཡན་ལག་དྲག་པར་ན་བ་དང༌། །སྨིན་མ་ལ་སོགས་བྱི་བ་དང༌།།
ལུས་ལ་ཤ་རོ་ཁོལ་བར་གནས། །ཚིགས་སུ་ན་ཞིང་ཆགས་པར་ལྡན། །སྙིང་མི་དགའ་དང་དཀར་ལ་དགའ། །ཀླུ་ཡི་ནད་དུ་ཤེས་པར་བྱ། །བ་ལང་དམར་པོ་མཐོང་བ་དང༌།
།སྦལ་པ་ཉ་སོགས་མཚན་མ་རྨི། །བུ་མོ་གཞོན་ནུ་མཐོང་བ་དང༌། །སྐྱེས་པ་སྐྲ་སེར་རྨི་བ་དག །ཀླུ་ཡི་མཚན་མར་བསྟན་པ་ཡིན། །ཁྲུས་ལ་དགའ་ཞིང་སྐུད་པ་འཁལ། །ཆང་ལ་
ཡོངས་སུ་དད་ཆེ་བ། །ཚངས་པའི་ནད་དུ་ཤེས་པར་བྱ། །སྨྲ་ལོག་མང་དང་ལག་སྒྱུར་དང༌། །ཐོ་རངས་ན་བ་གང་ཡིན་པ། །ཟས་མི་ཟ་དང་སྙིང་འབར་བ། །ཚངས་པའི་གདོན་
དུ་རིག་པར་བྱ། །སྐེད་པ་བརྐྱང་དང་ཉལ་ལ་དགའ། །སེན་མོ་བྱི་དོར་བྱེད་པ་དག །ཚངས་པའི་ནད་དུ་ཤེས་པར་བྱ། །ནུབ་མོ་སྤུར་བ་རྨི་བ་དང༌། །སྤྲེའུ་བྱི་ལ་མཐོང་གྱུར་ན། །ཚངས་
བའི་མཚན་མར་བསྟན་པ་ཡིན། །མི་རྒན་རིད་པ་མཐོང་བ་དང༌། །ཤར་ཕྱོགས་རི་ལ་འཛེག་པ་དག །ཚངས་པའི་རྟགས་སུ་བསྟན་པ་ཡིན། །དབུགས་དག་ནང་དུ་འདྲེན་པ་དང༌།།
གླལ་ཞིང་སྦྱི་བོར་ལག་པ་འདུད། །སྐྱུག་པར་བྱེད་ཅིང་ཤ་ལ་དགའ། །གཤིན་རྗེ་ཡི་ནི་གདོན་དུ་བསྟན། །རྐང་པ་ས་ལ་རྡེབ་པ་དང༌། །མཁལ་སོགས་གཡས་པའམ་གཡོན་པ་

83-1-280b

ན༑ ༑གཤན་རྗེའི་ནད་དུ་རིག་པར་བྱའོ། །ཚིག་པ་ཟ་དང་གཞན་ལ་རྒོལ། །མི་གཞན་ལ་ནི་མངོན་པར་སྡང༌། །སྡུར་དག་རབ་ཏུ་མི་བདེ་དང༌། །ཐག་པ་དག་ལས་མདུད་པ་འདོར། །གཤིན་རྗེའི་
གདོན་དུ་ཤེས་པར་བྱ། །གླང་དང་ཤ་བ་རྨིས་པ་དང༌། །གོས་དག་སྔོན་པོ་ལུས་ལ་གྱོན། །གཤིན་རྗེ་ཡི་ནི་མཚན་མ་ཡིན། །ཤིང་ལ་འཛེགས་པས་ཕྱིར་ལྷུང་དང༌། །གྲུ་ནང་ཞུགས་པར་
གང་རྨི་བ། །དེ་ནི་གཤིན་རྗེའི་མཚན་མ་ཡིན། །མིག་རྩ་རྒོད་ཅིང་ལྦུ་བ་སྐྱུག །འཁུར་བའི་བུད་ཅིང་བྲང་ལ་རྡུང༌། །གནོད་སྦྱིན་གདོན་དུ་ཤེས་པར་བྱ། །ཡང་ཡང་ལྡང་ཞིང་རྔམ་པ་རྒོད། །ཁ་
ནས་ལྕེ་ནི་རྐྱོང་བ་དང༌། །ལུས་ལ་བཀུ་བྱུག་བྱེད་པ་དང༌། །གནོད་སྦྱིན་གདོན་དུ་ཤེས་པར་བྱའོ། །ལྟོ་བ་ནི་ཞིང་ཟས་ལ་དགའ། །རྒྱབ་ཏུ་གཟེར་བ་གང་ཡིན་པ། །གནོད་སྦྱིན་ནད་དུ་ཤེས་པར་
བྱ༑ ༑རྟ་སྔོན་དག་ལ་ཞོན་པ་དང༌། །བོང་བུ་ལ་ཞོན་རྨི་བ་རྣམས། །གནོད་སྦྱིན་མཚན་མ་ཡིན་པར་བཤད། །བྱ་རོག་ལག་པར་ཐོགས་པ་དང༌། །ཐག་པས་ལུས་འཁྱུད་ཉལ་བར་རྨིས། །
གནོད་སྦྱིན་མཚན་མར་རིག་པར་བྱའོ། །སྤོས་ཆུ་ལ་ནི་སྔགས་བཏབ་ནས། །བྱིན་ན་ལེན་པར་མི་བྱེད་པ། །ཚངས་པའི་གདོན་དུ་ཤེས་པར་བྱ། །ཉུངས་ཀར་ཉིད་ལ་རབ་བསྔགས་ནས། །
ལག་པར་བྱིན་པས་མིག་མི་བལྟ། །གཤིན་རྗེའི་གདོན་དུ་ཤེས་པར་བྱ། །ཤ་ལ་སྔགས་ཀྱིས་རབ་བསྔགས་ནས། །ཁ་རུ་བྱིན་པས་སྣ་འགག་པ། །དེ་ནི་ཀླུ་གདོན་ངེས་པར་གསལ། །སྐུ་

83-1-281a

༄༅། །པ་སྔོན་པོ་ཉིད་ལ་ནི། །རབ་བསྔགས་མདུན་པ་བདུད་བོར་བ། །མགུལ་དུ་བཅིངས་པས་སྐད་ངན་འདོན། །གནོད་སྦྱིན་གདོན་ནི་ཡིན་པར་བཤད། །ཆོམ་པོ་དག་
ནི་ཕྲད་པ་ན། །སྦྱོར་བ་འདི་ཡིས་ཡང་དག་སྦྱོར། །དུར་ཁྲོད་མི་གང་བསྲེགས་པ་ཡིས། །སྣ་ཚོགས་ཐལ་བ་བླངས་བྱས་ལ། །ཆང་དང་ངེས་པར་སྤྲུས་བྱས་ཏེ། །སྤྲུལ་གྱི་པགས་པས་
གཏུམ་བྱས་ལ། །ཏིལ་གྱི་གང་བུ་གྲགས་པ་ལ། །འབུམ་དུ་ཡང་དག་བཟླས་བྱས་ཏེ། །བདག་ཉིད་གོས་ལ་ཡང་དག་གཏུམ། །དེ་ནས་དེ་དང་ཕྲད་པ་དང༌། །དྲག་པོ་ལས་ཀྱི་སྦྱོར་པ་ཡིན།།
དེ་ཉིད་ལ་ནི་ཕོག་པར་གཏོར། །དེ་ཡིས་དེ་ལ་གཏོར་བ་ཡིས། །དེ་ནི་རེངས་པར་རྨོངས་པར་འགྱུར། །ཨོཾ་མཱ་ནུ་ཥ་དུཥྚེ་སྟཾ་བྷ་ན་ཧཱུཾ། སྒྱུ་མ་དབང་དུ་སྡུད་བྱེད་ན། །སྦྱོར་བ་འདི་ཉིད་
བརྩམ་པར་བྱ། །ངོས་འཇམ་རྡུལ་དང་ཟླ་བ་དང༌། །བགེགས་ཀྱི་གཉེན་པོའི་ཁུ་བ་དང༌། །སྒེག་ཆེན་ལས་ཀྱི་ཁུ་བས་སུ། །བྱེད་པ་གཉིས་ཀ་བར་སྦྲུས་ལ། །དེ་ལ་མཐུན་པ་ཉིད་ལ་ནི། །
ཡོངས་སུ་བསྐུལ་བས་སྦྱིན་པར་བྱ། །དེ་ནས་ངེས་པ་དུས་བཏབ་ལ། །ཁ་སྦྱོར་བ་ཡིས་ཡང་དག་བསྔགས། །ཨོཾ་ན་མོ་ཀཱ་མ་དེ་བ་ཡ་ཡ་ཀ་ཡ་ཀ་ཀ་ལ་སིཉྩ་བྷ་གྷ་བི་པར་ཏ་ན་སྭཱ་ཧཱ།
ཨ་མུ་ཀཾ། འབུམ་དུ་དང་པོར་བསྙེན་པ་ཡིས། །སྦྱོར་བ་ངེས་པར་སྤྱད་པར་བྱ། །ནོར་དག་སྒྲུབ་པར་འདོད་པ་ན། །ནོར་འཛིན་ལྷ་མོ་ཡོངས་སུ་བྲི། །ཁ་དོག་སེར་པོ་ཉིད་ལ་ནི། །ཕྱག་

83-1-281b

བཞི་པར་ནི་བྲི་བར་བྱ། །ཞལ་གཅིག་ནུ་མ་འབུར་བ་ལ། །གཡས་ཀྱི་དང་པོ་ཏིང་འཛིན་པ། །གཉིས་པ་འབྲས་ཀྱི་སྙེ་མ་འཛིན། །གཡོན་གྱི་དང་པོ་ཉིད་ན་ནི། །རིན་ཆེན་འབར་བ་ཡང་དག་བསྣམས།།
གཉིས་པ་ནེའུ་ལེའི་རྐྱལ་པ་བསྣམས། །དེ་ལྟ་བུ་ཡི་གཟུགས་བྱས་ལ། །སྣ་ཚོགས་དྲི་ཡིས་ཡང་དག་མཆོད། །མཆོད་པ་རྣམ་པ་ལྔ་དག་དང༌། །ན་བཟའ་དར་ལ་སོགས་པ་ཡིས། །ཡང་
དག་པ་རུ་མཆོད་པར་བྱ། །ཞག་གྲངས་བརྒྱ་རྩ་བརྒྱད་པ་རུ། །ཡོངས་སུ་བསྙེན་པས་བསྔགས་བཟླས་བྱ། །དེ་ནས་གྲུབ་པར་གྱུར་པའི་རྟགས། །དེ་ཉིད་གཡོ་བར་གྱུར་པ་ཡིན། །དེ་གྲུབ་རྟེན་
ནི་རྙེད་པར་ནི། །དེ་ཡིས་ལུང་ནི་སྟོན་པར་འགྱུར། །དེ་ནས་དབྱིག་ནི་མི་ཟད་པའི། །བདག་པོར་མི་དེ་ངེས་པར་འགྱུར། །མ་རུངས་པ་དག་སྨྱོར་གཞུག་ན། །སྦྱོར་བ་འདི་དག་ངེས་པར་བརྩམ། །
དེ་ཡིས་ཀུན་གྲགས་ཉིད་དང་ནི། །ཁུ་ཆེན་ས་ལ་སོགས་པ་ལ། །སྔགས་འདི་ཡིས་ནི་འབུམ་དུ་བཟླས། །དེ་ནས་བསྙེན་པ་ཡོངས་རྫོགས་པས། །ཡིད་ཆེས་དུང་ལ་སྦུ་གུ་ཅན། །སོར་བདུན་དག་ལ་
དུག་བླུགས་ཏེ། །སྐུད་པ་སྔོན་པོས་རབ་བཅིངས་ལ། །ནུབ་ཕྱོགས་དག་ཏུ་ངེས་པར་གདགས། །དེ་ནི་འབྱུང་བས་བསྐྱོད་པ་ནི། །མི་དེ་ངེས་པར་སྨྱོ་བར་འགྱུར། །ཨོཾ་མ་ཧཱ་ཀཱ་ལཱ་ཡ་སྟཾ་བྷ་ཨུ་ན་མ་ཏ་
ཡ༑ ཨ་མུ་ཀཾ་སཉྩ་ལ་སྭཱ་ཧཱ། མི་རྣམས་ངེས་པར་མི་གསལ་བས། །རྡོ་རྗེ་མོ་ནི་ཡོངས་སུ་སྒྲུབ། །ས་ལ་ཕྱོགས་བཞི་མཚམས་བརྒྱད་དུ། །རེ་མིག་བཅུ་གཉིས་བྲིས་བྱས་ལ། །མ་རིག་ལ་སོགས་

83-1-282a

༄༅། །རྟགས་ཀྱི་ནི། །དངོས་པོ་ཡང་དག་བྲི་བར་བྱ། །དེ་ནས་སྔགས་པས་རབ་བསྔགས་ལ། །བསམ་པ་རབ་ཏུ་རྫོགས་བྱས་ལ། །དེ་ཉིད་དངོས་པོ་གང་ཡིན་པས། །བསམ་པ་སྦྱར་བས་
མེ་ཏོག་བོར། །གང་དུ་བབ་པ་དེར་གནས་ལ། །ཤེས་རབ་ཅན་གྱིས་རྣམ་པར་དཔྱད། །བཟང་ངན་ལྟས་རྣམས་ཡོངས་སུ་བཤད། །རིག་པ་ལེགས་པར་སྤངས་པ་ཡིས། །བ་ཡི་ལྕི་བས་རབ་
བཏུམས་ལ། །དང་པོར་གཉིས་སུ་ཤེས་པར་བྱ། །རིང་དུ་བྱེ་བྲག་མེད་པ་ཡིས། །བཅོམ་ལྡན་འདས་སྔོན་དུ་བཞག་བྱས་ཏེ། །དང་པོར་མཆོད་པས་ཡང་དག་མཆོད། །དམོད་དག་ཡོངས་སུ་བཙུགས་པ་
ཡིས༑ ༑ཤེས་རབ་བཅུ་གསུམ་བདག་ཉིད་ཅན། །དམར་པོ་གོས་ཀྱིས་བརྒྱན་བྱས་ཏེ། །ཁྲུས་དག་ལེགས་པར་བྱས་པ་དང༌། །དྲི་ཡིས་ལེགས་པར་བྱུགས་བྱས་ལ། །དཔྲལ་བར་ཐིག་ལེ་
དམར་པོ་གདབ། །མེ་ཏོག་དྲི་ཞིམ་དམར་པོ་ཉིད། །དེ་ཡི་ལག་ཏུ་སྦྱིན་པར་བྱ། །དེ་ཡིས་དེ་ལ་བླང་བར་བྱ། །དེ་ཡིས་དངོས་པོ་གསལ་བྱ་སྟེ། །བཟང་ངན་ལྟས་སུ་ངེས་པར་སྟོན། །སྤྱིར་ན་སྣ་
ཚོགས་གདོན་ལ་ནི། །འབར་བ་ཆེན་པོའི་སྔགས་བཟླས་བྱ། །གུ་གུལ་ནག་པོའི་དུད་པ་དག །དེ་ཡི་སྣ་རུ་བདུག་བྱས་ལ། །ཉུངས་ཀར་གུ་གུལ་མེ་ཏོག་དང༌། །དེ་ཡི་སྙིང་པོས་བསྲེག་པར་བྱ། །
དེ་ཡིས་ནད་པ་གང་ཡིན་པ། །བགེགས་དང་ངེས་པར་བྲལ་བར་འགྱུར། །སྲིན་ལག་གཉིས་ལ་སྐུད་པ་ནི། །སྔོན་པོས་ཡང་དག་བསྡམ་པར་བྱ། །སྤྱི་བོའི་སྐྲ་ལས་སྲད་བུ་གང༌། །བཅིངས་

83-1-282b

པས་སྔགས་ནི་ངེས་པར་བཟླས། །འཁྲུག་པའི་སྡེ་དག་རྒྱལ་འདོད་ན། །ཁམས་གསུམ་རྣམ་རྒྱལ་སྙིང་པོ་ཡིས། །འབུམ་དུ་བཟླས་པས་བསྙེན་པ་བྱ། །དེ་ནས་ཨ་མྲའི་ལོ་མ་ལས། །ཡུང་བས་ཡོངས་
སུ་བྲི་བྱས་ལ། །གི་ཝཾ་གིས་ནི་རབ་ཏུ་བསྐུ། །ཅོད་པན་སྤྱི་བོར་བཏུམས་བྱས་ལ། །རང་ཉིད་སྐུ་རུ་བསྒོམས་བྱས་ལ། །ལག་པ་གཡས་པས་ཉུངས་ཀར་དང༌། །སྐེ་ཚེ་ཐལ་བར་སྦྱར་བྱས་ལ། །
སྔགས་བཟླས་སྡིགས་མཛུབ་ཕྱར་བ་ཡིས། །ཡོངས་སུ་བྲིས་པར་སྡེ་རྒྱལ་འགྱུར། །རྣལ་འབྱོར་པ་ཡིས་བདག་ཉིད་ལ། །འཆི་བ་བླུ་པ་ཡང་དག་བྱ། །བདག་གི་རྒྱུད་ལ་འཆི་ལྟས་ནི། །ཕྱི་
ནང་བཅུ་གཉིས་ཡང་དག་ལྡན། །བདག་གི་བྲང་ལ་ཤ་མཚན་དག །དམར་པོ་བྱུང་བར་གྱུར་པ་ན། །སུམ་ཅུ་གཉིས་ཞག་འཆི་འགྱུར་བས། །རིག་པའི་རྒྱལ་པོའི་སྔགས་ཀྱིས་སུ། །ཏིལ་
ལ་སྲེག་བླུགས་སྟོང་དུ་ནི། །ཚང་བར་བྱས་པས་དེ་བཟློག་འགྱུར། །དེ་དང་ཆ་མཐུན་གང་ཡིན་པ། །རྐན་ལ་འབྲུམ་བུ་གསུམ་པ་དང༌། །ལྕེ་ཡི་རྩེ་མོར་སྨེ་བ་དང༌། །རྡོ་རྗེ་ལམ་ནས་ཁྲག་
འཛག་དང༌། །འཛག་གཉིས་དབུགས་དག་གསུམ་པ་དང༌། །རི་ཡི་རྩེ་མོར་ཤུ་བ་བྱུང༌། །ནང་གི་འཆི་ལྟས་ངེས་པ་སྟེ། །སྟག་དང་བྱི་བ་འབྲུག་དག་དང༌། །རྩངས་པ་བྱ་གག་ནག་པོ་རུ། །
ཡོངས་སུ་སྦྱོར་བས་རིག་པ་བཟླས། །གི་ཝང་འུག་པ་རུས་སྦལ་དང༌། །ཙམ་པ་ཀ་དང་ཨུཏྤལ་དང༌། །སེང་ལྡེང་ཕུར་བུ་གང་ཡིན་དང༌། །འུག་པའི་སྒྲོ་ལ་སྦྱོར་བ་དང༌། །བྱ་རོག་མཁའ་ལ་

83-1-283a

༄༅། །འཕུར་བ་ཡི། །དཀར་པོས་བདག་ལ་ཕོག་པ་ནི། །ཕྱི་ཡི་འཆི་ལྟས་ཡིན་པས་ན། །གོང་དུ་གྲགས་པའི་སར་སོང་ལ། །རིག་པ་ལ་སོགས་སྦྱོར་བ་ཡིས། །ཡོངས་
སུ་བཟློག་པར་བྱ་བ་ཡིན། །མཁའ་ལ་སྣ་ལྔ་མཐོང་བ་དང༌། །ཆུ་ལ་མིག་གཟུགས་མཐོང་གྱུར་ན། །ཤིན་ཏུ་སྡིག་པའི་ལྟས་སུ་བསྟན། །རྨི་ལམ་ལ་ནི་སྟག་ཞོན་ལ། །མཆོད་རྟེན་
ཉིད་ལ་འཛེག་པ་དང༌། །སེངྒེའི་ཁར་ནི་ཞུགས་རྨིས་པ། །ཡོངས་སུ་སྡིག་པའི་ལྟས་ཡིན་པས། །ལོགས་ཤིག་སོར་མོ་རྩེ་གསུམ་དང༌། །བསེ་རུའི་ཕྱོགས་དང་ཀུན་དའི་འདབ། །
ཡོན་ཏན་རྒྱ་མཚོ་མཚན་བཟང་དང༌། །སྐྱེ་མཆེད་འཕགས་ལམ་ཆུ་སྲིན་མོ། །ལོ་གསུམ་ཞག་བཞི་ཟླ་བ་ལྔར། །མི་དེ་ངེས་པར་འཆི་བས་ན། །རིག་པའི་རྒྱལ་མོ་བདུད་རྩི་འཁྱིལ།།
རྟེན་འབྲེལ་ཡི་གེ་བརྒྱ་པ་ཡིས། །སྔགས་ཀྱིས་སྨན་ལ་སྲུང་བ་བྱ། །ཁམས་གསུམ་རྣམ་རྒྱལ་འཇིག་རྟེན་མགོན། །དེ་དག་གི་ནི་སྙིང་པོ་ཡིས། །སྟག་སོགས་གསོ་ལ་ངེས་པར་
བཟླས༑ ༑རྨ་བྱ་ཆེན་མོའི་སྔགས་དག་གིས། །འུག་པའི་སྒྲོ་སོགས་ངེས་པར་བསྔགས། །ཕྱག་ན་རྡོ་རྗེ་འཇམ་དབྱངས་དང༌། །སྟོབས་ཆེན་ཁྲོ་བོ་གང་དག་གིས། །སྔགས་ཀྱིས་སེང་
ལྡེང་འུག་སྒྲོ་དང༌། །ཀུ་ཤ་བྱི་ལ་ལ་སོགས་དང༌། །གསོ་བ་ལ་བསྔགས་པས་ཡོངས་སུ་བཟློག །གཏོར་མ་སྦྱིན་སྲེག་ལས་ཀྱིས་ནི། །ཡོངས་སུ་བཟློག་པར་བྱ་བ་ཡིན། །ཤིན་ཏུ་

83-1-283b

དཔའ་དང་དད་པར་ལྡན། །ཤེས་རབ་ཆེ་དང་ཐོས་པ་བསགས། །བླ་མ་ལ་གུས་གཏོང་བར་ཕོད། །ལྷུང་བ་མ་གོས་གཙང་མ་ལ། །རིམ་པ་བཞིན་དུ་དབང་བསྐུར་ནས། །ཚོགས་ཀྱི་འཁོར་ལོ་ལྔ་
བྱས་ལ༑ ༑ཤེས་རབ་ལྡན་ལ་བསྟན་བྱ་བའི། །གསང་བ་དྲག་པོའི་རྒྱུད་རྒྱལ་འདི། །གཞན་ལ་བཤད་པར་ཡ་བ་མིན། །གསང་བ་དྲག་པོ་ཁྱོད་ཀྱིས་ནི། །ཕན་དང་གནོད་བྱ་གང་ཡིན་པ། །
རིམ་པ་བཞིན་དུ་ཤེས་པ་ཡིས། །ལེགས་པར་སྦ་དང་བཤད་པ་ནི། །གནས་སྐབས་དུ་མ་དང་ལྡན་ཞིང༌། །ཀུན་ལ་ངེས་པར་ཞུགས་པ་ཡིས། །རྒྱུད་འདི་ལ་ནི་ངེས་པར་བརྟག །རྒྱུ་འདི་གང་ན་གནས་
པ་ན༑ ༑ས་ཕྱོགས་དེ་ཡི་གདུག་པ་རྣམས། །རིང་དུ་བསྲིངས་པས་གནས་མི་བྱེད། །གལ་ཏེ་གནས་པར་བྱེད་པ་ན། །དེ་རྣམས་ཀུན་གྱི་རྒྱུད་ཚིག་འགྱུར། །དྲག་པོ་རྒྱུད་ཀྱི་རྒྱལ་པོ་ལ། །གང་
ཞིག་ཞུགས་པར་གྱུར་པ་ལ། །དུག་གསུམ་སྐུ་ལ་རབ་བརྒྱན་ནས། །བཙུན་མོའི་བྷ་ག་ལ་གནས་ཏེ། །ཉོན་མོངས་འཁོར་གྱིས་རབ་བསྐོར་ནས། །བདེ་བ་ཆེན་པོའི་རོལ་བས་གནས།།
ལག་ན་རྡོ་རྗེས་དེ་ཉིད་དུ། །སྐད་ཅིག་ཙམ་གྱིས་བསྐོར་བ་ནི། །འབུམ་ཕྲག་གསུམ་དུ་རབ་བསྐོར་ནས། །བདེ་བར་གཤེགས་ལ་འདི་སྐད་གསོལ། །བདག་གི་རྒྱུད་ཀྱི་རྒྱལ་པོ་འདི། །
ངེས་པའི་དོན་དང་རབ་སྦྱར་ནས། །གསང་བ་ཉིད་དུ་སྦ་བར་བགྱི། །ལག་ན་རྡོ་རྗེ་གོས་སྔོན་པོ་ཅན་རྡོ་རྗེ་མེ་ལྕེའི་རྒྱུད་ལས། ལས་སྣ་ཚོགས་ཀྱི་ལེའུ་སྟེ་བཅོ་ལྔ་པའོ།།    །།

83-1-284a

༄༅། །ཕྱག་ན་རྡོ་རྗེ་གོས་སྔོན་པོ་ཅན་གནོད་སྦྱིན་དྲག་པོ་ཆེན་པོ་རྡོ་རྗེ་མེ་ལྕེའི་རྒྱུད་ཀྱི་རྒྱལ་པོ་རྫོགས་སོ།།    །།རྒྱ་གར་གྱི་མཁན་པོ་ཆེན་པོ་རཏྣ་ཀཱིརྟི་དང༌། བོད་ཀྱི་
ལོ་ཙྪ་བ་དགེ་ཚུལ་ཁྱུད་གྲགས་ཀྱིས་བཀའ་དྲིན་མནོས་ནས་རྒྱ་དཔེ་བོད་དུ་སྤྱན་དྲངས་ཏེ་བསྒྱུར་བ་ལགས་སོ།།    །།རྒྱ་གར་སྐད་དུ། བཛྲ་ཧྲི་ད་ཡ་བཛྲ་ཛི་ཧྭཱ་ན་ལ་ནཱ་མ་དྷ་ར་
ཎཱི༑ བོད་སྐད་དུ། རྡོ་རྗེ་སྙིང་པོ་རྡོ་རྗེ་ལྕེ་དབབ་པ་ཞེས་བྱ་བའི་གཟུངས། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་
གཅིག་ན། བཅོམ་ལྡན་འདས་དུར་ཁྲོད་ཆེན་པོ་བསིལ་བའི་ཚལ་ན་བཞུགས་ཏེ་དེ་ན་འཁོར་ཉེ་བའི་སྲས་བྱང་ཆུབ་སེམས་དཔའ་དང༌། ཉན་ཐོས་དང༌། རང་སངས་རྒྱས་དང༌། ལྷ་དང༌། མི་
དང་༑ ལྷ་མ་ཡིན་དང༌། ཀླུ་རྣམས་དང་ཐབས་ཅིག་ཏུ་བཞུགས་སོ། །དེ་ནས་བཅོམ་ལྡན་འདས་ཀྱིས་རྡོ་རྗེ་སྙིང་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཐུགས་ཀ་ནས་འོད་
ཟེར་རབ་ཏུ་བཀྱེ་བར་གྱུར་ཏེ། འོད་ཟེར་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཁྱབ་པར་བྱས་ནས་སེམས་ཅན་ཐམས་ཅད་ཀྱི་ནད་དང༌། མི་བདེ་བ་དང༌། སྡུག་
བསྔལ་ཐམས་ཅད་དང་བྲལ་བར་བྱས་སླར་བཅོམ་ལྡན་འདས་ཀྱི་ཐུགས་སུ་ཞུགས་སོ། །དེ་ནས་དྲང་སྲོང་ཆེན་པོ་ཉེས་འདོར་ལངས་ཏེ་ཕྱག་འཚལ་ནས་བཅོམ་ལྡན་འདས་ལ་འདི་སྐད་

83-1-284b

ཅེས་གསོལ་ཏོ། །བཅོམ་ལྡན་འདས། འཇིག་རྟེན་གྱི་ཁམས་འདི་ན་སེམས་ཅན་ཐམས་ཅད་ལ་ནད་དང༌། དུག་དང༌། རིམས་དང༌། དགྲ་དང༌། གདོན་དང༌། བྱད་སྟེམས་དང༌། རྦོད་གཏོང་དང༌།
ཆར་ཆེས་པ་དང༌། ཆར་མི་འབབ་པ་དང༌། ལོ་ཏོག་མ་རུངས་པར་བྱེད་པ་རྣམས་ཀྱིས་སེམས་ཅན་ཐམས་ཅད་སྡུག་བསྔལ་ཞིང་ཉམ་ཐག་པར་གྱུར་ན། དེ་ལ་ཇི་ལྟར་བསྲུང་བ་དང༌། བསྐྱབ་
པ་དང༌། སྦ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། དྲང་སྲོང་ཆེན་པོ་ཉེས་འདོར། །ང་ལ་རྡོ་རྗེ་སྙིང་པོ་རྡོ་རྗེ་ལྕེ་དབབ་པ་ཞེས་བྱ་བའི་གཟུངས་ཡོད་དེ། དེས་སེམས་ཅན་ཐམས་
ཅད་ལ་བསྲུང་བ་དང༌། བསྐྱབ་པ་དང༌། སྦ་བར་བྱེད་དོ། །དེ་ངས་བཤད་ཀྱིས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག །དེ་ནས་བཅོམ་ལྡན་འདས་ཀྱིས་བཛྲ་བཛྲ་ཧཱུཾ་ཞེས་གསུངས་
པས་རྡོ་རྗེ་སྙིང་པོ་ཁྲོ་ཞིང་གཏུམ་པ། གདུག་པའི་ཆ་ལུགས་ཅན་ཐོན་ནས་བཅོམ་ལྡན་འདས་ཀྱི་སྣམ་ལོགས་ན་འཁོད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་མགྲིན་གཅིག་ཏུ་གཟུངས་
འདི་བཀའ་སྩལ་ཏོ། །ཉི་མ་ནཱན། ཟླ་བ་ནཱན། ཀླད་པ་ནཱན། ཀུ་ན་ཞི། ཙི་ཏ་ཀུ་ལི་ནཱན། ཡཀྵ་ཟློག་བྱེར། དེ་ནས་གཟུངས་འདི་གསུངས་མ་ཐག་ཏུ་བགེགས་དང༌། ལོག་འདྲེན་ཐམས་ཅད་
འཇིགས་ཤིང་སྐྲག་ནས་ཁ་སྦུབ་ཏུ་འགྱེལ་ཏེ་ཝུ་བར་སྐྱུག་ཅིང་བརྒྱལ་བར་གྱུར་ཏོ། །དེ་ནས་ཀླུའི་རྒྱལ་པོ་མཐའ་ཡས་ཀྱང་འཇིགས་སྐྲག་ནས་ལུས་འདར་ཞིང་བཅོམ་ལྡན་འདས་ལ་ཕྱག་

83-1-285a

༄༅། །འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་དགྲ་དང༌། གདོན་ཐམས་ཅད་བརླག་པར་བྱེད་པའི་གཟུངས་འདི་བརྗོད་པར་བགྱིའི། བཅོམ་
ལྡན་འདས་ཀྱིས་བྱིན་གྱིས་བརླབ་ཏུ་གསོལ། །ན་མོ་བུདྡྷ་ཡ། ཙི་ཏྲ་མུ་དྲ་ཡཀྵ་ཟློག་བྱེར། དེ་ནས་གཟུངས་འདི་སྨྲས་མ་ཐག་ཏུ་ས་ཆེན་པོ་གཡོས་པར་གྱུར་ཏེ། འཇིག་རྟེན་གྱི་ཁམས་ཐམས་
ཅད་ཁ་སྦུབ་ཏུ་འགྱེལ་ཏེ༑ གདོན་དང་ལོག་འདྲེན་ཐམས་ཅད་ཁ་སྦུབ་ཏུ་འགྱེལ་ཏེ། ཁྲག་ཏུ་སྐྱུག་ཅིང་དབུགས་དང་བྲལ་བར་གྱུར་ཏོ། །དེ་ནས་ཡང་ཀླུ་མཐའ་ཡས་ཀྱིས་འདི་སྐད་ཅེས་བརྗོད་
དོ༑ ༑བཅོམ་ལྡན་འདས། བདག་གིས་སེམས་ཅན་ཐམས་ཅད་ལ་བསྲུང་བ་དང༌། བསྐྱབ་བ་དང༌། སྦ་བར་བགྱིའོ། །བཅོམ་ལྡན་འདས་ཀྱི་བསྟན་པ་བསྲུང་བར་བགྱིའོ། །སངས་རྒྱས་ཀྱི་བསྟན་
པ་ཡུན་རིང་དུ་གནས་པར་བགྱིའོ། །ཆར་དུས་སུ་དབབ་ཅིང་ལོ་ཏོག་ཐམས་ཅད་བསྲུང་བར་བགྱིའོ། །ནད་དང་དགྲ་དང་གདོན་ཐམས་ཅད་གཞོམ་པར་བགྱིའོ། །བཅོམ་ལྡན་འདས་ཀྱིས་ཇི་
ལྟར་བཀའ་སྩལ་པ་ལྟར་བགྱིད་པ་ལས་ལྡོག་པར་མི་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ། ལེགས་སོ་ལེགས་སོ། །ཀླུའི་རྒྱལ་པོ་མཐའ་ཡས། །ཁྱོད་ཀྱིས་ཇི་ལྟར་དམ་
བཅས་པ་ལྟར་གྱིས་ཤིག །དམ་ཚིག་རྗེས་སུ་སྲུངས་ཤིག །ཇི་ལྟར་ངའི་བཀའ་བཅག་ན་ངན་སོང་དུ་ལྷུང་བར་གྱུར་ཏ་རེ། ངའི་ཇི་ལྟར་བསྒོ་བ་ཐམས་ཅད་གྱིས་ཤིག །དེ་ནས་གསང་བའི་བདག་

83-1-285b

པོས་རྡོ་རྗེ་ལྕེ་དབབ་པ་ཞེས་བྱ་བའི་གཟུངས་བཀླགས་པས་འགྲུབ་པ་དྲག་པོ་རབ་ཏུ་མི་བཟད་པ་འདི་སྨྲས་སོ། །བཛྲ་བཛྲ་ཧཱུཾ། ན་མོ་བུདྡྷཱ་ཡ་ཙི་ཏྲ་མུ་དྲ་ཡཀྵ་ཟློག་བྱེར། ནཱ་ག་ཤིག །ནཱ་ག་བྱེར། ནཱ་
ག་ནན༑ ནཱ་ག་གོ་ལ་ནན། ནཱ་ག་ཧ་ན་ཧ་ན་མཱ་ར་ཡ་རྦད་ནན། ས་གདོན་ནག་པོ་སོད་ས་གདོན་ནག་པོ་སོད། ས་གདོན་ནག་པོ་ནན། ཕྱུག་ཙི་ཕཊ། ཙི་ཀ་ཕྱུ་ཕཊ། ལྕེ་པ་ཏི་ཕཊ། ཨེ་ག་བ་
ར་ཙེ་དི་ནཱ་ག་བ་ར་མ་མ་ཧཱ་བ་ལ་ས་ཏ་ཡེ་གོ་དེ་སད་ཏེ་ནན། ཐུམ་རིལ་རྦད་ཆེ་གེ་མོ་མཱ་ར་ཡ། ཛཿརྦད་ནན། ནཱ་ག་ཧྲིལ་ཧྲིལ། ནཱ་ག་ཕྲོཾ་ཕྲོཾ། ནཱ་ག་ཕོབ། བཛྲ་པྲ་བེ་ཤ་ཡ་ས་འདི་སྲུངས་ཤིག།
བྱེར་ཡ། བྷྱོར་མ་མ་ཧཱ་ཨ་ཧཱུཾ་ཧཱུཾ་ཕཊ་སྭཱཧཱ། མཱ་ར་ཡ་ཤཱནྟིཾ་ཀུ་རུ་སྭཱ་ཧཱ། ར་ཤ་མཱ་ར་ཡ་རྦད་ཤིག་བྱེར། ནན་ནན། ཧ་ན་ཧ་ན་མཱ་ར་ཡ་རྦད་ནན། དེ་ནས་གཟུངས་འདི་གསུངས་མ་ཐག་ཏུ་ནམ་
མཁའ་ལ་གནམ་ལྕགས་དྲག་པོའི་རྡོ་རྗེའི་ཐོག་ཕབ་ནས་དགྲ་དང༌། གདོན་དང༌། ལོ་ཏོག་མ་རུངས་པར་བྱེད་པ་ཐམས་ཅད་ཀྱི་ལུས་དུམ་བུ་དུམ་བུར་གཏུབས་ནས་རྡུལ་ཕྲ་རབ་བཞིན་དུ་
བརླག་པར་བྱས་སོ། །དེ་ནས་བཅོམ་ལྡན་འདས་ཀྱིས་ཆོ་ག་བཀའ་སྩལ་པ། དྲང་སྲོང་ཆེན་པོ། སའི་དཀྱིལ་འཁོར་གྲུ་བཞི་པ་བྱི་དོར་བྱས་ནས་བའི་རྣམ་ལྔས་བྱུག་པར་བྱའོ། །ཙནྡན་
དང་རྒྱ་སྤོས་དྲི་ཞིམ་པོས་བྱུག་པར་བྱའོ། །མེ་ཏོག་སིལ་མ་དགྲམ་མོ། །བུམ་པ་གང་བ་གཞག་གོ །མར་མེ་འབུད་དོ། །གཏོར་མ་བཟང་པོ་བཞག་གོ །ལྕགས་སམ་སེང་ལྡེང་གི་ཕུར་པ་གཟུག་

83-1-286a

༄༅། །སོ༑ ༑དབུས་སུ་རྡོ་རྗེ་སྙིང་པོ་གཞག་པར་བྱའོ། །དེའི་མདུན་དུ་ཀླུ་མཐའ་ཡས་གཞག་གོ །དེ་ནས་མཆོད་པར་འདོད་ན་མེ་ཏོག་ལ་སོགས་པ་མཆོད་པ་ལྔ་བྱའོ། །ཀླུ་
མཆོད་པར་འདོད་ན་འཁར་བའི་སྣོད་དུ་འོ་མ་དང༌། ཀླུ་སྨན་སྣ་ཚོགས་དང༌། རྩི་སྨན་སྣ་ཚོགས་ཀྱིས་བྱའོ། །ནད་དང་དུག་སྲུང་བར་འདོད་ན་ཚིལ་ཆེན་དང༌། གླ་རྩི་དང༌། སྐུད་པ་སྔོན་པོ་དང༌། རྨ་
བྱའི་སྒྲོས་བྱའོ། །ཀླུ་ནག་པོ་ཆེན་པོ་ལ་ནི། ཚིལ་ཆེན་དང༌། གླ་རྩི་དང༌། ཚོན་སྐུད་སྣ་ལྔ་དང༌། སེང་ལྡེང་གི་ཕུར་པས་བྱའོ། །འབྱུང་པོ་ཐམས་ཅད་ལ་ནི། ཕུར་པ་དང༌། ཡུངས་ཀར་གྱིས་
བྱའོ༑ ༑སྐྱ་རེངས་འཆར་ཀའི་གདོན་ལ་ནི། ཕུར་པ་དང༌། ཉུངས་ཀར་དང༌། ཉུངས་ནག་དང༌། སྐེ་ཚེ་དང༌། ཐལ་ཆེན་གྱིས་བྱའོ། །འབྱུང་པོ་ཀུན་ཏུ་རྒྱུ་བ་ལ་ནི། ཕུར་བུ་ལྔ་དང༌། ཐོད་
བས་བྱའོ། །གཞན་དག་གསད་པར་འདོད་ན། ཕུར་པ་དང༌། གཟུགས་དང༌། ཐོད་པས་བྱའོ། །མནན་པར་འདོད་ན། ཐོད་པ་དང༌། དུག་དང༌། ཉུངས་ཀར་གྱིས་བྱའོ། །ལོ་ཏོག་གཞོམ་
པར་འདོད་ན། ཐོད་པ་དང༌། དུག་དང༌། ཉུངས་ཀར་དང༌། ཚིལ་ཆེན་དང༌། ཁྲག་སྣ་ཚོགས་ལ་བྱའོ། །ལོ་ཐོག་སྲུང་བར་འདོད་ན། ཐལ་ཆེན་དང༌། སྐེ་ཚེ་དང༌། ཕུར་བུས་བྱའོ། །ཀུན་ཏུ་
སྲུང་བ་ཞེས་བྱ་བ་གཞན་གྱི་རྦོད་གཏོང་བཟློག་པར་འདོད་ན། མཆོད་རྟེན་དང༌། གཟུགས་དང༌། ཐོད་པ་དང༌། ཉུངས་ཀར་དང༌། ཕུར་པས་བྱའོ། །ཐམས་ཅད་ཞི་བར་འདོད་ན། ཐབ་ཁུང་

83-1-286b

རྙིང་པར་ཙནྡན་ནམ་རྒྱ་ཤུག་ལ་མེ་བཏང་ལ་དཀར་གསུམ་དང༌། མངར་གསུམ་དང༌། འབྲས་དང༌། ཏིལ་དང༌། མར་དཀར་ལ་སྦྱིན་སྲེག་བྱ་ཞིང༌། ཆེ་གེ་མོ་མཱ་ར་ཡ་ཤིནྟིཾ་ཀུ་རུ་སྭཱཧཱ། ཞེས་བཟླས་ན་
ཐམས་ཅད་སྲུང་བར་འགྱུར་རོ། །གང་དག་གསད་པར་འདོད་ན། སླ་ངའི་ནང་དུ་སེང་ལྡེང་ངམ་གདུག་པའི་ཤིང་ལ་མེ་བཏང་ལ་གདུག་པའི་རྫས་སྣ་ཚོགས་དང༌། སྐེ་ཚེ་དང༌། ཏིལ་དང༌། མར་
ནག་དང༌། ཚིལ་ཆེན་དང་མིང་བྱང་སྤེལ་ཏེ། སྦྱིན་སྲེག་བྱ་ཞིང༌། ཆེ་གེ་མོ་ར་ཤ་མཱ་ར་ཡ་རྦད་ཅེས་བཟླས་ན། དགྲ་དང༌། གདོན་ཐམས་ཅད་བརླག་པར་འགྱུར་རོ། །བདག་དང་གཞན་སྲུང་
བར་འདོད་ན། རྨ་བྱའི་མཁྲིས་པ་དང༌། ཀ་ར་དང༌། སའི་བདུད་རྩི་ལོ་ལྔ་བརྒྱ་ལོན་པས་བྱའོ། །ཀླུ་ས་བདག་སྲུང་བར་འདོད་ན། སྤོས་དང༌། གུ་གུལ་ནག་པོ་དང༌། གླ་རྩི་དང༌། མུ་ཟི་དང༌།
ལྡོང་རོས་དང༌། དྲི་ཆེན་དང༌། སྦྲང་རྩིས་བྱའོ། །མཆོག་ཏུ་སྲུང་བར་འདོད་ན། འབྲས་བུ་གསུམ་དང༌། བུ་ཆུང་གི་རང་བྱུང་དང༌། དྲི་ཆུས་བྱའོ། །ཁྱད་པར་དམ་པ་སྲུང་བ་ཆེན་པོ་ནི། ཨ་རུ་ར་རྣམ་
པར་རྒྱལ་བ་བཅང་ཞིང་གཟུངས་འདི་བརྗོད་པར་བྱའོ། །ཤིག་བྱེར་ནཱན། མགོ་ནཱན། ཧ་ན་ཧ་ན་མ་ར་ཡ་རྦད་ནཱན། དྲང་སྲོང་ཆེན་པོ་ཉེས་འདོར། གཟུངས་འདི་ཡིད་ལ་རབ་ཏུ་ཟུངས་ཤིག །སེམས་
ཐམས་ཅད་ལ་བསྲུང་བ་དང༌། བསྐྱབ་པ་དང༌། སྦ་བར་གྱིས་ཤིག །ངའི་བསྟན་པ་རྗེས་སུ་སྲུངས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དྲང་སྲོང་ཆེན་པོ་ཉེས་འདོར་དང༌།

83-1-287a

༄༅། །ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ།།    །།རྡོ་རྗེ་སྙིང་པོ་རྡོ་རྗེ་ལྕེ་དབབ་པ་ཞེས་བྱ་བའི་གཟུངས་རྫོགས་སོ།།    །།འདི་དང་པོ་སྐ་ཅོག་གིས་བསྒྱུར་ཞིང༌། ཕྱིས་གཉན་
ལོ་ཙྪ་བ་དྷརྨ་གྲགས་ཀྱིས་ཀྱང་བསྒྱུར་རོ།།    །།རྒྱ་གར་སྐད་དུ། མཱ་ཡཱ་ཛཱ་ལ་མ་ཧཱ་ཏནྟྲ་རཱ་ཛཱ་ནཱ་མ། བོད་སྐད་དུ། རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ཞེས་བྱ་བ། དཔལ་
རྡོ་རྗེ་སེམས་དཔའ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གནས་གཙང་མའི་སྟེང་ན་ཁང་པ་བརྩེགས་པ་རིན་པོ་ཆེའི་གཞལ་མེད་ཁང་ཆེན་
པོ་བཀོད་པ། རྡོ་རྗེའི་ཀ་བས་བརྒྱན་པ། ཤིན་ཏུ་མཛེས་པའི་རིན་པོ་ཆེ་བཀོད་པས་རྣམ་པར་བཀྲ་བ། །རྡོ་རྗེ་དྲིལ་བུ་འཁྲོལ་བ། ཡིད་ལས་བྱུང་བའི་མཆོད་པའི་ཁྱད་པར་ཆེན་པོས་བརྒྱན་
པ༑ རྡོ་རྗེའི་འཁོར་ལོས་སྤྲས་པ། དེ་བཞིན་གཤེགས་པའི་སྤྲུལ་པའི་ཆ་བྱད་སྣ་ཚོགས་འཆང་བ་རྣམས་ཀྱི་དོན་གྱི་བྱ་བ་བྱས་པ། རྣམ་པར་སྣང་མཛད་གྱི་སྙིང་པོ་ལས་ཡང་དག་པར་
བྱུང་བའི་སྤྱོད་པ་བསྐྱོད་ནས་ཞལ་བཞིའི་སྒོའི་གོ་སྐབས་ནས་བྱུང་བ་སྣ་ཚོགས་དང༌། རྡོ་རྗེ་དང༌། རིན་པོ་ཆེ་ཆེན་པོ་དང༌། འོད་དཔག་མེད་དང༌། བྱང་ཆུབ་སེམས་དཔའ་སེམས་དཔའ་ཆེན་

83-1-287b

བོའི་ཚོགས་དང༌། རིག་སྔགས་ཀྱི་ལྷ་མོ་རྣམས་ཀྱིས་བརྒྱན་པ། ཁྲོ་བོའི་རྒྱལ་པོ་དང༌། བྲན་དང༌། བྲན་མོ་དང༌། ཕོ་ཉ་དང༌། ཕོ་ཉ་མོ་དང༌། ཕྱག་བརྙན་དང༌། ཕྱག་བརྙན་མོ་དུ་མའི་འཁོར་གྱིས་
བསྐོར་ཅིང་མདུན་གྱིས་བལྟས་པ། ཏིང་ངེ་འཛིན་གྱི་ཡེ་ཤེས་ཀྱི་བདེ་བ་དེའི་བདག་ཉིད་དང༌། དམིགས་པ་དང་བྲལ་བ། ཐུགས་རྗེ་ཆེན་པོས་མཉེས་གཤིན་པ། སེམས་ཅན་ཐམས་ཅད་བསྒྲལ་
བ་ལ་བརྩོན་པར་མཛད་པ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ལ་སོགས་པ་
མང་པོས་བརྒྱན་པ་ན། བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེ་དེ་བཞིན་གཤེགས་པ་བཞུགས་སོ། །དེ་ནས་དེའི་ཚེ་བཅོམ་ལྡན་འདས་ཀྱི་འཁོར་གྱི་ཁྱམས་ཀྱི་དབུས་ན་བྱང་ཆུབ་སེམས་
དཔའ་སེམས་དཔའ་ཆེན་པོ་ཕྱག་ན་རྡོ་རྗེ་འདུག་པ་ལ་གཟིགས་ནས་འཛུམ་པ་མཛད་དོ། །འཛུམ་པ་མཛད་མ་ཐག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་བླ་གོས་ཕྲག་པ་
ཅིག་ཏུ་གཟར་ནས་འགྱིང་བག་ཅན་དུ་བལྟས་ནས་རྡོ་རྗེ་གསོར་ཏེ་པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་ནས་བཅོམ་ལྡན་འདས་ལ་ཕྱག་འཚལ་ནས་གསོལ་པ།
སངས་རྒྱས་བཅོམ་ལྡན་འདས་རྣམས་ནི། དགོངས་བ་མ་མཆིས་པར་འཛུམ་པ་མི་མཛད་ན། བཅོམ་ལྡན་འདས་ཀྱིས་དགོངས་པ་གང་གི་སླད་དུ་གཟིགས་པ་དང་འཛུམ་པ་མཛད། དེ་

83-1-288a

༄༅། །དེས་ན་བདག་དང་འཁོར་རྣམས་ངོ་མཚར་དུ་གྱུར་པ་ལགས་ན། དེའི་སླད་དུ་བཅོམ་ལྡན་འདས་ཀྱིས་སེངྒེ་ཆེན་པོའི་སྒྲ་དབྱངས་ཀྱིས་བཀའ་སྩལ་དུ་
གསོལ༑ དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་དེ་སྐད་དུ་གསོལ་བ་བཏབ་མ་ཐག་ཏུ་བཅོམ་ལྡན་འདས་ཀྱིས་རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་
དྲ་བ་ཡེ་ཤེས་རྣམ་པར་བསྒྱིངས་པ་རྒྱུད་ཐམས་ཅད་ཀྱི་ཕྱི་མའི་ཡང་ཕྱི་མའི་ཐབས་བདེ་བ་རྡོ་རྗེའི་ཡེ་ཤེས་སྒྲུབ་པ་རོལ་པས་མཉེས་པར་བྱ་བའི་ཐབས་དེ་ཁོ་ན་ཉིད་ཐམས་
ཅད་ཀྱི་འབྱུང་གནས་སྟང་སྟབས་ཀྱིས་རྣམ་པར་རྒྱལ་བའི་ཐབས་དང་ཤེས་རབ་བདེ་བ་ཆེན་པོའི་རྡོ་རྗེས་སྒྲོལ་བ་རོལ་པས་བཞད་ཅིང་བསྒྱིངས་པ་རྡོ་རྗེ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས་སྒྱུ་འཕྲུལ་དྲ་བའི་རྒྱུད་ཀྱི་དམ་ཚིག་དང༌། དཀྱིལ་འཁོར་དང༌། རི་མོའི་གཟུགས་དང༌། སྒོམ་པ་དང༌། བཟླས་བརྗོད་དང༌། སྟང་སྟབས་དང༌།
སྦྱོར་བ་དགོད་པ་དང༌། ཏིང་ངེ་འཛིན་དང༌། དབབ་པ་དང༌། བསྐྲད་པ་དང༌། དབྲོག་པ་དང༌། དགུག་པ་དང༌། བཅིང་བ་དང༌། བརྡེག་པ་དང༌། བསྡིགས་པ་དང༌། ཉམ་ཐག་པར་
བྱ་བ་དང༌། བཅད་པ་དང༌། སྲེག་པ་དང༌། བསྐང་བ་དང༌། བསྐྲུན་པ་དང༌། དབང་བསྐུར་བ་དང༌། སྦྱིན་པ་དང༌། སློབ་དཔོན་དང༌། སློབ་མ་གཟུང་བ་དང༌། གསང་སྔགས་མང་པོའི་

83-1-288b

འཇོ་ཚུལ་རྣམས་ངས་བཤད་པར་བྱའོ། །དེའི་ཕྱིར་ཁྱོད་ཀྱིས་ཀྱང་ཏིང་ངེ་འཛིན་མཆོག་ལ་སྙོམས་པར་ཞུགས་ལ་ཉོན་ཅིག །དེ་ནས་དེ་བཞིན་གཤེགས་པ་དེ་དག་ཐམས་ཅད་དང༌། བྱང་
ཆུབ་སེམས་དཔའ་ཐམས་ཅད་དང༌། གཞན་ཡང་གང་དག་འཁོར་དུ་འདུས་པ་དེ་དག་ཐམས་ཅད་ཀྱིས་ཆོས་ཀྱི་འབེལ་བའི་གཏམ་མཉན་པར་བརྩམས་སོ། །དེ་ལ་རེ་ཞིག་དང་པོ་དངོས་
གྲུབ་ནི༑ སློབ་དཔོན་ཆོས་ཀྱི་རྗེས་སུ་འབྲང་བ་ཡིན་པས། སློབ་དཔོན་མེད་པར་གྱུར་ན་ནི། །དངོས་གྲུབ་ཐོབ་པར་མི་འགྱུར་བས། །སློབ་དཔོན་མཚན་ཉིད་བཤད་པར་བྱ། །ཡེ་ཤེས་སྙིང་
པོ་ཁྱོད་ཉོན་ཅིག །བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ཞིང་གཡོ་སྒྱུ་མེད། །གསང་སྔགས་རྒྱུད་ཀྱི་སྦྱོར་ཤེས་པས། །དཀྱིལ་འཁོར་བྲི་བའི་ལས་བྱའོ། །དེ་ཉིད་བཅུ་ནི་
ཡོངས་ཤེས་ཤིང༌། །སེམས་ཅན་ཀུན་ལ་མི་འཇིགས་སྦྱིན། །ཐེག་པ་ཆེ་ལ་རྟག་དགའ་བ། །དེ་ནི་སློབ་དཔོན་ཡིན་པར་གསུངས། །ཕྱི་རོལ་བསྟན་བཅོས་ཡོངས་ཤེས་ཤིང༌། །ཉན་
ཐོས་རྣམས་ཀྱི་ལམ་འགྲོ་དང༌། །གསང་བ་དེ་ཉིད་བསྡུ་བ་དང༌། །ཐེག་པ་ཆེན་པོ་མི་ཤེས་པ། །སྙིང་རྗེ་ཡོད་པ་མ་ཡིན་དང༌། །དད་མེད་བརྩོན་འགྲུས་མི་ལྡན་ལ། །རྟག་ཏུ་ངན་པའི་ཚུལ་
སྤྱོད་དང༌། །བསྟན་བཅོས་རྣམས་ལ་སྨོད་པ་མིན། །གོང་དུ་བསྟན་པའི་མཚན་ཉིད་དང༌། །ལྡན་ན་སློབ་དཔོན་ཡིན་པར་གཟུང༌། །དེ་ཡིས་དཀྱིལ་འཁོར་བྲི་བ་དང༌། །དེ་ཉིད་ཀྱིས་ནི་རྒྱུད་རྣམས་

83-1-289a

༄༅། །བསྟན༑ ༑དེ་ཡིས་བསྟན་པའི་གསང་སྔགས་དག །འགྲུབ་འགྱུར་འདི་ལ་ཐེ་ཚོམ་མེད། །དགེ་དང་སྡོམ་ལ་དགའ་བ་དང༌། །རྟག་ཏུ་བླ་མ་ལ་གུས་དང༌།།
རྒྱུན་དུ་ལྷ་རྣམས་མཆོད་བྱེད་པའི། །ཡོན་ཏན་ལྡན་ན་སློབ་མ་ཡིན། །སློབ་དཔོན་ཅི་འདྲ་བལྟ་ཞེ་ན། །བླ་མ་སངས་རྒྱས་ཀུན་དང་མཉམ། །དེ་ཉིད་རྟག་ཏུ་རྡོ་རྗེ་འཆང༌། །དེ་བཞིན་
གཤེགས་པ་རིན་ཆེན་ཏོག །དེ་ནི་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་བུ་རིན་ཆེན་བཞིན། །སློབ་དཔོན་གྱི་ནི་ཡོན་ཏན་གཟུང༌། །སྐྱོན་རྣམས་ནམས་ཀྱང་མ་ཡིན་ནོ། །ཡོན་ཏན་
བཟུང་བས་དངོས་གྲུབ་ཅིང༌། །སྐྱོན་རྣམས་ཀྱིས་ནི་དངོས་གྲུབ་ཉམས། །དེ་ཡི་གྲིབ་མའང་མི་འགོམ་སྟེ། །མཆོད་རྟེན་བཤིག་དང་འདྲ་བར་གསུངས། །རྒྱུ་དང་མི་རྒྱུ་གསང་བ་ཡི།།
དམ་པ་གང་ཡིན་སྤངས་པར་འགྱུར། །སློབ་དཔོན་སྨོད་པར་བྱེད་པ་དག །རྨི་ལམ་དུ་ཡང་མཐོང་མི་བྱ། །སློབ་དཔོན་སྨོད་པ་གང་ཡིན་ཏེ། །བགེགས་དང་ལོག་འདྲེན་རྣམས་
ཀྱིས་བཟུང༌། །ངན་པ་གཏུམ་པོ་ལས་བྱེད་པ། །མཁས་པས་རྟག་ཏུ་སྤང་བར་བྱ། །མནར་མེད་ཤིན་ཏུ་སྐྱི་གཡའ་བའི། །དམྱལ་བ་བསྟན་པ་གང་ཡིན་པ། །དེར་ནི་སློབ་དཔོན་
སྨོད་བྱེད་པ། །གནས་པར་འགྱུར་ཞེས་རབ་ཏུ་གསུངས། །དེ་ཕྱིར་ཀུན་གྱིས་རབ་བསྒྲིམས་ཏེ། །བསམ་ཡས་འབྲས་བུ་སྨིན་བྱེད་པའི། །སངས་རྒྱས་འབྲས་བུ་འདོད་བྱེད་པའི།།

83-1-289b

སེམས་ཅན་དད་པ་ལྡན་པས་མཆོད། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། འདི་ནི། འཇུག་པ་རིམ་པར་ཕྱེ་བའི་ལེའུ་སྟེ་དང་པོའོ།།    །།དེ་ནས་བཅོམ་ལྡན་འདས་རྣམ་པར་
སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས་སྒྱུ་འཕྲུལ་དྲ་བ་ཆེན་པོ་ཡེ་ཤེས་བསྒྱིངས་པ་གསང་བའི་
བྱིན་རླབས་ཀྱི་མཆོག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་བར་ཞུགས་སོ། །སྙོམས་པར་ཞུགས་ནས་ཀྱང་རྡོ་རྗེ་འཆང་ལ་བཀའ་སྩལ་བ། ཕྱག་ན་རྡོ་རྗེ། རྒྱུད་ཀྱི་རྒྱལ་པོ་ཆེན་པོ་སྒྱུ་
འཕྲུལ་དྲ་བའི་དཀྱིལ་འཁོར་གྱི་རྒྱལ་པོ་ཆེན་པོ་དཀྱིལ་འཁོར་ཐམས་ཅད་ཀྱི་ཕྱི་མའི་ཡང་ཕྱི་མ། ཡེ་ཤེས་ཆེན་པོའི་སྙིང་པོ་འབར་བ་རྡོ་རྗེ་བསྙེན་བཀུར་བྱེད་པ་ཞེས་བྱ་བའི་དཀྱིལ་འཁོར་
འདིར་དབང་བསྐུར་ན། དཀྱིལ་འཁོར་ཐམས་ཅད་དུ་དབང་བསྐུར་བར་འགྱུར་བས། ཕྱག་ན་རྡོ་རྗེ། སེམས་ཅན་གང་ལ་ལས་ཚོན་རྩི་མཐོང་བ་དེ་དག་ཀྱང་དེ་བཞིན་གཤེགས་པ་ཐམས་ཅད་ལ་
ཕྱག་བྱས་པ་དང་མཆོད་པ་བྱས་པར་འགྱུར་བ་ལ་ཡང་དག་པར་ཞུགས་པ་དེ་དག་ནི། དེ་བཞིན་གཤེགས་པའི་སངས་རྒྱས་ཀྱི་ཞིང་དུ་སངས་རྒྱས་ཉིད་ཀྱི་གྲངས་སུ་འགྲོ་བར་འགྱུར་བ་དེ་ཉོན་
ཅིག །དང་པོ་ཁོ་ནས་ཡོངས་སུ་བཟུང་བ་བྱས་ཏེ་སློབ་དཔོན་གྱིས་ལྷ་ཉིད་ཀྱི་སྟང་སྟབས་སུ་འདུག་ལ། ལག་པ་གཡས་བསྒྲིམས་ཏེ་རྡོ་རྗེ་གསོར་ཞིང༌། ལག་པ་གཡོན་པས་དྲིལ་བུ་གསིལ་ནས་

83-1-290a

༄༅། །རྡོ་རྗེ་འགྲོས་ཀྱིས་ཡོངས་སུ་བསྐོར་བར་བྱའོ། །རྒྱན་ཐམས་ཅད་ཀྱིས་བརྒྱན་པ་ཁྲོ་བོའི་ང་རྒྱལ་གྱིས་ཧཱུཾ་ཞེས་བརྗོད་ཅིང་དཀྱིལ་འཁོར་གྱི་ས་གཞི་བརྗིད་པ་
གང་གིས་བསྐོར་ནས་ཀྱང་ཁྲོ་བོའི་སྐུར་བསྒོམས་ནས་སྡང་བའི་ལྷ་དང༌། ལྷ་མ་ཡིན་དང༌། གསང་བ་པ་རྣམས་ལ་ཚིག་འདི་རབ་ཏུ་བརྗོད་པར་བྱའོ། །སློབ་དཔོན་མིང་འདི་ཞེས་བྱ་བས་
སློབ་མ་ཆེ་གེ་མོ་ཞིག་རྫོགས་པའི་བྱང་ཆུབ་རྫོགས་པར་བྱ་བ་དང༌། སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཐོབ་པར་བྱ་བའི་ཕྱིར་ས་ཕྱོགས་འདིར་དཀྱིལ་འཁོར་གྱི་རྒྱལ་པོ་མིང་
འདི་ཞེས་བྱ་བ་བྲི་ཡིས། ལྷ་དང༌། ལྷ་མ་ཡིན་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། བརྗེད་བྱེད་དང༌། འབྱུང་པོ་དང༌། མཁའ་འགྲོ་མ་དང༌། གནོན་པོ་དང༌། ནམ་མཁའ་
ལྡིང་དང༌། མི་འམ་ཅི་དང༌། རིག་སྔགས་གྲུབ་པ་དང༌། རྒན་པོའམ་རྒན་མོ་གཡོག་དང༌། འཁོར་དུ་བཅས་པ་གང་དག་འཁོད་པ་རྣམས་དེངས་ཤིག །འདི་ལྟར་རྡོ་རྗེ་འཆང་གི་བཀའ་ཐོས་ནས་
མྱུར་བ་ཉིད་དུ་དེངས་ཤིག །གང་དག་མི་འགྲོ་བ་དེ་དག་ནི། ཕྱག་ན་རྡོ་རྗེ་ཧཱུཾ་ཞེས་བྱ་བ་རབ་ཏུ་ཁྲོས་པའི་བཞིན་འབར་པ་ཅན་གྱི་ཡེ་ཤེས་ཀྱི་རྡོ་རྗེ་འབར་བ་ཀུན་ཏུ་འབར་བས་མགོ་ཚལ་པ་
བརྒྱར་འགས་པར་འགྱུར་རོ། །ཞེས་ལན་གསུམ་བརྗོད་ནས་སྟང་སྟབས་ལ་གནས་བཞིན་དུས་གཞི་རྡོ་རྗེའི་རང་བཞིན་དུ་བྱིན་གྱིས་བརླབ་པར་བྱའོ། །གཡས་བརྐྱང་བ་དང༌། གཡོན་

83-1-290b

བརྐྱང་བ་དང༌། ས་གའི་འདུག་སྟངས་དང༌། ཟླུམ་པོའི་འདུག་སྟངས་དང༌། མཐུན་པའི་རྐང་སྟབས་དང༌། རུས་སྦལ་གྱི་རྐང་སྟབས་དང༌། རྡོ་རྗེ་གདེག་པ་དང༌། རྡོ་རྗེ་འཇོ་ཚུལ་དང༌། རྐང་པ་
ཡ་གཅིག་གི་སྟངས་དང༌། སེངྒེ་སྟབས་དང༌། སེངྒེ་གླལ་པ་དང༌། བུང་བའི་འཕུར་པའི་སྟབས་དང༌། རྡོ་རྗེ་སྒྲོག་དང༌། རྡོ་རྗེ་གསོར་བ་དང༌། རྡོ་རྗེའི་སྟང་སྟབས་དང༌། རྡོ་རྗེ་དགུག་པ་
དང༌། རྡོ་རྗེ་གར་དང༌། རྡོ་རྗེ་འཇིགས་སུ་རུང་བ་དང༌། རྡོ་རྗེ་རོ་ལངས་མ་དང༌། རྡོ་རྗེ་ཐོ་བ་དང༌། རྡོ་རྗེའི་བྱིན་རླབས་དང༌། རྡོ་རྗེའི་གདུ་བུ་དང༌། བུད་མེད་ཀྱི་སྒྱུ་འཕྲུལ་སྟང་སྟབས་དང༌། རྡོ་རྗེའི་
དྲ་བ་དང༌། སྟོབས་པོ་ཆེའི་འདེགས་པ་དང༌། རྡོ་རྗེ་མཆེ་བ་དང༌། རྡོ་རྗེ་གད་མོ་དང༌། རྡོ་རྗེ་སྒྲ་དང༌། རལ་གྲི་ཐབས་དང༌། རྡོ་རྗེའི་ཐབས་དང༌། འཁོར་ལོའི་ཐབས་དང༌། གཏུན་ཤིང་
གི་ཐབས་དང༌། བ་དན་གྱི་ཐབས་དང༌། ཞགས་པའི་ཐབས་དང༌། པདྨའི་ཚུལ་དང༌། བེ་ཅོན་གྱི་ཐབས་དང༌། མི་འཇིགས་པའི་ཚུལ་དང༌། ལྕགས་ཀྱུའི་ཐབས་དང༌། འབྲས་བུའི་
ཚུལ་དང༌། མདུང་ཐུང་གི་ཐབས་དང༌། གཞུའི་ཐབས་དང༌། མདའ་གཟུང་བའི་ཐབས་དང༌། མདའ་འཕངས་པའི་ཐབས་དང༌། ཐག་མདུང་བསྐོར་བའི་ཐབས་དང༌། མཆོག་སྦྱིན་
པའི་ཚུལ་དང༌། མདུང་གི་ཐབས་དང༌། མཚོན་རྩེ་གཅིག་པའི་ཐབས་དང༌། ཕྱག་འཚལ་བའི་ཚུལ་དང༌། རྡོ་རྗེ་འདུག་སྟངས་དང༌། ཏིང་ངེ་འཛིན་གྱི་འདུག་སྟངས་དང༌། རྡོ་རྗེ་སྐྱིལ་མོ་

83-1-291a

༄༅། །ཀྲུང་དང༌། པདྨའི་འདུག་སྟངས་དང༌། སེམས་དཔའི་སྐྱིལ་མོ་ཀྲུང་དང༌། དཔའ་མོའི་འདུག་སྟངས་དང༌། བཟང་པོའི་འདུག་སྟངས་དང༌། ཅོག་པུའི་འདུག་
སྟངས་དང༌། རྩ་བའི་འདུག་སྟངས་དང༌། མདུན་དུ་དགུ་བ་དང༌། ཕྱིར་དགྱེ་བ་དང༌། མཐའ་ཡས་དང༌། རྣམ་པར་རྒྱལ་བ་དང༌། སྤྲིན་སྒྲ་དང༌། གསུས་པོ་ཆེ་དང༌། རྒྱལ་བའི་ཕུར་
བུས་གནས་པའི་བཅིང་བ་དང༌། ཕུར་བུ་བརྡུང་བ་དང༌། དྲ་བ་དང་ར་བས་མཚམས་གཅད་པ་དང༌། ཕྱོགས་བཅིང་བ་དེ་ལྟ་བུས་ས་གཞི་རྡོ་རྗེའི་རང་བཞིན་འོད་འབར་བས་འཁྲིགས་
པར་བསྒོམས་ཏེ་གཏན་ལ་དབབ་པར་བྱའོ། །རང་གི་མིང་ནས་སྨོས་ཏེ་ཧཱུཾ་ཞེས་བྱ་བའི་གསང་སྔགས་ཀྱི་སྒྲ་བརྗོད་ན། འཁོར་ལོ་ཐམས་ཅད་ཀྱི་བླ་ན་མེད་པར་འགྱུར་རོ། །དེ་ནས་
སའི་ལྷ་མོ་སྟ་གོན་དུ་གནས་པར་བྱ་བ་ནི། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་དང༌། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དབང་དུ་གྱུར། །དངོས་
གྲུབ་ཐམས་ཅད་ཐོབ་བྱའི་ཕྱིར། །བདག་གིས་དཀྱིལ་འཁོར་བྲི་བར་བྱ། །ཞེས་ལ་ན་གསུམ་བརྗོད་དོ། །དེ་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྟ་གོན་དུ་
གནས་པར་བྱ་སྟེ། ཐུགས་བརྩེར་གནས་པའི་དགོངས་པ་ཅན། །སངས་རྒྱས་བདག་ལ་དགོངས་སུ་གསོལ། །སྲས་དང་ལྷན་ཅིག་གཤེགས་ནས་ཀྱང༌། །ས་གཞི་ཡོངས་སུ་གཟུང་

83-1-291b

བར་མཛོད། །དེ་ནས་འཁྲོ་ལོའི་དབུས་སུ་ཆོས་ཀྱི་དཀྱིལ་འཁྲོ་བྱས་ལ་མཐའ་ཀུན་ཏུ་ཡང་མཚན་ནས་སྨོས་ཏེ་ཐིག་ལེང་བྱའོ། །དེ་ལྟར་སྤྱན་དྲངས་ཏེ་མཆོད་པས་མཉེས་པར་བྱས་
ནས་ཕྱིར་བྱུང་སྟེ་ཕྱོགས་ཀྱི་གཏོར་མ་སྦྱིན་ནོ། །དེ་ནས་སེམས་ཅན་སྟ་གོན་དུ་གནས་པར་བྱ་སྟེ། སྤོས་ཆུས་སྤྱི་བོར་བསང་གཏོར་བྱས་ནས། །ལག་པ་སྙིང་གར་བཀྲམ་ནས་སུ། །
རྩེ་མོ་ལྔ་པ་རྒྱ་གྲམ་བྱ། །གཡས་པས་སྲུང་སྐུད་བཅིངས་ནས་སུ། །ལག་མཐིལ་སོ་ཤིང་ཀུ་ཤ་སྦྱིན། །དེ་ནས་འདུག་སྟེ་གསུམ་ལ་སྐྱབས་སུ་བཏང་བ་དང༌། སྡིག་པ་ཀུན་ཏུ་བཤགས་
པ་དང༌། བསོད་ནམས་ཀྱིས་རྗེས་སུ་ཡི་རང་བ་དང༌། །བདག་ཉིད་དབུལ་བ་དང༌། བྱང་ཆུབ་ཏུ་སེམས་བསྐྱེད་པར་བྱའོ། །དེ་ལ་འདི་ནི། སྐྱབས་སུ་འགྲོ་བ་ཡིན་ཏེ། དཀོན་མཆོག་གསུམ་
ལ་སྐྱབས་སུ་མཆི། །སྡིག་པ་ཐམས་ཅད་བཤགས་པར་བགྱི། །འགྲོ་བའི་དགེ་ལ་ཡི་རང་སྟེ། །སངས་རྒྱས་བྱང་ཆུབ་ཡིད་ཀྱིས་གཟུང༌། །ཞེས་ལན་གསུམ་བརྗོད་དོ། །དེ་ནས་ཅི་ནུས་
ཀྱིས་ཅི་འདོད་པའི་ཆོས་བཤད་པར་བྱའོ། །དེ་ནས་སྔར་བཤད་པ་བཞིན་དུ་མཉེས་པར་འགྱུར་བའི་མཆོད་པའི་ཆོ་ག་བཟང་པོ་བྱ་སྟེ། སླར་ཡང་གཤེགས་སུ་གསོལ་བར་བྱའོ། །དེ་
ནས་ནང་དུ་ཞུགས་ལ་དཀྱིལ་འཁོར་གྱི་ས་གཞིར་གློ་གཡས་པས་ཉལ་ཏེ་རྨི་ལམ་བཟང་ངན་བལྟས་ནས་ཕྱི་དེ་ཉིད་དཀྱིལ་འཁོར་བྲི་བར་བྱའོ། །ཚོན་དང་ཐིག་ལེས་སངས་རྒྱས་ལྔའི། །ངོ་

83-1-292a

༄༅། །བོ་དག་ཀྱང་སྤྲུལ་པར་བྱ། །འདི་ནི་ཆོས་དབྱིངས་དག་པ་སྟེ། །སེམས་ཅན་རྣམས་ནི་རྣམ་གྲོལ་མཛད། །དེ་བཞིན་གཤེགས་པ་ཀུན་གྱི་གནས། །རྣམ་པར་སྣང་
མཛད་རྒྱལ་བདག་སྟེ། །ཉེས་པ་ཐམས་ཅད་རྣམ་སྤངས་པའི། །ཚོན་རྩི་དགྱེ་བ་བརྩམ་པར་བྱ། །དང་པོར་སློབ་དཔོན་ཉིད་ཀྱིས་དགྱེ། །དེ་ནས་ཀུན་ཏུ་སློབ་མས་བྱ། །དང་པོ་ས་གཞི་
ཡོངས་གཟུང་པ། །གཉིས་པ་སྟ་གོན་གནས་པ་སྟེ། །ནུབ་གསུམ་པ་ནི་འཇུག་པ་ཡིན། །ཚོན་སྣ་ལྔ་པའི་སྲད་བུ་ཡིས། །ཁྲུ་སྟོང་པའམ་ལྔ་བརྒྱ་བར། །དཀྱིལ་འཁོར་དམ་པ་ཐིག་
གདབ་བོ། །ཡང་ན་ཁྲུ་ལྔ་ཁྲུ་དོ་པའམ། །ཁྲུ་གང་བ་ཡི་བར་དུ་བྱའོ། །གྲུ་བཞི་པ་ལ་སྒོ་བཞི་པ། །རྟ་བབས་བཞིས་ནི་བརྒྱན་པ་ཡི། །དབུས་སུ་འཁོར་ལོ་ལེགས་པར་བྲི། །དཀྱིལ་དུ་རྣམ་པར་སྣང་མཛད་
གཞག །ཤར་ཕྱོགས་སུ་ནི་མི་འཁྲུགས་པ། །ལྷོ་ཕྱོགས་སུ་ནི་རིན་ཆེན་འབྱུང༌། །ནུབ་ཕྱོགས་སུ་ནི་འོད་དཔག་མེད། །བྱང་ཕྱོགས་སུ་ནི་དོན་གྲུབ་རྣམས། །འཁོར་ལོ་གྲར་ནི་ལྷ་མོ་བཞི། །དངོས་
གྲུབ་སྦྱིན་པར་མཛད་པར་བྲི། །དབང་བདག་གི་ཕྱོགས་སུ་ནི། སྤྱན་ནོ། །མེའི་ཕྱོགས་སུ་ནི། མཱ་མ་ཀཱིའོ། །བདེན་བྲལ་ཕྱོགས་སུ་ནི། །གོས་དཀར་ཅན་ནོ། །རླུང་གི་ཕྱོགས་སུ་ནི། ལྷ་མོ་སྒྲོལ་
མའོ༑ ༑རྡོ་རྗེ་ཤུགས་ཀྱིས་ཕྱིར་ཕྱུང་ནས་རིམ་པ་གཉིས་པ་ལ་ཤར་ཕྱོགས་སུ་ནི། རྡོ་རྗེ་སེམས་མ། །ལྷོར་རྡོ་རྗེ་རིན་ཆེན་མ། ནུབ་ཏུ་རྡོ་རྗེ་ཆོས། བྱང་དུ་རྡོ་རྗེ་ལས་མ་རྣམས་བྲིའོ། །གྲ་

83-1-292b

རྣམས་སུ་སྐུལ་བྱེད་མ་དང༌། །རིན་ཆེན་སྒྲོལ་མ་དང༌། ཁྲོ་གཉེར་ཅན་དང༌། རྡོ་རྗེ་ལུ་གུ་རྒྱུད་རྣམས་སོ། །དེ་ནས་ཡང་འགྱིང་བག་ཏུ་ལངས་ཏེ་རྡོ་རྗེ་ཤུགས་ཀྱིས་ཕྱིར་ཕྱུང་ནས་རིམ་པ་གསུམ་
པ་ལ་ཤར་ཕྱོགས་སུ་བྱང་ཆུབ་སེམས་དཔའ་བྱམས་པ་དང༌། འཇམ་དཔལ་དང༌། སྤོས་ཀྱི་གླང་པོ་དང༌། ཡེ་ཤེས་ཏོག་རྣམས་བྲིའོ། །ལྷོ་ཕྱོགས་སུ་བཟང་སྐྱོང་དང༌། བློ་གྲོས་རྒྱ་མཚོ་དང༌། བློ་
གྲོས་མི་ཟད་པ་དང༌། སྤོབས་པ་བརྩེགས་པ་རྣམས་བྲིའོ། །ནུབ་ཕྱོགས་སུ་མཐུ་ཆེན་ཐོབ་དང༌། ངན་སོང་ཐམས་ཅད་སྤོང་བ་དང༌། མྱ་ངན་གྱི་མུན་པ་ཐམས་ཅད་ངེས་པར་འཇོམས་པའི་བློ་གྲོས་
དང༌། དྲ་བ་ཅན་གྱི་འོད་རྣམས་བྲིའོ། །བྱང་ཕྱོགས་སུ་ཟླ་འོད་དང༌། འོད་དཔག་མེད་དང༌། ནམ་མཁའ་མཛོད་དང༌། སྒྲིབ་པ་ཐམས་ཅད་རྣམ་པར་སེལ་བ་རྣམས་བྲིའོ། །ཤར་སྒོར་ནི། གཤིན་
རྗེ་མཐར་བྱེད་དོ། །ལྷོ་སྒོར་ནི། ཤེས་རབ་མཐར་བྱེད་དོ། །ནུབ་སྒོར་ནི། པདྨ་མཐར་བྱེད་དོ། །བྱང་སྒོར་ནི། བགེགས་ཀྱི་གཤེད་མཐར་བྱེད་དོ། །གྲ་རྣམས་སུ་ནི། མི་གཡོ་བ་དང༌། འདོད་
པའི་རྒྱལ་པོ་དང༌། བེ་ཅོན་སྔོན་པོ་དང༌། སྟོབས་པོ་ཆེའོ། །ཟུར་རྣམས་སུ་ནི། རྡོ་རྗེ་བྲིའོ། །སྒོའི་ནང་ལོགས་སུ་ཡང་རྡོ་རྗེ་བྲིའོ། །འཁོར་ལོ་ནི། །ཚོན་རྩི་དཀར་པོས་བྲིའོ། །གཉིས་པ་ནི། ཚོན་
རྩི་དཀར་པོ་དང༌། སེར་པོ་དང༌། སྔོན་པོ་གསུམ་གྱིས་བྲིའོ། །གསུམ་པ་ནི། སྣ་ལྔས་བྲི་བར་བྱ་སྟེ། དེ་ལྟ་བུ་ནི། དཀྱིལ་འཁོར་ཆེན་པོ་ཡིན་ནོ། །དེ་ནས་དབང་བསྐུར་བའི་དོན་དུ་དཀྱིལ་འཁོར་

83-1-293a

༄༅། །གྲུ་བཞི་པ། སྒོ་བཞི་དང་ལྡན་པ་རིམ་པ་གཉིས་པར་བྱའོ། །དབུས་སུ་ནི། པདྨ་བརྒྱད་པ་སྙིང་པོ་དང་བཅས་པ་བྲིའོ། །སྣམ་བུ་གཉིས་པ་ལ་ཤར་ཕྱོགས་སུ་
ནི༑ རྡོ་རྗེའོ། །ལྷོ་ཕྱོགས་སུ་ནི། རིན་པོ་ཆེ། ནུབ་ཕྱོགས་སུ་ནི། པདྨ། བྱང་ཕྱོགས་སུ་ནི། རལ་གྲི་སྟེ། དེ་ལྟ་བུར་དཀྱིལ་འཁོར་བྲི་བར་བྱའོ། །དེ་ནས་སློབ་དཔོན་གྱི་ལུས་ལེགས་པར་བཀྲུས་
ཏེ་སྤོས་ཀྱིས་བསྐུས་ནས་ལེགས་པར་བརྒྱུས་པའི་མེ་ཏོག་གི་ཕྲེང་བ་མགོ་ལ་བཅིངས་ནས། མགུལ་པ་དར་གྱིས་བཅིངས་པ་ལ། ལྡུམ་བུ་ཡིས་ནི་ཁ་བཀབ་པ། །རིན་ཆེན་སྨན་
འབྱུང་སྣ་ལྔ་དང༌། །སྤོས་ཆུ་ཡིས་ནི་བཀང་པ་དང༌། །བུམ་པ་མངོན་པར་བསྔགས་པར་བྱ། །རྣམ་རྒྱལ་བུམ་པ་དཀྱིལ་འཁོར་གྱི། །བདག་པོ་ལྷ་མོ་རྣམས་ཀྱི་བཞི། །ལྷ་རྣམས་ཀུན་གྱི་
བུམ་པ་བཞི། །སྒོ་ཡི་ཕྱོགས་ཀྱི་བུམ་པ་ནི། །ལས་ཀུན་བྱས་པས་བཟླས་བརྗོད་དོ། །སེམས་ཅན་ཀུན་གྱིས་བསང་གཏོར་བྱ། །ཡང་ན་ཀུ་ཤའི་ཆུན་པོས་བྱ། །དེ་ནས་བུམ་པ་མངོན་
པར་བསྔགས་ཏེ་ལྷ་བཤོས་དང་གཏོར་མ་ཕུལ་ནས་མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། མཆོད་ཡོན་དང༌། ཞབས་བཀྲུ་བ་ལ་སོགས་པ་དབུལ་ལོ། །དེ་རྣམས་
ཕུལ་ནས་བུམ་པ་རྣམས་གྲར་གཞག་པར་བྱའོ། །རྣམ་པར་རྒྱལ་བའི་བུམ་པ་ནི། དབུས་སུ་སྤྱན་དྲང་པར་བྱའོ། །དེ་བཞིན་གཤེགས་པ་ལ་སོགས་པ་དཀྱིལ་འཁོར་གྱི་ལྷ་རྣམས་སྦྱན་

83-1-293b

དྲངས་ནས་གསལ་བར་བྱ་སྟེ། གཞུག་པ་དང༌། བསྡམས་པ་དང༌། དབང་དུ་བྱ་སྟེ། ཕུར་བུ་དང༌། ར་བ་དང༌། དྲ་བས་ཕྱོགས་བཅིང་བ་དང༌། མཚམས་བཅད་པ་བྱས་ལ། མཆོད་ཡོན་དང༌།
ཞབས་བསིལ་དང༌། གདན་དང༌། མེ་ཏོག་དང༌། བདུག་པ་ལ་སོགས་པ་ཡང་བསྔོས་ཏེ་ཕུལ་ནས་ཕྱག་རྒྱའི་ཚོགས་རང་རང་ལ་བསྟན་པར་བྱའོ། །བསྟོད་པ་དང༌། རྡོ་རྗེའི་ཀླུ་དང༌། དྲིལ་
བུ་གསིལ་བའི་སྒྲ་དང༌། སིལ་སྙན་དང༌། གླིང་བུ་དང༌། རྒྱུད་ཀྱི་སྒྲའི་ཁྱད་པར་ཡང་དབུལ་ལོ། །རོལ་མོའི་ཁྱད་པར་གཞན་རྣམས་ཀྱིས་ཀྱང་བསྟོད་པར་བྱའོ། །བསྟོད་ནས་བཟོད་པར་
གསོལ་ཏེ་དངོས་གྲུབ་ཐམས་ཅད་ཀྱི་ཕྱིར་གསོལ་བ་གདབ་བོ། །དེ་ནས་སློབ་དཔོན་བདག་ཉིད་ཞུགས་ཏེ། དེའི་འོག་ཏུ་སློབ་མ་གཞུག་གོ། །དེ་ནས་སེམས་ཅན་ཐམས་ཅད་སྙིང་པོ་
འདི་དང་ཕྱག་རྒྱས་གནས་ལྔར་སྲུང་ཞིང་གནས་ལྔར་ཆོ་ག་བྱའོ། །ཧཱུཾ་ཨོཾ་ཛི་ན་ཛི་ན་ཀ། ཨཾ་ཨཱ་རོ་ལྀ་ཀ །ཧཱུཾ་བཛྲ་ཧྲྀ་ཀ །སྭཱ་རཏྣ་དྷྀ་ཀ །ཧཱ་པྲཛྙཱ་དྷྲྀཀ །དེ་ནས་ཚིགས་སུ་བཅད་པ་འདིས་
གཞུག་པར་བྱ་སྟེ། རྡོ་རྗེ་ཡེ་ཤེས་ཐོབ་བྱེད་པའི། །དེ་བཞིན་གཤེགས་པ་ཐམས་ཅད་ཀྱི། །ཕོ་བྲང་དཀྱིལ་འཁོར་སྙིང་པོ་འདིར། །བདག་གིས་སློབ་མ་གཞུག་པར་བྱ། །རྡོ་རྗེ་སེམས་
མས་མེ་ཏོག་གཏོར་བར་བགྱི་སྟེ། པྲ་ཏཱི་ཙྪ་བཛྲ་ཧོ། །ཚིགས་སུ་བཅད་པ་འདིས་གདོང་གཡོགས་འགྲིལ་ལོ། །དེ་རིང་དད་པའི་ཤུགས་ཀྱིས་ནི། །དཀྱིལ་འཁོར་དེང་འདིར་བལྟ་བར་

83-1-294a

༄༅། །གྱིས༑ ༑སངས་རྒྱས་གདུང་གི་རིགས་སུ་འཁྲུངས། །སྔགས་དང་ཕྱག་རྒྱས་བྱིན་གྱིས་བརླབས། །དངོས་གྲུབ་ཐམས་ཅད་ཕུན་སུམ་ཚོགས། །དམ་
ཚིག་མཆོག་ཏུ་གྲུབ་པར་བྱེད། །རྡོ་རྗེ་པདྨ་རོལ་པའི་མཆོག །སྔགས་ཀྱི་བདག་ཉིད་ཤེས་པར་བྱ། །དེ་ཡི་སྙིང་པོ་འདི་ཡིན་ཏེ། །པ་ཤྱ་བཛྲ། གང་ལ་མེ་ཏོག་བབ་པ་དེ་དེའི་ལྷ་ཡིན་
ནོ༑ ༑དེ་ནས་དབང་བསྐུར་སྦྱིན་བྱ་སྟེ། །དྲི་དང་མེ་ཏོག་ཕྲེང་བས་བརྒྱན། །གོས་དང་རྒྱན་གྱིས་ལེགས་པར་བརྒྱན། །སྟེང་དུ་བླ་རེ་བྲེ་བར་བྱ། །གདུགས་དང་རྒྱལ་མཚན་བ་དན་དང༌།
ལྷ་དང་ཚངས་པའི་སྐུད་པ་དང༌། །གདུ་བུ་དག་དང་སྐ་རགས་དང༌། །བཀྲ་ཤིས་ཡོ་བྱད་རྣམས་ཀྱིས་ཀླུབས། །སློབ་མ་སྡིག་དང་བྲལ་བ་ལ། །སློབ་དཔོན་གྱིས་ནི་དབང་བསྐུར་རོ། །དང་པོར་
རྣམ་རྒྱལ་བུམ་པ་ཡིས། །དེ་ནས་ལྷ་མོ་བཞི་རྣམས་དང༌། །ལྷ་རྣམས་ཀུན་གྱི་བཞི་པོ་ཡིས། །བཀྲ་ཤིས་ཚིགས་བཅད་གླུ་སྒྲ་དང༌། །རྡོ་རྗེ་དྲིལ་བུ་གསིལ་བ་ཡིས། །སྐྱོབ་པ་ཀུན་གྱིས་
མངོན་སུམ་དུ། །ཏིལ་གྱི་གང་བུ་བཞིན་གང་བའི། །རྒྱལ་བ་བུམ་པ་བཟུང་ནས་ནི། །དེ་ཉིད་ལ་ནི་དབང་བསྐུར་བྱ། །དཀྱིལ་འཁོར་དེ་ཉིད་རིག་པར་བསམ། །དེ་ལྟ་བུར་ནི་བསམས་
ནས་ཀྱང༌། །ཆོས་ཀྱི་མཚན་ཉིད་བསྟན་པར་བྱ། །ཐུར་མ་མེ་ལོང་འཁོར་ལོ་དང༌། །དུང་དང་རྡོ་རྗེ་གླེགས་བམ་དང༌། །གསེར་དག་དང་ནི་དངུལ་རྣམས་ཀྱིས། །མི་ཤེས་རབ་རིབ་ལ་

83-1-294b

སོགས་པ། །ཅི་ནུས་པར་ནི་བསལ་བར་བྱ། །ཐུར་མ་ལ་སོགས་མེད་ན་ཡང༌། །ཕྱག་རྒྱའི་གཟུགས་རྣམས་བསྟན་པར་བྱ། །དེ་ནས་དམ་ཚིག་བསྟན་པར་བྱ། །དེ་རིང་ཕྱིན་ཆད་བུ་ཁྱོད་ཀྱིས། །
སྲོག་དང་ལུས་ལ་བབ་གྱུར་ཀྱང༌། །དམ་པའི་ཆོས་དང་བྱང་ཆུབ་སེམས། །སློབ་དཔོན་ལ་ནི་བརྙས་མི་བྱ། །རྡོ་རྗེ་སྤུན་རྣམས་བཀུར་སྟི་ཞིང༌། །སྡང་ལ་བྱམས་ཤིང་ཆགས་བྲལ་བ། །ནམ་ཡང་
བྱ་བ་མ་ཡིན་ནོ། །དེ་ལྟར་བྱས་ན་སངས་རྒྱས་ཀྱིས། །ཁྱོད་ནི་དམྱལ་བའི་ནང་དུ་འདོར། །དེ་ནས་བླ་མས་ཡོན་བླངས་ཏེ། །ས་དང་ཡིད་འོང་ཆུང་མ་དང༌། །རིན་ཆེན་གསེར་དང་ནོར་བུ་འབར། །
མུ་ཏིག་བྱི་རུ་ལ་སོགས་དང༌། །ལུས་ཀྱང་དབུལ་དུ་གཞུགས་པར་བྱ། །བླ་མ་ལ་ནི་གུས་པ་ཡི། །སློབ་མས་དེ་བཞིན་ཁོ་ནར་བྱ། །བླ་མ་དེ་ནི་མགུ་བར་བྱ། །བླ་མ་མགུ་བ་དངོས་གྲུབ་ཀྱི། །གཞན་དུ་
མིན་ཞེས་ཐུབ་པ་གསུང༌། །དེ་ནས་སློབ་མ་བསླང་སྟེ་སངས་རྒྱས་ཐམས་ཅད་ཀྱི་སྤྱན་སྔར་མཆོད་པ་བྱ་སྟེ། སྦྱིན་སྲེག་གི་ལས་བྱའོ། །དེ་ནས་ཆོ་ག་མཐོང་བས་ལས་བྱས་ནས། སྦྱིན་སྲེག་བཟླས་
བརྗོད་མཆོད་པ་དང༌། །དེ་བཞིན་སྒོམ་པའི་རིམ་པའི་ཚུལ། །ཞི་དང་རྒྱས་པའི་རིམ་པ་ཡིས། །ལས་རྣམས་ཐམས་ཅད་ཚིམ་པར་བྱ། །དེ་ནས་དུས་གསུམ་གཤེགས་པ་ཡི། །རྒྱལ་བ་
ཐམས་ཅད་གཤེགས་སུ་གསོལ། །བསྒྲིབས་ཏེ་ཚོན་རྩི་རྣམས་བསྡུས་ནས། །ཆུ་ཀླུང་ཆེན་པོར་བསྐུར་ནས་ཀྱང༌། །བ་ཡི་ལྕི་བས་བྱུག་པར་བྱ། །དཀྱིལ་འཁོར་གྱི་ནི་ཡོ་བྱད་ཀུན། །སློབ་

83-1-295a

༄༅། །དཔོན་ཉིད་ཀྱིས་བསྡུ་བར་བྱ། །སློབ་མས་ཅུང་ཟད་མི་སྤྱད་དོ། །དེ་ནི་དམ་ཚིག་ཉམས་པར་འགྱུར། །སློབ་དཔོན་གྱིས་ཀྱང་ཅི་རིགས་པར། །བདག་ཉིད་འདོད་པ་སྤྱད་
པར་བྱ༑ ༑རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། འདི་ནི། དཀྱིལ་འཁོར་རིམ་པར་ཕྱེ་བའི་ལེའུ་སྟེ་གཉིས་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་རྡོ་རྗེ་
དེ་བཞིན་གཤེགས་པས་ཡང་གསང་སྔགས་ཀྱི་འཁོར་ལོ་ལ་འཇུག་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་ཕྱག་ན་རྡོ་རྗེ་ལ་བཀའ་
སྩལ་པ༑ ཕྱག་ན་རྡོ་རྗེ། གསང་སྔགས་ཀྱི་སྙིང་པོའི་ཡི་གེ་རྣམས་ཉོན་ཅིག །ཕྱག་ན་རྡོ་རྗེས་གསོལ་པ། སེམས་ཅན་ཐམས་ཅད་ལ་སྨན་པའི་སླད་དུ་བཅོམ་ལྡན་འདས་ཀྱིས་
བཤད་དུ་གསོལ། བདེ་བར་གཤེགས་པས་བཤད་དུ་གསོལ། ཨོཾ་ལས་རྣམ་པར་སྣང་མཛད་དོ། །ཨོཾ་ཧཱུཾ་མི་འཁྲུགས་པའོ། །ཨོཾ་ཏྲཱཾ་རིན་ཆེན་འབྱུང་གནས་སོ། །ཨོཾ་ཧྲཱིཿའོད་
དཔག་མེད་དོ། །ཨོཾ་ཁཾ་དོན་ཡོད་གྲུབ་པའོ། །ཨོཾ་ག་ག་ན་ལོ་ཙ་ནེ་ཧཱུཾ། སྤྱན་གྱིའོ། །ཨོཾ་ཀི་རི་ཀི་རི་མཱ་མ་ཀཱི་ཧཱུཾ། མཱ་མ་ཀཱིའི་འོ། །ཨོཾ་ཀ་ཊེ་བི་ཀ་ཊེ་ཀ་ཊཾ་ཀ་ཊ་ཀ་རོ་ཊ་བཱིཪྱ་སྭཱཧཱ། གོས་
དཀར་མོའི་འོ། །ཨོཾ་ཏཱ་རེ་ཏུཏྟ་རེ་ཏུ་རེ་སྭཱཧཱ། སྒྲོལ་མའི་འོ། །ཨོཾ་སཏྭ་བཛྲི་ཧཱུཾ། རྡོ་རྗེ་སེམས་མའི་འོ། །ཨོཾ་རཏྣ་བཛྲ་ཧཱུཾ། རྡོ་རྗེ་རིན་མའི་འོ། །ཨོཾ་དྷརྨ་བཛྲི་ཧཱུཾ། རྡོ་རྗེ་ཆོས་མའི་འོ། །ཨོཾ་ཀརྨ་

83-1-295b

བཛྲི་ཧཱུཾ། རྡོ་རྗེ་ལས་མའི་འོ། །ཨོཾ་ཙ་ལེ་ཙུ་ལེ་ཙུན་དེ་སྭཱཧཱ། སྐུལ་བྱེད་མའི་འོ། །ཨོཾ་རཏྣ་ལོ་ཀེ་རཏྣ་ཛྭ་ལི་ནི་སྭཱཧཱ། རིན་ཆེན་སྒྲོལ་མའི་འོ། །ཨོཾ་བྷྲྀ་ཀུ་ཊྀ་བྷྲི། ཁྲོ་གཉེར་མའི་འོ། །ཨོཾ་བཛྲ་ཤྲཾ་ཁི་ལེ་
ཧཱུཾ་ཕཊ་སྭཱཧཱ། རྡོ་རྗེ་ལུ་གུ་རྒྱུད་མའི་འོ། །ཨོཾ་མེ། བྱམས་པའི་འོ། །ཨོཾ་མུཾ། འཇམ་དཔལ་གྱིའོ། །ཨོཾ་ས་མནྟ་བྷ་དྲ་ཧཱུཾ། ཀུན་ཏུ་བཟང་པོའི་འོ། །ཨོཾ་གནྡྷ་ཧསྟི་ནི་ཧཱུཾ། སྤོས་ཀྱི་གླང་པོའི་འོ། །ཨོཾ་
ཛྙཱ་ན་ཀེ་ཏུ་བ་ཏི་ཧཱུཾ། ཡེ་ཤེས་ཏོག་གོ། །ཨོཾ་བྷ་དྲ་བ་ཏི་བྷ་དྲ་པཱ་ལ་ཧཱུཾ། བཟང་སྐྱོང་ངོ༌། །ཨོཾ་སཱ་ག་རེ་མ་ཧཱ་སཱ་ག་རེ་ཧཱུཾ། བློ་གྲོས་རྒྱ་མཚོའོ། །ཨོཾ་ཨཀྵཱ་ཡ་ཧཱུཾ་ཧཱུཾ། ཨཀྵཱ་ཡཀྵ་ཨ་ཀ་ཀརྨ་ཨཱ་བ་ར་ཎ་པ་རི་
ཤོ་དྷ་ན་སྭཱཧཱ། བློ་གྲོས་མི་ཟད་པའོ། །ཨོཾ་པྲི་བྷཱ་ནེ་པྲ་ཏི་བྷཱ་ནེ་ཀུ་ཊེ་ཧཱུཾ། སྤོབས་པ་བརྩེགས་པའི་འོ། །ཨོཾ་སྠཱ་མེ་མཧཱ་སྠཱ་མེ་བ་ཏི་སྭཱཧཱ། མཐུ་ཆེན་ཐོབ་པའོ། །ཨོཾ་སརྦ་ཨ་པཱ་ཡ་ཛ་ཏེ་སརྦ་པཱ་པཾ་
ཤོ་དྷ་ཧཱུཾ། ངན་སོང་ཐམས་ཅད་སྦྱོང་བའོ། །ཨོཾ་སརྦ་ཤོ་ཀ་ཏ་མོ་ནི་ཛ་མ་ཏི་ཧཱུཾ། མྱ་ངན་ཐམས་ཅད་ཀྱི་མུན་པ་ངེས་པར་འཇོམས་པའི་བློག་རོས་སོ། །ཨོཾ་ཛཱ་ལི་ནི་མཧཱ་ཛཱ་ལི་ནི་ཧཱུཾ། དྲ་བ་ཅན་གྱི་འོད་དོ། །ཨོཾ་
སུ་དྷ་ན་ཤྲི་ཡེ་ཧཱུཾ། ནོར་བཟང་ངོ༌། །ཨོཾ་ཙནྡྲེ་ཙནྡྲེ་ཙནྡྲ་བྱ་བ་ལ་ཀི་ཏེ་སྭཱཧཱ། ཟླ་འོད་དོ། །ཨོཾ་ཨ་མྲྀ་ཏེ་པྲ་བྷེ་ཨ་མྲྀ་ཏེ་ཧཱུཾ། འོད་དཔག་མེད་དོ། །ཨོཾ་ག་ག་ནེ་ག་ག་ནེ་པ་ར་ལོ་ཙ་ན་ཧཱུཾ། ནམ་མཁའ་མཛོད་དོ།།
ཨོཾ་སརྦ་ནི་བ་ར་ཎ་བིཥྐཾ་བྷི་ནེ་ཧཱུཾ། སྒྲིབ་པ་རྣམ་པར་སེལ་བའོ། །ཨོཾ་ཡ་མཱནྟ་ཀྲིཏ། གཤིན་རྗེ་གཤེད་དོ། །ཨོཾ་པྲ་ཛྙཱནྟ་ཀྲིཏ། གཞན་གྱི་མི་ཐུབ་པའོ། །ཨོཾ་པདྨཱནྟ་ཀྲིཏ། རྟ་མགྲིན་ནོ། །ཨོཾ་ཨ་

83-1-296a

༄༅། །མྲྀ་ཏ་ཀུཎྜ་ལི་བིགྷྣནྟ་ཀྲིཏ། བདུད་རྩི་ཐབ་སྦྱོར་རོ། །ཨོཾ་ཨ་ཙ་ལ་ཧཱུཾ་ཧཾ། མི་གཡོ་བའོ། །ཨོཾ་ཊིཀྐ་ཧཱུཾ། འདོད་པའི་རྒྱལ་པོའོ། །ཨོཾ་ནཱི་ལ་དཎྜ་མ་ཧཱ་དཎྜ་ཧཱུཾ། བེ་ཅོན་སྔོན་
པོའོ༑ ༑ཨོཾ་ཀྲོ་དྷ་ཧཱུཾ་ཛཿ། སྟོབས་པོ་ཆེའི་དཀྱིལ་འཁོར་དུ་དགོད་པའི་གསང་སྔགས་ཀྱི་ཡི་གེ་དེ་དག་གོ། །འདི་དག་ལ་བརྟེན་ནས་ཏིང་ངེ་འཛིན་གྱི་ཁྱད་པར་ལས་ངེས་པར་འབྱུང་བའི་
གསང་སྔགས་བྱེ་བ་ཕྲག་དུ་མ་གསུངས་སོ། །དེ་བཞིན་གཤེགས་པ་ལ་སོགས་པ་ཐམས་ཅད་ནི། ལྕགས་ཀྱུས་སྤྱན་དྲང་ངོ༌། །བྱང་ཆུབ་སེམས་དཔའ་རྣམས་ནི། རྡོ་རྗེའི་ཕྱག་རྒྱས་
སོ༑ ༑རིག་པའི་ལྷ་མོ་རྣམས་ཀྱི་ནི། རིགས་ཀྱི་ཡུམ་རྣམས་ཀྱིས་སོ། །ཁྲོ་བོ་རྣམས་ཀྱི་ནི། ཞལ་གྱི་ཕྱག་རྒྱས་སོ། །བྲན་རྣམས་ནི། ཞགས་པའི་ཕྱག་རྒྱས་སོ། །ཕོ་ཉ་རྣམས་ནི།
ལྕགས་ཀྱུའི་ཕྱག་རྒྱས་སོ། །དེ་དག་ལ་སོགས་པ་ནི། སྤྱན་དྲང་བའི་སྦྱོར་བའོ། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། འདི་ནི། གསང་སྔགས་རིམ་པར་ཕྱེ་བའི་ལེའུ་སྟེ་
གསུམ་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པ་ཡེ་ཤེས་ཆེན་པོའི་སྟོབས་ཀྱིས་རྣམ་པར་འཕྲུལ་པའི་རྡོ་
རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཕྱག་ན་རྡོ་རྗེ། རས་སམ་རྩིག་པ་ལ་སོགས་པ་ལ་གཟུགས་བརྙན་བསྒྲུབས་

83-1-296b

པ་ལ་དམིགས་པ་གང་གིས་གསང་སྔགས་འཆང་རྣམས་ཀྱིས་ཡེ་ཤེས་རྫོགས་པར་འགྱུར་ཞིང་ཡེ་ཤེས་རྫོགས་པས་སངས་རྒྱས་ཉིད་བདེ་བླག་ཏུ་ཐོབ་པར་འགྱུར་ན་དངོས་གྲུབ་གཞན་
ལྟ་སྨོས་ཅི་དགོས་པའི་གསང་སྔགས་ཀྱི་ཚོགས་ཐམས་ཅད་ཀྱི་ཏིང་ངེ་འཛིན་གསང་ཆེན་བླ་ན་མེད་པ་བཤད་པར་བྱ་ཡི། ཉོན་ཅིག །ཨོཾ་གྱི་ཡེ་ཤེས་ཀྱིས་བསྒྲུབས་པ། །རྒྱལ་ཆེན་རྣམ་
པར་སྣང་མཛད་ནི། །ཤེས་རབ་ཡེ་ཤེས་རབ་རྒྱས་པ། །སངས་རྒྱས་ཀུན་གྱི་མཆོག་གིས་མཆོད། །ཞི་བ་ཐོར་ཚུགས་ཅོད་པན་འཆང༌། །ཞལ་གསུམ་གྱིས་ནི་རྣམ་པར་བརྒྱན། །
གསེར་གྱི་མདོག་ཅན་ཕྱག་དྲུག་པ། །དང་པོ་བསམ་གཏན་ཕྱག་རྒྱ་ཅན། །བགྲང་ཕྲེང་ལྡན་ཞིང་མདའ་ཡིས་བརྒྱན། །གཡོན་གྱིས་ལྷ་མོའི་ནུ་མ་འཛིན། །འཁོར་ལོ་དང་ནི་གཞུ་ཐོགས་
ཤིང༌། །ལྷ་རྣམས་བྲེད་ཅིང་ཁམས་རྣམས་འཛག །འབར་བའི་འོད་དཀྱིལ་བརྒྱན་པ་ལ། །སངས་རྒྱས་ཀུན་གྱི་སྤྲིན་འཕྲོ་བ། །རབ་ཏུ་བྱུང་ཞིང་ལེགས་འཁྱུད་པ། །དེ་ཉིད་སྤྱོད་ཡུལ་ཅན་
བསྒོམས་ཏེ། །གསང་སྔགས་ནང་གི་བཟླས་བརྗོད་བྱ། །ཏིང་ངེ་འཛིན་ཐམས་ཅད་ཀྱི་སྟོབས་རྫོགས་བར་བྱེད་པའི་ཡེ་ཤེས་ཞེས་བྱ་བའི་ཏིང་ངེ་འཛིན་ཏོ། །ཨོཾ་ཞེས་བྱ་བའི་ཚིག་གི་
ལམ༑ ༑འཇིག་རྟེན་དབང་ཕྱུག་འོད་ཆེན་བསམ། །ཐོར་ཚུགས་ཅོད་པན་འཆང་བའི་ལྷ། །དབུ་བརྒྱན་ཐམས་ཅད་མཁྱེན་པས་བརྒྱན། །རྒྱན་རྣམས་ཀུན་གྱིས་བརྒྱན་པ་སྟེ། །གཙོ་བོ་ཟླ་

83-1-297a

༄༅། །བའི་གཟུགས་དང་འདྲ། །ཞལ་གསུམ་སྤྱན་གསུམ་འབར་བ་ལ། །ཕྱག་དྲུག་འདུག་སྟངས་བཞི་པ་ཅན། །ཕྱག་གཉིས་པདྨའི་འཇོ་ཚུལ་ཅན། །གཡས་ན་
བགྲང་ཕྲེང་རྡོ་རྗེ་འཆང༌། །གཡོན་པས་ནུ་མ་འཛིན་པ་ལ། །རིལ་བ་སྤྱི་བླུགས་གསུམ་པ་ན། །གཟུགས་རྣམས་ཐམས་ཅད་འཕྲོ་མཛད་ཅིང༌། །ཀུན་ནས་འོད་ཟེར་ཕྲེང་བ་ཅན། །
ལག་ནས་མཚོན་ཤོར་འཇིགས་འཁྲུགས་པའི། །བགེགས་འགྱེལ་བ་ལ་ལྟ་བྱེད་པའི། །དེ་འདྲའི་ཚིག་གིས་ལམ་བསྒོམས་ན། །རིང་པོ་མི་ཐོགས་སངས་རྒྱས་འཐོབ། །རྣམ་
པ་ཐམས་ཅད་ཀྱི་མཆོག་ཡངས་པ་ཐམས་ཅད་ཀྱི་འབྱུང་གནས་ཆོས་ཀྱི་རྒྱལ་པོ་ཞེས་བྱ་བའི་ཏིང་ངེ་འཛིན་ཏོ། །ཟླ་བའི་གཟུགས་ལ་ཧཱུཾ་ཞེས་བྱ། །སེམས་ཀྱི་རྡོ་རྗེ་བསྒོམ་པར་
བྱ༑ ༑མཐིང་ཤིང་བཟང་པོ་ལྟ་བུའི་མདོག །རྒྱན་རྣམས་ཀུན་གྱིས་རབ་ཀླུབས་པ། །ཅོད་པན་ལ་ནི་མི་འཁྲུགས་བཞུགས། །རིན་ཆེན་རྣམས་ཀྱིས་ཡོངས་སུ་བརྒྱན། །ཞལ་རས་
གསུམ་ལྡན་སྤྱན་གསུམ་པ། །ཅུང་ཟད་བཞད་ཅིང་འཇོ་སྒེག་ཅན། །ཕྱག་བརྒྱད་ཀྱིས་ནི་བརྒྱན་པ་ལ། །རྡོ་རྗེ་དང་པོར་གསོར་བ་དང༌། །གཉིས་པ་ན་ནི་རལ་གྲི་གདེངས། །ལྕགས་ཀྱུ་
བཟང་པོ་གསུམ་པ་ན། །བཞི་པ་ཡིས་ནི་མདའ་ཡང་གསོར། །དེ་བཞིན་གཡོན་ན་དྲིལ་བུ་བསྣམས། །དེ་བཞིན་གཉིས་པས་ནུ་མ་འཁྱུད། །གསུམ་པ་ན་ནི་ཞགས་པ་སྟེ། །བཞི་པ་

83-1-297b

ལྷ་རྫས་གཞུ་ཡང་འཛིན། །རོལ་པའི་སྟབས་སུ་ལེགས་པར་བཞུགས། །དེ་བཞིན་སངས་རྒྱས་སྤྲིན་གྱིས་འབར། །འདི་འདྲ་གང་ཞིག་རྟག་སྒོམ་པ། །དེ་ཡི་རྡོ་རྗེ་སེམས་བརྟན་ཞིང༌། །རིང་པོར་མི་
ཐོགས་བྱང་ཆུབ་ཐོབ། །རྒ་ཤི་རྣམས་ཀྱི་ཕ་རོལ་འགྲོ། །སེམས་ཅན་གྱི་སྟོབས་མཐའ་ཡས་པ་རྫོགས་པར་བྱེད་པའི་ཏིང་ངེ་འཛིན་གྱི་རྒྱལ་པོ་རྡོ་རྗེ་ཤུགས་ཞེས་བྱ་བའི་ཏིང་ངེ་འཛིན་ཏོ། །ཏྲཾ་གྱི་
ཡེ་ཤེས་ལས་བསྒྲུབས་པ། །རིན་ཆེན་འབྱུང་བའི་བདག་ཉིད་དེ། །ཞལ་རས་གསུམ་ལྡན་སྤྱན་གསུམ་པ། །ཐོར་ཚུགས་ཅོད་པན་རྣམས་ཀྱིས་བརྒྱན། །བདེ་བ་ཆེན་པོ་ཁ་དོག་དམར། །ཏིང་
འཛིན་ཕྱག་རྒྱ་རྣམ་པར་བཞུགས། །སེམས་དཔའི་སྐྱིལ་ཀྲུང་བཅས་པ་སྟེ། །ཕྱག་གཡས་ནི་ན་རྡོ་རྗེ་དང༌། །གཡོན་པ་རིན་ཆེན་ཡོངས་སུ་འཛིན། །འོད་ཟེར་སེར་པོ་འཕྲོ་བ་ལས། །རིན་ཆེན་འབྱུང་
བའི་སྤྲིན་ཆེན་ནམ། །བྱང་ཆུབ་སེམས་དཔའ་གཞན་རྣམས་ཀྱིས། །རིན་ཆེན་ཆར་གྱིས་རྒྱས་པར་བྱས། །རིན་ཆེན་མངོན་པར་ཐོབ་པའི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཁཾ་གྱི་
ཡེ་ཤེས་ལས་བསྒྲུབས་པ། །དོན་ཡོད་རྡོ་རྗེ་བསམ་པར་བྱ། །ཏིང་འཛིན་ཕྱག་རྒྱ་ལེགས་བཞུགས་པ། །མ་རྒད་ཏ་ཡི་འོད་ལྟར་འབར། །གཡས་པའི་ཕྱག་ན་རལ་གྲི་དང༌། །གཡོན་པ་ཡིས་
ནི་ལྕགས་ཀྱུ་ཉིད། །སངས་རྒྱས་ཀྱི་ནི་སྤྲིན་འཕྲོ་ཞིང༌། །ལེགས་པར་གྲུབ་ཕྱིར་སླར་ཡང་སྡུད། །འོད་ཟེར་ཆེན་པོས་རབ་གསལ་ཞིང༌། །ཡེ་ཤེས་རྒྱ་མཚོའི་འོད་དང་མཚུངས། །འདི་འདྲ་རྟག་

83-1-298a

༄༅། །ཏུ་སེམས་བྱེད་པ། །ནམ་མཁའ་སྙིང་པོ་ཐུབ་པ་ཆེ། །འདུ་བྱེད་ཐམས་ཅད་སྤངས་པ་ཡི། །མཁའ་དང་མཉམ་པར་དེ་འགྱུར་རོ། །ནམ་མཁའི་སྣང་བར་བྱེད་པའི་ཡེ་
ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ལ་ཡི་ཡེ་ཤེས་ལས་བསྒྲུབས་པ། །རྒྱལ་བ་ཐམས་ཅད་ཀྱིས་ཀྱང་བརྒྱན། །ལྷ་མོ་སྤྱན་གསུམ་ཕྱག་བརྒྱད་པ། །ཞལ་གསུམ་གསེར་གྱི་
མདོག་དང་མཚུངས། །སྒེག་པའི་ཆ་ལུགས་ལེགས་འཆང་བ། །ཅུང་ཟད་བཞད་པས་འདོད་ཆགས་མ། །དང་པོའི་ཕྱག་ནི་མཆོག་སྦྱིན་མཛད། །དེ་བཞིན་གཉིས་པ་མི་འཇིགས་སྦྱིན།།
ཕྱག་གསུམ་པ་ནི་རྡོ་རྗེ་སྟེ། །བཞི་པ་ན་ནི་མདའ་ཡང་གསོར། །གཡོན་པ་སྡིགས་མཛུབ་ཞགས་པ་ཅན། །རིན་ཆེན་སྙེ་མ་གཉིས་པ་ན། །གསུམ་པ་ན་ནི་བགྲང་ཕྲེང་སྟེ། །བཞི་པ་གཞུ་ཡིས་ལེགས་
པར་བརྒྱན། །འོད་དམར་འོད་ཟེར་ཕྲེང་བ་ཅན། །ལྷ་རྣམས་འཇིགས་པས་སེམས་མྱོས་ཏེ། །ལག་པ་ཐལ་མོ་སྦྱོར་བར་བྱེད། །སངས་རྒྱས་རྣམས་ཀྱི་སྤྲིན་འཕྲོ་བར། །ཡེ་ཤེས་རྡོ་རྗེ་སྤྱན་
མ་བསམ། །བྱང་ཆུབ་ཡན་ལག་འབྲས་བརྒྱན་པའི། །ལྷ་མོ་འདི་འདྲ་བསྒོམ་པར་བྱ། །ཡེ་ཤེས་སྤྱན་གྱིས་སྣང་བར་བྱེད་པའི་རྡོ་རྗེ་འཇོ་ཚུལ་ཞེས་བྱ་བའི་ཏིང་ངེ་འཛིན་ཏོ། །མ་ཡི་ཡེ་ཤེས་
ལས་བསྒྲུབས་པ། །རྡོ་རྗེ་རིགས་ཅན་མཱ་མ་ཀཱི། །ལྷ་མོ་ཞལ་གསུམ་ཕྱག་དྲུག་མ། །དགོད་ཅིང་ཞལ་རས་ཁྲོ་དང་བཅས། །ཨུཏྤ་ལ་སྔོན་པོའི་མདོག་འདྲ་བ། །འོད་དམར་ཤིན་ཏུ་འབར་

83-1-298b

བ་ཅན༑ ༑དང་པོ་མི་འཇིགས་སྦྱིན་པའི་ཕྱག །གཉིས་པ་ལེགས་པར་རྡོ་རྗེ་བསྡམས། །གསུམ་པ་ཡིས་ནི་མདའ་ཡང་གསོར། །གཡོན་པ་སྡིགས་པའི་མཛུབ་མོ་སྟེ། །གཉིས་པ་ཞགས་པ་ལེགས་
པར་བསྣམས། །གསུམ་པ་ཡིས་ནི་གཞུ་ཡང་འཛིན། །རྡོ་རྗེ་ཅན་མ་སྐུ་གསུམ་འཆང༌། །དངོས་མེད་ངོ་བོ་མཚན་ཉིད་ཅན། །སངས་རྒྱས་ཀྱི་ནི་སྤྲིན་འཕྲོ་བ། །འདི་འདྲ་སྒོམ་པས་བསྒོམ་པར་བྱའོ། །
སྒྱུ་འཕྲུལ་འབྱུང་བའི་སྟོབས་ཀྱི་ཡེ་ཤེས་ཟབ་མོ་ཞེས་བྱ་བའི་ཏིང་ངེ་འཛིན་ཏོ། །པ་ཡི་ཡེ་ཤེས་ལས་བསྒྲུབས་པ། །ཟླ་བའི་མདོག་དང་ལྡན་པའི་ཡུམ། །མིང་ནི་གོས་དཀར་ཅན་ཞེས་བྱ། །སྤྱན་
གསུམ་དག་གིས་རྣམ་པར་བརྒྱན། །ཞལ་རས་གསུམ་པ་དགའ་མཛད་མ། །ཕྱག་དྲུག་མི་འཇིགས་སྦྱིན་མཛད་མ། །གཉིས་པ་ན་ནི་རྡོ་རྗེ་སྟེ། །གསུམ་པ་མདའ་ཡིས་རྣམ་པར་བརྒྱན། །གཡོན་
པ་པདྨ་བསྣམས་པར་བྱ། །གཉིས་པ་ན་ནི་བགྲང་ནོར་ཕྲེང༌། །གསུམ་པ་ན་ནི་གཞུ་བསྣམས་ཤིང༌། །རོལ་པའི་སྟབས་སུ་ལེགས་པར་བཞུགས། །སངས་རྒྱས་གཟུགས་ནི་འཕྲོ་བར་མཛད། །པདྨའི་
སྤྲིན་གྱིས་རྒྱས་པར་བསྒོམ། །གལ་ཏེ་བྱང་ཆུབ་མཆོག་འདོད་ན། །རིན་ཆེན་སྐུ་ནི་བསྒོམ་པར་བྱ། །པདྨའི་གཟུགས་ཀྱིས་འཇོ་ཚུལ་སངས་རྒྱས་ཀྱི་རྒྱལ་བ་འདྲེན་པའི་ཡེ་ཤེས་རྡོ་རྗེ་ཞེས་བྱ་བའི་
ཏིང་ངེ་འཛིན་ཏོ། །ཏ་ཡི་ཡེ་ཤེས་ལས་བསྒྲུབས་པ། །ལྷ་མོ་སྒྲོལ་མ་རྫུ་འཕྲུལ་ཆེ། །འཇོ་སྒེག་ཆ་ལུགས་ལ་གནས་པ། །ཞལ་རས་གསུམ་པ་སྤྱན་གསུམ་པ། །ཕྱག་དྲུག་སེམས་དཔའི་སྐྱིལ་

83-1-299a

༄༅། །མོ་ཀྲུང༌། །བཞད་པ་མ་རྒད་འོད་དང་ལྡན། །དང་པོ་མི་འཇིགས་སྦྱིན་པའི་ཕྱག །གཉིས་པ་ན་ནི་རྡོ་རྗེ་བསྣམས། །གསུམ་པ་ན་ནི་མདའ་ཡང་གསོར། །གཡོན་
པ་བསྡིགས་པའི་མཛུབ་མོ་སྟེ། །གཉིས་པ་ན་ནི་ཨུཏྤལ་ཉིད། །གསུམ་པ་ན་ནི་གཞུ་ཡང་འཛིན། །འོད་ཟེར་དམར་པོ་འབར་བ་ཅན། །སངས་རྒྱས་འཕྲོ་བས་རྒྱས་མཛད་པ། །དགའ་
མཛད་སེམས་ཅན་ཀུན་གྱི་མ། །རྟག་པར་རྒྱུན་དུ་བསྒོམ་པར་བྱ། །སེམས་ཅན་ཐམས་ཅད་དབང་དུ་འགྲོ་ཞིང་དགའ་བར་བྱེད་པའི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །
སྐྱེས་མཆོག་རྒྱལ་བས་གསུངས་པ་ཡི། །སེམས་མ་བཞི་ནི་བརྗོད་པའི་མིང༌། །སེམས་མ་དང་ནི་རིག་ཆེན་མ། །ཆོས་མ་རྡོ་རྗེ་ལས་མ་སྟེ། །རོལ་པས་རྗེས་སུ་མཉེས་མཛད་མ།
དེ་དག་ཇི་ལྟར་རིགས་པར་བསྒོམ། །དེ་དག་ཀྱང་ནི་བསྒོམས་པ་ཡིས། །རིང་པོར་མི་ཐོགས་བྱང་ཆུབ་ཐོབ། །སེམས་ཅན་རབ་ཏུ་དགའ་བྱེད་པའི། །འཕགས་མ་བཞི་ཡི་ཏིང་འཛིན་
ཏོ༑ ༑ཙུཾ་གྱི་ཡི་གེ་ལས་བསྒྲུབས་པ། །མིང་ནི་སྐུལ་བྱེད་ཅེས་མའི་གཟུགས། །སྐུ་གསུམ་རྒྱལ་བ་བྱེད་པ་ཕྲག །བདུན་གྱིས་གསང་སྔགས་གླུ་ཡིས་བསྟོད། །ཡི་གེ་དགུ་པ་ཐབས་
དགུ་ཅན། །ལྷ་དགུ་རྣམས་ཀྱི་གནས་ཀྱང་ཡིན། །ཞལ་གསུམ་སྟོན་ཁའི་འདམ་བུའི་མདོག །རྒྱན་རྣམས་ཀུན་གྱིས་བརྒྱན་པ་སྟེ། །ན་ཆུང་སྐལ་ལྡན་དར་ལ་བབ། །རིག་སྔགས་ཐམས་ཅད་

83-1-299b

སྒྲོལ་མཛད་མ། །དང་པོའི་ཞལ་ནི་ཅུང་ཟད་ཙམ། །བཞད་ཅིང་སྤྱན་གསུམ་ལྡན་པ་སྟེ། །གཡས་ཀྱི་ཞལ་ནི་རྣམ་གདངས་པ། །ཨུཏྤལ་སྔོན་པོ་འདབ་མའི་འོད། །མཆེ་བ་ཟླ་བ་ཚེས་པ་བཞིན། །ལྕེ་
ནི་གློག་བཞིན་ལྗིབ་པར་མཛད། །གཡོན་པ་ཁ་དོག་དམར་པོ་སྟེ། །ཚེམས་ཀྱིས་སྒྲོས་ནི་རྣམ་པར་མནོན། །རོལ་པའི་སྟབས་སུ་ལེགས་པར་བཞུགས། །གདུ་བུ་རྣམ་པ་སྣ་ཚོགས་ཀྱིས། །བརྒྱན་
པའི་ཕྱག་ཉི་ཤུ་རྩ་དྲུག་ལ་ཕྱག་གཉིས་རྩ་བའི་ཕྱག་རྒྱས་སྙིང་གའི་གནས་རྣམ་པར་བརྒྱན་པའོ། །གཡས་པ་གཉིས་ནི། །མི་འཇིགས་པ་སྦྱིན་པའོ། །གསུམ་པ་ན་རལ་གྲིའོ། །བཞི་པ་ན་རིན་
པོ་ཆེ་སྦྱིན་པའོ། །ལྔ་པ་ན་ཤིང་ཏོག་བཱི་ཛ་པུ་རའོ། །དྲུག་པ་ན་མདའ་གསོར་བའོ། །བདུན་པ་ན་དགྲ་སྟའོ། །བརྒྱད་པ་ན་དབྱུག་ཏོའོ། །དགུ་པ་ན་ཐོ་བའོ། །བཅུ་པ་ན་ལྕགས་ཀྱུའོ། །བཅུ་གཅིག་
པ་ན་རྡོ་རྗེའོ། །བཅུ་གཉིས་པ་ན་སེ་གོ་ལ་གཏོག་པའོ། །བཅུ་གསུམ་པ་ན་བགྲང་ཕྲེང་ངོ༌། །གཡོན་པ་གཉིས་པ་ན་ཡིད་བཞིན་ནོར་བུའི་རྒྱལ་མཚན་ནོ། །གསུམ་པ་ན་པདྨའོ། །བཞི་པ་ན་
རིལ་བ་སྤྱི་བླུགས་སོ། །ལྔ་པ་ན་ཞགས་པའོ། །དྲུག་པ་ན་གཞུའོ། །བདུན་པ་ན་མདུང་ཐུང་ངོ༌། །བརྒྱད་པ་ན་འཁོར་ལོའོ། །དགུ་པ་ན་དུང་ངོ༌། །བཅུ་པ་ན་སྡིགས་པའི་མཛུབ་མོའོ། །བཅུ་
གཅིག་པ་ན་བུམ་པ་བཟང་པོའོ། །བཅུ་གཉིས་པ་ན་ཐག་མདུང་ངོ༌། །བཅུ་གསུམ་པ་ན་ཤེས་རབ་ཀྱི་ཕ་རོལ་ཏུ་ཕྱིན་པའོ། །འོད་ཟེར་དམར་པོའི་དཀྱིལ་འཁོར་ཅན། །པདྨ་ལ་བཞུགས་

83-1-300a

༄༅། །བསྒོམ་པར་བྱ། །ལ་ཡི་ཞིང་ཅུང་བགོས་པ་ཡི། །སྟེང་དུ་བླ་གོས་གྱོན་པ་སྟེ། །སྣ་ཚོགས་ཚིག་གུ་ན་བཟར་གསོལ། །ཆོ་འཕྲུལ་རྣམ་པ་སྣ་ཚོགས་དང༌། །སངས་རྒྱས་
རྣམས་ཀྱི་སྐུ་གཟུགས་འཕྲོ། །སུམ་ཅུའི་ལྷ་རྣམས་ལྟུང་བ་དང༌། །བགེགས་རྣམས་ཤིན་ཏུ་འཇིགས་སྐྲག་པར། །ཐལ་མོ་སྦྱོར་བར་བྱེད་པ་སྟེ། །འདི་འདྲ་གང་ཞིག་རྟག་སྒོམ་ཞིང༌། །
བསྒྲིམས་ནས་གསང་སྔགས་བརྗོད་པ་དེས། །སངས་རྒྱས་ཉིད་དུ་ཐོབ་འགྱུར་ན། །དངོས་གྲུབ་གཞན་ལྟ་ཅི་ཞིག་སྨོས། །ཏིང་འཛིན་ངོ་བོ་ཐོབ་འགྱུར་ཞིང༌། །སྡིག་པ་ཀུན་ལས་རྣམ་པར་གྲོལ། །
རྒྱལ་བ་མཐའ་ཡས་པའི་ཡེ་ཤེས་སྐུལ་བར་བྱེད་པའི་སྟོབས་ཀྱི་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ཏོ། །ར་ཡི་ཡེ་ཤེས་ལ་བསྒྲུབས་པའི། །རིན་ཆེན་སྒྲོན་མ་ཞེས་བྱའི་གཟུགས།།
ཞལ་རས་གསུམ་པ་སྤྱན་གསུམ་པ། །ཕྱག་དྲུག་གསེར་གྱི་མདོག་དང་ལྡན། །ན་ཆུང་དར་ལ་བབ་པའི་ཚད། །ཞལ་ནི་ཅུང་ཟད་བཞད་པ་སྟེ། །ཕྱག་ནི་རིན་ཆེན་གདུ་བུས་གཏམས། །ཕྱག་
གཉིས་རིན་ཆེན་ཐལ་མོ་སྟེ། །འོད་ཀྱི་དཀྱིལ་འཁོར་ཕྲེང་བ་འཁྲུག །གཡས་པའི་ཕྱག་ནི་མི་འཇིགས་སྦྱིན། །གསུམ་པ་མདའ་ནི་རྣམ་པར་གསོར། །གཡོན་མཛུབ་མ་རུངས་རྣམས་ལ་
བསྡིགས། །གསུམ་པ་ཡིས་ནི་གཞུ་ཡང་འཛིན། །འོད་ཟེར་དམར་པོ་ལེགས་པར་འབར། །རོལ་སྟབས་ཐབས་ཀྱི་ཞབས་ཀྱིས་གནོན། །སངས་རྒྱས་སྤྲིན་ནི་འཕྲོ་ཞིང་སྡུད། །ཆོས་འཛིན་ཡིད་དུ་

83-1-300b

འོང་བ་ཡི། །ལྷ་མོ་འདི་འདྲ་བསྒོམ་པར་བྱ། །སངས་རྒྱས་རིན་ཆེན་སྤྲིན་གྱི་ཡེ་ཤེས་ཀྱིས་སྣང་བར་བྱེད་པ་ཞེས་བྱ་བའི་ཏིང་ངེ་འཛིན་ཏོ། །བྷྲི་ཡི་ཡེ་ཤེས་ལས་བསྒྲུབས་པ། །འཇིགས་ལས་སྒྲོལ་
བ་ཁྲོ་གཉེར་ཅན། །ཞལ་རས་གསུམ་པ་སྤྱན་གསུམ་པ། །སྟོན་ཀའི་ཟླ་བའི་འོད་དང་མཚུངས། །ཕྱག་དྲུག་པདྨ་ལ་བཞུགས་པ། །རོལ་པའི་སྟངས་ལ་བརྩོན་པ་སྟེ། །ཞལ་ནི་ཁྲོ་དང་བཅས་པར་
བཞད༑ ༑ལེགས་པར་འབར་བའི་རྩེར་ལྷ་ཅན། །གཡས་པའི་ཕྱག་ན་རྡོ་རྗེ་སྟེ། །གཉིས་པ་བེ་ཅོན་འཛིན་པར་བཤད། །གསུམ་པ་ཡིས་ནི་མདའ་ཡང་གསོར། །གཡོན་པ་བསྡིགས་པའི་མཛུབ་
མོ་ཅན༑ ༑གཉིས་པ་རིལ་བ་སྤྱི་བླུགས་བསྣམས། །གསུམ་པ་ན་ནི་མཚོན་ཆ་གཞུ། །སངས་རྒྱས་རྣམས་ཀྱི་སྤྲིན་འཕྲོ་ཞིང༌། །དེ་བཞིན་གཞན་དག་ལེགས་སྡུད་པའི། །ཉལ་དང་འགྲེང་དང་
འདུག་པ་ན། །ལྷ་མོ་འདི་འདྲ་རྟག་ཏུ་བསྒོམ། །འཇིགས་པ་ཐམས་ཅད་དམིགས་པ་མེད་པར་བྱེད་པའི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཧཱུཾ་གི་ཡེ་ཤེས་ལས་བསྒྲུབས་པ། །མིང་ནི་རྡོ་
རྗེ་ལུ་གུ་རྒྱུད། །ཐམས་ཅད་འཆིང་བ་བསྐྱེད་པ་སྟེ། །སེམས་ཅན་མ་རུངས་ཕུང་བར་བྱེད། །ཞལ་རས་གསུམ་པ་སྤྱན་གསུམ་པ། །ཕྱག་དྲུག་སྔོ་བསངས་གཟུགས་བཟང་མ། །ཞལ་ནི་ཅུང་ཟད་
བཞད་པར་མཛད། །ལག་པ་གཡས་ན་རྡོ་རྗེ་སྟེ། །གཉིས་པ་རྡོ་རྗེ་ལུ་གུ་རྒྱུད། །གསུམ་པ་ན་ནི་མདའ་ཡང་བསྣམས། །གཡོན་པ་སྡིགས་པའི་མཛུབ་མོ་སྟེ། །གཉིས་པ་ན་ནི་ཞགས་པ་

83-1-301a

༄༅། །གསུངས། །གསུམ་པ་གཞུ་ཡང་ཐོགས་པར་བརྩོན། །སངས་རྒྱས་རྣམས་ནི་སྦྲིན་འཕྲོ་བ། །རྡོ་རྗེ་ལུ་གུ་རྒྱུད་བསྒོམས་ན། །བྱང་ཆུབ་སྐད་ཅིག་གིས་འཐོབ་ན།།
དངོས་གྲུབ་གཞན་ལྟ་ཅི་ཞིག་སྨོས། །རྡོ་རྗེ་སྒྲོག་གི་ཡེ་ཤེས་ཀྱི་རྡོ་རྗེ་ལྟ་བ་ཞེས་བྱ་བའི་ཏིང་ངེ་འཛིན་ཏོ། །མཻ་ཡི་ཡེ་ཤེས་ལས་བསྒྲུབས་པ། །ཐུབ་པའི་སྐྱེས་མཆོག་བྱམས་པ་ནི། །ཞལ་
རས་གསུམ་པ་སྤྱན་གསུམ་པ། །དེ་ཡི་འོག་ན་པདྨ་སྟེ། །སེམས་དཔའི་སྐྱིལ་མོ་ཀྲུང་དུ་བཞུགས། །ཕྱག་བཞི་དག་གིས་རྣམ་པར་བརྒྱན། །ཕྱག་གཉིས་ཆོས་འཆད་ཕྱག་རྒྱས་
བརྒྱན༑ ༑གཡས་པ་ཡི་ནི་ཕྱག་གཉིས་པ། །སེམས་ཅན་སྐྱོབ་པ་མཆོག་སྦྱིན་མཛད། །གཡོན་པ་ལྷ་རྫས་ཀླུ་ཤིང་གི །མེ་ཏོག་ཟེ་འབྲུའི་མགོ་ལྕོག་བསྣམས། །སངས་རྒྱས་བྱང་
ཆུབ་སེམས་དཔའ་ཡི། །སྤྲིན་ཆེན་དེ་བཞིན་འཕྲོ་བར་མཛད། །བྱམས་པའི་སྟོབས་ཀྱི་ཡེ་ཤེས་ཀྱི་རྡོ་རྗེ་རྣམ་པར་བརྒྱན་པའི་ཏིང་ངེ་འཛིན་ཏོ། །མུཾ་གྱི་ཡེ་ཤེས་ལས་བསྒྲུབས་པ། །གཞོན་
ནུ་འཇམ་པ་ཚིག་གི་ལམ། །ཤེས་རབ་ཡེ་ཤེས་མཆོག་ཐོབ་པ། །ཟབ་མོ་ཚུལ་ནི་སྟོན་པ་པོ། །ཞལ་གསུམ་སྤྱན་གསུམ་ཟུར་ཕུད་གསུམ། །གཞོན་ནུ་རྒྱན་གྱིས་བརྒྱན་པ་སྟེ། །ཅོད་
པན་བཟང་པོ་མི་འཁྲུགས་ཅན། །མེ་ཏོག་སྣ་ཚོགས་རྣམས་ཀྱིས་ཀླུབས། །འོག་མ་པདྨ་ཆེན་པོ་ལ། །སེམས་དཔའི་སྐྱིལ་མོ་ཀྲུང་དུ་བཞུགས། །འཇོ་སྒེག་ཐབས་ཀྱིས་རོལ་པ་སྟེ། །ཞལ་ནི་

83-1-301b

ཅུང་ཟད་བཞད་པ་ལ། །དཔའ་བོ་ཆེན་པོ་ཕྱག་དྲུག་པ། །དང་པོ་མི་འཇིགས་སྦྱིན་པར་བྱ། །གཉིས་པ་ན་ནི་རལ་གྲི་ཉིད། །གསུམ་པ་ན་ནི་མདའ་ཡང་གསོར། །དེ་བཞིན་གཡོན་པ་ཤེས་རབ་
འཆང་༑ ༑གཉིས་པ་ན་ནི་ཨུཏྤལ་ཐོགས། །གསུམ་པ་ན་ནི་གཞུ་ཉིད་དོ། །ཤེས་རབ་ཡེ་ཤེས་མཆོག་གིས་ཀླུབས། །སངས་རྒྱས་རང་བཞིན་སྤྲིན་གྱི་བསྣམས། །འཕྲོ་བར་སངས་རྒྱས་
འདོད་པས་བསྒོམ། །འཇམ་དཔལ་མཆོག་གི་ཤེས་རབ་དང་ཡེ་ཤེས་ཀྱི་རྡོ་རྗེ་སྣང་བ་ཞེས་བྱ་བའི་ཏིང་ངེ་འཛིན་ཏོ། །སྤོས་ཀྱི་གླང་པོ་ཡེ་ཤེས་ཏོག། དེ་བཞིན་དུ་ནི་བཟང་སྐྱོང་དང༌། །བློ་གྲོས་རྒྱ་མཚོ་
བློ་གྲོས་ནི། །མི་ཟད་པ་དང་སྤོབས་བརྩེགས་ཉིད། །ངན་སོང་ཀུན་སྤོང་མཐུ་ཆེན་ཐོབ། །མྱ་ངན་ཀུན་མུན་འཇོམས་པའི་བློ། །ནོར་བཟང་དང་ནི་དྲ་བའི་འོད། །དེ་བཞིན་ཟླ་འོད་འོད་དཔག་མེད།།
ནམ་མཁའ་མཛོད་དང་སྒྲིབ་ཀུན་སེལ། །དེ་ལྟར་དེ་སོགས་གྲངས་མེད་པའི། །བྱང་ཆུབ་སེམས་དཔའི་སྐྱོབ་པ་ཀུན། །ས་བོན་ཡིག་འབྲུ་རྣམས་ལས་འཁྲུངས། །ཡི་གེ་ཕྱག་རྒྱའི་སྦྱོར་བ་
ཅན༑ ༑ཞལ་རས་གསུམ་པ་སྤན་གསུམ་པ། །སྣ་ཚོགས་ཐབས་ཀྱིས་རོལ་པར་མཛད། །བྱང་ཆུབ་སེམས་དཔའ་འདི་ཡི་རྒྱུ། །གསང་སྔགས་ཟློས་པར་བསྒོམ་པར་བྱ། །མདོག་ལྡན་འདུ་
ཞིང་འཕྲོ་མཛད་པ། །རྣལ་འབྱོར་ཅན་གྱིས་རྟག་ཏུ་བསམ། །ཧཱུཾ་གི་ཡེ་ཤེས་ལས་བསྒྲུབས་པ། །གཟི་བརྗིད་ལྡན་པ་འཇམ་དབྱངས་ཀྱི། །གཤིན་རྗེའི་དགྲ་ཞེས་རྣམ་གྲགས་པ། །བསྐལ་པའི་མེ་

83-1-302a

༄༅། །ལྟར་འབར་བ་སྟེ། །ཆར་སྤྲིན་གྱི་ནི་འོད་དང་འདྲ། །ཞལ་དྲུག་པ་ལ་ཕྱག་དྲུག་པ། །དེ་བཞིན་ཞབས་དྲུག་མིའུ་ཐུང་འདྲ། །གསུས་ཁྱིམ་ཤིན་ཏུ་ཆེ་བ་སྟེ།།
དེ་ནི་དྲག་པོ་ཆེན་པོ་ཡིན། །ལྕགས་འདྲིལ་རྡོ་རྗེ་མཆེ་བ་ཅན། །སྤྲུལ་གྱི་རྒྱན་གྱིས་བརྒྱན་པ་སྟེ། །སྟག་ལྤགས་ཀྱི་ནི་ཤམ་ཐབས་བགོས། །རོལ་པའི་སྟབས་ཅན་མ་ཧེ་བཅིབས།།
དེ་ཡི་འོག་ཏུ་པདྨ་བྱས། །མི་ཐོད་ཕྲེང་ཅན་སྐྲ་འཁྱིལ་པ། །ཨག་ཚོམ་སེར་ལ་སྒྲ་ཆེན་འབྱིན། །མགོ་ཡི་སྟེང་ན་མི་འཁྲུགས་པ། །སྐུ་གསུམ་ལ་ནི་རྣམ་པར་བཞུགས། །འཇམ་
པའི་དཔལ་གྱིས་རྣམ་པར་བརྒྱན། །དང་པོའི་ཞལ་ནི་རྣམ་པར་བཞད། །གཡས་པ་ལྗགས་ནི་འདྲིལ་བ་སྟེ། །གཡོན་པའི་ཚེམས་ཀྱི་སྒྲོས་མནན་ཁྲོ། །གཡས་པའི་ཕྱག་ན་རལ་
གྲི་སྟེ༑ ༑གཉིས་པ་ན་ནི་རྡོ་རྗེ་ཉིད། །གསུམ་པ་ཡིས་ནི་མདའ་ཡང་གསོར། །གཡོན་པ་སྡིགས་མཛུབ་ཞགས་པ་ཅན། །གཉིས་པ་ཡིས་ནི་ནུ་མ་འཛིན། །གསུམ་པ་གཞུ་ནི་
བརྡུངས་པ་ཡིས། །ཤིན་ཏུ་ལེགས་པར་རྣམ་པར་བརྒྱན། །ལྷ་མོ་ཡིས་ནི་གཡས་ནས་འཁྱུད། །གཉིས་པ་ན་ནི་ཨུཏྤལ་ཐོགས། །གཡོན་པ་ཟླ་བ་ལྟར་སྣང་བ། །པདྨ་དཀར་པོ་
ཐོགས་པར་བྱ། །འོག་ཏུ་ལྷ་དང་བགེགས་ཀྱི་རྣམས། །སྔར་མ་བྲེད་ནས་ཕྱག་ཀྱང་འཚལ། །འོད་ཟེར་དམར་པོ་འབར་དང་བཅས། །སངས་རྒྱས་སྤྲིན་རྣམས་འཕྲོ་ཞིང་སྡུད། །རྣལ་འབྱོར་

83-1-302b

ངག་གི་སྒོ་ནས་སུ། །བསྒྲིམས་ནས་གསང་སྔགས་བཟླས་པ་དེ། །འདུག་དང་ཉལ་དང་འཆག་པ་ན། །ལེགས་པར་བསམས་ཏེ་ཀུན་ཟོས་ཤིང༌། །འདོད་པ་ལྔ་ལ་ལོངས་སྤྱོད་ཀྱང༌། །ནམ་
མཁའ་ལྟ་བུར་གོས་མི་འགྱུར། །གཤེད་བྱེད་ཐམས་ཅད་རྨོངས་པར་བྱེད་པའི་ཡེ་ཤེས་གཤིན་རྗེ་གསོད་པའི་འདུལ་བ་འཇུག་པ་ཞེས་བྱ་བའི་ཏིང་ངེ་འཛིན་ཏོ། །པྲ་ཡི་ཡེ་ཤེས་ལས་
བསྒྲུབས་པ། །ཁྲོ་བོ་གཞན་གྱིས་མི་ཐུབ་པ། །ཞལ་རས་གསུམ་པ་སྤྱན་གསུམ་པ། །ཕྱག་དྲུག་གིས་ནི་རྣམ་པར་བརྒྱན། །མདོག་གསེར་མི་ཐུང་གཟུགས་ཅན་ལ། །འོད་ཟེར་དམར་
པོའི་དཀྱིལ་འཁོར་ཅན། །པདྨ་ལ་བཞུགས་རོལ་པའི་སྟབས། །སྦྲུལ་གྱི་རྒྱན་གྱིས་བརྒྱན་པ་ལ། །དང་པོའི་ཞལ་ནི་རྣམ་པར་བཞད། །དེ་བཞིན་གཡས་པ་རྣམ་པར་བསྒྱུར། །གཡོན་པ་ཚེམས་
ཀྱི་སྒྲོས་ཀྱང་མནན། །སྣ་ཚོགས་ཚུལ་གྱིས་འབར་བ་སྟེ། །ལག་པ་གཡས་པ་རྡོ་རྗེ་ཐོགས། །གཉིས་པ་ན་ནི་དབྱུག་པ་སྟེ། །གསུམ་པ་ན་ནི་མདའ་ཡང་ཐོགས། །གཡོན་པ་སྡིགས་
མཛུབ་ཞགས་པ་ཅན། །གཉིས་པ་ཡིས་ནི་ནུ་མ་འཛིན། །གསུམ་པ་གཞུ་ཅན་ཡིན་པར་གསུངས། །སྤྱི་བོའི་སྟེང་ན་མི་འཁྲུགས་པ། །རིམ་བཞིན་འཕྲོ་ཞིང་སྡུད་པ་སྟེ། །འདི་འདྲ་གོམས་
པར་བསྒོམ་པར་བྱ། །ཟློས་པས་སངས་རྒྱས་ཉིད་ཀྱང་འཐོབ། །གཞན་གྱིས་མི་ཐུབ་པའི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཧ་ཡི་ཡེ་ཤེས་ལས་བསྒྲུབས་པ། །ཁྲོ་བོ་པདྨ་

83-1-303a

༄༅། །མཐར་བྱེད་པ། །ཞལ་རས་གསུམ་པ་སྤྱན་གསུམ་པ། །ཁ་དོག་དམར་པོ་ཕྱག་བརྒྱད་སྤྱན། །སྐུ་ནི་སྦྲུལ་གྱིས་དཀྲིས་པ་སྟེ། །པདྨ་ལ་བཞུགས་རོལ་པའི་སྟབས། །
ཁྲོ་བོ་ལྟ་བས་གཟིགས་མཛད་པ། །དང་པོ་ཞལ་ནི་རྣམ་པར་བཞད། །གཡས་པ་ལྗགས་ནི་འདྲིལ་བ་སྟེ། །གཡོན་པ་ཚེམས་ཀྱིས་སྒྲོས་མནན་པ། །སྟག་ལྤགས་གསོལ་ཞིང་ཁྲོ་
བ་ལོ༑ ༑གཡས་པའི་ཕྱག་ན་རྡོ་རྗེ་སྟེ། །གཉིས་པ་ན་ནི་དབྱུག་ཏོ་གསུངས། །གསུམ་པ་ན་ནི་ལྕགས་ཀྱུ་སྟེ། །བཞི་པ་ན་ནི་མདའ་ཡང་གསོར། །གཡོན་པ་བསྡིགས་པའི་མཛུབ་མོ་
སྟེ༑ ༑གཉིས་པ་ཡིས་ནི་ནུ་མ་འཛིན། །གསུམ་པ་ན་ནི་པདྨ་སྟེ། །བཞི་པ་ན་ནི་གཞུ་ཉིད་དོ། །དེ་ཡི་ཅོད་བན་མི་འཁྲུགས་པ། །སངས་རྒྱས་གཟུགས་ནི་མང་པོ་དག །འཕྲོ་ཞིང་འདུ་བར་
བསྒོམས་བྱས་ན། །འགྲུབ་པར་འགྱུར་ཏེ་གཞན་དུ་མིན། །རྟ་མཆོག་གི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཧཱུཾ་གི་ཡེ་ཤེས་ལས་བསྒྲུབས་པ། །མིང་ནི་ཁྲོ་བོ་བགེགས་ཀྱི་
གཤེད༑ ༑མེ་ཡི་དཀྱིལ་བཞུགས་སྒྲུབ་པ་སྦྱིན། །ལག་ན་རྡོ་རྗེ་རྗེས་འབྲངས་པ། །ཞལ་རས་གསུམ་པ་སྤྱན་གསུམ་པ། །བགེགས་རྣམས་འཇོམས་མཛད་ཕྱག་དྲུག་ཅན། །དང་བོའི་
ཞལ་ནི་བཞད་པ་སྟེ། །དེ་བཞིན་གཡས་པའི་ཞལ་གདངས་པ། །གཡོན་པ་ཚེམས་ཀྱིས་སྒྲོས་མནན་ཁྲོ། །ཨུཏྤལ་སྔོན་པོའི་འདབ་འདྲའི་མདོག །ཞབས་ཀྱིས་བགེགས་ནི་མནན་

83-1-303b

བ་སྟེ༑ ༑གཉིས་པ་པདྨའི་སྟེང་ན་བཞུགས། །གཡས་ཀྱི་ཕྱག་ན་རལ་གྲི་སྟེ། །གཉིས་པ་ན་ནི་དགྲ་སྟར་གསུངས། །གསུམ་པ་ཡིས་ནི་མདའ་ཡང་གསོར། །གཡོན་པ་སྡིགས་མཛུབ་
ཞགས་པ་ཅན། །དེ་བཞིན་གཉིས་པ་ནུ་མ་འཛིན། །གསུམ་པ་ན་ནི་གཞུ་ཡང་གསུངས། །སངས་རྒྱས་རང་བཞིན་སྤྲིན་འཕྲོ་བར། །ཡེ་ཤེས་མཁས་པས་བསྒོམ་པར་བྱ། །བགེགས་
རྣམས་ཐམས་ཅད་འདྲལ་བའི་ཡེ་ཤེས་ཀྱི་རྡོ་རྗེས་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ཏོ། །ཧཱུཾ་གི་ཡེ་ཤེས་ལས་བསྒྲུབས་པ། །མི་གཡོ་བུས་པའི་གཟུགས་དང་ལྡན། །ཞལ་རས་
གསུམ་པ་སྤྱན་གསུམ་པ། །གཞོན་ནུའི་རྒྱན་གྱིས་བརྒྱན་པ་ལ། །དང་པོའི་ཞལ་ནི་བཞད་པ་སྟེ། །དེ་ཡི་གཡས་པའི་ཞལ་གདངས་པས། །ཁྲག་གིས་བརླན་པའི་ལྗགས་ཀྱང་འདྲིལ། །
གཡོན་པ་ཚེམས་ཀྱིས་སྒྲོས་མནན་ཁྲོ། །ཧཱུཾ་གིས་སྙིང་གའི་ཕྱོགས་ཀྱང་བཀང༌། །མཐིང་ཤུན་གྱི་ནི་མདོག་ཅན་ཏེ། །རིན་ཆེན་རི་སྟེང་པདྨ་ལ། །རོལ་པའི་ཞབས་ཀྱིས་སྟབས་སུ་བཞུགས། །
ཐུབ་པ་བགེགས་ཀྱི་ཆུ་འཛིན་འཇོམས། །ཕྱག་དྲུག་འབར་བ་འཕྲོ་བ་ཡི། །འོད་བཟང་དམར་པོའི་དཀྱིལ་འཁོར་ན། །གཡས་པའི་ཕྱག་ན་རལ་གྲི་སྟེ། །གཉིས་པ་ན་ནི་རྡོ་རྗེར་གསུངས། །
གསུམ་པ་མདའ་ནི་རྣམ་པར་གསོར། །གཡོན་པས་བསྡིགས་མཛུབ་ཞགས་པ་ཅན། །གཉིས་པ་ཡིས་ནི་ནུ་མ་འཛིན། །གསུམ་པ་གཞུ་ནི་བརྡུངས་པ་ལ། །ཆང་བས་བཟུང་སྟེ་ལྟ་བ་དང༌། །

83-1-304a

༄༅། །སྣ་ཚོགས་མེ་ཏོག་གིས་བཅིངས་བའི། །ཅོད་པན་དང་ནི་དབུ་རྒྱན་ཐོགས། །ཟུར་ཕུད་གཡོན་པ་བུང་བའི་མདོག །མི་འཁྲུགས་པ་ཡིས་རྣམ་པར་བརྒྱན། །སངས་
རྒྱས་རང་བཞིན་སྤྲིན་དག་གིས། །ཆོ་འཕྲུལ་ཆེན་པོ་དུ་མ་འཕྲོ། །དེ་ལྟར་རྟག་ཏུ་རྣལ་འབྱོར་གང༌། །སྒོམ་པས་སྒོམ་པར་བྱེད་པ་དེ། །བླ་ན་མེད་པའི་བྱང་ཆུབ་ཀྱི། །ཐེམ་སྐས་ལ་ནི་འཇོག་
པར་འགྱུར། །དེ་བཞིན་གཤེགས་པ་ཐམས་ཅད་སངས་རྒྱས་ཀྱི་བཀའ་བཞིན་བྱེད་པ་མི་གཡོ་བའི་ཡེ་ཤེས་རྡོ་རྗེ་བསྒྱིངས་པ་ཞེས་བྱ་བའི་ཏིང་ངེ་འཛིན་ཏོ། །ཧཱུཾ་གི་ཡེ་ཤེས་ལས་བསྒྲུགས་
པ༑ ༑མིང་ནི་འདོད་པའི་རྒྱལ་པོ་སྟེ། །ཞལ་རས་གསུམ་པ་སྤྱན་གསུམ་པ། །ཕྱག་དྲུག་པ་ཞེས་བྱ་བར་བསྒྲགས། །དབུ་རྒྱན་སངས་རྒྱས་ཀྱིས་བརྒྱན་པའི། །ཐོར་ཚུགས་ཅོད་བན་བཟང་
པོ་ཅན༑ ༑དང་པོའི་ཞལ་ནི་བཞད་པ་ལ། །གཡས་པ་ཡིས་ནི་རྣམ་པར་བསྒྱུར། །གཡོན་པ་ཚེམས་ཀྱིས་སྒྲོས་མནན་ཁྲོ། །དཔྲལ་བ་ཁྲོ་གཉེར་རིམ་པ་ཅན། །འབར་བ་ཆར་སྤྲིན་ལྟ་བུའི་
མདོག །དཀྱིལ་འཁོར་དམར་པོ་འབར་བ་ཅན། །ཕྱག་གཉིས་འདོད་པའི་ཕྱག་རྒྱར་ལྡན། །གཡས་པ་ན་ནི་རྡོ་རྗེར་གསུངས། །གསུམ་པ་མདའ་ཡིས་རྣམ་པར་རོལ། །གཡོན་པ་
ཡིས་ནི་ནུ་མ་འཛིན། །གསུམ་པའི་ཕྱག་ན་གཞུ་ཡང་བསྣམས། །པདྨ་ལ་བཞུགས་རོལ་པའི་ཐབས། །འོག་ཏུ་བགེགས་ཀྱང་རྣམ་པར་མནན། །སངས་རྒྱས་ལང་ལོང་འཕྲོ་མཛད་པ། །

83-1-304b

ཏིང་ངེ་འཛིན་གྱིས་བསྒོམས་བྱས་ན། །བླ་ན་མེད་པའི་ཡེ་ཤེས་འཐོབ། །སྙིང་ཐམས་ཅད་འགུགས་བའི་ཡེ་ཤེས་ཀྱི་རྡོ་རྗེ་རྣམ་པར་རྒྱལ་བཞེས་བྱ་བའི་ཏིང་ངེ་འཛིན་ཏོ། །ཧཱུཾ་གི་ཡེ་ཤེས་ལས་
བསྒྲུབས་པ། ཁྲོ་བོ་བེ་ཅོན་སྔོན་པོ་ཅན། །ཞལ་རས་གསུམ་པ་སྤྱན་གསུམ་པ། །ཕྱག་དྲུག་གིས་ནི་རྣམ་པར་བརྒྱན། །དང་པོའི་ཞལ་ནི་འཇོ་སྒེག་བཞད། །དེ་བཞིན་གཡས་པ་རྣམ་པར་
གདངས། །གཡོན་པ་ཚེམས་ཀྱིས་སྒྲོས་ཀྱང་མནན། །སྐུ་ནི་ཁ་ཆུ་འདྲ་བ་སྟེ། །ལུས་ནི་སྤྲུལ་གྱིས་རྣམ་པར་བརྒྱན། །སྐྲ་ཚོགས་ལྕང་ལོར་འཁྱིལ་པ་སྟེ། །དབུ་རྒྱན་ལ་ནི་སངས་རྒྱས་
བཞུགས། །པདྨ་ལ་ཞུགས་རོལ་སྟབས་ཅན། །གཡས་པའི་ཕྱག་ན་རྡོ་རྗེ་སྟེ། །གཉིས་པ་ན་ནི་བེ་ཅོན་ཉིད། གསུམ་པ་མཚོན་ཆ་མདའ་དང་ལྡན། །གཡོན་པ་སྡིགས་མཛུབ་ཞགས་
པ་སྟེ༑ ༑གཉིས་པ་ཡིས་ནི་ནུ་མ་འཛིན། །གསུམ་པ་ན་ནི་གཞུ་ཉིད་བསྣམས། །དཀྱིལ་འཁོར་དམར་པོ་འབར་བ་ཅན། །སྦྱོར་བའི་ཡེ་ཤེས་ཀྱིས་བསྐྲུན་པའི། །སངས་རྒྱས་སྤྲིན་ནི་
རྟག་ཏུ་འཕྲོ། །བགེགས་ཀྱིས་རྟོག་པའི་ཡེ་ཤེས་རྡོ་རྗེ་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ཏོ། །ཧཱུཾ་ཞེས་གསུངས་པའི་ཁྲོ་བོ་ནི། །ཡེ་ཤེས་དམ་པ་སྟོབས་པོ་ཆེ། །ཞལ་རས་གསུམ་པ་
སྤྱན་གསུམ་པ། །ཕྱག་བརྒྱད་ཀྱིས་ནི་རྣམ་པར་བརྒྱན། །སྦྲིན་གྱི་ཁ་དོག་འདྲ་བ་སྟེ། །སྦྲུལ་གྱི་རྒྱན་གྱིས་རྣམ་པར་བརྒྱན། །མིག་དམར་སྐྲ་འབར་གྱེན་དུ་བརྫེས། །མགོ་བོ་ལ་ནི་མི་འཁྲུགས་

83-1-305a

༄༅། །བཞུགས། །དང་པོའི་ཞལ་ནི་རྣམ་པར་བཞད། །དེ་བཞིན་གཡས་པ་རྣམ་པར་གདངས། །གཡོན་པ་ཚེམས་ཀྱིས་སྒྲོས་མནན་པ། །པདྨ་ལ་བཞུགས་
འགྱིང་བག་ཅན། །དྲག་པོའི་ཚིམ་རྔམ་སྟང་སྟབས་ཅན། །ཕྱོགས་བཅུའི་ལྷ་རྣམས་ཕུང་བར་མཛད། །འབར་བ་རྣམས་ཀྱིས་ཡོངས་བསྐོར་བའི། །ཉི་མའི་དཀྱིལ་འཁོར་ནང་
ན་བཞུགས། །གཡས་པའི་ཕྱག་ན་རྡོ་རྗེ་སྟེ། །གཉིས་པ་བེ་ཅོན་ཐོགས་པར་མཚོན། །གསུམ་པ་ཡིས་ནི་རལ་གྲི་གདེངས། །བཞི་པ་མདའ་ཡིས་རྣམ་པར་བརྒྱན། །གཡོན་
པ་སྡིགས་མཛུབ་ཞགས་པ་ཅན། །གཉིས་པ་ཡིས་ནི་ནུ་མ་འཛིན། །གསུམ་པ་ན་ནི་ཐོ་བ་ཉིད། །ཕྱག་བཞི་བ་ནི་གཞུ་ཅན་ལ། །སངས་རྒྱས་རང་བཞིན་སྤྲིན་འཕྲོ་བ། །སྒོམ་པ་མཆོག་གིས་
བསྒོམ་པར་བྱ། །བསྣོལ་བ་མེད་པའི་ཡེ་ཤེས་རྡོ་རྗེའི་སྟོབས་ཀྱིས་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ཏོ། །བྷཱུཾ་གྱི་ཡེ་ཤེས་ལས་བསྒྲུབས་པ། །གཙུག་ཏོར་འཁོར་ལོས་བསྒྱུར་
བ་སྟེ༑ ༑སྐུ་གསུམ་ལྡན་པ་ཞལ་རས་གསུམ། །གསེར་གྱི་མདོག་ཅན་འོད་བཟང་བ། །འདོམ་གང་འོད་ཀྱིས་རྣམ་པར་བརྒྱན། །ཏིང་འཛིན་ཕྱག་རྒྱར་རྣམ་པར་གནས། །རིན་ཆེན་རི་
སྟེང་པདྨ་ལ། །རྡོ་རྗེ་སྐྱིལ་མོ་ཀྲུང་དུ་བཞུགས། །རིགས་ཀྱི་ཡུམ་ནི་བཞི་པོ་རྣམས། །གཟུགས་དང་ཡན་ལག་ཀུན་མདངས་ཅན། །ཞལ་རས་འཇོ་སྒེག་ཚུལ་གྱིས་བརྒྱན། །གོས་དང་

83-1-305b

རྒྱན་གྱིས་ཀླུབས་པ་སྟེ། །ཆགས་ཕྱིར་སྤྲོ་པའི་རྩོལ་བ་ཅན། །ཕྱག་རྒྱ་རིན་ཆེན་སྙེ་མ་དང༌། །རྡོ་རྗེ་པདྨ་ཨུཏྤལ་ལྡན། །ལྷ་མོ་སོ་སོའི་ཕྱོགས་ན་བཞུགས། །གཙུག་ཏོར་འོད་ཟེར་ལྔ་པ་ཅན། །
ཀུན་ཏུ་འཁོར་ལོའི་ཕྲང་བ་དང༌། །འཁོར་ལོའི་བར་ན་རྡོ་རྗེ་གནས། །འོད་ཟེར་ཕྲེང་བས་རྣམ་པར་བརྒྱན། །སངས་རྒྱས་རང་བཞིན་སྤྲིན་འཕྲོ་བས། །ནམ་མཁའ་ཐམས་ཅད་འགེངས་པར་
མཛད༑ ༑བྱང་ཆུབ་སྙིང་པོ་དོན་གཉེར་བས། །འདི་འདྲའི་འཁོར་ལོ་ཅན་བསྒོམ་ཞིང༌། །བསྒྲིམས་ནས་རྣལ་འབྱོར་བསྒོམས་པ་ཡིས། །རིང་པོ་མི་ཐོགས་འདོད་པ་འཐོབ། །བྱང་ཆུབ་སྙིང་པོ་
ཐམས་ཅད་ཀྱི་རྒྱན་གྱི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཛཾ་གྱི་ཡེ་ཤེས་ལས་བསྒྲུབས་པ། །གནོད་སྦྱིན་གནོད་གནས་སྐུ་གསུམ་ཅན། །ཞལ་རས་གསུམ་པ་ཕྱག་གཉིས་ན།
བཱི་ཛ་པཱུ་རི་ནེའུ་ལ་ཅན། །པདྨའི་གདན་ལ་བཞུགས་པ་འམ། །ཡང་ན་བཟང་པོའི་འདུག་སྟངས་གནས། །ངོས་ན་རྒྱན་རྣམས་ཐམས་ཅད་ཀྱིས། །བརྒྱན་པའི་གནོད་སྦྱིན་མོ་བཞི་དག།
རིན་ཆེན་ཆར་པ་འབེབས་པར་བྱེད། །མགོ་བོའི་སྟེང་ན་སངས་རྒྱས་ལྔ། །དེ་ཡི་ཅོད་པན་བཟང་བ་ཡི། །གཡོན་ཕྱོགས་རྩེ་ཕྲན་རྒྱན་ཡང་ཆགས། །སངས་རྒྱས་རྣམས་ཀྱི་སྤྲིན་འཕྲོ་ཞིང་།རིན་
ཆེན་ཆར་པ་འབེབས་པར་མཛད། །གང་ཞིག་ནོར་རྫས་འདོད་པ་ཡིས། །གནོད་གནས་འདི་འདྲ་བསྒོམས་བྱས་ན། །དེ་ཡིས་ས་ཆེན་ནོར་རྫས་ཀྱིས། །རིང་པོར་མི་ཐོགས་གང་བར་འགྱུར།

83-1-306a

༄༅། །ལག་ན་རྡོ་རྗེས་བདུད་རྩི་ཡི། །ཆུ་ཡང་རྟག་ཏུ་དབུལ་བར་བྱ། །རིན་པོ་ཆེ་སྤྲིན་སྦྱིན་པའི་ཆར་འབེབས་པའི་ཡེ་ཤེས་ཀྱི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །མ་
ཡི་ཡེ་ཤེས་ལས་བསྒྲུབས་པའི། །ཉི་མའི་འོད་ལྟར་འོད་ཟེར་ཅན། །རྟ་བདུན་ལྡན་པའི་ཤིང་རྟར་བཞུགས། །འབར་བའི་ལག་འཁྱོར་སྣང་མཛད་པ། །ཞལ་རས་གསུམ་པ་སྤྱན་
གསུམ་ལྡན། །ཕྱག་དྲུག་ཁ་དོག་སེར་པོར་སྣང༌། །ཕྱོགས་བཅུ་སྲུང་པར་བརྩོན་པ་སྟེ། །འཇོ་སྒེག་ཚུལ་དུ་ཞལ་ཡང་བཞད། །ན་ཆུང་རྒྱན་ནི་གཡོ་བ་ཅན། །ཅོད་པན་རྫོགས་པའི་
སངས་རྒྱས་ལྔ། །ཐོར་ཚུགས་མེ་ཏོག་རྣམས་ཀྱིས་བརྒྱན། །གཡས་པའི་ཕྱག་ན་རྡོ་རྗེ་སྟེ། །གཉིས་པ་ན་ནི་ཁབ་སྐུད་བསྣམས། །གསུམ་པ་ན་ནི་མདའ་ཡང་གསོར། །གཡོན་པ་
སྡིགས་མཛུབ་ཞགས་པ་ཅན། །གཉིས་པ་ཨ་ཤྭཱི་ཡལ་ག་སྟེ། །གསུམ་པ་ན་ནི་གཞུ་ཉིད་དོ། །གཟུགས་བརྙན་མང་པོ་འཕྲོ་བ་ཡིས། །སྡང་བའི་སེམས་ཅན་བཅིང་བ་དང༌། །
མིག་དང་ཁ་ནི་འདྲུབ་པར་བྱེད། །གསང་སྔགས་བཟླས་བརྗོད་འབད་པ་དག །གལ་ཏེ་བྱང་ཆུབ་མཆོག་འདོད་ན། །ལྷ་མོ་ཧཱུཾ་མཛད་བསྒོམ་པར་བྱ། །འདི་ནི་སྒོམ་པར་བྱེད་པ་ཡིན།།
དབང་དུ་སེམས་ཅན་རབ་ཏུ་འགྲོ། །སྡང་བ་རྣམས་ཀྱིས་མི་ཚུགས་པར་བྱེད་པའི་རྡོ་རྗེ་མཆོག་རབ་ཅེས་བྱ་བའི་ཏིང་ངེ་འཛིན་ཏོ། །པ་ཡི་ཡེ་ཤེས་ལས་བསྒྲུབས་པའི། །རིག་པའི་རི་

83-1-306b

ཁྲོད་ཤིང་ལོ་ཅན། །ཞལ་རས་གསུམ་པ་སྤྱན་གསུམ་པ། །ཞལ་རས་བཞད་ཅིང་ཁྲོ་དང་བཅས། །རྒྱན་རྣམས་ཀུན་གྱིས་བརྒྱན་པ་སྟེ། །ན་ཆུང་གཞོན་ནུ་ཕྱག་དྲུག་མ། །གཡས་པའི་ཕྱག་ན་རྡོ་རྗེ་
སྟེ༑ ༑གཉིས་པ་ན་ནི་དགྲ་སྟ་ཉིད། །གསུམ་པ་མདའ་ཡང་རྣམ་པར་གསོར། །གཡོན་པ་སྡིགས་མཛུབ་ཞགས་པ་ཅན། །གཉིས་པ་ཤིང་ལོའི་བམ་པོ་སྟེ། །ཕྱག་གསུམ་པ་ནི་གཞུ་ཉིད་དེ། །
ཐོར་ཚུགས་མེ་ཏོག་ཕྲེང་བས་བརྒྱན། །དེ་སྟེང་ཁ་དོག་ལྔ་པོ་དག །རབ་ཏུ་འདྲེས་པའི་སངས་རྒྱས་བཞུགས། །མདོག་སེར་པདྨའི་གདན་ལ་བཞུགས། །དཀྱིལ་འཁོར་དམར་པོ་ཆར་འབར་
བ༑ ༑ཁྲོ་བའི་སྤྲིན་འཕྲོ་སྡུད་མཛད་ཅིང༌། །གདོན་གང་སྐྱེས་རྒུའི་ནང་གནས་པ། །དེ་དག་ཁྲོ་བོའི་མེས་ཀྱང་སྲེག །ཕྱིར་ཡང་བསྲེགས་ནས་སངས་རྒྱས་ཀྱིས། །ཁ་དོག་བདུད་རྩི་ཆར་འབེབས་
མཛད༑ ༑དེ་འདྲ་རྣལ་འབྱོར་གྱིས་བསྒོམས་ན། །མི་ངས་ཐམས་ཅད་ཞི་བར་མཛད། །ནད་ཐམས་ཅད་ཞི་བར་བྱེད་པའི་ཡེ་ཤེས་ཀྱི་རྡོ་རྗེ་འབར་བ་ཞེས་བྱ་བའི་ཏིང་ངེ་འཛིན་ཏོ། །ཛ་ཡི་
ཡེ་ཤེས་ལས་བསྒྲུབས་པ། །རིག་སྔགས་མཚན་ནི་དུག་སེལ་མ། །སྦྲུལ་མགོ་བདུན་གྱི་གདེངས་ཀ་ཅན། །ནོར་བུ་འབར་བས་བརྒྱན་པ་སྟེ། །ཞལ་རས་གསུམ་པ་སྤྱན་གསུམ་པ། །
གཞོན་ནུ་མཚན་ནི་འབར་བ་ཅན། །བཞད་ཅིང་ཁྲོ་དང་བཅས་པ་སྟེ། །སྤྲུལ་གྱི་སྐ་རགས་དག་གིས་བརྒྱན། །ཕྱག་དྲུག་རོལ་པའི་སྟང་སྟབས་ཅན། །མགོ་ཡི་སྟེང་ན་མི་འཁྲུགས་

83-1-307a

༄༅། །བཞུགས། །གཡས་པའི་ཕྱག་ན་རྡོ་རྗེ་སྟེ། །གཉིས་པ་རལ་གྲི་ཐོགས་པར་བརྩོན། །ཕྱག་གསུམ་བ་ནི་གར་ཐབས་ཀྱིས། །སྟང་སྟབས་ཚུལ་གྱིས་
མདའ་ཡང་གསོར། །གཡོན་པ་སྡིགས་མཛུབ་ཞགས་པ་ཅན། །གཉིས་པ་དུག་གི་མེ་ཏོག་ཅན། །ཕྱག་གསུམ་པ་ན་གཞུ་ཉིད་དོ། །དབུ་རྒྱན་མེ་ཏོག་རྣམས་ཀྱིས་བརྒྱན། །གསེར་
མདོག་པདྨའི་གདན་ལ་བཞུགས། །འོད་ནི་དམར་པོ་དཀྱིལ་འཁོར་ཅན། །ཛ་རྣམས་འཕྲོ་བས་བསྐོར་བ་སྟེ། །ཀུན་ནས་འབར་བ་རྣམས་ཀྱིས་ཁེབས། །སངས་རྒྱས་གཟུགས་བརྙན་
འཕྲོ་བ་ཅན། །ཕྱག་བཟང་བུམ་པ་ཟླ་འདྲ་བའི། །ཁ་ནི་ཛ་ཡིས་རྣམ་བརྒྱན་པས། །དུག་གིས་ཕོག་པ་རྣམ་ལ་ལྡུགས། །རྟག་ཏུ་སྐུ་གསུམ་དུག་སེལ་མ། །དུག་གིས་ཕོག་པ་རྣམས་
ལ་བསྒོམ། །དེ་ལྟར་བསྒོམས་པར་བྱས་པ་ཡིས། །རིང་པོར་མི་ཐོགས་བྱང་ཆུབ་འཐོབ། །ཉོན་མོངས་རྣམས་ཀྱི་དུག་སེལ་བ། །གདེངས་ཀའི་དབང་པོ་རྡོ་རྗེ་ཡེ་ཤེས་ཀྱི་ཕྱག་
རྒྱ་ཞེས་བྱ་བའི་ཏིང་ངེ་འཛིན་ཏོ། །ཏྲི་ཡི་ཡེ་ཤེས་ལས་བསྒྲུབས་པ། །སྐུ་ཆེན་ཧ་ལ་ཧ་ལ་སྟེ། །ཞལ་རས་གསུམ་པ་སྤྱན་གསུམ་པ། །ཐོར་ཚུགས་ཅོད་པན་རྣམས་ཀྱིས་བརྒྱན།།
ཟླ་བ་ཚེས་པ་བསྣམས་པའི་ལྷ། །དབུ་རྒྱན་ཐོད་པ་དག་གིས་བརྒྱན། །ཐོར་ཚུགས་རྒྱལ་པོའི་སྐུ་གཟུགས་བཞུགས། །རྒྱན་རྣམས་ཀུན་གྱིས་བརྒྱན་པ་སྟེ། །པདྨ་དཀར་པོ་ལྟ་

83-1-307b

བུར་སྣང༌། །སེམས་སྟོབས་ལྡན་པའི་འཇོ་ཚུལ་ཅན། །ཕྱག་བརྒྱད་ཞལ་ཡང་བཞད་པ་སྟེ། །སྨད་གཡོགས་སྟག་གི་པགས་པ་མནབས། །གཡས་པའི་ཕྱག་ན་རྡོ་རྗེ་སྟེ། །གཉིས་པ་
བགྲང་ནོར་ཕྲེང་བ་ཅན། །གསུམ་པ་ཡིས་ན་མདའ་ཡང་གསོར། །གཡོན་པ་པདྨས་རྣམ་པར་བརྒྱན། །གཉིས་པ་ཡིས་ནི་ནུ་མ་འཇིན། །གསུམ་པ་ན་ནི་གཞུ་ཉིད་དོ། །གཡས་པ་
མདུད་རྩེ་གསུམ་པ་ལ། །སྦྲུལ་གྱིས་ཡོངས་སུ་དཀྲིས་པ་སྟེ། །གཡོན་ན་ཐོད་པ་དྲི་ཞིམ་པའི། །མེ་ཏོག་སྣ་ཚོགས་ཀྱིས་བཀང་པ། །པདྨ་དམར་པོ་ལ་བཞུགས་པ། །རོལ་པའི་
སྟང་སྟབས་ཚུལ་དུ་གནས། །རིན་ཆེན་རི་ཕུག་ནང་བཞུགས་པར། །རྣལ་འབྱོར་སེམས་དཔས་བསྒོམ་པར་བྱ། །སངས་རྒྱས་རང་བཞིན་གཟུགས་དང་ནི། །ཆོ་འཕྲུལ་ཆེན་པོ་
སྣ་ཚོགས་འབྱུང༌། །རྣམ་པར་མི་རྟོག་ཏིང་འཛིན་གྱིས། །ཁ་ཟས་ཐམས་ཅད་ཟ་བྱེད་ཅིང༌། །ནང་གི་སྔགས་པས་སྔགས་བརྗོད་ཅིང༌། །རིམ་བཞིན་རྣལ་འབྱོར་གྱིས་བསྒོམས་ན།།
བྱང་ཆུབ་མྱུར་དུ་ཐོབ་འགྱུར་ཞིང༌། །བླ་ན་མེད་པའི་བདེ་བ་འདྲེན། །འདོད་པ་ཐམས་ཅད་རབ་བསྒྲུབས་པ། །ཧ་ལ་ཧ་ལ་ཡོངས་སུ་མཉེས་པར་བྱེད་པའི་ཡེ་ཤེས་ཀྱི་རྡོ་རྗེ་ཞེས་བྱ་
བའི་ཏིང་ངེ་འཛིན་ཏོ། །ས་ཡི་ཡེ་ཤེས་ལས་བསྒྲུབས་པ། །སྟོང་ཆེན་རབ་ཏུ་འཇོམས་མཛད་པའི། །ལྷ་མོ་ནད་ཀུན་འཕྲོག་མ་སྟེ། །སྡང་བའི་སེམས་ཅན་འཇོམས་མཛད་མ། །ཕྱག་

83-1-308a

༄༅། །སྟོང་ལྡན་ཞིང་དབུ་སྟོང་ལ། །སྤྱན་གསུམ་དག་གིས་རྣམ་པར་བརྒྱན། །བརྩོན་ཆེན་ཕྱག་བརྒྱད་ཁྲོ་བ་དང༌། །སྟེག་པའི་ཐབས་ཀྱིས་དགོངས་པ་ཅན། །ཕྱག་
གཡས་མཆོད་སྦྱིན་ལྷ་རྫས་ཀྱི། །རལ་གྲི་ལྕགས་ཀྱུ་མདའ་དང་ལྡན། །ཕྱག་གཡོན་པདྨོ་རྡོ་རྗེ་ནོར། །ཞགས་པ་གཞུ་དང་སྟ་རེ་ཅན། །མདོག་དམར་ཞལ་རས་བཞི་པ་སྟེ། །བགེགས་
སྟོང་འཇོམས་པར་མཛད་པ་ཡིན། །རང་གི་རྣལ་འབྱོར་ལ་བརྩོན་པས། །ནམ་མཁའི་མཐའ་གཏུགས་འཇུག་ཅིང་སྤྲོ། །གླང་པོ་རྟ་དང་སྐྱེས་པ་དག །ཟ་བར་མཛད་མ་ཕྲེང་བ་ཅན།།
དེ་ཡི་ལས་ཀྱིས་བསྐུལ་བ་ཡི། །གསང་སྔགས་དཔའ་བོས་གདོན་པར་བྱ། །རྣལ་འབྱོར་དབང་ཕྱུག་ལས་འདོད་བས། །འདི་བྱས་བས་ནི་སྲུང་བར་འགྱུར། །དཔུང་ཆེན་པོ་ལ་རྣམ་པར་ལྟ།།
བ་ཐམས་ཅད་སྲུང་བ་སྟོབས་ཀྱི་མཆོག་སྟོང་ཆེན་པོ་རྣམ་པར་འཇོམས་པའི་ཡེ་ཤེས་ཀྱིས་རྣམ་པར་རྒྱལ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །དྷྭཱཾ་ཞེས་བྱ་བས་སྐྱེད་པ་ཡི། །
སྡིགས་པའི་མཛུབ་མོའི་ཕྱག་རྒྱ་ཅན། །དྲག་མོ་ཆེན་མོ་ཞལ་བཞི་པ། །སྤྱན་གསུམ་ཕྱག་བརྒྱད་ཀྱིས་རྣམ་བརྒྱན། །རལ་གྲི་གཏུན་ཤིང་འཁོར་ལོ་མདའ། །མདུད་རྩེ་གསུམ་པ་
རྡོ་རྗེ་གཞུ། །ཆོམ་རྐུན་མཛུབ་མོས་བསྡིགས་པ་སྟེ། །རྡོ་རྗེ་རོ་ལངས་འབྱུང་བ་དག །མཐོང་བས་དབུང་རྣམས་བཅོམ་གཏོར་བས། །ལྷ་མོ་རྟག་ཏུ་བསྒོམས་ན་ནི། །རིང་པོར་མི་

83-1-308b

ཐོགས་བྱང་ཆུབ་འཐོབ། །འཇིག་རྟེན་གསུམ་རྣམ་པར་འཇོམས་པ་ལ་མཁས་པ་མཆོག་གི་རྩེ་མོ་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །པྲ་ཡི་ཡེ་ཤེས་ལས་བསྒྲུབས་པ། །སྟོབས་ཆེན་ཕ་
རོལ་གནན་མཛད་མ། །སྤྱན་གསུམ་ཕྱག་བརྒྱད་གཡས་པ་ན། །རལ་གྲི་འཁོར་ལོ་མདུང་རྩེ་གསུམ། །མངའ་ཡིས་རྣམ་བརྒྱན་ཕྱག་གཡོན་ན། །རྡོ་རྗེ་ཞགས་པ་དགྲ་སྟ་གཞུ། །བསྣམས་
བས་སྡང་བའི་བགེགས་ལྟུང་མཛད། །བུ་མི་འཚོ་དང་མོ་གཤམ་དག །གསང་བའི་དཀྱིལ་འཁོར་བཅུ་གནས་སུ། །ལྷ་རྣམས་ཀུན་གྱི་བུམ་པ་ཡིས། །སློབ་དཔོན་གྱིས་ནི་དབང་བསྐུར་ཞིང༌།།
དེ་ཡི་མངལ་དུ་བྱིས་བ་ནི། །འཇམ་པའི་གཟུགས་ཅན་འཇུག་པར་བསམ། །ཞགས་པའི་ཕྱག་རྒྱས་མཚན་ངན་ནས། །སྐྱེས་པ་གཟུགས་ཅན་འབྱུང་བ་དང༌། །དྲན་པ་ཡིས་ནི་དྲལ་ནས་
ཀྱང༌། །མངལ་ནི་བསོད་ནམས་དག་གིས་སྤེལ། །མངལ་ཐམས་ཅད་རྣམ་པར་ལྟ་བ་སོ་སོར་འབྲང་མའི་ཡེ་ཤེས་ཀྱིས་རྣམ་པར་རྒྱལ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །བ་ཡི་ཡེ་
ཤེས་རོལ་པས་བསྐྲུན། །ལྷ་མོ་ནོར་གྱི་བློ་གྲོས་མ། །གཟི་བྱིན་གསེར་གྱི་མདོག་ཅན་ལ། །ཕྱག་དྲུག་ལང་ཚོ་དར་ལ་བབ། །རྒྱན་རྣམས་ཀུན་གྱིས་བརྒྱན་པ་སྟེ། །འཇོ་སྒེག་ཐབས་བཅས་འབར་བ་སྟེ།།
དེ་ཡི་ཕྱག་གཡས་མཆོག་སྦྱིན་མཛད། །གཉིས་པ་འབྲུ་ཡི་སྙེམ་ཅན། །གསུམ་པ་ཡིས་ནི་མདའ་ཡང་གསོར། །ཕྱག་གཡོན་ཡིད་བཞིན་ནོར་བུ་དང༌། །རིན་ཆེན་ཆར་འབེབས་གཞུ་ཡང་འཛིན། །

83-1-309a

༄༅། །གྲོགས་མོའི་སྐྱེ་བོས་ཡོངས་བསྐོར་ཅིང༌། །མངག་གཞུག་གནོད་སྤྱིན་མོ་ཡི་གཟུགས། །རིན་ཆེན་ཆར་པ་འབེབས་པ་དང༌། །ནོར་ཀུན་གྱི་ནི་ཆར་བ་དག །འབེབས་
པར་བྱེད་པ་བསམ་པར་བྱ། །ནོར་གྱི་བློ་གྲོས་ཆེན་མོ་འདི། །དེ་ལྟར་སྔགས་པས་བསྒོམས་ན་དེ། །དཔག་ཚད་བདུན་ནི་རྒྱས་པར་ཡང༌། །ནོར་གྱི་ཆར་གྱིས་ཁྱབ་པར་མཛད། །བྱང་ཆུབ་སྦྱིན་
མཆོག་དམ་པ་མ། །དེ་ལྟར་རྣལ་འབྱོར་བདག་ཉིད་བསྒོམ། །ནོར་གྱི་རྒྱུན་གྱི་ཆར་རབ་ཏུ་འབེབས་པའི་ཡེ་ཤེས་ཀྱི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །བི་ཡི་ཡེ་ཤེས་ལས་བསྒྲུབས་པ། །
སྲིན་མོ་འབར་བའི་ཀློག་ཕྲེང་ཅན། །མིང་ནི་དངུལ་དཀར་ལས་སྐྱེས་མོ། །སྟོབས་མོ་ཆེ་ལ་ཕ་རོལ་གནོན། །གསུས་འཕྱང་མེ་ལ་མཆེ་གཙིགས་མ། །སྐྲ་སེར་རམ་ཁམ་པ་གྱེན་དུ་བརྫེས།།
ཐོར་ཚུགས་ཅོད་པན་གྱིས་བརྒྱན་པ། །སྤྱི་བོ་ལ་ནི་མི་འཁྲུགས་བཞུགས། །བཅུ་གཉིས་དབུ་དང་བཅོ་བརྒྱད་ཕྱག །སྤྱན་ནི་གསུམ་གསུམ་ཐོད་ཕྲེང་ལྡན། །དྲག་མོ་ལག་ན་རཀྟ་ཡིས། །
བཀང་བའི་ཐོད་པ་ཐོགས་པ་སྟེ། །སྨད་གཡོགས་སེངྒེའི་པགས་པས་གཡོགས། །སྦྲུལ་གྱི་མཆོད་ཕྱིར་ཐོགས་པ་ཅན། །རལ་གྲི་ལྕགས་ཀྱུ་འཁོར་ལོ་དང༌། །གཏུན་ཤིང་རྩེ་གསུམ་
དྲིལ་བུ་དང༌། །བ་དན་ལྟག་དབྱུག་མདུང་མཆོག་སྦྱིན། །གཞུ་མདའ་མདུང་ཐུང་བེ་ཅོན་དང༌། །ཞགས་པ་དགྲ་སྟ་ཐོ་བ་ཐོགས། །རྒྱན་རྣམས་ཀྱིས་ནི་ལུས་ལ་བརྒྱན། །མདོག་ནག་

83-1-309b

རོལ་པའི་སྟབས་ཀྱིས་ནི། །པདྨའི་གདན་བཞུགས་སྡང་བ་དག །འདུལ་བ་ཞེས་བརྗོད་འདི་ལྟ་བུ། །རྟག་ཏུ་ཧཱུཾ་གིས་ཧཱུཾ་མཛད་པ། །བཟླས་བརྗོད་ཡང་དག་ལྡན་པར་བསྒོམ། །སེམས་ཅན་
ཀུན་དོན་ཚོགས་པ་ཡི། །བྱང་ཆུབ་རིང་པོར་མི་ཐོགས་འཐོབ། །སེམས་ཅན་ཐམས་ཅད་འཆིང་བར་བྱེད་པའི་མཆོག་རབ་བྱང་ཆུབ་ཀྱི་སྙིང་པོར་རྣམ་པར་རྒྱལ་བའི་སྟོབས་ཞེས་བྱ་བའི་ཏིང་ངེ་
འཛིན་ཏོ། །ཀྵིཾ་ཞེས་བྱ་བས་སྒོམ་པའི་གཟུགས། །རྒྱན་རྣམས་ཀུན་གྱིས་བརྒྱན་པ་སྟེ། །ན་ཆུང་གཞོན་ནུ་འཇོ་ཚུལ་ཅན། །མགོ་བོ་སྐྲ་ཚུགས་ཕྱེད་དུ་བཟུང༌། །དེ་བཞིན་དུ་ནི་སྟོད་གཡོགས་
ཀྱང༌། །ལ་དཀར་སེང་བ་བགོས་པ་སྟེ། །དེ་ལ་ཁ་དོག་ལྔ་པ་ཡི། །མ་ཏོག་འཕྲུལ་བ་རྣམས་ཀྱིས་བརྒྱན། །གསེར་གྱི་མདོག་ཅན་བཞིན་འཛུམ་པ། །ཕྱེད་ཟུར་བས་ནི་རྣམ་པར་རོལ། །དཔག་
བསམ་ཤིང་གིས་བརྒྱན་པ་ཡི། །རིན་ཆེན་རི་ལ་ལེགས་པར་བཞུགས། །འཇམ་པའི་ཁྲོ་བོ་རྡོ་རྗེ་ཡིས། །དེ་ཡི་མགོ་བོ་མནན་ནས་བཞུགས། །ཐ་མ་ཐོག་ཐག་གནོད་སྦྱིན་མོས། །ནམ་
མཁའ་གང་བར་བསྒོམ་པར་བྱ། །གནོད་སྦྱིན་མོ་ཐམས་ཅད་སྒྲུབ་པའི་མཆོག་རབ་ཅེས་བྱ་བའི་ཏིང་ངེ་འཛིན་ཏོ། །སྔགས་ལ་ཨོཾ་ཨཱཿཧཱུཾ། ཡི་གེ་གསུམ་པ་མིག་གསུམ་གཟུགས། ཁྱབ་
འཇུག་ལྷ་ཆེན་མེས་བོ་སྟེ། །གདོང་གསུམ་རང་གི་མཚོན་ཐོགས་ལ། །རྡོ་རྗེ་ཧཱུཾ་མཛད་ཀྱིས་བསྐུལ་ཅན། །རྡོ་རྗེ་ཏིང་ངེ་འཛིན་བསྒོམས་ན། །མོད་ལ་དངོས་གྲུབ་ཐོབ་པར་འགྱུར། །འཇིག་

83-1-310a

༄༅། །རྟེན་ཐམས་ཅད་གྲུབ་པ་མིག་གསུམ་རྣམ་པར་རོལ་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །གཞན་ཡང་གསང་སྔགས་ཡི་གེ་ཡི། །ས་བོན་གང་གིས་སྦྱར་བྱས་ཏེ།།
རྡོ་རྗེ་ཡིག་འབྲུ་རྣམས་བསྒོམས་ན། །དེ་དག་མ་བསྒྲིམས་བཞིན་དུ་སྒྲུབ། །འཕྲོག་མ་འཕྲོག་བྱེད་ལས་སྐྱེས་པའི། །བུ་ནི་ལྔ་བརྒྱ་པོ་རྣམས་དང༌། །ལྔ་རྩེན་དང་ནི་དཔལ་ཅན་མ། །མྱུར་
བ་ཉིད་དུ་འགྲུབ་པར་འགྱུར། །རྒྱུད་ཀྱི་རྒྱལ་པོ་སྒྱུ་འཕྲུལ་དྲ་བ་ལས། །ཏིང་ངེ་འཛིན་རིམ་པར་ཕྱེ་བའི་ལེའུ་སྟེ་བཞི་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་
ཆེན་པོ་རྡོ་རྗེའི་དེ་བཞིན་གཤེགས་པས་དེ་བཞིན་གཤེགས་པ་ཐམས་ཅད་ལ་ཞི་བར་ལྟ་བ་རྡུལ་དང་བྲལ་བའི་མཆོག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་
དེ་བཞིན་གཤེགས་པ་ཐམས་ཅད་ཀྱི་ཡུམ་ལས་སྣ་ཚོགས་ཀྱི་ཡེ་ཤེས་སྐྱེད་པར་མཛད་པ་འདི་དམ་ཚིག་གསུམ་གྱི་རྡོ་རྗེ་ལས་ཕྱུང་ངོ༌། །ཨོཾ་བྷ་ག་བ་ཏི་རུ་རུ་སྥུ་རུ་ཛྭ་ལ་ཏིཥྛ་སིདྡྷ་
ལོ་ཙ་ནེ་སརྦ་ཨརྠ་སཱ་དྷ་ནི་སྭཱཧཱ། དེ་ནས་ལས་ཐམས་ཅད་རབ་ཏུ་རྫོགས་པར་བྱེད་པ་འདི་གསུངས་པ་ཙམ་གྱིས། སངས་རྒྱས་རྣམས་ནི་ཐམས་ཅད་དང༌། །བྱང་ཆུབ་སེམས་དཔའ་
མཁས་རྣམས་དགྱེས། །བདུད་ཀྱི་དཔུང་རྣམས་འདར་གྱུར་ཏེ། །སངས་རྒྱས་རྡོ་རྗེ་རྗེས་དྲན་བྱེད། །ཞི་བ་སངས་རྒྱས་རྣམས་ཀྱི་ཡུམ། །རྡོ་རྗེ་དམ་ཚིག་གིས་བསྐུལ་ན། །ཤི་བ་

83-1-310b

རྣམས་ལ་སྲོག་སྦྱིན་མཇད། །མ་གྲུབ་པ་རྣམས་གྲུབ་པར་རྩོལ། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེ་དེ་བཞིན་གཤེགས་པ་སྐུ་གསུམ་རྡོ་རྗེ་འབར་པའི་མཆོག་
དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙེམས་པར་ཞུགས་ནས་རྡོ་རྗེ་འཆང་མཆོག་ཐམས་ཅད་སྐྱེད་པའི་ཡུམ་རྡོ་རྗེ་དཀྱིལ་འཁོར་ཐམས་ཅད་ཀྱི་དངོས་གྲུབ་ཐམས་ཅད་རབ་ཏུ་སྒྲུབ་
པར་བྱེད་པ་འདི་ཕྱུང་ངོ༌། །ཨོཾ་ཤཾ་ཀ་རེ། ཤཱིནྟཾ་ཀ་རི། གྷུ་ཊ་གྷུ་ཊ་གྷུ་ཊི་ནི་གྷཱ་ཊ་ཡ་གྷཱ་ཊ་ཡ་གྷ་ཊི་ནི་སྭཱཧཱ། དེ་ནས་འདི་ནི་གསུངས་ཙམ་གྱིས། །རྡོ་རྗེ་གསུམ་ལས་སྐྱེས་གྱུར་པ། །ཐམས་
ཅད་ཀྱི་ནི་མིག་ཕྱེ་ནས། །རྡོ་རྗེ་ཤུགས་ནི་རྗེས་དྲན་གྱུར། །སྒྲུབ་པ་ཐམས་ཅད་སྲུང་མཛད་མ། །དེ་བཞིན་ལས་རྣམས་སྒྲུབ་པ་ཡིན། །སྡིག་པ་ཐམས་ཅད་འཇོམས་མ་སྟེ། །ཞི་དང་རྒྱས་དང་
འཕེལ་མཛད་མའོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་འདོད་ཆགས་ཆེན་པོས་ཞེན་པ་པདྨ་གར་གྱི་སྟང་སྟབས་ཐུགས་ཀྱི་རྡོ་རྗེ་གསུམ་གྱིས་རྣམ་པར་འཐོར་བའི་དམ་
ཆིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཆོས་ཐམས་ཅད་འཛིན་པ་མཆོག་གི་ཡུམ་འདི་རྡོ་རྗེ་གསུམ་རྣམས་ལས་ཕྱུང་ངོ༌། །ཨོཾ་ཀ་ཊེ་བི་ཀ་ཊེ་ནི་ཀ་ཊེ་ཀ་ཊངྐ་ཊེ་སྭཱཧཱ།
དེ་ནས་ཆོས་ཀྱི་རྒྱལ་མཚན་མཆོག །དམ་པ་འདི་ནི་གསུངས་ཙམ་གྱིས། །ཏིང་ངེ་འཛིན་གྱི་མིག་ཕྱེ་ནས། །རྡོ་རྗེ་པདྨ་རྗེས་དྲན་བྱེད། །རྒྱས་པ་ཆེན་པོ་ཡུམ་ཡིན་ཏེ། །ཆོས་མཛོད་རྣམ་པར་

83-1-311a

༄༅། །འཕེལ་མཛད་མ། །བསྒོམས་ཤིང་བསྟེན་ཏེ་བཟླས་བརྗོད་ན། །རྒྱ་ཆེར་སྲུང་བར་མཛད་པ་ཡིན། །དེ་ནས་བཅོམ་ལྡན་འདས་ཀྱིས་ཐམས་ཅད་དབང་དུ་བྱ་བ་ཁོང་དུ་
ཆུད་པས། རྡོ་རྗེ་གསུམ་མཉམ་པ་ཉིད་ཀྱིས་དགའ་བར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཡེ་ཤེས་ལ་འཇུག་པར་བྱེད་པ་སྣ་ཚོགས་ཐམས་ཅད་
འཆང་བའི་ཡུམ་གྱི་སྒྲོལ་མ་འདི་གསུངས་སོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། དེ་ནས་འདི་ནི་གསུངས་ཙམ་གྱིས། །སངས་རྒྱས་ཀུན་དང་སྲས་ཀྱི་རྣམས། །སྤྱན་ཕྱེ་རྣམ་པར་གདངས་ནས་
སུ༑ ༑ཡེ་ཤེས་རྡོ་རྗེ་ལྡན་པར་དྲན། །ལྷ་མོ་བཟླས་བརྗོད་བྱས་ཙམ་གྱིས། །སྐྱ་རྒུ་རྣམས་ནི་མངག་གཞུག་འགྱུར། །དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་
ཀྱི་མཆོག་གི་ཡེ་ཤེས་ལ་འཇུག་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་འདི་རྡོ་རྗེ་གསུམ་ལས་ཕྱུང་ངོ༌། །ན་མཿས་མནྟ་བུདྡྷ་ནཱཾ། ཨོཾ་ཁ་ཁ་ཁཱ་ཧི་ཁཱ་ཧི། སརྦ་
དུཥྚ་སཏྭ་ད་མ་ཀ་ཨ་སི་མུ་ས་ལ་བ་ར་ཤུ་པཱ་ཤ་ཧ་སྟ། ཅོ་ཏུར་མུ་ཁ། །ཙ་ཏུར་བྷུ་ཛ། ཥ་ཊྩར་ཎ། ཨཱ་གཙྪ་ཨཱ་གཙྪ། སརྦ་དུཥྚ་པྲཱ་ཎཱ་ཨ་པ་ཧ་རི་ཎཱི། མཧཱ་བི་གྷྣཾ་གྷཱ་ཏ་ཀ། བི་ཀྲྀ་ཏ་ཨཱ་
ན་ན༑ སརྦ་བྷུ་ཏ་བྷ་ཡཾ་ཀ་ར། ཨཊྚཱཊྚ་ཧཱ་ས་ནཱ་དི་ན། བྱཱ་གྷྲཱ་ཙརྨ་ནི་བཱ་ས་ན། ཀུ་རུ་ཀུ་རུ། སརྦ་ཀརྨཱ་ཎི། ཙྪིནྡ་ཙྪིནྡ། སརྦ་མནྟྲཱན་ནན། བྷིནྡ་བྷིནྡ། བ་ར་མུ་དྲཱན། ཨཱ་ཀཪྵ་ཡ་ཨཱ་ཀཪྵ་

83-1-311b

མ༑ སརྦ་བྷཱུ་ཏཱ་ན། མ་ཐ་མ་ཐ། །ནིརྨ་ཐ་ནི་རྨ་ཐ། སརྦ་དུཥྚ། པྲ་བེ་ཤ་ཡ་བྲ་བེ་ཤ་ཡ། མཎྜ་ལ་མ་དྷྱེ་བཻ་བ་ཤྭ་ཏ། ཛཱི་བི་ཏཱནྟ་ཀ་ར། ཀུ་རུ་ཀུ་རུ། མ་མ་ཀཱཪྱཾ། ད་ཧ་ད་ཧ། པ་ཙ་བ་ཙ། མཱ་བི་
ལམྦ་མཱ་བི་ལམྦ། སམ་ཡ་མ་ནུ་སྨྲ། ཧཱུཾ་ཧཱུཾ། ཕཊ་ཕཊ། བི་སྤོ་ཊ་ཡ་བི་སྥོ་ཊ་ཡ། སརྦ་ནཱ་ཤ་ཡ་རི་པཱཾ། ཀ་ར་ཀ་ར། བིགྷྣན་སརྦ་ཨཱ་ཤ་པ་རི་པཱུ་ར་ཀ །ཧེ་ཧེ་བྷ་ག་ཝཱ་ན། ཀིཉྩི་རཱ་ཡ་སི། མ་མ་
སརྦ་ཨརྠ་སཱ་དྷ་ཡ་སྭཱཧཱ། དེ་ནས་ཁྲོ་བོ་འདི་གསུངས་པས། །སངས་རྒྱས་བྱང་ཆུབ་སེམས་མཁས་ཀུན། །འདར་ཞིང་འཇིགས་པ་སྐྱེས་གྱུར་ནས། །གཙོ་བོ་རྡོ་རྗེ་རྣམ་སྣང་མཛད། །རྡོ་རྗེ་ར་བ་
དྲ་བ་ཡིན། །ཡེ་ཤེས་སྣ་ཚོགས་ཅན་ལ་ལྟ། །སྲུབ་གཅིག་པའམ་སྒྲུབ་གཉིས་པའི། །ཐོད་པ་བཟང་པོ་རྙིང་པ་དང༌། །རྐང་རྗེས་ས་ཡི་ཆོ་ག་ལ། །ལྷ་མོ་བཞི་ཡི་སྦྱོར་བ་དང༌། །སངས་རྒྱས་ལྔ་
ཡིས་བྱིན་བརླབས་ཏེ། །སྐུ་གསུམ་དབྱེར་མེད་བསྒོམས་ནས་སུ། །མྱུར་བར་ཁུགས་ཀྱི་བར་དུ་ནི། །རྐང་པས་མནན་ཏེ་བཟླས་བརྗོད་བྱ། །ཞེས་བཅོམ་ལྡན་འདས་རྡོ་རྗེ་རྣམ་པར་སྣང་
མཛད་ཆེན་པོས་བཀའ་སྩལ་ཏོ། །དེ་ནས་བཅོམ་ལྡན་འདས་ཀྱིས་ཡེ་ཤེས་ཀྱིས་ཡེ་ཤེས་ཀྱི་རྡོ་རྗེ་གདོན་མི་ཟ་བའི་མཆོག་སྤྲིན་ཆེན་པོ་ནམ་མཁའི་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་
གསུམ་རྣམས་ལས་སྙིང་པོ་འདི་གསུངས་སོ། །ན་མཿས་མནྟ་བུདྡྷ་ནཱཾ། ན་མོ་བཛྲ་ཀྲོ་དྷཱ་ཡ། མ་ཧཱ་དཾཥྚོ་ཏེ་ཀ་ཊ་བྷཻ་ར་ཝཱ་ཡ། ཨ་སི་མུ་ས་ལ། བ་ར་ཤུ་པཱ་ཤ་ཧ་སྟཱ་ཡ། ཨོཾ་ཨ་མྲེ་ཏ་ཀུཎྜ་ལི།

83-1-312a

༄༅། །ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫྫ་གརྫྫ། བི་སྥོ་ཊ་ཡ་བི་སྥོ་ཊ་ཡ། སརྦ་བི་གྷྣཱཾ་བི་ནཱ་ཡ་ཀཱན། མ་ཧཱ་ག་ཎ་པ་ཏི། ཛཱི་བི་ཏཱནྟ་ཀ་
རཱ་ཡ་སྭཱཧཱ། ཁྲོ་བོ་ཆེན་པོ་གསུངས་པ་ཡི། གྲགས་ཆེན་སངས་རྒྱས་ཐམས་ཅད་ནི། །ཡིད་ཕྱུང་ནས་ནི་སྐྲག་པར་གྱུར། །ལོག་འདྲེན་རྣམས་དང་བགེགས་རྣམས་འདར། །སྐུ་
གསུམ་ཡེ་ཤེས་མཆོག་མངའ་བའི། །རྡོ་རྗེ་རྣམ་སྣང་མཛད་པ་དྲན། །དེ་ཡི་རྐང་རྗེས་ས་དང་ནི། །རླུང་གི་གཙུབས་བའི་ཤིང་ལོ་ལ། །ཁྲོ་བོའི་འཁོར་ལོར་གཟིར་ནས་སུ། །ཚོགས་
བདག་རྐང་བའི་དང་དུ་བཞག། །ཧཱུཾ་དང་ཕཊ་ཀྱིས་བསྐུལ་ནས་སུ། །བསྐྲད་པའི་སྦྱོར་བ་བྱས་ན་ནི། །སངས་རྒྱས་རྡོ་རྗེ་ཅན་ཡང་སྐྲོད། །དེ་ནས་བཅོམ་ལྡན་འདས་དེ་བཞིན་གཤེགས་པ་
ཁྲོ་བོའི་ཡ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙམས་པར་ཞུགས་ནས་རྡོ་རྗེ་ཞེས་བྱ་བའི་ཁྲོ་བོ་ཆེན་པོ་སྐུ་གསུམ་རྣམས་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་
ཎཱཾ༑ ཨོཾ་ཧཱུཾ་ཛི་ན་རི་ཏིཊྚ་ཧཱུཾ་ཧཱུཾ་ཕཊ་ཕཊ་སྭཱཧཱ། དེ་ནས་ཁྲོ་བོ་འདི་བརྗོད་པས། །སངས་རྒྱས་བྱང་ཆུབ་སེམས་དཔའ་རྣམས། །འཇིགས་པར་གྱུར་ཅིང་སྐྲག་གྱུར་ནས། །གཙོ་བོ་རྣམ་
སྣང་མཛད་བ་དྲན། །སྲིན་པོ་འབྱུང་པོ་དང་མཁའ་འགྲོ། །སྐེམ་བྱེད་གདོན་རྣམས་གཟིར་བལ། །རྡོ་རྗེ་གཟིར་བའི་སྦྱོར་བ་ཡིས། །ཧཱུཾ་ཙམ་གྱིས་ཀྱང་ལས་བྱེད་དོ། །དེ་ནས་

83-1-312b

བཅོམ་ལྡན་འདས་དེ་བཞིན་གཤེགས་པ་རྡོ་རྗེ་མཐའ་ཡས་ཀྱིས་ཡོན་ཏན་རིན་པོ་ཆེ་དཔག་ཏུ་མེད་པ་ཀུན་ནས་སྡུད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་
པདྨའི་ཁྲོ་བོ་ཆེན་པོ་འདི་སྐུ་གསུམ་རྣམས་ལས་ཕྱུང་ངོ༌། །ན་མཿས་མནྟ་བུདྡྷ་ནཱཾ། ཨོཾ་ཧཱུཾ་ཧཱུཾ་ཧཱུཾ། ཏ་རུ་ལ། བི་རུ་ལ། སརྦ་བི་ཥ་གྷཱ་ཏ་ཀ །ཛྭ་ལི་ཏ། བི་སྥུ་ལིཾ་ག། ཨཊྚཊྚ་ཧཱ་ས་ནཱ་དི་ནི། ཀེ་ཥ་ཏི་
ས་ཊ་ཏོ་པ་ཊ་ཀ་ར། བཛྲ་ཁུ་ར། ནིར་གྷཱ་ཏ་ན། ཙ་ལ་ཏི་བ་སུ་དྷ་ཏ་ལ་ནི་ཤྭཱ་ས་མཱ་རུ་ཏོ་ཏིཀྵ་པྟ་དྷཱ་རི་ཎི་དྷ་ར། བྷཱི་ཥ་ན་ཨཊྚཱཊྚ་ཏ་ཊ་ཊ་ཧ་ས། ཨ་པཱ་རྀ་མི་ཏཱ། བ་ལ་པ་རཱ་ཀྲ་མ། ཨཱ་ཪྱ་ག་ཎ་བྷཱི་ཏ་
བྷཱུ་ཏ་ག་ཎ། ཨ་དྷྱུ་ཥི་ཏ། བུདྷྱ་བུདྷྱ་ཧ་ཡ་གྲཱི་བ། ཁཱ་ད་ཁཱ་ད། པ་ར་མནྟྲཱ་ན། ཙྪིནྡ་ཙྪིནྡ། སིདྡྷི་མྨ་ཨ་དྷིཥྛེ་ཏེ་ཨཱ་བི་ཥ་ཨཱ་པི་ཥ་ཡ། བཛྲ་སརྦ་ཛྲ་ར་པི་ཤཱ་ཙཱ་ནི། སརྦ་གྲ་ཧེ་ཥུ། ཨ་པྲ་ཏི་ཧ་ཏོ་བྷ་
བ༑ བཛྲ་དཾཥྚ་ཀིཉྩི་རཱ་ཡ་སི། ཨི་དཾ་དུཥྚ་གྲ་ཧན། དུཥྚ་སརྦ་མ་པཱ། དྷུ་ན་དྷུ་ན། མ་ཐ་མ་ཐ། མརྡྷ་མརྡྷ། པཱ་ཊ་ཡ་པཱ་ཊ་ཡ། མ་ཊ་མ་ཊ། བཾ་དྷ་བཾ་དྷ། བུདྡྷཱ་དྷརྨ་སཾ་གྷ། ཨ་ནུ་ཛྙཱ་ཏཾ་ཀརྨ་
ཀུ་རུ་ཤཱི་གྷྲཾ་ཧ་ཡ་གྲཱྀ་བཱ་ཡ་ཕཊ། བཛྲ་ཡ་ཕཊ། བཛྲ་གྷཱ་ཏ་ཡ་ཕཊ། བཛྲ་ནཻ་ཏྲཱ་ཡ་ཕཊ། བཛྲ་དཾཥྚྲཱ་ཡ་ཕཊ། བཛྲ་ཁུ་རཱ་ཡ་ཕཊ། བཛྲ་ཁུ་ར་ནིར་གྷཱ་ཏ་ནཱ་ཡ་ཕཊ། པ་ར་མནྟྲ་བེ་ནཱ་ཤ་ནཱ་ཡ་ཕཊ། བཛྲ་ཏྲཻ་
ལོ་ཀྱ་བྷ་ཡཾ་ཀ་རཱ་ཡ་ཕཊ། སརྦ་ཀརྨ་སུ་པྲ་ཏི་ཧ་ཏ་ཡ་ཕཊ། བཛྲ་ཀུ་ལ་སནྟྱ་ས་ནཱ་ཡ་ཕཊ། ཧཱུཾ་ཧཱུཾ་ཧཱུཾ་ཕཊ་ཕཊ། སརྦ་ཕཊ་སྭཱཧཱ། དེ་ནས་ཁྲོ་ཆེན་བྱུང་བ་ཡིས། །རྡོ་རྗེ་པད་མཆོག་ལས་བྱུང་རྣམས།།

83-1-313a

༄༅། །ཡིད་ནི་འཇིགས་ཤིང་སྐྲག་པར་འགྱུར། །འཁོར་བཅས་འཇིགས་པས་རྣམ་འཁྲུགས་ནས། །བྱང་ཆུབ་ཚོགས་ནི་དྲན་བྱེད་ཅིང༌། །ཡེ་ཤེས་རྡོ་རྗེ་དྲན་འགྱུར་བ། །
ལག་པ་ལ་ནི་པདྨ་དང༌། །ཧ་ཞེས་བྱ་བ་མཆོག་འབར་བསམ། །ཁྲོ་རྒྱལ་ཏིང་འཛིན་ལ་གནས་ནས། །རྡོ་རྗེ་གསུམ་ཡིག་འཛིན་བ་ཡིས། །ཁམས་གསུམ་དག་ཀྱང་ཁྱབ་བྱེད་པའོ། །མི་
བཟང་དུག་ནི་དྲང་བར་བྱ། །དེ་ནས་བཅོམ་ལྡན་འདས་དེ་བཞིན་གཤེགས་པ་དོན་ཡོད་གྲུབ་ཀྱིས་དོན་ཡང་དག་པར་འབྱུང་བའི་རྒྱལ་མཚན་གྱི་མཆོག་ནོར་བུའི་རྡོ་རྗེ་ཞེས་བྱ་བའི་ཏིང་
ངེ་འཛིན་ལ་སྙོམས་པར་ཞུགས་ནས་ཁྲོ་བོའི་རྒྱལ་པོ་ཆེན་པོ་བེ་ཅོན་སྔོན་པོ་ཅན་འདི་རྡོ་རྗེ་གསུམ་ལས་བྱུང་ངོ༌། །ན་མཿས་མནྟ་བུདྡྷ་ནཱཾ། ཨེ་ཧི་ཨེ་ཧི། བྷ་ག་ཝཱ་ན། ནཱི་ལ་བཛྲ་དཎྜ།
ཏུ་རུ་ཏུ་རུ། ཧུ་ལུ་ཧུ་ལུ་སྭཱཧཱ། གུ་ལུ་གུ་ལུ། གུ་ལཱ་པ་ཡ། གུ་ལཱ་པ་ཡ། ཀྲ་མ་ཀྲ་མ། བྷ་ག་ཝཱ་ན་བཱ་ཡུ་བེ་གེ་ན། བྷུ་ཏཱན་ཤཱི་གྷཾ། ད་ཧ་ད་ཧ། ད་ར་ད་ར། བ་ཧ་བ་ཧ། པ་ཙ་པ་ཙ། མ་ཐ་
མ་ཐ༑ པཱ་ཏ་ཡ་པཱ་ཏ་ཡ། མ་ཊ་མ་ཊ། མོ་ཊཱ་པ་ཡ་མོ་ཊཱ་པ་ཡ། སརྦ་གརྨཱ་ཎི། ཙྪིནྡ་ཙྪིནྡ། བྷ་ཀྵ་ཡ་བྷ་ཀྵ་ཡ། ཨ་སྠི་མི་དཾ་ཨ་སྱ་རུ་དྷི་ར་མ་ད་ཛ་མི་དཾ། བི་ཤྭ་མད་ཛ། རུ་དྷི་ར། པྲི་ཡ་
ཨེ་ཧྱེ་ཧི་བྷ་ག་ཝཱན། སརྦ་བིགྷྣ་ན། སརྦ་བིདྱཱ་ནི། སརྦ་མནྟྲཱ་ཎི་སརྦ་མཱུ་ལ་ཀརྨཱ་ཎི་ཀྲྀ་ཏི་མ་ཎི། པི་ཥ་དཱ་ནི། སརྦ་གྲ་ཧཱ་ན། ཧ་ན་ཧ་ན། བྷཉྫ་བྷཉྫ། མརྡ་མརྡ། ཨི་དཾ་མེ། ཀཱཪྱཾ་སཱ་དྷ་ཡ།

83-1-313b

ཧཱུཾ་ནཱི་ལཱ་ཡ་ནཱི་ལཱ་ཡ་ནཱི་ལ་བཛྲ་དཎྜཱ་ཡ། ཏུ་ར་ཏུ་རུ། བིགྷྣཱན་བི་ནཱ་ཡ་ག །ནཱ་ཤ་ཡ་ནཱ་ཤཱ་ཡ། ཧུ་རུ་ཧུ་རུ། འདི་པྟ་ཙཎྜཱ་ཡ། སརྦ་ཤ་ཏྲཱུཾ་ནྰཾ་ཧྲྀ་ད་ཡཱ་ནི་པཱི་ཊ་ཡ། ཙྪིནྡ་ཙྪིནྡ། པ་ར་བིདྱཱ་ནཱ་མ། ཙྪེ་ད་ཀ་ཧཱུཾ་
བིདྱཱ་ནཱ་མ་ཤིཥྚ་ཀ། ས་མ་ཡཾ་ཨ་ནུ་སྨ་ར། བཛྲ་དྷ་ར་བཱ་ཙ་ནཱཾ་ཙ། མ་ར་མ་ནི་ཀྲིནྟ། ཧཱུཾ་ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཀུ་རུ་ཀུ་རུ། ཏུ་རུ་ཏུ་རུ། ཧུ་རུ་ཧུ་རུ། ཕཊ་ཕཊ། ཧཱུཾ་ཧཱུཾ་ཀྲྀ་ཏནྟ་ཡ། དེ་བ་
རོ་ཥི་བི་དྲ་བ་ཡ་ཀ །ཧ་ན་བཛྲ་དནྚན་སྭཱཧཱ། ཁྲོ་བོ་ཆེན་པོ་མཆོག་འདི་གསུངས་མ་ཐག་ཏུ་བདུད་ཀྱི་རིས་ཐམས་ཅད་དང༌། སངས་རྒྱས་ཀྱི་ཞིང་རྣམས་རབ་ཏུ་གཡོས་ཏེ་སྐུ་གསུམ་གྱི་མཆོག་
གཙོ་བོ་རྣམ་པར་སྣང་མཛད་དྲན་པར་གྱུར་ཏོ། །སངས་རྒྱས་ཐམས་ཅད་ཀྱི་སྦྱོར་བའི་ཚོགས་བསྐུལ་ན་བརྒྱ་རྩ་བརྒྱད་བཟླས་བརྗོད་བྱས་པ་ཙམ་གྱིས་མོད་ལ་ཁྲོ་བོ་ཆེན་པོས་གསོད་པར་བྱེད་དོ།།
དེ་ནས་བཅོམ་ལྡན་འདས་རྡོ་རྗེའི་དེ་བཞིན་གཤེགས་པ་མི་འཁྲུགས་པས་བཀོད་པ་ཀུན་ཏུ་རྣམ་པར་འཕྲོ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྟོབས་པོ་ཆེ་རྡོ་
རྗེ་འདི་སྐུ་གསུམ་ལས་ཕྱུང་ངོ༌། །ན་མཿས་མནྟ་བུདྡྷཱ་ནཱཾ། ཨོཾ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། ཨུ་གྲ་ཤཱུལ་བཱ་ཎི་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཨོཾ་ཇྱོ་ཏི་ནིར་ནཱ་ད་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། ཨོཾ་མ་ཧཱ་བ་ལཱ་
ཡ་སྭཱཧཱ། དེ་ནས་ཁྲོ་བོ་གསུངས་ཙམ་གྱིས། །གདེངས་ཀ་ཡིས་ནི་བསྐོར་བ་ཀུན། །ཡིད་ནི་ཤིན་ཏུ་འཇིགས་སྐྲག་སྟེ། །རྡོ་རྗེ་རྣམ་པར་སྣང་མཛད་དྲན། །གསང་སྔགས་རྒྱལ་པོ་བཟླས་པ་

83-1-314a

༄༅། །ཡིས༑ ༑ལས་ཀུན་རབ་ཏུ་གྲུབ་པར་བྱེད། །ཆར་པ་ཆེན་གཅོད་འགྱུར་ལ། ཆར་པ་ཆུང་ན་རབ་ཏུ་འབེབས། །དེ་ནས་བཅོམ་ལྡན་འདས་ཀྱིས་ཀུན་ཏུ་འབར་
བའི་སྙིང་པོ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཁྲོ་བོ་ཆེན་པོ་འདོད་པའི་ཁྲོ་བོ་འདི་རྡོ་རྗེ་སྐུ་གསུམ་རྣམས་ལས་ཕྱུང་ངོ༌། །ན་མཿས་མནྟ་བུདྡྷ་ནཱཾ། ཊཀྐཾ་ཧཱུཾ་ཛཿདེ་
ནས་ཁྲོ་བོ་གསུངས་པ་ཡིས། །སངས་རྒྱས་ཐམས་ཅད་རབ་ཏུ་འདར། །བྱང་ཆུབ་སེམས་དཔའ་རྣམས་ཀྱང་སྐྲག། བདུད་ཀྱི་དཔུང་རྣམས་ལྟུང་བར་གྱུར། །རྐང་གཡས་སྣ་ཚོགས་རྡོ་རྗེ་
ཡི༑ ༑སྦྱོར་བས་མཚན་ནི་མནན་ནས་སུ། །སྐུ་གསུམ་ཡེ་ཤེས་སྟོབས་ལྡན་པས། །ཁྲོ་གཉེར་རིམ་པར་གཉེར་བྱས་ཏེ། །གསང་སྔགས་ཀུན་གྱིས་བཀུག་ནས་སུ། །སེམས་ཅན་ཐམས་
ཅད་དབང་དུ་བྱེད། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པས་རྡོ་རྗེ་རབ་ཏུ་འབར་ཞིང་འཕྲོ་བའི་ཡེ་ཤེས་རབ་ཏུ་འབར་བ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས་རྡོ་རྗེ་ཁྲོ་བོ་མི་གཡོ་བ་གཏུམ་པོ་འདི་རྡོ་རྗེ་སྐུ་གསུམ་རྣམས་ལས་ཕྱུང་ངོ༌། །ན་མཿས་མནྟ་བུདྡྷཱ་ནཱཾ། ཨ་ཙ་ལ་ཀཱ་ཎ་ཙ་ཎ་ཌ། ན་ཊ་ན་ཊ། མཊྚ་མཊྚ། སཊྚ་སཊྚ།
ཏཊྚ་ཏ་ཊྚ། ཏ་ན་ཏ་ན། ད་ཧ་ད་ཧ། མོ་ཧ་མོ་ཧ། མོ་ཧ་ཀ་ར། ཧ་ས་ཧ་ས། བཛྲཱ་ཧཱ་ས་ཀུ་རུ། ཧཱ་ས་ཧཱ་ས། མ་ར་མ་ར་ཊ་མ་ར་མ་ར་ཊ། གརྫྫ་གརྫྫ། ཧ་ན་ཧ་ན། བནྡྷ་བནྡྷ། ཏིཥྛ་ཏིཥྛ། ཨ་བི་ཤ་

83-1-314b

ཨཱ་བི་ཤ་མ་ཧཱ་མནྟྲ་པ་ལ་ཀ །དྷུ་ན་དྷུ་ན། ཏི་ཎི་ཏི་ཎི། ཁཱ་ད་ཁཱ་ད། བིགྷཱན། མཱ་ར་ཡ་མཱ་ར་ཡ་དུཥྚན། བྷཀྵ་བྷཀྵ། སརྦཱན་ཀུ་རུ་ཀུ་རུ། ཀི་རི་ཀི་རི། མ་ཧཱ་བི་ཥ་མ་བཛྲ་སྥོ་ཊ་ཡ་ཕོ་ཊ་ཡ། ཧཱུཾ་ཧཱུཾ་ཧཱུཾ། ཏྲི་
བ་ལཱ་ཏ་རཾ་ག་ན་རྟ་ཀ། ཨཾ་ཨཾ་ཨཾ། ཧཱུཾ་ཧཱུཾ་ཧཱུཾ། ཨ་ཙ་ལ་ཙ་ཊ། སྥོ་ཊ་ཡ་སྥོ་ཊ་ཡ། ཧཱུཾ་ཧཱུཾ། ཨ་ས་མནྟ་ཀ་ཊཱ་ཊ་མ་ཧཱ་བ་ལ་ཤ་ཏ་ཡ། པ་ར་མནྟྲ་ན། ཨཾ་ཨཾ། ཧཱུཾ་ཧཱུཾ། མཾ་ཤུདྡྷྱཾ་ཏུ་ལོ་ཀ །ཏུ་ཥྱཾ་ཏུ་བཛྲ།
ན་མོ་ཏུ་སྐྲུ། ཨ་པྲ་ཏི་ཧ་ཏ་པ་ལེ་བྷྱཿཛ་ལཱ་ཡ། ཏྲཱ་ཊ། ཨ་ས་ཧ་ན་མཿསྭཱཧཱ། དེ་ནས་ཁྲོ་བོ་མི་གཡོ་བ། །ཁྲོ་བོ་སྟོབས་ཆེན་འདི་གསུངས་པ། །ལྷ་དང་ཀླུ་ཀུན་མངག་གཞུག་བྱེད། །གནོད་སྦྱིན་
སྲིན་པོ་ལྷ་མ་ཡིན། །འཇིགས་པ་ཐོབ་ནས་བརྒྱལ་བར་འགྱུར། །བདུད་ཀྱི་སྡེ་རྣམས་ལྷུང་ནས་སུ། །ཚིག་ཅིང་རབ་ཏུ་ཞུམ་བཞིན་དུ། །གཙོ་བོ་རྡོ་རྗེ་སྣང་མཛད་དྲན། །ཁོར་བོའི་རྒྱལ་པོ་དུ་མ་
ཡིས༑ ༑བཅུག་པས་འཇིགས་པས་ཉེན་བཞིན་དུ། །གཙོ་པོ་རྣམ་པར་སྣང་མཛད་ཉིད། །སྣ་ཚོགས་ལས་རྣམས་མྱུར་དུ་མཛད། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་
རྡོ་རྗེའི་དེ་བཞིན་གཤེགས་པས་སྐུ་གསུམ་གྱི་ཡེ་ཤེས་རྡོ་རྗེ་འབར་བའི་འོད་ཟེར་གྱིས་འཇིགས་པ་ཆེན་པོ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རིག་པའི་
རྒྱལ་པོ་ཆེན་པོ་གནོད་མཛེས་འདི་གསུངས་སོ། །ཨོཾ་སུམྦྷ་ནི་སུམྦྷ་ཧཱུཾ། གྲྀཧྞ་གྲྀཧྞ་ཧཱུཾ། གྷྲྀཧྞཱ་པ་ཡ་གྷྲྀཧྞཱ་པ་ཡ་ཧཱུཾ། ཨཱ་ན་ཡ་ཧོ། བྷ་ག་ཝཱ་ན། བིདྱཱ་རཱ་ཛ་ཧཱུཾ་ཕཊ། དེ་ནས་ཁྲོ་བོ་འདི་གསུངས་

83-1-315a

༄༅། །པས༑ ༑ལྷ་ཡི་བུ་མོ་ཐམས་ཅད་ནི། །སྐྲ་ཚུགས་ཞིག་ཅིང་གཅེར་བུར་གྱུར། །མིག་རྩེ་རིག་རིག་བྱེད་པ་དག །སྐུ་གསུམ་རྡོ་རྗེ་མཆོག་མངའ་བའི། །ཞལ་གྱིས་
ནུ་མ་གཉིས་མནན་པས། །གཙོ་བོ་རྡོ་རྗེ་རྣམ་སྣང་མཛད། །ཡེ་ཤེས་ཀྱིས་ནི་འཇོམས་དྲན་འགྱུར། །ལྕགས་ཀྱུ་ཡིས་ནི་རྣམ་དྲལ་ཏེ། །རྡོ་རྗེ་ཞགས་པས་བཅིངས་ནས་སུ། །བུ་
མོ་ཐམས་ཅད་དགུག་བྱ་བ། །བུ་མོ་དགུག་པའི་མཆོག་ཡིན་ནོ། །དེ་ནས་བཅོམ་ལྡན་འདས་ཀྱིས་ཡེ་ཤེས་ཆེན་པོ་རྣམ་པར་བསྒྱིངས་པའི་དགའ་བ་སྟོན་པ་ཅེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས་སྐུ་གསུམ་གྱི་མཆོག་རྡོ་རྗེ་འཆང་སྐྱེད་པར་མཛད་པ་སངས་རྒྱས་ཀྱི་བྱང་ཆུབ་འདི་རྗེས་སུ་དྲན་པར་མཛད་དོ། །འཁོར་ལོ་ཆེ་ལ་རྣམ་གནས་
ནས༑ ༑སངས་རྒྱས་རྣམས་ཀྱི་སྤྲིན་དག་དང༌། །དེ་བཞིན་རྡོ་རྗེ་འཆང་བའི་སྤྲིན། །རྡོ་རྗེ་ལྕགས་ཀྱུ་ཞགས་ཐོགས་འབྱིན། །ཀུན་མཁྱེན་ཡེ་ཤེས་ལས་བྱུང་གཙོ། །གསང་སྔགས་
སྐྱེས་བུར་བདག་བསྒོམས་ན། །སངས་རྒྱས་རྣམས་ཀྱང་འགུགས་བྱེད་ན། །རྡོ་རྗེ་འཆང་སོགས་ཅི་ཞིག་སྨོས། །བུད་མེད་ལྷ་ཆེན་བུ་མོ་དག །རླུང་ལ་རྐང་པ་བཞག་ནས་སུ། །
ལྕགས་ཀྱུས་སྙིང་ལ་དྲངས་ནས་ནི། །སེམས་ཅན་ཀུན་ཡང་འགུགས་འགྱུར་ཏེ། །འདི་ལ་དཔྱད་པ་ཅུང་ཟད་མེད། །རྡོ་རྗེ་རྣམ་པར་སྣང་མཛད་ནི། །སྐུ་ཆེན་ཟླ་བའི་ཁ་དོག་ཡིན།།

83-1-315b

ཟླ་བའི་དཀྱིལ་འཁོར་ལ་གནས་པ། །རྡོ་རྗེ་བདུད་རྩི་འབེབས་བསམ་སྟེ། །ལན་གྲངས་བཅུ་ནི་བརྗོད་པ་ཡིས། །དེ་ནི་གདོན་མི་ཟ་བར་ཁུགས། །རྡོ་རྗེ་དཀྱིལ་འཁོར་ལས་བྱུང་བ། །རྡོ་རྗེ་ལྕགས་ཀྱུ་
ཆེན་པོ་ཡིས། །འབར་བའི་འོད་ཟེར་འཕྲོ་བ་ཡིས། །གཞོན་ནུ་མ་དག་ངེས་པར་འགུགས། །རྡོ་རྗེ་གསུམ་འཁྲུགས་ཁྲོ་བོ་ནི། །རྡོ་རྗེ་ས་འོག་གནས་པ་སྟེ། །ལྷ་མ་ཡིན་ཀུན་ངེས་སྲེག་ཅིང༌། །
ལྷ་མིན་བུ་མོ་རྫེས་ཆགས་པས། །གསལ་ཤིང་གིས་ནི་བསྐྱེལ་ནས་སུ། །རྡོ་རྗེ་ལྕགས་ཀྱུ་ཞགས་པ་ཡིས། །དྲངས་ནས་ལྷ་མིན་བུ་མོ་འགུགས། །བཙག་དང་ཐོད་ལེ་ཀོར་དང་ནི། །བ་
བླ་འབྱོར་བར་གྱུར་ན་ནི། །གཟས་ཟིན་ཚེ་ན་ཁར་བཅུག་སྟེ། །རྫས་རྒྱལ་རྡོ་རྗེ་ལྕགས་ཀྱུས་འགྲུབ། །དྲག་པོ་རླུང་དང་ཁྱབ་འཇུག་དང༌། །ལྷ་མོ་གནོད་སྦྱིན་གནོད་སྦྱིན་མ། །མངག་གཞུག་
བཅས་པར་འཇིགས་སྐྲག་སྟེ། །མིང་བྲིས་ཀུན་ནས་རྟག་ཏུ་འགུགས། །སངས་རྒྱས་འཁྲོ་ལོར་ལེགས་བཞུགས་ཏེ། །འཇམ་པའི་རྡོ་རྗེར་རྣམ་པར་བསྒོམ། །ཁྲོ་བོ་ཆེན་པོ་གཤིན་རྗེ་གཤེད།
ལག་ན་རྡོ་རྗེ་ལྕགས་ཀྱུ་ཐོགས། །ཁྲོས་ཤིང་འབར་བ་འཕྲོ་བ་ཡིས། །གནོད་སྦྱིན་བུ་མོ་བཀུག་ནས་སྤྱོད། །ཕྱག་རྒྱ་གསང་སྔགས་སྦྱོར་བ་དང༌། །སྦམ་གཏན་འཁོར་ལོས་བྱོར་བ།
ཡིས༑ ༑དགུག་པར་བྱ་བའི་ཚིག་གསུངས་པ། །གཞན་དུ་བྱས་ན་འགྲུབ་མི་འགྱུར། །རྒྱལ་པོའི་ཞབས་དྲུང་ཀུན་གནས་པས། །རྡོ་རྗེ་སེམས་དཔའ་སེམས་དཔའ་ཆེ། །ཀུན་གྱིས་སེམས་

83-1-316a

༄༅། །རབ་རྫོགས་བྱེད་པས། །ཡང་དང་ཡང་དུ་སྐུལ་བར་བྱེད། །དེ་ནས་བཅོམ་ལྡན་འདས་རྣམ་པར་སྣང་བར་མཛད་ཆེན་པོས་རྡོ་རྗེའི་དེ་བཞིན་གཤེགས་པས་ཡེ་
ཤེས་ཀྱི་རྣམ་པར་རྒྱལ་བའི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་རྒྱལ་མོ་ཆེན་མོ་རྣམ་པར་བསྒྱུར་བའི་རྡོ་རྗེ་འདི་རྡོ་རྗེ་སྐུ་གསུམ་རྣམས་ལས་
ཕྱུང་ངོ༌། །ཨོཾ་ཤཱུ་ལི་ནི་སྭཱཧཱ། དེ་ནས་འདི་ནི་གསུངས་ཙམ་གྱིས། །ཀླུ་མོ་དབང་ཆེན་གྲགས་པ་དག །གོས་དང་བྲལ་ཞིང་ཚིག་བཞིན་དུ། །གཙོ་བོ་རྡོ་རྗེ་རྣམ་སྣང་དྲན། །གསང་
སྔགས་རིག་སྔགས་འདི་ཡིས་ནི། །ཀླུ་རྣམས་ཐམས་ཅད་འགུགས་པར་བྱེད། །བསམ་གཏན་རྡོ་རྗེ་མཐུ་དང་ནི། །གསང་སྔགས་བཟླས་བརྗོད་བྱས་པ་ཡིས། །གསོར་གདུབ་རྒྱན་
ནི་གསོལ་བ་ཡི། །ཀླུ་མོ་མིག་ཡངས་བཀུ་གནས་ནི། །འདོད་པའི་ཡོན་ཏན་ལྔས་ཆགས་པའི། །ཀླུ་མོ་ཉེ་བར་སྤྱོད་པར་བྱེད། །དེ་ནས་བཅོམ་ལྡན་འདས་ཀྱིས་ནམ་མཁའ་ཆེན་པོའི་ཤུགས་
རྒྱ་མཚོ་འཕྲོ་བའི་དམ་ཚིག་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྐུལ་བྱེད་མ་ཆེན་མོའི་གཟུགས་ཀྱི་རིག་སྔགས་ཆེན་པོ་འདི་གསུངས་སོ། །ན་མཿས་མནྟ་བུདྡྷ་ནཱཾ།
སམྱཀྶཾ་བུདྡྷ་ཀོ་ཊཱ་ནི་ན། ཏདྱ་ཐཱ། ཨོཾ་ཙ་ལེ་ཙུ་ལེ་ཙུ་ནྡེ་སྭཱཧཱ། དེ་ནས་རིག་སྔགས་ཆེ་གསུངས་པས། །སངས་རྒྱས་ཞིང་རྣམས་རབ་ཏུ་གཡོས། །བྱང་ཆུབ་སེམས་དཔའ་རྣམས་ཀྱི་

83-1-316b

ལུས༑ ༑ཏིང་ངེ་འཛིན་ལས་གཡོས་པར་གྱུར། །བདུད་རྣམས་བརྒྱལ་ཞིང་ཚེ་ག་ནས་སུ། །ཐམས་ཅད་ཆོ་ངེས་འདེབས་པར་བྱེད། །ས་ཡི་འོག་གི་བུ་མོ་དང༌། །ལྷ་མིན་བུ་མོ་ཀླུ་མོ་དང༌། །གསང་
དབང་བུ་མོ་རྣམས་འཁྲུགས་ནས། །གཙོ་བོ་རྡོ་རྗེ་སྣང་མཛད་དྲན། །རིག་སྔགས་འདི་ནི་བཟླས་པ་དང༌། །སྒོམ་པ་ཡི་ནི་སྦྱོར་བ་ཡིས། །བཟླས་པ་ཙམ་གྱིས་འགྲུབ་འགྱུར་ཞིང༌། །བཀུག་
ནས་རབ་ཏུ་ལོངས་སྤྱོད་བྱེད། །དེ་ནས་བཅོམ་ལྡན་འདས་ཀྱིས་ནམ་མཁའ་མཛོད་ཀྱི་རྣམ་པར་རྒྱལ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཆོས་བདུད་རྩིའི་
དམ་ཚིག་གི་རྡོ་རྗེའི་ཁྲོ་གཉེར་འདི་རྡོ་རྗེ་སྐུ་གསུམ་རྣམས་ལས་ཕྱུང་ངོ༌། །ཨོཾ་བྷ་ཡ་ནཱ་ཤ་ནི་ཏྲཱ་ས་ཡ་ཏྲཱ་ས་ཡ། བྷཻ་ར་ཊི་བྷྲྀ་ཀུ་ཊི་ཏི་ཊི། བཻ་ཊ་ཊི་བཻ་ཊ་ཊི། ཤྭེ་ཏེ་ཤྭེ་ཏེ། ཛ་ཊི་ནི་སྭཱཧཱ།
དེ་ནས་འདི་ནི་གསུངས་ཙམ་གྱིས། །རིག་སྔགས་འཆང་དང་ལྷ་རྣམས་ནི། །གཡོ་ས་ཤིང་འཇིགས་པ་ཐོབ་པར་གྱུར། །བདུད་རྣམས་འཇིགས་པས་རྣམ་འཁྲུགས་ཏེ། །གཙོ་བོ་རྡོ་རྗེ་རྣམ་
སྣང་མཛད། །ཡིད་གཅིག་ཏུ་ནི་དྲན་པར་བྱེད། །ནོར་བུའི་གདུབ་རྣམས་གཡོ་བ་ཡིས། །རིག་སྔགས་འཆང་མ་ཀླུ་མོར་བས། །ལྷ་མིན་བུ་མོ་གསང་བ་ཡི། །བུ་མོ་བཀུག་ནས་སྤྱོད་པར་
བྱེད༑ ༑འདིས་ནི་ལས་ཀུན་བྱེད་པ་དང༌། །མཁའ་འགྲོ་མ་རྣམས་འཇིགས་པ་ཡིན། །ཡང་ན་གསང་སྔགས་ཐམས་ཅད་ནི། །སྐྱེ་བོ་མེད་པའི་ན་གས་ཚལ་དུ། །སྔགས་པས་བྱེ་བ་བཟླས་

83-1-317a

༄༅། །ནས་སུ། །ལས་རྣམས་ཐམས་ཅད་བྱ་བར་གསུངས། །གང་གཞན་སློབ་དཔོན་སྨོད་པ་དང༌། །ཐེག་པ་ཆེན་པོ་སུན་འབྱིན་དང༌། །མི་གང་གསང་སྔགས་རྒྱུད་དག་
གི །སྦྱོར་བ་ལ་ནི་འཕྱག་བྱེད་པ། །དེ་ཡིས་དངོས་གྲུབ་ཐོབ་མི་འགྱུར། །དེ་ནི་རྟག་ཏུ་གདོན་གྱིས་ཟིན། །བསྒྲིམས་ནས་གསད་པར་བྱ་བའམ། །ཡང་ན་ལུས་ནི་གཞིག་པར་བྱ། །སྔགས་
པས་འདི་ལྟར་བྱས་ནས་ནི། །བྱང་ཆུབ་དངོས་གྲུབ་ལེགས་པར་འཐོབ། །ཕྱོགས་བཅུའི་སེམས་ཅན་ཐམས་ཅད་ནི། །སྐུ་གསུམ་ཡེ་ཤེས་ལས་བྱུང་བའི། ཁྱད་པར་དུ་ནི་བསྒོམ་པར་
བྱ༑ ༑དགྲ་ལ་འདི་ནི་ཐེ་ཚོམ་མེད། ཁྲག་འཐུང་ཆུ་ཡིས་བརླན་པའམ། །དུར་ཁྲོད་ཐལ་བའམ་བཤང་གཅི་ཡིས། །བརླན་པའི་གོས་ནི་བགོས་ནས་ཀྱང༌། །རྐང་པས་མཚན་མ་
མནན་ནས་སུ། ཁྲོ་བོའི་རྒྱལ་པོར་སྦྱོར་བྱས་ཏེ། །གསང་སྔགས་བརྒྱ་རྩ་བརྒྱད་བཟླས་ན། །སངས་རྒྱས་ཀྱང་ནི་ངེས་པར་འཇིག །ཆུས་བརླན་པ་ཡི་གོས་བགོས་ཏེ། ཁྲོ་བོའི་མདུན་
དུ་བཅིངས་ནས་སུ་།རྐང་པ་གཡོན་པས་མནན་ན་ནི། །སངས་རྒྱས་ཉིད་ཀྱང་ངེས་པར་འཇིག །བཤང་གཅི་ཡིས་ནི་སྔགས་པའི་གོས། །རུལ་བའི་ད་ཅིན་སྨད་པ་དག །བགོས་ནས་
གསང་སྔགས་བཟླས་བརྗོད་ན། །མོད་ལ་འཆི་བའམ་བསྐམས་པར་འགྱུར། །དུར་ཁྲོད་ཐལ་བས་བསྡུས་པའི་གོས། །བགོས་ནས་ཁྲོ་བོའི་འཁྲུགས་ནས་ནི། །ལན་གྲངས་སྟོང་དུ་

83-1-317b

བརྗོད་ན་ནི། །རྡོ་རྗེ་སེམས་དཔའང་རྣམ་པར་འཇིག །སྐྲ་ནི་ལྷུག་པར་བཤིག་ནས་ནི། ཁ་བཞིན་རྣམ་པར་བསྒྱུར་བྱས་ཏེ། །རྐང་པས་མཚན་མ་མནན་ནས་ནི། །ནམ་མཁའི་ཁམས་
ཀྱང་འཇིག་པར་འགྱུར། །མ་མོའི་གནས་སམ་དུར་ཁྲོད་དམ། ཁང་སྟོང་ངམ་ནི་བཞི་མདོ་འམ། །མཚན་མ་གཅིག་པའམ་ཤིང་གཅིག་ཏུ། །དྲག་ཤུལ་སྤྱོད་པ་བརྩམ་པར་བྱ། །
དེ་ཡི་རྐང་རྗེས་ས་ལ་ནི། །མི་རུས་ལས་བྱས་ཕུར་བུ་དག །སོར་བརྒྱད་ཙམ་གྱིས་ཚད་ཙམ་ལ། །ལན་གྲངས་བརྒྱ་རྩ་བརྒྱད་བརྗོད་པའི། །ཕུར་བུ་ཡིས་ནི་བཏབ་ནས་སུ། །དགྲ་
ཡི་ཁྱིམ་སྒོར་བརྐོས་ཏེ་གཞུག། སངས་རྒྱས་སྐུ་གསུམ་མཆོག་སྦྱིན་པ། །ཤེས་དང་མི་ཤེས་སྤངས་པ་ཡང་། །ཟླ་ཕྱེད་ཉ་ཡི་ནང་རོལ་ཏུ། །འཆིང་བའམ་ཡང་ན་འཇིག་པར་
འགྱུར༑ ༑མཁས་པས་ཐོད་པ་ཡོངས་ཚང་བ། ཁྱད་པར་ཅན་ནི་རྙེད་པ་དང༌། །དེ་ལ་གསང་སྔགས་ཚིག་བྲིས་ཏེ། །རྡོ་རྗེ་ཚིག་གིས་བཟླས་བརྗོད་ནས། །དགྲ་ཡི་སྒོའམ་
ཡང་ན་ནི། །གྲོང་དུ་སྦས་ན་ངེས་པར་སྐྲོད། །ཏ་ལའི་འདབ་མའམ་གཞན་ལའང་རུང༌། ཁྲོ་བོས་གསང་སྔགས་ལེགས་བྲིས་ཏེ། །དགྲ་ཡི་ཁྱིམ་མམ་སྒོ་ཁར་ནི། །སྦས་ན་འཆི་འམ་
བསྐམས་པར་འགྱུར། །ཞེས་བཅོམ་ལྡན་འདས་རྡོ་རྗེ་རྣམ་པར་སྣང་མཛད་ཆེན་པོས་བཀའ་སྩལ་ཏེ། །དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པ་ཐམས་ཅད་ཀྱི་སྐུ་གསུམ་

83-1-318a

༄༅། །རྡོ་རྗེའི་ཕུར་བུའི་ཡེ་ཤེས་ཀྱི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཁམས་གསུམ་ཐམས་ཅད་ཀྱི་ཡེ་ཤེས་ཀྱི་སྐུ་དང་གསུང་དང་
ཐུགས་རྡོ་རྗེའི་ཕུར་བུ་ཞེས་བྱ་བ་འདི་ཉིད་སྐུ་དང་གསུང་དང་ཐུགས་རྡོ་རྗེ་རྣམས་ལས་ཕྱུང་ངོ༌། །ཨོཾ་གྷ་གྷ། གྷ་ཏ་ཡ་གྷ་ཏ་ཡ། སརྦ་དུཥྚན་ཕཊ་ཕཊ། ཀཱི་ལ་ཡ་ཀཱི་ལ་ཡ།
སརྦ་པཱ་པཾ་ཕཊ་ཕཊ། ཧཱུཾ་ཧཱུཾ་ཧཱུཾ་བཛྲ་ཀཱི་ལ། བཛྲ་དྷ་ར་ཨཱཛྙཱ་པ་ཡ་ཏི། ཀཱ་ཡ་ཝཱ་ཀ་ཙིཏྟ་བཛྲ། ཀཱི་ལ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ། དེ་ནས་འདི་ནི་གསུངས་ཙམ་གྱིས། །རྡོ་རྗེ་དབང་ཆེན་
གྲགས་པ་ཀུན། །བརྒྱལ་ནས་འཇིགས་པ་སྐྱེས་གྱུར་ཏེ། །རྡོ་རྗེ་རྣམ་སྣང་མཛད་པ་དྲན། །མི་ཡི་རུས་པའི་ཕུར་བུའམ། །ཡང་ན་སེང་ལྡེང་ལས་བྱུང་བའམ། །ལྕགས་
ལས་བྱས་པའི་ཕུར་བུས་ནི། །རྡོ་རྗེ་སེམས་དཔའ་རྣམ་པར་འཇིག །རྡོ་རྗེ་སེམས་དཔའ་མཉམ་བཞག་སྟེ། །འོད་བཟང་མེ་སྟག་འཁྲུག་པ་ཅན། །སྐུ་གསུམ་རྡོ་རྗེ་མཐས་
གཏུགས་པར། །གཟུགས་བརྙན་ལ་ནི་བསམས་ནས་སྦྱར། །རྣམ་སྣང་ཕྱག་རྒྱ་ཆེན་པོའམ། །ཡང་ན་འདོད་ཆགས་རྡོ་རྗེ་ཅན། །ཕྱག་རྒྱ་ཆེན་པོ་གཤིན་རྗེ་གཤེགས། །འདོད་པའི་
ཁྲོ་བོ་ཉིད་དུ་ནི། །རྡོ་རྗེ་ཕུར་བུ་བསམ་པར་བྱ། །བདག་ཉིད་ཆེན་པོ་སྟོབས་པོ་ཆེ། །བདུད་རྩི་ཐབས་སྦྱོར་རྡོ་རྗེ་དང༌། །རྡོ་རྗེ་ཡི་ནི་རྣལ་འབྱོར་གྱིས། །སྡང་དང་གཏུམ་པོ་གཅད་པར་བྱ།།

83-1-318b

སངས་རྒྱས་བདག་ཉིད་ཆེན་པོ་ཡང༌། །ཐུགས་ནས་ཞབས་ལ་ཐུག་པར་དུ། །རྡོ་རྗེ་ཕུར་བུས་རྣམ་པར་བསྒོམ། །རྡོ་རྗེ་ཏིང་འཛིན་སྦྱོར་བ་ཡིས། །སངས་རྒྱས་དག་ཀྱང་ངེས་པར་གནོན། །
འདི་ནི་ཕུར་བུའི་མཐུ་རླབས་ཏེ། །སྟེང་འོག་ལྷ་ཡི་དམ་ཚིག་ཡིན། །རྒྱལ་ཆེན་རྡོ་རྗེ་སེམས་དཔའ་དང༌། །སངས་རྒྱས་ཐམས་ཅད་གནོན་པ་ཡི། །ཏིང་འཛིན་སྦྱོར་བ་འདི་ཡིས་ནི། །མྱུར་དུ་
འཆི་འམ་བསྐམས་པར་འགྱུར། །དེ་ནས་བཅོམ་ལྡན་འདས་དེ་བཞིན་གཤེགས་པ་རྡོ་རྗེ་རྣམ་པར་སྣང་མཛད་ཆེན་པོས་དེ་བཞིན་གཤེགས་པའི་སྐུའི་ཡེ་ཤེས་རྣམ་པར་བསྒྱིངས་བའི་
རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེའི་སྐུ་གཉིས་སུ་མེད་པའི་དམ་ཚིག་གི་ཕུར་བུའི་གསང་སྔགས་འདི་ཉིད་ཀྱི་རྡོ་རྗེའི་སྐུ་དང་གསུང་དང་ཐུགས་རྡོ་རྗེ་རྣམས་
ལས་ཕྱུང་ངོ༌། །ཨོཾ་ཙྪིནྡ་ཙྪིནྡ། ད་ཧ་ད་ཧ། དཱིཔྟ་བཛྲ་ཙཀྲ་ཧཱུཾ་ཕཊ། ཕན་ཚུན་བཟླས་པའི་ཚུལ་གྱིས་ནི། །མཐེ་བོའི་ངོས་ཀྱི་དྲུང་དུ་བསྡུ། །སྣང་མཛད་ཞབས་ཀྱིས་མནན་ནས་སུ། །རྡོ་རྗེ་
ཕུར་བུས་གདབ་པར་བྱ། །གཏབ་པ་ཙམ་གྱིས་སེམས་དཔའ་ཆེ། །སྐུ་གསུམ་ཡེ་ཤེས་ལས་བྱུང་བ། །དམ་ཚིག་མཆོག་གིས་བཞེངས་པར་མཛོད། །གཞན་དུ་བྱས་ན་བརླག་པར་
འགྱུར༑ ༑དེ་ནས་བཅོམ་ལྡན་འདས་ཀྱིས་རྡོ་རྗེའི་ཐུགས་ཀྱི་ཡེ་ཤེས་ཆེན་པོ་རྣམ་པར་བསྒྱིངས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དམ་ཚིག་ཆེན་པོའི་སྟང་

83-1-319a

༄༅། །སྟབས་ཀྱི་ཕུར་བུ་ཞེས་བྱ་བའི་གསང་སྔགས་འདི་ཉིད་ཀྱི་རྡོ་རྗེ་སྐུ་དང་གསུང་དང་ཐུགས་རྣམས་ལས་ཕྱུང་ངོ༌། །ཨོཾ་བཛྲ་རཱ་ཛ་ཧཱུཾ། རྩེ་མོ་ལྔ་པ་བཅིངས་
ནས་སུ༑ ༑མེ་སྟག་འཕྲོ་བ་བསྒོམས་བྱས་ཏེ། །རྡོ་རྗེ་ཐུགས་ཀྱིས་ཞབས་ཀྱིས་མནན། །རྡོ་རྗེ་ཕུར་བུས་གདབ་པར་བྱ། །བཏབ་པ་ཙམ་གྱིས་རྒྱལ་པོ་ཆེ། །སྐུ་གསུམ་ཡེ་
ཤེས་ལས་བྱུང་བ། །དམ་ཚིག་མཆོག་གིས་བཞེངས་པར་མཛད། །གཞན་དུ་བྱས་ན་བརླག་པར་འགྱུར། །དེ་ནས་བཅོམ་ལྡན་འདས་ཀྱིས་འཇིག་རྟེན་དབང་ཕྱུག་གི་དམ་
ཚིག་མཆོག་རྣམ་པར་བསྒྱིངས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་གསུང་གི་དམ་ཚིག་གི་སྟང་སྟབས་ཀྱི་ཕུར་བུའི་གསང་སྔགས་འདི་ཉིད་ཀྱི་སྐུ་དང་
གསུང་དང་ཐུགས་རྡོ་རྗེ་རྣམས་ལས་ཕྱུང་ངོ༌། །ཨོཾ་ཏྲི་ཨོཾ་བྷུརྦྷུབཿརྡོ་རྗེ་སོར་མོ་བཅུམ་པ་ཡིས། །པདྨ་ཁ་བྱེ་འབར་བ་ཡིས། །འདོད་ཆགས་རྡོ་རྗེ་ཞབས་ཀྱིས་མནན། །རྡོ་རྗེ་ཕུར་
བུས་ངེས་པར་གདབ། །བཏབ་པ་ཙམ་གྱིས་རྒྱལ་པོ་ཆེ། །སྐུ་གསུམ་ཡེ་ཤེས་ལས་འབྱུང་བ། །དམ་ཚིག་མཆོག་གིས་བཞེངས་པར་མཛོད། །གཞན་དུ་བྱས་ན་བརླག་པར་
འགྱུར། །སྐུ་གསུང་ཐུགས་ཀྱིས་ཆགས་པ་ཡིན། །ཆོ་ག་བཟང་པོ་ཙམ་གྱིས་ནི། །རྡོ་རྗེ་མཁའ་དབྱིངས་མཐས་གཏུགས་པ། །མནན་འགྱུར་འདི་ལ་ཐེ་ཚོམ་མེད། །ཅེས་བཅོམ་

83-1-319b

ལྡན་འདས་རྣམ་པར་སྣང་མཛད་ཀྱིས་རྡོ་རྗེ་ཕུར་བུའི་ཚིག་རྣམས་བཀའ་སྩལ་ཏོ། །དེ་ནས་སངས་རྒྱས་སྐུ་གསུམ་མཆོག །སེམས་ཅན་ཁམས་ལ་ཕན་བཞེད་རྣམས། །དགྱེས་ཤིང་མགུ་བ་
བརྙེས་ནས་སུ་།རྡོ་རྗེ་དབྱིངས་ཀྱིས་འདི་སྐད་གསུངས། །ཀྱེ་མ་འོ་གསང་བའི་ཚིག་གི་མཆོག །ཀྱེ་མའོ་གསང་བ་ཀུན་འདུས་པ། །ཀྱེ་མའོ་ཞི་བ་ཆོས་ཀྱི་ཚིག །ཡེ་ཤེས་རྡོ་རྗེ་ཕུར་བུ་རྨད། །
གསང་སྔགས་ཀུན་གྱི་ཕུར་བུས་འདི། །བདེ་གཤེགས་བཀའ་ཡི་རྗེས་སུ་བྱེད། །འདི་དག་སངས་རྒྱས་ཀུན་གྱི་སྟེ། །ཕུར་བུ་དེ་ཉིད་རྣམས་ལས་བྱུང༌། །དེ་ནས་བཅོམ་ལྡན་འདས་ཀྱིས་
ཆོམ་རྐུན་ཐམས་ཅད་མདོངས་པར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རིག་སྔགས་ཀྱི་རྒྱལ་མོ་ཆེན་མོ་འོད་ཟེར་ཅན་འདི་གསུངས་སོ། །ཨོཾ་མཱ་རཱི་ཙྱཻ་དེ་བ་ཏཱ་ཡེ་
སྭཱཧཱ། རིག་སྔགས་གསུངས་པའི་མོད་ལ་ནི། །དབང་ཆེན་གྲགས་པའི་སངས་རྒྱས་ཀུན། །ཐུགས་ནི་དགྱེས་ཤིང་མགུ་བར་འགྱུར། །སྲས་རྣམས་ཀྱི་ནི་སྤྱན་ཡང་ཕྱེ། །འདི་ནི་ལས་རྣམས་
ཐམས་ཅད་མ། །ཆོམ་རྐུན་སྡང་བ་འཆིང་མཛད་མ། །འདི་ཡི་སྦྱོར་བ་ལ་གནས་ན། །འགྲོ་བའི་ཚོན་མཐོང་མི་འགྱུར། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་
བཞིན་གཤེགས་པས་སྡང་བ་ཐམས་ཅད་རྣམ་པར་འཇོམས་པ་སེམས་ཅན་ཐམས་ཅད་སྒྲོལ་བར་བྱེད་པའི་ཡེ་ཤེས་ཆེན་པོའི་སྟོབས་ཀྱིས་རྣམ་པར་རྒྱལ་བ་ཞེས་བྱ་བའི་ཏིང་ངེ་

83-1-320a

༄༅། །འཛིན་ལ་སྙོམས་པར་ཞུགས་ནས་སྟོང་ཆེན་པོ་རབ་ཏུ་འཇོམས་པའི་རིགས་སྔགས་ཀྱི་རྒྱལ་མོ་འདི་གསུངས་སོ། །ཨོཾ་མ་ཧཱ་ས་ཧཱ་སྲ་པྲ་མརྡ་ན་བ་ར་སིདྡྷི་ད་མཱི་
གེ་མ་ཎི་བཛྲ་ཎི་ཧཱུཾ་ཕཊ་སྭཱཧཱ། དེ་ནས་རིག་སྔགས་ཆེ་གསུངས་པས། །སངས་རྒྱས་ཞིང་རྣམས་རབ་ཏུ་གཡོས། །བྱང་ཆུབ་སེམས་དཔའ་ཐམས་ཅད་དང༌། །བདུད་ཀྱི་རིས་རྣམས་
གཡོས་པར་གྱུར། །གཙོ་བོ་རྡོ་རྗེ་སྣང་མཛད་པ། །ཐམས་ཅད་ཚིག་བཞིན་བཏུད་ནས་སུ། །བཅོམ་ལྡན་རིག་སྔགས་མཐུ་སྟོབས་ཀྱིས། །གནོད་བགྱིད་ཐམས་ཅད་གཟིར་
ལགས་སོ། །གང་ནི་རིག་སྔགས་སྟོབས་མོ་ཆེ། །ཕ་རོལ་གནོད་པ་འདི་ཟློས་པ། །དེར་ནི་བདག་ཅག་མི་མཆི་ཞིང༌། །དེར་ནི་སྲུང་བ་དག་ཀྱང་བགྱི། །དེ་ནས་བཅོམ་ལྡན་འདས་
རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པས་བརྒྱ་བྱིན་མངོན་པར་མཐོ་བའི་སྟོབས་ལྷ་མ་ཡིན་རྣམ་པར་འཇོམས་པས་རྣམ་པར་རྒྱལ་བའི་རྡོ་རྗེ་ཞེས་བྱ་བའི་ཏིང་
ངེ་འཛིན་ལ་སྙོམས་པར་ཞུགས་ནས་རྒྱལ་མཚན་གྱི་རྩེ་མོའི་དཔུང་རྒྱན་གྱི་གཟུངས་ཆེན་པོ་འདི་གསུངས་སོ། །ཨོཾ་བྷ་ག་བ་ཏཱི་དྷྭ་ཛཱ་གྲ་ཀེ་ཡུ་རེ་པ་ར་སཻ་ནྱ། བི་དྷྭ་ན་ས་ན་ཀ་
སྭ་སཻ་ནྱ་པ་རི་ལ་ནི། ཨུ་ལཱུ་ཀཱ་མུ་ཁི། ཁ་ཁ། ཁཱ་ཧི་ཁཱ་ཧི། པ་ར་སྱཻ་ནྱ་མ། ཨ་ནནྟ་བྷུ་ཛེ། ཨ་ནནྟ་མུ་ཁེ་པྲ་ཧ་ར་པྲ་ཧ་ར་ཧཱུཾ་ཕཊ་ཕཊ་སྭཱཧཱ། དེ་ནས་རིག་སྔགས་ཆེ་གསུངས་

83-1-320b

པས༑ ༑སངས་རྒྱས་ཞིང་རྣམས་གཡོས་པར་གྱུར། །བྱང་ཆུབ་སེམས་དཔའ་རབ་གཡོས་ཤིང༌། །བདུད་ཀྱིས་དེ་རྣམས་ཚིག་པར་གྱུར། །གནོད་སྦྱིན་སྲིན་པོ་གོས་བྲལ་ནས། །འཇིགས་
ཤིང་སྐྲག་པར་གྱུར་པ་ཡིས། །གཙོ་བོ་རྡོ་རྗེ་རྣམ་སྣང་དྲན། །བཅོམ་ལྡན་འདས། རིག་སྔགས་ཀྱི་རྒྱལ་མོའི་གཟི་བརྗིད་ཀྱི་ཚིག་ལགས་ཏེ། བདག་ཅག་དམ་ཚིག་ལ་གནས་པར་
འཚལ་ལགས་ན། མགོན་མཛད་ཅིང་ལུས་ཐམས་ཅད་རབ་ཏུ་སྒྲུབ་ཏུ་གསོལ། དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པས་མངལ་
ཐམས་ཅད་ཡང་དག་པར་སྐྱེས་པས་ཁྱབ་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རིག་སྔགས་ཀྱི་རྒྱལ་མོ་སོ་སོ་འབྲང་མ་འདི་གསུངས་སོ། །ཨོཾ་མ་ཎི་
དྷ་རི་བཛྲ་ཎི་མ་ཧཱ་པྲ་ཏི་ས་རེ་སྭཱཧཱ། རིག་སྔགས་ཆེན་མོ་གསུངས་པ་དང༌། །རིག་སྔགས་རྒྱལ་མོའི་མཐུ་ཡིས་ནི། །མི་ཡི་སྐྱེ་རྒུ་འཚེ་བྱེད་པ། །མཐུ་ཆེན་མངལ་ནི་འཕྲོག་པ་དང༌། །
ལོག་འདྲེན་ཀུན་དང་སྡང་བའི་རྣམས། །མི་བཟད་མེ་ལྕེས་ཚིག་གྱུར་ནས། །འཇིགས་པ་དང་ནི་སྐྲག་པ་ཡིས། །རྡོ་རྗེ་སྣང་མཛད་དྲུང་ལྷག་སྟེ། །ཞབས་ལ་གཏུགས་ཏེ་ཚིག་སྨྲས་
པ༑ ༑བདག་ཅག་དམ་ཚིག་གནས་པར་འཚལ། །རིག་སྔགས་དམ་ཚིག་རྟག་གནས་པ། །གང་གིས་མངལ་ཡང་མི་འཕྲོག་ཅིང༌། རྟག་ཏུ་མངལ་ནི་སྤེལ་བར་མཛད། །དེ་ན་

83-1-321a

༄༅། །བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པས་ནོར་གྱི་རྒྱུན་གྱི་ཡང་དག་པར་འཛིན་པའི་རྡོ་རྗེ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ནས་རིག་སྔགས་གྱི་རྒྱལ་མོ་ཆེན་མོ་ནོར་རྒྱུན་འདི་གསུངས་སོ། །ཨོཾ་བ་སུ་དྷ་རི་མ་ཧཱ་བ་སུ་དྷ་ར་བྲྀ་ཥྚ་ནི་པཱ་ཏ་ནི་བ་སུ་སྭཱཧཱ། ནོར་གྱི་རྒྱུན་ཅེས་བྱ་བ་ཡི། །རིག་
སྔགས་གསུངས་པའི་མོད་ལ་ནི། །བགེགས་དང་ལོག་འདྲེན་ཐམས་ཅད་དག །ཡིད་ནི་འཇིགས་ཤིང་སྐྲག་གྱུར་ནས། །རྡོ་རྗེ་རྣམ་པར་སྣང་མཛད་ཀྱི། །དྲུང་དུ་ཉེ་བར་འོངས་ནས་སུ། །
དམ་བཅས་པ་ཡི་ཚིག་སྨྲས་པ། །བཅོམ་ལྡན་ནོར་རྒྱུན་ཅེས་བྱ་བའི། །མཚན་ནི་མི་མཆོག་སྒྲོག་བགྱིད་ན། །དེ་ལ་ནོར་གྱི་ཆར་འབབ་ཅིང༌། །ནོར་ཆེན་དང་ནི་ལྡན་པར་བ་གྱི། །དེ་
ནས་བཅོམ་ལྡན་འདས་ཀྱིས་གནོད་པར་བྱེད་པ་ཐམས་ཅད་འདུལ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྲིན་མོ་གློག་འབར་མ་སྒྱུར་བའི་སྙིང་པོ་འདི་
གསུངས་སོ། །ཨ་རེ་དུ་ཏྲེ་ནི་པྲ་ཀུ་པ་ཧ་ཙཎྜ། མ་ཧཱ་བེ་ག་དྷ་རི་བིད་སཱ་དྷུ་ཛི་ཏྲེ། མ་ཧོ་ད་ནི། རཽ་དྲ་ཀི་པཱ་ལ་མ་ལ་དྷཱ་རི་ཎ་ཛ་ཊ་མུ་ཀུ་ཊ། མནྟི་ཏེ། ནཱ་ནཱ་པྲ་ཧ་ར་ཎ། དྷ་རི་ཧཱུཾ་ཧཱུཾ་ཕཊ་ཕཊ། སརྦ་
ཏ་ཐཱ་ག་ཏ་ས་མ་ཡ་མ་ནུ་སྨ་ར། ཀུ་རུ་ཀུ་རུ། ཧཱུཾ་ཧཱུཾ། པྲ་མ་དྷ་མ། སརྦ་ཤ་ཏྲཱུ་ཎཱཾ། ཤོ་ནི་ཏ་བི་པ། པྲ་ཙ་ཎྜེ། བེ་ག་དྷ་རི། པ་ཙ་ཏ་པ་ཙ་ཏ། བེ་ཀིར་ཏ་ས་ཏ་ཡ་ཧཱུཾ། ད་ཧ་ད་ཧ། སརྦ་ཤ་ཏྲུཾ།

83-1-321b

སརྦ་དུཥྚན། ནི་ཀྲིནྟ། པྲ་སཱ་ད་ཡ་ཧཱུཾ། མཧཱ་བྷ་ག་བ་ཏེ། ཛྭཱ་ལ་ཛྭཱ་ལ་ཧཱུཾ་ཕཊ། ཆེ་གེ་མོ་ཞིག་མེ་ཤ་མཱ་ནཱ་ཡ་སྭཱ་ཧཱ། དེ་ནས་སྲིན་མོ་འབར་བའི་གློག །རིག་སྔགས་ཆེན་མོ་གསུངས་
པ་ཡིས། །བདུད་ཀྱི་གནས་རྣམས་ཚིག་པར་གྱུར། །དགྲ་རྣམས་ཀྱི་ནི་སྙིང་ཡང་བསྐམས། །དུར་ཁྲོད་ཀྱི་རས་ལ་སྲིན་མོ་བཙག་གིས་བྲིས་ནས་ལེགས་པར་སྦས་ཏེ་གུ་གུལ་གྱི་
བདུག་པས་སྲེག་ཅིང་བརྒྱ་རྩ་བརྒྱད་བཟླས་བརྗོད་བྱས་ལ། མེ་ཏོག་དམར་པོ་དང༌། དྲི་དམར་པོ་དང༌། གཏོར་མ་དང༌། ལྷ་བཤོས་དམར་པོར་བྱས་པ་བྱིན་ནས་དུར་ཁྲོད་དུ་བརྐོ་བར་
བྱའོ༑ ༑དེའི་སྟེང་དུ་མིང་ནས་སྨོས་ཤིང་བརྒྱ་རྩ་བརྒྱད་བཟླས་བརྗོད་བྱས་པའི་ཡུངས་ཀར་གྱིས་གཏོར་ཏོ། །བརྐོས་པའི་མོང་ལ་ཕྱིར་རྒོལ་བ་དང་དགྲ་ཐམས་ཅད་བཅིངས་པར་
འགྱུར་རོ། །མནན་པ་དང་རྨོངས་པར་བྱས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་འཕྲོག་མའི་དགའ་སྟོན་གནོད་སྦྱིན་མོའི་ཚོགས་དགའ་བར་བྱེད་པའི་དངོས་གྲུབ་ཀྱི་རྡོ་རྗེ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་ཆེན་པོ་འཕྲོག་མའི་གསང་སྔགས་འདི་གསུངས་སོ། །ཨོཾ་ཧཱ་རི་ཏྱཻ་མ་ཧཱ་ཡཀྵི་ཎཱི་ཡེ། ཧ་ར་ཧ་ར། སརྦ་ཡཀྵི་ཎཱི་ཕྲ་བེ་ཤ་ནི་སྭཱཧཱ། དེ་ནས་
འཕྲོག་དགའ་འཕྲོག་མ་ནི། །གནོད་སྦྱིན་ཆེན་མོ་གསུངས་པ་དང༌། །གནོད་སྦྱིན་མ་ཀུན་གཡོས་ནས་སུ། །དངོས་གྲུབ་ཕྱིར་ནི་མངོན་ཕྱོགས་གྱུར། །ཁྲོ་མོའི་འཁོར་ལོ་གནོད་སྦྱིན་མ། །

83-1-322a

༄༅། །བརྒྱད་དབུས་འཕྲོག་མས་བརྒྱན་བྱས་ཏེ། །ལྕགས་ཀྱུ་འབྲས་བུ་ནེ་ལེ་ཅན། །གནོང་སྦྱིན་བརྒྱད་ཀྱིས་ཀླུབས་ནས་སུ། །གནོད་སྦྱིན་མ་ཀུན་བསྒྲུབ་པར་བྱ། །
དེ་ནས་བཅོམ་ལྡན་འདས་ཀྱིས་ནད་ཆེན་པོ་ཐམས་ཅད་ལས་རྣམ་པར་རྒྱལ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་མི་ངས་ཆེན་པོ་ཞི་བར་མཛད་པའི་རིགས་
སྔགས་རི་ཁྲོད་ཀྱི་ཤིང་ལོ་ཅན་མ་འདི་གསུངས་སོ། །ཨོཾ་བི་ཤཱ་ཙི་པརྞ་ཤ་བ་རི་སརྦྦ་མཱ་ར་པྲ་ཤ་མ་ནི་ཧཱུཾ་ཕཊ། དེ་ནས་རིག་སྔགས་ཆེ་གསུངས་པས། །སངས་རྒྱས་ཞིང་རྣམས་
རབ་ཏུ་གཡོས། །གནོད་བྱེད་ནད་འགྲོ་སྲིན་པོ་དང༌། །སྡང་བ་རྣམས་ཀྱི་སྙིང་ཡང་ཟགས། །ཡམ་ཤིང་འོ་མ་ཅན་དང་ཏིལ། །འོ་མས་དུ་བ་ཞི་བར་འགྱུར། །ནམ་མཁར་ཀུན་ནས་
རིག་སྔགས་ཀྱི། །རྒྱལ་མོས་ལེགས་པར་བཀང་ནས་སུ། །བདུད་རྩི་ཆར་འབེབས་བསམས་ན་ནི། །མོད་ལ་གནོད་པ་ཞི་བར་འགྱུར། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། འདི་
ནི༑ གསང་སྔགས་ཀྱི་ཡེ་ཤེས་རྣམ་པར་བསྒྱིངས་པའི་རིམ་པར་ཕྱེ་བའི་ལེའུ་སྟེ་ལྔ་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེ་དེ་བཞིན་གཤེགས་
པས་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །སྐུ་གསུམ་ཡེ་ཤེས་ཀྱི་རྡོ་རྗེ་ལས་ཡང་དག་པར་བྱུང་བ་ལག་པའི་ཕྱག་རྒྱ་ཐ་དད་པ་རྣམས་མཉམ་པར་བཞག་པའི་སེམས་ཀྱིས་ཉོན་

83-1-322b

ཅིག །གང་ཞིག་བཅིངས་པ་ཙམ་གྱིས་ནི། །སྡིག་པ་ཀུན་ལས་རྣམ་གྲོལ་ཞིང༌། །འདི་ནི་ལུས་ནི་བྱིན་བརླབས་ཏེ། །རང་གི་གཟུགས་སུ་རྣམ་བསྒོམས་ན། །སངས་རྒྱས་ཉིད་ཀྱང་ཐོབ་
འགྱུར་ན། །དངོས་གྲུབ་གཞན་ལྟ་སྨོས་ཅི་དགོས། །ལག་པ་གཉིས་ཁུ་ཚུར་བཅངས་པ་ལས་མཐེ་བོ་གཉིས་བཏེག་པ་ནི། དེ་བཞིན་གཤེགས་པའི་སྟེ། སྐུ་བྱིན་གྱིས་བརླབ་པའི་
ཕྱག་རྒྱའོ། །དེ་ཉིད་ལས་གཡོན་པའི་མཐེ་བོ་ནང་དུ་བཅུག་སྟེ་གཡས་པའི་མཐེ་བོ་བཏེག་པ་ནི། འཇིག་རྟེན་དབང་ཕྱུག་གི་སྟེ། གསུང་བྱིན་གྱིས་བརླབ་པའི་ཕྱག་རྒྱའོ། །དེ་ཉིད་ལས་
གཡས་པའི་མཐེ་བོ་ནང་དུ་བཅུག་སྟེ་གཡོན་པའི་མཐེ་བོ་བཏེག་པ་ནི། རྡོ་རྗེ་འཆང་གི་སྟེ། ཐུགས་བྱིན་གྱིས་བརླབ་པའི་ཕྱག་རྒྱའོ། །ལག་པ་གཉིས་ཁུ་ཚུར་བཅིངས་པ་ལས་གཡོན་
པའི་མཛུབ་མོ་བསྒྲེངས་པའི་ཐོར་ཏོ་གཡས་པའི་ཁུ་ཚུར་གྱིས་བཟུང་བ་ནི། རྡོ་རྗེ་རྣམ་པར་སྣང་མཛད་ཆེན་པོའི་ཕྱག་རྒྱའོ། །སེམས་དཔའི་སྐྱིལ་མོ་ཀྲུང་དུ་འདུག་ནས་ལག་པ་གཡོན་པ་པང་
པར་བཞག་སྟེ་གཡས་པས་ལ་གནོན་པ་ནི། མི་འཁྲུགས་པའི་ཕྱག་རྒྱའོ། །ང་ཉིད་ལས་གཡས་པ་མཆོག་སྦྱིན་པར་བྱས་པ་ནི། རིན་ཆེན་འབྱུང་གནས་ཀྱི་ཕྱག་རྒྱའོ། །དེ་ཉིད་ལས་ལག་
པ་གཉིས་བསམ་གཏན་གྱི་ཚུལ་དུ་བྱས་པ་ནི། འོད་དཔག་མེད་ཀྱི་ཕྱག་རྒྱའོ། །དེ་ཉིད་ལས་གཡས་པ་མི་འཇིགས་པ་སྦྱིན་པར་བྱས་པ་ནི། གདོན་མི་ཟ་བར་གྲུབ་པའི་ཕྱག་རྒྱའོ། །ལག་

83-1-323a

༄༅། །པ་གཉིས་རྡོ་རྗེ་བཅིངས་པ་བྱས་པ་ལས་གུང་མོ་གཤིབས་ཏེ་བསྒྲེངས་པ་ནི། རྡོ་རྗེ་སེམས་མའི་ཕྱག་རྒྱའོ། །དེ་ཉིད་ལས་གུང་མོའི་ཚིགས་དང་པོ་བཀུག་
སྟེ་རིན་པོ་ཆེའི་ཚུལ་དུ་བྱས་པ་ནི། རྡོ་རྗེ་རིན་ཆེན་མའི་ཕྱག་རྒྱའོ། །དེ་ཉིད་ལས་གུང་མོ་པདྨའི་འདབ་མ་ལྟར་གདུ་བུའི་ཚུལ་དུ་བྱས་པ་ནི། །རྡོ་རྗེ་ཆོས་མའི་ཕྱག་རྒྱའོ། །དེ་ཉིད་ལས་
གུང་མོ་ནང་དུ་བསྐུམ་པ་ནི། རྡོ་རྗེ་ལས་མའི་ཕྱག་རྒྱའོ། །ལག་པ་གཉིས་ཐལ་མོ་ཁོང་སྟོང་དུ་སྦྱར་བ་ལས་མཛུབ་མོ་གཉིས་གདུ་བུ་ལྟར་བྱས་ཏེ་མཐེ་བོའི་རྩེ་མོར་མིག་གི་ཚུལ་
དུ་བྱས་པ་ནི། སངས་རྒྱས་སྤྱན་གྱི་ཕྱག་རྒྱའོ། །རྡོ་རྗེ་བཅིངས་པ་ལས་གུང་མོ་བསྒྲེངས་པའི་ཚིགས་གསུམ་པར་མཛུབ་མོ་གཉིས་རྡོ་རྗེའི་ཚུལ་དུ་བཟུང་བ་ནི། མཱ་མ་ཀཱིའི་ཕྱག་
རྒྱའོ༑ ༑ལག་པ་གཉིས་ཐལ་མོ་ཁོང་སྟོང་དུ་སྦྱར་ཏེ་པདྨ་ཁ་བྱེ་བའི་ཚུལ་དུ་བྱས་པ་ནི། གོས་དཀར་ཅན་གྱི་ཕྱག་རྒྱའོ། །ལག་པ་གཉིས་ཐལ་མོ་ཁོང་སྟོང་དུ་སྦྱར་བ་ལས་མཛུབ་
མོ་གཉིས་བཀུག་པས་གུང་མོའི་སེན་མོ་མནན་ཏེ་མཐེ་བོ་གཉིས་དབུས་སུ་བཞག་ནས་ཅུང་ཟད་བཀུག་པ་ནི། སྒྲོལ་མའི་ཨུཏྤ་ལའི་ཕྱག་རྒྱའོ། །ལག་པ་གཉིས་ཐལ་མོ་སྦྱར་ཏེ་མཛུབ་
མོ་དང་གུང་མོའི་ཚིགས་དབུས་མར་གདུ་བུའི་ཚུལ་དུ་བྱས་ནས་མཐེ་བོ་གཉིས་གློར་བཞག་པ་འདི་ནི། སྐུལ་བྱེད་མའི་གཟུངས་ཀྱི་ཕྱག་རྒྱའོ། །དེ་ནས་རྡོ་རྗེ་བཅིངས་པ་བྱས་པ་

83-1-323b

ལས་མཛུབ་གཉིས་མོ་གཉིས་མཐེ་བོའི་རྩེ་མོར་བཀུག་པ་འདི་ནི། །རིན་ཆེན་སྒྲོལ་མའི་ཕྱག་རྒྱའོ། །ལག་པ་གཉིས་བརྐྱང་སྟེ་མཐེ་བོས་སོ་སོའི་མཐེའུ་ཆུང་གི་སེན་མོ་མནན་ནས་ལྷག་མ་
རྡོ་རྗེའི་མཚན་ཉིད་དུ་བྱས་པ་འདི་ནི། ཁྲོ་གཉེར་ཅན་མའི་ཕྱག་རྒྱའོ། །ལག་པ་གཉིས་སོ་སོར་ཁུར་ཚུར་བཅངས་པ་ལས་མཛུབ་མོ་དང་མཐེའུ་ཆུང་གཉིས་ལུག་གུ་རྒྱུད་ལྟར་བཅིངས་
པ་འདི་ནི། རྡོ་རྗེ་ལུག་གུ་རྒྱུད་ཀྱི་ཕྱག་རྒྱའོ། །ལག་པ་གཉིས་ཁུ་ཚུར་བཅངས་པ་ལས་གུང་མོ་དང་སྲིན་ལག་གཉིས་བསྒྲེངས་ཏེ་རྩེ་མོའི་ཚུལ་དུ་བྱས་ལ་གུང་མོའི་རྒྱབ་ཏུ་སྲིན་ལག་
བསྣོལ་ལ་མཛུབ་མོ་གཉིས་གདུ་བུའི་ཚུལ་དུ་བྱས་པས་དཀྲིས་པས་མཐེ་བོ་གཉིས་མདུན་དུ་བཞག་པ་ལས་ཅུང་ཟད་བཀུག་སྟེ་ཁའི་ཚུལ་དུ་བྱས་པ་འདི་ནི། གཤིན་རྗེ་གཤེད་ཀྱི་
ཕྱག་རྒྱའོ། །ལག་པ་གཡོན་པ་རྡོ་རྗེ་ཁུ་ཚུར་བཅངས་པ་ལས་ཁྲོ་བོའི་མཛུབ་མོ་སྙིང་གར་བཞག་སྟེ་ལག་པ་གཡས་པ་ཐལ་ལྕག་གི་ཚུལ་དུ་བྱས་པ་ནི། ཁྲོ་བོ་གཞན་གྱིས་མི་
ཐུབ་པའི་ཕྱག་རྒྱའོ། །རྡོ་རྗེ་ཁུ་ཚུར་གཉིས་ལ་ཐེའུ་ཆུད་ལུག་གུ་རྒྱུད་ལྟར་མདུད་ལ་མཛུབ་མོ་གཤིབས་ཏེ་བསྒྲེངས་པ་ལས་ལྡོག་སྟེ་དཔྲལ་བར་བཞག་པ་ནི། རྟ་མགྲིན་གྱི་ཕྱག་
རྒྱའོ༑ ༑ལག་པ་གཉིས་ཀྱི་མཐེ་བོས་སྲིན་ལག་དང་མཐེའུ་ཆུང་གཉིས་ཀྱི་སེན་མོ་མནན་ལ་རལ་གྲི་ཤུབས་ནས་དབྱུང་བའི་ཚུལ་དུ་བྱས་པ་ནི། འཕགས་པ་མི་གཡོ་བའི་ཕྱག་རྒྱའོ།།

83-1-324a

༄༅། །ལག་པ་གཉིས་རྡོ་རྗེ་ཁུ་ཚུར་བཅས་པ་ལས་རྒྱབ་སྤྲད་དེ་མཐེའུ་ཆུང་གཉིས་ལུག་གུ་རྒྱུད་ལྟར་བཅིངས་ནས་མཛུབ་མོ་གཉིས་བསྒྲེངས་པ་ལས་ཞགས་
པའི་ཚུལ་དུ་བྱས་པ་ནི། འདོད་པའི་རྒྱལ་པོའི་ཕྱག་རྒྱའོ། །ལག་པ་གཡོན་པའི་རྡོ་རྗེ་ཁུ་ཚུར་གྱི་མཛུབ་མོ་སྙིང་གར་བཞག་ལ་གཡས་པ་ཁྲོ་བོའི་སོར་མོ་བེ་ཙོན་གྱི་ཚུལ་དུ་
འཕྱར་བ་ནི། བེ་ཅོན་སྔོན་པོ་ཅན་གྱི་ཕྱག་རྒྱའོ། །ལག་པ་གཡོན་པ་རྡོ་རྗེ་སྙིང་གར་བཞག་ལ་གཡས་པའི་རྡོ་རྗེ་ཁུ་ཚུར་རྡེག་སྟངས་དང་བཅས་པར་འཕྱར་བ་ནི། སྟོབས་པོ་
ཆེའི་ཕྱག་རྒྱའོ། །ལག་པ་གཉིས་སོ་སོར་ཁུ་ཚུར་བཅངས་ལ་མཛུབ་མོ་དང་གུང་མོ་བསྒྲེངས་ཏེ་སྤྲད་ནས་མེ་ཏོག་གི་ཚུལ་དུ་བྱས་པ་ནི། བྱམས་པའི་ཕྱག་རྒྱའོ། །ལག་པ་
གཉིས་ཐལ་མོ་ཁོང་སྟོང་དུ་སྦྱར་ནས་མཛུབ་མོ་གཉིས་ཀྱིས་སྲིན་ལག་གཉིས་ཀྱིས་སྲིན་མོ་མནན་ནས་ཨུཏྤལ་ལ་ཁ་ཕྱེ་བའི་ཚུལ་དུ་བཞག་པ་ནི། འཇམ་དཔལ་དབྱངས་ཀྱི་ཕྱག་
རྒྱའོ༑ ༑ལག་པ་གཡོན་པ་པང་པར་བཞག་ལ་ལག་པ་གཡས་པ་གླང་པོ་ཆེའི་སྣ་ལྟར་བྱས་པ་ནི། སྤོས་ཀྱི་གླང་པོའི་ཕྱག་རྒྱའོ། །གཡོན་པས་རྡོ་རྗེ་ཁུ་ཚུར་ནམ་མཁའ་ལ་བསྒྲེངས་
པ་ལག་པ་གཡས་པའི་སོར་མོ་བ་དན་གྱི་ཚུལ་དུ་བྱས་པ་ནི། ཡེ་ཤེས་མེ་ཏོག་གི་ཕྱག་རྒྱའོ། །བཟང་པོའི་འདུག་སྟངས་སུ་འདུག་སྟེ་ཐལ་མོ་ཁོང་སྟོང་དུ་སྦྱར་ཏེ་སྙིང་གར་བཞག་པ་ནི།

83-1-324b

བཟང་སྐྱོང་གི་ཕྱག་རྒྱའོ། །ལག་པ་གཉིས་ཆུ་རླབས་ཀྱི་ཚུལ་དུ་བརྐྱང་བ་ལས་སོར་མོ་རྣམས་ཆུ་རླབས་དྲང་པ་ནི། བློ་གྲོས་རྒྱ་མཚོའི་ཕྱག་རྒྱའོ། །གཡོན་པ་རྡོ་རྗེ་ཁུ་ཚུར་སྙིང་གར་
བཞག་ལ་གཡས་པ་མཆོག་སྦྱིན་པ་ནི། བློ་གྲོས་མི་ཟད་པའི་ཕྱག་རྒྱའོ། །གཡོན་པ་རྡོ་རྗེ་ཁུ་ཚུར་པང་དུ་བཞག་ལ་གཡས་པ་སེ་གོལ་གཏོགས་པའི་ཚུལ་དུ་བྱས་པ་ནི། སྤོབས་
པ་བརྩེགས་པའི་ཕྱག་རྒྱའོ། །ལག་པ་གཉིས་པདྨ་ཅུང་ཟད་ཁ་བྱེ་བ་ལྟར་བྱས་པ་ནི། མཐུ་ཆེན་ཐོབ་ཀྱི་ཕྱག་རྒྱའོ། །ལག་པ་གཉིས་མེ་ཏོག་འདོར་བའི་ཚུལ་དུ་བྱས་པ་ནི། ངན་སོང་
ཐམས་ཅད་སྤོང་བའི་ཕྱག་རྒྱའོ། །ལག་པ་གཉིས་ཐལ་མོ་ཁོང་སྟོང་དུ་སྦྱར་བ་ལས་བསྣུན་པའི་ཚུལ་དུ་བྱས་པ་ནི། མྱ་ངན་ཐམས་ཅད་ཀྱི་མུན་པ་ངེས་པར་འཇོམས་པའི་བློ་གྲོས་
ཀྱི་ཕྱག་རྒྱའོ། །ལག་པ་གཉིས་བརྐྱང་ནས་འཕྲོ་བའི་ཚུལ་དུ་བྱས་པ་ནི། དྲ་བ་ཅན་གྱི་འོད་ཀྱི་ཕྱག་རྒྱའོ། །གཡས་པ་མཆོག་སྦྱིན་པར་བྱས་ལ་གཡོན་པ་ཟླ་བའི་ཚུལ་དུ་བྱས་བ་ནི། ཟླ་
འོད་ཀྱི་ཕྱག་རྒྱའོ། །ལག་པ་གཉིས་བུམ་པའི་ཚུལ་དུ་བྱས་ནས་དབང་བསྐུར་བ་ནི། འོད་དཔག་མེད་ཀྱི་ཕྱག་རྒྱའོ། །གཡོན་པ་རྡོ་རྗེ་ཁུ་ཚུར་བྱས་ལ་གཡས་པའི་ཁུ་ཚུར་ནམ་མཁའ་ལ་
ཀུན་ཏུ་བསྐོར་བའི་ཚུལ་དུ་བྱས་པ་ནི། ནམ་མཁའ་མཛོད་ཀྱི་ཕྱག་རྒྱའོ། །གཡོན་པ་ས་ལ་བརྐྱང་ནས་ལག་པ་གཡས་པའི་མཛུབ་མོ་དང་མཐེ་བོ་སྤྲད་ནས་ཞི་བའི་ཚུལ་དུ་བྱས་པ་ནི།

83-1-325a

༄༅། །སྒྲིབ་པ་ཐམས་ཅད་ངེས་པར་སེལ་བའི་ཕྱག་རྒྱའོ། །གཡོན་བ་རྡོ་རྗེ་ཁུ་ཚུར་ལས་ཁྲོ་བོའི་མཛུབ་མོ་སྙིང་གར་བཞག་ལ་ཧཱུཾ་ཞེས་བྱ་ཞིང༌། ལག་པ་གཡས་པའི་རྡོ་
རྗེ་ཁུ་ཚུར་རྡེག་སྟངས་དང་བཅས་པར་འཕྱར་བ་ནི། རི་ཁྲོད་ལོ་མ་ཅན་གྱི་ཕྱག་རྒྱའོ། །ལག་པ་གཡོན་པ་སོར་མོ་བརྐྱང་པ་ལས་མཛུབ་མོ་དང་མཐེ་བོ་སྐམ་པས་འཛིན་པའི་ཚུལ་དུ་
བྱས་ལ༑ ལག་པ་གཡས་པ་ཁབ་ཀྱི་ཚུལ་གྱིས་འཚེ་བར་བྱེད་པ་རྣམས་ཀྱི་ཁ་མིག་འདྲུབ་པ་ནི། འོད་ཟེར་ཅན་མའི་ཕྱག་རྒྱའོ། །ལག་པ་གཉིས་སྤྱི་བོར་སྦྲུལ་མགོ་གདེངས་ཀའི་
གདུགས་ལྟར་བྱས་ནས་ཕུད་ཅེས་བརྗོད་པ་ནི། དུག་སེལ་མའི་ཕྱག་རྒྱའོ། །འདོད་པའི་རྒྱལ་པོའི་ཕྱག་གཉིས་ལས་མཛུབ་མོ་གཉིས་བསྒྲེང་བ་ནི། རྡོ་རྗེ་ཧཱུཾ་མཛད་ཀྱི་ཕྱག་རྒྱའོ། །
དེ་ཉིད་ལས་གཡས་པའི་ཁྲོ་བོའི་ལྕགས་ཀྱུས་ཛ་ཞེས་བྱས་པས་དགུག་པ་ནི། རྡོ་རྗེ་ཁྲོ་བོ་ལྕགས་ཀྱུས་དགུག་པ་སྟེ། དེ་བཞིན་གཤེགས་པ་ཐམས་ཅད་སྤྱན་འདྲེན་བ་སྟེ་རྡོ་རྗེ་ཁྲོ་བོ་
ལྕགས་ཀྱུའི་ཕྱག་རྒྱའོ། །རྡོ་རྗེ་ཁུ་ཚུར་གཉིས་ཀྱི་མཐེའུ་ཆུང་མཆེ་བའི་ཚུལ་དུ་བྱས་པ་ལས་བསྣོལ་ཏེ་འགྲམ་པ་གཉིས་སུ་བཞག་ལ། ལྕེ་ལྗིབ་ཅིང་ཁྲོ་བོའི་ལྟ་བས་བལྟ་བར་བྱ་བ་ནི།།
རྡོ་རྗེ་མཆེ་བའི་ཕྱག་རྒྱའོ། །དེ་ཉིད་ལས་མཐེའུ་ཆུང་གཉིས་བསྐུམ། མཛུབ་མོ་གཉིས་ལྕགས་ཀྱུའི་ཚུལ་དུ་བྱས་ནས་ཁའི་གྲར་བཞག་སྟེ་ཧཱུཾ་ཞེས་བྱ་ཞིང་ཁྲོ་བོའི་ལྟ་བས་ལུས་

83-1-325b

གཅུ་བ་ནི། རྡོ་རྗེ་མཁའ་འགྲོ་མའི་ཕྱག་རྒྱའོ། །ལག་པ་གཉིས་ཀྱིས་རྡོ་རྗེ་ཁུ་ཚུར་བཅངས་པ་ལས་མཛུབ་མོ་གཉིས་བརྐྱང་སྟེ་བསྣོལ་ནས་གྱེན་དུ་བཏེག་པ་ལྟར་བྱས་པ་ནི། དཀྱིལ་
འཁོར་གྱི་ཕྱག་རྒྱའོ། །དེ་ཉིད་ལས་མཁྲིག་མ་གཉིས་བསྣོལ་ཏེ་བསྟོད་ཅིང་བཏེག་པ་ནི། སྒོ་དབྱེ་བའི་ཕྱག་རྒྱའོ། །ལག་པ་གཉིས་རྡོ་རྗེ་ཁུ་ཚུར་བསྣོལ་ནས་མཆན་ཁུང་དུ་བསྣམས་
ཏེ་ཁྲོ་བོའི་ལྟ་བས་འགྱུར་བ་དང་བཅས་པ་ནི། གདོན་ཐམས་ཅད་སྐྲག་པར་བྱེད་པའི་ཕྱག་རྒྱའོ། །ལག་པ་གཡོན་བརྐྱང་སྟེ་ཁ་སྦུབ་པ་ལ་དེའི་སྟེང་དུ་གཡས་པ་བཞག་ནས་ལག་པ་
གཉིས་ཀྱིས་སོར་མོ་བསྐྱོད་པ་ནི། ལྷ་མ་ཡིན་གྱི་སྒྱུ་དང་འཕྲུལ་འཁོར་འབྱེད་པ་དང༌། ལྷ་མ་ཡིན་གྱི་བུ་མོ་སྨྲར་གཞུག་པའི་ཕྱག་རྒྱའོ། །ལག་པ་གཉིས་ཀྱི་མཐེ་བོ་དང་མཐེའུ་ཆུང་
གཉིས་ལུ་གུ་རྒྱུད་ལྟར་བཅིངས་ཏེ་བཞག་ལ། ལྷག་མ་བ་དན་རྩེ་གསུམ་པའི་ཚུལ་དུ་བྱས་ནས་སྟང་སྟབས་དང་བཅས་པར་ཧཱུཾ་ཞེས་བྱ་བ་ནི། ཁྲོ་བོ་རྡོ་རྗེ་ས་འོག་གི་ཕྱག་རྒྱའོ། །གཡོན་
པའི་རྡོ་རྗེ་ཁུ་ཚུར་གྱི་ཁྲོ་བོའི་མཛུབ་མོས་བསྡིགས་པ་ནི། རྡོ་རྗེ་བདག་མོའི་ཕྱག་རྒྱའོ། །རྡོ་རྗེ་བཅིངས་པ་ལས་མཛུབ་མོ་གཉིས་བརྐྱང་སྟེ་ཕུར་བུའི་ཚུལ་དུ་བྱས་པ་ནི། རྡོ་རྗེ་ཕུར་བུའི་ཕྱག་རྒྱའོ། །
གཡས་པའི་རྡོ་རྗེ་ཁུ་ཚུར་བརྡུང་བའི་ཚུལ་དུ་བྱས་པ་ནི། རྡོ་རྗེ་ཐོ་བའི་ཕྱག་རྒྱའོ། །ལག་པ་གཉིས་རྡོ་རྗེ་ཁུ་ཚུར་བཅངས་པ་ལས་མཛུབ་མོ་གཉིས་བརྐྱང་སྟེ་རྡོ་རྗེ་མདུད་པ་དོར་བའི་ཚུལ་དུ་བྱས་པ་

83-1-326a

༄༅། །ནི༑ དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་བཅིང་པའི་ཕྱག་རྒྱའོ། །ལག་པ་གཉིས་ཀྱི་རྡོ་རྗེ་ཁུ་ཚུར་བཅངས་ཏེ་སོག་ལེ་དྲང་པའི་ཚུལ་དུ་བྱས་པ་ནི། རྡོ་རྗེ་
སོག་ལེའི་ཕྱག་རྒྱའོ། །ལག་པ་གཉིས་ཐལ་མོ་ཟླ་བའི་ཚུལ་དུ་བྱ་སྟེ་གདོང་གཡོགས་ཤིང་བརྐྱང་ལ་ཁྲོ་བོའི་མིག་ཏུ་བྱས་ནས་ཨ་ལ་ལ་ཞེས་བྱ་བ་ནི། རྡོ་རྗེ་སྲིན་མོའི་ཕྱག་རྒྱའོ། །
ལག་པ་གཉིས་ལུ་གུ་རྒྱུད་དུ་བཅིངས་པ་ལ་མཛུབ་མོ་དང་མཐེ་བོ་གཉིས་པདྨའི་ཚུལ་དུ་བྱས་པ་ནི། སྤྲིན་ཐམས་ཅད་གཏུབ་པའི་ཆར་པའི་ཕྱག་རྒྱའོ། །ལག་པ་གཉིས་ཁུ་ཚུར་
བཅངས་པ་ལས་མཛུབ་མོ་གཉིས་གདུ་བུ་ལྟར་བྱས་ཏེ་སྐམ་པའི་ཚུལ་དུ་དཔུང་པ་བརྐྱང་བ་ནི། འཁྲུལ་འཁོར་གྱི་ཕུར་བ་དབྱུང་བའི་སྐམ་པའི་ཕྱག་རྒྱའོ། །ལག་པ་གཉིས་ཀྱི་
མཐེ་བོ་ལག་མཐིལ་དུ་བཞག་སྟེ་ལྷག་མ་རྣམས་འདབ་མ་ལྟར་གཡབ་ཅིང་རྐང་པ་ཡ་གཅིག་ས་ལ་བཙུགས་ལ། གཅིག་རྒྱབ་ཏུ་བསྐུམས་ནས་ཁྲོ་བོའི་ལྟ་བས་ལྕེ་ལྗིབ་ཅིང་ཧཱུཾ་ཕཊ་
ཅེས་བྱ་བས་རིམ་གྱིས་བསྐྱོད་པ་ནི། རྡོ་རྗེ་ནམ་མཁའ་ལྡིང་གི་ཕྱག་རྒྱའོ། །འདི་བཅིངས་པ་ཙམ་གྱིས་ཁམས་གསུམ་ཁྱབ་པའི་དུག་ཀྱང་སྐད་ཅིག་གིས་སེལ་བར་བྱེད་དོ། །རྡོ་རྗེ་ཁུ་
ཚུར་གཉིས་མདའ་གཞུ་གང་བའི་ཚུལ་གྱིས་ཕྱོགས་བཞིར་མདའ་བཀང་སྟེ་འཕངས་པས་ཕ་རོལ་དཔུང་གཞིག་པ་ནི། མཉེས་པར་བྱེ་དཔའི་རྡོ་རྗེ་མདའི་ཕྱག་རྒྱའོ། །ཁུ་ཚུར་གཉིས་

83-1-326b

ལས་གུང་མོ་གཤིབས་ཏེ་བསྒྲེངས་བ་ལས་རིན་པོ་ཆེའི་ཚུལ་དུ་བཀུ་ག་ལ། མཐེ་བོ་བརྐྱང་བའི་སྟེང་དུ་མཛུབ་མོ་གཉིས་གདུ་བུའི་ཆུལ་དུ་བྱས་པ་ནི། སངས་རྒྱས་འཁོར་ལོ་ཅན་གྱི་ཕྱག་རྒྱ་
གཡུལ་ལས་སྒྲོལ་བར་བྱེད་པའོ། །ལག་པ་གཡོན་པའི་མཐེ་བོས་སོར་མོ་མནན་ཏེ་གུང་མོ་བསྒྲངས་ལ་གཡས་པས་པདྨ་ཁ་འབྱེད་པའི་ཚུལ་དུ་བྱས་པ་ནི། ཧ་ལ་ཧ་ལའི་ཕྱག་རྒྱའོ། །ཁུ་
ཚུར་གཉིས་ཀྱིས་མཐེའུ་ཆུང་གཉིས་དཀྲིས་ལ་མཛུབ་མོ་གཉིས་གཤིབས་ཏེ་བསྒྲེངས་ནས་ལྡོག་ལ་དཔྲལ་བར་བཞག་པ་ནི། རྡོ་རྗེ་ཁྲག་འཐུང་གི་ཕྱག་རྒྱ་སྟེ། དུར་ཁྲོད་དུ་འཇུག་པ་ན་མཁའ་
འགྲོ་མ་རྣམས་འཇིགས་པར་བྱེད་པའོ། །གཡོན་པས་ཐོད་པ་བཟུངས་ལ་གཡས་པས་མདུང་རྩེ་གསུམ་ཐོགས་ནས་རལ་བ་བཅིངས་ཏེ་ཟླ་བས་བརྒྱན་ཅིང་མཚན་བསྒྲེངས་ལ། མིག་གསུམ་པ་
གར་བྱེད་པ་ནི། གར་ཐབས་ཀྱི་ཕྱག་རྒྱ་སྟེ། འདི་ནི། བདེ་བྱེད་ཀྱི་ཕྱག་རྒྱའོ། །གཡོན་པ་མི་འཇིགས་པར་བྱས་པ་ལས་སོར་མོ་རྣམས་ཅུང་ཟད་ཕྱ་སྟེ་མཐེ་བོ་ལག་མཐིལ་དུ་བཞག །དེ་བཞིན་
དུ་གཡས་པའི་ཁུ་ཚུར་དབྱུག་ཏོ་འཛིན་པ་ལྟར་བྱས་པ་ནི། ཁྱབ་འཇུག་གི་ཕྱག་རྒྱའོ། །ལག་པ་གཉིས་བརྐྱང་ནས་པདྨའི་ཚུལ་དུ་བྱས་པ་ནི། ཚངས་པའི་ཕྱག་རྒྱའོ། །ལག་པ་གཉིས་ཐལ་
མོ་ཁོང་སྡོང་དུ་སྦྱར་ཏེ་མེ་ཏོག་ལྟར་བྱས་པ་ནི། མ་མོ་རྣམས་ཀྱི་ཕྱག་རྒྱའོ། །རྡོ་རྗེ་ཁུ་ཚུར་གཉིས་ཀྱི་ནི། །རྒྱབ་དུ་མདུད་པ་ལྟར་འདོར་ཞིང༌། །རྡོ་རྗེ་སེམས་མ་ལ་སོགས་པའི། །རིན་ཆེན་ཅོད་པན་

83-1-327a

༄༅། །ཕྲེང་དབང་བསྐུར། །ཏིང་འཛིན་གནས་པས་འཁོར་ལོ་ཅན། །འཁོར་ལོ་མངའ་བའི་ལྷ་རྣམས་ལ། །སངས་རྒྱས་ས་ནི་རབ་འགེངས་པའི། །གསང་པའི་མཆོད་
པ་འབྱུང་བར་བསམ། །འགྱུར་ཞིང་ཅུང་ཟད་འཇོ་ཚུལ་ཅན། །སྒེག་མོ་ཡི་ནི་ཕྱག་རྒྱ་ཡིས། །གར་གྱི་ཚུལ་དུ་བཀོད་ནས་ཀྱང༌། །ཧཱུཾ་ཞེས་བྱ་བ་གླུར་བླངས་ཤིང༌། །དེ་ནས་སངས་རྒྱས་ཀུན་
དགྱེས་པ། །རྡོ་རྗེ་རྒྱུད་ནི་བསྒྲེང་བར་བྱ། །དེ་ནས་ཕྲེང་ཆུལ་ཕྲེང་བ་ཡིས། །ལྷ་རྣམས་ཀུན་ལ་བཅིང་བར་བྱ། །འཇོ་སྒེག་ཐབས་ལ་སྤྲོ་བ་ཡིས། །ལག་གཉིས་བསྐོར་ཞིང་དགྲོལ་བ་དང༌། །གཡས་
ནས་གཡོན་དུ་བསྐོར་བ་ཡིས། །གར་ཐབས་བྱས་ལ་མགོ་ལ་གཞག །མེ་ཏོག་དབུལ་བའི་ཚུལ་དུ་ནི། །གང་གིས་མེ་ཏོག་ཐལ་མོ་སྦྱར། །བདུག་སྤོས་རྩེ་མོ་སྦྱར་བ་ཡིས། །གུང་མོ་གཉིས་
ནི་ལྡོག་སྟེ་བསྒྲེང༌། །བསྐོར་ཞིང་བསྒྱུར་བ་བྱས་པ་ཡིས། །མཐེ་བ་གཉིས་མར་མེའི་ཚུལ་དུ་བཞག །དུང་གི་ཚུལ་དུ་ལག་བསྒྱུར་ནས། །དུང་ཕོར་ལྟ་བུར་མཆོད་ཡོན་དབུལ། །དེ་ནས་ལྷ་རྣམས་
ཀུན་ལ་ཡང༌། །ལག་པའི་གར་གྱིས་བྱུག་ཚུལ་བྱ། །དེ་ནས་སིལ་སྙན་ཚུལ་གྱིས་སུ། །ལག་གཉིས་སིལ་སྙན་ལེགས་པར་བརྡུང༌། །དུང་དང་གླིང་བུ་འབུད་པ་དང༌། །ལག་པ་གཉིས་ནི་རྔ་
ཡག་གཡོབ། །བསིལ་ཡབ་ཚུལ་གྱིས་བསིལ་ཡབ་དང༌། །སོར་མོ་གཉིས་ཀྱིས་རྒྱལ་མཚན་བྱ། །ཚོན་དགྱེ་ཚེ་ན་ལྕུག་ཕྲན་ལྟར། །བསྐྱོད་ཅིང་ཚོན་གྱི་ཕྲེང་བ་དགྱེ། །ལག་གཡོན་སྣོད་

83-1-327b

ཀྱི་ཚུལ་བྱས་ལ། །གཡས་པ་ཡིས་ནི་ལྷ་བཤོས་དབུལ། །ཁང་པ་བརྩེགས་པ་བཞག་ནས་སུ། །གོས་ཀྱི་ཚུལ་གྱིས་གོས་རྣམས་དང༌། །གདུ་བུ་སྐ་རགས་རྐང་རྒྱན་དང༌། །རྣ་ཆ་དོ་ཤལ་
གནས་ལྔར་བཞག །དེ་ནས་གདུགས་ཀྱི་ཚུལ་གྱིས་སུ། །ལྷ་རྫས་གདུགས་ནི་ལེགས་པར་གཟུང༌། །བསམ་གཏན་ཚུལ་གྱིས་ལག་པ་དག །ནམ་མཁའ་ལ་ནི་མཛེས་བསྐོར་ན། །སངས་རྒྱས་
ཞིང་རབ་འགེངས་བྱེད་པའི། །བླ་རེ་རྣམས་པ་སྣ་ཚོགས་འགྱུར། །གྲར་ནི་པདྨའི་ཕྲེང་བ་དང༌། །དྲིལ་བུ་གཡེར་ཀའི་དྲ་བས་བརྒྱན། །གསང་སྔགས་འདི་ནི་ཆོ་ག་བཞིན། །རྡོ་རྗེ་དྲིལ་བུ་གསིལ་བ་
ཡིས༑ ༑སྒོ་འཕར་དག་ཀྱང་དབྱེ་བར་བྱ། །ཨོཾ་བཛྲ་གྷ་ཎྜ་ར་ཎི་ཏ། པྲ་ཙ་ཎི་ཏ། སཾ་པྲ་ར་ཎི་ཏ། སརྦྦ་བུདྡྷ་ཀྵེ་ཏྲ། པྲ་ཙ་ལི་ཏེ། པྲ་ཛྙཱ་པཱ་ར་མི་ཏཱ། ནཱ་ཏཱ་སྭ་བྷཱ་བེ་བཛྲ་དྷརྨ་ཧྲི་ད་ཡ་སནྟོ་ཥ་ཎི་ཧཱུཾ་ཧཱུཾ་ཧཱུཾ། ལག་
གཡས་རྡོ་རྗེ་གསོར་བྱ་ཞིང༌། །སྣ་ཚོགས་ཁུགས་སུ་འགྱུར་བ་ཡིས། །རྡོ་རྗེ་གླུ་ཡིས་བསྟོད་པ་བྱ། །རྡོ་རྗེ་ཐེག་པས་མཉེས་བྱེད་པ། །འདི་ནི་དོན་དམ་མཆོད་པ་ཡིན། །གང་གིས་རྣམ་རྟོག་རྣམ་སྤངས་
ཏེ༑ ༑བྱང་ཆུབ་སེམས་ནི་རྣམ་བསྒོམས་པས། །ལུས་ངག་སེམས་ནི་རྣམ་དག་པ། །དེ་ཡི་མཆོད་པ་བླ་ན་མེད། །སེམས་ཅན་གང་གིས་དབུ་མ་ཡི། །ཐེག་པ་གོང་མ་མ་བསྒོམས་ཤིང༌། །ཐེག་
པ་དམན་པ་ལྷག་མོས་པ། །དེ་ཡི་མཆོག་པ་ཀུན་རྫོབ་པ། །སངས་རྒྱས་དབང་ཆེན་གྲགས་ཀུན་གྱིས། །མཆོད་པ་དེ་དག་གསན་པ་དང༌། །ངོ་མཚར་བྱུང་བའི་སྤྱན་ཕྱེ་ནས། །ལེགས་སོ་ཞེས་ནི་རབ་

83-1-328a

༄༅། །ཏུ་གསུངས། །ཨེ་མའོ་སངས་རྒྱས་ཐམས་ཅད་ཀྱི། །བྱང་ཆུབ་སངས་རྒྱས་ཐབས་སུ་སྟེ། །རྡོ་རྗེ་བསྒོམ་པ་བྱས་པ་ཡིས། །ཉོན་མོངས་མེད་པར་བྱང་ཆུབ་འཐོབ། །རྡོ་
རྗེ་ཐེག་ཆེན་ལེགས་པ་སྟེ། །སངས་རྒྱས་རྣམས་ཀྱིས་བསྟན་པ་ལེགས། །ཟབ་ཅིང་རྒྱ་ཆེ་ལེགས་པ་སྟེ། །རྡོ་རྗེ་རིན་ཆེན་ཀུན་འདུས་ལེགས། །དེ་ནས་ཡེ་ཤེས་ཀྱི་སྐུ་གསུམ་ལས་བྱུང་
བའི་བྱང་ཆུབ་སེམས་དཔའ་དེ་དག་གིས་སངས་རྒྱས་ཐམས་ཅད་ཀྱི་རྡོ་རྗེ་ཐེག་པ་བསྔགས་པ་ཐོས་ནས་དགའ་བས་སྤུ་ཟིང་ཞེས་བྱེད་པར་གྱུར་ནས། གཙོ་བོ་རྡོ་རྗེ་སྣང་མཛད་ལ། །དགའ་
པའི་ཡིད་ཀྱིས་བསྟོད་པར་བྱེད། །ཐོད་མ་མེད་ཅིང་སྐྱེ་བ་མེད། །འགྱུར་བ་མེད་ཅིང་གནས་པ་མེད། །མཁའ་བཞིན་རྣམ་རྟོག་ལས་གྲོལ་བ། །རྟོག་པ་རྣམས་ཀྱིས་རྣམ་པར་བརྟགས་
ཐབས་སུ་བརྟགས་པ་གང་ཡིན་དེས། །ཡེ་ཤེས་ཀྱི་ནི་སྲས་པོ་ཀུན། །རྡོ་རྗེ་ཐེག་པ་བསྒོམས་པ་ཡིས། །སངས་རྒྱས་ས་ཡང་ཐོབ་པར་འགྱུར། །ཞེས་སྨྲས་སོ། །བདེ་བ་ལས་འཁྲུངས་
རྡོ་རྗེ་འཆང་བ་ཡིས། །དངོས་པོ་དངོས་མེད་འབྱུང་གནས་ཆེན་པོར་མཁྱེན། །དང་པོ་གང་དུ་རྣམ་པར་སྣང་མཛད་ནི། །དག་ཅིང་དྲི་མེད་བློས་ནི་ཨོཾ་དུ་སྤྲུལ། །གཟུགས་མང་ཚུལ་གྱིས་
ཕྲེང་བས་བསྐོར་བ་ཡི། །སྒྱུ་འཕྲུལ་དྲ་བ་ཁྱོད་ལ་ཕྱག་འཚལ་ལོ། །གསུང་སྙན་ཡི་གེ་ཀུན་ལ་ཁྱབ་པ་ཡི། །སྤྲོས་མེད་གསུང་དུ་འཇིག་རྟེན་དབང་ཕྱུག་བཞུགས། །མིག་གསུམ་ལྷ་

83-1-328b

མོ་དང་བཅས་འདུལ་མཛད་པ། །སྒྱུ་འཕྲུལ་ཚུལ་མང་ལྡན་པ་འགའ་མ་མཆིས། །གང་དུ་བདེ་ཆེན་རང་བཞིན་རྗེས་ཆགས་པ། །ན་ཆུང་དག་དང་ལྷན་ཅིག་བཞད་མཛད་ཅིང༌། །གཡས་པའི་
ཕྱག་གོས་རྡོ་རྗེ་གསོར་ནས་སུ། །གཡོན་པའི་ཕྱག་གིས་དྲིལ་བུ་སྒྲ་སྙན་འཁྲོལ། །ལྷ་མོ་མཐའ་དག་བཙུན་མོར་གྱུར་བ་ཡིས། །དམ་ཚིག་རྣམས་ཀྱིས་བྱ་བ་བྱས་པར་འགྱུར། །གཅིག་གི་ལག་
པས་ཀུན་ནས་འཁྱུད་པ་སྟེ། །གཉིས་པ་རྗེས་སུ་ཆགས་ཕྱིར་བདེ་བའི་མཐུ། །གསུམ་པ་མི་བཟོད་མེ་ཏོག་ཕྲེང་བ་འཐོར། །བཞི་པ་བདེ་བ་ཡིས་ནི་མདའ་ཡང་འཕེན། །གང་ཞིག་གླུ་འདི་ལེན་
པར་བྱེད་པ་དག །བདེ་བའི་རྡོ་རྗེ་ཅན་དང་མཉམ་པར་འགྱུར། །འདི་ནི། སངས་རྒྱས་ཐམས་ཅད་མཉེས་པར་བྱེད་པའི་རྡོ་རྗེའི་གླུ་ཡིན་ནོ། །ཨོཾ་ཨ་ནུཏྟ་ར་སརྦྦ་པཱུ་ཛ་མེ་གྷ་ཨུད་ག་ཏེ་སྥ་ར་ཎ་ཨི་
མཾ་ག་ག་ན་ཁཾ་ཧཱུཾ་ཕཊ་སྭཱཧཱ། འདི་ལན་གསུམ་བརྗོད་པས་མཆོད་པའི་སྤྲིན་རབ་འབྱམས་ཐམས་ཅད་བྱིན་གྱིས་བརླབས་པར་འགྱུར་རོ། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། འདི་ནི་
ཕྱག་རྒྱའི་མཆོད་པ་རིམ་པར་ཕྱེ་བའི་ལེའུ་སྟེ་དྲུག་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་སྐུ་དང་གསུང་དང་ཐུགས་རྡོ་རྗེའི་དེ་བཞིན་གཤེགས་པ་ཐམས་ཅད་
དང༌། བྱང་ཆུབ་སེམས་དཔའ་ཐམས་ཅད་ཀྱིས་ཚིག་མཐུན་པར་སྒྲ་དབྱངས་གཅིག་གིས་གསོལ་བ་བཏབ་པ། བཅོམ་ལྡན་དེ་བཞིན་གཤེགས་ཀུན་གྱི། །ཡེ་ཤེས་གཅེས་པ་དྲི་མེད་པ། །བྱང་

83-1-329a

༄༅། །ཆུབ་སེམས་ནི་རིན་པོ་ཆེ། །བླ་ན་མེད་པ་བཤད་དུ་གསོལ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་གསོལ་བ་བཏབ་པར་ཐུགས་
སུ་ཆུད་ནས་བྱང་ཆུབ་སེམས་དཔའ་ཐམས་ཅད་འདི་སྐད་ཅེས་བཀའ་སྩལ་ཏོ། །སེམས་ནི་ལུས་ཀྱི་རྣམ་ཡིན་ལ། །ལུས་ཀྱང་སེམས་ཀྱི་རྣམ་པ་ཡིན། །སེམས་ཀྱང་ཚིག་གིས་
བརྗོད་པ་ཡིན། །དེ་ནས་བྱང་ཆུབ་སེམས་དཔའ་དེ་དག་གིས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་རྣམ་པར་སྦྱོར་བ་ཐོས་ནས་ཆེད་དུ་བརྗོད་པ་འདི་བརྗོད་
དོ༑ ༑ཨེ་མ་ཀུན་ཏུ་བཟང་པོ་ནི། །སྐུ་གསུང་ཐུགས་ཀྱི་རྡོ་རྗེ་ཅན། །ཆོས་རྣམས་སྐྱེ་བ་མེད་པ་སྟེ། །གཡོ་བ་མེད་ཅིང་གནས་པ་མེད། །རྟོག་པའི་དྲི་མ་སྤངས་པ་འདི། །བསྐྱེད་པར་བྱ་
ཞེས་རབ་ཏུ་གསུངས། །དེ་ནས་བཅོམ་ལྡན་འདས་དེ་བཞིན་གཤེགས་པ་མི་འཁྲུགས་པས་གསུང་སྤྲོས་པ་མེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་
ཆུབ་ཀྱི་སེམས་འདི་གསུངས་སོ། །དངོས་པོ་འདི་དག་སྐྱེས་ཏེ། །ཆོས་ཅན་མེད་ཅིང་ཆོས་ཉིད་མེད། །ནམ་མཁའ་བཞིན་དུ་དམིགས་མེད་པའི། །བྱང་ཆུབ་སེམས་འདི་བརྟན་པ་
ཡིན༑ ༑ཞེས་བཅོམ་ལྡན་འདས་རྡོ་རྗེ་དེ་བཞིན་གཤེགས་པ་མི་འཁྲུགས་པས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་རིན་ཆེན་འབྱུང་གནས་ཀྱིས་དེ་བཞིན་

83-1-329b

གཤེགས་པ་ཐམས་ཅད་དམིགས་སུ་མེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་ཆུབ་ཀྱི་སེམས་འདི་གསུངས་སོ། །དངོས་པོ་འདི་དག་དངོས་མེད་དེ། །ཆོས་ཀྱི་མཚན་
ཉིད་སྤངས་པ་ཡིན། །བདག་མེད་ཆོས་ལས་ལེགས་བྱུང་བའི། །བྱང་ཆུབ་སེམས་འདི་བརྟན་པ་ཡིན། །ཞེས་བཅོམ་ལྡན་འདས་དེ་བཞིན་གཤེགས་པ་རིན་ཆེན་ཏོག་གིས་གསུངས་སོ། །དེ་
ནས་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་ཀྱིས་རྡོ་རྗེ་མེ་ལྕེ་འབར་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་ཆུབ་ཀྱི་སེམས་འདི་གསུངས་སོ། །དངོས་པོ་སྐྱེ་
བ་མེད་པ་སྟེ། །དངོས་པོ་ངོ་བོ་ཡོད་མིན་པས། །ནམ་མཁའི་གོ་འཕང་ཐོབ་བོ་ཞེས། །དངོས་རྣམས་རབ་ཏུ་བརྗོད་པ་ཡིན། །ཞེས་བཅོམ་ལྡན་འདས་འོད་དཔག་མེད་ཀྱིས་གསུངས་སོ། །དེ་ནས་
བཅོམ་ལྡན་འདས་དེ་བཞིན་གཤེགས་པ་དོན་ཡོད་གྲུབ་ཀྱིས་དེ་བཞིན་གཤེགས་པ་ཐམས་ཅད་ཀྱི་བླ་མའི་ཡང་བླ་མ་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་
ཆུབ་ཀྱི་སེམས་འདི་གསུངས་སོ། །ཆོས་རྣམས་རང་བཞིན་འོད་གསལ་བ། །གཟོད་ནས་དག་ཅིང་རྙོག་པ་མེད། །སེམས་ཅན་མེད་ཅིང་སྲོག་ཀྱང་མེད། །སངས་རྒྱས་ཉིད་དང་བྱང་ཆུབ་མེད། །
རྨི་ལམ་སྒྱུ་མ་ལྟར་སྣང་བའི། །བྱང་ཆུབ་སེམས་འདི་བརྟན་པ་ཡིན། །ཞེས་བཅོམ་ལྡན་འདས་དེ་བཞིན་གཤེགས་པ་དོན་ཡོད་གྲུབ་ཀྱིས་གསུངས་སོ། །དེ་ནས་ཡང་བྱང་ཆུབ་སེམས་དཔའ་

83-1-330a

༄༅། །སེམས་དཔའ་ཆེན་པོ་བྱམས་པ་ལ་སོགས་པས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་རྡོ་རྗེ་དེ་བཞིན་གཤེགས་པའི་བྱང་ཆུབ་ཀྱི་སེམས་
རྣམ་པར་དག་པ་མཐོང་ནས་ངོ་མཚར་སྐྱེས་པར་གྱུར་ཏེ་ཆེད་དུ་བརྗོད་པ་འདི་བརྗོད་དོ། །ཀྱེ་མའོ་སངས་རྒྱས་ཀྱེ་མའོ་དག །ཀྱེ་མའོ་ཆོས་ནི་བསྟན་པ་རྣམས། །བདག་མེད་ཆོས་ལས་ལེགས་
བྱུང་བ༑ ༑བྱང་ཆུབ་སེམས་ལ་ཕྱག་འཚལ་ལོ། །བྱང་ཆུབ་སེམས་ནི་སྒོམ་པ་ཡིས། །མི་གཡོ་ཡི་གེ་ལས་བྱུང་བ། །རྨི་ལམ་སོགས་ལྟར་མ་སྐྱེས་པ། །བྱང་ཆུབ་སེམས་ལ་ཕྱག་འཚལ་
ལོ༑ ༑གནས་དང་སྟན་ནི་རྣམ་བསམས་ཏེ། །སེམས་དཔའི་སྐྱིལ་མོ་ཀྲུང་བཅས་ནས། །དང་པོར་རང་བཞིན་དག་པའོ་ཞེས། །དག་པའི་ཆོས་ཀྱི་ཚུལ་ལ་གནས། །ཡིད་ཀྱིས་ཧཱུཾ་བྱས་རྡོ་རྗེ་
ཅན༑ ༑རྡོ་རྗེས་སེམས་མས་བྱིན་གྱིས་བརླབས། །རིན་ཆེན་ལུས་སུ་ང་རྒྱལ་བྱ། །ལག་པ་བསྟོད་དེ་བསྐོར་བ་ཡི། །ལྕགས་ཀྱུ་ཡིས་ནི་སྤྱན་ཡང་དྲང༌། །བྱོན་ནས་དང་པོར་ཕྱོགས་བཅིངས་ཏེ། །
དམ་ཚིག་དག་ཀྱང་དབུལ་བར་བྱ། །གདན་རྣམས་སོ་སོར་ཕུལ་ནས་སུ། །མཆོད་ཡོན་དབུལ་པའི་སྦྱོར་བ་བྱ། །དབང་བསྐུར་མཚོན་ཆ་གོ་སོགས། །སིལ་སྙན་མཆོད་སོགས་ངོ་བོ་བྱ།།
རྣམ་པ་ཀུན་གྱིས་མཉེས་པར་བྱ། །རྣལ་འབྱོར་དབང་ཉིད་ཅན་གྱིས་བརྟག །རྣལ་འབྱོར་རྣམ་གསུམ་ཤེས་བྱ་སྟེ། །བྱིན་གྱིས་བརླབ་དང་ཡོངས་བརྟགས་དང༌། །གཟུགས་གཉིས་རྫོགས་

83-1-330b

པར་གྱུར་པ་ནི། །རྣལ་འབྱོར་ཡིན་ཞེས་སངས་རྒྱས་གསུངས། །སྔགས་ཀྱིས་བྱིན་བརླབས་ང་རྒྱལ་བསྐྱེད། །རྣལ་འབྱོར་བྱིན་བརླབས་ཡིན་པར་གསུངས། །བྱང་ཆུབ་སེམས་ནི་དག་པ་དང༌། །
གསང་སྔགས་ས་བོན་བསྐྱོད་པ་ཆེ། །ཕྱག་རྒྱའི་ཚོགས་སུ་བརྟགས་པ་ཡིན། །རིམ་གྱིས་གཟུགས་ནི་རྫོགས་བྱས་པ། །དེ་ནི་བརྟག་པར་བརྗོད་པ་སྟེ། །རྣལ་འབྱོར་ཆོ་ག་ཡིན་པར་གསུངས། །
བསྡུ་དང་སྤྲོ་བར་བྱས་པ་ལས། །རྣམ་པའི་མཆོག་ཀུན་ལྡན་པ་དག །སྐད་ཅིག་ཡེ་ཤེས་ཀྱིས་རྫོགས་པ། །རྫོགས་པའི་རྣལ་འབྱོར་ཞེས་བརྗོད་དོ། །དང་པོར་དམ་ཚིག་བྱིན་བརླབས་པར། །
རྣལ་འབྱོར་སྤྱོད་པ་བདག་གིས་བརྟགས། །རབ་ཏུ་རྫོགས་པར་བྱ་བ་དག །འདི་ནི་རྣལ་འབྱོར་ཆོ་གར་བཤད། །ཉོན་མོངས་དྲི་མར་བྱས་པའི་སེམས། །བྱང་ཆུབ་སེམས་ཀྱིས་དག་བྱས་ཏེ། །དེ་
ནི་རང་བཞིན་དག་པའོ་ཞེས། །བརྗོད་ཅིང་ཐལ་མོ་གསུམ་གྱིས་སྦྱང༌། །དག་གྱུར་དེ་ནས་བློ་ཡིས་ནི། །སེམས་ལ་སོ་སོར་བརྟག་པར་བྱ། །སེམས་ལ་སོ་སོར་བརྟགས་ནས་ཀྱང༌། །ཕྱི་རོལ་
རང་བཞིན་སྟོང་པར་བྱ། །སེམས་ཙམ་ལ་ནི་གནས་ནས་སུ། །བྱང་ཆུབ་ཚོགས་ཀྱི་བག་ཆགས་དེས། །བསྒོམ་པར་བྱ་བའི་ངོ་བོ་དག །ཟླ་པའི་གཟུགས་སུ་རྣམ་པར་བརྟག །ལག་པའི་པདྨ་
ལ་གནས་པའི། །ཨོཾ་གྱི་མྱུ་གུས་བསྐྲུན་པ་ཡིས། །ཡན་ལག་ཀུན་གྱི་མཚན་ཉིད་གཟུགས། །རྡོ་རྗེ་སྐུར་ནི་བསྒོམ་པར་བྱ། །ཨཱཿཞེས་བྱ་བ་སྤྲོས་མེད་གསུང༌། །སེམས་ནི་ཧཱུཾ་ཞེས་བྱ་བ་

83-1-331a

༄༅། །སྤྲུལ༑ ༑ཡི་གེ་གསུམ་གྱི་བྱིན་བརླབས་ལུས། །སྙིང་ལ་གནས་པའི་ཟླ་བའི་གཟུགས། །དེ་ལ་རང་གི་ཡི་གེ་ནི། །མདོག་གཟུགས་འོད་ནི་ཕྱེད་བསམས་ཏེ། །ང་རྒྱལ་
བསྐྱེད་ནས་དེ་ལ་ནི། །རྡོ་རྗེའི་བདག་ཉིད་བདག་ཡིན་བརྗོད། །རྒྱན་ཀུན་ཡོངས་སུ་རྫོགས་པ་དང༌། །འོད་ཀྱི་དཀྱིལ་འཁོར་གྱིས་བརྒྱན་པ། ཆ་ཤས་ཀྱི་ནི་དྲ་བ་ཅན། །ཡེ་ཤེས་སེམས་
དཔའ་རྫོགས་པར་བརྟག །དེ་འོག་ལག་པའི་ཕྱག་རྒྱ་ཡིས། །གོ་ཆ་མཚོན་ཆ་ལ་སོགས་བྱ། །རྫོགས་སངས་རྒྱས་ལྔར་དབང་བསྐུར་ཏེ། །ཅོད་པན་ཕྲེང་བ་རྣམས་ཀྱིས་ཀླུབས། །དེ་ནས་
དེ་འོག་སངས་རྒྱས་ཀྱི། །སྤྲུལ་པ་མཛད་པའི་སྒྱུ་མ་སྤྲོ། །ཡན་ལག་བཞི་པའི་དབུས་ལྡན་པའི། །ཕྱོགས་བཅུར་ཁྲོ་བོ་བཅུ་དག་དང༌། །སྙེམས་མ་དང་ནི་རྟོགས་ལྡན་མ། །མཚོན་ཆ་མདའ་
དང་རྩེ་མོ་ཅན། །སྒྱུ་མའི་ཆ་བྱད་རྣམ་མང་པོ། །རྣམ་པར་འཕྲུལ་པར་བྱིན་གྱིས་བརླབས། །ཀུན་ལ་ཁྱབ་པར་བྱེད་པ་ཡི། །སྣ་ཚོགས་དབུས་སུ་བཞག་ནས་ནི། །དེ་ཉིད་ཆེན་པོ་བདག་ཉིད་
ལྔས༑ ༑ཕྱོགས་བཞིའི་འཁོར་ལོ་ཁྱབ་བྱས་ཏེ། །དགའ་བས་དགའ་བྱེད་བཞི་ཡང་སྦོང༌། །ཏིང་འཛིན་ཀུན་གྱི་དགའ་བ་ལ། །ལོངས་པར་སྤྱོད་པའི་སྔགས་པ་ཡིས། །འཁོར་ལོ་ལ་ནི་རྡོ་
རྗེའི་གཟུགས། །པདྨའི་གཟུགས་ལ་དེ་དག་ནི། །འཁོར་ལོ་ཀུན་ལས་པདྨ་ཡི། །ངོ་བོ་ཡིས་ནི་རོལ་བ་དང༌། །ཨེ་ཞེས་བྱ་བ་འཕོས་པ་ལས། །མདོག་ལྡན་བདག་ཉིད་གཟུགས་སུ་བྱ། །མཛེས་

83-1-331b

པའི་རྒྱན་ཉིད་ཀུན་ལྡན་པ། ༑ཉིད་སྟན་ལ་བཞུགས་པར་བལྟ། །སྒེག་མོ་གླུ་དང་གར་རྣམས་དང༌། །རྒྱལ་མཚན་ལ་སོགས་ཚོན་དགྱེ་དང༌། །སིལ་སྙན་མཆོད་པའི་རྣམ་པ་ནི། །སྣ་ཚོགས་རྣམས་ཀྱིས་
མཆོད་པར་བྱ། །རྣམ་པ་ཀུན་དང་ལྡན་པར་ནི། །བདག་ཉིད་ཀྱི་ནི་ལུས་བསྒོམས་ནས། །མྱུར་ཆེས་པ་དང་བུལ་བ་དང༌། །མི་གསལ་གུག་སྐྱེད་ཉམས་པ་དང༌། །རྟོག་པ་ངན་པ་རྣམ་སྤངས་ནས། །དེ་ནས་
གསང་སྔགས་བཟླས་བརྗོད་བྱ། །བཟླས་པས་སྐྱོན་ལག་གཡས་གྱིས། །བསྒྲིམས་ཏེ་རྡོ་རྗེ་གསོར་ནས་ཀྱང༌། །གཡོན་པས་རྡོ་རྗེ་དྲིལ་གསིལ་ཞིང༌། །རྡོ་རྗེ་གླུ་ཚུལ་སྣ་ཚོགས་དང༌། །བ་དན་ཚུལ་དུ་
བྱ་བས་མཆོད། །བཟླས་པའི་མཇུག་ནི་བརྟུལ་ནས་ཀྱང༌། །གཤེགས་སུ་གསོལ་ཏེ་བདག་ཉིད་བསྲུང༌། །ལུས་དང་ངག་དང་སེམས་བསྒོམས་ཏེ། །བརྟན་པོར་ཅི་བདེར་འགྲོ་བར་བྱ། །བར་ཆད་དུ་ནི་
གྱུར་ན་ཡང༌། །ཡི་གེ་བརྒྱ་པས་བྱིན་གྱིས་བརླབ། །དེ་ལྟར་བསྒོམ་པས་སྒོམ་བྱེད་པ། །རྡོ་རྗེ་ཐེག་པས་རབ་རྫོགས་པའི། །བྱང་ཆུབ་དེས་ནི་མྱུར་ཐོབ་ནས། །ཟླ་ཉིའི་དཀྱིལ་འཁོར་ལྟ་བུར་སྣང༌། །སྣ་
ཚོགས་ལས་ཀྱི་ཐོག་འདྲེན་ཅིང༌། །རིན་ཆེན་རྒྱལ་མཚན་རབ་དགའ་བྱེད། །ཆགས་ཆེན་པདྨའི་གདུང་རྒྱུད་ཅན། །གནས་ཆེན་འཇིག་རྟེན་དབང་ཕྱུག་འགྱུར། །དཔལ་ལྡན་རིག་སྔགས་ཀུན་གྱི་གཙོ།།
དགའ་ཆེན་རྡོ་རྗེ་ལྕགས་ཀྱུར་འགྱུར། །སྒྱུ་མ་བཤིག་པ་ཀུན་ཤེས་ཤིང༌། །དྲེགས་པ་འཇོམས་བྱེད་ཁྲོ་བོར་འགྱུར། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། །འདི་ནི། །བྱང་ཆུབ་ཀྱི་སེམས་

83-1-332a

༄༅། །སྒོམ་པའི་ཡེ་ཤེས་སྒྲུབ་པ་རིམ་པར་ཕྱེ་བའི་ལེའུ་སྟེ་བདུན་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་
པས་དེ་བཞིན་གཤེགས་པ་ཐམས་ཅད་ཀྱི་བཀའི་འཁོར་ལོ་རབ་ཏུ་སྒྲུབ་པའི་ཡེ་ཤེས་ཀྱི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཕྱི་ནང་གི་འཁོར་ལོ་ཐམས་ཅད་རབ་
ཏུ་སྒྲུབ་པའི་ཡེ་ཤེས་ཀྱི་ལས་ཀྱི་སྦྱོར་བ་རབ་འབྱམས་འདི་བཀའ་སྩལ་ཏོ། །ལྷ་ནི་གང་ཡང་རུང་བ་ཞིག། འཁོར་ལོའི་དབུས་སུ་བཞག་ན་ནི། །དེ་ཡི་མིང་སྨོས་རྡོ་རྗེ་ཡི། །དཀྱིལ་
འཁོར་ཡིན་ཞེས་སངས་རྒྱས་གསུངས། །ཞི་དང་རྒྱས་དང་དྲག་ཤུལ་དང༌། །རང་གི་ལས་ལ་སྦྱོར་བ་ན། །འཁོར་ལོའི་རྒྱལ་པོ་རྣམ་བསྒོམས་ནས། །བདག་པོ་ཉིད་ཀྱིས་རབ་ཏུ་
བྱ༑ ༑ཞི་བ་སྤྱན་དང་སྐུལ་བྱེད་མས། །རྒྱས་ལ་རིན་ཆེན་གོས་དཀར་མོ། །དབང་ལ་སྒྲོལ་མ་ལུ་གུ་རྒྱུད། །ཡམས་དང་གནོད་པ་གཞིག་པའི་ཕྱིར། །འོད་ཟེར་ཅན་དང་རི་ཁྲོད་མས།།
དྲག་ཤུལ་སྤྱོད་ལ་མཱ་མ་ཀཱི། །ཁྲོ་གཉེར་ཅན་མ་དག་གིས་བྱ། །འདི་དག་ཤེས་རབ་རོལ་བ་སྟེ། །ཆགས་པའི་རྡོ་རྗེས་རྫས་ཆགས་པ། །གསང་སྔགས་དེ་ཉིད་ཀྱིས་བསྐུལ་ན། །གདོན་མི་
ཟ་བར་འཕྲིན་ལས་མཛད། །སྤྱན་དང་ལྷ་མོ་སྐུལ་བྱེད་མ། །དབང་པོ་ཞི་བ་ཟླ་འདྲ་བ། །ཕྱག་གཉིས་ན་ནི་བགྲང་ཕྲེང་དང༌། །རིལ་བ་སྤྱི་བླུགས་ཀྱིས་བརྒྱན་པ། །དང་པོར་ཏིང་འཛིན་

83-1-332b

གྱིས་སྤྲུལ་ནས། །བུམ་པ་ཟླ་བའི་མདངས་ལྡན་པ། །བདུད་རྩིའི་འོ་མས་རབ་བཀང་སྟེ། །ལག་གཉིས་པདྨའི་གདུབ་མཆོག་གིས། །རྣམ་པར་སྣང་མཛད་ཞབས་དྲུང་དུ། །ནད་པ་
ལ་ནི་གདུགས་པར་བསམ། །རིན་ཆེན་མ་དང་གོས་དཀར་ཅན། །སྐུ་ཚེ་ཁ་དོག་སེར་པོ་སྟེ། །ལྷ་མོ་སེར་མོ་སྣང་བ་ལ། །ཕྱག་ན་རིན་ཆེན་པདྨ་ཅན། །དང་པོར་ཏིང་འཛིན་གྱིས་སྤྲུལ་ནས།།
ཡིད་འོང་རྒྱལ་བའི་འདོད་པ་ཡིས། །རིན་ཆེན་འབྱུང་བའི་ཞབས་དྲུང་དུ། །བདུད་རྩིས་རབ་ཏུ་དགང་བ་དང༌། །བླ་མེད་རིན་ཆེན་ཁར་བབ་ན། །རྒྱས་པ་མཚུངས་མེད་མཛད་པར་འགྱུར། །
ལྷ་མོ་སྐུ་ཆེན་མདོག་དམར་བ། །སྒྲོལ་མ་དེ་བཞིན་ལུ་གུ་རྒྱུད། །ཀུན་ནས་འོད་དམར་འབར་བ་ཅན། །ལྷ་རྫས་ལྕགས་ཀྱུ་ཞགས་ཐོགས་པ། །རབ་ཏུ་བཞད་ཅིང་སྤྱན་ཕྱེ་བས། །འོད་དཔག་
མེད་པའི་ཞབས་དྲུང་དུ། །བསྒྲུབ་བྱ་རྒྱགས་པས་མྱོས་པ་དག །བཀུག་སྟེ་མདའ་ཡིས་བསྣུན་ན་ནི། །སྐད་ཅིག་ཉིད་ལ་དབང་དུ་མཛད། །མི་ངས་གནོད་པ་གཞིག་པའི་ཕྱིར། །སྐུ་ཆེན་
ནམ་མཁའི་ཁ་དོག་ཅན། །འོད་ཟེར་ཅན་དང་རི་ཁྲོད་མས། །རྡོ་རྗེ་དོན་ཡོད་ཞབས་དྲུང་དུ། །མཁས་པས་སྔར་བཤད་ཚུལ་དུ་ནི། །བདུད་རྩི་ཡིས་ཀྱང་རྣམ་པར་བཟློག །ལྷ་མོ་ཁྲོ་གཉེར་མཱ་
མ་ཀཱི། །མརྒད་ལྟ་བུའི་མདོག་ཅན་མ། །ཧཱུཾ་ཞེས་བྱ་བའི་སྒྲ་སྒྲོག་པ། །རྡོ་རྗེས་བསྡིགས་པས་བརྩོན་པ་ཡིས། །རྡོ་རྗེ་མི་འཁྲུགས་ཞབས་དྲུང་དུ། །ཁྲོས་ནས་རྡོ་རྗེའི་མེ་ཡི་ཆར། །འབེབས་

83-1-333a

༄༅། །པར་རྣམ་པར་བསམ་པར་བྱ། །རྡོ་རྗེ་རབ་ཏུ་འབར་བ་དེས། །བསྒྲུབ་བྱ་ཚིག་ནས་མོག་ཅེས་བྱེད། །སྦྱོར་བ་འདི་ཡི་མོད་ལ་ནི། །དེ་ནི་འཆི་བར་འགྱུར་བའམ། །ཡང་ན་
ལུས་ནི་འཇིག་པར་མཛད། །བྱིན་བརླབས་དམ་ཚིག་དབང་བསྐུར་ལ། །རྡོ་རྗེ་སེམས་མ་རིན་ཆེན་དང༌། །ཆོས་དང་རྡོ་རྗེ་ལས་མ་བཞི། །སྦྱོར་བ་རྣམས་ནི་རབ་ཏུ་སྦྱར། །སེམས་དཔའ་
ཆེན་པོ་བཅུ་དྲུག་ཀྱང༌། །བླ་མེད་འཁོར་ལོ་བྱེད་པ་སྟེ། །རང་གི་ཕྱོགས་ནས་ལས་བྱས་ན། །འབྲས་བུ་དོན་ཡོད་སྦྱིན་པར་བྱེད། །ཁྲོ་བོའི་ལུས་ལ་ལེགས་གནས་ཏེ། །ཁྲོ་བོའི་རྒྱལ་པོས་བྱར་
བར་བྱ༑ ༑དམ་ཚིག་ལ་སོགས་ཆོ་ག་བཞིན། །དེར་ནི་རྡོ་རྗེ་བསྒོམས་ནས་བསྐུལ། །རྐང་བའི་རྗེས་ཀྱི་ས་བླངས་ལ། །དུར་ཁྲོད་ཐལ་བ་དག་དང་བསྲེ། །དེ་ཡི་རས་བླངས་མི་རུས་དང༌།།
ཆུ་འགྲམ་གཉིས་ཀྱི་ས་དག་ནི། །བརྟགས་ནས་ལུང་བོང་གཅིན་གྱིས་སྤྲུལ། །དེ་ལས་དགྲ་བོའི་གཟུགས་བྱས་ལ། །དེ་ཚེ་གཟུགས་བརྙན་བཅིང་བར་བྱ། །དུག་དང་སྐེ་ཚེ་ལན་ཆྭ་དང༌། །
འབྲུ་མར་ཚ་བ་རབ་བསྲེས་ཏེ། །དགྲ་བོ་ཚ་བ་བསྐྱེད་པའི་ཕྱིར། །དེ་ཡིས་ལུས་ནང་རབ་ཏུ་དགང༌། །དེ་ནས་རྣམ་ཤེས་རླུང་འདྲ་བ། །ལྕགས་ཀྱུ་ཡིས་ནི་བཀུག་ནས་ཀྱང༌། །སྲིན་བུ་མེ་
ཁྱེར་འདྲ་བཅུག་སྟེ། །ཞགས་པ་ཡིས་ནི་དམ་དུ་གཟུང༌། །དེ་ནི་རྡོ་རྗེ་སྒྲོག་ཏུ་གཞུག །བསྒྲིམ་ནས་དེ་ཡི་མིང་སྨོས་ཏེ། །དགྲ་བོའི་ལུས་ནི་མ་ལུས་པར། །བོ་སོན་ཆ་ཡི་ཚེར་མས་དབུག།

83-1-333b

མི་རུས་ལས་བྱས་ཕུར་བུ་འམ། །ཡང་ན་སེང་ལྡེང་ལས་བྱུང་བས། །དབྲལ་བ་སྙིང་མགྲིན་དབུང་མགོ་གཉིས། །གནས་ལྔ་དག་ཏུ་བསྒྲིམས་ཏེ་གདབ། །ནིམ་པའི་ཤིང་ལ་སྦར་བ་ཡིས། །མེ་
སྦར་བ་ལ་བསྐམ་པར་བྱ། །མཁས་པས་རྐང་པ་ནས་བརྩམས་ཏེ། །མཚོན་ཆ་རྣོན་པོས་གཏུབས་ནས་ནི། །འབར་བའི་ལུས་ཅན་ཁྲོས་པ་ཡིས། །དེ་ཡི་དུམ་བུ་སྦྱིན་སྲེག་བྱ། །ལས་འདི་
ལ་ནི་ལྷག་པར་ཡང༌། །རུས་སྤལ་གྱི་ནི་རྐང་ཐབས་སྦྱར། །ཉི་མའི་གུང་ངམ་ནམ་ཕྱེད་ན། །ལས་འདི་ཉིད་ནི་བསྒྲུབ་པར་བྱ། །ལས་འདི་བྱས་ནས་ངེས་པར་ནི། །གང་ཞིག་རྒྱལ་བས་བསྲུངས་
ནའང་དེས། །ངེས་བར་འཆི་ན་ཁྱབ་འཇུག་དང༌། །ལྷ་ཆེན་ཚངས་པས་ཅི་ཞིག་སྨོས། །ཕྱི་རོལ་གྱི་དྲག་ཤུལ་སྤྱོད་པའི་གོ་ཆའོ། །གསོད་པའི་ཡེ་ཤེས་ལས་སྤྲུལ་པ། །ནང་གི་ཡང་ནི་བཤད་
པར་བྱ༑ ༑བསྒྲུབ་བྱ་ཡིད་ཀྱིས་བསྲུངས་ནས་སུ། །ཆོ་ག་བཞིན་དུ་དགུག་པར་བྱ། །ལག་ན་རལ་གྲི་མཚོན་ཆ་དང༌། །བེ་ཆོན་རྡོ་རྗེ་གཏུན་ཤིང་ཞགས། །ལག་ན་འཁོར་ལོ་མདའ་གཞུ་ཅན། །
ཁྲོ་བོ་སྣ་ཚོགས་བསྣམས་པ་དེས། །སྒྲུབ་བྱ་ཞགས་པས་བཅིངས་ནས་སུ། །རྡོ་རྗེ་ཡི་ནི་ཁྲོ་བོ་ཡིས། །ལྷོ་ཡི་ཕྱོགས་སུ་ཁྲིད་པ་དང༌། །རྡོ་རྗེ་གཞན་གྱིས་བརྡེག་པ་དང༌། །དེ་ནི་རལ་གྲིས་
གཏུབ་པ་དང༌། །སྒྱུ་མ་ལང་ལོང་ནར་བར་བསམ། །ཨོཾ་ཧཱུཾ་བཛྲ་རཱཀྵ་ས་བྷཀྵ་ཡ་ཐ་ཕཊ། རྡོ་རྗེ་སྲིན་མོ་བསྒོམས་ནས་ཀྱང༌། །བྱ་རོག་ཝ་དང་བྱ་རྒོད་ཀྱིས། །ཀུན་ནས་ཡོངས་སུ་བསྐོར་ནས་སུ།།

83-1-334a

༄༅། །དེ་དག་ཟང་ཐོབ་བྱེད་པར་ནི། །སྒོམ་ཞིང་མིང་ནས་སྐུལ་བར་བྱེད། །རླུང་གི་དཀྱིལ་འཁོར་ལ་གནས་པའི། །རྡོ་རྗེ་རྔ་མོ་རྣམས་བསམས་ཏེ། །བསྒྲུབ་པར་བྱ་བར་ཡོངས་
བརྟགས་པ། །དེ་ཡི་རྒྱབ་ཏུ་ཞོན་ནས་སུ། །རྡོ་རྗེ་ཁྲོ་བོས་གཟིར་བཞིན་དུ། །ལྷོ་ཕྱོགས་སུ་ནི་བཀྲི་བར་བྱ། །དེ་ཡི་རྐང་རྗེས་ས་ལ་ནི། །རླུང་གིས་གཙུབས་པའི་ཤིང་ལོ་ལ། །དེ་ཡི་མིང་ནས་
བརྗོད་བྱས་ཏེ། །རྡོ་རྗེ་སྣ་ཡོན་དྲུང་དུ་སྦ། །དེ་ལྟ་བུར་ནི་སྦྱོར་བའི་ལས། །བསྒོམས་ཤིང་ཆོ་ག་བཞིན་བྱས་ན། །བརྒྱ་བྱིན་ཉིད་ཀྱང་བསྐྲང་འགྱུར་ན། །ས་སྟེང་སྐྱེ་བོ་སྨོས་ཅི་དགོས། །དེ་
མི་གསང་སྔགས་དང་སྤེལ་ཏེ། །འཇུག་པའི་སྒྲོ་ལ་བྲིས་ནས་ནི། །དགེ་སྦྱོང་བྲམ་ཟེའི་སྐྲས་དཀྲིས་ཏེ། །ས་ཡི་འོག་ཏུ་བསྐོས་ནས་གཞུག །རྡོ་རྗེ་ཁྲོ་བོ་གཉིས་ཀྱིས་ནི། །འཐབ་མོ་འགྱེད་དུ་
འཇུག་པར་བྱ། །དེ་ལྟར་བསམ་པའི་སྦྱོར་བ་ཡིས། །འདོད་པ་བཞིན་དུ་དབྱེ་བར་འགྱུར། །ཧཱུཾ་ཞེས་བྱ་བས་གང་བ་ཡི། །རྡོ་རྗེ་ཕྲ་མོ་བསྒོམ་བྱས་ནས། །སྣ་ཡི་རྩེ་མོ་ནས་བཏོན་ཏེ། །བསྒྲུབ་
བྱའི་ལུས་ནི་དགང་བར་བྱ། །ལུས་ཀྱི་ཚིགས་ནི་ཐམས་ཅད་དུ། །སྣ་ཚོགས་རྡོ་རྗེ་བཅིངས་ནས་སུ། །རྡོ་རྗེ་འབར་བ་འཕྲོས་གྱུར་པ། །དེས་ནི་ལུས་ཀྱང་བསྐམ་པར་བྱ། །རྡོ་རྗེ་མཁའ་འགྲོ་མ་
བསྒོམས་ཏེ། །ཀུན་ནས་ཀྱང་ནི་གཞིག་བར་བྱ། །ཨོཾ་བཛྲ་ཌཱ་ཀི་ནཱི་ཨ་མུ་ཀ་སྱ་རཀྟ་ཨཱ་ཀཪྵ་ཙ་ཤ་ཡ་ཧཱུཾ་ཕཊ། སྦྱོར་བའི་རིམ་པ་འདི་ཡིས་ནི། །བསྐམས་འགྱུར་འདི་ལ་ཐེ་ཚོམ་མེད།།

83-1-334b

མཁས་པས་རླུང་གི་ཕྱོགས་སོང་ཏེ། །དཀྱིལ་འཁོར་འགྲུབ་བཞིར་བྱས་ནས་ནི། །སྤོས་ཀྱི་ཐིག་ལེ་བདུན་བྱས་ཏེ། །དེ་དག་ཁམ་པའི་ཕོར་བ་དགབ། །དེ་ནི་རི་རབ་ཐམས་ཅད་ནས། །རྩེ་མོ་བརྒྱད་པར་
སྤྲུལ་བྱས་ཏེ། །རྡོ་རྗེ་འཕྲོ་བས་བརྒྱན་པ་ཡིས། །དེ་དག་རྣམས་ནི་མནན་པར་བྱ། །ཡཾ་ཞེས་བྱ་བས་བསྐྱེད་པའི་རླུང་བདུན་རྣམས། །ལཾ་ཞེས་བྱ་བས་མཚན་མ་དབང་ཆེན་གྱི། །ནང་དུ་རླུང་རྣམས་
ངེས་པར་ཆུད་པར་བྱ། །དེ་ལྟའི་སྦྱོར་བས་འཇིག་པའི་རླུང་ཡང་བཅིངས། །པདྨ་འདབ་བརྒྱད་བསྒོམས་ནས་དེའི་འདབ་ལ། །ཀླུ་བརྒྱད་བཀོད་དབུས་མེ་ཚོགས་འབར་བ་ཅན། །རྡོ་རྗེ་ཁྲོ་བོའི་སྐུ་ཡི་
ཞབས་མཐིལ་གྱིས། །ཀླུ་རྣམས་མནན་ན་ཆར་སྤྲིན་ཆར་བ་འབེབས། །ཧཱུཾ་ཞེས་བྱ་བ་གཉིས་དབུས་ཀླུ་རྣམས་ཀྱིས། །སྙིང་པོ་ཡོངས་བཅུག་སྤེལ་མས་གཟིར་ནས་སུ། །ཧཱུཾ་ཞེས་བྱ་བ་བཟླས་
བརྗོད་བྱས་ནས་སུ། །འཇིག་དུས་ཆར་བ་ལྟ་བུ་ཆར་བ་འབབ། །ཉི་མའི་མདོག་ལྟར་དམར་པོའི་འོད་བཟང་ཞལ། །ནམ་མཁའ་ཁྱབ་པར་རྣམ་པར་གདངས་ནས་ནི། །ཀུན་ནས་ཆར་ཆུས་
ཡོངས་སུ་གང་བའི་སྤྲིན། །ཧཱུཾ་ཞེས་བྱ་བའི་འབར་བའི་ལྕེ་ཡིས་བལྡག །དབུགས་རྔུབ་པ་ཡིས་བཀུག་ནས་འབྱུང་བ་ཡིས། །ཤིང་བལ་བཞིན་དུ་རབ་ཏུ་གཏོར་བར་བྱ། ཡང་ན་རང་གི་
ཕྱག་རྒྱ་ཚོགས་འབར་བ། །བཏང་བས་སྐད་ཅིག་ལ་ནི་བཅད་གཏུབས་ཏེ། །ཧཱུཾ་ཞེ་བྱ་བས་བསྡིགས་པ་བྱས་ན་ནི། ནམ་མཁའ་དག་ཀྱང་སྟོན་ཀའི་དུས་ལྟར་སྣང༌། །མེ་ཡི་དཀྱིལ་

83-1-335a

༄༅། །འཁོར་ལ་གནས་སྣང་མཛད་ཀྱིས། །ཞབས་དྲུང་དཔྲལ་དབྱེས་ནས་བྱུང་མི་གཡོ་བྲན། །བདུད་ལས་རྣམ་རྒྱལ་ཕྱག་དྲུག་མདའ་གཞུ་ཞགས། །རལ་གྲི་འཁོར་ལོ་རྡོ་
རྗེ་ཆར་འབེབས་པ། །ཁྲོ་བོ་གྲངས་མེད་པ་ཡིས་ཡོངས་བསྐོར་ནས། །བགེགས་རྣམས་སྲེག་མཛད་ཧཱུཾ་གི་སྒྲས་བཀང་ནས། །འཇིག་རྟེན་གསུམ་བོ་གང་བའང་རྣམ་པར་འཇིག །རྐང་
རྗེས་ས་དང་མི་ཡི་ཁྲག་དག་ལས། །མི་ཡི་གཟུགས་བྱས་མི་རུས་ཕུར་བུ་ལ། །འོད་ཟེར་ཅན་གྱི་གསང་སྔགས་བསྒྲགས་པ་ཡིས། །ལན་གྲངས་ཉི་ཤུར་མངོན་བསྔགས་མིག་ཏུ་གདབ།།
ཚོགས་ཀྱི་བདག་པོའི་ཁར་ནི་མིང་བཅུག་གནས། །ཕྱི་བཞིན་རྡོ་རྗེ་གཏུན་ཤིང་དག་གིས་བརྡུང༌། །ཨོཾ་སུམྦྷ་བཛྲ་མུ་ས་ལེ་ན། །ཙུརྞྞ་ཡ་ན་ར་བྷི་བིགྷྣ་ན་ཧཱུཾ་ཕཊ། ལས་འདི་བསམས་པས་
མོད་ལ་ནི། །མེ་ཡི་བགེགས་ཀྱང་བཟློག་པར་འགྱུར། །སྟང་ཟིལ་ཁ་དོག་ལྟ་བུ་ནམ་མཁའ་ལྡིང༌། །ལུས་ལ་སྤྲུལ་སྟོང་དག་གིས་བརྒྱན་བྱས་པ། །མཁའ་ལ་འདུག་ནས་གདེངས་ཀ་
སྟོང་ལྡན་པའི། །ཀླུ་བརྒྱན་དག་དང་ཆར་སྤྲིན་རྣམས་ལ་བསྒོ། །བརྒྱ་བྱིན་བཀའ་ནི་དེ་དག་གིས་ཐོས་ནས། །སྤྲིན་ཚོགས་བུམ་བའི་ཆར་གྱིས་མེ་ཡང་གསོད། །ནམ་མཁའ་ལྡིང་གིས་
འདབ་མས་བཀབ་ནས་ནི། །མཆུས་བརྐོས་ཆུ་ཀླུང་གིས་ནི་མཚམས་ཀྱང་བཅད། །ཨོཾ་བཛྲ་ནཱ་རཱ་ཡ་ཎ། ནིར་བ་བཱ་ཡ། མ་ཧ་ནི་བ་མ་མུ་མེ་གྷེ་ཧཱུཾ། ཞལ་རས་གསུམ་བ་སྟོན་ཀའི་ཟླ་བའི་

83-1-335b

མདོག །ཕྱག་བཞི་འོད་དམར་སྣ་ཚོགས་འབར་བའི་འོད། །ལྷ་མོ་བཞི་བ་སྙེམས་མ་བྱམས་མ་དང༌། །ཆུ་སྲིན་རྒྱལ་མཚན་མེ་ཏོག་རོལ་བས་བསྐོར། །གཡས་པའི་ཕྱག་གིས་རྡོ་རྗེ་ལེགས་
གསོར་ཞིང༌། །གཡོན་པས་རྡོ་རྗེ་དྲིལ་བུ་སྒེག་པར་བཞག །ལྡེམ་བག་འཇོ་སྒེག་ཚུལ་གྱིས་རོལ་བ་སྟེ། །སེམས་དཔའ་འབྱུང་བའི་སྤྲིན་རྣམས་རྣམ་པར་འཕེལ། །རྣམ་པ་ཀུན་གྱིས་རྣམ་
བརྒྱན་ཅིང༌། །རིན་ཆེན་ཅོད་པ་ན་དབང་བསྐུར་བས། །ནམ་མཁའ་ལ་ནི་འབབ་པ་ཡིས། །ཐོག་ཐོག་རྣམ་པར་ཟློག་པར་བྱེད། །ཨོཾ་མ་ཧཱ་པུཀྐ་བཛྲ། །ཆེ་གེ་མོ་ཛ་ཞེས་བྱ་བ་དང༌། ཧཱུཾ་ཞེས་བྱ་བ་ནས་པཱུ་
ར་ཊ་བནྡྷ་ཧཱུཾ་ཕཊ། སྦྱོར་བ་འདི་ནི་བྱས་པ་ཡིས། །བླ་མེད་བྱང་ཆུབ་རྒྱས་པར་འགྱུར། །དེ་ནས་བཅོམ་ལྡན་འདས་རྡོ་རྗེའི་དེ་བཞིན་གཤེགས་པ་རྣམ་པར་སྣང་མཛད་ཆེན་པོ། །མི་འཁྲུགས་
རིན་ཆེན་འོད་དཔག་མེད། །དོན་ཡོད་གསང་སྔགས་རྒྱལ་རྣམས་དང༌། །བཟང་པོ་རྣམ་པ་བཅུ་དྲུག་པོ། །ཀུན་དང་དྲག་པོའི་ཏིང་འཛིན་ལ། །གནས་པ་ཡིས་ནི་ཁྲོ་བོ་དང༌། གསང་སྔགས་རྫོགས་
མཛད་རིག་རྒྱལ་མ། །རྣམ་པ་ཀུན་དང་ལྡན་པ་དག །རིམས་བྲལ་རང་གི་ཏིང་འཛིན་གནས། །ཐམས་ཅད་ལྡན་པའི་ཁོར་རྣམས་ལ། །གཟིགས་པ་ཆེན་པོ་རྣམ་གཟིགས་ནས། །སྐུ་གསུང་ཐུགས་
ཀྱི་རྡོ་རྗེ་ཅན། །སྨིན་མ་མཛེས་པར་བསྐྱོད་ནས་སུ། །ཡན་ལག་འཕྲོག་པའི་འཛུམ་བསྟན་ནས། །ཐུགས་ཀྱི་སེམས་ནི་དགའ་བར་མཛད། །དགའ་བར་མཛད་པའི་མོད་ལ་ནི། །སངས་རྒྱས་མཆོད་

83-1-336a

༄༅། །ཀུན་གྱིས་མཆོད་པ། །ཤེས་རབ་ཆེན་པོའི་ཐོག་འདྲེན་པས། །བསྒྲིམས་ཏེ་སོ་སོར་གསོར་ནས་དེས། །བདེ་ཆེན་ཏིང་འཛིན་ལ་གནས་ཏེ། །ལྡེམ་པག་འཇོ་ཚུལ་
གྱིས་བལྟས་ནས། །ལག་གཉིས་པདྨའི་ཚུལ་གྱུར་ཏེ། །སྤྱི་བོར་ཐལ་མོ་སྦྱར་བྱས་ནས། །ཡེ་ཤེས་ལམ་ནི་རབ་སྟོན་པ། །རྒྱལ་ཆེན་རྣམ་པར་སྣང་མཛད་ལ། །ལག་ན་རྡོ་རྗེ་སྟོབས་
པོ་ཆེ༑ ༑ཡིད་རྒྱས་པ་ཡིས་ཚིག་གསོལ་བ། །ཅི་སླད་རྣམ་པ་ཐམས་ཅད་དུ། །ཟུར་གྱིས་རྣམ་པར་གཟིགས་པ་དང༌། །སྨིན་མ་བསྐྱོད་བྱས་འཛུམ་མཛད་པ། །ཡེ་ཤེས་རྣམ་པར་
བསྒྱིངས་པས་གསུངས། །བྱང་ཆུབ་ཆེན་པོའི་རྡོ་རྗེ་ཅན། །ལག་ན་རྡོ་རྗེ་གསོལ་མོད་ལ། །བརྟན་ཞིང་ཟབ་པའི་གསུང་གིས་ནི། །སངས་རྒྱས་རྣམས་ཀྱི་རོལ་པ་བཤད། །སྒོམ་
པའི་ལམ་ལ་ལེགས་བྱུང་བ། །རྡོ་རྗེ་ཡེ་ཤེས་རྣམས་ཀྱི་ཐབས། །བདེ་བས་བྱང་ཆུབ་ཐོབ་འགྱུར་བ། །སངས་རྒྱས་ཀུན་དང་སངས་རྒྱས་ཀྱི། །རྗེ་སུ་འབྲང་བའི་འཁོར་ཉོན་ཅིག།
གང་ལ་དངོས་རྣམས་དངོས་མེད་ཅིང༌། །མཐའ་གཉིས་ཀྱི་ནི་མཚན་མ་མེད། །དབུས་ལའང་སྤྱོད་པ་མེད་པ་དག །དུས་གསུམ་འདས་པའི་ནམ་མཁའ་འདྲ། །ཐབས་དང་ཤེས་
རབ་རྣམ་སྤངས་པ། །དེ་ལ་བྱང་ཆུབ་ཇི་ལྟར་རྟོགས། །རྟོགས་བར་འདོད་པ་དེ་དག་ནི། །ཐབས་རྣམས་ང་ཡིས་བཤད་པར་བྱ། །ཕུང་པོ་དངོས་པོ་ཡོང་མེད་པའི། །བྱང་ཆུབ་སེམས་

83-1-336b

ནི་གྲོགས་གྱུར་པ། །སྤྲོ་བ་དང་ནི་བཏུང་བ་ཡིས། །སྐུ་གསུམ་མཆོག་ནི་མཆོད་པར་བྱ། །སེམས་ཀྱིས་སྐུ་ནི་འཐོབ་འགྱུར་ཞིང༌། །སེམས་ཀྱིས་ཆོས་རྣམས་བསྟན་པ་ཡིན། །སེམས་
ཀྱིས་བྱང་ཆུབ་འཐོབ་འགྱུར་བས། །དེ་བཞིན་ཉིད་ཀྱི་རྣམ་པར་བསྒོམ། །སེམས་ནི་སྒྱུ་མའི་རྣམ་པ་སྟེ། །བྱང་ཆུབ་ཀྱང་ནི་སྒྱུ་མ་འདྲ། །དཔེར་ན་སྒྱུ་མའི་མཁན་པོ་འགས། །གྱོ་མོ་ལ་ནི།
སྔགས་བཟླས་ཏེ། །ལེགས་པར་བྱས་པའི་གཟུགས་དག་ལ། །སྦྱོར་བ་གོམས་པས་བསྣུན་ན་ནི། །རྐང་བཞི་པ་ལ་སོགས་པའི་གཟུགས། །ཞེན་པའི་སེམས་ལ་སྣང་བར་འགྱུར། །དེ་
བཞིན་བསོད་ནམས་ཡེ་ཤེས་ལས། །བྱུང་བའི་ཚོགས་ཀྱིས་སྒོམ་པའི་སེམས། །སེམས་ཅན་རྣམས་ཀྱི་བསམ་པ་ལ། །བླ་མེད་བྱང་ཆུབ་སྣང་བར་བྱེད། །དངོས་པོ་དོན་དམ་མི་ཤེས་པ།།
ཕྱི་རོལ་དངོས་ལ་མངོན་ཞེན་པས། །ངན་པར་རྟོག་པའི་རྣམ་རྟོག་གིས། །རིན་ཆེན་སེམས་འདི་དྲི་མར་བྱས། །འབྱུང་བ་ཆེན་པོ་བཞི་རྣམས་དང༌། །དངོས་པོ་ཐམས་ཅད་ལྔན་ཞེས་གསུངས། །དེ་ལ་
གཙང་དང་མི་གཙང་སོགས། །མི་ཤེས་པ་ཡིས་ཡོངས་སུ་བརྟགས། །བདག་ཏུ་འཛིན་པའི་མངོན་ཞེན་པས། །དོན་དམ་ཕྱི་རོལ་བྱས་པ་ཡི། །ཐེག་པ་དམན་པ་རྣམས་ཀྱིས་ནི། །བླ་མེད་བྱང་
ཆུབ་ཇི་ལྟར་འཐོབ། །བྱང་ཆུབ་རྣམ་པ་གཉིས་གསུངས་ཏེ། །ལྷག་མ་དང་བཅས་ལྷག་མ་མེད། །ལྷག་བཅས་ཕུང་པོའི་ངོ་བོ་སྟེ། །ཉོན་མོངས་པ་རྣམས་ཡོངས་སུ་བསྲེགས། །ལྷག་མེད་པག་

83-1-337a

༄༅། །ཆགས་མེད་པ་སྟེ། །མཁའ་ལྟར་དྲི་མ་མེད་པ་ཡིན། །བླ་མེད་བྱང་ཆུབ་འདི་ལྟར་བུར། །སངས་རྒྱས་ཀུན་གྱིས་རྣམ་བར་བཤད། །དེ་ཡི་བྱང་ཆུབ་སྤེལ་བའི་
ཕྱིར༑ ༑ལས་ཀྱི་ཚུལ་ནི་སྣ་ཚོགས་ཡིན། །རྣལ་འབྱོར་ཅན་གྱི་གསང་སྔགས་གང༌། །ཡེ་ཤེས་སེམས་དཔའི་ཞབས་དྲུང་དུ། །རྟག་ཏུ་མཉེས་བྱས་མ་གྲུབ་པའི། །ལྷག་མ་ང་ཡིས་
བཤད་བྱ་སྟེ། །དེ་ནི་བདེ་བླག་ཐབས་ཀྱིས་སུ། །ཚར་བཅད་ནས་ནི་སྒྲུབ་པ་བཤད། །རྡོ་རྗེ་ལྕགས་ཀྱུ་རྒྱལ་པོ་ཆེ། །རྡོ་རྗེ་ཞགས་པ་རབ་གདུང་བྱེད། །རྡོ་རྗེ་ཁུ་ཚུར་གཟི་བརྗིད་ཆེ།།
རྡོ་རྗེ་ཕུར་བུ་རྣམས་འདྲིལ་བྱེད། །རྡོ་རྗེ་ཐོ་བ་རྡུང་བ་སྟེ། །རྡོ་རྗེ་ནག་མོ་ཆར་འབར་བ། །ལྷ་རྣམས་ཀུན་ལ་འཇིགས་བ་སྐྱེད། །ཕྱག་རྒྱ་རྣམ་པ་སྣ་ཚོགས་འདི། །བསྒོམས་ནས་ལས་
ལ་སྦྱར་ན་ནི། །དམ་ཚིག་རྒྱལ་བས་བསྟན་པའི་ཕྱིར། །མཚུངས་པ་མེད་པའི་ལས་བྱེད་དོ། །གསང་སྔགས་རིག་པས་ཧཱུཾ་ཞེས་པའི། །ལྕགས་ཀྱུ་བཏང་ནས་ཞབས་དྲུང་དགུགས།།
འདི་ནི་གལ་ཏེ་སངས་རྒྱས་སམ། །རྡོ་རྗེ་འཆང་བའི་སྙིང་ལས་འགུགས། །དམ་ཚིག་གིས་ནི་ཞུགས་པ་དང༌། །རྡོ་རྗེ་བཅིང་བས་བཅིང་བར་བྱ། །རྡོ་རྗེ་ཁུ་ཚུར་གྱིས་བཟུང་ནས། །རྡོ་རྗེ་
ནག་མོས་ཀུན་ཏུ་བསྡིགས། །རྡོ་རྗེ་ཡི་ནི་ཕུར་བུ་ཡིས། །གཟུགས་བརྙན་གྱི་ནི་གནས་ལྔ་པོ། །དཔྲལ་བ་མགྲིན་པ་སྙིང་ག་དང༌། །དེ་བཞིན་དཔུང་པ་གཉིས་སུ་གདབ། །རྡོ་རྗེ་ཐོབས་བརྡུང་

83-1-337b

བར་བྱ༑ ༑ཆོ་གའི་སྦྱོར་བ་འདི་ཡིས་ནི། །སངས་རྒྱས་ཉིད་ཀྱང་ངེས་པར་གནོན། །བསྡིགས་ལ་སོགས་པའི་སྦྱོར་བ་ཡིས། །གཟུགས་བརྙན་མིག་ཡོར་གྱུར་བ་དང༌། །སངས་རྒྱས་བྱང་ཆུབ་
རབ་རྫོགས་པའི། །དངོས་གྲུབ་དེ་ཚེ་སྦྱིན་བར་མཛད། །འདི་ནི་མཐུ་ཡིས་གྲུབ་པ་ཡི། །སྦྱོར་བ་གཅིག་པུ་གསང་ཆེན་ཡིན། །དེ་ནས་ཐམས་ཅད་དང་ལྡན་པའི་འཁོར་དེ་དག་གིས་གསང་བའི་
སྒྲུབ་པ་ཐོབས་ནས་མགྲིན་གཅིག་ཏུ་ཐམས་ཅད་ཀྱིས་ལེགས་སོ་ཞེས་བྱ་བ་གསོལ་ཏོ། །གཙོ་བོ་རྡོ་རྗེ་རྣམ་སྣང་མཛད། །དཔའ་བོ་ཆེན་པོ་ལེགས་སོ་ཞེས། །ཟབ་མོ་ཆོས་ཀྱི་མཆོག་གྱུར་པ། །དམ་
བ་བཤད་པ་མཛད་པ་ལེགས། །སེམས་ཅན་ཕན་ཕྱིར་ཐུགས་རྗེ་ཡི། །ལྕགས་ཀྱུས་ཀུན་ནས་འབར་བ་ལེགས། །བདག་མེད་ཆོས་རྣམས་སྒྲུབ་པ་ཡི། །ཡེ་ཤེས་སྙིང་ཁུ་འབར་བ་ལེགས་
གསང་ཆེན་ཐམས་ཅད་བསྟན་པ་ཡི། །རྡོ་རྗེ་ཐེག་པ་ངེས་པར་གསུངས། །ཐེག་པའི་ཚུལ་འདི་ལ་གནས་ན། །བླ་མེད་བྱང་ཆུབ་བདེ་བར་ཐོབ། །ཨོཾ་བཛྲ་ཨཾ་ཀུ་ཤ་ཨཱ་ཀཪྵ་ཡ་ཧཱུཾ། ཨོཾ་བཛྲ་
པཱ་ཤ་བནྡྷ་ཧཱུཾ། ཨོཾ་བཛྲ་ཊཀྐི་རཱ་ཛཱ་ཡ་ཧཱུཾ། ཨོཾ་བཛྲ་མུཥྚི་གྲྀཧྣ་ཧཱུཾ། ཨོཾ་བཛྲ་ཀཱི་ལ་ཡ་ཀཱི་ལ་ཡ་ཧཱུཾ། ཨོཾ་བཛྲ་མུད་ག་ར་ཨཱ་ཀོ་ཊ་ཡ་ཧཱུཾ། ཡེ་ཤེས་ཀྱི་སྙིང་ཁུའི་སྙིང་པོ་ཅན་དུ་གྱུར་པའི་གང་
སྔགས་དག་པ་མཆོག་ཏུ་གྱུར་པ་དོན་ཡོད་པའི་ལས་འདི་དག་སུ་ལ་ཡང་བསྟན་པར་མི་བྱའོ། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་འདྲ་བ་ལས། །འདི་ནི། །སྦྱོར་བའི་ཐབས་ཀྱིས་སྒྲུབ་པའི་རིམ་

83-1-338a

༄༅། །པར་ཕྱེ་བའི་ལེའུ་སྟེ་བརྒྱད་པའོ།།    །།དེ་ནས་བཅོམ་ལྡན་འདས་རྡོ་རྗེའི་དེ་བཞིན་གཤེགས་པ་རྣམ་པར་སྣང་མཛད་ཆེན་པོས་སྦྱོར་བའི་ལས་ཐམས་
ཅད་ཀྱི་རྗེས་སུ་འབྲང་བའི་རྡོ་རྗེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དབབ་པ་ལ་སོགས་པའི་ལས་བྱ་བ་འདི་བཤད་དོ། །ཨོཾ་ཞེས་བྱ་བ་མགོར་བཞག་སྟེ། །ཨཱཿནི་
བཞིན་གྱི་པདྨ་ལ། །ཧཱུཾ་ནི་བསྐུལ་ནས་སྙིང་གར་བཞག །ཡཾ་ནི་རླུང་གི་དཀྱིལ་འཁོར་ལ། །བཞག་ནས་བསྒྲིམས་ཏེ་བཏེགས་བྱས་ནས། །འགྲོ་བ་དང་ནི་གནས་པ་ཡི། །འགྲོ་བ་
ཐམས་ཅད་འབབ་པར་འགྱུར། །དབབ་སྣོད་སྐུལ་བྱེད་གཟུགས་དེ་ཡི། །གཟུགས་ཀྱི་ངོ་བོར་བསམས་ནས་སུ། །རྡོ་རྗེ་འཆང་བའི་ང་རྒྱལ་གྱིས། །གསང་སྔགས་སྙེམས་དང་བཅས་པར་
བཀླག །བརྗོད་པར་བྱ་བ་ཐོགས་པ་མེད་པའི་ཕྲེང་བ་ནི། ན་མཿས་མནྟྲ་བུདྡྷ་ནཱཾ། སམྱ་ཀྶཾ་བུདྡྷ་ཀོ་ཊཱི་ན་ན། ཏདྱ་ཐཱ། ཨོཾ་ཙ་ལེ་ཙུ་ལེ་ཙུནྡེ་སྭཱཧཱ། བརྩོན་འགྲུས་ཆེན་པོ་ཐོགས་པ་མེད་པར་
འདུལ་བ། སྟོབས་ཆེ་བ། ཕ་རོལ་གནོན་པ་ཆེ་བ། ཕྱག་ན་རལ་གྲི་དང༌། ཐོ་བ་དང༌། དགྲ་སྟ་དང༌། ཞགས་པ་བསྣམས་མ། ཁྲོ་མོ་ཆེན་མོ། ཁྲོ་བོའི་དབང་ཕྱུག་མ། དྲག་པོའི་གཟུགས་
ཅན་མ༑ ཞལ་རས་མཐའ་ཡས་པ། ཕྱག་སྟོང་མ། མི་ཕམ་མ། གཞན་གྱིས་མི་ཐུབ་མ། དོན་ཡོད་པ། གདུལ་བར་དཀའ་བ། མིག་སྟོང་མ། དེ་བཞིན་གཤེགས་པ་ཐམས་ཅད་ཀྱིས་

83-1-338b

བྱིན་གྱིས་བརླབས་མ། ལྷ་ཐམས་ཅད་ཀྱིས་ཕྱག་བྱས་ཤིང་མཆོད་པ་རབ་ཏུ་གྲུབ་མ། རྡོ་རྗེའི་སེན་མོ་ཅན། རྡོ་རྗེ་རྡོ་རྗེ་འདྲེན་མ། རྡོ་རྗེའི་མཚོན་ཆ་ཅན། རྡོ་རྗེའི་སྐུ་ཅན་མ། རྡོ་རྗེ་སྤྱན་
གདངས་པའི་སྟང་སྟབས་ཅན། །དྲག་ཤུལ་ཅན་མ་ལགས་ཀྱང་དྲག་ཤུལ་ཅན་གྱི་གཟུགས་ཅན་དུ་བསྒྱུར་བར་སྣང་བ། སྐུ་རྡོ་རྗེ་དང་བཻ་ཌཱུཪྱས་བརྒྱན་མ། ཨོཾ་བྷ་ག་བ་ཏི་ཙུནྡེ་དྲུཾ་དྲུཾ་དྲུཾ་
དྲུཾ༑ མྲྀ་མྲྀ། རུ་རུ། སྲུ་སྲུ། རུ་རུ། གྲྀཧྞ་གྲྀཧྞ། ཨཱ་བེ་ཤ་ཡ་ཨཱ་བེ་ཤ་ཡ། གྲྀཧྞཱ་པ་ཡ་གྲྀཧྞཱ་པ་ཡ། ས་ར་ས་ར། མཱ་ར་ཡ་མཱ་ར་ཡ། ཧ་ར་ཧ་ར། བྷཉྫ་བྷཉྫ། མ་ར་མ་ར། མཱ་ར་ཡ་མཱ་ར་
ཡ༑ པ་ཙ་པ་ཙ། ད་ཧ་ད་ཧ། གྲྀཧྞ་གྲྀཧྞ། སྔང་བའི་གདོན་དང༌། རིམས་ཞག་གཅིག་པ་དང༌། །ཞག་གཉིས་པ་དང༌། ཞག་གསུམ་པ་དང༌། ཞག་བཞི་པ་དང༌། རྟག་པའི་རིམས་དང༌། ཡུད་ཙམ་
པ་དང༌། འབྱུང་པོ་དང༌། རོ་ལངས་དང༌། གནོད་སྦྱིན་དང༌། སྲིན་པོ་དང༌། གྲུལ་བུམ་གྱི་གདོན་དང༌། མངལ་ནས་སྐྱེས་པ་དང༌། ལས་ལས་སྐྱེས་པ་འགྲོ་བ་དང་གནས་པ་འདི་དག་དང༌། སྡང་བ་གང་དག་
བདག་ལ་འཚེ་བ་ཐམས་ཅད། སཱ་དྷ་ཡ་སཱ་དྷ་ཡ། མར་དྷ་ཡ་མར་དྷ་ཡ། ཤོ་ཥ་ཡ་ཤོ་ཥ་ཡ། ཏ་པ་ཡ་ཏ་པ་ཡ། ཨུ་པ་དྷ་ཡ་ཨུ་པ་དྷ་ཡ། ཧ་ན་ཧ་ན། བཛྲེ་ཎ་ས་ར་ས་ར་དཎྜེ་ན། མ་ར་མ་ར། ཁངྒེ་
ན་ཧཱུཾ་ཧཱུཾ་ཧཱུཾ། ཙུཾ་ཙུཾ་ཙུཾ། ཏྲི་ཏྲི་ཏྲི། ཨོཾ་ཙ་ལེ་ཙུནྡེ་སརྦ་སཱ་དྷ་ཡ་སྭཱཧཱ། དེ་ནས་རྡོ་རྗེས་བསྐུལ་ནས་སུ། །རྡོ་རྗེ་དྲིལ་བུ་གསིལ་བྱ་ཞིང༌། །རྡོ་རྗེ་བཅིང་བ་བསྐྱོད་པར་བྱའོ། །དབང་ཆེན་དཀྱིལ་འཁོར་ལ་

83-1-339a

༄༅། །གནས་ཨོཾ། །དབུས་སུ་པདྨ་འདབ་བརྒྱད་དང༌། །འབྲེལ་བའི་པདྨ་བཞག་ནས་སུ། །ཨཱཿཞེས་བྱ་བ་བརྒྱད་ཀྱིས་བརྒྱན། །དབུས་སུ་བསྒྲུབ་བྱ་བཞག་ནས་སུ།།
ཧཱུཾ་བཞི་ཡིས་ནི་མཛེས་པར་བྱ། ཁམ་ཕོར་སྦྱར་ནང་བཅུག་སྟེ། །སྟེང་དུ་རྡོ་རྗེ་འཆང་བས་མནན། །སྒོམ་ཞིང་གསང་སྔགས་སྐུལ་ཚིག་གིས། །བཟླས་བརྗོད་དག་ནི་བྱ་བ་དང༌།།
བ་ཞེས་བྱ་བའི་ཐེག་པ་ཡིས། །ཀུན་ནས་ཀྱང་ནི་བཀྲི་བར་བྱ། །འདི་ནི་སྐུ་གསུམ་ལས་བྱུང་བའི། །ལྷ་དང་མི་ཀུན་མནན་པར་འགྱུར། །སྔགས་ལ་མཁས་པའི་བདག་ཉིད་ནི། །ཁ་
དོག་དམར་པོ་རྡོ་རྗེ་ཅན། །འདོད་ཆགས་ཆེ་དང་ལྡན་པའི་གཟུགས། །འདོད་པའི་ལྷ་དང་ལྷན་ཅིག་བསམ། །སྐུ་གསུམ་ལྡན་བ་མདའ་ཐོགས་ཤིང༌། །གཡོན་པ་ཡིས་ནི་གཞུ་ཡང་བཟུང༌། །
ཨོཾ་ཧཱུཾ་བུད་མེད་སྤྱི་བོར་བསམ་ནས་ནི་།འདོད་པས་སྙིང་ཟག་དྲེགས་བདོ་བ། །མདོག་དམར་ཐལ་མོ་སྦྱར་ནས་ནི། །འདུད་བཞིན་དུ་ནི་མདུན་བཞག་སྟེ། །རྡོ་རྗེ་མདའ་ཡིས་བསྣུན་ན་ནི། །
པདྨ་དག་ནས་ཟིལ་བ་འཛག །རྡོ་རྗེ་མདའ་ཡི་སྦྱོར་བ་ཡིས། །འདོད་ཆགས་ཅན་མ་འཛག་པར་འགྱུར། །རྣལ་འབྱོར་ཅན་གྱིས་དབང་བྱའི་ཕྱིར། །འདོད་ཆགས་རྡོ་རྗེ་ཅན་ཡང་བསྒོམ།
མི་ཐོད་ལས་བྱས་ཅང་ཏེའུ་ལ། །སྤྲེའི་པགས་པ་གཡོགས་ནས་ནི། །ངོས་ཉིད་ལ་ནི་པདྨ་བྲི། །བུད་མེད་ཁྲག་གིས་འཛག་པར་བྱ། །དེ་ཡི་དཀྱིལ་དུ་ཕྲེཾ་བྲིས་ཏེ། །མི་ཡི་སྐྲ་ཡིས་

83-1-339b

བཏགས་ནས་ནི། །མཐིང་རིལ་གྱི་ནི་རྐང་རུས་ཀྱི། །ཕྲེཾ་ཧཱུཾ་མིང་ནས་བརྗོད་ཅིང་བརྡུང༌། །ལམ་གྱི་བཞི་མདོར་དཀྱིལ་འཁོར་ནི། །རྐང་པ་གཡོན་པའི་མཐེ་བོས་བྲིས། །གྲར་ནི་བུ་མོ་ཟས་སྦྱིན་མ། །འགུགས་
པར་བརྩོན་པའི་ལྕགས་ཀྱུ་བྱ། །གཙོ་བོ་ཁྲག་འཐུང་ཆ་ལུགས་ཀྱིས། །གཟུགས་ཅན་གྱིས་ནི་རྟིང་པས་བརྡུང༌། །འདིས་ནི་ཁམས་གསུམ་རྣམ་གནས་པའི། །བུ་མོ་ཟས་སྦྱིན་འགུགས་པར་
འགྱུར༑ ༑གང་ཡང་རུང་བའི་གཟུགས་བརྙན་ལ། །གནས་པ་ཡིས་ནི་ང་རྒྱལ་གྱིས། །རྣལ་འབྱོར་འཁོར་ལོ་རྫོགས་གྱུར་ན། །ཚིག་གི་རྣམ་པ་ཙམ་གྱིས་ཀྱང༌། །ལྷ་དང་ལྷ་མིན་མི་ལ་སོགས།
རྣལ་འབྱོར་ཅན་གྱིས་ཐམས་ཅད་བྱེད། །གང་ཚེ་དབང་ཉིད་ལ་གནས་པ། །དེ་ཚེ་ཐམས་ཅད་མངག་གཞུག་འགྱུར། །བལྟས་བ་ཙམ་གྱིས་འཆི་བ་འམ། །དེ་ཙམ་གྱིས་ཀྱང་གཅོད་པའི་
མཆོག །སྒྱུ་མའི་ཡེ་ཤེས་ཀྱིས་བསྐུལ་ནས། །རྣལ་འབྱོར་ཅན་གྱིས་གླུ་དང་གར། །ཇི་ལྟ་ཇི་ལྟར་བསྒོམས་བྱས་པ། །དེ་ལྟར་འགྲོ་བ་རབ་ཏུ་བྱེད། །སྦྱིན་སྲེག་དེ་ཉིད་གནས་པའི། །མེ་ཡི་ལྷ་ནི་
ཞལ་ཡིན་པས། །སྣ་ཚོགས་ལས་རྣམས་གྲུབ་བྱེད་པའི། །སྦྱིན་སྲེག་ལས་ནི་རབ་ཏུ་བཤང༌། །སྦྱིན་སྲེག་གིས་ནི་ལྷ་རྣམས་ཚིམ། །ཚིམ་པར་གྱུར་ནས་དངོས་གྲུབ་སྟེ། །གསང་སྔགས་ལྷག་ཆད་
གང་ཡིན་པ། །ཐམས་ཅད་སྦྱིན་སྲེག་དག་གིས་སྐོང༌། །དེ་ཕྱིར་སྐུ་གསུམ་མཁས་མཆོག་གིས། །སྦྱིན་སྲེག་རབ་ཏུ་བསྔགས་པར་མཛད། །གཙུབ་ཤིང་ལས་ནི་བྱུང་བའི་མེ། །དགེ་བ་ཡི་ནི་

83-1-340a

༄༅། །ལས་རྣམས་བྱེད། །གདོལ་པའམ་དུར་ཁྲོད་ལས་བྱུང་བའི། །མེ་ཡིས་ལས་རྣམས་རབ་བསྒྲུབ་པ། །ཐབ་ཁུང་ཟླུམ་བོ་གྲུ་བཞི་པ། །ཟླ་གམ་དང་ནི་ཟུར་གསུམ་
པ༑ ༑དཀྱིལ་འཁོར་ཟུར་གྱི་ཁ་ཁྱེར་ལ། །རྡོ་རྗེ་མཚན་མ་དག་གིས་བརྒྱན། །སྦྱིན་སྲེག་དེ་ཉིད་ཚུལ་རིག་པས། །ཐབ་ཁུང་རྣམས་ཀྱི་དབུས་སུ་ནི། པདྨོ་སྟེང་གནས་གཙུག་ཏོར་དང༌། །རྡོ་
རྗེ་རིན་ཆེན་པདྨ་གཞག །ཇི་ལྟར་རིགས་པར་འདུག་ནས་སུ། །ལག་གཉིས་པུས་མོའི་བར་བཞག་སྟེ། །དགང་གཟར་མར་གྱིས་བཀང་ནས་ནི། །བླུག་གཟར་བཀང་སྟེ་དེ་བཞིན་སྲེག།
སྦྱིན་སྲེག་ལ་དགོས་གཡས་སུ་གཞག །གཡོན་དུ་ཆུ་ཡི་སྣོད་དག་གོ། ལས་ཀུན་བྱེད་པ་བཟླས་ནས་སུ། །བསང་གཏོར་དང་ནི་འཐོར་འཐུང་བྱ། །ཀུ་ཤའི་རྩེ་མོས་ནོན་པ་ཡིས། །
ཐབས་ཁུང་ཁོར་ཡུག་བསྐོར་བར་བྱ། །མེ་ནི་འབར་བར་ཤེས་པ་དང༌། །གཡས་པས་མི་འཇིགས་མཐེབ་བསྐྱེད་ཅིང༌། །གསང་སྔགས་འདི་ནི་ཆོ་ག་བཞིན། །མེ་ཡི་ལྷ་ནི་སྤྱན་དྲང་ངོ༌། །
ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག །སྲེག་བླུགས་ཞལ་ཟས་བཞེས་ནས་ཀྱང༌། །འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣེ་ཡེ། འདི་པྱ་དཱི་པྱ། ཨ་
བེ་ཤ་མ་ཧཱ་ཤྲི་ཡེ། ཧ་བྱ་ཀ་བྱ། བ་ཧ་ནཱ་ཡ་སྭཱཧཱ། ལག་གཡོན་རྡོ་རྗེ་བསང་གཏོར་ཏེ། །མཆོད་ཡོན་མཆོད་པ་རྣམ་ལྔ་དབུལ། །མེ་ཡི་ཕྱོགས་ནས་འབོད་པ་ནི། །གསུས་པོ་ཆེ་ལ་

83-1-340b

མིག་གསུམ་པ། །གདོང་བཞི་ལག་པ་བཞི་དང་ལྡན། །འོད་དམར་རལ་བའི་ཐོར་ཚུགས་ཅན། །མེ་ཡི་དཀྱིལ་འཁོར་ལ་གནས་ཤིང༌། །ལས་ཀྱི་འོད་ཟེར་རྣམས་ཀྱིས་བརྒྱན། །ལག་པ་དང་པོ་
མཆོག་སྦྱིན་ལ། །གཉིས་པ་ན་ནི་སྔགས་ནོར་ཕྲེང༌། །གཡོན་ན་རིལ་བ་སྤྱི་བླུགས་ཏེ། །གཉིས་པ་ན་ནི་བེ་ཅོན་ཉིད། །མདོག་དམར་རྒྱན་ནི་མེད་པ་ལ། །དྲང་སྲོང་རྣམས་ཀྱིས་ཡོངས་བསྐྱོར་བ།།
འདི་ལྟའི་གཟུགས་ནི་བསམས་ནས་ཀྱང༌། །ཐབ་ཀྱི་དབུས་སུ་བཞུགས་སུ་གསོལ། །དེ་ལ་སྦྱིན་སྲེག་ལ་དགོས་པ། །ཀུན་ནས་ལན་གསུམ་སྲེག་བླུགས་དབུལ། །དེ་ནས་འཐོར་འཐུང་
བྱས་ནས་སུ། །འབར་བའི་རྣམ་པར་བསྒྱུར་བར་བྱ། །རིམ་པ་འདི་ཡི་ཚུལ་གྱིས་ནི། མཁས་པས་ལྷ་རྣམས་ཚིམ་པར་བྱ། །ལེགས་པར་ཚིམ་བྱས་བཟོད་གསོལ་ཏེ། །འདོད་པའི་དངོས་
གྲུབ་གསོལ་བ་གདབ། །བུམ་པ་རྒྱལ་མཚན་རྡོ་རྗེ་གདུགས། །པདྨ་ལྕགས་ཀྱུའི་རྣམ་པ་དག །མེ་ལྕེ་མདོག་དཀར་སྣང་བ་དང༌། །འཁྱིལ་བའི་མཚན་མ་མཁས་པས་བརྟག །དེ་
ནས་མྱུར་དུ་འགྲུབ་འགྱུར་བས། །སྒོམ་དང་བཟླས་ལ་འབད་པར་བྱ། །ཞི་དང་རྒྱས་དང་དབང་ལ་ནི། །ཨོཾ་ཞེས་པ་དང་སྭཱཧཱ་མཐར། །དབྱངས་ཀྱི་རྒྱུན་ནི་བསྲིང་པ་དང༌། །བར་ཆད་
མེད་པའི་དབྱངས་ཀྱིས་སྦྱར། །ཞི་བའི་སེམས་ཀྱིས་ཞི་བ་མོ། །འབྱོར་བ་རྒྱས་པ་མངོན་པར་སྤེལ། །དྲེགས་གདོང་སྟབས་ཚུལ་བཅས་པ་དང༌། །དབང་དུ་གྱུར་བས་དབང་བྱ་འོ། །དྲག་

83-1-341a

༄༅། །ཤུལ་སྤྱོད་ཚུལ་ལ་གནས་པས། །ཧཱུཾ་ཞེས་པ་དང་ཕཊ་དང་བཅས། །ལུས་ནི་མེ་ལྕེ་འབར་བ་དང༌། །འཇིག་རྟེན་གསུམ་པོ་བཟར་བསམས་ནས། །
སྐུལ་བའི་ཚིག་དང་སྤེལ་བ་ཡི། །གསང་སྔགས་ཡི་གེ་ངེས་པར་སྦྱར། །སྔགས་གྲུབ་ཆོ་ག་ཤེས་པ་ཡིས། །སྦྱིན་སྲེག་ཆོ་ག་ཐམས་ཅད་ལ། །སྣ་ཚོགས་ལས་དང་ལྡན་
པའི་ལྷ༑ ༑གང་དག་ཡིན་པ་མཆོད་པར་བྱ། །སྦྱིན་སྲེག་དེ་ཉིད་ཀྱིས་བསྐུལ་ཅིང༌། །དང་པོ་དགང་བླུགས་སྲེག་ཅིང་དབུལ། །ཕྱིས་ནི་རིམ་བཞིན་རྣམ་པར་སྤེལ། །ཞི་དང་རྒྱས་དང་
དབང་རྣམས་ལ། །དགེ་བ་རྫས་རྣམས་སྦྱིན་སྲེག་བྱ། །བཤང་གཅི་ཁྲག་རྐང་རུས་པ་དང༌། །ཤ་ཆེན་དག་ཀྱང་སྦྱིན་སྲེག་བྱ། །ཅི་སྟེ་ཡེ་ཤེས་སེམས་དཔའི་ཞལ། །མི་གཙང་བ་ཡིས་
བཀང་ན་ཀོ །ཇི་ལྟར་སྡིག་པ་མི་སྐྱེ་འགྱུར། །གལ་ཏེ་སྡིག་འགྱུར་འབྲས་བུ་གང༌། །སེམས་ཅན་མི་ཤེས་པས་རྨོངས་ཏེ། །ཐམས་ཅད་ཤེས་རབ་རྣམ་སྤངས་ཤིང༌། །ཕྱི་རོལ་དངོས་ལ་མངོན་ཞན་པ།།
རྣམ་རྟོག་དྲ་བས་བླུན་བྱས་གང༌། །དེ་དག་གིས་ནི་དགེ་སྡིག་གི། །ཕུང་པོ་གཉིས་སུ་རྣམ་པར་བརྟགས། །ཆོས་འདི་རང་བཞིན་གྱིས་དག་སྟེ། །སྐྱེ་བ་མེད་ཅིང་གནས་པ་མེད། །སམས་ཅན་ཤེས་
པ་སྤེལ་བའི་ཕྱིར། །སངས་རྒྱས་རྣམས་ཀྱི་ཐབས་ཀྱིས་བསྟན། །དམ་པའི་དོན་དུ་དགེ་སྤངས་ན། །བསོད་ནམས་མེད་པ་ཅི་ཞིག་སྨོས། །དཔེར་ན་ཆུས་གང་ཆུ་ཀླུང་གི། །ཕ་རོལ་འགྲོ་བའི་

83-1-341b

སེམས་ཅན་དག །རྩྭ་དང་ཤིང་ལ་སོགས་བསྡུས་ཏེ། །ཆུ་ལ་རྒལ་བའི་གཟིངས་བྱས་ནས། །དེ་ལ་འཇུས་ཏེ་ལེགས་རྒལ་ན། །བོར་ཏེ་བདེ་བར་འགྲོ་བ་ལྟར། །དེ་བཞིན་འཁོར་བའི་ཕ་
རོལ་གྱི༑ ༑ཆོས་ཀྱི་ལམ་ནི་བསྐྱེད་བྱས་ཀྱང༌། །ཆོས་དང་ཆོས་མིན་རྣམ་སྤངས་ནས། །བྱང་ཆུབ་བདེ་བ་ཐོབ་པ་བཞིན། །དེ་ཕྱིར་རྣམ་རྟོག་དྲང་སྤོངས་ལ། །ཟབ་མོ་ཡི་ནི་ཆོས་སྤེལ་
ཏེ༑ ༑དེ་བཞིན་གཤེགས་པའི་གསུང་ལམ་ལ། །སྔགས་རིག་རྣམ་རྟོག་མ་བྱེད་ཅིག །རྣམ་རྟོག་རྨོངས་པོ་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་པས། །ནམ་མཁའ་ལ་
བུར་དྲི་མེད་པའི། །རྣམ་པར་མི་རྟོག་ཏིང་འཛིན་མནོས། །དབང་པོ་གཉིས་ནི་མཉམ་སྦྱར་ཏེ། །ལུས་དང་ངག་དང་སེམས་བསྡམས་ནས། །ང་འོ་སྙམ་པའི་གཟི་བསྐྱེད་གཟུགས། །
རྣམ་པ་ཀུན་གྱིས་རྣམ་པར་བརྒྱན། །རྣལ་འབྱོར་ལྡན་པ་ཚེ་འདི་ལ། །ཡེ་ཤེས་རྫོགས་པ་ཉིད་དུ་འགྱུར། །ལས་ལས་བྱུང་བར་རྣམ་བསྟན་པའི། །སྐྱེས་པ་བུད་མེད་གཟུགས་མང་
ལ༑ ༑བརྙས་པ་ཉིད་དུ་མི་བྱ་འདིས། །རྡོ་རྗེ་ལུས་ཅན་དམ་ཚིག་ཡིན། །ངན་རྟོག་བཟང་རྟོག་དྲ་བ་ཡིས། །སེམས་ཀྱིས་སེམས་ཅན་རྣམས་ལ་ནི། །སྣ་ཚོགས་གདུང་བས་སུན་མི་
དབྱུང༌། །རྡོ་རྗེ་སེམས་ལྡན་དམ་ཚིག་ཡིན། །སྲེད་པས་བསྐྱེད་རྩུབ་ཕྲ་བ་ཡིས། །ཚིག་དག་རྣམ་པར་མི་སྨྲ་ཞིང༌། །མཉན་ན་བདེ་བར་བྱེད་པ་འདི། །རྡོ་རྗེ་དག་ཅན་དམ་ཚིག་ཡིན། །རྣམ་

83-1-342a

༄༅། །པར་སྣང་མཛད་ཆེར་འཁྲུགས་མཆོག །ཤ་ཡི་ཁམས་ལ་གནས་པ་ཡིན། །རྐང་ལ་མི་འཁྲུགས་རྒྱལ་པོ་སྟེ། །ཁྲག་ལ་རིན་ཆེན་འབྱུང་བ་གཙོ། །སེམས་
ཅན་རྣམས་ཀྱི་རུས་ཕུང་གི །རུས་གོང་ལ་ནི་འོད་དཔག་མེད། །རྩ་ཡི་ཚོགས་རྣམས་རྣམ་འདྲེན་པ། །ཐུབ་པ་སྐྱེས་མཆོག་དོན་ཡོད་ལ། །དམ་ཚིག་ཤེས་པ་རྣམས་ལ་ནི། །གསང་
ཆེན་ང་ཡིས་བསྟན་པ་འདི། །བློ་ལྡན་རྡོ་རྗེ་སེམས་ཀྱིས་ནི། །རྟག་ཏུ་བསྟེན་ཞིང་བསྒོམ་པར་བྱ། །འདོད་ཆགས་ཞེ་སྡང་དེ་བཞིན་རྨོངས། །སྲེད་དང་དེ་བཞིན་རྣམ་སྤེལ་བའི། །ཆོས་
ནི་རྣམ་པ་ལྔ་པོ་འདི། །ཐུབ་པ་སྐྱེས་མཆོག་རྣམས་ཀྱིས་གསུངས། །བཤང་གཅི་ཁུ་བ་མཆིལ་མ་ཁྲག །འཛག་པ་འབྱུང་བ་བཞིས་བསྡུས་པ། །སྒོམ་པའི་བློ་གྲོས་རྫོགས་པ་
ཡིས༑ ༑དམ་ཚིག་བསྟེན་པར་བྱ་བ་སྟེ། །རྟག་ཏུ་བཟའ་ཞིང་བཏུང་བར་བྱ། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། འདི་ནི། སྦྱིན་སྲེག་རིམ་པར་ཕྱེ་བའི་ལེའུ་སྟེ་དགུ་པའོ།།    །།
དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་རྡོ་རྗེའི་དེ་བཞིན་གཤེགས་པས་ཏིང་ངེ་འཛིན་ཐམས་ཅད་ཀྱི་དངོས་གྲུབ་དམ་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ནས་དམ་ཚིག་ཐམས་ཅད་ཀྱི་རྡོ་རྗེ་ཆེན་པོའི་མཆོག་དངོས་གྲུབ་འདི་བཀའ་སྩལ་ཏོ། །ལག་ན་རྡོ་རྗེ། གསང་སྔགས་སྒོམ་པའི་རྣལ་འབྱོར་གྱི་ཚོགས་ཡང་དག་པར་བསྐུལ་

83-1-342b

ནས་རྫས་ཐམས་ཅད་ཀྱི་དངོས་གྲུབ་སྒྲུབ་པའི་ཐབས་གསང་ཆེན་འདི་ཉོན་ཅིག །རྣམ་པར་སྣང་མཛད་ཏིང་འཛིན་ལ། །གནས་ཤིང་སྐུ་གསུང་ཐུགས་བསྒོམས་ཏེ། །མདུན་དུ་
འཁོར་ལོ་ལེགས་པར་བཞག །སྐུ་གསུམ་རྡོ་རྗེ་ཅན་གྱི་གཟུགས། །འབར་བའི་ཕྲེང་བ་འཁྲུགས་པའི་འོད། །འཁོར་ལོའི་ནང་དུ་ཞུགས་གྱུར་པར། །བསྒོམ་ཞིང་འཁོར་ལོ་
བསྒྲུབ་པར་བྱ། །མེ་ཡི་འོད་ལྟར་འབར་བའི་འོད། །འཁོར་ལོ་ཆེན་པོ་འཕགས་པར་འགྱུར། །སྤྱན་ནི་བཟླས་བརྗོད་བྱེད་བཞིན་དུ། །བླ་མེད་འཁོར་ལོ་བླང་བར་བྱ། །རྒྱལ་ཆེན་
འཁོར་ལོ་དྲུག་པ་དག །འོད་ནི་རྣམ་པར་སྣང་མཛད་བཞིན། །ལན་གསུམ་འཇུག་པའི་སེམས་ཅན་ལ། །ཆོས་ཀྱི་འཁོར་ལོ་བསྐོར་བར་འགྱུར། །མི་འཁྲུགས་པར་ནི་རྣམ་བསྒོམས་
ཤིང༌། །རྡོ་རྗེ་མདུན་དུ་བཞག་ནས་ནི། །རིམ་པ་བཞིན་དུ་བསྐུལ་ན་འདིས། །སྐུ་གསུམ་རྣམ་པར་འཕེལ་འགྱུར་ཞིང༌། །འབར་བའི་ཕྲེང་ཆེན་མཉམ་པའི་འོད། །རྡོ་རྗེ་ཆེན་པོ་འཕགས་
པར་འགྱུར། །མཱ་མ་ཀཱི་ནི་ཟློས་བཞིན་དུ། །རྡོ་རྗེ་བླ་མེད་བླང་བར་བྱ། །རྡོ་རྗེ་རྒྱལ་པོ་བླངས་པ་ཡིས། །གཙོ་བོ་རྡོ་རྗེ་འཆང་གཉིས་འགྱུར། །གཙོ་བོ་ཆེན་པོ་སངས་རྒྱས་དང༌། །བྱང་ཆུབ་
སེམས་དཔས་ཡོངས་བསྐོར་ནས། །སེམས་ཅན་ཀུན་སེམས་ལ་གནས་པའི། །ལག་ན་རྡོ་རྗེ་རྡོ་རྗེ་འཆང༌། །འཇིག་རྟེན་ཁམས་སུ་རྣམ་རྒྱུ་ཞིང༌། །ཀུན་གྱི་བསམ་པ་ཡོངས་རྫོགས་

83-1-343a

༄༅། །བྱེད༑ ༑རིན་ཆེན་འབྱུང་བ་བསྒོམས་ན་ནི། །རིན་པོ་ཆེ་ནི་མདུན་བཞག་སྟེ། །སྦྱོར་བའི་རིམ་པས་རྣམ་སྤེལ་ན། །རིན་ཆེན་ཆེན་པོ་འཕགས་པར་འགྱུར།།
རིན་ཆེན་སྒྲོལ་མ་ཟློས་བཞིན་དུ། །འོད་བཟང་གཟི་བརྗིད་འབར་བ་ཅན། །ཕྱོགས་ཀུན་སྣང་བར་བྱེད་པ་ཡི། །ནོར་བུའི་རྒྱལ་པོ་བླང་བར་བྱ། །ལྷ་རྫས་ནོར་བུ་བླངས་པ་ཡིས།།
རིན་ཆེན་འབྱུང་བ་གཉིས་པར་འགྱུར། །དེ་ནི་སེམས་ཅན་ཐམས་ཅད་ཀྱི། །ཡིད་བཞིན་ནོར་བུ་རིན་ཆེན་བཞིན། །རིན་ཆེན་ཆར་པ་རབ་འབེབས་ཤིང༌། །སེམས་ཅན་ཀུན་
གྱི་དབུལ་བ་འཇོམས། །གཙོ་བོ་ཡིད་བཞིན་ནོར་བུ་ཅན། །སངས་རྒྱས་ཞིང་དུ་རྣམ་པར་རྒྱུ། །འོད་དཔག་མེད་པར་རྣམ་བསྒོམས་ནས། །པདྨ་ཆེན་པོ་མདུན་བཞག་སྟེ། །
རིམ་བཞིན་གཟི་བརྗིད་གཟེངས་བསྟོད་ན། །འདབ་མ་བྱེ་བས་རྣམ་བརྒྱན་པ། །འོད་བཟང་གསེར་ལྟར་འབར་བ་ཅན། །པདྨ་ཆེན་པོ་འཕགས་པར་འགྱུར། །གོས་དཀར་
ཅན་མའི་གསང་སྔགས་ཀྱིས། །ཡིད་ལས་བྱུང་བའི་པདྨ་བླང༌། །པདྨའི་རྒྱལ་པོ་བླངས་པ་ཡིས། །འོད་དཔག་མེད་པ་གཉིས་པར་འགྱུར། །ཆོས་མཛད་རྣམས་ཀྱིས་ཐོག་
འདྲེན་ཅིང༌། །སེམས་ཅན་རྣམས་ལ་བདུད་རྩི་སྩོལ། །སངས་རྒྱས་ཞིང་རྣམས་སྣང་བྱེད་གཙོ། །བདེ་བ་ཅན་གྱི་རྒྱན་དུ་གྱུར། །དོན་ཡོད་གྲུབ་པ་རྣམ་བསྒོམས་ནས། །རལ་

83-1-343b

གྲི་མདུན་དུ་རྣམ་བཞག་སྟེ། །རྣལ་འབྱོར་རིམ་པ་འདི་ཡིས་ནི། །སྒོམ་པ་དེ་ཉིད་ཀྱིས་བསྐུལ་ན། །རྡོ་རྗེ་འབར་བ་ལྟ་བུའི་འོད། །རལ་གྲི་ཆེན་པོ་འཕགས་པར་འགྱུར། །སྒྲོལ་མའི་
གསང་སྔགས་ཟློས་བཞིན་དུ། །རལ་གྲི་བླ་མེད་བླང་བར་བྱ། །དེ་ནི་རལ་གྲི་མཆོག་བླངས་ནས། །དོན་ཡོད་གྲུབ་པ་གཉིས་པར་འགྱུར། །སངས་རྒྱས་ཞིང་དུ་རྣམ་རྒྱུ་ཞིང༌། །སེམས་
ཅན་རྣམས་ཀྱི་མི་ཤེས་གཅོད། །རྟག་ཏུ་དྲི་མེད་སྣང་གྱུར་ཏེ། །ཆུ་ཡི་ནང་གི་སྟོན་ཟླ་བཞིན། །རྫས་ཀྱི་དངོས་གྲུབ་བསྟན་ནས་ནི། །ཕྱག་རྒྱ་ཆེན་པོ་བསྒྲུབ་པར་བྱ། །རྣལ་འབྱོར་ཆེ་ལ་
རྣམ་གནས་པ། །དེ་བཞིན་གཤེགས་ཀྱི་བཙུན་མོ་ཆེ། །ཞེ་སྡང་རིགས་ནི་འདྲེན་མཛད་མ། །རྡོ་རྗེ་གདན་ཅན་མཱ་མ་ཀཱི། །རིན་ཆེན་འབྱུང་བའི་ལྷ་མོ་དང༌། །ལྷ་མོ་འགྲོ་བ་དབང་མཛད་
མ༑ ༑མཁའ་ལ་ལོངས་སྤྱོད་སྤྱོད་མཛད་མ། །རིམ་པ་བཞིན་དུ་ང་ཡིས་བཤད། །དེ་ནས་བུ་མོ་མིག་ཡངས་མ། །ལོ་ནི་བཅུ་དྲུག་ལོན་པ་ལ། །གཟུགས་དང་མདངས་དང་ལང་ཚོར་
ལྡན༑ ༑གསེར་གྱི་རྣ་ཆ་གཡོ་བ་ཅན། །གཅིག་གཅིག་བསྒྲིམས་ཏེ་བཙལ་ནས་སུ། །ལྷ་མོ་བྱི་དོར་ལེགས་བྱས་ཏེ། །རིགས་ལྔ་ཡི་ནི་ཚོགས་ཅན་མ། །ལས་ཀྱི་རྗེས་སུ་བསྒོམས་
བྱས་ནས། །བཞག་སྟེ་སྤྲད་པའི་སྦྱོར་བ་ཡིས། །པདྨ་ལ་ནི་རྡོ་རྗེ་བཞག །སྤྲད་པ་དང་ནི་འཁྱུད་པ་ཡིས། །རྡོ་རྗེ་དང་ནི་པདྨ་བསྐུལ། །གར་གྱི་ཚུལ་དུ་གྱུར་པ་དང༌། །དེ་བཞིན་སྤྲོ་དང་

83-1-344a

༄༅། །བསྡུ་བ་ཡིས། །མོད་ལ་སྒྱུ་མས་དྲེགས་མྱོས་ནས། །རྡོ་རྗེ་ལས་ནི་བདུད་རྩི་འབྱུང༌། །རྣལ་འབྱོར་ལྡན་བའི་ཤེས་རབ་ལས། །པདྨ་ལ་གནས་བདུད་རྩི་བཏུང༌།།
རྣལ་འབྱོར་ལྡན་པའི་ཁ་ཡིས་ནི། །འཐུངས་པས་དེ་བཞིན་གཤེགས་ལྔ་ཡིས། །སྐུ་ནི་ཡོངས་སུ་འགྱུར་བ་འཐོབ། །ནམ་མཁའ་འདྲ་བའི་ཆོས་ཀུན་ལ། །ཐབས་དང་ཤེས་
རབ་རྣམ་པར་འཕེལ། །འདི་ནི་སངས་རྒྱས་ཐམས་ཅད་ཀྱི། །སྐུ་ཡི་སྙིང་བོ་གྲུབ་པ་སྟེ། །འདོད་ལྔའི་ཡོན་ཏན་རྗེས་འཇུག་པའི། །བྱང་ཆུབ་བདེ་བས་བསྒྲུབས་ན་ནི། །
རྡོ་རྗེ་པདྨ་བྱིན་བརླབས་ནས། །རྗེས་སུ་ཆགས་པས་འཐོབ་པར་འགྱུར། །གྲུབ་ཆེན་གསང་བའི་དངོས་གྲུབ་ནི། །སྡུག་བསྔལ་མེད་པའི་བདེ་བའི་ཐབས། །རྗེས་སུ་ཆགས་
པས་བདེ་བ་ཡི། །རྡོ་རྗེ་ཐེག་པས་མཉེས་པར་འགྱུར། །སྦྱོར་བའི་ཁྱད་པར་འདི་ཡིས་ནི། །ལན་གསུམ་འཇུག་པའི་གསང་སྔགས་དང༌། །ལས་ཀྱི་ཕྱག་རྒྱ་ངས་བཤད་
དེ༑ ༑དེ་དག་ལག་པའི་ཕྱག་རྒྱ་དག །ཡེ་ཤེས་ཕྱག་རྒྱ་རབ་བསྐུལ་བས། །དམ་ཚིག་མཆོག་གིས་འགྲུབ་པར་འགྱུར། །ཐུབ་ཆེན་སྣ་ཚོགས་གཟུགས་མངའ་བ། །སྣ་
ཚོགས་འཕྲིན་ལས་མཛད་པར་འགྱུར། །དེ་ནས་ཕྱག་ན་རྡོ་རྗེས་ཁམས་གསུམ་གྱི་དམ་ཚིག་གི་འཁོར་ལོ་འདི་ཉིད་ཀྱི་རྡོ་རྗེའི་སྐུ་དང་གསུང་དང་ཐུགས་ལས་ཕྱུང་ངོ༌། །ས་

83-1-344b

ནི་སྤྱན་དུ་བརྗོད་པ་སྟེ། །ཆུ་ཁམས་མཱ་མ་ཀཱི་ཞེས་བཤད། །སྒྲོལ་མ་རླུང་ཞེས་ཀུན་ཏུ་བརྗོད། །གོས་དཀར་ཅན་མ་མེ་རུ་བསྒྲགས། །རྡོ་རྗེ་དམ་ཚིག་ནམ་མཁའི་དབྱིངས། །སྟོན་པ་རྡོ་རྗེ་འཆང་
བས་བཤད། །ཅེས་དེ་བཞིན་གཤེགས་པ་ཐམས་ཅད་ཀྱི་སའི་དབང་ཕྱུག་བཅོམ་ལྡན་འདས་རྡོ་རྗེ་སེམས་དཔའ་ཆེན་པོས་གསུངས་སོ། །དེ་ནས་བཅོམ་ལྡན་འདས་རྡོ་རྗེའི་དེ་བཞིན་
གཤེགས་པས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་དང་གསུང་དང་ཐུགས་དེ་བཞིན་གཤེགས་པ་ཐམས་ཅད་དང་མཉམ་པ་ཉིད་དུ་གནས་པ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་ལ་རྣམ་པར་བལྟས་ནས་ཅང་མི་གསུང་བར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་བྱམས་པས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་དང་གསུང་
དང་ཐུགས་གསང་བ་འདུས་པར་དབང་བསྐུར་བའི་སློབ་དཔོན་དེ་ལ་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཇི་ལྟར་བལྟ་བར་བགྱི་ལགས། རིགས་ཀྱི་
བུ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཆེན་པོ་ཐམས་ཅད་ཀྱིས་འདི་ནི། རྡོ་རྗེའི་བྱང་ཆུབ་ཀྱི་སེམས་སུ་བལྟ་བར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་ཀྱི་སེམས་

83-1-345a

༄༅། །རྡོ་རྗེ་སློབ་དཔོན་འདི་གཉིས་གཉིས་སུ་བྱར་མེད་པའི་ཕྱིར་ཞེས་བྱ་བའི་བར་ནས་རིགས་ཀྱི་བུ། མདོར་བསྡུས་ནས་ཡང་བཤད་པར་བྱའོ། །ཕྱོགས་བཅུའི་འཇིག་རྟེན་
གྱི་ཁམས་ན་སངས་རྒྱས་དང་བྱང་ཆུབ་སེམས་དཔའ་བཞུགས་ཤིང་གཤེས་པའི་བར་དེ་དག་ཐམས་ཅད་དུས་གསུམ་དུ་བྱོན་ནས་སློབ་དཔོན་ལ་དེ་བཞིན་གཤེགས་པ་ཐམས་ཅད་ཀྱི་
མཆོད་པས་མངོན་པར་མཆོད་ནས་འདི་སྐད་ཅེས། བདག་ཅག་དེ་བཞིན་གཤེགས་པ་ཐམས་ཅད་ཀྱི་ཕ་ཡིན་ནོ། །བདག་ཅག་དེ་བཞིན་གཤེགས་པ་ཐམས་ཅད་ཀྱི་མ་ཡིན་ནོ། །བདག་
ཅག་དེ་བཞིན་གཤེགས་པ་ཐམས་ཅད་ཀྱི་སྟོན་པ་ཡིན་ནོ། །ཞེས་རྡོ་རྗེའི་ཡི་གེ་གསུམ་ཕྱུང་ནས་སླར་ཡང་རང་རང་གི་སངས་རྒྱས་ཀྱི་ཞིང་དུ་གཤེགས་པར་འགྱུར་རོ། །རིགས་ཀྱི་
བུ༑ དཔེར་ན། སངས་རྒྱས་བཅོམ་ལྡན་འདས་ཕྱོགས་བཅུ་ན་བཞུགས་པའི་བར་དེ་དག་གིས་སངས་རྒྱས་བཅོམ་ལྡན་འདས་རྣམས་ཀྱི་རྡོ་རྗེའི་སྐུ་དང་གསུང་དང་ཐུགས་ཀྱི་བསོད་
ནམས་ཀྱི་ཕུང་པོ་བས་ནི། རྡོ་རྗེ་སློབ་དཔོན་དེའི་སྤུའི་ཁུང་བུ་གཅིག་གི་བསོད་ནམས་ཀྱི་ཕུང་པོ་ཆེས་ཁྱད་པར་དུ་འཕགས་སོ། །དེ་ཅིའི་ཕྱིར་ཞེ་ན། རིགས་ཀྱི་བུ། །བྱང་ཆུབ་ཀྱི་སེམས་
ནི༑ སངས་རྒྱས་ཐམས་ཅད་ཀྱི་ཡེ་ཤེས་ཀྱི་སྙིང་པོར་གྱུར་པའི་བར་ནས་ཐམས་ཅད་མཁྱེན་པའི་ཡེ་ཤེས་ཀྱི་འབྱུང་གནས་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་

83-1-345b

ཆེན་པོ་བྱམས་པ་འཇིགས་ཤིང་སྐྲག་པའི་ཡིད་ཀྱིས་ཅང་མི་སྨྲ་བར་གྱུར་ཏོ། །དེ་ནས་ཡང་དེ་བཞིན་གཤེགས་པ་མི་འཁྲུགས་པ་དང༌། རིན་ཆེན་འབྱུང་བ་དང༌། དོན་ཡོད་གྲུབ་པ་དང༌། དེ་
བཞིན་གཤེགས་པ་འོད་དཔག་མེད་དང༌། དེ་བཞིན་གཤེགས་པ་རྣམ་པར་སྣང་མཛད་རྣམས་རྡོ་རྗེ་འཆང་ཐམས་ཅད་ཀྱི་དངོས་གྲུབ་ཀྱི་དམ་ཚིག་ལ་དམིགས་པའི་རྡོ་རྗེ་ཞེས་བྱ་བའི་ཏིང་
ངེ་འཛིན་ལ་སྙོམས་པར་ཞུགས་ནས་བྱང་ཆུབ་སེམས་དཔའ་དེ་དག་ལ་བོས་ནས་ཤེས་ལྡན་བྱང་ཆུབ་སེམས་དཔའ་ཐམས་ཅད་ཉོན་ཅིག །ཕྱོགས་བཅུ་དུས་གསུམ་དུ་བྱུང་བའི་སངས་
རྒྱས་བཅོམ་ལྡན་འདས་རྡོ་རྗེ་སློབ་དཔོན་གྱི་དྲུང་དུ་བྱོན་ནས་མཆོད་པར་མཛད་ཅིང་ཕྱག་འཚལ་བར་བརྗོད་དོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་ཐམས་ཅད་དང༌། བྱང་ཆུབ་
སེམས་དཔའ་ཐམས་ཅད་ཀྱི་སྟོན་པ་ཡིན་པ་དང༌། བཅོམ་ལྡན་འདས་རྡོ་རྗེ་འཆང་དེ་ཉིད་ནི། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་བདག་པོ་ཡིན་པའི་ཕྱིར་
རོ༑ ༑དེ་ནས་བྱང་ཆུབ་སེམས་དཔའ་དེ་དག་གིས་དེ་བཞིན་གཤེགས་པ་དེ་དག་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྐུ་དང་
གསུང་དང་ཐུགས་ཀྱི་དངོས་གྲུབ་གང་ལ་གནས། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། རྡོ་རྗེའི་སྐུ་དང་གསུང་དང་ཐུགས་ཀྱི་གསང་བ་གསུམ་ནི། །རྡོ་རྗེའི་སློབ་

83-1-346a

༄༅། །དཔོན་གྱི་ལུས་དང་ངག་དང་ཡིད་ལ་གནས་སོ། །བྱང་ཆུབ་སེམས་དཔའ་ཐམས་ཅད་ཀྱིས་གསོལ་པ། རྡོ་རྗེ་སློབ་དཔོན་གྱི་ལུས་དང་ངག་དང་སེམས་ཀྱི་
གསང་བ་གང་ལ་གནས། ནམ་མཁའ་ལ་གནས་སོ། །ནམ་མཁའ་གང་ལ་གནས། རྡོ་རྗེ་སློབ་དཔོན་གྱི་སེམས་ལ་གནས་སོ། །སེམས་གང་ལ་གནས། གང་དུ་ཡང་མ་ཡིན་ནོ། །དེ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ངོ་མཚར་དུ་གྱུར་ནས་ཅང་མི་ཟེར་བར་འཁོད་དོ། །དཀྱིལ་འཁོར་དང༌། ཏིང་ངེ་འཛིན་དང༌། ཕྱག་རྒྱ་དང༌། སྟང་སྟབས་
དང༌། འདུག་སྟངས་དང༌། བཟླས་བརྗོད་དང༌། སྦྱིན་སྲེག་དང༌། མཆོད་པ་དང༌། ལས་ལ་སྦྱར་བ་དང༌། སླར་བསྡུ་བ་རྣམས་ནི། གསང་སྔགས་ཀྱི་ཚུལ་དེ་ཁོ་ན་ཉིད་བཅུ་ཡིན་
པར་གསུངས་སོ། །དུས་གསུམ་དུ་འབྱུང་བའི་རྒྱལ་བ་ཐུགས་རྗེའི་རོ་གཅིག་པ་རྣམས་ཀྱི་གསང་བ་དང༌། གསང་ཆེན་དང༌། ཡེ་ཤེས་རྣམ་པ་གསུམ་གྱི་སྙིང་པོ་བསྟན་པ་དག་ནི།
སློབ་དཔོན་གྱི་ཁ་ནས་བླ་མ་ལ་གུས་པའི་སློབ་མས་ཤེས་པར་བྱའོ། །བླ་མས་དམ་ཚིག་ཅི་ལྟར་ལྟ་བ་བཞིན་གྱི་དབང་དུ་བྱས་ནས་བཤད་པར་བྱའོ། །བསྒྲིམས་ནས་སེམས་
ཅན་རྣམས་ལ་རྣལ་འབྱོར་དང༌། རྣལ་འབྱོར་ཆེན་པོ་དང༌། ལྷག་པའི་རྣལ་འབྱོར་རྣམས་གོ་རིམ་བཞིན་བཤད་པར་བྱའོ། །འདི་མཐའ་དག་ནི། རྒྱུད་ཐམས་ཅད་ཀྱི་སྤྱིར་ཤེས་པར་

83-1-346b

བྱའོ༑ ༑དེ་ཁོ་ན་ཉིད་ཀྱི་དངོས་པོ་མཐའ་དག་ཡོངས་སུ་མི་ཤེས་པར་གསང་སྔགས་སྨྲ་བ་ང་ཡིན་ནོ། །ཞེས་མངོན་པའི་ང་རྒྱལ་གྱིས་གསང་སྔགས་ཀྱི་ཆོ་ག་འཆད་པར་བྱེད་ན། དམ་ཚིག་ཐམས་
ཅད་ཉམས་པར་འགྱུར་རོ། །དམ་ཚིག་ལས་ཉམས་ན་བདུད་ཀྱིས་གཟུང་བར་འགྱུར་རོ། །སྐྱེས་བུ་ཤི་ནས་དམྱལ་བའི་གནས་མི་བཟད་པ་ཆེན་པོར་འགྲོ་བར་འགྱུར་རོ། །སེམས་ཅན་རྣམས་
ལ་བརྟེན་ཏེ་བྱང་ཆུབ་ཐོབ་པར་འགྱུར་བས་སེམས་ཅན་ལ་བསླུ་བར་མི་བྱའོ། །ཞེས་ཤེས་བར་བྱས་ནས་དེ་བཞིན་གཤེགས་པའི་ལམ་དེ་ཉིད་ལ་སེམས་ཅན་དེ་དག་སྦྱར་བར་བྱའོ། །གང་
ཞིག་འདི་ལ་བརྩོན་པར་མ་བྱས་པ་དེ་དག་གིས་ནི། ལག་པ་དང༌། རྐང་པ་དང༌། མིག་སྦྱིན་པའི་དཀའ་བ་སྤྱད་པ་དང༌། དཀའ་ཐུབ་ཅི་ལྟ་བུས་ཀྱང་སྡིག་པ་གཞོམ་པའམ། བདུད་རྩིའི་རོ་
ཐོབ་པར་མི་ནུས་སོ། །རྣལ་འབྱོར་གཅིག་ཁོང་དུ་ཆུད་ནས་དབེན་པར་སོང་སྟེ་སྒོམ་པ་བྱས་ན་སྡིག་པ་ལས་གྲོལ་ཞིང་ཚེ་འདི་ཉིད་ལ་སངས་རྒྱས་ཀྱི་ཡོན་ཏན་རྣམས་དང༌། ཆོས་བདག་
མེད་པར་བསྒོམས་པས་ཐམས་ཅད་མཁྱེན་པའི་རྣལ་འབྱོར་ཁོང་དུ་ཆུད་པར་བྱའོ། །ཤེས་རབ་དང་ཡེ་ཤེས་ཀྱི་འཇོ་ཚུལ་གྱིས་གསང་བ་ལྔའི་བདག་ཉིད་ཀྱི་གཙོ་བོ་ལ་མཆོད་པར་བྱའོ།།
དངོས་པོ་ཐམས་ཅད་དངོས་མེད་པར། །བཞི་བཅུའི་དོན་ནི་རྟོགས་པ་དང༌། །རྡོ་རྗེ་པདྨས་དབང་བསྐུར་བས། །བདུད་རྩི་ལྔས་ནི་དགའ་བར་བྱེད། །གསང་བར་བྱ་བའི་ཆོས་གསང་བ། །གསང་

83-1-347a

༄༅། །ཞིང་སྦས་ཏེ་གཞག་པར་བྱ། །འདོད་ཡོན་ལྔ་ཡི་རྣམ་པ་ནི། །གཟུགས་སྒྲ་དྲི་རོ་རེག་བྱ་སོགས། །རྣལ་འབྱོར་སེམས་དཔའ་སྤྱད་བྱ་ཞིང༌། །དེ་བཞིན་བཟའ་དང་བཏུང་
བྱས་ན༑ ༑བལྟས་དང་ཁུ་ཚུར་རྣམ་པ་ཡིས། །སེམས་ཅན་ཐམས་ཅད་དབང་དུ་བྱེད། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ལས། ཆོ་ག་ཐམས་ཅད་བསྟན་པ་རིམ་པ་ཕྱེ་བ་སྟེ་བཅུ་པའོ།།    །།
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟ་དང༌། ཐམས་ཅད་དང་ལྡན་པའི་འཁོར་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་
པ་ལ་མངོན་པར་བསྟོད་དོ། །རྒྱུད་ཀྱི་རྒྱལ་པོ་ཆེན་པོ་སྒྱུ་འཕྲུལ་དྲ་བ་ཐེག་པ་ཆེན་པོའི་ཡང་ཐེག་པ་ཆེན་པོའི་ཚུལ་ཟབ་མོ། །གསང་བ་བས་ཀྱང་ཆེས་གསང་བ་ཆེན་པོ་རྫོགས་སོ།།    །།
བོད་ཀྱི་ལོ་ཙྪ་བ་ཆེན་པོ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་ཀྲྀཥྞ་ཡ་མ་རི་ནཱ་མ་ཏནྟྲ། བོད་སྐད་དུ། དེ་
བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོ་ཞེས་བྱ་བའི་རྒྱུད། འཕགས་པ་འཇམ་དཔལ་གཤིན་རྗེ་གཤེད་ལ་ཕྱག་འཚལ་ལོ། །འདི་སྐད་བདག་གིས་ཐོས་
པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་བཙུན་མོ་ཐམས་ཅད་ནི་བྷ་ག་རྣམས་ལ་བཞུགས་ཏེ། གཏི་མུག་རྡོ་རྗེ་གཤིན་རྗེ་གཤེད་

83-1-347b

དང༌། ཕྲ་མ་རྡོ་རྗེ་གཤིན་རྗེ་གཤེད་དང༌། འདོད་ཆགས་རྡོ་རྗེ་གཤིན་རྗེ་གཤེད་དང༌། ཕྲག་དོག་རྡོ་རྗེ་གཤིན་རྗེ་གཤེད་དང༌། ཞེ་སྡང་རྡོ་རྗེ་གཤིན་རྗེ་གཤེད་དང༌། ཐོ་བ་གཤིན་རྗེ་གཤེད་དང༌།
དབྱུག་པ་གཤིན་རྗེ་གཤེད་དང༌། པདྨ་གཤིན་རྗེ་གཤེད་དང༌། རལ་གྲི་གཤིན་རྗེ་གཤེད་དང༌། མཚམས་རྣམས་སུ་རྡོ་རྗེ་ཙ་རྩི་ཀ་དང༌། རྡོ་རྗེ་ཕག་མོ་དང༌། རྡོ་རྗེ་དབྱངས་ཅན་མ་དང༌། རྡོ་རྗེ་གཽ་
རཱི་རྣམས་མཚམས་སུའོ། །དེ་དག་ལ་སོགས་ཏེ་གཤིན་རྗེ་གཤེད་ཀྱི་ཚོགས་ཆེན་པོ་དང་ཐབས་ཅིག་ཏུ་བཞུགས་སོ། །དེ་ནས་ཕྱག་ན་རྡོ་རྗེས་བཅོམ་ལྡན་འདས་རྡོ་རྗེ་དེ་བཞིན་གཤེགས་པ་ཐམས་
ཅད་ཀྱི་བདག་པོ་ལ་གསོལ་བ་བཏབ་པ་དང༌། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་བདུད་ཐམས་ཅད་རྣམ་པར་འཇོམས་པའི་རྡོ་རྗེ་ཞེས་བྱ་བའི་ཏིང་ངེ་
འཛིན་འདི་ཉིད་ཀྱི་སྐུ་གསུང་ཐུགས་རྡོ་རྗེ་ལས་ངེས་པར་བཏོན་ཏོ། །ཟླ་བ་རྡོ་རྗེ་སྦྱོར་བ་ཡིས། །གཤིན་རྗེ་མཐར་བྱེད་བསྒོམ་པར་བྱ། །བདུད་རྣམས་ཞི་བར་བྱ་ཕྱིར་དང༌། །ཞེ་སྡང་ཐམས་ཅད་
བསལ་བའི་ཕྱིར། །འོད་ཟེར་ལྔ་ཡིས་འཁྲིགས་པ་ཡིས། །རྡོ་རྗེ་སྲུང་བའི་དོན་དུ་སྒོམ། །ཕྱིར་མཚམས་རྡོ་རྗེ་ས་གཞི་དང༌། །ར་བ་དྲ་བ་དེ་བཞིན་ནོ། །དེ་ནས་བཅོམ་ལྡན་འདས་དེ་བཞིན་གཤེགས་
པ་སྐྱེད་པ་པོ་བདུད་འདུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་གཏི་མུག་རྡོ་རྗེ་གཤིན་རྗེ་གཤེད་ལ་སོགས་པ་ཐམས་ཅད་ཀྱི་ས་བོན་འདི་ཉིད་ཀྱི་སྐུ་གསུང་ཐུགས་རྡོ་རྗེ་

83-1-348a

༄༅། །རྣམས་ལས་ངེས་པར་ཕྱུང་བ། དབུས་སུ་ཡ་དང་ཀྵེ་མ་མེ་ད་ཡཙྪ་ནི་རཱ་ཛ་ས་དོ་རུ་ཎ་ཡོ་ནི་རའོ། །ཡ་སོགས་ཡི་གེ་དང་པོ་ལས། །གཤིན་རྗེ་གཤེད་དུ་འགྱུར་བ་ཡིན། །ཡི་གེ་ཀྵ་ནག་ཏ་
མུག་བརྗོད། །ཡི་གེ་མ་ནི་ཕྲ་མར་གསུངས། །ཡི་གེ་མེ་ནི་འདོད་ཆགས་ཉིད། །ཡི་གེ་ད་ནི་ཕྲག་དོག་འགྱུར། །གཤིན་རྗེ་གཤེད་སོགས་ལྔ་རུ་གྲགས། །ཡི་གེ་ཡ་ལས་ཐོ་བར་འགྱུར། །ཡི་གེ་ཙྪ་ལས་དབྱུག་པའི་
གཙོ༑ ༑ལག་ན་པདྨ་ནི་ཡིག་ལས། །ལག་ན་རལ་གྲི་རཱ་ལས་ཡིན། །ཛ་ལས་ཙ་རྩི་ཀ་ཞེས་བརྗོད། །ཡི་གེ་ས་ལས་ཕག་གདོང་མ། །ཡི་གེ་དོ་ལས་དབྱངས་ཅན་བསྒྲགས། །ཡི་གེ་རུ་ལས་གཽ་རཱྀ་དྲན། །ན་ཡོ་ཎི་ར་
མཚམས་ཀྱི་བཞི། །ཐོད་བ་བཞི་རུ་འདོད་པ་ཡིན། །སྣ་ཚོགས་རྡོ་རྗེ་འཇིགས་རུང་བ། །ནམ་མཁའ་རྡོ་རྗེ་དཀྱིལ་དུ་བསམ། །དེ་དཀྱིལ་བཞུགས་པའི་གཤིན་རྗེ་གཤེད། །ནག་ཅིང་འབར་བ་བསྒོམ་པར་བྱ། །ཤར་
དུ་གཏི་མུག་རྡོ་རྗེ་སྟེ། །ལྷོ་རུ་དེ་བཞིན་ཕྲ་མ་ཡིན། །ནུབ་ཏུ་འདོད་ཆགས་རྡོ་རྗེ་སྟེ། །དེ་བཞིན་བྱང་དུ་ཕྲག་དོག་གོ །མཚམས་ཀྱི་རྡོ་རྗེ་རྩེ་བཞི་ལ། །རྩ་རྩི་ཀ་སོགས་རྣམ་པར་བསྒོམ། །སྒོ་ཡི་རྡོ་རྗེ་རྩེ་བཞི་ལ། །ཐོ་
བ་ལ་སོགས་རྣམ་པར་བསྒོམ། །སྣ་ཚོགས་རྡོ་རྗེའི་མཚམས་བཞི་རུ། །མི་ཡི་མགོ་བོ་བཞི་དག་གོ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་གཤིན་རྗེ་གཤེད་པོ་རྡོ་རྗེ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཞེ་སྡང་ཆེན་པོའི་རིགས་ཀྱི་སྔགས་གསུངས་པ། ཨོཾ་ཧྲཱིཿཥྚྲི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་

83-1-348b

བདག་བོས་གཏི་མུག་རྡོ་རྗེ་ཆེན་པོའི་སྔགས་གསུངས་པ། ཨོཾ་ཛི་ནི་ཛི་ཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་ཕྲ་མ་རྡོ་རྗེའི་སྔགས་གསུངས་པ། ཨོཾ་རཏྣ་དྷྲི་ཀ །དེ་ནས་བཅོམ་ལྡན་འདས་
དེ་བཞིན་གཤེགས་པ་ཐམས་ཅད་ཀྱི་བདག་པོས་འདོད་ཆགས་རྡོ་རྗེའི་སྔགས་གསུངས་པ། ཨོཾ་ཨཱ་རོ་ལིཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་ཕྲག་དོག་རྡོ་རྗེའི་སྔགས་གསུངས་
པ༑ ཨོཾ་པྲ་ཛྙཱ་དྷྲྀ་ཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་ཐོ་བའི་སྔགས་གསུངས་པ། ཨོཾ་མུཌྒ་ར་དྷྲྀ་ཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
བདག་པོས་རྡོ་རྗེ་དབྱུག་པའི་སྔགས་གསུངས་པ། ཨོཾ་དཎྜ་དྷྲྀ་ཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་པདྨའི་སྔགས་གསུངས་པ། ཨོཾ་པདྨ་དྷྲྀ་ཀ །དེ་ནས་བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་རལ་གྲིའི་སྔགས་གསུངས་པ། ཨོཾ་ཁཌྒ་དྷྲྀ་ཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་ཙ་རྩི་ཀའི་སྔགས་གསུངས་པ། ཨོཾ་མེ་ཏོག་
ར་ཏི༑ དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་ཕག་མོའི་སྔགས་གསུངས་པ། ཨོཾ་དྭེ་ཥ་ར་ཏི། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་དབྱངས་ཅན་མའི་
སྔགས་གསུངས་པ། ཨོཾ་རཱ་ག་ར་ཏི་།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་ཀཽ་རཱི་མའི་སྔགས་གསུངས་པ། ཨོཾ་བཛྲ་ར་ཏི་།དེ་ནས་དེ་བཞིན་གཤེགས་པ་ཐམས་ཅད་ཀྱི་བདག་པོ་སྐུ་གསུང་

83-1-349a

༄༅། །ཐུགས་བྱིན་གྱིས་བརླབ་པའི་སྔགས་གསུངས་པ། ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་བ་ཨཱཏྨཱ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་བ་ཨཱཏྨ་
ཀོ྅ཧཾ། དེ་ནས་བཅོམ་ལྡན་འདས་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་ཞེ་སྡང་ཆེན་པོའི་སྐུ་ངེས་བར་བསྟན་པ། ཞལ་གསུམ་ཕྱག་དྲུག་ཁྲོས་པ་ལ། །ཨིནྡྲ་ནཱི་ལ་འདྲ་བའི་མདོག །ཕྱག་ན་རྡོ་རྗེ་བསྣམས་པ་
ཉིད༑ ༑གཤིན་རྗེ་གཤེད་ནི་བསྒོམ་བར་བྱ། །ཞལ་གསུམ་ཕྱག་དྲུག་ཞི་བ་ལ། །གསལ་བའི་གཟུགས་དང་འདྲ་བའི་འོད། །ཕྱག་ན་འཁོར་ལོ་བསྣམས་པ་ཉིད། །གཏི་མུག་རྡོ་རྗེ་རྣམ་བསྒོམ་བྱ། །ཞལ་གསུམ་ཕྱག་
དྲུག་རྒྱས་གྱུར་བ། །གསེར་གྱི་རྣམ་པའི་འོད་དང་ལྡན། །ཕྱག་ན་རིན་ཆེན་བསྣམས་པ་ཉིད། །ཕྲ་མ་རྡོ་རྗེ་རྣམ་བསྒོམ་བྱ། །ཞལ་གསུམ་ཕྱག་དྲུག་དབང་བྱེད་པ། །པདྨ་རཱ་ག་ཚུངས་པའི་འོད། །ཕྱག་ན་པདྨ་བསྣམས་པ་
ཉིད༑ ༑འདོད་ཆགས་རྡོ་རྗེ་རྣམ་བསྒོམ་བྱ། །ཞལ་གསུམ་ཕྱག་དྲུག་ཐམས་ཅད་ལ། །རིན་ཆེན་མརྒད་འོད་དང་ལྡན། །ཕྱག་ན་ཤུབས་ཅན་བསྣམས་པ་ཉིད། །ཕྲ་མ་རྡོ་རྗེ་རྣམ་བསྒོམ་བྱ། །དེ་བཞིན་གཤེགས་པ་
ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། མངོན་པར་རྟོགས་བའི་རིམ་པར་ཕྱེ་བ་སྟེ་ལེའུ་དང་པོའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་བཅོམ་
ལྡན་འདས་རྡོ་རྗེ་སེམས་དཔའ་ཆེན་པོ་ལ་བསྟོད་པ། གཤིན་རྗེ་གཤེད་པོ་རབ་འཇིགས་པ། །གཏི་མུག་རྡོ་རྗེའི་རི་ངོ་བོ་ཁྱོད། །སྟོན་པ་སངས་རྒྱས་ཀུན་རང་བཞིན། །རྡོ་རྗེ་སྐུ་ལ་ཕྱག་འཚལ་བསྟོད། །གཤིན་རྗེ་གཤེད་པོ་རབ་

83-1-349b

འཇིགས་པའི། །ཕྲ་མ་རྡོ་རྗེའི་ངོ་བོ་ཁྱོད། །རྡོ་རྗེ་ཐུགས་དང་རབ་མ་ཚུངས་པ། །རྡོ་རྗེ་རིན་ཆེན་ཕྱག་འཚལ་བསྟོད། །འདོད་ཆགས་རྡོ་རྗེའི་ངོ་བོ་ཁྱོད། །གཤིན་རྗེ་གཤེད་པོ་རབ་འཇིགས་པ། །རྡོ་རྗེ་གསུང་དང་རབ་མཚུངས་པ། །
རྡོ་རྗེ་གསུང་ལ་ཕྱག་འཚལ་བསྟོད། །ཕྲག་དོག་ངོ་བོའི་རིང་བཞིན་ཁྱོད། །གཤིན་རྗེ་གཤེད་པོ་ལས་ཀུན་པ། །རྡོ་རྗེ་ཆགས་དང་རབ་ཏུ་མཚུངས། །ཕྱག་ན་རལ་གྲི་ཕྱག་འཚལ་བསྟོད། །སངས་རྒྱས་ཀུན་གྱི་དངོས་པོ་ཁྱོད། །
སངས་རྒྱས་ཐམས་ཅད་གཅིག་བསྡུས་པས། །སངས་རྒྱས་ཀུན་མཆོག་གཙོ་བོའི་གཙོ། །དཀྱིལ་འཁོར་གཙོ་ལ་ཕྱག་འཚལ་བསྟོད། །རྡོ་རྗེ་མིག་དང་།རྡོ་རྗེ་སྣ་བ་དང༌། རྡོ་རྗེ་ལྕེ་དང༌། རྡོ་རྗེ་ལུས་དང་།རྡོ་རྗེ་ཐུགས་ཞེས་བཅོམ་
ལྡན་འདས་ཀྱིས་གསུངས་པ་ནི། མིག་ལ་སོགས་པ་བྱིན་གྱིས་བརླབ་པའི་ཆོ་གའོ། །དེ་ནས་ཡང་དག་བཤང་བྱ་བ། །འདོད་པའི་དོན་གྲུབ་སྒྲུབ་བྱེད་པའི། །གཤིན་རྗེ་གཤེད་པོ་ཉིད་མཚུངས་པ། །གཤིན་རྗེ་རྗེ་འཇིགས་པའི་དཀྱིལ་འཁོར་ལོ།།
སྐུད་པ་གསར་པ་ལེགས་བསྒྲིམས་ལ། །ལེགས་པའི་ཚད་ལ་མཛེས་པ་ཡིས། །སྐུད་པ་བྱས་པས་ཐིག་གདབ་བོ། །གཤིན་རྗེ་ཚོགས་ཀྱི་དཀྱིལ་འཁོར་ལོ། །མཚན་རྣམས་ཐམས་ཅད་རབ་རྫོགས་ཤིང༌། །བར་ཆད་ཐམས་
ཅང་རབ་ཉམས་པ། །ཞི་བ་ལ་སོགས་རབ་འཇུག་པའི། །དཀྱིལ་འཁོར་འཁོར་ལོའི་ཆ་བྱད་ལ། །རྩེ་མོ་ལྔ་དང་མཉམ་ལྡན་པའི། །ལས་ཀྱི་རྡོ་རྗེ་དེ་ལ་བྲིས། །རྡོ་རྗེ་འབར་བ་འཁྲིགས་པ་ཡིས། །རྡོ་རྗེ་དེ་ཡི་དབུས་སུ་བྲི། །རལ་གྲི་
བྱང་གི་ཕྱོགས་སུ་བྲི། །འཁོར་ལོའི་འོད་ཀྱིས་བསྐོར་བ་ཡི། །འཁོར་ལོ་ཤར་གྱི་ཕྱོགས་སུ་བྲི། །འོད་ཀྱི་ཕྲེང་བ་མཉམ་འཕྲོ་བའི། །རིན་པོ་ཆེ་ནི་ལྷོ་རུ་བྲི། །པདྨ་རཱ་གའི་མདངས་འདྲའི་འོད། །པདྨ་ནུབ་ཀྱི་ཕྱོགས་སུ་བྲི། །འོད་ཟེར་ལྔ་དང་མཉམ་ལྡན་པའི།།

83-1-350a

༄༅། །ཤར་གྱི་མཚམས་སུ་འཁོར་ལོ་བྲི། །ལྷོ་རུ་རྡོ་རྗེ་བྲི་བར་བྱ། །ནུབ་ཏུ་པདྨའི་མེ་ཏོག་ནི། །ཡུ་བ་དང་བཅས་ཁ་བྱེ་གསལ། །འོད་ཀྱི་ཕྲེང་བ་མཉམ་འཕྲོ་བའི། །ཨུཏྤལ་ལ་
ནི་བྱང་དུ་བྲི། །ཤར་གྱི་སྒོར་ནི་ཐོ་བ་སྟེ། །དབྱིག་པ་དེ་བཞིན་ལྷོ་ཡི་སྒོར། །འདམ་ལས་སྐྱེས་པ་ནུབ་ཀྱི་སྒོར། །བྱང་དུ་རྡོ་རྗེ་རལ་གྲིའོ། །ཤེས་པས་དཀྱིལ་འཁོར་རྫོགས་པ་ལ། །མཆོད་
པ་ཁྱད་པར་འཕགས་པ་ནི། །འདོད་པའི་ཡོན་ཏན་ལྔ་དག་གིས། །འཇིགས་པ་མེད་པར་མངོན་པར་མཆོད། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་
གཤད་ནག་པོའི་རྒྱུད་ལས། དཀྱིལ་འཁོར་ཆེན་པོའི་རིམ་པར་ཕྱེ་བ་སྟེ་ལེའུ་གཉིས་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བསྟོད་པའི་
རྒྱལ་པོ་འདིས་བསྟོད་ནས་གསོལ་བ་བཏབ་པ། སྡིག་པ་ཐམས་ཅད་འཇོམས་པ་ཡི། །འཇིགས་པའི་གཤིན་རྗེ་འདོམས་དཀྱིལ་འཁོར། །དཀྱིལ་འཁོར་ཐམས་ཅད་ཀྱི་གཙོ་བོ། །
མགོན་པོ་དཀྱིལ་འཁོར་བྲི་བར་མཛོད། །དེ་ནས་བཅོམ་ལྡན་འདས་རྡོ་རྗེ་འཛིན་ཆེན་པོས་ཉིད་ཀྱི་སྐུ་གསུང་ཐུགས་རྣམས་ལས་བདུད་རྩི་མྱང་བའི་ཆོ་ག་ངེས་པར་ཕྱུང་བ། ཨོཾ་
ཨཱཿཧཱུཾ། རྡོ་རྗེ་མེ་ལྕེ་སྦྱོར་བ་ཡིས། །རྡོ་རྗེ་ཅན་ཀུན་མཉེས་པ་དང༌། །རྫོགས་པའི་སངས་རྒྱས་ཐམས་ཅད་བཞུགས། །ཡེ་ཤེས་འབྱུང་གནས་ངོ་བོ་ཉིད། །དགུག་པ་དང་ནི་གཞུག་

83-1-350b

པ་དང༌། །བཅིང་དང་དེ་བཞིན་དབང་བྱ་ཉིད། །ཐོ་བ་ལ་སོགས་སྔགས་བཞི་ཡིས། །མཉམ་པར་གཞག་པས་རྣམ་པར་བསྒོམ། །མ་ཧེ་རྡོ་རྗེ་རྣམ་བསྒོམས་ལ། །དཀྱིལ་འཁོར་གཙོ་བོ་རྣམ་
བསྒོམ་བྱ། །ཟླ་བའི་དཀྱིལ་འཁོར་དབུས་གནས་པར། །གཏི་མུག་རྡོ་རྗེ་རྣམ་བསྒོམ་བྱ། །རྟ་བདུན་ལྡན་པའི་དབུས་གནས་པ། །ཕྲ་མ་ཞེས་བྱ་རྣམ་བསམ་བྱ། །དཀྱིལ་འཁོར་དམ་པའི་དབུས་
གནས་པ། །འདོད་ཆགས་རྡོ་རྗེ་རྣམ་བསྒོམ་བྱ། །ལས་ཀྱི་དཀྱིལ་འཁོར་དབུས་གནས་པ། །རྡོ་རྗེ་ལས་ནི་བསྒོམ་པར་བྱ། །ཞི་བའི་གཏི་མུག་རྡོ་རྗེ་སྟེ། །རྒྱས་པ་དེ་བཞིན་ཕྲ་མ་ཡིན། །འདོད་
ཆགས་རྡོ་རྗེ་དབང་དུ་བྱས། །རྡོ་རྗེ་ལས་ཀྱིས་ཐམས་ཅད་དུའོ། །རྡོ་རྗེ་ལས་ཀྱི་སྦྱོར་བ་ཡིས། །མི་ཚིལ་མི་ཡི་ཐོད་པར་གཞག །དེ་བཞིན་མི་སྐྲས་སྡོང་བུ་བྱ། །དུར་ཁྲོད་དག་ཏུ་དུ་བ་བསྒྲུབ།།
མིག་སྨན་དག་ནི་དེ་བཞིན་དུ། །མིག་སྨན་ལས་ཀྱི་སྒོམ་པ་དང༌། །ལས་ཀྱི་བཟླས་པའི་སྦྱོར་བ་ཡིས། །མིག་སྨན་འདི་ནི་འགྲུབ་པར་འགྱུར། །ཁྲག་དང་གུར་གུམ་བཟུང་བྱས་ནས། །སྒྲུབ་པ་བྱུག་
པ་བསྒྲུབ་པར་བྱ། །ལས་ཀྱི་རྡོ་རྗེ་སྦྱོར་པ་ཡི། །རྐང་བ་བྱུག་པ་འགྲུབ་པར་འགྱུར། །བདུད་རྩི་ལྔ་ནི་མཉམ་པ་ལ། །ཤ་ལྔ་དང་ནི་ལྡན་པ་ཡིས། །ལྕགས་གསུམ་དུ་ནི་བཅུག་བྱས་ན། །ལས་ཀྱི་
སྦྱོར་བས་འགྲུབ་པར་འགྱུར། །ཀནྟའི་ལྕགས་ཀྱི་རལ་གྲི་ནི། །ལས་ཀྱི་སྦྱོར་པ་བསྒྲུབ་པར་བྱ། །ལས་ཀྱི་རྡོ་རྗེ་སྦྱོར་བ་ཡིས། །ལས་ཀྱི་རལ་གྲི་རབ་འགྲུབ་འགྱུར། །དེ་བཞིན་གཤེགས་པ་

83-1-351a

༄༅། །ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་བོའི་རྒྱུད་ལས། ལས་ཀྱི་རིམ་བར་ཕྱེ་བ་སྟེ་ལེའུ་གསུམ་པའོ།།    །།དེ་ནས་དེ་བཞིན་
གཤེགས་པ་ཐམས་ཅད་ཀྱིས་བཅོམ་ལྡན་འདས་རྡོ་རྗེ་འཛིན་ཆེན་པོ་ལ་བསྟོད་པའི་རྒྱལ་པོ་འདིས་བསྟོད་ནས་གསོལ་བ་བཏབ་པ། ལས་ཀྱི་དབྱེ་བའི་དབྱེ་བ་ལས། །སེམས་ཅན་
འཇུག་པ་ཇི་ལྟར་འགྱུར། །རྡོ་རྗེ་ཆེན་པོས་བཤད་དུ་གསོལ། །ཡོན་ཏན་རྒྱ་མཚོ་རྣམས་ཉན་ལགས། །དེ་ནས་རྡོ་རྗེ་འཛིན་རྒྱལ་པོས། །ལས་ནི་ཐམས་ཅད་རབ་སྒྲུབ་པ། །ཉེས་ཀུན་
གསོལ་བའི་བདག་ཉིད་ཀྱིས། །འདི་སྐད་ཀྱི་ནི་ཚིག་གསུངས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཐུགས་རྡོ་རྗེ་ཉིད་ཀྱི་མཐུས་ཕྱག་འཚལ་ཞིང་མཆོད་པ་
བྱས་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཡང་དང་ཡང་དུ་ཕྱག་བྱས་ནས་བཅོམ་ལྡན་འདས་ཀྱི་གསུང་ཉན་ཏོ། །དེ་ནས་རྡོ་རྗེ་འཛིན་རྒྱལ་པོས། །དབང་དུ་བྱ་
བའི་འཁྲུལ་འཁོར་བསྟན། །གཤིན་རྗེ་གཤེད་ཀྱི་འཁོར་ལོ་མཆོག །མ་བྱུང་འབྱུང་བར་མི་འགྱུར་རོ། །བུད་མེད་དབང་དུ་བྱ་བ་དང༌། །བསྲུང་བའི་དོན་དང་དེ་བཞིན་དུ། །ཞི་བ་རོ་ཙ་
ནས་བཟུང་སྟེ། །གྲོ་གའམ་དེ་བཞིན་སྨྱུག་ཤུན་ལ། །འཁོར་ལོ་གཉིས་ནི་མཉམ་བྲིས་ནས། །ན་མཿནཱ་མས་རྣམ་བསྟེན་ལ། །ནག་དང་ཡུ་ཅན་མ་ཡིན་པའི། །ཁམ་ཕོར་གཉིས་ནི་

83-1-351b

ཁ་སྦྱར་ཏེ། །མར་དང་སྦྲང་རྩིས་བཀང་བར་གཞུག །སྐུད་པ་དཀར་པོས་ཁམ་ཕོར་བཅིང༌། །ཤར་དུ་མངོན་པར་ཕྱོགས་པ་ཡིས། །མེ་ཏོག་དཀར་པོས་དུས་གསུམ་གཏོར། །གཤིན་རྗེ་
མཐར་བྱེད་ཆུ་ཤེལ་འདྲར། །བདག་ཉིད་བསྒོམས་ནས་མདུན་བཀོད་ལ། །ཟླ་བའི་དཀྱིལ་འཁོར་ལ་གནས་ནས། །བསྒྲུབ་བྱ་བལྟས་ནས་དབང་བསྐུར་བྱ། །བདུད་རྩི་ལྔ་ཡིས་གང་བ་ཡི། །
བུམ་པ་དཀར་པོ་ཟླ་བ་འདྲས། །རྫོགས་སངས་དུ་མས་ཁྲུས་བྱས་ཏེ། །བལྟས་ནས་སྔགས་ཀྱི་བཟླས་པ་བརྩམ། །ཨོཾ་ན་མཿཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་དེ་བ་དཏྟ་ཡ་ཤཱིནྟཾ་ཀུ་རུ་ན་མཿ
སྭཱཧཱ༑ ཞི་བའི་ཆོ་ག་གསུངས་པ་འོ། །སྐྱེས་པ་ཞི་བའི་གུར་གུམ་གྱིས། །བྲི་བྱ་དེ་བཞིན་རྒྱས་པ་ཡང༌། །འཁོར་ལོ་གཉིས་ནི་ཁ་ཆེ་ཡི། །སྭཱཧཱས་མིང་ནི་བརྒྱན་པ་ཡི། །བསྒྲུབ་བྱའི་མིང་ནི་བྲིས་བྱས་
ལ༑ ༑མར་དང་སྦྲང་རྩིས་བཀང་ནས་ནི། །ཁམ་ཕོར་ཁ་སྦྱར་ནང་དུ་གཞུག །སྐུད་པ་སེར་པོས་བཅིངས་ནས་ནི། །མེ་ཏོག་སེར་པོ་དུས་གསུམ་གཏོར། །བྱང་དུ་ཁ་བལྟས་མདོག་སེར་བའི། །གཤིན་
རྗེ་གཤེད་དུ་བདག་ཉིད་བསམ། །བསྒྲུབ་བྱ་ཟླ་བ་སེར་ནག་ལ། །བུམ་པ་སེར་པོས་བསྐྲུ་བྱ་ཞིང༌། །དབང་བསྐུར་བ་ནི་བསྒོམས་བྱས་ལ། །སྤྲོས་ལ་རྒྱས་པའི་བཟླས་པ་བྱ། །ཨོཾ་ཧྲཱིཿཥྚྲཱི་ཝི་ཀྲྀ་
ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། དེ་བ་དཏྟ་པུཥྚྲིཾ་ཀུ་རུ་སྭཱཧཱ། ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་བཽ་ཥ་ཊ་དེ་བ་དཏྟ་སྱ་པུཥྚིཾ་ཀུ་རུ་བཽ་ཥ་ཊ་སྭཱཧཱ། འདི་ནི། བཅོམ་ལྡན་འདས་ཀྱིས་རྒྱས་པའི་ཆོ་

83-1-352a

༄༅། །ག་གསུངས་པའོ། །གྲོ་གའམ་རས་ལ་རྒྱ་སྐྱེགས་ཀྱི། །ཁུ་བའམ་ཙནྡན་དམར་བོ་འམ། །སྲིན་ལག་གི་ནི་ཁྲག་ཀྱང་རུང༌། །ཡི་གེ་ཧོ་ཡིས་བསྟེན་པ་ཡི། །འཁོར་
ལོ་གཉིས་ནི་མཉམ་པར་བྲི། །འཁོར་ལོ་ནག་པོ་སོགས་བྲལ་བའི། །ཁམ་ཕོར་གཉིས་ནི་ཁ་སྦྱར་དུ། །མར་དང་སྦྲང་རྩིས་བཀང་པ་གཞག །སྐུད་པ་དམར་པོས་བཅིངས་བྱས་ལ། །
ནུབ་ཕྱོགས་སུ་ནི་ཁ་བལྟས་ནས། །མེ་ཏོག་དམར་པོས་མཆོད་པར་བྱ། །བདག་ཉིད་གཤིན་རྗེ་མཐར་བྱེད་བ། །ཁ་དོག་དམར་པོ་ཆེར་འབར་བ། །ཟླ་བ་དམར་པོ་ལ་གནས་པའོ།།
བསྒྲུབ་བྱ་ཡང་ནི་རྣམ་བསམ་བྱ། །རང་གི་ལུས་ལས་བྱུང་བ་ཡི། །འོད་ཟེར་དམར་བོ་ལྕགས་ཀྱུ་ཡིས། །བསྒྲུབ་བྱ་དགུག་པར་བྱ་བར་བསམ། །སྔགས་ནི་སྤྲོ་ཞིང་ཁྲི་བཟླས་བྱ། །
དེས་ནི་བསྒྲུབ་བྱ་ཉམས་གྱུར་ནས། །རྐང་པ་གཉིས་སུ་ལྷགས་གྱུར་ནས། །གོས་བྲལ་སྐྲ་ནི་བཤིག་གྱུར་བ། །རྣམ་པར་བསམ་ལ་བཟླས་པ་བརྩམ། །གལ་ཏེ་དབང་དུ་མ་གྱུར་ན།།
མར་ལ་སོགས་པ་བྲལ་བྱས་ལ། །དུ་བ་མེད་པའི་སེང་ལྡེང་མེས། །འཁོར་ལོ་དེ་ནི་སྒྲུབ་པོས་བསྲོ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། ཧོ་དེ་བ་དཏྟཾ་བ་ཤཾ་ཀུ་རུ་ཧོ། །ཨོཾ་
ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། བཽ་ཥཊ་དེ་བ་དཏྟ་སྱ་ཡ་བ་ཤ་མ་ན་ཡ་བཽ་ཥཊ་འདི་ནི། བཅོམ་ལྡན་འདས་ཀྱིས་དབང་དུ་བྱ་བའི་ཆོ་ག་གསུངས་སོ། །དུར་ཁྲོད་

83-1-352b

གོས་སམ་ཡང་ན་ནི། །རང་བྱུང་གིས་བསྐུལ་རས་ལ་ནི། །ཁྲག་དང་རྒྱ་སྐྱེགས་བསྲེས་པ་ཡིས། །འཁོར་ལོ་གཉིས་ནི་མཉམ་བྲིས་ལ། །ཡི་གེ་ཛ་དང་ཡི་གེ་ཧྲཱིས། །མིང་ནི་རྣམ་པར་བསྟེན་
བྱས་ལ༑ ༑བཙུན་མོ་ཡི་ནི་པདྨའི་སྣོད། །ཁ་སྦྱོར་ནང་དུ་བཙུད་བྱས་ཏེ། །སྐུད་པ་དམར་པོས་བཅིངས་བྱས་ལ། །མེ་ཏོག་དམར་པོས་མཆོད་པར་བྱ། །བདག་ཉིད་གཤིན་རྗེ་མཐར་བྱེད་པ། །
ནུབ་ཀའི་ཉི་མ་དང་འདྲ་དམར། །ལྕགས་ཀྱུ་དམར་པོས་བཀུག་པ་ཡིས། །བསྒྲུབ་བྱ་དག་ནི་རྣམ་བསྒོམ་བྱ། །སྙིང་ལ་ལྕགས་ཀྱུས་བརྒྱབ་ནས་ནི། །སྐེ་ནས་ཞགས་པས་བཅིངས་བྱས་ཏེ།།
གཅེར་བུ་སྐྲ་ནི་མ་བཅིངས་པར། །རླུང་གི་དཀྱིལ་འཁོར་སྦྱོར་བ་ཡིས། །སེངྒེ་དམར་པོའི་སྟེང་འདུག་ལ། །རྫས་ལྔ་ཡིས་ནི་བཀྲུ་བྱ་ཞིང༌། །འོངས་པ་རུ་ནི་བསམ་པར་བྱ། །གལ་ཏེ་བསྒྲུབ་
བྱ་མི་འོང་ན། །སེང་ལྡེང་གི་ནི་མེ་མདག་ལ། །དེར་ནི་བཟླས་པ་བརྩམ་པར་བྱ། །བརྟུལ་ཞུགས་ཅན་གྱིས་འཁོར་ལོ་བསྲོ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཧྲཱིཿཨ་མུ་ཀཾ་ཨཱ་
ཀཪྵ་ཡ་ཧྲཱིཿ། ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་ཛཿ། དེ་བ་དཏྟ་ཨཱ་ཀཪྵ་ཡ་ཛཿ། འདི་ནི། བཅོམ་ལྡན་འདས་ཀྱིས་དགུག་པའི་ཆོ་ག་གསུངས་པའོ། །དུར་ཁྲོད་གོས་ལ་མཁས་
པས་ནི༑ ༑ཡུང་བ་ཡི་ནི་ཁུ་བ་ཡིས། །འཁོར་ལོ་གཉིས་ནི་མཉམ་པར་བྲི། །ཡི་གེ་ལམ་གྱིས་བསྟེན་པ་ཡི། །བསྒྲུབ་བྱའི་མིང་ཡང་བྲི་བར་བྱ། །ཁམ་ཕོར་ཁ་སྦྱོར་ནང་དུ་སྟེ། །ཁམ་ཕོར་

83-1-353a

༄༅། །སེར་པོའི་སྟེང་དུ་གཞག །དེ་ལ་མཁས་པས་རེ་ཁཱ་བྲི། །རེ་ཁ་བདུན་ནམ་ཡང་ན་བཞི། །མཉམ་པར་བཞག་པས་བྲི་བར་བྱ། །རི་རབ་ལྕོག་བརྒྱད་ཅེས་
གྲགས་པ། །དེ་ཡི་སྟེང་དུ་མཉམ་པར་བྲི། །ཡི་གེ་ཧཱུཾ་དང་ཡི་གེ་བཾ། །རི་རབ་དེ་ནི་བསྟེན་པར་བྱ། །དེ་ཡི་སྟེང་དུ་ལམ་ཡིག་ལས། །དབང་ཆེན་དཀྱིལ་འཁོར་དགོད་པར་བྱ། །སྣ་ཚོགས་
རྡོ་རྗེས་མནན་པ་ལ། །སྐུད་པ་སེར་པོས་བཅིངས་ནས་ནི། །གཤིན་རྗེ་གཤེད་པོ་མདོག་སེར་པོ། །དབང་ཆེན་དཀྱིལ་འཁོར་ལ་གནས་པ། །བསྒྲུབ་བྱ་སེར་པོ་རྣམས་བསམས་ལ། །
རི་རབ་ཀྱིས་ནི་མནན་བྱས་པ། །ཕྱག་ན་རྡོ་རྗེས་མནན་བྱས་པ། །དབང་ཆེན་དཀྱིལ་འཁོར་གྱི་འོག་ཏུ། །མནྡྷ་ར་སོགས་རི་བོ་དང༌། །སྣ་ཚོགས་རི་བོ་རྣམས་ཀྱིས་ཀྱང༌། །བསྒྲུབ་བྱ་མནན་
པར་བསྒོམ་པར་བྱ། །དེ་ལ་གནས་ནས་བཟླས་པ་བྱ། །ཨོཾ་ཧྲཱཾཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ལཾ་དེ་བ་དཏྟ་སྠཱ་ནེ་སྟམྦྷ་ཡ་ཀུ་རུ་ལཾ། འདི་ནི། བཅོམ་ལྡན་འདས་ཀྱིས་རེངས་པར་
བྱེད་པའི་ཆོ་ག་གསུངས་པའོ། །ངག་ནི་རེངས་པར་འདོད་པ་ཡིས། །དེ་བཞིན་འཁོར་ལོ་གཉིས་བྲིས་ལ། །བསྒྲུབ་བྱའི་མིང་ཡང་བྲི་བར་བྱ། །དེར་ནི་སྔགས་ཀྱང་སྤྲོས་ལ་བཟླས། །
ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ལཾ་དེ་བ་དཏྟ་སྱ་ཡ་ཐཱ་སྲ་ར་ཐཱ། ཀ་ར་ཀྲིཏྟེ་ནནྟི་བར་ཡ་ས་ཐཱ་ཨ་བི་རཱུ་པ་ཀཾ་དེ་བ་དཏྟོ་ཡ་ཛྙཱ་དཏྟ་ཡ་སྱ་བཱ་ཀ་སྟམྦྷ་ན་ཀུ་རུ་ལཾ། བཅོམ་ལྡན་

83-1-353b

འདས་ཀྱིས་རེངས་པར་བྱེད་པའི་ཆོ་ག་དེ་སྐད་གསུངས་སོ། །ཤིན་ཏུ་ལེགས་པར་སྦས་པ་ཡིས། །འདི་ལས་གསུངས་བཞིན་དགོངས་པ་དག །གཤིན་རྗེ་གཤེད་ནག་སྦྱོང་བ་ཡིས། །ཉི་མ་
གཅིག་གིས་འགྲུབ་པར་འགྱུར། །སྔར་བཞིན་དུར་ཁྲོད་ཀྱི་རས་ལ། །འཁོར་ལོ་གཉིས་བྲིས་བརྟུལ་ཞུགས་ཅན། །སྐེ་ཚེ་དང་ནི་ཚྭ་དང་ནི། །དུག་དང་གཞན་ཡང་ནིམ་པ་དང༌། །ཚ་བ་
གསུམ་དང་ཚ་བའི་མར། །དུར་ཁྲོད་ཀྱི་ནི་སོལ་བ་དང༌། །དྷ་དུར་ལོ་མའི་ཁུ་བ་དང༌། །ཙནྡ་ལི་འབྲས་མཛུབ་མོ་ཁྲག །ཚྭ་སྒོ་ཅན་གྱི་ས་བླངས་ཏེ། །གདོལ་བའི་རྫ་མའི་དྲེག་པ་དང༌། །རབ་ཏུ་
ལྟོགས་པའི་སྨྱུ་གུ་ཡིས། །བཅུ་བཞི་ལ་བྲིས་བརྟུལ་ཞུགས་ཅན། །ཁྲོས་པའི་སེམས་ཀྱིས་ཉིན་ཕྱེད་ན། །གདུག་པ་ཅན་རྣམས་གསད་པའི་ཕྱིར། །སེམས་ཅན་གནོད་པ་བྱེད་པའི་མིང༌། །ཡི་
གེ་ཧཱུཾ་གིས་བསྟེན་བྱས་ལ། །བདག་ཉིད་གཤིན་རྗེ་མཐར་བྱེད་པའི། །སྦྱོར་བས་ལྷོ་ཕྱོགས་ཁ་བལྟས་ཏེ། །ཁྲོ་ཆེན་རབ་ཏུ་དྲག་པོའི་གཟུགས། །རུས་པས་མགོ་བོ་རྣམ་བརྒྱན་ལ། །མ་ཧེ་
ལ་ཞུགས་ལྕེ་ཕྱུང་འདྲིལ། །གསུས་པ་ཆེ་ལ་རབ་འཇིགས་པ། །སྐྲག་བྱེད་སྐྲ་འབར་གྱེན་དུ་འགྲེང༌། །སྨ་ར་སྨིན་མ་དེ་བཞིན་སེར། །གཡས་ན་རྡོ་རྗེ་ཆེན་པོ་དང༌། །གཉིས་པ་ན་ནི་རལ་གྲི་དང༌།།
གསུམ་པའི་ཕྱག་ན་གྲི་གུག་གོ །ད་ནི་གཡོན་པའི་བྲི་བར་བྱ། །འཁོར་ལོ་དང་ནི་པདྨ་ཆེ། །ཐོད་པ་ཉིད་ནི་གཡོན་ན་འོ། །རྩ་བའི་ཞལ་ནི་ཤིན་ཏུ་ནག །གཡས་པའི་ཟླ་འོད་བཟང་པོ་འདྲ། །

83-1-354a

༄༅། །གཡོན་པའི་དམར་པོ་ཡིན་པར་བརྟག །རྡོ་རྗེ་རྒྱན་གྱིས་རབ་ཏུ་བརྒྱན། །བ་སྤུ་ཁུང་ནས་འཇིགས་ཆེན་པོ། །རང་རིགས་བདག་པོ་རབ་འཕྲོ་བ། །ཉི་མའི་དཀྱིལ་འཁོར་
སྟེང་ན་ནི། །ཞབས་ནི་གཡོན་པ་བརྐྱང་བས་གནས། །མཆེ་བ་གཙིགས་ཤིང་རྒྱགས་པ་ཡིས། །བསྐལ་པའི་འབར་བ་མེ་དང་མཚུངས། །འདི་ལྟ་བུ་ཡི་བདག་ཉིད་ཀྱིས། །བསྒྲུབ་པར་བྱ་
བ་མདུན་དུ་དགོད། །གདུག་པའི་མཚོན་གྱིས་བརྒྱབ་པ་ཡིས། །དྲི་མ་ཅན་ལ་ནད་ཀྱིས་གཟིར། །གོས་མེད་འདར་ཞིང་ཉམ་ཆུང་བས། །དོན་འདོད་པ་ཡི་ཚིག་སྨྲ་ཞིང༌། །མཚོན་གྱིས་
གཟིར་བར་བྱས་པ་ཡིས། །རྣག་གི་ཐུམ་པོས་ལུས་གང་བ། །གྲང་བའི་རླུང་གིས་གཙེས་གྱུར་ཅིང༌། །མེ་ཡི་ནང་དུ་ཞུགས་པ་ལ། །མ་ཧེ་དང་ནི་སྟག་དག་དང༌། །ཁྱི་དང་མཆུ་རིང་ཅན་
དག་གིས། །སངས་རྒྱས་སྡེ་ནི་སྔོན་འཇིགས་པའི། །སྡིག་པོ་ཆེ་དག་ཟ་བར་བྱེད། །མཐར་བྱེད་པ་ཡི་ལྷོར་གནས་པ། །ཚེར་མས་ལུས་ནི་བཀང་བ་དང༌། །རྐང་པ་ཤིང་ལྕགས་སྒྲོག་
གིས་བསྡམས། །དེ་བཞིན་དུམ་བུ་དུམ་བུར་བྱས། །པགས་པ་དག་ནི་བཤུས་བྱས་ནས། །དེ་ལ་ཚྭ་དང་སྐེ་ཚེ་བསྐུས། །ཧཱུཾ་ཞེས་ཟེར་བ་བསྒོམ་པར་བྱ། །དེ་ཡི་ལུས་སྲུང་ལ་སོགས་
ལ༑ ༑བཅད་པ་དག་ནི་མདུན་དུ་དགོད། །དེ་ཡི་གོ་ཆའང་མེད་བྱས་ནས། །སྟོང་པའི་ལུས་ནི་མདུན་དུ་བསམ། །རང་གི་ལུས་བྱུང་ཁྲོ་བོ་ནི། །གཤིན་རྗེ་གཤེད་སོགས་བདག་ཉིད་འདྲས།།

83-1-354b

དེ་ཡི་ལུས་ལ་བརྒྱབ་ནས་ནི། །ཚིལ་བུ་རྐང་དག་འཐུང་བར་བྱེད། །དེ་ཡི་མདུན་དུ་གཤིན་རྗེ་བསྒོམ། །ལག་ན་དབྱིག་པ་སྟོབས་པོ་ཆེ། །གདུག་པ་ཅན་དེས་རྡེག་པར་བྱེད། །དེ་ཡི་རྒྱུ་མའི་ཕྲེང་
བ་སོགས། །བྱ་རྒོད་ཀྱིས་ཁྱེར་མཁའ་ལ་འགྲོ། །ས་ཡི་འོག་ནས་ཀླུ་དང་ནི། །ལྷ་མ་ཡིན་ལ་སོགས་པས་རྡེག །འདི་ལྟར་བསྒྲུབ་བྱ་ཉམས་བྱ་བ། །སྙིང་རྗེ་ལ་གནས་སེམས་ཀྱིས་ནི། །བྱེད་པས་
འཁོར་བའི་གནས་བཏོན་ནས། །སངས་རྒྱས་ཞིང་དུ་འགྲོ་བར་བྱེད། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཁྱད་པར་ཅན་གྱི་ཐུགས་ཀྱིས་འདི་ལྟ་བུའི་གསུང་ཕྱུང་བར་མཛད་དོ། །
ཨེ་མའོ་བསད་པའི་ཡང་དག་བསད། །བསད་པ་མ་ཡིན་སྡིག་ལས་དཀྲོལ། །ཇི་སྲིད་བསད་ཀྱང་མ་བསད་དོ། །སྡིག་པ་སྟོང་ཕྲག་བྱས་པ་ཡིས། །མནར་མེད་ལ་སོགས་མི་སྐྱེ་བས། །ཨེ་མའོ་
སངས་རྒྱས་ཆེ་བའི་བདག །བསད་པས་བྱང་ཆུབ་ཐོབ་པར་བྱེད། །སེམས་ཅན་གསོད་པ་བསད་པ་ཉིད། །སྙིང་རྗེ་ཆེན་པོ་ཉིད་ཀྱིས་བྱས། །ཨེ་མའོ་སྙིང་རྗེ་སྟོབས་ཀྱི་མཆོག །སྙིང་རྗེ་དམན་
པས་འགྲུབ་མི་འགྱུར། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཧཱུཾ་དེ་བ་དཏྟ་མཱ་ར་ཡ་ཧཱུཾ་ཕཊ། ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། དེ་བ་དཏྟ་མཱ་ར་ཡ་ཕཊ། དེ་ནི། བཅོམ་ལྡན་འདས་
ཀྱིས་རྣམ་པར་རྟོག་པའི་རྡོ་རྗེ་འཁྲུལ་འཁོར་དང་སྔགས་དང་སྨན་གྱིས་བསད་པ་ལ་སོགས་པའི་ཆོ་གའོ། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་

83-1-355a

༄༅། །ནག་པོའི་རྒྱུད་ལས། རིམ་པར་ཕྱེ་བ་བཞི་པའོ།།    །།དེ་ནས་འཁོར་ལོ་གཉིས་བྲིས་ལ། །ཡི་གེ་ཕཊ་ཀྱིས་བསྟེན་པ་ཡི། །བསྒྲུབ་བྱའི་མིང་ནི་བྲིས་བྱས་
ལ༑ ༑ཐོད་པ་ཁ་སྦྱར་ནང་དུ་གཞུག །སྐུད་པ་སྔོན་པོས་བཅིངས་བྱས་ཏེ། །ཉི་མ་ཕྱེད་ཀྱི་དུས་སུ་ནི། །དུར་ཁྲོད་ས་ཡི་ནང་དུ་སྦས། །གཤིན་རྗེ་གཤེད་ཀྱི་སྦྱོར་བ་ཡིས། །རྟ་དང་མ་ཧེ་ཞོན་
པ་ཡི༑ ༑ལག་ན་མཚོན་ཐོགས་བསྒྲུབ་བྱ་གཉིས། །མདུན་དུ་བསྒྲུབ་བྱ་དགོད་པར་བྱ། །ཁྲོས་པའི་ལུས་ལ་སྤྲུལ་པའི་ཚོགས། །གཉིས་ཀའི་ཕྱོགས་སུ་བསམ་པར་བྱ། །གཉིས་ཀས་
འཐབ་མོ་མང་པོ་བྱེད། །ཁྲོས་ཤིང་གདུག་པའི་སེམས་ལྡན་པའི། །སྟོབས་ལྡན་ཁྲོས་པ་བསྒོམ་པར་བྱ། །བསྒོམས་པས་བཟླས་པ་བརྩམ་པར་བྱ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་
ཕཊ་ཕཊ། དེ་བ་དཏྟ་ཡ་ཛྙཱ་དཏྟེ་བི་དྭེ་ཥཱ་ཡ་ཧཱུཾ་ཕཊ། འདི་ནི། བཅོམ་ལྡན་འདས་ཀྱིས་དབྱེ་བའི་ཆོ་ག་གསུངས་པའོ། །ཆོ་ག་དག་ནི་སྔ་མ་བཞིན། །འཁོར་ལོ་གཉིས་ནི་བྲིས་བྱས་ལ། །ཡི་
གེ་ཧཱུཾ་ཕཊ་གྱིས་བསྟན་པ། །ཐོད་པ་ཁ་སྦྱར་ནང་དུ་གཞུག །སྐུད་པ་ནག་པོས་བཅིངས་བྱས་ལ། །ཤ་ཟའི་ཚུལ་དུ་སྤ་བར་བྱ། །གཤིན་རྗེའི་སྦྱོར་བ་ལ་གནས་པས། །མདུན་དུ་བསྒྲུབ་
བྱ་བསྒོམ་པར་བྱ། །ཡཾ་བྱུང་གཞུ་ཡི་དབྱིབས་འདྲ་བའི། །རླུང་གི་དཀྱིལ་འཁོར་ནག་པོ་ལ། །དེ་སྟེང་མདོག་སྔོན་རྔན་རྔ་མོ་བསྒོམ། །དེ་ལ་གདུག་པ་ཅན་བསྐྱོན་ལ། །ལྷོ་ཡི་ཕྱོགས་སུ་ཁ་

83-1-355b

བསྟན་ཏེ། །ཁྲོ་བོའི་ཚོགས་ཀྱིས་དེ་བརྡེག་པ། །སངས་རྒྱས་ཡིན་ཡང་བཟློག་པར་དཀའ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཧཱུཾ་ཕཊ་དེ་བ་དཏྟ་ཨུ་ཙྪི་ཊ་ཡ་ནཾ་ཧཱུཾ་ཕཊ། འདི་ནི། བཅོམ་
ལྡན་འདས་ཀྱིས་བསྐྲད་པའི་ཆོ་ག་གསུངས་པའོ། །ཁྲོས་པས་རྣལ་འབྱོར་ལྷོར་བལྟས་ལ། །ར་ཁྲག་རོ་བསྲེགས་ཐལ་བ་དང༌། །དུག་གི་ཚྭ་དང་སྐེ་ཚེ་དང༌། །མར་ཁུ་སྨྱོན་པའི་ཁུ་བ་ཡིས། །
དུར་ཁྲོད་རས་ལ་འཁོར་ལོ་གཉིས། །རིམ་བ་འདི་བཞིན་བྲི་བར་བྱ། །བསད་པ་གཤིན་རྗེའི་ལུས་ལ་གནས། །དབྱེ་བ་རྟ་དང་མ་ཧེ་ཡི། །བསྐྲད་པ་རྔ་མོའི་ལུས་ལ་གནས། །ཞི་བ་ཟླ་བའི་དཀྱིལ་
འཁོར་གྱིས། །རྒྱས་པ་ཟླ་བ་སེར་པོ་ལ། །བཙུན་མོ་སྙིང་གར་དབང་དུ་བྱ། །ར་ལ་བསྐྱོན་པས་འགུགས་པར་བྱེད། །རི་བོའི་དཀྱིལ་དུ་རེངས་བྱ་གཞག །ཤ་ར་བྷ་འམ་སེངྒེས་དགུག །དེ་བཞིན་
གཞན་ཡང་མཚོན་པར་བྱ། །རོ་ཙ་ན་དང་རྒྱ་སྐྱེགས་དང༌། །ཁ་ཆེ་ཡི་ནི་ཁྱད་པར་གྱི། །དབང་དུ་བྱ་བ་གྲོ་གར་བྲི། །དགེ་བའི་སེམས་ཀྱིས་བཟུང་བྱས་ན། །འགྲུབ་པར་འགྱུར་ཏེ་ཐེ་ཚོམ་མེད། །
ཁམ་ཕོར་ཁ་སྦྱར་ནང་དུ་གཞུག །ཁྭ་ཡི་སྒྲོ་ཡི་སྨྱུ་གུ་ཡིས། །ཉི་མ་ཕྱེད་ནས་བྲི་བར་བྱ། །པདྨའི་ཁ་སྦྱོར་རོ་བསྲེགས་སར། །གཤིན་རྗེའི་རྣལ་འབྱོར་བདག་ཉིད་ཀྱིས། །ཨོཾ་ཧྲཱིཿཥྚྲཱིཿལ་སོགས་
གསང་སྔགས་བཟླས། །ལྷོ་ཕྱོགས་གནས་ཏེ་ཚར་གཅད་བྱ། །མཐའ་ཡི་ཡ་བོར་ཞི་བ་ལ། །ཡི་གེ་ནི་དེ་གཉིས་ཀ་དང༌། །ཕྱི་ནས་དཀྱིལ་གྱི་ཡ་སྤངས་ཏེ། །ཡི་གེ་ལྷག་མ་ཅི་བདེ་བར། །

83-1-356a

༄༅། །སྔོན་དུ་བསྙེན་པ་ཁྲི་ཙམ་བྱ། །འདིས་ནི་ལས་རྣམས་རབ་སྒྲུབ་པ། །ཡེ་ཤེས་རྡོ་རྗེས་བྱ་བ་སྟེ། །གཤིན་རྗེ་གཤེད་ཀྱི་རྣལ་འབྱོར་པས། །རབ་ཏུ་གྲགས་པའི་འཁོར་
ལོ་འདི། །ཡི་གེར་བྲིས་ནས་གནས་པ་དང༌། །འཁོར་ལོ་བྲིས་ནས་གནས་པ་ཡི། །ཁྱིམ་དེར་འཐབ་མོ་རྟག་ཏུ་འབྱུང༌། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་
གཤེད་ནག་པོའི་རྒྱུད་ལས། འཁྲུལ་འཁོར་གྱི་གོ་རིམ་བྲི་བ་ཞེས་བྱ་བ་སྟེ་རིམ་པར་ཕྱེ་བ་ལྔ་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་བཅོམ་ལྡན་
འདས་རྡོ་རྗེ་འཆང་ཆེན་པོ་ལ་བསྟོད་པའི་རྒྱལ་པོ་འདིས་གསོལ་བ་བཏབ་པ། གང་གིས་རྡོ་རྗེ་ཅན་མཉེས་པ། །ཞེ་སྡང་ཕྱག་རྒྱའི་རྣལ་འབྱོར་གྱིས། །རྡོ་རྗེའི་ཕྱག་རྒྱས་རྒྱས་བཏབ་པས། །དངོས་
གྲུབ་རྒྱ་ཆེན་ཐོབ་པར་བྱེད། །དེ་ནས་རྡོ་རྗེ་འཆང་རྒྱལ་པོས། །འདི་ལྟ་བུ་ཡི་གསུང་བསྒྲགས་སོ། །དཀྱིལ་འཁོར་གྱི་ནི་ལྷ་ཀུན་གྱི། །དབུ་ལ་གཤིན་རྗེ་གཤེད་པོ་བསྒོམ། །རྟག་ཏུ་དཀྱིལ་འཁོར་
བྲི་བར་བྱ། །རྟག་ཏུ་སྦྱིན་སྲེག་གིས་ཀྱང་དགང༌། །རྟག་ཏུ་དམ་ཚིག་དག་ཀྱང་གཟུང༌། །སྡོམ་པ་དག་ཀྱང་ཡང་དག་གཟུང༌། །དང་པོ་ལ་ནི་ཅོད་པན་དབང༌། །གཉིས་པ་རལ་གྲི་སྦྱིན་པར་བྱ། །གསུམ་
པ་རྡོ་རྗེ་དྲིལ་བུ་དང༌། །ཟླ་བ་བཟའ་བ་བཞི་པ་སྟེ། །བཞི་པོ་འདི་ནི་དབང་ཆེན་པོ། །ནག་པོའི་ཞལ་ནས་བྱུང་བ་ཡི། །དབང་འདི་དག་གི་བྱེ་བྲག་གིས། །རྒྱལ་བའི་སྲས་ཀྱིས་བྱང་ཆུབ་

83-1-356b

ཐོབ༑ ༑འབྱུང་པོ་ཀུན་གྱི་གཏོར་མའི་ལུས། །སྔགས་འདི་དེ་ནས་རབ་བཤད་བྱ། །སྔགས་ཆེན་བཟླས་པ་ཙམ་གྱིས་ནི། །འབྱུང་པོ་ཐམས་ཅད་འདར་འགྱུར་བ། །ཨོཾ་ཨིནྡྲ་ཡ་ཧྲཱིཿཡ་མཱ་
ཡ་ཥྚྲཱིཿབ་རུ་ཎཱ་ཡ་ཝི། ཀུ་པེ་རཱ་ཡ་ཀྲྀ་།ཨཱི་ཤཱ་ན་ཡ་ཏ། ཨགྣ་ཡེ་ཨཱ། ནཻ་རི་ཏེ་ཡེ་ན། བཱ་ཡ་བེ་ན། ཙནྡྲཱ་ཡ་ཧཱུཾ། ཨ་ཀཪྵ་ཡ་ཧཱུཾ། བྲཧྨ་ཎེ་ཕཊ། བ་སུ་དྷ་རི་ཎྷྱེ་ཎྱེ། བཻ་མ་ཙི་ཏྲི་ཎེ་སྭཱཧཱ། སརྦ་བྷཱུ་ཏེ་བྷྱོ་
ཧཱ༑ ཧ་ཧ་ཧི་ཧི། ཧཱུཾ་ཧཱུཾ། ཕེཾ་ཕེཾ། ཕཊ་ཕཊ་སྭཱཧཱ། བི་ཊ་མུ་ཏྲ་ཆུ་བསྲེས་པས། །དཀྱིལ་འཁོར་གྲུ་གསུམ་བྱས་ནས་ནི། །ལྷ་རྣམས་ཀྱང་ནི་ཚིམ་པར་བྱས། །ཧ་ཧ་ཞེས་ཀྱང་དྲན་པར་བྱ། །དཀྱིལ་
འཁོར་རིམ་གསུམ་བྱ་བ་ནི། །བརྒྱད་དང་བཅུ་གཉིས་བཅུ་དྲུག་པའི། །དཀྱིལ་འཁོར་མཁས་པས་བྲིས་པ་ལ། །སྔགས་ནི་ཀུན་ཏུ་དགོད་པར་བྱ། །བརྟུལ་ཞུགས་ཅན་གྱིས་བཅུ་གཉིས་
པར༑ ༑གྲུབ་པའི་སྔགས་རྣམས་དགོད་པར་བྱ། །རྒྱུ་དང་མི་རྒྱུའི་འཇིག་རྟེན་གསུམ། །མ་ལུས་ལུས་པ་མེད་པར་འགྲུབ། །ཨོཾ་ཡ་མ་རཱ་ཛ། ས་དོ་མེ་ཡ། ཡ་མ་དོ་རུ། ཎ་ཡོ་ད་ཡ། ཡ་ད་ཡོ་ནི་
ར་ཡཀྵེ་ཡ། ཡཀྵེ་ཡཙྪ། ནི་རཱ་མ་ཡ། ཧཱུཾ་ཧཱུཾ་ཕཊ། དཀྱིལ་དུ་ཡ་བྱས་ཤར་དུ་ཀྵེ། །ལྷོ་རུ་འཇམ་པའི་རྡོ་རྗེ་སྟེ། །ཡི་གེ་མེ་ནི་ནུབ་ཏུ་བྲི། །བྱང་དུ་ད་སྟེ་ད་མ་ན། །བསྒྲུབ་བྱའི་མིང་ནི་སྤྱིན་བྱ་བ།།
མཚམས་ཀྱི་སྟོང་པ་དག་ཏུ་འོ། །ཧཱུཾ་གཉིས་ཀྱིས་ནི་བསྟེན་བྱས་ལ། །དགོད་པ་ཐམས་ཅད་སྒྲུབ་པར་བྱེད། །ཡ་ཙ་ནི་ར་ཛས་དོ་རུ། །ན་ཡོ་ན་རི་ལ་སོགས་པ། །ཕྱི་རོལ་རིམ་པར་གཡོན་

83-1-357a

༄༅། །བརྩམས་བྲི། །དོན་ཀུན་རབ་ཏུ་བསྒྲུབ་པའི་ཕྱིར། །རིམ་པ་གསུམ་པ་དེ་ལ་ནི། །ཀུན་ཏུ་ཆ་རེ་བོར་བ་ལ། །ཤར་ནས་བརྩམས་ནས་བྲི་བར་བྱ། །ཨོཾ་ཧྲཱིཿཥྚྲཱིཿལ་
སོགས་པའི་སྔགས། །དེ་ཡི་བར་དག་ཐམས་ཅད་ཀྱི། །ཆ་བརྒྱད་བོར་བ་དག་ལ་བྲི། །ཨ་མུ་ཀཾ་ཀུ་རུ། ཨུཙྪ་ཊ་ཡ་བ་ཤིཾ་ཀུ་རུ། བི་དྭེ་ཥ་ཡ། ཤཱནྟིཾ་ཀུ་རུ། པུཥྚིཾ་ཀུ་རུ། འདི་ལྟར་
གཡོན་ནས་བརྩམས་ནས་ནི། །ལས་དང་རྗེས་སུ་མཐུན་པར་ནི། །ཕྱག་འཚལ་ན་མ་ཐ་མའི་བར། །ཐ་མ་རུ་བཽ་ཥཊ་དང༌། །ཧཱུཾ་ཕཊ་དང་ལྡན་ས་བོན་གྱིས། །ཞི་དང་རྒྱས་དང་མཐར་
དབང་བྱེད། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། འཁོར་ལོ་རྣམ་པར་བྲི་བ་ཞེས་བྱ་བ་སྟེ་རིམ་པར་ཕྱེ་བ་དྲུག་པའོ།།    །།
ཁྲག་དགུག་པ་ཡི་སྦྱོར་བ་ནི། །ཞལ་གསུམ་ཕྱག་དྲུག་སྐེམ་པ་ཡི། །ཕྱག་ན་འཁོར་ལོ་ཟླ་འོད་འདྲའི། །མཁས་པས་ཙརྩི་ཀ་བསྒོམ་བྱ། །ཆང་དག་དགུག་པའི་སྦྱོར་བ་ནི། །ཞལ་
གསུམ་ཕྱག་དྲུག་ཕག་གདོང་མ། །རབ་སྔོ་ཕྱག་ན་རྡོ་རྗེ་བསྣམས། །མཁས་པས་ཕག་མོ་བསྒོམ་པར་བྱ། །ཤེས་རབ་བསྐྱེད་པར་བྱ་བའི་ཕྱིར། །ཞལ་གསུམ་ཕྱག་དྲུག་དམར་
བ་ལ༑ ༑ཞི་བ་ཕྱག་ན་པདྨ་བསྣམས། །དབྱངས་ཅན་བརྟུལ་ཞུགས་ཅན་གྱིས་བསྒོམ། །ཁུ་བ་དགུག་བའི་སྦྱོར་བ་ནི། །ཞལ་གསུམ་ཕྱག་དྲུག་རལ་གྲི་བསྣམས། །ནོར་བུ་མརྒད་

83-1-357b

འདྲ་བ་ནི། །གཽ་རི་མཁས་པས་བསྒོམ་པར་བྱ། །དེ་ནས་བཅོམ་ལྡན་འདས་རྡོ་རྗེ་གཤིན་རྗེ་གཤེད་པོ་བསད་པ་དང་དགུག་པ་ཞེས་བྱ་བའི་ཏིང་འཛིན་ལ་སྙོམས་པར་ཞུགས་ནས་རྡོ་རྗེ་ཙརྩི་
ཀའི་སྔགས་འདི་གསུངས་སོ། །ཨོཾ་ཙ་རྩི་ཀེ་སིདྡྷཱི་ནྡྲ་ནཱི་ལ་ཧ་རི་ཎི་རཏྣ་ཏྲ་ཡ་ཨ་པ་ཀ་རི་ཎོ་རུ་དྷི་ར་ཨ་ཀརྵ་ཡ་ཛཿ། སྔགས་འདི་དག་ནི་དྲན་བྱས་ན། །ཁ་གདངས་པ་དག་བྱས་པ་ཡིན། །འཇིག་
རྟེན་གསུམ་གྱི་ཁྲག་ཆེན་པོ། །འགུགས་པར་འདི་ལ་ཐེ་ཚོམ་མེད། །དེ་ནས་བཅོམ་ལྡན་འདས་རྡོ་རྗེ་གཤིན་རྗེ་གཤེད་ཆེན་པོ་ཆང་འགུགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ཏེ་རྡོ་རྗེ་ཕག་མོའི་ཆང་འགུགས་པའི་སྔགས་གསུངས་པ། ཨོཾ་བཛྲ་གྷོ་ན་སུ་གྷོ་ནེ་བཛྲ་མཱ་མ་ཀཱི་བྷ་ར་བྷ་ར། སཾ་བྷ་ར་སཾ་བྷ་ར། ཏཻ་དྷ་ཏུ་ཀཪྱཾ། ཨཱ་ཀཪྵ་ཡ་ཛཿ། རྫ་མཁན་ལག་པ་ཕྱིས་
པའི་སས། །བུམ་པ་ཁ་མཛེས་ཉེར་བྱས་ལ། །རྐུན་མའི་སྐྲ་ནི་རྟེན་བཞག་སྟེ། །སྔགས་ནི་རྗེས་སུ་དྲན་པར་བྱ། །སྔགས་འདི་ཆེ་བའི་བདག་ཉིད་འདི། །བ་ཏ་མཆོད་རྟེན་དག་ཏུ་བསྟན། །དལ་
གྱིས་དམིགས་ནས་འབད་པར་བྱ། །ཆད་ནི་འགུགས་པར་རབ་ཏུ་གྲགས། །དེ་ནས་བཅོམ་ལྡན་འདས་དམ་ཚིག་ཆེན་པོའི་གཤིན་རྗེ་གཤེད་རྡོ་རྗེ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་དབྱངས་ཅན་མའི་སྔགས་གསུངས་པ། ཨོཾ་པི་ཙུ་པི་ཙུ་པྲཛྙཱ་བརྡྷ་ནི། ཛྭཱ་ལ་ཛྭཱ་ལ། མེ་དྷ་བརྡྷ་ནི། དྷི་རི་དྷི་རི། བུདྡྷི་བརྡྷ་ནི་སྭཱཧཱ། ཚེས་

83-1-358a

༄༅། །ཀྱི་དང་པོ་ནས་བཟུང་སྟེ། །ཀུན་ཏུ་ཟླ་བ་ཉ་ཡི་བར། །སྦྱར་བའི་སྐད་ནི་སྨྲ་བར་བྱ། །ཇི་སྲིད་ཟླ་བའི་རྗེས་འཇུག་པས། །རྟག་ཏུ་ཚིགས་བཅང་བརྒྱ་ཟིན་འདི། །ངག་
གི་དབང་ཕྱུག་འགྲུབ་པར་འགྱུར། །ཁམས་གསུམ་མ་ལུས་པ་དག་ནི། །མ་ལུས་ལུས་པ་མེད་པར་འགྲུབ། །དེ་ནས་བཅོམ་ལྡན་འདས་གཤིན་རྗེ་གཤེད་རྡོ་རྗེས་ཁུ་བ་འགུགས་པ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཁུ་བ་འགུགས་པར་བྱེད་པའི་གཽ་རཱིའི་སྔགས་འདི་གསུངས་སོ། །ཨོཾ་ཨཱ་ཀཱཪྵ་ཎི་ཨཱ་ཀཪྵ་ཎི་གཽ་རི་ཧྲཱིཿདུཥྚཱ་ཡ་དུཥྚཱ་ཡ། ཤུ་ཀྲ་མ།
ཨ་ཀཪྵ་ཡ་ཛ་ཛ་ཛ་ཧཱུཾ་ཧཱུཾ་ཧཱུཾ་སྭཱཧཱ། པདྨ་ཁ་དང་རྡོ་རྗེ་དང༌། །དྲིལ་བུ་ལྕགས་ཀྱུའི་རླུང་སྦྱོར་གྱིས། །བཟླས་དང་སྒོམ་པའི་སྦྱོར་བ་ནི། །ཁུ་བའི་ཚོགས་ནི་འགུགས་པར་བྱེད། །ནགས་
ཀྱི་ནང་ངམ་དབེན་པ་རུ། །ལས་འདི་དག་ནི་བསྐུལ་བྱས་ནས། །ནུབ་བདུན་ཙམ་དུ་སྦྱོར་བ་ཡིས། །འགྲུབ་འགྱུར་འདི་ལ་ཐེ་ཚོམ་མེད། །དེ་ནས་བཅོམ་ལྡན་འདས་རྡོ་རྗེ་གཤིན་
རྗེ་གཤེད་ཆེན་པོ་རྡོ་རྗེ་ནག་པོ་འཇིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དབང་བསྐུར་བ་མཆོག་གི་དམ་ཚིག་འདི་ཉིད་ཀྱི་སྐུ་གསུང་ཐུགས་རྡོ་རྗེ་
རྣམས་ལས་ཕྱུང་བར་མཛད་དོ། །ཨུ་དུམ་བ་ར་མནྡཱ་ར། །བ་རི་ཛ་ཏ་ཀ་ཕྲེང་དང༌། །ཀར་ནི་ཀ་ཡི་ཕྲེང་བ་ནི། །བུ་ཁྱོད་ཟུངས་ལ་བྱིན་གྱིས་རློབས། །རལ་གྲི་ཆེན་པོས་ཁམས་

83-1-358b

གསུམ་པའི། །སངས་རྒྱས་ཀུན་གྱིས་ཕྱག་བྱས་པ། །འབྱུང་པོ་ཐམས་ཅད་འགུགས་པར་བྱེད། །ལས་ཀྱི་རལ་གྲི་དམ་པ་འདི། །བཟུང་ན་བདུད་ལས་རྒྱལ་བར་འགྱུར། །ཤེས་རབ་
ཐབས་ཀྱི་ངོ་བོ་ཉིད། །རྡོ་རྗེ་དྲིལ་བུ་སྒྲུབ་པ་འདི། །ལོངས་ལ་སློབ་མ་ཡང་དག་གཟུང༌། །བཏུང་བ་རིན་པོ་ཆེ་འདིས་ནི། །རྡོ་རྗེ་ལུས་ནི་རབ་ཏུ་བསྒྲུབ། །ཀུན་ཏུ་ཡེ་ཤེས་བུ་ཁྱོད་ཀྱིས། །འཐུངས་
ཤིག་ཡེ་ཤེས་ལས་བྱུང་བ། །སློབ་མའི་ཁར་ཡང་བླུག་བྱ་བ། །གཤིན་རྗེ་གཤེད་ཀྱིས་བསྒྲུབས་པ་ཡིན། །རྡོ་རྗེ་སློབ་མ་བདག་ཉིད་ཆེས། །ཤིན་ཏུ་དགའ་བའི་སེམས་སུ་བྱ། །དེ་བཞིན་
གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། འགུགས་པ་ལ་སོགས་པའི་སྦྱོར་བ་རིམ་པར་ཕྱེ་བ་སྟེ་བདུན་པའོ།།    །།དེ་ནས་རྡོ་
རྗེ་འཛིན་རྒྱལ་པོ། །སྲུང་བའི་འཁོར་ལོ་སྦྱོར་བར་བྱེད། །བགེགས་དང་ལོག་པར་འདྲེན་པ་དང༌། །གདུག་པ་ཅན་དག་བསལ་ཕྱིར་གསུངས། །དཔལ་ལྡན་རལ་གྲི་འཆང་བའི་བདག །
སྲུང་བའི་འཁོར་ལོ་སྦྱོར་བར་བྱེད། །རལ་གྲི་འབར་བའི་བདག་ཉིད་ཀྱིས། །རིག་པ་གསུམ་ལས་མཆོད་པར་བྱེད། །སེམས་ཅན་ཐམས་ཅད་སྐྱོབ་པ་ཡི། །སྤྱོད་པའི་ཚུལ་དང་ཁྱད་པར་
གྱིས༑ ༑ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དབང་དུ་གྱུར། །གཤིན་རྗེ་གཤེད་ཀྱི་དཀྱིལ་འཁོར་ནི། །སློབ་དཔོན་དག་གིས་དཀྱིལ་འཁོར་བྲི། །གོས་ཀྱིས་གདོང་ནི་བཅངས་བྱས་ལ། །

83-1-359a

༄༅། །དཀྱིལ་འཁོར་གྱི་ནི་མདུན་སྒོར་གཞག །ཁྱོད་སུ་ཞེས་ཀྱང་འདི་སྐད་དྲི། །སྐལ་བཟང་བདག་ཅེས་ཚིག་ཏུ་བརྗོད། །གསོལ་བཏབ་པ་ཡི་བློ་བཟང་ལ། །ཡོལ་བའི་
ནང་དུ་སྦྱིན་པར་བྱ། །དབང་བསྐུར་དོན་དུ་གུས་ཆེན་པོས། །དེ་ནས་ལན་གསུམ་ཆེད་དུ་བརྗོད། །ཇི་ལྟར་སངས་རྒྱས་ཆོས་ཆེན་པོས། །རྡོ་རྗེ་སེམས་དཔའ་དབང་བསྐུར་ལྟར། །བདག་ཀྱང་
མགོན་པོས་དབང་བསྐུར་ཞིང༌། །མཆོག་ཀྱང་བདག་ལ་སྩལ་དུ་གསོལ། །དེ་བཞིན་གླུ་དང་རོལ་མོས་མཆོད། །དེ་བཞིན་ཁྲུས་དང་བྱུག་པས་ཀྱང༌། །སློབ་མ་དད་པས་བླུག་པར་
བྱ༑ ༑དེ་ལ་བསྟོད་པ་ཀུན་ཀྱང་བྱ། །དེ་ནས་རྡོ་རྗེ་འཆང་གི་རྒྱལ་པོས་སྟོང་པའི་སྔགས་གསུངས་པ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་པཱུ་ཛ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་
དྷརྨཱ་དྷཱ་ཏུ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཞི་བ་ལ་སོགས་བྱེད་པ་ཡིས། །སྦྱིན་སྲེག་དེ་ནས་བཤད་པར་བྱ། །སྦྱིན་སྲེག་གང་གིས་གྲུབ་པ་ཡི། །ལས་རྣམས་ཐམས་ཅད་རབ་སྒྲུབ་པ། །ཞི་
བ་ཞི་བའི་སེམས་ཀྱིས་ཏེ། །རྒྱས་པ་རྒྱས་པའི་སེམས་ཀྱིས་སོ། །དབང་ཡང་དེར་གཏང་སེམས་ཀྱིས་ཏེ། །བསད་དང་བསྐྲད་པ་ལ་ཡང་ངོ༌། །ཞི་བའི་དཀྱིལ་འཁོར་ཟླུམ་བོ་སྟེ། །
རྒྱས་པ་ཡི་ནི་རྫིང་བུ་འདྲ། །དབང་དུ་བྱ་བ་ཟླ་གམ་ལྟར། །ནམ་མཁའི་ཁམས་འདྲ་བས་ནི་བསད། །ཞི་བ་ཁྲུ་གང་ཚད་དུ་སྟེ། །དེ་བཞིན་རྒྱས་པའི་ཁྲུ་དོ་བ། །ཇི་ལྟར་རྒྱས་པ་དེ་ལྟར་

83-1-359b

དབང༌། །བསད་པ་ལ་ནི་སོར་ཉི་ཤུ། །ཞི་བ་སྟེང་དུ་ཁྲུ་ཕྱེད་ཚད། །རྒྱས་པ་ལ་ནི་ཁྲུ་ཙམ་སྟེ། །སོར་ལྔ་གཉིས་ནི་བསད་པ་ལ། །དབང་ལ་ཇི་ལྟར་དེ་བཞིན་དགུག །ཚེས་གཅིག་ལ་ནི་ཞི་བ་
བྱ༑ ༑ཟླ་བ་ཉ་ལ་རྒྱས་པ་སྟེ། །བཅུ་བཞི་ལ་ནི་མངོན་སྤྱོད་དོ། །དབང་གི་ལས་ནི་ཚེས་བརྒྱད་ལའོ། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་
རྒྱུད་ལས། སྦྱིན་སྲེག་གི་ཆོ་ག་རིམ་པར་ཕྱེ་བ་སྟེ་བརྒྱད་པའོ།།    །།རྒྱ་མཚོའི་ས་ནི་བླངས་བྱས་ལ། །ཀླུ་ཡི་གཟུགས་གཅིག་བརྩམས་བྱས་ཏེ། །ཡི་གེ་ཧཱུཾ་ཕུ་སྙིང་གར་ནི། །ཧྲཱིཿ
ཥྚྲཱིཿལ་སོགས་བཟླས་པ་བྱ། །ཆར་ནི་མི་འབབ་དུས་དག་ཏུ། །བཟླས་པ་ཁྲི་བྱས་འབབ་པར་འགྱུར། །སྦྲུལ་ནག་པོ་ཡི་ཤ་དང་ནི། །ནིམ་པའི་ལོ་མ་དང་བསྲེས་ལ། །དེ་ལ་རིལ་བུ་བྱས་
ནས་ནི༑ ༑བརྟུལ་ཞུགས་ཅན་གྱིས་རྒྱ་མཚོར་བཞུགས། །སྔགས་ཀྱི་བཟླས་པ་ཁྲི་བྱས་ན། །མཚོ་རླབས་རེངས་བྱེད་མཆོག་ཡིན་ནོ། །ཙནྡན་འབྲས་བུ་བརྒྱ་བླངས་ལ། །འབྲས་དང་
མར་ཤས་བསྲེས་བྱས་ཏེ། །འབུམ་ཕྲག་བརྒྱ་ནི་རབ་བཟླས་ལ། །སྦྱིན་སྲེག་བྱས་ན་ལྷ་མཐོང་འགྱུར། །དུར་ཁྲོད་རོ་བསྲེགས་ཡོག་པའི་ཤིང༌། །བརྟུལ་ཞུགས་ཅན་གྱིས་གཟུགས་སུ་
བྲི༑ ༑སྨྱོན་པའི་ཁུ་བས་བསྐུས་བྱས་ལ། །སྔགས་ཁྲི་བཟླས་པས་མཛེས་ཐེབས་འགྱུར། །གྲུབ་པའི་ཡུངས་ཀར་བླངས་བྱས་ན། །འབུམ་ཕྲག་བཞི་ནི་བཟླས་བྱས་ན། །སྦྲུལ་གྱིས་

83-1-360a

༄༅། །བཟུང་ནས་འགྱེལ་བ་ལ། །གཏོར་ན་འཚོ་བར་ཐེ་ཚོམ་མེད། །རི་གཤོང་ཆུ་ཡི་ས་བླངས་ལ། །སྔགས་ཀྱི་བཟླས་པ་འབུམ་བྱས་ནས། །མགོ་ལ་བསྐུས་པ་
ཙམ་གྱིས་ནི། །མགོ་ཡི་ནད་ནི་ཉམས་པར་བྱེད། །སྔགས་ནི་ལན་བདུན་མངོན་བཟླས་པའི། །ལག་པས་མགོ་བོ་མཉེས་ན་ནི། །མགོ་ནི་ཟུག་གཟེར་འབྱུང་མི་འགྱུར། །དེ་ནི་
འདི་ལྟར་ཐེ་ཚོམ་མེད། །བྲམ་ཟེ་ཡི་ནི་ཤ་དག་ལ། །དུར་ཁྲོད་ས་དང་ཐལ་བ་ལས། །གཤིན་རྗེ་གཤེད་ཀྱི་གཟུགས་བྱས་ཏེ། །ཕྱག་གཉིས་ཞལ་ནི་གཅིག་པ་ལ། །རྡོ་རྗེ་ཆེན་པོ་
གཡས་པ་ན། །དེ་བཞིན་མི་མགོ་གཡོན་པ་ནའོ། །མདོག་ནི་དཀར་པོ་ཆེར་འཇིགས་པ། །དེ་ཡིས་གདུག་པ་འཇོམས་པར་བྱེད། །བདུད་རྩི་ལྔ་ནི་ཤ་ལྔ་ཡིས། །ཉིན་རེ་བཞིན་དུ་
གཏོར་མ་སྦྱིན། །བདག་གི་དགྲ་བོ་ཆོམས་ཤིག་ཅེས། །རྣལ་འབྱོར་པས་བདག་གསོལ་བ་གདབ། །ནུབ་མོ་དེ་སྐད་བརྗོད་པས་ཉལ། །དགྲ་ནི་ཐོ་རངས་འཆི་བར་འགྱུར། །ཆུ་འགགས་
ལ་སོགས་པས་གཟིར་ཞིང༌། །ཡང་ན་ནད་ཀྱིས་ཐེབས་པར་འགྱུར། །དགྲ་ཡི་བཻ་རོ་ཙ་ན་བླང༌། །མི་ཡི་རྐང་སྦུབས་ཡོངས་བཀང་སྟེ། །རབ་ཏུ་བཀང་ནས་འབུམ་བཟླས་ན། །ཤིང་
རྩེར་རྒྱུ་བའི་ཡི་དྭགས་མཚུངས། །ལྷ་རྫས་དངོས་གྲུབ་ཀུན་བྱེད་ཅིང༌། །དགོས་པ་སྣ་ཚོགས་རབ་སྒྲུབ་བོ། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་

83-1-360b

གཤེད་ནག་པོའི་རྒྱུད་ལས། འཇིགས་བྱེད་གཤིན་རྗེ་གཤེད་ཅེས་བྱ་བའི་རིམ་པར་ཕྱེ་བ་སྟེ་དགུ་པའོ།།    །།རོ་ལངས་ཆེན་པོའི་སྒྲུབ་ཐབས་ནི། །དེ་ནས་ཡང་དག་བཤད་
བར་བྱ༑ ༑སྒྲུབ་པ་བཟང་པོ་ཀུན་བྱེད་ཅིང༌། །དགོས་པ་སྣ་ཚོགས་རབ་སྒྲུབ་པའི། །བཟང་པོ་མ་གོད་རྨ་མེད་པ། །ཤིང་ལ་སྦྱངས་པས་བསྡུས་བྱས་ལ། །ཕབ་ལ་ལེགས་པར་བཀྲུ་བྱ་སྟེ། །
དེར་འདུག་སྔགས་བཟླས་བརྟུལ་ཞུགས་ཅན། །ཨེ་མའོ་ངོ་མཚར་སྔགས་ཀྱི་མཐུ། །བསམ་པ་ཆེན་པོས་འོ་དོད་འབོད། །གཤིན་རྗེ་རྣལ་འབྱོར་ལྡན་པ་ཡི། །ཡིད་ཀྱིས་ཅུང་ཟད་འཇིགས་
མི་བྱ༑ ༑རྣལ་འབྱོར་ལམ་ནི་གང་འདོད་བ། །དེ་ཀུན་ཐམས་ཅད་སྟེར་བར་བྱེད། །མ་ཧེ་དང་ནི་ཀུ་བེ་ར། །སྟག་དང་དེ་ལས་གཞན་པ་དང༌། །དོམ་དང་སྤྲེ་འུ་དག་ལ་ནི། །ཁྱི་དག་གི་ནི་ཁྱད་
པར་དང༌། །དུག་དང་སྐེ་ཚེ་ཚྭ་དང་ནི། །དེ་བཞིན་ཚ་གསུམ་སོ་བན་ཛ། །འདི་དག་ལེགས་པར་སྦྱར་གཟུགས་བྱ། །གཤིན་རྗེ་གཤེད་པོ་འཇིགས་པའི་གཟུགས། །དེ་ལ་རྣལ་འབྱོར་པས་
གསོལ་གདབ། །ཧྲཱིཿཥྚྲཱིཿལ་སོགས་སྔགས་ཀྱིས་ནི། །ཆེ་གེ་མོ་དེ་བདག་ལ་སྩོལ། །དེ་ཡི་ཕ་ཡིས་སྟེར་བར་བྱེད། །གལ་ཏེ་རྣལ་འབྱོར་པ་མ་ཕྱིན། །རྨི་ལམ་གཤིན་རྗེ་གཤེད་རྡེག་
ཅིང༌། །ལྷོ་ཡི་ཕྱོགས་སུ་ཁྱེར་མཐོང་ནས། །སད་ན་དེ་ཡི་ཕ་ཡིས་སྟེར། །ཞལ་གསུམ་ཕྱག་དྲུག་འཇིགས་པ་ལ། །ཨིནྡྲ་ནཱི་ལ་འདྲ་བའི་མདོག །ཐོ་བ་འཛིན་པའི་བརྟུལ་ཞུགས་ཅན།།

83-1-361a

༄༅། །ཕྱག་ཏུ་ཐོ་བ་དགོད་པར་བྱ། །ཞལ་གསུམ་ཕྱག་དྲུག་ཁྲོས་པ་ལ། །མདོག་དམར་པོ་སྟེ་ཁྲོས་པས་འཇིགས། །འཇིགས་པ་ཡང་ནི་འཇིགས་པར་མཛད། །
མཁས་པས་ཕྱག་ཏུ་དབྱིག་པ་དགོད། །ཞལ་གསུམ་ཕྱག་དྲུག་དམར་བ་ལ། །འཇིགས་པ་ཆེན་པོ་བསྡིགས་པ་ཡིས། །ཕྱག་ན་པདྨ་དམར་པོ་བསྣམས། །པདྨ་ཞེས་བྱ་མཁས་པས་
བསྒོམ༑ ༑ཞལ་གསུམ་ཕྱག་དྲུག་ལྗང་གུ་སྟེ། །ཕྱག་ན་རལ་གྲི་བསྣམས་པ་ཡི། །ལས་ཀུན་བྱེད་པར་གྱུར་པ་འོ། །རལ་གྲི་ཞེས་བྱ་རྣམ་བསྒོམ་བྱ། །བྷ་གར་ལིངྒ་རྣམ་བསྒོམ་ཉིད། །
དཀྱིལ་འཁོར་བདག་པོ་རྣམ་པར་བསྒོམ། །ཞེ་སྡང་རྗེས་དྲན་རྣལ་འབྱོར་གྱིས། །གཏི་མུག་རྗེས་དྲན་བསྒོམ་པར་བྱ། །གཏི་མུག་རྗེས་དྲན་ལ་དམིགས་ནས། །ཕྲ་མ་རྗེས་དྲན་བསྒོམ་
པར་བྱ༑ ༑ཕྲ་མ་རྗེས་དྲན་རྣལ་འབྱོར་གྱིས། །འདོད་ཆགས་རྗེས་དྲན་བསྒོམ་པར་བྱ། །འདོད་ཆགས་རྗེས་དྲན་རྣལ་འབྱོར་གྱིས། །ཕྲག་དོག་དྲན་བྱ་བརྟུལ་ཞུགས་ཅན། །སོ་སོའི་རིགས་
ཀྱི་སྤྲིན་རྣམས་ནི། །བ་སྡུའི་ཁུང་ནས་སྤྲོ་བར་བྱ། །ཉི་མའི་དཀྱིལ་འཁོར་དབུས་སུ་ནི། །གཏུམ་པོའི་ཁྲོ་བོ་བསྒོམ་པར་བྱ། །ཟླ་བའི་དཀྱིལ་འཁོར་དབུས་སུ་ནི། །ལྷ་མོ་བཞི་པོ་རབ་
བསྒོམ་བྱ། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། རྗེས་སུ་དྲན་པ་རིམ་པར་ཕྱེ་བ་སྟེ་བཅུ་པའོ།།    །།ཞེ་སྡང་

83-1-361b

གིས་མནན་འགྲོ་མཐོང་ནས། །ཞེ་སྡང་གཤིན་རྗེ་གཤེད་གཟུགས་སུ། །བཅོམ་ལྡན་གཤིན་རྗེའི་དབང་དུ་མཛད། །ཞེ་སྡང་ཐམས་ཅད་ཟད་པར་བྱེད། །གཏི་མུག་གིས་མནན་འགྲོ་
མཐོང་ནས། །གཏི་མུག་གཤིན་རྗེ་གཤེད་གཟུགས་སུ། །བཅོམ་ལྡན་གཤིན་རྗེ་གཤེད་དབང་མཛད། །གཏི་མུག་ཐམས་ཅད་ཟད་པར་མཛད། །འགྲོ་བ་ཕྲ་མས་མནན་མཐོད་ནས། །ཕྲ་མ་
གཤིན་རྗེ་གཤེད་གཟུགས་སུ། །བཅོམ་ལྡན་སྙིང་རྗེ་ཅན་གྱིས་མཛད། །ཕྲ་མ་ཐམས་ཅད་ཟད་པར་མཛད། །འདོད་ཆགས་ཀྱིས་མནན་འགྲོ་མཐོང་ནས། །འདོད་ཆགས་གཤིན་རྗེ་
གཤེད་གཟུགས་སུ། །བཅོམ་ལྡན་སྙིང་རྗེ་ཅན་མཛད་ནས། །འདོད་ཆགས་ཐམས་ཅད་ཟད་པར་མཛད། །ཕྲག་དོག་གིས་མནན་འགྲོ་མཐོང་ནས། །ཕྲག་དོག་གཤིན་རྗེ་གཤེད་གཟུགས་
སུ༑ ༑བཅོམ་ལྡན་སྙིང་རྗེ་ཅན་མཛད་ནས། །ཕྲག་དོག་ཐམས་ཅད་ཟད་པར་མཛད། །བྱམས་པ་ཙ་རྩི་ཀར་གསུངས་ཏེ། །སྙིང་རྗེ་དེ་བཞིན་ཕག་མོ་འོ། །དབྱངས་ཅན་མ་ནི་དགའ་བ་སྟེ། །
བཏང་སྙོམས་གཽ་རཱི་ཡི་གཟུགས་སོ། །བདག་ཉིད་དངོས་པོ་ཐམས་ཅད་ཀྱིས། །རྫོགས་པར་བྱས་ནས་དཀྱིལ་འཁོར་གྱི། །རྣལ་འབྱོར་སྙིང་གའི་ས་བོན་སྤྲོ། །འགྲུབ་པར་འདི་ལ་ཐེ་ཚོམ་
མེད༑ ༑དེ་ནས་ད་ནི་བཤད་བྱ་བ། །སྤྱོད་པ་ཡི་ནི་མཚན་ཉིད་མཆོག །གཤིན་རྗེ་གཤེད་པོ་འཇིགས་གཟུགས་ཀྱིས། །སྐུ་དང་གསུང་དང་ཐུགས་སུ་འགྲུབ། །དགོན་པ་ཆེན་པོའི་ས་

83-1-362a

༄༅། །ཕྱོགས་སུ། །མ་ཧེ་མཆོག་ནི་བཀུག་ལ་ཞོན། །སྦྲུལ་དག་གིས་ནི་བརྒྱན་བར་བྱ། །ལྕགས་ཀྱི་རྡོ་རྗེ་གཟུགས་པར་བྱ། །སྐྲ་ཡང་སེར་པོ་དག་ཏུ་བྱ། །གྱེ་ན་
བརྗེས་པ་ཡི་ཁྱད་པར་གྱིས། །མགོ་ལ་ཐོད་པས་ཡང་དག་བསྐོར། །སྨ་ར་ལྐོག་སྤུ་སེར་པོར་བྱ། །ཧྲཱིཿཥྚྲཱིཿལ་སོགས་སྔགས་བརྗོད་ཅིང༌། །ལྕགས་ཀྱི་རྡོ་རྗེ་མཁའ་ལ་གསོར། །རྡོ་རྗེ་
གཤིན་རྗེ་གཤེད་སྦྱོར་བས། །སེངྒེའི་སྒྲ་ཡང་དེ་ལ་བྱ། །ནུས་པ་ཅུང་ཟད་སྐྱེས་པ་ནི། །རོལ་ཅིང་གྲོང་དུ་འཇུག་པར་བྱ། །གར་དང་བདེ་བའི་ཆ་ཀུན་གྱིས། །དྲུག་ལས་སྐྱེས་སོགས་
གླུ་བླང་བྱ། །དེ་ནས་རྒྱལ་མཚན་ཁམས་མཐོང་ན། །དེར་ནི་འོ་མ་རབ་བསྒྲུབ་བྱ། །འོ་མ་ལ་སེམས་གཅིག་གོམས་པས། །ཕྱག་རྒྱ་ཆེན་པོ་རབ་བསྒྲུབ་བྱ། །ཕག་མོ་ཡི་ནི་གཟུགས་
བཟུང་བའི། །བཙུན་མོ་ཀུན་ལ་འཁྱུད་པ་ཡིས། །དཔའ་བོ་སེངྒེ་བཞིན་དུ་སྤྱད། །འདོད་པའི་དོན་ཀུན་རབ་ཏུ་འགྲུབ། །དེ་ནས་ད་ནི་བཤད་བྱ་བ། །ཕྱག་རྒྱ་མ་ནི་རབ་སྒྲུབ་བབས། །
གསང་སྔགས་ཆེན་པོ་ཡི་གེ་གཅིག །དེ་ཡི་བཟླས་པ་མངོན་བཤད་བྱ། །ཡི་གེ་ཧྲཱིཿལས་བྱུང་བ་ཡིས། །མ་ཧེ་ཡང་དག་བསྒོམ་བྱ་སྟེ། །རྡོ་རྗེ་དཀྱིལ་འཁོར་ལ་གནས་པ། །མ་ཧེ་
སྟེང་དུ་བསྒོམ་པར་བྱ། །གང་ཡང་ཅུང་ཟད་གཅོད་ཅིང་འབིགས། །མཚོན་ཆ་སྣ་ཚོགས་གཟུགས་དེ་ནི། །མ་ཧེ་སྣ་ཚོགས་སྒྲུབ་པ་ཡི། །བློ་དང་ལྡན་པའི་ཕྱག་ན་བསྣམས། །

83-1-362b

དེ་ནས་ཡང་དག་བཤད་བྱ་བ། །དབྱིག་པ་གཤིན་རྗེ་གཤེད་སྒྲུབ་ཐབས། །ཡི་གེ་ཧྲཱི་ནི་གསང་སྔགས་ཆེ། །མ་ཧེ་ཆེན་པོ་ལ་བཅིབས་པ། །ཕྱག་ནི་འབུམ་ཕྲག་རྫོགས་པའི་ཕྱག །སྐུ་ནི་མི་
རོའི་ཐལ་བས་བསྐུས། །རི་རབ་དང་ནི་མཉམ་པའི་ལུས། །གསེར་གྱི་ས་གཞི་ཐུག་པར་མནན། །དེ་ནས་ཡང་དག་བཤད་བྱ་བ། །བྱེ་བའི་ཕྱག་ཅན་སྒྲུབ་པའི་ཐབས། །ཡི་གེ་ཧཱུཾ་ལས་བྱུང་
བའི་གཙོ། །ཝི་ཀྲྀ་ཏཱ་ན་གསང་སྔགས་ཆེ། །ཨོཾ་ཧྲཱིཿཥྚྲཱི་ཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་ཧ་ཧཱ་ཧི་ཧཱི་ཧུ་ཧཱུ་ཧེ་ཧཻ་ཧོ་ཧཽ་ཧཾ་ཧཿཕཊ་སྭཱཧཱ། དགོས་པ་ཐམས་ཅད་སྒྲུབ་པ་ཡི། །དམ་ཚིག་སྒྲུབ་ཐབས་
བཤད་པར་བྱ། །སྔགས་ཀྱིས་དུབ་པས་ཁ་ཟས་བཟའ། །ངན་པ་དང་བྲལ་རྙེད་དཀའ་མིན། །ཤ་ཆེན་དང་ནི་རྟ་དང་ནི། །གླང་པོ་ཆེ་ཡི་ཁྱད་པར་དང༌། །བ་ལང་གི་དང་ཁྱི་དང་ནི། །བོང་བུ་རྔ་
མོ་ལྕེ་སྤྱང་ངོ༌། །སྔོན་པོ་དང་ནི་བསྲེས་པ་ཡི། །སྣུམ་ཆེན་གྱིས་ནི་ལུས་བྱུགས་ན། །ལུས་ལ་བྱུགས་པ་ཙམ་གྱིས་ནི། །འགྲོ་བ་ཐམས་ཅད་དབང་དུ་འགྱུར། །སྣང་མཛད་སི་དུ་བ་ར་དང༌། །དེ་
བཞིན་བིལ་བའི་ལོ་མ་དང༌། །སོ་ཕག་ཕྱེ་མ་བསྲེས་པ་དང༌། །གསེར་ཤིང་ལོ་མའི་ཁུ་བ་རྣམས། །འདི་ཡིས་དྲིལ་ཕྱིས་བྱས་གྱུར་ན། །ཁམས་གསུམ་པོ་ནི་དབང་དུ་འགྱུར། །དུག་དང་ཆུ་
བུར་དེ་བཞིན་མཛེ། །དྲིལ་ཕྱིས་བྱས་པས་ཉམས་པར་བྱེད། །གཅི་བ་ཆེན་པོ་བཏུང་བར་བྱ། །རྡོ་རྗེ་བདུད་རྩི་དེ་བཞིན་དུ། །འདི་ནི་རྣལ་འབྱོར་མཆོག་གཙོ་བོ། །རང་བྱུང་མེ་ཏོག་བཏུང་བ་

83-1-363a

༄༅། །བཞིན༑ ༑དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། སྤྱོད་པ་སྟོན་པ་ཞེས་བྱ་བའི་རྒྱུད་རིམ་པར་ཕྱེ་བ་
སྟེ་བཅུ་གཅིག་པའོ།།    །།དེ་ནས་བཅོམ་ལྡན་འདས་སྐྱེས་བུ་ཆེན་པོའི་དམ་ཚིག་རྡོ་རྗེ་སེམས་དཔའི་ངོ་བོ་ཙ་རྩི་ཀའི་རྣམ་པའི་ཏིང་ངེ་འཛིན་ལ་སྙོམས་པར་ཞུགས་ཤིང་
ཕག་མོའི་རྣམ་པའི་ཏིང་ངེ་འཛིན་ལ་སྙོམས་པར་ཞུགས་པ་དང༌། དབྱངས་ཅན་གྱི་རྣམ་པའི་ཏིང་ངེ་འཛིན་ལ་ཡང་སྙོམས་པར་ཞུགས་པ་དང༌། གཽ་རཱི་མའི་རྣམ་པའི་ཏིང་ངེ་འཛིན་
ལ་ཡང་སྙོམས་པར་ཞུགས་ཏེ་མཆོད་པའི་གླུ་འདི་དག་བརྗོད་པར་མཛད་དོ། །ཨ་ཀྱེ་ཀྱེ་གཤིན་རྗེ་གཤེད་ནག་བླ། །སྲིན་པོའི་གཟུགས་ཅན་རང་བཞིན་ཁྱོད། །བདག་གིས་ཁྱོད་
མཐོང་ཤིན་ཏུ་འཇིགས། །ཁྲོས་པའི་རང་བཞིན་འདི་ཐོང་མཛོད། །མཐོ་རིས་ས་སྟེང་ས་འོག་བཅས། །ཁྱོད་ཀྱི་གར་གྱིས་གཡོས་པར་མཛོད། །ཨཉྫ་ནག་པོ་བཅག་འདྲ་བའི། །ཁྲོ་
ཁྱོད་རོ་ལངས་ཞི་གར་མཛོད། །རྣམ་པ་སྣ་ཚོགས་གཟུགས་སྤྲུལ་ཞིང༌། །མདངས་ནག་ཚད་ནི་ཐུང་བ་ལ། །བདེ་ཆེན་ངོ་བོ་བྲོ་གར་གྱིས། །རྡོ་རྗེ་དབྱངས་ཅན་མ་གསོལ་འདེབས། །ཧྲཱིཿ
ཥྚྲཱིཿསྔགས་དང་གར་གྱིས་ཁྱོད། །སྲིད་པ་གསུམ་གྱི་འཁྲུལ་པ་ཆོད། །སྙིང་རྗེ་ཁྲོས་པའི་དང་གྲོལ་གར། །འགྲོ་བས་དད་ནི་ངོ་མཚར་འགྱུར། །དེ་ནས་ཡང་དག་བཤད་བྱ་བ། །བཟླས་

83-1-363b

པ་ཡི་ནི་མཚན་ཉིད་མཆོག །བཟླས་པ་གང་ཞིག་རབ་བཟླས་ན། །དངོས་གྲུབ་ཡངས་པ་ཐོབ་པ་ནི། །མྱུར་བར་མ་ཡིན་དལ་བར་མིན། །རིང་དུ་མ་ཡིན་ཐུང་དུ་མིན། །སྔགས་ནི་ཅུང་ཟད་ཐོས་
པར་བཟླས། །གཤིན་རྗེ་སློབ་དཔོན་མི་མཆོག་གི། །མ་ཧེ་མི་དང་སོ་གཉིས་དང༌། །བ་ལང་དང་ནི་རྟ་དག་དང༌། །བོང་བུ་རྔ་མོའི་རུས་པ་ལས། །བཟླས་པའི་ཕྲེང་བ་རབ་བསྒྲུབ་བྱ། །ཟླ་ངོ་
གཅིག་གི་བཅུ་བཞི་ལ། །བདུད་རྩི་ལྔ་དང་ལྡན་པ་ཡིས། །ཤ་ལྔ་དག་ནི་བསྡུས་བྱས་ནས། །བཟླས་ན་དངོས་གྲུབ་འགྲུབ་པའི་མཆོག །རིལ་བུ་དག་ནི་སེ་སོ་ལ། །རྣལ་འབྱོར་པ་ཡིས་
གཤིན་གཤེད་བསྒོམ། །མཁས་བས་ནི་ཡང་མི་མགོ་སྟེ། །ཁྲག་གིས་བཀང་པའི་མགོ་བསྒོམ་བྱ། །ཁྲི་ཙམ་གྱིས་ནི་འབྱུང་པོ་རྣམས། །མཁའ་འགྲོ་མ་རྣམས་སྟོང་ཕྲག་གིས། །བདུད་
དང་ཡི་དྭགས་ཚོགས་ཀྱང་འཆི། །གཤིན་གཤེད་རྡོ་རྗེའི་སྦྱོར་བ་ཡིས། །རྣལ་འབྱོར་བདག་ཉིད་འབུམ་བཟླས་ན། །དེས་ནི་ལས་ཀུན་བྱེད་པ་ཡིན། །བྱེ་བ་བཟླས་ན་དངོས་གྲུབ་སྟེར། །
བྱེ་བ་ལྔ་བཟླས་སྨོས་ཅི་དགོས། །ཉིན་རེའང་ཡང་ན་ཟླ་རེ་འམ། །དེ་བཞིན་ལོ་ནི་རེ་རེ་འམ། །གཏོར་མ་དྲུག་ཅུ་རྩ་བཞི་སྦྱིན། །དབྱུག་གུ་དྲུག་ཅུ་རྩ་བཞིར་ཤེས། །རྟག་ཏུ་ཅུང་ཟད་ཅི་ཟ་
དང༌། །དེ་བཞིན་ཅུང་ཟད་འཐུང་བ་དང༌། །གཞན་ཡང་བཟའ་བ་ཐམས་ཅད་ཀྱི། །ཕུད་ནི་གཤིན་རྗེ་གཤེད་ལ་དབུལ། །དེ་ནས་ཡང་དག་བཤད་བྱ་བ། །བླ་མ་ལ་ནི་ཡོན་དབུལ་བའོ། །ལས་

83-1-364a

༄༅། །ནི་ཐམས་ཅད་སྒྲུབ་པ་དང༌། །བདག་ཉིད་ཞི་བར་བྱ་བའི་ཕྱིར། །བདག་ཉིད་ཀྱང་ནི་དབུལ་བ་དང༌། །རྟ་དང་བ་ལང་གླང་པོ་དང༌། །གསེར་དང་དེ་ལས་གཞན་པ་དང༌།།
རང་གི་ཆུང་མ་དེ་བཞིན་བུ། །མ་དང་སྲིང་མོ་ཚ་མོ་དང༌། །དེ་བཞིན་དུ་ནི་སྤུན་ཟླ་དང༌། །ན་བཟའ་སྣ་ཚོགས་དག་དང་ནི། །གདུགས་དང་རྡུལ་ཡང་མཛེས་པ་དང༌། །ཁྱིམ་དང་གདན་དང་
དྲི་ཞིམ་དང༌། །དེ་བཞིན་གླུ་དང་རོལ་མོ་དང༌། །རལ་གྲི་དང་ནི་རྒྱན་དག་དང༌། །བརྟུལ་ཞུགས་ཅན་གྱིས་བླ་མར་དབུལ། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
གཤིན་རྗེ་གཤེད་ནག་པོའི་རྒྱུད་ལས། ཉེ་བར་མཁོ་བའི་ལས་ཀྱི་ཁྱད་པར་ཐམས་ཅད་ཞེས་བྱ་སྟེ་རིམ་པར་ཕྱེ་བ་བཅུ་གཉིས་པའོ།།    །།དེ་ནས་སེམས་ཅན་ཐམས་
ཅད་ཀྱི༑ ༑སྡིག་པ་དག་ནི་ཇི་སྙེད་པ། །དེ་དག་གཅོད་པའི་གྲི་གུག་སྟེ། །ཞེ་སྡང་གཅོད་པའི་ཤུབས་ཅན་ནོ། །དེ་ནས་ཡང་དག་བཤད་བྱ་བ། །རིང་པོའི་ཐོད་པ་བསྒྲུབ་པའི་ཕྱིར། །རྡོ་རྗེ་
མཁའ་འགྲོ་མ་སྒྲུབ་ཐབས། །ནམ་མཁའི་ཁམས་ཀྱི་དབུས་གཏོགས་པར། །ཉི་མའི་དཀྱིལ་འཁོར་མཆོག་བསམ་བྱ། །གནས་དེར་རྩེ་ལྔ་པ་ཡང་བསྒོམ། །དེ་ཡི་སྟེང་དུ་གནས་
དགོད་བྱ། །མཐིང་མདོག་ནག་པོ་འཇིགས་ཚུལ་ལ། །ཕྱག་དྲུག་འཇིགས་སུ་རུང་བ་སྟེ། །ཕྱག་ན་རྡོ་རྗེ་རྣམ་བསྒོམ་བྱ། །ཕྱག་གཞན་དག་ལ་གཞན་དག་དགོད། །ཤར་དུ་སངས་རྒྱས་

83-1-364b

མཁའ་འགྲོ་མ། །ཕྱག་དྲུག་གཏི་མུག་རྡོ་རྗེ་མཚུངས། །ལག་ན་འཁོར་ལོ་འཇིགས་པར་བྱེད། །བསྒོམ་བྱ་སྦྱོར་བའི་དཀྱིལ་འཁོར་དུ། །ལྷོ་རུ་རིན་ཆེན་མཁའ་འགྲོ་མ། །ཕྱག་དྲུག་ཕྲ་མ་དང་
མཚུངས་པ། །ཕྱག་ན་རིན་ཆེན་རབ་འབར་བ། །ཉི་མའི་དཀྱིལ་འཁོར་བསྒོམ་པར་བྱ། །ནུབ་ཏུ་པདྨའི་མཁའ་འགྲོ་མ། །ཕྱག་དྲུག་པདྨ་འཛིན་པ་འོ། །བྱང་དུ་ལས་ཀྱི་མཁའ་འགྲོ་མ། །རལ་གྲི་
འཛིན་པའི་དཀྱིལ་འཁོར་རིམ་པ་འོ། །མེ་ལ་སོགས་པ་མཚམས་བཞི་རུ། །ལྷ་མོ་བསྒོམ་བྱ་བརྟུལ་ཞུགས་ཅན། །ལཱ་སྱ་མ་ལེ་དེ་བཞིན་གར། །གླུ་མ་ཡི་ནི་ཁྱད་པར་རོ། །ལས་ཀྱི་ཆོ་ག་
མཐོང་བ་དེས། །དེར་ནི་སྒོ་སྐྱོང་བསྒོམ་པར་བྱ། །ཐོབ་དབྱིག་པ་དང་པདྨ། །དེ་བཞིན་གཞན་ནི་རལ་གྲི་འོ། །ཨོཾ་བཛྲ་ཌཱ་ཀི་ནཱི། ཨོཾ་བུདྡྷ་ཌཱ་ཀི་ནཱི། ཨོཾ་རཏྣ་ཌཱ་ཀི་ནཱི། ཨོཾ་པདྨ་ཌཱ་ཀི་ནཱི། ཨོཾ་
ཀརྨ་ཊཱ་ཀི་ནཱི། ལཾ་ནཾ་གཾ་མཾ། མཚམས་སུའོ། །ཨོཾ་མུངྒ་ཛཿ། ཨོཾ་དཎྜ་ཧཱུཾ། ཨོཾ་པདྨ་བཾ། ཨོཾ་ཁཌྒ་ཧོ། །འདི་ནི། བཅོམ་ལྡན་འདས་རྡོ་རྗེ་ཅན་གྱིས་རྡོ་རྗེ་མཁའ་འགྲོ་མའི་སྒྲུབ་ཐབས་གསུངས་
པའོ༑ ༑རིང་པོའི་ཐོས་པ་བསྒྲུབ་དོན་དུ། །རྡོ་རྗེ་མཁའ་འགྲོ་མ་བསྒོམ་བྱ། །དེར་ནི། གསང་སྔགས་ཀྱི་དངོས་གྲུབ་འགྲུབ་པར་འགྱུར་ཏེ། ཨོཾ་ཨ་ཀཱི་ཤ་ཙ་ར་བཛྲ་ཌཱ་ཀི་ནཱི་སྭཱཧཱ། དེ་ནས་ཡང་
དག་བཤད་བྱ་བ། །རྡོ་རྗེ་ས་འོག་སྒྲུབ་ཐབས་སོ། །ས་འོག་རྣམ་པར་བསྒྲུབ་དོན་དུ། །གནོད་མཛེས་རྡོ་རྗེ་བསྒོམ་པར་བྱ། །ཕྱག་དྲུག་མདོག་སྔོན་འཇིགས་པ་ཡི། །ཕྱག་ཏུ་གཏུན་ཤིང་དགོད་

83-1-365a

༄༅། །པར་བྱ། ༑དཀྱིལ་འཁོར་གྱི་ནི་དཀྱིལ་དག་ཏུ། །འདི་ནི་རབ་ཏུ་དགོད་པར་བྱ། །ཤར་དུ་སྤྱན་མ་དགོད་པར་བྱ། །དེ་བཞིན་ལྷོ་རུ་མཱ་མ་ཀཱི །ནུབ་ཏུ་ལྷ་མོ་གོས་དཀར་མོ། །
སྒྲོལ་མ་བྱང་གི་ཕྱོགས་སུ་དགོད། །མེ་ཏོག་སྤོས་དང་དེ་བཞིན་དྲི། །མར་མེ་ལ་སོགས་མཚམས་སུ་དགོད། །ཐོ་བ་ལ་སོགས་སྒོ་དྲུང་སྟེ། །སྦྲུལ་གྱིས་བརྒྱན་པའི་སྐ་རགས་བྱས། །ལས་
ཀྱི་ཆོ་ག་མཐོང་ནས་ནི། །དཀྱིལ་འཁོར་འདི་ལྟར་བསྒོམ་པར་བྱ། །རྡོ་རྗེ་ས་འོག་སྦྱོར་ལྡན་པས། །རྨི་ལམ་དུ་ནི་ལམ་མཐོང་འགྱུར། །དེ་ནས་ཡང་དག་བཤད་བྱ་བ། །བདུན་པའི་རྒྱལ་པོའི་
དཀྱིལ་འཁོར་ཏེ། །མཁའ་སྤྱོད་ཉིད་ནི་རབ་བསྒྲུབ་ཕྱིར། །རྟ་ཡི་མཆོག་ནི་རབ་ཏུ་བསྒྲུབ། །ཕྱག་གཉིས་པ་ལ་ཞལ་གཅིག་པ། །སྐུ་མདོག་ལྗང་གུ་འཇིགས་པར་བྱེད། །ཉི་མའི་དཀྱིལ་
འཁོར་སྟེང་དུ་གཞག །རྟ་ཡི་གདོང་པ་རབ་མཛེས་པས། །གཡས་པ་སྲད་བུ་ཁུ་ཚུར་བཅས། །ཕྱག་གཡོན་པ་ནི་ཐོད་པ་འོ། །ཨོཾ་ཕུཾ་ཕུཾ་ཕུཾ་ཧི་ཧི་ཧི། གསང་སྔགས་འདི་ནི་མཁས་པས་བཟླ། །
རྟ་ཡི་མཆོག་ཏུ་གྱུར་པར་གྲགས། །ཤར་དུ་བ་ཌ་བིད་བསྒོམ་བྱ། །ལྷོ་ཕྱོགས་སུ་ནི་རིམ་གྲོ་མ། །ནུབ་ཏུ་བདུན་པའི་རྒྱལ་པོ་སྟེ། །རྟ་མཆོག་མ་ནི་བྱང་ཕྱོགས་དགོད། །བདག་པོའི་ཞལ་
ཕྱག་ཇི་ལྟ་བར། །ཐམས་ཅད་དེ་དང་འདྲ་བར་བསྒོམ། །སྔགས་འདི་ཡིས་ནི་ཐམས་ཅད་དུ། །གཤེགས་སུ་གསོལ་བར་རབ་ཏུ་གྲགས། །སྨྱུག་མའི་གླིང་བུ་པི་ཝང་དང༌། །རྔ་ཟླུམ་རྔ་

83-1-365b

བྲན་མཚམས་སུ་གཞག །བ་ལང་སྣ་དང་གླང་པོའི་སྣ། །དེ་བཞིན་གདོང་བཟང་གདོང་ངན་ཏེ། །གཏུན་ཤིང་དང་ནི་སྟ་རེ་དང༌། །ལྕགས་ཀྱུ་དང་ནི་ཞགས་པ་དང༌། །གར་ལ་སོགས་པའི་རྣལ་
འབྱོར་གྱིས། །སྒོ་བཞི་རུ་ནི་རྟག་ཏུ་བསྒོམ། །སྔོ་ཆགས་གཡོན་པར་བསྒོམ་པར་བྱ། །རང་གི་ཕྱག་མཚན་དེ་བཞིན་གཡས། །ཇི་ལྟར་རྟ་མཆོག་སྔགས་ཀྱིས་ནི། །རྡོ་རྗེ་ས་འོག་གི་ཡང་
གཏེར། །རྟ་མཆོག་རྣལ་འབྱོར་ཉིད་ཀྱིས་ནི། །ཁམས་གསུམ་ནམ་མཁའི་ཁམས་སུ་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་
ལས༑ དངོས་གྲུབ་ངེས་པར་བསྟན་པ་སྟེ་རིམ་པར་ཕྱེ་བ་བཅུ་གསུམ་པའོ།།    །།དེ་ལ་འདི་ནི། སྲད་བུ་བརྒྱད་པའི་དམ་ཚིག་གི་མཆོག་སྟེ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཱཾ་
ཨཱདྱ་ནུཏྤནྣ་ཏྭཱཏྟ་ཨོཾ་ཨཱཿཧཱུཾ། དཔལ་ལྡན་གཤིན་རྗེ་གཤེད་བསྒོམས་ལ། །སློབ་མ་རྣམ་སྣང་མཛད་དུ་བསྒོམ། །ཡེ་ཤེས་ཐིག་མཆོག་རྩེ་མོ་རྩེ། །ཤིན་ཏུ་མཉམ་པར་བཞག་ནས་
གདབ༑ ༑དེ་ལ་འདི་ནི། དཀྱིལ་འཁོར་ཆེན་པོའི་དམ་ཚིག་གོ། །ཨོཾ་ཨཱཿཧཱུཾ། དཀྱིལ་འཁོར་ཉིས་འགྱུར་རིམ་པར་བྱ། །དེ་ཡི་སྒོ་ཡི་ཉི་ཤུའི་ཚད། །བ་ཡི་རྣམ་ལྔ་མཉམ་བྱུགས་
པའི༑ ༑སྐུད་པ་སངས་རྒྱས་ཀྱིས་རབ་བརྟགས། །དེ་ལ་འདི་ནི། རྡོ་རྗེ་ཆེན་པོ་གསོལ་བ་བཏབ་པའི་དམ་ཚིག་གོ། །ཨེ་མ་ཧོ་སངས་རྒྱས་སློབ་དཔོན་ཆེ། །ཨེ་མ་ཧོ་ཆོས་དང་ཚོགས་ཀྱི་

83-1-366a

༄༅། །གཙོ༑ ༑དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །དེ་ལ་འདི་ནི། ས་ཆེན་པོ་ཡོངས་སུ་གཟུང་བའི་ཆོ་ག་སྟེ། རྡོ་རྗེ་སའི་ལྷ་མོ་
བཀུག་ལ། །ལྷ་མོ་ཁྱོད་ནི་དཔང་དུ་འགྱུར། །སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པ་ཡི་ནི་ཁྱད་པར་དང༌། །ས་དང་ཕ་རོལ་ཕྱིན་པ་ལའོ། །སྒོ་ནི་དཀྱིལ་འཁོར་ཆ་བརྒྱད་དེ། །ཁྱམས་
ཆེན་དག་ནི་བོར་བ་ལ། །བདག་ཉིད་ཆེན་པོས་ཤེས་པར་བྱ། །ཡིད་དུ་འོང་ཞིང་ལེགས་སྤྲས་པའི། །མུ་ཁྱུད་སྒོ་ཙམ་ཤེས་པར་བྲིས། །ལྷ་ཡི་སྣམ་བུའང་དེ་ཙམ་མོ། །རྡོ་རྗེ་ལྷ་མོ་ལྡན་པ་
ཡིས༑ ༑གླུ་དང་རོལ་མོ་གར་ཡང་དགོད། །མཆོད་སྣམ་སྒོ་ཡི་བྱེད་ཉིད་དེ། །འགྲམ་དང་ངོས་ཀྱང་དེ་ཙམ་མོ། །དོ་ཤལ་སེན་མོ་དོ་དང་ནི། །ཉི་མ་ཟླ་བ་མེ་ཏོག་ཕྲེང༌། །དེ་ལ་གོས་དང་
འཕན་དག་གོ །རྩ་བ་ས་ཡི་ཐིག་རྒྱབ་ཏུ། །ཚོན་རྩིའི་སྣམ་བུ་དེ་ཡི་ཕྱེད། །དེ་ལ་སྙིང་པོ་ཆེན་པོ་འདིས། །བདག་ཉིད་འཁོར་ལོ་རྣམ་པར་དགོད། །དེར་ནི་རང་གི་ཕྱག་རྒྱའང་བསྟེན།
དམ་ཚིག་ཡེ་ཤེས་གཞུག་པ་སྟེ། །དེ་ལྟར་དཀྱིལ་འཁོར་བསྒྲུབ་པར་བྱ། །ཤར་དུ་དཀར་པོ་ཆེན་པོ་སྟེ། །ལྷོར་ནི་སེར་པོ་དང་ལྡན་པས། །ནུབ་ཀྱི་ཆར་ནི་དམར་པོ་འོ། །བྱང་དུ་ལྗང་གུ་
དང་ལྡན་པར། །ཨིནྡྲ་ནཱི་ལའི་འོད་འདྲ་བའི། །དབུས་ཀྱི་ཆར་ནི་ཡང་དག་བྲི། །དེ་ལ་ཕྱག་རྒྱ་དགོད་པར་བྱ། །ལས་ཀྱི་ཆོ་ག་མཐོང་ནས་ནི། །རྟག་ཏུ་ཕྱག་རྒྱ་མཁའ་མཉམ་པ། །ཕྱག་རྒྱ་

83-1-366b

དེ་ཉིད་རྟག་ཏུ་བྲི། །དེ་ཡི་དཀྱིལ་དུ་རྡོ་རྗེ་བྲི། །ཤར་དུ་འཁོར་ལོ་ཡང་དག་བྲི། །དེ་ལྟ་བུ་ལ་སོགས་པ་བལྟ། །ཕྱག་མཚན་ཀུན་ཏུ་ཞལ་དང་མཚུངས། །དེ་ལ་འདི་ཡི་དགང་གཟར་ནི། །དེ་ཡི་ཡུ་
བའི་ཚད་བྱ་བ། །ཁྲུ་གང་དང་ནི་ལྡན་པར་བྱ། །དེ་ཡི་དཀྱིལ་འཁོར་རྩེ་མོ་ནི། །སོར་བཞི་པོ་ལ་ཟླུམ་པོར་བ། །གཏིང་དུ་སོར་གཉིས་ཟབ་པ་ལ། །དེ་ལ་སོར་ཕྱེད་མཆུར་བྱས་པའོ། །བླུགས་
གཟར་པདྨའི་འདབ་འདྲ་བའི། །ཁ་ནི་མཐེ་བོའི་ལྟོ་གང་ལ། །དེ་ལ་སོར་གཅིག་ཙམ་ཟབ་པ། །རྒྱུད་འདི་རུ་ནི་རབ་ཏུ་བསྔགས། །དཀྱིལ་འཁོར་དུ་ནི་མ་ཞུགས་དང༌། །མཚམས་མེད་ལྔ་ནི་
བྱས་པ་དང༌། །སེམས་ཅན་སྲོག་ནི་གཅོད་པ་དང༌། །ཉ་དང་ཤ་ནི་མངོན་ཟ་དང༌། །ཆང་ལ་མངོན་པར་དད་པ་དང༌། །ཆད་ལྟའི་བརྟུལ་ཞུགས་འཛིན་པ་དང༌། །མངོན་པར་དབང་ནི་མ་བསྐུར་
དང༌། །ཀུན་ཏུ་འཁྱམས་ཤིང་ལྡོམ་བུ་དང༌། །གྲོང་གི་གླ་མི་བྱེད་པས་ཀྱང༌། །གཤིན་རྗེ་གཤེད་རྒྱུད་མངོན་གཞོལ་ན། །ནག་པོའི་ཚིག་ནི་ཇི་ལྟ་བར། །གྲུབ་པ་འདི་ལ་ཐེ་ཚོམ་མེད། །དེ་
ནས་བྱམས་པ་ལ་སོགས་ཀྱིས། །རྡོ་རྗེ་ངེས་པ་འདི་མཐོང་ནས། །རྡོ་རྗེ་བྱང་ཆུབ་སེམས་དཔའ་ཀུན། །མི་སྨྲ་བར་ནི་སྡོད་པར་འགྱུར། །དེ་ལ་འདི་ནི། །རྡོ་རྗེ་དབབ་པའི་ཆོ་གའོ། །འབྱུང་བཞིའི་ས་
བོན་ཆེན་པོ་ཡིས། །འཁོར་ལོ་བཞི་ནི་རབ་བསྒྲུབ་བྱ། །གནས་བཞི་རབ་ཏུ་སྦྱོར་བ་བསམ། །ནམ་མཁའ་ལ་ནི་གཡོ་བར་བྱེད། །རྐང་པ་དག་གི་འོག་ཏུ་ཡཾ། །ལྟེ་བར་རཾ་སྟེ་སྙིང་གར་ལཾ། །མགོ་བོ་

83-1-367a

༄༅། །ལ་ནི་ཡི་གེ་བཾ། །ཡི་གེ་ཡ་ནི་ནག་ཆེན་པོ། །དྲག་ལ་རྔམ་པ་རབ་གྱུར་བའི། །གྲུ་གསུམ་སྲེག་བའི་མེ་ལྟར་འབར། །ཉི་མའི་དཀྱིལ་འཁོར་ལྟ་བུར་དམར། །རྡོ་རྗེ་ས་
གཞི་འཛིན་བཟོད་པའི། །སེར་པོ་ཆེན་པོ་གྲུ་བཞི་བ། །རི་རབ་རི་ཡིས་མནན་པ་ཡིས། །ནོར་འཛིན་དེ་ནི་བསྒོམ་པར་བྱ། །དཀར་པོ་ཟླུམ་པོ་བསིལ་ཆེན་པོ། །སྤྲིན་བཞིན་དུ་ནི་ཆར་པ་
འཛིན༑ ༑རྒྱ་མཚོ་དུ་མ་ཆུས་གང་བའི། །གངས་ཀྱི་རི་བོ་ལྟར་བསིལ་བའི། །གནས་བཞི་རུ་ནི་སྦྱོར་བས་ན། །ཁར་ནི་སྣང་བ་མཐའ་ཡས་ཏེ། །སློབ་མ་རྡོ་རྗེ་བསྒོམ་པར་བྱ། །མྱུར་བ་རུ་ནི་
འབེབས་པར་བྱེད། །དེ་ལ་འདི་ནི་སྤྲོ་བའི་ཆོ་གའོ། །རྡོ་རྗེ་ཆོས་ནི་མགོན་ཆེན་པོ། །སྣང་བ་མཐའ་ཡས་བདེ་བ་ཆེ། །གསུངས་ཤིག་འདོད་ཆགས་ཆོས་ཆེན་པོ། །དགེ་དང་མི་དགེ་ལེགས་
པར་བྲི༑ ༑ཁྲུ་གང་ནས་ནི་བརྩམས་ནས་ནི། །ཇི་སྲིད་ཁྲུ་ནི་སྟོང་གི་བར། །སློབ་མ་ཆེན་པོ་འཕར་བར་འགྱུར། །དེ་ནི་དབབ་པའི་ཆོ་ག་འོ། །འཇིགས་གཟུགས་རི་མོའི་མཚན་ཉིད་ནི། །དེ་
ནས་ཡང་དག་བཤད་པར་བྱ། །ས་ནི་འཇམ་པོ་བླངས་བྱས་ལ། །བརྟུལ་ཞུགས་ཅན་གྱིས་བཟླས་པ་བྱ། །སྲན་གྲེའུ་འོ་མ་དེ་བཞིན་ཤ །བུ་རམ་ཏིན་ནི་ནི་ལ་སོགས། །སྣུམ་དང་
ནིམ་པའི་ལོ་མ་དང༌། །ན་ཏི་དེ་བཞིན་ཛ་གེ་ས། །དང་པོར་དཀར་བོར་བྲི་བར་བྱ། །ཁ་དོག་གཞན་གྱིས་དེ་ནས་བསྒོམ། །རྡོ་རྒྱུས་དང་ནི་བཙག་དག་ལས། །རྒྱ་སྐྱེགས་ལྟ་བུའི་

83-1-367b

མདོག་ཏུ་འགྱུར། །ཡུང་བ་དེ་དག་རམས་དག་ལས། །དེ་བཞིན་ཁ་དོག་ལྗང་གུར་འགྱུར། །སྔོན་པོ་དག་ནི་རམས་ཀྱིས་བྱ། །དེ་བཞིན་དུ་བས་ནག་པོ་འོ། །ལྡོང་རོས་ཀྱིས་ནི་སེར་པོ་སྟེ། །དམར་པོ་
དེ་བཞིན་འཚལ་གྱིས་སོ། །དེ་ལ་པིལ་བའི་སྙིང་པོ་གཞག །ཧ་ཅང་ཉུང་དང་མང་བ་མིན། །མང་ན་ནག་པོར་འགྱུར་བ་སྟེ། །ཉུང་ན་དེ་བཞིན་འཐུལ་བར་འགྱུར། །གཟུགས་ནི་ཁྲོ་དང་ཞི་བ་འོ། །
མཚན་ཉིད་དག་ནི་བཤད་པར་བྱ། །རོལ་བ་ཞི་བར་གསུངས་པ་སྟེ། །ཁྲོ་བོ་སྦོམ་ལ་ཐུང་བར་བཤད། །སྣ་ན་སོར་བཞི་བྱ་བ་སྟེ། །དཔྲལ་བ་ཀོས་ཀོ་མཆུ་དེ་བཞིན། །མགྲིན་པ་འགྲམ་པ་དེ་
བཞིན་མཚན། །སོར་བཞི་དག་ཏུ་བྱ་བ་ཡིན། །ཉི་ཤུ་རྩ་བཞི་ལག་པ་ལ། །གྱེན་དུ་སོར་ནི་ཉི་ཤུ་ཡིན། །ལག་པ་རྐང་པ་གདོང་ཇི་ལྟར། །མིག་ནི་མཐེ་བོང་གང་ཙམ་སྟེ། །རྣ་བ་གཉིས་ལ་སོར་
གཉིས་བསྒྲགས། །འབྲས་བུ་གཉིས་ལ་དེ་བཞིན་བཞི། །མཆུ་ནི་སོར་གཉིས་བསྡོམས་པ་འོ། །ལྟེ་བར་སོར་གཅིག་ཟབ་པ་ཡིན། །ལུས་ནི་མགྲིན་པ་བོར་བ་ཡི། །གདོང་ནི་སུམ་འགྱུར་ལུས་
ལ་དགོད། །རལ་བ་ཅོད་པན་དེ་ཡི་ཚད། །རིན་ཆེན་ཅོད་པན་སོར་དྲུག་པའོ། །རལ་པ་གཅིག་མ་རབ་སྒྲུབ་ཐབས། །དེ་ནས་ཡང་དག་བཤད་བྱ་བ། །གནོད་སྦྱིན་མོ་ནི་སྒྲུབ་འདོད་པས། །རལ་པ་
གཅིག་མ་རབ་སྒྲུབ་ཐབས། །ཕྱག་གཉིས་པ་ལ་ཞལ་གཅིག་སྟེ། །གྲི་གུག་དང་ནི་ཐོད་པ་ལ། །ཤིན་ཏུ་སྦོམ་ལ་མདོག་སྔོ་བ། །དཀྱིལ་འཁོར་དབུས་སུ་བསྒོམ་པར་བྱ། །ཛཾ་བྷ་ལ་ནི་ཤར་དུ་

83-1-368a

༄༅། །བསྒོམ༑ ༑བསུ་དྷ་ར་ལྷོ་ཕྱོགས་སུ། །ཆུ་དབང་ནུབ་ཏུ་དགོད་བར་བྱ། །བྱང་དུ་རྣ་ཆ་གོས་ཀོ་འཕྱང༌། །མེ་ལ་སོགས་པའི་མཚམས་དག་ཏུ། །གནོད་སྦྱིན་མོ་བཞི་རབ་
བསྒོམ་བྱ། །ཀུ་ཏ་ལ་ཀྱེ་ཧེ་ནི་གྱི་ཧཾ། །བ་སུ་དྷ་རི་ཆོག་བཞིན་དགོང༌། །དེར་ནི་སྒོ་བ་རྣམས་བསྒོམས་ཏེ། །ཐོ་བ་ལ་སོགས་མཉམ་པར་རོ། །འཁོར་ལོ་ལྔ་མ་མཐོང་བ་བཞིན། །དེ་བཞིན་
མདོག་ནི་རབ་སྦྱར་བྱ། །ཕྱག་མཚན་བདག་ནི་ལྷར་འཛིན་པ། །མཁས་པས་ཕྱི་ནས་སྔགས་བཟླས་ཏེ། །ཨོཾ་ཨེ་ཀ་ཛ་ཊི་བ་སུ་དྷཱ་ར་ཎི་སྭཱཧཱ། པུཀྐ་སི་ནི་རབ་སྒྲུབ་ཐབས། དེ་ནས་ཡང་
དག་བཤད་པར་བྱ། །གང་ཞིག་བསྒོམས་པ་ཙམ་གྱིས་ནི། །འཇིག་རྟེན་གསུམ་ལ་འཚེ་ནུས་པ། །སྐུ་མདོག་སེར་པོ་ཞལ་བཞི་པ། །ཕྱག་བཞི་བོང་བུ་ལ་བཅིབས་པ། །པུཀྐ་སི་ཡི་ལུས་
བསྒོམ་བྱ། །ཞགས་པ་ཐོ་བ་མདའ་དག་དང༌། །བརྟུལ་ཞུགས་ཅན་གྱིས་གཞུ་བཅས་བསྒོམ། །ཨོཾ་པུཀྐ་སི་ཨཾ་ཞེས་སྔགས་བརྗོད་དོ། །འཇམ་པའི་རྡོ་རྗེའི་དཀྱིལ་འཁོར་ནི། །དེ་ནས་ཡང་
དག་བཤད་བྱ་བ། །དེ་ཡི་མོད་ལ་མི་སྣང་བར། །འཇམ་པའི་རྡོ་རྗེ་གྲགས་འགྱུར་བ། །འབར་བའི་གསེར་འོད་འདྲ་བ་ཡི། །སེར་པོ་ཞལ་གསུམ་ཕྱག་དྲུག་པ། །གཞོན་ནུའི་གཟུགས་ནི་
འཛིན་པའི་མགོན། །མི་མཐོང་བྱ་བའི་དོན་དུ་བསྒོམ། །ཤར་དུ་མཛེས་མ་དགོད་པར་བྱ། །དེ་བཞིན་ལྷོ་རུ་སྐྲ་ཅན་མ། །ནུབ་ཏུ་སེར་བོ་བསྒོམ་པར་བྱ། །བྱང་དུ་ཉེ་བའི་སྐྲ་ཅན་མ། །ཐམས་

83-1-368b

ཅད་ཕྱག་ན་རལ་གྲི་དང༌། །འཁོར་ལོ་ལ་སོགས་གཞན་ལ་དགོད། །ཐམས་ཅད་ཞལ་གསུམ་ཕྱག་དྲུག་པ། །སྣ་ཚོགས་རྒྱན་གྱིས་བརྒྱན་པ་འོ། །ས་བོན་ཡི་གེ་མཾ་ལས་བྱུང༌། །དཀྱིལ་འཁོར་
གྱི་ནི་དབུས་ན་བཞུགས། །ཐམས་ཅད་ཞབས་ནི་གཡོན་བརྐྱང་བས། །རི་བོང་ཅན་གྱི་གདན་ལ་བཞུགས། །འོད་ཟེར་ཅན་དང་རི་ཁྲོད་མ། །དེ་བཞིན་ནོར་འཛིན་སྐུལ་བྱེད་མ། །མེ་ལ་སོགས་
པའི་མཚམས་བཞི་རུ། །བསྡུས་པ་དགོད་བྱ་སྙིང་པོ་ལའོ། །མྱ་ངན་མེད་དང་ཡལ་འདབ་དང༌། །འབྲས་ཀྱི་སྙམ་དབྱིག་པ་འོ། །སེར་དང་ལྗང་དང་ཡང་སེར་པོ། །དཀར་པོའི་ལུས་ནི་བསྒོམ་
པར་བྱ༑ ༑ཀུན་ཀྱང་ཞལ་གསུམ་ཕྱག་དྲུག་པ། །དཀྱིལ་འཁོར་དག་ཏུ་གདབ་པར་བྱ། །ཐོ་བ་ལ་སོགས་སྒོ་བ་བཞི། །བསྒོམས་ན་མཐོང་བར་མི་འགྱུར་རོ། །དེ་བཞིན་གཤེགས་པ་ཐམས་
ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། འཇམ་པའི་རྡོ་རྗེ་སྒྲུབ་པའི་ཐབས་ཞེས་བྱ་བ་སྟེ་རིམ་པར་ཕྱེ་བ་བཅུ་བཞི་པའོ།།    །།འཕགས་པ་ཛངྒུ་ལའི་
སྒྲུབ་ཐབས། །དེ་ནས་ཡང་དག་བཤད་པར་བྱ། །གང་ཞིག་བསྒོམས་པ་ཙམ་གྱིས་ནི། །ཆུ་ཡི་སྟེང་ནས་འགྲོ་འགྱུར་བ། །སེར་པོ་ཞལ་གསུམ་ཕྱག་དྲུག་པ། །ས་བོན་ཕུ་ལས་ཡང་དག་
བྱུང༌། །སྐུ་ཆེན་ཕྱག་ན་སྦྲུལ་བསྣམས་པ། །རྨ་བྱ་ལ་ནི་ཞོན་པར་དགོད། །ཤར་དུ་རྨ་བྱ་དགོད་པར་བྱ། །དེ་བཞིན་ལྷོ་རུ་ཁྲོ་གཉེར་ཅན། །ནུབ་ཏུ་རི་ཁྲོད་ལོ་མ་ཅན། །བྱང་དུ་རྡོ་རྗེ་ལྕགས་

83-1-369a

༄༅། །སྒྲོག་མ༑ ༑རྨ་བྱའི་སྒྲོ་དང་སྤྱི་བླུགས་དང༌། །ལོ་མ་དང་ནི་ལྕགས་སྒྲོག་མ། །དེ་དག་རྣམ་པར་བསྒོམ་པར་བྱ། །སེར་དང་དམར་དང་དེ་བཞིན་ལྗང༌། །ཁ་དོག་
སྔོན་པོ་དབྱེ་བ་ཉིད། །མཁས་པས་འདི་ལྟར་བསྒོམ་པར་བྱ། །དེ་བཞིན་སྔགས་འདི་དག་ཀྱང་བཟླས། །ཨོཾ་ཕུ་ཛ། ཐོ་བ་ལ་སོགས་སྒོ་རུ་དགོད། །མེ་ཏོག་ལ་སོགས་མཚམས་སུ་
དགོད༑ ༑ཛངྒུ་ལི་ཡི་སྦྱོར་བ་ཡིས། །ཆུ་ཡི་སྟེང་ནས་རྟག་ཏུ་འགྲོ། །ཀུ་རུ་ཀུལླེ་རབ་སྒྲུབ་ཐབས། །དེ་ནས་ཡང་དག་བཤད་པར་བྱ། །གང་གིས་བསྒོམས་པ་ཙམ་གྱིས་ནི། །ཀླུ་ཡི་བུ་མོ་
རབ་འགུགས་པ། །ཁ་དོག་དམར་པོ་ཞལ་བཞི་པ། །ཕྱག་བརྒྱད་དང་ནི་རབ་ཏུ་ལྡན། །ཧྲཱི་ཡི་ས་བོན་ལས་བྱུང་བས། །ཀླུ་ནི་འགུགས་པར་བྱེད་པ་ཡིན། །ཕྱག་བརྒྱད་དུ་ནི་ཀླུ་དགོད་
དེ༑ ༑མཐའ་ཡས་ལ་སོགས་ཀླུ་རིགས་བརྒྱད། །ལུས་ནི་སྦྲུལ་གྱིས་རབ་ཏུ་བརྒྱན། །བརྟུལ་ཞུགས་ཅན་གྱིས་མཛེས་མ་བསྒོམ། །སྔགས་ནི། ཨོཾ་ཀུ་རུ་ཀུལླེ་ཧྲཱིཿཕུཿསྭཱཧཱ། དེ་ནས་
གསང་བ་བཤད་པར་བྱ། །བསྡུས་ནས་ཡིན་གྱི་རྒྱས་པ་མིན། །གང་ཞིག་ཤེས་པ་ཙམ་གྱིས་ནི། །ལྷ་ཡི་བུ་མོ་འགུགས་བྱེད་པ། །ཕྱག་གཉིས་པ་ལ་ཞལ་གཅིག་སྟེ། །ཕྱག་ན་
མདའ་དང་གཞུ་བསྣམས་པ། །ལུས་ནི་སེར་པོ་ཆེན་པོ་ཡི། །རྡོ་རྗེ་ལུས་མེད་བསྒོམ་པར་བྱ། །ཤར་དུ་དགའ་མ་བསྒོམ་པར་བྱ། །ལྷོ་རུ་འདོད་པའི་མཛེས་མ་བསྒོམ། །ནུབ་ཏུ་

83-1-369b

འདོད་པའི་ལྷ་མོ་བསྒོམ། །བྱང་དུ་འདོད་པའི་ལྕགས་ཀྱུ་འོ། །འདོད་པའི་ལྷ་མོ་ཐམས་ཅད་ཀྱི། །ཕྱག་ཏུ་མདའ་དང་གཞུ་བསྒོམ་བྱ། །སེར་དང་དམར་དང་དེ་བཞིན་ལྗང༌། །དམར་སྐྱ་དག་
ནི་བསྒོམ་པར་བྱ། །མཚམས་རྣམས་སུ་ནི་རྟག་དགོད་པ། །མི་འགག་དེ་བཞིན་མཚམས་ཀྱི་བདག །གཡི་དང་སྤྲེའུའི་རྒྱལ་མཚན་ནི། །སྒོ་ཡི་ཕྱོགས་ཀྱི་བཤད་པར་བྱ། །འདོད་པ་
འགྱིང་དང་འགྱིང་བག་ཅན། །དྲན་དང་དེ་བཞིན་མདའ་གྲི་ཅན། །ལྷ་རྣམས་དེ་དག་ཐམས་ཅད་ཀྱི། །དབུ་ལ་གཤིན་རྗེ་གཤེད་པོ་བསྒོམ། །བུད་མེད་ཀྱི་ནི་པདྨ་རུ། །རྡོ་རྗེ་ལུས་མེད་བསྒོམ་
པར་བྱ༑ ༑ཡི་གེ་ཡིད་ལས་ཡང་དག་བྱུང༌། །ཀུན་ཏུ་འཁོར་བར་རྣམ་པར་འཕྲོ། །བསླུས་ཤིང་གཡེངས་པ་བསྒོམ་པར་བྱ། །མྱོས་ནས་བདེ་བའི་འདོད་ཡིད་ཀྱི། །དམར་པོའི་གོས་ཀྱིས་
ཡོངས་དཀྲིས་ཏེ། །རྐང་པའི་དྲུང་དུ་ལྷུང་བར་འགྱུར། །དེར་ནི་སྔགས་ཀྱང་བཟླས་པར་བྱ། །ཡི་གེ་ཨོཾ་ནི་རིང་པོར་དྲང༌། །ཡི་གེ་སྭཱཧཱ་ཐ་མར་སྦྱིན། །ཡི་གེ་སི་ཏིའི་སྔགས་བཟླས་བྱ། །ཆེ་
གེ་མོ་ཞིག་བདག་དབང་གྱུར། །ཐམས་ཅད་དུ་ནི་བསྒོམས་བྱས་ནས། །ནག་པོའི་ཚིག་ནི་ཇི་བཞིན་གྱིས། །རྣལ་འབྱོར་འདོད་པས་དེ་ཐོབ་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་
གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། ལུས་མེད་རྡོ་རྗེའི་སྒྲུབ་ཐབས་རིམ་བར་ཕྱེ་བ་སྟེ་བཅོ་ལྔ་པའོ།།    །།ཧེ་རུ་ག་ཆེན་སྒྲུབ་པའི་ཐབས། །དེ་ནས་ཡང་དག་བཤད་

83-1-370a

༄༅། །པར་བྱ༑ ༑རྣལ་འབྱོར་འཁོར་བར་བཅིངས་པ་ལ། །གང་ཞིག་ཤེས་བས་མྱུར་གྲོལ་བ། །ཕྱག་གཉིས་པ་ལ་ཞལ་གཅིག་སྟེ། །ཁ་དོག་སྔོན་པོ་ཕྱེད་གར་ཅན། །རྡོ་
རྗེ་ཕྱག་ཏུ་བསྒོམ་པར་བྱ། །གཞན་ཡང་ཐོད་པ་བསྒོམ་པར་བྱ། །སྤྱན་གསུམ་སྐྲ་ནི་གྱེན་དུ་འགྲེང༌། །ཕྱག་རྒྱ་ལྔ་ཡིས་རྣམ་པར་བརྒྱན། །ཁ་ཊྭཱཾ་ག་ནི་གཡོན་ཕྱོགས་སུ། །ཕྲེང་བ་དག་གི་
རྐང་པ་བརྒྱན། །ས་བོན་ཧཱུཾ་ལས་ཡང་དག་བྱུང༌། །ཡི་དྭགས་ལ་གནས་རྟག་ཏུ་དགོད། །སངས་རྒྱས་ལྔ་རུ་རབ་སྦྱོར་བ། །ཐོད་པ་ལྔ་ནི་དབུ་ལ་འོ། །ཅོད་པན་ལ་ནི་མི་བསྐྱོད་བསྒོམ། །
ཧེ་རུ་ཀར་གྲགས་བསྒོམ་པར་བྱ། །ཤར་དུ་ཆོས་ཀྱི་འཁོར་ལོ་མ། །སངས་རྒྱས་བྱང་ཆུབ་ལྷོ་རུ་འོ། །འདོད་པ་ཀུན་གྱི་འཁྲིས་མ་ནུབ། །བྱང་དུ་ཧེ་རུ་ཀ་ཉིད་འདྲ། །རྒྱན་ཀུན་གྱིས་ནི་
རྣམ་བརྒྱན་པའི། །ཁ་དོག་སྣ་ཚོགས་རྣམ་པར་དགོད། །གཟུགས་མཛེས་ཡི་དྭགས་ལ་བཞུགས་པ། །གཏི་མུག་ཐམས་ཅད་ཉེར་འཇོམས་བྱེད། །ཆོས་འཁོར་ཨ་ཤད་ཐའི་དབྱུག་
པ༑ ༑དེ་བཞིན་ཡིད་བཞིན་ནོར་བུའི་ཤིང༌། །ལྷ་མོ་རྣམས་ཀྱི་ཕྱག་གཡས་སུ། །རྡོ་རྗེ་ཡང་ནི་བསྒོམ་པར་བྱ། །ཆོས་ཀྱི་འཁོར་ལོ་ཐམས་ཅད་ལ། །ཐོད་པའི་སྣོད་ནི་གཡོན་པ་
ལ༑ ༑སྤྱན་མ་མཱ་མ་ཀཱི་སྒྲོལ་མ། །གོས་དཀར་ཡིད་དུ་འོང་བ་རྣམས། །མེ་ལ་སོགས་པའི་མཚམས་བཞི་རུ། །འཁོར་ལོ་ཕྱི་རོལ་གཤིན་གཤེད་དོ། །ཤེས་རབ་མཐར་བྱེད་རྟ་

83-1-370b

མགྲིན་དང༌། །འཁྱིལ་པར་བཅས་པར་བསྒོམ་པར་བྱ། །འཁོར་ལོ་ཡི་ནི་སྒོ་སྲུང་སྟེ། །ཆོ་གའི་ལས་ནི་མཐོང་བས་སོ། །གཤིན་རྗེ་གཤེད་ནག་པོའི་རྒྱུད་ལས། ཧེ་རུ་ཀ་སྒྲུབ་པའི་རིམ་པར་
བྱེ་བ་སྟེ་བཅུ་དྲུག་པའོ།།    །།རྣམ་པ་ལྔ་ནི་བསྒོམས་བྱས་ལ། །སངས་རྒྱས་གཟུགས་ནི་བསྒོམ་པར་བྱ། །སངས་རྒྱས་གཟུགས་ནི་བསྒོམས་པ་ཡིས། །མཁས་པས་འཁོར་
ལོ་བསྒོམ་པར་བྱ། །གྲུ་བཞི་ཡི་ནི་སྦྱོར་བ་ཡིས། །འཁོར་ལོ་བསྐྱེད་པར་བྱ་བ་སྟེ། །ཙ་རྩི་ཀ་སོགས་གླུ་དང་ནི། །དྲུག་ལས་སྐྱེས་སོགས་ལེན་པར་བྱེད། །སྙིང་རྗེ་ཁྲོས་པའི་དད་སྒྲོལ་
བཞེངས། །ཁམས་གསུམ་ཀུན་གྱི་གཏི་མུག་གསོལ། །དད་སྒྲོལ་གསོལ་བས་མ་བཞུགས་བཞེངས། །བདུད་འདི་དག་ལས་རྒྱལ་བར་མཛོད། །འཇིག་རྟེན་མགོན་པོ་སྟོང་ཉིད་ཅི་སྟེ་
བཞུགས། །དད་སྒྲོལ་འཇིག་རྟེན་བསོད་ནམས་ཀྱིས་བཞུགས་ཤིག །བྱང་ཆུབ་འདོད་པའི་འཇིག་རྟེན་མགྲོན་བོས་ནས། །ཁྱོད་ནི་སྟོང་པ་ཉིད་ལ་སེམས་པར་བྱེད། །ཇི་ལྟར་སྐར་
མདའ་འཕོ་བ་བཞིན། །བྱང་ཆུབ་སེམས་ལ་ཞུགས་པར་གྱུར། །རྡོ་རྗེ་འཆང་རང་ངོ་བོ་ཉིད། །སྙིང་རྗེ་དང་ནི་འདོད་ཆགས་སེམས། །དང་པོར་སྒོམ་པ་རྣལ་འབྱོར་ཏེ། །གཉིས་པ་
རྗེས་ཀྱི་རྣལ་འབྱོར་ཡིན། །གསུམ་པ་ཤིན་ཏུ་རྣལ་འབྱོར་ཏེ། །བཞི་པ་རྣལ་འབྱོར་ཆེན་པོ་འོ། །རྡོ་རྗེ་སེམས་དཔའ་རྫོགས་པ་ཡིན། །རྣལ་འབྱོར་ཡིན་པར་འདི་ལྟར་འདོད། །དེ་ནི་

83-1-371a

༄༅། །རྒྱུ་མཐུན་ལྷ་ཡི་སྐུ། །རྗེས་ཀྱི་རྣལ་འབྱོར་ཡིན་པར་གྲགས། །འཁོར་ལོ་ཐམས་ཅད་ཡོངས་རྫོགས་པ། །ཤིན་ཏུ་རྣལ་འབྱོར་ཡིན་པར་བསྒྲགས། །སྐུ་དང་
གསུང་དང་ཐུགས་རྣམས་དང༌། །ལྷ་ཡི་མིག་སོགས་བྱིན་བརླབ་དང༌། །ཡེ་ཤེས་འཁོར་ལོ་གཞུག་པ་དང༌། །བདུད་རྩི་མྱང་བ་དང་ནི། །མཆོད་དང་བསྟོད་པ་ཆེན་པོ་དག །རྣལ་འབྱོར་
ཆེན་པོ་ཞེས་བྱ་འོ། །སློབ་དཔོན་ལ་ནི་བརྙས་མི་བྱ། །བདེ་གཤེགས་བཀའ་ལས་འདའ་མི་བྱ། །དེ་བཞིན་སྤུན་ལ་ཁྲོ་བ་དང༌། །ཉེས་པ་བསྒྲག་པར་མི་བྱ་འོ། །བྱང་ཆུབ་སེམས་ཀྱང་གཏང་
མི་བྱ༑ ༑བདག་གཞན་ཆོས་ལ་སྨད་མི་བྱ། །སེམས་ཅན་ལ་ནི་བྱམས་པ་དག །ནམ་ཡང་གཏང་བར་མི་བྱ་འོ། །ཡོངས་སུ་མ་སྨིན་སེམས་ཅན་ལ། །གསང་བ་དག་ནི་བསྟན་མི་བྱ། །བདག་
སོགས་ཕུང་པོ་བརྙས་མི་བྱ། །གྲོང་པའི་ཆོས་ནི་སུན་མི་གདོན། །གདུག་ལ་བྱམས་པ་རྟག་ཏུ་གཏང༌། །ཆོས་ལ་ཚད་ནི་གཞལ་མི་བྱ། །སེམས་ཅན་དད་པ་ཅན་མི་བསླུ། །རྟག་ཏུ་དམ་
ཚིག་བསྟེན་པར་བྱ། །བུད་མེད་ཤེས་རབ་རང་བཞིན་ལ། །སྨོད་པ་ཉེས་པ་དེ་བཞིན་ནོ། །རྣལ་འབྱོར་སློང་མོས་རྒྱུ་མི་བྱ། །རྣལ་འབྱོར་སྤང་བར་མི་བྱ་སྟེ། །རྟག་པར་རྒྱུན་དུ་གསང་སྔགས་
བཟླ༑ ༑རྟག་ཏུ་དམ་ཚིག་ལ་སོགས་བསྟན། །གལ་ཏེ་བག་མེད་བྱུང་གྱུར་ཏེ། །བླ་མ་དམ་ཚིག་ལ་གནོད་ན། །དེས་ནི་དཀྱིལ་འཁོར་བྲིས་བྱས་ལ། །བདེ་གཤེགས་རྣམས་ལ་ཉེས་པ་

83-1-371b

བཤགས། །སྙིང་རྗེ་ཅན་གྱིས་མི་བརྟག་པར། །དད་པས་བླ་མའི་དམ་ཚིག་སྲུང༌། །ཉེས་པ་མ་ལུས་རྣམ་སྤངས་སེམས་ཀྱིས་ནི། །བསམ་གཏན་ལ་སོགས་བཟླས་པ་མཆོག་གཞོལ་བར། །
བྱས་ལ་རྟག་ལ་བླ་མ་བླ་མར་བྱ། །བརྟན་ཅིང་དུལ་ལ་སྙིང་རྗེ་གཅིག་ཏུ་སེམས། །དད་དང་ལྷག་པའི་བསམ་པས་བཟོད་པ་འཛིན། །སློབ་མ་བླ་མ་ལ་ནི་གུས་པ་དང༌། །དད་པས་གཤིན་རྗེ་གཤེད་
ལ་གུས་པ་ལ། །བརྟུལ་ཞུགས་ལྡན་པས་དེ་ནི་ཡོངས་སྦྱིན་བྱ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་དགའ་བ་ཆེན་པོའི་ངོ་བོ་རྡོ་རྗེ་འཆང་གི་གསུང་ཉེ་
བར་ཐོས་ནས་ཅང་མི་སྨྲ་བར་གྱུར་ཏེ། །འདི་ལྟ་བུའི་ཆེད་དུ་བརྗོད་པ་ཆེད་དུ་བརྗོད་དོ། །བརྟུལ་ཞུགས་མཐར་ཐུག་ཐོད་པ་ཆེན་པོ་ལྟར། །འཁྲུལ་འཁོར་མཐར་ཐུག་གཤིན་རྗེ་གཤེད་ཀྱི་
རྒྱུད༑ ༑རྒྱུད་ཀྱི་མཐར་ཐུག་པ་ནི་འདུས་པ་སྟེ། །བྱུང་བར་མ་གྱུར་འབྱུང་བར་མི་འགྱུར་རོ། །ཨེ་མའོ་ཞི་བ་ཆེན་པོའི་ཆོས། །ཨེ་མའོ་ཁྲོ་བོ་འཇིགས་མཛད་པ། །ཨེ་མའོ་མྱ་ངན་འདས་པའི་
མཆོག །ཨེ་མའོ་འཁོར་བ་ཞི་བ་ཉིད། །ཨེ་མའོ་འདི་ནི་རབ་ཏུ་མཚར། །ཉེས་པ་གང་དེ་ཡོན་ཏན་གྱུར། །བྱང་ཆུབ་མེད་ཅིང་མངོན་རྟོགས་མེད། །དངོས་པོ་མ་ཡིན་བསྒོམ་བྱ་མིན། །ཁམས་
མ་ཡིན་ཞིང་རྣམ་ཤེས་མིན། །ནམ་མཁའི་ཁམས་དང་མཚུངས་པ་ཉིད། །ནམ་མཁའ་ལྟ་བུར་བདག་མེད་པ། །ཆོས་འདི་བདེ་བ་ཆེན་པོ་སྟེ། །ས་ཡང་མ་ཡིན་ཆུ་མིན་ཏེ། །མེ་མིན་རླུང་

83-1-372a

༄༅། །མིན་ནམ་མཁའ་མིན། །རྡོ་རྗེ་སེམས་དཔའི་སྦྱོར་བ་ཡིས། །བསྐྱེད་པ་ཡང་ནི་རབ་གནས་ནས། །དངོས་པོ་ཐམས་ཅད་དངོས་མེད་བཤད། །དངོས་པོ་མེད་ཅེས་
མ་བསྒྲགས་པ། །རྣལ་འབྱོར་སྦྱོར་བ་དང་འབྲེལ་ཕྱིར། །ཆད་པ་མ་ཡིན་རྟག་པ་ཡིན། །ཡན་ལག་མེད་ཅིང་ཁ་དོག་མེད། །ཐོག་མ་བར་དང་མཐའ་སྤངས་པ། །དངོས་པོ་ཐམས་ཅད་
མེད་པར་འགྱུར། །མཆོག་ཏུ་དགའ་བའི་མཚན་ཉིད་དོ། །དེ་ནས་བཅོམ་ལྡན་འདས་ཙརྩི་ཀ་ཆེན་པོ་ལ་སོགས་པས་ཆེད་དུ་བརྗོད་པ་ཆེད་དུ་བརྗོད་དོ། །བསོད་ནམས་སྡིག་པ་དག་
དང་མ་འབྲེལ་བས། །མཆོག་ཏུ་དགའ་བ་དྲི་མེད་དག་པ་ཡི། །མགོན་པོ་དེ་བཞིན་ཉིད་ཀྱི་གཏེར་ཆེན་གཅིག་པུ་དང༌། །ཀུན་ཀྱང་སྙིང་རྗེའི་སེམས་ཀྱིས་མགོན་འདི་ཡོད། །ཆོས་རྣམས་
ངོ་བོ་བདེ་བ་ཆེན་པོའི་དངོས། །མཆོག་ཏུ་དགའ་བ་འདི་ཡི་ངོ་བོ་ཉིད། །དེ་ལ་གཟུགས་མེད་བསོད་ནམས་མེད་ཅིང་སྡིག་པ་མེད། །སྐྱེ་བ་དང་ནི་འགག་པ་དག་ནི་ཡོད་པ་མིན། །དེ་བཞིན་
གཤེགས་པ་ཐམས་ཅད་ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་ལས། བྱང་ཆུབ་ཀྱི་སེམས་ཀྱི་རིམ་པར་ཕྱེ་བ་སྟེ་བཅུ་བདུན་པའོ།།    །།དེ་ནས་གཏམ་
རྒྱུད་བཤད་པར་བྱ་སྟེ། བཅོམ་ལྡན་འདས་མངོན་པར་བྱང་ཆུབ་པའི་དུས་སུ་བཅོམ་ལྡན་འདས་ཐུབ་པ་ཆེན་པོ་ལ་བྱང་ཆུབ་ཀྱི་བར་དུ་གཅོད་པའི་ཕྱིར་ཤིན་ཏུ་འཇིགས་སུ་རུང་

83-1-372b

བའི་འཇིགས་པ་ཆེན་པོ་སྟོན་ཅིང་བདུད་ཀྱི་དཔུང་ཆེན་པོ་ལྷགས་ཏེ། །དེའི་དུས་ན་བདུད་ཆེན་པོ་ལས་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བཅོམ་ལྡན་
འདས་ཉིད་ཀྱི་སྐུ་གསུང་ཐུགས་རྡོ་རྗེ་རྣམས་ལས་གཤིན་རྗེ་གཤེད་ཀྱི་ཁྲོ་བོ་ངེས་པར་ཕྱུང་སྟེ། །ངེས་བར་ཕྱུང་ནས་ཀྱང་ལག་ན་རྡོ་རྗེ་ཐུབ་པ་ཆེན་པོའི་བཀའ་བཞིན་བྱེད་པ་ལ་ཕྱག་ན་
རྡོ་རྗེ་ཁྱོད་འདི་ལྟ་བུའི་གཤིན་རྗེ་གཤེད་ཀྱི་ཁྲོ་བོའི་གཟུགས་སུ་བསྒྱུར་ཏེ་བདུད་དང༌། ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། ལྷ་རྣམས་ཀྱང་ཆོམས་ཤིག །ཆིངས་ཤིག །རྟོགས་
ཤིག་ཅེས་གསུངས་སོ། །དེའི་དུས་ན་ཇི་ལྟར་བདག་གིས་བཅོམ་ལྡན་འདས་ཀྱིས་གསུངས་པ་ཐོས་ཏེ། སྐད་ཅིག་ལ་བཟུང་ཞིང་དོན་བཟུང་སྟེ་བསྡུས་ནས་རབ་ཏུ་ཡིད་ལ་བྱས་སོ། །ཞེས་
གསང་བ་ཆེན་པོའི་བདག་པོ་ཆེན་པོ་རྡོ་རྗེ་རིགས་ཀྱི་གཙོ་བོ་ནྣཱ་ད་ཀུ་བེ་རའི་ཡབ་ཀྱིས་དེ་སྐད་ཅེས་གསུངས་སོ། །ཨོ་ཌྱན་གྱི་ཡུལ་ནས་ཡང་དག་པར་བྱུང་བ། དངོས་གྲུབ་ཐམས་ཅད་སྐྱེད་
པར་བྱེད་པ། རྒྱུད་ཀྱི་རྒྱལ་པོ་འབུམ་ཕྲག་བདུན་པ་ལས་ཕྱུང་བ་གཤིན་རྗེ་གཤེད་ནག་པོའི་རྒྱུད་ལས། ལེའུ་བཅོ་བརྒྱད་པའོ།།    །།དེ་བཞིན་གཤེགས་པ་ཐམས་ཅད་ཀྱི་སྐུ་
གསུང་ཐུགས་གཤིན་རྗེ་གཤེད་ནག་པོའི་རྒྱུད་རྫོགས་སོ།།    །།རྒྱ་གར་གྱི་མཁན་པོ་ཆེན་པོ་མཁས་པ་དཱི་པཾ་ཀ་ར་ཤྲཱི་ཛྙཱ་ན་དང༌། བོད་ཀྱི་ལོཙྪ་བ་དགེ་སློང་ཚུལ་ཁྲིམས་

83-1-373a

༄༅། །རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་བ། སླད་ཀྱིས་ལོཙྪ་བ་དགེ་སློང་དར་མ་གྲགས་ཀྱིས་བཅོས་ལ་དེ་ལས་ཀྱང་དགེ་སློང་རྡོ་རྗེ་གྲགས་ཀྱིས་
བཅོས་སོ།།    །།རྒྱ་གར་སྐད་དུ། ཡ་མཱ་རི་ཀྲྀཥྞ་ཀརྨ་སརྦ་ཙཀྲ་སིདྡྷ་ཀ་ར་ནཱ་མ་ཏནྟྲ་རཱ་ཛཱ། བོད་སྐད་དུ། གཤིན་རྗེ་གཤེད་དགྲ་ནག་པོའི་འཁོར་ལོ་ལས་ཐམས་ཅད་
གྲུབ་པར་བྱེད་པ་ཅེས་བྱ་བའི་རྒྱུད་ཀྱི་རྒྱལ་པོ། བཅོམ་ལྡན་འདས་རྡོ་རྗེ་མཁའ་འགྲོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་བཙུན་མོའི་བྷ་ག་ལ་གཏི་མུག་རྡོ་རྗེ་དང༌། སེར་སྣ་རྡོ་རྗེ་དང༌། འདོད་ཆགས་རྡོ་རྗེ་དང༌། ཕྲག་དོག་རྡོ་རྗེ་དང༌། ས་རྡོ་རྗེ་དང༌།
ཆུ་རྡོ་རྗེ་དང༌། མེ་རྡོ་རྗེ་དང༌། རླུང་རྡོ་རྗེ་དང༌། བྱང་ཆུབ་ཀྱི་སེམས་བདེ་བ་ཆེན་པོ་མ་དང༌། ཡོན་ཏན་གྱི་ཕྲེང་བ་མ་དང༌། སེམས་ཀྱི་རྒྱུད་ཚིམ་པར་བྱེད་པ་མ་དང༌། བརྩོན་འགྲུས་ཀྱི་ངོ་བོ་
མ་དང༌། བདུག་སྤོས་མ་དང༌། མེ་ཏོག་མ་དང༌། མར་མེ་མ་དང༌། དྲི་ཆབ་མ་དང༌། དེ་ལ་སོགས་པ་དཔག་ཏུ་མེད་པ་དང་ཐབས་ཅིག་ཏུ་བཞུགས་སོ། །དེ་ནས་ལྷ་མོ་བེ་ཏ་ལཱི་སྟན་
ལས་ལངས་ཏེ་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ད་ལྟར་འདི་ན་གདུག་པ་ཅན་རྣམས་ཀྱིས་སེམས་ཅན་ཐམས་ཅད་ལ་

83-1-373b

འཚེ་བར་བགྱིད་པ་དང༌། མ་འོངས་པ་ན་ཡང་ཐེག་པ་ཆེན་པོ་པ་དང༌། སེམས་ཅན་ཐམས་ཅད་ལའང་འཚེ་བར་བགྱིད་པ་དག་འབྱུང་ན། དེ་རྣམས་ཇི་ལྟར་ཚོར་གཅད་པར་བགྱི། དེ་ནས་
བཅོམ་ལྡན་འདས་བགེགས་ཐམས་ཅད་འཇོམས་པར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཉིད་ཀྱི་སྐུ་གསུང་ཐུགས་རྡོ་རྗེ་ལས་སྙིང་པོ་འདི་ཕྱུང་ངོ༌། །ཧྲཱིཿདེ་མ་ཐག་
ཏུ་བཅོམ་ལྡན་འདས་ཉིད་ཞལ་དྲུག་པ་ཕྱག་དྲུག་པ་ཞབས་དྲུག་པའི་ངོ་བོར་གྱུར་ནས་མ་ཧེ་རྭ་གཉིས་པ་ལ་བརྫིས་ཏེ། མ་ཧེའི་བདག་པོ་ཆུང་མ་བཅས་པར་ཨོཾ་ཧྲཱིཿཥྚིཿལྦི་ཀྲྀ་ཏཱ་ན་ན་ཧཱུཾ་ཧཱུཾ་
ཕཊ་ཕཊ་སྭཱཧཱ། ཞེས་ཞལ་བཞད་པ་དང་བས་པས་ཨོཾ་གསུང་ཞིང་མནན་པར་གྱུར་ཏོ། །ལྷ་དང༌། ལྷ་མ་ཡིན་དང༌། བདུད་ཐམས་ཅད་ཀྱང་སྐྲག་ཅིང་འདར་བ་དང་བཅས་པས་འདུད་
པར་གྱུར་ཏོ། །ཚངས་པ་དང་དབང་པོ་ལ་སོགས་པ་ཐམས་ཅད་ཀྱང་ཕྱག་འཚལ་ཞིང་འདུད་པར་གྱུར་ཏོ། །དེ་ནས་བཅོམ་ལྡན་ཁྲོ་བོ་ཡི། །རྒྱལ་པོ་ཆེན་པོ་རབ་འཇིགས་པ། །ཐུགས་རྗེ་
ཆེན་པོ་དང་ལྡན་པས། །གསུང་ནི་འདི་སྐད་བཀའ་སྩལ་ཏོ། །དེ་ནས་སྒྲུབ་པ་བཤད་བྱ་བ། །རྩིབས་བརྒྱད་དབུས་ཀྱི་ལྟེ་བ་ལ། །བདག་ཉིད་ཕྱག་དར་ཞལ་རྣམས་ནི། །དྲུག་དྲུག་ལྡན་པར་
གྱུར་པ་བསྒོམ། །ཞབས་ཀྱང་དེ་དང་འདྲ་བར་སྟེ། །གཡས་ཀྱི་དང་པོའི་ཕྱག་ན་ནི། །རྡོ་རྗེ་ཐོ་པ་གཡས་གཉིས་ན། །རལ་གྲི་དེ་བཞིན་གཡོན་གྱི་ཡང༌། །དང་པོར་ཞགས་པ་སྡིགས་མཛུབ་

83-1-374a

༄༅། །ལྡན༑ ༑གཉིས་པར་གཏུན་ཤིང་ལེགས་པར་འཛིན། །རྡོ་རྗེ་དྲིལ་བུ་ཐ་མས་བསྣམས། །སྟེང་ཞལ་ནག་པོ་རབ་འཇིགས་པ། །ཞབས་གཉིས་རྡོ་རྗེ་སྐྱིལ་ཀྲུང་སྟེ། །
བརྐྱང་བསྐུམ་གར་གྱིས་ཞབས་བཞིར་གནས། །སྟག་ལྤགས་ཀྱིས་ནི་རྣམ་དཀྲིས་ཤིང༌། །སེངྒེ་རལ་རལ་པ་ནི། །གྱེན་འགྲེང་བསྡུས་ཏེ་སྤྱི་བོར་ཡང༌། །ཐོད་པའི་ཕྲེང་བས་རྣམ་
པར་བཅིངས། །འདི་ནི་ཁྲོ་བོ་འཆོལ་པ་སྟེ། །ལག་ཆ་སྣ་ཚོགས་དག་དང་ལྡན། །ཤར་རྩིབས་ལ་སོགས་རྣམ་བཞི་ལ། །གཏི་མུག་སོགས་ཏེ་བཞི་པོ་ཡང༌། །དཀར་དང་སེར་དང་
དམར་བ་ཡང༌། །དེ་བཞིན་བཞི་པ་ལྗང་གུ་སྟེ། །གཡས་ཀྱིས་འཁོར་ལོ་རིན་ཆེན་འབར། །པདྨ་སྣ་ཚོགས་རྡོ་རྗེ་སྟེ། །གཡོན་གྱིས་དྲིལ་བུ་ལེགས་པར་འཛིན། །མཚམས་སུ་ལཾ་
སོགས་ལས་སྐྱེས་པ། །ལྷ་མོ་བཞི་པོ་ངེས་པར་བསམ། །བདག་པོ་འདྲ་སྟེ་སྒེག་ཉམས་འཛིན། །གྲྭ་ཡི་ལྷ་མོ་མཚན་ལ་ནི། །ལཱ་སྱེ་མུ་ཏི་ཀུར་ལྡན་ནོ། །རིན་ཆེན་ཕྲེང་བ་ཕྱག་
གཉིས་བསྣམས། །པི་ཝང་སྒྲེག་པའི་གསུང་དབྱངས་ཅན། །གར་གྱི་རྒྱས་པར་འགྲོ་བ་ཡི། །དོན་ལ་རྟག་ཏུ་བརྩོན་འགྲུས་ལྡན། །བདུག་སྤོས་སོགས་དང་བཞི་པོ་ཡང༌། །རང་གི་
མཚན་མ་ངེས་པར་འཛིན། །ཕྱག་རྒྱའི་སྔགས་རྣམས་བརྗོད་པས་སོ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་གཏི་མུག་རྡོ་རྗེའི་སྔགས་

83-1-374b

འདི་གསུངས་སོ། །ཨོཾ་ཛ་ནི་ཛིཀ །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་སྔགས་འདི་གསུངས་པ་ནི། སེར་སྣ་རྡོ་རྗེའོ། །ཨོཾ་རཏྣ་དྷྲྀ་ཀ །དེ་ནས་ཡང་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་སྔགས་འདི་གསུངས་སོ། །ཨོཾ་ཨཱ་རོ་ལི་ཀ་སྟེ། འདོད་ཆགས་རྡོ་རྗེའོ། །དེ་ནས་ཡང་བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཀྱི་བདག་པོས་ཕྲག་དོག་རྡོ་རྗེའི་སྔགས་འདི་གསུངས་སོ། །ཨོཾ་པྲ་ཛྙཱ་དྷྲྀ་ཀ །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་
བདེ་བར་གཤེགས་པས་ས་རྡོ་རྗེའི་སྔགས་འདི་གསུངས་སོ། །ཨོཾ་ལོ་ཙ་ན་ཧཱུཾ། དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་ཆུ་རྡོ་རྗེའི་སྔགས་འདི་
གསུངས་སོ། །ཨོཾ་མཱ་མ་ཀཱི་ཏྲཱཾ། དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་མེ་རྡོ་རྗེའི་སྔགས་འདི་གསུངས་སོ། །ཨོཾ་པཱཎྜ་རི་ཧྲཱི། དེ་ནས་ཡང་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་རླུང་རྡོ་རྗེའི་སྔགས་འདི་གསུངས་སོ། །ཏཱ་ར་ཨ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
བདག་པོས་བདེ་བ་ཆེན་པོ་སྐྱེད་པར་བྱེད་པའི་སྔགས་འདི་གསུངས་སོ། །ཨོཾ་ལཱ་སྱེ། དེ་ནས་ཡང་ཡོན་ཏན་བརྒྱུད་པ་བླ་མའི་སྔགས་འདི་གསུངས་སོ། །ཨོཾ་མཱ་ལེ། དེ་ནས་བཅོམ་ལྡན་

83-1-375a

༄༅། །འདས་ཀྱིས་དབྱངས་ཅན་མ་སྐྱེད་པར་བྱེད་པའི་སྔགས་འདི་གསུངས་སོ། །ཨོཾ་གཱི་ཏི། དེ་ནས་ཡང་བཅོམ་ལྡན་འདས་ཀྱི་གར་མའི་སྔགས་འདི་གསུངས་སོ། །
ཨོཾ་ནྲྀ་ཏི༑ དེ་ནས་བཅོམ་ལྡན་འདས་ཀྱིས་མཆོད་པའི་སྔགས་རྣམས་གསུངས་པ་ནི། ཨོཾ་བཛྲ་དྷཱུ་པ། ཨོཾ་བཛྲ་པུཥྤ། ཨོཾ་བཛྲ་དཱི་པ། ཨོཾ་བཛྲ་གནྡྷ། དེ་ནས་ཡང་བཅོམ་ལྡན་འདས་
ཐམས་ཅད་འགུགས་པར་བྱེད་པའི་སྔགས་དང༌། དེ་བཞིན་གཤེགས་པ་ཐམས་ཅད་གཞུག་པ་དང༌། དེ་བཞིན་གཤེགས་པ་ཐམས་ཅད་བཅིང་བ་དང༌། དེ་བཞིན་གཤེགས་པ་
ཐམས་ཅད་རྗེས་སུ་དགྱེས་པར་བྱེད་པའི་སྔགས་རྣམས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་གསུངས་པ་ནི། ཨོཾ་བཛྲ་ཨཾ་ཀུ་ཤ་ཛཿ། ཨོཾ་བཛྲ་པཱ་ཤ་
ཧཱུཾ༑ ཨོཾ་བཛྲ་སྥོ་ཊ་བཾ། ཨོཾ་བཛྲ་ཨཱ་བེ་ཤ་ཧོཿ། བློ་ལྡན་མཁས་པས་ཅི་ནུས་ཀྱིས། །ཐིག་གིས་ཐིག་ནི་གདབ་པ་ལ། །ཚད་ལྡན་འཇུར་མདུད་མེད་པ་དང༌། །གཤེར་ཞིང་གསར་བ་མཛེས་
པ་ཡིས༑ ༑ཤར་དུ་བལྟས་ཏེ་གདབ་པར་བྱ། །ཚངས་ཐིག་གཉིས་པ་གདབ་པ་ཡང༌། །ལྷོ་རུ་བལྟས་ཏེ་གདབ་པར་བྱ། །དེ་འོག་མཐའ་ཡི་ཐིག་གདབ་པ། །བྱིན་ཟར་གནས་ཏེ་དབང་ལྡན་
བལྟ༑ ༑རླུང་གནས་བདེན་བྲལ་ཁ་བལྟས་ཏེ། །ནུབ་ཏུ་ལེགས་པར་བྲི་བར་བྱ། །དེ་ནས་ཤར་དུ་ཁ་བལྟས་ཏེ། །བྱང་དུ་བྲིས་ཏེ་བྱིན་ཟར་གནས། །བདེན་བྲལ་མིན་པའི་མཐའ་མ་གདབ།།

83-1-375b

བལྟ་བ་བདེན་བྲལ་ཕྱོགས་སུ་འོ། །སློབ་དཔོན་ལྡང་མིན་གྲོགས་པོ་ནི། །རི་དྭགས་ཞོན་པའི་ཕྱོགས་འདུག་སྟེ། །ཚངས་ཐིག་དང་པོ་གདབ་པར་བྱ། །གཉིས་པའང་བདེན་བྲལ་ཕྱོགས་
འདུག་སྟེ། །བགེགས་ཕྱོགས་བརྐྱང་ལ་གདབ་པར་བྱ། །དབུས་དང་མཐའ་མར་ཕྱེ་བ་ཡི། །གཞལ་ཡས་ཁང་པའི་མཚན་ཉིད་ནི། །གྲུ་བཞིར་བགྱི་ཞིང་སྒོ་བཞི་དང༌། །རྟ་བབས་བཞིས་ནི་
བརྒྱན་པ་ཡི། །དབུས་ཀྱི་རྩིབས་བརྒྱད་ལྟེ་བ་ལ། །རྡོ་རྗེ་ཐོ་བ་བྲི་བར་བྱ། །ཉི་མའི་དཀྱིལ་འཁོར་དབུས་ཉིད་དུ། །གྲི་གུག་ཀྱང་ནི་བྲི་པར་བྱ། །ཤར་རྩིབས་འཁོར་ལོ་ཆེན་པོ་སྟེ། །རིན་ཆེན་ལྷོ་
ཡི་ཕྱོགས་རྩིབས་ལ། །པདྨ་དམར་པོ་ནུབ་ཏུ་བྲི། །བྱང་དུ་རྡོ་རྗེ་ཀུན་ཏུ་རྩེ། །ཤར་ལྷོ་ཕྱོགས་སུའང་དེ་དང་འདྲ། །གྲ་བཞིར་བརྒྱད་པོའང་ཉིས་བརྩེགས་སུ། །མཚན་མ་རྣམས་ནི་ལེགས་པར་
བྲི༑ ༑སྒོ་བཞི་དག་ཏུ་བྲི་བར་ཡང༌། །ལྕགས་ཀྱུ་ཞགས་པ་ལྕགས་སྒྲོག་དྲིལ། །གཞན་ཡང་རྒྱན་ཀུན་ལེགས་པར་བྲི། །མཆོད་པ་ལེགས་པར་དགྲམ་པར་བྱ། །ཁུ་ཚུར་དཀུ་གཉིས་བཞག་པ་
དང༌། །དེ་བཞིན་དཔྲལ་བར་ཉུག་པ་དང༌། །ཁ་ནས་འབྱིན་དང་གར་བསྐྱོད་དང༌། །བདུག་སྤོས་ཉུག་དང་མེ་ཏོག་འཐོར། །མཐེ་བོང་བསྒྲེངས་ཏེ་རང་ལུས་ལའང༌། །གཞན་ལ་ཉུག་ཚུལ་
གནས་པ་ནི། །བརྒྱད་པོ་མཆོད་པའི་ལྷ་མོ་དག །བསྐྱེད་དང་ལེགས་གནས་ཕྱག་རྒྱ་ཡིན། །སྐུ་གསུང་ཐུགས་ཀྱི་ལྷ་རྣམས་དང༌། །རང་ལུས་བཅུག་སྟེ་གནས་པ་ལ། །སྔགས་ཀྱིས་བྱིན་

83-1-376a

༄༅། །གྱིས་བརླབ་པ་ནི། །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་ཝཱ་ཀ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་བ་
ཨཱཏྨ་ཀོ྅ཧཾ། མིག་སོགས་བྱིན་གྱིས་བརླབ་པ་ལ། །གཏི་མུག་རྡོ་རྗེ་སོགས་ཀྱིས་སྲུང༌། །དབང་སྦུབས་སྟོང་པ་ཉིད་བྱས་ཏེ། །སྙིང་པོའམ་མིང་གི་ཡི་གེ་ཡིས། །རིགས་ཀྱི་ཕྱག་
མཚན་བསྣམས་པ་ཡི། །སྐུ་རྣམས་ངེས་པར་བསྐྱེད་པས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོས་བདུད་རྩི་མྱང་བ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ཏེ་སྔགས་འདི་གསུངས་སོ། །ཨོཾ་ཨཱཿཧཱུཾ། དག་ཅིང་འབར་བར་རྣམ་བརྟགས་ཏེ། །ཉི་མའི་དཀྱིལ་འཁོར་དབུས་གནས་པར། །ཞེ་སྡང་རྡོ་རྗེའི་
བདག་པོ་སྟེ། །ཟླ་བའི་དབུས་སུ་གཏི་མུག་བསམ། །རིན་ཆེན་དབུས་སུ་བསམ་པ་ཡང༌། །སེར་སྣ་ཉིད་དུ་བསམ་པར་བྱ། །པདྨའི་དབུས་སུ་འདོད་ཆགས་བསམ། །སྣ་ཚོགས་
དབུས་སུ་ཕྲག་དོག་བསམ། །བསམ་བྱ་ལྗགས་ལ་ས་བོན་ཏེ། །འཕྲོས་པས་བཀུག་སྟེ་ཚིམ་པར་བྱ། །ཤར་ནི་དཀར་པོ་ཆེན་པོ་སྟེ། །ལྷོ་ནི་སེར་པོ་ཉིད་དུ་འོ། །ནུབ་ནི་དམར་པོར་
ངེས་པར་ཤེས། །བྱང་ནི་ལྗང་གུར་ཡང་དག་ལྡན། །དེ་ལས་དེ་བཞིན་རེ་ཁཱའི་རིམ། །དཀྱིལ་འཁོར་སྒོམ་པའི་ཚེ་ན་ཡང༌། །བྱམས་དང་སྙིང་རྗེ་དགའ་བཏང་སྙོམས། །ཚད་མེད་པ་

83-1-376b

ཡི་རིམ་པ་ཡིས། །སེམས་ཅན་རྣམས་ལ་ཕན་གདགས་ཕྱིར། །བརྟན་དང་གཡོ་བའི་དངོས་པོ་རྣམས། །ཡོད་མིན་མེད་མིན་གཉིས་ཀ་མིན། །གཉིས་ཀ་མིན་པའང་མ་ཡིན་ཏེ། །
སྤྲོས་བྲལ་ངོ་བོ་མེད་པར་བསྒོམ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། རཾ་ལས་ཉི་མ་རྣམ་བསྒོམས་ཏེ། །དེ་དབུས་ལས་ཀྱི་རྡོ་རྗེ་ནི། །ཀུན་ཏུ་རྩེ་ལྔའི་རང་བཞིན་ཏེ། །དེ་
དབུས་ཧཱུཾ་ལས་རྡོ་རྗེ་ནི། །ཀུན་ཏུ་ཕྲ་མོས་བགེགས་བཅོམ་སྟེ། །ར་བ་གུར་དང་ས་གཞི་ཡང༌། །དེ་ཡི་འོག་ཏུ་ངེས་པར་བསྒོམ། །གྲུ་གསུམ་གྱེན་བསྒྲེང་དཀར་པོ་ནི། །ཤིན་ཏུ་གསལ་
བར་བདག་གིས་དམིགས། །ཞེ་སྡང་ལས་ནི་སྔར་མ་བྱུང༌། །བྱུང་ཞིང་འབྱུང་བར་མི་འགྱུར་རོ། །བྱང་ཆུབ་སེམས་ལ་གཞོལ་བ་དང༌། །གཏོང་ཞིང་ཐོས་པའི་ཁེངས་པ་མེད། །ལེ་
ལོ་བཅོམ་ཞིང་ཁྲོ་བ་མེད། །སེར་སྣ་མེད་དེ་གཡོ་ཡང་མེད། །སྒྱུ་སྤངས་ཤེས་རབ་གསལ་བ་དང༌། །གཅིག་ཏུ་ཐེག་པ་ཆེ་ལ་གཞོལ། །དེས་ནི་དཀའ་བ་མེད་པར་ཡང༌། །གཞན་གྱི་
དོན་དུ་འདི་བརྩམས་ན། །གྲངས་ནི་བྱེ་བ་ཚང་བ་ཡིས། །བཅུ་བཞིར་ཚང་བའི་གསང་སྔགས་ཀྱིས། །ལས་རྣམས་ཀུན་གྲུབ་ཐེ་ཚོམ་མེད། །ཡང་ལྷ་མོས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །དེ་ཡི་འཁྲུལ་འཁོར་ཇི་ལྟ་བུ། །ཡི་གེ་རྣམས་ནི་ཇི་ལྟར་བྲི། །བཅོམ་ལྡན་འདས་ཀྱིས་བཀའ་སྩལ་པ། །བདུན་ཚན་བདུན་དང་ལྡན་པ་ཡི། །རེ་མིག་ལེགས་པར་

83-1-377a

༄༅། །བྲི་བར་བྱ། །ལས་ཀུན་བྱེད་པའི་འཁོར་ལོ་ལ། །མཆོད་པ་ཡིས་ཀྱང་ལེགས་མཆོད་ལ། །དེ་འོག་ལས་རྣམས་བརྩམ་པར་བྱ། །བཟླས་པའི་མཚན་མ་རྨི་
ལམ་མམ། །མངོན་སུམ་བྱུང་བར་གྱུར་ནས་ཀྱང༌། །འཁྲུལ་འཁོར་རྣམས་ནི་བྲི་བྱ་བའི། །རྨི་ལམ་མཚན་མ་འདི་ཡིན་ཏེ། །ཚལ་ཆེན་ཟུག་པའི་གླིང་དག་དང༌། །ལྷ་གང་མཆོད་རྟེན་
གཞལ་ཡས་སུ། །དམ་པ་རྣམས་དང་ངེས་ཕྲད་དེ། །དབང་བསྐུར་རི་ལ་འཛེག་པ་དང༌། །རྒྱ་མཚོར་བཅས་པའི་ཆུ་རྒལ་ལམ། །ཀླ་ཀློ་བྲན་དུ་འཁོར་རྨིས་ན། །ངེས་པར་འགྲུབ་སྟེ་
འཁོར་ལོ་བྲི། །དེ་ནས་ཡང་བཅོམ་ལྡན་འདས་ཀྱིས་འབྱུང་བའི་དཀྱིལ་འཁོར་སྒོམ་པ་གསུངས་ཏེ། ཡཾ་ལས་བྱུང་བའི་རླུང་དཀྱིལ་འཁོར། །སྔོན་པོ་གཞུ་ཡི་དབྱིབས་ཅན་ལ། །
བ་དན་ལྡན་པར་ངེས་པར་བསམ། །རཾ་ལས་བྱུང་བའི་མེའི་དཀྱིལ་འཁོར། །གྲུ་གསུམ་དམར་པོ་བསམ་པར་བྱ། །བཾ་ལས་བྱུང་བ་ཆུ་ཡིན་ཏེ། །དཀར་པོ་ཟླུམ་པོ་བསམ་པར་བྱ། །
ལཾ་བྱུང་ས་ཡི་དཀྱིལ་འཁོར་ནི། །ལྗང་སེར་གྲུ་བཞི་བསམས་བྱས་ཏེ། །སྔོན་དུ་བསམ་བྱ་ལྟ་རིམ་བཞིན། །ཏྭ་ར་ཕྱི་ནས་ངེས་པར་བསམ། །བྷཱུཾ་ལས་བྱུང་བའི་འཁོར་ལོའི་
རྩིབས། །དྲུག་གཉིས་ལྡན་པའི་ལྟེ་བ་ལ། །བྷྲུཾ་ལས་གཞལ་ཡས་ཁང་པ་སྟེ། །གདན་དང་ལྡན་པར་སྒྲུབ་པོས་བསམ། །དེ་ནས་ཡང་བཅོམ་ལྡན་འདས་ཀྱིས་རྡོ་རྗེ་བསྡུ་བའི་ཕྱག་

83-1-377b

རྒྱ་དང་སྔགས་ཀྱིས་བདེ་བར་གཤེགས་པ་འཁོར་དང་བཅས་པ་བསྡུ་བར་བྱའོ། །ཨོཾ་བཛྲ་ས་མཱ་ཛཿ། ལག་ངར་གཉིས་ནི་ངེས་བསྣོལ་ལ། །མཛུབ་གཉིས་ལྕགས་ཀྱུའི་ཚུལ་བྱས་ཏེ། །སེ་
གོལ་བརྡབ་ཅིང་བརྡུང་བར་བྱ། །ལྕགས་ཀྱུ་ལ་སོགས་རྣམ་པ་བཞིས། །ངེས་པར་དགུག་པ་ལ་སོགས་བྱ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
བདག་པོས་མཆོད་པའི་སྔགས་འདི་གསུངས་སོ། །ཨོཾ་ཨརྒྷཾ་པྲ་ཏཱི་ཙྪ་སྭཱཧཱ། པྲ་བ་ར་སད་ཀཱ་ར་ཕྲ་ཏིཙྪ་སྭཱཧཱ། ནག་པོ་རབ་རི་མེད་པ་ཡི། །བུམ་པ་ལྟོ་ཆེ་བྲེ་ཚང་པ། །མཆུ་འཕྱང་མགྲིན་
རིང་གདན་ལྡན་པར། །སྙིང་པོར་ལྡན་པའི་སྨན་སོགས་གཞུག །མགྲིན་པར་རས་བཟང་དག་གིས་དཀྲི་།འདབ་མར་ལྡན་པའི་ལྕུག་མ་ཡང༌། །དྲི་དང་ལྡན་པས་ཁ་བརྒྱན་ཏེ། །
བདུད་རྩིར་ལྡན་པ་ཡིས་ཀྱང་མཆོད། །བླ་རེ་གདུགས་དང་རྒྱལ་མཚན་དང༌། །བ་དན་སིལ་སྙན་རོལ་མོ་ཡིས། །གུས་པས་དཀྱིལ་འཁོར་ལ་ཡང་མཆོད། །འཛམ་བུའི་གླིང་ངམ་
གླིང་གཞན་དག །ནོར་བུ་རིན་ཆེན་བཀང་བ་ཡང༌། །སྟོང་གསུམ་ལ་སོགས་དེ་བཞིན་ཏེ། །ཞུམ་པ་མེད་པར་བྱས་ཏེ་དབུལ། །བློ་ལྡན་སྒྲུབ་པོས་སེམས་ཅན་ལ། །ཕན་པའི་སེམས་
ཀྱིས་སྲོག་མི་གཅོད། །མ་བྱིན་པར་ཡང་མི་བླང་ངོ༌། །འདོད་པ་མི་སྤྱད་བརྫུན་མི་སྨྲ། །གནོད་པའི་རྒྱུ་ཕྱིར་ཆང་མི་བཏུང༌། །གདུག་པ་རྣམས་ལས་ལྡོག་སྟེ་བྱ། །དངོས་སུའམ་ཡང་ན་

83-1-378a

༄༅། །སྔགས་དང་གཞན། །འཁྲུལ་འཁོར་དང་ནི་ཏིང་ངེ་འཛིན། །སྨན་གྱིས་ཀྱང་ནི་བྱ་བ་སྟེ། །དེ་ལྟར་མི་བྱེད་དེ་ཡི་ནི། །ངེས་པར་དམ་ཚིག་ཉམས་པར་འགྱུར། །
གདོན་དང་ལོག་འདྲེན་དག་གིས་ཀྱང༌། །ངེས་པར་འཆི་སྟེ་དམྱལ་བར་ནི། །ཡུན་རིང་སྡུག་བསྔལ་གྱིས་སྡུག་སྟེ། །དེ་བས་ནན་ཏན་ལྡན་པ་རུ། །བཟོད་པ་མི་བསྐྱེད་སྙིང་རྗེ་ཡིས། །སྔགས་
ཀྱིས་ངེས་པར་བསད་པར་བྱ། །མི་ལྡོག་པ་ཡི་སེམས་སུ་གནས། །བྱང་ཆུབ་ཆུ་ཡིས་ར་རོ་ཞིང༌། །ཤེས་རབ་ཕ་རོལ་ཕྱིན་པ་ཡི། །ཕྱག་རྒྱ་ཆེ་ལ་དེ་གཞོལ་ཏེ། །ངོ་བོ་དང་བྲལ་
དངོས་པོ་འཇིག །མ་བྱིན་བྱང་ཆུབ་བླང་བ་ལ། །བརྩོན་པས་ལེ་ལོ་དོར་བར་བྱ། །བརྫུན་དུ་ཤེས་བྱ་དངོས་པོ་རྣམས། །དེ་ནས་དེ་བཞིན་གཞན་ལ་བརྗོད། །རྒྱས་བཏབ་པ་ཡི་དངོས་
པོ་ལ༑ ༑རྒྱ་བཤིག་ཤེས་རབ་རལ་གྲི་ཡིས། །བཅད་ཅིང་རྣམ་པ་མེད་པ་ལ། །བསད་པ་ཡང་ནི་ང་ཡིས་བསྒྲགས། །ཨུ་མེད་པ་ཡི་ཡི་གེ་རྣམས། །སྟེང་གི་གཡས་ཕྱོགས་ཉིད་ནས་བྲི།།
འོག་གི་ཡི་གེ་བྲི་བ་ནི། །དེ་ཉིད་གཡོན་གྱི་ཕྱོགས་ནས་བྲི། །ཨཱ་ལི་ཀཱ་ལི་ངེས་བྲིས་ཏེ། །ཀྵ་མ་གཏོགས་པར་དབུས་སྟོང་སྟེ། །དེ་ལ་བགེགས་ཀྱི་མཚན་མའམ། །མིང་སོགས་ངེས་
པར་བྲི་བ་ཡང༌། །ལྟོ་བའི་ནང་དུ་ཆུད་པར་བྲི། །འཁོར་ལོ་ཉིད་ཀྱང་དེ་འདྲ་བ། །གྲུ་བཞི་དག་ཏུ་བྲི་བ་ནི། །མ་ནིང་འདོད་པའི་ཀཱ་ལི་དང༌། །ཨཱ་ལི་མིན་ཏེ་ལྷག་མ་ཡིན། །གདུག་

83-1-378b

པའི་ཡི་གེ་བཅུ་བཞི་པོ། །མིང་དང་བཅས་པར་ཕྱོགས་བཞིར་བྲི། །དབྱངས་ཀྱི་ཡི་གེ་བཞི་པ་ཡིས། །བཞི་པ་གཅིག་གི་མགོ་སྟེང་དུ། །སུམ་བསྐོར་ཉིད་ནི་ཤིས་པ་ཡིན། །ལས་ཀུན་
བྱེད་པའི་འཁོར་ལོ་དེ། །འབྲི་བར་བྱེད་པའི་སྤྱི་དུས་དང༌། །ཁྱད་པར་དུས་ཚེས་ལྷ་ཡི་ནི། །རྣལ་འབྱོར་མེད་པས་བྱ་བ་མིན། །ཕྱོགས་སུ་བལྟ་བའི་བྱེ་བྲག་གིས། །ལས་ཀྱི་སྒྲུབ་པོས་
ཤེས་པར་བྱ། །ལས་ཀུན་བྱེད་པའི་འཁོར་ལོ་ནི། །བདེ་གཤེགས་ཀུན་གྱི་སྙིང་པོ་སྟེ། །དེ་བཞིན་གཤེགས་པའི་གསང་བའང་ཡིན། །འཁོར་ལོ་འདིར་ནི་བཅུག་པ་གང༌། །སངས་
རྒྱས་ཀྱང་ནི་ངེས་པར་འཇིག །དམ་ཆོས་སྨོད་པའང་དེ་བཞིན་ཞི། །འཁོར་ལོས་བསྒྱུར་བའང་དབང་དུ་འདུ། །ལྷ་མིན་པྲ་ཏིའང་ཞི་བར་བྱེད། །དགྲ་བཅོམ་གསོད་པའང་དེ་ཞི་ལ། །བརྒྱ་
བྱིན་ཉིད་ཀྱང་དབང་དུ་ངེས། །དེ་ལྟ་བུ་ཡི་འཁོར་ལོ་དེ། །ཐོག་མར་བྲིས་ཏེ་དེ་འོག་ཏུ། །བྱིན་རླབས་མ་ནོར་དེ་ཉིད་ལ། །མཆོད་པ་གུས་པར་བདག་གིས་བྱ། །མཆོད་མིན་ལས་རྣམས་
བྱས་པ་ལ། །འབྲས་བུ་འབྱུང་མིན་འཁྲུལ་པ་ལའང༌། །འབྲས་མེད་ངལ་བ་ཉིད་ཡིན་ནོ། །ཡང་ལྷ་མོ་རོ་ལངས་མ་ཉིད་སྟན་ལས་ལངས་ཏེ་མཆོད་པ་ཆེན་པོ་བྱས་ཏེ་འདི་སྐད་ཅེས་
གསོལ་བ་བཏབ་བོ། །འཁོར་ལོ་འབྲི་བའི་སྣག་ཚ་གང༌། །བྲི་གཞི་སྨྱུག་གུ་ཇི་ལྟ་བུ། །གཅིག་གམ་འོན་ཏེ་དེ་ཐ་དད། །བཅོམ་ལྡན་འདས་ཀྱིས་བཤད་དུ་གསོལ། །བཅོམ་ལྡན་

83-1-379a

༄༅། །འདས་ཀྱིས་བཀའ་སྩལ་པ། ལེགས་སོ་ལེགས་སོ། །ངའི་ཕྱིར་ལེགས་པར་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། །ཇི་ལྟར་ལས་རྣམས་བྱེ་བྲག་
ཡོད་པ་ལྟར། །བྲི་བའི་གནས་དང་གཞུག་པའི་གནས། །ཐ་དད་དེ་བཞིན་འཁོར་ལོ་བསྒྲུབ། །སྣག་ཚ་ཐ་དད་འབྲུ་རྣམས་བཞིན། །གྲོང་ཁྱེར་ཆེན་པོ་སྲུང་འདོད་དམ། །སྐྱེས་པ་སྲུང་
བར་འདོད་ན་ཡང༌། །གྲོ་ག་དེ་བཞིན་ཨུ་བྷི་ཤུན། །ལ་གོར་ཞོ་ཤའི་ཤུན་པ་འམ། །རས་ལ་ཁ་ཆེས་འཁོར་ལོ་ནི། །བསྐུལ་བའི་ཚིག་དང་ལྡན་པར་རོ། །སོ་མ་བཏང་བའི་ཁམ་
ཕོར་དུ༑ ༑སྦྲང་མར་དག་དབུས་འཁོར་ལོ་གཞུག །སྐུད་པ་དཀར་པོས་ལེགས་པར་དཀྲི། །ནང་པར་ཤར་དུ་ཁ་བལྟས་ཏེ། །མེ་ཏོག་དཀར་པོ་དག་གིས་མཆོད། །བདག་ཉིད་དཀར་
པོའི་མདོག་ཏུ་བསམ། །མདུན་དུ་སྐྱེས་པ་ཟླ་བ་ལ། །མཐའ་དག་གནས་པ་མདུན་དུ་བསམ། །སངས་རྒྱས་ཕྱོགས་བཅུར་བཞུགས་པ་ཡིས། །བདུད་རྩི་ལྔས་གང་བུམ་པ་
ཡིས༑ ༑ཆུ་རྒྱུན་དག་གིས་དབང་བསྐུར་ཏེ། །དེ་འོག་བཟླས་པ་བརྩམ་པར་བྱ། །སྭཱཧཱའི་སྔོན་དུ་སྐུལ་ཚིག་ལྡན། །བུད་མེད་ལ་ནི་གི་ཝང་སྟེ། །ཕྱི་རོལ་མཚམས་བཞིར་ཕུར་པ་
ཡིས༑ ༑བགེགས་བསྐྲད་སྟེང་དུ་བླ་རེ་བྲེ། །ཕྱི་མ་སྐྱེས་པའི་ཇི་བཞིན་ནོ། །བྱེ་བྲག་ཏུ་ཡང་སྐྱེས་པ་འམ། །བུད་མེད་ཞི་བར་འདོད་ན་ཡང༌། །ག་པུར་ཙནྡན་དག་གིས་ནི། །ཤིཪྴ་

83-1-379b

ཤིང་གི་ཤུན་པ་ལ། །འཁོར་ལོ་ཡི་གེ་ལེགས་བྲིས་ཏེ། །ཤར་དུ་ནང་པར་བལྟས་ཏེ་མཆོད། །ལས་ཀུན་བྱེད་པའི་ཐབ་ལ་ཡང༌། །སྔོན་གསུངས་ཞལ་ལྡན་དགོད་པར་བྱ། །ཕྱི་རོལ་
མཚམས་བཞིར་ཕུར་པ་ཡིས། །བགེགས་བསྐྲད་སྟེང་དུ་བླ་རེ་བྲེ། །བུམ་པ་ཁ་རྒྱན་དང་ལྡན་ཞིང༌། །རིན་ཆེན་འབྲུ་དང་སྨན་དུ་ལྡན། །དྲི་ཞིམ་ཆུ་དང་ལྡན་པར་བྱ། །གོས་བཟང་གིས་ནི་
མགྲིན་པ་དཀྲི། །ཕྱོགས་བཞི་དག་ཏུ་གཞག་པར་བྱ། །ཐང་གའམ་དཀྱིལ་འཁོར་ལ་མཆོད་དེ། །དྲི་འམ་ཆུ་དང་མེ་ཏོག་དང༌། །བསྲེས་པའི་སྐྱོར་མེས་ཆུ་ཡང་བླུགས། །གཟར་བུ་སྟོང་
གིས་སྦྱིན་སྲེག་བྱ། །ཆུ་དེས་གཞན་ཡང་གཏོར་བར་བྱ། །བར་མ་ཆད་པར་ཉིན་བདུན་དུ། །དེ་ལྟར་རྒྱུན་དུ་གཏོར་མ་སྦྱིན། །ཕྱི་ནས་འཁོར་ལོ་རིན་ཆེན་དེ། །བུམ་པའི་ནང་ནས་རྣམ་ཕྱུང་
སྟེ༑ ༑རྒྱལ་མཚན་རྩེ་ལ་བཏགས་ནས་སུ། །གནས་མཐོན་པོར་ཡང་གཞག་པར་བྱ། །ཞི་བར་བྱེད་པར་ཐེ་ཚོམ་མེད། །སྔར་བཤད་པ་ཡི་ཤིང་ཤུན་དང༌། །དུར་ཁྲོད་རས་ལ་སྒྲུབ་པོ་
ཡིས༑ ༑ཡུང་བའི་ཁུ་བས་འཁོར་ལོ་བྲི། །སོ་མ་བཏང་བའི་ཁམ་ཕོར་དུ། །སྒྲུབ་པའི་རྐང་རྗེས་ས་དག་དང༌། །སྣང་མཛད་ཆུ་ངོགས་ས་དག་དང༌། །རི་དང་ལམ་ས་བཏགས་ནས་ནི། །ལྡོང་
རོས་དང་ནི་ཡུང་བ་ཡིས། །ཁུ་བས་སྦྲུས་ཏེ་གཟུགས་བྱས་ལ། །འཁོར་ལོ་གཉིས་དྲིལ་ཡུང་བ་དང༌། །ལྡོང་རོས་ཀྱི་ནི་ཁུ་བས་བསྐུ། །སྙིང་གར་བཅུག་སྟེ་གཞུག་པར་བྱ། །སེང་ལྡེང་

83-1-380a

༄༅། །ཕུར་པ་སོར་བརྒྱད་པས། །ལུས་ལ་སོགས་པ་གདབ་པར་བྱ། །དགྲ་རྣམས་འོང་བའི་ལམ་དུ་ཡང༌། །ཁུང་བུར་བརྐོས་ཏེ་གཞུག་པར་བྱ། །ལཾ་ལས་དབང་
ཆེན་གྱིས་མནན་ཅིང༌། །སུཾ་ལས་སྐྱེས་པ་དེ་སྟེང་ན། །སྣ་ཚོགས་ལས་ཀྱིས་མནན་པ་ཡིས། །ཁམ་ཕོར་སྐུད་སེར་དཀྲི་བར་བྱ། །རྒྱལ་ཆེན་དག་ནི་སེར་པོ་ཡང༌། །དབང་ཆེན་ལ་
གནས་ལྷོར་བལྟས་ཏེ། །བསྒྱུར་བྱ་སེར་པོའི་རིས་མནན་པར། །བསམས་ནས་བཟླས་པ་བརྩམ་པར་བྱ། །སྭཱཧཱ་མེད་པར་སྟམྦྷ་ཡ། །ལཾ་གྱི་མཐའ་ཅན་ལྔ་སྟོང་བཟླས། །གཏོར་མ་རྒྱུན་
དུ་སྦྱིན་པར་བྱ། །རེངས་པ་ཆེན་པོའི་ལས་འདི་ཡིས། །དམག་གི་དཔུང་ཡང་ངེས་པར་རེངས། །འགའ་ཙམ་ལ་ནི་སྨོས་ཅི་དགོས། །སྲན་ནེ་ལན་གསུམ་བསྔགས་པ་ཡིས། །དུར་ཁྲོད་
རས་ལ་འཁོར་ལོ་བྲི། །རིམས་དང་དུག་གིས་ཟིན་པ་སྟེ། །དེ་ཡི་སྟེང་དུ་གཞག་པར་བྱ། །བདག་ཉིད་དཀར་པོར་རྣམ་བསམས་ཏེ། །ཆོ་གས་བྱབ་ཅིང་གདོན་པར་བྱ། །དེ་ནི་དེ་ནས་ཞི་བར་
འགྱུར༑ ༑ངག་དག་རེངས་པར་འདོད་ན་ཡང༌། །སྨྱོ་བྱེད་ཁུ་བ་དུར་ཁྲོད་སོལ། །བཙག་རྣམས་བསྲེས་ཏེ་སོ་མ་བཏང༌། །ཁམ་ཕོར་གཉིས་ལ་འཁོར་ལོ་འདི། །ཕོ་དང་མོ་ཡི་བསྐོར་ཕྱོགས་
གཉིས༑ ༑མ་ནོར་བྲིས་ཏེ་ཁ་སྦྱར་ལ། །རེ་བསྲེགས་ས་དང་ཐལ་བས་གཡོགས། །སྟེང་དུ་བཟླས་ཤིང་སྤེལ་བ་ནི། །སྟམྦྷ་ན་དང་ཀུ་རུ་ལཾ། སྭཱཧཱ་མེད་པའི་སྔགས་འདི་ཡིས། །ཁ་བཅིང་

83-1-380b

བ་ནི་ངེས་པར་འགྱུར། །གང་ཞིག་གསོད་པར་བྱེད་པ་ལ། །སྙིང་རྗེར་ལྡན་པའི་གང་ཟག་གིས། །གདུག་བྱེད་ལས་འདི་བྱེད་པ་ལ། །གཤིན་དགྲ་ལྷ་ཡི་རྣལ་འབྱོར་གྱིས། །ཞག་གཅིག་གིས་
ནི་འགྲུབ་པར་བྱེད། །བཅུ་བཞི་ཉི་མ་ཕྱེད་པ་ན། །བྱ་རོག་སྒྲོ་རྩེའི་སྨྱུ་གུ་ཡིས། །དུར་ཁྲོད་ཀྱི་ནི་རས་དག་ལ། །དུག་དང་ཚ་དང་སྐེ་ཚེ་དང༌། །ནིམ་པ་ཚ་བ་གསུམ་དག་དང༌། །ཚ་བའི་མར་ཁུ་
དུར་ཁྲོད་སོལ། །སྨྱོ་བྱེད་མཛུབ་མོའི་ཁྲག་གིས་བྲི། །རོ་བསྲེགས་པ་ཡི་ཐལ་བ་དང༌། །བསྒྲུབ་བྱའི་རྐང་པའི་རྗེས་ཀྱི་ས། །མི་ཡི་རུས་ཕྱེ་ལ་སོགས་པ། །གཟུགས་བྱས་དེ་ཡི་སྙིང་གར་
གཞུག །དུར་མེ་དག་ལ་དེ་བསྲོ་ཞིང༌། །ཁྲོས་པའི་སེམས་ཀྱིས་ཁྲི་བཟླས་ན། །སྐད་ཅིག་ཙམ་གྱིས་འཆི་བ་ནི། །དེ་ཡི་ཁྱིམ་མམ་དུར་དུ་སྦ། །དེ་ལྟའི་ལས་ཀྱིས་དེ་འགྲུབ་སྟེ། །མཚན་མོ་
ཕྱེད་ན་ཁ་ལྷོར་བལྟ། །བདག་ཉིད་འཇིགས་པའི་གཟུགས་ཅན་ཏེ། །ཞལ་སོགས་སྔོན་དུ་གསུངས་པ་ལྟར། །མ་ཧེའི་སྟེང་ན་མཆེ་བ་གཙིགས། །གསུས་ཁྱིམ་ཆེ་ལ་གྱེན་སྐྲ་འབར། །སྤུ་
སོགས་གཞན་ཡང་དེ་འདྲའོ། །བ་སྤུ་དག་གི་བུ་ག་ནས། །འཇིགས་མཚོན་སྣ་ཚོགས་ཐོགས་པ་ཡི། །ཁྲོ་བོ་མང་པོ་འཕྲོ་བ་སྟེ། །བདག་ཉིད་བསྐལ་པའི་མེ་ལྟར་འབར། །བསྒྲུབ་བྱ་མདུན་
དུ་བསམ་བྱ་བ། །མཚམས་མེད་རྫོགས་པའི་སྡིག་དང་ལྡན། །དྲི་མ་ཅན་དེ་ཕྱོགས་གོས་འཆང༌། །གྲོང་ཁྱེར་སྐྱེ་བོས་འཚེ་བ་ཅན། །གྲང་བའི་རེག་པས་ལུས་ལ་རྒྱས། །མཚོན་གྱིས་

83-1-381a

༄༅། །བཏབ་པ་བྱས་པ་ལ། །གཅན་གཟན་སོགས་ཟ་མདུན་དུ་བསམ། །ངག་ཏུའང་དེ་ལྟར་ཡང་ཡང་བརྗོད། །ལྕགས་ཀྱི་ཁྱུད་མོས་ཡན་ལག་བསྡམས། །ཚེར་
མས་དབུགས་པ་བྱས་པ་སྟེ། །ལུས་ནི་པགས་པ་མེད་པར་བསམ། །སྐེ་ཚེ་ལན་ཚས་ལུས་བྱུགས་ཏེ། །ཨ་ཆུ་བ་ཡི་སྒྲ་འབྱིན་བསམ། །དེ་ཡི་མགོན་སྐྱབས་བསལ་བྱས་ནས། །
གཤིན་རྗེའི་ལྟོ་བའི་ཐ་མར་བཞག །བེ་ཅེན་ཐོགས་པས་དེ་ཟ་འོ། །འདི་ལྟར་བསད་པས་སངས་རྒྱས་ཀྱི། །སྲས་སུ་དེ་ནི་སྐྱེ་བར་འགྱུར། །ལས་ཀྱི་སྡིག་ལས་དེ་གྲོལ་ལོ། །གསོད་
པའི་སྔགས་དེ་སྦེལ་བ་ནི། །ཧཱུཾ་ཆེ་གེ་མོ་མཱ་ར་ཡ་ཧཱུཾ། །བསྒྲུབ་བྱ་ནང་དག་དབྱེ་བ་ན། །མ་ཧེ་རྟ་ཡི་པགས་པ་དག །ཡང་ན་རོ་དང་དུར་ཁྲོད་རས། །རྟ་དང་མ་ཧེ་བྱི་ལ་འམ། །ཁྱི་དང་ནིམ་
པའི་འདབ་ཁུ་དང༌། །ཁྱིམ་བྱའི་ཁྲག་དང་སྐེམ་ཚེ་བསྲེ། །དེར་ནི་འཁོར་ལོ་འདི་བྲིས་ཏེ། །རྣམ་པར་འགྲས་པ་བསྐུལ་དང་ལྡན། །རྟ་སྤལ་དག་གི་ནང་བཅུག་སྟེ། །མ་ཧེའི་རྨིག་
པའི་ནང་བཅུག་ལ། །སྟོང་ཕྲག་བཅུ་ནི་ཚང་བར་བཟླས། །ནིམ་པའི་ཤིང་བསྲོས་དེ་ནང་སྤ། །དེ་ནང་འགྲས་པ་ཉིད་དང་ནི། །དཔག་ཚད་བརྒྱས་མཆོད་འཐབ་པར་འགྱུར། །ཨ་མུ་ཀི་
དང་ཨ་མུ་ཀི །བི་དྭེ་ཥ་ཡ་ཕཊ། རིམས་ཀྱིས་ཐེབས་པར་བྱ་བ་ལ། །དུར་ཁྲོད་ཀོ་བ་ཆེ་བ་ལ། །ཨ་རྐ་ཤིང་གི་ལོ་མ་དང༌། །ཙི་ཏྲ་ཀ་དང་སྐེ་ཚེ་དང༌། །ཁྲག་གིས་འཁོར་ལོ་བྲི་བར་བྱ།།

83-1-381b

བྲི་བ་བསྐོས་ལ་རི་མོས་དགང༌། །སེང་ལྡེང་འདབ་མ་དུག་མེད་ལ། །བསྲོ་ཞིང་ཁྲོས་པས་ལྔ་བརྒྱ་བཟླ། །ཁྱིམ་དང་ལམ་གྱི་བཞི་མདོ་དང༌། །དུར་ཁྲོད་སྦས་ན་རིམས་ཀྱིས་འཛིན། །རྒྱས་པའི་
ལས་ཀྱིས་རྒྱས་འདོད་ན། །གི་ཝང་གིས་ནི་གྲོ་ག་ལ། །འཁོར་ལོ་གཉིས་ནི་རྣམ་བྲིས་ཏེ། །སྐུལ་ཚིག་ལྡན་པར་ཡི་གེ་བྲི། །ཟླ་དྲུག་ཐང་གའི་མདུན་དག་ཏུ། །གནོད་སྦྱིན་དང་ནི་གནོད་སྦྱིན་མོས།།
རིན་ཆེན་ཆར་ནི་འབེབས་པ་དང༌། །གཤིན་དགྲ་སེར་པོ་ཟླ་སེར་ལ། །གནས་པར་བསམས་ཏེ་ཁྲི་བཟླས་ན། །འཕགས་པ་ནོར་འཛིན་འདྲ་བར་འགྱུར། །ཨོཾ་ཆེ་གོ་མོ་པུཥྚིཾ་ཀུ་རུ་ཨོཾ། །གྲོ་ག་
སོགས་ཀྱི་ཤོག་ཤོག་ལ། །གི་ཝང་དང་ནི་རང་བྱུང་གྲི་།མེ་ཏོག་དག་གིས་བྲི་བ་སྟེ། །ཡང་ན་ཐ་ལྟག་ཁྲག་དང་ནི། །བིལ་བའི་ལོ་མའི་ཁུ་བ་དང༌། །རས་དམར་པོ་ཡི་ཁུ་བ་དང༌། །སེན་རྩི་
རྣམས་བསྲེས་བྲི་བར་བྱ། །སྦྲ་ཚིལ་ཀྱིས་ནི་འཁོར་ལོ་བྲི། །བུམ་པ་མར་སྦྲམ་ལྡན་པར་བཞག །དུས་བཞི་དག་ཏུ་མཆོད་པ་ནི། །མེ་ཏོག་དམར་པོས་མཆོད་པ་འོ། །དེ་ཚེ་བཟླས་པ་ཚུལ་
དག་ནི༑ ༑ཧོ་བ་ཤཾ་ཀུ་རུ་ཧོ། །དེ་མ་ཐག་ཏུ་ལྷ་རྣམས་ཀྱང༌། །དབང་དུ་བྱེད་པར་ངེས་འགྱུར་རོ། །གྲོ་ག་དག་ལ་བྲི་བ་ནི། །ཟླ་བ་གཟས་ཟིན་དུས་དག་གམ། །རྒྱལ་གྱི་ཉིན་པར་བྲི་བྱ་སྟེ། །སྐུད་
པ་དམར་པོས་འཁོར་ལོ་དཀྲི་།མེ་ཏོག་དམར་པོས་མཆོད་པ་བྱ། །ཐོད་པ་ཁ་སྦྱར་ནང་བཞག་སྟེ། །བཟླས་པ་ཁྲིས་ནི་བརྒྱ་བྱིན་གྱི། །བུ་མོའང་རྙེད་པར་ངེས་འགྱུར་རོ། །དུར་ཁྲོད་ཀྱི་ནི་

83-1-382a

༄༅། །རས་དག་ལ། །གུར་གུམ་སོགས་ཀྱིས་འཁོར་ལོ་བྲི། །ཡི་གེ་ཐིག་ལེས་རྣམ་བསྐོར་ཏེ། །ཨ་མུ་ཀི་དང་མཱ་མ་ཀཱི། །མོ་ཧ་ན་དང་རྣམ་སྦེལ་ལ། །བསྒྲུབ་བྱའི་གོས་
ཀྱི་མཐའ་མ་ལ། །ལེགས་བཏགས་ཆོས་ཀྱི་དབྱིངས་ཉིད་དུ། །བསྒོམས་ནས་ཟློས་ཤིང་འགྲོ་ན་ཡང༌། །ལྷ་དང་ལྷ་མིན་གྱིས་མི་མཐོང༌། །བདག་ཉིད་གཤིན་དགྲ་ཉིད་བསྒོམས་པས། །ཆུ་
ཡི་སྟེང་ནས་འགྲོ་འདོད་ན། །རྡུལ་ཕྲན་ལྷ་ཡི་རྣམ་པར་ཏེ། །ཨུ་ཌྱན་དུ་ནི་བདག་རང་ཉིད། །ངེས་པར་སྟེང་འགྲོ་གཞན་དག་ཀྱང༌། །བུ་མོས་ནགས་ཀྱི་རས་བལ་ལ། །སྐུད་པ་བཀལ་བ་
གཞོན་ནུ་མས། །སུམ་སྒྲིལ་དུ་ཡང་དེ་ཡིས་བྱ། །གདུག་སྔགས་སྟོང་དུ་ཚང་བར་ཏེ། །བཟླས་ཚུལ་སྔོན་དུ་གསུངས་པ་བཞིན། །སྐར་མ་རྒྱལ་གྱི་དུས་ལ་བཟླ། །བྲི་བའི་ཉིན་མོའང་
དེའང་དེ་ལ་འོ། །དཀྱིལ་འཁོར་གྱི་ནི་ལྷར་བརྟག་པ། །གཡོན་གྱིས་མདུན་བྱས་གཞན་ལ་གདགས། །མ་ལུས་མཚོན་དག་རེངས་བྱེད་དེ། །གཅེར་བུ་ལ་ཡང་རེངས་པར་བྱེད། །མེ་
ཏོག་ལས་ནི་གཞན་དུ་མིན། །ཤ་ལྔ་སོགས་ཀྱི་རིལ་བུ་ནི། །ལེགས་པར་གྲིབ་མ་དག་ལ་བསྐམས། །ལྕགས་གསུམ་དག་གིས་དཀྲི་བར་བྱ། །བཟླས་ཤིང་མཆོད་པ་བྱེད་པའི་ཚེ། །
དངུལ་དག་གི་ནི་རེངས་བཞིན་བྱ། །འབར་བར་གྱུར་པ་ཉིད་ན་ཡང༌། །མཆོད་པ་ལེགས་པར་རྣམ་བྱས་ཏེ། །བསྐོར་བ་བརྒྱ་ཕྲག་དུ་མ་བྱས། །དེ་ནས་བློ་ལྡན་སྒྲུབ་པ་པོས། །ཁར་

83-1-382b

བཅུག་ཙམ་གྱིས་འདོད་པ་སྒྲུབ། །ཕྱུང་ན་སྔོན་ལྟར་རྣལ་མ་ཉིད། །གསོ་བ་འདྲ་བར་འོ་མས་ཀྱང༌། །ངེས་པར་འཁྲུལ་འཁོར་བཀྲུ་བར་བྱ། །རིག་སྔགས་འཁྲུལ་འཁོར་ལས་གྲོལ་ཏེ། །རྣལ་
མ་ཉིད་ལ་གནས་པ་ཡིན། །སྣུམ་སྟེར་དག་གི་ས་བོན་ལ། །ཉ་ལྕིབས་དང་ནི་བྱི་ཏང་ཀ །ཁུ་བས་ཡང་དེ་བྱུགས་པ་ལ། །ཐོད་པ་སས་ནི་རྣམ་བཀང་བར། །སྤས་ཏེ་བཟླས་པ་གྲངས་མེད་བྱ། །དེ་
ཚེ་མཆོད་དང་གཏོར་མ་དག །ཡོངས་རྒྱས་འབྲས་བུ་རྣམས་བླངས་ཏེ། །ཁར་བཅུག་མཁའ་འགྲོ་བྱར་འགྱུར་རོ། །དེ་ལ་འདི་སྐད་ཅེས་བྱ་སྟེ། །ཞུས་དང་འདས་བྱུང་གདུག་པ་དང༌། །མངོན་པར་
རྟོགས་པའི་ཏིང་ངེ་འཛིན། །དཀྱིལ་འཁོར་རྣམ་པར་སྤྲོས་པ་དང༌། །ཐིག་གིས་གཞལ་ཡས་མཚོན་པ་དང༌། །རྡུལ་ཚོན་ཕྱོགས་ལས་རྣམ་པར་བརྟག །ཡང་དག་བྱིན་གྱིས་བརླབ་པ་དང༌། །
བདུད་རྩི་མྱང་བར་བྱ་བ་དང༌། །ཚངས་པའི་གནས་བཞི་བསྒོམ་པ་དང༌། །སྔགས་ཀྱི་དངོས་མེད་དེ་བཞིན་མཚམས། །ཆོས་འབྱུང་དང་ནི་སྒྲུབ་པོ་དང༌། །བཟླས་དང་དེ་ཡི་གྲངས་ཚང་དང༌། །འཁོར་
ལོ་དང་ནི་ཡི་གེ་གཉིས། །ངེས་པར་ཞུས་དང་མཆོད་པ་དང༌། །འཁོར་ལོ་འབྲི་བའི་མཚན་མ་དང༌། །འབྱུང་བ་བཞི་དང་བསྡུ་སོགས་དང༌། །སྡོམ་པ་འཁོར་ལོའི་ཡི་གེ་བྲི། །བཞི་དང་དེ་བཞིན་
སྣག་ཚ་དང༌། །སོ་སོ་ལས་ཀྱི་བྱེ་བྲག་སྟེ། །བསྡུས་ཏེ་ང་ཡིས་བསྟན་པ་ཡིན། །དེ་ནས་བཅོམ་ལྡན་འདས་ཀྱིས་འབྱུང་པོ་རྣམས་ལ་གཏོར་མས་ཚིམ་པར་བྱ་བ་ཞེས་བྱ་བའི་ཏིང་ངེ་འཛིན་ལ་

83-1-383a

༄༅། །སྙོམས་པར་ཞུགས་ཏེ་སྐུ་དང་གསུང་དང་ཐུགས་རྡོ་རྗེ་ལས་སྔགས་འདི་ཕྱུང་ངོ༌། །ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། འབྱུང་པོ་རྣམས་དང་རྣམ་
སྤེལ་ཏེ༑ ༑ཐ་མར་སྦྱར་བ་བྱས་པ་ནི། །ཧི་ཧི་ཧི་ཧཱུཾ་ཕེཾ་ཕེཾ་ཕེཾ་སྭཱཧཱ། དུར་ཁྲོད་རྒྱན་གྱིས་རྣམ་བཞུགས་པའི། །ཞེ་སྡང་གཤིན་གཤེད་རྡོ་རྗེ་ནི། །སྤྲོས་མེད་ནམ་མཁའ་ལྟ་བུ་ལས། །སྙིང་
རྗེ་ཐབས་ཀྱིས་སྐུ་སྤྲུལ་པ། །ཡེ་ཤེས་ཁྲོ་རྒྱལ་རབ་འཇིགས་པའི། །དུད་ཁ་མུན་ཆེན་སྐུ་ལ་འདུད། །གར་དགུ་ཉམས་དང་ལྡན་པ་ཡི། །གཏི་མུག་རྡོ་རྗེ་གཤིན་རྗེ་གཤེད། །སྐྱེ་མེད་
དོན་དམ་ངང་ཉིད་ལས། །ཐབས་ཀྱིས་སྤྲུལ་པའི་སྐུར་བསྟན་པ། །འཇིགས་བྱེད་དྲག་པོའི་ཆ་ལུགས་ཅན། །ཟླ་བ་ཉ་འདྲ་ཁྱོད་ལ་འདུད། །བསྐལ་པའི་མེ་ལྟར་འབར་བ་ཡི། །སེར་
སྣ་གཤིན་རྗེ་རྡོ་རྗེ་ནི། །འཛིན་པ་པོ་ལས་གྲོལ་བ་ཡིས། །གདུག་པ་འདུལ་ཕྱིར་ཁྲོ་བོ་སྤྲུལ། །གཏེར་འཆང་སེར་སྣ་གྲོལ་མཛད་པ། །བཙོ་མ་གསེར་འདྲ་ཁྱོད་ལ་འདུད། །ཆགས་
པས་མ་ལུས་དབང་མཛད་པའི། །འདོད་ཆགས་གཤིན་རྡོ་རྗེ་ནི། །སྐྱེ་མེད་རྣམ་དག་ཆོས་དབྱིངས་ལ། །ཁམས་གསུམ་པ་དག་ཁྲོ་བོར་སྤྲུལ། །མ་ཆགས་སྤྱན་ལྡན་ཐུགས་རྗེ་
ཅན༑ ༑བན་དུ་ལྟ་བུའི་སྐུ་ལ་འདུད། །ཤེས་རབ་ཐབས་ལྡན་ཧེ་རུ་ཀ །ཕྲག་དོག་གཤིན་རྡོ་རྗེ་རྗེ་ནི། །རྣམ་རྟོག་དཔེ་དང་བྲལ་བ་ལས། །ཐུགས་རྗེའི་སྤྲུལ་པའི་ཁྲོ་བོ་ནི། །འགྲོ་

83-1-383b

དོན་བརྩོན་པའི་རལ་གྲི་ཅན། །སྣ་ཚོགས་མདོག་ཅན་ཁྱོད་ལ་འདུད། །ཐམས་ཅད་སྐྱེད་པའི་ལྷ་མོ་ཆེ། །དབང་པོ་ལྟ་བུར་བསྒྱུར་མཛད་པ། །ཁམས་གསུམ་གཟིགས་པའི་སྤྱན་དང་ལྡན། །
རྣམ་སྣང་ཅན་གྱིས་བདུད་བཞི་འཇིགས། །བདེ་བ་ཆེན་པོས་རྟག་ཏུ་དགྱེས། །ཡེ་ཤེས་སྤྱན་ཅན་ཁྱོད་ལ་འདུད། །ཀུན་སྡུད་ལྷ་མོ་རིན་པོ་ཆེ། །རྣམ་རྟོག་སྐྱོན་ལས་རྣམ་གྲོལ་ཡང༌། །དུས་
གསུམ་བདེ་གཤེགས་བདག་གིར་བྱེད། །རིན་ཆེན་ཏོག་ཅན་མཛེས་པའི་སྐུ། །དོན་དམ་ཐུགས་ཆུད་འཁོར་བ་སེལ། །མ་ལུས་ཀུན་གྱི་བདག་ལ་འདུད། །འདུས་བྱས་མ་ལུས་སྲེག་བྱེད་
པ༑ ༑རྣམ་རྟོག་ཞི་བའི་རང་བཞིན་ལས། །ཁམས་གསུམ་མ་ལུས་སྒྲོལ་པར་བྱེད། །འོད་དཔག་མེད་ཀྱིས་རབ་མཛེས་པ། །མ་ཆགས་ཕྱག་ན་བསྣམས་པ་ཡི། །འཕྲིན་ལས་དག་བྱེད་ཅན་
ལ་འདུད། །ཐུགས་རྗེས་གཡོ་བའི་རང་བཞིན་ཅན། །འཇིག་རྟེན་གསུམ་དག་སྒྲོལ་བར་བྱེད། །གཉིས་མེད་བདེ་ཆེན་ངང་ཉིད་ལས། །འཕྲིན་ལས་གྲུབ་པའི་རང་བཞིན་ཅན། །བཏང་སྙོམས་
བཞུགས་པས་འགྲོ་བ་འདུལ། །ཀུན་ཏུ་ལས་ཀྱི་རྒྱལ་ལ་འདུད། །ཅེས་གཟུགས་རྡོ་རྗེ་ལ་སོགས་པ་ལ་སོ་སོར་ཡོངས་སུ་བསྟོད་དོ། །དེ་ནས་ཡང་ཐམས་ཅད་ཀྱི་བདག་པོས་ལེགས་སོ་
ཞེས་བྱ་བ་བྱིན་ཏེ། ལྷ་མོ་རྣམས་ཀྱི་སྐུ་ལ་བཏུད་དེ། གདུག་པ་འཇིགས་པའི་ཡི་གེ་ནི། །བཅུ་བཞི་པ་ལ་དམིགས་པ་ཡང༌། །འཁོར་བར་དམིགས་པར་བྱ་བ་འམ། །ཉི་མའི་སྟེང་ན་སྐྱེས་

83-1-384a

༄༅། །པ་ལྟར༑ ༑དམིགས་ཏེ་མ་ཡེངས་བརྗེད་པ་མེད། །བཟླས་པ་ཉིད་ནི་དེ་ལྟར་བྱ། །བྱེ་བ་ཚང་བར་བཟླས་པ་ཡིས། །རབ་འབྱམས་ལས་ལ་མི་འགྲུབ་པ། །མེད་དེ་
དེ་ཡིས་ཐམས་ཅད་འགྲུབ། །འབུམ་དང་ས་ཡ་བཟླས་པས་ཀྱང༌། །ཕྲ་མོའི་ལས་རྣམས་འགྲུབ་པར་བྱེད། །གཞན་དུ་མི་འགྲོའི་སེམས་ཀྱིས་ནི། །དེ་ལྟའི་ཚུལ་དུ་བཟླས་པ་བྱ། །ཡུལ་
གཞན་བློ་ནི་འགྲོ་བ་ཡིས། །བསྐལ་པར་བཟླས་ཀྱང་འབྲས་མི་འབྱིན། །མི་འཕྲོ་སེམས་ཀྱིས་འདི་བཟླས་ཤིང༌། །ལམ་དུ་ཞུགས་པའི་སྐྱེས་བུ་ལ། །སྟག་སོགས་ཆུ་ཡིས་མི་འཇིགས་
སོ༑ ༑དེ་ནས་ཡང་དག་བཤད་བྱ་བ། །དབང་གིས་བློ་སྦྱངས་རབ་ལྡན་པས། །འབྲས་ཐོབ་དེ་མེད་མི་འགྲུབ་སྟེ། །དེ་བས་དེ་ནི་བཤད་པར་བྱ། །བུམ་པའི་དབང་གིས་ཐོག་མར་སྦྱང༌། །གསང་
བའི་དབང་གིས་གཉིས་པར་སྟེ། །གསུམ་པར་བྱ་བ་དེ་ཉིད་ནི། །ཤེས་རབ་ཡེ་ཤེས་དེ་ཡིན་ཏེ། །དེ་ལྟར་དེ་བཞིན་པ་ཡིན། །བརྟན་གཡོ་དངོས་པོ་མ་ལུས་པ། །བསྒོམ་པར་བྱ་བའི་
དུས་ཉིད་ལ། །བློས་ནི་ཡོངས་སུ་མི་སྒོམ་སྟེ། །ཀུན་གྱི་མཚན་ཉིད་མ་ཤེས་ན། །སྒོམ་པ་ཁོ་ན་དེ་མིན་ཏེ། །ཐམས་ཅད་དངོས་ཉིད་ཡོངས་ཤེས་ན། །དེ་ནི་སྒོམ་པར་ཡོངས་སུ་བསྒྲགས།།
དེ་ཉིད་བླ་མའི་ཁ་ཡིས་ཏེ། །འབད་པས་མཉེས་བྱ་དེ་མི་སྨད། །དེ་ལ་ཐམས་ཅད་འབྱུང་བ་སྟེ། །བླ་མ་ལ་སྨད་གཡོ་སྒྱུ་ཅན། །ངེས་པར་དེ་ནི་དུག་དང་ཡང༌། །གདོན་ཆེན་དག་ནི་མ་

83-1-384b

ལུས་པས། །འཆི་ཞིང་བརླགས་པར་དེ་གྱུར་ནས། །དམྱལ་བ་དག་ཏུ་ཡུན་རིང་ལྟུང༌། །བསྐལ་པ་དུ་མར་སྡུག་བསྔལ་ཏེ། །རྟག་ཏུ་ཆོ་ངེས་འདེབས་པར་བྱེད། །དེ་པས་བློ་གྲོས་ཆེན་པོ་ལ། །ནམ་
དུའང་མི་སྨད་གཞན་དུ་ན། །བཀུར་སྟི་ཕུ་དུད་འགྲོ་བ་ལ། །ཕན་པའི་སེམས་ཀྱིས་དེ་ལྟར་བྱ། །གཞན་ཡང་བསྒོམ་པར་བྱ་བ་ཉིད། །གང་དག་དབང་པོའི་ལམ་འགྲོ་བ། །དེ་དེའི་ངོ་བོར་བདག་
གིས་བྱ། །བསམ་གཏན་མི་བྱེད་དེ་བློ་ཡིས། །ཀུན་ཏུ་བློ་ཡིས་བསྒོམ་པར་བྱ། །བཅོམ་ལྡན་བདག་པོ་ཆེན་པོ་ཡིས། །གསང་དབང་ལག་ན་རྡོ་རྗེ་ལ། །བོས་ནས་གསང་བའི་དབྱངས་འདི་གསུངས། །
གཟུགས་སྒྲ་ལ་སོགས་དྲུག་པོ་རྣམས། །དངོས་མེད་མཁའ་དང་འདྲ་བ་ལས། །ལོངས་སྤྱོད་ཡུལ་དུ་དུ་མར་སྣང༌། །ཤེལ་ལ་ཚོན་ནི་ཇི་བཞིན་དུ། །འདོད་པ་ལྔ་དང་ཆོས་རྣམས་ལ། །རྟག་ཏུ་རྣལ་
འབྱོར་སྤྱོད་པར་ཤོག །ཨ་ལ་ལ་ཧོ། །རོལ་དུ་གསོལ། བསྣམས་པར་མཛོད། མི་འཛིན་སྒྱུ་མ་ལྟ་བུ་ལ། །གར་གྱིས་དགྱེས་པའི་རོལ་པ་མཛོད། །རིག་བྱ་དགག་པ་མེད་པ་ལ། །མི་གཡོ་
བཞིན་དུ་རོལ་པར་མཛོད། །ཧོ། ཆགས་པ་མེད་པས་ཆགས་པར་མཛོད། །དེ་ནས་ཡང་དག་རབ་བཤད་པ། །སྔགས་དང་ཕྱག་རྒྱ་དབང་བསྐུར་བའི། །དེ་ཡི་མཚན་ཉིད་བཤད་པའི་ཕྱིར། །གསུང་
ནི་འདི་སྐད་བཀའ་སྩལ་ཏོ། །ལྕེ་ལ་སྒོམ་པའི་རྡོ་རྗེ་ནི། །རྡོ་རྗེ་གནོད་མཛེས་ནག་པོ་སྟེ། །ཁ་ནི་ཀུན་ཏུ་གྱེས་པ་ཡི། །ལག་གཉིས་ཐལ་མོ་ངེས་སྦྱར་ཏེ། །གུང་མོའི་རྩ་བའི་ཚིགས་ཉིད་ལ། །མཐེ་

83-1-385a

༄༅། །བོང་ངེས་པར་སྦྱར་བར་བྱ། །མཛུབ་མོ་གུང་མོའི་རྒྱབ་རྩེར་སྦྱར། །འདི་ནི་དམ་ཚིག་ཕྱག་རྒྱ་སྟེ། །སྙིང་ག་དཔྲལ་བ་ལྐོག་མ་དང༌། །སྤྱི་བོར་བྱིན་གྱིས་བརླབས་པར་
བྱ༑ ༑ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་ཨ་དྷི་ཏིཥྛ་སྭ་མཱཾ། གཞན་ཡང་རྡོ་རྗེ་སེམས་མ་སོགས། །ཕྱག་རྒྱས་དབང་བསྐུར་དབུ་རྒྱན་བརྟག །གཏི་མུག་རྡོ་རྗེ་ལ་སོགས་པ། །སོ་སོའི་
བདག་པོ་དབུ་བརྒྱན་ཅིང༌། །དབང་བསྐུར་ཚེ་ན་བུམ་པ་ཆེ། །ཕྱག་གིས་བསྣམས་ཏེ་དབང་བསྐུར་རོ། །འཁོར་ལོ་ལས་ཀུན་བྱེད་པ་ལ། །གསང་དབང་ལག་ན་རྡོ་རྗེ་ཡིས། །བསྟོད་པའི་
རྒྱལ་པོ་འདི་ཡིས་བསྟོད། །གདུག་པ་སྐྲག་བྱེད་འཁོར་ལོ་མེ་ལྟར་འབར། །དུས་གསུམ་ཁྲོ་རྒྱལ་ཧེ་རུ་ཡི་ཐུགས། །ལས་རྣམས་དག་བྱེད་ཕྲག་དོག་རྡོ་རྗེ་སྟེ། །མ་ལུས་ཚེམས་གཅོད་
གསོལ་བས་སྐུ་ཡི་དང༌། །ཧཱུཾ་དང་ཕཊ་ཀྱི་གདུག་རྩུབ་སྦྱོར་བས་གསུང༌། །ཀུན་གྱི་རང་བཞིན་ཁྱོད་ཀྱིས་གཤིན་རྗེ་ཡི། །ལྟོར་འཛུད་བཀའ་ལས་དེས་ཀྱང་མི་འདའ་ཞིང༌། །ཕྱོགས་
བཅུའི་སྤྲུལ་པས་གནས་ན་འགུགས་མཛད་པ། །མ་ལུས་ཀུན་བྱེད་འཁོར་ལོ་ཆེ་མཆོག་ལ། །གཞན་གྱི་དོན་རྫོགས་གུས་པས་ཕྱག་འཚལ་ལོ། །ཁྱོད་ནི་དཔའ་བོ་ཐུབ་ཆེན་ཀུན་
གྱི་བདུད། །ང་ཡིས་ལམ་བསྟན་བདུད་རྣམས་མི་ཕྱེད་ཀྱང༌། །དམ་ལས་འདའ་ཞིང་ལོག་པ་ཀུན་སྐྱེད་ལ། །ཁྱོད་ཀྱང་བཀའ་ལས་མ་འདའ་ལས་རྣམས་སྒྲུབས། །ཚེ་དང་སྲོག་བསྡུས་

83-1-385b

ཡན་ལག་རྣམ་པར་བཅིངས། །བདུད་རྩི་ཆུ་རྒྱུན་རྣལ་འབྱོར་ངལ་ལ་འདོད་བསྒྲུབ་ན། །ངས་ནི་སྦྱིན་བྱ་ཁྱོད་ནི་དམ་ལས་མ་འདའ་ཞིག །ཅེས་དཔལ་གཤིན་རྗེ་དགྲ་ནག་པོའི་འཁོར་ལོ་
གཞན་གྱི་ལྟོ་བ་ལ་གནས་འཆའ་བར་འདོད་པའི་གཏན་འཕོ་བ་མ་ཡིན་པའི་ཚེ་བྱའོ། །འཁོར་ལོ་སྙིང་གར་ལྟ་བའི་ཚེ། །ས་བོན་ཚུལ་ཏེ་ལྟེ་བ་ལ། །ཡི་གེ་མ་ལུས་འདོད་པ་ཡང༌། །མཚན་ཉིད་
ངན་པའི་རྟོག་པ་ལས། །གྲོལ་ཏེ་མཐའ་གསུམ་ངོ་བོ་ལས། །ཀྵ་ནི་ཟད་པའི་བདག་ཉིད་ལ། །ཨུ་ནི་ཧཱུཾ་གི་བདག་ཉིད་དེ། །དེ་ནི་སེམས་ཀྱི་རང་བཞིན་ཉིད། །དགའ་ལས་འདས་པའི་ཡེ་ཤེས་
ཏེ༑ ༑ཐབས་ནི་ཤེས་རབ་ལྡན་པ་ལས། །དུས་ཐབས་བསྟེན་པའི་བདག་ཉིད་ཀྱིས། །འཐོབ་སྟེ་གཞན་དུ་དེ་མི་འཐོབ། །ཆུ་འགྲམ་ཆེན་པོས་བས་མཐའ་དང༌། །དུར་ཁྲོད་ཤིང་དྲུང་དགོན་པ་
སྟེ༑ ༑དབེན་པའི་ཡུལ་དང་མོའི་ཁྱིམ། །དེར་ནི་མགོན་པོ་འདི་ལ་འབད།། གཞན་དུ་བསྒྲུབ་ཀྱང་དེ་མི་འགྲུབ། །སྐད་ཅིག་དེ་ལ་རང་བཞིན་ཀུན། །ངེས་པར་མི་སྣང་རིག་པ་ཡི། །ལམ་
དུ་གྱུར་པ་མེད་པར་ཤེས། །འབྲས་བུ་དེ་ནི་རྒྱ་ཆེན་ཏེ། །མཐའ་ཡི་འཐོབ་པ་ད་ཡིན་ནོ། །དེ་ནས་ཡང་ཐམས་ཅད་ཀྱི་བདག་པོ་བདེ་བར་གཤེགས་པས་རྡོ་རྗེ་ཆོ་ག་གསུངས་པ་ནི། །སྐྱོབ་
པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་གྱིས། །ས་དང་ཕ་རོལ་ཕྱིན་པ་ལ། །ལྷ་མོ་ཁྱོད་ནི་དཔང་དུ་གྱུར། །སྲུང་བའི་དཀྱིལ་འཁོར་རབ་གནས་པས། །སྡང་བའི་ལོག་

83-1-386a

༄༅། །འདྲེན་སྐྱེ་བོ་དང༌། །བགེགས་རྣམས་བསལ་བ་འདི་སྐད་གསུངས། །དཔལ་ལྡན་བདག་ནི་རྡོ་རྗེ་འཛིན། །སྲུང་བའི་འཁོར་ལོ་རབ་སྦྱོར་བས། །བདག་གིས་ཡེ་
ཤེས་རྡོ་རྗེ་ཡིས། །ལུས་ངག་ཡིད་དུ་བཅས་པ་དག །སངས་རྒྱས་ཀུན་གྱི་བདག་ཉིད་ནི། །ཁྲོ་བོ་གཤིན་རྗེ་ནག་པོའི་བདག །སློབ་དཔོན་གྱི་ནི་དཀྱིལ་འཁོར་བྲི། །ཞེས་ལན་གསུམ་གྱི་
བར་དུ་བརྗོད་པར་བྱའོ། །དཀྱིལ་འཁོར་གྱི་ནི་དྲུང་ཉིད་དུ། །དར་གྱིས་གདོང་ནི་བཀབ་པ་ལ། །སྒོ་དྲུང་གནས་པ་ཁྱོད་གང་ཡིན། །སློབ་དཔོན་གྱིས་ནི་རབ་བརྗོད་དོ། །དེ་བདག་སྐལ་པ་
ལྡན་པར་བརྗོད། །ཇི་ལྟར་བླ་མེད་དཔའ་བོ་ཡིས། །མགོན་ལ་དབང་ནི་བསྐུར་བ་བཞིན། །བླ་མེད་བྱང་ཆུབ་གནས་བྱའི་ཕྱིར། །བདག་ལའང་མགོན་པོས་དབང་བསྐུར་གསོལ། །མེ་ཏོག་
སོགས་ཏེ་མཆོད་པའི་མཆོག །རབ་འབྱམས་རྒྱ་མཚོ་མ་ལུས་པས། །སློབ་དཔོན་དཔའ་བོ་དེ་ཉིད་ལ། །ཡང་ཡང་མཆོད་ཅིང་བསྟོད་པའི་ཚོགས། །རྒྱས་པར་མཉེས་བྱ་དེ་འོག་ཏུ། །དཔའ་
བོས་དེ་ལ་དབང་རྣམས་སྦྱིན། །དེ་ནས་རྒྱལ་པོ་བདེ་ཆེན་པོ། །དཔའ་བོ་ལོངས་སྤྱོད་ཀུན་ལྡན་པ། །འགྲོ་དོན་བརྩོན་པའི་སྐུ་གསུམ་བདག །ཉིད་ཀྱིས་འདི་སྐད་བཀའ་སྩལ་ཏོ། །སྦྱིན་
སྲེག་མེད་ན་འབྲས་མི་འབྱིན། །དེ་བས་བདག་ཉིད་དམ་པ་ཡིས། །དེ་ཡི་ལས་ལ་འབད་པར་བྱ། །གོས་ནག་རྒྱན་གྱིས་རྣམ་བརྒྱན་ལ། །གཤིན་རྗེར་རྣམ་བལྟས་རྣལ་འབྱོར་པས། །ཁྲོ་བོའི་

83-1-386b

སྐྱིལ་ཀྲུང་བཅས་པ་ཡིས། །སྲ་བའི་སྟན་ལ་བདག་འདུག་ནས། །ལས་རྣམས་བསྒྲུབ་པར་བྱ་བ་ནི། །མཚན་མོ་འམ་ཉི་མ་ཕྱེད་ཉིད་ལ། །རང་བྱུང་མེ་ཡི་དཀྱིལ་འཁོར་དུ། །ཧཱུཾ་ཕཊ་མཐའ་ན་ཡོད་
བ་ཡི༑ ༑སྔགས་ཀྱིས་ཐོག་མ་བར་ཐ་མར། །སྦྱིན་སྲེག་བྱ་སྟེ་དེ་མེ་ནི། །དུར་ཁྲོད་མེ་འམ་རུས་པ་འམ། །རྡོ་ཉིད་ལས་ནི་བྱུང་བ་འམ། །ཙཎྜ་ལི་ཡི་ཁྱིམ་ཉིད་ནས། །ཐབ་ཁུང་གྲུ་གསུམ་ཅན་དེར་
ནི༑ ༑ཚེར་མ་ཅན་གྱི་བུད་ཤིང་བརྫང༌། །རླུང་ཡབ་སྦར་ཏེ་ཧཱུཾ་ཛྭ་ལ་རཾ། །ཛ་ལ་ཧཱུཾ་བརྗོད་མེ་སྦར་བརྗོད། །ལག་གཡས་ཀུ་ཤ་བཅས་པ་ཡིས། །མཐེ་བོང་སྲིན་ལག་རྩ་རུ་གཟུགས། །ཨོཾ་ཨེ་ཧྱེ་ཧི་
མ་ཧཱ་བྷཱུ་ཏ་དེ་བ་རི་ཥི་དྭི་ཛ་སཏྟ་མ་གྲི་ཧི་ཏྭ་ཨ་ཧཱུཾ་ཏི་ཨ་ཧཱ་རཾ་ཨསྨ་ནི་སཾ་ནི་ཧི་ཏོ་བྷ་བ་ཞེས་བརྗོད་ལ་སྤྱན་དྲང་ངོ༌། །འབར་བ་མེ་ཡི་དབུས་ཉིད་དུ། །མིང་དེ་ཟད་བྱེད་ཅེས་བྱ་བ། །ཁྲོ་བོ་མེ་ལྟར་ཕུན་
སུམ་ཚོགས། །བ་སྤུ་ཁམ་པ་དེ་བཞིན་དུ། །དུ་མདོག་ཟུར་མིག་སྟེང་དུ་གཟིགས། །སྒྲ་ཆེ་མཆེ་བཞི་ལྡན་སྟོབས་ཆེ། །ཡཾ་ལས་རླུང་གི་དཀྱིལ་འཁོར་ཏེ། །བཞུགས་ནས་དྲག་པོའི་ཡི་གེ་
བརྗོད༑ ༑སྤྱན་གསུམ་པ་ལ་ཕྱག་བཞི་པ། །རིག་པའི་གནས་ལ་ལེགས་པར་བཞུགས། །ཞལ་བདུན་རྣམ་གཙེགས་མ་ཧེ་ལ། །བཅིབས་པ་དུ་བའི་ཕྲེང་རྣམས་འཁྲིགས། །ཕྱག་གཉིས་མདུང་
དང་རྡོ་རྗེ་འཛིན། །གཉིས་ཀྱིས་རལ་གྲི་གྲི་གུག་འཛིན། །དེ་ཡི་གཡས་ཀྱི་ཕྱོགས་ཉིད་དུ། །དེ་བཞིན་མདུན་གྱི་ཕྱོགས་ཉིད་དམ། །སྤྱན་དྲངས་བྱིན་རླབས་ལྡན་པ་ལ། །ཨརྒྷཾ་སོགས་ཀྱིས་མཆོད་

83-1-387a

༄༅། །པ་བྱ༑ ༑ཨོཾ་ཨརྒྷཾ་པྲ་ཏཱི་ཙྪ་སྭཱཧཱ། ལག་གཡས་མཛུབ་མོ་མཐེ་བོང་དག །སྐམ་པ་ལྟ་བུར་རྣམ་བྱས་པས། །ཆུ་བླངས་བསྐྱོད་པས་དབུལ་བར་བྱ། །ཨོཾ་བ་ཏྱཾ་མཐར་
ནི་སྔོན་གྱི་བརྗོད། །ཞབས་བཀྲུ་བ་ལ་ཤིས་པ་ཡིན། །དགང་གཟར་ཡུ་བ་སོར་བཅུ་དྲུག །དེ་མིན་སོར་བཞི་ཟབས་སོར་གཉིས། །ཟུར་གསུམ་དབུས་སུ་སོར་གཉིས་ཚད། །རྩེ་གསུམ་
ཕྲེང་བས་ཡོངས་སུ་བསྐོར། །དེ་ཡི་དབུས་སུའང་མཚན་མ་སྟེ། །སྟག་སྦྲུལ་གང་འདོད་པས་མཚན་བྱ། །ཁུ་བཅུད་འཛག་པ་སོར་གཅིག་གོ །ཁྲོ་བོ་རྡོ་རྗེ་མཆུ་ཡི་དབྱིབས། །བྱིན་རླབས་
སོར་གཅིག་ཚད་ཅན་ནོ། །བླུགས་གཟར་ཡུ་བ་སོར་བཅུ་བཞི། །ཟབས་སུ་སོར་གཅིག་གྲུ་གསུམ་དང༌། །ཡུ་བའི་མཐར་ནི་རྩེ་གསུམ་པ། །གདེངས་པ་བྱིན་རླབས་མངོན་སྤྱོད་ཀྱི། །
གཟར་བུ་ཡིན་པར་ང་ཡིས་བསྟན། །གནམ་ལྕགས་ཚེར་མ་ཅན་སོགས་ཤིང༌། །དེ་ལ་དེ་བྱས་སངས་རྒྱས་འཇིགས། །བསྲེག་རྫས་གཟུགས་བརྙན་ལ་སོགས་སྲེག །སྟོང་དུ་ཚང་
བས་འབྲས་བུ་ནི། །ངེས་པར་འབྱིན་པར་བྱེད་པ་ཡིན། །གཡོན་གྱི་རྩ་དེར་དགང་གཟར་ལ། །གཡས་པ་བླུགས་པའི་གཟར་བུ་ཡིན། །ཁ་ནི་པདྨའི་འདབ་མ་ཡིན། །སོར་མོ་གཉིས་
པར་དེ་རྒྱས་སོ། །རྡོ་རྗེ་བར་གྱི་ཐོད་པ་དག །བསྲེག་རྫས་ཀྱི་ནི་སྣོད་ཡིན་ལ། །རྫས་རྣམས་རྡོ་རྗེ་རིན་ཆེན་དཔའ། །ཧཱུཾ་ཕཊ་ཀྱི་ནི་མཐའ་ཅན་གྱིས། །བསྲེག་བྱ་ས་ཆུ་མེ་དང་རླུང༌། །ནམ་

83-1-387b

མཁའ་ལྟ་བུའི་དབུས་སུ་གནས། །ཁ་བྱེ་གནས་པ་རྟག་ཏུ་འོ། །ཀུན་ཏུའང་ཁ་བྱེ་བསྐོར་བར་བྱ། །བཞི་གཉིས་འདབ་མའི་སྟེང་དུ་སྟེ། །ལྟེ་བ་དང་ནི་ཡང་དག་ལྡན། །ལྷན་ཅིག་རྣམ་པར་ཤེས་
པའི་ལྷ༑ ༑ནམ་མཁའི་ཉིད་དུ་ངེས་པར་འབར། །དེ་ཡི་མཚན་མར་ཤེས་བྱ་བ། །རྡུལ་གྱི་རྣམ་པར་དེ་ཉིད་དོ། །ཐིག་ལེ་ཡི་གེ་མེད་པ་སྟེ། །རྒྱུན་མི་འཆད་པར་འོད་ཀྱིས་གནས། །བརྒྱར་
བཤགས་སྐྲ་ཡི་ཚད་ཀྱིས་སོ། །ཨརྐས་རབ་ཏུ་སྦར་བར་བྱ། །སྔར་གསུངས་འབྱུང་བ་རྣམ་བཞི་དང༌། །ནམ་མཁའ་ཡང་དག་ལྡན་པ་ཡིས། །སོར་མོ་ལྔ་དང་ངེས་ལྡན་པས། །གང་གི་སྦྱིན་
སྲེག་དེས་བྱའོ། །གཞན་དག་སོར་མོ་གསུམ་གྱིས་བསྲེས། །དམིགས་པ་ཐམས་ཅད་འགགས་པར་འགྱུར། །རྟེན་མེད་སྟོང་པ་ནམ་མཁའ་འདྲ། །ཤེས་རབ་ཕ་རོལ་ཕྱིན་པ་ཡི། །ཕྱག་རྒྱ་
ཆེན་པོ་དབང་དུ་འགྱུར། །བདེ་གཤེགས་ཀུན་དང་མཉམ་འགྱུར་བ། །ཤེས་རབ་དང་ནི་སྙིང་རྗེ་ཆེས། །འགག་པ་མེད་པའི་ཆོས་འགྱུར་རོ། །བདེ་ཆེན་ནམ་མཁའ་ལྟ་བུ་སྟེ། །རྣལ་འབྱོར་པ་
ཡི་དམིགས་པ་ཡིན། །མདོག་ནག་འདབ་བརྒྱད་ལྟ་བུ་ལ། །རྒྱ་དང་ཟབས་སུ་སོར་མོ་ནི། །ཉི་ཤུ་དེ་བཞི་བཅུ་པའི་ཐབ། །བྱང་དུ་རྩེ་མོ་བསྟན་པ་ལ། །རྡོ་རྗེ་ཐོ་བའི་མཚན་མ་དེ། །སོར་ནི་བཞི་པར་
བྲི་བར་བྱ། །དེ་སྟེང་སོར་མོ་གསུམ་བོར་བར། །ཁ་ཁྱེར་ཀྱང་ནི་དེ་ཡི་ཚད། །ས་ནག་བོང་བུ་རྔ་མོའི་སྤངས། །མི་རུས་འབྲས་ཀྱི་ཕུབ་མ་དང༌། །སོལ་བའི་ཕྱེ་མས་རྣམ་བྱུགས་ལ། །མི་ཞིམ་དྲི་

83-1-388a

༄༅། །དང་བདུག་པས་མཆོད། །དུར་ཁྲོད་ཤིང་ངམ་བོང་བུ་དང༌། །རྔ་མོའི་སྦང་བསྐམས་བུད་ཤིང་ངོ༌། །སོར་གཅིག་གིས་ནི་དམའ་བ་ཡིན། །ནིམ་པ་དེ་བཞིན་སེང་
ལྡེང་དང༌། །སེ་བ་དེ་བཞིན་བསེ་ཤིང་དང༌། །དུར་ཁྲོད་ཤིང་བུ་སོར་བཅུ་པ། །རྩ་བའི་ཆ་ལས་རྣམ་བྱུང་བ། །དུར་ཁྲོད་མར་ཁུ་རྣམས་བསྙུགས་ལ། །དེ་ཡིས་ཡམ་ཤིང་བྱ་བ་ཡིན། །བྱ་
རོག་འུག་པའི་གཤོག་པ་དང༌། །ནིམ་པའི་འདབ་མ་ཐལ་བ་དང༌། །རྐང་རྗེས་ས་དང་བོང་བུ་དང༌། །རྔ་མོ་སོགས་ཀྱི་སྦང་དང་ནི། །སྐྲ་དང་ཞག་དང་བཤད་པ་དང༌། །གཅི་བ་མི་རུས་
ཡུངས་ཀར་དང༌། །ཡུངས་མར་ཁྲག་དང་ལན་ཚྭ་དང༌། །དེ་ལ་སོགས་པ་རེ་རེ་ཞིང༌། །ཇི་ལྟར་རྙེད་པའི་རྫས་རྣམས་ནི། །དུག་དང་ཁྲག་དང་སྨྱོ་བྱེད་ཀྱི། །འདབ་ཁུ་ཐལ་བ་སོལ་བ་
དང༌། །འབྲས་ཀྱི་ཕུབ་མ་ལ་སོགས་ལ། །དགྲ་བོ་དག་གི་གཟུགས་བྱས་ལ། །མགོ་ནས་བརྩམས་ཏེ་རལ་གྲི་ཡིས། །དུམ་བུར་གཏུབ་ཅིང་ལྕགས་ཕོར་དུ། །ཁྲག་དང་ཆུ་དང་
མི་རྣམས་དང༌། །བོང་བུའི་གཅིན་ལ་ཕཊ་ལྡན་པའི། །གདུག་པའི་ཡི་གེ་རྣམས་བཟླས་པའི། །རྫས་ལ་གསང་གཏོར་བྱས་ནས་ཀྱང༌། །སློབ་དཔོན་ལ་སྡང་རྨོངས་པ་འདི། །བརྗོད་
ཅིང་སྦྱིན་སྲེག་དབུལ་བར་བྱ། །དེ་ལ་འདི་སྐད་ཅེས་བྱ་སྟེ། །འབྱུང་བ་ཚིམ་བྱ་གཏོར་མ་དང༌། །བསྟོད་བཟླས་མཉེས་པར་བྱ་བ་དང༌། །དབང་གི་དབྱེ་བ་བསྟན་པ་དང༌། །དཀྱིལ་

83-1-388b

འཁོར་འཇུག་པར་བྱ་བ་དང༌། །དེ་ཡི་ས་ལ་མཆོད་པ་སོགས། །ཅོད་པན་དུ་ནི་བདེ་གཤེགས་བཞག །མངོན་སྤྱོད་ཧོམ་གྱི་ཆོ་ག་དང༌། །བསྡུས་ནས་བར་དུ་རྣམ་པ་བརྒྱད། །པདྨ་དཀར་
འདྲ་མགྲིན་པ་རིང༌། །གཟུགས་མཛེས་ཧ་ཅང་རིང་བ་མིན། །ལུས་ལ་རྡུལ་འབྱུང་ཡིད་འཕྲོག་མ། །དྲི་ནི་ཤིན་ཏུའང་ཞིམ་པ་ཡིན། །ལྟ་སྟངས་མིག་སོགས་རི་དྭགས་འདྲ། །མགྲིན་དང་ལྟོ་
བའང་རི་དྭགས་ཀྱི། །སྐལ་བཟང་རྐེད་པའང་རི་དྭགས་ཀྱི། །གླང་ཆེན་དྲི་ལྡན་བཞིན་འཕེལ་ཆེ། །མྱོས་ཤིང་ནུ་མ་རབ་ཏུ་རྒྱས། །གཞན་ཡང་ཀུན་རྫོབ་བདེན་པ་ནི། །བོང་ཐུང་དེ་ཡི་སྐྲ་ཡང་ཐུང༌།།
རྐང་ལག་རིང་ཞིང་བཞིན་རིང་མ། །ཉ་ཡི་དྲི་བྲོ་བོང་རིང་མ། །ཟླ་འདྲ་སྐྱེ་གནས་རབ་ཏུ་རིང༌། །སྐྱེས་གནས་ཆུང་ཞིང་ཡན་ལག་རྩུབ། །བོང་རིང་དེ་བཞིན་ནུ་མ་མཁྲང༌། །སྐྲ་སྲབ་དལ་སྨྲ་ཡན་
ལག་ཆུང༌། །སྔོ་བསངས་རི་མོ་མཉམ་པ་དེ། །གསང་བ་ཤེས་རབ་རྣམ་གཉིས་ལ། །རིག་མར་ང་ཡིས་བསྒྲགས་པ་ཡིན། །ངང་པའི་འགྲོས་ཅན་སྐྲ་འཁྱིལ་མ། །བཞིན་ཟླུམ་ནུ་རྒྱས་ལུས་
ཀྱང་རྒྱས། །ཤིན་ཏུ་རིང་མིན་དལ་བར་སྨྲ། །དབུས་ནས་རྣ་འཕྱང་གཉེར་གསུམ་ཅན། །མཚན་ཉིད་ངན་ཞིང་ལེ་ལོ་ཆེ། །ཡན་ལག་ནག་ཅིང་སྐྲ་འཁྱིལ་མ། །ཁང་པར་གནས་ཤིང་ལུས་
རྩུབ་མ༑ ༑སཱ་ལའི་དྲི་འབྱུང་སཱ་ལའི་བྲོ། །ནུ་སྤངས་དེ་ནི་སྐྱེས་བུ་བཞིན། །ཆང་གིས་མྱོས་པའི་དཔའ་མོ་སྟེ། །ཆང་ལ་ཤིན་ཏུ་ཆགས་པ་ཡིན། །དེ་གཉིས་དེ་ལ་ཤིས་པ་ཡིན། །ཐ་མ་ཐ་མར་

83-1-389a

༄༅། །ངེས་པར་ཡིན། །འཆི་བའི་བསམ་གཏན་དེ་ཉིད་ནི། །བདེ་བ་དམ་པར་ཁོ་བོས་འདོད། །འདི་ལའང་བདེ་བ་དེ་ཉིད་ཡིན། །ཀ་སོགས་སྤངས་པའི་ཨཱ་ལི་ནི། །བཅུ་
དྲུག་ཡིན་ཏེ་ཕྲག་གཉིས་པོ། །འཁོར་ལོ་སོགས་པའི་ས་བོན་ཡིན། །ཟླ་བ་དེ་དག་སུམ་ཅུ་གཉིས། །ཨ་སོགས་སྤངས་པའི་ཀཱ་ལི་སྟེ། །བཅུ་བདུན་གཉིས་པ་དེ་སྟེང་དུ། །ཡ་སོགས་
སྤངས་པ་མིན་པ་ཉིད། །གསུམ་པའི་གསུམ་དང་བཞི་པའི་གཉིས། །བཅུ་ཕྲག་བཞི་སྟེ་དེ་ཕྲག་གཉིས། །སེན་མོ་ཟངས་སོགས་ས་བོན་ཏེ། །ཉི་མར་རྣམ་བསྒྲགས་དེ་དབུས་གནས།།
ཧཱུཾ་དང་ཨ་ཡི་རང་བཞིན་ལས། །རྡོ་རྗེ་ཐོ་སོགས་སོ་སོར་རྟོག །ཐིམ་པས་ནན་ཏན་ཡེ་ཤེས་ཏེ། །ཆོས་ཀྱི་དབྱིངས་ཉིད་དག་པ་སྟེ། །གཤིན་དགྲར་བདག་ཉིད་འདོད་པ་ཡིན། །རྒྱན་གྱི་
བྱེ་བྲག་ལུས་ལ་གནས། །དེ་ནི་འདི་སྐད་བྱ་བ་སྟེ། །རིག་པ་ཤེས་རབ་བསྟན་པ་དང༌། །སྐྱེད་པའི་རྒྱུ་ཡི་བྱེ་བྲག་ནི། །ཐ་མར་བསྟེན་ཏེ་སྡོམ་གསུམ་མོ། །མཚོན་པར་བྱེད་པའི་བདག་ཉིད་
དེ༑ ༑མཚོན་བྱ་སྔོན་བསྟན་ཉིད་ཡིན་ནོ། །གཤིན་རྗེ་གཤེད་ནག་པོའི་ལས་ཐམས་ཅད་གྲུབ་པར་བྱེད་པའི་འཁོར་ལོའི་རྒྱུད་ཀྱི་རྒྱལ་པོ་ཆེན་པོ་རྫོགས་སོ།།    །།པཎྜི་ཏ་བྷ་རོ་ཕྱག་རྡུམ་གྱི་
ཞལ་སྔ་ནས་རྭ་རྡོ་རྗེ་གྲགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། ཤྲཱི་བཛྲ་མ་ཧཱ་བྷེ་ར་ཝ་ནཱ་མ་ཏནྟྲ། བོད་སྐད་དུ། དཔལ་རྡོ་རྗེ་འཇིགས་བྱེད་ཆེན་པོའི་

83-1-389b

རྒྱུད་ཅེས་བྱ་བ། དཔལ་རྡོ་རྗེ་འཇིགས་བྱེད་ཆེན་པོ་ཁྲོས་པའི་རྒྱལ་པོ་ཆེན་པོ་ལ་ཕྱག་འཚལ་ལོ། །དེ་ནས་རྡོ་རྗེ་འཇིགས་བྱེད་ཀྱི། །སྒྲུབ་པ་ཡང་དག་རབ་བཤད་དེ། །དེ་ནི་ལྷ་རྣམས་ཐམས་ཅད་ལ།།
དྲག་ཤུལ་ཆེ་ཞིང་འཇིགས་པར་བྱེད། །དེ་ལ་ཐོག་མར་སྔགས་པས་ཡིད་དུ་འོང་བའི་གནས་གང་ཡང་རུང་བའི་གནས་ལ་དགོད་པ་ཐམས་ཅད་བསྒྲུབ་པར་བྱའོ། །དེ་ལ་གནས་གསུངས་པ་ནི། །དུར་ཁྲོད་
དམ༑ ཆུ་ཀླུང་གི་འགྲམ་མམ། ཤིང་གཅིག་གམ། མཚན་མ་གཅིག་པའམ། བཞི་མདོའམ། རིའི་རྩེ་མོའམ། ཁང་སྟོང་ངམ། མ་མོའི་ཁྱིམ་མམ། ལྷའི་ཁང་པའམ། འཐབ་མོའི་གནས་སམ།
གྲོང་ཁྱེར་རམ། ནགས་ཁྲོད་དམ། །གྲོང་ལ་སོགས་པའི་གནས་སུ་སྔགས་པ་གནས་ཏེ། རྡོ་རྗེ་འཇིགས་བྱེད་ཆེན་པོའི་རྡོ་རྗེའི་འཁོར་ལོའི་མིང་གི་རྒྱུད་འདིར་དབང་བསྐུར་བའི་རྣལ་འབྱོར་པས་
དབང་དང༌། དགུག་པ་དང༌། བསད་པ་དང༌། བསྐྲད་པ་དང༌། དབྱེ་བ་དང༌། རེངས་པ་དང༌། རལ་གྲི་དང༌། མིག་སྨན་དང༌། ས་འོག་དང༌། རིལ་བུ་དང༌། གསེར་འགྱུར་དང༌། བཅུད་ཀྱིས་ལེན་པ་
དང༌། ནོར་དང༌། འབྱུང་པོ་དང༌། རོ་ལངས་དང༌། ཤ་ཟ་དང༌། གནོད་སྦྱིན་དང༌། གནོད་སྦྱིན་མོ་དང༌། ཀླུ་ལ་སོགས་པའི་ཆོ་ག་འདིས་བསྒྲུབ་པར་བྱའོ། །དེ་ལ་ཆོ་ག་ནི། དང་པོར་རེ་ཞིག་སྔགས་
པས་རོ་བསྲེགས་པའི་ཐལ་ཆེན་གྱིས་ལུས་བྱུགས་ཏེ་མཚན་ཕྱེད་ན་གཅེར་བུ་སྐྲ་བསིལ་བ་བྱས་ལ་འཕགས་པ་མ་ཧེའི་གདོང་ཅན་གྱི་རྣལ་འབྱོར་གྱིས་དུར་ཁྲོད་ལ་སོགས་པར་དཀྱིལ་

83-1-390a

༄༅། །འཁོར་བྲིས་ཏེ། གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རྣམ་པར་བརྒྱན། །དྲིལ་བུ་དར་གྱི་འཕན་ལ་སོགས། །མེ་ཏོག་ཕྲེང་བས་རྣམ་པར་ཀླུབས། །གྲ་
རྣམས་དག་ནི་ཐམས་ཅད་དང༌། །སྒོ་ཁྱུད་ཀྱི་ནི་ཕུག་དག་ཏུ། །རྡོ་རྗེ་རིན་ཆེན་གྱིས་སྤྲས་པ། །ཟླ་བ་ཕྱེད་པ་དེ་བཞིན་ནོ། །དེ་དབུས་འཁོར་ལོ་བྲི་བ་ནི། །རེའུ་མིག་དགུ་པ་ཟླུམ་པོའོ། །སྒོ་
གཅིག་པ་ནི་དབྱེ་བར་བྱ། །ལྷག་མ་ཡོངས་སུ་གཅད་པར་བྱ། །དེ་དབུས་མི་རོ་བྲི་བར་བྱ། །ཤར་དུ་མགོ་བོ་ལྷོར་ལག་པ། །ནུབ་ཏུ་རྒྱུ་མ་བྱང་དུ་རྐང་པ། ཤར་ལྷོའི་གྲར་ཐོད་པ། ལྷོ་ནུབ་ཏུ་
ཐོད་ཚལ། ནུབ་བྱང་དུ་དུར་ཁྲོད་ཀྱི་ར་ས། །བྱང་ཤར་དུ་སྐྱེས་བུ་གསལ་ཤིང་ལ་བཙུགས་པའོ། །དེ་དག་ནི། འཁོར་ལོའི་དབུས་སུ་མཚན་མའི་ཕྱག་རྒྱ་ལྔའོ། །དེ་ནས་འཁོར་ལོའི་ཕྱི་
རོལ་གྱི་ཕྱག་རྒྱ་རྣམས་ནི། །ཤར་ཕྱོགས་ཀྱི་སྣམ་བུ་ལ་གྲི་གུག་དང༌། མཚོན་རྩེ་གཅིག་པ་དང༌། གཏུན་ཤིང་དང༌། ཆུ་གྲི་དང༌། རྡོ་རྗེ་རྩེ་གཅིག་པ་དང༌། ལྕགས་ཀྱུ་ལ་སོགས་པ་
རྣམས་བྲིའོ། །ལྷོ་ཕྱོགས་ཀྱི་སྣམ་བུ་ལ་སྟ་རེ་དང༌། མདའ་དང༌། ཁ་ཊྭཱཾ་ག་དང༌། དབྱུག་ཏོ་དང༌། འཁོར་ལོ་དང༌། རྡོ་རྗེ་ཞགས་པ་ལ་སོགས་པ་བྲིའོ། །ནུབ་ཕྱོགས་ཀྱི་སྣམ་བུ་ལ་རྡོ་རྗེ་
དང༌། རལ་གྲི་དང༌། གྲི་ཆུང་དང༌། ཕུབ་དང༌། གཞུ་དང༌། དྲིལ་བུ་དང༌། རླུང་གི་བ་དན་ལ་སོགས་པ་བྲིའོ། །བྱང་ཕྱོགས་ཀྱི་སྣམ་བུ་ལ་སྡིགས་མཛུབ་དང༌། འཕན་རྩེ་གསུམ་པ་དང༌།

83-1-390b

གླང་པོའི་ལགས་པ་དང༌། རྡོ་རྗེ་ཐོ་བ་དང༌། མདུང་དང༌། མེ་ཐབ་ལ་སོགས་པ་བྲིའོ། །སྒོ་བཞི་དང་གྲ་རྣམས་ལ་རོ་ལངས་ཆེན་པོ་བྲིའོ། །གལ་ཏེ་མཆོག་གི་དངོས་གྲུབ་འདོད་ན་མར་ཁུ་ཆེན་
པོའི་མར་མེ་དབུལ་ལོ། །མི་དང༌། བོང་བུ་དང༌། རྔ་མོ་དང༌། ཁྱི་དང༌། ཝ་དང༌། མ་ཧེ་དང༌། གླང་པོ་ཆེ་དང༌། བ་ལང་དང༌། བ་མེན་དང༌། ལུག་དང༌། རི་དྭགས་དང༌། ཕག་པ་ལ་སོགས་པའི་
ཤ་རྣམས་དབུལ་བར་བྱའོ། །གཞན་ཡང་བྱ་རྒོད་དང༌། འུག་པ་དང༌། བྱ་རོག་དང༌། ཁྲ་དང༌། ཆུ་སྐྱར་དང༌། མཐིང་རིལ་དང༌། བཞད་དང༌། རྨ་བྱ་དང༌། ཁྱིམ་བྱ་དང༌། རེ་སྐེགས་དང༌། ཁྱུང་
ཆེན་པོ་ལ་སོགས་པའི་ཤ་རྣམས་དབུལ་བར་བྱའོ། །ཤིན་ཏུ་མཉམ་པར་བཞག་པས་བཟའ་བ་དང༌། སྟོན་མོ་དང༌། སྦྱིན་སྲེག་དང༌། གཏོར་མའི་ལས་བྱའོ། །དཀྱིལ་འཁོར་གྱི་གྲ་ཐམས་ཅད་
དུ་ཁྲག་གིས་ཆག་ཆག་བྱའོ། །དཔལ་རྡོ་རྗེ་འཇིགས་བྱེད་མ་ཧེའི་གདོང་གི་སྦྱོར་བ་ལ་གནས་པས་ལྷ་བཤོས་ཐམས་ཅད་དབུལ་བར་བྱའོ། །དེ་ནས་སྔགས་བས་སྔོན་དུ་སྤྱད་པ་བྱས་ཏེ་བདག་
ཞི་བར་གྱུར་པའི་ཤིན་ཏུ་མཐུན་པའི་གྲོགས་སམ། བདག་གཅིག་བུ་རྣམ་པར་སྣང་མཛད་ཀྱིས་ལུས་བྱུགས་ཏེ་གཅེར་བུར་ཕུད་ནས་སྐྲ་བསིལ། མཚན་ཕྱེད་ན་ཅང་ཏེའུ་བཀྲོལ་ལ་ཧ་ཧ་ཞེས་བྱ་
ཞིང་མཉམ་པར་བཞག་སྟེ། རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་དུ་དངོས་གྲུབ་འདོད་པས་འཇུག་པར་བྱའོ། །རབ་ཏུ་ཞིམ་པའི་ཆད་ལ་སོགས་པ་བཏུང་བ་དང༌། བཟའ་བའི་རོ་རྣམས་

83-1-391a

༄༅། །དབུལ་ལོ། །ཕྱི་ནས་དངོས་གྲུབ་དང༌། དངོས་གྲུབ་མ་ཡིན་པ་ལ་དམིགས་ལ་དེའི་སྟེང་དུ་དཔལ་རྡོ་རྗེ་འཇིགས་བྱེད་ཆེན་པོ་མ་ཧེའི་གདོང་ཅན་བསམ་པར་བྱའོ། །དེའི་
མདུན་དུ་གཡས་བསྐུམ་དུ་གནས་ལ་ང་རྒྱལ་དང་བཅས་པས་སེམས་རྩེ་གཅིག་ཏུ་ཤིན་ཏུ་མཉམ་པར་བཞག་པས་ཡི་གེ་བཅུ་པའི་སྔགས་བཟླ་བར་བྱའོ། །དེ་ནས་འཇིགས་པ་ཆེན་པོ་བྱུང་
ན༑ དེ་ལ་སྔགས་པས་འཇིགས་པར་མི་བྱ་སྟེ། གལ་ཏེ་འཇིགས་པར་གྱུར་ན། དེ་ལ་བགེགས་ཆེན་པོའི་བར་ཆོད་འབྱུང་ངོ༌། །བར་ཆད་བྱུང་ན་དངོས་གྲུབ་མི་འགྲུབ་བོ། །དེ་བས་ན་སྔགས་
པས་འཇིགས་པར་མི་བྱ་སྟེ། དེ་ལ་དཔལ་རྡོ་རྗེ་འཇིགས་བྱེད་ཆེན་པོ་དགྱེས་སོ། །དགྱེས་ནས་ཁྱོད་ཅི་འདོད་ཅེས་གསུངས་པ་དང༌། དེ་ལ་རིག་འཛིན་གྱིས་སྨྲ་བར་བྱ་སྟེ། རལ་གྲི་དང༌།
ས་འོག་དང༌། མིག་སྨན་དང༌། གསེར་འགྱུར་དང༌། བཅུད་ཀྱིས་ལེན་པའམ། དེ་ལས་གཞན་ཡང་ཡིད་ལ་འདོད་པའི་དངོས་གྲུབ་ངེས་པར་བདག་ལ་སྩོལ་ཅིག་ཅེས་བརྗོད་ན། དེ་ལ་
ཐེ་ཚོམ་མེད་པར་སྩོལ་ལོ། །བརྒྱ་ཞིག་ལ་སྔགས་པས་དེ་དག་མ་གྲུབ་ན་ཡང་དེའི་ཕྲ་མོའི་ལས་ཐམས་ཅད་ངེས་པར་འགྲུབ་བོ། །འདི་ནི། འཇམ་དཔལ་ཞེས་བྱ་བའི་མིང་དཔལ་རྡོ་རྗེ་
འཇིགས་བྱེད་ཆེན་པོའི་འཁོར་ལོའི་སྦྱོར་བའི་རྒྱུད་ལས། དཀྱིལ་འཁོར་བསྟན་བ་སྟེ་རྟོག་པ་དང་པོའོ།།    །།དེ་ནས་ལས་ཀྱི་ཚོགས་ཀྱི་ཆོ་ག་རབ་ཏུ་བཤད་དེ། རིམ་པ་ཇི་ལྟ་བ་

83-1-391b

བཞིན་དུ་བསད་པ་དང༌། བསྐྲད་པ་ལ་སོགས་པ་སྔགས་པ་ཁྲོས་པས་དཔལ་རྡོ་རྗེ་འཇིགས་བྱེད་ཆེན་པོའི་སྦྱོར་བ་ལ་གནས་པའི་རྣལ་འབྱོར་གྱིས་བྱ་སྟེ། དང་པོ་ཁོ་ནར་སྔགས་བས་རེ་
ཞིག་གནོད་མཛེས་སུ་བྱ་སྟེ། དེ་ཅིའི་ཕྱིར་ཞེ་ན། རྣལ་འབྱོར་གཙོ་བོ་ཡིན་པའི་ཕྱིར་རོ། །རྣལ་འབྱོར་གྱི་རྒྱུད་ལ་ལྷའི་སྦྱོར་བ་དང་ལྡན་པས་ཐོག་མར་ནི། དེ་བྱ་སྟེ། དེ་སྦྱོར་བའི་གཙོ་བོ་ཡིན་
པའི་ཕྱིར་རོ། །དེ་ལ་འདིའི་ལས་ནི། ཇི་ལྟར་བསད་པར་འདོད་པའི་སྔགས་པས་དུར་ཁྲོད་ཀྱི་རས་ལ་དུག་དང༌། ཁྲག་དང༌། ལན་ཚྭ་དང༌། སྐེ་ཚེ་དང༌། ནིམ་པ་དང༌། དྷ་དུ་རའི་ཁུ་བས་རྡོ་རྗེ་
འཇིགས་བྱེད་ཆེན་པོའི་འཁོར་ལོ་ལེ་ཚེ་བཅུ་དྲུག་པ་བྱ་རོག་ཆེན་པོའི་སྒྲོ་རྩའི་སྨྱུ་གུའམ། མིའི་རུས་པའི་སྨྱུ་གུས་གཅེར་བུ་སྐྲ་བཤིག་པས་ཁ་ལྷོར་བལྟས་ཏེ་མ་ཧེའི་གདོང་གི་སྦྱོར་
པས་བྲི་བར་བྱའོ། །མེ་གཉིས་ཀྱི་དབུས་སུ་བསྒྲུབ་བྱའི་མིང་དང་བཅས་པར་བཞག་ལ་དེ་ཡི་གེ་བཅུ་པས་བསྐོར་ཞིང་ཧཱུཾ་བརྒྱད་བྲི། ཟུར་རྣམས་སུ་ཕཊ་ཀྱི་ཡི་གེ་རྣམས་བྲི། བདག་ཉིད་
ཚ་བའི་མར་གྱིས་ལུས་བྱུགས་ལ་ཐོད་པ་གཉིས་ཀྱི་དབུས་སུ་འཁྲུལ་འཁོར་རབ་ཏུ་བཅུག་ལ་སྒྱེད་བུ་གསུམ་གྱི་སྟེང་དུ་བཞག་ནས་དུར་ཁྲོད་ཀྱི་མགལ་བས་མེ་རབ་ཏུ་སྤར་ཏེ། རྐང་པ་
གཡོན་པས་མནན་ལ་ཡི་གེ་བཅུ་པའི་སྔགས་བཟླའོ། །དེས་སྐད་ཅིག་གིས་ཐེ་ཚོམ་མེད་པར་འཆིའོ། །གཞན་ཡང་རིམས་ཀྱིས་ཐེབས་པར་འདོད་ན། འཁོར་ལོ་དེ་ཉིད་མིའི་ཉ་ཕྱིས་གཉིས་

83-1-392a

༄༅། །ཀྱི་དབུས་སུ་ལེགས་པར་བཞག་ལ་མེ་ཐབ་ཀྱི་འོག་ཏུ་ཁྲུ་ཕྱེད་བརྐོས་ལ་བཅུག་ནས་མེ་སྤར་ན་རིམས་ནད་ཀྱིས་འཛིན་ནོ། །དེ་ལ་ལེ་ཚེ་བཅུ་དྲུག་པའི་རབ་ཏུ་
སྦྱོར་བ་འདི་གསུངས་ཏེ། འོན་ཀྱང་འདིའི་ཁྱད་པར་ནི། ཡི་གེ་སུམ་ཅུ་རྩ་གཉིས་པའི་སྔགས་དང་ལྡན་པ་ཡི་གེ་བཏུ་པའི་སྔགས་བསྒྲུབ་བྱའི་མིང་དང་ལྷན་ཅིག་ཏུ་ཡི་གེ་དང་སྔགས་
སྤེལ་ལོ༑ ༑སྔོན་དུ་གསུངས་པའི་རྫས་དང་ལྷན་ཅིག་ཏུ་བྱ་རོག་གིས་བཏོགས་པའི་ལྷག་མ་མི་གཙང་བ་དང༌། རྣམ་པར་སྣང་མཛད་དང་ལྷན་ཅིག་ཏུ་དུར་ཁྲོད་ཀྱི་རས་ལ་བྱུགས་ཏེ།
དེ་ལ་སྔོན་དུ་གསུངས་པའི་ཆོ་གས་འཁོར་ལོ་བྲིས་ཏེ་དུར་ཁྲོད་དུ་སྤས་ན་འཆི་བར་འགྱུར་རོ། །ཤིང་གཅིག་གི་དྲུང་དུ་སྤས་ན་བསྐྲད་པར་འགྱུར་རོ། །མཚན་མ་གཅིག་པར་སྤས་ན་དབྱེ་
བར་འགྱུར་རོ། །ཆུའི་ནང་དུ་སྤས་ན་རེངས་པར་འགྱུར་རོ། །ཁྱིམ་དུ་བཞག་ན་ཞི་བར་འགྱུར་རོ། །ཕྱུང་ནས་ལེགས་པར་བཀྲུས་ན་གྲོལ་བར་འགྱུར་རོ། །གཞན་ཡང་རབ་ཏུ་སྦྱོར་བ་
གསུངས་པ་གཤིན་རྗེའི་འཁོར་ལོ་སྔོན་གྱི་ཆོ་གས་དུར་ཁྲོད་ཀྱི་རས་ལ་བྲིས་ཏེ། དུར་ཁྲོད་དམ། ལམ་བཞི་མདོ་དང༌། ཤིང་གཅིག་དང༌། གྲོག་མཁར་དང༌། ཆུ་འགྲམ་དང༌།
མཚན་མ་གཅིག་པ་དང༌། རྒྱལ་པོའི་སྒོ་དང༌། རྣམ་པར་སྣང་མཛད་དང༌། རྡོ་རྗེ་ཆུ་དང༌། དུར་ཁྲོད་ཀྱི་སོལ་བས་བསྒྲུབ་བྱའི་གཟུགས་བརྙན་ཚད་སོར་བརྒྱད་པ་བྱས་ལ་དེའི་སྙིང་

83-1-392b

གར་འཁོར་ལོའི་སྔགས་བཅུག་སྟེ། མིའི་རུས་པའི་ཕུར་བུས་གནས་ལྔར་གདབ་པར་བྱའོ། །ཚིགས་ཐམས་ཅད་ལ་ཚེར་མ་རྣོན་པོས་དགང་བར་བྱའོ། །དེ་ཐོད་པ་གཉིས་ཀྱི་དབུས་སུ་
བཅུག་སྟེ། དེ་གྲོག་མཁར་དང་གནས་བདུན་གྱི་སས་གཤིན་རྗེའི་གཟུགས་ཁྲུ་གང་ཙམ་ཞལ་གཙིགས་པ། གསུས་པ་ཆེ་བ། ཞལ་གཅིག་པ། ཕྱག་གཉིས་པ། ཕྱག་ན་རལ་གྲི་དང༌།
ཞགས་པ་འཛིན་པ། གཅེར་བུ་སྐྲ་བསིལ་བ་བྱས་ལ། དེའི་སྙིང་གར་ཐོད་པ་གཉིས་བཅུག་སྟེ། ཉི་མ་ཕྱེད་དམ་ནམ་ཕྱེད་ན་དུར་ཁྲོད་དམ་རོ་བསྲེགས་པའི་སར་སྤས་ཏེ། ཤིན་ཏུ་རིང་
པར་མགོ་ལྷོར་བསྟན་ལ་ཁ་ཐུར་དུ་ཕུབ་ལ་སྤའོ། །ཁྱིམ་དུ་འོངས་པ་དང་མཉམ་པར་བཞག་པས་མ་ཧེའི་གདོང་གི་སྦྱོར་བས་བསྒྲུབ་བྱའི་མིང་དང་བཅས་པར་ཡི་གེ་བཅུ་པའི་སྔགས་
བཟླས་པ་བྱས་ན་ཉི་མ་གསུམ་གྱིས་འཆིའོ། །ཕྱུང་ནས་བཀྲུས་ན་ཐར་པར་འགྱུར་རོ། །དེ་ནས་རེངས་པའི་རབ་ཏུ་སྦྱོར་བ་གསུངས་ཏེ། ཏེའུ་ལོ་པའི་པགས་པ་ལ་དུག་ལ་སོགས་པའི་
རྫས་ཀྱིས་ཡི་གེ་བཅུ་པའི་སྔགས་བྲིས་ལ། པགས་པ་དེ་བསྒྲུབ་བྱའི་རྐང་རྗེས་ཀྱི་རྡུལ་དང༌། གཅིན་བཏང་བའི་ཤུལ་གྱི་སས་བཀང་ལ་དེའི་སྐྲས་བཅིང་བར་བྱའོ། །ཕྱི་ནས་བོང་བུའི་གཅིན་
དང༌། རྣམ་པར་སྣང་མཛད་དང་ལྷན་ཅིག་ཏུ་བརྫིས་ལ་ཁམ་ཕོར་དགང་བར་བྱའོ། །དེར་འཁོར་ལོ་བཅུག་ལ་རོ་བསྲེགས་པའི་མེ་ལ་བཞག་སྟེ། རྐང་པ་གཡོན་པས་མནན་ལ་གཤིན་

83-1-393a

༄༅། །རྗེའི་སྦྱོར་བས་ཡི་གེ་བཅུ་པའི་སྔགས་བཟླས་བ་བྱས་ན་ཞག་གཅིག་གིས་རེངས་པར་བྱེད་དོ། །འདི་ནི། ཕྱིས་རྗེས་སུ་གཟུང་བ་མི་འགྲུབ་པའི་རབ་ཏུ་སྦྱོར་བའོ།།
སྔགས་པས་ཤིན་ཏུ་ཁྲོས་པས་རབ་ཏུ་སྦྱོར་བར་བྱའོ། །གཞན་ཡང་དབྱེ་བའི་རབ་ཏུ་སྦྱོར་བ་འདི་ནི། གཤིན་རྗེའི་འཁོར་ལོ་སྔོན་གྱི་ཆོ་གས་བྲིས་ལ། གནས་བདུན་གྱི་སས་མ་ཧེ་དང་རྟ་
བྱས་ཏེ༑ དེ་གཉིས་གཅིག་གི་སྟེང་དུ་གཅིག་བཞག་ལ། དེ་གཉིས་ཀྱི་སྙིང་གར་འཁོར་ལོ་བཅུག་སྟེ་ནིམ་པའི་ཤིང་དྲུང་དུ་བཞག་གོ །འཁོར་ལོ་ཡང་མ་ཧེ་དང་རྟའི་ཁྲག་གིས་བྲི་སྟེ།
འདི་ནི༑ སྔགས་ཀྱི་བྱེ་བྲག་སྟེ། ཤིན་ཏུ་མཉམ་པར་བཞག་པས་བྱས་ན་ཞག་གསུམ་གྱིས་འབྱེད་པར་བྱེད་དོ། །དེ་ནས་སྔགས་པས་བསྐྲད་པར་འདོད་ན། གནས་བདུན་གྱི་སས་རྔ་མོ་བྱས་
ལ། དེའི་རྒྱབ་ཏུ་ཡི་གེ་ཡཾ་ཡོངས་སུ་གྱུར་པ་ལས་རླུང་གི་དཀྱིལ་འཁོར་ཟླ་བ་ཕྱེད་པའི་རྣམ་པ་དམིགས་ཏེ། དེའི་སྟེང་དུ་བསྒྲུབ་བྱ་དམིགས་ལ། དེའི་རྒྱབ་ཏུ་གཤིན་རྗེའི་གཟུགས་ལག་
པས་དབྱུག་པ་འཛིན་པར་དམིགས་ཏེ། དེའི་དབྱུག་པས་རྡེག་ཅིང་ཁ་ལྷོ་རུ་བལྟས་ནས་ཁྲིད་པར་རྣམ་པར་བསམ་པར་བྱའོ། །འཁོར་ལོ་དེ་དེའི་སྙིང་གར་གོང་དུ་གསུངས་པའི་ཆོ་ག་ལས་
བསྒྲུབ་བྱའི་མིང་དང་སྤེལ་བ་ཡང་དག་པར་བྲིས་ལ་བཅུག་ན། ཞག་བདུན་གྱི་ཐེ་ཚོམ་མེད་པར་སྐྲོད་པར་འགྱུར་རོ། །དེ་ནས་གཞན་ཡང་རབ་ཏུ་སྦྱོར་བ་གསུངས་ཏེ། ཉི་མའི་ཚེས་

83-1-393b

ལ་གཏུམ་པོ་ཚ་བའི་མར་ཁུས་བྱུགས་ལ་ནིམ་པའི་ཤིང་ལ་འཛེགས་ནས་དེར་བཞག་ལ་དེའི་ལུས་ཀྱི་མར་ཁུ་ཉ་ཕྱིས་ཀྱིས་བཞར་ལ་དེར་གནས་པར་གཟུང་ངོ༌། །མར་ཁུ་དེ་བླངས་ནས་
ལྷ་ཆེན་པོའི་རྒྱལ་མཚན་གྱི་རས་བླངས་ལ་དེ་བསྲེགས་པའི་བར་གྱི་དུ་བའི་དྲེག་པ་དེ་དང༌། མར་ཁུ་དེ་གཅིག་ཏུ་བྱས་ལ་བསྐྲད་པར་འདོད་པ་དེའི་མཆིལ་ལྷམ་ལ་བསྐུའོ། །དེའི་ལག་པ་
དང་རྐང་པ་གཉིས་ལ་ཡང་བྱུགས་ན་སྐད་ཅིག་གིས་དེ་སྐྲོད་དོ། །དེ་ནས་གཞན་ཡང་རབ་ཏུ་སྦྱོར་བ་གསུངས་པ་ནི། །དུར་ཁྲོད་ཀྱི་རས་སམ། གྲོ་གའི་ལོ་མ་ལ་རླུང་གི་དཀྱིལ་འཁོར་བྱ་རོག་གི་ཁྲག་དང་
བྱ་རོག་གི་སྨྱུ་གུས་བྲི་བར་བྱ་སྟེ། རླུང་གི་དཀྱིལ་འཁོར་གྱི་དབུས་སུ་བསྒྲུབ་བྱའི་མིང་དང་སྦེལ་ཏེ་གཏོར་མ་ཟ་བའི་མགྲིན་པར་བཅིངས་ལ། བྱ་རོག་བཟུང་ནས་མ་ཧེའི་གདོང་པའི་སྦྱོར་བར་
གནས་པས་ཁ་ལྷོར་བལྟས་ལ་འཕང་སྟེ། དེའི་སྐད་ཅིག་གིས་བྱ་རོག་བཞིན་ས་ཀུན་ཏུ་འཁོར་རོ། །གཞན་ཡང་བསྐྲད་པ་ནི། ཚ་བའི་མར་ཁུས་བསྐུས་ལ་ནིམ་པའི་ཤིང་ལས་གཏོར་མ་ཟ་
པའི་ཚང་བླངས་ལ། ཚང་དེའི་ཤིང་ཕའི་ནགས་ཀྱི་ཤིང་མེས་བསྲེགས་པའི་ཐལ་བ་དེ་བླངས་ལ་གང་གི་མགོར་བླུགས་པ་དེ་སྐྲོད་པར་འགྱུར་རོ། །གཞན་ཡང་དབྱེ་བའི་རབ་ཏུ་སྦྱོར་བ་ནི། བྱ་
རོག་དང་འུག་པའི་གཤོག་པ་དང༌། བྲམ་ཟེ་དང༌། གཏུམ་པོ་རྣམས་ཀྱི་སྐྲ་གཅིག་ཏུ་བྱས་ལ། དྷ་དུ་རའི་ཤིང་ལ་མེ་རབ་ཏུ་སྤར་ཏེ་དུ་བ་མེད་པའི་མེས་བསྲེགས་ལ། དེའི་ཐལ་བ་བླངས་ལ་

83-1-394a

༄༅། །ཡི་གེ་བཅུ་པའི་སྔགས་བཟླས་ནས་བུད་མེད་དང་སྐྱེས་པ་གཉིས་ཀྱི་བར་དུ་ཐལ་བ་བཞག་ན། དེ་སྐད་གཅིག་གིས་འབྱེད་པར་བྱེད་དོ། །དེ་ནས་དུར་ཁྲོད་ཀྱི་རས་
བླངས་ལ་དུག་ལ་སོགས་པའི་རྫས་ཀྱིས་བྲན་པའི་བར་དུ་བསྒྲུབ་བྱའི་མིང་བྲིས་ལ་ཟེར་མོ་དང༌། སྦྲུལ་གྱི་སྦུ་དང་པགས་པ་བླངས་ཏེ། དེ་ལ་བཅུག་ནས་སྡོང་བུ་བྱས་ཏེ། གང་གི་ཁྱིམ་
དུ་སྤར་བ་དེར་ཕན་ཚུན་འཐབ་པར་འགྱུར་རོ། །དེ་ནས་བསད་པར་འདོད་པ་ནི། བཤང་གཅི་ལ་གཟུགས་བརྙན་བྱས་ལ། དེའི་སྟེང་དུ་རུས་བ་ཕྱེ་མས་རབ་ཏུ་བྱུགས་ལ་དུར་ཁྲོད་ཀྱི་མེ་
ལ་སྐྲ་བཤིག་པ་བྱས་ལ་ཁ་ལྷོར་བལྟས་ཏེ་མ་ཧེའི་གདོང་པའི་སྦྱོར་བས་ནམ་ཕྱེད་ན་དེ་གཏུབས་ལ་བསྲེག་གོ །གང་གི་མིང་དང་བཅས་པར་བྱས་ན་དེ་སྐད་ཅིག་གིས་འཆིའོ། །རྡོ་རྗེ་འཇིགས་
བྱེད་ཆེན་པོ་ཉིད་ཀྱི་རབ་ཏུ་སྦྱོར་བ་འདི་གསུངས་སོ། །དེ་ནས་བསྐྲད་པར་འདོད་པས་རྒྱལ་མཚན་གྱི་རས་ལ་ལེ་ཚེ་བཅུ་དྲུག་པའི་འཁོར་ལོ་ལ་ཡི་གེ་བཅུ་པའི་སྔགས་སྔོན་དུ་གསུངས་
པའི་རྫས་དང་དུར་ཁྲོད་ཀྱི་སོལ་བས་གང་གི་མིང་དང་བཅས་པ་བྲིས་ཏེ། ནིམ་པའི་ཤིང་ལ་རྒྱལ་མཚན་བཞག་ན་དེ་སྐྲོད་པར་འགྱུར་རོ། །དེ་ནས་རེངས་པར་འདོད་པས་གཤིན་རྗེའི་
འཁོར་ལོ་གཡམ་པའམ་རས་ལ་བ་བླ་དང་ཡུང་བས་གང་གི་མིང་དང་བཅས་པ་ལེགས་པར་བྲིས་ལ་བཞག་ན། དེ་རེངས་པར་འགྱུར་རོ། །གལ་ཏེ་སྔགས་པས་དབང་དུ་བྱ་བར་འདོད་

83-1-394b

ན༑ གྲོག་མཁར་གྱིས་དང༌། གུམ་གུམ་དང༌། གི་ཝང་དང༌། བ་བླ་དང༌། ཡུང་བ་རྣམས་ལྷན་ཅིག་ཏུ་བྱས་ཏེ། བསྒྲུབ་བྱ་ཕོའམ་གལ་ཏེ་མོའི་གཟུགས་བརྙན་ཚད་སོར་བཅུ་དྲུག་པ་བྱས་
ལ༑ གི་ཝང་དང༌། སྲིན་ལག་གི་ཁྲག་གིས་གྲོ་ག་ལ་གཤིན་རྗེའི་འཁོར་ལོ་བྲིས་ཏེ་དེའི་སྙིང་གར་བཅུག་ནས་རང་གི་ཁྱིམ་དུ་བཞག་ལ་མེ་ཏོག་དམར་པོ་དུས་གསུམ་དུ་དབུལ་བ་དང༌། ཁ་ནུབ་
ཏུ་བལྟས་ལ་ཡི་གེ་བཅུ་པའི་སྔགས་བཟླས་པ་བྱས་ན། ཞག་བདུན་གྱིས་བརྒྱ་བྱིན་ཡང་དབང་དུ་འགྱུར་ན། ཕྲ་མོའི་མི་ལྟ་ཅི་སྨོས། དེ་ནས་ཡང་དགུག་པར་འདོད་ན། དེ་ལ་ཐོད་པ་ལ་འཁོར་ལོ་
གི་ཝང་དང་སྲིན་ལག་གི་ཁྲག་གིས་བྲིས་ཏེ། སེང་ལྡེང་གི་མེ་ལ་བསྲོ་ཞིང་གང་བྱ་བའི་མིང་དང་བཅས་པར་བཟླས་ན། དེ་སྐད་ཅིག་གིས་རླུང་གི་ཤུགས་བཞིན་དུ་འགུགས་པར་འགྱུར་རོ། །དེ་
ནས་སྔགས་པས་སྨྱོས་པར་བྱ་བར་འདོད་ན། དྷ་དུ་རའི་འབྲས་བུ་བླངས་ལ་ཤ་ཆེན་དང་ལྷན་ཅིག་ཏུ་ཤིང་སྲིན་གྱིས་ཟོས་པའི་ཕྱེ་མ་དང་བསྲེས་ནས་བཟའ་བ་དང་བཏུང་བ་ལ་སྦྱིན་ནོ། །སྔགས་
ཀྱང་བཟླས་པ་བྱ་སྟེ། དེ་སྐད་ཅིག་གིས་སྨྱོ་བར་འགྱུར་ཞིང་ཞག་བདུན་གྱིས་འཆིའོ། །དེ་ནས་གཞན་ཡང་རབ་ཏུ་སྦྱོར་བ་གསུངས་པ། གཤིན་རྗེའི་སྔགས་དུར་ཁྲོད་ཀྱི་རས་ལ་དུག་ལ་སོགས་
པའི་རྫས་ཀྱིས་བྲིས་ཏེ། མར་མེ་ཆེན་པོ་དང་རྣམ་པར་རྣམ་མཛད་ཀྱི་གཟུགས་བརྣན་བྱས་ལ། དེའི་སྙིང་གར་འཁོར་ལོ་བཅུག་ནས་ཕའི་གནས་སུ་སོང་ལ་རོ་བསྲེགས་པའི་མེ་ལ་མཚོན་རྣོན་

83-1-395a

༄༅། །པོས་གཏུབས་ནས་རྣམ་པར་བརྩེགས་པའི་སྦྱོར་བས་རྣལ་འབྱོར་བ་གནས་ལ། རྣམ་པར་སྣང་མཛད་ཀྱིས་ལུས་བྱུགས་ཏེ་ཁ་ལྷོར་བལྟས་ནས་བསྲེགས་ན།
དེ་མྱུར་དུ་འཆིའོ། །དེ་ནས་དཔྲལ་བའི་རབ་ཏུ་བྱུང་བ་ནི། བྱ་རོག་དང་འུག་པའི་རུས་པ་བླངས་ལ་དེ་གཉིས་ལ་ལྕགས་ཀྱི་ཚེར་མས་བསྒྲུབ་བྱའི་མིང་དང་ལྷན་ཅིག་ཏུ་ཡི་གེ་བཅུ་
པའི་སྔགས་བྲིས་ལ་གཅིག་པུ་གནས་སུ་གནས་ཏེ་གང་གི་མིང་དང་བཅས་པར་བཟླས་ཤིང༌། དེ་གཅིག་ལ་གཅིག་བྲུད་ན་འབྲལ་བར་འགྱུར་རོ། །དེ་ནས་གཤིན་རྗེའི་འཁོར་ལོ་
གྲོ་གའི་འདབ་མ་ལ་བུད་མེད་དང་སྐྱེས་པའི་མིང་བྲིས་ནས་སྤལ་བའི་གསུས་པར་བཅུག་ནས་གང་གི་མིང་དང་བཅས་པ་ཐེམ་པའི་འོག་ཏུ་སྤས་ན། དེའི་ཡན་ལག་མཚོན་གྱིས་
འབུགས་པར་འགྱུར་རོ། །དེ་ནས་པུ་བོ་རེངས་པའི་རབ་ཏུ་སྦྱོར་པ་འདི་གཤིན་རྗེའི་སྔགས་དུར་ཁྲོད་ཀྱི་རས་ལ་དུག་ལ་སོགས་པས་བྲིས་ལ། རོ་བསྲེགས་པའི་སོལ་བས་གཟུགས་
བརྙན་མཐོ་གང་ཙམ་གྱི་ཚད་བརྩིགས་ལ། དེའི་སྙིང་གར་འཁོར་ལོ་བཅུག་ནས་རྐང་པ་གཡོན་པས་མནན་ལ། མ་ཧེའི་སྦྱོར་བས་ཆེ་གེ་མོའི་བུ་མོ་མྱུར་བར་རེངས་པར་གྱུར།
ཅིག་ཅེས་ཡི་གེ་བཅུ་པའི་སྔགས་བཟླས་ན་རེངས་པར་འགྱུར་རོ། །འདིའི་ལས་རྣམས་ནི། གཞན་སུ་ལ་ཡང་སྨྲ་བར་མི་བྱའོ། །གལ་ཏེ་སྔགས་པ་རྨོངས་པའི་བདག་ཉིད་ཅན་

83-1-395b

གྱིས་ན། དམྱལ་བར་ངེས་པར་ལྟུང་ངོ༌། །དཀོན་མཆོག་གསུམ་ལ་གནོད་པ་བྱེད་པ་དང༌། །བླ་མ་ལ་བརྙས་པར་བྱེད་པ་དང༌། དམ་ཚིག་དང་བྲལ་བ་དང༌། སྔགས་དང་རྒྱུད་ལ་འཕྱ་
བར་བྱེད་པ་དང༌། སེམས་ཅན་ལ་འཚེ་བ་འདི་རྣམས་ལ་ཕན་པའི་ཕྱིར་སྔགས་པས་སྙིང་རྗེ་གདུངས་པའི་སེམས་ཀྱིས་གནོད་པ་རབ་ཏུ་སྦྱར་བར་བྱའོ། །གལ་ཏེ་གཞན་ལ་བྱས་ན་
དམ་ཚིག་ཉམས་ནས་ཚ་བ་ཆེན་པོར་འགྲོའོ། །ངས་རྒྱུད་གཞན་དུའང་བཤད་དེ། སློབ་དཔོན་ལ་ནི་སྨད་བྱེད་དང༌། ཐེག་པ་ཆེན་པོ་སྐུར་པ་དང༌། །སྔགས་རྒྱུད་རབ་སྦྱོར་ཡེ་ཤེས་ལ།།
འཕྱ་བར་བྱེད་པའི་མི་གང་དག །དེ་ནི་འབད་པ་གསད་པར་བྱ། །ཡང་ན་གནས་ནས་གཡོ་བར་བྱ། །རྣལ་འབྱོར་སྙིང་རྗེ་མེད་པ་ཡིས། །གཞན་ལ་རུང་རུང་བྱས་ན་ནི། །དེ་ལ་དེ་བཞིན་
ལས་དེ་ནི། །ཕྱིར་ལྡོག་པར་ནི་འབྱུང་བར་འགྱུར། །ཅི་ཕྱིར་སེམས་ཅན་མཐོ་བརྩམ་ཕྱིར། །རྣལ་འབྱོར་པ་ནི་འདི་ལའོ། །འདི་ནི། འཇམ་དཔལ་ཞེས་བྱ་བ། དཔལ་རྡོ་རྗེ་འཇིགས་བྱེད་
ཆེན་པོའི་རྣལ་འབྱོར་གྱི་རྒྱུད་ལས། ལས་ཐམས་ཅད་གྲུབ་པའི་རྟོག་པ་སྟེ་གཉིས་པའོ།།    །།དེ་ནས་གོ་རིམ་ཇི་ལྟ་བའི་ཆོ་གས་སྔགས་བཏུ་བ་རབ་ཏུ་གསུངས་ཏེ། རབ་ཏུ་
གཙང་བའི་ཡུལ་ཁམས་སུ་སྔགས་པས་གནས་ལ་སྔགས་བཏུ་བར་བྱ་སྟེ། ཇི་ལྟར་དྲུག་པའི་དང་པོ་དང༌། །ལྔ་པ་ཡི་ནི་ལྔ་པ་དང༌། །དྲུག་པ་ཡི་ནི་གཉིས་པ་ལ། །དབྱངས་ཡིག་གཉི་

83-1-396a

༄༅། །པ་དང་ལྡན་པ། །གཉིས་པ་ཡི་ནི་གསུམ་པ་ལ། །ཡང་ནི་དབྱངས་ཡིག་གཉིས་པར་ལྡན། །བདུན་པ་ཡི་ཡང་གསུམ་པ་དང༌། །བཞི་པ་ཡི་ཡང་གསུམ་པ་ལ།།
དབྱངས་ཡིག་བཅུ་གསུམ་དང་ལྡན་པ། །ལྔ་པ་ཡི་ཡང་ལྔ་པ་ལ། །དབྱངས་ཡིག་བཅུ་གཅིག་དང་ལྡན་པ། །དྲུག་པ་ཡི་ནི་དང་པོ་དང༌། །དྲུག་པའི་དང་པོ་ཉིས་འགྱུར་དང༌། །ཡང་
ནི་རླུང་གི་ས་བོན་སྦྱིན། །ལྔ་པ་ཡི་ཡང་ལྔ་པ་ལ། །བཅུ་དང་གཅིག་གིས་མནན་ལྡན་པ། །བཞི་པ་ཡི་ནི་གསུམ་པ་ལ། །བཅུ་གསུམ་པ་ཡིས་མཉམ་མནན་པ། །དྲུག་པ་ཡི་ཡང་
གཉིས་པ་ལ། །དབྱངས་ཡིག་ལྔ་པ་དང་ལྡན་པ། །གསུམ་པ་ཡི་ནི་ལྔ་པ་དང༌། །རླུང་གི་ས་བོན་དེ་ནས་སྦྱིན། །དབྱངས་ཡིག་བཅུ་གསུམ་ཡང་དག་ལྡན། །བཞི་པ་ཡི་ནི་གསུམ་པ་
དང༌། །དེ་ནས་རླུང་གི་ས་བོན་སྦྱིན། །དྲུག་པ་ཡི་ཡང་དང་པོ་དང༌། །བཞི་པ་ཡི་ནི་གསུམ་པ་དང༌། །དེ་ལ་རླུང་གི་ས་བོན་ནི། །དབྱངས་ཡིག་བཅུ་གསུམ་པ་དང་ལྡན། །བཞི་པ་ཡི་ནི་
ལྔ་པ་ལ༑ ༑དབྱངས་ཡིག་གསུམ་པ་དང་ལྡན་པ། །དེ་ནས་མེ་ཡི་ས་བོན་སྦྱིན། །རླུང་གི་ས་བོན་དེ་བཞིན་ནོ། །དེ་ནས་ཡི་གེ་ཐ་མ་སྦྱིན། །དབྱངས་ཡིག་བཅུ་གཅིག་པ་དང་ལྡན། །རླུང་
གི་ས་བོན་དེ་བཞིན་མཆོག །དྲུག་པ་ཡི་ནི་དང་པོ་དང༌། །དེ་ནས་ཡི་གེ་ཐ་མ་སྦྱིན། །དབྱངས་ཡིག་བཅུ་གཅིག་པ་དང་ལྡན། །ཡང་ནི་རླུང་གི་ས་བོན་དང༌། །གཉིས་པ་ཡི་ནི་དང་པོ་

83-1-396b

དང༌། །དེ་ནི་ཉིས་འགྱུར་ལྡན་པར་བྱ། །བཞི་པ་ཡི་ནི་ལྔ་པ་ལ། །དབྱངས་ཡིག་གསུམ་པ་དང་ལྡན་པ། །དེ་ནས་མེ་ཡི་ས་བོན་དང༌། །ལྔ་པ་ཡི་ནི་ལྔ་པ་དང༌། །དེ་ནས་རླུང་གི་ས་བོན་སྦྱིན། །དང་
པོར་རྣམ་པར་སྣང་མཛད་སྦྱིན། །མཆོག་གི་དབང་ཕྱུག་དང་སྦྱར་བ། །ལྔ་པ་ཡི་ནི་གཉིས་པ་དང༌། །གསུམ་པ་ཡི་ནི་དང་པོ་ནི། །མཁས་པས་ལན་གཉིས་བརྗོད་པར་བྱ། །འདི་ནི་འཇམ་
དཔལ་ཞེས་བྱ་བའི། །འཇིགས་བྱེད་ཆེན་པོ་རྒྱུད་འཁོར་ལོ། །མ་ཧེ་གདོང་ཅན་རྩ་སྔགས་ཏེ། །འབུམ་བཟླས་པ་ཡིས་ལས་ཀུན་བྱེད། །འདི་ནི་སྔགས་ཀྱི་རྒྱལ་པོ་སྟེ། །མ་བྱུང་འབྱུང་བར་མི་
འགྱུར་རོ། །བདུན་པ་ཡི་ནི་བཞི་པ་ལ། །དབྱངས་ཡིག་བཞི་པ་དང་ལྡན་པ། །མེ་ཡི་ས་བོན་འོག་ཏུ་སྦྱིན། །དེ་ནས་མངའ་བདག་བཅུ་དྲུག་མཐའ། །བདུན་པ་ཡི་ནི་གཉིས་པ་ལ། །དབྱངས་
ཡིག་བཞི་པ་དང་ལྡན་ཞིང༌། །གསུམ་པ་ཡི་ནི་དང་པོ་ལ། །འོག་ཏུ་མེ་ཡི་ས་བོན་གདགས། །མངའ་བདག་བཅུ་དྲུག་མཐའ་མ་སྟེ། །དྲུག་པ་ཡི་ནི་བཞི་པ་ལ། །དབྱངས་ཡིག་གསུམ་པ་དང་
ལྡན་པ༑ ༑དང་པོ་ཡི་ཡང་དང་པོ་དང༌། །དབྱངས་ཡིག་བདུན་པ་དང་ལྡན་པ། །འོག་ཏུ་མེ་ཡི་ས་བོན་སྦྱིན། །བཞི་པ་ཡི་ནི་དང་པོ་ལ། །དབྱངས་ཡིག་གཉིས་པ་དང་ལྡན་པ། །བཞི་པ་ཡི་ནི་ལྔ་
པ་ནི༑ ༑མཁས་པ་ཡིས་ནི་ལན་གཉིས་བརྗོད། །དང་པོར་རྣམ་པར་སྣང་མཛད་སྦྱིན། །ཡ་ཚོགས་བརྒྱད་པའི་ས་བོན་ལ། །དབྱངས་ཡིག་དྲུག་པ་དང་ལྡན་ལ། །སྤྱི་བོ་རུ་ནི་ཐིག་ལེས་བརྒྱན།།

83-1-397a

༄༅། །ལྔ་པ་ཡི་ནི་གཉིས་པ་དང༌། །གསུམ་པ་ཡི་ནི་དང་པོའོ། །འདི་ནི་སྔགས་ཀྱི་རྒྱལ་བོ་སྟེ། །མ་ཧེའི་གདོང་ཅན་སྦྱོར་བ་ཡིས། །ཐམས་ཅད་ལས་ནི་བྱེད་པ་འོ། །
ལས་ཀྱི་སྔགས་སུ་གྲགས་པ་སྟེ། །སུམ་འབུམ་བཟླས་ན་ལས་ཀུན་བྱེད། །དྲུག་པ་ཡི་ནི་དང་པོ་དང༌། །ལྔ་པ་ཡི་ཡང་ལྔ་བ་ལ། །དབྱངས་ཡིག་གཉིས་པ་དང་ལྡན་པ། །བཞི་པ་ཡི་ནི་དང་པོ་
སྟེ༑ ༑དེ་ཡི་ལྔ་པ་ཀླད་དུ་གཞག །དང་པོ་ཡི་ནི་དང་པོ་དང༌། །དང་པོར་རྣམ་པར་སྣང་མཛད་སྦྱིན། །ཡ་ཚོགས་བརྒྱད་པའི་ས་བོན་ལ། །དབྱངས་ཡིག་དྲུག་པ་དང་ལྡན་པ། །སྤྱི་བོ་རུ་ནི་ཐིག་
ལས་བརྒྱན། །ལྔ་པ་ཡི་ནི་གཉིས་པ་དང༌། །གསུམ་པ་ཡི་ནི་དང་པོའོ། །འདི་ནི་མ་ཧེ་གདོང་ཅན་གྱི། །སྙིང་པོའི་སྔགས་སུ་རབ་ཏུ་གྲགས། །ཡི་གེ་རེ་རེ་འབུམ་བཟླས་ན། །འཇིག་རྟེན་གསུམ་
གྱི་ལས་ནི་གང༌། །ཅི་ཡང་རུང་བ་ཐམས་ཅད་བྱེད། །སྔགས་བཏུ་བའི་ཆོ་གའི་དུས་འདིར་མཆོད་པར་བྱའོ། །འདི་ནི། འཇམ་དཔལ་ཞེས་བྱ་བ། དཔལ་རྡོ་རྗེ་འཇིགས་བྱེད་ཆེན་པོའི་རྣལ་
འབྱོར་གྱི་རྒྱུད་ལས། སྔགས་བཏུ་བ་བསྟན་པའི་རྟོག་པ་སྟེ་གསུམ་པའོ།།    །།དེ་ནས་རྡོ་རྗེ་འཇིགས་བྱེད་ཀྱི་སྒྲུབ་པ་ཡང་དག་པར་བཤད་དེ། ཆོས་ཐམས་ཅད་ལ་བདག་
མེད་པ་སྔོན་དུ་འགྲོ་བས་ལྷར་དམིགས་པར་བྱ་སྟེ། དང་པོར་རེ་ཞིག་རང་བཞིན་གྱིས་དག་བའི་སྔགས་བརྗོད་པས། ཆོས་ཐམས་ཅད་བདག་མེད་པའི་ངོ་བོར་བྱས་ནས་ནམ་མཁའི་

83-1-397b

དཀྱིལ་དུ་ཡཾ་གྱི་རྣམ་པ་ལས་གྲུབ་བའི་རླུང་གི་དཀྱིལ་འཁོར་མདོག་དུ་བའི་རྣམ་པ་བསམ་མོ། །དེའི་སྟེང་དུ་དང་པོའི་དབྱངས་ཡིག་ལས་གྱུར་པའི་ཟླ་བའི་དཀྱིལ་འཁོར་དམིགས་ཏེ། དེའི་སྟེང་
དུ་དྷཱིཿའི་རྣམ་པ་ལས་འཇམ་དཔལ་གཞོན་ནུའི་གཟུགས་སུ་གྱུར་པར་བསམ་པར་བྱའོ། །དེར་ཨའི་རྣམ་པ་ལས་གྲུབ་པའི་ཉི་མའི་དཀྱིལ་འཁོར་བསམ་སྟེ། ཉི་མའི་དཀྱིལ་འཁོར་དེ་ལས་
འོད་ཟེར་འཕྲོས་པས་ཕྱོགས་བཅུ་ན་བཞུགས་པའི་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་དང༌། རིག་པའི་ལྷ་མོ་དང༌། ཁྲོ་བོ་ལ་སོགས་པ་ཤིན་ཏུ་བསྐུལ་ཏེ། ཡང་
འོངས་ནས་ཉི་མའི་དཀྱིལ་འཁོར་ལ་ཞུགས་པར་བསམ་མོ། །དེ་ནས་ཡང་འཇམ་དཔལ་དང༌། དེ་བཞིན་གཤེགས་པ་ལ་སོགས་པ་དེ་རྣམས་གཅིག་ཏུ་གྱུར་ནས་ཉི་མའི་དཀྱིལ་འཁོར་དུ་
བསམ་པར་བྱའོ། །འོད་ཟེར་འབར་བའི་རྣམ་པས་དཔག་ཚད་སྟོང་ཕྲག་བརྒྱར་ཁྱབ་པར་གསལ་བར་བྱའོ། །དེའི་སྟེང་དུ་ཧཱུཾ་མདོག་ནག་པོའི་འོད་ཟེར་ལྔ་དང་ཡང་དག་པར་བསམ་སྟེ། ཧཱུཾ་དེ་
ལས་འོད་ཟེར་གྱི་རྣམ་པར་འཕྲོས་པས། སྔོན་དུ་གསུངས་པ་བཞིན་དུ་ཡང་ཞུགས་ཏེ། ཡི་གེ་དེ་ལས་རྡོ་རྗེ་ཆེན་པོ་རྣམ་པར་གདེངས་པ་ཁ་དོག་ནག་པོའི་འོད་ཟེར་ལྔ་དང་ལྡན་པ་རྣམ་
པར་དམིགས་པར་བྱ་སྟེ། རྡོ་རྗེ་དེ་ལས་ཕྲ་མོའི་རྣམ་པ་སངས་རྒྱས་དང༌། བྱང་ཆུབ་སེམས་དཔའ་དང༌། ཁྲོ་བོ་དང༌། རིག་པའི་ལྷ་མོས་ནམ་མཁའ་ཏིལ་གྱིས་གང་བུ་ལྟར་གང་བ་ཉི་མ་

83-1-398a

༄༅། །ལ་གནས་པ་རྣམ་པར་བསམ་པར་བྱའོ། །དེ་སངས་རྒྱས་ལ་སོགས་པ་རྣམས་ཀྱིས་ནི། སེམས་ཅན་ཡོངས་སུ་སྨིན་པར་བཏུལ་ནས་བྱང་ཆུབ་ལ་རབ་ཏུ་བཀོད་
དོ༑ ༑ཡང་དེ་ཉིད་ལྷན་ཅིག་ཏུ་བསྡུས་ནས་རྡོ་རྗེའི་གཟུགས་བརྙན་ལ་རབ་ཏུ་ཞུགས་པར་བསམ་མོ། །རྡོ་རྗེའི་གཟུགས་དེ་ཉིད་ཞལ་དགུ་པ། མ་ཧེའི་གཟུགས་ཅན། འཇིག་པའི་དུས་ཀྱི་
མེ་ལྟར་འབར་བ། རྡོ་རྗེ་འཇིགས་བྱེད་ཆེན་པོ་ཁམས་གསུམ་ཟ་བར་ནུས་པ། ཞལ་གཙིགས་པ། ཧ་ཧ་ཞེས་ལྗགས་འདྲིལ་བ། རྣམ་པར་གཙིགས་པའི་ཁྲོ་གཉེར་འཇིགས་པ། ཁྲོ་
གཉེར་གྱི་འགྲམ་ནས་སྨིན་མ་དང་སྤྱན་འཇིགས་པ་ཆེན་པོའི་དུས་ལྟར་དྲག་པ། སྒྲ་སྒྲོག་པ། མིའི་ཁྲག་དང༌། ཚིལ་དང༌། ཞག་དང༌། རྐང་ཟ་བ། འཇིག་རྟེན་དང་འཇིག་རྟེན་ལས་
འདས་པའི་ལྷ་ལ་སོགས་པ་ལ་སྡིགས་མཛུབ་བྱེད་པ། བརྒྱ་བྱིན་དང༌། ཚངས་པ་དང༌། དབང་ཕྱུག་ཆེན་པོ་དང༌། ཁྱབ་འཇུག་དང༌། གནོད་སྦྱིན་ལ་སོགས་པ་ཟ་བ། ཐོད་པ་གཙིགས་
པའི་རྩེ་མོ་འཇིགས་སུ་རུང་བའི་ཐོད་པས་ཐོད་བྱས་པ། འཇིགས་པ་ཆེན་པོ་ཅན། ཕཊ་ཅེས་སྒྲ་སྒྲོག་ཅིང་ཐོད་པའི་འཕྱང་འཕྲུལ་གྱི་རྒྱན་གྱིས་བརྒྱན་པ། ཞབས་བཅུ་དྲུག་པ། གཅེར་
བུའི་གཟུགས་མཚན་མ་གྱེན་དུ་འགྲེང་བ། གཡོན་བརྐྱང་བ། གསུས་པ་ཆེ་བ། སྐྲ་གྱེན་དུ་བརྫེས་པ། འཇིགས་པ་ཆེན་པོར་བྱེད་པ། ཕེཾ་ཞེས་སྒྲ་སྒྲོག་པ། ཕྱག་སུམ་ཅུ་རྩ་བཞི་

83-1-398b

དང་ལྡན་པ། གླང་པོ་ཆེའི་པགས་པ་རློན་པ་འཛིན་པ། དཔལ་རྡོ་རྗེ་འཇིགས་བྱེད་ཆེན་པོ་མ་ཧེའི་གདོང་ཅན་རྣམ་པར་བསམ་པར་བྱ་སྟེ། དེ་ལྟར་ཤིན་ཏུ་བསམ་པ་བརྟན་པར་བྱས་ཏེ་དེ་ཁོ་ན་
ཉིད་ཀྱི་སྦྱོར་བ་ལ་ཤིན་ཏུ་མཉམ་པར་བཞག་པའི་སྔགས་པས་རྟག་ཏུ་བསྒོམ་པར་བྱ་སྟེ། གཡས་དང་པོ་ན་གྲི་གུག །གཉིས་པ་ན་མཚོན་རྩེ་གཅིག་པ། གསུམ་པ་ན་གཏུན་ཤིང༌། བཞི་པ་
ན་ཆུ་གྲི་།ལྔ་པ་ན་རྡོ་རྗེ་རྩེ་གཅིག་པ། དྲུག་པ་ན་སྟ་རེ། བདུན་པ་ན་མདུང་ཐུང༌། བརྒྱད་པ་ན་མདའ། དགུ་པ་ན་ལྕགས་ཀྱུ། བཅུ་པ་ན་དབྱིག་ཏོ། །བཅུ་གཅིག་པ་ན་ཁ་ཊྭཱཾ་ག །བཅུ་གཉིས་པ་ན་
འཁོར་ལོ། །བཅུ་གསུམ་པ་ན་རྡོ་རྗེ། བཅུ་བཞི་པ་ན་རྡོ་རྗེ་ཐོ་བ། བཅོ་ལྔ་པ་ན་རལ་གྲི། བཅུ་དྲུག་པ་ན་ཅང་ཏེའུའོ། །གཡོན་པའི་དང་པོ་ན་ཐོད་པ། གཉིས་པ་ན་མགོ་བོ། །གསུམ་པ་ན་ཕུབ།
བཞི་པ་ན་རྐང་པ། ལྔ་པ་ན་ཞགས་པ། དྲུག་པ་ན་གཞུ། བདུན་པ་ན་རྒྱུ་མ། བརྒྱད་པ་ན་དྲིལ་བུ། དགུ་པ་ན་ལག་པ། བཅུ་པ་ན་དུར་ཁྲོད་ཀྱི་རས། བཅུ་གཅིག་པ་ན་སྐྱེས་བུ་གསལ་ཤིང་ལ་
བཙུགས་པ། བཅུ་གཉིས་པ་ན་མེ་ཐབ། བཅུ་གསུམ་པ་ན་ཐོད་ཚལ། བཅུ་བཞི་པས་སྡིགས་མཛུབ། བཅོ་ལྔ་པ་ན་འཕན་རྩེ་གསུམ་པ། བཅུ་དྲུག་པ་ན་རླུང་གིས་ཕྱར་བའི་དུར་ཁྲོད་ཀྱི་
རས༑ ཕྱག་གཉིས་ཀྱིས་གླང་པོ་ཆེའི་པགས་པ་རློན་པ་འཛིན་པའོ། །ཞབས་གཡས་པའི་དང་པོས་མི། གཉིས་བསམ་ཧེ། གསུམ་པས་གླང༌། བཞི་པས་བོང་བུ། ལྔ་པས་རྔ་མོ། དྲུག་

83-1-399a

༄༅། །པས་ཁྱི། བདུན་པས་ལུག །བརྒྱད་པས་ཝ། ཞབས་གཡས་པས་འདི་དག་ལ་ཞོན་པའོ། །ཞབས་གཡོན་པའི་དང་པོས་བྱ་རྒོད། གཉིས་པས་འུག་པ། གསུམ་
པས་བྱ་རོག །བཞི་པས་ནེ་ཙོ། །ལྔ་པས་ཁྲ། དྲུག་པས་ཁྱུང་ཆེན་པོ། །བདུན་པས་རི་སྐེགས། བརྒྱད་པས་བཞད། ཞབས་གཡོན་པས་འདི་དག་མནན་པའོ། །དཔལ་འཇིགས་བྱེད་ཆེན་
པོའི་དང་པོའི་ཞལ་ནི། རབ་ཏུ་ནག་པ་མ་ཧེའི་རྣམ་པ་ཤིན་ཏུ་ཁྲོས་པ་ཅན། རྭ་གཡས་ཀྱི་ཞལ་གསུམ་ལ་དང་པོ་སྔོན་པོ། །གཉིས་པ་དམར་པོ། གསུམ་པ་སེར་པོ་སྟེ། མངའ་བདག་གི་
ཞལ་གསུམ་ཤིན་ཏུ་ཁྲོས་པ། རྭ་གཡོན་པར་ཞལ་གསུམ་ལ་དང་པོ་དཀར་པོ། གཉིས་པ་དུད་ཀ །གསུམ་པ་ནག་པོ་རབ་ཏུ་ཁྲོས་པ་གཙིགས་པའི་ཞལ་རབ་ཏུ་བསམ་པར་བྱའོ། །
རྭ་གཉིས་ཀྱི་བར་དུ་དབུས་ཀྱི་ཞལ་དམར་པོ་རབ་ཏུ་འཇིགས་པ། ཞལ་ནས་ཁྲག་འཛག་པ་བསམ་པར་བྱའོ། །སྟེང་དུ་འཇམ་དཔལ་གྱི་ཞལ་ཅུང་ཟད་སེར་བ། ཡིད་ཙམ་ཁྲོ་བ། བྱིས་
པའི་རྒྱན་གྱིས་བརྒྱན་པ། སྤྱི་བོར་རལ་པ་ལྔ་དང་ལྡན་པ་རྣམ་པར་བསམས་ཏེ། ཞལ་རྣམས་ཐམས་ཅད་སྤྱན་གསུམ་པར་བསྒོམ་སྟེ། འདི་ལྟར་བདག་ཉིད་རྟག་ཏུ་རྩེ་གཅིག་ཏུ་
དམིགས་སོ། །དེ་ཉིད་དཔལ་རྡོ་རྗེ་འཇིགས་བྱེད་ཆེན་པོ་མ་ཧེའི་གདོང་ཅན་དེ་བདག་ཉིད་ཡིན་པར་བསྒོམས་ནས་དཔའ་བོའི་གནས་ལ་གནས་པའི་རྣལ་འབྱོར་པས། དེ་ནས་ཕྱི་ནས་

83-1-399b

སྔགས་བཟླ་བར་བྱ་སྟེ། བཟླས་པའི་དུས་སུ་རང་གི་སྙིང་གར་ཉི་མའི་དཀྱིལ་འཁོར་བསམས་ཏེ། དེའི་སྟེང་དུ་རང་གི་སྔགས་ཀྱི་ཡི་གེ་དགོད་པར་བྱའོ། །འབར་བ་དང༌། ཕྱི་ནས་མ་ཡེངས་པའི་
ཡིད་ཀྱིས་བཟླས་པ་བྱའོ། །སྦྱོར་བ་འདི་ལ་གནས་པའི་སྔགས་པ་ཡིས། །རྟག་ཏུ་འཇིགས་བྱེད་ལས་ཀུན་བྱ། །དུར་ཁྲོད་གནས་ལ་བསྒོམ་བྱ་ཞིང༌། །རྟག་ཏུ་བདུད་རྩི་ལྔ་རྣམས་བཟའ། །དེ་ཡིས་
སྒྲུབ་ལས་སྒྲུབ་གཞན་མེད། །གཞན་ཡང་མར་མེ་ཆེ་ཟ་ཞིང༌། །མཚན་མོ་རྒྱུ་བའི་རྣལ་འབྱོར་པས། །སུམ་འབུམ་རྩ་བའི་སྔགས་བཟླས་བྱ། །འདི་བཟླས་པ་ཡི་སྔགས་པ་ཡིས། །ཐམས་ཅད་ལས་
ནི་བྱེད་པར་འགྱུར། །འདི་ནི། འཇམ་དཔལ་ཞེས་བྱ་བ། དཔལ་རྡོ་རྗེ་འཇིགས་བྱེད་ཆེན་པོའི་རྒྱུད་ལས། སྒོམ་པའི་རྟོག་པ་སྟེ་བཞི་པའོ།།    །།དེ་ནས་དཔལ་འཇིགས་བྱེད་ཆེན་པོས་
བསྟན་པའི་བྲིས་སྐུའི་ཆོ་ག་རབ་ཏུ་གསུངས་པ། དཔའ་བོའི་རས་སམ། རོ་ལ་བཀབ་པའི་རས་སམ། མེ་ཏོག་ཅན་གྱི་རས་སམ། བུ་སྐྱེས་པའི་རས་སམ། དེ་མ་རྙེད་ན་རས་གང་ཡང་རུང་བ་ལ་
རི་མོ་མཁན་བཟང་པོ་རྣམ་རྟོག་མེད་པ། མི་ཁྲོ་བ། གཙང་བ། མཁས་པ། ཡིད་གཞུངས་པ། དད་པ་དང་ལྡན་པ། བརྩེ་བ་ཅན། སྲེད་པ་དང་བྲལ་བ། འདི་ལྟར་ཡོན་ཏན་དང་ལྡན་པའོ། །དེ་ལྟ་བུའི་
རི་མོ་མཁན་གྱི་ལག་པས་དཔའ་བོའི་རས་ལ་བྲི་བར་བྱའོ། །གལ་ཏེ་དངོས་གྲུབ་འདོད་པས་དཔའ་བོའི་ཡོན་སྦྱིན་ནོ། །དེ་ལ་ཆོ་ག་ནི། གསང་བའི་གནས་སུ་གནས་ལ་ཤིན་ཏུ་མཉམ་པར་

83-1-400a

༄༅། །བཞག་པས་བྲི་བར་བྱ་སྟེ། རི་མོ་མཁན་དང་སྒྲུབ་པ་པོས་མཐོང་བ་ལས་འཇིག་རྟེན་པ་གཞན་གྱིས་མི་མཐོང་བར་བྲི་བར་བྱ་སྟེ། ཞབས་བཅུ་དྲུག་པ། ཕྱག་
སུམ་ཅུ་རྩ་བཞི་པ། ཞལ་དགུ་པ། གཅེར་བུ་ཁ་དོག་ནག་པོ། གཡོན་བརྐྱང་བ། འཇིགས་པ་ཆེན་པོ་ཡང་འཇིགས་པར་བྱེད་པའི་རྣམ་པ་ཅན། མཚན་མ་གྱེན་དུ་འགྲེང་བའི་
ཐང་ག་བྲི་བར་བྱའོ། །ཞལ་དང་པོ་མ་ཧེ། རྭའི་གཡས་སུ་ཞལ་གསུམ་པ་སྟེ། སྔོན་པོ་དང༌། དམར་པོ་དང༌། སེར་པོ་ཤིན་ཏུ་ཁྲོས་པ་བྲི་བར་བྱའོ། །གཡོན་དུ་དཀར་པོ་དང༌། དུད་ཀ་
དང༌། ནག་པོའོ། །དེ་གཉིས་ཀྱི་དབུས་སུ་རབ་ཏུ་དམར་བ་བྲི་བར་བྱའོ། །དེའི་སྟེང་དུ་འཇམ་དཔལ་གྱི་ཞལ་སེར་པོ་ཅུང་ཟད་ཁྲོ་བ་བྲི་བར་བྱའོ། །ཕྱག་གཡས་པར་གྲི་གུག་དང༌།
མཚོན་རྩེ་གཅིག་པ་དང༌། གཏུན་ཤིང་དང༌། ཆུ་གྲི་དང༌། རྡོ་རྗེ་རྩེ་གཅིག་པ་དང༌། སྟ་རེ་དང༌། མདུང་དང༌། མདའ་དང༌། ལྕགས་ཀྱུ་དང༌། དབྱིག་ཏོ་དང༌། ཁ་ཊྭཱཾ་ག་དང༌། འཁོར་
ལོ་དང༌། རྡོ་རྗེ་དང༌། རྡོ་རྗེ་ཐོ་བ་དང༌། རལ་གྲི་དང༌། ཅང་ཏེའུའོ། །ཕྱག་གཡོན་པ་ན་ཐོད་པ་དང༌། མགོ་བོ་དང༌། ཕུབ་དང༌། རྐང་པ་དང༌། ཞགས་པ་དང༌། གཞུ་དང༌། རྒྱུ་མ་དང༌།
དྲིལ་བུ་དང༌། ལག་པ་དང༌། དུར་ཁྲོད་ཀྱི་རས་དང༌། སྐྱེས་བུ་གསལ་ཤིང་གིས་ཕུག་པ་དང༌། མེ་ཐབ་དང༌། ཐོད་ཚལ་དང༌། སྡིགས་མཛུབ་དང༌། འཕན་རྩེ་གསུམ་པ་དང༌།

83-1-400b

རླུང་གིས་བསྐྱོད་པའི་རས་སོ། །ཕྱག་གཉིས་ཀྱིས་གླང་པོ་ཆེའི་པགས་པ་རློན་པ་འཛིན་པ་བྲིའོ། །ཞབས་གཡས་བས་མི་དང༌། མ་ཧེ་དང༌། གླང་དང༌། བོང་བུ་དང༌། རྔ་མོ་དང༌། ཁྱི་དང༌།
ལུག་དང༌། ཝ་རྣམས་སོ། །ཞབས་གཡོན་པས་བྱ་རྒོད་དང༌། འུག་པ་དང༌། བྱ་རོག་དང༌། ནེ་ཙོ་དང༌། ཁྲ་དང༌། བྱ་ཆེན་དང༌། རི་སྐེགས་དང༌། བཞད་རྣམས་སོ། །འདི་ལྟ་བུར་འདུག་
པའི་རྡོ་རྗེ་འཇིགས་བྱེད་ཆེན་པོ་བྲི་བར་བྱའོ། །དེའི་འོག་ཏུ་དུར་ཁྲོད་ཆེན་པོ་ཡང་བྲི་བར་བྱའོ། །འཇིགས་པ་ཆེན་པོ་བྱེད་པ། སྲིན་པོ་དང༌། ཞིང་སྐྱོང་བ་དང༌། རོ་ལངས་དང་ལྡན་པ།
སྐྱེས་བུ་མདུང་རྩེར་བཙུགས་པའི་གཟུགས་དེ་མཐོང་བར་བྱའོ། །ནྱ་གྲོ་དྷའི་ཤིང་ངག་གི་སྟེང་དུ་སྐྱེས་བུ་འཕྱང་བ་བྲི་བར་བྱ། སྐྱེས་བུ་བསྲེག་བཞིན་པ་ཡང་བྲི། མདུང་གིས་ཕུག་པའི་
སྐྱེས་བུ་ཡང་བྲི། བྱ་སྣ་ཚོགས་དང༌། བྱ་རོག་དང༌། ཁྱི་དང༌། ལྕེ་སྤྱང་དག་ཧ་ཧ་འབྱིན་པ་བྲི། སྒྲུབ་པ་པོ་རྣམས་ཀྱང་བྲི་སྟེ། བཅོམ་ལྡན་འདས་ལ་རྩེ་གཅིག་ཏུ་ལྟ་བ། གཅེར་བུ་སྐྲ་བཤིག་
པ༑ ཕྱག་རྒྱ་ལྔས་བརྒྱན་པ། ཅང་ཏེའུ་དང༌། ཐོད་པ་དང༌། ཁ་ཊྭཱཾ་ག་འཛིན་པ། ཐོད་པས་སྤྱི་བོར་བརྒྱན་པ། དགོད་ཅིང་དུར་ཁྲོད་དེར་འཇུག་པ་བྲི། འདི་ནི། གསང་བའི་བྲིས་སྐུ་སྟེ། གནས་
གཅིག་ཏུ་ལེགས་པར་བཞག་ལ་ཤ་ཆེན་གྱི་སྤོས་དབུལ། དེའི་མདུན་དུ་དུང་ཆེན་གྱི་ཕྲེང་བས་བཟླས་པ་བྱ། སྔགས་པ་མཉམ་བར་བཞག་པས་དུས་གསུམ་དུ་འབད་ལ་བྲིས་སྐུ་

83-1-401a

༄༅། །སྲུང་ངོ༌། །གཞན་གང་ཡང་མི་གཞག་གོ །གཞན་གང་གི་མདུན་དུ་ཡང་མི་དགྲམ་མོ། །ཀློག་པ་དང༌། བཏུང་བ་དང༌། བཟའ་བ་དང༌། སྟོན་མོ་ནི། ཤ་ཆེན་རྟག་
ཏུ་མཚན་མ་བཟའོ། །གལ་ཏེ་མཆོག་གི་དངོས་གྲུབ་འདོད་ན། དུས་གསུམ་དུ་རྣམ་པར་སྣང་མཛད་དང་ཁྲག་གི་སྤོས་བྲིས་སྐུའི་མདུན་དུ་དབུལ་ལོ། །འདི་ནི། འཇམ་དཔལ་ཞེས་བྱ་
བ༑ རྡོ་རྗེ་འཇིགས་བྱེད་ཆེན་པོ་རྣལ་འབྱོར་གྱི་རྒྱུད་ལས། བྲིས་སྐུའི་ཆོ་གའི་རྟོག་པ་སྟེ་ལྔ་པའོ།།    །།དེ་ནས་སྦྱིན་སྲེག་གི་ལས་ཀྱི་ཆོ་ག་གསུངས་པ། ཇི་ལྟར་སྔོན་གྱི་
རིམ་པ་སྟེ། དང་པོར་རེ་ཞིག་སྔགས་པས་ཕའི་ནགས་སུ་ཕྱིན་ལ་མཚན་ཕྱེད་ན་སྦྱིན་སྲེག་གི་ལས་ཀུན་བྱས་ཏེ། གང་དུ་གསུངས་པའི་ལྷའི་རྣལ་འབྱོར་ལ་གནས་པས་ལས་
ཐམས་ཅད་བྱའོ། །དེ་ལ་ལས་ནི། འདི་རྣམས་ཡིན་ནོ། །གལ་ཏེ་བསད་པར་འདོད་ན། དེར་མིའི་རུས་པ་དང༌། རྣམ་པར་སྣང་མཛད་དང༌། བོང་བུའི་སྤང་དང༌། ཁྱིའི་སྦང༌། ཚེར་
མ་དང༌། སྐྲ་དང༌། སེན་མོ་དང༌། དེ་དག་ཐམས་ཅད་ཚ་བའི་མར་ཁུས་སྦྲུས་ལ་མ་ཧེའི་ཞལ་གྱི་སྦྱོར་བས་ཤིན་ཏུ་མཉམ་པར་བཞག་ལ། ཁ་ལྷོར་བལྟས་ཏེ་རོ་བསྲེག་པའི་མེ་ལ་
གང་གི་མིང་དང་བཅས་པར་བརྒྱ་རྩ་བརྒྱད་བསྲེགས་ན། ཐེ་ཚོམ་མེད་པར་དེ་ཞག་གསུམ་གྱིས་འཆིའོ། །ཡང་ན་ཕྱོགས་གཅིག་ཏུ་གནས་ལ་མེ་ཐབ་གྲུ་གསུམ་བྱས་ནས་དེར་

83-1-401b

སྔོན་དུ་གསུངས་པའི་རྫས་ཀྱིས་གཏུམ་པོའི་མེ་ལ་སྦྱིན་སྲེག་བྱ་སྟེ། སྦྱོར་བ་དེས་ནི། ལས་དེ་ཉིད་འགྲུབ་བོ། །དེ་ནས་དབྲལ་བར་འདོད་ན། བྱ་རོག་དང༌། འུག་པ་དང༌། རྨ་བྱ་དང༌། སྦྲུལ་དང༌། སྐྲ་
དང༌། འབྲས་ཕུབ་དང༌། མ་ཧེ་དང༌། རྟའི་ཤ་དང་ལྷན་ཅིག་ཏུ་གང་གི་མིང་དང་བཅས་པར་ཡི་གེ་བཅུ་བའི་སྔགས་ཀྱིས་དུར་ཁྲོད་ཀྱི་མེ་ལ་བསྲེགས་ན། དེས་འབྲལ་བར་འགྱུར་རོ། །ཡང་ན་དུར་ཁྲོད་
ཀྱི་ཤིང་ལ་གཏུམ་པོའི་མེ་རབ་ཏུ་སྦར་ལ་ཁྱིམ་དུ་གནས་ཏེ་གོང་གི་རྫས་དེ་བསྲེགས་ན། རྡོ་རྗེ་འཛིན་པ་ལྟ་བུ་ཡང་ཉི་མ་བདུན་གྱིས་འབྲལ་ལོ། །དེ་ནས་བསྐྲད་པར་འདོད་ན། བྱ་རོག་གི་ཤ་དང༌།
རྔ་མོའི་རྟུག་པ་དང་ལྷན་ཅིག་ཏུ་ཆང་དང་ཡང་དག་པར་ལྡན་པ་རླུང་གི་དཀྱིལ་འཁོར་གྱི་དབུས་སུ་དུར་ཁྲོད་ཀྱི་ཤིང་ལ་མེ་རབ་ཏུ་སྦར་ལ། གཅེར་བུ་སྐྲ་བཤིག་པར་བསྒྱུར་ནས་ཁ་ལྷོ་ཕྱོགས་སུ་
བལྟས་ཏེ་གཤིན་རྗེའི་སྔགས་ཀྱིས་ཆེ་གེ་མོའི་མིང་དང་བཅས་པར་ལག་བ་གཡོན་པས་སྦྱིན་སྲེག་སྟོང་བྱས་ན། སྐྲོད་པ་ལས་གཞན་དུ་མ་ཡིན་ནོ། །དེ་ནས་རེངས་པར་འདོད་ན། བ་བླ་དང༌།
ཡུང་བ་དང༌། ལྡོང་རོས་དང༌། གི་ཝང་དང་བཅས་པས་དཀྱིལ་འཁོར་གྲུ་བཞི་པ་བྱས་ལ་ཁ་བྱང་དུ་བལྟས་ཏེ་ལས་ཀྱི་རྗེས་སུ་འབྲང་བའི་སྦྱོར་བ་དམིགས་ནས་གང་གི་མིང་དང་བཅས་པར་
སྦྱིན་སྲེག་བྱས་ན། དེ་ཉི་མ་བདུན་གྱིས་རེངས་པར་འགྱུར་རོ། །དེ་ནས་གྲོང་བསྐྲད་པར་འདོད་ན། ནིམ་བའི་ཤིང་ལ་མེ་རབ་ཏུ་སྦར་ལ་ཁྱིའི་ཤ་དང༌། སྦལ་བའི་ཤ་དང༌། ཁྱིམ་བྱའི་ཤ་དང༌།

83-1-402a

༄༅། །རྔ་མོའི་རྟུག་པ་དང༌། བྱི་ལའི་ཁྲག་གཅིག་ཏུ་སྦྲུས་ལ། གཤིན་རྗེའི་སྦྱོར་བ་ལ་གནས་པས་གྲོང་གི་མིང་དང་བཅས་པར་ཡི་གེ་བཅུ་པའི་སྔགས་ཀྱིས་རླུང་གི་དཀྱིལ་
འཁོར་གྱི་དབུས་སུ་སྦྱིན་སྲེག་སྟོང་ཕྲག་བཅུ་བྱས་ན། གྲོང་སྐྲོད་པར་འགྱུར་རོ། །ལས་དེ་རྣམས་ནི། ཤིན་ཏུ་ཡང་མཉམ་པར་བཞག་པས་བྱ་སྟེ། གཞན་དུ་ན་སྔགས་པ་རང་ཉིད་ལ་
འབབ་པར་འགྱུར་རོ། །གཞན་གང་ལ་ཡང་མི་བསྟན་ནོ། །དེ་ནས་བུ་མོ་རེངས་པར་འདོད་ན། ཚེར་མ་དང༌། དུག་དང༌། སྐེ་ཚེ་དང་བཅས་པར་རང་གི་ཁྲག་གིས་སྦྲུས་ནས་ཡི་གེ་བཅུ་པའི་
སྔགས་དང་བཅས་པས་བུ་མོ་རེངས་པར་གྱུར་ཅིག་ཅེས་དུར་ཁྲོད་ཀྱི་མེ་ལ་སྦྱིན་སྲེག་སྟོང་བྱས་ན་རེངས་པ་ལས་གཞན་མ་ཡིན་ནོ། །དེ་ནས་ཞི་བར་བྱ་བར་འདོད་ན། མར་དང༌། སྦྲང་རྩི་
དང༌། འོ་མ་དང༌། དུར་བ་དང་བཅས་པར་པ་ལ་ཤའི་ཤིང་ལ་མེ་རབ་ཏུ་སྦར་ན་ཞི་བར་འདོད་པར་དམིགས་ནས་ཡུལ་གྱི་ཤར་ཕྱོགས་སུ་ཁ་བལྟས་ཏེ་གནས་པས་དུས་གསུམ་དུ་སྦྱིན་
སྲེག་སྟོང་རྩ་བརྒྱད་བྱས་ན། དེས་ཡུལ་ཞི་བར་བྱས་པར་འགྱུར་རོ། །དེ་ནས་རྒྱས་པར་འདོད་ན་ཏིལ་དང༌། འབྲས་དང༌། ནས་དང༌། མར་དང་བཅས་པས་ཨུ་དུམ་བ་རའི་ཤིང་ལ་མ་
རབ་ཏུ་སྦར་ན། ལས་ཀྱི་རྗེས་སུ་འབྲང་བའི་ལྷའི་སྦྱོར་བ་དམིགས་ཏེ། ཁ་བྱང་དུ་བལྟས་ནས་མཉམ་པས་ཡི་གེ་བཅུ་པའི་སྔགས་ཀྱིས་དུས་གསུམ་དུ་སྦྱིན་སྲེག་སྟོང་བྱས་ན་

83-1-402b

རྒྱས་པར་འགྱུར་རོ། །དེ་ནས་དགུག་པར་འདོད་ན་སྐེ་ཚེ་གཟུགས་བརྙན་བྱས་ལ་དེ་ནས་སེང་ལྡེང་གི་མེའི་དབུས་སུ་གཤིན་རྗེའི་སྔགས་ཀྱིས་བརྒྱ་རྩ་བརྒྱད་དུ་བསྲེགས་ན། མ་གྲུབ་པ་
ཡང་འགྲུབ་པར་འགྱུར་རོ། །ཉི་མ་བདུན་གྱིས་གང་འདོད་པ་ཐེ་ཚོམ་མེད་པར་འགུགས་སོ། །དེ་ནས་སྨྱོ་བར་བྱ་བར་འདོད་ན། བྱ་རྒོད་ཆེན་པོའི་ཚང་དང་ཤ་ཆེན་བསྲེགས་ན། སྨྱོ་བར་
འགྱུར་རོ། །དེ་ཕུབ་མའི་མེ་ལ་བསྲེགས་ན། བདེ་ལེགས་སུ་འགྱུར་རོ། །དེ་ནས་ནོར་ནོར་མ་ཡིན་པར་བྱ་བར་འདོད་ན། རས་བལ་གྱི་མེ་ལ་དྷ་དུ་རའི་འབྲས་བུ་དང་བཅས་པར་མཚན་
མོ་ཡི་གེ་བཅུ་པའི་སྔགས་བརྒྱ་རྩ་བརྒྱད་སྦྱིན་སྲེག་བྱས་ན། ཤིན་ཏུ་ཆུད་ཟོས་པར་འགྱུར་རོ། །ཨ་རུ་ར་བསྲེགས་ན། སླར་རྫས་དེ་ཉིད་དུ་འགྱུར་རོ། །རྗེ་བཙུན་གྱི་མདུན་དུ་ཤ་ཆེན་
ཆང་དང་བཅས་པ་ཟླ་བ་དྲུག་ཏུ་མཚན་མོ་སྦྱིན་སྲེག་བརྒྱ་རྩ་བརྒྱད་བྱས་ན། ཡུལ་ཐམས་ཅད་ཀྱི་བདག་པོར་འགྱུར་རོ། །བ་ལང་གི་ཤ་དང་ཁྲག་ཏུ་བཅས་པར་གང་གི་མིང་དང་བཅས་
པར་སྦྱིན་སྲེག་སྟོང་བྱས་ན། དེ་ཇི་སྲིད་འཚོའི་བར་དུ་བྲན་དུ་གནས་པར་ཐེ་ཚོམ་མེད་དོ། །ཁྱི་ཤ་རྡོ་རྗེ་ཆུ་དང་བཅས་པར་སྐྱེས་པའི་བདག་ཉིད་ཀྱིས་མཚན་མོ་གང་གི་མིང་དང་བཅས་
པ་སྦྱིན་སྲེག་བརྒྱ་རྩ་བརྒྱད་བྱས་ན། བདག་ཉིད་ཀྱིས་ནོར་དང་བཅས་པར་དབང་དུ་འགྱུར་རོ། །རྟའི་ཤ་རྣམ་པར་སྣང་མཛད་དང་བཅས་པ་གཤིན་རྗེ་གཤེད་ཀྱི་སྔགས་ཀྱིས་སྦྱིན་

83-1-403a

༄༅། །སྲེག་བརྒྱ་རྩ་བརྒྱད་གནས་གཅིག་ཏུ་གནས་ལ་མཚན་མོ་རྒྱལ་པོ་ལ་དམིགས་ནས་བྱས་ན། ཞག་བདུན་གྱིས་འཁོར་དང་བཅས་པ་དབང་དུ་འགྱུར་རོ། །
གླང་པོའི་ཤ་ཁུ་བ་དང་བཅས་པས་མིའི་འཇིག་རྟེན་ཀུན་ལ་དམིགས་ལ་ཡི་གེ་བཅུ་པའི་སྔགས་ཀྱིས་མཚན་མོ་སྦྱིན་སྲེག་སྟོང་བྱས་ན། ཞག་བདུན་གྱིས་དབང་དུ་འགྱུར་རོ། །ཉ་
དང་ཤ་དང་ཆང་དང་བཅས་པས་འཇིགས་པ་མེད་པར་ཡི་གེ་བཅུ་པའི་སྔགས་ཀྱིས་སྦྱིན་སྲེག་བརྒྱ་རྩ་བརྒྱད་བྱས་ན། བུད་མེད་ཐམས་ཅད་དབང་དུ་འགྱུར་རོ། །དེ་ནས་བསྐྲད་
པར་འདོད་ན། བྱ་རོག་གི་ཤ་མ་འདྲེས་པར་ཡི་གེ་བཅུ་པའི་སྔགས་ཀྱིས་གང་གི་མིང་དང་བཅས་པར་སྦྱིན་སྲེག་སྟོང་བྱས་ན། ཉི་མ་བདུན་གྱིས་རྡོ་རྗེ་འཛིན་པ་ལྟ་བུ་ཡང་རབ་ཏུ་
འབྲོས་ན། ཕྲ་མོའི་མི་ལྟ་ཅི་སྨོས། དེ་ནས་བྱ་རོག་གི་ཚང་དང༌། འབྲས་ཀྱི་ཕུབ་མ་དང་ལྷན་ཅིག་ཏུ་དྷ་དུ་རའི་ཤིང་ལ་མེ་རབ་ཏུ་སྦར་ནས་ཡི་གེ་བཅུ་པའི་སྔགས་གང་གི་མིང་དང་
བཅས་པར་ནམ་ཕྱེད་ན་སྦྱིན་སྲེག་བྱས་ན། ཉི་མ་བདུན་གྱིས་སྐྲོད་པར་འགྱུར་རོ། །དེ་ནས་དབང་དུ་བྱ་བར་འདོད་ན། སེང་ལྡེང་གི་མེ་ལ་ཏིལ་དང༌། འབྲས་དང༌། བུད་མེད་ཀྱི་མེ་ཏོག་
དང་ལྷན་ཅིག་ཏུ་རྡོ་རྗེའི་ཆུ་དང་བསྲེས་ཏེ་རྣལ་འབྱོར་གྱི་གཟུགས་དམར་པོ་དམིགས་ནས་ཁ་ནུབ་ཏུ་བལྟས་ཏེ་ཡི་གེ་བཅུ་པ་གང་གི་མིང་དང་བཅས་པར་སྔགས་པས་བསྲེགས་

83-1-403b

ན། ཉམ་བདུན་གྱིས་དབང་དུ་འདུས་ཏེ། དེ་ཇི་སྲིད་འཚོ་བའི་བར་དུ་མི་འབྲལ་ལོ། །དེ་ནས་འགུགས་པར་འདོད་ན། བདུད་རྩི་མར་དང་བཅས་པར་སེང་ལྡེང་གི་མེ་ལ་གང་གི་མིང་དང་བཅས་
པར་སྦྱིན་སྲེག་བརྒྱ་རྩ་བརྒྱད་བྱས་ན། དེ་སྐད་ཅིག་གིས་འོང་བར་འགྱུར་རོ། །ལས་འདི་རྣམས་ནི། སྔོན་དུ་བསྙེན་པ་བྱས་པའི་སྔགས་པས་བྱའོ། །གཞན་པས་བྱས་ན། སྔགས་པ་འཇིག་
རྟེན་པས་དཔྱས་པར་འགྱུར་རོ། །ཇི་ལྟར་བྱེ་བྲག་མི་བྱ་སྟེ། གང་ལ་ཡང་བྱེ་བྲག་སྦྱིན་པར་མི་བྱའོ། །བྱེ་བྲག་ཕྱེ་ན་སྔགས་པས་དངོས་གྲུབ་མི་འགྲུབ་བོ། །ངས་རྒྱུད་གཞན་ལས་ཀྱང་
བཤད་དེ། ཇི་ལྟར་བྱེ་བྲག་མ་སྐྱེས་པ། །དེ་བཞིན་བྱ་བའི་བྱེ་བྲག་སྨྲས། །རྡོ་རྗེ་སེམས་དཔས་ཀྱང་མི་འགྲུབ། །གང་གི་མདུན་དུའང་སྔགས་པ་ཡིས། །དེ་ཕྱིར་ལས་རྣམས་མཐོང་མི་བྱ། །
གཞན་དང་ལྷན་ཅིག་ཏུ་མི་བྱ། །གལ་ཏེ་སྔགས་བས་ལས་བྱ་འདོད། །དེ་དག་གཅིག་པུ་ཞིག་གིས་བྱ། །སྔགས་པ་དེ་ཡིས་ལས་ཀུན་བྱེད། །འདི་ནི། འཇམ་དཔལ་ཞེས་བྱ་བ། དཔལ་
རྡོ་རྗེ་འཇིགས་བྱེད་ཀྱི་རྣལ་འབྱོར་གྱི་རྒྱུད་ལས། སྦྱིན་སྲེག་གི་ལས་ཀྱི་ཆོ་ག་རྒྱ་ཆེ་བའི་རྟོག་པ་སྟེ་དྲུག་པའོ།།    །།དེ་ནས་བསམ་གཏན་གྱི་ལས་ཀྱི་ཆོ་ག་ཇི་ལྟ་བུ་ཡང་
དག་པར་གསུངས་ཏེ། བསམ་གཏན་དང་སྔགས་ཀྱི་རབ་ཏུ་སྦྱོར་བ་ལས་དགོས་པ་ཐམས་ཅད་རབ་ཏུ་བསྒྲུབ་པར་བྱ་སྟེ། དེའི་ཆོ་གའི་དང་པོར་རེ་ཞིག་རྣལ་འབྱོར་པ་མ་ཧེའི་གདོང་

83-1-404a

༄༅། །པའི་སྦྱོར་བ་ལ་གནས་པའི་སྔོན་དུ་སྦྱང་བ་བྱས་པས་ལས་ཐམས་ཅད་བྱའོ། །རེ་ཕ་ལས་ཡོངས་སུ་གྱུར་པའི་མེའི་དཀྱིལ་འཁོར་ཀུན་ཏུ་གསལ་བར་
འབར་བར་རྣམ་པར་བསམས་ལ། དེའི་སྟེང་དུ་བསྒྲུབ་བྱ་གཅེར་བུ་སྐྲ་བཤིག་པ། བྲེད་པར་གྱུར་པ་བདག་གི་མདུན་དུ་རྣམ་པར་བསམ་མོ། །དེ་ནས་རང་གི་ལུས་ལས་ཁྲོ་བོའི་
གཟུགས་མང་པོ་རྣམ་པར་སྤྲོས་ཏེ། ཁྲོ་བོ་དེ་རྣམས་ཀྱིས་རལ་གྲིས་བཏབ་ཅིང་ཁྲག་འཐུངས་པར་བསམ་པར་བྱའོ། །བསྒྲུབ་བྱ་དེའི་ཤ་ཟ་བ་དང༌། རྒྱུ་མ་དྲངས་པར་བསམ་པར་
བྱའོ༑ ༑འདི་སྐད་སྨྲ་བར་བྱ་སྟེ། དཀོན་མཆོག་གསུམ་ལ་གནོད་པ་བྱེད་པ་དང༌། བླ་མ་ལ་སྐུར་པ་འདེབས་པ་ལ་རྒྱོབ་ཅིག་རྒྱོབ་ཅིག །སོད་ཅིག་སོད་ཅིག་བསམས་པ་ཙམ་གྱིས་
རྡོ་རྗེ་འཛིན་པ་ཡང་ཞག་བདུན་གྱིས་འཆི་ན། ཕྲ་མོ་སྲོག་ཆགས་གཞན་ལྟ་ཅི་སྨོས། །དེ་ནས་གཞན་ཡང་བསམ་གཏན་གྱི་རབ་ཏུ་སྦྱོར་བ་འབྱུང་བ་ནི། མ་ཧེའི་གདོང་པའི་སྦྱོར་བའི་
ང་རྒྱལ་ལ་གནས་ཏེ་ལས་ཐམས་ཅད་བསྒྲུབ་པར་བྱའོ། །མེའི་དཀྱིལ་འཁོར་གྱི་དབུས་སུ་བསྒྲུབ་བྱ་དུ་བར་བསམས་ལ། དེའི་མདུན་དུ་སྲིན་པོ་མང་པོ་བསམ་པར་བྱ་སྟེ། སྲིན་
པོ་དེ་དག་ཐ་དད་པའི་ལུས་ཅན། མ་རུངས་པ། ཤིན་ཏུ་གཏུམ་པར་ཤ་ཟ་བ་དང༌། ཁྲག་འཐུང་བར་རྣམ་པར་བསམ་པར་བྱའོ། །གཞན་ཡང་རྣམ་པ་སྣ་ཚོགས་པའི་བྱ་རྣམས་

83-1-404b

ཏེ། བྱ་རྒོད་དང༌། བྱ་རོག་དང༌། འུག་པ་དང༌། ཝ་རྣམས་དང༌། ཁྱི་རྣམས་ཀྱིས་ཤ་ཟ་བ་དང༌། ཁྲག་འཐུང་བར་རྣམ་པར་བསམ་པར་བྱ་སྟེ། བསམ་གཏན་འདིའི་རབ་ཏུ་སྦྱོར་བས་
ཐེ་ཚོམ་མེད་པར་འཆིའོ། །དཔག་ཚད་བརྒྱ་ན་གནས་པའི་སྐྱེས་བུ་ཡང་སེམས་ཀྱིས་བཟུང་བས་བསམ་གཏན་བརྩམ་མོ། །སྔགས་པས་བསམ་གཏན་བརྟན་པར་བྱའོ། །དེ་ནས་དཔྲལ་
བར་འདོད་ན། མ་ཧེའི་སྙིང་གར་བསྒྲུབ་བྱ་བསམ་པར་བྱ་སྟེ། བསྒྲུབ་བྱ་གཞན་རྟའི་སྙིང་གར་རྣམ་པར་བསམ་པར་བྱའོ། །རྟ་དང་མ་ཧེ་གཉིས་ཕན་ཚུན་འཐབ་པར་བྱེད་པར་བསམ་སྟེ།
ཇི་སྲིད་དུ་རྟ་དང་མ་ཧེ་གཉིས་ཕྱེ་བར་མ་གྱུར་གྱི་བར་དུའོ། །ཕྱི་ནས་བསྒྲུབ་བྱ་དེ་གཉིས་རབ་ཏུ་མི་མཛའ་བར་བསམ་པར་བྱ་སྟེ། བསམས་པ་ཙམ་གྱིས་ཉི་མ་བདུན་གྱིས་ངེས་པར་
འཐབ་པར་འགྱུར་ཏེ། གཞན་དུ་མ་ཡིན་ནོ། །དེ་ནས་བསྐྲད་པར་འདོད་ན། དེ་རུ་ཡཾ་ལས་ཡོངས་སུ་གྱུར་པའི་རྔ་མོ་བསམ་པར་བྱ་སྟེ། ཡཾ་དེའི་རྒྱབ་ཏུ་ཡཾ་གྱི་རྣམ་པ་ལས་གྱུར་པའི་
རླུང་གི་དཀྱིལ་འཁོར་ཟླ་བ་ཕྱེད་པའི་རྣམ་པར་བསམ་པར་བྱའོ། །དེའི་སྟེང་དུ་བསྒྲུབ་བྱ་གཅེར་བུ་སྐྲ་བཤིག་པ་བྲེད་པར་གྱུར་པར་བསམ་པར་བྱ་སྟེ། མ་ཧེའི་གདོང་ཅན་གྱི་སྦྱོར་བ་
ལ་གནས་པས་དེའི་རྒྱབ་ཏུ་གཤིན་རྗེའི་གཟུགས་ལག་པ་གཡས་པས་དབྱུག་པ་འཛིན་པ་སྐྲ་བསིལ་བ་རྣམ་པར་བསམ་པར་བྱ་སྟེ། རྔ་མོ་དེ་ཁ་ལྷོར་བསྟན་ལ་གཏང་ངོ༌། །དེའི་

83-1-405a

༄༅། །མིང་དང་བཅས་པར་གཤིན་རྗེའི་སྔགས་བརྗོད་པས་རྣམ་པར་བསམ་པར་བྱའོ། །རྣལ་འབྱོར་པས་འདི་བསམས་པ་ཙམ་གྱིས་ཞག་བདུན་ན་འདི་
ལྟར་རྡོ་རྗེ་འཛིན་པ་ཡང་སྐྲོད་པར་འགྱུར་རོ། །གཞན་ཡང་བསམ་གཏན་གྱི་རབ་ཏུ་སྦྱོར་བ་ནི། བྱ་རོག་གམ། བྱ་རྒོད་ཀྱི་རྒྱབ་ཏུ་བསྒྲུབ་བྱ་སྐྲ་གྲོལ་བ་གཅེར་བུ་རྣམ་པར་
བསམ་མོ། །དེའི་རྒྱབ་ཏུ་གཤིན་རྗེ་རྣམ་པར་བསམ་པར་བྱ་སྟེ། ལག་པ་ཐོ་བ་ཐོགས་པ་བསྒྲུབ་བྱའི་སྐྲ་བཟུང་བ་དེ་ལ་མ་ཧེའི་གདོང་ཅན་གྱིས་བཀའ་བསྒོ་སྟེ། ཁ་ལྷོ་རུ་བལྟས་
ནས་སོང་བར་བསམ་པར་བྱ་སྟེ། རྩེ་གཅིག་པའི་སྦྱོར་བ་བསམ་པར་བྱས་ན། རྩེ་གཅིག་པའི་སྦྱོར་བ་དེས་ཞག་བདུན་གྱིས་སྐྲོད་པར་འགྱུར་རོ། །དེ་ནས་འགུགས་པར་བྱེད་
པར་འདོད་ན། ཡི་གེ་ཡཾ་ལས་བྱུང་བའི་རླུང་གི་དཀྱིལ་འཁོར། དེའི་སྟེང་དུ་ཨ་ལས་བྱུང་བའི་ཟླ་བའི་དཀྱིལ་འཁོར། དེའི་སྟེང་དུ་གཤིན་རྗེའི་གཟུགས་ལྕགས་ཀྱུ་དང་ཞགས་
པ་ལག་ཏུ་ཐོགས་པ་རྣམ་པར་བསམ་མོ། །མ་ཧེའི་གདོང་པའི་རྣལ་འབྱོར་ལ་གནས་པས་དེ་ལ་བཀའ་བསྒོ། །གཤིན་རྗེ་སོང་ལ་ཡུལ་ཆེ་གེ་མོ་ནས་བུ་མོ་མྱུར་བར་
ཁུག་ཅིག །དེ་སྐད་བསྐུལ་བས་ཡཾ་གྱི་རྣམ་པར་བསྐྱོད་དེ་སོང་བར་རྣམ་པར་བསམ་པར་བྱའོ། །བསམ་གཏན་འདིའི་རབ་ཏུ་སྦྱོར་བ་ལ་གནས་པའི་སྔགས་པས་ཁམས་

83-1-405b

གསུམ་དུ་གཏོགས་པའི་བུད་མེད་བཀུག་ལ་རོལ་བར་བྱའོ། །ཇི་ལྟར་བསམ་གཏན་བརྟན་པར་གྱུར་ན། འདིའི་རབ་ཏུ་སྦྱོར་བ་དེ་དག་བྱའི་གཞན་གྱིས་མི་བྱའོ། །དེ་ནས་སྦྲུལ་གྱིས་
ཟིན་པ་བླང་བའི་རབ་ཏུ་བྱེད་པ་གསུངས་ཏེ། རང་གི་སྙིང་གར་པདྨ་དཀར་པོ་འདབ་མ་བརྒྱད་པ་རྣམ་པར་བསམ་མོ། །དེའི་སྟེང་དུ་དབྱངས་ཡིག་གསུམ་པ་འདབ་མར་ཕཊ་བརྒྱད་རྣམ་
པར་བསམ་མོ། །དེས་ནི། འོག་གི་ཀླུའི་གཟུགས་རྣམ་པར་བསམ་པར་བྱ་སྟེ། དེའི་སྤྱི་བོར་ཡི་གེ་ཨི་ཁ་དོག་དཀར་པོ་ལས་བདུད་རྩི་འཛག་པ་བསམ་པར་བྱའོ། །ཀླུ་དེའི་མིག་རྣམས་
ནས་བདུད་རྩི་འཕྲོས་ནས་བསྒྲུབ་བྱ་དེའི་ལུས་ལ་ཐིམ་པར་བསམ་པར་བྱ་སྟེ། བསམ་གཏན་འདིའི་སྦྱོར་བས་ཁམས་གསུམ་ཡོངས་སུ་གང་བའི་དུག་ཀྱང་མེད་པར་འགྱུར་རོ། །དུག་
ཁུར་སྟོང་ཡང་ཟ་ནུས་སོ། །དེ་ནས་ཞུ་བའི་བསམ་གཏན་གྱི་རབ་ཏུ་སྦྱོར་བ་འབྱུང་སྟེ། བསྒྲུབ་བྱ་མདུན་དུ་བསམ་སྟེ་དེའི་རྐང་པ་གཉིས་ལ་ཡི་གེ་ཡཾ་ལས་གྱུར་པའི་རླུང་གི་དཀྱིལ་
འཁོར་བསམ་བར་བྱ། །དེའི་སྟེང་དུ་གསང་བའི་གནས་སུ་མེའི་དཀྱིལ་འཁོར་གྲུ་གསུམ་ཁ་དོག་དམར་པོ་རཾ་གྱིས་བྱིན་གྱིས་བརླབས་པ་བསམ་པར་བྱའོ། །དེའི་སྟེང་དུ་སྙིང་
གར་སའི་དཀྱིལ་འཁོར་གྲུ་བཞི་པ་མདོག་སེར་པོ་ལཾ་གྱིས་བྱིན་གྱིས་བརླབས་པ་བསམ་པར་བྱའོ། །དེའི་སྟེང་དུ་དཔྲལ་བར་ཟླ་བའི་དཀྱིལ་འཁོར་རྣམ་པར་བསམ་པར་བྱའོ། །

83-1-406a

༄༅། །དེའི་དབུས་སུ་ཡི་གེ་བ་མགོ་ཐུར་དུ་གནས་པ་ལས་བདུད་རྩི་འཛག་པར་བསམ་སྟེ། འདི་ནི། ལེགས་པར་རྣམ་པར་བསམས་ནས་རླུང་གིས་མེ་རབ་ཏུ་
སྤར་ཏེ༑ མེ་དེས་དབང་ཆེན་གྱི་དཀྱིལ་འཁོར་བསྲེགས་པར་རྣམ་པར་བསམ། དབང་ཆེན་གྱི་དཀྱིལ་འཁོར་གྱི་དྲོད་ཀྱི་བདུད་རྩིའི་དཀྱིལ་འཁོར་དེ་ཞུ་བར་བསམ་པར་བྱའོ། །
འདི་ཡི་སྦྱོར་བ་ཙམ་གྱིས་ནི། །དེ་ཡི་བུད་མེད་ཞུ་འགྱུར་ཏེ། །འོ་མ་ཡི་ནི་ཤིང་བཞིན་དུ། །ཞུ་བར་བྱེད་པར་ཐེ་ཚོམ་མེད། །དེ་ནས་རྒྱལ་པོའམ་རྒྱལ་པོའི་བློན་པོ་དབང་དུ་བྱ་བ་
འདོད་ན། སྔགས་པ་མ་ཧེའི་གདོང་ཅན་གྱིས་རྣལ་འབྱོར་ལ་རབ་ཏུ་གནས་ལ་དེ་ཉིད་མདོག་དམར་པོར་བསམས་ཏེ། བསྒྲུབ་བྱ་གང་དུ་གནས་པ་དེའི་སྟེང་དུ་གནས་ལ།
ཕྱི་ནས་རང་གི་ལུས་འཇམ་དཔལ་མདོག་དམར་པོ་ཕྱག་ན་ལྕགས་ཀྱུ་དང་ཞགས་པ་ཅན་ཕྱུང་སྟེ། འཇམ་དཔལ་དེས་བསྒྲུབ་བྱའི་སྙིང་ག་དང་མགྲིན་པ་བཅིངས་ནས་
བཀུག་པར་བསམས་ཏེ་འཇམ་དཔལ་གྱི་སྐུ་ལ་རབ་ཏུ་གཞུག་གོ །བསྒྲུབ་བྱ་དེ་མྱོས་པར་བསམ་པར་བྱ་སྟེ། དེའི་སྙིང་གར་ཡི་གེ་བཅུ་པའི་སྔགས་རྣམ་པར་བསམ་པར་
བྱའོ༑ ༑ཡང་ཁ་དོག་དམར་པོ་སྒྲུབ་པ་པོས་ཡེ་ཤེས་ཀྱི་གཟུགས་ཀྱིས་ཡི་གེ་ལ་གཞུག་པར་བྱའོ། །དེ་དང་བསྒྲུབ་བྱ་གཅིག་ཏུ་གྱུར་བར་བྱའོ། །བསམ་གཏན་འདིའི་རབ་

83-1-406b

ཏུ་སྦྱོར་བས་ཉི་མ་བདུན་གྱིས་འཁོར་ལོས་བསྒྱུར་བ་ཡང་དབང་དུ་འགྱུར་ཏེ། ཇི་སྲིད་འཚོའི་བར་དུ་ཐེ་ཚོམ་མེད་དོ། །རབ་ཏུ་མཉམ་པར་བཞག་པའི་སྔགས་པས་མི་གཡོ་བའི་བསམ་
གཏན་གྱིས་བྱའོ། །རྒྱུད་གང་ལ་ཡང་མི་སྦྱིན་ནོ། །གལ་ཏེ་སྔགས་ཀྱང་མི་བསྟན། དཔལ་རྡོ་རྗེ་འཇིགས་བྱེད་ཆེན་པོ་མ་ཧེའི་གདོང་ཅན་གྱི་བསམ་གཏན་གང་ལ་ཡང་མི་སྦྱིན། སྨྲ་
བར་ཡང་མི་བྱ། སྔགས་ཀྱི་དབྱེ་བ་ཡང་མི་བྱ། བྲིས་སྐུ་ཡང་གང་གི་མདུན་དུ་ཡང་མི་བཀྲམ་སྟེ། ཐང་ག་ཡང་གསང་བར་གཞག་གོ །རྒྱུད་འདི་རབ་ཏུ་སྦྱོར་བ་དང༌། བཟླས་པ་དང༌།
སྨྲ་བ་གཞན་སུ་ལ་ཡང་འགའ་ཙམ་ཡང་མི་སྨྲ། གལ་ཏེ་སྨྲས་ན། དཔལ་རྡོ་རྗེ་འཇིགས་བྱེད་དང༌། གཞན་ཡང་རྣལ་འབྱོར་མ་རྣམས་དང༌། མཁའ་འགྲོ་མ་རྣམས་ཀྱིས་ཟའོ། །དམ་
ཚིག་ཉམས་པར་འགྱུར་བས། དེའི་ཕྱིར་སྔགས་པས་སུ་ལ་ཡང་མི་སྦྱིན་ནོ། །དེ་ནས་དམ་ཚིག་མཉམ་པ་དང༌། རྣམ་པར་རྟོག་པ་མེད་པ་དང༌། དམ་པའི་བརྟུལ་ཞུགས་ཅན། དཔའ་
བོ་བླ་མ་ལ་གུས་པ། དུལ་བ་ཅན། དེ་བཞིན་གཤེགས་པའི་བསྟན་པ་ལ་ངེས་པར་འཛིན་པ། རྒྱུད་སྦས་པ། མི་ཁྲོ་བ། སྙིང་རྗེ་དང་ལྡན་པ། བཟླས་པ་དང་བསམ་གཏན་ལ་ཕྱོགས་
པ༑ རྣམ་པར་སྨིན་པ་ལ་འཛེམ་པ། འདི་ལྟ་བུའི་ཡོན་ཏན་ཁྱད་པར་ཅན་ནི། སློབ་མ་བཟང་པོ་སྟེ། དཀྱིལ་འཁོར་དམ་པ་དཔལ་རྡོ་རྗེ་འཇིགས་བྱེད་ཆེན་པོ་ལ་མཆོག་ཏུ་གུས་པ། སྙིང་

83-1-407a

༄༅། །རྗེ་ཆེན་པོས་ཡིད་བརླན་པ། རྣམ་པར་རྟོག་པ་མེད་པ། མཆོག་ཏུ་བླ་མ་ལ་གུས་པ་རབ་ཏུ་བརྟག་པ་ལ་ཤིན་ཏུ་རྣམ་པར་བསམས་ཏེ། བླ་མས་དེ་ལྟ་བུའི་སློབ་མ་ལ་དཔལ་རྡོ་རྗེ་འཇིགས་
བྱེད་ཆེན་པོའི་རྒྱུད་སྦྱིན་ནོ། །སྔགས་པས་གཞན་ལ་བྱིན་ན། དེ་དང་སློབ་མར་བཅས་ནས་དམྱལ་བར་འགྲོ་བར་ཐེ་ཚོམ་མེད་དོ། །འཇིག་རྟེན་འདིར་ནི། འཇིགས་པ་ཆེན་པོར་འགྱུར་རོ། །འཇིག་རྟེན་ཕ་རོལ་
ཏུ་ནི༑ དམྱལ་བར་འགྲོའོ། །དམ་ཚིག་ཀྱང་ཉམས་པར་འགྱུར་རོ། །འདི་ནི། འཇམ་དཔལ་ཞེས་བྱ་བ། དཔལ་རྡོ་རྗེ་འཇིགས་བྱེད་ཆེན་པོའི་རྣལ་འབྱོར་གྱི་རྒྱུད་ལས། བསམ་གཏན་གྱི་ལས་སྒྲུབ་པ་
བརྟག་པའི་རྟོག་པ་སྟེ་བདུན་པའོ།།    །།དཔལ་རྡོ་རྗེ་འཇིགས་བྱེད་ཆེན་པོའི་འཁོར་ལོའི་རྒྱུད་འབུམ་པ་ནས་བཏུས་ནས་ཕྱུང་བ། རྟོག་པའི་ཕྱོགས་བཀླགས་པས་འགྲུབ་པ། དཔལ་རྡོ་རྗེ་འཇིགས་
བྱེད་ཆེན་པོ་མ་ཧེའི་གདོང་ཅན་གྱི་དངོས་གྲུབ་འགྲུབ་པའི་རྟོག་པ་རྫོགས་སོ།།    །།དཔལ་ཨུ་ཌྱན་གྱི་གནས་ཆེན་པོ་ནས་དཔལ་འཇམ་དཔལ་གྱི་རྒྱུད་ལས་ཕྱུང་བ། རྒྱུད་ཀྱི་རྒྱལ་པོ་ཆེན་པོ་དཔལ་རྡོ་
རྗེ་འཇིགས་བྱེད་ཆེན་པོ་ཞེས་བྱ་བ། བླ་མ་དམ་པའི་དཀྱིལ་འཁོར་ཆེན་པོའི་སློབ་དཔོན་དཔལ་ལཱ་ལི་ཏ་བཛྲས་བཏོན་ནས་མཛད་པ་རྫོགས་སོ།།    །།བལ་ཡུལ་གྱི་པཎྜི་ཏ་མཆོག་གི་དངོས་གྲུབ་བརྙེས་
པ་བྷ་རོ་ཕྱག་རྡུམ་གྱི་ཞལ་སྔ་ནས་དང༌། བོད་ཀྱི་ལོཙྪ་བ་དགེ་སློང་རྡོ་རྗེ་གྲགས་ཀྱིས་བསྒྱུར་བའོ།།    །།རྒྱ་གར་སྐད་དུ། ཤྲཱི་བཛྲ་བྷེ་ར་ཝ་ཀལྤ་ཏནྟྲ་རཱ་ཛ། བོད་སྐད་དུ། དཔལ་རྡོ་རྗེ་འཇིགས་

83-1-407b

བྱེད་ཀྱི་རྟོག་པའི་རྒྱུད་ཀྱི་རྒྱལ་པོ། ངག་གི་དབང་ཕྱུག་ལ་ཕྱག་འཚལ་ལོ། །དེ་ནས་འདིར་ནི་བཤད་བྱ་བ། །ཇི་ལྟར་འགྲོ་རྣམས་ཟད་བྱེད་བ། །སྡུག་བསྔལ་རྣམས་མཐར་བྱེད་པ་ཡི། །སྒྲུབ་པའི་ཐབས་ཆེན་
མཆོག་གྱུར་པ། །གསང་སྔགས་དེ་ལས་འབྱུང་བར་འགྱུར། །དང་པོ་རྣམ་པར་སྣང་མཛད་དེ། །དེ་དང་ཉེ་བར་ངག་དབང་ཕྱུག །རྡོ་རྗེ་འཁོར་ལོ་སྒྱུར་བའོ། །གདན་གྱི་བདག་དང་འབྱུང་པོའི་རྗེ། །མགོ་དང་
མཐའ་མ་གཉིས་ལྡན་བྱ། །མཆོད་རྟེན་སྲེག་བྱེད་མཐའ་དང་བཅས། །གཞན་དུ་ཤེས་པར་མི་འགྱུར་རོ། །རྡོ་རྗེ་ཅན་གྱི་མཁའ་ལ་གནས། །ཡི་གེ་འབུམ་ཕྲག་ཁྲི་བརྗོད་ན། །ཉམས་པ་ཐམས་ཅད་སེལ་བྱེད་
ཅིང༌། །ཞི་དང་རྒྱས་དང་དབང་མངོན་སྤྱོད། །གསོད་དང་སྐྲོད་དགུག་དབྱེ་རེངས་དང༌། །དམན་པར་བྱེད་དང་རྒྱལ་སྲིད་སོགས། །ཐོབ་པ་ཉིད་ལ་ཐེ་ཚོམ་མེད། །དུར་ཁྲོད་ཚང་ཚིང་ཁྲོད་ངོགས་རྩུབ། །ཤིང་གཅིག་
ཁང་སྟོང་མཚན་གཅིག་དབེན། །གང་འདོད་གནས་སུ་བསམ་གཏན་བརྩམ། །དེ་ནས་བཅོམ་ལྡན་འདས་ཆོས་ཐམས་ཅད་ལ་ཁྱབ་པ་མེ་ལོང་ལྟ་བུ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ།
སྐུ་དང་ཡེ་ཤེས་ཐམས་ཅད་ལ་ཁྱབ་པར་བྱ་བའི་ཕྱིར་སྐུ་མདོག་དཀར་པོ་ཞལ་དྲུག་དང་ལྡན་པར་བྱས་ནས་འཇིག་རྟེན་པ་ཐམས་ཅད་ལ་གཟིགས་ནས་རང་གི་རིགས་ཀྱི་ཡི་གེ་ཉིད་བརྗོད་པས་སྐུ་དང༌།
གསུང་དང༌། ཐུགས་དང༌། ཡོན་ཏན་དང༌། འཕྲིན་ལས་དང༌། ཡེ་ཤེས་ཀྱང་གཅིག་གི་ངོ་བོ་སྤྲུལ་པའི་སྐུར་གྱུར་ཏོ། །ཀྱེ་མ་བཅོམ་ལྡན་རྡོ་རྗེ་ཆེ། །དོན་རྣམས་སྐྱེད་པ་ཡང་ཉིད་དོ། །མཁའ་དཀྱིལ་འོད་ཀྱིས་

83-1-408a

༄༅། །འགེངས་འགྱུར་བ། །སླར་ཞིང་ཁ་དོག་ལྔ་ལྡན་པ། །ས་བོན་སྔགས་ཀྱིས་བསྐུལ་བ་ཡི། །འོད་ཀྱི་རྩེ་ཕྲན་ཐུབ་པའི་སྐུ། །ཀུན་ཀྱང་སངས་རྒྱས་གནས་ལས་སྐྱེས། །རང་ལ་ཞུགས་པས་
སྐུ་རྫོགས་གྱུར། །ཞལ་དྲུག་ཁྲོ་གཉེར་རབ་བརྗིད་པ། །མ་ཧེའི་ཞལ་ལྡན་སྟེང་གནས་པ། །འཇམ་དཔལ་ཞལ་ནི་འཛུམ་བཅས་བཞུགས། །ལྷག་མ་དཀར་དང་སེར་དང་དམར། །དུ་བའི་མདོག་མཚུངས་
གྱེན་སྐྲར་ལྡན། །ཐོད་བ་སྐམ་རློན་རྒྱུ་མ་སྤྲུལ། །རུས་པ་རྡོ་རྗེའི་ཕྲེང་བས་བརྒྱན། །གླང་ཆེན་སྟག་ལྤགས་གྱོན་ནས་ནི། །ཧཱུཾ་ཕཊ་གླུར་ལེན་གད་མོ་ཅན། །ནམ་མཁའི་ལུས་ཅན་ཁྲོ་བོའི་སྤྲིན། །ཡང་དང་
ཡང་དུ་སྤྲོ་བྱེད་པའི། །ཕྱག་དྲུག་རབ་ཏུ་བརྗིད་པ་སྟེ། །དབྱུག་པ་ཐོ་བ་གཏུན་ཤིང་དག །གཡས་པའི་ཕྱག་གིས་རིམ་བཞིན་འཛིན། །དགྲ་སྟ་དང་ནི་ལྕགས་ཀྱུ་དང༌། །ཞགས་པ་གཡོན་པའི་ཕྱག་གིས་
འཛིན༑ ༑པདྨ་ཉི་མ་མ་ཧེ་དང༌། །གཤིན་རྗེའི་སྟེང་ན་འགྱིང་བག་ཅན། །ཞབས་དྲུག་གཡོན་བརྐྱང་གར་གྱིས་གནས། །འཇིག་རྟེན་བདག་པོ་མཐར་མཛད་པའོ། །དེ་ལྟར་གང་ཞིག་དད་པ་དང༌། །བློ་ལྡན་གཡོ་
སྒྱུ་རབ་སྤངས་ཤིང༌། །ལེགས་པར་དབང་རྣམས་ཐོབ་བྱས་ནས། །རྡོ་རྗེ་སློབ་དཔོན་མཉེས་བྱེད་པས། །ཡང་ནས་ཡང་དུ་དྲན་བྱེད་ན། །བརྟན་པ་ཆེན་པོ་ཐོབ་པར་འགྱུར། །ལྷ་ཡི་དགེ་འདུན་ང་ལ་ཉོན། །
དཔའ་བོ་ཆང་ལ་རབ་དགའ་ཞིང༌། །ཤ་ཆེན་རྟག་ཏུ་མུར་བྱེད་ན། །ལས་རྣམས་དེ་ཡིས་མྱུར་དུ་འགྲུབ། །སྐུ་ནི་དུ་མ་འཕྲོ་བྱེད་ཅིང༌། །སྐུ་ལ་སྐུ་རྣམས་ངེས་ཐིམ་བྱེད། །ཐམས་ཅད་སྒྱུ་མ་ཉིད་ཤེས་

83-1-408b

པས༑ ༑འཇིག་རྟེན་རྣམས་སུ་ཡིད་སད་བྱེད། །ཁོང་སྟོང་ཁ་དོག་དཀར་བ་སྟེ། །རྒྱུན་དུ་རླུང་ནི་འཛག་པར་བྱེད། །ཆུ་སྐྱེས་དམར་པོ་ཁ་སྦྱར་གཉིས། །ཡན་ལག་གཉིས་ཀྱིས་ལེགས་པར་གཅུན། །ཤེས་པ་འཕེལ་
བ་མེ་དང་རླུང༌། །ཉི་མ་ཟླ་བ་ཐབས་ལྡན་དང༌། །ཤེས་རབ་ལྡན་པར་ཤེས་པར་བྱ། །གཉིས་པོ་དེ་ཉིད་རྣམ་སྤངས་ན། །ཁོང་དུ་ཆུད་པར་མི་འགྱུར་རོ། །ཆུ་སྐྱེས་ཁ་སྦྱོར་ལ་བརྟེན་ཏེ། །གསུམ་གནས་པ་ཡི་ཏིང་
འཛིན་ལ། །རྡོ་རྗེ་ཆོས་ཀྱིས་བཏབ་པ་ཡིས། །ཐབས་དང་ཤེས་རབ་གྲོལ་བའི་རྒྱུ། །བློ་ལྡན་འདས་པ་ཤེས་པར་འགྱུར། །དེ་ཕྱིར་དེ་ལ་བརྩོན་པར་བྱ། །ཆོས་རྣམས་ཆོས་ཉིད་དབྱེར་མེད་པས། །སྟོང་པ་ཉིད་ཀྱི་ཡེ་ཤེས་
ཆེ༑ ༑མི་ཤིགས་རྟོག་བྲལ་མཚན་མ་མེད། །བདེ་ཆེན་ཡེ་ཤེས་རྡོ་རྗེ་སྐུ། །ཡེ་ཤེས་མི་རྟོག་རྟོག་པ་བྲལ། །རྟོག་པའི་མཚན་མ་ཐམས་ཅད་སྲེག །སྤྲོས་པའི་མཚན་མ་མཐའ་དག་ནི། །ཇི་སྙེད་སྒྱུ་མའི་རྣམ་པར་ཤེས། །དེ་ཉིད་
ཤེས་ནས་གྲོལ་བའོ། །མི་ཤེས་པས་ནི་ཕྱིར་ཞིང་འཁོར། །འཇིག་རྟེན་སྐྱེ་བོ་བློ་ལྡན་འགས། །ངེས་པར་རྟོག་པ་ཐབས་ཀྱི་མཆོག །སྡུག་བསྔལ་ཆེན་པོས་རབ་འཇིགས་ནས། །བདེ་བ་འདོད་པས་ནན་ཏན་བྱ། །དཔལ་རྡོ་རྗེ་
འཇིགས་བྱེད་ཀྱི་རྟོག་པའི་རྒྱུད་ཀྱི་རྒྱལ་པོ་ལས། ཐབས་དང་ཤེས་རབ་ཀྱི་བསམ་གཏན་བསྟན་པའི་ལེའུ་སྟེ་དང་པོའོ།།    །།དེ་ནས་ཡང་དག་བཤད་བྱ་བ། །སྔགས་གྲུབ་པ་ལས་བྱུང་བ་ཡི། །ལས་རྣམས་འདིར་ནི་ཤེས་བྱ་སྟེ།།
དེར་ནི་ལྷ་ཡི་སྐུ་ཡང་སྦྱར། །ཞི་སོགས་བཟླས་པའི་རིམ་པ་ལ། །རྡོ་རྗེའི་དབུས་སུ་རྡོ་རྗེ་ནི། །ཉི་ཟླ་ལ་བརྟེན་ཡི་གེ་ཡི། །ཕྲེང་བ་ཁ་དོག་ལྔར་ཤེས་པ། །སྐྱེན་བུལ་སྤངས་ནས་བཀླག་པ་ནི། །མཁས་པས་བཟླས་པའི་རིམ་པའོ། །དྲག་

83-1-409a

༄༅། །པོའི་ལས་རྣམས་སྒྲུབ་པ་ལ། །ཉོན་མོངས་གཅོད་པའི་འཁོར་ལོ་ནི། །སྔོན་པོ་རྩེ་རྩིབས་བཅུ་པ་ལ། །འོད་ཟེར་སྣ་ཚོགས་འཕྲོ་བ་བསམ། །ཞི་བར་འདོད་པའི་སྐྱེས་
བུ་དེས༑ ༑སེམས་ནི་ཡང་དག་མཉམ་བཞག་ནས། །སྔགས་ཀྱི་འོད་ཀྱང་འགྲོ་གཞན་ལ། །ཕན་པའི་ཡིད་དང་ལྡན་པར་བྱ། །གྲོ་ག་རས་དང་ཤིང་ཤུན་ལ། །གུར་གུམ་གི་ཝཾ་དྲི་རྣམས་
ཀྱིས༑ ༑མཆོད་རྟེན་རིམ་པ་ལྔ་ལྡན་ཞིང༌། །གདུགས་དང་འཁོར་ལོ་ལྡན་པར་བྱ། །སྒྲུབ་པ་པོ་ཡི་མིང་དང་རུས། །དེ་ཡི་བུམ་པའི་ནང་དུ་བྲི། །རྟེན་འབྲེལ་སྙིང་པོ་ལ་སོགས་པའི། །སྔགས་
ཀྱིས་གཡོན་ནས་བསྐོར་བ་བྲི། །གཅིག་ཤོས་གཡས་ནས་གཡོན་དུ་བྲི། །དེ་ལ་སྤེལ་ཚིག་མེད་པ་འམ། །ཡང་ན་འཁོར་ལོའི་བར་དུ་གཞག །འཁོར་ལོ་ཀུན་ལ་ཁ་སྦྱོར་གནད། །རབ་
ཏུ་གནས་པར་བྱས་ནས་ཀྱང༌། །ལུས་སམ་མགུལ་ལམ་གང་བདེར་བཞག །དེས་ནི་གདོན་དང་བྱད་སྟེམས་དང༌། །རིམས་དང་ཡམས་རྣམས་སེལ་བར་བྱེད། །གང་ཞིག་ཡུལ་
རྣམས་གཞོམ་འདོད་ན། །ཧཱུཾ་གི་ས་བོན་དང་ལྡན་པར། །མིང་ཡིག་ཙམ་པོ་བྲི་བར་བྱ། །སོ་ཕག་ཕྱེ་མ་ལྡོང་རོས་དང༌། །བ་བླ་མ་ཧེའི་ཁྲག་གིས་བརྫིས། །ཟླ་གམ་གཉིས་པའི་
གཟུགས་བྱས་ཏེ། །བར་དུ་གང་འདོད་བསྒྲུབ་པ་ཡི། །གཟུགས་བརྙན་སོར་བརྒྱད་པ་ཡི་ཚད། །བྱས་ལ་གན་རྐྱལ་དུ་བཞག་ལ། །མ་ཧེ་གདོང་གི་སྦྱོར་བ་ཡིས། །ཁྲི་ཕྲག་གཅིག་

83-1-409b

ཏུ་སྔགས་བཟླས་ནས། །དུམ་བུ་དུམ་བུར་གཏུབས་བྱས་ཏེ། །ཆུ་བོའི་གཞུང་དུ་གཏོར་བྱས་ན། །སྐད་ཅིག་དེ་ལ་དེ་དབང་འགྱུར། །བྱ་རོག་འུག་པའི་གཟུགས་བྱས་ཏེ། །མ་ནུ་མ་ལི་རོ་ཙ་
ནས༑ ༑ཁྱོ་ཤུག་བསྒྲུབ་བྱའི་མིང་བྲིས་ཏེ། །གཤིན་རྗེའི་ཕྱོགས་བལྟས་གསང་སྔགས་གདོན། །རྐང་པ་གཡོན་པས་མནན་ནས་ནི། །མི་ཡི་རྗེ་ངར་ཕུར་བུས་གདབ། །སྐད་ཅིག་ཙམ་ལ་
དེ་དག་དབྱེ། །དེ་ནས་འདིར་ནི་བསད་པ་ཡི། །ཆོ་གའི་རིམ་པ་བཤད་པར་བྱ། །ཞལ་དྲུག་ཕྱག་དྲུག་ཞབས་དྲུག་པའམ། །ཡང་ན་ཞལ་བཞི་ཕྱག་བཞི་པའམ། །ཞལ་གཅིག་ཕྱག་གཉིས་
པ་ཡང་རུང༌། །མ་ཧེ་གདོང་བའི་སྦྱོར་བ་ཡིས། །ཁྲག་རྣམས་སྣ་ཚོགས་ཐ་དད་དང༌། །བསྒྲུབ་བྱའི་རྗེས་དང་དུག་གི་རིགས། །རྟ་དང་མ་ཧེ་བོང་བུའི་ཆུས། །སྤྲུས་པའི་བསྒྲུབ་བྱའི་ལིངྒ་བྱ། །
ལུས་ལ་ཚེར་མས་གཟུགས་བྱ་ཞིང༌། །ཏིལ་མར་གྱིས་ཀྱང་བསྐུ་བར་བྱ། །ཡང་ན་ཤིང་ལེ་གྲོ་གའམ། །དུར་ཁྲོད་རས་སམ་ཤུན་པ་ལ། །རང་ཉིད་གཅེར་བུ་སྐྲ་བཤིག་ནས། །ལུས་ནི་
ཐལ་བས་བྱུགས་བྱས་ཏེ། །མངོན་སུམ་ཁྲོས་ནས་ཤ་ཆེན་བཟའ། །རབ་ཏུ་ཞིམ་པའི་ཆང་བཏུང་ཞིང༌། །ནག་པོའི་ཚེས་ཀྱི་མཚན་ཕྱེད་དུས། །འཁོར་ལོ་བྲི་བར་བརྩམ་པར་བྱ། །ལེ་ཚེ་བཅུ་
གཉིས་འཁོར་ལོ་ནི། །ཧཱུཾ་དང་ཧྲཱིཿཥྚྲཱིཿདབུས་སུ་དགོད། །ཎ་ཡོ་ནི་ར་རྩིབས་མཆན་ལ། །ཡུངས་ཀར་ཏིལ་དང་སྐར་ཆུ་དང༌། །རྟ་དང་མ་ཧེ་ཁྱི་ཕག་ཁྲག །བྱ་རོག་འུག་པའི་སྒྲོ་ཡིས་བྲི། །

83-1-410a

༄༅། །ཡི་གེ་ཡ་ཡི་ལྟོ་བར་ཡང༌། །མིང་དང་རུས་སུ་ལྡན་བ་བྲིས། །ཕྱོགས་བཞིར་ཡི་གེ་བཅུ་པ་ནི། །མིང་དང་བཅས་པ་བྲི་བར་བྱ། །བརྒྱད་པོ་དག་ལ་རིམ་པ་བཞིན།།
ཡི་གེ་འདི་དག་བྲི་བར་བྱ། །ཨོཾ་ཡ་མ་རཱ་ཛ་ཀཱ་ལ་རུ་པ་ཨ་མུ་ཀ་མཱ་ར་ཡ་ཧཱུཾ་ཧཱུཾ་ཕཊ་ཕཊ་སྭཱཧཱ། ཡི་གེ་རྣམས་ལ་བསྐོར་ནས་ནི། །བསྒྲུབ་བྱ་གཟུགས་དང་ལྡན་པ་བྲི། །དེ་ཡི་མུ་ཁྱུད་དག་
ལ་ནི༑ ༑ཡི་གེ་བཅུ་པ་མིང་བཅས་བྲི། །ཕྱོགས་བཞིར་རྩེ་གསུམ་རྡོ་རྗེས་མཚན། །དེ་བཞིན་རྫས་རྣམས་མ་ལུས་པས། །འཁོར་ལོ་ལྟ་བར་ལྡན་པ་བྲི། །གཤིན་རྗེའི་གཟུགས་ནི་རལ་
གྲི་དང༌། །དབྱིག་པ་འཛིན་པ་བྲིས་ནས་ནི། །དེ་དང་དེ་ཉིད་ལྟོ་སྦྱར་ལ། །མཚན་ངན་ཐོད་པའི་ནང་དུ་གཞུག །ཚྭ་གསུམ་སྐེ་ཚེ་དུག་མུ་ཟི། །རོ་ཉེས་བཀང་ནས་དཀྱིལ་འཁོར་ནི། །གྲུ་གསུམ་
དབུས་སུ་གཞག་པར་བྱ། །ཡུངས་དང་བྲ་བོ་སཱ་ལུ་ནག །ཛ་བྷི་བྲ་བོ་སོགས་རྣམས་ལ། །གསང་སྔགས་རྒྱལ་པོ་བརྗོད་བྱས་ཏེ། །དྲོའམ་དུ་བ་འཐུལ་བར་དུ། །རིམ་དང་རིམ་གྱིས་
ཁྲག་རྣམས་ནི། །མ་ལུས་ཟད་པར་འཐུང་བ་ཡི། །མ་ཡེངས་པར་ནི་བསམ་གཏན་བྱ། །ཡང་ན་བསྒྲུབ་བྱ་ཟ་བར་མཐོང༌། །ཤིང་གཅིག་རྩར་ནི་རེངས་པ་དང༌། །མལ་འོག་ཏུ་ནི་ཞ་
ཞིང་ལྐུགས། །ཆུ་མདོར་བྱེད་ཅིང་རི་རྩེ་བསྐྲད། །བསད་པ་མེ་ཐབ་འོག་ཏུ་སྦ། །དགུག་པ་ལ་ནི་སྒོ་ཁང་འོག །ལྷའམ་འཁོར་ལོ་སྒྱུར་བའོ། །བདེ་གནས་རྣམས་ཀྱིས་དབང་དུ་འགྱུར། །

83-1-410b

མར་ཁུ་ཆེན་པོ་ཐོད་པ་ཡི། །ནང་དུ་བླུགས་ནས་བསྐོལ་བྱས་ཏེ། །བཞར་བས་མིག་ལ་བྱུག་བྱེད་ན། །མངོན་ཤེས་དེ་ཉིད་མྱུར་དུ་འཐོབ། །རིགས་ལྡན་རྒྱལ་པོ་ལས་རྙེད་ཅིང༌། །མདོག་ལྡན་
ལང་ཚོ་གསར་བཀུག་ལ། །ཙནྡན་ལྡེ་གུ་མང་བྱས་ཏེ། །ལས་ཀྱི་སྦྱེར་བས་དེ་ཉིད་བཅིང༌། །ཡང་ན་མེ་ལ་གདུང་བས་གྲུབ། །ཨོཾ་བཛྲ་ཀྲོ་ཏ་ཡ་མ་རཱ་དཿ། བཛྲ་ཀཱི་ལི་ཀཱི་ལ་ཧ་ན་ཧ་ན་མཱ་ར་
ཡ་ཕཊ། ཅེས་བྱ་བའི་གསང་སྔགས་བརྗོད་བྱས་ལ། །རུས་པའི་ཕུར་བས་གདབ་པར་བྱ། །གསལ་ཤིང་ལ་བཙུགས་སྐྱེ་བུ་ཡི། །རྫས་ལ་བརྟེན་ཏེ་བསྒྲུབ་པར་བྱ། །ཏིལ་མར་བྱུགས་ལ་
ཐོད་པས་བཞར། །མར་མེ་བྱས་པའི་དུད་པ་ཡིས། །མིག་རྣོན་དག་ནི་འགྲུབ་པར་འགྱུར། །གསང་སྔགས་རྒྱལ་པོ་ཐོགས་མེད་ལ། །བསྟེན་པས་ཐོབ་བྱ་མང་ཡོད་ཀྱང༌། །འདི་ནི་བརྗོད་
བ་ཅི་ཞིག་དགོས། །ཡང་ན་འདི་ལྟར་ཤེས་བྱ་སྟེ། །རང་ཉིད་སྔགས་དང་ཏིང་འཛིན་ལྡན། །བརྩོན་ཆེན་གཞན་དུ་མ་ཡེངས་པས། །གང་དུ་བརྩམས་པ་དེ་འགྲུབ་འགྱུར། །སྨད་འཚོང་
རང་བྱུང་ཉིད་ཀྱིས་ནི། །སྔོན་བསྟེན་ཙཀྲ་ལེགས་བྲིས་ཏེ། །ལིངྒའི་སྙིང་གར་བཅུག་བྱས་ལ། །རང་མདུན་ཁྲག་གི་ཟླ་གམ་སྟེ། །ཁྲག་གིས་བྱུགས་པའི་སྟེང་དུ་བཞག །མི་འམ་རྒྱལ་
པོའི་བུ་མོ་དག །དགུག་དང་དབང་གི་ཡི་གེ་ཡིས། །དེ་ཉིད་དུ་ནི་ངེས་པར་འགྱུར། །ཉལ་སའི་འོག་ཏུ་མནན་པར་བྱ། །མི་གླང་ར་ཁྱི་བོང་ཕག་ཁྲག །འཁོར་ལོ་བྲིས་ནས་ལིངྒ་ཡི། །

83-1-411a

༄༅། །མགྲིན་པར་བཅུག་ནས་བྱ་རོག་གི །ཁྲག་གིས་ཁྲག་སྐྱུག་སྔགས་བྲིས་ནས། །ཡི་གེ་དེ་ལྡན་ཐོད་པ་རུ། །བཅུག་ནས་གསང་སྔགས་མང་བཟླས་ཏེ། །དུར་
ཁྲོད་མེ་ཐབ་འོག་བཞག་ན། །ཁྲག་སྐྱུག་པ་ལ་ཐེ་ཚོམ་མེད། །བསྲོས་ན་ཚ་བའི་ནད་ཀྱིས་འཆི། །སྦལ་ཁྲག་ཕ་ཝང་ཀླད་པ་ཡིས། །འཁོར་ལོ་དེ་ཉིད་ལེགས་བྲིས་ནས། །ལིངྒའི་
མཆན་ཁུང་གཡོན་བཅུག་ལ། །གཡས་གཡོན་སྦལ་ཁྲག་གླང་ཁྲག་བྱུགས། །ལིངྒའི་ཕྱོགས་སུ་རང་ཉིད་ཀྱི། །རྐང་པ་གཡོན་པའི་མཐེ་བོས་མནན། །དེ་ཚེ་བཟླས་པ་མང་བྱས་
ནས༑ ༑རྒྱ་གྲམ་ལམ་དུ་མནན་ལ་བཞག །དེ་ལས་ལྡོག་པ་བྲིས་ནས་ནི། །ཤིང་གཅིག་ཁོང་པར་སྦས་ན་རེངས། །རྔ་མོང་བྱ་རོག་རྒན་པོའི་ཁྲག །འཁོར་ལོ་བྲིས་ནས་ལིངྒ་ཡི། །
རྐང་གཉིས་བར་བཅུག་རང་མདུན་དུ། །ཁྲག་གིས་རྔ་མོང་གཟུགས་བྲིས་ཏེ། །དེ་ཡི་སྟེང་བཞག་རང་ཉིད་ཀྱིས། །རླུང་གི་བསམ་གཏན་ངེས་ལྡན་ན། །བསྐྲད་པ་ཉིད་དུ་ཐེ་ཚོམ་
མེད༑ ༑རི་བོའི་རྩེ་ལ་འཛེགས་ཏེ་སྦ། །ནེའུ་ལེ་སྦྲུལ་རྟ་མ་ཧེ་དང༌། །བྱ་རོག་འུག་པའི་ཁྲག་གིས་ནི། །ཁྱོ་ཤུག་རྐང་པའི་རྗེས་སྦྲུས་པའི། །ལིངྒ་སོར་བརྒྱད་པར་བྱས་ཏེ། །ཁྲག་
དེས་བྲིས་པའི་འཁོར་ལོ་དག །སྙིང་གར་བཅུག་པ་གཉིས་བྱས་ཏེ། །ནེའུ་ལེ་གཟུགས་བྱས་སྟེང་དུ་བཞག །ལག་གཉིས་རྟ་དང་མ་ཧེ་ཡི། །རུས་པས་བརྡུང་ཞིང་གསང་སྔགས་

83-1-411b

ཟླས། །རྩེ་དྲུང་ཤིང་ཁར་སྦས་ན་འབྱེད། །ཙནྡན་དཀར་པོས་ལེགས་བྲིས་ནས། །གསེར་སོགས་རིན་ཆེན་རྫས་སུ་དྲིལ། །མདུན་དུ་ཟླ་བའི་གཟུགས་སྟེང་དུ། །བཞག་ལ་ཉིན་རེ་བསྐོར་བ་
ནི། །ཇི་སྲིད་བྱས་ན་སྲུང་བར་ངེས། །སྤྱི་བོར་བཏགས་ན་གཡུལ་ལས་རྒྱལ། །རྐང་པར་བཏགས་ན་ཆུ་སྟེང་འགྲོ། །བ་ཡི་འོ་མས་ཁྲུས་བྱས་ཏེ། །ཀུ་ཤ་བ་མར་སོགས་མཆོད་ནས། །
གསོལ་བཏབ་ནད་རྣམས་ཐམས་ཅད་སྲུང༌། །དེ་ནས་བཅོམ་ལྡན་འདས་ལས་ཕྲ་བ་ཐམས་ཅད་ལས་རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ལས་
ཐམས་ཅད་ཀྱི་རྗེས་སུ་འགྲོ་བའི་སྔགས་འདི། སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །མཱ་ར་ཡ་ཕཊ། ཅེས་བ་བསད་པའི་འོ། །བི་དྭེ་ཥ་ཡ་དབྱེ་བའི་འོ། །ཨུཙྪ་ཊ་ཡ་བསྐྲད་པའི་འོ། །མོ་
ཧ་ཡ་རྨོངས་པའི་འོ། །ཝ་ཤཾ་ཀུ་རུ་དབང་དུ་བྱ་བའི་འོ། །སྟམྦྷ་ཡ་མནན་པའི་འོ། །ཨཱ་ཀཪྵ་ཡ་ཛཿདགུག་པའི་འོ། །ཨོཾ་ཧྲཱིཿསྭཱཧཱ། ཁ་དང་ལག་པ་བཤལ་བའི་སྔགས་སོ། །ཨོཾ་ཧྲཱིཿཥྚྲཱིཿཝི་
ཀྲྀ་ཏཱ་ན་ན་ཧཱུཾ་སརྦ་ཤ་ཏྲཱུན་ནཱ་ཤ་ལ་སྟམྦྷ་ཡ་ཕཊ་ཕཊ་སྭཱཧཱ། སྙིང་པོའི་སྔགས་སོ། །ཨོཾ་ཧྲཱིཿཀཱ་ལ་རཱུ་པ་ཧཱུཾ་ཁཾ། ཉེ་བའི་སྙིང་པོའོ། །ཨོཾ་ཧྲཱིཿཀྲུཾ་བྲུཾ་སྲུཾ་ཛྲུཾ་ཧཱུཾ་ག །སྙིང་པོ་དམ་པའོ། །ཨོཾ་ཧྲཱིཿཧཱཾཿ
བྷོ་མཧཱ་ཀྲོ་དྷ་གཙྪ་གཙྪ་སྨཏྤཱུ་ཛ་པྲ་ཏི་གྲཧྣ་པྲ་སཱ་དཾ་དེ་བི་མཱཾ་ཀུ་རུ་སྭཱཧཱ། སྤྱན་དྲངས་པའོ། །ཨོཾ་ཧྲཱིཿཥྚྲཱིཿཧཿཡོན་ཆབ་བོ། །ཨོཾ་ཧཱུཾ་ཧཱུཾ་ཕཊ་ཞབས་བསིལ་ལོ། །ཨོཾ་སརྦ་དུཥྚཱ་ས་ཏྭད་མ་ཀ་ག་ག།

83-1-412a

༄༅། །ཞེས་པ་དྲི་ཆབ་ཀྱི་སྔགས་སོ། །ཨོཾ་ཀུ་མཱ་ར་རཱུ་པ་ཎི་ཛཿཛཿཧཱུཾ་ཕཊ། མེ་ཏོག་འབུལ་བའི་སྔགས་སོ། །ཨོཾ་ཧྲཱིཿཧཿཧེ་ཕཊ། བདུག་པའིའོ། །ཨོཾ་ཀཱ་ལ་རུ་པ་སརྦ་དུཥྚ་སཏྭ་
ད་མ་ཀཾ་མ་ཧཱ་བྷུ་ཏ་པ་ཏི་ཨི་མཾ་བ་ལིཾ་གྲིཧྣ་གྲིཧྣ་པ་ཡ་སྭཱ་ཧཱ། གཏོར་མའི་སྔགས་སོ། །ཨོཾ་དཱིཔྟ་ལོ་ཙ་ན་བི་ཀྲི་ཏཱ་ན་ན་མ་ཧཱ་ཊྚ་ཊྚ་ཧཱ་ས་ནཱ་དཱི་ནཾ་དཱིཔྟ་ཡ་སྭཱཧཱ། མར་མེའི་སྔགས་སོ། །ཨོཾ་ཛ་ཡ་ཛ་
ཡ་སུ་ཛ་ཡ་བི་ཤྭ་རཱུ་པ་དྷ་རི་གཙྪ་གཙྪ་སྭ་སྠཱ་ནི་ཀྲི་ཏཾ་ཏེ་ན་ཏ་ཐཱ་ག་ཏ་ཤྩ་བི་སརྫ་ཡ་མ་མ་ཀཱཪྱཾ་ཀུ་རུ་སྭཱ་ཧཱ། ཞེས་པ་གཤེགས་སུ་གསོལ་བའི་སྔགས་སོ། །དེ་ནས་རྡོ་རྗེ་འཛིན་པ་ཉིད་ཆོས་
ཐམས་ཅད་ཀྱི་རྗེས་སུ་འགྲོ་བ་དང༌། ལྡོག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་གསང་སྔགས་ཡོངས་སུ་རྫོགས་པའི་འཕྲིན་ལས་འདི་ཉིད་བཀའ་སྩལ་ཏོ། །
ནམ་མཁའི་དབྱིངས་ཀྱི་དབུས་གནས་པར། །ཧཱུཾ་ལས་ཡོངས་སུ་རྫོགས་པ་ཡི། །རྡོ་རྗེ་འཇིགས་བྱེད་བསམ་པར་བྱ། །དམར་པོ་ཞལ་གཅིག་ཕྱག་གཉིས་པ། །ཤེས་རབ་མོ་དང་མཉམ་
དུ་སྦྱོར། །སྲིན་པོ་རབ་ཏུ་ཁྲོས་པ་འདྲ། །དབྱུག་པ་ཐོད་ཁྲག་ཕྱག་ན་འཛིན། །མ་ཧེ་པདྨ་ཉི་མ་ལ། །གཡོན་བརྐྱང་བ་ཡི་ཚུལ་གྱིས་བསྒོམ། །ཨོཾ་ཡ་མནྟ་ཀྲྀཏ་ཧཱུཾ་ཕཊ། གསང་
སྔགས་རྒྱལ་པོ་འདི་བཟླས་ན། །འདོད་པའི་དངོས་གྲུབ་ཐམས་ཅད་འབྱུང༌། །ནམ་མཁའི་དབྱིངས་ཀྱི་དབུས་གནས་པར། །ཡ་ཡིག་སྔོན་པོ་ལས་སྐྱེས་པའི། །ཁྲོ་བོ་རྡོ་རྗེ་འཇིགས་

83-1-412b

བྱེད་ནི༑ ༑པདྨ་ཉི་མའི་གདན་སྟེང་ན། །སེམས་དཔའི་སྐྱིལ་ཀྲུང་གིས་གནས་པའི། །གྲི་གུག་བི་དྷི་པཱ་ལ་དང༌། །དགྲ་སྟ་དང་ནི་ཐོད་ཁྲག་དང༌། །ཕྱག་བཞི་པོ་ན་རིམ་པས་འཛིན། །མ་ཧེ་ནག་
པོའི་ཞལ་སྟེང་ན། །འཇམ་དཔལ་ཞལ་ནི་སེར་ཞིང་འཛུམ། །དཔའ་བོ་ཆེན་པོ་རང་ཉིད་བསྒོམ། །རབ་ཏུ་ཞིམ་པའི་ཆང་བཏུང་ཞིང༌། །ཤ་ཆེན་དག་ཀྱང་མུར་བ་བྱ། །མཚན་མོ་དུར་ཁྲོད་
རྒྱུ་བྱེད་ཅིང༌། །རྟག་པར་གསང་སྔགས་བཟླས་པར་བྱ། །ཐིག་ལེ་འདྲེན་པའི་རྣལ་འབྱོར་ནི། །བསྒྲུབ་བྱའི་ཕྱོགས་སུ་བསམ་པར་བྱ། །ལས་རྣམས་མྱུར་དུ་འདིས་འགྲུབ་བོ། །ཡང་ན་འདི་
ལྟར་ཤེས་བྱ་སྟེ། །མ་ཧེ་གདོང་གི་སྦྱོར་བ་ཡིས། །སྐུ་ཡི་ཁ་དོག་སོ་སོར་ཤེས། །ཁྱད་པར་དུ་ནི་བསད་པ་ལ། །ནག་པོ་མ་ཧེའི་ཞལ་ཅན་ནི། །རྩེ་གསུམ་ལྕགས་ཀྱུ་འཛིན་པ་སྟེ། །མ་ཧེ་ཤ་
སྟེང་བསམ་བྱས་ན། །ཁྲག་འདྲེན་པ་ཡི་མཆོག་ཏུ་གསུངས། །རེས་འགའ་སྐུ་ལས་ཁྲོ་བོ་ནི། །ལྕགས་ཀྱུ་འཛིན་པ་གྲངས་མེད་སྤྲོ། །ཟླ་བ་སྤྱང་ཀིས་ཟིན་དུས་སུ། །བྱི་ལའི་སྡེར་མོ་
ར་སྙིང་དང༌། །བྱ་ཡི་ཁྲག་དང་མི་རུས་བསྲེ། །གང་ལ་ཕོག་པ་སྨྱོ་བར་འགྱུར། །དཔལ་རྡོ་རྗེ་འཇིགས་བྱེད་ཀྱི་རྟོག་པའི་རྒྱུད་ཀྱི་རྒྱལ་པོ་ལས། སྦྱོར་བའི་ལེའུ་སྟེ་གཉིས་པའོ།།    །།
དེ་ནས་ཡང་དག་བཤད་བྱ་བ། །སྒྲུབ་པར་བྱེད་པའི་རྣལ་འབྱོར་པས། །དུར་ཁྲོད་རས་སམ་དཔའ་བོའི་གོས། །ཡང་ན་མཚན་གྱི་ཁབ་མ་ལ། །རྣམ་སྣང་མཛད་དང་རྡོ་རྗེའི་ཆུ། །དཔའ་

83-1-413a

༄༅། །བོའི་ཁྲག་དང་ཆང་དང་དུག །གོ་རོ་ཙ་ནས་རས་འཚེས་བྱ། །ལེགས་པར་དམ་པོར་དྲུད་བྱས་ཏེ། །ལུས་ངག་ཡིད་ཀྱི་གནས་སུ་ནི། །བདུད་རྩི་ལྔ་དང་ལྡན་པ་
པའི་ཆུས། །ཡི་གེ་ཨོཾ་དང་ཨཱཿཧཱུཾ་བྲི། །སྐྲ་ཕྱེད་དུར་ཁྲོད་སོལ་བ་དང༌། །ཁྲག་ཆེན་ལྡོང་རོས་བ་བླ་ཡིས། །དབང་ཐོབ་དམ་ཚིག་སྲུང་བྱེད་ཅིང༌། །ཤིན་ཏུ་གསང་ལ་དམ་པ་ཡི། །རི་
མོ་མཁན་ནི་བརྩོན་ལྡན་དེས། །རྒྱུད་ཀྱི་དོན་ལ་མཁས་བྱས་ནས། །ནག་པོའི་དུས་ཀྱི་མཚན་ཕྱེད་དུས། །གསང་བའི་གནས་སུ་རབ་ཞུགས་ནས། །བཅོམ་ལྡན་རྡོ་རྗེས་འཇིགས་
མཛད་བྲི། །རྩ་བ་མ་ཧེ་ཁྲོས་པའི་ཞལ། །དེ་སྟེང་འཇམ་དཔལ་འཛུམ་པའི་ཞལ། །ལྷག་མ་དཀར་དང་སེར་དང་དམར། །དུ་བའི་མདོག་མཚུངས་གྱེན་སྐྲ་ཅན། །རབ་ཏུ་རྗིད་ཅིང་
ཁྲོ་བའི་ཞལ། །དྲུག་དང་ལྡན་པའི་སྐུ་ལུས་ཆེ། །ཐོད་པ་སྐམ་རློན་རྒྱུ་མ་སྦྲུལ། །རུས་པ་རྡོ་རྗེའི་ཕྲེང་བས་བརྒྱན། །གླང་ཆེན་སྟག་ལྤགས་གྱོན་ནས་ནི། །པདྨ་ཉི་མ་མ་ཧེ་ལ། །
གཤིན་རྗེ་མནན་ནས་ཞབས་དྲུག་གིས། །གཡོན་བརྐྱང་གཡས་བསྐུམ་གར་གྱིས་འགྱིང༌། །ཕྱག་དྲུག་གཡས་ཀྱི་དང་པོ་ན། །རྩེ་གཅིག་གཉིས་པ་ཐོ་བ་སྟེ། །གསུམ་པ་
གཏུན་ཤིང་མཁའ་ལ་འཕྱར། །དགྲ་སྟ་ལྕགས་ཀྱུ་ཞགས་པ་ནི། །གཡོན་པའི་ཕྱག་གིས་འཛིན་པ་བྲི། །ནམ་མཁའི་མདོག་ཅན་ཐལ་བས་བྱུགས། །སྐུ་ལས་ཁྲོ་བོ་དུ་མ་

83-1-413b

འཕྲོ༑ ༑སྣ་ཚོགས་མཆོད་པའི་ལྷ་མོས་བསྐོར། །ལེགས་པར་དེ་ལྟར་བྲིས་པ་ཡི། །རྒྱབ་དང་ཕྱོགས་རྣམས་ཐམས་ཅད་དུ། །དུར་ཁྲོད་ཆེན་པོས་བསྐོར་བ་བྲི། །མགོ་རྡུམ་རྒྱུ་མ་
མཁའ་ལ་ཁྱེར། །རྐང་རྡུམ་ལག་རྡུམ་རོ་ལངས་དང༌། །ཝ་དང་སྤྱང་ཀི་གཏུམ་པོ་དང༌། །མཁའ་འགྲོ་ཕོ་མོ་ཤ་ཟའི་ཚོགས། །བྱ་དང་གཅན་གཟན་སྣ་ཚོགས་བྲི། །སྐྱི་བུང་རབ་ཏུ་
འཇིགས་བྲིས་ནས། །དེར་ནི་སྒྲུབ་པ་པོ་ཡང་བྲི། །གྲི་ཐོད་བཟུང་ནས་ཤ་ཆེན་མུར། །གོས་ནག་གྱོན་ནས་ཁྲག་ཆེན་འཐུང༌། །རྟ་དང་མ་ཧེ་རུས་པ་ཡི། །ཕྲེང་བ་བཟུང་ནས་གསང་སྔགས་
འདོན༑ ༑བཅོམ་ལྡན་འདས་ལ་བལྟ་བ་བྲི། །དེ་ལྟར་བྲིས་ནས་ཆང་དང་ཁྲག །ཤ་ཆེན་གོ་རོ་ཙ་ནས་མཆོད། །མཉམ་གཞག་ལྷ་ཡི་དགེ་འདུན་དེས། །དུས་གསུམ་རྒྱུན་དུ་མཆོད་
བྱེད་ན༑ ༑རྡོ་རྗེ་འཛིན་པ་མྱུར་དུ་ཐོབ། །སྐུ་ནི་རབ་ཏུ་སྦ་ཞིང་གསང༌། །ཕན་ཡོན་དམ་པ་འདི་ལས་འབྱུང༌། །དཔལ་རྡོ་རྗེ་འཇིགས་བྱེད་ཀྱི་རྟོག་པའི་རྒྱལ་པོ་ལས། བྲིས་སྐུའི་ལེའུ་སྟེ་
གསུམ་པའོ།།    །།དེ་ནས་ཡང་དག་བཤད་པར་བྱ། །རྟོག་པ་མ་ལུས་ཟད་བྱེད་ཅིང༌། །ལས་རྣམས་ཐམས་ཅད་འགྲུབ་འདོད་པས། །བློ་ལྡན་སེར་སྣ་རྣམ་སྤངས་ཏེ། །
བརྟུལ་ཕོད་གཡེང་བ་རྣམ་སྤངས་ནས། །སྦྱིན་སྲེག་ལས་ལ་རབ་བརྩོན་བྱ། །མཚལ་དང་བ་བླ་ལྡོང་རོས་དང༌། །བཤན་པའི་གོ་ཐལ་དུར་ཁྲོད་ས། །མི་དང་མ་ཧེ་ཁྲག་གིས་བརྫི། །

83-1-414a

༄༅། །ཁྲུ་དོ་པ་ལ་ཁྲུ་ཕྱེད་བརྩི་།གྲུ་བཞིའི་སྟེང་དུ་ཟླུམ་པོ་ནི། །རྡོ་རྗེ་རྒྱ་གྲམ་ལྡན་བྱས་ལ། །དེ་སྟེང་འཁོར་ལོ་རྩིབས་དྲུག་ལ། །མཚན་མ་དྲུག་ནི་དགོད་
པར་བྱ༑ ༑ལྟེ་བར་མེ་ཡི་དཀྱིལ་འཁོར་ནི། །མཐོ་གང་ཚད་དུ་བྱས་པ་ལ། །མ་ཧེའི་ཁྲག་གིས་ལེགས་པར་བྱུག །བདག་ཉིད་ལྷོ་ཡི་ཕྱོགས་བལྟས་ཏེ། །མ་ཧེ་ཞལ་གྱི་སྦྱོར་བ་
ཡིས༑ ༑ཐབ་ཀྱི་ནང་གི་ལྟེ་བ་ལ། །མེ་ཡི་ས་བོན་མངོན་བལྟས་ལ། །བསྐལ་པའི་མེ་ཆེན་ལྟ་བུར་བསྒོམ། །དེར་ནི་མེ་ལྷ་བསྒོམ་བྱ་སྟེ། །ཞལ་གསུམ་ཕྱག་དྲུག་ནག་ལ་རྩུབ། །ཕྱག་
གཉིས་རང་འདྲའི་ཡུམ་ལ་འཁྱུད། །གཡས་པའི་ཕྱག་གིས་འགྲོ་རྣམས་ལ། །སྐྱབས་སྦྱིན་མཛད་ཅིང་བགྲང་ཕྲེང་འཛིན། །གཡོན་པས་རིལ་བ་མཆོག་སྩོལ་བརྩོན། །ཞབས་དྲུག་
རིགས་དྲུག་མཚན་མ་བརྫིས། །ཞལ་ནས་མེ་རྣམས་རབ་འཕྲོ་ཞིང༌། །འོད་རྣམས་སྣ་ཚོགས་རྣམས་ཀྱིས་བརྒྱན། །དེ་ལྟར་ཤེས་ནས་རབ་བསྲེགས་ན། །འདོད་པའི་དོན་རྣམས་
རབ་ཏུ་འབྱུང༌། །དགྲ་བོའི་གཟུགས་རྣམས་ཤ་ཆེན་དང༌། །ཆང་དང་མ་ཧེའི་ཁྲག་བཅས་པ། །སྟོང་ཕྲག་གསུམ་དུ་བསྲེགས་བྱས་ན། །བསྒྲུབ་བྱ་ཁྲག་ཏུ་སྐྱུགས་ནས་འཆི། །
གླང་པོ་རྟ་བོང་ཁྱི་ཤ་ལ། །སྟོང་ཕྲག་གསུམ་གྱིས་དབང་དུ་བྱེད། །བྱ་རོག་འུག་པ་ཁྱི་ཤ་ཆུ། །བསྲེགས་ན་མེ་ལྷ་འབྱེ་བར་འགྱུར། །ཏིལ་དང་ནས་དང་གྲོ་སཱ་ལུ། །ཡུང་བ་གི་ཝཾ་

83-1-414b

སོ་ཕག་རྣམས། །སྟོང་ཕྲག་དྲུག་ཏུ་གང་བསྲེགས་པ། །ལོངས་སྤྱོད་ཐམས་ཅད་རྙེད་པར་འགྱུར། །རྟ་དང་རྔ་མོང་བྱ་རོག་ཤ །མི་ཤ་རྡོ་རྗེ་ཆུར་བཅས་པ། །གསང་སྔགས་རྣལ་འབྱོར་ལྡན་
བྱས་ཏེ༑ ༑བརྒྱ་རྩ་བརྒྱད་ཀྱིས་ངེས་པར་སྐྲོད། །ར་ཤ་དཎྜ་ཨུཏྤ་ལ། །ཆང་དང་མ་ཧེ་ཆུར་བཅས་པ། །གང་འདོད་བརྒྱ་རྩ་བརྒྱད་ཀྱིས་ལྐུགས། །དུག་དང་ཁྲག་དང་སྒོག་པ་དང༌། །ཤ་ཆེན་
ཏིལ་མར་རབ་སྦགས་ཏེ། །བརྒྱ་རྩ་བརྒྱད་དུ་བསྲེགས་བྱས་ན། །ཕ་རོལ་གཞན་གྱི་གསང་སྔགས་གཅོད། །ཙནྡན་དཀར་པོ་འབྲས་དཀར་དང༌། །ཏིལ་ཅན་འབྲས་ཅན་ཡུངས་ཀར་
དང༌། །ཨུཏྤལ་ཀ་ར་ག་པུར་དང༌། །ཤར་དུ་བལྟས་ཏེ་བརྒྱ་རྩ་བརྒྱད། །བསྲེགས་ན་དུས་རྣམས་ཀུན་ཏུ་སྲུང༌། །གང་ཞིག་བྱ་བའི་རིག་སོགས་དང༌། །སྔགས་རྣམས་བསམ་གཏན་ངེས་
ལྡན་པས། །སྙིང་རྗེ་ཡིད་ནི་མ་བྲལ་ན། །འདོད་པ་ཐམས་ཅད་འདིར་བསྒྲུབ་བྱ། །གཞན་དུ་རྨོངས་པས་བྱས་པ་བསླུ། །བློ་གྲོས་མེད་གང་ཤེས་རབ་འཆལ། །སྔགས་དང་དམ་ཚིག་
དམན་གྱུར་ཅིང༌། །ཏིང་ངེ་འཛིན་ལ་མངོན་གཡེལ་བ། །བརྩོན་པ་ཆུང་ཞིང་ལྷོད་པ་འགས། །བསྐལ་པ་སྟོང་དུ་བསྒྲུབས་བྱས་ཀྱང༌། །འབྲས་བུ་ཡོད་པ་མ་ཡིན་ཏེ། །ཤ་ཐང་ཆད་པ་ཉིད་
དུ་ཟད༑ ༑དཔེར་ན་བློ་ཞན་བྱིས་པ་རྣམས། །འགའ་ཞིག་འབྲས་འདོད་འཁྲུལ་གྱུར་ནས། །ཕུབ་མ་རླུང་ཁར་བྱེད་པ་ལ། །འབྲས་ཡོད་ནམ་ཡང་མི་འགྱུར་བཞིན། །ཇི་ལྟར་སྤྲིན་དང་ཆུ་

83-1-415a

༄༅། །ཟླ་དང༌། །དབང་པོའི་གཞུ་རྣམས་རྟག་མིན་ཏེ། །ཐར་པ་འདོད་པའི་བྱ་བ་ཡང༌། །སྒྱུ་མ་ཉིད་ལ་སྒྱུ་མ་རོལ། །ཡེ་ཤེས་གཅིག་པུ་རྣམ་གྲོལ་རྒྱུ། །སྟོང་པ་དཔག་
པར་བློས་མི་ནུས། །དེ་ལ་སྤྱད་ཅིང་གཞན་བཟོད་ན། །བརྟགས་པའི་སྙིང་པོ་དེ་ལ་མེད། །དེ་ལ་དངོས་རྣམས་མ་གྲུབ་ན། །སྒྲུབ་པའི་རིམ་གཞན་སྨོས་ཅི་དགོས། །བྱ་བ་དང་ནི་བྱེད་པ་
དག །ངེས་པར་དེ་ལ་བརྟག་མི་བཟོད། །ངམ་གྲོག་གཡང་སར་ལྷུང་ཡང་བླའི། །ཆད་པར་རྟོག་པ་འདི་མི་བཟོད། །རྟག་པ་ཉིད་ཀྱང་རིགས་མིན་ཏེ། །དངོས་པོ་ཡོད་པར་ག་ལ་འགྱུར།།
དཔེར་ན་བྱིས་པ་རྣམས་ལ་མས། །ས་འདིར་སྡོད་དང་མ་ཉིད་ཀྱིས། །འབྲས་བུ་ཤིང་ཐོག་མང་བླངས་ལ། །ཁྱོད་ལ་བདེ་བས་སྦྱིན་ཞེས་བརྗོད། །དེ་བཞིན་རྣམ་པ་དུ་མ་ཡང༌། །འཇིག་
རྟེན་རྟོག་པ་ཐ་དད་པས། །དེ་དག་དྲང་བར་བྱ་ཕྱིར་བཤད། །བཅོམ་ལྡན་ལྷ་ཡི་ལྷ་མདུན་དུ། །ཤ་ཆེན་པོ་ཡི་ཞལ་ཟས་དང༌། །ཆང་དང་ཏིལ་མར་མ་ཧེ་ཁྲག །རབ་ཏུ་ཞིམ་པའི་ཟས་
མཆོག་རྣམས། །དུས་རྣམས་རྟག་ཏུ་དབུལ་བར་བྱ། །གསང་སྔགས་རྒྱལ་པོ་ཡི་གེ་བཅུ། །བདག་གིས་རྒྱུན་དུ་གདོན་བྱ་ཞིང༌། །བསམ་གཏན་རྟག་ཏུ་བརྩོན་པར་བྱ། །དེ་ལྟར་
ཤེས་ཤིང་སྒྲུབ་བྱེད་པའི། །སྐྱེས་བུ་བློ་ལྡན་དེ་ཡིས་ནི། །སངས་རྒྱས་ཉིད་ཀྱང་མྱུར་འགྲུབ་འགྱུར། །ཞི་སོགས་ལས་ལ་སྨོས་ཅི་དགོས། །གྲོང་ཁྱེར་དཀྲུགས་ན་སྔགས་པ་དེས། །

83-1-415b

ཁྱི་ཤ་སྦལ་ཤ་རུས་སྦལ་ཤ །རྔ་མོང་བྱི་ལའི་ཤ་རྣམས་ལ། །སྟོང་རྩ་བརྒྱད་དུ་བསྲེག་པར་བྱ། །རྟ་ཤ་དྲི་ཆེན་རབ་སྦྱར་ནས། །རིལ་བུ་བྱས་ནས་བདག་མདུན་དུ། །གསང་སྔགས་རྒྱལ་པོ་
བཟླས་བྱས་ནས། །བརྒྱ་རྩ་བརྒྱད་དུ་བསྲེགས་པས་ནི། །རྒྱལ་པོ་དབང་དུ་བྱེད་པར་འགྱུར། །བུད་མེད་དབང་དུ་བྱེད་འདོད་ན། །ཉ་ཤ་ཆང་དང་ཤ་ཆེན་རྣམས། །རྡོ་རྗེ་ཆུ་ཡིས་སྦགས་བྱས་ཏེ། །བརྒྱ་
རྩ་བརྒྱད་དུ་བསྲེག་པར་བྱ། །ཐ་མལ་དབང་དུ་བྱེད་འདོད་ན། །ཤ་ཆེན་གླང་པོའི་ཤ་དང་བཅས། །བྱང་ཆུབ་སེམས་དང་བསྲེས་བྱས་ཏེ། །སྟོང་ཕྲག་བརྒྱད་དུ་བསྲེག་པར་བྱ། །དགུག་པ་དུས་
རྣམས་ཐམས་ཅད་དུ། །ཁྱི་ཤ་ཉ་ཤ་བདུད་རྩི་ལྔ། །ཆ་མཉམ་རིལ་བུ་བྱས་ནས་ནི། །བརྒྱ་རྩ་བརྒྱད་དུ་བསྲེགས་ན་འགུགས། །སྦྱིན་སྲེག་ལས་རྣམས་ཐམས་ཅད་ཀྱང༌། །མ་ཧེ་ཞལ་གྱི་
སྦྱོར་བས་ནི། །གསང་སྔགས་རྒྱལ་པོས་འདོད་པ་སྦྱར། །མ་ཡེངས་རྩེ་གཅིག་སེམས་ཀྱིས་བྱ། །གསུངས་དང་མ་གསུངས་མཐའ་དག་ཀྱང༌། །ཇི་ལྟ་བ་ཡི་རིམ་པ་ཡིས། །རྒྱུད་ཀྱི་རྒྱལ་པོ་
ཉིད་ཉེར་གནས། །སངས་རྒྱས་འབྲས་བུ་མྱུར་དུ་འཐོབ། །ཞི་ལ་ཞི་བའི་སེམས་ཀྱིས་ཏེ། །རྒྱལ་པོ་ལྟ་བུར་རྒྱས་པ་ལ། །སྡང་བྲལ་ཆགས་པས་དབང་ལ་འོ། །དྲག་པོའི་ལས་ལ་ཁྲོ་ཞིང་
རྩུབ། ༑རབ་ཏུ་གཏུམ་པའི་ཡིད་ཀྱིས་ནི། །གསོད་པའི་སེམས་དང་ལྡན་པར་བྱ། །གང་ཞིག་ལྟོས་པ་མེད་པའི་མི། །གྲུབ་པ་མྱུར་དུ་ཚོལ་བྱེད་ན། །སེམས་ཀྱི་རང་བཞིན་རྣམ་དག་པ། །

83-1-416a

༄༅། །རྡོ་རྗེ་འཛིན་པར་དེ་འགྲུབ་འགྱུར། །དངོས་པོ་གང་དང་གང་སྤྱོད་ཡུལ། །དེ་དང་དེ་ཡི་རང་བཞིན་འགྲོ། །མཉམ་གཞག་ཉམས་པར་མི་བྱ་ལ། །དུས་རྣམས་རྟག་
ཏུ་རྣལ་འབྱོར་པས། །ཤིན་ཏུ་མཉམ་པར་གཞག་པར་བྱ། །དེ་ནི་ཐར་པ་ཉིད་ཀྱི་རྒྱུ། །རྒྱུད་ཀྱི་རྒྱལ་པོ་འདི་ལས་ནི། །འདོད་པའི་དངོས་གྲུབ་མྱུར་བྱེད་དེ། །དཀའ་བ་མེད་པའི་ཐབས་
འདི་ནི༑ ༑དཀའ་སྤྱོད་བརྟུལ་ཞུགས་རྣམ་སྤངས་ཏེ། །ཤིན་ཏུ་བདེ་བར་སྒྲུབ་པའི་ཐབས། །དུཿཁ་འཇིགས་མེད་བདུད་རྩིའི་རོ། །བློ་ལྡན་ལེགས་པར་བླང་བྱ་སྟེ། །ཤིན་ཏུ་འབད་པས་
བསྒྲུབ་པར་བྱ། །མི་ཤེས་བློ་གྲོས་རྨོངས་པ་འགའ། །རྟོག་པའི་དྲ་བས་བསྒྲིབས་པའི་ཚེ། །བསོད་ནམས་དང་ནི་སྡིག་པ་ཡི། །ཕུང་པོ་རྣམ་པ་གཉིས་སུ་བརྟག །འོན་ཀྱང་འདོད་པ་
ཐམས་ཅད་ནི། །རྒྱུད་མཆོག་འདི་ལས་འབྱུང་འགྱུར་ཕྱིར། །དམར་ཞིང་བརྩོན་པ་ཆུང་བ་འགའ། །འདི་ལ་ཞུགས་ན་མྱུར་དུ་འགྲུབ། །དེ་བས་ངོ་མཚར་རྒྱུད་འདི་ནི། །རྙེད་དཀའ་
ཁྱད་པར་མཆོག་གྱུར་པ། །ཡི་གེའི་དབྱིབས་ཀྱང་མི་བསྟན་ན། །བཤད་ཅིང་འགྲོལ་བ་སྨོས་ཅི་དགོས། །དབང་རྣམས་ངེས་པར་མ་བླངས་ཤིང༌། །བླ་མ་མཉེས་པར་མ་བྱས་ཚེ། །
བསྟན་ཀྱང་ཐོབ་པར་མི་འགྱུར་ཏེ། །ཚ་བ་ལ་སོགས་འཁོར་བར་འཁོར། །དེ་སྐད་སྟོན་པས་བཤད་པའི་ཚེ། །སྡེ་རྣམས་མྱོས་ཤིང་བ་རྒྱལ་རྨོངས་ཏེ། །ཀུན་ཀྱང་འདུད་ཅིང་མགོ་

83-1-416b

བོ་སྨད། །འཇིག་རྟེན་འདི་ནི་ཤིན་ཏུ་གཡོས། །གང་ཞིག་རྒྱུད་འདི་ཉན་པ་དང༌། །ཤེས་ནས་འཆད་པར་བྱེད་པ་དང༌། །དུས་རྣམས་ཀུན་ཏུ་འདོན་བྱེད་ན། །ཚེ་འདིར་འཇིགས་པ་ཀུན་བསལ་ཏེ། །ཤི་
ནས་མཐོ་རིས་མྱུར་དུ་འཐོབ། གལ་ཏེ་གཞན་དུ་རྒྱུད་མཆོག་འདི། །བསྟན་ནས་བཤད་དམ་གསལ་ཕྱེ་ན། །དེ་ནི་སྡུག་བསྔལ་མང་མྱོང་ནས། །ཤི་ནས་མྱུར་དུ་དམྱལ་བར་འགྲོ་།རང་གིས་
ཤིན་ཏུ་བཅང་བྱས་ཤིང༌། །དངོས་གྲུབ་ཉིད་བཞིན་མངོན་བྱས་ན། །སྡུག་བསྔལ་མཐའ་དག་ངེས་ཟད་ནས། །མྱུར་དུ་བླ་མེད་ཐོབ་པར་འགྱུར། །དཔལ་རྡོ་རྗེ་འཇིགས་བྱེད་ཀྱི་རྟོག་པའི་རྒྱུད་ཀྱི་
རྒྱལ་པོ་ལས། སྦྱིན་སྲེག་གི་རིམ་པར་ཕྱེ་བའི་ལེའུ་སྟེ་བཞི་པའོ།།    །།དཔལ་ལྡན་རྡོ་རྗེ་འཇིགས་བྱེད་ཀྱི་རྟོག་པའི་རྒྱུད་ཀྱི་རྒྱལ་པོ་ལས་ཀྱི་དངོས་གྲུབ་བརྟག་པ་ཞེས་བྱ་བ་རྫོགས་
སོ།།    །།པཎྜི་ཏ་ཆེན་པོ་ཨ་མོ་གྷའི་ཞབས་ནུས་བ་ཅན་དང༌། བོད་ཀྱི་ལོཙྪ་བ་མར་པ་བནྡྷེ་ཆོས་ཀྱི་དབང་ཕྱུག་གྲགས་པས་བསྒྱུར་ཅིང་ཞུས་པའོ། །སླད་ཀྱིས་གྲུབ་ཐོབ་ཆེན་པོ་ཀརྞ་ཤྲཱིའི་ཞལ་སྔ་
ནས་ཉན་ཏེ་ཐར་པ་ལོཙྪ་ཉི་མ་རྒྱལ་མཚན་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། ཤྲཱི་ཀྲིཥྞ་ཡ་མཱ་རི་ཏནྟྲ་རཱ་ཛ་ཏྲི་ཀལྤ་ནཱ་མ། བོད་སྐད་དུ། དཔལ་གཤིན་རྗེའི་གཤེད་ནག་པོའི་རྒྱུད་ཀྱི་
རྒྱལ་པོ་རྟོག་བ་གསུམ་པ་ཞེས་བྱ་བ། བཅོམ་ལྡན་འདས་དཔལ་གཤིན་རྗེ་གཤེད་ལ་ཕྱག་འཚལ་ལོ། །དོན་དམ་ཆོས་སྐུ་ཞི་བ་ཉིད། །གང་འདིར་ཁམས་གསུམ་རྣམ་རྒྱལ་ཏེ། །གཤིན་རྗེ་དགྲ་ཞེས་གྲགས་པ་ཡི། །འཁོར་ལོ་བསྐོར་བའི་

83-1-417a

༄༅། །ཆོ་ག་བཤད། །ཡོན་ཏན་ལྡན་པའི་སྔགས་པ་ཡིས། །ཆོ་ག་བཞིན་དུ་བསྙེན་བྱས་ནས། །དུར་ཁྲོད་དབེན་པ་ལ་སོགས་པར། །དཀྱིལ་འཁོར་ཁྲུ་དོ་ཚད་དུ་བྱ། །དྲི་དང་བ་ཡི་
རྣམ་ལྔ་དང༌། །ཉི་ཟླ་སོགས་པས་བྱི་དོར་བྱ། །བ་ལང་ལ་སོགས་དམ་རྫས་ལྔ། །གཞན་ཡང་ཚོགས་ཀྱི་འཁོར་ལོ་དང༌། །ཕྱི་ནང་ཕྱེད་པའི་བྱེ་བྲག་གིས། །ལེགས་པར་མཆོད་པ་བྱས་ནས་ནི། །
འཁོར་ལོ་བྲི་དང་བཏུ་བ་དང༌། །དྲང་དང་བསྲེ་དང་སྤོ་བ་བརྩམས། །སྔགས་པ་རྣལ་འབྱོར་ལྡན་པ་ཡིས། །ལྷོ་ཡི་ཕྱོགས་སུ་ཁ་བལྟས་ཏེ། །དམ་ཚིག་རྗེས་སུ་དྲན་པ་ཡིས། །ཨོཾ་བཛྲ་ས་མ་
ཡ་སྟྭཾ༑ གསང་སྔགས་འདི་ནི་རྗེས་དྲན་བྱེད། །འཁོར་ལོ་བྲི་བ་བརྩམ་པར་བྱ། །དབུས་ནས་སོར་ཚད་བཅུ་དྲུག་པར། །ཀུན་ནས་ཟླུམ་པོས་བསྐོར་ན་ནི། །འདི་ནི་ནང་གི་དཀྱིལ་འཁོར་ཏེ། །
རིམ་པ་གསུམ་དུ་བསྐོར་བ་ལ། །སྒོ་མེད་ལྕགས་མཁར་བཅུ་དྲུག་བྱ། །འདི་ནི་གཤིན་རྗེའི་གྲོང་ཁྱེར་ཏེ། །སྲིད་པ་གསུམ་གྱི་འཇུག་ས་ཡིན། །དེ་ཡི་ཕྱི་རིམ་མུ་ཁྱུད་གསུམ། །ཀུན་ཏུ་
ལྕགས་རིས་བསྐོར་བ་སྟེ། །མུ་ཁྱུད་དེ་དག་རེ་རེ་ཡང༌། །ཁང་པ་སུམ་ཅུ་གཉིས་དང་ལྡན། །འགྲོ་བ་ཆོས་བཞིན་སྤྱོད་པ་ཡི། །འཁོར་ལོ་འདི་ལྟར་བྲིས་ནས་ནི། །ཕྱི་རོལ་མུ་ཁྱུད་ཐ་མ་ལ། །
ཡི་གེ་ཀ་སོགས་ད་ཡིག་མཐར། །ང་ཉ་བསལ་ནས་དགོད་པར་བྱ། །ཡི་གེ་དྷ་སོགས་ཀྵ་ཡིག་མཐར། །དེ་ཡི་རྗེས་སུ་བྲི་བར་བྱ། །མུ་ཁྱུད་དབུས་མ་དག་ལ་ནི། །དབྱངས་ཡིག་བཅུ་དྲུག་

83-1-417b

ཉིས་འགྱུར་དགོད། །བཏུ་དང་དགོད་སོགས་རྩོམ་པ་ན། །མཚན་མ་འདི་དག་ཤེས་པར་བྱ། །ཟླ་བ་མིག་དང་ཡོན་ཏན་དང༌། །རིག་བྱེད་མདའ་དང་དབང་པོ་དང༌། །རྒྱ་མཚོ་བཀྲ་ཤིས་གཟའ་དང་
ཕྱོགས༑ ༑དྲག་པོ་ཉི་མ་ཡན་ལག་ས། །ཚེས་ཞེས་བྱ་བར་རབ་ཏུ་གྲགས། །ཕྱི་རོལ་མུ་ཁྱུད་ཐ་མ་ལ། །ཤར་གྱི་ཚངས་ཐིག་ནས་བརྩམས་ནས། །རིམ་མིན་གཟའ་ཅན་ཁང་པ་ནས། །ཡི་གེ་བཀྲ་
ཤིས་ཙམ་བླངས་ཏེ། །ནང་གི་ངོས་ཀྱི་མུ་ཁྱུད་ཀྱི། །ཚངས་ཐིག་གི་ནི་ངོས་དག་ལ། །ཕྱོགས་བཞིར་མིག་གི་ཚད་དུ་སྦྱིན། །རིམ་མིན་ཕྱོགས་ཅན་ཁང་བ་པ་ནས། །ཡི་གེ་མིག་གི་ཚད་བླངས་ཏེ། །
ཤར་དུ་དེ་ཡི་གཡས་གཡོན་གཞག །རིམ་མིན་བཀྲ་ཤིས་ཁང་པ་ནས། །དབྱངས་ཡིག་གཉིས་པ་ཅན་བླངས་ནས། །མིག་གི་ཚད་དུ་བྱས་ནས་ནི། །དེ་ཡི་ངོས་ལ་རེ་རེ་གཞག །ནུབ་ཀྱི་ཚངས་
ཐིག་ནས་གྲངས་པའི། །རྒྱ་མཚོ་ཅན་གྱི་ཁང་པ་ནས། །དབྱངས་ཡིག་བཅུ་གཅིག་དང་ལྡན་པ། །མིག་གི་ཚད་དུ་བླངས་ནས་ནི། །ལྷོ་ཡི་ངོས་སུ་དེ་བཞིན་སྦྱིན། །ནུབ་ནས་རིམ་པ་མིན་པ་ཡི། །
ཟླ་བ་ཅན་གྱི་ཁྱིམ་ནས་ནི། །དབྱངས་ཡིག་བཅུ་གསུམ་དང་ལྡན་པ། །མིག་གི་ཚད་དུ་བླངས་ནས་ནི། །ལྷོ་ངོས་དེ་རྗེས་སྦྱིན་པར་བྱ། །དེ་ཉིད་དབྱངས་ཡིག་གསལ་བ་ནི། །མིག་གི་ཚད་དུ་
བླངས་ནས་ཀྱང༌། །སྔོན་བཞིན་ནུབ་ཀྱི་ངོས་སུ་སྦྱིན། །ནུབ་ནས་བཀྲ་ཤིས་ཁང་པ་ནས། །དབྱངས་ཡིག་བཅུ་གསུམ་པ་ལྡན་པ། །མིག་གི་ཚད་དུ་བླངས་ནས་ནི། །ནུབ་ཀྱི་ངོས་སུ་དེ་བཞིན་སྦྱིན། །

83-1-418a

༄༅། །བྱང་ནས་བཀྲ་ཤིས་ཁང་པ་ནས། །དབྱངས་ཡིག་བཅུ་གཅིག་པ་ལྡན་པ། །མིག་གི་ཚད་དུ་བླངས་ནས་ནི། །བྱང་གི་ངོས་ལ་དེ་བཞིན་སྦྱིན། །རླུང་གི་ས་བོན་ཞེས་བྱ་
བ༑ ༑མིག་གི་ཚད་བླངས་དེ་བཞིན་སྦྱིན། །མདའ་ཅན་ཁང་པ་ནང་གནས་པའི། །འོད་ཀྱི་གོང་བུར་བྱས་པ་དང༌། །དེ་ཉིད་ནས་ནི་བགྲངས་པ་ཡི། །གཟའ་ཅན་ཁང་པ་ལ་གནས་པ། །དབྱངས་ཡིག་
གསུམ་པར་ལྡན་པ་དག །ཟླ་བའི་ཚད་དུ་བླངས་ནས་ནི། །བྱང་ཤར་མཚམས་སུ་རེ་རེ་སྦྱིན། །རྒྱ་མཚོའི་ཁང་པ་ལ་གནས་པ། །དབྱངས་ཡིག་གཉིས་པ་ལྡན་པ་དག །རིམ་མིན་ཡོན་ཏན་
ཁང་པ་ནས། །ཟླ་བའི་ཚད་དུ་བླངས་ནས་ནི། །ཤར་ལྷོ་མཚམས་སུ་དེ་བཞིན་སྦྱིན། །རིམ་མིན་བཀྲ་ཤིས་ཁང་པ་ནས། །དབྱངས་ཡིག་ལྔ་པ་ལྡན་པ་དག །ཡན་ལག་ཅན་གྱི་ཁང་པ་ནས།།
ཟླ་བའི་ཚད་དུ་བླངས་ནས་ནི། །ལྷོ་ནུབ་མཚམས་སུ་དེ་བཞིན་སྦྱིན། །རིམ་མིན་ཚེས་ཅན་ཁང་པ་ནས། །དབྱངས་ཡིག་གསུམ་པ་ལྡན་པ་དང༌། །རིམ་མིན་བཀྲ་ཤིས་ཁང་པ་ནས། །ཟླ་
བའི་ཚད་དུ་བླངས་ནས་ནི། །ནུབ་བྱང་མཚམས་སུ་དེ་བཞིན་སྦྱིན། །དེ་ལྟར་དགོད་པར་བྱས་ནས་ནི། །དེ་ནས་དྲང་བ་བརྩམ་པར་བྱ། །དམ་ཚིག་རྗེས་སུ་དྲན་བྱེད་ཅིང༌། །རྡོ་རྗེ་ཤུགས་དང་
ལྡན་པ་ཡི། །ཤར་གྱི་ཚངས་ཐིག་ངོས་གཉིས་ནས། །ཡི་གེ་ཟུང་ལྡན་དྲངས་ནས་ནི། །དབུས་ཀྱི་ཁང་པར་གཞག་པར་བྱ། །ཕྱོགས་གཞན་ཚངས་ཐིག་ངོས་དག་ན། །དེ་བཞིན་ཟུང་

83-1-418b

ལྡན་དྲངས་ནས་ནི། །དེ་བཞིན་དབུས་ཀྱི་ཁང་པར་གཞག །དེ་ནས་ཤར་གྱི་ཡི་གེར་ཡང༌། །ཟུང་ལྡན་གཉིས་པ་དྲངས་ནས་ནི། །རིམ་པ་གཉིས་པའི་ཁང་པར་གཞག །ཕྱོགས་གཞན་དུ་
ཡང་དེ་བཞིན་ནོ། །ཤར་གྱི་ཟུང་ལྡན་གསུམ་པ་ཡང༌། །རིམ་པ་གསུམ་པའི་ཁང་པར་དྲང༌། །ཕྱོགས་གཞན་དུ་ཡང་དེ་བཞིན་ནོ། །མཚམས་ཀྱི་ཡི་གེ་ཡ་བྲལ་ནི། །རང་རང་ནང་གི་
མཚམས་སུ་དྲང༌། །དེ་དག་ཕྱུང་བའི་ཁང་སྟེང་དུ། །དབྱངས་ཀྱི་ཡི་གེ་དྲང་བར་བྱ། །དབྱངས་ཀྱི་ཡི་གེ་གཞི་ལ་ནི། །མིང་གི་ཡི་གེ་དྲང་བར་བྱ། །མིང་གི་ཡི་གེ་བཞི་ལ་ནི། །སོ་སོའི་ལས་
དང་མཐུན་པ་ཡི། །སྐུལ་བའི་ཡི་གེ་དགོད་པར་བྱ། །བསད་དང་བསྐྲད་དང་དབྱེ་བ་ལ། །ཡི་གེ་ཕཊ་ནི་གཞག་པར་བྱ། །མནན་པ་ལ་ཡང་ཡི་གེ་ལཾ། །ཞི་བ་ལ་ནི་ཡི་གེ་ཨོཾ། །རྒྱས་པ་དེ་བཞིན་
ཡི་གེ་སྭ༑ ༑དབང་ལ་བཾ་གྱིས་བརྒྱན་པ་སྟེ། །དགུག་པ་ལ་ནི་ཡི་གེ་ཛ། །དེ་ལ་ལས་ཀྱི་འོད་ཟེར་ནི། །ཞི་བ་ཆུ་སྟེ་རྒྱས་པས། །དབང་ནི་རླུང་སྟེ་དྲག་པོ་མེ། །དབྱེ་དགུག་བསྐྲད་པ་དབང་དང་
མཐུན༑ ༑མནན་པ་དག་ནི་རྒྱས་པ་བཞིན། །དྲང་བའི་སྦྱོར་བ་བྱས་ནས་ནི། །བསྲེ་བའི་སྦྱོར་བ་བརྩམ་པར་བྱ། །གཉིས་མེད་སྔགས་དང་ལྡན་པ་ཡིས། །དབུས་ཀྱི་བཀྲ་ཤིས་ཡི་གེ་ཡང༌། །
ཟླ་ལྟར་འོད་ཀྱི་གོང་བུར་བྱ། །སྔགས་ཀྱི་རྒྱལ་པོ་བཅུ་པ་ཡང༌། །འོད་ཀྱི་གོང་བུ་དེ་ནང་དུ། །འདོད་པའི་བསྒྲུབ་བྱ་གཞག་པར་བྱ། །དེ་དཀྱིལ་རང་མིང་དང་བོར་གཞག །ཕྱོགས་ཀྱི་ཁྱིམ་

83-1-419a

༄༅། །ན་གནས་པ་ཡི། །ཡི་གེ་ཟུང་མ་ཐམས་ཅད་དང༌། །དེ་ཚེ་འོད་ཀྱི་གོང་བུར་བྱ། །སྔགས་ཀྱི་རྒྱལ་པོ་བཅུ་པ་ཡང༌། །བཅུ་གཉིས་ཁྱིམ་དུ་སྤེལ་ཏེ་བྲི། །བྱིན་རློབ་
ཧཱུཾ་ཞེས་བྱ་བ་ཡང༌། །ཁང་པ་རེ་ལ་ཟུར་རེ་མཛེས། །ཡོངས་སུ་དག་པ་དགོད་བྱས་ནས། །མཆོད་དང་གཏོར་མ་བྱས་ནས་ནི། །སྤོ་བ་དག་ནི་བརྩམ་པར་བྱ། །ལས་ཀྱི་དབྱེ་བ་ཇི་ལྟ་
བར༑ ༑འཁོར་ལོའི་རས་ནི་བླང་བྱ་སྟེ། །ཞི་བ་དང་ནི་རྒྱས་པ་ལ། །ཤིན་ཏུ་དགེ་བའི་རས་ལ་བྱ། །དབང་དང་དགུག་ལ་སྨད་འཚོང་སོགས། །བསད་དང་དབྱེ་དང་བསྐྲད་པ་དང༌། །མནན་པ་
ལ་ནི་དུར་ཁྲོད་རས། །གི་ཝང་གུར་གུམ་ཞི་རྒྱས་ལ། །དབང་དང་དགུག་ལ་ཙནྡན་དམར། །མནན་པ་ལ་ནི་ལྡོང་རོས་སོགས། །བསྐྲད་ལ་བྱ་རོག་ཁྲག་གིས་ཏེ། །དབྱེ་བ་རྟ་དང་མ་ཧེ་
སོགས༑ ༑བསད་ལ་དུག་ལ་སོགས་པས་བྲི། །དགེ་བའི་ལས་ལ་བཟང་པོའི་ཤིང༌། །དགེ་མིན་ལ་ནི་རུས་པ་དང༌། །ལྕགས་ལ་སོགས་པས་བྲི་བར་བྱ། །ཞི་ལ་ཤར་བལྟ་དབང་ལ་
ནུབ༑ ༑རྒྱས་ལ་བྱང་སྟེ་དྲག་པོར་ལྷོ། །གཞན་ནི་ཅི་རིགས་སྦྱར་བར་བྱ། །ཞི་རྒྱས་དབང་དང་དགུག་པ་ལ། །ས་བསྐོར་རིམ་བཞིན་དགོད་པར་བྱ། །གནམ་བསྐོར་དག་ནི་རིམ་ལས་
བཟློག །བསད་བསྐྲད་དབྱེ་བ་མནན་པ་ལ། །ས་བསྐོར་རིམ་ལས་བཟློག་པ་སྟེ། །གནམ་བསྐོར་དག་ནི་རིམ་བཞིན་བྲི། །འདི་ལྟར་ལེགས་པར་མ་བྲིས་ན། །འཁོར་ལོ་རང་ལ་ལྡོག་

83-1-419b

པར་འགྱུར། །དེ་བས་ནན་ཏན་བསྐྱེད་དེ་བྱ། །རས་ཀྱི་འཁོར་ལོ་ལེགས་ཟིན་ནས། །དཀྱིལ་འཁོར་ལ་གནས་དཀྱིལ་འཁོར་ཏེ། །རས་ཀྱི་འཁོར་ལོར་སྤྱན་དྲངས་ཏེ། །རྡོ་རྗེ་བསྡུ་བའི་སྦྱོར་བ་
ཡིས༑ ༑དཀྱིལ་འཁོར་འཁོར་ལོ་བཏུ་བར་བྱ། །རས་ཀྱི་འཁོར་ལོ་མཆོད་ནས་ནི། །བདེན་པའི་བྱིན་བརླབས་དམིགས་པར་བྱ། །ཇི་ལྟར་གསུངས་པའི་ཆོ་ག་བཞིན། །འཁོར་ལོ་སྤོ་བ་བྱས་
ནས་ནི། །གསང་སྔགས་བཟླས་པ་བརྩམ་པར་བྱ། །ཨོཾ་བཛྲ་ས་མ་ཡ་སྟྭཾ། དམ་ཚིག་གི་སྔགས་སོ། །ཨོཾ་བཛྲ་བེ་ག །རྡོ་རྗེ་ཤུགས་ཀྱི་སྔགས་སོ། །ཨོཾ་བཛྲ་ཨ་ས་མེ་ཏྲི་ས་མེ་མ་ཧཱ་ས་མ་ཡེ་
སྭཱཧཱ། ཡི་གེ་བསྲེ་བའི་སྔགས་སོ། །ཨོཾ་བཛྲ་ས་མཱ་ཛ། འཁོར་ལོ་སྤོ་བའི་སྔགས་སོ། །ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ན་རི་ཡཀྵེ་ཡ། ཡཀྵེ་ཡཙྪ་ནི་ར་མ་ཡ་
ཕཊ་ཕཊ། འདི་ནི། རྩ་བའི་གསང་སྔགས་ཏེ། ལས་ཐམས་ཅད་པའོ། །ཨོཾ་ཧྲཱིཿཥྚྲཱིཿཝི་ཀྲི་ཏཱ་ན་ན་ཧཱུཾ་ཕཊ། འདི་ནི། ལས་ཀྱི་གསང་སྔགས་ཏེ། ལས་ཐམས་ཅད་པའོ། །ཤཱནྟིཾ་ཀུ་རུ་སྭཱཧཱ། ཞི་
བར་བསྐུལ་བའོ། །པུཥྚིཾ་ཀུ་རུ་སྭཱཧཱ། རྒྱས་པའི་འོ། །བ་ཤཾ་ཀུ་རུ་སྭཱཧཱ། དབང་གིའོ། །མ་ར་ཡ་ཕཊ། བསད་པའི་འོ། །བི་དྭེ་ཥ་ཡ་ཕཊ། དབྱེ་བའི་འོ། །ཨུཙྪ་ཊ་ཡ་ཕཊ། བསྐྲད་པའི་འོ། །སྟཾ་བྷ་ཡ་
ཧཱུཾ་ལཾ། མནན་པའི་འོ། །ཨཱ་ཀཪྵ་ཡ་ཧཱུཾ། དགུག་པའི་འོ། །ཨོཾ་མུཾ། སླར་དགྲོལ་བའི་སྔགས་སོ། །ཨཱ་ལི་ཀཱ་ལིའི་གྲོང་ཁྱེར་ནི། །གསང་སྔགས་འབྱུང་བའི་རྩ་བ་སྟེ། །ལས་ཀྱི་བརྩོན་ར་དག་ཀྱང་

83-1-420a

༄༅། །ཡིན༑ ༑ཡི་གེ་བཏུ་བ་མེད་ན་ནི། །གསང་སྔགས་སྒྲ་ནི་ལོག་པར་འགྱུར། །ཡི་གེ་ཚོང་བར་མ་བཀོད་ན། །གསང་སྔགས་སྒྲ་ནི་ལོག་པར་འགྱུར། །ཡི་གེ་ཚང་བར་མ་བཀོད་ན། །གསང་སྔགས་སྒྲ་ནི་ལོག་པར་འགྱུར། །གསང་སྔགས་
བརྡ་ཡིས་མ་བརྗོད་ན། །སྔགས་ནི་དངོས་གྲུབ་མེད་པར་འགྱུར། །དྲང་བ་དག་ནི་མ་བྱས་ན། །ཤིན་ཏུ་འཁོར་བར་མི་འགྱུར་རོ། །ཡི་གེ་བསྲེ་བ་མ་བྱས་ན། །བཅུ་དྲུག་ཁང་པ་དོན་མེད་འགྱུར། །བསྐོར་
ཕྱོགས་ལོག་ན་དོན་མི་འགྲུབ། །རིག་སྔགས་ཉམས་དང་ལོག་པ་ནི། །ལྷ་མིན་གཡུལ་ལས་ཕམ་པ་དང༌། །དབང་པོའི་དགྲ་ཡིས་དགྲ་བསད་བཞིན། །འཁོར་ལོ་སྤོ་བ་མ་བྱས་ན། །ཆོ་ག་ངག་ནི་
ཉམས་པར་འགྱུར། །རྒྱུ་ཡིན་པ་དང་སྦྱོར་བ་དང༌། །དད་པ་བརྟན་པས་འགྲུབ་པར་འགྱུར། །དེ་བས་ནན་ཏན་བསྐྱེད་དེ་བྱ། །དཔལ་གཤིན་རྗེ་གཤེད་ནག་པོའི་འཁོར་ལོ་བྲི་བའི་ཆོ་ག་རྒྱས་པའི་རྟོག་
པ་སྟེ་དང་པོའོ།།    །།དེ་ནས་གཞན་ཡང་བཤད་བྱ་བ། །སྔགས་པས་རྟག་ཏུ་བསྟེན་པ་ནི། །རུས་སྦལ་འོ་མ་ཞེས་བྱ་དང༌། །དེ་བཞིན་འོད་ཀྱི་ལོ་མ་དང༌། །འཇིམ་པ་སྐམ་པོ་ཉིད་
དང་ནི། །དེ་བཞིན་མེ་ཡི་ཁུ་བ་དང༌། །སྒྲ་སྙན་གྱི་ནི་རྫས་དག་དང༌། །འདི་རྣམས་རྟག་ཏུ་དཔྱད་ན་ནི། །རང་བཞིན་གྱིས་ནི་ནད་མེད་ཅིང༌། །ཚེ་རིང་དབང་པོ་རྒྱས་པ་དང༌། །རྟག་ཏུ་ལང་ཚོ་དར་ལ་
བབ། །ལྷ་རྣམས་ཀུན་གྱིས་བྱིན་གྱིས་རློབ། །འདི་ལ་དཔྱད་པར་མི་བྱ་སྟེ། །མཐུ་དང་ངོ་བོ་ཉིད་ཀྱིས་གྲུབ། །ཏིང་འཛིན་སྔགས་ཀྱིས་བྱིན་བརླབས་ན། །ལས་ཀྱི་རྣམ་སྨིན་སྦྱོང་པར་བྱེད། །རིག་པ་

83-1-420b

འཛིན་པའི་ས་ལ་གནས། །དེ་ཕྱིར་ཆོ་ག་བཞིན་དུ་བསྟེན། །ཚེས་གཅིག་སྐྱ་རེངས་ཤར་བ་ནི། །སྣོད་ལ་མ་རེག་རུས་སྤལ་ཞོ། །དྲོད་མ་ཡལ་བར་བཏུང་བའམ།། ཡང་ན་ཉི་མའི་སྦུ་གུས་བཏུད། །མར་གྱི་ངོ་ཡི་ཚེས་
གཅིག་ལ། །འོད་ཀྱི་ལོ་མ་བཙལ་ནས་ནི། །དེན་ཡིད་ནས་ནི་གཟུང་བར་བྱ། །ཞག་གསུམ་སྐྱ་རེངས་ཤར་བ་ན། །ལ་མ་དེ་བཅད་བཟའ་བར་བྱ། །ཡང་ན་ཉི་མའི་སྤུ་གསུམ་བཏུང༌། །འཇིམ་པ་བཟང་པོ་སྦྱར་ནས་ནི། །
ཞག་གསུམ་ཆུ་ཡི་ནང་དུ་སྦང༌། །དེ་བླངས་ནས་ནི་ཡང་བསྐམས་ནས། །ཕྱི་མ་བྱི་ལའི་སྤར་ཆད་རེ། །བ་ཡི་འོ་མ་དང་སྦྱར་ནས། །སྔགས་པས་རྟག་ཏུ་བཏུང་བར་བྱ། །མེ་ཡི་སྡོང་པོ་སར་པ་ནི། །ས་ཡི་མར་གྱིས་
དྲིལ་ནས་ནི། །ཁ་སྦྱར་སྦྱོར་དང་ལྡན་བྱས་ན། །མེ་ཆུ་ས་ཡིས་བཙིར་ནས་ནི། །བཏུང་ངམ་ཉི་མའི་སྦུ་གུས་བཏུང༌། །ལན་ཚྭ་བྲལ་བ་དག་ལ་ནི། །ཞག་གསུམ་འཆི་བའི་སྒྲ་བརྙན་རྫས། །ནམ་གྱི་དུས་ལ་
སྔགས་པས་བླངས། །ཆ་གསུམ་སྣོད་དུ་ཞག་གསུམ་བཞག །ཁ་ཡི་ཆ་ནི་བྱུགས་པ་སྟེ། །དབུས་མའི་ཆ་ནི་བདུད་རྩི་ཉིད། །རྩ་བའི་ཆ་ནི་དོར་བ་སྟེ། །འདི་རྣམས་སོ་སོར་བརྟན་པ་ན། །ཐ་མལ་འབྲས་བུ་
གསུམ་གྱི་ཕྱེ། །བྱི་ལའི་སྤར་ཚད་དེ་དང་སྦྱར། །མ་སྦྱར་ན་ཡང་ཉེས་པ་མེད། །ཚོགས་པར་བརྟེན་ན་བཟའ་བར་བྱ། །རེ་རེ་བསྟེན་ཀྱང་ཉེས་པ་མེད། །འཇམ་དཔལ་གྱི་རྟོག་པ་ལས། །དམ་རྫས་སྨན་
དུ་བསྒྱུར་ཏེ་བསྟན་པའི་ཆོ་གའི་རྟོག་པ་སྟེ་གཉིས་པའོ།།    །།དེ་ནས་གཞན་ཡང་བཤད་པ་ནི། །ལས་ཀྱི་གྲོགས་ཀྱི་བྱེ་བྲག་སྟེ། །ཞི་བའི་ལས་ནི་ཟླ་བ་ཡིན། །རྒྱས་པ་དེ་བཞིན་མིག་

83-1-421a

༄༅། །ཏུ་བསྒྲགས། །དབྱེ་བ་ཡོན་ཏན་ཞེས་བྱ་སྟེ། །དབང་དུ་བྱ་བ་རིག་བྱེད་ཡིན། །དགུག་བའི་ལས་ལ་དེ་བཞིན་མདའ། །བསྐྲད་དང་མནན་པ་དབང་པོ་ཡིན། །མནན་བ་རྗེས་སུ་
འབྲངས་པ་ཡིས། །བསད་པའི་ལས་ནི་རྒྱ་མཚོར་འདོད། །ལས་རྣམས་དེ་དག་རེ་རེ་ཡང༌། །འཕགས་ཚོགས་མཆོད་སྦྱིན་དང་པོ་སྟེ། །ཉི་མ་གཉིས་པར་གཏོར་མ་སྦྱིན། །གསུམ་པ་བཟླས་པ་རྣམ་
པར་འབད། །བཞི་པ་སྦྱིན་སྲེག་ཚང་བར་བྱ། །ལྔ་པ་ལས་ཀྱི་འཁོར་ལོ་བསྐོར། །དྲུག་པ་བསམ་གཏན་རྩེ་གཅིག་བྱ། །བདུན་པ་ལས་ཀྱི་ལྷག་ཆད་བསྐྲད། །གྲོགས་ཀྱི་ལས་ལ་ཁྱད་པར་དུ། །ལས་ཀྱི་
གཙོར་ནི་གང་སྒྲུབ་དེའི། །འཁོར་ལོ་བསྐོར་བ་ཉི་མ་བཞི། །ལས་ཀྱི་བྱེ་བྲག་འདི་ཤེས་ན། །ཞི་བས་འཇིགས་པ་བརྒྱད་ལས་སྐྱོབ། །རྒྱས་པས་ཡོན་ཏན་དྲུག་དང་འབྱོར། །དབང་གིས་མོས་པ་རྣམ་བཞིར་
བསྒྱུར། །དབྱེ་བས་གསང་སྡེ་བརྒྱད་དང་འབྱེད། །མནན་པས་དབང་པོ་དྲུག་འཆིང་བྱེད། །གཞན་ཡང་ཇི་ལྟ་དེ་བཞིན་དུ། །སྔགས་དང་རྫས་ཀྱི་སྦྱོར་བ་ལ། །དཔྱད་ན་དངོས་གྲུབ་མི་འགྲུབ་སྟེ། །གལ་
ཏེ་ཡིད་གཉིས་ཟ་གྱུར་ཏམ། །བསམ་པ་འགྱུར་རམ་དད་པ་ཉམས། །དེ་ཚེ་དངོས་གྲུབ་ཉེ་བ་ཡང༌། །ཕྱིར་ལྡོག་འགྱུར་བར་གདོན་མི་ཟ། །དད་པ་བརྟན་པོས་བསྒྲུབས་པ་ན། །ནམ་མཁའ་མེད་པར་གྱུར་
ན་ཡང༌། །སྔགས་ཀྱི་དངོས་གྲུབ་མེད་མི་སྲིད། །ལྷ་དང་དྲང་སྲོང་གིས་བཤད་པའི། །རིག་སྔགས་བསླུ་བ་མི་སྲིད་ན། །འདོད་ཆགས་བྲལ་བས་བཤད་པ་ཡི། །གསང་སྔགས་སྦྱོར་བས་བསླུ་བ་ནི།།

83-1-421b

མ་བྱུང་འགྱུར་བར་མི་འགྱུར་རོ། །ཆོས་ཉིད་བསམ་གྱིས་མི་ཁྱབ་པའི། །དོན་ལ་ཐེ་ཚོམ་མེད་པ་ཡིས། །མཁས་པ་ལ་ནི་དངོས་གྲུབ་ཉེ། །ཡང་ན་བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །རྟོག་
ཅིང་དཔྱོད་པའི་རྟོག་གེ་བ། །དེ་ལ་སྒྲུབ་པའི་དངོས་གྲུབ་རིང༌། །བླ་མས་མན་ངག་བསྟན་བྱས་ཀྱང༌། །སློབ་མ་ཡིད་གཉིས་ཟ་གྱུར་ན། །དེ་ལ་དངོས་གྲུབ་རིང་བར་བཤད། །བླ་མས་མན་ངག་སྤས་
བྱས་ཀྱང༌། །སློབ་མ་ཡིད་གཉིས་མི་ཟ་ཞིང༌། །བླ་མའི་མན་ངག་དམ་པ་ཞེས། །གཅེས་སྤྲས་བྱས་ན་འགྲུབ་པར་ངེས། །དེ་ཡི་ཕྱིར་ན་སྔགས་པ་ཡིས། །རང་གི་ཡིད་གཉིས་སྤང་བའི་ཕྱིར། །
བླ་མ་མཉེས་པར་བྱ་བ་གཅེས། །བསྙེན་བཀུར་བྱས་ན་ནུས་མཐུ་ཆེ། །གསང་སྟེ་བརྗོད་པས་བར་ཆད་མེད། །ཡོན་ཏན་ཕུལ་བ་བྱས་པས་ནི། །རང་སེམས་རིན་ཆེན་རྣམ་གཉིས་འགྱུར། །རིན་ཆེན་
གཉིས་ལས་གྲུབ་པར་འབྱུང༌། །དཀོན་པར་གྱུར་པས་སྔགས་པ་བརྗོད། །བསྔགས་ན་ཡོན་ཏན་འབྱུང་འགྱུར་ཏེ། །བསྔགས་པ་དག་ནི་མ་བྱས་ན། །ཇི་ལྟར་ཡིད་བཞིན་ནོར་
བུ་ཡང༌། །གང་གིས་བསྔགས་པ་མ་བྱས་པ། །དེ་ལ་འདོད་དོན་མི་སྟེར་རོ། །དད་པ་སངས་རྒྱས་དད་པ་ཆོས། །དད་པ་དགེ་འདུན་དད་པ་མ། །དད་པ་བླ་མ་དད་པ་ཕ། །
དད་པ་ལམ་ཆེན་དད་པ་གྲུ། །དད་པ་ཡིད་བཞིན་ནོར་བུ་སྟེ། །དད་པ་གསང་སྔགས་དངོས་གྲུབ་ཉིད། །དད་པ་བསོད་ནམས་ནོར་ཡིན་ཏེ། །དེ་ཡི་ཕྱིར་ན་སྔགས་པ་ཡིས། །རང་

83-1-422a

༄༅། །སེམས་དད་པ་བསྐྱེད་པའི་ཕྱིར། །གཞན་ལ་གུས་བ་མཆོག་ཏུ་བཀུར། །དབལ་གཤིན་རྗེ་གཤེད་ནག་བོའི་འཁོར་ལོ་བསྐོར་
བའི་ཆོ་ག་ལས། ལས་ཀྱི་རྒྱུད་དང་གྲོགས་བསྟེན་པའི་རྟོག་པ་སྟེ་གསུམ་པའོ།།    །།གཤིན་རྗེ་གཤེད་ནག་པོའི་རྒྱུད་རྟོག་པ་གསུམ་པ་
རྫོགས་སོ།།    །།དཔལ་རྡོ་རྗེ་འཇིགས་བྱེད་ལ་ཕྱག་འཚལ་ལོ། །དེ་ནས་ཡང་དག་བཤད་བྱ་བ། །བཅོམ་ལྡན་ཉིད་ཀྱི་སྐུ་གསུང་
ཐུགས། །རྡོ་རྗེ་རྣམས་ལས་བྱུང་བ་ཡི། །རྡོ་རྗེ་འཇིགས་བྱེད་ཆེན་པོ་ཡི། །ལྷོ་ཕྱོགས་རྒྱ་མཚོ་ཕ་རྒལ་ན། །དེ་ནས་གཤིན་རྗེའི་གྲོང་ཁྱེར་ནི། །ག་ལ་བ་ཡི་
གནས་སུ་བྱོན། །མི་བཟད་ཞབས་ནི་བཅུ་དྲུག་གིས། །ལྕགས་མཁར་སྒོ་མེད་བཅུ་དྲུག་བརྫིས། །ཡེ་ཤེས་རྩེ་གཅིག་མཚན་མ་ཡིས། །དབུས་ཀྱི་ལྕགས་
མཁར་ཆེན་པོ་བརྫིས། །དེ་ཚེ་བདུད་ཆེན་ལས་རྒྱལ་ནས། །ཧ་ཧ་ཧི་ཧིའི་སྒྲ་སྒྲོག་པས། །ཆོས་ཀྱི་རྒྱལ་པོ་ལ་སོགས་པ། །གཟིར་བཞིན་དུ་ནི་
རབ་སྨྲས་པ། །དཔའ་བོ་ཆེན་པོ་ག་ལ་ཅི། །དཔའ་བོའི་དགོངས་པ་བདག་གིས་བགྱི། །བདག་ཅག་སྲོག་གི་སྙིང་པོ་རྣམས། །ཚུལ་བཞིན་

83-1-422b

འབུལ་གྱི་དཔའ་བོ་བཞེས། །ལྷ་མ་སྲིན་ནི་སྡེ་བརྒྱད་ཀྱི། །སྲོག་གི་ཡང་སྙིང་ཕུལ་བ་ནི། །གཤིན་རྗེས་ཡ་ཕུལ་མ་མོས་མ། །སྲིན་བོས་ར་ཕུལ་གནོད་སྦྱིན་ཀྵེ། །མི་ཡིས་ཎི་ཕུལ་ས་བདགས།།
བཙན་གྱིས་ཙ་ཕུལ་བདུད་ཀྱིས་ད། །དེ་རྣམས་གཅིག་ཏུ་དྲིལ་བ་ནི། །བྲན་དུ་ཡང་ནི་ཁས་བླངས་སོ། །གཏན་ཚིགས་ཆེན་པོ་དེ་ཡི་ཕྱིར། །ཡེ་ཤེས་ལྷ་ཡི་དགོངས་པ་དང༌། །བསྙེན་པ་ཉམས་
འོག་རབ་ཆུད་ནས། །ལྷ་ཡི་བསྙེན་པ་རབ་ཆུད་ནས། །སྔོན་གྱི་ཐུགས་དམ་ལས་མི་འདའ། །མི་འགྲུབ་པ་ནི་མི་སྲིད་དོ། །ཡ་མཱ་ར་ཛ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་རོ་ནི་ར་ཡཀྵེ་
ཡ། །ཡཀྵེ་ཡཙྪ་ནི་རཱ་མ་ཡ། ཧཱུཾ་ཧཱུཾ་ཕཊ་ཕཊ། དེ་སྐད་སྨྲས་པ་དང༌། རྡོ་རྗེ་འཇིགས་བྱེད་ཆེན་པོ་ཡིས། །ཆོས་ཀྱི་རྒྱལ་པོ་ལ་སོགས་པ། །གཤིན་རྗེའི་ཕོ་ཉ་ལ་སོགས་ཀུན། །སྒྲོལ་བའི་བྲན་
དུ་བྱིན་གྱིས་བརླབས། །མ་དང་སྲིང་མོ་བུ་མོ་དང༌། །འཁོར་བཅས་ཀུན་ལ་བཀའ་བསྒོ་བ། །ལྔ་བརྒྱ་དུས་ཀྱི་ཐ་མ་ལ། །ང་ཡི་བསྟན་པ་འབྱུང་བའི་ཚེ། །རྣལ་འབྱོར་རིག་འཛིན་ལྡན་པ་
ལ༑ ༑བཀའ་བསྒོའི་ལས་རྣམས་ཚུལ་བཞིན་གྱིས། །ཞེས་པས་དམ་བཅས་པ་དང༌། མནན་བཞིན་དུ་མནའ་བོར་རོ། །གཏམ་རྒྱུད་ཀྱི་རྟོག་པ་རྫོགས་སོ།།    །།རྒྱ་གར་སྐད་དུ།
བྲི་ལོ་ཏ་རེ། བོད་སྐད་དུ། །ཏེའུ་ལོ་བའི་སྒྲུབ་པ། འཕགས་པ་འཇམ་དཔལ་ལ་ཕྱག་འཚལ་ལོ། །བསྙེན་པར་རྫོགས་པའི་རྣལ་འབྱོར་པས། །དྲག་པོའི་བསམ་པས་གནས་འདུག་སྟེ། །

83-1-423a

༄༅། །ཏེའུ་ལོ་པགས་པ་སྲོག་འཁོར་ལྡན། །དེ་ཡི་ཤ་ཁྲག་མཆོད་གཏོར་ཏེ། །རྐྱལ་བུའི་ནང་དུ་བསྒྲུབ་བྱའི་རྫས། །རུས་པ་མིང་རུས་ལྡན་པ་གཞུག །སྐྲ་ཡིས་བཅིངས་
ལ་ཁུང་བུར་གཞུག །བདག་ཉིད་ལྷར་བསྐྱེད་མདུན་དུ་ནི། །བྷྲུཾ་ལས་དབྱུག་ཏོ་དེ་ཡིས་མཚན། །དེ་གྱུར་དབང་ཆེན་ཐལ་བའི་མདོག །དབྱུག་ཐོ་ཐོད་པ་འཛིན་པ་སྟེ། །ཁྲག་དང་ཐལ་
བས་སྤྲས་པ་ལས། །མི་སྲུན་འཁོར་གྱིས་བསྐོར་བ་བསྐྱེད། །མ་ཧཱ་དེ་བ་ཤྭ་ར་ར། དགྲ་བོ་མཱ་ར་ཡ་ཙིཏྟ་ཧུ་ར་ཐུཾ། ལྷ་ཡི་ལས་ལ་བསྐུལ་ནས་ནི། །དེ་ཡི་གང་ཡིན་བཀུག་ལ་བསྟིམ། །
རྟགས་བྱུང་ནས་ནི་ཧོཾ་དུ་བྱ། །ཏེའུ་ལོ་པའི་ཤ་ཁྲག་སྤུ་དང་རུས། །སྔར་གྱི་ལིངྒ་བཅས་པ་དེ། །དབང་ཕྱུག་ཆེན་པོའི་ཞལ་དུ་དབུལ། །ན་མཿམཧཱ་བྷུ་ཏི་དགྲ་བོ་མཱ་ར་ཡ་ཕཊ། བསྟན་པའི་
དགྲ་འདུལ་ལས་མཁན་ཡིན། །ལས་མཁན་ཏེའུ་ལོ་པའི་རྟོག་པ་རྒྱུད་འབུམ་པ་ནས་ཕྱུང་བ་རྫོགས་སོ།།    །།རྒྱ་གར་སྐད་དུ། ཨཱཪྱ་བཛྲ་བྷཻ་ར་བ་དྷཱ་ར་ཎཱི་ནཱ་མ། བོད་སྐད་དུ།
འཕགས་པ་རྡོ་རྗེ་འཇིགས་བྱེད་ཀྱི་གཟུངས་ཞེས་བྱ་བ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །རྒྱལ་བ་སྲས་དང་བཅས་པ། དྲི་མ་མེད་པ། དྲི་མ་
སེལ་བ། མཐའ་ཡས་པ། མུ་ཐུག་པ་མེད་པ། དམ་པ་སྦྱིན་པ། ཤིན་ཏུ་རྒྱ་ཆེ་བ། ཐམས་ཅད་བདག་ལ་མཐུན་པར་རྟག་ཏུ་མཐའ་ཡས་པའི་དམ་པའི་མཆོག་སྩོལ་བར་གྱུར་

83-1-423b

ཅིག །དེ་ལ་ངའི་རྡོ་རྗེའི་ཚིག་འདི་དག་གོ། །ཨ་ར་ར། ཨ་ས་མ། ས་མ་ཏཱ། ཨ་ནནྟ། དྷརྨེ་ཏྲེ། ཁ་ཎཱ་ཁ་ཎཱ། མ་ཧཱ་བི་རེ། ཙ་ལེ་ས་མ་མ། ཨཱ་ས་ཧ། མ་ཧཱ་བ་ལེ། ཀཎ་ཀ་ཎ། མ་ཧཱ་བ་ལ་
ཨག་གྲི་ཧེ། ཧ་ཧ་བཛྲ་བཛྲ་ཧཱ་ཡེ། དྷ་ར་དྷ་ར། ཧཱུཾ་ཧཱུཾ་མཎྜ་ལ་ས་མ་བ་ར་ཨཀྐྲ་བི་ཀྲ་མེ། ཀུ་རུ་ཀུ་རུ། ཏུ་རུ་ཏུ་རུ། སརྦཾ་ཐཱ། སརྦ་ཏི། ཛྭ་ལ་ཛྭ་ལ། ཨཀྐྲི་ཎི་ཕཊ་སྭཱ་ཧཱ། རིག་སྔགས་དང༌། གསང་
སྔགས་ཐམས་ཅད་ཀྱི་སྙིང་པོ་འདི་དེ་བཞིན་གཤེགས་པའི་སྤྱན་སྔར་ལན་སྟོང་བཟླས་བརྗོད་བྱས་ན། རིག་སྔགས་དང༌། གསང་སྔགས་ཐམས་ཅད་ལན་འབུམ་བཟླས་བརྗོད་བྱས་པར་
འགྱུར་རོ། །ལས་གཞན་ཐམས་ཅད་ཀྱང་དོན་ཡོད་ཅིང་ཐོགས་པ་མེད་པར་བྱེད་དེ། དམ་ཚིག་གསུམ་པའི་ཆོ་ག་ལས་འབྱུང་བའི་རིག་སྔགས་དང༌། གསང་སྔགས་དང༌། སྙིང་པོ་དང༌།
གཟུངས་ཐམས་ཅད་ཀྱི་ནང་ན་ལས་ཐམས་ཅད་བྱེད་པ་ཡིན་ནོ། །དེ་ནས་ཆོ་ག་མི་བཟད་པ། །རྡོ་རྗེ་གཏམས་པ་འདྲ་བ་ནི། །ཀླུ་དང་ལྷ་སྲིན་བཅས་པ་ཡི། །སུམ་ཅུ་གསུམ་ལྷས་མི་ཤིགས་
པ༑ ༑དེ་ཁྲོས་པས་ནི་ལྷས་མཆོད་པའི། །བརྒྱ་བྱིན་ཉིད་ཀྱང་འདར་བར་འགྱུར། །འབྱུང་པོ་ཀུན་གྱིས་མ་སྨད་པ། །དེ་ནི་སྲུང་བར་བྱེད་པའི་མཆོག །ཇི་ལྟར་ལྷར་བཅས་འཇིག་རྟེན་ན། །
སངས་རྒྱས་འདྲ་བའི་སྟོན་པ་མེད། །བདེན་པའི་ཚིག་ནི་དེ་ཡིས་ནི། །སྐྱེ་བོ་ཀུན་ལ་སྲུང་གྱུར་ཅིག །ཏདྱ་ཐཱ། ཨོཾ་བཛྲ་པྲ་ཀ་ར། བཛྲ་པྲ་ཀ་ར། བཛྲ་དཾ་ཥྚཾ། བྷ་ཡཱ་པ་ཧཱ། ཙུ་རུ་ཙུ་རུ། བ་རི་ཙུ་མ་

83-1-424a

༄༅། །བི་ཀེ །ཙུ་ལུ་ཏེ་ལེ། ན་མོ་རཏྣ་ཏྲ་ཡཱ་ཡ། ན་མོ་བཛྲ་བྷེ་ར་ཝ་སྱ། མ་ཧཱ་ག་ཎ་བ་ཏི་སྱ། བཛྲ་ཤཀྟི། བར་ཤུ། པཱ་ཤ །ཧསྟཱ་ཡ། བཛྲ་ཀ་ན་ཀ །བཛྲེ་བཻ་ཌཱུཪྱ། ཨ་
ལཾ་ཀྲི་།ཤཱ་རཱི་རཱ་ཡ། བཛྲ་པཱ་ཎི་ར་ནུ་པ་ལཱ་ཡ། ཏདྱ་ཐཱ། བྷུ་རུ་བྷུ་རུ། ཨ་ན་ཡཱ། ཨ་ན་ཡཱ། མ་ཧཱ་ག་ཎ་པ་ཏི་ལ་གྷུ་ལ་གྷུ། ཨེ་ཧི་ཨེ་ཧི། ཨ་ཀྲ་མ་ཨ་ཀྲ་མ། ཤ་རཾ་རཱཾ། གྲི་ཧཱི་ཏ་མ། གྲི་
ཧཱི་ཏ་མ༑ དཾཥྚ་མ། དཾཥྚ་མཱ་བཱ། ཨཏྟྲ་བི་ཤ་ཏུ་ཤ་རཱི་རཾ། ཀིཉྩི་རཱ་ཡ་སི། བི་དྷུ་ན། བ་དྷ་ན། བ་ཊ་པ་ཊ། ཀཾ་པ་ཀཾ་པ། རཾ་ག་རཾ་ག །མོ་ད་མོ་ད། དྷརྨ་དྷརྨ། བཛྲི་བཱ་བཛྲི་བཱ། སྤུ་ར་སྤུ་ར། གུར་ན་
གུརྣ༑ ཨ་བི་ཤ་ཨ་བི་ཤ། ཤཱི་གྷྲཾ་ཤཱི་གྷྲཾ། མ་ཧཱ་བཛྲ་བྷཻ་ར་ཝེ། ག་ཎ་པ་ཏི་ར་ཛྙཱ་པ་ཡ་ཏི་སྭཱ་ཧཱ། ཆོ་ག་ལ་དགྲ་ཐམས་ཅད་རེངས་པར་བྱ་བ་དང༌། བྱད་སྟེམས་ཐམས་ཅད་བཅད་པ་
ལ་ནི། བའི་ལྕི་བ་ལ་དཀྱིལ་འཁོར་གྲུ་བཞི་པ་བྱས་ལ། སེམས་ཁྲོས་པས་མཚོན་ཆ་ལ་ལན་བདུན་བཟླས་བརྗོད་བྱས་ཏེ་ས་ལ་བཙུགས་ན། དེ་མ་ཐག་ཏུ་བྱད་སྟེམས་ཐམས་
ཅད་ཆད་པར་འགྱུར་རོ། །ཕ་རོལ་གྱི་དམག་ཚོགས་ཟློག་པར་འདོད་པས་ནི། དབྱུག་པ་ལ་ལན་བདུན་བཟླས་བརྗོད་བྱས་ཏེ་དེ་ཕྱོགས་སུ་འཕངས་ན། དགྲ་ཐམས་ཅད་མྱོས་པར་
འགྱུར་རོ། །ཀླུ་དབང་དུ་བྱ་བར་འདོད་ན། ཁྲོས་ཏེ་རྡོ་རྗེ་ལ་ལན་བདུན་བཟླས་བརྗོད་བྱས་ཏེ་བསྣུན་ན་ཀླུ་རྣམས་དབང་དུ་འགྱུར་རོ། །སེར་བ་ཟློག་པར་འདོད་པས་ནི། རྡོ་རྗེ་ཧ་ཅང་

83-1-424b

མ་དྲག་བར་བསྐོར་ཞིང་སྒྲ་ཡང་ཧ་ཅང་གསང་མི་མཐོ་བར་བརྗོད་ན། ཀླུ་རྣམས་སེར་བ་མི་འབེབས་པར་འགྱུར་རོ། །ཆང་སྲུང་བར་འདོད་པས་ནི། །ཆང་གི་རྫས་རྣམས་ཡུངས་ཀར་ལ་
ལན་བདུན་བསྔགས་ན་ཐུབ་པར་འགྱུར་རོ། །ནད་ཞི་བར་འདོད་པ་ལ་ནི། ནད་དང་མཐུན་བའི་སྨན་ནམ་ཆུ་ལ་ལན་བདུན་བསྔགས་ཏེ་འཐུངས་སམ་བྱུགས་ན་ནད་ལས་གྲོལ་བར་འགྱུར་
རོ༑ ༑ལས་གང་བྱེད་པ་ཐམས་ཅད་ལའང་ལན་བདུན་བཟླས་བརྗོད་བྱས་ན་བསམ་པ་དེ་འགྲུབ་པར་འགྱུར་རོ། །འཕགས་པ་རྡོ་རྗེ་འཇིགས་བྱེད་ཀྱི་གཟུངས་ཞེས་བྱ་བ་མ་རུངས་པ་ཕྱིར་
ཟློག་པ་རྫོགས་སོ།།    །།འཕགས་པས་གསུངས་པའི་གཟུངས་རྣམས་རྣམ་མང་ཡང༌། །རྡོ་རྗེ་འཇིགས་བྱེད་ཞལ་ནས་གསུངས་བའི་གཟུངས། །བསྲུང་བྱའི་ལས་བདུན་ལྡན་
པའི་གཟུངས་མཆོག་འདི། །ཀུན་གྱིས་ཐུན་མོང་མ་ཡིན་རྣལ་འབྱོར་དམ་པའི་གཟུངས། །རྣལ་འབྱོར་གྱི་རྣལ་འབྱོར་ཆེན་པོ་དོན་ཡོད་རྡོ་རྗེའི་ཞལ་སྔ་ནས་བསྒྱུར་ནས་བོད་ཀྱི་བནྡྷེ་སྐྱོ་འོད་
འབྱུང་ལ་གནང་ངོ༌།།    །།རྒྱ་གར་སྐད་དུ། ཤྲི་རཀྟ་ཡ་མཱ་རི་ཏནྟྲ་ར་ཛ་ནཱ་མ། བོད་སྐད་དུ། དབལ་གཤིན་རྗེ་གཤེད་དམར་པོ་ཞེས་བྱ་བའི་རྒྱུད་ཀྱི་རྒྱལ་པོ། དཔལ་གཤིན་རྗེ་
གཤེད་དམར་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་བཙུན་མོའི་

83-1-425a

༄༅། །བྷ་ག་རྣམས་ལ་བཞུགས་སོ། །དེར་བཅོམ་ལྡན་འདས་ཀྱིས་གསུངས་པ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་གསང་
བ་ལས་ཤིན་ཏུ་གསང་བའི་མཆོག །ཨེ་མ་ཧོ། ཕྱག་ན་རྡོ་རྗེ་ལེགས་སོ་ལེགས་སོ། །སྙིང་རྗེ་ཆེན་པོ་བྱང་ཆུབ་སེམས་དཔའ་ཆེན་པོའི་རྡོ་རྗེ། ཞེ་སྡང་རྡོ་རྗེ། བྱང་ཆུབ་སེམས་དཔའ་
སེམས་དཔའ་ཆེན་པོའི་སྙིང་པོ་གཤིན་རྗེ་གཤེད་དམར་པོའི་སྐུ་ཉོན་ཅིག །ཕྱག་ན་རྡོ་རྗེ་གསོལ་པ། གཤིན་རྗེ་འཇོམས་པ་པོ་རྣམས་ཇི་སྙེད་ལགས་པ་འདིར་བཤད་དུ་
གསོལ། གཏི་མུག་རྡོ་རྗེ་གཤིན་རྗེ་གཤེད་དང༌། ཕྲ་མ་རྡོ་རྗེ་གཤིན་རྗེ་གཤེད་དང༌། འདོད་ཆགས་རྡོ་རྗེ་གཤིན་རྗེ་གཤེད་དང༌། ཕྲག་དོག་རྡོ་རྗེ་གཤིན་རྗེ་གཤེད་ཅེས་བྱའོ།།
རྡོ་རྗེ་ཙ་རྩི་ཀ་དང༌། རྡོ་རྗེ་ཕག་མོ་དང༌། རྡོ་རྗེ་དབྱངས་ཅན་མ་དང༌། རྡོ་རྗེ་གཽ་རི་རྣམས་ཀྱང་ངོ༌། །ཟུར་དུ་བུམ་པ་བཞི་རྣམས་སོ། །དེ་ལྟར་རབ་ཏུ་བསྐོར་བའི་གཤིན་རྗེ་གཤེད་
ཀྱི་ཚོགས་ཆེན་པོ་རྣམས་སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ། རྡོ་རྗེ་སེམས་དཔའ། དེ་བཞིན་གཤེགས་པ་ཐམས་ཅད་ཀྱི་བདག་པོས་བོས་པར་གྱུར་ཏེ། དེ་ནས་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་མངའ་བདག །བདུན་ཐམས་ཅད་ངེས་པར་འཇོམས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ཉིད་ཀྱི་སྐུ་དང་གསུང་དང་

83-1-425b

ཐུགས་རྡོ་རྗེ་རྣམས་ལས་ཕྱུང་བར་མཛད་པ་ནི་།སྔགས་ཀྱི་དགུག་དང་དབང་ཆེན་དང༌། །དེ་བཞིན་ནུས་པ་རྣམ་མང་པོ། །རལ་གྲི་སྒྲུབ་དང་རྒྱལ་སྲིད་དང༌། །ཕ་རོལ་སྡེ་ནི་རྣམ་
འཇོམས་དང༌། །མི་སྣང་མིག་སྨན་བཅུད་ཉིད་དང༌། །ངེས་པར་གྲིག་ལ་འཕྲོག་པར་མཁས། །རོ་ལངས་གནོད་སྦྱིན་སྒྲུབ་པ་དང༌། །སྦྲུལ་དང་གདུག་པའི་ཚོགས་སྲུང་དང༌། །སྦྱིན་སྲེག་
དཀྱིལ་འཁོར་ལས་རྣམས་དང༌། །བྱང་ཆུབ་སེམས་ནི་རྣམ་དཔྱོད་དང༌། །ཉེར་མཁོ་ཐམས་ཅད་སྤྱོད་པ་དང༌། །ཕ་རོལ་གྲོང་དུ་རབ་འཇུག་པའོ། །འོད་ཟེར་ལྡན་ནི་མཉམ་འཁྲིགས་པའི། །
རྡོ་རྗེ་སྲུང་བའི་དོན་བསྒོམ་བྱ། །ས་ཡི་ཆ་ཡང་རྡོ་རྗེ་ཡིས། །དེ་བཞིན་ར་བ་དང་ནི་གུར། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་སྐྱེད་པ་པོ་བདུད་ཐམས་ཅད་རྣམ་
པར་འཇོམས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་གཏི་མུག་གཤིན་རྗེ་གཤེད་ལ་སོགས་པ་ཐམས་ཅད་ཀྱི་ས་བོན་འདི་ཉིད་ཀྱི་སྐུ་དང་གསུང་དང་ཐུགས་
རྣམས་ལས་ངེས་པར་ཕྱུང་ངོ༌། །དབུས་སུ་ཡའོ། །ཀྵེ་མ་མེ་དང་ཡཙྪ་ན་རཱི་ཛ་དོ་རུ་ཎ་ཡོ་ནི་ར་ཡ་ཡིག་ལ་སོགས་པ་གཤིན་རྗེ་འཇོམས་པར་འགྱུར་རོ། །གཏི་མུག་ཀྵེ་ཡིག་ལ་བརྗོད་
བྱ༑ ༑ཕྲ་མ་ཉིད་བརྗོད་མ་ཡིག་ལའོ། །འདོད་ཆགས་ཉིད་ཀྱང་མེ་ཡིག་ལ། །ད་ཡིག་ལ་ཡང་ཕྲག་དོག་ཡིན། །ལྔ་རྣམས་གཤིན་རྗེ་འཇོམས་པར་བསྒྲགས། །ཛ་ཡིག་ཙརྩི་ཀ་རུ་བརྗོད།།

83-1-426a

༄༅། །ས་ཡིག་ལ་ནི་ཕག་མོ་སྟེ། །དབྱངས་ཅན་མ་བརྗོད་དོ་ཡིག་ལ། །རུ་ཡིག་ལ་ནི་གཽ་རཱ་རི་འདོད། །ཎ་ཡོ་ནི་ར་ཟུར་བཞི་རུ། །མི་ཡི་ཐོད་པ་བཞི་རྣམས་སོ། །དེ་
ནས་ངེས་པར་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་མངའ་བདག་གཤིན་རྗེ་གཤེད་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། ཞེས་སྡང་
ཆེན་པོའི་རིགས་འདི་སྒོམ་པའི་རྣལ་འབྱོར་འདི་གསུངས་སོ། །སྦྱིན་པ་ཚུལ་ཁྲིམས་བཟོད་པར་ལྡན། །བློ་བཟང་སེམས་ཅན་དོན་དང་གཅིག །བྱམས་སོགས་ཡོན་ཏན་ཡང་
དག་རྫོགས། །དད་དང་ཐོས་པས་རྣམ་པར་བརྒྱན། །བརྩེ་བའི་བདག་ཉིད་ཅན་སྔ་དྲོ། །ཐོག་མར་ཁ་སོགས་དག་བྱས་ཏེ། །སྐྱེ་བོས་དབེན་ཕྱོགས་དུར་ཁྲོད་སོགས། །བདེ་བའི་སྟན་
ལ་རང་བརྩམ་བྱ། །རང་ཉིད་པདྨར་ཉི་མ་ལ། །རྣམ་བཀོད་ཤིན་ཏུ་གསལ་བའི་བལྟ། །དེ་འོད་རྣམས་ཀྱིས་སེམས་ཅན་དོན། །ཕུན་ཚོགས་བྱས་ནས་སྤྱན་དྲངས་ཏེ། །བླ་མ་རྫོགས་
སངས་རྒྱས་བསྒོམ་བྱ། །མ་ལུས་མཁའ་དཀྱིལ་རྣམས་ཁྱབ་པ། །དམིགས་ཏེ་དེ་རྣམས་ལ་ནི་ཕྱག །ལུས་ཀྱི་ཚོགས་ཀྱིས་རྣམ་པར་བརྩོན། །ཙརྩི་ཀ་སོགས་རྣམས་ཀྱིས་
མཆོད༑ ༑དེ་ནས་སྡིག་པ་རབ་བཤགས་བྱ། །ལུས་ངག་ཡིད་ཀྱིས་ཡང་དག་སྡིག །བྱས་དང་བྱེད་འགྱུར་དེ་བཞིན་དུ། །གང་ཡང་རྗེས་སུ་ཡི་རང་བ། །མགོན་པོ་དུས་གསུམ་

83-1-426b

བྱས་དེ་བཤགས། །རྫོགས་སངས་རྒྱས་དང་མཚུངས་རྣམས་ཀྱི། །བསོད་ནམས་ཚོགས་ལ་རྗེས་ཡི་རང༌། །རྫོགས་པའི་སངས་རྒྱས་དམ་ཆོས་བཅས། །ཚོགས་མཆོག་རྣམས་ལ་
སྐྱབས་སུ་མཆི། །ཡོན་ཏན་རྒྱ་མཚོ་ཁྱེད་རྣམས་ལ། །རང་ལུས་དག་ནི་དབུལ་བར་བགྱི། །དམ་ཆོས་ཐམས་ཅད་སྟོན་མཛད་ཅིང༌། །ཤིན་ཏུ་མཐར་ཐུག་མཛེས་པར་བཞུགས། །ཡང་
དག་རྫོགས་སངས་རྒྱས་དམ་ཆོས། །དེ་ཉིད་སྦྱིན་སོགས་རང་བཞིན་ལ། །སྐུ་གསུམ་ཡེ་ཤེས་ཐོབ་ཕྱིར་དུ། །རབ་ཏུ་དང་བས་གནས་པར་བགྱི། །སེམས་ཅན་རྣམས་ཀྱི་དོན་བསྒྲུབ་
ཕྱིར༑ ༑རྫོགས་པའི་བྱང་ཆུབ་སེམས་བསྐྱེད་བགྱི། །བསོད་ནམས་ཡང་དག་ཉེར་སྒྲུབ་གང༌། །རྫོགས་པའི་བྱང་ཆུབ་ཏུ་ཡོངས་བསྔོ། །དཔལ་ལྡན་གཤིན་རྗེ་མཐར་བྱེད་དུ། །གྱུར་
ནས་བདག་གིས་འགྲོ་ཕན་བགྱི། །སྨོན་ལམ་འདི་ནི་བཏབ་བྱས་ཏེ། །དེ་དང་དེ་རྣམས་བློས་གཤེགས་བྱ། །བརྩེ་བས་ཆོ་ག་བཞིན་བལྟས་ཏེ། །སྣ་ཚོགས་སྟོང་པར་རྣམ་བསམ་
བྱ༑ ༑སྦྱོར་བ་བྲལ་བའི་རང་བཞིན་ཏེ། །རྒྱུ་ཉིད་ཀྱིས་དང་མཚན་མ་མེད། །རྣམ་པར་རྟོག་དང་བྲལ་ཉིད་ཕྱིར། །སྨོན་པ་རྣམ་པར་སྤངས་པའོ། །ཨོཾ་ཤཱུ་ནྱ་ཏཱ་ཛྙཱ་ནཱ་བཛྲ་སྭཱ་བྷ་ཝ་ཨཱཏྨ་
ཀོ྅ཧཾ། ཡཾ་རཾ་བཾ་ལཾ་དཀྱིལ་འཁོར་བཞི། །བསྡུས་པའི་བྷྲུཾ་ཡིག་ལས་སྐྱེས་པའི། །ཁང་པ་བརྩེགས་པ་བསྒོམ་པར་བྱ། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་བརྒྱན་པ་སྟེ། །དོ་

83-1-427a

༄༅། །ཤལ་དོ་ཤལ་ཕྱོད་པས་སྤྲས། །ལྷ་དང་ལྷ་མོས་ལེགས་པར་མཛེས། །སྣ་ཚོགས་རྩེ་མོ་རླུང་བསྐྱོད་པའི། །བདན་དྲིལ་བུ་མཉམ་པར་ལྡན། །དེ་ཡི་དབུས་
གནས་པཾ་ཡིག་གིས། །སྣ་ཚོགས་པདྨ་རྣམ་བསམ་བྱ། །དེར་ནི་ལྟེ་བའི་དབུས་གནས་པའི། །སྣ་ཚོགས་རྡོ་རྗེ་དབྱུག་པར་བཅས། །མཚན་མ་མཐའ་དག་ཡོངས་གྱུར་ནས། །ཞེ་
སྡང་བདག་ཉིད་རྣམ་པར་བསྒོམ། །པདྨ་ཉི་མ་མཉམ་མནན་ཅིང༌། །མ་ཧེ་དམར་པོའི་སྟེང་བཞུགས་པ། །གཡོན་བརྐྱང་པ་ཡི་ཞབས་ཀྱིས་ནི། །བདུད་རྣམས་ཐམས་ཅད་ངེས་
འཇོམས་པ། །ཉི་མ་བྱེ་བའི་འོད་ལྡན་ལྷ། །རོ་ལངས་མ་ཡིས་མགྲིན་མཁྱུད་ཅིང༌། །དཔའ་བོ་ཞལ་གཅིག་ཕྱག་གཉིས་པ། །ཀླུ་ནི་བརྒྱད་ཀྱིས་རྣམ་པར་བརྒྱན། །སྤྱན་གསུམ་
དམར་པོ་འཇིགས་པ་སྟེ། །ཁྲག་ལྡན་མགོ་བོའི་ཕྲེང་བ་ཅན། །གཡས་ན་རྡོ་རྗེ་དབྱུག་པ་དང༌། །གཡོན་ན་ཐོད་པ་འཛིན་པའོ། །ཁྲོ་བོ་ཞལ་དང་མཉམ་ལྡན་ཞིང༌། །ལྗགས་
འདྲིལ་མཆེ་བ་གཙིགས་པ་ཅན། །ཁྲོ་གཉེར་ལྡན་ཞིང་སྐུ་རྒྱས་པ། །སྟག་གི་པགས་པས་རྐེད་པ་གཡོགས། །ཐུང་ཞིང་གསུས་འཕྱང་འཇིགས་པར་བྱེད། །དྲི་མེད་དག་པའི་
འོད་ཟེར་འབར། །རོ་ལངས་མ་ཡི་གཡས་པ་ན། །གྲི་གུག་གཡོན་ན་ཐོད་པ་ཅན། །སྤྱན་གསུམ་ལྡན་ཞིང་སྐྲ་གྲོལ་བ། །ཕྱག་རྒྱ་ལྔས་ནི་རྣམ་པར་བརྒྱན། །མགོ་ཡི་ཕྲེང་བ་

83-1-427b

མཉམ་ལྡན་ཞིང༌། །གཙོ་བོའི་མཆུ་ལ་མྱང་བ་མོ། །ཤར་གྱི་འདབ་མ་ལ་གཏི་མུག་རྡོ་རྗེ་དཀར་པོ་རྡོ་རྗེ་ཙ་རྩི་ཀཱ་དང་སྙོམས་པར་ཞུགས་སོ། །ལྷོའི་འདབ་མ་ལ་ཕྲ་མ་གཤིན་རྗེ་
གཤེད་སེར་པོ་རྡོ་རྗེ་ཕག་མོ་དང་སྙོམས་པར་ཞུགས་པའོ། །ནུབ་ཀྱི་འདབ་མ་ལ་འདོད་ཆགས་གཤིན་རྗེ་གཤེད་དམར་པོ་རྡོ་རྗེ་དབྱངས་ཅན་མ་དང་སྙོམས་པར་ཞུགས་པའོ། །
བྱང་གི་འདབ་མ་ལ་ཕྲག་དོག་གཤིན་རྗེ་གཤེད་ལྗང་གུ་རྡོ་རྗེ་གཽ་རྭི་དང་སྙོམས་པར་ཞུགས་བའོ། །ཙརྩི་ཀཱ་ནག་མོ། ཕག་མོ་སེར་མོ། དབྱངས་ཅན་མ་དཀར་མོ། གཽ་རཱི་ལྗང་
གུ་།གཡོན་པ་ན་ཐོད་པ་དང༌། གཡས་པ་ན་གྲི་གུག་སྟེ། ཕྱག་དང༌། ཞལ་དང༌། དབྱིབས་ནི། དཔའ་བོ་ཇི་ལྟ་བ་བཞིན་ནོ། །མེའི་ཟུར་དུ་མུ་མེན་གྱི་བུམ་པ་བཞི་མཉམ་གྱིས་གང་
བའོ༑ ༑བདེན་བྲལ་དུ་གསེར་གྱི་བུམ་པ་གླ་རྩིས་གང་བའོ། །རླུང་དུ་བྱི་རུའི་བུམ་པ་སིཧླས་གང་བའོ། །དབང་ལྡན་དུ་དངུལ་གྱི་བུམ་པ་ག་བུར་གྱིས་གང་བ་སྟེ་ཐོད་པས་ཁ་བཅད་
པ་རྣམ་པར་སྒོམ་པའོ། །ཁྲོ་བོ་འཆིང་བའི་སྔགས་གསུངས་པ། གཙོ་བོ་དཔའ་བོའི་ནི། ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། སྙིང་པོའི་སྔགས་སོ། །ཨོཾ་ཧཽཾ་ཀྵཽ་ཀྵ་ཡཾ་ཀ་
རཱ་ཡ། གྲིཧྣ་གྲིཧྣ་ཧཱུཾ་ཧཱུཾ་ཕཊ་ཕཊ་སྭཱཧཱ། ཉེ་བའི་སྙིང་པོའི་སྔགས་སོ། །ཨོཾ་མ་ཧཱ་ཡཀྵ་སེ་ནཱ་དྷི་པ་ཏ་ཡོ་མ་ཧཱ་དུར་དཱནྟ་ད་མ་ཀཱ་ཡ་ནཱ་ཤ་ལ་ནཱ་ཤ་ཡ། བི་དྲཱ་པ་ཡ་བི་དྲཱ་པ་ཡ་ཧཱུཾ་ཧཱུཾ་ཕཊ་

83-1-428a

༄༅། །ཕཊ་སྭཱཧཱ། ཕྲེང་བའི་སྔགས་སོ། །ཨོཾ་དྭེ་ཥ་ར་ཏི་ནུ་ད་ནུ་ད་ཏྲུ་ཊ་ཏྲུ་ཊ་ཧཱུཾ་ཛཿསྭཱཧཱ། རྗེ་བཙུན་མའི་སྔགས་སོ། །ཨོཾ་མོ་ཧཱ་ནྟ་ཀྲྀཏ་ཧཱུཾ་ཧཱུཾ་ཕཊ། ཨོཾ་པི་ཤུ་ནཱནྟ་
ཀྲྀཏ་ཧཱུཾ་ཧཱུཾ་ཕཊ། ཨོཾ་ར་གཱནྟ་ཀྲྀཏ་ཧཱུཾ་ཧཱུཾ་ཕཊ། ཨོཾ་ཨཱི་ར་ཥྱནྟ་ཀྲྀཏ་ཧཱུཾ་ཧཱུཾ་ཕཊ། དཔའ་བོ་བཞིའི་སྔགས་སོ། །ཨོཾ་མོ་ཧ་ར་ཏི་ཧཱུཾ་ཛཿཨོཾ་པི་ཤུ་ན་ར་ཏི་ཧཱུཾཿཛཿ། ཨོཾ་རཱ་ག་
ར་ཏི་ཧཱུཾཿཛཿ། ཨོཾ་ཨིར་ཥྱ་ར་ཏི་ཧཱུཾ་ཛཿ། དཔའ་བོའི་དབང་ཕྱུག་མ་བཞིའི་སྔགས་སོ། །ཨོཾ་མརྨེ་མརྨ་བི་གྷ་ཏེ། ཨོཾ་བཛྲ་ཙརྩི་ཀེ །ཧ་ར་ཧ་ར། བུཀྐཾ་མཱ་ར་ཡ། ཨ་མུ་ཀཱ་ཡ་ཛཿ།
ཨོཾ་གྷོ་ཎེ༑ སུ་གྷོ་ཎེ། བཛྲ་མཱ་མ་ཀཱི །བྷ་ར་བྷ་ར། སཾ་བྷ་ར་སཾ་བྷ་ར་ཧཱུཾ་ཛཿ། ཨོཾ་མརྨེ་མརྨ་ཀྵོ་བྷ་ཎི་བཛྲ་ས་ར་སྭ་ཏི། ད་ར་ད་ར། ཐ་ར་ཐ་ར། ཕ་ར་ཕ་ར། ཀཾ་པ་ཀཾ་པ། དྷུ་ན་དྷུ་ན་ཧཱུཾ་
ཨ་མུ་ཀཾ་ཛཿ། ཨོཾ་གཾ་བྷཱི་རེ། བཛྲ་ཀརྟི་ཀེ །གྷ་གྷ་རཀྟ་ཤོ་ཎི་ཏ་བྲི་ཡེ། གཽ་རཱི་ཡེ་ཨ་མུ་ཀཾ་ཛཿ། གདེངས་ཅན་མཐའ་ཡས་སྔོན་པོ་ཡིས། །སྐྲ་བཅིངས་ཤིན་ཏུ་འཇིགས་པར་
མཛད༑ ༑ཀླུ་ནི་འཇོག་པོ་དམར་པོ་ཡིས། །རྣ་བར་དྲག་པོའི་རྣ་རྒྱན་བྱས། །རིགས་ལྡན་སྣ་ཚོགས་དཔུང་པའི་རྒྱན། །གདེངས་ཅན་སེར་པོ་དུང་སྐྱོང་ནི། །ལག་གདུབ་དག་ཏུ་
འཛིན་པ་སྟེ། །པདྨ་དཀར་པོ་དོ་ཤལ་མཛེས། །ཀ་རྐོ་ཊ་ནི་སྔོ་བསངས་ཀྱང༌། །མཆོད་ཕྱིར་ཐོགས་པས་མཛེས་པ་སྟེ། །གདེངས་ཅན་ནོར་རྒྱས་བདུད་རྩི་ཡི། །ཁ་དོག་ལྟ་བུའི་

83-1-428b

སྐ་རགས་བྱས། །པད་རྩ་ལྟ་བུ་དཀར་བའི་མདོག །པདྨ་ཆེན་པོས་རྐང་གདུབ་བྱས། །ཐམས་ཅད་ཕུད་ཀྱི་རྣམ་པ་སྒྲོག །ལྕེ་གཉིས་ཕྲེང་བའི་མཆེ་བ་ཅན། །ཞེས་པ་འཁོར་བ་མྱང་
འདས་ཀྱིས། །གཟུགས་ཅན་གཤིན་རྗེ་གསོད་པ་སྟེ། །རྣམ་རྟོག་ཐམས་ཅད་གཞོམ་པའི་ཕྱིར། །སྔགས་ཀྱིས་ཡང་དག་བྱིན་བརླབ་བྱ། །རང་ཉིད་ས་བོན་ལྕགས་ཀྱུས་དགུག།
ཞལ་ནས་ཞུགས་ཏེ་ཐམས་ཅད་དུ། །མཁའ་ཁྱབ་རྫོགས་པའི་སངས་རྒྱས་ཀུན། །ཞལ་ནས་ཞུགས་རྣམས་སྙིང་གར་ཞུ། །དེར་ནི་ས་བོན་ཕྱུང་བྱས་ཏེ། །རྡོ་རྗེའི་ལམ་ནས་
ཞུ་བ་སྟེ། །རང་འོད་པདྨའི་ནང་གནས་པ། །ས་བོན་རང་བཞིན་ཅན་བལྟ་བྱ། །ས་བོན་དེ་རྣམས་ཀྱིས་བྱིན་བརླབ། །འོད་ཟེར་མི་བཟད་འཕྲོ་བ་ནི། །མཁས་པས་ཆོ་ག་བཞིན་
བསྒོམ་བྱ། །བལྟས་ཏེ་སྙིང་གར་ཞུ་བྱས་ལ། །རྡོ་རྗེའི་ལམ་ནས་ངེས་ཕྱུང་སྟེ། །རང་གི་རིག་མའི་པདྨ་ཡི། །ཟེ་འབྲུར་ལྷ་མོའི་ཚོགས་བལྟ་བྱ། །མེ་ཏོག་སྣ་ཚོགས་ཉེར་སྤྱོད་སོགས།།
ལག་པའི་ཡལ་གས་བཟུང་བ་དང༌། །ཡིད་འཕྲོག་ཀླུ་ཡི་མཆོད་པ་དང༌། །སྣ་ཚོགས་གར་གྱི་རང་བཞིན་ཉིད། །བདེ་བ་ཆེན་པོ་རབ་སྟེར་བ། །རོལ་བཅས་དེ་རྣམས་ཀྱིས་མཆོད་
བྱ༑ ༑ཀྱེ་ཀྱེ་གཤིན་རྗེ་གཤེད་དམར་པོ། །བླ་མ་སྲིན་པོའི་གཟུགས་རང་བཞིན། །ཁྱོད་མཐོང་ཁོ་བོ་རྣམ་བར་འཇིགས། །བླ་མ་ཁྲོ་བོའི་རང་བཞིན་སྤོངས། །ཁྱོད་ཀྱིས་གར་

83-1-429a

༄༅། །མཛད་ས་སྟེང་དང༌། །ས་བླ་དང་ནི་ས་འོག་གཡོ། །ཆགས་པས་བརྒྱན་པའི་ཁྲོ་བོ་ཡིད། །གར་མཛད་ཁྱོད་ནི་རོ་ལངས་ལགས། །སྐུ་ནི་དམར་ཞིང་ཐུང་བ་སྟེ། །
རྣམ་པ་སྣ་ཚོགས་གཟུགས་སྤྲུལ་པ། །རྡོ་རྗེ་དབྱངས་ཅན་མས་བཏུད་ཞུས། །གར་མཛད་ཁྱོད་ནི་བདེ་བ་ཆེ། །ཧྲཱིཿཥྚིཿགསང་སྔགས་དག་གིས་ཁྱོད། །ས་གསུམ་པོ་ཡི་འཁྲུལ་
པ་སེལ༑ ༑སྙིང་རྗེའི་ཁྲོ་བོ་རྗེ་བཙུན་ཁྱོད། །གར་མཛད་འགྲོ་བ་རྣམས་ལ་གཟིགས། །ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷ་ཝ་ཨཱཏྨ་ཀོ྅ཧཾ། སྒྲ་ཡི་ཚོགས་རྣམས་ཐམས་ཅད་ནི།།
སྒྲ་བརྙན་དང་མཚུངས་རྣམ་པར་བལྟ། །འཁོར་ལོའི་གཙོ་ལ་བསྟོད་བྱས་ཏེ། །དེ་ཡིས་དེ་རྣམས་དེ་ལྟ་བཞིན། །གཏི་མུག་རྡོ་རྗེའི་རང་བཞིན་ཁྱོད། །ཤིན་ཏུ་འཇིགས་པ་གཤིན་རྗེ་
གཤེད༑ ༑སྟོན་པ་སངས་རྒྱས་ཀུན་རང་བཞིན། །སྐུ་ཡི་རྡོ་རྗེ་ཁྱོད་ཕྱག་འཚལ། །ཕྲ་མ་རྡོ་རྗེའི་རང་བཞིན་ཁྱོད། །ཤིན་ཏུ་འཇིགས་པའི་གཤིན་རྗེ་གཤེད། །ཐུགས་ཀྱི་རྡོ་རྗེ་རབ་
གསལ་བ། །རིན་ཆེན་རྡོ་རྗེ་ཁྱོད་ཕྱག་འཚལ། །འདོད་ཆགས་རྡོ་རྗེའི་རང་བཞིན་ཁྱོད། །ཁྱབ་བདག་ཆགས་པའི་ཆོས་འབྱུང་གནས། །དབྱངས་མཆོག་ཀུན་གྱི་མཆོག་གི་
མཆོག །གསུང་གི་རྡོ་རྗེ་ཁྱོད་ཕྱག་འཚལ། །ཕྲག་དོག་རྡོ་རྗེའི་རང་བཞིན་ཁྱོད། །ལས་ཀུན་བྱེད་པའི་གཤིན་རྗེ་གཤེད། །སྐུ་ཡི་རྡོ་རྗེ་རབ་གསལ་བ། །ཕྱག་ན་རལ་གྲི་ཁྱོད་

83-1-429b

ཕྱག་འཚལ། །སངས་རྒྱས་ཀུན་གྱི་རང་བཞིན་ཁྱོད། །སངས་རྒྱས་ཐམས་ཅད་གཅིག་བསྡུས་པས། །སངས་རྒྱས་ཀུན་རབ་མཆོག་གི་མཆོག །དཀྱིལ་འཁོར་དབང་ཕྱུག་ཁྱོད་ཕྱག་
འཚལ༑ ༑ཨཿཡིག་ལས་སྐྱེས་པདྨའི་སྣོད། །མི་མགོ་གསུམ་གྱི་སྟེང་གནས་པ། །དག་པར་རྣམ་པར་བསྐྱེད་བྱས་ཏེ། དེར་ནི་འོག་ཏུ་མེ་དཀྱིལ་འཁོར། །ཟུར་གསུམ་རཾ་ཡིག་ལས་
བྱུང་བའོ། །དེར་ནི་འོག་ཏུ་རླུང་དཀྱིལ་འཁོར། །སྔོན་པོ་གཡོ་བ་གཞུ་ལྟ་བུ། །བ་དན་གྱིས་མཚན་ཡཾ་ལས་བྱུང༌། །དེར་ནི་དེའི་མིང་དང་པོ་ལས། །བསྐྱེད་དེ་རྣམ་སྣང་ལ་སོགས་པ། །དཾ་
ཡིག་སོགས་ལས་ཡང་དག་བྱུང༌། །གླང་པོ་ཆེ་ལ་སོགས་པ་ལྔས། །ཧཱུཾ་སྐྱེ་རྡོ་རྗེའི་ཁ་ཆོད་ཀྱིས། །བཀབ་པ་མཁས་པས་བསྒོམ་པར་བྱ། །མེ་ལ་རླུང་གིས་བསྐྱོད་པ་ན། །དེར་ནི་ཞུ་བ་
རྣམ་བསམ་བྱ། །རྡོ་རྗེའི་རོ་མཉམ་དག་གྱུར་ཅིང༌། །ཤིན་ཏུ་དྲི་མ་མེད་བལྟས་ཏེ། །ཧཱུཾ་ཡིག་འོད་ཀྱིས་སངས་རྒྱས་རྣམས། །སྤྱན་དྲངས་ཡེ་ཤེས་རང་བཞིན་ཅན། །སྔགས་ཀྱི་གཟུགས་
ཀྱིས་རབ་གཞུག་ཅིང༌། །མཆོག་གི་བདུད་རྩི་ལྔར་བལྟས་ནས། །དེ་ཉིད་གསུམ་གྱིས་བྱིན་བརླབ་བྱ། །དཀྱིལ་འཁོར་བདག་པོ་ཚིམ་བྱ་སྟེ། །ལྕེ་ལ་རྡོ་རྗེ་གཙང་མ་ཉིད། །ཧཱུཾ་ཡིག་ཡང་
དག་བྱུང་བལྟ་དེར། །དེ་འོད་སྦུ་གུའི་རྣམ་པ་ལས། །ཡང་དག་བཀུག་པ་དེ་ཡིས་ཀྱང༌། །རྫོགས་སངས་རྒྱས་ཀུན་སྣ་ཚོགས་གནས། །དཀྱིལ་འཁོར་བ་རྣམས་དེ་བཞིན་གཞན། །

83-1-430a

༄༅། །ཡེ་ཤེས་འོད་ཀྱིས་སྙིང་གར་བཀུག །ཀུན་ཏུ་རྟོག་པ་ཐམས་ཅད་སྤང༌། །ཐོག་མ་ཐ་མ་དབུས་དབྱེ་བས། །དེར་ཡང་གཟུང་བ་གཅིག་ཡོད་མིན། །དེ་ཉིད་ཀྱིས་
ནི་འཁྲུལ་གཟུགས་མེད། །གང་ལ་འཁྲུལ་པ་གཉིས་ལ་གནས། །ཐམས་ཅད་ཚེ་ན་སེམས་འཁྲུལ་མེད། །ལུས་ནི་སྤྲོ་དང་སྡུད་པའོ། །དེ་བཞིན་གཤེགས་པ་ཐམས་ཅད་ཀྱི་
སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། མངོན་པར་རྟོགས་པའི་ལེའུ་སྟེ་དང་པོའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་
ཐམས་ཅད་ཀྱིས་བཅོམ་ལྡན་འདས་རྡོ་རྗེ་འཆང་ཆེན་པོ་ལ་བསྟོད་པའི་རྒྱལ་པོ་འདིས་གསོལ་བ་བཏབ་པ། ལས་ཀྱི་དབྱེ་དང་རབ་དབྱེ་ལས། །ཇི་ལྟར་སེམས་ཅན་རབ་ཏུ་
འཇུག །རྡོ་རྗེ་ཆེན་པོས་བཤད་དུ་གསོལ། །ཡེ་ཤེས་རྒྱ་མཚོ་རྣམས་ཉན་འཚལ། །དེ་ནས་རྡོ་རྗེ་འཆང་རྒྱལ་པོ། །ཉེས་པ་ཐམས་ཅད་གསོ་བའི་བདག །ལས་ཀུན་རབ་ཏུ་སྒྲུབ་པ་
པོ༑ ༑གསུང་ནི་འདི་དག་བཀའ་སྩལ་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེའི་མཐུ་མངའ་བ་ལ་མཆོད་པ་བྱས་ཏེ་ཕྱག་འཚལ་བ།
བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཡང་དང་ཡང་དུ་ཕྱག་འཚལ་ཞིང༌། བཅོམ་ལྡན་འདས་ཀྱི་གསུང་མཉན་ཏོ། །དེ་ནས་རྡོ་རྗེ་འཆང་རྒྱལ་པོས། །དབང་བྱེད་

83-1-430b

འཁྲུལ་འཁོར་རབ་གསལ་བྱེད། །གཤིན་རྗེ་གཤེད་ནག་འཁྲུལ་འཁོར་རྣམས། །མ་བྱུང་འབྱུང་བར་མི་འགྱུར་རོ། །བུད་མེད་དབང་བྱེད་ཕྱིར་དེ་བཞིན། །བསྲུང་བའི་དོན་དུ་བྱ་བ་
ཉིད༑ ༑གི་ཝང་གཟུང་བྱ་ཞི་བ་ལ། །གྲོ་ག་དེ་བཞིན་སྨྱུག་ཤུན་ལ། །འཁོར་ལོ་གཉིས་ནི་མངོན་བྲིས་ཏེ། །ན་མཿམིང་ནི་ནང་དུ་སྤེལ། །ནག་པོ་རྩ་བ་སོགས་སྤངས་ཏེ། །ཁམ་ཕོར་
གཉིས་ནི་ཁ་སྦྱར་ལ། །མར་དང་སྦྲང་རྩིའི་དབུས་བཞག་སྟེ། །སྲད་བུ་དཀར་པོས་དཀྲི་བར་བྱ། །མེ་ཏོག་དཀར་པོས་ཐུན་གསུམ་དུ། །ཤར་དུ་ཁ་བལྟས་མཆོད་པར་བྱ། །གཤིན་རྗེ་
མཐར་བྱེད་ཟླ་ཤེལ་འོད། །བདག་ཉིད་བསམས་ཏེ་འདུ་འགོད་བྱ། །བསྒྲུབ་བྱ་ཟླ་བའི་དཀྱིལ་འཁོར་ལ། །ཞེན་པ་བལྟས་ཏེ་དབང་བསྐུར་བྱ། །བུམ་པ་དཀར་པོ་ཟླ་འདྲ་བ། །བདུད་རྩི་ལྔ་
ཡིས་གང་རྣམས་ལ། །རྫོགས་པའི་སངས་རྒྱས་ཁྲུས་བྱེད་པ། །བལྟས་ནས་བཟླས་པ་བརྩམ་བར་བྱ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ན་མཿལྷ་སྦྱིན་ལ་ཤཱནྟིཾ་ཀུ་རུ་ན་མཿ།
ཞི་བའི་དམ་ཚིག་གསུངས་པ་འོ། །སྐྱེས་པ་རྣམས་ཀྱི་ཞི་བ་ལ། །གུར་གུམ་གྱིས་བྲིས་རྒྱས་པ་ལའང༌། །ཁ་ཆེ་རྣམས་ཀྱིས་འཁོར་ལོ་གཉིས། །སྭཱ་ཧཱ་མིང་གི་ནང་དུ་སྤེལ། །བསྒྲུབ་བྱའི་
མིང་ནི་བླངས་ནས་ནི། །མར་དང་སྦྲང་རྩིའི་དབུས་བཞག་ནས། །ཁམ་ཕོར་ཁ་སྦྱར་དུ་བཞག་སྟེ། །སྲད་བུ་སེར་པོས་དཀྲི་བར་བྱ། །མེ་ཏོག་སེར་པོས་ཐུན་གསུམ་དུ། །བྱང་དུ་ཁ་བལྟས་

83-1-431a

༄༅། །མཆོད་པར་བྱ། །གཤིན་རྗེ་འཇོམས་པ་སྐུ་མདོག་སེར། །བདག་ཉིད་ངེས་པར་བལྟ་བར་བྱ། །བསྒྲུབ་བྱ་སེར་པོ་ཟླ་བར་གནས། །བུམ་པ་སེར་པོས་དབང་
བསྐུར་བྱ། །དབང་བསྐུར་བ་ནི་བསྒོམས་ནས་སུ། །རྒྱས་པར་བྱེད་འདོད་ཡང་དག་བཟླ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱཧཱ། ལྷས་སྦྱིན་གྱི་པུཥྚིཾ་ཀུ་རུ་སྭཱ་ཧཱ། བཽ་ཥ་ཊ་ཨོཾ་
ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱ་ཧཱ། བཽ་ཥ་ཊ་ལྷས་སྦྱིན་གྱི་པུཥྚིཾ་ཀུ་རུ་བཽ་ཥ་ཊ་ཅེས་གསུངས་ཏེ། བཅོམ་ལྡན་འདས་ཀྱི་རྒྱས་པའི་དམ་ཚིག་གོ །གྲོ་ག་འམ་ཡང་ན་རས་དག་
ལ༑ ༑རྒྱ་སྐྱེགས་ཁུ་བ་འམ་ཙནྡན་དམར། །མིང་མེད་ཁྲག་དང་བསྲེས་པ་ཡིས། །འཁོར་ལོ་གཉིས་ནི་མཉམ་བྲིས་ཏེ། །ཧོཿཡིག་གིས་ནི་ནང་དུ་སྤེལ། །ནག་པོ་ལ་སོགས་
སྤངས་འཁྲུལ་འཁོར། །ཁམ་ཕོར་གཉིས་ནི་ཁ་སྦྱར་ཏེ། །མར་དང་སྦྲང་རྩིས་ཡོངས་གང་བར། །སྲད་བུ་དམར་པོས་དཀྲི་བར་བྱ། །ནུབ་ཏུ་མངོན་པར་ཕྱོགས་བྱས་ཏེ། །མེ་ཏོག་
དམར་པོས་མཆོད་པར་བྱ། །བདག་ཉིད་གཤིན་རྗེ་འཇོམས་པ་པོ། །སྐུ་མདོག་དམར་པོ་ཆེར་འབར་བ། །བསྒྲུབ་བྱ་ཟླ་བ་དམར་པོ་ལ། །ཞོན་པ་ཉིད་ཀྱང་རྣམ་བསམ་བྱ། །རང་
ལུས་ལས་འཕྲོས་འོད་ཟེར་ནི། །དམར་པོ་ལྕགས་ཀྱུའི་དབྱིབས་རྣམས་ཀྱིས། །བསྒྲུབ་བྱ་བཀུག་པར་བསམས་ནས་ནི། །སྤྲོ་བའི་སྔགས་ནི་ཁྲི་བཟླ་བྱ། །དེ་ཡིས་བསྒྲུབ་བྱ་

83-1-431b

བརྒྱལ་འགྱུར་ཞིང༌། །རྐང་པ་དག་ནི་དེ་བཞིན་འགྱེལ། །གོས་དང་བྲལ་བའི་སྐྲ་གྲོལ་པ། །བསམས་ཏེ་བཟླས་པ་བརྩམ་པར་བྱ། །གལ་ཏེ་དབང་དུ་མ་གྱུར་ན། །བུད་མེད་སེང་ལྡེང་མེ་ལ་
ནི༑ ༑མར་སོགས་དོར་བཅས་བརྟུལ་ཞུགས་ཅན། །འཁོར་ལོ་དེ་ནི་གདུང་བར་བྱ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཧོཿལྷས་སྦྱིན་གྱི་མཆོད་སྦྱིན་བ་ཤིཾ་ཀུ་རུ་ཧོཿ། ཨོཾ་ཧྲཱིཿ
ཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། བཽ་ཥ་ཊ་ལྷས་སྦྱིན་གྱི་བ་ཤཱ་མཱ་ན་མཆོད་སྦྱིན་བཽ་ཥཊ། ཅེས་གསུངས་ཏེ། བཅོམ་ལྡན་འདས་ཀྱི་དབང་དུ་བྱ་བའི་དམ་ཚིག་གོ །དུར་ཁྲོད་རས་
སམ་ཡང་ན་ནི། །རང་བྱུང་བསྐུས་པའི་རས་དག་ལ། །རྒྱ་སྐྱེགས་སྒ་རློན་ཁྲག་བསྲེས་པས། །འཁོར་ལོ་གཉིས་ནི་མཉམ་བྲིས་ཏེ། །ཛཿཡིག་དང་ནི་ཧྲཱིཿཡིག་གིས། །བསྒྲུབ་བྱའི་མིང་
ནི་ནང་སྤེལ་བྱ། །བཙུན་མོའི་པདྨའི་སྣོད་དུ་ནི། །ཁ་སྦྱར་བཞག་སྟེ་མཆོད་པར་བྱ། །སྲད་བུ་དམར་པོས་དཀྲིས་ནས་ནི། །མེ་ཏོག་དམར་པོས་མཆོད་པར་བྱ། །བདག་ཉིད་གཤིན་རྗེ་
གཤེད་པོ་ནི། །མཚམས་ཀྱི་ཉི་མ་ལྟར་འབར་བ། །ལྕགས་ཀྱུ་ཁ་དོག་དམར་པོ་ཡིས། །བསྒྲུབ་བྱ་བཀུག་པ་ཉིད་བསྒོམ་བྱ། །ལྕགས་ཀྱུ་རྣམས་ཀྱིས་སྙིང་ཕུག་ཅིང༌། །ཞགས་
པས་རྐེད་པ་ལ་བཅིངས་ཏེ། །རླུང་གི་དཀྱིལ་འཁོར་སྦྱོར་བ་ལས། །སེངྒེ་དམར་བོ་མཉམ་ཞོན་པ། །རྫས་ལྔ་ཡིས་ནི་གསང་བྱ་སྟེ། །དེ་ནི་འོང་བར་རྣམ་བསམ་བྱ། །གལ་ཏེ་

83-1-432a

༄༅། །བསྒྲུབ་བྱ་མ་འོངས་ན། །སེང་ལྡེང་ཤིང་མེ་འབར་བ་ལ། །འཁྲུལ་འཁོར་དེ་གསོས་བརྟུལ་ཞུགས་ཅན། །དེར་ནི་བཟླས་པ་ཡང་དག་བརྩམ། །ཨོཾ་ཧྲཱིཿཥྚྲི་
ཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་ཧྲཱིཿཨཱ་མུ་ཀ་ཨཱ་ཀཪྵ་ཡ་ཧྲཱིཿ། ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཛཿལྷས་སྦྱིན་ཨཱ་ཀཪྵ་ཡ་ཛཿ། ཞེས་གསུངས་ཏེ། བཅོམ་ལྡན་འདས་
ཀྱི་འགུགས་པའི་དམ་ཚིག་གོ །བློ་ལྡན་དུར་ཁྲོད་རས་མ་ལ། །ཡུང་བ་ཡི་ནི་ཁུ་བ་ཡིས། །འཁོར་ལོ་གཉིས་ནི་མཉམ་བྲིས་ཏེ། །ལཾ་ཡིག་གིས་ནི་ནང་དུ་སྤེལ། །བསྒྲུབ་བྱའི་མིང་
ནི་ཡང་དག་བླང༌། །ཁམ་ཕོར་ཁ་སྦྱར་དུ་བཞག་སྟེ། །ཁམ་ཕོར་སེར་པོ་སྟེང་བཞག་ནས། །དེར་ནི་མཁས་པས་རི་མོ་བྲི། །དང་པོ་རི་མོ་བཞི་བཅུ་བདུན། །མཉམ་པར་བཞག་
སྟེ་མཉམ་བྲི་བྱ། །ལྕོག་བརྒྱད་དུ་གྲགས་རི་རབ་ནི། །དེ་ཡི་སྟེང་དུ་ཡང་དག་བྲི། །ཧཱུཾ་ཡིག་དང་ནི་བཾ་ཡིག་སྟེ། །དེ་ཡིས་རི་རབ་ནང་དུ་སྤེལ། །དེ་ཡི་ནང་དུ་ལཾ་ཡིག་གིས། །དབང་
ཆེན་དཀྱིལ་འཁོར་དགོད་པར་བྱ། །སྣ་ཚོགས་རྡོ་རྗེས་མནན་པ་ལ། །སྲད་བུ་སེར་པོས་དཀྲི་བར་བྱ། །བདག་ཉིད་གཤིན་རྗེ་གཤེད་པོ་ནི། །སྐུ་མདོག་སེར་པོ་རྣམ་བསམ་
བྱ༑ ༑ལྷོ་རུ་མངོན་ཕྱོགས་རྣལ་འབྱོར་པས། །དབང་ཆེན་དཀྱིལ་འཁོར་དང་ལྡན་པའི། །བསྒྲུབ་བྱ་སེར་པོ་རྣམ་བསམས་ནས། །རི་རབ་ཀྱིས་མནན་མྱུར་དགོད་བྱ། །སྣ་ཚོགས་

83-1-432b

རྡོ་རྗེ་མཉམ་མནན་ལ། །དབང་ཆེན་དཀྱིལ་འཁོར་ལས་འོག་ཏུ། །མནྡྷ་ར་སོགས་འཇིགས་རུང་རི། །གངས་རི་གཡོ་མེད་མཚུངས་རྣམས་ཀྱིས། །བསྒྲུབ་བྱ་མནན་པ་བསྒོམ་བྱ་སྟེ། །དེ་ཉིད་
བཟླས་པ་བྱ་བ་ཉིད། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ལཾ་ལྷས་སྦྱིན་སྭ་སྠཱ་ན་སྟཾ་བྷ་ཡ་ལཾ་སྭཱཧཱ། ཞེས་གསུངས་ཏེ། བཅོམ་ལྡན་འདས་ཀྱི་རངས་པ་ཆེན་པོའི་དམ་ཚིག་གོ །ངག་ནི་
རེངས་པར་འདོད་པ་ཡིས། །རང་བཞིན་འཁོར་ལོ་གཉིས་བྲིས་ནས། །བསྒྲུབ་བྱའི་མིང་རྣམས་ནང་སྤེལ་ཏེ། །དེ་ལས་སྤྲོས་ཤིང་སྔགས་བཟླས་བྱ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ།
ལཾ་ལྷས་སྦྱིན་ཡ་ཐཱ་པྲརྠཱ་ཀཱཪྱ་ཀྲྀ་ཏེ་ཏཾ་ནི་བ་ར་ཡ་ཏོ་བི་རུ་པ་ཀཾ །བ་ར་ཏ་ཡ་ཏོ་བི་རུ་པ་ཀཾ །བ་ར་ཏ་ཡ་ཛྙཱ་དཏ་སྱ་ནཱ་ག་སྟཾ་བྷ་ན་ཀུ་རུ་ལཾ། ཞེས་གསུངས་ཏེ། བཅོམ་ལྡན་འདས་ཀྱི་དག་རེངས་
པའི་དམ་ཚིག་གོ །དེ་ལྟར་དགོངས་པ་གསུངས་པ་འདི། །ནང་དུ་ཤིན་ཏུ་ལེགས་སྤྲས་པས། །གཤིན་རྗེ་གཤེད་དམར་རབ་སྦྱོར་ལས། །ཉི་མ་གཅིག་གིས་འགྲུབ་པར་འགྱུར། །དུར་
ཁྲོད་རས་ལ་འཁོར་ལོ་གཉིས། །སྔར་བཞིན་བྲི་བྱ་བརྟུལ་ཞུགས་ཅན། །སྐེ་ཚེ་དང་ནི་ལན་ཚྭས་ཀྱང༌། །དུག་དང་ནིམ་པ་ཡིས་ཀྱང་སྟེ། །དེ་བཞིན་ལན་ཚྭ་ཚ་བ་གསུམ། །དུར་ཁྲོད་སོལ་བ་
ཉིད་དང་ནི། །སྨྱོ་བྱེད་འདབ་མའི་ཁུ་བ་དང༌། །དེ་བཞིན་གཏུམ་པོའི་ས་བོན་ཉིད། །མཛུབ་མོའི་ཁྲག་ནི་བླངས་བྱས་ཏེ། །ཙི་ཏྲ་ཀ་ཡི་ཁུ་བ་འམ། །ཚྭ་སྒོ་ཅན་གྱི་ས་བླངས་ཏེ། །གདོལ་པའི་

83-1-433a

༄༅། །རྫ་མའི་དྲེག་པ་དང༌། །ལྟོགས་པ་ཅན་གྱི་སྨྱུ་གུ་ཡིས། །གདུག་བའི་སེམས་ཀྱིས་བཅུ་བཞི་ལ། །ཉི་ཕྱེད་ན་བྲི་བརྟུལ་ཞུགས་ཅན། །མ་རུངས་པ་རྣམས་
བསད་རྒྱུ་ཡི། །སྣ་ཚོགས་སེམས་ཅན་རྣམ་འཇོམས་པའི། །ཧཱུཾ་ཡིག་གིས་ནི་རྣམ་སྤེལ་བྱ། །ལྷོ་རུ་མངོན་ཕྱོགས་རྣལ་འབྱོར་པ། །བདག་ཉིད་གཤིན་རྗེ་གཤེད་པོ་ནི། །གཏུམ་པོ་ཆེན་
པོ་ཁྲོ་བོའི་གཟུགས། །ཐོད་པའི་དུམ་བུས་རྣམ་པར་བརྒྱན། །མ་ཧེ་ལ་ཞུགས་ལྗགས་འགྱུར་བ། །གསུས་པ་ཆེ་ཞིང་འཇིགས་སུ་རུང༌། །གཙིགས་ཤིང་གྱེན་དུ་འབར་བའི་སྐྲ། །
དེ་བཞིན་སྨ་ར་སྨིན་མ་སེར། །གཡས་པ་རྡོ་རྗེའི་དབྱུག་པ་ཆེ། །གཡོན་པ་ཐོད་པ་ཉིད་ཀྱང་སྟེ། །རྣམ་འགྱུར་མཆེ་བ་གཙིགས་པའི་ཞལ། །བསྐལ་པའི་མེ་ལྟར་ཡང་དག་
མཚུངས། །དེ་ལྟར་བདག་ཉིད་རྣམ་བསམས་ཏེ། །དེ་མདུན་བསྒྲུབ་བྱ་མྱུར་དགོད་བྱ། །དྲི་ལྡན་རིམས་གཟིར་ནད་རྣམས་ཀྱིས། །གདུག་པའི་ལུས་ལ་གཟིར་བ་དང༌། །གོས་
དང་བྲལ་བས་འདར་བ་དང༌། །ཉམ་ཆུང་ལུས་ནི་རྨ་དང་ལྡན། །འབྲས་ཀྱི་ཕྲེང་བས་ཡན་ལག་བསྐོར། །མཚོན་ཆ་ཡིས་ནི་གཟིར་བར་བྱ། །གྲང་བའི་རླུང་གིས་ཉེ་བར་གཙེས། །
མེ་ཡི་དབུས་སུ་ཡང་དག་གནས། །མ་ཧེ་དག་དང་སྟག་དང་ནི། །ཁྱི་དང་མཆུ་རིང་ཅན་རྣམས་ཀྱིས། །སངས་རྒྱས་སྡེ་ནི་རྣམ་འཇོམས་པའི། །མ་རུངས་ཆེན་པོ་ཟ་བྱེད་ཅིང༌། །

83-1-433b

མཐར་བྱེད་ལྟོ་བའི་ནང་ན་གནས། །ཚེར་མ་རྣམས་ཀྱིས་ལུས་གང་བ། །གདོས་དང་སྒྲོག་གིས་རྐང་པར་བསྡམས། །དེ་བཞིན་དུམ་བུ་དུམ་བུར་བྱས། །ཕགས་པ་མེད་པར་བྱས་
བསམས་ཏེ། །སྐེ་ཚེ་དང་ནི་ལན་ཚྭས་བྱུག །སཱིད་ཡིག་བརྗིད་པས་བསམ་པར་བྱ། །དེ་ཡི་ལུས་ཀྱི་སྲུང་བ་སོགས། །བཅངས་ནས་བདག་མདུན་དགོད་པར་བྱ། །དེ་ཡི་གོ་ཆ་བགོས་
བྱས་ཏེ༑ ༑སྟོང་པའི་ལུས་བཞིན་བསྒོམ་པར་བྱ། །བདག་ལུས་ལས་བྱུང་གཤིན་རྗེ་གཤེད། །ཁྲོ་བོས་བདག་ཉིད་སྐུ་རྣམས་ཀྱི། །དེ་ནི་གདུང་བར་བསྒོམ་བྱ་ཞིང༌། །ཞག་དང་ཚིལ་
དག་འཐུང་བར་བྱེད། །དེ་མདུན་གཤིན་རྗེ་བསམ་བྱ་སྟེ། །ལག་ན་དབྱུག་པ་སྟོབས་པོ་ཆེ། །གདུག་པ་དེ་ཡིས་གདུངས་པ་ནི། །མ་རུངས་དེ་ལ་རྣམ་བསྒོམ་བྱ། །དེ་ཡི་ནང་གྲོལ་
བླང་བྱ་སྟེ། །བྱ་རྒོད་ཀྱིས་ཁྱེར་མཁའ་དཀྱིལ་འགྲོ་།ཀླུ་རྣམས་ཀྱིས་ནི་ས་འོག་དགུག །དྲན་མེད་ལ་སོགས་རྣམ་པར་གཟིར། །དེ་ལྟར་བསྒྲུབ་བྱ་རྣམ་བསམས་ཏེ། །སེམས་ནི་
སྙིང་རྗེས་ངེས་འཁྱུད་པས། །འཁོར་བ་ལས་ནི་བཏོན་བྱས་ཏེ། །སངས་རྒྱས་ཞིང་རྣམས་སུ་སྐྱེས་འགྱུར། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཐུགས་
རབ་ཏུ་དགྱེས་ཏེ་ཚིག་འདི་གསུངས་སོ། །ཨེ་མའོ་གསོད་པ་འདི་ནི་བཟང༌། །གསོད་པ་གསོད་པ་མ་ཡིན་ཏེ། །ཅི་སྲིད་སྡིག་པ་ལས་གྲོལ་བའི། །འཆི་བ་འཆི་བ་ཉིད་མ་ཡིན། །སྡིག་

83-1-434a

༄༅། །པ་སྟོང་ཕྲག་རྣམས་བྱས་ནས། །མནར་མེད་སོགས་པར་གནས་འགྱུར་བ། །ཨེ་མ་སངས་རྒྱས་བདག་ཉིད་ཆེ། །གསོད་པ་བྱང་ཆུབ་ཐོབ་པར་མཛད།
སླར་ཡང་སྙིང་རྗེ་རྣམ་མཛད་ནས། །གསད་འོས་སེམས་ཅན་གསོད་པར་མཛད། །ཨེ་མ་སྙིང་རྗེ་མཆོག་གི་སྟོབས། །སྙིང་རྗེ་དམན་པས་མི་འགྲུབ་བོ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་
ན་ན་ཧཱུཾ་ཧཱུཾ་ཕཊ་ཕཊ། ཧཱུཾ་དེ་བ་དཏྟཾ་མཱ་ར་ཡ་ཧཱུཾ། ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཧཱུཾ་ཕཊ་དེ་བ་དེ་ཏྟཾ་མཱ་ར་ཡ་ཧཱུཾ་ཕཊ། ཅེས་གསུངས་ཏེ། བཅོམ་ལྡན་འདས་ཀྱི་རྣམ་
པར་རྟོག་བ་ཆེན་པོ་གསོད་པའི་རྡོ་རྗེ་འཁྲུལ་འཁོར་དང༌། སྔགས་དང༌། རྒྱུད་ཀྱི་གསོད་པ་ལ་སོགས་པའི་དམ་ཚིག་གོ །དེ་ནས་འཁོར་ལོ་གཉིས་བྲིས་ཏེ། །ཕཊ་ཀྱི་ཡི་
གེས་རྣམ་སྤེལ་བྱ། །བསྒྲུབ་བྱའི་མིང་ནི་བླངས་བྱས་ཏེ། །ཐོད་པ་ཁ་སྦྱར་དུ་དགོད་བྱ། །སྲད་བུ་ནག་པོས་ཡང་དག་དཀྲི། །སྡང་བའི་སེམས་ཀྱིས་ཉིན་ཕྱེད་ན། །དུར་ཁྲོད་རྣམས་
སུ་སྦ་བར་བྱ། །གཤིན་རྗེ་མཐར་བྱེད་དུ་ཡང་དམིགས། །མདུན་དུ་བསྒྲུབ་བྱ་དགོད་པར་བྱ། །རྟ་དང་མ་ཧེ་མཉམ་ཞོན་པ། །ལག་ན་མཚོན་ཐོགས་དེ་གཉིས་དང༌། །ཁྲོ་བོ་
འདུས་པ་རྣམས་ཀྱིས་བསྐོར། །གཉིས་ཀའི་ཕྱོགས་སུ་རྣམ་བསམ་བྱ། །ཁྲོ་བོས་དཀྲིས་པ་ཡི་སེམས་ཀྱིས། །གཉིས་པོ་དེ་དག་དབྱུག་འགྱེད་པར། །བསྒོམ་བྱ་འཐབ་

83-1-434b

མོའི་བསམ་པ་ཅན། །བསྒོམས་ཏེ་བཟླས་པ་བརྩམ་པར་བྱ། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། དེ་བ་དཏྟཾ་ཡ་ཛྙཱ་དཏྟོ་བི་དྭེ་ཥཱ་ཡ་ཕཊ། ཅེས་གསུངས་ཏེ། བཅོམ་ལྡན་
འདས་ཀྱི་དབྱེ་བ་ཆེན་པོའི་དམ་ཚིག་གོ །སྔར་བཞིན་ཆོ་ག་དེ་ཉིད་ཀྱིས། །འཁོར་ལོ་གཉིས་ནི་བྲི་བྱ་སྟེ། །ཧཱུཾ་དང་ཕཊ་ཡིག་རྣམ་སྤེལ་བས། །ཐོད་པ་ཁ་སྦྱར་དུ་བཀོད་དེ། །སྲད་
བུ་ནག་པོས་ཡང་དག་དཀྲིས། །མ་མོའི་ཚལ་རྣམས་སུ་སྦ་བྱ། །གཤིན་རྗེ་གཤེད་ཀྱི་རྣལ་འབྱོར་གཟུང༌། །མདུན་དུ་བསྒྲུབ་བྱ་རྣམ་བསྒོམ་བྱ། །ཡཾ་བྱུང་རླུང་གི་དཀྱིལ་
འཁོར་ནི། །ནག་བོ་གཞུ་ཡི་རྣམ་པ་ལ། །རྔ་མོ་ཆེན་པོ་མདོག་སྔོན་པོ། །དེ་ཡི་སྟེང་དུ་རྣམ་བསྒོམ་བྱ། །དེ་ལ་མ་རུངས་ཆེ་བསྐྱོན་ཏེ། །ལྷོ་ཡི་ཕྱོགས་སུ་དེ་ཁྱེར་ལ། །ཁྲོ་ཚོགས་རྣམས་
ཀྱིས་གདུངས་པས་ན། །ངེས་པར་སངས་རྒྱས་རྣམས་ཀྱང་སྐྲོད། །ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། དེ་བ་དཏྟཾ་ཨུཙྪ་ཊ་ཡ་ཧཱུཾ་ཕཊ། ཅེས་གསུངས་ཏེ། བཅོམ་ལྡན་འདས་ཀྱི་
བསྐྲད་པ་ཆེན་པོའི་དམ་ཚིག་གོ །ཁྲོས་པ་གཤིན་རྗེར་བལྟས་རྣལ་འབྱོར། །ཁྲག་བཅས་རོ་བསྲེགས་ཐལ་བ་དང༌། །དུག་དང་ལན་ཚྭ་སྐེ་ཚེ་དང༌། །ཏིལ་མར་སྨྱོ་བྱེད་འདབ་དེ་བཞིན། །
དུར་ཁྲོད་རས་ལ་འཁོར་ལོ་གཉིས། །དེ་ལྟར་རིམ་པས་བྲི་བར་བྱ། །གཤིན་རྗེའི་ལུས་གནས་བསད་བ་ལ། །རྟ་དང་མ་ཧེ་དག་ལས་དབྱེ། །རྔ་མོའི་ལུས་གནས་བསྐྲད་བ་ལ། །ཞི་བ་

83-1-435a

༄༅། །ཟླ་བའི་དཀྱིལ་འཁོར་ལ། །རྒྱས་པ་ཟླ་བ་སེར་པོ་ལ། །བཙུན་མོའི་སྙིང་གར་དབང་དུ་བྱེད། །ལྐུགས་པ་ར་ཡི་ལུས་ལ་གནས། །ལྷུན་པོའི་དབུས་སུ་རེངས་པ་
སྟེ༑ ༑སེངྒེ་ཤ་ར་བྷ་གནས་དགུག །དེ་ལྟར་གཞན་རྣམས་ལས་མཚོན་བྱ། །གི་ཝཾ་རྒྱ་སྐྱེགས་ཉིད་དང་ནི། །ཁ་ཆེ་ཡི་ནི་བྱེ་བྲག་གིས། །གྲོ་གའི་འདབ་མ་ལ་བྲིས་དབང༌། །འདིར་
ནི་འགྲུབ་འགྱུར་ཐེ་ཚོམ་མེད། །ཁམ་པོར་ཁ་སྦྱར་དུ་བཞག་སྟེ། །དགེ་བའི་སེམས་ཀྱིས་ཡང་དག་གཟུང༌། །བྱ་རོག་སྒྲོ་ཡི་སྨྱུག་གུ་ཡིས། །ཉི་མའི་གུང་ལ་ངེས་པར་བརྩམ། །རོ་
བསྲེགས་པདྨ་ཁ་སྦྱར་ལ། །གཤིན་རྗེ་གཤེད་བདག་རྣལ་འབྱོར་ལས། །ཨོཾ་ཧྲཱིཿཥྚྲཱིཿསོགས་སྔགས་བརྗོད་ཅིང༌། །ལྷོ་རུ་གནས་པའི་ཚར་གཅོད་བྱ། །ཞི་ལ་མཐའ་ཡི་ཡི་གེ་ཡཾ། །
དབྱེ་བ་ནི་གཉིས་ཀྱིས་ཡང་ངོ༌། །ཕྱི་ནས་དབུས་ཀྱི་ཡ་ཡིག་གིས། །ལྷག་མའི་ཡི་གེ་ཅི་བདེ་བའོ། །སྔོན་དུ་བསྙེན་པ་ཁྲི་བཟླས་ཏེ། །ལས་འདི་རབ་ཏུ་སྒྲུབ་པ་ནི། །གཤིན་རྗེ་
གཤེད་དམར་རབ་སྦྱོར་ལས། །ཡེ་ཤེས་རྡོ་རྗེ་ཡིས་བྱ་སྟེ། །དྲག་པོ་ཆེན་པོའི་འཁོར་ལོ་འདི། །བྲིས་པ་གང་དུ་གནས་པ་དང༌། །ཡི་གེ་བྲིས་པའི་ཁྱིམ་དུ་ཡང༌། །རྟག་ཏུ་འཐབ་
མོ་འབྱུང་བར་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། འཁྲུལ་འཁོར་གྱི་དབང་དུ་བྱས་པའི་ལེའུ་སྟེ་

83-1-435b

གཉིས་པའོ།།    །།རི་བོ་སྐྱེ་བོས་དབེན་ཕྱོགས་དང༌། །ལེགས་སྦས་ཡིད་བརྟག་ཁྱིམ་རྣམས་སོ། །ཐང་སྐུ་བཀྲམ་སྟེ་རྣལ་འབྱོར་བདག །སྔགས་ཀྱིས་དགུག་པ་ཡང་དག་
བརྩམ༑ ༑ཞལ་གཅིག་ཕྱག་གཉིས་སྐུ་མདོག་དཀར། །གྲི་གུག་ཐོད་པ་འཛིན་པ་མོ། །ཁྲག་འགུགས་པ་ཡི་རབ་སྦྱོར་ལ། །ཅ་རྩི་ཀཱ་སྒོམ་རྣལ་འབྱོར་པ། །དེ་ནས་བཅོམ་ལྡན་འདས་
གཤིན་རྗེ་ཆེན་པོ་འཇོམས་པའི་རྡོ་རྗེ་ཁྲག་འགུགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་རྡོ་རྗེ་ཙ་རྩི་ཀཱའི་སྔགས་འདི་དག་གསུངས་སོ། །ཨོཾ་བཛྲ་ཙ་རྩི་ཀེ་
སིདྡྷི་ནྡྲ་ནཱི་ལ་ཧཱ་རི་ཎི་རཏྣ་ཏྲ་ཡ། ཨ་པ་ཀ་རི་ཎེ་རུ་དྷི་རཾ་ཨ་ཀཪྵ་ཡ་ཛཿ། ཁ་ནི་རབ་ཏུ་གདངས་བྱ་སྟེ། །སྔགས་འདི་རྗེས་སུ་དྲན་པར་བྱ། །ཁམས་གསུམ་པ་ཡི་ཁྲག་ཆེན་པོ། །འདིར་
ནི་གུགས་པར་ཐེ་ཚོམ་མེད། །དེ་ནས་བཅོམ་ལྡན་འདས་རྡོ་རྗེ་གཤིན་རྗེ་གཤེད་པོས་ཆང་དགུག་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རྡོ་རྗེ་ཕག་མོས་
ཆང་དགུག་པའི་དམ་ཚིག་འདི་གསུངས་སོ། །ཨོཾ་གྷོ་ཎེ་སུ་གྷོ་ཎེ་བཛྲ་མཱ་མ་ཀཱི་བྷ་ར་བྷ་ར། སམྦྷ་ར་སམྦྷ་ར། ཏྲྱཻ་དྷཱ་ཏུ་ཀ་མ་དྱ་ཨཱ་ཀཪྵ་ཡ་ཛཿ། རྫ་མཁན་ལག་པ་ཕྱིས་པའི་སས། །
བུམ་པ་བྱས་ཏ་ཀུན་ནས་བསྒྲིབས། །རྐུན་པོའི་སྐྲ་ཡི་གཞིར་བཞག་སྟེ། །སྔགས་ནི་རྗེས་སུ་དྲན་པར་བྱ། །པཎྜྀ་ཏས་ནི་མཆོད་རྟེན་དུ། །སྔགས་འདིའི་བདག་ཉིད་ཆེ་བ་བསྟན། །

83-1-436a

༄༅། །འབད་པས་བརྟན་པར་དམིགས་བྱས་ནས། །ཆང་དགུག་པ་ནི་རབ་ཏུ་འགྲུབ། །དེ་ནས་བཅོམ་ལྡན་འདས་གཤིན་རྗེ་ཆེན་པོ་འཇོམས་པའི་རྡོ་རྗེ་ཤེས་རབ་
ཀྱི་ཕ་རོལ་ཏུ་ཕྱིན་མ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དབྱངས་ཅན་མས་སྔགས་འདི་གསུངས་སོ། །ཨོཾ་པི་ཙུ་པི་ཙུ་པྲ་ཛྙཱ་ཝརྡྷ་ནི། ཛྭ་ལ་ཛྭ་ལ། མེ་དྷཱ་ཝརྡྷ་
ནི༑ དྷི་རི་དྷི་རི། བུདྡྷི་ཝརྡྷ་ནི་སྭཱཧཱ། བཟུང་ནས་ཇི་སྲིད་ཚེས་གཅིག་ནས། །ཀུན་ནས་ཟླ་བ་རྫོགས་པའི་བར། །ལེགས་སྦྱར་བྱེད་འདོད་བརྩམ་བྱ་སྟེ། །ཇི་སྲིད་ཟླ་བའི་རྗེས་
འཇུག་ལས། །ངག་གི་དབང་ཕྱུག་འགྲུབ་པར་འགྱུར། །དེ་ནས་ཚིགས་བཅད་བརྒྱ་ཕྱེད་ཅིང༌། །ཁམས་གསུམ་པ་ནི་མ་ལུས་ཤིང༌། །མ་ལུས་ལུས་པ་མེད་པར་འཁྲུགས། །
དེ་ནས་བཅོམ་ལྡན་འདས་མཐར་བྱེད་ཆེན་པོ་འཇོམས་པའི་རྡོ་རྗེའི་ཁུ་བ་འགུགས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཁུ་བ་འགུགས་པ་གཽ་རཱིས་
སྔགས་འདི་གསུངས་སོ། །ཨོཾ་ཨཱ་ཀཪྵ་ནི་ཨཱ་ཀཪྵ་ནི་གཽ་རཱི་ཛཿཧྲིཿདུཥྚ་པྲ་དུཥྚ་ཡ། ཤུ་ཀྲ་ཨཱ་ཀརྵྚ་ཡ་ཛཿཛཿཧཱུཾ་སྭཱཧཱ། མཁའ་སྒོ་རྡོ་རྗེ་ལམ་དང་རླུང༌། །དྲིལ་བུ་ལྕགས་ཀྱུའི་སྦྱོར་བ་ལས།།
བཟླས་དང་སྒོམ་པར་རབ་སྦྱོར་ལས། །ཁུ་བའི་ཚོགས་རྣམས་འགུགས་པར་བྱེད། །དབེན་པའི་ནགས་ཁྲོད་རྣམས་སུ་ཡང༌། །ལས་འདི་རབ་ཏུ་བསྒྲུབ་བྱ་སྟེ། །མཚན་མོ་བདུན་

83-1-436b

གྱི་རབ་སྦྱོར་གྱིས། །འདིར་ནི་འགྲུབ་པར་ཐེ་ཚོམ་མེད། །དེ་ནས་བཅོམ་ལྡན་འདས་གཤིན་རྗེ་གཤེད་ཆེན་བོ་དུས་འཇིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་
དབང་བསྐུར་བ་མཆོག་གི་དམ་ཚིག་འདི་ཉིད་ཀྱི་སྐུ་གསུང་ཐུགས་རྡོ་རྗེ་རྣམས་ལས་ངེས་པར་ཕྱུང་བར་གྱུར་ཏོ། །ཨུ་དུམ་ཝ་ར་མནྡཱ་ར། །པ་རི་ཛཱ་ཏ་ཀཾ་མཱ་ལི་ཀ །ཀརྞ་ཀ་རའི་ཕྲེང་བ་
ཡང་༑ ༑བུ་ཁྱོད་ཟུངས་ལ་བྱིན་གྱིས་རློབས། །ཁམས་གསུམ་པ་ཡི་རལ་གྲི་ཆེ། །སངས་རྒྱས་ཐམས་ཅད་ཕྱག་མཛད་པ། །བཟུང་ནས་བདུད་ལས་རྒྱལ་བར་འགྱུར། །ལས་ཀྱི་རལ་གྲི་
དང་མཚུངས་མཆོག །ཤེས་རབ་ཐབས་ཀྱི་རང་བཞིན་ནི། །རྡོ་རྗེ་དྲིལ་བུ་བསྒྲུབ་པའི་ཕྱིར། །མཉེས་ཤིང་གསང་བའི་རྡོ་རྗེ་ཟུང༌། །ཁྱོད་ནི་སློབ་མ་བསྡུ་བར་གྱིས། །འདི་ནི་བཏུང་བ་རིན་
ཆེན་ཏེ༑ ༑འགྲུབ་པའི་ལུས་ནི་རབ་སྒྲུབ་བྱེད། །སྐྱེས་བུ་བྱུང་བའི་ཆུ་འཐུངས་ཤིག །མཉེས་གཤིན་ཀུན་ཏུ་ཡེ་ཤེས་ཉིད། །སློབ་མའི་ཁ་ཡིས་བཏུང་བྱ་སྟེ། །གཤིན་རྗེ་གཤེད་ནི་
རབ་བསྒྲུབ་ཕྱིར། །རྡོ་རྗེ་སློབ་མ་བདག་ཉིད་ཆེ། །སེམས་ནི་ཤིན་ཏུ་དགའ་བར་མཛོད། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་
པོའི་རྒྱུད་ལས། སྔགས་ཀྱི་དགུག་པའི་རབ་ཏུ་སྦྱོར་བའི་ལེའུ་སྟེ་གསུམ་པའོ།།    །།དེ་ནས་དཔལ་ལྡན་རྡོ་རྗེ་འཆང༌། །རལ་གྲིའི་སྒྲུབ་ཐབས་བཤད་པར་བྱ། །ཁབ་

83-1-437a

༄༅། །ལན་ལྕགས་ཀྱི་རང་བཞིན་ལས། །རལ་གྲི་ཡང་ན་དངུལ་ཆུ་ཡིས། །བྱེད་བྱས་ཁྲུ་གང་ཚད་ཀྱིས་ནི། །རལ་གྲི་རྣམ་བསམ་བརྟུལ་ཞུགས་ཅན། །བཅུ་བཞི་
ཡང་ན་བརྒྱད་པ་ལ། །དུར་ཁྲོད་དབུས་སུ་གཟུང་བར་བྱ། །བདུད་རྩི་ལྔ་དང་ཡང་དག་ལྡན། །ཐུན་གསུམ་ཁྲི་ཕྲག་བཟླ་བར་བྱ། །ཟླ་བ་སོ་སོའི་བཅུ་བཞི་ལས། །གཏོར་མ་མཆོད་
པ་སྔོན་འགྲོ་བར། །ཟླ་བ་གཅིག་གིས་འབུམ་ཕྲག་བཟླ། །འབུམ་ཕྲག་ལྔས་ནི་འགྲུབ་པར་འགྱུར། །གྲུབ་ནས་རལ་གྲི་རབ་ཏུ་འབར། །སྣང་བ་ཆེན་པོའི་འོད་ཟེར་ལྔ། །དེ་ནས་
གཟུང་བྱ་འགྲུབ་པར་འགྱུར། །འཇིག་རྟེན་གསུམ་ལས་རྣམ་རྒྱལ་མི། །འཇིགས་བྱེད་གཤིན་རྗེ་གཤེད་སྦྱོར་ལས། །གང་ཚེ་རལ་གྲི་གྲུབ་རྣལ་འབྱོར། །རྩེད་རྨོད་ས་ནི་གྲུབ་
བྱེད་དེའི། །གཡུལ་དུ་དེ་ཡི་བཟོད་པར་དཀའ། །རྐང་པ་གཉིས་དང་རྐང་བཞི་དང༌། །བལྟ་ཕྱིར་ཕྱོགས་བཅུ་རྣམས་སུ་འགྲོ་།ལྷ་དང་ལྷ་མིན་རྣམས་མི་བཟོད། །མི་ཡི་འཇིག་རྟེན་
སྨོས་ཅི་དགོས། །རྒྱ་མཚོའི་འཇིམ་པ་བླངས་བྱས་ཏེ། །ཟླ་བ་གཅིག་གིས་ཡང་དག་བསྒྲུབ། །ཨོཾ་ཕུའིཿཡི་གེ་སྙིང་གར་དགོད། །ཧྲཱིཿཥྚྲཱིཿལ་སོགས་སྔགས་བཟླ་བྱ། །ཆར་པ་
མི་འབབ་དུས་རྣམས་སུ། །ཁྲི་ཁྲག་བཟླས་བས་འགྲུབ་བར་འགྱུར། །སྦྲུལ་ནག་དག་གི་ཤ་རྣམས་དང༌། །ནིམ་པའི་ལོ་མས་བསྲེས་བྱས་ཏེ། །དེ་ཡིས་རི་ལུར་བྱས་ནས་ནི། །རྒྱ་

83-1-437b

མཚོར་ཞུགས་བྱས་བརྟུལ་ཞུགས་ཅན། །ཁྲི་ཁྲག་ཙམ་ཞིག་རབ་བཟླས་པས། །ཆུ་རླབས་རེངས་པའི་མཆོག་ཡིན་ནོ། །གཏུམ་པོ་ས་བོན་བརྒྱ་བླངས་ཏེ། །སྲན་མ་འབྲས་དང་བསྲེས་པ་
ནི༑ ༑འབུམ་ཕྲག་བདུན་དུ་རབ་བཟླས་པས། །ལྷ་ནི་སྦྱིན་སྲེག་ལས་གཟིགས་འགྱུར། །དུར་ཁྲོད་ཀྱིས་ནི་གསོ་མ་བླང༌། །གཟུགས་བརྙན་བྱ་བ་བརྟུལ་ཞུགས་ཅན། །སྨྱོ་བྱེད་ཁུ་བས་
བྱུག་པ་ཡིས། །ཁྲི་ཁྲག་གཅིག་གིས་འགུགས་པར་བྱེད། །འབུམ་ཕྲག་བཞི་ནི་བཟླས་པ་ཡིས། །དོན་གྲུབ་ས་བོན་ཀུན་བསགས་པས། །གཉིད་ལོག་ལངས་ཏེ་བྱ་བ་དང༌། །ཚོར་བར་
ཡང་ནི་ཐེ་ཚོམ་མེད། །རྒྱུན་ལམ་གྱི་ནི་ས་བླངས་ཏེ། །སྔགས་ནི་འབུམ་ཕྲག་བཟླས་པ་ལས། །སྤྱི་བོར་རབ་ཏུ་བྱུགས་ཙམ་གྱིས། །སྤྱི་བོའི་ནད་ནི་རྣམ་པར་འཇོམས། །ལན་བདུན་མངོན་
པར་བསྔགས་བྱས་ཏེ། །ལག་པས་སྤྱི་བོར་མཉེ་བར་བྱ། །ནད་ཀྱིས་ཉམས་པ་མེད་འགྱུར་ཏེ། །འདིར་ནི་ཐེ་ཚོམ་ཡོད་མ་ཡིན། །བྲམ་ཟེ་ཡི་ནི་ཤ་དག་དང༌། །དུར་ཁྲོད་ཐལ་བ་ས་དེས་ནི། །
གཤིན་རྗེ་གཤེད་ཀྱི་སྐུ་གཟུགས་བྱ། །ཕྱག་གཉིས་དང་ནི་ཞལ་གཅིག་པ། །གཡས་པ་རྡོ་རྗེ་ཆེན་པོ་སྟེ། །དེ་བཞིན་གཡོན་ན་མི་མགོའོ། །སྐུ་མདོག་དཀར་པོ་འཇིགས་བྱེད་ཆེན། །དེ་ཡིས་
མ་རུངས་འཇོམས་པར་བྱེད། །ཤ་དང་བདུད་རྩི་ལྔ་ཡིས་ནི། །ཉི་མ་སོ་སོར་གཏོར་མ་དབུལ། །རྟག་ཏུ་གསོལ་བཏབ་རྣལ་འབྱོར་པ། །བདག་གི་དགྲ་བོ་འཇོམས་པར་མཛོད། །ཅེས་པ་བརྗོད་

83-1-438a

༄༅། །དེ་མཚན་མོ་ཉལ། །དགྲ་ནི་ཐོ་རངས་འཆི་བར་འགྱུར། །ཡང་ན་ན་བར་འགྱུར་བ་སྟེ། །མྱོས་པ་ལ་སོགས་ཀུན་ཏུ་འཁྲུག །དགྲ་བོའི་རྣམ་སྣང་བླང་བྱ་སྟེ། །མི་ཡི་རྐང་
ནི་རབ་བཀང་བྱ། །འབུམ་ཕྲག་བཟླས་པས་རྫོགས་ནས་ནི། །ཤིང་གི་རྩེ་མོར་སྦྱང་བྱ་ཉིད། །རྟག་ཏུ་ཡི་དྭགས་ཚལ་དུ་བསྐོར། །རྣལ་འབྱོར་དབང་ཕྱུག་མཉེས་ན་བདེ། །དེ་ནས་གཞན་
ཡང་རབ་བཤད་བྱ། །རོ་ལངས་ཆེན་པོའི་སྒྲུབ་ཐབས་སོ། །ཐམས་ཅད་འགྲུབ་པར་བྱེད་པའི་མཆོག །སྣ་ཚོགས་བྱ་བ་རབ་སྒྲུབ་པའོ། །དེ་བཞིན་གཤེགས་པ་ཐམས་ཅད་ཀྱི་སྐུ་
དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། འཇིགས་བྱེད་ཅེས་བྱ་བའི་ལེའུ་སྟེ་བཞི་པའོ།།    །།དེ་ནས་རྒྱལ་སྲིད་སྒྲུབ་ཐབས་མཆོག །འདི་ལས་
ཡང་དག་རབ་བཤད་བྱ། །འཕྱང་བའི་ཤིང་ནི་གཟུང་བྱ་སྟེ། །མ་ཉམས་དེ་བཞིན་རྨ་མེད་པ། །བླངས་ལ་གདུད་པར་བྱ་དེ་ཡང༌། །བཟླས་པའི་ཕྲེང་བར་རབ་བསྒྲུབ་བྱ། །ཟླ་བ་ཟླ་བའི་
བཅུ་བཞི་ལ། །ཤ་ལྔ་ཡིས་ནི་བྱུག་པར་བྱ། །བདུད་རྩི་ལྔ་དང་ཡང་དག་ལྡན། །བཟླས་པ་འགྲུབ་པར་བྱེད་པའི་མཆོག །འདི་ཡིས་འབུམ་ཕྲག་བཟླས་པ་ཡིས། །ངེས་པར་རྒྱལ་སྲིད་
འགྲུབ་པར་འགྱུར། །ཨེ་མ་སྔགས་ཀྱི་ནུས་པ་ནི། །གཉིད་ལོག་སྒྲ་ནི་སྒྲོག་པར་བྱེད། །གཤིན་རྗེ་གཤེད་ཀྱི་སྦྱོར་ལྡན་པས། །སྐད་ཅིག་ཀྱང་ནི་འཇིགས་མི་བྱ། །གང་གང་འདོད་

83-1-438b

པའི་རྣལ་འབྱོར་པས་དེ་དག་ཐམས་ཅད་ཐོབ་པར་འགྱུར། །མ་ཧེ་དང་ནི་ཆུ་སྲིན་དང༌། །སྟག་དང་དེ་བཞིན་གཞན་རྣམས་ཀྱིས། །དོམ་དང་ལྕེ་སྤྱང་དག་དང་ནི། །སྤྲེའུ་ཡང་ནི་བྱེ་བྲག་ལས། །
སྐེད་ཚེ་ལན་ཚྭ་དེ་བཞིན་དུ། །ཤཽ་བྷཱ་ཛ་ན་ཚྭ་བ་གསུམ། །འདི་ཡིས་སྐུ་གཟུགས་ཡང་དག་བསྒྲུབ། །འཇིགས་པའི་གཟུགས་ཅན་གཤིན་རྗེ་གཤེད། །དེ་ལ་གསོལ་བཏབ་རྣལ་འབྱོར་པ།།
ཧྲཱིཿཥྚྲཱིཿལ་སོགས་སྔགས་བཟླས་ཏེ། །རྒྱལ་པོ་ཆ་གེ་བསད་ནས་ནི། །བདག་དེ་རེངས་པར་སྦྱར་བར་བྱ། །བྱེ་བ་བཟླས་པས་འགྲུབ་འགྱུར་ཏེ། །བདེན་ཞིང་བདེན་པར་ཐེ་ཚོམ་མེད། །དེ་
ནས་གཞན་ཡང་རྒྱལ་ཟླ་ཡི། །དཀར་ཕྱོགས་ཉི་མ་བསྒྲུབས་ལྡན་ཚེ། །རྡུལ་ལྡན་གོས་ནི་ཡང་དག་བླང༌། །ཐང་སྐུ་མཆོག་ནི་བྲི་བར་བྱ། །བྲི་བྱ་བཀྲ་ཤིས་མཆོག་སྣག་ཚ། །ཆེན་པོ་
ཡང་དག་ལྡན་རྣམས་ཀྱི། །སྐུ་མདོག་དཀར་བོ་དྲག་ཤུལ་ཆེ། །ཕྱག་གཉིས་དང་ནི་ཞལ་གཅིག་མཆོག །གཡས་པ་རྡོ་རྗེ་འབར་བ་སྟེ། །གཡོན་པས་འཛག་པའི་མགོ་བོ་འཛིན། །
ཞབས་ནི་གཡོན་བརྐྱང་རྣམ་འགྱུར་དང༌། །རིན་ཆེན་ཅོད་པན་རྣམ་པར་བརྒྱན། །རིན་ཆེན་རྒྱན་རྣམས་ཡོངས་སུ་རྫོགས། །འོད་ཟེར་ཕྲེང་བས་ཀུན་ཏུ་འཁྲིགས། །གསོད་པའི་བསམ་
པས་རྒྱལ་པོ་ནི། །འོག་གི་ཆ་ལ་ངེས་པར་སྦྱར། །ཐུན་མོང་ཁ་དོག་ཡང་དག་ལྡན། །ཇི་ལྟའི་དབྱིབས་ནི་རྣམ་པར་གནས། །འདུས་བྱས་ལྷ་ནི་བསྒྲུབ་པར་བྱ། །ཇི་ལྟར་འབྱོར་པའི་ཚད་ལ་ནི།།

83-1-439a

༄༅། །དེ་ཡི་མདུན་དུ་སྦྱིན་སྲེག་བྱ། །ངེས་པར་ཟུར་གསུམ་དཀྱིལ་འཁོར་ལའོ། །སྦྱིན་སྲེག་འབུམ་གྱིས་དེ་རྒྱལ་སྲིད། །ཐོབ་འགྱུར་འདི་ནི་ཐེ་ཚོམ་མེད། །དེ་ནས་
གཞན་ཡང་ཟླ་གཟས་བཟུང༌། །གལ་ཏེ་ཉི་མ་ལ་བལྟ་བྱ། །དུར་ཁྲོད་ཐལ་བ་ཡང་དག་བླངས། །གཟུགས་བརྙན་བྱ་བ་བརྟུལ་ཞུགས་ཅན། །ཤྲཱིཾ་གཱི་རཱ་ཛཱི་ཤ་ལྔ་དང༌། །ནིམ་པ་དྷ་དུ་
རའི་ལོ་མས། །མཁས་པས་ཆོ་ག་འདི་ཡིས་ནི། །གཅིག་ཏུ་བྱས་ཏེ་གཟུགས་བརྙན་བྱ། །སྐུ་མདོག་སྔོན་པོ་དྲག་ཤུལ་ཆེ། །ཕྱག་གཉིས་དང་ནི་ཞལ་གཅིག་པ། །མ་ཧེ་ལ་བཞུགས་
རྣམ་འགྱུར་ཞལ། །རྡོ་རྗེ་དང་ནི་ཐོད་པ་འཛིན། །བསྒྲུབས་ཏེ་སྐུ་གཟུགས་རང་བཞིན་ལ། །མཆོད་པ་བྱས་ན་སླར་ཡང་ནི། །རྒྱུན་དུ་ཧྲཱིཿཥྚྲཱིཿལ་སོགས་སྔགས། །འབུམ་ཕྲག་
བཟླས་ཏེ་མཉེས་པར་བྱ། །སྡེ་བཅས་གཡོག་འཁོར་བཅས་པ་ཡིས། །རྒྱལ་པོ་ཆེ་གེ་གཞོམ་བྱ་སྟེ། །བཟླས་པ་འབུམ་གྱི་བདག་རྣལ་འབྱོར། །བྱས་ནས་འབུམ་ཕྲག་ཁྱད་པར་
ལས༑ ༑མཆོད་པའི་ལས་ནི་ཡང་དག་ལྡན། །བཟླས་པའི་སྦྱིན་སྲེག་ཆོ་ག་འདིས། །སེམས་ཅན་དོན་མཆོག་བློ་དང་ལྡན། །རྒྱལ་སྲིད་ཐོབ་འགྱུར་ཐེ་ཚོམ་མེད། །དེ་ནས་གཞན་
ཡང་བཀྲ་ཤིས་ཀྱི་རས་ལ་རྡོ་བའི་ནམ་མཁའི་ཆུས་ཟླ་མཚན་གྱི་གོས་བཀྲུས་ཏེ་ཐང་སྐུ་མངོན་པར་བྲི་བར་བྱའོ། །ཞལ་གཅིག་པ་དང་ཕྱག་གཉིས་པ། །སྐུ་མདོག་ནག་པོ་

83-1-439b

འཇིགས་རུང་བ། །དབུ་སྐྲ་འབུར་བ་ཡང་དག་ལྡན། །མགོ་བོའི་ཕྲེང་བ་རབ་ཏུ་འཕྱང༌། །གྲི་གུག་དང་ནི་ཐོད་པ་ཕྱག །མ་ཧེའི་སྟེང་དུ་བྲི་བར་བྱ། །དེ་ནི་སྒོམ་པ་བརྩམས་བྱས་ཏེ། །དགྲ་ཡི་
མདུན་དུ་རྣམ་པར་བསྒོམ། །གྲི་གུག་གིས་ནི་བཅད་བྱས་ཏེ། །ཚིལ་དང་ཞག་རྣམས་འཐུང་བ་དང༌། །རྒྱུ་མ་རྣམས་དང་འཇིམ་པ་དང༌། །ཁྲག་ནི་མང་པོ་འཐུང་བར་བྱེད། །འབུམ་ཕྲག་ཙམ་གྱིས་བསྐུར་
བར་འགྱུར། །ཡང་ན་རྨ་ཡིས་སྙིང་གར་གཟིར། །དེ་ནས་གཞན་ཡང་མིའི་རུས་པ་སོར་བཞི་པ་བླངས་ལ། ཧྲཱིཿཥྚྲཱིཿལ་སོགས་པའི་སྔགས་ནང་དུ་སྤེལ་བ་དགྲ་བོའི་སྒོར་
མནན་པ་བྱས་ན། གལ་ཏེ་བརྒྱ་བྱིན་དང་མཚུངས་པའང་འཁོར་དང་བཅས་པ་སྐྲོད་པར་འགྱུར་རོ། །གཅིག་པུར་སྐྱེ་བོས་དབེན་པར་འདུག་སྟེ་རྗེ་བཙུན་གྱི་ཐང་སྐུ་བཀྲམ་ནས་ཕྱོགས་
བཅུ་ན་ཞུགས་པའི་སངས་རྒྱས་དང༌། བྱང་ཆུབ་སེམས་དཔའ་རྣམས་མདུན་དུ་བྱས་ནས་མིའི་རུས་པ་བཅད་པའི་ཁྲག་ཆེན་པོ་དང་བསྲེས་པའི་བྱ་རོག་གི་ཁྲག་གིས་སོར་བཅུ་
གཉིས་པའི་ཚད། རྩིབས་བཅུ་གཉིས་པའི་འཁོར་ལོ་ལ་ས་བོན་བཅུ་གཉིས་དང༌། དེ་ཉིད་དུ་དགྲ་བོའི་མིང་དབུས་སུ་སྤེལ་ལ། ཚེག་དྲག་དང་བཅས་པའི་ཁ་སྦྱར་བ་ཐ་ཡིག་གསུམ་
གྱིས་ཕྱི་རོལ་ཏུ་བསྐོར་བ་བྱ་རོག་གི་མགྲིན་པར་བཏགས་ཏེ། གལ་ཏེ་འབབ་ཆུ་ལ་བསྐྱུར་ན། དེའི་ཚེ་འཁྲུག་པར་འགྱུར་རོ། །དེ་ཁོ་ན་ལྟར་ས་བོན་བཅུ་གཉིས་བྲི་བར་བྱ་སྟེ། ཕཊ་

83-1-440a

༄༅། །ཕཊ་ཧཱུཾ་ཧཱུཾ་ན་ན་ཏཱ་ཀྲྀ་ཝི་ཥྚྲཱིཿཧྲཱིཿཨོཾ། །ཇི་ལྟར་འབྱོར་པས་མཆོད་བྱས་ནས། །སྟོབས་པོ་ཆེ་ཡི་བདུག་པ་ཕུལ། །གལ་ཏེ་འབབ་ཆུ་ལ་བསྐྱུར་ན། དེ་གཞུང་དུ་
མེད་དོ༑ ༑གལ་ཏེ་མ་གྱུར་ན་བྱ་རོག་གི་གཤོག་པ་ལ་ལན་བདུན་མངོན་པར་བསྔགས་པ་བྱས་ནས་དགྲ་བོའི་སྒོ་ནང་དུ་མིང་དང་སྤེལ་བ་ནི། འཕྲལ་དུ་འཁོར་དང་བཅས་པ་
སྐྲོད་པར་བྱེད་དོ། །དེ་ཁོ་ན་ལྟར་རྩིབས་བཅུ་གཉིས་པའི་འཁོར་ལོའི་དབུས་སུ་ཚ་བ་གསུམ་དང་དུག་དང་སྐེ་ཚེ་རྣམས་རུས་པ་ཆེན་པོའི་འབྲི་སྨྱུག་གིས་མེའི་ས་བོན་གྱི་དབུས་
སུ་ཚེག་དྲག་དང་བཅས་པའི་གྷཿཡིག་གཉིས་ཁ་སྦྱར་བའི་ཐ་ཡིག་གསུམ་གྱིས་ཕྱི་རོལ་ཏུ་བསྐོར་བའི་མེའི་བུད་ཤིང་གི་མེ་ལ་གདུང་བར་བྱ་སྟེ། དེའི་སྐད་ཅིག་ལ་བུ་དང་ཆུང་
མ་དང་གཡོག་འཁོར་དང་བཅས་པ་འཆི་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། རྒྱལ་སྲིད་
ཀྱི་ལེའུ་སྟེ་ལྔ་པའོ།།    །།དེ་ནས་ཕ་རོལ་སྡེ་རྣམས་འཇོམས། །འདི་ལས་ཡང་དག་རབ་བཤད་བྱ། །བྲམ་ཟེ་མོ་ཡི་རྡུལ་གོས་ལ། །རྒྱལ་དང་ཉི་མས་ཡང་དག་བརྩམ།།
མ་ཧེའི་ཞལ་གྱི་ཐང་སྐུ་བྲི། །བརྒྱ་ཕྲག་ཕྱག་ནི་རབ་གསལ་བ། །དེ་ནི་ཕྱག་མཚན་རྣོན་པོ་བསྣམས། །ཐམས་ཅད་དུ་ནི་བྲི་བར་བྱ། །ཐང་སྐུ་དཀར་བོ་བྲི་བྱ་སྟེ། །པདྨ་དཀར་པོས་

83-1-440b

མཆོད་པར་བྱ། །སྔགས་ཀྱི་བཟླས་པ་འབུམ་ཕྲག་རྣམས། །བྱས་ཏེ་དེ་བཞིན་པདྨ་སླར། །ཐང་སྐུ་བཀྲམ་པ་མངོན་ཕྱོགས་པར། །བ་དན་སྟེང་དུ་འཛིན་པ་ནི། །རྐང་གཉིས་རྐང་བཞི་ལ་
སོགས་པ། །སྐྱེ་བོ་རྣམས་ཀྱིས་མཐོང་གྱུར་གང༌། །དེ་ནས་ཐམས་ཅད་གདོང་གཞན་འགྲོ། །སེངྒེ་མཐོང་བའི་གླང་པོ་བཞིན། །དེ་ནས་གཞན་ཡང༌། ཚངས་པའི་ས་བོན་མར་ཁུ་ཆེ། །ཀུ་དཱ་
ར་ཙྪིན་གྱིས་ལྡན་བ། །རྔ་མོའི་གཅིན་གྱིས་ཡང་དག་ལྡན། །རིལ་བུ་བྱ་འོ་བརྟུལ་ཞུགས་ཅན། །རང་གི་གདོང་པར་ཐིག་ལེ་བྱ། །ཕ་རོལ་སྡེ་ནི་རྣམ་པར་འཇོམས། །ཨ་ཤྭི་ཀ་ཤིང་
རྩར་སོང་སྟེ། །བརྒྱད་པའམ་ཡང་ན་བཅུ་བཞི་ལ། །ཐུན་གསུམ་དུ་ནི་ཟླ་བ་གཅིག །སྔོན་བསྙེན་འབུམ་ཕྲག་གཅིག་བྱར་འགྱུར། །ཨོཾ་སིདྡྷི་ཨ་ནནྟ་ནཱ་ལ་ཧཱ་རི་ཎི་པ་ར་སྱཻ་ནྱ་བ་ནཱི་ཤ་ནི་
ཧྲཱིཿསྭཱཧཱ༑ འདི་ཉིད་ཀྱིས་ནི་འགྲུབ་པར་འགྱུར། །མཐོང་བ་ལས་ཕ་རོལ་གྱི་སྡེ་རྣམ་པར་འཇོམས་ཤིང་གང་ལ་བལྟས་པ་དེ་འབྲོས་པར་འགྱུར་རོ། །དེ་ནས་གཞན་ཡང༌། ཤིང་གཅིག་
རྩ་བར་ཕྱིན་ནས་ནི། །མཆོག་གི་རོ་ལ་འདུག་བྱས་ཏེ། །གཡས་ན་རལ་གྲི་འཛིན་པ་དང༌། །གཡེན་བརྐྱང་བ་ཡི་ཞལ་གྱིས་ནི། །ཧྲཱིཿཥྚྲཱིཿལ་སོགས་པའི་སྔགས་མཚན་མོ་མཐའ་
དག་བཟླ་བར་བྱ་སྟེ། དེའི་ཚེ་རལ་གྲི་ཡོངས་སུ་འཕྲོ་ཞིང་དེའི་ཚེ་ཕ་རོལ་གྱི་སྡེ་རྣམས་སྲུང་ངོ༌། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་

83-1-441a

༄༅། །དམར་པོའི་རྒྱུད་ལས། ཕ་རོལ་གྱི་སྡེ་རྣམ་པར་འཇོམས་པའི་ལེའུ་སྟེ་དྲུག་པ་འོ།།    །།དེ་ནས་རྡོ་རྗེ་འཛིན་རྒྱལ་པོས། །མི་སྣང་འགྲུབ་པར་རབ་གསལ་
མཛད༑ ༑ཐོག་མར་མི་སྣང་བསྒྲུབ་པའི་དོན་དུ་རྣལ་འབྱོར་པས་རྒྱལ་དང་ཉི་མའི་ཉིན་མོ་བརྩམ་ཞིང་སྔོན་དུ་ཡང་དག་པར་བཏགས་ལ་འབུམ་ཕྲག་བཟླ་བར་བྱ་སྟེ། དེའི་དྲོད་
འབྱུང་བར་འགྱུར་རོ། །གཟས་བཟུང་བའི་དུས་ནས་པ་ཎི་ཊ་ཀ་རིའི་རྩ་བ་དང༌། རོ་དང༌། ཁཾ་གྷ་རི་དང༌། ཨེ་ར་བ་ཌའི་རྩ་བ་དང་ཐམས་ཅད་གཅིག་ཏུ་བྱས་ཏེ་རིལ་བུ་བྱས་ནས་ཁར་
བཅུག་ན་མི་མཐོང་བར་འགྱུར་རོ། །དེ་བཞིན་དུ་གཞན་ཡང་ཁོ་ཊི་ཛཱ་ལ་ཛ་ཡ་ན་ཏི་དང༌། བྲིདྡྷ་ར་ཀའི་རྩ་བ་དང་ཐམས་ཅད་མཉམ་པོར་གཅིག་ཏུ་བྱས་ཏེ་བྷེ་གའི་གཅིན་ལ་ཉི་མ་
གསུམ་བསྐམས་ལ་རིལ་བུ་བྱས་ནས་ཁར་བཅང་བར་བྱ་སྟེ། མི་མཐོང་བར་འགྱུར་རོ། །དེ་ནས་གཞན་ཡང་ཉི་མ་གཟས་བཟུང་བའི་དུས་ན་ཨུལྐཱིའི་མཆུ་དང༌། རོ་དང༌། དྷ་དུ་ར་ཀ་ན་
ཀ་ཧཱ་ཡ་ཉིད་བ་ཌ་བྷིའི་གཅིན་གཅིག་ལ་ཡང་དག་པར་བཞག་སྟེ་རིལ་བུ་བྱས་ནས་ཁར་བཅུག་ན། མི་སྣང་བའི་མཆོག་གོ །དེ་ནས་གཞན་ཡང་བྱི་བའི་མིག་དང༌། བྱ་རྒོད་ཀྱི་
མིག་དང༌། ས་འོག་སྐྱོང་བས་ཀྱང་ཆ་མཉམ་པོར་གཅིག་ཏུ་བྱས་པའི་རིལ་བུ་བཤང་ལམ་དུ་གཞུག་པར་བྱ་སྟེ། སྐད་ཅིག་དེ་ལས་དེ་མི་མཐོང་བར་འགྲོ་བར་བྱེད་དོ། །དེ་ནས་ཡང་

83-1-441b

ཉི་མའི་རེས་ལ་བྱི་བའི་མིག་རབ་ཏུ་བླངས་ཏེ། རམས་དང་ཙི་ཏྲ་ཀ་སྔོན་པོའི་རྩ་བ་དང་ལྷན་ཅིག་བྱ་རྒོད་ཀྱི་ཁག་གིས་བཏགས་པར་བྱ་སྟེ། མི་སྣང་བའི་མཆོག་གོ །དེ་ནས་གཞན་ཡང་
པཱ་ཤཱི་མཱན་ས་དང༌། བ་ལ་མཱན་ས་དང༌། བ་ཧཱུཾ་ར་ཕ་ལ་བསྙམས་ཏེ་དར་གོས་ཀྱིས་དཀྲིས་ནས་བྲམ་ཟེའི་ཐོད་པ་ལ་མེ་ལྕེའི་དྲེག་པ་འཆགས་པར་བྱའོ། །དེའི་མིག་སྨན་གྱིས་མིག་
གཉིས་ལ་བྱུག་ན་མི་མཐོང་བར་འགྱུར་རོ། །དེ་ནས་གཞན་ཡང་གདོལ་པའི་མེ་ཏོག་དང༌། ཤཱ་ཏཱ་བ་དྷ་དང༌། འདབ་བཟང་གི་མིག་རྣམས་རིལ་བུ་བྱས་ཏེ་ཁར་བཅུག་ན། དེ་མིས་མི་མཐོང་
བར་འགྱུར་རོ། །དེ་ནས་གཞན་ཡང་འདབ་བཟང་བླངས་ལ་ཉི་མ་བདུན་གྱི་བར་དུ་དངུལ་ཆུ་མ་ཤཱ་གཅིག་བྱས་ཏེ་བཟའ་བར་བྱ་འོ། །དེས་བྲུན་དུ་གྱུར་བ་གང་ཡིན་པ་དེ་དང་ལྷན་ཅིག་བདག་
ཉིད་ཀྱི་ཁུ་བས་ཐིག་ལེ་བྱས་ན། མི་མཐོང་བར་འགྱུར་རོ། །འདི་ནི། མི་སྣང་བའི་རབ་ཏུ་བྱ་བ་འོ། །མིག་སྨན་བཤད་བར་བྱ་སྟེ། ཐོག་མར་རེ་ཞིག་མིག་སྨན་གྱི་དོན་དུ་བཅོམ་ལྡན་འདས་ཀྱི་
སྔགས་འབུམ་ཕྲག་ལྔ་ཡོངས་སུ་བཟླས་ཏེ་མིག་སྨན་སྒྲུབ་པ་བརྩམ་པར་བྱ་འོ། །དུང་དང་བྱ་རྒོད་དང་ཀུ་ར་ར་རྣམས་ཀྱི་མིག་བླངས་ཏེ་མ་ཉམས་ནས་ས་འོག་གི་སྦྲང་རྩིའི་ཁུ་བ་ལ་དར་
གོས་ཀྱི་སྡོང་བུས་དྲེག་པ་འཆགས་པར་འགྱུར་རོ། །གང་གིས་འདིའི་མིག་སྨན་བྱུགས་བ་ཙམ་གྱིས་སའི་བུ་ག་མཐོང་བར་འགྱུར་རོ། །སྐར་མ་ལག་ལ་བྲྀ་ཧ་ཏི་དཀར་པོའི་རྩ་བ་དང༌།

83-1-442a

༄༅། །ཛ་ཡནྟཱི་ནག་པོའི་རྩ་བ་དང༌། ལྕེ་སྤྱང་གི་མིག་བསྙམས་ཏེ་སྦྲང་རྩིས་ལྷན་ཅིག་བཏགས་ནས་ཐིག་ལེ་བྱས་ན། སའི་བུ་ག་མཐོང་བར་འགྱུར་རོ། །བྷཱུ་མི་ལ་ཏའི་
ཏིལ་མར་དང༌། བི་ཤཾ་ཀ་རའི་རྩ་བའི་ཁུ་བར་ཛ་དང་བཅས་པས། དར་གོས་ལ་གཞོན་ནུ་མས་བྱས་པའི་སྲད་བུས་དཀྲིས་ནས་སྡོང་བུ་བྱས་ཏེ་མིའི་ཐོད་པ་ལ་དྲེག་པ་འཆགས་
པར་བྱས་ལ་མིག་སྨན་བྱས་ན། ངེས་པར་གཏེར་མཐོང་བར་འགྱུར་རོ། །དེ་ནས་གཞན་ཡང་རྒྱལ་གྱི་ཟླ་བ་དང༌། སྐར་མ་སྣུབས་ལ་ཟླ་མཚན་གྱི་གོས་བླངས་ཏེ་བརྒྱད་པའམ་བཅུ་
བཞི་པ་ལ་རྡོ་རྗེ་ཙ་རྩི་ཀའི་ཐང་སྐུ་མངོན་པར་བྲིས་ལ་མཆོད་པ་ཆེན་པོ་བྱས་ན། མཚན་མོ་འབུམ་ཕྲག་གཅིག་བཟླས་ན་ངེས་པར་རྨི་ལམ་གྱི་གཏེར་མཐོང་བར་འགྱུར་རོ། །དེ་ནས་
གཞན་ཡང་ཤིང་ནི་མ་པའི་རྩེར་སོང་སྟེ་བརྒྱད་པའམ་བཅུ་བཞི་པ་ལ་ཐང་སྐུའི་མདུན་དུ་ཙརྩི་ཀ་བསམས་ནས་ལྕེ་སྤྱང་གི་མགོའི་སྟེང་དུ་ཁྲི་ཕྲག་བཟླས་ན། ཙརྩི་ཀ་དྲུང་དུ་འོངས་
ནས་བདག་གིས་ཅི་བྱ་འདྲི་བར་འགྱུར་ཞིང་སྒྲུབ་པ་པོས་བདག་ལ་མིག་སྨན་གྱི་གྲུབ་པ་རབ་ཏུ་སྩོལ་ཅེས་པ་དང༌། བདག་ལ་རོའི་བཅུད་ལེན་སྩོལ་ཅེས་བརྗོད་པར་བྱའོ། །གི་
ཝང་དང་ལྕེ་སྤྱང་གི་མིག་དང༌། དངུལ་ཆུ་དང༌། ཤིང་ཏ་ལའི་ཁུ་བ་དང༌། སྦྲང་རྩི་མཉམ་པ་རྣམས་མཁས་པས་རིལ་བུ་བྱའོ། །འདིས་མིག་སྨན་བྱས་པའི་མིག་ནི། སའི་བུ་ག་

83-1-442b

མཐོང་བར་འགྱུར་རོ། །ལྕེ་སྤྱང་གི་མིག་དང༌། བྱ་རྒོད་ཀྱི་མིག་དང༌། ཀུ་ར་རའི་མིག་རྣམས་དེ་ཁོ་ན་ལྟར་གཡོན་པས་གཡོན་པ་དང༌། གཡས་པས་གཡས་པ་བཟུང་སྟེ་ཏིལ་མར་ཆེན་
པོས་དྲེག་པ་འཆགས་པར་བྱ་འོ། །འདིས་མིག་སྨན་བྱས་པའི་མིག་ནི། སའི་བུ་ག་མཐོང་བར་འགྱུར་རོ། །དེ་ནས་གཞན་ཡང་གི་ཝང་དང༌། མིའི་མཁྲིས་པ་དང༌། ག་བུར་དང༌། དངུལ་
དང༌། དེ་བཞིན་དུ་ཧ་རཾ་བྱིན་ནས་བརྟག་པར་བྱའོ། །འདིས་མིག་སྨན་བྱས་ན་སའི་བུ་ག་མཐོང་བར་འགྱུར་རོ། །དེ་ནས་གཞན་ཡང༌། གྲུབ་པ་སྣ་ཚོགས་གནས་ཀྱི་དོན། །ནོར་དང་འབྲུ་སོགས་
ཕུན་སུམ་ཚོགས། །ལྕགས་བརྒྱད་འཇོམས་ཤིང་ནམ་མཁའ་ལ། །སྤྱོད་པ་ཉིད་ཀྱང་སྟེར་བར་འགྱུར། །སྔོན་དུ་བསྙེན་པའི་དོན་དུ་སྔགས་འབུམ་ཕྲག་གཅིག་བཟླས་ནས་དངུལ་ཆུའི་སྒྲུབ་
ཐབས་བརྩམ་པར་བྱ་འོ། །ཐོག་མར་དངུལ་ཆུ་བླངས་ཏེ་ཙི་ཏྲ་ཀ་དམར་པོའི་ཁུ་བས་བསྣུར་བར་བྱ་འོ། །དེའི་རྗེས་ལ་ཟངས་ཀྱི་ཁུ་བ་དང༌། གསེར་གྱི་ཕྱེ་མ་བྱིན་ནས་ཤཱ་ཁོ་ཌའི་ཁུ་བས་
བཞི་ཆ་ཚད་ཀྱི་ནོར་བུ་བྱ་འོ། །གླང་པོ་ཆེའི་ཤ་དང༌། ལྡོང་རོས་ཀྱིས་མཉམ་པོར་བཏགས་ཏེ་ཀོང་བུ་ཁ་སྦྱར་གྱི་ནང་དུ་ར་ཛ་བྱིན་ནས་བསྲོ་བར་བྱ་འོ། །གོང་བུ་གྱུར་པ་ཕྱེད་མར་བྱས་ནས་ར་
ཏིའི་ཚད་ཀྱིས་ཟངས་འཇོམས་ཤིང་གསེར་དང་མཚུངས་པར་འགྱུར་རོ། །རོ་འདི་དག་ཏིལ་མར་ཆེན་པོས་བསྣུར་ནས་ལྷང་ཚེར་དང༌། མུ་ཟིས་ཏིལ་མར་ཆེན་པོ་ཉི་མ་གསུམ་བཙོ་བར་བྱ་

83-1-443a

༄༅། །སྟེ༑ ཇི་སྲིད་སླར་གོང་བུར་གྱུར་གྱི་བར་དུ་འོ། །སྦྲང་རྩི་དང་ལྷན་ཅིག་ཅུང་ཟད་ཟོས་པ་ལ་སྐྱེས་བུ་ལོ་སྟོང་ཕྲག་ཏུ་འཚོ་བར་འགྱུར་ལ། དངུལ་བཅོས་ནས་གསེར་དུ་
འགྱུར་རོ། །གཞན་ཡང་བཱ་ཧླཱ་བའི་ཁུ་བ་བྱིན་ནས་དངུལ་ཆུ་བསྣུར་བར་བྱ་སྟེ། ཇི་སྲིད་གོང་བུར་གྱུར་གྱི་བར་དུ་འོ། །ཤ་ཏཱ་ལ་དང་ཛམྦྷི་རའི་ཁུ་བ་དང༌། ཤཱ་ཁོ་ཌ་ཀའི་འབྲས་བུའི་ཤུན་པ་
སོ་སོར་མཉམ་པོར་བྱིན་ནས་ཀོང་བུའི་ནང་དུ་བཞག་སྟེ། དེ་ཉིད་ཀྱིས་རབ་ཏུ་བྱུག་པར་བྱ་ཞིང་བསྐམས་ལ་ཕྱི་ནས་ཀོང་བུར་བསྲེག་པར་བྱ་སྟེ། མྱུར་དུ་གོང་བུའི་ཚད་དུ་འགྱུར་རོ།།
ར་ཏི་གཉིས་ཀྱི་ཚད་ཀྱི་ཉི་མ་ཉི་ཤུ་རྩ་གཅིག་ཇི་སྲིད་པར་ལོ་མ་དང་སྐྱུར་པོ་སྤངས་ཤིང་ཐམས་ཅད་དུ་བུད་མེད་བསྟེན་པ་ཡང་སྤང་བར་བྱ་སྟེ། སྐྱེས་བུ་ལོ་སྟོང་ཕྲག་བཅུ་གཉིས་སུ་
འཚོ་ཞིང༌། མཁའ་ལ་སྤྱོད་པ་ཉིད་ཐོབ་པར་འགྱུར་རོ། །བཾ་ག་བཅོམ་ན་ས་དངུལ་ཆུར་འགྱུར་རོ། །དེ་ནས་གཞན་ཡང་རན་ཛཱ་ནི་ལའི་ཁུ་བས། སུ་པ་ར་ན་མཱཀྵི་དང༌། པཥྚེ་ས་ར་ཏའི་
རྩ་བ་མཉེ་བར་བྱ་སྟེ། ལྷང་ཚེར་དང༌། ན་ར་དོ་ཎིའི་ཁུ་བས་གོད་བུར་བྱ་འོ། །ཀོང་བུའི་ནང་དུ་བཞག་ནས་ཕ་རིའི་ཏིལ་མར་ལ་སྦྱར་བར་བྱ་སྟེ། ཟླ་བ་དྲུག་གིས་གོང་བུར་འགྱུར་ན་
ལྕགས་བརྒྱད་རྣམས་ངེས་པར་གསེར་དུ་འགྱུར་ལ། ཟོས་པས་མཁའ་ལ་སྦྱོད་པ་ཉིད་ཐོབ་པར་འགྱུར་རོ། །མཐོང་བ་དང་རེག་པ་ཙམ་གྱིས་ལོ་ལྔ་བརྒྱ་རྣམས་སུ་འཚོ་བར་འགྱུར་རོ།།

83-1-443b

དེ་ནས་གཞན་ཡང་དངུལ་ཆུ་ཀུ་མ་རིའི་ཁུ་བས་བསྣུར་བར་བྱ་སྟེ། སོ་མ་ཧ་དང༌། བ་ལཱ་ཤའི་རྩ་བ་དང༌། ནཱ་ག་ཀེ་ཤ་རའི་ཤུན་པ་དང༌། བཙག་དང༌། ཀ་ཐི་ནཱི་དང༌། དེ་བཞིན་དུ་སླར་བ་ཌའི་
འོ་མ་དང་མཉམ་པོས་བསྲོ་བར་བྱ་སྟེ། ཐུན་གཉིས་ཀྱིས་གོང་བུར་འགྱུར་རོ། །ཅུང་ཟད་ཟོས་པ་ཙམ་གྱིས་ངེས་པར་ས་གསུམ་དུ་འགྲོ་བར་བྱེད་ཅིང༌། ར་ཏི་ཙམ་གྱིས་ངེས་པར་ཟངས་
སྲང་གསེར་དུ་འགྱུར་རོ། །དེ་ནས་གཞན་ཡང་དངུལ་ཆུ་ཤྲཱི་ཁཎྜའི་སོ་ཛུའི་འོ་མས་ཅུང་ཟད་མཉེས་ཏེ་མུ་ཟི་དང་ཟངས་ཀྱི་སྣོད་དུ་ཛམྦྷི་རའི་ཁུ་བས་མཉེ་ཞིང་ཉི་འོད་ལ་བསྐམ་པར་བྱ་འོ། །
གོང་བུར་གྱུར་པ་ཀོང་བུའི་ནང་དུ་བཞག་སྟེ་ཐུན་གཉིས་སུ་བསྲོ་བར་བྱ་འོ། །སུ་ཀི་ཏིའི་ཀོང་བུར་བཅུག་ལ་ར་ཏིའི་ཚད་ཀྱིས་དབུག་པར་བྱ་སྟེ་ཟངས་བཅོམ་ནས་གསེར་དུ་འགྱུར་རོ། །ལུས་ཀྱི་
ཡང་མཉེར་མ་དང་སྐྲ་དཀར་སྤོང་ཞིང་ཕན་པར་འགྱུར་རོ། །དེ་ནས་གཞན་ཡང་དངུལ་ཆུ་བ་ལའི་རྩ་བར་བསྣུར་བར་བྱ་ཞིང༌། སླར་ཡང་གདོལ་པའི་མེ་ཏོག་གི་ཁུ་བས་བསྣུར་བར་བྱ་འོ། །
སླར་ཡང་སྐན་ཙ་ཀ་དང༌། བ་ཧ་རིའི་ཁུ་བ་ལ་བསྣུར་བར་བྱའ་། །དེའི་ལ་ར་ཏིའི་ཚད་ཀྱི་གསེར་གྱི་ཕྱེ་མ་བྱིན་ནས་གོང་བུར་བྱ་འོ། །འདབ་མ་བདུན་པའི་ཀོང་བུའི་ནང་དུ་ཀུན་ཛཱ་རའི་རྐང་པའི་ཚད་
ཀྱིས་དུམ་བུ་བྱིན་ན་གོང་བུར་འགྱུར་རོ། །དེ་བླངས་ཏེ་ར་ཏིའི་ཚད་ཀྱིས་ཟངས་འཇོམས་ཤིང་གསེར་དུ་འགྱུར་རོ། །ལུས་ལའང་ར་ཏིའི་ཚད་ཀྱིས་སྐྱོན་གསུམ་འཕྲོག་པར་འགྱུར་རོ། །གཅོང་

83-1-444a

༄༅། །ནད་ལ་ཡང་འཚོ་བ་དང༌། རྣལ་འབྱོར་པ་ཆེན་པོར་འགྱུར་རོ། །ཟོས་བ་ཙམ་གྱིས་རྒྱང་གྲགས་སུ་འགྲོ་བར་བྱེད་དོ། །དེ་ནས་གཞན་ཡང་དངུལ་ཆུ་སྣོད་དུ་བཞག་
སྟེ་རྡོ་བའི་གཞི་ལ་བསྣུར་ཞིང་ཏྲི་ཧྲིའི་རྩ་བ་དང༌། ཀ་ར་ན་ཛ་དང༌། བཱ་ཐཱའི་རྩ་བས་བསྣུར་བར་བྱའོ། །གོང་བུ་བྱས་ནས་ཀོང་བུའི་ནང་དུ་བཞག་སྟེ་མཚན་མོ་མཐའ་དག་པར་བསྲེ་
བར་བྱ་འོ། །དེ་ནས་རྫོགས་པར་འདུས་བྱས་ཏེ་ར་ཏིའི་ཚད་ཀྱི་ཆོ་ག་ལ་ཟངས་འཇོམས་པ་དང༌། ཟོས་ན་ར་ཏིའི་ཚོད་ཀྱིས་སྐྲ་དཀར་དང་གཉེར་མ་སྤོང་བར་འགྱུར་རོ། །ཟླ་བ་དྲུག་གི་
རབ་ཏུ་སྦྱོར་བ་ལས་ལོ་སྟོང་ཕྲག་རྣམས་སུ་འཚོ་བར་འགྱུར་རོ། །དེ་ནས་གཞན་ཡང་རབ་ཏུ་སྦྱོར་བ་ཉིད་དེ། དངུལ་ཆུ་སྲང་གཅིག་བླངས་ནས་ཤིངྒ་བེ་རའི་ཁུ་བས་བསྣུར་བར་
བྱ་འོ༑ ༑ལྷང་ཚེར་དང་གསེར་ཅུང་ཟད་དང་ལྡན་པ། ཤིངྒི་དམར་པོ་དང་མཉམ་པོས་ག་ཌཱ་ཡའི་ཁུ་བ་བླངས་ཏེ་ངེས་པར་ཞག་བཅུ་གཉིས་རྣམས་སོ། །དེའི་རྗེས་ལ་ཀོད་བུའི་ནང་དུ་
བཞག་སྟེ་བསོ་བར་བྱའོ། །ཀུཉྫའི་རྐང་པའི་ཚད་ལས། དེ་ནས་བླངས་ཏེ་ར་ཏིའི་ཚད་ཀྱིས་ཡང་དག་པར་བླངས་ལ་གཞུག་པར་བྱ་སྟེ། ཟངས་མ་ལུས་བཅོམ་ནས་ངེས་པར་གསེར་
དུ་འགྱུར་རོ། །ཟོས་ནས་མཁའ་ལ་སྤྱོད་པ་ཉིད་ཐོབ་ཅིང་ལོ་སྟོང་དུ་འཚོ་བར་ཐེ་ཚོམ་མེད་དོ། །གནོད་སྦྱིན་དང་མི་འམ་ཅིའི་བདག་པོ་རྣམས་ཀྱིས་བསྟེན་ཅིང་གཤིན་རྗེའི་འཇིག་རྟེན་

83-1-444b

རྣམས་སུ་འགྲོ་བར་མི་འགྱུར་རོ། །དེ་ནས་གཞན་ཡང་ལྷང་ཚེར་ནག་པོ་སྲང་གཅིག་དང༌། བྷ་ཀ་དང་པརྞ་དང་དངུལ་ཆུ་དང་ལྡན་བ་རྣམས་ཀྱིས་ཟླ་བ་ཕྱེད་དུ་སྦྱར་ཏེ་རྩི་བོ་ཆེ་དང་རོ་
མཉམ་དུ་བྱས་པ་ཟ་བའི་ཚད་ཀྱིས་ཆུ་གྲང་མོ་དང་ཡང་དག་པར་ལྡན་པར་བཟའ་བར་བྱ་སྟེ། ཟླ་བ་སྦྱོར་བའི་རྣལ་འབྱོར་པས་བདག་ཉིད་རྒས་པ་དང་འཆི་བ་མེད་པར་འགྱུར་རོ། །དེ་ནས་
གཞན་ཡང་ལྕགས་སྲང་གང་ཙམ་བླངས་ཏེ་ར་གན་ཕྱེ་མར་བྱས་ཏེ་ཀ་ཤིའི་ཁུ་བས་མཉམ་པར་ལྡན་པ་མེ་ལྕེའི་འོད་ཟེར་ལ་བསྐམ་པར་བྱ་འོ། །དངུལ་ཆུ་དང་མུ་ཟི་རྣམས་དེར་བཞི་ཆའི་
ཚད་སྦྱར་བ་ལས། ཀཀྐོ་ལ་དང༌། ལི་ཤིའི་ཕྱེ་མ་རྣམས་ཕྱེད་དང་གཉིས་སྔ་མའི་ཚད་ལས་ཏེ། ཐམས་ཅད་གཅིག་ཏུ་བྱས་ལ་རྡོ་བའི་གཞི་ལ་ལྕགས་བསྣུར་བར་བྱ་འོ། །གསེར་ཀོང་བུར་
བཞག་ནས་བསྲོ་བར་བྱ་འོ། །དེ་ནས་བླངས་ཏེ་ལྕགས་ཆེན་པོ་ཟླ་བའི་ཚད་ཀྱིས་བཟའ་བར་བྱ་སྟེ། སྐྲ་དཀར་དང་གཉེར་མ་རྣམས་འཇོམས་ཤིང་རྒས་པ་དང་འཆི་བ་མེད་པར་བྱེད་དོ། །དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། མི་སྣང་བ་ལ་སོགས་ཀྱི་ལེའུ་བདུན་བའོ།།    །།དེ་ནས་རྡོ་རྗེ་འཛིན་པའི་
རྒྱལ་པོས་གྲིབ་མ་འཕྲོག་པའི་རབ་ཏུ་དབྱེ་བ་གསུངས་པ། རྐང་གཉིས་དང་རྐང་བཞི་པ་རྣམས་ཀྱི་དགྲ་བོ་ཚར་གཅོད་བའི་ཕྱིར་རབ་ཏུ་སྦྱོར་བ་འདི་བརྗོད་པར་བྱ་འོ། །ཐོག་མར་རེ་ཞིག་

83-1-445a

༄༅། །སེམས་ཅན་ཐམས་ཅད་རྨོངས་པར་བྱ་བའི་ཕྱིར་དཔའ་བོ་གཤིན་རྗེ་གཤེད་བསྒོམ་པར་བྱའོ། །རང་ཁྱིམ་རྣམས་སམ་མཚན་མོའི་དུས། །སྟག་ལྤགས་
གདན་ལ་འདུག་བྱས་ཏེ། །ཞལ་གཅིག་དམར་པོ་མི་བཟད་པ། །ཞགས་པ་དང་ནི་ལྕགས་ཀྱུ་འཛིན། །རོ་ལ་བཞུགས་པ་དྲག་ཤུལ་ཆེ། །སྤྱན་གསུམ་ཤིན་ཏུ་འཇིགས་རུང་པ། །
ཐམས་ཅད་རྨོངས་པར་བྱེད་པའི་ལྷ། །མི་བཟད་པ་ཡི་མེ་སྟག་འཕྲོ། །འདི་ལྟར་བསམས་ནས་འབུམ་ཕྲག་བཟླས། །ཕྱི་ནས་ཆོ་ག་ཀུན་སྤྱོད་པ། །ཀཱ་ར་བཱི་ར་དཀར་རྩ་བ། །དེ་
བཞིན་དནྟཱི་དམར་རྩ་བ། །སྦལ་པའི་ཁྲག་གིས་བསྣུར་བྱས་ཏེ། །ཐིག་ལེ་བཅང་བྱ་བརྟུལ་ཞུགས་ཅན། །གང་གི་གྲིབ་མ་འཕྲོག་བྱེད་པ། །རྐང་པ་དེ་ཡང་རྨོངས་པས་འཐོབ། །རྐང་
གཉིས་རྐང་བཞི་ཐམས་ཅད་ནི། །རྨོངས་པར་འགྱུར་བར་ཐེ་ཚོམ་མེད། །ཉི་མ་རེངས་དང་དཀར་ཕྱོགས་ལ། །སྲིན་བུ་ལྟོ་བ་ནས་སྐྱུགས་པ། །རབ་ཏུ་འབད་པས་དེ་བླངས་ཏེ། །
རྭ་ཅོ་ཡིས་ནི་ཐིག་ལེ་བྱ། །དཔྲལ་བར་ཐིག་ལེ་བྱིན་བྱས་པ། །གང་གི་གྲིབ་མ་འཕྲོག་བར་བྱེད། །ངེས་པར་རྨོངས་པ་འཐོབ་པར་འགྱུར། །འོ་མ་རྣམས་ཀྱིས་རབ་དཀྲུས་
དག །དནྟཱི་རོ་ཧ་ཨུ་ཧ་རཥྚིའི། །རྩ་བ་འདི་རྣམས་སྐམ་མཉམ་པར། །བྱ་རོག་ཁྲག་གིས་བསྣུར་ནས་ནི། །ཐིག་ལེ་བྱའོ་བརྟུལ་ཞུགས་ཅན། །ཐིག་ལེ་འདི་ཡིས་བྱིན་རླབས་

83-1-445b

ཀྱིས༑ ༑ལྷ་ཡང་རབ་ཏུ་བསྐྱོད་པར་བྱེད། །ངེས་པར་སོམ་ཉི་མི་བྱ་སྟེ། །བྱ་བ་ལ་ཡང་རྨོངས་པར་འགྱུར། །དེ་བཞིན་རབ་ཏུ་སྦྱོར་བ་གཞན། །ར་ས་ཤྲིངྒི་ཀུ་ཐཱ་རཱི། ཕ་ཎཱི་ན་ག་པ་ཎཱི་དང༌། །འདི་
རྣམས་ཀུན་གྱི་ཤ་བཅས་པ། །རིལ་བུ་བྱ་འོ་བརྟུལ་ཞུགས་ཅན། །ནམ་མཁའི་རྡོ་བའི་ཆུ་ཉིད་ཀྱིས། །སྤྱི་བོར་ཐིག་ལེ་བཅང་བར་བྱ། །ངེས་པར་རེག་སྟེ་གདོང་བལྟས་ན། །མི་ནི་ཁྲག་ཏུ་
སྐྱུག་པར་བྱེད། །ཀཱ་ཀ་མ་རྩི་སྦྲང་རྩི་དཀར། །ཁུ་བྱུག་དཀར་པོའི་མིག་གིས་ནི། །ནམ་མཁའི་ཆུ་དང་མཉམ་པར་ལྡན། །སྤྱི་བོ་ལ་ནི་ཐིག་ལེ་བྱ། །ཐིག་ལེ་འདི་ཡི་བྱིན་རླབས་ཀྱིས། །དགྲ་བོ་
རྣམས་ནི་དབང་དུ་འགྱུར། །གང་དུ་ཕྱག་ནི་འཚལ་བྱེད་པ། །དེ་རྣམས་ངེས་པར་རྨོངས་པར་འགྱུར། །དེ་ནས་གཞན་ཡང་རབ་སྦྱོར་ཏེ། །སྦྲུལ་ནག་པོ་ཡི་ལྕེ་དང་ནི། །དེ་བཞིན་སྲེ་མོའི་ལྕེ་
ཉིད་དང༌། །བྱི་བའི་མཁྲིས་པ་ཡང་དག་བསྲེས། །ཁྲི་ཕྲག་ལྔ་ཡི་རིལ་བུ་རྣམས། །ཐིག་ལེ་འདི་ཡི་བྱིན་རླབས་ཀྱིས། །དགྲ་བོ་བྲན་དུ་བྱེད་པར་འགྱུར། །མ་རུངས་འཁོར་དང་བཅས་པ་ཡིས། །
རྒྱལ་པོ་རྨོངས་པར་བྱེད་པར་འགྱུར། །དེ་ནས་གཞན་ཡང་རབ་སྦྱོར་ཏེ། །འཆི་མེད་རྩ་བའི་སཱི་ཏ་ཀ །དེ་བཞིན་བ་ཧུ་ཌཱ་ཕ་ལ། །འདི་རྣམས་མཉམ་པོའི་ཆ་ཡིས་ཀྱང༌། །རིལ་བུ་བྱ་འོ་མཁས་པ་
ཡིས༑ ༑ཐིག་ལེ་འདི་ཡིས་ཡང་དག་བཟུང༌། །འཇིག་རྟེན་གསུམ་པོ་རྨོངས་པར་འགྱུར། །ཁ་ཡིས་བདུད་རྩི་བླངས་བྱས་ཏེ། །གཡོན་པའི་མིང་མེད་ཀྱིས་ཀྱང་ནི། །འདི་ནི། རིལ་བུ་བྱིན་གྱིས་

83-1-446a

༄༅། །བརླབ་པའི་སྔགས་ཏེ། ཨོཾ་མ་ཧཱ་ཡཀྵ་སེ་ན་ཨ་དྷི་པ་ཏ་ཡེ་མ་ཧཱ་དུར་དཱནྟ་ད་མ་གཱ་ཡ། ནཱ་ཤ་ཡ་ནཱ་ཤ་ཡ། བི་དྲཱ་པ་ཡ་བི་དྲཱ་པ་ཡ། ཧཱུཾ་ཧཱུཾ་སརྦ་དུཥྚ་ན་ཕཊ། དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། ལེའུ་བརྒྱད་པའོ།།    །།འདིར་བཅོམ་ལྡན་འདས་ཀྱིས་རོ་ལངས་ལ་སོགས་པའི་
སྒྲུབ་ཐབས་གསུངས་ཏེ། ཨོཾ་ཧཱུཾཿཛཿཨ་པ་རཱ་ཛི་ཏཿ། ཨོཾ་ཧཱུཾཿཛཿཨ་ཛི་ཏ། ཨོཾ་ཧཱུཾ་ཛཿཨ་པུ་ར་ཎཿ། ཨོཾ་ཧཱུཾ་ཛཿཨ་པུ་ར་ཎཿ། ཨོཾ་ཤྲི་ཛཥྨ་ས་ན་ཨ་དྷི་པ་ཏི། ཨོཾ་རུཾ་ཛཿཀུ་ལེ་ཤྭ་ར། ཨོཾ་ཧཱུཾ་ཛཿ
བུདྡྷེ་ཤྭ་རཿ། ཨོཾ་ཨཾ་ཛཿཀི་ཀ་ར་ཨུཏྟ་མ། ཞེས་པ་འདི་རྣམས་འབྱུང་པོའི་བདག་པོ་ཆེན་པོ་རྣམས་སོ། །གཞན་གྱིས་མི་ཐུབ་པའི་སྒྲུབ་ཐབས་ནི། དཔལ་རྡོ་རྗེ་དབྱུག་པ་འཛིན་པའི་མདུན་
དུ་འབུམ་ཕྲག་བཟླ་བར་བྱ་སྟེ། སྔོན་དུ་བསྙེན་པར་འགྱུར་རོ། །དེ་ནས་ཟླ་བ་ཉ་ལ་མཆོད་པ་ཆེན་པོ་བྱས་ནས་ཞོ་དང༌། བུ་རམ་དང༌། འོ་མ་སྦྱར་བའི་ཟས་དཀར་པོ་རྣམས་ཀྱིས་ཇི་ལྟར་
གསུངས་པའི་མཆོད་པ་བྱའོ། །གུ་གུལ་གྱི་དུད་པ་བྱིན་ནས་མཚན་མོ་མཐའ་དག་བཟླ་བར་བྱའོ། །ངེས་པར་ཐོ་རངས་འོངས་པར་འགྱུར་ཏེ། གལ་ཏེ་འོངས་པར་མ་གྱུར་ན་སྐད་ཅིག་དེ་ལ་
འཆི་བར་འགྱུར་རོ། །འོངས་ནས་ཀྱང་བདག་གིས་ཅི་བྱ་ཞེས་བཀའ་སྩལ་དུ་གསོལ། སྒྲུབ་པ་པོས་བདག་གི་བྲན་དུ་མཛོད་ཅེས་སྨྲ་བར་བྱའོ། །དེ་ནས་བརྩམས་ཏེ་ཅི་བྱ་བའི་ལས་རྣམས་

83-1-446b

བྱེད་དེ༑ རིག་པ་འཛིན་པའི་རྒྱལ་སྲིད་ཀྱང་སྟེར་བ་དང༌། དགྲ་རྣམས་ཚར་གཅོད་པར་བྱེད་དོ། །ལྷ་མོ་རི་བོང་ཅན་བླངས་ཏེ་སྟེར་བར་བྱེད་ཅིང་རྒྱབ་ཏུ་ཁུར་ཏེ་ལྷའི་འཇིག་རྟེན་དུ་འགྲོ་བ་དང༌། བརྒྱ་བྱིན་
ཉིད་སྟེར་བར་བྱེད་དོ། །བསྐལ་པ་བདུན་དུ་འཚོ་བ་བྱེད་པར་འགྱུར་རོ། །དེ་ནས་མི་ཐུབ་པའི་སྒྲུབ་ཐབས་འདི་ཡིན་ཏེ། མཚན་མོ་མཆོད་རྟེན་གྱི་མདུན་དུ་འདུག་སྟེ་ཞག་བདུན་དུ་སྟོང་ཕྲག་བརྒྱད་བཟླ་
བར་བྱའོ། །ཞག་བརྒྱད་པ་ལ་མཆོད་པ་ཆེན་པོ་བྱས་ནས་གཏོར་མ་ཕུལ་ཏེ་གུ་གུལ་གྱི་དུད་བ་དབུལ་ཞིང་བཟླ་བར་བྱའོ། །བཟླས་པ་ན་ངེས་པར་འོང་བར་འགྱུར་རོ། །ཀྱེ་སྒྲུབ་པ་པོ་བདག་གིས་ཅི་བྱ་
ཞེས་སོ༑ ༑སྒྲུབ་པ་པོ་བདག་གིས་ཅི་བྱ་བ་ཁྱོད་མཁྱེན་ནོ། །ཞེས་སྨྲ་བར་བྱའོ། །དེ་ནས་བརྩམས་ནས་ཅི་བྱ་བའི་ལས་རྣམས་བྱེད་དོ། །སླར་ཡང་རྒྱལ་སྲིད་སྟེར་རོ། །ལོ་སྟོང་ཕྲག་ཏུ་འཚོ་བར་འགྱུར་རོ།།
ཇི་སྲིད་འཚོ་བའི་བར་དུ་ཅི་བྱ་བའི་ལས་རྣམས་བྱེད་དོ། །ཆེ་གེ་འཚོ་བར་གྱིས་ཤིག །ཅེས་པ་དང༌། ཆེ་གེ་འཆི་བར་གྱིས་ཤིག་ཅེས་པ་ཐམས་ཅད་བྱེད་དོ། །དེ་ནས་གསང་བའི་སྒྲུབ་ཐབས་ཡིན་
ཏེ༑ རྡོ་རྗེ་འཛིན་པ་ཁང་པར་སོང་སྟེ་ཉི་མ་བདུན་དུ་སྟོང་ཕྲག་བརྒྱད་བཟླ་བར་བྱའོ། །ཉི་མ་བརྒྱད་པ་ལ་མཆོད་པ་ཆེན་པོ་བྱས་ནས་ཟན་ཞོ་དཀར་པོ་ཇི་ལྟར་གསུངས་པ་དབུལ་བར་བྱའོ། །མཚན་ཕྱེད་པ་
ཇི་སྲིད་པ་དེ་སྲིད་དུ་བཟླ་བར་བྱའོ། །ཇི་སྲིད་མཚན་ཕྱེད་པ་དེ་ནས་རང་ཉིད་འོང་བར་འགྱུར་རོ། །མེ་ཏོག་གི་མཆོད་ཡོན་དབུལ་བར་བྱ་སྟེ། མཉེས་པར་གྱུར་ན་རྒྱལ་སྲིད་སྟེར་ཞིང་བསམ་པ་ཐམས་

83-1-447a

༄༅། །ཅད་ཡོངས་སུ་རྫོགས་པར་བྱེད་དོ། །དེ་ནས་ཀུན་ཏུ་གསང་བའི་སྒྲུབ་ཐབས་ཡིན་ཏེ། གདུང་དང་བཅས་པའི་མཆོད་རྟེན་གྱི་དྲུང་དུ་ཁྲི་ཕྲག་བཟླ་བར་བྱ་སྟེ། སྔོན་དུ་བསྙེན་པར་
འགྱུར་རོ། །དེ་ནས་ཟླ་བ་ཉ་བ་ལ་ཇི་ལྟར་འབྱོར་པའི་མཆོད་པ་བྱས་ནས་མཚན་ཕྱེད་པ་ཇི་སྲིད་པ་དེ་སྲིད་དུ་བཟླ་བར་བྱའོ། །དེ་ནས་མཚན་ཕྱེད་ན་མྱུར་དུ་འོངས་ཤིང་མདུན་དུ་གནས་ཏེ། ཀྱེ་
མཉེས་གཤིན་ཅི་བྱེད་ཅེས་སྨྲ་བར་བྱེད་དོ། །སྒྲུབ་པ་པོས་བདག་གིས་ཅི་བྱ་བ་ཁྱེད་མཁྱེན་ཅེས་བརྗོད་པར་བྱའོ། །དེ་ནས་བརྩམས་ཏེ་ཅི་བྱ་བའི་ལས་རྣམས་བྱེད་དོ། །གནོད་སྦྱིན་གྱི་བུ་མོ་
མཆོག་བཀུག་ནས་སྟེར་བར་བྱེད་དོ། །འདོད་ལྡན་གྱི་མཆོག་སྟོན་མོ་སྟེར་བར་བྱེད་དོ། །ཉི་མ་སོ་སོར་བཟའ་བ་དང༌། གོས་ཟུང་དང༌། དཱི་ནཱ་ར་ལྔ་རྣམས་རབ་ཏུ་སྟེར་རོ། །ལོ་ལྔ་བརྒྱ་རྣམས་འཚོ་
བར་བྱེད་དོ། །དེ་ནས་དུར་ཁྲོད་བདག་པོའི་སྒྲུབ་ཐབས་ཡིན་ཏེ། མཚན་མོ་དུར་ཁྲོད་དུ་སོང་ནས་ཉི་མ་བདུན་དུ་སྟོང་ཕྲག་བརྒྱད་བཟླ་བར་བྱའོ། །ཉི་མ་བརྒྱད་པ་ལ་ཉ་དང༌། ཤ་དང༌། ཏིལ་དང༌།
ཛམྦུ་ལི་ཀ་དང༌། ཟན་དཀར་པོ་དང༌། ཞོ་དང༌། བུ་རམ་དང༌། བདུག་པ་དང༌། འབྲས་བུ་ཇི་ལྟར་གསུངས་པའི་ཉི་བར་མཁོ་བ་རྣམས་ཀྱི་གཏོར་མ་དབུལ་བར་བྱའོ། །གུ་གུལ་གྱི་བདུག་པ་དབུལ་
པར་བྱའོ། །མཚན་ཕྱེད་པ་དེ་ཇི་སྲིད་པ་དེ་སྲིད་དུ་བཟླ་བར་བྱའོ། །དེ་ནས་མཚན་ཕྱེད་ནས་ཧ་ཧའི་སྒྲ་ཐོས་པར་བྱེད་དོ། །དེ་ལ་འཇིགས་པར་མི་བྱའོ། །འཁོར་དང་བཅས་པ་ཚོགས་ཀྱིས་ཡོངས་སུ་

83-1-447b

བསྐོར་ནས་འོང་བར་འགྱུར་རོ། །འོངས་པ་ན་མཆོད་པ་དབུལ་ཞིང་མཉེས་པར་གྱུར་ན། འབྱུང་པོ་ཐམས་ཅད་བྲན་དུ་འགྱུར་རོ། །ཉི་མ་ཉི་མར་དཱི་ནཱ་ར་བརྒྱད་རྣམས་རབ་ཏུ་སྟེར་བར་བྱེད་དོ། །དགྲ་
ཐམས་ཅད་འཇོམས་པར་འགྱུར་རོ། །ལོ་སྟོང་ཕྲག་འཚོ་བར་འགྱུར་རོ། །དེ་ནས་རིགས་ཀྱི་དབང་ཕྱུག་གི་སྒྲུབ་ཐབས་ཡིན་ཏེ། ལྷའི་གནས་སུ་སོང་སྟེ་དྲི་དང་ལྡན་པའི་མེ་ཏོག་དམར་པོ་དང༌། གུ་
གུལ་གྱི་བདུག་པ་བྱིན་ནས་ཁྲི་ཕྲག་བཟླ་བར་བྱ་སྟེ། སྔོན་དུ་བསྙེན་པར་འགྱུར་རོ། །ནག་པོའི་ཕྱོགས་ལ་མཚན་མོར་ཉ་དང༌། ཤ་དང༌། ཏིལ་དང༌། ཛམྦུ་ལི་ཀ་དང༌། བཟའ་བ་དམར་པོའི་ཆོ་ག་
གཏོར་མ་བཞིན་དབུལ་བར་བྱའོ། །ཏུ་རུ་ཀའི་བདུག་པ་བྱིན་ནས་ཇི་སྲིད་མཚན་བྱེད་ཀྱི་བར་དུ་བཟླ་བར་བྱའོ། །དེ་ནས་འབར་བ་ཆེན་པོ་ཟབ་ཅིང་འཇིགས་པའི་གཟུགས་ཀྱིས་འོང་བར་འགྱུར་ཏེ། དེ་
ལ་འཇིགས་པར་མི་བྱའོ། །མཉེས་གཤིན་ཅི་བྱེད་ཅེས་སྨྲ་བར་བྱེད་དོ། །སྒྲུབ་པ་པོས་བདག་གིས་ཅི་བྱ་བ་ཁྱེད་མཁྱེན་ཅེས་བརྗོད་པར་བྱའོ། །དེ་ནས་ཇི་སྲིད་འཚོ་བའི་བར་དུ་ཅི་བྱ་བའི་ལས་རྣམས་བྱེད་
དོ༑ ༑ཉི་མ་ཉི་མར་ཐུན་གསུམ་དུ་དཱི་ནཱ་ར་ལྔ་སྟེར་རོ། །འདོད་པའི་ལྷ་རྫས་ཀྱི་སྟོན་མོ་སྟེར་རོ། །ལོ་ལྔ་བརྒྱ་འཚོ་བར་བྱེད་དོ། །དེ་ནས་འབྱུང་པོའི་དབང་ཕྱུག་གི་སྒྲུབ་ཐབས་ཡིན་ཏེ། མཚན་མ་
གཅིག་པར་སོང་སྟེ་གཅིག་པུས་ཞག་གསུམ་དུ་མཚན་མོར་བཟའ་བ་ཁ་ཟས་དམར་པོ་དང༌། ཉ་ཤ་དང༌། ཏིལ་དང༌། ཛམྦུ་ལི་ཀའི་གཏོར་མ་དབུལ་བར་བྱའོ། །ཉི་མ་གསུམ་པ་ལ་རང་ཉིད་

83-1-448a

༄༅། །མྱུར་དུ་འོང་ཞིང་མདུན་དུ་གནས་སོ། །དེ་འདི་ལྟར་བདག་གིས་ཅི་བྱ་ཞེས་སྨྲའོ། །སྒྲུབ་པ་པོས་བདག་གིས་ཅི་བྱ་བ་ཁྱེད་མཁྱེན་ཅེས་བརྗོད་པར་བྱའོ། །རྟག་ཏུ་རྗེས་
སུ་འབྲང་བར་འགྱུར་ཏེ། ངེས་པར་ལྷ་མོ་བླངས་ནས་སྟེར་བར་བྱེད་དོ། །རང་ཉིད་ཀྱིས་བཟའ་བ་དང་གོས་བླངས་ཏེ་རྣམ་པ་སྟེར་བར་བྱེད་དོ། །ལོ་སྟོང་ཕྲག་གཉིས་རྣམས་འཚོ་བར་བྱེད་དོ། །
དེ་ནས་ཕོ་ཉ་མཆོག་གི་སྒྲུབ་ཐབས་ཡིན་ཏེ། རྡོ་རྗེ་འཛིན་པ་ཁང་པར་སོང་ནས་ནག་པོའི་བཅུ་བཞི་ལ་བཟླས་པ་ཁྲི་བྱའོ། །ཉི་མ་བདུན་རྣམས་སུ་སྔོན་དུ་བསྙེན་པ་བྱའོ། །དེ་ནས་སྒྲུབ་ཐབས་
བརྩམ་པར་བྱ་སྟེ། ཙནྡན་གྱི་མཎྜལ་བྱས་ནས་གུ་གུལ་གྱི་བདུག་པ་བྱིན་ལ། ཞོ་དང་མར་དཀར་པོ་སྦྱར་བའི་ཟས་དང༌། ཀུ་ཤའི་ཆུན་པོ་ལ་ཉེ་བར་འདུག་པས་མར་གྱི་མར་མེ་རབ་ཏུ་
སྦར་ཏེ་མཚན་མོར་ཇི་སྲིད་མཚན་ཕྱེད་གྱུར་པ་དེ་སྲིད་བཟླ་བར་བྱ་སྟེ། རང་ཉིད་ཕོ་ཉ་མཆོག་ཏུ་འོང་བར་འགྱུར་རོ། །འོངས་པ་ན་ཙནྡན་གྱི་ཆུས་མཆོད་ཡོན་སྦྱིན་པར་བྱའོ། །མཉེས་པར་
གྱུར་ན་བདག་གིས་ཅི་བྱ་ཞེས་དྲིའོ། །སྒྲུབ་པ་པོས་བདག་གིས་ཅི་བྱ་བ་ཁྱེད་མཁྱེན་ཅེས་བརྗོད་པར་བྱའོ། །དེ་ནས་བརྩམས་ཏེ་ཅི་བྱ་བའི་ལས་རྣམས་བྱེད་དོ། །འདོད་པའི་འབྲས་བུ་
ཐམས་ཅད་རབ་ཏུ་སྟེར་རོ། །ཡིད་ལ་འདོད་པ་ཕུན་སུམ་ཚོགས་པར་བྱེད་དོ། །དེ་ནས་འདོད་པའི་དབང་ཕྱུག་མ་སྒྲུབ་པ་ནི། གྲོ་གའི་འདབ་མ་ལ་གི་ཝང་གི་གཟུགས་བརྙན་བྲིས་ཏེ་

83-1-448b

གཅིག་པུ་སྟན་ལ་འདུག་ནས་བཟླས་པ་སྟོང་ཕྲག་བྱའོ། །དེ་ནས་བཟླས་པའི་མཐར་མཆོད་པ་ཆེན་པོ་བྱས་ནས་མར་གྱི་སྒྲོན་མེ་རབ་ཏུ་སྦར་ཏེ་མི་སྨྲ་བར་བཟླ་བར་བྱའོ། །དེ་ནས་མཚན་ཕྱེད་ནས་
ངེས་པར་འོང་བར་འགྱུར་རོ། །འོངས་པ་ན་འདོད་པ་བྱས་ཏེ་ཆུང་མར་འགྱུར་རོ། །ལྷ་རྫས་ཀྱི་རྒྱན་དང་བཟའ་བ་ལ་སོགས་པ་གདན་ལ་བཞག་སྟེ་འགྲོའོ། །བུད་མེད་དང་འགྲོགས་པ་དོར་བར་
བྱ་སྟེ༑ གཞན་དུ་ན་རྣམ་པར་འཇོམས་པར་བྱེད་དོ། །དེ་ནས་ཀ་ན་ཀ་མ་ཏིའི་སྒྲུབ་ཐབས་ཡིན་ཏེ། ཤིང་བ་ཌའི་རྩ་བར་སོང་ནས་ཉ་དང་ཤའི་གཏོར་མ་ཆོ་གས་དབུལ་བར་བྱའོ། །བདག་ཉིད་ཀྱང་
འཐུངས་ཏེ་ལྷག་མས་མཆོད་ཡོན་སྦྱིན་པར་བྱའོ། །སྟོང་ཕྲག་གཅིག་བཟླ་བར་བྱ་སྟེ། འདི་ལྟར་ཞག་བདུན་གྱི་མཚན་མོ་རང་ཉིད་འོང་བར་འགྱུར་རོ། །རྒྱན་ཐམས་ཅད་ཀྱིས་བརྒྱན་པའི་འཁོར་
བརྒྱ་ཕྲག་གསུམ་དང་མཉམ་དུ་འདི་རྣམས་མཚན་ཕྱེད་ནས་ངེས་པར་འོང་བར་འགྱུར་རོ། །འོངས་པ་ན་འདོད་པ་བྱས་ཏེ་ཆུང་མར་འགྱུར་རོ། །སྐྱེ་བ་བཅུ་གཉིས་རྣམས་ཀྱི་གོས་དང་རྒྱན་དང་
བཟའ་བ་རྣམས་སྟེར་རོ། །ཉི་མ་སོ་སོར་དཱི་ནཱ་ར་བརྒྱད་རྣམས་རབ་ཏུ་སྟེར་རོ། །དེ་ནས་དགའ་མའི་སྒྲུབ་ཐབས་ཡིན་ཏེ། རི་མོ་མཁན་ལ་གན་ལ་ཐང་སྐུ་བྲི་བར་བྱའོ། །གསེར་གྱིས་མདོག་ཅན་
རྒྱན་ཐམས་ཅད་ཀྱིས་བརྒྱན་པ། ཕྱག་གཡས་ན་ཨུཏྤལ་ཅན་ཛཱ་ཏིའི་མེ་ཏོག་གིས་མཆོད་པར་བྱའོ། །གུ་གུལ་གྱི་བདུག་པ་བྱིན་པ་སྟོང་ཕྲག་བརྒྱད་བཟླ་བར་བྱའོ། །བཟླས་པའི་མཐར་ཇི་

83-1-449a

༄༅། །ལྟར་འབྱོར་བའི་མཆོད་བ་བྱས་ནས་མར་གྱི་སྒྲོན་མེ་རབ་ཏུ་སྦར་ཏེ་ཇི་སྲིད་མཚན་ཕྱེད་དེ་སྲིད་པར་བཟླས་པ་བྱ་སྟེ། རང་ཉིད་འོང་བར་འགྱུར་རོ། །འོངས་ནས་མི་སྨྲ་བར་
འདོད་པ་བྱས་ཏེ་ཆུང་མར་འགྱུར་རོ། །སྒྲུབ་པོའི་འཁོར་རྣམས་སྐྱོང་ཞིང༌། ལྷ་རྫས་ཀྱི་འདོད་པ་དང་སྟོན་མོ་རྣམས་དང༌། དངུལ་ཆུའི་བཅུད་ལེན་རྣམས་སྟེར་བར་བྱེད་དོ། །དཱི་ནཱ་ར་ཉི་ཤུ་རྩ་
ལྔ་སྟེར་བར་བྱེད་དོ། །དེ་ནས་པདྨ་མ་ནིའི་སྒྲུབ་ཐབས་ཡིན་ཏེ། །རང་གི་ཁྱིམ་དུ་སྤྱི་བོའི་གནས་སུ་ཙནྡན་གྱི་མཎྜལ་བྱས་ཏེ། གུ་གུལ་གྱི་བདུག་པ་བྱིན་ནས་སྟོང་ཕྲག་གཅིག་ཚད་བཟླ་བར་
བྱའོ༑ ༑དེ་ནས་ཟླ་བ་ཉ་ལ་ཇི་ལྟར་འབྱོར་པའི་མཆོད་པ་བྱས་ནས་ཇི་སྲིད་མཚན་ཕྱེད་པ་དེ་སྲིད་དུ་བཟླས་པ་བྱ་སྟེ། ངེས་པར་འོང་བར་འགྱུར་རོ། །འོངས་པ་ན་འདོད་པ་བྱས་ཏེ་ཆུང་མར་
འགྱུར་རོ། །ལྷ་རྫས་ཀྱི་འདོད་པ་རབ་ཏུ་སྟེར་ཞིང༌། །དངུལ་ཆུའི་བཅུད་ལེན་དང༌། གྲུབ་པའི་རྫས་ཀྱང་སྟེར་བར་བྱེད་དོ། །དེ་ནས་རལ་གཅིག་མའི་སྒྲུབ་ཐབས། །འདི་ལས་ཡང་དག་རབ་
བཤད་བྱ། །གནོད་སྦྱིན་མོ་རྣམས་སྒྲུབ་དུས་སུ། །རལ་གཅིག་མ་ནི་རྣམ་བསྒོམ་བྱ། །ཞལ་གཅིག་ཕྱག་ནི་གཉིས་པ་སྟེ། །གྲི་གུག་ཐོད་པ་འཛིན་པ་མོ། །སྐུ་མདོག་སྔོན་མོ་འཇིགས་བྱེད་ཆེ། །
བྷ་གའི་དཀྱིལ་འཁོར་ལ་བསྒོམ་བྱ། །ཤར་དུ་ཛམྦྷ་ལ་བསམ་བྱ། །ནོར་འཛིན་ཡང་ནི་ལྷོ་རུ་སྟེ། །ཆུ་དབང་ནུབ་ཏུ་དགོད་པར་བྱ། །བྱང་དུ་ཙི་བི་ཀུཎྜ་ལི། །མེ་ལ་སོགས་པའི་ཟུར་དུ་ཡང༌།། །

83-1-449b

གནོད་སྦྱིན་མོ་བཞི་རྣམ་བསྒོམ་བྱ། །ཀུཎྜ་ལ་ཧ་ཏཱི་ནཱི་རོ་ཧི། །མཛེས་མ་ཆོ་གས་དགོད་པར་བྱ། །དེ་ནས་སྒོ་སྐྱོང་བསམ་བྱ་སྟེ། །དབྱུག་པ་ལ་སོགས་མཐའ་དག་ལས། །ཇི་ལྟར་སྔ་མའི་འཁོར་ལོ་
མཐོང༌། །དེ་ལྟར་ཁ་དོག་རབ་སྦྱར་བྱ། །ཐམས་ཅད་གཙོ་བོའི་མཚན་མ་འཛིན། །སླར་ཡང་ཕྱི་ནས་བསྔགས་བཟླས་བྱ། །ཨོཾ་ཨེ་ཀ་ཛ་ཊི་བ་སུ་སཱ་དྷ་ནཱི་སྭཱཧཱ། དེ་ནས་པུཀྐ་སཱིའི་སྒྲུབ་ཐབས། །
འདི་ལས་ཡང་དག་རབ་བཤད་བྱ། སྐད་ཅིག་གང་གིས་བསྒོམས་ཙམ་གྱིས། །འཇིག་རྟེན་གསུམ་པོ་པུཀྐ་སཱིར། །སྐུ་མདོག་སེར་སྐྱ་ཞལ་བཞི་པ། །ཕྱག་བཞི་བོང་བུ་ལ་ཞོན་པ། །བསྒོམ་
བྱ་པུཀྐ་སཱི་ཡི་ལས། །བྱ་རོག་ཐོ་བ་མདའ་དང་ནི། །གཞུ་རྣམས་བསྒོམ་བྱ་བརྟུལ་ཞུགས་ཅན། །སྔགས་བཟླ་བར་བྱ་སྟེ། ཨོཾ་པུཀྐ་སཱི་ཨོཾ། །དེ་ནས་འཇམ་པའི་རྡོ་རྗེ་ཡི། །སྒྲུབ་ཐབས་ཡང་
དག་རབ་བཤད་བྱ། །འཇམ་པའི་རྡོ་རྗེའི་དཀྱིལ་འཁོར་སྒྲུབ་པ་ལས་སྐད་ཅིག་ལས་མི་མཐོང་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་གཤིན་
རྗེ་གཤེད་དམར་པོའི་རྒྱུད་ལས། གནོད་སྦྱིན་མོ་སྒྲུབ་པའི་ཐབས་ཀྱི་ལེའུ་སྟེ་དགུ་པའོ།།    །།དེ་ནས་རྡོ་རྗེ་འཛིན་རྒྱལ་པོས།།ཉལ་བ་སློང་བར་བྱེད་པ་དང༌། །སྦྲུལ་གྱི་སོས་བཏབ་
ལ་སོགས་པ། །སྲུང་བའི་གསང་སྔགས་ལས་གསུངས་པ། །འབུམ་ཕྲག་བཞི་ནི་བཟླས་པ་ཡིས། །དོན་གྲུབ་ས་བོན་བསགས་རྣམས་ཀྱིས། །ཉལ་བ་སློང་བར་བྱེད་པ་དང༌། །འཚོ་བར་ཡང་ནི་

83-1-450a

༄༅། །ཐ་ཚོམ་མེད། །ཞི་བ་གཤིན་རྗེ་གཤེད་དཀར་པོ། །རྟག་ཏུ་རྣལ་འབྱོར་རིགས་རྣམས་བསྒོམ། །ཕྱག་ཏུ་དོན་གྲུབ་ས་བོན་རྣམས། །འབུམ་ཕྲག་བཞིར་ནི་བཟླ་བར་
བྱ༑ ༑སོས་བཏབ་ཡང་དག་ཁ་བལྟས་ཏེ། །ཉུངས་ཀར་གྱིས་ནི་བྲབ་པར་བྱ། །གལ་ཏེ་གང་གིས་བཟུང་བ་ཡང༌། །ཐེ་ཚོམ་མེད་པར་ལྡང་བར་འགྱུར། །ཧཱུཾ་ཡིག་ཁ་དོག་དཀར་པོ་ནི། །བསྒྲུབ་
བྱའི་སྙིང་གར་བསམ་བྱ་སྟེ། །ཧྲཱིཿཥྚྲིཿལ་སོགས་སྔགས་བཟླ་ཞིང༌། །འོད་ཟེར་རྣམས་ཀྱིས་དུག་དགུག་བྱ། །ཕྱག་གཡས་དེ་བཞིན་གཡོན་པ་ལ། །འདབ་བརྒྱད་པདྨ་དགོད་པར་བྱ། །དེ་
དབུས་སུ་ཡང་ཧཱུཾ་ཡིག་གིས། །འོད་ཟེར་རྣམས་ཀྱིས་བདུད་རྩི་འཛག །དེ་ཉིད་ཀྱིས་ནི་སྤྱི་བོར་ཡང༌། །འོད་དཀར་དཀྱིལ་འཁོར་གྱི་དབུས་སུ། །མཁས་པས་ཧ་ཡིག་བསམ་པར་བྱ། །དེ་ནས་
ཧྲཱིཿཥྚྲཱིཿལ་སོགས་སྔགས། །བྱུགས་པས་དུག་ནི་དགུག་པར་བྱ། །ཨོཾ་ཧྲཱིཿཧ་ཧྲཱཾ་ཛཿཕུཿཡིག །སྔགས་ཀྱིས་སྤྱི་བོ་ནས་བརྩམས་ཏེ། །རྐང་མཐར་བྱ་བ་སྔགས་བཟླས་ཀྱི། །བདུད་རྩིའི་ཆར་
པ་བསྒོམས་བྱ་སྟེ། །འཚོ་བར་ཡང་ནི་ཐེ་ཚོམ་མེད། །ས་བོན་ཡི་གེ་རྫོགས་པ་ནི། །འཛིན་པ་བཅིངས་པའི་མཆོག་ཡིན་ནོ། །ཁ་དོག་སེར་པོ་ཡང་དག་བྱུང༌། །སོས་བཏབ་གནས་ལ་ངེས་
པར་བསྒོམ། །ཨོཾ་ཡིག་དང་པོ་ཚེག་དྲག་མཐའ། །ཆོ་ག་ངེས་སྦྱར་ཧ་ཐ་དག །དུག་གི་བྱ་བས་བཅིངས་པ་ལ། །སྦྱོར་བ་རྣམས་ཀྱིས་བཅིངས་པ་ལ། །སྤྱི་བོར་གསེར་འཇོམས་ལེགས་

83-1-450b

པར་རྟོགས། །དེ་ལྟར་གཞན་རྣམས་ཀྱང་གཡན་པ་དང༌། །ཕོལ་མིག་དང༌། དམུ་ཆུ་ལ་སོགས་པ་གོས་པ་ལེགས་པར་ཚར་གཅོད་པའི་རབ་ཏུ་སྦྱོར་བ་མང་པོས་ཀྱང་ངོ༌། །དེ་ནས་རྡོ་རྗེ་འཛིན་
རྒྱལ་པོས། །སྲུང་བའི་འཁོར་ལོ་རབ་སྦྱོར་མཛད། །བགེགས་དང་ལོག་འདྲེན་གདུག་པ་རྣམས། །དགུག་པའི་དོན་ཕྱིར་ཡང་གསུངས་པ། །བདག་ནི་དཔལ་ལྡན་རྡོ་རྗེ་འཛིན། །སྲུང་བའི་འཁོར་
ལོ་རབ་སྦྱོར་ལས། །འབར་བའི་སྐུ་དང་དབྱུག་པ་ཡིས། །ལུས་གསུམ་ལས་སྐྱེས་དགས་པར་བྱ། །སྐྱོབ་པ་སངས་རྒྱས་རྣམས་ཀུན་གྱི། །ལྷ་མོ་ཁྱོད་ནི་དཔང་པོར་གྱུར། །སློབ་དཔོན་གཤིན་རྗེ་
འཇོམས་དཀྱིལ་འཁོར། །བདག་ནི་དཀྱིལ་འཁོར་བྲི་བར་བགྱི། །གོས་ཀྱིས་གདོང་བ་བཅིངས་ནས་ནི། །དཀྱིལ་འཁོར་ཁང་པའི་ནང་བཞག་ནས། །ཀྱེ་ཁྱོད་སུ་ཞེས་བརྗོད་བྱ་སྟེ། །བདག་སྐལ་
བཟང་ཞེས་སྨྲ་བར་བྱ། །བློ་བཟང་ཡོལ་བ་ནང་བྱས་ནས། །བླ་མ་མཆོག་ལ་གསོལ་བཏབ་བྱ། །དབང་བསྐུར་དོན་དུ་གུས་ཆེན་གྱིས། །མགོན་པོའི་རྗེས་སུ་གསུམ་བརྗོད་བྱ། །ཇི་ལྟར་སངས་
རྒྱས་ཆོས་ཆེན་གྱིས། །རྡོ་རྗེ་སེམས་དཔས་དབང་བསྐུར་ལས། །བདག་ལ་མགོན་པོས་ཡང་དག་དབང༌། །མཆོག་ཀྱང་བདག་ལ་སྩལ་དུ་གསོལ། །གླུ་དང་རོལ་མོས་དེ་བཞིན་མཆོད། །
མཆོད་ཡོན་ཞབས་བསིལ་དེ་བཞིན་ཉིད། །སློབ་མས་མཆོད་པ་ལ་དབུལ་བྱ། །ཡང་ན་དེར་ནི་བསྟོད་པ་བྱ། །དེ་ནས་རྡོ་རྗེ་འཛིན་རྒྱལ་པོ། །སྟོང་ཉིད་ཡང་དག་གསུང་བར་མཛད། །ཨོཾ་ཤཱུ་

83-1-451a

༄༅། །ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་པུ་ཛ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ཨོཾ་དྷ་རྨ་དྷཱ་ཏུ་སྭ་བྷཱ་པ་ཨཱཏྨ་ཀོ྅ཧཾ། དེ་ནས་སྦྱིན་སྲེག་རབ་བཤད་བྱ། །ཞིབ་ལ་སོགས་
རབ་དབྱེ་ལས། །གང་གི་སྦྱིན་སྲག་གིས་འགྲུབ་འགྱུར། །ལས་ཀུན་རབ་ཏུ་སྒྲུབ་པ་པོའི། །ཞི་བའི་སེམས་ཀྱིས་ཞི་བ་ལ། །རྒྱས་པའི་སེམས་ཀྱིས་རྒྱས་པ་ལ། །རབ་དགའ་སེམས་ཀྱིས་
དབང་ལ་ཉིད། །དྲག་པོ་ཡིས་ནི་གསོད་པ་ལའོ། །ཟླུམ་པོ་རྣམ་པ་ཞི་བ་སྟེ། །རྫིང་བུ་རྣམ་པ་རྒྱས་པའོ། །དབང་ལ་ཟླ་བ་ཕྱེད་པར་བརྗོད། །མཁའ་ཁམས་མདོག་ཅན་གསད་པ་ལའོ། །ཞི་བ་ལ་ནི་
ཁྲུ་གང་ཡིན། །དེ་བཞིན་ཁྲུ་གཉིས་རྒྱས་པ་ལའོ། །ཇི་ལྟར་རྒྱས་པ་དེ་བཞིན་དབང༌། །སོར་མོ་ཉི་ཤུ་གསད་པ་ལའོ། །ཁྲུ་ཕྱེད་བརྩིགས་པ་ཞི་བ་ལ། །རྒྱས་པ་ལ་ནི་ཁྲུ་གང་ངོ༌། །ལྔ་གཉིས་
གསད་པ་ལས་བྱས་ཏེ། །ཇི་ལྟར་དགུག་པ་དེ་བཞིན་དབང༌། །ཞི་པའི་སྦྱིན་སྲེག་ཚེས་གཅིག་ལ། །ཟླ་བ་ཉ་ལ་རྒྱས་པ་སྟེ། །བཅུ་བཞི་པ་ལ་མངོན་སྤྱོད་དོ། །བརྒྱད་པ་ལ་ནི་དབང་གི་ལས། །
ཤེལ་དང་ཉ་ཕྱིས་ཞི་བ་ལ། །མུ་ཏིག་འབྲས་བུ་རབ་བསྔགས་ཏེ། །དུང་དང་བོ་དེ་ཙི་ཏ་དང༌། །ནད་མེད་པ་ལ་མི་རུས་སོ། །ཙནྡན་དམར་པོས་བསྒོས་པ་ཡིས། །བྱི་རུ་ཡི་ནི་ཁྱད་པར་
ལས༑ ༑དྲག་མིག་ལུང་ཐང་དེ་བཞིན་དུ། །མི་རུས་ནཱ་ག་ཕ་ཎི་ཡི། །བརྒྱ་ཕྲག་གཅིག་ནི་ཞ་བ་ལ། །དེ་བཞིན་བརྒྱད་ལྷག་རྒྱས་པ་ལ། །དབང་དང་དགུག་པ་ཉི་ཤུ་ལྔ། །དྲུག་ཅུ་རྩ་བཞི་

83-1-451b

མངོན་སྤྱོད་ལའོ། །བརྒྱ་ཕྱེད་སྔགས་ཀྱིས་བསྒྲུབ་པ་ལའོ། །རིལ་བུ་རྒྱུ་བར་བྱ་སྔགས་ལ། །ཕྲེང་བ་རྣམས་ནི་ཐམས་ཅད་ཀྱི། །དེ་བཞིན་ལྷུན་པོ་གཉིས་རྒྱུ་བྱ། །ཞི་བ་མཛུབ་མོ་ལ་བཞག་སྟེ། །གུང་
མོ་ལ་ནི་རྒྱས་པའོ། །དབང་དང་དགུག་པ་མིང་མེད་ལ། །ཚར་གཅད་པ་ནི་མཐེ་ཆུང་ལའོ། །ཁ་དོག་དཀར་པོ་ཞི་བ་ལ། །ཁ་དོག་སེར་པོ་རྒྱས་པ་ལ། །དབང་ལ་དམར་པོ་རྟག་བསམ་བྱ། །
ངེས་པར་གསོད་ལ་ནག་པོ་འདོད། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། སྦྱིན་སྲེག་གི་ཆོ་གའི་ལེའུ་སྟེ་བཅུ་
པའོ༑༑ །།རྣལ་འབྱོར་བཞི་དང་ལྡན་པའི་རྣལ་འབྱོར་པའི་སྣ་ཚོགས་པའི་བཟའ་བ་དང༌། སྟོན་མོ་དང༌། མྱང་བ་དང༌། བླག་པ་དང༌། བཏུང་བ་ལ་སོགས་པ་ཡང་དག་པར་
ལྡན་པའི་དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། གོས་དང༌། གདུགས་དང༌། རྒྱལ་མཚན་དང༌། དྲིལ་བུ་དང༌། བ་དན་ལ་སོགས་པ་རྣམས་ཀྱིས་ཡང་དག་པར་གང་བའི་
རོལ་མོའི་སྒྲ་ཆེན་པོ་ལྔ་བསྒོམ་པར་བྱ་སྟེ། མདུན་དུ་གཏོར་མའི་སྣོད་སྐྱོགས་སམ་ཟངས་གཞོང་གི་ནང་དུ་བཟའ་བ་ཙམ་བཅས་པའི་ཆུ་ཁྱོར་པ་གསུམ་ཇི་ལྟར་རྙེད་པའི་དམ་ཚིག་གི་
རྫས་དང་ལྡན་པ་བཞག་ལ། དེ་རབ་ཏུ་གསལ་བར་དྲུང་དུ་བཞག་ལ་སྒོམ་པ་བརྩམ་པར་བྱའོ། །ནམ་མཁའི་དབྱིངས་སུ་པདྨ་འདབ་མ་བརྒྱད་པ་ཟེ་བ་དང་བཅས་པ་བསྒོམ་པར་བའོ།།

83-1-452a

༄༅། །ཟེ་འབྲུ་ལ་ཡཾ་ཡིག་ལས་རླུང་གི་དཀྱིལ་འཁོར་ཁ་དོག་སྔོན་པོ་གཞུའི་དབྱིབས་ཅན། མཐའ་གཉིས་སུ་གཡོ་བའི་བ་དན་དང་རྒྱལ་མཚན་བརྒྱད་ཀྱིས་བརྒྱན་
པའོ༑ ༑དེའི་སྟེང་དུ་རཾ་ཡིག་དམར་པོ་ལས་སྐྱེས་པའི་མེའི་དཀྱིལ་འཁོར་གྲུ་གསུམ་པ་དམར་པོ་ཟུར་གསུམ་ལ་རཾ་ཡིག་གིས་མཚན་པའོ། །དེའི་སྟེང་དུ་རུ་ཡིག་གསུམ་ཡོངས་སུ་
གྱུར་པ་ལས་མགོ་པོ་གསུམ་གྱི་སྒྱེད་བུ་ལ་གནས་པའི་ཨཱཿཡིག་དམར་པོ་ལས་སྐྱེས་པའི་པདྨའི་སྣོད་ཕྱི་དཀར་ལ་ནང་དམར་པའོ། །དེར་པདྨ་འདབ་མ་བརྒྱད་པའི་རྣམ་པ་བསམ་
པར་བྱའོ། །དེ་ལ་ཤར་ལ་སོགས་པའི་འདབ་མ་ལ་བྷྲཱུཾ་ཨཾ་ཛིཾ་ཁཾ་ཧཱུཾ་གི་ཡི་གེས་རྣམ་པར་སྣང་མཛད་ལ་སོགས་པའི་རང་བཞིན་རྣམས་དང༌། དེ་བཞིན་དུ་མེ་ལ་སོགས་པའི་ཟུར་
དུ་ལཱཾ་མཱཾ་པཱཾ་ཏཱཾ་བཱཾ་གྱི་ཡི་གེས་སྤྱན་མ་ལ་སོགས་པའི་རང་བཞིན་རྣམས་བསམ་པར་བྱ་ཞིང༌། ཡི་གེ་བཅུ་པོ་འདི་རྣམས་ཡོངས་སུ་གྱུར་པ་ལས་གོ་ཀུ་ད་ཧ་ན་རྣམས་དང༌། བི་ར་ཤུ་
མཱ་མཱུ་ཞེས་པ་འདི་རྣམས་ཀྱི་ཡི་གེ་རྣམས་ཀྱིས་མཚན་པའི་དམ་ཚིག་གི་རྫས་བཅུ་པོ་འདི་རྣམས་པདྨའི་སྣོད་དུ་བལྟ་བར་བྱའོ། །དེའི་སྟེང་དུ་ཨོཾ་ཡིག་ཁ་དོག་དཀར་པོ་དེས་
བཀབ་པའི་རང་བཞིན་བསམས་ལ། ཨོཾ་ཡིག་ལས་སྐྱེས་པའི་ཟླ་བའི་དཀྱིལ་འཁོར་རོ། །དེའི་སྟེང་དུ་ཧཱུཾ་ཡིག་དཀར་པོ་ལས་བྱུང་བའི་དབྱུག་པ་དེའི་ས་བོན་གྱིས་མཚན་པ་བལྟ་བར་

83-1-452b

བྱའོ༑ ༑དེ་ནས་སླར་པདྨའི་སྣོད་ལས་འོག་གི་སྒྱེད་བུ་ལ་ཨོཾ་ཨཱཿཧཱུཾ་ལན་གསུམ་བཟླས་ཤིང་བརྗོད་ལ་བསྒོམས་ཏེ། སྔ་མ་བར་མ་ཆད་པར་རླུང་གི་དཀྱིལ་འཁོར་བསྐྱེད་དེ་མེའི་དཀྱིལ་
འཁོར་རབ་ཏུ་འབར་བས་གདུངས་ཤིང་བསྐོལ་ཏེ་སྤར་བས་འབར་བའི་གོང་བུ་ལ་སོགས་པ་དམ་ཚིག་གི་རྫས་བཅུའི་རང་བཞིན་མཐའ་དག་ཞུ་བས་རྡོ་རྗེའི་དབྱུག་པས་དཀྲུགས་པ་བལྟ་
བར་བྱའོ། །དེ་ནས་སླར་རྡོ་རྗེའི་དབྱུག་པ་ཞུ་བར་གྱུར་ཏེ་བདུད་རྩི་ཉི་མ་འཆར་ཁའི་ཁ་དོག་གམ་དངུལ་ཆུའི་རྣམ་པར་བསམ་པར་བྱའོ། །དེ་ལས་སླར་ཨོཾ་ཨཱཿཧཱུཾ་གི་ཡི་གེ་གསུམ་ལས་ཐོན་
པའི་འོད་ཟེར་གྱི་ཚོགས་རྣམས་ཀྱིས་ཁམས་གསུམ་མ་ལུས་པ་ལ་གནས་པའི་བདུད་རྩི་ཤིན་ཏུ་མང་བར་བླངས་པར་བསྒོམ་ཞིང༌། དེ་ཉིད་རབ་ཏུ་གཞུག་པར་བྱའོ། །དེ་ཉིད་རབ་ཏུ་བཅུག་པ་
ལ་མཁའི་རྣམ་པ་ཤིན་ཏུ་གསལ་བའི་ཚོགས་བསིལ་བའི་སྦྲང་རྩི་འདུས་པའི་གཟུགས་སུ་བརྟན་པར་བྱ་ཞིང༌། ཕྱི་ནས་ཡི་གེ་གསུམ་གྱིས་བྱིན་གྱིས་བརླབ་པར་བྱའོ། །ཁ་དོག་དྲི་རོ་ཕུན་
སུམ་ཚོགས། །དྲི་མེད་སྟོན་ཀའི་ཟླ་བའི་འོད། །ཡེ་ཤེས་བདུད་རྩིར་རབ་སྦྱོར་གྱིས། །འབད་ནས་གཏོར་མ་རྫོགས་བྱས་ཏེ། །གཤིན་རྗེ་གཤེད་ཀྱི་གཟུགས་འཛིན་པའི་སྔགས་པ་ཁྲོ་བོ་ཕྱག་ན་ཞགས་
པ་དང་ལྕགས་ཀྱུ་འཛིན་པ་སྦྲོས་ནས་ཕྱོགས་སྐྱོང་རྣམས་ཀྱི་སྙིང་ལ་ལྕགས་ཀྱུས་ཕུག་ཅིང༌། མགུལ་བ་ལ་ཞགས་པས་བཅིངས་ཏེ་བཀུག་པར་བསམ་པར་བྱའོ། །དེ་ནས་ཨོཾ་ཧྲཱིཿཥྚྲཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་

83-1-453a

༄༅། །ཕཊ་ཕཊ་དུཥྚ་ཨིནྡྲཾ་ས་པ་རི་ཝཱ་ར་ཨཱ་ཀཪྵ་ཡ་ཛ། སྔགས་འདིས་མིག་སྟོང་པ་དཀར་སེར་གླང་པོ་ཆེ་དཀར་པོའི་གདན་ལ་གཡས་པ་དང༌། གཅིག་ཤོས་ན་རྡོ་རྗེ་དང༌།
སྡིགས་མཛུབ་མཛད་པ་བཀུག་སྟེ་ཤར་དུ་གཞག་པར་བྱའོ། །སྔགས་དེ་ཉིད་ཀྱིས་ཉེ་དབང་མཁའ་ལྡིང་གི་གདན་ལ་རིན་པོ་ཆེའི་ཅོད་པན་ཅན་གཡས་ན་བེ་ཅོན་དང་འཁོར་ལོ་འཛིན་པ། གཡོན་ན་
དྲུང་དང་ཀཽ་སྟུ་བྷ་འཛིན་པ། དེ་ཉིད་ཀྱི་གཡོན་དུ་ཧ་ཅང་མི་རིང་བར་གཞག་པར་བྱའོ། །ཡང་དེ་ཉིད་ཀྱིས་གཤིན་རྗེ་མ་ཧེ་ལ་ཞོན་པ་དབྱུག་པ་འཛིན་པ་ལྷོ་རུ་གཞག་པར་བྱའོ། །ཡང་དེའི་ཉིད་ཀྱིས་ཆུ་ལྷ་
ཁ་དོག་དཀར་པོ་བྲང་འགྲོ་ལ་ཞོན་པ། ཕྱག་ན་ཀླུའི་ཞགས་པ་ཅན་ནུབ་ཏུ་གཞག་པར་བྱའོ། །ཡང་དེ་ཉིད་ཀྱིས་ལུས་ངན་སེར་པོ་གཏེར་ལ་གནས་པ། ཕྱག་ན་བཱི་ཛ་པཱུ་ར་ཀ་དང༌། ན་ཀུ་ལི་ཅན་བྱང་
དུ་གཞག་པར་བྱའོ། །དེ་ཉིད་ཀྱིས་གླང་སྣ་དཀར་པོ་བྱི་བ་ལ་གནས་པ། གཡས་ན་བགྲང་ཕྲེང་དང་དགྲ་སྟ་འཛིན་པ། གཡོན་ན་ལ་ཕུག་དང་ལ་དུ་འཛིན་པ་དབང་ལྡན་དུའོ། །དེ་ཉིད་ཀྱིས་དབང་ཕྱུག་
དཀར་པོ་ཁྱུ་མཆོག་ལ་ཞོན་པ་རལ་པ་འཛིན་པ། ཕྱག་ན་རྩེ་གསུམ་དང་ཐོད་པ་ཅན། །ཕྱག་གཉིས་དཀར་མོ་ལ་འཁྱུད་པ་དབང་ལྡན་དུ་གཞག་པར་བྱའོ། །ཡང་དེ་ཉིད་ཀྱིས་མེ་ལྷ་དམར་པོར་ལ་གནས་
པ། ཕྱག་ན་བགྲང་ཕྲེང་དང་སྦྱི་བླུགས་ཅན་མེར་གཞག་པར་བྱའོ། །ཡང་དེ་ཉིད་ཀྱིས་སྲིན་པོ་རོལ་ཞོན་པ། ཕྱག་ན་གྲི་གུག་དང་ཐོད་པ་ཅན་སྔོན་པོ་མི་སྡུག་པ་ཁྲོ་བ་དང་བཅས་པ་བདེན་བྲལ་དུ་

83-1-453b

གཞག་པར་བྱའོ། །ཡང་དེ་ཉིད་ཀྱིས་རླུང་ལྷ་དུ་བའི་མདོག་ཅན་རི་དྭགས་སེར་པོ་ལ་གནས་པ་རླུང་དུ་གཞག་པར་བྱའོ། །ཡང་དེ་ཉིད་ཀྱིས་ཉི་མ་དམར་པོ་ཕྱག་གཉིས་ཀྱིས་པདྨ་འཛིན་པ། རྟ་བདུན་ལ་
གནས་པ་སྟེང་དུ་གཞག་པར་བྱའོ། །ཡང་དེ་ཉིད་ཀྱིས་ཟླ་བ་དཀར་པོ་ཕྱག་གཉིས་ཀྱིས་ཀུ་མུད་འཛིན་པ། ཤིང་རྟ་ལ་གནས་པ་སྟེང་དུ་གཞག་པར་བྱའོ། །ཡང་དེ་ཉིད་ཀྱིས་ཚངས་པ་སེར་པོ་ཞལ་
བཞི་པ། སྤྱི་བླུགས་དང༌། མི་འཇིགས་པ་དང༌། དབྱུག་པ་དང༌། བགྲང་ཕྲེང་འཛིན་པ་རལ་བས་བརྒྱན་པ། ངང་པ་ལ་གནས་པ་སྟེང་དུ་གཞག་པར་བྱའོ། །ཡང་དེ་ཉིད་ཀྱིས་སའི་ལྷ་མོ་པདྨ་ལ་
གནས་པ་གཡོན་ན་བུམ་པ་འཛིན་པ། ཕྱག་གཡས་ན་དམ་བཅས་ཁས་ལེན་པ་འོག་ཏུ་གཞག་པར་བྱའོ། །ཡང་དེ་ཉིད་ཀྱིས་ཐགས་བཟང་རིས་སྔོན་པོ་ཤིང་རྟ་ལ་གནས་པ། གཡས་པ་དང་གཅིག་
ཤོས་ན་རལ་གྲི་དང༌། སྡིགས་མཛུབ་འཛིན་པ་དེ་ཉིད་དུ་གཞག་པར་བྱའོ། །དེ་ནས་ཁྲོ་བོ་གཤིན་རྗེ་གཤེད་ཀྱི་གཟུགས་ཕྱག་ན་ཕུར་བུ་འཛིན་པ་རྣམས་ལ་ཁྲོ་བོ་མགྲིན་པ་འཕྱང་བ་ཉིད་ཐུགས་ཀའི་
ས་བོན་གྱིས་བཀུག་སྟེ། དེ་རྣམས་ཀྱི་སྙིང་ག་དང༌། མགྲིན་པ་དང༌། སྦྱི་བོ་རྣམས་སུ་རྐང་པའི་མཐའ་ཡང་སྔགས་འདིས་བུར་བུ་གདབ་པར་བྱའོ། །ཨོཾ་ཧྲཱིཿཥྚཱིཿཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སརྦ་ཨཱིནྡྲ་
ཨཱ་དཱི་ན་ཀཱི་ལ་ཡ་ཧཱུཾ་ཕཊ། ཅེས་པས་ཕུར་བུ་བཏབ་པའི་མཐར་གྲུབ་པའི་བཅུད་བསྡུས་ལ་ལྷ་དེ་རྣམས་ཐམས་ཅད་ཀྱང་གཤིན་རྗེ་མཐར་བྱེད་ཀྱི་རྣམ་པར་བསྐྱེད་པར་བྱ་སྟེ། བྱང་ཆུབ་ཀྱི་སེམས་ཁུ་བས་

83-1-454a

༄༅། །སམ༑ ཡང་ན་དེའི་ཚེ་ས་བོན་དང་མཚན་མའི་རིམ་པས་བསྐྱེད་པར་བྱའོ། །དེ་ལས་ས་བོན་ཧྲཱིཿཡིག་ལས་རྫོགས་པ་དབང་པོའོ། །ས་བོན་ཥྚྲཱིཿལས་རྫོགས་པ་
གཤིན་རྗེའོ། །ས་བོན་ཝི་ལས་རྫོགས་པ་ཆུ་ལྷའོ། །ས་བོན་ཀྲྀ་ཡིག་ལས་རྫོགས་པ་ལུས་ངན་ནོ། །ས་བོན་ཏ་ཡིག་ལས་རྫོགས་པ་དབང་ལྡན་ནོ། །ས་བོན་ཨཱ་ཡིག་ལས་རྫོགས་པ་
མེ་ལྷའོ། །ས་བོན་ན་ཡིག་ལས་རྫོགས་པ་བདེན་བྲལ་ལོ། །ས་བོན་ན་ཡིག་ལས་རྫོགས་པ་རླུང་ལྷའོ། །ས་བོན་ཧཱུཾ་ཡིག་ལས་རྫོགས་པ་ཟླ་བའོ། །ས་བོན་ཧཱུཾ་ཡིག་ལས་རྫོགས་པ་ཉི་
མའོ༑ ༑ས་བོན་ཕཊ་ཡིག་ལས་རྫོགས་པ་ཚངས་པའོ། །ས་བོན་ཕཊ་ཡིག་ལས་རྫོགས་པ་ནོར་འཛིན་མའོ། །ས་བོན་སྭཱ་ཡིག་ལས་རྫོགས་པ་ཐགས་བཟང་རིས་སོ། །ས་བོན་ཧཱ་ཡིག་ལས་
རྫོགས་པ་འབྱུང་པོ་ཐམས་ཅད་དོ། །ཞེས་པའོ། །དེ་ལྟར་བསྐྱེད་དེ་རྣམ་པར་བསམས་ནས་དེ་རྣམས་ཀྱི་མིག་ལ་སོགས་པ་རྣམས་ལ་གནས་ཇི་ལྟ་བར་མིག་ལ་སོགས་པ་བསྐྱེད་ཅིང༌།
ལུས་ལ་སོགས་པ་རྣམས་ལ་སྐུ་རྡོ་རྗེ་ལ་སོགས་པ་རྣམས་དང༌། གཤིན་རྗེ་མཐར་བྱེད་ཀྱི་ཅོད་པན་ཉིད་དང༌། དང་པོ་མཆོད་ཡོན་བསང་གཏོར་དང་ཞབས་བསིལ་ལ་སོགས་པ་ཕུལ་
ཕྱི་ནས་གཏོར་མའི་ཡོ་བྱད་བདུད་རྩི་སྒྲུབ་པའི་རིམ་པས་སྔོན་དུ་སྟེ། དེ་ཉིད་གསུམ་གྱིས་མངོན་པར་བསྔགས་ཤིང༌། །སླར་དེ་རྣམས་ཀྱི་སྔགས་ཀྱི་རབ་ཏུ་སྦྱོང་བ་རྣམ་པར་བསམས་

83-1-454b

ལ་ཕྱི་ནས་སྔགས་འདིས་བདུད་རྩི་དབུལ་བར་བྱའོ། །ཨོཾ་རཀྟ་མུ་ཀུ་ནཱ་ཡ། རཀྟ་ཛ་ཊཱ་ཡ། རཀྟ་མུ་ཁཱ་ཡ། རཀྟ་ཤ་རི་རཱ་ཡ། རཀྟ་བྷུ་ཛཱ་ཡ། རཀྟ་མུཎྜ་མཱ་ལཱ་བྷ་ར་ནཱ་ཡ། རཀྟ་ར་ཐ་ས་མཱ་རུ་ཌྷཱ་ཡ། རཀྟ་པདྨ་ཨཱ་
ས་ནཱ་ཡ། རཀྟ་བྷ་ར་ན་བྷུ་ཥ་ཎཱ་ཡ། ཨི་དཾ་བ་ལིམ་གྲྀཧྣ་གྲྀཧྞ། མ་མ་བིགྷྣཱཾ་ཧ་ར་ཧ་ར། ཙ་ཏུར་མཱ་རཱ་ན་ནི་བ་རཱ་ཡ་ནི་བཱ་ར་ཡ། ཏྲཱ་ས་ཡ་ཏྲཱ་ས་ཡ། བྷྲ་མ་ཡ་བྷྲ་མ་ཡ། ཙྪིནྡ་ཙྪིནྡ། བྷིནྡ་བྷིནྡ། ནཱ་ཤ་ཡ་ནཱ་ཤ་ཡ། ཤོ་ཥ་ཡ་
ཤོ་ཥ་ཡ། ཙྪེ་ད་ཙྪེ་ད། བྷེ་ད་བྷེ་ད། ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཕྱི་ནས་ཡན་ལག་སོ་སོས་དབུལ་བར་བྱ་སྟེ། ཨོཾ་ཨིནྡྲ་ཡ་ན་མཿཧྲཱིཿ། ཡ་མཱ་ཡ་ན་མཿཥྚྲཱིཿ། བ་རུ་ཎཱ་ཡ་ན་མཿཝི། ཀུ་བེ་རཱ་ཡ་ན་མ་ཀྲྀ། ཨཱི་ཤྲ་
ར་ཡ་ན་མཿཏ། ཨགྣེ་ཡེ་ན་མཿཨཿ། ནཻ་རི་དྱ་ཡ་ན་མ་ན། བྷ་ཡ་བེ་ན་མཿན། ཙནྡྲ་ཡེ་ན་མཿཧཱུཾ། ཨཀྐཱ་ཡ་ན་མཿཧཱུཾ། བྲཧྨ་ཎེ་ན་མ་ཕཊ། བ་སུ་དྷ་རཱ་ཡེ་ན་མཿཕཊ། བཻ་མ་ཙི་ཏྲི་ཎཻ་ན་མ་སྭཱ། སརྦ་བྷུ་ཏེ་བྷྱོ་ན་མ་
ཧཱཿཧ་ཧ་ཧ། ཧི་ཧི་ཧི། ཧཱུཾ་ཧཱུཾ་ཧཱུཾ། ཕེཾ་ཕེཾ་ཕེཾ། ཕྱིས་ནས་མེ་ཏོག་དང༌། བདུག་པ་དང༌། མར་མེ་དང༌། ལྷ་བཤོས་ལ་སོགས་པ་དབུལ་བར་བྱའོ། །དེ་རྣམས་ལ་སྒྲུབ་པ་པོས་ཕུལ་བའི་བཅུད་ཐམས་
ཅད་གསོལ་ཞིང་ཉེ་བར་ལོངས་སྤྱོད་པར་མཛད་དོ། །དེ་གནས་པ་རྣམས་ལ་རྡོ་རྗེ་གསོར་ལ་འགྱིད་བ་དང་བཅས་པར་དྲིལ་བུ་འཁྲོལ་ཞིང་བསྟོད་པ་བྱས་ཏེ། གཏི་མུག་དགའ་མ་ལ་སོགས་པས་མངོན་
པར་འདོད་པས་གསོལ་བ་གདབ་ཅིང༌། བཞད་པ་རྣམ་པ་བརྒྱད་ཀྱི་སྔགས་བརྗོད་པར་བྱའོ། །དེ་ལ་སྔགས་འདི་ཡིན་ཏེ། ཧ་ཧ་ཧེ་ཧེ་ཧོ་ཧོ་ཧཱུཾ་ཧཱུཾ། གཤེགས་པར་བྱ་སྟེ། ཨོཾ་ཨཿམུཿཞེས་པ་འདིས་

83-1-455a

༄༅། །ཀྱང་ངོ༌། །ཕྱི་ནས་སྒྲུབ་པ་པོའི་མངོན་པར་འདོད་པ་ཡང་མཛད་དོ། །ཁྱོད་ཀྱིས་སེམས་ཅན་ཐམས་ཅད་དོན། །ཇི་ལྟའི་རྗེས་མཐུན་གྲུབ་པ་སྩོལ། །སངས་རྒྱས་ཡུལ་དུ་གསེ་
མཛད་དེ། །སླད་ནས་ཀྱང་ནི་འབྱོན་པར་མཛོད། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། གཏོར་མའི་ལེའུ་སྟེ་བཅུ་གཅིག་
པའོ།།    །།དེ་ནས་ངེས་པར་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་བཅོམ་ལྡན་འདས་སེམས་དཔའ་ཆེན་པོ་ལ་བསྟོད་པ། གཏི་མུག་རྡོ་རྗེའི་རང་བཞིན་ཁྱོད།།
ཤིན་ཏུ་འཇིགས་རུང་གཤིན་རྗེ་གཤེད། །སྟོན་པ་སངས་རྒྱས་ཀུན་རང་བཞིན། །སྐུ་ཡི་རྡོ་རྗེར་ཕྱག་འཚལ་ལོ། །ཕྲ་མ་རྡོ་རྗེའི་རང་བཞིན་ཁྱོད། །ཤིན་ཏུ་འཇིགས་རུང་གཤིན་རྗེ་གཤེད། །
ཐུགས་ཀྱི་རྡོ་རྗེ་རབ་གསལ་བ། །རིན་ཆེན་རྡོ་རྗེ་ཁྱོད་ཕྱག་འཚལ། །འདོད་ཆགས་རྡོ་རྗེའི་རང་བཞིན་ཁྱོད། །འདོད་ཆགས་ཆོས་ཀྱི་འབྱུང་གནས་གཙོ། །དབྱངས་མཆོག་ཀུན་གྱི་མཆོག་གི་
མཆོག །གསུང་གི་རྡོ་རྗེ་ཁྱོད་ཕྱག་འཚལ། །ཕྲག་དོག་རྡོ་རྗེའི་རང་བཞིན་ཁྱོད། །ལས་ཀུན་བྱེད་པའི་གཤིན་རྗེ་གཤེད། །སྐུ་ཡི་རྡོ་རྗེ་རབ་གསལ་བ། །ཕྱག་ན་རལ་གྲི་ཁྱོད་ཕྱག་འཚལ། །སངས་
རྒྱས་ཀུན་གྱི་རང་བཞིན་ཁྱོད། །སངས་རྒྱས་ཐམས་ཅད་གཅིག་བསྡུས་པ། །སངས་རྒྱས་ཀུན་རབ་མཆོག་གི་མཆོག །དཀྱིལ་འཁོར་དབང་ཕྱུག་ཁྱོད་ཕྱག་འཚལ། །རྡོ་རྗེ་སྦྱན་དང༌། རྡོ་རྗེ་སྙན་

83-1-455b

དང༌། རྡོ་རྗེ་ཤངས་དང༌། རྡོ་རྗེ་ལྗགས་དང༌། རྡོ་རྗེ་ལུས་དང༌། རྡོ་རྗེ་ཐུགས་ཞེས་གསུངས་པ་ནི། བཅོམ་ལྡན་འདས་ཀྱི་རྡོ་རྗེའི་སྦྱན་ལ་སོགས་པ་བྱིན་གྱིས་བརླབ་པའི་དམ་ཚིག་གོ །དེ་ནས་དྲག་ཤུལ་
གཤིན་རྗེ་གཤེད། །དཀྱིལ་འཁོར་འདི་ལས་རབ་བཤད་བྱ། །གཞིན་རྗེ་གཤེད་པོ་རབ་གསལ་བ། །འདོད་པའི་དོན་ཀུན་སྒྲུབ་པར་བྱེད། །གསར་བ་ལེགས་པར་བཀལ་བ་དང༌། །ལེགས་པའི་ཚད་ལྡན་
གཙང་མ་ཡི། །སྲད་བུས་ཐིག་གདབ་ཤེས་རབ་ཅན། །གཤིན་རྗེ་འཇོམས་པའི་དཀྱིལ་འཁོར་ནི། །མཚན་ཉིད་ཐམས་ཅད་ཡང་དག་རྫོགས། །སྡིག་པ་ཐམས་ཅད་རྣམ་པར་འཇོམས། །ཞི་བ་ལ་སོགས་
རབ་སྟོན་པ། །ཟླུམ་པོའི་དབྱིབས་ཀྱི་དཀྱིལ་འཁོར་ཏེ། །དེར་ནི་ཀུན་ནས་རྩེ་ལྔ་པ། །ལས་ཀྱི་རྡོ་རྗེ་བྲི་བར་བྱ། །རྡོ་རྗེ་འབར་བས་ཡང་དག་འཁྲིགས། །དེ་ཡི་དབུས་སུ་རྡོ་རྗེ་བྲི། །རྡོ་རྗེའི་འོད་ཟེར་ཡང་དག་
འཁྲིགས། །འཁོར་ལོ་ཤར་རྩེར་བྲི་བར་བྱ། །འོད་ཟེར་ཕྲེང་བས་ཡང་དག་འཁྲིགས། །རིན་ཆེན་ལྷོ་རུ་བྲི་བར་བྱ། །པདྨ་རཱ་གའི་འོད་འཕྲོ་བ། །སྦྲིན་གྱི་མདོག་དང་མཚུངས་པའི་འོད། །རལ་གྲི་བྱང་དུ་
བྲི་བར་བྱ། །འཁོར་ལོ་ཤར་གྱི་ཟུར་དུ་བྲི། །ལྷོ་རུ་རྡོ་རྗེ་བྲི་བར་བྱ། །ནུབ་ཏུ་པདྨ་བྲི་བ་སྟེ། །ཁ་ཁྱེར་ཟེར་འབྲུར་བཅས་པའོ། །འོད་ཟེར་ལྔ་དང་ཡང་དག་ལྡན། །རལ་གྲི་བྱང་དུ་བྲི་བར་བྱ། །ཤར་གྱི་སྒོ་རུ་ཐོ་བ་
སྟེ༑ ༑ལྷོ་རུ་རྡོ་རྗེའི་དབྱུག་པ་ཡང༌། །འདམ་སྐྱེས་ནུབ་ཀྱི་སྒོ་རུའོ། །བྱང་དུ་རལ་གྲི་རྡོ་རྗེ་ཅན། །དཀྱིལ་འཁོར་རྫོགས་པར་ཤེས་བྱ་སྟེ། །མཆོད་པའི་ཁྱད་པར་རྣམས་བྱའོ། །འདོད་ཡོན་ལྔ་

83-1-456a

༄༅། །ཡིས་སངས་རྒྱས་རྣམས། །སོམ་ཉི་མེད་པར་མཆོད་པར་བྱ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་
པོའི་རྒྱུད་ལས། དཀྱིལ་འཁོར་ཆེན་པོའི་ལེའུ་སྟེ་བཅུ་གཉིས་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་བཅོམ་ལྡན་འདས་དེ་བཞིན་
གཤེགས་པའི་བདག་པོ་རྡོ་རྗེ་འཛིན་པ་ཆེན་པོ་ལ་བསྟོད་པའི་རྒྱལ་པོ་འདིས་གསོལ་བ་འདེབས་པར་མཛད་དེ། གང་གིས་རྡོ་རྗེ་ཅན་མཉེས་པ། །ཕྱག་རྒྱའི་རབ་ཏུ་སྦྱོར་བ་གསུངས། །
རྡོ་རྗེའི་ཕྱག་རྒྱས་ཕྱག་རྒྱ་རྣམས། །སླར་ཡང་འགྲུབ་པར་མཛད་དུ་གསོལ། །དེ་ནས་རྡོ་རྗེ་འཛིན་རྒྱལ་པོ། །ཚིག་འདི་དག་ནི་གསུང་བར་མཛད། །དཀྱིལ་འཁོར་བ་རྣམས་ཐམས་ཅད་ཀྱི། །
སྤྱི་བོར་གཤིན་རྗེ་གཤེད་བསྒོམ་བྱ། །རྟག་ཏུ་དཀྱིལ་འཁོར་བྲི་བྱ་ཞིང༌། །རྟག་ཏུ་སྦྱིན་སྲེག་གིས་མཆོད་བྱ། །རྟག་ཏུ་དམ་ཚིག་བསྒྲུབ་བྱ་སྟེ། །སྡོམ་པ་གཟུང་བར་བྱ་དེ་ནས། །ཐོག་མར་
ཅད་པན་དབང་ཡིན་ཏེ། །གཉིས་པ་རལ་གྲི་སྦྱིན་པར་བྱ། །གསུམ་པ་རྡོ་རྗེ་དྲིལ་བུ་ཡང༌། །བཞི་པ་ཟླ་བ་བཟའ་བའོ། །འདི་རྣམས་དབང་བསྐུར་ཆེན་པོ་བཞི། །དམར་པོའི་ཞལ་ནས་འབྱུང་བ་
སྟེ༑ ༑དབང་བསྐུར་འདི་དག་བྱིན་རླབས་ཀྱིས། །རྒྱལ་བའི་སྲས་འགྱུར་བྱང་ཆུབ་ཐོབ། །དེ་ནས་འབྱུང་པོ་ཐམས་ཅད་ཀྱི། །གཏོར་མ་བྱ་བ་སྔར་རབ་བཤད། །སྔགས་ཆེན་བརྗོད་པར་གྱུར་

83-1-456b

པ་ན། །འབྱུང་པོ་ཐམས་ཅད་རབ་ཏུ་འབར། །ཧྲཱིཿཥྚྲཱིཿསོགས་སྔགས་ས་བོན་དང༌། །སྭཱཧཱ་མཐའ་ཡིས་ངེས་པར་སྦྱར། །བཤད་གཅི་ཆུ་དང་བསྲེས་པ་ཡིས། །མཎྜལ་གྲུ་གསུམ་བྱས་ནས་ནི། །ལྷ་
རྣམས་ཚིམ་བྱས་རྣལ་འབྱོར་པ། །ཧཱ་ཧཱའི་རྣམ་པ་སླར་དྲན་བྱ། །དཀྱིལ་འཁོར་གསུམ་ནི་བྱས་ནས་ནི། །བརྒྱད་དང་བཅུ་གཉིས་བཅུ་དྲུག་རྣམས། །མཁས་པས་ཆོ་གས་ཡང་དག་བྲི། །སྔགས་རྣམས་
ཐམས་ཅད་དགོད་བྱ་སྟེ། །གྲུབ་པའི་སྔགས་རྣམས་བརྟུལ་ཞུགས་ཅན། །རེ་མིག་བཅུ་གཉིས་ལ་དགོད་བྱ། །མི་རྒྱུ་རྒྱུ་བཅས་འཇིག་རྟེན་གསུམ། །མ་ལུས་ལྷག་མ་མེད་པར་འགྲུབ། །ཡ་མ་རཱ་ཛཱ་ས་དོ་
མེ་ཡ། ཡ་མེ་དོ་རུ་ན་ཡོ་ད་ཡ། ཡ་ད་ཡོ་ནི་རཱ་ཡཀྵེ་ཡ། ཡཀྵེ་ཡཙྪ་ནི་རཱ་མ་ཡ། ཡ་དབུས་ཤར་དུ་ཀྵེ་དགོད་བྱ། །ལྷོ་རུ་འཇམ་པའི་རྡོ་རྗེ་སྟེ། །མེ་ཡིག་ནུབ་ཏུ་བྲི་བར་བྱ། །བྱང་དུ་ད་ཡིག་དག་བྱེད་དོ། །
བསྒྲུབ་བྱའི་མིང་ནི་བླང་བྱ་ཞིང༌། །ཕྱོགས་བྲལ་སྟོང་པ་ལག་ཟུང་བྱ། །ཧཱུཾ་དག་གིས་ནི་ནང་སྤེལ་བྱ། །ལས་རྣམས་ཐམས་ཅད་བསྒྲུབ་པར་བྱ། །ཡཙྪ་ནི་རཱ་ཛཱ་ས་དོ་རུ། །ཎ་ཡོ་ནི་ར་ཞེས་ཕྱི་རོལ། །ཐམས་
ཅད་དོན་ཕྱིར་སྒྲུབ་པ་ལ། །གཡོན་ནས་བརྩམས་ཏེ་ཡང་དག་བྲི། །རེ་མིག་རིམ་པ་གསུམ་པ་ཡི། །མདུན་དུ་གཅིག་དོར་རེ་མིག་ལ། །ཧྲཱིཿཥྚཱིཿཞེས་སོགས་སྔགས་རྣམས་ཀྱིས། །ཤར་ནས་བརྩམས་
ཏེ་བྲི་བར་བྱ། །དེ་མཐར་དོར་བའི་རེ་མིག་ལ། །རེ་མིག་བརྒྱད་པོ་ཡང་དག་བྲི། །ཨ་མུ་ཀཾ་ཀུ་རུ་མཱ་ར་ཡ་ཨུཙྪ་ཊ་ཡ། བ་ཤཾ་ཀུ་རུ། བི་དྭེ་ཥཱ་ཡ། ཤཱནྟིཾ་ཀུ་རུ། པུཥྚིཾ་ཀུ་རུ། ཞེས་པ་དེ་ལྟ་བུ་ལ་སོགས་

83-1-457a

༄༅། །པ་ལས་ཀྱི་རྗེས་སུ་མཐུན་པ་ལས། །དང་པོ་ཨོཾ་ཡིག་མཐར་ན་མཿ། །མཐར་ནི་བ་ཤིཾ་བཽ་ཥ་ཊ། །ཧཱུཾ་ཕཊ་ཡི་གེ་ལྡན་ས་བོན། །ཞི་བ་རྒྱས་པ་དབང་མཐར་བྱེད། །དེ་བཞིན་
གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་གཤིན་རྗེ་གཤེད་དམར་པོའི་རྒྱུད་ལས། འཁོར་ལོ་སྣང་བ་ཞེས་བྱ་བའི་དབང་བསྐུར་བའི་ལེའུ་སྟེ་བཅུ་གསུམ་པའོ།།    །།
ཐུགས་རྗེ་མངའ་བ་བཅོམ་ལྡན་འདས། །ཞེ་སྡང་གཤིན་རྗེ་གཤེད་སྐུ་མཆོག །ཞེ་སྡང་གིས་མནན་འགྲོ་གཟིགས་ནས། །ཞེ་སྡང་ཐམས་ཅད་ཟད་པར་མཛད། །ཐུགས་རྗེ་མངའ་བ་བཅོམ་
ལྡན་འདས། །གཏི་མུག་གཤིན་རྗེ་གཤེད་སྐུ་མཆོག །གཏི་མུག་གིས་མནན་འགྲོ་གཟིགས་ནས། །གཏི་མུག་ཐམས་ཅད་ཟད་པར་མཛད། །ཐུགས་རྗེ་མངའ་བ་བཅོམ་ལྡན་འདས། །ཕྲ་མ་གཤིན་
རྗེ་གཤེད་སྐུ་མཆོག །ཕྲ་མས་མནན་པའི་འགོ་གཟིགས་ནས། །ཕྲ་མ་ཐམས་ཅད་ཟད་པར་མཛད། །ཐུགས་རྗེ་མངའ་བ་བཅོམ་ལྡན་འདས། །འདོད་ཆགས་གཤིན་རྗེ་གཤེད་སྐུ་མཆོག །འདོད་
ཆགས་ཀྱིས་མནན་འགྲོ་གཟིགས་ནས། །འདོད་ཆགས་ཐམས་ཅད་ཟད་པར་མཛད། །ཐུགས་རྗེ་མངའ་བ་བཅོམ་ལྡན་འདས། །ཕྲག་དོག་གཤིན་རྗེ་གཤེད་སྐུ་མཆོག །ཕྲག་དོག་གིས་མནན་འགྲོ་
གཟིགས་ནས། །ཕྲག་དོག་ཐམས་ཅད་ཟད་པར་མཛད། །བྱམས་པ་ཙ་རྩི་ཀཱ་རབ་བརྗོད། །དེ་བཞིན་སྙིང་རྗེ་ཕག་མོའོ། །དགའ་བ་དབྱངས་ཅན་རབ་གྲགས། །བཏང་སྙོམས་གཽ་རཱི་གཟུགས་

83-1-457b

ཅན་མ། །བདག་ཉིད་དངོས་པོ་ཐམས་ཅད་ཀྱིས། །རྫོགས་གྱུར་དཀྱིལ་འཁོར་རྣལ་འབྱོར་པ། །སྙིང་གའི་ས་བོན་ལས་སྤྲོ་བྱ། །འདིར་ནི་འགྲུབ་འགྱུར་ཐེ་ཚོམ་མེད། །དེ་ནས་སྤྱོད་པའི་མཚན་ཉིད་མཆོག།
འདི་ལས་ཡང་དག་རབ་བཤད་བྱ། །འཇིགས་བྱེད་གཤིན་རྗེ་གཤེད་གཟུགས་ཀྱི། །སྐུ་གསུང་ཐུགས་ཀྱི་དངོས་གྲུབ་ཕྱིར། །དགོན་པ་ཆེན་པོའི་ས་ཕྱོགས་སུ། །མ་ཧེ་མཆོག་ལ་ཞོན་བྱ་ཞིང༌། །སྦྲུལ་
རྣམས་ཀྱིས་ནི་བརྒྱན་བྱས་ནས། །ལྗགས་ཀྱི་རྡོ་རྗེ་བསྒོམ་བྱ་སྟེ། །གྱེན་འགྲེང་ཁྱད་འཕགས་ལ་སོགས་པ། །དབུ་སྐྲ་དམར་སེར་དག་ཏུ་བྱ། །སྦྱི་བོར་ཅོད་པན་རྣམས་ཀྱིས་བསྐོར། །སྨ་ར་སེར་པོ་དག་
བྱས་ལ། །ཧྲཱིཿཥྚིཿལ་སོགས་སྔགས་བརྗོད་ཅིང༌། །རྡོ་རྗེ་དབྱུག་པ་ཡང་དག་གསོར། །དེ་ནས་སེངྒེའི་སྒྲ་བྱས་ཏེ། །གཤིན་རྗེ་གཤེད་དམར་རབ་སྦྱོར་ལས། །ཅུང་ཟད་ནུས་པ་ཐོབ་པ་ནི། །རོལ་ཅིང་གྲོང་
དུ་འཇུག་པར་བྱ། །སྐལ་བ་བཟང་པོ་གར་བྱ་ཞིང༌། །དྲུག་ལས་སྐྱེས་སོགས་གླུ་བླང་བྱ། །དེ་ནས་རྒྱལ་མཚན་ཁྱམས་བལྟས་ཏེ། །དེ་ནི་འོ་མ་རབ་སྦྱར་བྱ། །འོ་མ་གོམས་པའི་སེམས་གཅིག་གིས། །ཕྱག་
རྒྱ་ཆེན་པོ་རབ་བསྒྲུབ་བྱ། །ཕག་མོའི་གཟུགས་སུ་བསམ་བྱ་ཞིང༌། །བཙུན་མོ་ཀུན་ལ་འདོད་པ་བྱ། །སེངྒེ་ལྟར་སྤྱོད་རྣལ་འབྱོར་པ། །འདོད་དོན་ཐམས་ཅད་གྲུབ་པར་བྱེད། །དེ་ནས་ཕྱག་རྒྱར་སྒྲུབ་པའི་
ཐབས། །འདི་ལས་ཡང་དགར་བ་བཤད་བྱ། །སྔགས་ཆེན་ཡི་གེ་གཅིག་པོ་སྟེ། །དེ་ཡི་བཟླས་པས་རབ་བརྟན་བྱ། །ཧྲཱིཿཥྚཱིཿསོགས་ས་བོན་ཡང་དག་བྱུང༌། །མ་ཧེའི་གདོང་ནི་རྣམ་པར་བསྒོམ། །རྡོ་

83-1-458a

༄༅། །རྗེ་དཀྱིལ་འཁོར་མཉམ་ཞུགས་པ། །མ་ཧེའི་སྟེང་དུ་བསྒོམ་པར་བྱ། །གང་ཞིག་ས་ལ་འབིགས་བྱེད་པ། །སྣ་ཚོགས་མཚོན་ཆའི་རང་བཞིན་ཅན། །མ་ཧེའི་
གདོང་ནི་སྒྲུབ་པ་ལ། །བློ་ལྡན་ཕྱག་རྣམས་ལས་བསྒོམ་བྱ། །དེ་ནས་རྡོ་རྗེ་དབྱུག་པ་ཡི། །སྒྲུབ་ཐབས་འདི་ལས་རབ་བཤད་བྱ། །ཧྲཱིཿཡིག་སྔགས་ནི་ཆེན་པོ་སྟེ། །མ་ཧེ་ཆེན་པོ་ལ་ཞོན་
པའོ། །འབུམ་གཉིས་ཡང་དག་རྫོགས་པའི་ཕྱག །ཐལ་བའི་རྡུལ་གྱིས་བྱུགས་པའི་སྐུ། །རི་རབ་ལྷུན་པོ་དང་མཉམ་པ། །ས་ཡི་འོག་ཏུ་མནན་པའོ། །དེ་ནས་བྱེ་བའི་ཕྱག་སྒྲུབ་ཐབས། །
འདི་ལས་ཡང་དག་རབ་བཤད་བྱ། །སྔགས་ཆེན་བི་ཀྲྀ་ཏཱ་ན་ན། །གཙོ་བོ་ཧཱུཾ་ཡིག་ལས་བྱུང་བ། །ཨོཾ་ཝི་ཀྲྀ་ཏཱ་ན་ན་ཧཱ་ཧཱ་ཧཱི་ཧཱི་ཧཱུཾ་ཧཱུཾ་ཧེ་ཧེ་ཧོ་ཧོ་སྭཱ་ཧཱ། དགོས་པ་ཐམས་ཅད་རབ་བསྒྲུབ་ཕྱིར།།
འདི་ལས་དམ་ཚིག་སྒྲུབ་ཐབས་བཤད། །སྔགས་ཀྱིས་དུབ་པའི་བཟའ་བ་ནི། །བཟང་པོ་རྙེད་པར་དཀའ་བའི་ཟས། །ཤ་ཆེན་དང་ནི་རྟ་ཉིད་དང༌། །གླང་པོ་ཆེ་ཡི་ཁྱད་པར་ཉིད། །བ་
ལང་རང་བཞིན་ཁྱི་ཉིད་དང༌། །བོང་བུ་རྔ་མོ་ཅེ་སྦྱང་ཉིད། །མར་ཁུ་ཆེན་པོས་ལུས་ལ་བྱུག །སྔོན་པོ་བསྲེས་པ་བཙོ་བར་བྱ། །འདི་ནི་ལུས་ལ་བྱུགས་ཙམ་གྱིས། །འགྲོ་བ་ཐམས་ཅད་དབང་
དུ་བྱེད། །གི་ཝཾ་རྒྱམ་ཚའི་ཁུ་བ་དང༌། །དེ་བཞིན་བིལ་བའི་ལོ་མ་ཉིད། །སོ་ཕག་བྱེ་མར་བཅས་པའམ། །གསེར་ཤིང་ལོ་མའི་ཁུ་བས་ཀྱང༌། །འདི་ཡི་ལུས་ལ་དྲིལ་ཕྱིས་བྱ། །དེ་བཞིན་

83-1-458b

རྡོ་རྗེ་བདུད་རྩི་ཆེ། །འདི་ནི་རྣལ་འབྱོར་མཆོག་རྩེའོ། །རང་འབྱུང་མེ་ཏོག་ལྟུང་བར་ལྡན། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། སྤྱོད་
པ་དང་དམ་ཚིག་སྒྲུབ་པའི་ལེའུ་སྟེ་བཅུ་བཞི་པའོ།།    །།དེ་ནས་བཅོམ་ལྡན་འདས་སྐྱེས་བུ་ཆེན་པོའི་དམ་ཚིག་ཙ་རྩི་ཀའི་རྣམ་པའི་ཏིང་ངེ་འཛིན་ལ་སྙོམས་པར་ཞུགས་པ་དང༌། རྡོ་རྗེ་ཕག་
མོའི་རྣམ་པའི་ཏིང་ངེ་འཛིན་ལ་སྙོམས་པར་ཞུགས་པ་དང༌། དབྱངས་ཅན་མའི་རྣམ་པའི་ཏིང་ངེ་འཛིན་ལ་སྙོམས་པར་ཞུགས་པ་དང༌། གཽ་རཱིའི་རྣམ་པའི་ཏིང་ངེ་འཛིན་ལ་སྙོམས་པར་
ཞུགས་ཏེ་མཆོད་པའི་གླུ་འདི་རྗོད་པར་མཛད་དོ། །ཀྱེ་ཀྱེ་གཤིན་རྗེ་གཤེད་དམར་པོ། །བླ་མ་སྲིན་པོའི་གཟུགས་རང་བཞིན། །ཁྱོད་མཐོང་ཁྲོ་བོ་རྣམ་པར་འཇིགས། །བླ་མ་ཁྲོ་བོའི་རང་
བཞིན་སྤོངས། །ཁྱོད་ཀྱིས་གར་མཛད་ས་སྟེང་དང༌། །ས་བླ་དག་དང་ས་འོག་གཡོ། །ཆགས་པས་བརྒྱན་པའི་ཁྲོ་བོའི་ཡིད། །གར་མཛད་ཁྱོད་ནི་རོ་ལངས་ལགས། །སྐུ་ནི་དམར་ཞིང་
ཐུང་བ་སྟེ། །རྣམ་པ་སྣ་ཚོགས་གཟུགས་སྦྲུལ་པ། །རྡོ་རྗེ་དབྱངས་ཅན་མས་བཏུད་ཞུས། །གར་མཛད་བདེ་བ་ཆེན་པོ་ཁྱོད། །ཧྲཱིཿཥྲྚཱིཿགསང་སྔགས་དག་གིས་ཁྱོད། །ས་གསུམ་པོ་ཡི་
འཁྲུལ་པ་སེལ། །སྙིང་རྗེའི་ཁྲོ་བོ་རྗེ་བཙུན་ཁྱོད། །གར་མཛད་འགྲོ་བ་རྣམས་ལ་གཟིགས། །དེ་ནས་བཟླས་པའི་མཚན་ཉིད་མཆོག །འདི་ལས་ཡང་དག་རབ་བཤད་བྱ། །གང་གིས་

83-1-459a

༄༅། །བཟླས་པའི་རབ་སྦྱོར་གྱིས། །རྒྱ་ཆེན་དངོས་གྲུབ་ཐོབ་པར་འགྱུར། །མྱུར་བ་མ་ཡིན་བུལ་བ་མིན། །རིང་པོ་མ་ཡིན་ཐུང་དུ་མིན། །སྔགས་ནི་ཅུང་ཟད་ཐོས་
པ་སྟེ༑ ༑གཤིན་རྗེའི་སློབ་དཔོན་མི་ཡི་མཆོག །མ་ཧེ་མི་དང་གླང་པོ་ཆེ། །བ་ལང་རང་བཞིན་རྟ་ཉིད་དང༌། །བོང་བུ་རྔ་མོའི་རུས་པ་གཟུང༌། །བཟླས་པའི་ཕྲེང་བ་རབ་བསྒྲུབ་བྱ། །ཟླ་བ་ཟླ་
བའི་བཅུ་བཞི་ལ། །ཤ་ལྔ་ཡིས་ནི་བྱུག་བྱ་ཞིང༌། །བདུད་རྩི་ལྔ་དང་ཡང་དག་ལྡན། །མཆོག་གི་དངོས་གྲུབ་རྒྱུར་བཟླས་ཏེ། །ཚེས་གཅིག་རིལ་བུ་རྣལ་འབྱོར་པ། །མཁས་པ་གཤིན་
རྗེ་གཤེད་བསྒོམ་བྱ། །ཡང་ན་མི་ཡི་མགོ་བོ་ནི། །ཁྲག་དང་ལྡན་པར་རྣམ་བསྒོམ་བྱ། །ཁྲི་ཕྲག་ཙམ་གྱིས་འབྱུང་པོ་རྣམས། །མཁའ་འགྲོ་མ་རྣམས་སྟོང་ཕྲག་གིས། །གཤིན་རྗེ་
གཤེད་ཀྱི་རབ་སྦྱོར་ལས། །ཡི་དྭགས་ཚོགས་རྣམས་གསང་པར་བྱ། །བཟླས་པ་འབུམ་གྱིས་རྣལ་འབྱོར་བདག །དེ་ནི་ལས་ཀུན་བྱེད་པ་ཡིན། །བྱེ་བ་བཟླས་པས་འགྲུབ་འགྱུར་ཏེ།།
བྱེ་བ་ལྔ་ཡིས་སྨོས་ཅི་དགོས། །ཉིན་རེ་ཟླ་བ་སོ་སོ་འམ། །ཡང་ན་ལོ་རྣམས་སོ་སོ་ལ། །དབྱུག་གུ་དྲུག་ཅུ་རྩ་བཞིར་མཁས། །གཏོར་མ་དྲུག་ཅུ་རྩ་བཞི་སྦྱིན། །རྟག་ཏུ་ཅུང་ཟད་ཟླ་བ་
གང་༑ ༑དེ་བཞིན་ཅུང་ཟད་གང་འཐུང་བ། །གཞན་ཡང་བཟའ་བ་ཐམས་ཅད་ཀྱི། །ཕུད་ནི་གཤིན་རྗེ་གཤེད་ལ་དབུལ། །དེ་ནས་བླ་མར་ཡོན་དབུལ་བ། །འདི་ལས་ཡང་དག་རབ་བཤད་

83-1-459b

བྱ། ༑བདག་ཉིད་ཞི་བ་ཉིད་ཕྱིར་དང༌། །ལས་ཀུན་གྲུབ་པའི་ཕྱིར་དུ་ཡང༌། །ཕངས་པ་མེད་པར་དབུལ་བྱས་ཏེ། །བདག་ཉིད་དངུལ་གྱི་རྣ་རྒྱན་དང༌། །གསེར་དང་ནོར་དང་མ་མ་དང༌། །དེ་བཞིན་བུ་
དང་ཆུང་མ་དང༌། །སྐྱེད་བྱེད་སྲིང་མོ་བུ་མོ་དང༌། །རྣམ་པ་སྣ་ཚོགས་ན་བཟའ་ཉིད། །གདུགས་དང་རྔ་ཡབ་མཛེས་པ་ཉིད། །ཁང་པ་ཁྲི་དང་དྲི་བཟང་དང༌། །དེ་བཞིན་གླུ་དང་རོལ་མོ་ཉིད། །རལ་གྲི་
དང་ནི་རྒྱན་ཉིད་ཀྱང༌། །བླ་མར་རབ་དབུལ་བརྟུལ་ཞུགས་ཅན། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་ཐུགས་གཤིན་རྗེ་གཤེད་དམར་པོའི་རྒྱུད་ལས། ཉེ་བར་མཁོ་བ་ཐམས་ཅད་
སྒྲུབ་ཐབས་ཀྱི་ལེའུ་སྟེ་བཅོ་ལྔ་པའོ།།    །།དེ་ནས་སེམས་ཅན་ཐམས་ཅད་ཀྱི་བདུད་འཇོམས་པའི་དོན་དུ། །དམར་པ་ཉིད་ནི། འདོད་ཆགས་ལ་སོགས་པའི་ཉོན་མོངས་པ་འཇོམས་པའི་
དོན་ཏོ། །སྤྱན་གསུམ་ནི། །འདས་པ་དང༌། མ་འོངས་པ་དང༌། ད་ལྟར་བྱུང་བའི་དུས་གསུམ་མོ། །ཕྱག་གཉིས་ནི། དངོས་པོ་དང་དངོས་པོ་མེད་པའི་རྣམ་པར་རྟོག་པ་འཇོམས་པའི་ཕྱིར་རོ། །
ཤེས་རབ་དང་འཁྱུད་པ་ནི། སྟོང་པ་དང་སྙིང་རྗེ་དབྱེར་མེད་པའི་སྦྱོར་བ་ལས་སོ། །ཀླུ་བརྒྱད་ནི། །རྣམ་པར་ཤེས་པ་བརྒྱད་མཚོན་པའི་ཕྱིར་རོ། །མགོ་བོའི་ཕྲེང་བ་བརྒྱ་ཕྱེད་ནི། ཡི་གེ་ལྔ་བཅུ་
པའི་སྦྱོར་བ་ལས་སོ། །གཡོན་ན་ཐོད་པ་ནི། །ཡེ་ཤེས་ལྔའི་བདུད་རྩིའི་ངོ་ཡོངས་སུ་རྫོགས་པ་སྟོང་པ་ཉིད་ཀྱི་རང་བཞིན་ནོ། །གཡས་ན་དབྱུག་པ་ནི། ཕུང་པོ་དང༌། ཉོན་མོངས་པ་དང༌།

83-1-460a

༄༅། །ལྷའི་བུ་དང༌། འཆི་བདག་གི་བདུད་བཞི་རྣམ་པར་འཇོམས་པ་སྙིང་རྗེའི་རང་བཞིན་ནོ། །གཡོན་བརྐྱང་བ་ནི། ཁམས་གསུམ་པ་རབ་ཏུ་རྟོགས་པའི་ཕྱིར་རོ། །
ལྷ་མོའི་ཕྱག་གཡོན་ན་བདུད་བཞིའི་ཁྲག་དང་བཅུད་ལེན་གྱི་རོ་དུ་མ་མྱང་བའི་ཕྱིར་ཐོད་པའོ། །གཡས་པ་ན་དངོས་པོ་དང་དངོས་པོ་མེད་པའི་རྣམ་པར་རྟོག་པ་གཅོད་པའི་ཕྱིར་གྲི་གུག་
གོ །མ་རུངས་པ་འདུལ་བའི་ཕྱིར་ཁྲོ་བོའི་གཟུགས་དང་གསུས་པ་འཕྱང་བ་ཉིད་དོ། །མྱ་ངན་ལས་མི་འདའ་བ་ཉིད་ལས་དབུ་སྐྲ་སེར་པོ་གྱེན་དུ་འགྲེང་བ་ཉིད་དོ། །གྲུ་བཞི་ནི།
སྡུག་བསྔལ་བ་དང༌། ཀུན་འབྱུང་བ་དང༌། འགོག་པ་དང༌། ལམ་གྱི་བདེན་པ་བཞི་རབ་ཏུ་རྟོགས་པའི་ཕྱིར་རོ། །སྒོ་བཞི་ནི། བདུད་བཞི་ཀུན་ཏུ་སྐྲག་པར་བྱེད་པའི་ཕྱིར་རོ། །
ཟུར་བཞི་ནི། ཚངས་པའི་གནས་ཡོངས་སུ་རྫོགས་པའི་ཕྱིར་རོ། །ཀ་བ་བརྒྱད་ནི། རྨི་ལམ་དང༌། དྲི་ཟའི་གྲོང་ཁྱེར་དང༌། བྲག་ཅ་དང༌། སྒྱུ་མ་དང༌། སྨིག་རྒྱུ་དང༌། མེ་ལོང་གི་
གཟུགས་བརྙན་དང༌། ཆུའི་ཟླ་བ་ལྟ་བུ་བརྒྱད་ཀྱི་རང་བཞིན་ལས་ནམ་མཁའ་ལྟར་དངོས་པོ་དང་དངོས་པོ་མེད་པའི་ཉོན་མོངས་པ་འཇོམས་པའི་དོན་ནོ། །གང་གིས་སྐྱེས་པ་རབ་ཏུ་འཇོམས་
པ་ཉིད་ལས་དྲ་བ་ཕྱེད་པ་རྣམས་སོ། །རྟ་བབས་བཞི་ནི། སྦྱིན་པ་དང༌། སྙན་པར་སྨྲ་བ་དང༌། དོན་སྤྱོད་པ་དང༌། དོན་མཐུན་པ་ཉིད་དང༌། ཡང་དག་པར་སྤོང་བ་བཞི་རྣམ་པར་དག་

83-1-460b

པའི་ཕྱིར་རོ། །དེ་ནས་རྡོ་རྗེ་མཁའ་འགྲོ་མའི། །སྒྲུབ་ཐབས་འདི་ལས་རབ་བཤད་བྱ། །མཁའ་དབྱིངས་དབུས་སུ་གནས་པ་ཡིས། །ཉི་མའི་དཀྱིལ་འཁོར་མཆོག་བསམ་བྱ། །ཕྱག་ཏུ་རྡོ་རྗེ་རྣམ་
བསྒོམས་ནས། །ལྷག་མ་ཕྱག་གཞན་རྣམ་དགོད་བྱ། །ཤར་དུ་སངས་རྒྱས་མཁའ་འགྲོ་མ། །ཕྱག་དྲུག་གཏི་མུག་ཡང་དག་མཚུངས། །ཕྱག་ན་འཁོར་ལོ་འཇིགས་བྱེད་ཆེ། །རྣལ་འབྱོར་
དཀྱིལ་འཁོར་ལ་བསྒོམ་བྱ། །ལྷོ་རུ་རིན་ཆེན་མཁའ་འགྲོ་མ། །ཕྱག་དྲུག་ཕྲ་མ་ཡང་དག་མཚུངས། །ཕྱག་ན་རིན་ཆེན་འཇིགས་བྱེད་ཆེ། །ཉི་མའི་དཀྱིལ་འཁོར་ལ་བསྒོམ་བྱ། །ནུབ་ཏུ་པདྨ་
མཁའ་འགྲོ་མ། །ཕྱག་དྲུག་པདྨ་འཛིན་པའོ། །བྱང་དུ་ལས་ཀྱི་མཁའ་འགྲོ་མ། །དཀྱིལ་འཁོར་སྙིང་པོ་རལ་གྲི་མའོ། །མེ་ལ་སོགས་པའི་ཟུར་བཞི་རུ། །ལྷ་མོ་རྣམ་སྒོམ་བརྟུལ་ཞུགས་ཅན། །
སྒེག་མོ་ཕྲེང་བ་གར་དེ་བཞིན། །གླུ་མ་དག་གི་ཁྱད་པར་ཉིད། །དེ་ནས་སྒོ་སྐྱོང་བསམ་པར་བྱ། །ལས་ཀྱི་ཆོ་ག་མཐོང་བ་ཡིས། །དང་པོ་ཐོབ་དབྱུག་པ་དང༌། །པདྨ་དེ་བཞིན་རལ་གྲིའོ། །ཨོཾ་བུདྡྷ་
ཌཱ་ཀི་ནི། ཨོཾ་བཛྲ་ཌཱ་ཀི་ནི། ཨོམ་རནྟ་ཌཱ་ཀི་ནི། ཨོཾ་པདྨ་ཌཱ་ཀི་ནི། ཨོཾ་ཀརྨ་ཌཱ་ཀི་ནི། ལཱཾ་མཱཾ་ནཱཾ་གཱཾ་ཟུར་དུའོ། །ཨོཾ་མུངྒ་ར་ཛཿ། ཨོཾ་དཎྜ་ཧཱུཾ། ཨོཾ་པདྨ་བཾ། ཨོཾ་ཁངྒ་ཧོཿ། ཞེས་གསུངས་བཅོམ་ལྡན་
རྡོ་རྗེ་ཅན། །རྡོ་རྗེ་མཁའ་འགྲོ་མའི་སྒྲུབ་ཐབས། །རིང་པོ་ནས་ཐོས་བསྒྲུབ་དོན་དུ། །རྡོ་རྗེ་མཁའ་འགྲོ་མ་བསྒོམ་བྱ། །དེ་ལྟར་རབ་ཏུ་འགྲུབ་པའི་སྔགས་ཀྱི་ཚིག་ཏུ་གྱུར་པ་ནི། ཨོཾ་ཨཱ་ཀཱ་ཤ་ཙ་

83-1-461a

༄༅། །ར་བཛྲ་ཌཱ་ཀི་ནི་སྭཱ་ཧཱ། དེ་ནས་རབ་ཏུ་བཤད་བྱ་གཞན། །རྡོ་རྗེ་ས་འོག་སྒྲུབ་པའི་ཐབས། །ས་འོག་འཇུག་པ་བསྒྲུབ་དོན་དུ། །གནོད་མཛེས་རྡོ་རྗེ་བསྒོམ་
པར་བྱ། །ཕྱག་དྲུག་སྐུ་མདོག་སྔོན་པོ་མདངས། །ཕྱག་ཏུ་གཏུན་ཤིང་དགོད་པར་བྱ། །དཀྱིལ་འཁོར་སྙིང་པོའི་དབུས་སུ་ནི། །འདི་དགོད་རབ་ཏུ་བསྒོམ་པར་བྱ། །ཤར་དུ་སྤྱན་མ་
དགོད་བྱ་སྟེ། །དེ་བཞིན་ལྷོ་རུ་མཱ་མ་ཀཱི། །ནུབ་ཏུ་ལྷ་མོ་གོས་དཀར་མོ། །བྱང་དུ་སྒྲོལ་མ་དགོད་པར་བྱ། །མེ་ཏོག་བདུག་པ་མར་མེ་དྲི། །མེ་ལ་སོགས་པ་རྣམས་སུ་དགོད། །ཐོ་བ་ལ་
སོགས་སྒོ་རྣམས་ལ། །སྦྲུལ་གྱི་རྒྱན་དང་སྐ་རགས་ཏེ། །ལས་ཀྱི་ཆོ་ག་མཐོང་བ་ཡིས། །འཁོར་ལོ་འདི་ལྟར་བསྒོམ་པར་བྱས། །རྡོ་རྗེ་ས་འོག་རྣལ་འབྱོར་ལྡན། །བུག་པ་རྨི་ལམ་དུ་ཤེས་
འགྱུར༑ ༑དེ་ནས་རྒྱལ་པོ་བདུད་དཀྱིལ་འཁོར། །འདི་ལས་ཡང་དག་རབ་བཤད་བྱ། །མཁའ་ལ་སྤྱོད་ཉིད་བསྒྲུབ་དོན་དུ། །རྟ་མཆོག་རབ་ཏུ་བསྒྲུབ་པར་བྱ། །ཕྱག་གཉིས་པ་དང་ཞལ་
གཅིག་པ། །སྐུ་མདོག་ལྗང་གུ་འཇིགས་རུང་བ། །ཉི་མའི་སྟེང་དུ་ཡང་དག་བཞུགས། །ཤིན་ཏུ་འཇིགས་བྱེད་རྟ་ཡི་ཞལ། །གཡས་པ་རལ་གྲི་ཁུ་ཚུར་ཏེ། །གཡོན་པའི་ཕྱག་ན་
ཐོད་པ་སྟེ། །ཨོཾ་ཕུ་ཕུ་ཧི་ཧི། སྔགས་འདི་བཟླ་བྱ་ཤེས་རབ་ཅན། །རྟ་མཆོག་རབ་ཏུ་བསྒྲུབ་པའི་ཕྱིར། །ཤར་དུ་རྡོ་རྗེ་མ་རྣམས་བསམ། །ལྷོ་ཕྱོགས་སུ་ཡང་མྱུར་འགྲོ་མ། །

83-1-461b

ནུབ་ཏུ་རྒྱལ་པོ་བདུན་པ་སྟེ། །བྱང་དུ་རྟ་མཆོག་དགོད་པར་བྱ། །གཙོ་བོའི་ཞལ་དང་ཕྱག་དག་གིས། །ཐམས་ཅད་གཡས་ཀྱིས་བསྒོམ་བྱ་ཉིད། །སྔགས་འདི་ཡིས་ནི་ཐམས་ཅད་ཉིད། སྤྲོ་
བ་དག་ཏུ་རབ་ཏུ་གྲགས། །གླིང་པུ་པི་ཝང་རྫ་རྔ་དང༌། །རྔ་ཟླུམ་ཡང་ནི་ཟུར་དུ་འོ། །བ་ལང་སྣ་བ་གླང་ཆེན་སྣ། །བཞིན་བཟང་བཞིན་ངན་དེ་བཞིན་དུ། །གཏུན་ཤིང་ངང་ནི་དགྲ་སྟ་དང༌། །ལྕགས་
ཀྱུ་ཞུགས་པ་ཉིད་ཀྱང་སྟེ། །གར་ལ་སོགས་ཚུལ་རྣལ་འབྱོར་ལས། །སྒོ་བཞིར་རྟག་ཏུ་བསམ་པར་བྱ། །གཡོན་དུ་ཡ་བ་སི་བསམ་བྱ། །དེ་བཞིན་གཡས་སུ་རང་རྟགས་སོ། །རྟ་མཆོག་
སྔགས་ནི་ཇི་ལྟ་བ། །རྡོ་རྗེ་ས་འོག་གཡོ་བར་བྱེད། །རྟ་མཆོག་སྒོམ་པའི་རྣལ་འབྱོར་ལས། །ཁམས་གསུམ་མཁའ་ལ་ཡོངས་སུ་བསྐོར། །དེ་བཞིན་གཤེགས་པ་ཐམས་ཅད་ཀྱི་
སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། རྣམ་པར་དག་པ་དང་རྡོ་རྗེ་མཁའ་འགྲོ་མ་ལ་སོགས་པའི་སྒྲུབ་ཐབས་ཀྱི་ལེའུ་སྟེ་བཅུ་དྲུག་པའོ།།    །།དེ་
ནས་འདི་ལ་ཐིག་གདབ་པའི་དམ་ཚིག་ལས། ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨ་དྱ་ནུཏྤནྣ་ཏྭཱཏ། སློབ་མ་རྣམ་སྣང་དུ་བྱས་ཏེ། །གཤིན་རྗེ་མཐར་བྱེད་དཔལ་གཟུགས་ཀྱིས། །ཡེ་ཤེས་
སྲད་བུ་རྩེ་གཟུང་མཆོག །ལེགས་པར་མཉམ་བཞག་གདབ་པར་བྱ། དེ་ལ་འདི་ནི། དཀྱིལ་འཁོར་ཆེན་པོར་འཇུག་པའི་དམ་ཚིག་གོ །ཨོཾ་ཨཱཿཧཱུཾ། རིང་བ་དཀྱིལ་འཁོར་ཉིས་འགྱུར་

83-1-462a

༄༅། །ལ༑ ༑སྒོ་ཡི་ཉི་ཤུ་ཆ་དག་སྟེ། །བ་ཡི་རྣམ་ལྔས་ཡང་དག་བྱུག །སྲད་བུ་གཉིས་ནི་ཡང་དག་བརྟག །དེ་ལ་འདི་ནི། རྡོ་རྗེ་ཆེན་པོ་ལ་གསོལ་བ་བཏབ་པའི་
དམ་ཚིག་གོ །ཨེ་མ་སངས་རྒྱས་སློབ་དཔོན་ཆེ། །ཨེ་མ་ཆོས་དང་ཚོགས་ཀྱི་གཙོ། །བདག་ལ་དམ་ཚིག་དེ་ཉིད་སྩོལ། །བྱང་ཆུབ་སེམས་ཀྱང་བདག་ལ་སྩོལ། །དེ་ལ་འདི་ནི། །ས་ཆེན་
པོ་ཡོངས་སུ་གཟུང་བའི་དམ་ཚིག་གོ །རྡོ་རྗེ་སའི་ལྷ་མོ་སྤྱན་དྲངས་ཏེ། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་དང༌། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དཔང་དུ་གྱུར།།
དཀྱིལ་འཁོར་གྱི་ནི་བརྒྱད་ཆ་སྒོ། །ཤེས་བྱ་བདག་ཉིད་ཆེ་རྣམས་ཀྱིས། །ཁྱམས་ཆེན་དག་ནི་དོར་བྱ་སྟེ། །ཡིད་དུ་འོང་བ་ལེགས་པར་སྤྲས། །སྒོ་མཉམ་སྒོ་ཁྱུད་ཤེས་བྱ་སྟེ། །དེ་ཕྱེད་ལྷ་ཡི་སྣམ་
པུའོ༑ ༑རྡོ་རྗེ་ལྷ་མོ་ཡང་དག་ལྡན། །གླུ་གར་རོལ་མོ་སོགས་རྣམས་ཀྱིས། །སྒོ་ཡི་ཕྱེད་ཀྱི་འགྲམ་དང་ལོགས། །ཞེས་པ་དྲ་བ་དྲ་ཕྱེད་ཀྱང༌། །ཉི་ཟླ་མེ་ཏོག་ཕྲེང་སྣམ་བུ། །འདི་ཡི་ཕྱེད་ཀྱི་
རྡུལ་ཚོན་ས། །དེ་བཞིན་དཀྱིལ་འཁོར་ཕྱི་རོལ་ཐིག །དེ་ལ་འདི་ནི་སྙིང་པོ་ཆེ། །བདག་ཉིད་དཀྱིལ་འཁོར་མཁའ་ལ་དགོད། །དེ་ནས་ཕྱག་རྒྱར་བཅས་པ་བརྟེན། །དམ་ཚིག་གིས་ནི་ཡི་
གེ་གཞུག །དེ་ལྟར་དཀྱིལ་འཁོར་རབ་ཏུ་བསྒྲུབ། །ཤར་ཕྱོགས་སུ་ནི་དཀར་པོ་ཆེ། །ལྷོར་ནི་སེར་པོ་ཡང་དག་ལྡན། །ནུབ་ཀྱི་ཆ་ནི་དམར་པོ་སྟེ། །ལྗང་གུ་བྱང་དུ་ཡང་དག་ལྡན། །

83-1-462b

འོད་འབར་ཨིནྡྲ་ནི་ལའི་ཚུལ། །དབུས་ཀྱིས་གཞི་ཡང་དག་བྲི། །དེ་ནས་ཕྱག་རྒྱ་དགོད་པར་བྱ། །ལས་ཀྱི་ཆོ་ག་མཐོང་བ་ཡིས། །དབུས་སུ་རྡོ་རྗེ་ཡང་དག་བྲི། །འཁོར་ལོ་ཤར་དུ་མཉམ་པར་བྲི། །
དེ་བཞིན་ལྷོ་རུ་རིན་ཆེན་ཏེ། །ནུབ་ཀྱི་ཕྱོགས་སུ་པདྨའོ། །རལ་གྲི་དེ་བཞིན་བྱང་དུ་དགོད། །དེ་ལྟར་སྒྱུ་མ་མཁའ་མཚུངས་པ། །རྟག་ཏུ་ཕྱག་རྒྱ་བལྟ་བར་བྱ། །དེ་ལ་འདི་ནི་དགང་གཟར་དང༌། །
བླུགས་གཟར་ཡུ་བའི་ཚད་བྱའོ། །ཀུན་ནས་ཁྲུ་གང་ཚད་དག་གིས། །དེ་ཕྱེད་དཀྱིལ་འཁོར་བྱ་བ་སྟེ། །སོར་མོ་བཞི་ཡི་ཚད་དང་ལྡན། །ཟབས་ནི་སོར་མོ་གཉིས་པ་ལ། །ཕྱི་རོལ་ཚད་ནི་སོར་
གསུམ་མོ། །དམའ་བ་མཐེ་པོའི་ལྟོ་གང་སྟེ། །རྒྱར་ནི་སོར་མོ་གཉིས་པའོ། །པད་འདབ་རྣམ་པའི་བླུགས་གཟར་གང༌། །ཚད་ལྡན་རྒྱུད་དུ་རབ་ཏུ་བསྔགས། །དཀྱིལ་འཁོར་རབ་ཏུ་མ་ཞུགས་ཤིང༌།།
མཚམས་མེད་ལྔ་ནི་བྱས་པ་དང༌། །གང་ཞིག་སྲོག་ཆགས་གསོད་པ་དང༌། །ཉ་དང་ཤ་ལ་སོགས་པ་ཟ། །ཆང་དང་འདོད་པ་དག་ལ་ཆགས། །ཡོད་པ་མིན་པའི་བརྟུལ་ཞུགས་འཛིན། །
མི་གང་མངོན་པར་དབང་མ་བསྐུར། །གང་ཞིག་རྩེད་མོ་དུ་མ་བྱེད། །གྲོང་པའི་སྐྱེ་བོར་དགའ་བ་ཡང༌། །གཤིན་རྗེ་གཤེད་རྒྱུད་ཕ་རོལ་བགྲོད། །ཇི་ལྟར་དམར་པོའི་གསུང་བཞིན་དུ། །སོམ་
ཉི་མེད་པར་འགྲུབ་པར་འགྱུར། །དེ་ནས་བྱམས་པ་ལ་སོགས་པ་རྡོ་རྗེ་ཆེན་པོའི་བྱང་ཆུབ་སེམས་དཔའ་ཐམས་ཅད་ཀྱི་གཙོ་བོ་རྡོ་རྗེ་འཛིན་པ་ཆེན་པོའི་ཚིག་ཐོས་ནས་ཅང་མི་སྨྲ་བར་གྱུར་ཏོ།།

83-1-463a

༄༅། །དེ་ལ་འདི་ནི། རྡོ་རྗེ་དབབ་པའི་དམ་ཚིག་གོ །དེ་ཡང་འབྱུང་ཆེན་ས་བོན་གྱིས། །འཁོར་ལོ་བཞི་ལ་རབ་བསྒྲུབ་བྱ། །གནས་བཞིར་རབ་ཏུ་སྦྱོར་བ་ཡིས། །ནམ་མཁའ་
ལ་ཡང་གཡོ་བར་བྱེད། །རྐང་པར་ཡི་ཡིག་སྟེ་པར་རཾ། །སྙིང་གར་ལཾ་ཡིག་སྤྱི་བོར་བཾ། །གཞུ་ཡི་རྣམ་པ་ནག་པོ་ཆེ། །གཏུམ་པོ་འཇིགས་པར་བྱེད་པའི་རླུང༌། །གྲུ་གསུམ་བསྲེགས་པའི་མི་
ལྟར་འབར། །ཉི་མའི་འོད་ཟེར་ལྟ་བུར་འབར། །གྲུ་བཞི་སེར་པོ་ཆེན་པོ་སྟེ། །རྡོ་རྗེའི་ས་གཞི་འཛིན་པས་མནན། །རི་རབ་ལྷུན་པོས་མནན་པ་ཡིས། །ནོར་འཛིན་མར་ནི་བསྒོམ་པར་བྱ། །
ཟླུམ་ཞིང་འཁྱིལ་བ་མདངས་དཀར་པོ། །སྤྲིན་གནས་ཀྱིས་བཞིན་ཆར་པའི་རྒྱུན། །སྟོང་ཕྲག་ཡང་དག་རྫོགས་པ་ཡི། །གཡོ་བ་མེད་ཅིང་བསིལ་བའི་གངས། །གནས་བཞིར་རབ་ཏུ་སྦྱོར་
བ་ཡིས། །སློབ་མས་རྡོ་རྗེ་ཅན་བསྒོམ་བྱ། །རྡོ་རྗེ་སྣང་མཐའ་རབ་སྦྱོར་ལས། །མྱུར་བ་རུ་ནི་འབབ་པར་བྱེད། །དེ་ལ་འདི་ནི། དྲི་བའི་དམ་ཚིག་སྟེ། མགོན་པོ་ཆེན་པོ་རྡོ་རྗེ་ཆོས། །
སྣང་བ་མཐའ་ཡས་བདེ་བ་ཆེ། །དགེ་དང་མི་དགེ་གང་དྲིས་པ། །གསུངས་ཤིག་འདོད་ཆགས་ཆོས་ཆེན་པོ། །ཁྲུ་གང་ནས་ནི་ཡང་དག་བརྩམས། །ཇི་སྲིད་ཁྲུ་ནི་སྟོང་གི་བར། །སློབ་
མ་ཆེན་པོ་འཕར་བར་འགྱུར། །འདི་ནི་དབབ་པའི་དམ་ཚིག་གོ །དེ་ནས་སྐུ་གཟུགས་རི་མོ་ཡི། །མཚན་ཉིད་འདི་ལས་ཡང་དག་བཤད། །སྣུམ་པའི་འཇིམ་པ་བླང་བྱ་སྟེ། །སྦྱར་

83-1-463b

བར་བྱའོ་བརྟུལ་ཞུགས་ཅན། །སྲན་མའོ་མ་དེ་བཞིན་ཤ། །བུར་མ་ཏིནྟི་ཌ་ལ་སོགས། །ཏིལ་མར་ནིམ་བ་ལོ་མ་དང༌། །དེ་བཞིན་ནཱ་ཌཱའི་འབྲས་བུ་ཡིས། །ཐོག་མར་རི་མོ་བྲི་དེ་ཡང༌། །དཀར་པོ་ཁ་དོག་
གཞན་ཡང་སྟེ། །དཀར་རྩི་དང་ནི་བཙག་དག་གིས། །སྦྱར་བ་རྒྱ་སྐྱེགས་མདོག་ཏུ་འགྱུར། །ཡུང་བ་དང་ནི་རྣམས་དག་གིས། །དེ་བཞིན་ཁ་དོག་ལྗང་གུར་འགྱུར། །སྔོན་པོ་དག་ནི་རྣམས་ཀྱིས་
ཏེ༑ ༑དེ་བཞིན་དྲག་པོ་ནག་པོའོ། །སེར་སྐྱ་བ་བླ་ལྡོང་རོས་ཀྱིས། །དེ་བཞིན་དམར་པོ་མཚལ་གྱིས་སོ། །བིལ་བའི་སྙིང་པོ་ལོ་མ་སྦྱིན། །དམན་མིན་དེ་བཞིན་ལྷག་པའང་མིན། །ལྷག་པ་ནག་པོ་
དག་ཏུ་འགྱུར། །དམན་ན་སྐྱ་བོ་འགྲོ་བར་འགྱུར། །ཞི་བ་ཁྲོ་བོ་རྣམ་གཉིས་སོ། །སྒོམ་པའི་མཚན་ཉིད་བཤད་པར་བྱ། །ཞི་བ་རོལ་པར་རབ་ཏུ་གསུངས། །ཁྲོ་བོ་སྦོམ་ཐུང་ཞེས་པར་ཐོས། །སོར་
མོ་བཞི་ཡི་ཚད་ཀྱིས་ནི། །དཔྲལ་བ་ཤངས་དང་དེ་བཞིན་ཞལ། །སོར་མོ་བཞི་ཡི་ཚད་དག་གིས། །མགྲིན་པ་མགུལ་པ་དེ་བཞིན་བརྟག །ཉི་ཤུ་རྩ་བཞིས་ཁྲུ་གང་སྟེ། །གྱེན་དུ་སོར་མོ་ཉི་ཤུ་
སྐྱེས༑ ༑ཕྱག་དང་ཞབས་དང་གདོང་ཇི་བཞིན། །མིག་གི་ཚད་ནི་མཐེ་བོང་སྟེ། །རྣ་བར་སོར་མོ་གཉིས་རབ་གསུངས། །དེ་བཞིན་སྒོ་ཡི་ཤུབས་ལ་བཞི། །མཆུ་དང་སོར་མོ་གཉིས་
རབ་གསུངས། །ལྟེ་བའི་ཟབས་ནི་སོར་བཞིའོ། །ཞལ་གྱི་ཆ་ནི་ལུས་ལ་སྟེ། །མགྲིན་པའི་རྣམ་པ་བོར་བར་འདོད། །རལ་པ་དང་ནི་ཞལ་གྱི་ཚད། །སྦྱོར་བ་སོར་མོ་ཅོད་པན་དྲུག །དེ་ནས་

83-1-464a

༄༅། །འཕགས་པ་ཛ་མགུ་ལིའི། །སྒྲུབ་ཐབས་འདི་ལས་རབ་བཤད་བྱ། །གང་གིས་བསྒོམས་པ་ཙམ་གྱིས་ནི། །ཆུ་ཡི་སྟེང་དུ་འགྲོ་བར་བྱེད། །ཞལ་གསུམ་ཕྱག་དྲུག།
སེར་མོ་སྟེ། །ཆུ་ཡི་ས་བོན་ལས་བྱུང་བ། །ཕྱག་ན་སྦྲུལ་དང་སྐུ་ཆེན་མོ། །རྨ་བྱའི་བཞོན་པ་དག་ལ་དགྱེས། །ཤར་དུ་དགོད་བྱ་རྨ་བྱ་མ། །དེ་བཞིན་ལྷོ་རུ་ཁྲོ་གཉེར་ཅན། །ནུབ་ཏུ་རི་ཁྲོད་ལོ་
མ་ཅན། །བྱང་དུ་རྡོ་རྗེ་ལྕགས་སྒྲོག་མ། །སྒྲོ་དང་སྤྱི་བླུགས་ཡལ་ག་དང༌། །ལྕགས་སྒྲོག་རྣམས་ཀྱང་བསྒོམ་པར་བྱ། །སེར་པོ་དམར་པོ་དེ་བཞིན་ལྗང༌། །སྔོན་པོའི་ཁ་དོག་རབ་དབྱེ་ལས།།
དེ་ལྟར་བསྒོམ་བྱ་ཤེས་རབ་ཅན། །དེ་ནས་སྔགས་ཀྱང་བཟླ་བར་བྱ། །ཨོཾ་ཕུ་ཛ་ཕུ་ཛ། སྒོ་རུ་ཐོ་བ་སོགས་དགོད་ཅིང༌། །ཟུར་དུ་མེ་ཏོག་མ་སོགས་དགོད། །འཕགས་མ་ཛམྒུ་ལི་རྣལ་འབྱོར།།
ལྡན་པས་རྟག་ཏུ་ཆུ་སྟེང་འགྲོ། །དེ་ནས་ཀུ་རུ་ཀུལླེ་ཡི། །སྒྲུབ་ཐབས་འདི་ལས་རབ་བཤད་བྱ། །གང་གིས་བསམ་པ་ཙམ་གྱིས་ནི། །ཀླུ་ཡི་བཙུན་མོ་འགུགས་པར་བྱེད། །སྐུ་མདོག་དམར་
མོ་ཞལ་བཞི་མ། །ཕྱག་བརྒྱད་དང་ནི་ཡང་དག་ལྡན། །ཧྲཱིཿཡིག་ས་བོན་ལས་བྱུང་མ། །ཀླུ་རྣམས་འགུགས་པར་བྱེད་པ་མོ། །མཐའ་ཡས་ལ་སོགས་རིགས་བརྒྱད་ཀླུ། །ཕྱག་བརྒྱད་ལ་ནི་
དགོད་པར་བྱ། །རྒྱན་རྣམས་ཐམས་ཅད་བརྒྱན་པའི་ལུས། །རང་བཞིན་བསྒོམ་བྱ་བརྟུལ་ཞུགས་ཅན། །སྔགས་ནི་ཀུ་རུ་ཀུལླེ་ཧྲཱིཿཕུ་སྭཱ་ཧཱ། དེ་ནས་འདི་ལ་གསང་བ་བཤད། །མདོར་བསྡུས་

83-1-464b

པ་སྟེ་རྒྱས་པར་མིན། །གང་གིས་རྣམ་པར་ཤེས་ཙམ་གྱིས། །ལྷ་ཡི་བུ་མོ་འགུགས་པར་བྱེད། །ཕྱག་གཉིས་པ་དང་ཞལ་གཅིག་སྟེ། །ཕྱག་ན་མདའ་དང་གཞུ་བསྣམས་པ། །སྐུ་མདོག་སེར་
མོ་སྐུ་ཆེན་མ། །ལུས་མེད་རྣམ་པར་བསྒོམ་པར་བྱ། །ཤར་དུ་དགའ་མ་བསམ་བྱ་སྟེ། །ལྷོ་རུ་འདོད་པ་མཛེས་པ་མོ། །ནུབ་ཏུ་འདོད་པའི་ལྷ་མོ་སྟེ། །བྱང་དུ་འདོད་པ་ལ་སྤྲོ་མ་འོ། །འདོད་པའི་
ལྷ་མོ་ཐམས་ཅད་ནི། །ཕྱག་ཏུ་མདའ་གཞུ་བསྒོམ་པར་བྱ། །སེར་པོ་དམར་པོ་དེ་བཞིན་ལྗང༌། །དཀར་དམར་དག་ནི་བསྒོམ་པར་བྱ། །ཟུར་ཉིད་དུ་ནི་རྟག་ཏུ་ཡང༌། །མ་འགགས་ཨུཥཱ་བ་སནྟཾ།།
ཆུ་སྲིན་རྒྱལ་མཚན་ཡང་བསྒོམ་མོ། །ཆ་ལ་རབ་ཏུ་བཤད་པར་བྱ། །ཀན་དར་བ་ཀཾ་དེ་བཞིན་དུ། །དྲན་པ་དང་ནི་མཚམས་ཀྱི་བདག །ལྷ་རྣམས་དག་ནི་ཐམས་ཅད་ཀྱི། །སྤྱི་བོར་གཤིན་རྗེ་གཤེད་པོ་
བསྒོམ། །བུད་མེད་བྱ་རོག་གདོང་མཐར་གནས། །རྡོ་རྗེ་ལུས་མེད་རྣམ་བསྒོམ་བྱ། །ཤིད་ཡིག་སྔགས་ནི་ཡང་དག་འབྱུང༌། །ཀུན་ནས་རྣམ་པར་སྤྲོ་བ་སྟེ། །འཁྲུལ་ཞིང་འཁྲུགས་པར་བསམས་
བྱས་ནས། །འདོད་ཡིག་བདེ་བ་ལ་སྤྲོ་བ། །གོས་དམར་གྱིས་ནི་རབ་དཀྲིས་པ། །རྐང་པ་དག་ལ་ལྟུང་བ་ཉིད། །དེ་ལ་ངེས་པར་སྔགས་བཟླས་བྱ། །ཨོཾ་ཡིག་དབྱངས་ཀྱིས་ཕྱེ་བ་ལ། །སྭཱཧཱ་ཡི་གེ་དེ་
ནས་སྦྱིན། །ཤིད་ཡིག་སྔགས་ནི་བརྗོད་པར་བྱ། །ཆེ་གེ་བདག་གི་དབང་གྱུར་ཅིག །ཞག་བདུན་དུ་ནི་བསྒོམ་པར་བྱ། །ཇི་ལྟར་དམར་པོའི་གསུང་བཞིན་དུ། །འདོད་པ་ཐོབ་འགྱུར་རྣལ་འབྱོར་པ། །དེ་

83-1-465a

༄༅། །བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། ལུས་མེད་ལ་སོགས་པའི་ལེའུ་སྟེ་བཅུ་བདུན་པའོ།།    །།
དེ་ནས་ཧེ་རུ་ཀ་ཆེན་གྱི། །སྒྲུབ་ཐབས་འདི་ལས་རབ་བཤད་བྱ། །འཁོར་བ་བཅིངས་ལ་རྣལ་འབྱོར་པ། །གང་གིས་ཤེས་ན་མྱུར་གྲོལ་འགྱུར། །ཞལ་གཅིག་ཕྱག་གཉིས་སྐུ་མདོག་སྔོ།།
གཏུམ་ཆེན་ཕྱག་ཏུ་རྡོ་རྗེ་བསྣམས། །གཞན་ལ་ཐོད་པ་དགོད་པར་བྱ། །སྤྱན་གསུམ་དབུ་སྐྲ་གྱེན་དུ་འགྲེང༌། །ཕྱག་རྒྱ་ལྔ་ཡིས་རྣམ་པར་བརྒྱན། །གཡོན་གྱི་ཆ་ལ་ཁཊྭཱཾ་ག །རྐང་གདུབ་
ཆེན་པོས་བརྒྱན་པའོ། །ཧཱུཾ་ཡིག་ས་བོན་ལས་བྱུང་བ། །རྟག་ཏུ་བཞད་ཅིང་ཡི་དྭགས་གནས། །སངས་རྒྱས་ལྔ་ཡི་རབ་སྦྱོར་ལས། །སྤྱི་བོར་ཐོད་པ་ལྔ་རྣམས་སོ། །མི་བསྐྱོད་ཅོད་པན་དུ་
བསམས་ཏེ། །ཧེ་རུ་ཀར་བརྗོད་རྣམ་བསྒོམ་བྱ། །ཤར་དུ་ཆོས་ཀྱི་འཁོར་ལོ་དགོད། །སངས་རྒྱས་བྱང་ཆུབ་ལྷོ་རུ་འོ། །ནུབ་ཏུ་འདོད་པ་ལྔ་རྙེད་དེ། །ཧེ་རུ་ཀ་མཚུངས་བྱང་དུ་འོ། །སྣ་ཚོགས་
གཟུགས་ཅན་རྣམ་པར་དགོད། །རྒྱན་རྣམས་ཀུན་གྱིས་བརྒྱན་པ་རྣམས། །ཡི་དྭགས་ལ་གནས་མཛེས་པའི་གཟུགས། །གཏི་མུག་ཐམས་ཅད་ངེས་འཕྲོག་པའོ། །དེ་བཞིན་ཆོས་ཀྱི་
འཁོར་ལོ་དགོད། །ཡིད་བཞིན་ནོར་བུ་དཔག་བསམ་ཤིང༌། །བུམ་བཟང་དེ་སྒོམ་ལྷ་མོ་ཡི། །ཕྱག་གཡས་ཆ་ལ་རྡོ་རྗེ་སྟེ། །མི་ཡི་ཐོད་པ་གཡས་མིན་ལ། །དཀྱིལ་འཁོར་འཁོར་ལོ་ངེས་

83-1-465b

པར་བསྒོམ། །སྤྱན་མ་མཱ་མ་ཀཱི་སྒྲོལ་མ། །གོས་དཀར་ཤིན་ཏུ་ཡིད་འོང་བ། །མེ་ལ་སོགས་པའི་ཟུར་བཞི་ལ། །ཕྱི་རོལ་དཀྱིལ་འཁོར་གཤིན་རྗེ་གཤེད། །ཤེས་རབ་མཐར་བྱེད་རྟ་མགྲིན་དང༌། །
འཁྱིལ་པར་བཅས་པར་བསྒོམ་པར་བྱ། །འཁོར་ལོ་ཅན་སྒོམ་རྣལ་འབྱོར་པ། །ཀླུ་བཞིའི་རབ་ཏུ་སྦྱོར་བ་ཡིས། །འཁོར་ལོ་ཅན་བསྐུལ་རིག་པར་བྱ། །རྩ་རྩི་ཀཱ་སོགས་གླུ་སྙན་གྱི། །རོལ་མོ་དྲུག་
རྣམས་ཀྱིས་གླུ་བླངས། །རྗེ་བཙུན་སྙིང་རྗེའི་ཁྲོ་བོ་བཞེངས་པར་མཛོད། །ཇོ་བོ་བདུད་བཞི་པོ་འདི་ལས་རྒྱལ་བ། །དགོས་པའི་ཐུགས་ཀྱིས་རྗེ་བཙུན་བཞེངས་པ་མཛོད། །འཇིག་རྟེན་མགྲོན་
གཉེར་སྟོང་ཉིད་བཞུགས་སམ་ཅི། །རྗེ་བཙུན་འཇིག་རྟེན་བསོད་ནམས་དབང་གིས་བཞེངས། །འཇིག་རྟེན་བྱང་ཆུབ་རང་བཞིན་མགྲོན་གཉེར་ནས། །ཁྱོད་ཉིད་སྟོང་ཉིད་སེམས་ཤིང་བཞུགས་
སམ་ཅི། །ཇི་ལྟར་སྐར་མདའ་འཕྲོ་བ་ལྟར། །བྱང་ཆུབ་སེམས་ལ་དེ་ནས་བཞུགས། །སྙིང་རྗེ་ཆགས་པའི་སེམས་ཀྱིས་ནི། །རྡོ་རྗེ་འཛིན་པ་རང་ཉིད་ཞུ། །དང་པོར་རྣལ་འབྱོར་བསྒོམ་པར་བྱ། །
གཉིས་པ་རྗེས་སུ་རྣལ་འབྱོར་ཏེ། །ཤིན་ཏུ་རྣལ་འབྱོར་གསུམ་པ་ཡིན། །བཞི་པ་རྣལ་འབྱོར་ཆེན་པོའོ། །རྡོ་རྗེ་སེམས་དཔའ་ཀུན་རྫོགས་པ། །རྣལ་འབྱོར་ཅེས་པར་མངོན་པར་བརྗོད། །དེ་ཡི་རྒྱུ་མཐུན་
ལྷ་ཡི་སྐུ། །རྗེས་སུ་རྣལ་འབྱོར་ཅེས་པར་བསྒྲགས། །འཁོར་ལོ་ཐམས་ཅད་རྫོགས་པ་ཡིས། །ཤིན་ཏུ་རྣལ་འབྱོར་རྣམ་བསྒོམས་ནས། །ལྷ་ཡི་སྤྱན་སོགས་བྱིན་བརླབ་དང༌། །སྐུ་དང་གསུང་

83-1-466a

༄༅། །དང་ཐུགས་ཉིད་དང༌། །ཡེ་ཤེས་འཁོར་ལོ་རབ་གཞུག་དང༌། །བདུད་རྩི་མྱང་བ་ཉིད་དང་ནི། །མཆོད་ཆེན་བསྟོད་པ་རྣམས་ཀྱང་སྟེ། །དེ་ནི་རྣལ་འབྱོར་ཆེན་པོ་
ཉིད༑ ༑སློབ་དཔོན་ངེས་པར་མི་སྨད་ཅིང༌། །བདེ་གཤེགས་བཀའ་ལས་འདའ་མི་བྱ། །དེ་བཞིན་ཁྲོས་པས་སྤུན་རྣམས་ཀྱི། །སྐྱོན་ཉིད་རབ་ཏུ་བསྒྲག་མི་བྱ། །སེམས་ཅན་ཀུན་ལ་བྱམས་
པའི་སེམས། །ནམ་ཡང་དོར་བར་མི་བྱའོ། །བྱང་སེམས་སྤང་བར་མི་བྱ་ཞིང༌། །རང་གཞན་ཆོས་ལ་སྨད་མི་བྱ། །ཡོངས་སུ་མ་སྨིན་སེམས་ཅན་ལ། །གསང་བ་རབ་ཏུ་བསྒྲག་མི་བྱ།།
བདག་ཉིད་ཕུང་པོ་རྣམས་མི་སྨད། །བཅོམ་ལྡན་ཆོས་རྣམས་སུན་མི་དབྱུང༌། །གདུག་ལ་བྱམས་པ་རྟག་སྤངས་ཤིང༌། །ཆོས་ལ་ཚད་ཉིད་མི་བྱ་འོ། །དད་པའི་སེམས་ཅན་བསླུ་མི་བྱ།།
དམ་ཚིག་རྣམས་ནི་རྟག་ཏུ་བསྟེན། །ཤེས་རབ་རང་བཞིན་བུད་མེད་རྣམས། །སུན་འབྱིན་ལས་དང་སྐྱོན་ཉིད་དོ། །སློང་མོས་མི་རྒྱུ་རྣལ་འབྱོར་པ། །རྣལ་འབྱོར་རྣམ་པར་སྤང་མི་བྱ།།
རྟག་པར་རྒྱུན་དུ་སྔགས་བཟླ་ཞིང༌། །དམ་ཚིག་ལ་སོགས་རྟག་བརྟན་བྱ། །བླ་མར་དེ་བཞིན་དམ་ཚིག་དོན། །གལ་ཏེ་བག་མེད་ལས་གྱུར་ན། །དེ་ཚེ་དཀྱིལ་འཁོར་ངེས་བྲིས་ཏེ། །བདེ་
གཤེགས་རྣམས་ལ་ཉེས་པ་བཤགས། །བླ་མ་ལ་དད་དམ་ཚིག་བསྲུང༌། །རབ་ཏུ་སྟོན་མིན་བརྩེ་བ་ཅན། །ཉེས་པ་མཐའ་དག་རྣམ་སྤང་སེམས། །བཟླས་པ་མཆོག་གཞོལ་བསམ་

83-1-466b

གཏན་ཅན། །སྐྱེས་བུ་དེ་བརྟག་བླ་མར་བྱ། །བརྟན་ཞིང་རྣམ་དུལ་སྙིང་རྗེ་ཡི། །སེམས་གཅིག་དད་དང་དམ་ཚིག་དང༌། །བཟོད་པ་འཛིན་པ་རབ་བསྔགས་ཏེ། །གཤིན་རྗེ་གཤེད་གུས་བླ་མར་གུས།།
སློབ་མ་ལ་བཤད་ཡོངས་སྨིན་བྱ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་མཆོག་ཏུ་དགའ་བའི་རང་བཞིན་ཅན། རྡོ་རྗེ་སེམས་དཔའི་གསུང་ཉེ་བར་གསན་ནས་ཅང་མི་
སྨྲ་བར་འཁོད་དོ། །འདི་ལྟ་བུའི་ཆེད་དུ་བརྗོད་པ་གསུངས་པ། འཁྲུལ་འཁོར་མཐར་ཐུག་གཤིན་རྗེ་གཤེད། །བརྟུལ་ཞུགས་མཐར་ཐུག་ཐོད་པ་ཆེ། །རྒྱུད་རྣམས་མཐར་ཐུག་འདུས་པ་སྟེ།།
མ་བྱུང་འབྱུང་བར་མི་འགྱུར་རོ། །ཨེ་མ་ཞི་བ་ཆེན་པོ་ཆོས། །ཨེ་མ་དྲག་པོ་འཇིགས་སུ་རུང༌། །ཨེ་མ་མྱ་ངན་འདས་པ་མཆོག །ཨེ་མ་འཁོར་བ་དག་གི་རྒྱུད། །ཨེ་མ་འདི་ནི་ཤིན་ཏུ་མཚར། །རབ་
སྐྱོན་དེ་ནི་ཡོན་ཏན་འགྱུར། །བྱང་ཆུབ་མེད་ཅིང་མངོན་རྟོགས་མེད། །དངོས་པོ་མེད་ཅིང་སྒོམ་པའང་མེད། །ཁམས་མེད་རྣམ་པར་ཤེས་པའང་མེད། །ནམ་མཁའ་མཉམ་པ་ཉིད་དུ་གནས། །ནམ་
མཁའ་ལྟ་བུར་བདག་མེད་པས། །ཆོས་འདི་བདེ་བ་ཆེན་པོའོ། །ས་མེད་ཆུ་མེད་མེ་མེད་ཅིང༌། །རླུང་མེད་ནམ་མཁའ་ཡོད་མ་ཡིན། །རྡོ་རྗེ་སེམས་དཔའི་རབ་སྦྱོར་ལས། །སྐྱེ་བ་འདི་ནི་རབ་ཏུ་གནས།།
དངོས་པོ་ཐམས་ཅད་དངོས་མེད་བརྗོད། །དེས་ནི་རང་བཞིན་མེད་པར་བརྗོད། །རྣལ་འབྱོར་ཉིད་ལྡན་རྣལ་འབྱོར་བ། །ཆད་བ་མ་ཡིན་རྟག་པ་མིན། །ཕྱག་མེད་ཞལ་དང་ཁ་དོག་མེད། །མཆོག་ཏུ་

83-1-467a

༄༅། །དགའ་བའི་མཚན་ཉིད་དོ། །ངེས་པར་བདེ་མིན་དངོས་བོ་ཀུན། །ཐོག་མ་བར་དང་ཐམ་སྤངས། །དེ་ནས་བཅོམ་ལྡན་འདས་ཙ་རྩི་ཀ་ཆེན་མོ་ལ་སོགས་པས་
ཆེད་དུ་བརྗོད་པ་འདི་གསུངས་སོ། །ཨེ་མ་མཆོག་དགའ་དྲི་མེད་དག་པ་སྟེ། །བསོད་ནམས་སྡིག་དང་ཡང་དག་མ་འབྲེལ་བ། །མགོན་པོ་སྙིང་རྗེའི་ཐུགས་ཀྱིས་གནས་པ་འདི། །ཀུན་
ཏུ་སྙིང་རྗེའི་གཏེར་ཆེན་གཅིག་པུ་སྟེ། །མཆོག་ཏུ་དགའ་བ་འདི་ཡི་རང་བཞིན་ནི། །བདེ་ཆེན་རང་བཞིན་ཆོས་ཀྱི་ངོ་བོ་སྟེ། །དེ་ལ་སྐྱེ་དང་འགག་པ་ཡོད་མ་ཡིན། །གཟུགས་མེད་བསོད་
ནམས་མེད་ཅིང་སྡིག་པ་མེད། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་གཤིན་རྗེ་གཤེད་དམར་པོའི་རྒྱུད་ལས། བྱང་ཆུབ་ཀྱི་སེམས་ངེས་པར་བཤད་པའི་
ལེའུ་སྟེ་བཅོ་བརྒྱད་པའོ།།    །།དེ་ནས་གཏམ་རྒྱུད་བཤད་པར་བྱ་སྟེ། བཅོམ་ལྡན་འདས་ཐམས་ཅད་སངས་རྒྱས་པ་ན་དཔའ་བོ་འཇིགས་སུ་རུང་བ་དུ་མའི་བདུད་ཀྱི་དཔུང་
གི་ཚོགས་རྣམས་ལྷགས་ཏེ། བཅོམ་ལྡན་འདས་ཐུབ་པ་ཆེན་པོའི་བྱང་ཆུབ་རྣམ་པར་གཞོམ་པར་འདོད་པ་དེའི་དུས་ན་བདུད་ཆེན་པོ་ལས་མཆོག་ཏུ་རྒྱལ་བ་ཞེས་བྱ་བའི་
ཏིང་ངེ་འཛིན་ལ་སྙོམས་པར་ཞུགས་ཏེ་བཅོམ་ལྡན་འདས་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་རྣམས་ལས་ཁྲོ་བོ་ཆེན་པོ་གཤིན་རྗེ་གཤེད་འདི་ངེས་པར་ཕྱུང་བར་གྱུར་ཏོ། །ངེས་

83-1-467b

པར་ཕྱུང་ནས་ཕྱག་ན་རྡོ་རྗེ་ལ་བཅོམ་ལྡན་འདས་ཐུབ་པ་ཆེན་པོས་བཀའ་སྩལ་པ། ཕྱག་ན་རྡོ་རྗེ། ཁྱོད་ཁྲོ་བོ་གཤིན་རྗེ་གཤེད་ཀྱི་གཟུགས་འདི་ཡང་དག་པར་ཟུངས་ལ་བདུད་རྣམས་དང༌། ཀླུ་
རྣམས་དང༌། ལྷ་མ་ཡིན་རྣམས་དང༌། གནོད་སྦྱིན་རྣམས་དང༌། སྲིན་པོ་རྣམས་ལ་སྐྲག་པ་དང༌། འཇིགས་པ་དང༌། གསོད་པར་གྱིས་ཤིག་ཅེས་གསུངས་སོ། །དེའི་དུས་ན་བཅོམ་ལྡན་འདས་
ལ་དངོས་སུ་ཐོས་ཏེ་སྐད་ཅིག་གིས་བླངས་ནས་ངེས་པར་བཟུང་སྟེ་ཡང་དག་པར་བསྡུས་ལ་བསྔགས་ཤིང་སེམས་ལེགས་པར་བསྐྱེད་དོ། །གསང་བའི་བདག་པོ་ཆེན་པོ་ལ། །འདི་སྐད་ཅེས་ནི་
བཀའ་སྩལ་ཏོ། །གསང་བདག་ཆེན་པོ་ཕ་རོལ་གྲོང༌། །འཇུག་ཕྱིར་འདི་ནི་རབ་གསལ་བྱ། །འགྲོ་དང་འོང་བར་འདོད་པ་དེ། །མཉམ་པར་བཞག་སྟེ་སྔགས་བཟླ་བྱ། །བྱེ་བ་བཟླས་པས་འགྲུབ་
འགྱུར་ཏེ། །བྱེ་བ་ལྡ་རྣམས་ཀྱི་བརྗོད་ཅིང༌། །དང་པོའི་རྣལ་འབྱོར་ཡང་དག་བརྩམ། །བདག་ཉིད་ནམ་མཁའ་དང་མཚུངས་པར། །ཐོག་མར་སྒོམ་པའི་དུས་སུ་ཡང༌། །སེམས་ནི་གཅིག་པར་
ངེས་གཞུག་བྱ། །ཇི་ལྟར་རྨི་ལམ་རང་བཞིན་སེམས། །འགྲོ་ཞིང་སླར་ཡང་འོང་བར་བྱ། །དེ་བཞིན་སྐྱེ་བོ་ཉིད་བྱ་སྟེ། །ཕ་རོལ་དུ་ནི་འགྲོ་ཞིང་འོང༌། །ཇི་ལྟར་སེམས་ནི་རིང་པོར་འགྲོ། །སླར་
ཡང་སྐད་ཅིག་ལས་ལྡོག་བྱེད། །བར་མེད་གོམས་པའི་སྦྱོར་བ་ལ། །དེ་བཞིན་ཉིད་དུ་རྣམ་པར་གནས། །ཇི་ལྟའི་རང་བཞིན་གནས་བྱ་སྟེ། །གཞུ་ལ་མདའ་བཞིན་བརྗོད་པར་བྱ། །དེ་ལྟར་ཡིད་

83-1-468a

༄༅། །ཀྱིས་གཞུ་འདི་ཉིད། །བར་ཆད་མེད་པར་འགྲོ་བ་ཉིད། །ཟླ་བའམ་ཉི་མའི་སྦྱོར་བ་ཡང༌། །སེམས་ནི་རླུང་ལ་ངེས་གཞུག་བྱ། །ལུས་དང་རྣམ་པར་བྲལ་བ་ཡིད། །
དེ་ཉིད་དུ་ནི་འོང་ཞིང་འགྲོ། །ཅུང་ཟད་དྲོད་ནི་ཡང་དག་ཐོབ། །གནང་བ་ཐོབ་པའི་སྒྲུབ་པ་པོ། །ཇི་ལྟར་ལུས་ཀྱི་ནང་འགྲོ་ཞིང༌། །གྲོང་ལས་ཕ་རོལ་འགྲོ་བར་འགྱུར། །སྒྲ་གཅན་དང་ཕྲད་
སྦྱོར་བ་ལས། །ཟླ་བ་ཉི་མ་ཟ་བས་འགྲོ། །རླུང་གི་བགྲོད་པའི་རྣལ་འབྱོར་པ། །འཕོ་བ་གོ་འཕང་ཀུན་བསྒྲུབས་ཏེ། །འཆི་ལྟས་མཚན་ཉིད་ཤེས་བྱས་ལ། །འཕོ་བའི་ཆོ་ག་མཚོན་པར་བྱ།།
རྒྱུ་བཅས་མི་རྒྱུ་ཇི་ལྟར་འདོད། །སྣ་ཚོགས་རང་འོད་ཀྱིས་སྐྱེ་འགྱུར། །ཐུར་སེལ་བཤང་ལ་མ་རྟགས་ཀྱི་མཐར། །དེ་ནས་ལྟེ་བར་ཡང་དག་བསམ། །སྙིང་ག་མགྲིན་པར་སོན་པའི་སྲོག།།
སྣ་བུག་ལ་ནི་རྣམ་པར་རྒྱུ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་གཤིན་རྗེ་གཤེད་དམར་པོའི་རྒྱུད་ལས། ཕ་རོལ་གྱི་གྲོང་དུ་རབ་ཏུ་འཇུག་པའི་ལེའུ་སྟེ་
བཅུ་དགུ་པའོ།།    །།དཔལ་གཤིན་རྗེ་གཤེད་དམར་པོ་ཞེས་བྱ་བའི་རྒྱུད་ཀྱི་རྒྱལ་པོ་རྫོགས་སོ།།    །།ཡོན་ཏན་མཐའ་ཡས་པ་མངའ་བའི་བླ་མ་དམ་པ་ཆོས་ཀྱི་རྒྱལ་པོ་ཆེན་
པོའི་བཀའ་ལུང་གིས་དཔོན་ཆེན་ཀུན་དགའ་བཟང་པོས་ཡོན་བདག་བྱས་པའི་དུས་ན་ཁ་ཆེའི་པཎྜི་ཏ་རཱ་ཧུ་ལ་ཤྲཱི་བྷ་དྲ་དང༌། བོད་ཀྱི་ལོ་ཙྪ་བ་དགེ་སློང་བློ་བརྟན་གྱིས་དཔལ་ས་སྐྱའི་

83-1-468b

གཅུག་ལག་ཁང་ཆེན་པོར་བསྒྱུར་བའོ།།    །།རྒྱ་གར་སྐད་དུ། །ཤྲཱི་མཾ་རཀྟ་ཡ་མཱ་རི་ཏནྟྲ་རཱ་ཛ་ནཱ་མ། བོད་སྐད་དུ། དཔལ་ལྡན་གཤིན་རྗེ་གཤེད་དམར་པོའི་རྒྱུད་ཀྱི་རྒྱལ་པོ་ཞེས་བྱ་བ། གཤིན་རྗེ་
མཐར་བྱེད་དམར་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་གཅིག་ཏུ་འདྲེས་པར་གྱུར་པ་བདག་མེད་མའི་བྷ་ག་ལ་
བཞུགས་སོ། །དེ་ལ་མགྲིན་པར་དམ་འཁྱུད་དེ། །རང་ཉིད་སེམས་ཅན་ཆེད་ཞུས་པ། །ཀྱཻ་རྡོ་རྗེར་གསུངས་པ་དང༌། །ཐར་པ་དེ་བཞིན་སྡོམ་པར་ཡང༌། །འདུས་པ་ལ་སོགས་རྒྱུད་དུ་ཡང༌། །སླར་ཡང་ཆེས་
མང་དུ་གསུངས་ཀྱང༌། །སེམས་ཅན་བསམ་པ་ཡོངས་རྫོགས་བྱེད། །ད་ནི་བདག་གིས་རབ་བཤད་བྱ། །ཁ་ཅིག་རྒྱལ་སྲིད་འདོད་པ་དང༌། །ཚེ་རིང་ནད་མེད་ཕུན་སུམ་ཚོགས། །ཞི་བ་ལ་སོགས་ལས་རྒྱས་
པ༑ ༑སྣ་ཚོགས་རྒྱུད་དུ་གསུངས་པ་ཡང༌། །གང་ཡང་མངོན་པར་སྤྱོད་པ་དང༌། །དགྲ་ཡི་སྡེ་ཉམས་བྱེད་པ་དང༌། །སྤྲོད་དང་འགུགས་དང་གསོད་པ་དང༌། །སྣ་ཚོགས་རྒྱུད་དུ་མ་བརྗོད་པའི། །འཁྲུལ་འཁོར་
འཇིག་རྟེན་གསུམ་རྙེད་དཀའ། །ཁྱོད་ལ་ཕན་པའི་ཐབས་གཟུང་ཕྱིར། །བཤད་བྱ་ལྷ་མོ་གུས་བཅས་ཉོན། །འཁྲུལ་འཁོར་གང་གི་མཐུ་སྟོབས་ཀྱིས། །རྟག་ཏུ་རྒྱལ་སྲིད་ཐོབ་བྱ་ནི། །ཇི་སྲིད་ཉི་མ་ཟླ་བ་
བཞིན། །འཚོ་བར་འདོད་དོ་གལ་ཏེ་མིན། །ད་ནི་མིང་གི་སྤྱོད་ཡུལ་དུ། །ཁུ་བ་རེངས་དང་སྡེ་འགུགས་དང༌། །མཁའ་སྤྱོད་ཉིད་དང་མཆོག་ཏུ་མྱུར། །དེ་ཡི་སྨན་ནི་བཤད་པར་བྱ། །དང་པོར་བྱམས་པ་

83-1-469a

༄༅། །བསྒོམ་པར་བྱ། །གཉིས་པར་སྙིང་རྗེ་དེ་བཞིན་ནོ། །གསུམ་པར་དགའ་བ་བསྒོམ་པར་བྱ། །བཞི་པ་བཏང་སྙོམས་རྣམ་བསྒོམ་བྱ། །འཇིག་རྟེན་ཆོས་རྣམས་བརྒྱད་པོ་ནི། །
ཡོངས་བཏང་སྟོང་པར་བསམ་པར་བྱ། །སླར་ཡང་སྟོང་ཉིད་བྱང་ཆུབ་སྟེ། །གཉིས་པ་ལ་ནི་ས་བོན་བསྡུ། །བཞི་པར་ཡི་གེ་དགོད་པའོ། །ར་ཡིག་ལས་བྱུང་ཉི་མ་ལ། །ཧཱུཾ་བྱུང་སྣ་ཚོགས་རྡོ་རྗེ་འོ། །དེ་ཉིད་
ཀྱིས་ནི་རྡོ་རྗེ་ཡི། །ར་བ་ཞེས་དང་དེ་བཞིན་དུ། །ས་གཞི་རྡོ་རྗེ་བཅིངས་པ་འོ། །དང་པོར་སྟོང་པར་བསྒོམ་པར་བྱ། །དེ་ནས་ཡི་གེ་ཨི་དམར་པོ་ཡོངས་སུ་གྱུར་པ་ལས་ཉི་མའི་དཀྱིལ་འཁོར་རོ། །
དེའི་སྟེང་དུ་ཡི་གེ་ཧཱུཾ་དམར་པོའོ། །དེའི་སྟེང་དུ་རླན་དང་བཅས་པའི་མགོ་བོས་བརྒྱན་པའི་དབྱུག་པའི་དབུས་སུ་ཧཱུཾ་ཡིག་དམར་པོའོ། །དེར་ཡང་ཉི་མ་ལ་ཧཱུཾ་ཡིག་གོ །དེ་ལས་ངེས་པར་བྱུང་
བའི་འོད་ཟེར་རྣམས་ཀྱིས་ནམ་མཁའི་ཕྱོགས་སུ་དཔའ་བོའི་གཟུགས་དེ་ལ་འཇིག་རྟེན་གསུམ་པ་ཐམས་ཅད་བསྡུས་ནས་སླར་ཡང་དེ་ཉིད་དུ་བཅུག་སྟེ། དཔལ་གཤིན་རྗེ་གཤེད་དམར་པོའི་
གཟུགས་སུ་བདག་ཉིད་བསམ་པར་བྱའོ། །སྐུ་མདོག་དམར་པོ་གཡོན་བརྐྱང་ཞིང་རྣམ་པར་འགྱུར་བའི་ཞལ་མཆེ་བ་གཙིགས་པ། ལྗགས་འདྲིལ་བ་འཇིགས་པར་བྱེད་པ། ཀླུ་བརྒྱད་ཀྱིས་
རྣམ་པར་བརྒྱན་པ། དབུ་སྐྲ་དམར་སེར་གྱེན་དུ་འབར་བ། རྐེད་པའི་ཕྱོགས་སུ་སྟག་གི་པགས་པ་འཛག་པས་རྣམ་པར་བརྒྱན་པ། མིའུ་ཐུང་གསུས་པ་འཕྱང་ཞིང་འཇིགས་པ། སྤྱན་གསུམ་

83-1-469b

བ་ཤིན་ཏུ་འཇིགས་པར་བྱེད་པ་དམར་པོ་འབར་བའི་རྒྱུན་མི་ཟད་པ་འོད་ཟེར་སྣ་ཚོགས་ཀུན་ཏུ་འཁྲུགས་པ། གཡོན་པར་སྲེད་མེད་ཀྱི་བུ་ལ་སོགས་པའི་ཁྲག་གིས་གང་བའི་ཐོད་པ་དང༌། གཡས་པར་བདུད་
བཞི་རྣམ་པར་འཇོམས་པར་བྱེད་པའི་དབྱུག་པ་དཀར་པོ་དང་ཀླུའི་རྒྱན་ལ་སོགས་པས་སྤྲས་པ། རྡོ་རྗེ་རོ་ལངས་མས་ཕྲག་པར་འཁྱུད་པ། འདོད་ཆགས་ཆེན་པོ་གཅིག་ཏུ་ངེས་པར་རྒྱས་པ་དང་མཚུངས་
པ་གང་ཡིན་པའི་རྗེ་བཙུན་གྱི་གཟུགས་སོ། རྗེ་བཙུན་མ་ཡང་དེ་དང་འདྲ་སྟེ། ཁྱད་པར་དུ་མགོ་བོ་སྐམ་པོས་བརྒྱན་པ། བཅོམ་ལྡན་འདས་ནི་འཛག་པ་དང་བཅས་པའི་མགོ་བའི་རྒྱན་དང་སྐ་རགས་ཀྱང་
གྲོལ་བར་གྱུར་པའོ། །མ་ཧེ་དམར་པོ་ལ་གཡོན་བརྐྱང་གི་ཞབས་ཀྱིས་གནས་པར་བཞུགས་པའོ། །ཕྱི་ནས་བཅོམ་ལྡན་འདས་ལས་སྐྱེས་པའི་རྩེ་གསུམ་པའི་དབྱུག་པ་དཀར་པོའི་དབུས་སུ་སླར་ཡང་
ས་བོན་ཁ་དོག་དམར་པོ་བསམ་པར་བྱའོ། །ཕྱི་ནས་བཅོམ་ལྡན་འདས་ཀྱི་རྡོ་རྗེ་ཡང་ཧཱུཾ་ཡིག་ལས་སྐྱེས་པའོ། །སླར་ཡང་བཅོམ་ལྡན་འདས་མའི་གསང་བའི་པདྨར་ཡང་པདྨ་འདབ་མ་བརྒྱད་པ་དངོས་སུ་
ཨཱཿཡིག་གིས་རྫོགས་པར་མཚན་པའོ། །དེའི་རྗེས་སུ་གསང་སྔགས་རྒྱལ་བའི་བདག་ཉིད་ཅན་ནི། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་བ་ཨཱཏྨ་ཀོ྅ཧཾ། ལྟེ་བའི་འོག་ཏུ་པདྨ་དམར་པོ་འདབ་མ་
བརྒྱད་པ་ཁ་དོག་དམར་པོའོ། །དེར་ཡི་གེ་ཧྲཱིཿདམར་པོ་ངེས་པར་སོན་པའོ། །སྤྱི་བོར་སོན་པའི་རེ་པ་དཀར་པོ་སླར་ཡང་བསམ་པར་བྱ་ཞིང་བཅོམ་ལྡན་འདས་ཀྱི་དབུ་ལ་གཞུག་པར་བྱའོ། །སླར་ཡང་རྡོ་

83-1-470a

༄༅། །རྗེའི་ལམ་དེར་སོན་པར་བློ་བཟང་པོས་བསམ་པར་བྱའོ། །ཕན་ཚུན་གཉིས་གཉིས་སྙོམས་པར་ཞུགས་པས་རོ་མཉམ་པའི་ས་བོན་གྱི་གཟུགས་ཅན་ནོ། །ས་བོན་དེ་ལྷ་མོ་
བཞིས་རང་གི་གཟུགས་སུ་བླང་བ་ནི། ཤར་ལ་སོགས་པའི་ཕྱོགས་བཞི་རྣམས་ན་གནས་པ་དེ་རྣམས་རང་གི་བདག་པོ་ལ་བལྟ་ཞིང་སློང་བར་བྱེད་པས་ལྷ་མོ་ཐམས་ཅད་བླང་བའི་ཆེད་དུ་གླུའི་
མཆོད་པ་བྱེད་པར་བལྟའོ། །ཐུགས་རྗེའི་ཁྲོ་བོ་རྗེ་བཙུན་ཉིད་བཞེངས་ཤིག །ས་གསུམ་མཐའ་དག་རྨོངས་པ་སོལ་མཛོད་ཅིག །རྡོ་རྗེ་ཙ་རྩི་ཀཱས་སོ། །ཇོ་བོ་བདུད་བཞི་པོ་ནི་ལས་རྒྱལ་བ། །སེམས་
ནི་གཡེངས་སོ་རྗེ་བཙུན་ཉིད་བཞེངས་ཤིག །ཕག་མོས་སོ། །འཇིག་རྟེན་མགྲོན་གཉེར་སྟོང་ཉིད་བཞུགས་སམ་ཅི། །རྗེ་བཙུན་འཇིག་རྟེན་བསོད་ནམས་ཉིད་ཀྱིས་བཞེངས། །དབྱངས་ཅན་མ་ཡིས་
སོ༑ ༑བྱང་ཆུབ་རང་བཞིན་འཇིག་རྟེན་མགྲོན་གཉེར་ནས། །ཁྱོད་ཉིད་སྟོང་ཉིད་སེམས་ཤིང་ཅི་ལ་བཞུགས། །གཽ་རཱིས་སོ། །རབ་ཏུ་སད་པར་བྱས་ནས་སླར་ཡང་དེ་ལ་རབ་ཏུ་བཞུགས་སོ། །དེའི་
འོག་ཏུ་དེ་ལ་ཁུ་བའི་ཚོགས་གྱུར་པ་ལས་བདག་ཉིད་ལྷའི་བདག་ཉིད་ཅན་མ་ཧེ་དམར་པོའི་སྟེང་ན་དེ་ཡང་གར་གྱི་ཉམས་དགུ་དང་ལྡན་པ་བནྡྷུ་ཀའི་མེ་ཏོག་ལྟ་བུ་དྲག་པོ་ཞལ་གཅིག་པ། ཕྱག་
གཉིས་པ་མཆེ་བ་རྣམ་པར་གཙིགས་པ། དམར་ལ་ཟླུམ་པའི་སྤྱན་གསུམ་པ། སྨར་ལ་དམར་སེར་འཇིགས་པར་བྱེད་པ་མིའུ་ཐུང་གསུས་པ་འཕྱང་ཞིང་འཇིགས་པ། དབུ་སྐྲ་དམར་སེར་གྱེན་དུ་བརྫེས་

83-1-470b

པ༑ ལྗགས་འདྲིལ་ཞིང་ཁྲག་འཛག་པ། སྨིན་མ་གཉེར་ཞིང་དྲག་ཏུ་བཞད་པ། མགོ་བོས་མཚན་པའི་དབྱུག་པ་དཀར་པོ་གཡས་པའི་ཕྱག་གིས་འཛིན་པ། ཕྱག་གཡོན་པས་མྱོས་བྱེད་དང་ཁྲག་གིས་
གང་བའི་ཐོད་པ་འཛིན་པ། ཉི་མ་བྱེ་བའི་གཟི་བརྗིད་དང་མཉམ་པ། གཡོན་བརྐྱང་བའི་ཞབས་ཀྱིས་གནས་པ། གཤིན་རྗེ་འཇིགས་ཤིང་བསྡིགས་པར་མཛད་པ། མ་ཧེའི་རྒྱབ་ན་གནས་པ་
བརྒྱད་གཉིས་ལོན་པའི་རྣམ་པ་ཅན། ཀླུ་བརྒྱད་ཀྱིས་རྣམ་པར་བརྒྱན་པ། མགོ་བོའི་ཕྲེང་བ་དབུ་ལ་བཅིངས་པ་མགོ་བོའི་ཕྲེང་བ་རབ་ཏུ་འཕྱང་བ། སྟག་གི་པགས་པའི་ཤམ་ཐབས་ཅན། རྡོ་རྗེ་ཕག་མོས་
འཁྱུད་པའོ། །བཅོམ་ལྡན་འདས་ཀྱི་གཟུགས་དང་ཁ་དོག་འདྲ་བ་ལ་གྲི་གུག་དང་ཐོད་པ་ཅན་ཕྱག་རྒྱ་ལྔས་རྣམ་པར་བརྒྱན་པའི་ལུས་ཅན་མར་བརྩོན་པའི་སེམས་ཀྱིས་བསྒོམ་པར་བྱ་ཞིང༌། དེ་ནས་
ང་རྒྱལ་བྱས་ན་བདག་ཉིད་གྲུབ་བར་འགྱུར་བར་ཐེ་ཚོམ་མེད་དོ། །དེ་ནས་བཛྲ་སྭ་བྷཱ་ཝ་ཨཱཏྨ་ཀོ྅ཧཾ་གིས་གསང་སྔགས་བཀླག་པར་བྱའོ། །དེ་ནས་བཅོམ་ལྡན་འདས་མས་རྗེས་སུ་ཆགས་པ་ཆེན་པོས་
ཡན་ལག་དང་ཉིད་ལག་ཐམས་ཅད་རྣམ་པར་བལྟས་ནས་པདྨར་རྡོ་རྗེ་གསོར་ཏེ་གཉིས་ཀའི་སྟག་ལྤགས་ཀྱི་ན་བཟའ་འཕྱར་བར་བསྒོམ་པར་བྱའོ། །དེ་ལ་འདི་དག་རྗེས་སུ་ཆགས་པར་བྱེད་དོ་ཞེས་
བྱས་ནས་རྡོ་རྗེ་པདྨ་དག་སེམས་ལ་བྱིན་ནས་ཧཱུཾ་དམར་པོ་ཡོངས་སུ་གྱུར་པ་ལས་རྡོ་རྗེ་རྩེ་མོར་ཨོཾ་ཡིག་སེར་པོས་བྱིན་གྱིས་བརླབས་པ་རབ་ཏུ་བསྒོམ་པར་བྱའོ། །ཨཱཿཡིག་དམར་པོས་པདྨ་དེའི་ཟེའུ་འབྲུར་

83-1-471a

༄༅། །ལ་ཨཱཿཡིག་གིས་བྱིན་གྱིས་བརླབས་པའོ། །དེ་ནས་ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱ་ཏྤ་ཀོ྅ཧཾ་ཞེས་བཟློགས་ནས། རྡོ་རྗེ་པདྨ་མཉམ་པར་སྦྱོར་པ་
ལས་བཞེངས་པར་བདག་ཉིད་བསྒོམ་པར་བྱ་ཏེ། ཕྱི་རོལ་གྱི་གཉིས་གཉིས་བཞིན་ནོ། །དེ་ནས་འཕོ་བའི་གནས་སྐབས་ན་བདག་ཉིད་དུ་བསྒོམས་པའི་ལྷ་མོའི་པདྨའི་ཁོངས་སུ་དུས་མཉམ་
པར་འཛག་པའི་ཁམས་གཉིས་འདྲེས་པར་བསྒོམ་པར་བྱའོ། །དཀར་པོ་དང་དམར་པོ་དེ་དག་ཡོངས་སུ་གྱུར་པས་གཏི་མུག་གཤིན་རྗེ་གཤེད་ལ་སོགས་པ་རྣམས་བདག་ཉིད་ཇི་ལྟ་བ་
བཞིན་དུ་པདྨའི་དབུས་སུ་བསམས་ནས་བཅོམ་ལྡན་འདས་མ་ལས་སྐྱེ་བར་བསྒོམ་པར་བྱའོ། །དེའི་འོག་ཏུ་དེ་རྣམས་མདུན་དུ་བལྟས་ནས་རང་རང་གི་གནས་སུ་སོ་སོར་གནས་པར་བསམ་
པར་བྱའོ། །དེ་ནས་ཤར་གྱི་འདབ་མའི་ཉི་མ་ལ་གཏི་མུག་གཤིན་རྗེ་གཤེད་ཙརྩི་ཀཱ་ནག་མོས་འཁྱུད་པའོ། །ལྷོའི་འདབ་མའི་ཉི་མ་ལ་ཕྲ་མ་གཤིན་རྗེའི་གཤེད་སེར་པོ་པག་མོ་སེར་མོས་
འཁྱུད་པ་སྟེ། །དེ་ཡང་ཕག་པའི་གདོང་པ་ཅན་ནོ། །ནུབ་ཀྱི་འདབ་མའི་ཉི་མ་ལ་འདོད་ཆགས་གཤིན་རྗེའི་གཤེད་དམར་པོ་དབྱངས་ཅན་མ་དཀར་མོ་དང་སྦྱོར་བའོ། །བྱང་གི་འདབ་མའི་ཉི་མ་ལ་
ཕྲག་དོག་གཤིན་རྗེའི་གཤེད་སྡོ་བསངས་གཽ་རཱི་མ་དང་སྙོམས་པར་འཇུག་པའོ། །ཡང་ན་ཐམས་ཅད་ཀྱང་གཤིན་རྗེའི་གཤེད་དམར་པོ་དང༌། རོ་ལངས་མ་དང་མཚུངས་པར་བསྒོམ་པར་

83-1-471b

བྱའོ༑ ༑མེ་རུ་མུ་མེན་གྱི་བུ་མ་པ་བཞི་མཉམ་སྦྱར་བས་གང་བའོ། །བདེན་བྲལ་དུ་གསེར་གྱི་བུམ་བ་གླ་རྩིས་གང་བའོ། །དེ་བཞིན་དུ་རླུང་དུ་བྱི་རུའི་བུམ་པ་སིཧླས་གང་བའོ། །དབང་ལྡན་དུ་དངུལ་གྱི་བུམ་པ་
ག་བུར་གྱིས་གང་བ་ཇི་ལྟ་བ་བཞིན་ནོ། །ཐོད་པ་གང་བ་བལྟས་ནས་ཉི་མ་དང་ཟླ་བ་ཀུན་རྫོགས་པ་དག་ལའོ། །འདི་ཉིད་བདེ་བ་ཆེན་པོ་དང་ཟུང་དུ་འཇུག་པ་མཆོག་ལས་གཞན་པ་མ་ཡིན་པའོ། །དེ་ནས་
རང་གི་སྙིང་གར་པདྨ་དང༌། ཉི་མ་ལ་གནས་པའི་ཧཱུཾ་ཡིག་ལས་སྐྱེས་པ་དེའི་འོད་ཟེར་རྣམས་ཀྱིས་དཀྱིལ་འཁོར་གྱི་འཁོར་ལོ་ལ་མཆོད་པ་ཀུན་གྱིས་མཆོད་ནས། ཛཿཧཱུཾ་བཾ་ཧོཿཞེས་པས་བདེན་པར་
དགུག་པ་དང༌། གཞུག་པ་ལ་སོགས་པ་དང་མཆོད་པར་བྱའོ། །སེམས་ཅན་རྣམས་ཐམས་ཅད་བླ་མའི་མན་ངག་ཇི་ལྟ་བ་ལས་སོ་ཞེས་རྣལ་འབྱོར་གཉིས་པའོ། །དེ་ནས་ཕྱོགས་བཅུར་བཞུགས་རྣལ་
འབྱོར། །རྣལ་འབྱོར་མ་ཚོགས་དེ་རྣམས་ལ། །བློ་དང་ལྡན་པས་སྦར་བཞིན་དགུག །མཆོད་ཅིང་དབང་བསྐུར་ལ་སོགས་པ། །ཞེས་ཏེ། དེ་བཞིན་གཤེགས་པ་རྣམས་ཀྱིས་དབང་བསྐུར་བཞིན་པ་
ལ་སྤྱན་མ་ལ་སོགས་པ་རྣམས་ཀྱིས་ཀུན་དགའ་བའི་ཐུགས་ཀྱིས་སྣ་ཚོགས་པར་གྱུར་པའི་གླུ་ལ་སོགས་པ་དང་གར་གྱིས་བདུད་རྩི་ལྔའི་གང་བའི་བུམ་པ་རྣམས་ཀྱིས། དབང་བསྐུར་རིན་ཆེན་ཆེན་
པོ་ལ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བ་སྦྱིན་པར་བྱ། །ཞེས་ཀློག་ཅིང་བསྟོད་པས། དཀྱིལ་འཁོར་བ་ཐམས་ཅད་ཀྱི་དབུ་ལ་ཁུ་བ་

83-1-472a

༄༅། །སྟེར་དུ་འབྱུང་བ་ལས། རྡོ་རྗེ་སེམས་དཔའི་རྒྱས་བཏབ་པར་བསམ་མོ། །ཆོ་གའོ། །གཏི་མུག་དང༌། ཕྲ་མ་དང༌། འདོད་ཆགས་དང༌། ཕྲག་དོག་རྣམས་ཀྱིས་གསོལ་བ་
འདེབས་པར་བྱེད་པ་ནི། ཀྱེ་ཀྱེ་གཤིན་རྗེའི་གཤེད་དམར་པོ། །བླ་མ་སྲིན་པོའི་གཟུགས་རང་བཞིན། །ཁོ་བོས་ཁྱོད་མཐོང་རྣམ་པར་འཇིགས། །བླ་མ་ཁྲོ་བོའི་རང་བཞིན་སྤོངས། །ཁྱོད་ཀྱིས་
གར་མཛད་ས་སྟེངས་དང༌། །ས་བླ་དང་ནི་ས་འོག་གཡོ། །ཆགས་པས་བརྒྱན་པའི་ཁྲོ་བོ་ཡི། །གར་མཛད་ཁྱོད་ནི་རོ་ལངས་ལགས། །སྐུ་ནི་སྦོམ་ཐུང་དམར་པོ་སྟེ། །རྣམ་པ་སྣ་ཚོགས་སྐུ་
སྤྲུལ་པ། །རྡོ་རྗེ་དབྱངས་ཅན་མ་ཡིས་བཏུད། །གར་མཛད་ཁྱོད་ནི་བདེ་བ་ཆེ། །ཧྲཱིཿཥྚཱི་གསང་སྔགས་དག་གིས་ནི། །ཁྱོད་ནི་ས་གསུམ་འཁྲུལ་པ་སེལ། །རྗེ་བཙུན་སྙིང་རྗེའི་ཁྲོ་བོ་ལགས། །
གར་མཛད་ཁྱོད་ནི་འགྲོ་ལ་གཟིགས། །ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷཱ་བ་ཨཱཏྨ་ཀོ྅ཧཾ་ཞེས་སོ། །དེ་ནས་སྔར་བཞིན་དུ་རླུང་གི་དཀྱིལ་འཁོར་གྱི་སྟེང་དུ་མེའི་དཀྱིལ་འཁོར། །དེའི་སྟེང་དུ་
ཨོཾ་ཡིག་ཡོངས་སུ་གྱུར་པའི་གསང་བའི་དཀྱིལ་འཁོར་གསུམ་གྱི་སྟེང་དུ་ཨཱཿཡིག་ཡོངས་སུ་གྱུར་པ་ལས་ཐོད་པ་བསྒོམ་པར་བྱའོ་ཞེས་སོ། །དེའི་དབུས་སུ་བདུད་རྩི་ལྔ་དང༌། ཤ་ལྔ་དང༌། ཞོ་
དང༌། །འོ་མ་དང༌། ཤ་དང༌། ཉལ་སོགས་པ་དབྱུག་པས་དཀྲུགས་པས་རོ་མཉམ་པར་བྱས་ལ་ཚོས་ནས་རྒྱ་སྐྱེགས་ཀྱི་ཁུ་བ་ལྟ་བུར་བལྟའོ། །ཨོཾ་ཨཱཿཧཱུཾ་ཞེས་པ་འདིས་བསིལ་བར་གྱུར་པར་

83-1-472b

བྱས་ནས་ཧཱུཾ་ཡིག་ཡོངས་སུ་གྱུར་པའི་ལྕེ་སྦུ་གུ་ཅན་བསམས་ནས་བཏུང་བར་བྱའོ། །རང་རང་གི་ཁ་ཡིས་ནི་ལྷ་མོའི་ཁ་རུ་སྦྱིན་པར་བྱའོ། །དཀྱིལ་འཁོར་པ་རྣམས་ཀྱིས་ཀྱང་བསམས་ནས་ཀུན་ཏུ་སྤྱད་པར་
བྱའོ། །དེ་ནས་བདུད་རྩི་མྱངས་པས་ཡང་དག་པར་དགོས་པར་གྱུར་ནས་ཕྱི་ནས་གསང་སྔགས་བཟླས་པར་བྱའོ། །སྙིང་གར་གནས་པའི་ས་བོན་དང་མཚན་མ་བསྟན་པར་བྱས་ནས་གསང་སྔགས་
བཟླས་པར་བྱའོ། །ཨོཾ་ཧྲཱིཿཥྚཱིཿབི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་པས་ཇི་སྲིད་འདོད་པར་བསམས་ནས་བཟླས་པར་བྱའོ། །ལྡང་བར་འདོད་ན་རང་གི་ལུས་ཀྱི་འོད་ཟེར་གྱིས་སེམས་ཅན་གྱི་
དོན་བྱས་ནས་ཐམས་ཅད་བདག་ལ་རབ་ཏུ་བཅུག་སྟེ་ཡིད་ཀྱིས་གཤིན་རྗེའི་གཤེད་ལྷན་ཅིག་སྐྱེས་པའི་རྣལ་འབྱོར་གྱིས་ཇི་ལྟར་བདེ་བར་གནས་པར་བྱ་ཞེས་པའོ། །ལྷན་ཅིག་སྐྱེས་པའི་གཤིན་རྗེ་
གཤེད་ཀྱི་རྣལ་འབྱོར་གྱི་གནས་སྐབས་ནི། བདག་ཉིད་ཀྱི་གཟུགས་ལྟ་བུ་རང་བཞིན་གྱིས་གྲུབ་པའི་གཤིན་རྗེའི་གཤེད་དུ་རྒྱལ་བྱེད་པར་བརྗོད་པར་བྱ་སྟེ། རང་བཞིན་གྱིས་གྲུབ་པའི་ཞལ་
གཅིག་པ་ཕྱག་གཉིས་པ་གཤིན་རྗེ་གཤེད་ཁོ་ན་ངའོ་ཞེས་སོ། །རྣལ་འབྱོར་ཆེན་པོའོ། །རྣལ་འབྱོར་བཞི་བརྗོད་པ་འདིས་ཐུན་གསུམ་ཉིད་ཀྱིས་སམ། ཐུན་བཞིས་ཀྱང་རུང་སྟེ། དེ་ལྟར་མངོན་པར་
འདོད་པའི་དུས་སུ་རྟག་ཏུ་ཡོངས་སུ་རྫོགས་པའི་བར་ཇི་སྲིད་དུའོ་ཞེས་སོ། །དེ་ནས་འབུམ་ཕྲག་གི་མཐར་མཚན་ཐོག་ཐག་ཏུ་བཟླས་པར་བྱ་སྟེ། སྔོན་དུ་བསྙེན་པར་བྱས་པར་འགྱུར་རོ། །དེ་ནས་

83-1-473a

༄༅། །ལས་ཐམས་ཅད་པའི་ཐབས་ཀྱི་ཆོ་གས་མར་དང་སྦྲང་རྩི་དང་མེ་ཏོག་དམར་པོས་སྟོང་ཕྲག་བཅུར་སྦྱིན་སྲེག་བྱ་སྟེ། རེ་རེ་ཞིང་གསང་སྔགས་བཀླགས་ནས་སོ། །
ཨོཾ་ཧྲཱིཿཥྚྲཱིཿབི་ཀྲྀ་ཏཱ་ན་ན་མནྟྲ་སིདྡྷི་མྨེ་དེ་ཧི་ཏཱི་ཧཱུཾ་ཧཱུཾ་ཕཊ་ཕཊ་སྭཱ་ཧཱ། དེ་ནས་གསང་སྔགས་ཀྱི་སྔགས་ཀྱི་དངོས་གྲུབ་ཏུ་འགྱུར་རོ། །ལས་ཐམས་ཅད་ཀྱི་དངོས་གྲུབ་བོ། །དམར་པོ་ཞེས་པའི་ལྷ་ལ་
སོགས་པའི་ལེའུ་སྟེ་དང་པོའོ།།    །།འདིར་བཅོམ་ལྡན་འདས་ལ་གསོལ་པ། བཅོམ་ལྡན་འདས་ཀྱི་ཕྱག་རྒྱ་ཆེའི། །དངོས་གྲུབ་ཇི་ལྟར་འགྱུར་བ་དང༌། །རྣམ་པ་ཅི་ཡིས་བསྒྲུབ་
བྱ་བ། །དེའང་བཅོམ་ལྡན་འདས་གསུང་དུ་གསོལ། །ཁ་ཡིས་ཁ་ལ་འོ་བྱས་ནས། །ཕན་ཚུན་དམ་པོ་ཡིས་ནི་འཁྱུད། །མཆོག་ཏུ་དགའ་བའི་གཟུགས་ཀྱིས་ནི། །དགའ་མ་བཤད་པར་བྱ་
ཡི་ཉོན། །གར་བྱེད་པའི་འབྱུང་གནས་རྣལ་འབྱོར་བདག་ཉིད་ཀྱི་གཟུགས་གང་ཡིན་པ། བཅོམ་ལྡན་འདས་མཆོག་ཏུ་རྣམ་པར་མ་ཆད་པར་འབབ་པ་སྟེ། དཔེར་ན་ཆུ་ཀླུང་གི་རྒྱུན་རབ་
ཏུ་འབབ་པ་བཞིན་ནོ། །འདིར་ཇི་སྲིད་དུ་བསྒོམས་པ་ལས་སྐྱོན་སྔགས་བཟླས་པར་བྱའོ། །བཅོམ་ལྡན་འདས་ཀྱི་གཟུགས་གལ་ཏེ་མྱུར་དུ་གྲུབ་པར་འགྱུར་གྱི་གཞན་དུ་མ་ཡིན་ནོ།
ཇི་སྲིད་དུ་འདིའི་དངོས་གྲུབ་ཀྱང་ཕྱག་རྒྱ་ཆེན་པོའི་དངོས་གྲུབ་ཁོ་ན་དེའོ། །འདི་རྣམས་ཀྱང་རྣལ་འབྱོར་གོམས་པ་ཁོ་ནས་ཐམས་ཅད་སྒྲུབ་པར་བྱེད་ཀྱི་གཞན་དུ་མ་ཡིན་ནོ། །གོམས་པའི་

83-1-473b

སྦྱོར་བར་འགྱུར་བ་ནི་སྐྱེས་པ་དང་བྱུང་བ་དང་མ་བྱུང་བ་དང༌། སྔོན་དུ་གནས་པ་རྣམས་ཐར་པའི་དོན་དང་འདོད་པའི་དོན་རྣམ་པ་སྣ་ཚོགས་པ་དང་སངས་རྒྱས་ཉིད་ཀྱི་དངོས་གྲུབ་ཀྱང་སྐྱེ་བ་འདི་ཉིད་
ལའོ༑ ༑ལས་ཐམས་ཅད་ཡོངས་སུ་སྤངས་ནས་དེར་སོན་པའི་ཡིད་དུ་གྱུར་ནས་ཇི་སྲིད་རང་ཉིད་འོངས་ནས་སྨྲ་བར་བྱེད་དེ། ཀྱེ་ཀྱེ་སྒྲུབ་པ་པོ་མཆོག་ཅི་ཡིན་པ་དེ་སྕལ་བར་བགྱིའོ། །དེ་ནས་
མཆོད་ཡོན་བྱིན་ནས་ཕྱག་བྱས་ཏེ་དངོས་གྲུབ་བླང་བར་བྱས་བ་དེ་སྦྱིན་པར་བྱེད་དོ། །ཨོཾ་ཧྲཱིཿཥྚཱིཿབི་ཀྲྀ་ཏཱ་ན་ན་ཨཱ་གཙྪ་ཨཱ་གཙྪ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། དེ་ནས་རྡོ་རྗེ་རོ་ལངས་མ་སྒྲུབ་པར་འདོད་
ན། རྡོ་རྗེ་ལངས་མའི་གཟུགས་བརྙན་བྱས་ཏེ་རས་སམ་འབྲས་བུ་ལ་བྱས་ཏེ། རྗེ་བཙུན་གྱི་ཁ་དོག་དང་དབྱིབས་སུ་ཐོག་མར་ཡང་དག་པར་གནས་ཏེ་ཇི་ལྟར་འབྱོར་པའི་མཆོད་པ་བྱས་ཏེ།
དེ་དག་རང་རང་སོ་སོའི་གཟུགས་མ་འདྲེས་པས་ཀུན་ཏུ་མཐོང་བ་དེ་སྲིད་དུ་བཟླས་པར་བྱའོ། །ཇི་སྲིད་དུ་འོངས་ནས་སྒྲུབ་པ་པོ་ལ་འཁྱུད་དེ་སྨྲས་པ། ཀྱེ་སྒྲུབ་པ་པོ་ཁྱོད་ཀྱི་བཀའ་བསྒོ་པ་ཅི་ལགས།
སྒྲུབ་པ་པོས་མཆོད་ཡོན་བྱིན་ནས་སྨྲ་བར་བྱ་སྟེ། བདག་གི་ཆུང་མར་འགྱུར་བའོ་ཞེས་པས་ཆུང་མར་འགྱུར་རོ། །དེ་ལ་ལོངས་སྤྱད་པས་གཤིན་རྗེ་གཤེད་ཀྱི་གཟུགས་སུ་གྲུབ་པར་འགྱུར་རོ། །
ཨོཾ་དྭེ་ཥ་ར་ཏི་ཨཱ་གཙྪ་ཨཱ་གཙྪ་ནུ་ད་ནུ་ད་ཏྲུ་ཊ་ཏྲུ་ཊ་ཧཱུཾ་ཛཿསྭཱ་ཧཱ། ཡང་ན་ཨོཾ་བཛྲ་བེ་ཏྟ་ལི་ཨཱ་གཙྪ་ཨཱ་གཙྪ་ཧཱུཾ་ཛཿསྭཱ་ཧཱ། གཞོན་ནུ་མ་ལོ་བཅུ་དྲུག་ལོན་པ་ཡན་ལག་བཟང་མོ་བག་མར་བླངས་པས་

83-1-474a

༄༅། །སམ༑ སྐྱེད་ནས་སྐལ་ལྡན་མར་བྱས་ཏེ། དབང་བསྐུར་བའི་རྣལ་འབྱོར་མ་སྔགས་ཀྱི་སྒོམ་པའི་ཚུལ་གྱིས་ཡང་དག་པར་མཆོད་དེ། ལག་པ་གཡོན་པས་འཁྱུང་
ལ་རྣལ་འབྱར་མའི་གཟུགས་སུ་བསམས་ན་ས་ཇི་སྲིད་དུ་འབར་བར་གྱུར་བ་དེ་སྲིད་དུ་བཟླས་པར་བྱའོ། །དེ་ནས་དེ་ལ་བཟུང་ནས་གཤིན་རྗེའི་གཤེད་ཀྱི་གཟུགས་སུ་གྲུབ་པར་འགྱུར་རོ། །
ཨོཾ་བཛྲ་བེཏྟ་ལི་ཛྭ་ལཾ་ཧཱུཾ་ཛཿསྭཱཧཱ། ཞེས་བཟླས་པར་བྱའོ། །དེ་ནས་གཏི་མུག་གཤིན་རྗེའི་གཤེད་སྒྲུབ་པར་འདོད་ན་གཏི་མུག་གཤིན་རྗེའི་གཤེད་ཀྱི་ཆ་ལུགས་སུ་བྱས་ནས་གཡས་པ་
དང་གཅིག་ཤོས་ཀྱི་རྐང་པའི་མཐིལ་གྱིས་པདྨ་མནན་ཏེ། ཇི་སྲིད་དུ་ཀྱེ་སྒྲུབ་པ་པོ་ཞེས་བོས་ནས་བཀའ་བསྒོ་བ་ཅི་ལགས་ཞེས་སྨྲ་བར་བྱེད་པ་དང༌། ཅི་བགྱི་བར་འགྱུར་ཞེས་སྨྲ་བ་དེ་སྲིད་དུ་
བཟླས་པར་བྱའོ། །དེ་ནས་བརྩམས་ཏེ་འཇིག་རྟེན་གསུམ་གྱི་རྒྱལ་སྲིད་ཀྱང་སྟེར་རོ། །དངོས་གྲུབ་གཞན་ལྟ་སྨོས་ཀྱང་ཅི་དགོས། དེ་བཞིན་དུ་ཕྲ་མ་གཤིན་རྗེའི་གཤེད་དང༌། འདོད་ཆགས་
གཤིན་རྗེའི་གཤེད། ཕྲག་དོག་གཤིན་རྗེའི་གཤེད་སྒྲུབ་པར་འདོད་ན། དེ་བཞིན་ཉིད་དུ་འབྲས་བུ་སྒྲུབ་པའི་གསང་སྔགས་ནི། ཨོཾ་མོ་ཧཱ་ཡ་མཱ་ནྟ་ཀྲྀ་ཏ་ཨཱ་གཙྪ་ཨཱ་གཙྪ་ཧཱུཾ་ཧཱུཾ་ཕཊ་ཕཊ། ཨོཾ་
བི་ཤུ་ན་ཡ་མཱནྟ་ཀྲྀཏ་ཨཱ་གཙྪ་ཨཱ་གཙྪ་ཧཱུཾ་ཧཱུཾ་ཕཊ་ཕཊ། ཨོཾ་རཱ་ག་ཡ་མཱནྟ་ཀྲྀ་ཨཱ་གཙྪ་ཨཱ་གཙྪ་ཧཱུཾ་ཧཱུཾ་ཕཊ་ཕཊ། ཨོཾ་ཨཱི་ཪྵྱ་ཡ་མཱ་ནྟ་ཀྲིཏ་ཨཱ་གཙྪ་ཨཱ་གཙྪ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་བཟླས་པར་

83-1-474b

བྱའོ། དེ་ནས་གཏི་མུག་དགའ་མ་སྒྲུབ་པར་འདོད་ན་གཏི་མུག་དགའ་མ་ལྟ་བུའི་སྔར་བརྗོད་པའི་ལྷ་མོའི་གཟུགས་མ་ཧེ་ལ་ཞོན་པ་བདག་ཉིད་དང་ལྷན་ཅིག་བ་བྱས་ནས་སྔར་བཞིན་དུ་མནན་ཏེ། ཇི་
སྲིད་དུ་འོངས་ནས་ཅི་བགྱི་བར་འགྱུར་རོ་ཞེས་སྨྲ་བ་དེ་སྲིད་དུ་བཟླས་པར་བྱའོ། །དེ་ནས་བརྩམས་ནས་སྒྲུབ་པ་པོ་མངོན་པར་འདོད་པ་ཕུན་སུམ་ཚོགས་པར་འགྱུར་རོ་ཞེས་སོ། །དེ་བཞིན་དུ་ཕྲ་མ་དགའ་
མ་དང༌། འདོད་ཆགས་དགའ་མ་དང༌། ཕྲག་དོག་དགའ་མ་བསྒྲུབ་པར་བྱའོ། །དེ་ནས་སྔགས་ནི། ཨོཾ་མོ་ཧཱ་ར་ཏི་ཨཱ་གཙྪ་ཨཱ་གཙྪ་ཧཱུཾ་ཛཿ། ཨོཾ་བི་ཤུ་ནཱ་ར་ཏི་ཨཱ་གཙྪ་ཨཱ་གཙྪ་ཧཱུཾ་ཛཿ། ཨོཾ་རཱ་གཱ་ར་ཏི་
ཨཱ་གཙྪ་ཨཱ་གཙྪ་ཧཱུཾ་ཛཿ། ཨོཾ་ཨཱིཪྵྱ་ར་ཏི་ཨཱ་གཙྪ་ཨཱ་གཙྪ་ཧཱུཾ་ཛཿ། ཞེས་བཟླས་བར་བྱའོ། །ཡང་ན། ཨོཾ་བཛྲ་ཙ་རྩི་ཀེ་ཨཱ་གཙྪ་ཨཱ་གཙྪ་ཧཱུཾ་ཛཿ། དེ་བཞིན་དུ། བཛྲ་ཝཱ་རཱ་ཧཱི། བཛྲ་སྭ་ར་སྭ་སྟི། བཛྲ་གཽ་རཱི་
ཞེས་བཟླས་པར་བྱའོ། །དེ་ནས་གནོད་སྦྱིན་སྒྲུབ་པར་འདོད་ན། དེའི་ཚེ་འཇིག་རྟེན་གྱི་དངོས་གྲུབ་སྒྲུབ་པའི་འདུ་ཤེས་ཀྱིས་གནོད་སྦྱིན་གྱི་གཟུགས་བརྙན་བྱས་ཏེ། དེ་མནན་ཏེ་བསྒྲུབ་པར་བྱའོ། །
བཀའ་བསྒོ་བ་ཐམས་ཅད་ཕུན་སུམ་ཚོགས་པར་འགྱུར་རོ། །དེ་བཞིན་དུ་གནོད་སྦྱིན་མོ་དང༌། ཀླུ་དང༌། ཀླུ་མོ་དང༌། ཡི་དྭགས་དང༌། ཡི་དྭགས་མོ་དང༌། ཤ་ཟ་དང༌། ཤ་ཟ་མོ་དང༌། ལྷ་དང༌། ལྷ་
མོ་དང༌། མི་དང༌། མི་མོ་ཡང་ངོ༌། །གཞན་ཡང་མངོན་དུ་བསྒྲུབས་པར་བྱས་ཏེ། ཨོཾ་ཧྲཱིཿཥྚྲཱིཿབི་ཀྲྀ་ཏཱ་ན་ན་ཆེ་གེ་མོ་སཱ་དྷ་ཡ་ས་དྷ་ཡ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་བཟླས་པར་བྱའོ། །དེ་ནས་རྡོ་རྗེ་དབྱུག་པ།

83-1-475a

༄༅། །སྒྲུབ་པར་འདོད་ན། སྐར་མ་རྒྱལ་ལ་རྡོ་རྗེའི་དབྱུག་པ་ཤིང་ལས་བྱུང་བ་སོར་མོ་སུམ་ཅུ་པའི་དབྱུག་པ་བྱས་ནས་བ་བྱུང་ལྔས་བྱུགས་ཏེ་ཙནྡན་དང༌། མེ་ཏོག་གི་ཕྲེང་
བས་ཉེ་བར་མཛེས་པར་བྱས་ཏེ། གང་དེ་ཐོག་མར་རལ་གྲིའི་ཚུལ་གྱིས་བཟུང་ནས་ཇི་སྲིད་དུ་འབར་བར་གྱུར་པ་དེ་སྲིད་དུ་བཟླས་པར་བྱའོ། །དེ་ནས་དབྱུག་པ་འཛིན་པར་འགྱུར་ཏེ། གཤིན་
རྗེའི་གཤེད་དང་མཚུངས་པར་ཕ་རོལ་གནོན་ཏོ། །ཨོཾ་ཧྲཱིཿཥྚྲཱིཿབི་ཀྲྀ་ཏཱ་ན་ན་བཛྲ་དཎྜ་ཛྭ་ལ་ཡ་ཛྭ་ལ་ཡ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་བཟླས་པར་བྱའོ། །དེ་ནས་ཐོད་བསྒྲུབ་པར་འདོད་ན་
གཤིན་རྗེའི་གཤེད་ཤིང་གི་གཟུགས་ཐོད་པ་སོར་མོ་སུམ་ཅུ་སོ་གཉིས་པ་བྱས་ནས་སྔར་བཞིན་དུ་ལག་པ་གཡོན་པས་ཐོགས་ཏེ། ལག་པ་གཡས་བས་གཡོགས་ནས་ཇི་སྲིད་དུ་
འབར་བར་གྱུར་པ་དེ་སྲིད་དུ་བཟླས་པར་བྱའོ། །འབྲས་བུ་ནི་དེ་ལྟ་བུ་ཁོ་ནའོ། །སྔགས་ལ་ནི། ཀ་པཱ་ལཾ་ཛྭཱ་ལ་ཡ་ཞེས་པ་ཁྱད་པར་རོ། །དེ་ནས་དབྱུག་བའི་ཕྱག་རྒྱ་བསྒྲུབ་པར་བྱ་སྟེ། དེའི་
ཚེ་ལག་པ་གཡས་པ་ཁུ་ཚུར་བྱས་ནས་སྡིགས་མཛུབ་བརྐྱང་པར་བྱའོ། །དེའི་ཕྱག་རྒྱ་བཅིངས་ནས་ཇི་སྲིད་དུ་འབར་བར་འགྱུར་པ་དེ་སྲིད་དུ་བཟླས་པར་བྱའོ། །དེ་ནས་གཤིན་རྗེའི་གཤེད་
ཀྱི་གཟུགས་ཀྱི་དངོས་གྲུབ་ཏུ་འགྱུར་རོ། །སྔགས་ལ་ནི། དཎྜཾ་མུ་ཏྲཱཾ་ཛྭཱ་ལ་ཡ། ཞེས་པ་ཁྱད་པར་རོ། །འདི་ནི། འདོད་པ་ལྔ་པོ་ཐམས་ཅད་ལ་ཉེ་བར་ལོངས་སྤྱོད་པ་ཉིད་ཀྱིས་ཐམས་ཅད་

83-1-475b

བསྒྲུབ་པར་བྱའོ་ཞེས་ཏེ། ཇི་ལྟར་རྙེད་པའི་དམ་ཚིག་གི་རྫས་བསམ་པ་རབ་ཏུ་རྫོགས་པའི་དོན་དུ་བཟའ་བར་བྱ་ཞིང༌། བཏུང་བར་བྱའོ། །ཡང་ནས་ཡང་དུ་གང་ཅིའང་རུང༌། །དེ་ཀུན་གདོན་མི་ཟ་
བར་ཡང༌། །བཟའ་བྱ་ཐམས་ཅད་བཏུང་བར་བྱ། །ཕུང་ཀུན་གཤིན་རྗེའི་གཤེད་ལ་དབུལ། །ཞེས་པ་དངོས་གྲུབ་ཆེན་པོ་སྒྲུབ་པའི་ཆོ་གའི་ལེའུ་སྟེ་གཉིས་པའོ།།    །།དེ་ནས་
དངོས་གྲུབ་ཕྲན་ཚེགས་སྒྲུབ་པར་འདོད་ན། དེ་ལ་ཞི་བ་ཅན་ལ་སོགས་པ་བསྒྲུབ་པར་བྱ་སྟེ། གྲོག་ལ་ཡང་ལན་བརྒྱ་རྩ་བརྒྱད་དུ་བསྔགས་པའི་འོ་མས་རྩིབས་བཅུ་གཉིས་པའི་འཁོར་ལོ་སོ་སོ་ཐ་དད་པ་
མངོན་པར་བྲི་བར་བྱའོ། །དེའི་ཤར་སྒོ་ནས་བརྩམས་ཏེ། གཡས་བསྐོར་གྱིས་ཡི་གེ་བཅུ་གཉིས་བྲི་བར་བྱའོ། །ཨོཾ་ཧྲཱིཿཥྚྲཱིཿབི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། དབུས་སུ་ཆུའི་ས་བོན་བཾ་ཡིག་བྲི་བར་
བྱ་སྟེ། བཾ་ཡིག་གཉིས་ཀྱི་ཁ་སྦྱར་ལ་བསྒྲུབ་བྱའི་མིང་དེའི་དབུས་སུ་བྲི་བར་བྱའོ། །ཕྱི་རོལ་ཏུ་ཡི་གེས་བསྐོར་བར་བྱའོ། །དེ་ནས་ཁ་སྦྱོར་དུ་བྱས་ནས་སྐུད་པ་དཀར་པོས་དཀྲིས་ནས་མྱོས་བྱེད་ཀྱིས་
དཀྲིས་ཏེ་བརྒྱ་རྩ་བརྒྱད་དུ་བྱིན་གྱིས་བརླབས་ལ་འོ་མས་གང་བའི་བུམ་པར་བཅུག་སྟེ། སྔགས་བཟླས་པར་བྱའོ། །ཇི་ལྟར་འབྱོར་པའི་མཆོད་པ་བྱས་ནས། ཨོཾ་ཧྲཱིཿཥྚྲའིཿབི་ཀྲྀ་ཏཱ་ན་ན་བ་དེ་བ་དཏྟ་སྱ་
ཤཱནྟིཾ་ཀུ་རུ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་བཟླས་པ་བྱ་སྟེ་ཞི་བར་འགྱུར་རོ། །འཇིག་རྟེན་པ་རྣམས་ཀྱི་སྡིག་པ་དང་ནད་ལ་སོགས་པ་ཉེ་བར་འཚེ་བ་གྲོང་གི་ཕྱོགས་བཅུ་རྣམས་སུ། ཨོཾ་ཧྲཱིཿཥྚྲཱིཿ

83-1-476a

༄༅། །བི་ཀྲྀ་ཏཱ་ན་ན་གྲཱ་མ་ཨ་མུ་ཀ་སྱ་སརྦོ་པ་དྲ་ཝ་ཤཱ་ནྟིཾ་ཀུ་རུ་ཀུ་རུ་ཧཱུཾ་ཧཱུཾ་བ་ལིཾ་གྲྀཧྞ་གྲྀཧྞ་ཕཊ་ཕཊ་སྭཱ་ཧཱ། ཞེས་པ་འདིས་ལན་བདུན་དུ་བྱིན་གྱིས་བརླབས་ནས་གཏོར་
མའི་ཆེ་གས་སྦྱིན་པར་བྱའོ། །ཕྱི་རོལ་ལ་སོགས་པ་སྔོན་དུ་བྱས་ཏེ་འོ་མས་སྦགས་པའི་སྦྱིན་སྲེག་གྲོང་གི་དབུས་ཇི་སྲིད་པར་བྱས་ན་ཉེ་བར་འཚེ་བ་ཐམས་ཅད་ཞི་བར་འགྱུར་རོ། །དེ་
ནས་རྒྱས་པར་བྱ་བར་འདོད་ན། །སྔར་བཞིན་དུ་འཁོར་ལོ་གཉིས་མངོན་པར་བྲིས་ཏེ་ཡི་གེ་བཅུ་གཉིས་པོ་རྣམས་ཀྱི་དབུས་སུ་བྷྲཱུཾ་ཡིག་དཀྱིལ་འཁོར་གྱི་འཁོར་ལོའི་ས་བོན་བྲི་བར་བྱའོ། །
དེའི་དབུས་སུ་བསྒྲུབ་བྱའི་བོ་ཥཊ་གཉིས་ཁ་སྦྱར་བ་བྲི་བར་བྱའོ། །ཕྱི་རོལ་དུ་གུར་གུམ་གྱིས་གྲུ་བཞི་པའི་རི་མོ་གསུམ་གྱིས་བསྐོར་བར་བྱའོ། །དེ་སྐུད་པ་སེར་པོས་དཀྲིས་ནས་བརྒྱ་རྩ་
བརྒྱད་དུ་མངོན་པར་བསྔགས་ཏེ། མར་དང་སྦྲང་རྩིས་གང་བའི་བུམ་པར་བཅུག་ནས་སྔགས་བཟླས་པར་བྱའོ། །ཇི་ལྟར་འབྱོར་པའི་མཆོད་པ་བྱས་ནས་སྔགས་བཟླས་པར་བྱ་སྟེ། ཨོཾ་
ཧྲཱིཿཥྚཱིཿབེ་ཀྲྀ་ཏཱ་ན་ན་བྷྲཱུཾ་བཽ་ཥཊ་ལྷ་སྦྱིན་གྱི་པུ་ཥྚིཾ་ཀུ་རུ་བཽ་ཥཊ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་བཟླས་པར་བྱའོ། །ཇི་སྲིད་དུ་ནོར་འཕེལ་ཞིང་རྒྱས་པར་གྱུར་གྱི་བར་དུའོ་ཞེས་པའོ། །སྔགས་
བཟླས་པའི་བར་མ་ཆད་པར་ཞོའི་ཟན་གྱིས་སྦྱིན་སྲེག་བྱའོ། །དེ་ནས་དབང་དུ་བྱེད་པར་འདོད་ན་སྔར་བཞིན་དུ་འཁོར་ལོ་གཉིས་ལ་སེན་རྩིའི་ཁུ་བས་ཡི་གེ་བཅུ་གཉིས་པོ་རྣམས་མངོན་པར་

83-1-476b

བྲིས་ཏེ། དབུས་སུ་ཧྲཱིཿཡིག་ཀུ་རུ་ཀུལླེའི་ས་བོན་ནོ། །དབུས་སུ་ཧོཿཡིག་གཉིས་ཁ་སྦྱར་བ་ཀུན་བྲིའོ། །ཕྱི་རོལ་ཏུ་གྲུ་གསུམ་པའི་རི་མོས་བསྐོར་བར་བྱའོ། །དེ་ནས་སྲད་བུ་དམར་པོས་ཀུན་ཏུ་
དཀྲིས་ནས་བརྒྱ་རྩ་བརྒྱད་དུ་བྱིན་གྱིས་བརླབས་ལ་མ་མར་དང་སྦྲང་རྩིས་གང་བའི་ཁམ་ཕོར་ལ་རྒྱ་སྐྱེགས་ཀྱི་ཁུ་བས་བྲིས་ཏེ་བཅུག་ནས་ཇི་ལྟར་འབྱོར་བའི་མཆོད་པ་བྱས་ནས་སྔགས་བཟླས་པར་བྱའོ།
ཨོཾ་ཧྲཱིཿཥྚྟཱིཿཔི་ཀྲྀ་ཏཱ་ན་ན་ཧྲཱིཿཧོ། །ལྷ་སྦྱིན་གྱིས་ལྷ་སྦྱིན་ལ། ཝ་ཤ་མཱ་ན་ཡ་ཧོཿཧཱུཾ་ཧཱུཾ་ཕཊ་ཕཊ་སྭཱ་ཧཱ། ཞེས་ཇི་སྲིད་དབང་དུ་གྱུར་གྱི་བར་དུ་བཟླས་པར་བྱའོ། །སྔགས་བཟླས་པའི་མཐར་ནི།
ལན་ཚྭ་དང་ལྷན་ཅིག་པའི་མེ་ཏོག་དམར་པོ་དང་ལྡན་པའི་སྦྱིན་སྲེག་བྱའོ། །དེ་ནས་གོང་བུ་དགུག་པར་སེམས་ན་དུར་ཁྲོད་ཀྱི་སོལ་བ་དང་སའི་གཟུགས་བརྙན་གྱི་དབུས་སུ་སྔགས་དང་དེ་
ཉིད་ཀྱི་མིང་སྙིང་གར་བཅུག་སྟེ། རྐང་པའི་མཐེ་བོས་མནན་ནས་བཟླས་པ་བྱ་སྟེ། འདི་ཁོ་ན་བསྒྲུབ་བྱའི་གོང་བུ་ཞེས་ཇི་སྲིད་དུ་གོང་བུ་ཁུགས་པར་གྱུར་གྱི་བར་དུ་བཟླས་པར་བྱའོ། །སྔགས་ལ་
ནི༑ ཝ་ཤ་མཱ་ན་ཡའི་གནས་སཱ་ཨཱ་ཀཪྵ་ཡ་ཧཱུཾ་ཞེས་པ་དང༌། ཧོཿཡིག་གནས་སུ་ཛཿཞེས་པ་ནི། ཁྱད་པར་རོ། །ཨོཾ་མརྨེ་མརྨཱ་ཨ་བི་གྷ་ཏེ་ཨོཾ་ཙ་རྩི་ཀེ་ཧ་ར་ཧ་ར་བུ་ཀྐཾ་མཱ་ར་ཡ་མཱ་ར་ཡ་ཆེ་
གེ་མོའི་ཆེད་དུ་ཛཿཨོཾ་གཾ་བྷི་རི་ཙ་རྩི་གེ་པ་ཧཱུཾ་ཤོ་ཎི་ཏ་པྲཱི་ཡེ་གཾ་བྷཱི་ར་ཆེ་གེ་མོ་ལ་ཛཿ། ཤིང་གཅིག་གམ་དུར་ཁྲོད་དམ་རི་བོཾ་རུ་ལྷོར་མངོན་པར་ཕྱོགས་པས་གཅེར་བུར་བྱུང་ནས་བརྒྱ་རྩ་

83-1-477a

༄༅། །བརྒྱད་དུ་བཟླས་པར་བྱའོ། །དེ་ནས་འགྲུབ་པར་ཐེ་ཚོམ་མེད་དོ། །བཅོམ་ལྡན་འདས་སྔགས་ཀྱི་ཆོ་ག་ཇི་ལྟ་བུ། བཅོམ་ལྡན་འདས་ཀྱིས་བཀའ་སྩལ་པ།
དབེན་པར་གཅིག་པུ་ཅན་དུ་གྱུར་པས་རྗེ་བཙུན་གྱི་བྲིས་སྐུ་རབ་ཏུ་གསལ་བའི་ཕྱོགས་བཅུར་གནས་པའི་བླ་མ་དང་སངས་རྒྱས་དང༌། བྱང་ཆུབ་སེམས་དཔའ་རྣམས་མངོན་སུམ་
དུ་བྱས་ནས་མིའི་རུས་པ་བཅད་པ་དང༌། ཁྲག་ཆེན་པོ་དང༌། བྱ་རོག་ཆེན་པོའི་ཁྲག་གིས་སོར་མོ་བཅུ་གཉིས་པའི་རྩི་བས་བཅུ་གཉིས་པའི་རྣམ་པའི་འཁོར་ལོའི་དབུས་སུ་རླུང་གི་ས་
བོན་ནོ། །དེའི་ཁོངས་སུ་དགྲའི་མིང་རྣམ་པར་བཅད་པ་དང་བཅས་བ་ཁ་སྦྱར་ལ། བྱ་རོག་གི་མགྲིན་པ་ལ་བཅིངས་ནས་གལ་ཏེ་མ་བཀྲོལ་བ་དེའི་ཚེ་ཚར་གཅོད་དོ། །དེའི་ཚེ་ཚར་མ་ཆོད་
ན་དེ་ལས་བོན་བཅུ་གཉིས་བྲི་བར་བྱའོ། །ཕཊ་ཕཊ་ཧཱུཾ་ཧཱུཾ་ན་ན་ཏཱ་ཀྲྀ་བི་ཥྚཱིཿཧྲཱིཿཨོཾ། །ཇི་ལྟར་འབྱོར་བའི་མཆོད་པ་བྱས་ནས་སྟོབས་པོ་ཆེ་ས་གདུག་པ་བྱིན་ནས་གལ་ཏེ་རྒྱུན་ལ་བསྐུར་
བར་བྱའོ། །གལ་ཏེ་མ་ཡིན་ན་ཁྭ་ཏའི་གཤོག་པ་ལ་ལན་བདུན་དུ་བསྔགས་ཏེ་ཁྱིམ་གྱི་སྒོ་རུ་མིང་ནས་སྨོས་ན་འཕྲལ་དུ་སྐྲོད་པར་བྱེད་དེ་དེ་ཚར་གཅོད་དོ། །དེ་བཞིན་དུ་རྩིབས་བཅུ་
གཉིས་པའི་འཁོར་ལོའི་དབུས་སུ་ཚ་བ་གསུམ་དང༌། དུག་དང༌། སྐེ་ཚེ་དང༌། རུས་པ་ཆེན་པོ་དང༌། བུད་ཤིང་གི་མེའི་ས་བོན་གྱི་དབུས་སུ་རྣམ་པར་བཅད་པ་དང་བཅས་པའི་ཡ་

83-1-477b

ཡིག་གཉིས་ཁ་སྦྱར་ལ་ཐ་ཡིག་གཉིས་ཀྱིས་ཕྱི་རོལ་ནས་བསྐོར་ཏེ་མེའི་ཤིང་གི་མ་ལ་གདུང་བར་བྱའོ། །དེ་བུ་ཁྱེའུའི་སྟེང་དུ་བཟུང་ན་དེའི་སྐད་ཅིག་ལ་འཆི་བར་འགྱུར་རོ། །གལ་ཏེ་མ་
ཡིན་ན་མིའི་རུས་པ་སོར་བཞི་པ་ལ་ལན་བདུན་དུ་མངོན་པར་བསྔགས་པར་བྱས་ནས་དགྲའི་སྒོར་ཟླ་བར་བྱའོ། །དེ་ཡིས་ཁྱིམ་ནས་སྐྲོད་པར་བྱེད་དོ། །དེ་བཞིན་ཉིད་དུ་ས་བོན་བཅུ་གཉིས་
ཡོངས་སུ་གྱུར་པས་རྩིབས་བཅུ་གཉིས་པའི་འཁོར་ལོའི་དབུས་སུ་ཙནྡན་ལ་ཛི་ཝ་དང༌། ཀྵྠི་ཀ་དང༌། གཞན་གྱིས་མི་ཐུབ་པའམ་འཁྲི་ཤིང་གི་ཆུའི་ས་བོན་གྱི་དབུས་སུ་དེ་ཉིད་གཉིས་
ཀྱིས་ཁ་སྦྱར་ལ་ཐ་ཡིག་གཉིས་ཕྱི་རོལ་དུ་བསྐོར་བར་བྱའོ། །བརྒྱ་རྩ་བརྒྱད་བཟླས་སོ། །འོ་མས་བཀང་བཞིན་དུ་རཱ་ཛཱ་ཏ་དང་མེ་ཏོག་དམར་པོ་འབུམ་ཕྲག་གཅིག་ལ་འཆི་བ་མེད་ཅིང་དེ་
ལས་གཞན་དུ་ཡང་རཱ་ཛཱ་ཏ་དེའི་དངོས་པོ་འགྲོ་པ་མེད་དོ། །དེའི་ཚེ་བདག་ཉིད་མཚམས་མེད་པ་ལྔ་བྱེད་པ་ཡང་བྲལ་བར་འགྱུར་རོ། །ཡང་ན་ཤིང་སེ་ཕ་ལའི་འབྲས་བུ་དང་ལྡན་པ་ལྟ་བའི་
མེ་ཏོག་དམར་པོ་རྣམས་ཀྱིས་དེ་བཞིན་ཉིད་དུ་ས་བོན་བཅུ་གཉིས་ཀྱིས་ཡོངས་སུ་གང་བའི་ཁམ་ཕོར་དུ་བཞག་ནས་བཟླས་པར་བྱའོ། །ལྷ་དང༌། ལྷ་མ་ཡིན་དང༌། མིའམ་ཅི་དང༌། ལྟོ་
འབྱེ་ཆེན་པོ་དང༌། སྦྲུལ་གདུག་པ་དང༌། མཁའ་འགྲོ་དང༌། མཁའ་འགྲོ་དང༌། གནོད་སྦྱིན་དང༌། སྲིན་པོ་དང༌། གདུལ་དཀའ་བའི་མི་དང༌། མི་བདག་རྒྱལ་པོ་ལ་སོགས་པ་རྣམས་

83-1-478a

༄༅། །འབངས་དང་འབངས་མོའི་དངོས་པོ་འགྲོ་བར་བྱེད་དོ། །གཤིན་རྗེ་གཤེད་དམར་པོའི་རྒྱུད་དུ་ཐུན་མོང་གི་ཞི་བ་ཅན་ལ་སོགས་པའི་ཆོ་གའི་ལེའུ་སྟེ་གསུམ་
པའོ།།    །།དེ་ནས་མངའ་བདག་དམ་འཁྱུད་ཅིང༌། །ཚེམས་ཀྱིས་མ་མཆུ་འཚིར་མཛད་པ། །དེ་ལ་བདག་མེད་མས་སེམས་ཅན། །དོན་ཕྱིར་ཕན་བྱུང་ཞུས་པ་ནི། །
བཅོམ་ལྡན་ཇི་ལྟར་སེམས་ཅན་རྣམས། །ཇི་ལྟར་རྒྱལ་པོ་རྣམས་སུ་འགྱུར། །བཅོམ་ལྡན་འདས་ཀྱིས་བཀའ་སྩལ་པ། །ལྷ་མོ་ངོ་མཆོག་པའི་ཕྱིར། །ཁྱོད་ལ་བཤད་པར་བྱ་ཡི་
ཉོན༑ ༑ཡ་ཡིག་དང་བ་ཡིག་དག་ལས་ཀྱང་གཞན་དུ་སྐར་མ་རྒྱལ་གྱི་གཞི་པ་ལ་ལ་བ་ཊིཀ་བྱེད་དུ་བཅུག་ལ་སྐར་མ་རྒྱལ་ལས་ས་གསུམ་པོ་བསྒྲུབ་པར་བྱའོ། །རྒྱལ་རིགས་ཀྱི་རིགས་
ཀྱི་ཁྱིམ་ལྔ་རུ་གསང་སྔགས་སྟོང་ཕྲག་བཟླས་པར་བྱའོ། །རྣལ་འབྱོར་མའི་རྡོ་རྗེ་ཉིད་མ་བསང་གཏོར་དང༌། རང་གི་གསང་སྔགས་སྒྲུབ་པ་ནི་སྔོན་དུ་ཁྲི་བཟླས་པའི་སྒྲུབ་པ་ལས་སོ། །
གསེར་དང༌། དངུལ་དང༌། བྱི་རུ་དང༌། བཻ་ཌཱུཪྱ་དང༌། མཱ་ལི་ཀ་ལ་བསྙེན་པ་འབུམ་ཕྲག་གཅིག་དང༌། དེ་བཞིན་དུ་བཅུའི་ཆ་ཤས་ཀྱི་སྦྱིན་སྲེག་བྱའོ། །རྡོ་རྗེའི་ས་ལ་འབད་པ་ལས་
སླར་ཡང༌། ཏཾ་བཾ་ཅི་པཾ་རཾ། ཕྱོགས་རྣམས་སུ་རྣམ་པར་གཞག་པར་བྱའོ། །དབུས་སུ་རྒྱན་ཐམས་ཅད་ཀྱིས་བརྒྱན་པ་གསང་སྔགས་ལ་བརྩོན་པ་མཉམ་པར་གཞག་པའི་རྣལ་འབྱོར་

83-1-478b

པས་གང་སྔགས་ཀྱི་ལྷའི་བདག་ཉིད་རྣམས་ལ་ཉེར་སྤྱོད་ལྔའི་མཆོད་པ་རྣམས་ཀྱིས་དང༌། ཕྱོགས་བཞིར་རྡོ་རྗེ་ཐོད་པ་རྣམས་སུ་ཡང་དག་པར་གང་བའི་གཏོར་མ་བྱས་ཏེ་ཕྱི་རོལ་ཏུ་
ཕྱོགས་ཀྱི་གཏོར་མ་བྱས་ནས་དེ་བཞིན་དུ་བགེགས་ལ་ཕུར་པ་དང༌། །མཆོད་སྦྱིན་གྱི་ཤིང་ལས་བྱུང་བའི་དབྱུག་པ་རྣམས་ཀྱིས་འགྱིངས་པ་དང་བཅས་པས་གསང་སྔགས་ཀློག་གོ། །
ཕྱི་རོལ་དུ་ཡང་དེ་ཉིད་དོ། །ངོས་བཞིའི་ཕྱི་རོལ་ཏུ་བྲཾ་པཾ་གྲཾ་ཤིང༌། གཏོར་མ་སྦྱིན་པ་སྔོན་དུ་འགྲོ་པས་དྲིལ་བུ་དཀྲོལ་ཏེ། དེ་བཞིན་དུ་ཀློག་པར་བྱེད་པའི་ཀློག་པ་པོ་དང༌། སྒྲུབ་པ་
པོ་བཞིས་གར་བྱེད་པ་ལ་བརྩོན་པའོ། །ཉམས་པ་དང་འགོག་པ་ཞེས་སོ། །སཱ་ལུ་ལ་སོགས་པ་ལྔ་བཟའ་བ་དང༌། བཟའ་བ་མ་ཡིན་པ་དང་བཅས་པ་མེད་དོ་ཞེས་པ་བསོད་ནམས་རྣམ་
བཞི་ཤེས་པར་བྱའོ། །ཇི་ལྟར་དབྱེ་བར་ཤེས་པར་བྱ་བ་མ་ཡིན་ཏེ། ཡོངས་སུ་གང་བའི་ཐོད་པ་རུ་ཆང་གི་བཏུང་བ་ཅུང་ཟད་བྱའོ། །ཐབ་ཏུ་ཡང་བློ་དང་ལྡན་པས་སྦྱིན་སྲེག་བྱའོ། །ཇི་
ལྟར་གསང་སྔགས་མཉམ་པར་གཞག་པས་དཔའ་བོའི་དབང་པོ་ཉིད་བསྒྲུབ་པར་བྱའོ། །དེ་ནས་སྦྱིན་སྲེག་འབུམ་ཕྲག་གཅིག་བྱས་ན་གལ་ཏེ་འདོད་ན་ཕྱི་རོལ་གྱི་ཐུན་མོང་གི་འཁོར་
ལོས་སྒྱུར་བ་ཐོབ་བོ། །འདི་ཉིད་ཀྱིས་ཉིས་འགྱུར་གྱིས་འགྱུར་བ་འདིར་ཐེ་ཚོམ་མེད་དོ། །དེ་ནས་ལྷ་མོས་གསོལ་པ་ཕྲ་མོའི་རྒྱལ་སྲིད་ཐོབ་པ་ལ་དགྲ་འབྱུང་ངོ༌། །ཐབས་ཆེས་མང་པོ་ཅི་

83-1-479a

༄༅། །ཡིས་ལྷའི་དབང་པོ་ཡིད་ཀྱི་ཤིང་རྟ་ཡང་དག་པར་རྫོགས་པར་འགྲོ་བ་ལགས། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་སྙིང་རྗེ་དང་ལྡན་པ་སེམས་
ཅན་གྱི་བསམ་པ་ཡོངས་སུ་རྫོགས་པར་བྱེད་པར་འགྱུར་པ་དང༌། གལ་ཏེ་དགེ་འདུན་མཆོད་པའི་ཚོགས་ཀྱི་བཟའ་བར་བྱ་བ་ཡང་རྗེས་སུ་ཉིན་རེར་བྱེད་པ་དང༌། དེའི་དོན་ཡང་བྱ་སྟེ།
སེམས་ཅན་མཆོད་པར་བྱས་པར་འགྱུར་རོ། །སྔགས་ཀྱི་བསམ་གཏན་ལ་བརྩོན་པས་དང་པོར་དབང་བསྐུར་བར་བྱ་སྟེ། རང་གི་སྙིང་པོ་དང་ཉེ་བའི་སྙིང་པོའི་གསང་བའི་སྔགས་
རབ་ཏུ་སྦྱིན་པར་བྱའོ། །ཐུན་མཚམས་གསུམ་དུ་གཏོར་མ་དྲུག་ཅུ་རྩ་བཞི་བ་བྱིན་ནས་ཇི་ལྟ་བ་བཞིན་དུ་བྱའོ། །བྱ་བའི་རང་བཞིན་དེས་སེམས་ཅན་མཆོད་ད་ཇི་ལྟ་བ་བཞིན་དུ་
འགྱུར་རོ། །བཀོད་པ་ལྔ་བྱ་སྟེ། གསང་བར་བྱས་ནས་རང་གི་མཆོད་སྦྱིན་གྱི་མཐར་གཏོར་མ་དབུལ་བར་བྱའོ། །སྔགས་ཀྱི་བསམ་གཏན་ལ་བརྩོན་པས་རྣལ་འབྱོར་མ་བཞིས་
མཆོད་པ་མང་པོ་དང་དབང་བསྐུར་བར་ཡང་བྱའོ། །རྒྱན་ལྔ་དང་ནི་ཡང་དག་ལྡན། །རྟག་ཏུ་མྱོས་བྱེད་མང་པོ་དང༌། །གྲི་གུག་དང་ནི་ཐོད་པར་ལྡན། །ཀུན་ཏུ་སྟག་ལྤགས་ཤམ་ཐབས་དང༌།
སཱ་ལི་རྣམས་ཀྱིས་ཁ་བཀང་ནས། །ཁ་ནས་ཁ་ཡི་ནང་དུ་སྦྱིན། །སྒྲུབ་པོ་གཅིག་ནི་རྒྱལ་ཀུན་བརྒྱན། །གཡོན་པས་དྲིལ་བུ་དཀྲོལ་བྱེད་ཅིང༌། །གཡས་ཉིད་རྡོ་རྗེ་གསོར་བར་བྱེད། །ཁུ་

83-1-479b

ལྔ་ཡི་ནི་ཚད་ཀྱིས་ནི། །བྲིས་སྐུ་ལྔ་པོ་གྱིས་ཤིག་དང༌། །གཏི་མུག་ཕྲ་མ་འདོད་ཆགས་དང༌། །ཕྲག་དོག་ཁ་དོག་དབྱེ་ལས་བྲི། །དཀར་པོ་སེར་དམར་སྔོ་བསངས་རྣམས། །རང་རང་གཟུགས་ལ་
བྲི་བར་བྱ། །དབུས་སུ་གཤིན་རྗེའི་གཤེད་བྲིའོ། །སྔགས་ལ་མཆོག་ཏུ་གཞོལ་བ་ཡིས། །སྤྲང་ཆེན་སྣག་ཚ་བྱས་ནས་ནི། །མཆོག་གི་རུས་པས་བྲི་བར་བྱ། །ཨ་ཡིག་དང་ནི་བ་ཡིག་དག་
འབུམ་ཕྲག་བཞི་པོ་ཡང་དག་རྫོགས། །ཐབ་ཁུང་གྲུ་གསུམ་པའི་དབུས་སུ། །སྦྱིན་སྲེག་སྔགས་ལ་མཆོག་གཞོལ་བ། །ཕྱིར་གཞན་སློབ་དཔོན་བཞི་རྣམས་ཀྱིས། །དེ་བཞིན་ཐབ་ཏུ་འདབ་
གསུམ་གྱིས། །ཕྱི་ནས་ས་བོན་བཅུ་གཉིས་དང༌། །དེ་བཞིན་འཁོར་ལོ་བཅུ་གཉིས་ལ། །སྔགས་ཀྱིས་བོན་བྲི་བར་བྱ། །གྲོ་གསོད་བཅུ་དྲུག་ཉིད་ལའང༌། །མིང་མེད་ཀྱི་ནི་ཁྲག་ཉིད་ལ། །སེན་རྩི་
ཡིས་ནི་བསྲེས་པས་སམ། །ཡང་ན་རྒྱ་སྐྱེགས་ཁུ་བས་སོ། །ཡ་མ་རཱ་ཛ་ས་དོ་མེ་ཡ། ཡ་མེ་དོ་རུ་ཎ་ཡོ་ད་ཡ། ཡ་ད་ཡོ་ནི་རཱ་ཡཀྵེ་ཡ། ཡཀྵེ་ཡ་ཙ་ནི་རཱ་མ་ཡ། ལྷ་མོ་གསང་སྔགས་རྙེད་དཀའ་
འདི༑ ༑བདག་གིས་ངོ་མཆོག་པར་བཤད། །འདི་ཡི་སྔགས་ཀྱི་མཐུ་སྟོབས་ཀྱིས། །བདག་གིས་སངས་རྒྱས་ཉིད་སྒྲུབ་སྟེ། །འཇིག་རྟེན་གསུམ་གྱི་དབང་ཕྱུག་འགྲོ། །གསང་སྔགས་བརྩོན་
པས་སྦྱར་བྱས་ན། །སྡེ་དང་བཅས་པ་བར་སྣང་ལ། །འགྲོ་འགྱུར་འདི་ནི་ཐེ་ཚོམ་མེད། །གཤིན་རྗེའི་གཤེད་དམར་རྣལ་འབྱོར་པ། །ཁ་ཅིག་རྟག་ཏུ་དམ་ཚིག་བརྩོན། །རིགས་ལྔའི་བསྙེན་

83-1-480a

༄༅། །པར་གྱུར་པ་ཡང༌། །འབུམ་དུ་བཟླས་པས་བྲི་བར་བྱ། །ཕོ་ཉས་ཤར་གྱི་དཀྱིལ་འཁོར་དུ། །ཁམ་ཕོར་གཉིས་ཀྱི་དབུས་སུ་མར་དང་སྦྲང་རྩིས་ཡང་དག་པར་གང་
བ་ལ་བཞག་ནས་ཞོའི་ཟན་དང༌། ཡུངས་ཀར་དཀར་པོ་དང༌། ལན་ཚྭའི་སྦྱིན་སྲེག་བྱའོ། །ནུབ་ཀྱི་འདབ་མ་ལ་དེ་དང་མཚུངས་པའི་ཁམ་ཕོར་ལ་མེ་ཏོག་དམར་པོ་དང༌། སེན་རྩི་དང་
རྒྱ་སྐྱེགས་ཀྱི་ཁུ་བ་བསྲེས་པས་སྦྱིན་སྲེག་བྱའོ། །བྱང་ཕྱོགས་ཀྱི་འདབ་མ་ལ་སྦྲང་ཆེན་གྱིས་གང་བའི་ཁམ་ཕོར་ལ་ཡང་དག་པར་བཞག་ནས་ཐབ་ཁུང་གྲུ་གསུམ་དུ་ཤིང་སི་ཊྛ་ཀ་ཤུ་
དང༌། ཤིང་སཾ་ཀོ་ཙོ་དང༌། ཤིང་ཀཎྜི་ཀ་དང༌། དུག་དང༌། སྐེ་ཚེ་རྣམས་ཀྱིས་སྦྱིན་སྲེག་བྱའོ། །དགུ་ཡི་བདག་ཉིད་ཅན་འབད་པས། །དང་པོར་དམ་ཚིག་བྱས་ནས་ནི། །རྒྱན་ལྔ་ཡིས་
ནི་བརྒྱན་པ་ཡིས། །རྣལ་འབྱོར་མ་ཡང་དེ་དང་མཚུངས། །སྣ་ཚོགས་རིན་ཆེན་རང་བཞིན་བརྒྱན། །རྔ་ཡབ་དཀར་པོས་བརྒྱན་པ་ཡི། །ལག་པ་དག་གིས་རྡོར་དྲིལ་ཡང༌། །ཡང་ནས་ཡང་
དུ་གཏོར་མ་སྦྱིན། །ཇི་ལྟར་ཁ་ཅིག་ཡོན་ཕུལ་བས། །གང་གིས་མཉེས་པར་འགྱུར་པ་ཡིན། །དབུས་སུའང་དེ་དང་མཚུངས་པར་བྱ། །མཐའ་རུ་བཞི་འགྱུར་དུ་བྱའོ། །དགེ་འདུན་བཟའ་བ་
ཡང་བྱའོ། །དམན་དང་ཞན་ལ་རྗེས་བརྩེ་བ། །སོ་སོར་བདག་ནི་དམ་ཚིག་མཆོད། །ཤེས་རབ་བཅས་ཤིང་ཡོན་དང་བཅས། །རིགས་ནི་ལྔ་པོ་རྣམས་ཀྱིས་ནི། །དེ་ནས་ཞོ་བཅས་བཟའ་

83-1-480b

བ་ཡི༑ ༑མེ་ལ་སྦྱིན་སྲེག་བྱ་བའོ། །བློ་བཟང་འབད་པས་གཞག་མི་བྱ། །དབྱུག་པ་ལྷན་ཅིག་དེ་སྒོ་བཞིར། །རྔ་བོ་ཆེ་ཡི་སྒྲ་བྱའོ། །གང་དང་གང་དུ་སྒྲ་ཐོས་པ། །རོ་ལ་སྡེ་ནི་རབ་བྲོས་ནས། །རྣ་བ་རྣམས་
ནི་གསལ་བར་བྱེད། །མིག་གིས་མཐོང་བར་མི་བྱེད་ཅིང༌། །སྡེ་རྣམས་དབང་དུ་བྱེད་པ་དང༌། །མགོ་ལ་ཟུག་རྔུར་འགྱུར་བ་དང༌། །སྐྲོད་པ་དག་ནི་བྱེད་པ་ཡིན། །ཡང་ན་བྱའི་གཤོག་པ་ལ་
བཅིངས་ནས་བརྗོད་པར་བྱ་སྟེ། གནག་དང་གང་དུ་འགྲོ་བ་དེ་དང་དེ་ཉིད་དུ་ཕ་རོལ་གྱི་སྡེ་རྣམས་ནི། རང་གི་ཆུང་མ་ཡང་ཡོངས་སུ་དོར་ནས་སྨྱོ་བར་འགྱུར་རོ། །བདག་ཉིད་གཡུལ་ལ་མཆོག་ཏུ་
གཞོལ་བར་འགྱུར་རོ། །གླང་པོ་ཆེ་རྣམས་དང༌། རྟ་ལ་སོགས་པ་རྣམས་ཀྱིས་ལྡོག་སྟེ། བདག་ཉིད་ཀྱིས་སྡེ་ཡིས་འགྲོ་བར་བྱེད་དོ། །གང་གི་ཚེ་སྡེ་ཚན་གསུམ་གྱིས་གཡུལ་བྱས་ནས་དུམ་
བུས། སྟུང་བར་བྱེད་དོ། །ཕོ་ཉ་གཅིག་པུས་གནས་པས་ཇི་ལྟ་བ་བཞིན་དུ་འཚོ་བ་ཙམ་གྱིས་འཚོ་བར་བྱེད་དོ། །དེའི་ཐལ་བས་ཕ་རོལ་གྱི་སྡེ་གཤོག་པར་བྱེད་པའམ། ཀུན་ཏུ་བསྐོར་བས་
སྒྲིབ་པར་འགྱུར་རོ། །གློ་བུར་དུ་གླང་པོ་ཆེའི་ཚད་ཀྱི་རྡོ་བ་འབེབས་པར་བྱེད་དོ། །ཆར་ཆེན་པོ་འབེབས་པར་འགྱུར་རོ། །ཀླུའི་ཚུལ་གྱི་སྒྲུབ་པས་སྦྱིན་སྲེག་འབུམ་གྱིས་འདོད་པ་རྙེད་དོ། །ཤི་བའི་
ཕ་རོལ་ཏུ་ཡང་དགྲ་བོ་དེ་རྣམས་འབངས་སུ་འགྱུར་རོ། །འདི་ནི། སུམ་འགྱུར་གྱིས་ས་དང་འཇིག་རྟེན་གསུམ་ལ་དབང་བྱེད་པར་འགྱུར་རོ། །དེ་ནས་ཤིང་སེ་བ་ལའི་འབྲས་བུ་འབུམ་ཕྲག་

83-1-481a

༄༅། །གཅིག་གིས་དེའི་འབྲས་བུར་འགྱུར་རོ། །ཞེས་པ་གཤིན་རྗེའི་གཤེད་དམར་པོའི་རྒྱུད་དུ་དངོས་གྲུབ་ཕྲན་ཚེགས་ཀྱི་ལས་རབ་འབྱམས་ཀྱི་ལེའུ་སྟེ་
བཞི་པའོ།།    །།དེ་ནས་བཅོམ་ལྡན་འདས་མས་གསོལ་པ། དེ་ནས་བྷ་ག་ལ་རྟགས་ཡང་དག་པར་སྦྱོར་བའི་ཁུ་བ་འདི་ནུ་མ་རབ་ཏུ་འཕེལ་བར་བྱ་བ་ལ་ནད་ཉམས་
པ་ལས་དང༌། ཡིད་བུད་མེད་ཀྱི་དབང་དུ་གྱུར་པ་མེད་པ་ལས་དང༌། དེ་འཆིང་བར་བྱེད་པ་ལས་ཀྱང་ཁུ་བས་ནུ་མ་ལ་བསྲུང་བ་དང༌། བསྐྱབ་པའི་སྦྱོར་བ་བཤད་དུ་གསོལ། དེ་
ནས་བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱིས་ང་ལ་ཞུས་པ་ལེགས་སོ་ཞེས་གནང་ནས། དང་པོར་ཕུང་པོ་སྦྱང་བྱ་སྟེ། །ཕྱི་ནས་རབ་འབྱམས་ལས་བརྩམ་བྱ། །འབྲས་
བུ་གསུམ་གྱི་ཕྱེ་མ་གཟུང༌། །ཡ་བཀྵ་ར་བཱ་ལཱ་ཤ། །ཟོས་ནས་བུ་རམ་འཐུངས་པ་ལས། །སྲིན་དང་འཁོགས་པ་རབ་ཏུ་འཇོམས། །ཏིལ་མར་ཀཻ་ཏ་ཀེའི་ཁུ་བ། །ཧི་ལ་མོ་ཙི་ཁུ་བ་
དང༌། །རྒྱམ་ཚ་འཐུངས་ཤིང་བྱུག་པ་དེའི། །སྲིན་བུ་ཤིག་རྣམས་འཇོམས་པར་འགྱུར། །ཏིལ་མར་ཀཻ་ཏ་ཀའི་ཁུ་བ། །བི་ཙི་ནྲི་ཝ་ཎ་ཡང་དག་ལྡན། །དྲག་མོ་བྷྲ་མ་ཎ་སྦྱོར་
ལས༑ ༑ནྲི་ཝ་ཎ་ཡིས་འཇོམས་པར་འགྱུར། །ཧི་ལ་མོ་ཙིའི་ཁུ་བ་དང༌། །རྒྱམ་ཚ་ཅུང་ཟད་ཡང་དག་ལྡན། །གྲིབ་མར་རབ་ཏུ་འཇུག་བྱས་ནས། །པི་ཅི་བི་ཏུ་འཇོམས་པར་བྱེད། །

83-1-481b

ཏིལ་མར་ཀཻ་ཏ་ཀའི་ཁུ་བ། །རྒྱ་སྐྱེགས་རྩ་བར་སྦ་བྱས་ན། །འཐུང་བའི་སྦྱོར་བས་ཏིལ་མར་འཇོམས། །ཀུཥྨཎྜ་ཁུ་རྐང་མར་དང༌། །པི་ཙེ་ནྲི་ཝན་ཡང་དག་ལྡན། །ཀླུ་ཡི་ཕྱེ་མ་འཐུངས་
གྱུར་ན༑ ༑བད་ཀན་རྣམས་ཀྱི་སྦྲང་རྩི་འཇོམས། །ཉི་མ་རེ་རེ་རེ་བྱ་བའོ། །ཕྱི་ནས་སྨན་ནི་བརྩམ་པར་བྱའོ། །དེ་ནས་འབྲས་བུ་སྦྱིན་པར་གནས། །གཞན་དུ་འབྲས་བུ་མེད་ལ་དགའ། །
ཤལ་མི་ལི་ཤུན་ཕྱེ་མ་དང༌། །ཏ་བྷ་སྙིང་པོས་བཟའ་བར་བྱ། །རྣམ་བདུན་བསྔགས་ལ་ཐོ་རངས་སུ། །རུང་སྟེ་བཟའ་བ་ཟ་བྱེད་ལ། །སླར་བདག་ཇི་སྲིད་འཚོ་ཡི་བར། །ཁྲག་དང་ཁུ་
བ་འཕེལ་བར་བྱེད། །ཨོཾ་ཙཎྜ་མ་ཧཱ་རོ་ཥ་ཎ་ཨི་མཾ་དི་བྱ་ཨ་མྲི་ཏཾ་མེ་ཀུ་རུ་ཧཱུཾ་ཕཊ། ས་ཊི་ཏཾ་དང་མ་ཧི་ཥཾ། །ན་རི་ཀེ་ལ་དག་ལ་ཡང༌། །ཝཱ་ཤཱིའི་ཉིང་ཁུ་ཡང་དག་ལྡན། །ཕག་ལས་བྱུང་
བའི་ཚིལ་ཁུ་ཡིས། །རྟགས་དང་རྣ་བ་ནུ་མའི་དང༌། །བྷ་ག་ཡི་ཡང་རྣམ་པར་མཉེས། །ལུས་ཀུན་རྣམ་པར་མཉེས་པ་ཡིས། །འཕེལ་བར་འགྱུར་བར་ཐེ་ཚོམ་མེད། །ངེས་པར་
སེན་མོས་བསྡིགས་བྱས་ནས། །བསྐུས་ནས་ཀྱང་ནི་དེ་ཉིད་ཀྱིས། །སྐྱེ་གནས་དབུས་སུ་རབ་གཞུག་བྱ། །རྒས་པས་སྐྱེ་གནས་འཕེལ་བར་འགྱུར། །སེ་འབྲུའི་པགས་པ་སྙིགས་
མ་ཡི༑ ༑ཡུངས་ཀར་ཏིལ་མར་ལ་བཙོ་བྱ། །ནུ་མ་མཉེས་པས་འཕེལ་བར་བྱེད། །ཡུངས་ཀར་དཀར་པོ་ཤུ་དག་དང༌། །དྲི་བཟང་དྲི་ཧཱ་ཏཱི་བྱས་པས། །སྙིགས་མ་ཡིས་ནི་ལིང་ག་

83-1-482a

༄༅། །འཕེལ༑ ༑ནུ་མ་རྣ་བ་འཕེལ་བར་འགྱུར། །གཞན་གྱིས་མི་ཐུབ་དཀར་པོ་དང༌། །ལག་ལྡན་པི་པི་ལིང་བྱས་པས། །མ་ཧེ་ཡི་ཡང་མར་སར་གྱིས། །འཐུངས་
པས་ལིང་ག་འཕེལ་བར་བྱེད། །ད་དྷུར་ཁུ་བ་རྟ་བོན་པོ། །རྩ་བར་བཅུག་ནས་མ་ཧེ་ཡི། །མར་གསར་དང་ནི་བསྲེས་པ་དང༌། །ད་དྷུར་འབྲས་བུ་གོ་ཌ་ཀ། །ཉིན་དང་མཚན་དུ་གདུང་
བར་བྱ། །དེ་ནས་མ་ཧེ་ཡི་སཾ་གུ་ཌ་མཉེས་ནས་སྔར་བརྗོད་པས་མཚན་མོ་གསུམ་དུ་བྱུགས་ནས་མཉེས་པར་བྱ་སྟེ་འཕེལ་བར་འགྱུར་རོ། །ལྷམ་བུ་ཆུ་ཤེལ་གྱི་ཕྱེ་མ་ཡིས་མར་
བསྒྲུབས་ནས་བཙུན་མོའི་སྐྱེ་གནས་ཀྱི་ནང་དུ་བྱུག་པར་བྱའོ། ཤི་ཐི་ལས་སྐྱེ་གནས་དམ་པོར་འགྱུར་རོ། །པདྨའི་ས་བོན་དང༌། ཨུཏྤ་ལའི་ས་བོན་དང༌། པདྨའི་རྩ་ལག་
དང༌། པུ་ཤེལ་ཙེ་དང༌། གླ་སྒང་རྣམས་ཏིལ་གྱི་ཏིལ་མར་ལ་བཙོ་བར་བྱའོ། །དེས་བྷ་གའི་ཡན་ལག་མངོན་པར་བགྲོད་དཀའ་བའི་དོན་དུ། ཤི་ཐིལ་ལ་ཉམ་ང་བར་འདོར་
བ་ལ་སོགས་པ་འཇོམས་པར་བྱེད་དོ། །ནིམྦའི་ཤུན་པ་བསྐོལ་བ་ཡིས་བྷ་ག་བཀྲུ་བར་བྱའོ། །ནི་མའི་ཤུན་པས་བདུག་པར་བྱའོ། །གཞོན་ནུ་མ་བཟང་མོ་ཉིད་དྲི་བཟང་པོ་ཅན།
སྐལ་བ་བཟང་མོ་ལ་སོགས་པའི་ཡོན་ཏན་དང་ལྡན་པར་འགྱུར་རོ། །ཁ་བླའི་ཆ་ཤས་ལྔ་དང༌། རྒྱ་སྐྱེགས་ཀྱི་ཤིང་གི་འགྱུར་བྱེད་ཀྱི་ཆ་ཤས་གཅིག་དང༌། ཆུ་ཤིང་གི་འགྱུར་

83-1-482b

བྱེད་ཀྱི་ཆ་ཤས་གཅིག་དང༌། ཆུས་བཏགས་ནས་བྱུགས་པ་ཙམ་གྱིས་བྷ་ག་དང༌། མཆན་ཁུང་དང༌། རྟགས་རྣམས་ཀྱི་སྤུ་རྣམས་འབྱི་བར་བྱེད་དོ། །ཧ་ལ་ཧ་ལ་དང་གསེར་གྱི་
ཕུད་བུ་བསྲེས་པ་ཚ་བའི་ཏིལ་མར་དང༌། ཤིང་ས་སཔྟྟ་དང༌། ཤིང་ཧཱསྠཱ་བི་དང༌། དེས་ལིང་ག་ལ་སོགས་པ་ལ་བྱུག་པར་བྱ་སྟེ། སླར་ཡང་སྐྲ་རྣམས་འབྱུང་བར་འགྱུར་རོ། །མ་
ཧེ་དང༌། ཕག་པ་དང༌། གླང་པོ་ཆེ་དང༌། ཁྱིམ་བྱ་རྣམས་ཀྱི་མར་ཁུ་དག་གིས་མཉེས་པས་ནུ་མ་ལ་སོགས་པ་རྣམས་འཕེལ་ལོ། །ཛི་ཏིའི་མེ་ཏོག་གི་ཏིལ་མར་གྱིས་བཏགས་ན་
བྷ་ག་འཕེལ་བར་འགྱུར་རོ། །མ་ཧེའི་མར་གསར་དང༌། ཤུ་དག་དང༌། ཤིང་ཀུཊ་རྣམས་ལྟེ་བར་མཉེས་པར་བྱ་སྟེ་ནུ་མ་འཕེལ་བར་འགྱུར་རོ། །རྔ་མོའི་ཆུས་བཀྲུས་པ་ལས་
ལིང་ག་འཕེལ་བར་འགྱུར་བ་དེ་དང་འདྲའོ། །དཎྜོད་པ་ལའི་རྩ་བ་དང༌། བ་ལས་བྱུང་བའི་མར་གྱིས་བཏུང་བར་བྱ་སྟེ། སྦྲུམ་པར་འགྱུར་རོ། །བ་ལ་དང༌། ཨ་ཏི་པ་ལཱ་དང༌། ཤི་ཏ་དང༌།
ཤིརྐ་རཱ་དང༌། ཏིལ་མར་དང༌། བུང་བུའི་སྦྲང་རྩི་དང༌། སྦྲང་དང་ལྡན་པ་བཏུང་བར་བྱ་སྟེ། ཁྲག་འབབ་པ་འཇོམས་པར་བྱེད་དོ། །ནས་ཀྱི་ཕྱེ་མ་དང༌། བ་ལང་གི་གཅིན་དང༌།
སྲ་རྩི་པོག་གལ་ཏེ་སྦྲང་རྩི་དང་མར་གྱིས་དྲིལ་ཕྱིས་ལས་ལུས་ཐམས་ཅད་བཟང་པོར་འགྱུར་རོ། །ཟླ་མཚན་གྱི་དུས་སུ་ཕག་གནོན་པའི་རྩ་བ་རྣ་བ་ལ་བཅིང་བ་ལས་སྦྲུམ་མར་

83-1-483a

༄༅། །འགྱུར་རོ། །ཀ་ལམྦཱི་པཱ་ཀཾ་བཟའ་བར་བྱ་སྟེ་ཁུ་བ་འཕེལ་ལོ། །སྐྱུ་རུ་རའི་ཕྱེ་མ་དང༌། ལི་ཁྲི་དང༌། ཞོ་ཟོས་པས་ཁུ་བ་འཕེལ་ལོ། །ཁུ་བ་དང་ཁྲག་ཟོས་པས་
ཁུ་བ་འཕེལ་ལོ། །བུད་མེད་ཀྱི་བཤད་པ་དང༌། བུད་མེད་ཀྱི་གཅི་བ་སྦགས་ནས་བཏུང་བར་བྱ་སྟེ་ཁུ་བ་འཕེལ་ལོ། །སྐྱུ་རུ་རའི་ཕྱེ་མ་དང༌། ཆུ་དང༌། མར་དང༌། སྦྲང་རྩི་རྣམས་བརྔོད་
པའི་དུས་སུ་བཟའ་བར་བྱའོ། །མིག་ལ་སྟུགས་པ་དང་ཤེས་རབ་ཀྱང་སྐྱེ་བར་བྱེད་དོ། །སྐྱུ་རུ་རའི་ཕྱེ་མ་དང༌། འོ་མ་ལ་སོགས་པ་བཟའ་བར་བྱ་སྟེ། ལོའི་སྦྱོར་བས་ཚེ་བརྒྱའོ།།
སྐྱུ་རུ་རའི་ཁུ་བསྲང་གཅིག་དང༌། ཝཱ་གུ་ཙཱ་ཕྱེ་མ་ཞོ་གཅིག་བཏུང་བར་བྱའོ། །འཁོགས་པ་ལ་ཐོ་རངས་ཟླ་བ་གཅིག་ཏུ་ཟོས་ན་ལོ་ལྔ་བརྒྱའི་ཚེ་རུ་འགྱུར་རོ། །ཝཱ་གུ་ཙཱི་ཞོ་གཅིག་
དང༌། དར་བ་དང༌། ཆུ་དང་ཕབས་དང༌། འོ་མས་ཀྱང་རུང་སྟེ་འཐུངས་ན་ཟླ་བ་དྲུག་གིས་ལང་ཚོ་ལ་སོགས་པ་དང་ལྡན་ནོ། །མུཎྜི་རི་ཕྱེ་མ་དང་མར་བཟའ་བར་བྱ་སྟེ། ཉི་མ་ཉི་ཤུ་རྩ་
གཅིག་གིས་ལོ་བཅུ་དྲུག་ཏུ་བྱེད་དོ། །ཥ་ཎའི་ས་བོན་གྱི་ཕྱེ་མ་སྲང་གཅིག་དང༌། སཱ་ལུ་དམར་པོ་སྲང་གཅིག་དང༌། བ་ཁ་དོག་གཅིག་པའི་འོ་མ་ཁམ་ཕོར་གཉིས་བཟའ་བར་
བྱ་སྟེ། ཐོག་མར་འོ་མ་ཁམ་ཕོར་གཅིག་ཟད་པར་འཐུངས་ནས་ས་ཎ་ལ་སོགས་པ་དེ་ལ་བྱིན་ནས་བཏུང་བར་བྱའོ། །དེ་ནས་བཟའ་བར་བྱའོ། །འཁོགས་པ་འོ་མས་བཏུང་བར་

83-1-483b

བྱ་སྟེ༑ ཉི་མ་བདུན་ནམ་གསུམ་གྱི་བར་དུ་ཇི་སྲིད་བར་རླུང་དང་ཚད་པ་སྤང་ངོ༌། །བྱ་བ་ཇི་ལྟ་བུ་དང༌། བྱ་བ་ཕྱི་མ་ཇི་ལྟ་བུས་དེའི་སྐྲ་ལ་སོགས་པ་ལྟུང་བར་བྱེད་དོ། །དེ་ནས་སྐྲ་དཀར་
དང་གཉེར་མ་སྤངས་ཏེ་ལོ་བརྒྱ་ཕྲག་ལྔར་འཚོ་པར་བྱེད་དོ། །ཁྲག་སྐྲོད་པའི་རྩ་བ་དང༌། མར་དང་སྦྲང་རྩི་བྱི་ལའི་རྐང་པ་ཙམ་བཟའ་བར་བྱ་སྟེ། འབྲས་བུ་ནི་ཇི་ལྟ་བ་བཞིན་ཁོ་
ནའོ༑ ༑སྐྱུ་རུ་ར་དང༌། ཨ་རུ་ར་དང༌། བུང་བའི་རྒྱལ་པོ་དང༌། པི་པི་ལིང་དང༌། ན་ལེ་ཤམ་དང༌། ལྕགས་ཀྱི་ཕྱེ་མ་རྣམས་སྦྲང་རྩི་དང༌། ཤ་ཀར་དག་གིས་ཨུ་དུམ་བཱ་རའི་འབྲས་བུའི་
ཚད་ཀྱིས་རིལ་བུར་བྱའོ། །དེ་ནས་རིལ་བུ་བཟའ་བར་བྱ་སྟེ། ཟླ་བས་ཚེ་ལོ་སུམ་ཅུར་འགྱུར་རོ། །ཀུ་མཱ་རི་སྲང་གཅིག་དང༌། མར་དང༌། ཞོ་དང་ལྡན་པས་བཟའ་བར་བྱ་སྟེ་སྟོབས་ཆེན་
པོར་འགྱུར་རོ། །བྷ་ཏྲཱ་ལཱི་དང༌། ལི་ག་དུར་སུམ་འགྱུར་གྱི་ཨ་རུ་ར་དང༌། ཆུ་ཆ་གཅིག་ལ་སོགས་པ་ཟོས་པས་སྟོབས་ཆེན་པོར་འགྱུར་རོ། །ཐམས་ཅད་དུ་བདག་ཉིད་ལྷའི་རྣམ་
པར་བཟའ་བར་བྱའོ། །སྔགས་ཀྱིས་མཉེས་ཤིང་བྱིན་གྱིས་བརླབ་པར་བྱའོ། །ཁུ་བ་རེངས་པའི་ལེའུ་སྟེ་ལྔ་པའོ།།    །།དེ་ནས་དན་དའི་ཤིང་གི་རྩ་བ་ཕབས་
ཀྱིས་བཏགས་ནས་མགོ་ལ་མཉེ་བར་བྱ་སྟེ། མགོ་བོའི་གཟེར་འཇོམས་པར་བྱེད་དོ། །སྦྲང་དང་མར་དང་མིག་སྨན་དུ་བྱ་སྟེ། མཚན་མོ་ལོང་བ་འཇོམས་སོ། །ཤིང་སེ་ཕ་ལའི་འབྲས་

83-1-484a

༄༅། །བུའི་རྩ་བ་ཟོས་པ་ལས་སྦ་བ་འཇོམས་པར་བྱེད་དོ། །ལ་ཕུག་གི་ས་བོན་དང༌། བྲི་ཡང་ཀུ་དང༌། ཙནྡན་དམར་པོ་དང༌། རུ་རྟ་བཏགས་ནས་དྲིལ་ཕྱིས་བྱས་
པ་ལས་སྤྲེའུ་ལ་སོགས་པ་རྣམ་པར་འཇོམས་སོ། །ཤ་བའི་ཤ་སྐམ་པོ་དང་རའི་འོ་མ་བཏུང་བར་བྱ་སྟེ། གཟའ་རྣམས་འཇོམས་སོ། །སྐྱུ་རུ་ར་དང༌། པི་པི་ལིང་དང༌། ཙི་ཏྲ་ཀ་
དང༌། སྒེའུ་གཤེར་དང༌། བུ་རམ་རྙིང་པ་དང༌། མར་དང༌། སྦྲང་རྩི་མཉམ་པར་བཟའ་བར་བྱ་སྟེ། དུས་མ་ཡིན་པའི་ལུད་པ་དང་དབུགས་མི་བདེ་བ་འཇོམས་སོ། །སྒེའུ་གཤེར་
དང༌། ཟི་ར་ནག་པོ་དང༌། ཞོའི་ཉིང་ཁུས་ཀྱང་རུང་སྟེ། ལན་ཚྭ་དང་ལྷན་ཅིག་ཏུ་བཏུང་བར་བྱའོ། །དེའི་ཁྲག་སྲི་བ་རྣམ་པར་འཇོམས་སོ། །ལི་ཁར་དང༌། ཡ་བཀྵར་མཉམ་
པར་བཟའ་བར་བྱའོ། །སོ་བྷཱཉྫ་ན་བསྐོལ་བ་བཏུང་བར་བྱ་བའམ། ཡང་ན་རྡོ་འཇོམས་པ་བཏུང་བར་བྱ་བའོ། །ཨ་རུ་ར་དང༌། ཙི་ཏྲ་ཀའི་ཆུ་བཏུང་བར་བྱ་སྟེ། མཆིན་པའི་
ནད་འཇོམས་སོ། །ཟི་ར་ནག་པོ་དང་བུ་རམ་བཟའ་བར་བྱ་སྟེ། རིམས་འཁོར་མ་འཇོམས་སོ། །ཡ་བཀྵ་རའམ་ཞོ་བཏུང་བར་བྱ་སྟེ། རླུང་ནད་རྣམ་པར་འཇོམས་སོ། །ཚ་བའི་
ཏིལ་མར་ལ་བྱི་ཏང་ཀ་དང་རྒྱ་མཚོ་བྱིན་ནས་ཅུང་ཟད་བསྲོས་པའི་ཉིད་ཁུ་བཏུང་བར་བྱ་སྟེ། མེ་དག་ལ་དང༌། སྲིན་བུ་དག་རྣམ་པར་འཇོམས་སོ། །ཨ་རུ་ར་དང་བུ་རམ་བཟའ་

83-1-484b

བར་བྱ་སྟེ། མིང་ངན་པ་རྣམ་པར་འཇོམས་པས་སོ། །ཨ་རུ་དང་སྒ་སྐྱ་བཟའ་བར་བྱ་སྟེ་རླུང་ནད་འཇོམས་སོ། །རྩྭ་དུར་བ་ལ་ཡུང་བས་བཏགས་ནས་བྱུག་པར་བྱ་སྟེ། རྔོ་འཇོམས་སོ།།
འདི་ཉིད་གྱིས་ཕྱི་དང༌། ཤུ་བ་དང༌། འབྲུམ་བུ་དང༌། ཀུ་རཱ་འཇོམས་པ་ལ་སོགས་པ་རྣམས་འཇོམས་སོ། །བུ་རམ་དང་ཚ་བའི་ཏིལ་མར་བཏུང་བར་བྱ་སྟེ། དབུགས་མི་བདེ་བ་རྣམ་པར་འཇོམས་
སོ༑ ༑ཨརྫུན་དང༌། ཤིང་ཚ་དང༌། མར་ལ་སོགས་པ་རྣམས་བཟའ་བར་བྱ་སྟེ། སྙིང་གི་ཟུག་རྡུ་འཇོམས་སོ། །བིལ་བ་བསྲེགས་ནས་བུ་རམ་བཟའ་བར་བྱ་སྟེ། ཁྲག་ཚད་འཇོམས་
སོ༑ ༑བུ་རམ་དང་མར་བཟའ་བར་བྱ་སྟེ། རླུང་དང་མཁྲིས་པ་དང༌། བད་ཀན་དང་མཛེ་ལ་སོགས་པ་རྣམས་འཇོམས་པར་བྱེད་དོ། །བྲས་བུ་གསུམ་གྱི་ཕྱེ་མ་དང༌། མར་དང་སྦྲང་རྩི་
རྣམས་བཏུང་བར་བྱ་སྟེ། ནད་ཐམས་ཅད་འཇོམས་སོ། །ཨ་རུ་རའི་ཕྱེ་མ་དང༌། མར་དང༌། སྦྲང་རྩི་དུས་གསུམ་ཀུན་ཏུ་བཟའ་བར་བྱ་སྟེ། རླུང་དང་བད་ཀན་རྣམ་པར་འཇོམས་སོ། །
བ་ཤ་ཀའི་ཡན་ལག་ལྔ་དང༌། ཤུ་དག་དང༌། ཚངས་མའི་ཤིང་དང༌། པི་པི་ལིང་སྐམ་པ་ཕྱེ་མར་བྱས་ནས་རྒྱམ་ཚྭ་དང་སྦྲང་རྩི་ཡིས་ཝ་ཌི་རུ་བྱས་ཏེ་དེ་ནས་བཟའ་བར་བྱའོ། །དུས་མ་
ཡིན་པའི་རླུང་དང་བད་ཀན་འཇོམས་སོ། །ཤཱལྨཱ་ལི་དཀར་པོའི་ཤིང་ཤུན་ཕྱེ་མར་བྱས་ནས་པདྨའི་ས་བོན་དང༌། ཀུ་མུ་ཏའི་འབྲས་བུ་ལྷན་ཅིག་ཏུ་བྱས་བཏགས་ཏེ། རྩ་བའི་སྔགས་

83-1-485a

༄༅། །སྟོང་ཕྲག་གཅིག་ཏུ་བཟླས་ནས་དུའི་རིལ་བུའི་ཚད་ཀྱི་རིལ་བུ་རྣམ་པར་བྱས་ཏེ། གྲིབ་བསྐམས་བྱས་ནས་ཙ་ན་ཡའི་ཁུ་བས་བསྐམ་པར་བྱའོ། །ཐོ་
རངས་ཟོས་ནས་ཇི་སྲིད་འདོད་པར་བཏུང་བར་བྱ་སྟེ། གཅིན་ནད་མེད་པར་འགྱུར་རོ། །དབྱངས་སྙན་པར་བྱེད་དོ། །ཚངས་མའི་ཤིང་དང༌། ཤུ་དག་དང༌། སྒ་སྐྱ་དང༌། པི་པི་
ལིང་དང༌། ཨ་རུ་ར་དང༌། བ་ཤ་ཀ་དང༌། སེང་ལྡེང་རྣམས་སྦྲང་རྩིས་རིལ་བུར་བྱས་ནས་བཟའ་བར་བྱ་སྟེ། འབྲས་བུ་ནི། །དེ་ཁོ་ན་བཞིན་ནོ། །གཤིན་རྗེ་མོ་དང༌། ཨ་རུ་ར་
དང༌། སྒ་སྐྱ་དང༌། རྒྱམ་ཚ་དང༌། མཱན་སཱ་མན་རྣམས་བཟའ་བར་བྱ་སྟེ། འཁོགས་པ་ཐམས་ཅད་འཇོམས་སོ། །སླེ་ཏྲེས་ཀྱི་ཁུ་བ་དང་སྦྲང་རྩི་བཏུང་བར་བྱས་ཏེ་གཅིན་ནད་
འཇོམས་སོ། །མཱ་ཏྲ་ལ་འོ་མ་དང༌། པི་པི་ལིང་གི་ཕྱེ་མ་དང༌། མར་དང༌། སྦྲང་རྩི་རྣམས་བཏུང་བར་བྱ་སྟེ། རིམས་ཕྲ་མོ་དང་ལུད་པ་ལ་སོགས་པ་རྣམ་པར་འཇོམས་པར་བྱེད་
དོ༑ ༑ངོ་ཚ་ཅན་དང༌། ཨཱ་ཤར་དང༌། དུམ་ཁ་ཡ་དག་གི་རྩ་བ་ལ་ཝཱ་ཥིའི་ཆུས་བཏགས་ནས་རབ་ཏུ་བྱུག་པར་བྱའོ། །སླེ་ཏྲེས་ཀྱི་རྩ་བ་ཡང་བཟའ་བར་བྱ་སྟེ། རྩའི་རྨ་འཇོམས་
པར་བྱེད་དོ། །སྒ་སྐྱ་དང༌། ཡ་བཀྵར་ཡི་བཟའ་བར་བྱ་སྟེ། དང་ཁ་བདེ་བར་འགྱུར་རོ། །ཛ་ཡནྟིའི་ས་བོན་དང༌། ནལ་ཤམ་གྱི་ལྷན་ཅིག་བཏུང་བར་བྱ་སྟེ། བསྡིགས་པའི་

83-1-485b

ནད་འཇོམས་སོ། །འབྲས་བུ་གསུམ་དང༌། མེ་ལི་ཀ་ནག་པོ་དང༌། སའི་འཇིམ་པ་དང༌། བྷྲྀངྒ་རཱ་ཛ་དང༌། ས་ཧ་ཀཱ་རའི་ས་བོན་དང༌། ལྕགས་ཕྱེ་དང༌། ཙམ་མོ་སྟེ་འདི་རྣམས་ཀྱིས་བསྔགས་
པར་བྱའོ། །དེ་ནས་གུ་གུལ་གྱིས་སྐྲ་ལ་བདུགས་ནས་དེས་མཉེ་བར་བྱའོ། །དེ་ནས་ཉི་མ་བདུན་དུ་མེས་གདུང་བར་བྱ་སྟེ། སྐྲའི་མིག་སྨན་ནོ། །རྨ་བྱའི་མཁྲིས་པ་དང་བྷྲྀངྒ་རཱ་ཛ་དག་
གི་ཁུ་བ་དག་གིས་བ་ལས་བྱུང་བའི་མར་ལ་བཙོས་ནས་སྦྱིན་པར་བྱ་སྟེ། སྐྲའི་མིག་སྨན་ནོ། །ཕག་པ་མོ་དང༌། ཚ་བ་གསུམ་ཆ་མཉམ་པར་ཕྱེ་མར་བྱས་ནས་ཝརྟྟི་ཀའི་དབུས་སུ་འཕང་བས་
འོག་ཏུ་ཕྱོགས་པའི་ཝརྟྟི་ཀའི་རིམ་པས་སྤྲེའུའི་ཏིལ་མར་བརྒྱ་ཕྲག་བཟུང་ནས་ཐིགས་པ་གཉིས་ཀྱི་སྦྱོར་བས་གཉེར་མ་དང་སྐྲ་དཀར་པོ་སྤོང་ངོ༌། །འདིས་མཉེས་ཏེ་ཁུ་བས་མཛེ་
ལ་བྱུགས་པ་ཞི་བར་འགྱུར་རོ། །འཕྲལ་གྱི་མར་གསར་གྱིས་མཉེས་ནས་གནྟ་ཀ་དང་མ་ས་ཀཱ་དང་ལྷན་ཅིག་ར་ས་ཏོ་ལ་ཀཱེ་དང༌། འབྲས་སཱ་ལུ་དང༌། ཙི་ལོ་ནི་སའི་གོང་བུས་བུམ་
པའི་འཁྲུལ་འཁོར་གྱི་བུམ་པའི་ནང་དུ་མྲི་ཥི་ཀཱ་ས་བཀབ་ལ་ཝ་ལུ་ཀ་དང་ལྷན་ཅིག་མེ་ལ་བྱིན་པ་ལས་རོ་འཆིང་ངོ༌། །ཟ་བ་ལས་ནི་ཉི་མའི་ཚོགས་ཀྱི་བེའུའི་བྲུན་བཟུང་ནས་
རིལ་བུར་བྱའོ། །རྒྱ་སྤོས་ཀྱི་རྩ་བས་བཏགས་ནས་དཀྲི་བར་བྱའོ། །རིལ་བུ་རེ་རེ་ཟོས་ནས་དུག་བཟའ་སྟེ། དུག་རབ་ཏུ་མེད་པར་འགྱུར་རོ། །ཞེས་པ་རྒས་པ་འཇོམས་པའི་

83-1-486a

༄༅། །ལེའུ་སྟེ་དྲུག་པའོ།།    །།ཀྱེ་བཅོམ་ལྡན་འདས། དབང་དུ་བྱེད་པའི་ཆོ་ག་གསུངས་ཤིག །བཅོམ་ལྡན་འདས་ཀྱིས་བཀའ་སྩལ་
པ། གཞན་གྱིས་མི་ཐུབ་པ་དཀར་པོའི་རྩ་བ་ལ་ཁུ་བས་བེ་ཌི་ཀཱ་བྱས་ཐིག་ལེས་བུད་མེད་དབང་དུ་བྱེད་པར་འགྱུར་རོ། །ཚངས་པའི་དབྱུག་པ་དང༌། ཤུ་དག་དང༌། རུ་རྟ་
དང༌། སྦྲང་རྩིས་བཏགས་ལ་དྲིལ་ཕྱིས་བྱས་ན་གང་འདོད་པ་དེ་དབང་དུ་འགྱུར་རོ། །དཎྜོད་པ་ལའི་རྩ་བ་ལ་ཏམྦུ་ལའི་ས་སྦྱིན་པར་བྱའོ། །དེ་བཞིན་དུ་ཚངས་པའི་དབྱུག་པ་དང༌། ཤུ་
དག་དང༌། རུ་རྟ་དང༌། ནཱ་ག་གེ་སར་དང༌། ཏམྦུ་ལ་བྱིན་ན་དབང་དུ་འགྱུར་རོ། །གི་ཝཾ་དང་རང་བྱུང་གི་མེ་ཏོག་གི་ཐིག་ལེས་སྐལ་བ་དང་ལྡན་པ་དབང་དུ་འགྱུར་རོ། །གི་ཝཾ་དང༌།
ཤི་ཤུ་ལོ་ལ་དང༌། བྷྲྀངྒ་རཱ་ཛས་ལྷན་ཅིག་སྐར་མ་རྒྱལ་ལ་ཝ་ཎི་གའི་རྣམ་པར་བྱ་སྟེ། ཐིག་ལེས་དབང་དུ་བྱེད་པར་འགྱུར་རོ། །བྷྲྀངྒ་རཱ་ཛའི་རྩ་བ་ལ་བདག་ཉིད་ཀྱི་ཁུ་བས་མིག་
སྨན་བྱའོ། །དེ་བཞིན་དུ་རྨ་བྱའི་གཙུག་ཕུད་དང༌། ཤི་བའི་ཕྲེང་བ་དང༌། ཁྭ་ཏའི་ལྕེ་སྐམ་པོའི་ཕྱེ་མ་གང་གི་མགོ་ལ་བྱིན་པ་དེ་དབང་དུ་འགྱུར་རོ། །བ་ལང་གི་སོ་ལ་བཟའ་བ་
དང་བཏུང་བ་བཏགས་ནས་བྱིན་ན་དབང་དུ་འགྱུར་རོ། །ཁྱབ་འཇུག་གནོན་པའི་རྩ་བ་བཏགས་ལ་བྱུགས་ན་དགའ་བ་ལས་དེ་བཞིན་ནོ། །སྐར་མ་རྒྱལ་ལ་ད་དྷུ་རའི་རྩ་བ་བཟུང་

83-1-486b

ནས་སྐར་མ་སྐག་ལ་ཝ་ཌའི་ཤིང་ཤུན་ནོ། །མེ་བཞི་ལ་འདབ་མའོ། །ནག་པ་ལ་མེ་ཏོག་གོ །སྣུབས་ལ་རྩ་བའོ། །ཆ་མཉམ་པའི་ཕྱེ་མ་ལ་སྦྲང་རྩིས་པ་ཌི་ཀ་རུ་བྱའོ། །རས་ལ་བཏུམས་
ནས་བསྐམ་པར་བྱའོ། །ཏམྦུ་ལ་ལ་བྱིན་ནས་དུང་གི་ཕྱེ་མས་དབང་དུ་འགྱུར་རོ། །ཤིང་ཨརྒའི་སོལ་བ་དང༌། སྨྱོ་བྱེད་དང༌། ཁྱིའི་མིག་དང༌། རྐང་པའི་མཐེ་བོས་གང་གི་མིང་བྲིས་ཏེ་
ཆེ་གེ་མོ་ཤོག་ཅིག་ཅས་བརྗོད་པས་འོང་བར་བྱེད་དོ། །དུ་བ་མེད་པའི་མེ་ལ་གདུང་བར་བྱའོ། །སྐར་མ་རྒྱལ་ལ་གཞན་གྱིས་མི་ཐུབ་པའི་རྩ་བའི་རྩ་ལ་བཏོན་ཏེ་མའི་ཞུན་གྱི་མར་ཁུས་
དེ་ལ་བསྐུས་ན་ཐོད་པ་རུ་དུད་པ་བཏུང་བར་བྱའོ། །མིག་སྨན་ངེས་བུད་མེད་དང་སྐྱེས་པ་དབང་དུ་བྱེད་དོ། །རྒྱ་སྤོས་དང༌། བྱི་ཐང་ཀ་དང༌། སེང་ལྡེང་རུ་རྟ་བྱིན་ན་མི་འདོད་པ་འཇོམས་
པར་བྱེད་དོ། །པྲི་ཡང་ཀུ་དང༌། གི་ཝཾ་དང༌། ལྡོང་རོས་དང༌། ནཱ་ག་གེ་སར་གྱིས་མིག་ལ་མིག་སྨན་དུ་བྱས་ན་དབང་བྱེད་དོ། །གླ་རྩི་དང༌། ངོ་ཚ་ཅན་དང༌། ད་དྷུ་ར་དང༌། ས་ཧ་དེ་རྣམས་ཀྱིས་
བྱས་པའི་ཏིལ་མར་གྱིས་དབང་དུ་བྱེད་དོ། །ན་མ་ཤྩཎྜ་ལཱི་ཆེ་གེ་མོ་མེ་ཝ་ཤྲ་མཱ་ན་ཡ་སྭཱཧཱ། སྟོང་ཕྲག་བཅུ་བཟླས་པས་སྔོན་དུ་བསྙེན་པ་བྱས་ནས་བསྙེན་པ་ཁྲིའོ། །དུར་ཁྲོད་ཀྱི་ཐལ་བ་
ལ་བཅུ་བཞི་ལ་བརྒྱ་རྩ་བརྒྱད་དུ་མངོན་པར་བསྔགས་ཏེ། བུད་མེད་ཀྱི་མགོ་ལ་བྱིན་ན་དབང་དུ་འགྱུར་ཏེ། རྟག་ཏུ་ངེས་པར་སེམས་པས་སླར་ཡང་དགའ་བཞིན་པའི་སེམས་དང་

83-1-487a

༄༅། །ལྡན་ནོ༑ ༑ཁུ་བ་རེངས་པའོ། །ཤིང་ཁུ་བྱུག་གི་མིག་དང༌། ཤི་རྟའི་རྩ་བ་དང༌། ད་དྷུ་ར་དང༌། གཞན་ཡང་བྱང་གི་མུཀྟ་ཤི་ཁ་རྐེང་པ་ལ་བཅིངས་ནས་ཁུ་
བ་རེངས་བར་བྱེད་དོ། །སྭ་རྩི་པོག་དང༌། ཝཱ་མཏྟ་ཏི་དང༌། གཞན་ཡང་ཤར་དཀར་པོ་དང༌། པུ་ཁའི་རྩ་བས་ཀྱང་འཁྲིག་པ་ལས་ཁུ་བ་རེངས་པར་བྱེད་དོ། །འཇམ་འབྲས་ལ་
སྦུབས་བྱས་ནས་དངུལ་ཆུས་བཀང་སྟེ་སྲད་བུས་རྐེད་པ་ལ་བཅིངས་ན་ཁུ་བ་འཛིན་ནོ། །འཕགས་པའི་ཏིལ་མར་དང༌། རྒྱ་སྐྱེགས་དང༌། རཉྫི་ཏ་དང༌། ཨརྐ་དཀར་པོའི་ཤིང་
བལ་གྱི་སྙིང་པོས་སྦར་ན་ཁུ་བ་རེངས་སོ། །སའི་འཁྲིལ་ཤིང་གི་ཕྱེ་མ་དང༌། དབུས་ཀྱི་སྙིང་པོ་ཏིལ་མར་གྱིས་བསྲེག་པར་བྱ་སྟེ། ཁུ་བ་རེངས་སོ། །ཏིལ་གྱི་ཏིལ་མར་དང༌།
སའི་འཁྲིལ་ཤིང་ཕྱེ་མར་བྱས་ནས་སམ་མེ་ཏོག་གི་མར་ཁུ་བཏུང་བར་བྱའོ། །དེས་རྐང་པའི་མཐིལ་ལ་བསྐུས་ན་ཁུ་བ་རེངས་སོ། །ཁུ་བ་རེངས་སོ། །ཏིལ་གྱི་ཏིལ་མར་དང༌།
པདྨ་དཀར་པོའི་གེ་སར་དང་སྦྲང་རྩི་རྣམས་ཀྱིས་ལྟ་བར་བྱུགས་ན་ཁུ་བ་རེངས་སོ། །པདྨའི་འདབ་མས་ཁྱབ་འཇུག་གནོན་པའི་རྩ་བར་འདབ་མས་དཀྲིས་ནས་ཝཱ་ཌཱི་དཀྲེ་
བར་བྱ་སྟེ། ཁུ་བ་རེངས་སོ། །བ་བླའི་ཁུ་བའི་མིག་སྨན་དང༌། དངུལ་ཆུ་དང༌། པི་པི་ལིང་དང༌། རྒྱམ་ཚ་དང༌། རུ་རྟ་དང༌། ཕུག་རོན་གྱི་བྲུན་རྣམས་ཀྱིས་ལིང་ག་ལ་དྲིལ་

83-1-487b

ཕྱེས་བྱས་པ་ལས་ཁུ་བ་རེངས་སོ། །གུ་སྠ་དང༌། ཨུདྡྷ་བ་ལི་དང༌། དརྦྷ་དང་ཤྲི་ག་བྱུགས་ན་སྟེང་དུ་འགྱུར་རོ། །ཤིང་ཀ་བེད་ཀྱི་རྩ་བ་དང༌། དརྦི་དང༌། རའི་གཅིན་གྱིས་བཏགས་
ནས་ལིང་ག་ལ་ཀུན་བྱུགས་ཏེ། པདྨ་དབྱེ་བར་བྱ་སྟེ། ལན་གསུམ་དུ་སྟེང་དུ་འགྱུར་རོ། །ཚ་བའི་ཆུས་བཀྲུས་ན་རབ་ཏུ་ཞི་བར་བྱེད་དོ། །འགྲོན་བུའི་ནང་དུ་དངུལ་ཆུས་བཀང་
ནས་ཁ་རུ་བཞག་ན་ཁུ་བ་རེངས་སོ། །རའི་གཅིན་གྱིས་དབང་པོ་ཆུ་ལྷ་མོ་ལ་ཉི་མ་བདུན་དུ་བགོ་བར་བྱའོ། །དེས་དྲིལ་ཕྱིས་བྱས་པ་ལས་ལིང་ག་རེངས་པར་འགྱུར་རོ། །ད་དྷུ་རའི་
རྩ་བ་དང༌། ཀཱམ་རྩའི་རྩའི་རྩ་བ་དང༌། ཨོ་ཥ་ཎའི་རྩ་བ་དང༌། ག་བུར་གྱི་ཁུ་བས་བཏགས་ནས་ལིང་ག་ལ་བྱུགས་ན་འདོད་པའི་བུད་མེད་འཛག་པར་བྱེད་དོ། །རྒྱམ་ཚ་དང༌། ཚ་
ལ་དང༌། ག་བུར་དང༌། གྷོ་ཥའི་ཕྱེ་མ་སྦྲང་རྩིས་བཏགས་ནས་ལིང་ག་ལ་བྱུགས་ནའང་དེ་བཞིན་ནོ། །ཕུག་རོན་གྱི་བྲུན་སྦྲང་རྩིས་བཏགས་ནས་ལིང་ག་ལ་བསྐུས་ན་འདོད་པའི་བུད་
མེད་འཛག་པར་བྱེད་དོ། །ཀ་མཱ་ཙཱིའི་རྩ་བ་དང༌། ཏམྦུ་ལ་ཤིན་ཏུ་དགའ་བའི་དུས་སུ་བུད་མེད་ཀྱིས་ཟོས་ན་དེ་འཛག་པར་བྱེད་དོ། །པ་ཀྭ་དང༌། ཏིན་ཌཱི་དང༌། མ་ལླེ་ཀཱ་རྒྱམ་ཚ་བསྲེས་པར་བྱས་
ནས་རང་གི་སྡིགས་མཛུབ་ཀྱི་སོར་མོར་བཅུག་སྟེ། དེའི་བྷ་གར་བཅུག་ནས་རྡོ་རྗེ་དབྱིངས་ཀྱི་དབང་ཕྱུག་མའི་རྩ་ཇི་སྲིད་དུ་དེ་འཛག་པར་བྱེད་ཀྱི་བར་དུ་བསྐྱོད་པར་བྱེའོ། །ག་བུར་དང༌།

83-1-488a

༄༅། །དངུལ་ཆུ་དང༌། ཚ་ལ་དང༌། ཤིང་ཧ་ཏི་དང༌། པི་པི་ལིང་དང༌། སྦྲང་རྩི་རྣམས་ཀྱིས་བྱུགས་ན་བུད་མེད་འཛག་པར་བྱེད་དོ། །ཤིང་རྫ་ཡ་སྟིའི་རྩ་བས་
བཏགས་ནས་འབྲས་ཐུག་པོ་ཆེ་དང༌། ཆུ་བསྲེས་པའི་ཟླ་མཚན་གྱི་དབུས་སུ་དེའི་སྐྱེ་གནས་ལ་རབ་ཏུ་བྱུགས་ན་བུད་མེད་མོ་ཤམ་དུ་འགྱུར་བར་ཐེ་ཚོམ་མེད་དོ། །པཱ་ལ་ཤའི་
ས་བོན་བཏགས་ནས་བྱུག་པར་བྱ་ཞིང༌། མར་དང་སྦྲང་རྩི་འཐུངས་པ་ལས་ཁྲག་གི་མཚན་མའི་བུད་མེད་མོ་ཤམ་དུ་འགྱུར་རོ། །ཆག་པ་དང༌། ཕྱེ་མ་ལེབ་ཀྱི་ཕྱེ་མ་དང༌།
ཕྱིས་ས་སྐྱེ་གནས་སུ་བྱིན་ན་དམ་པོར་འགྱུར་རོ། །ཁུ་བ་རེངས་པའི་ལེའུ་སྟེ་བདུན་པའོ།།    །།མགྲིན་པ་བཏེག་ནས་དམ་འཁྱུད་ཅིང༌། །ལྷ་ལ་ཡང་ཡང་འོ་
བྱས་ནས། །རྒྱལ་པོའི་དངོས་པོར་བྱས་པ་ཅིག །འཁོར་ལོས་སྒྱུར་བར་ཇི་ལྟར་འགྱུར། །གང་ཞིག་ཉེ་བར་མ་ཞུགས་པ། །གནས་ཤིག་ཏུ་ནི་རྒྱལ་སྲིད་འགྱུར། །དགྲ་བོ་གཡོ་མེད་
འགྱུར་བ་དང༌། །དགའ་ཞིང་ཞབས་ལ་འདུད་པའམ། །ཀུན་ཏུ་འགུགས་ཤིང་འདྲེན་པ་དང༌། །མངའ་བདག་དེ་བཞིན་དེར་བཟླས་པ། །སེམས་ཅན་དོན་དུ་བདག་ལ་ཤོད། །བཅོམ་
ལྡན་འདས་ཀྱིས་བཀའ་སྩལ་པ། །ཕྲིས་སྐུ་དང་ནི་གཟུགས་བརྙན་ལ། །ཉེར་སྤྱོད་ལྔ་རྣམས་ཀྱིས་མཆོད་ནས། །དྲུག་ཅུ་རྩ་བཞི་ཡོངས་རྫོགས་པའི། །གཏོར་མ་ཐུན་མཚམས་

83-1-488b

གསུམ་དུ་བྱིན། །གསེར་བུམ་དེ་བཞིན་ཁམ་ཕོར་བརྒྱད། །འཁྲུལ་འཁོར་རྒྱས་པའི་སྦྱོར་བ་ཡིས། །དེ་བཞིན་བསྔགས་ལ་མཆོག་གཞོལ་བ། །སླར་ཡང་ཤིང་རྟ་ཁམ་ཕོར་སོགས། །མར་
དང་སྤྲང་རྩིས་བཀང་བ་ཡིས། །གཙོ་བོ་དཔལ་གྱི་ཁྱིམ་སྟེང་དུ། །ཨཿཡིག་འཁོར་ལོར་ངེས་བཅིང་བྱ། །གསང་སྔགས་རིག་པ་ཧྲཱིཿཥྚྲཱི་སོགས། །བློ་དང་ལྡན་པས་དུས་གསུམ་མཆོད།།
ག་ཌ་ཀ་ཡི་སྟེང་གི་ཆར། །དཀྱིལ་འཁོར་ལྔ་པོ་བྱས་ནས་ནི། །ལེགས་པར་དཀྲི་བ་བྱིན་ནས་ནི། །འབད་པས་ས་ཀུན་སྦྱང་བར་བྱ། །ས་གཞི་ཡོངས་སུ་བཟུང་བྱས་ནས། །དཀྱིལ་
འཁོར་མཆོག་ནི་བྱ་བ་ཡིན། །རྡུལ་ཚོན་མཛེས་པས་བྲི་བའམ། །ཡང་ན་འབྲས་ནི་ཐུག་པོ་ཆེ། །ཁ་དོག་ལྔ་པོ་དེ་བཞིན་ལྡན། །དེ་བཞིན་སློབ་དཔོན་ལྔ་རྣམས་ཀྱིས། །ཅུང་ཟད་
མྱོས་བྱེད་འཐུངས་ནས་ནི། །སྟེང་གི་རི་མོའི་སྟེང་དུ་ནི། །དགུ་བདག་དཀྱིལ་འཁོར་ཡིད་འོང་བ། །གྲྭ་བཞི་རུ་ནི་ཐོད་པའོ། །རང་གི་འདོད་ལྷའི་རྣལ་འབྱོར་ལྡན། །སྲད་བུས་ཐིག་
གདབ་ཤེས་རབ་ཅན། །ལྷ་མོའི་དཀྱིལ་འཁོར་ཆེས་མང་བ། །རྣམ་པ་ཇི་བཞིན་མངོན་བྲི་བྱ། །འདབ་བཞིར་དེ་བཞིན་བྲི་བྱ་བ། །ཁྱད་པར་དབྱུག་པ་དཀར་པོའོ། །དབུས་སུ་དབྱུག་པ་
དཀར་པོ་ནི། །སྣ་ཚོགས་རྡོ་རྗེ་བཞིན་བྲི་བྱ། །རིགས་ནི་ལྔ་པོ་མཚུངས་པར་བྱ། །སྐལ་བ་བྱས་ནས་ལེགས་པར་བསླབ། །རྒྱུད་ལ་སོགས་པའི་སྦྱོར་བས་འདིར། །རབ་ཏུ་འབད་པས་

83-1-489a

༄༅། །དབང་བསྐུར་སྦྱིན། །སློབ་དཔོན་གསང་བ་ཤེས་རབ་དང༌། །བཞི་པ་དེ་སླར་དེ་བཞིན་ནོ། །སློབ་དཔོན་བཞི་པོ་རྣམས་ཉིད་ཀྱིས། །ཡང་དང་ཡང་དུ་གཏོར་
མ་སྦྱིན། །དྲིལ་བུ་རྡོ་རྗེ་མཉམ་པར་གནས། །སྣ་ཚོགས་རྒྱན་གྱིས་བརྒྱན་པ་ཡི། །ཀུན་ཏུ་སེར་པོའི་གོས་ཉིད་དང༌། །མི་ཡི་རྒྱན་གྱིས་བརྒྱན་པའོ། །གསེར་དངུལ་ཟངས་ལྕགས་
བཞི་ཡིས་ནི། །བུམ་པ་དཀྱིལ་འཁོར་ཡང་དག་དགོད། །དབུས་སུ་གསེར་གྱི་བུམ་པ་ཡང༌། །སྣ་ཚོགས་རིན་ཆེན་ལེགས་པར་མཛེས། །གསེར་དངུལ་ཟངས་ལྕགས་ལས་
བྱུང་བ། །འཁྲུལ་འཁོར་བཞི་པོ་རྣམས་དང་ནི། །དབུས་སུ་གསེར་གྱི་འཁྲུལ་འཁོར་ནི། །མེ་ཏོག་དམར་པོས་ལེགས་མཛེས་པའོ། །སླར་ཡང་ཕྱིར་གཞན་དཀྱིལ་འཁོར་བཞིར།།
སྡོང་པོ་བཀོད་སོགས་འབད་པས་བཀླག །ཕྱི་རུ་ཟན་ལ་འདུས་པ་ཉལ། །ལོངས་སྤྱོད་དེ་བཞིན་གཞན་ལ་བདུན། །དགེ་འདུན་ཡོན་དང་ལོངས་སྤྱོད་ཀྱང༌། །བློ་བཟང་འབད་པས་
བྱ་བ་ཡིན། །ཤར་བུ་ཝ་ཌ་ལྷོ་རུ་ནེ། །ཨ་ཤྭ་ཏ་ནུབ་ཝ་ཀུ་ལ། །བྱང་དུ་ན་ག་གེ་སར་རོ། །ཤར་དུ་མེ་ཏོག་དཀར་ལྷོར་སེར། །དེ་བཞིན་ནུབ་དམར་བྱང་དུ་ཡང༌། །ལྗང་གུ་དེ་བཞིན་
སྟེང་དུ་ཡང༌། །མ་རུ་ལ་ཌ་རྗེ་རིགས་དང༌། །བྲམ་ཟེ་རྡོ་རྗེ་རིན་ཆེན་སོགས། །ཤར་གྱི་ཕྱོགས་སུ་རབ་སྦྱིན་ཕྱིར། །སྐྱེ་བོ་འདི་དག་ས་ག་ལ། །སྣ་ཚོགས་རྒྱན་ཀུན་གྱིས་བརྒྱན་པའི།།

83-1-489b

མ་བདག་གི་ནི་ངོས་བཞི་རུ། །བཞི་འགྱུར་འདྲེན་མ་རྣམས་དང་ནི། །ལྷན་ཅིག་མཆོད་སྦྱིན་འདུས་པ་ལ། །བརྒྱ་རྩ་བརྒྱད་རབ་སྦྱིན་བྱས་ནས། །པུས་མོ་གཡས་པའི་ལྷ་ང་ནི། །སར་བཙུགས་
ལག་པ་སྦྱར་བྱས་ནས། །རིན་ཆེན་ལ་སོགས་ཀྱིས་སྤྲས་པ། །སྣ་ཚོགས་ལ་སོགས་རྒྱན་དང་གསེར། །གང་བའི་སྣོད་ལ་དེ་བརྗོད་པ། །ས་སྟེང་ཐམས་ཅད་གནོད་མེད་པའི། །ལྷ་ཡི་
རྒྱལ་སྲིད་བདག་ལ་སྩོལ། །འཁོར་ལོས་སྒྱུར་བའི་རྒྱལ་སྲིད་དང༌། །དབང་པོ་ཉིད་ཀྱང་བདག་ལ་གསོལ། །དེ་ནས་དཔལ་ལྡན་གཤིན་རྗེའི་གཤེད། །དམར་པོའི་སློབ་དཔོན་བདེན་
པ་ལ། །རྒྱལ་པོ་ཆེན་པོ་འདི་དག་ནི། །ཡིད་ཀྱི་ཤིང་རྟ་རྫོགས་པར་གྱིས། །གཤིན་རྗེ་གཤེད་ཀྱི་རྣལ་འབྱོར་པས། །སྔགས་དང་བསམ་གཏན་མཆོག་གཞོལ་བ། །བློ་ལྡན་གུས་
པས་ཅུང་ཟད་ཉོན། །ཤེས་རབ་ཕ་རོལ་ཕྱིན་པ་བསླབ། །ཛམྦྷ་ལ་ལ་ཆུ་སྦྱིན་དང༌། །ཡི་དྭགས་གཏོར་མ་དེ་བཞིན་སྟོན། །བརྩེ་བའི་ངང་ཚུལ་འཇིག་རྟེན་སྐྱོང༌། །དེང་ཁྱོད་ལ་སོགས་
བརྗོད་པར་བྱ། །མི་བདག་བདག་ལ་བདེན་པར་སྨྲོས། །མངའ་བདག་བདེན་ལས་གཞན་མིན་པས། །མི་བདག་གིས་བདེན་བརྗོད་པར་བྱ། །མགོ་དང་སྙིང་གར་རྡོ་རྗེ་ནི། །ལན་གསུམ་
བྱིན་ནས་རྒྱལ་སྲིད་བྱ། །དཀྱིལ་འཁོར་བསྟེན་པར་བྱ་བའོ། །གནས་སུ་བདག་ལ་སྨྲ་བ་ནི། །དེང་བདག་སྐྱེ་བ་འབྲས་བུར་བཅས། །མི་ཡི་འགྲོ་བ་ལེགས་པར་ཐོབ། །དེ་ནས་

83-1-490a

༄༅། །དཔལ་ལྡན་གཤིན་རྗེའི་གཤེད། །དམར་པོའི་རྣལ་འབྱོར་པ་བདག་ནི། །འཇིག་རྟེན་གསུམ་རྒྱལ་སྲིད་བྱས་ནས། །ཕྱིས་ནས་དབང་པོ་ལ་སོགས་པ། །
བཟློག་པ་བདག་གིས་བྱེད་པ་ཡིན། །དེ་བཞིན་སླར་ཡང་ཀཻ་ལཱ་ཤར། །བུད་མེད་རྒྱལ་སྲིད་བྱས་ནས་ནི། །རྒྱལ་སྲིད་འབྱོར་གྲུབ་ཆེན་མང་ངང༌། །མཐའ་དག་རྒྱལ་སྲིད་ཁུར་བཟུང་
ནས། །མི་བདག་འཕྲོག་བྱེད་ཟླ་བ་ལྟར། །སངས་རྒྱས་ཀུན་དང་དངོས་གྲུབ་ཀུན། །གང་གིས་མྱུར་དུ་འབྱུང་འགྱུར་བ། །ད་ལྟར་ལྷ་ཡི་དེ་མཛོད་ལ། །མངའ་བདག་བདག་ལ་
མཆོག་སྩོལ་ཅིག །དེ་བཞིན་ཁོ་ནར་བདེན་དང་བདེན། །ས་ཡི་གནས་སུ་ཕྱག་བྱས་ནས། །བཟོད་པར་གསོལ་ནས་ཁྱིམ་འགྲོ་བྱ། །དེ་བཞིན་སྣ་ཚོགས་གླུ་དང་ནི། །རོལ་མོ་ལ་
སོགས་པ་རྣམས་ཀྱིས། །སྤྲོ་བར་བཅས་པས་སྦྱིན་སྲེག་བྱ། །ཉི་མ་སོ་སོར་ཉེར་སྦྱོང་བཅས། །མཚན་མོ་ཕྱེད་ནས་ཚོགས་འཁོར་དང༌། །ཤེས་རབ་བཅས་ཤིང་ཡོན་དང་བཅས།།
རིམ་འདིས་ཉི་མ་ཉི་ཤུ་ལྡན། །ཟླ་བ་དྲུག་གིས་མཆོད་སྦྱིན་རྫོགས། །དེ་བཞིན་ཀུན་དུ་འོངས་ནས་གར། །གླང་པོ་རྟ་ལ་སོགས་པའི་ཡོན། །བྱིན་ནས་མཆོག་ནི་བླང་བར་བྱེད། །དེ་
ཚེ་ཡང་དང་ཡང་དུ་ནི། །གང་གང་མི་བདག་གང་ཡིན་ཏེ། །གཞན་དུ་ཕོ་ཉར་རབ་ཏུ་འཇོག །རྒྱལ་སྲིད་བདག་གིས་བཟུང་བ་ཉིད། །གལ་ཏེ་མིན་ན་ཆད་པ་ལ། །རབ་ཏུ་བཞག་

83-1-490b

ནས་འབྱིན་པར་བྱེད། །སྣ་ཚོགས་རིན་ཆེན་ལ་སོགས་པ། །མྱུར་འགྲོ་རྣམས་ནི་འབྲུལ་བར་བྱེད། །རང་ཕན་རང་གི་སྐལ་བ་རྣམས། །རབ་མཆོག་གལ་ཏེ་འདོད་ན་ནི། །དེ་ཡིས་རྒྱལ་
སྲིད་སྦྱིན་པར་བྱེད། །གང་གང་མིང་གིས་མི་འོང་ན། །དེ་ཡིས་འཁྲུལ་འཁོར་སེང་ལྡེང་གི །མེ་ལ་གདུང་བར་བྱ་བ་ཡིན། །སྐད་ཅིག་དེ་ལས་དེ་རྨོངས་ཏེ། །གཞན་གྱི་ཡུལ་དུ་འགྲོ་བར་
འགྱུར། །བཙོ་བའི་ཐབ་ཀྱི་ཐལ་བ་གང༌། །གང་གིས་ནད་ལ་སོགས་བྱིན་པ། །དེ་དག་ཉེ་བར་ཞི་བར་བྱེད། །གལ་ཏེ་གསོ་སྦྱོང་བྱ་བ་ཡི། །དབང་པོ་ཉིད་ནི་ཐོབ་པར་བྱེད། །སྦྱིན་སྲེག་
གིས་འདི་བཞི་འགྱུར་རོ། །བཅོམ་ལྡན་འདས་མ་ཀྱེ་ཁྱོད་ལ། །ངོ་མཆོགས་པས་བཤད་པ་ཡིན། །དེ་ཡི་སྔགས་མཆོག་ཅུང་ཟད་ཀྱང༌། །འཇིག་རྟེན་གསུམ་ན་རྙེད་པ་དཀའ། །ལྷ་
མོ་དཔལ་ནི་ཀྱཻ་རྡོ་རྗེ། །བསྟན་པ་ཐར་པ་མཆོག་དང་ནི། །དཔལ་ལྡན་བདེ་མཆོག་རྒྱུད་དུ་ཡང༌། །མང་ཞིང་རྒྱ་ཆེའི་རྣལ་འབྱོར་མ། །ལྷ་མོ་དཔལ་ལྡན་འདུས་པ་དང༌། །རྒྱས་པར་
རྣལ་འབྱོར་རྒྱུད་དུ་ཡང༌། །གངྒཱའི་ཀླུང་གི་བྱེ་མཚུངས་པས། །ཆེས་མང་དགའ་བའི་དངོས་གྲུབ་རྣམས། །གཤིན་རྗེའི་གཤེད་ནི་དམར་པོའི་རྒྱུད། །ལྷ་མོ་གུས་དང་བཅས་པས་
ཉོན༑ ༑ལྷ་མོ་བདག་ནི་མྱ་ངན་འདས། །དབང་པོ་སོགས་ཀྱིས་མི་མཐོང་ངོ༌། །མིག་མི་བཟང་གི་རྣལ་འབྱོར་དབང༌། །ཚངས་པར་སྐྱེ་བར་འགྱུར་བ་ཡིན། །བརྩོན་འགྲུས་ཆེན་པ་

83-1-491a

༄༅། །སྟོབས་ཆེན་ལྡན། །དེ་ཕྱིར་ཆོས་ནི་སྟོན་པ་པོ། །ཅི་འདིས་བསྐྱེངས་པར་འགྱུར་ནས་ནི། །རྒྱུད་ནི་ལེགས་པར་སྦས་པ་ཐོབ། །གསང་སྔགས་འབུམ་ཕག་
གཅིག་བཟླས་ནས། །བདག་ལ་སྒྲུབ་པར་བྱེད་པ་དང༌། །རབ་ཏུ་སྤྱོད་པར་འགྱུར་བ་ཡིན། །འཛམ་བུའི་གླིང་ན་སྣ་ཚོགས་པའི། །དངོས་གྲུབ་རབ་ཏུ་སྟེར་བར་བྱེད། །འགུགས་པའི་ས་
བོན་གཾ་སཾ་ཀཾ། །འདི་དག་བདུན་གྱི་རྣལ་འབྱོར་པས། །སྐྱེད་ཚལ་རྙེད་པར་བྱེད་པར་འགྱུར། །སླར་ཡང་ཀ་ནཽ་ཡུ་ག་དང༌། །པ་ལ་གོཏྟ་ལ་དང་ནི། །གོ་མ་ཙཱ་རཱ་ལཱ་བྷྲི་ཏི། །ལ་སོགས་རྣལ་འབྱོར་
པ་ཡིས་འགྱུར། །ཀ་ལིངྒ་དང་བངྒ་དང༌། །གཽ་རཱི་དང་ནི་མ་ག་དྷ། །སུ་ར་ག་རྒྱལ་ཨུ་བི་ཀྲི། །བི་ཙ་ཀ་ལ་རཱ་ཛ་དང༌། །གོ་དེར་མ་གཾ་གི་ལིངྒེ། །བི་མོ་ཛི་ཞེས་བྱ་སོགས་རྒྱལ། །དཔལ་ལྡན་གཤིན་
རྗེའི་གཤེད་དམར་པོའི། །རྣལ་འབྱོར་པས་ནི་འགྱུར་བ་ཡིན། །གང་ཡང་སྨྲ་བརྗོད་བྱེད་པ་དང༌། །གང་ཡང་བརྩོན་འགྲུས་ལྡན་པ་དང༌། །གང་ཡང་ཕ་རོལ་གནོན་པ་ཆེ། །ཁ་ཅིག་འདིར་ནི་
འཇིག་རྟེན་སོགས། །སླར་ཡང་སྔགས་ལ་མཆོག་གཞོལ་བ། །སླར་ཡང་རྒྱལ་སྲིད་དབང་པོ་སོགས། །འཁོར་ལོས་སྒྱུར་བར་འགྱུར་བ་ཡིན། །གསང་སྔགས་ཆེན་པོ་ལེགས་སྦས་པ།།
བྱིས་པའི་རྣལ་འབྱོར་ལ་མི་བསྟན། །བདེན་པར་སངས་རྒྱས་ཉིད་འདོད་པ། །རྒྱུད་ལ་འཇུག་པ་ལ་བསྟན་བྱ། །འདི་ལས་རྒྱུད་འདི་བརྗོད་པ་ལ། །དང་པོར་དབང་བསྐུར་བྱ་བ་སྟེ། །ཕྱི་ནས་

83-1-491b

འདི་ནི་བསྟན་པར་བྱ། །རྒྱུད་རྒྱལ་རྒྱུད་ཀྱི་མཆོག་གྱུར་པ། །སྔགས་དང་བསམ་གཏན་བརྗོད་ཉུང་བ། །བཀླགས་པ་ཙམ་གྱིས་འགྲུབ་པར་འགྱུར། །གང་སྡིག་ལས་ལ་དགའ་བ་དང༌། །དད་པ་དམན་
པས་འགྲུབ་མི་འགྱུར། །གང་ཡང་སྡིག་པ་བྱེད་པ་ཡང༌། །བསླབ་པ་འཛིན་པར་བྱེད་ན་ནི། །འབད་མེད་དངོས་གྲུབ་ཉིད་འགྲུབ་པར། །འགྱུར་བར་འདིར་ནི་ཐེ་ཚོམ་མེད། །དགེ་བ་བཅུ་ལས་
བརྩམས་ནས་ནི། །ཕྱི་ནས་ཆོས་ནི་རབ་གསལ་བྱ། །དེ་བཞིན་དེ་ཡི་བྱ་བ་ནི། །ཇི་ལྟ་བ་བཞིན་འགྱུར་བ་ཡིན། །ཞེས་བ་རྒྱལ་སྲིད་ཀྱི་བསླབ་པའི་ལེའུ་སྟེ་བརྒྱད་པའོ།།    །།བཅོམ་
ལྡན་འདས་ཀྱི་རྒྱལ་པོ་རུ། །འབྱུང་བར་འགྱུར་ལ་ཆོས་ཅན་འགྱུར། །ཆོས་ཀྱི་དེ་ཉིད་བདག་ལ་གསུངས། །སྔགས་ཀྱི་དེ་ཉིད་མེད་པར་གང༌། །བསམ་གཏན་མེད་པ་འདི་ཉིད་ལས། །སེམས་ཅན་
ཐམས་ཅད་བསྒྲལ་དོན་དུ། །སྔགས་ཀྱི་དེ་ཉིད་རབ་གསལ་བ། །བསམ་གཏན་མེད་པར་འགྲུབ་པར་འགྱུར། །བསམ་གཏན་མེད་ན་དེ་ཉིད་ལས། །རྣམ་པ་གཞན་དུ་རྒྱུར་འགྱུར་རོ། །བྱིས་
རྣམས་ཕྱག་རྒྱ་དེ་བྱེད་པ། །དང་པོ་ལྷ་ཡི་གཟུགས་སུ་སྟེ། །ལུས་ནི་རྣམ་པར་དག་པར་བྱ། །གཉིས་པར་གསང་བ་བཟླས་པ་སྟེ། །ཨཱ་ལི་ཀཱ་ལི་བཟླས་པ་དང༌། །སྐུ་གསུང་ཐུགས་ཀྱི་དབྱེ་བ་ཡིས།།
བློ་ལྡན་ཡི་གེ་གསུམ་བཟླས་བྱ། །དེ་བཞིན་བློ་ལྡན་ཁྲི་ཕྲག་གཉིས། །བརྒྱ་ཕྲག་བཅུ་དྲུག་བཅུ་དྲུག་བཟླས་པར་བྱ། །ཉིན་དང་མཚན་མོའི་གྲངས་ཀྱིས་ནི། །གསང་སྔགས་བཟླས་པ་བྱེད་པ་ཡིན། །དེ་ནས་

83-1-492a

༄༅། །དེ་ལ་སྣ་ཡི་རྩེ། །ཁོ་ན་ས་བོན་མཚན་མའི་རིམ། །ཡུངས་ཀར་དུ་ཡང་བསམ་པར་བྱ། །རྡོ་རྗེ་སྐྱིལ་ཀྲུང་སྦྱོར་བ་ལས། །སེམས་ནི་བརྟན་པར་བྱས་ཉིད་ཀྱིས། །
རང་བྱིན་བརླབ་པར་ཡང་འགྱུར་རོ། །ཇི་ལྟར་སྒྱུ་མ་ཇི་ལྟར་རྨི། །དེ་བཞིན་སླར་ཡང་ཆུ་ཟླ་བ། །འདི་ལྟ་བུ་ཡི་གཟུགས་སུ་འགྱུར། །ཇི་ལྟར་བླ་མའི་མན་ངག་ལས། །ཆུ་དང་ཆུ་འདུས་གཅིག་
པ་བཞིན། །སྒྱུ་མ་སྟོང་པའི་སྦྱོར་བ་ཡིས། །གཉིས་པོ་འདི་དག་སྤྱོད་པ་ཡིས། །ཟུང་དུ་འཇུག་པ་རབ་སྒྲུབ་བྱེད། །རྣལ་འབྱོར་ཅུང་ཟད་བསམ་མི་བྱ། །བཏང་སྙོམས་མཆོག་ཏུ་འགྱུར་
བ་ཡིན༑ ༑ལྷ་རུ་ཅུང་ཟད་བསམ་མི་བྱ། །རང་གི་དེ་ཉིད་གསལ་བར་འགྱུར། །བསམ་བྱ་མེད་ཅིང་བསམ་མེད་གང༌། །དེ་ཡང་འདིར་ནི་ཡོད་མ་ཡིན། །དེ་འདིར་བསམ་མི་ཁྱབ་པར་
བརྗོད། །སྲིད་པའི་ཤིང་གི་ལྟར་སྟེ། །ཁ་ཅིག་རྒོད་དང་བརྗོད་པར་གནས། །ཁ་ཅིག་རབ་ཏུ་འཇུག་པར་བྱ། །སྒོམ་པའི་ནུས་པ་སེམས་ལ་ནི། །ཇི་ལྟར་དབྱེ་བ་མི་ཤེས་པ། །དེ་བཞིན་
རྣལ་འབྱོར་རིམ་པས་འགྱུར། །སྣ་ཚོགས་དངོས་གྲུབ་རབ་སྟེར་བྱེད། །རང་བློ་འཁོར་བའི་འཇིག་རྟེན་དུ། །འདོད་པས་མཐོ་རིས་རབ་ཏུ་སྐྱེས། །བཙུན་མོ་ཐམས་ཅད་དགའ་བར་བྱེད། །
སྲུང་བ་སོགས་ཀྱི་ཉི་མ་མཆོག །ཁ་ཅིག་ཟླ་བརྒྱན་ཡན་ལག་བྱུགས། །ཁ་ཅིག་འདམ་བྱུགས་ཡན་ལག་བརྒྱན། །སྣ་ཚོགས་ཁ་ཅིག་སྨིན་པར་བྱེད། །དེ་ཕྱིར་གནས་པའི་སྡུག་

83-1-492b

བསྔལ་དང༌། །བདེ་བས་གནོད་པ་མེད་པ་ཡིན། །ཤིན་ཏུ་དགའ་དང་ཐེ་ཚོམ་བྱེད། །འདོད་པ་དེ་རྣམས་རྣལ་འབྱོར་བ། །རྣམ་སྤྱོད་མེད་པར་དེ་བྱའོ། །འདོད་པ་ལྔ་ལ་ལོངས་སྤྱོད་ཅིང༌།
འདོད་པའི་ཡོན་ཏན་ལྔ་རྣམས་ལྡན། །རྟག་ཏུ་རྩེ་བར་བྱ་བ་སྟེ། །འཁོར་བ་འགྲོལ་ཞིང་གྲོལ་བ་སྟེ། །དངོས་དང་དངོས་མེད་རྣམ་པར་གྲོལ། །ངོ་ཚའི་བྱ་བ་རྣམ་པར་སྤངས། །བློ་གྲོས་སྦྱོར་
བ་ལས་འདས་པ། །ལས་རྣམས་ཐམས་ཅད་རིག་པའི་མཆོག། །ཅེས་པ་དེ་ཁོ་ན་ཉིད་ཀྱི་ལེའུ་སྟེ་དགུ་པའོ།།    །།ཀྱེ་བཅོམ་ལྡན་འདས། །མངོན་པར་དབང་བསྐུར་མིང་
ཅི་ལྟར༑ ༑མངའ་བདག་བདག་ལ་དེ་གསུངས་ཤིག །དགའ་མ་དབང་བསྐུར་རྣམ་པ་བཞི། །སེམས་ཅན་འཇུག་བྱེད་དེ་ཉོན་ཅིག །གཏོར་བས་དྲི་མ་མེད་བྱེད་ཕྱིར། །དེ་དག་ཀུན་ཀྱང་གཡོ་
བྱེད་པ༑ ༑འཆི་སྟེ་རྡོ་རྗེ་སྐྱིལ་མོ་ཀྲུང༌། །འཛག་མེད་ལ་སོགས་བདེ་བས་གང༌། །འདི་དག་ཇི་སྲིད་དྲི་མེད་གྱུར། །བྱང་ཆུབ་སེམས་ནི་སྤོང་བྱེད་པ། །ཇི་སྲིད་རྣལ་འབྱོར་བས་མི་བྱ། །བྱང་
ཆུབ་སེམས་ནི་གཏོང་བྱེད་པ། །གང་གྲུབ་ཐོབ་པ་རྣམ་པར་སྤྱོད། །ཇི་སྲིད་ཀུན་དུ་དགའ་བའི་མཆོག །བདེ་བའི་གཟུགས་ནི་དེ་ཉིད་ཀྱིས། །ཡང་དག་ལྡན་པའི་སངས་རྒྱས་གཟུགས། །
ཇི་སྲིད་ཁུ་བ་བསྟན་གྱུར་པར། །བདག་ཉིད་རྟག་ཏུ་བསྒོམ་པར་བྱ། །དེ་ནི་འཇིག་རྟེན་བདེན་པར་གྲགས། །ཡང་ན་དོན་མེད་ད་གང་ལས། །བཞི་པ་སླར་ཡང་དེ་བཞིན་ནོ། །འདིར་ནི་ཤེས་རབ་

83-1-493a

༄༅། །ཡེ་ཤེས་གང༌། །མངོན་པར་དབང་བསྐུར་བཞི་པ་རུ། །བྱིས་པའི་སྐྱེ་བོ་སྨྲ་བར་འགྱུར། །དེ་ནི་སླར་ཡང་དེ་བཞིན་ཞེས། །བཞི་པ་དེ་ཉིད་གསུམ་པ་རུ། །དེ་
བཞིན་བྱས་པར་མི་འགྱུར་ཏེ། །དང་པོའི་ཡན་ལག་ལས་སླར་ཡང༌། །སྨོས་པ་སྐྱེན་འགྱུར་དེ་བཞིན་དུ། །བྱིས་པ་རྣམས་ཀྱི་རྒྱུ་གསུམ་པ། །གང་ཡིན་འབྲས་བུ་བཞི་པ་སྟེ། །རྒྱུ་
འབྲས་དབྱེ་བ་མེད་པའི་ཕྱིར། །བཞི་པའང་གསུམ་པར་གྲུབ་བོ་ཞེས། །སྔར་བརྗོད་དོན་དམ་བདེན་པ་ཉིད། །གང་ལས་ཕྱག་རྒྱ་གསུམ་གྱིས་ནི། །འབྲས་བུ་གསུམ་ནི་སྒྲུབ་པའི་
ཕྱིར༑ ༑གསང་སྔགས་ཚུལ་འདིར་སྦྱིན་སྲེག་འབྲས། །ཕྱག་རྒྱ་གསུམ་དང་བྲལ་པ་ཡིན། །ཨེ་མ་ཕྱག་རྒྱ་གསུམ་སྒྲུབ་ལ། ལས་རྒྱ་ཡེ་ཤེས་ཕྱག་རྒྱ་ནི། །རྒྱུ་རུ་མི་འགྱུར་རོ་ཞེས་
པ༑ ༑ལས་རྒྱ་ཡེ་ཤེས་ཕྱག་རྒྱ་ནི། །སྒོམ་པ་ཡོངས་སུ་སྤངས་པ་ལས། །ཕྱག་རྒྱ་ཆེན་པོ་ངེས་པར་སྒོམ། །འདིར་ནི་དབང་པོ་གཉིས་སྦྱོར་བདེ། །འདོད་པ་ཀུན་སྤྱོད་བདེ་བ་ཞེས། །
འཛག་དང་མི་འཛག་མཚན་ཉིད་ཀྱི། །ངོ་བོའི་ཀུན་སྤྱོད་བདེར་མི་འགྱུར། །གསུམ་པ་རྒྱུ་ལ་མ་སྐྱེས་པ། །རིགས་ཀྱི་འཛག་པ་གསུམ་པའི་འབྲས། །དོན་དམ་བཞི་པར་མི་འགྱུར་རོ།
ཞེས་པས་ཁོང་དུ་ཆུད་པར་བྱའོ། །དབང་བསྐུར་བའི་ཆོ་གའི་ལེའུ་སྟེ་བཅུ་པའོ།།    །།བཅོམ་ལྡན་འདས། བྲིས་སྐུའི་ཆོ་ག་གསུང་དུ་གསོལ། བཅོམ་ལྡན་འདས་

83-1-493b

ཀྱིས་བཀའ་སྩལ་པ། དམར་ཞིང་དཀར་བའི་བུད་མེད་དེ་ལ་འབད་པས་མཆོད་པ་བྱའོ། །སྐར་མ་རྒྱལ་ལ་བརྩམ་པར་བྱ་སྟེ། དེ་ཡང་མངོན་པར་དབང་བསྐུར་བར་བྱའོ། །དེ་ལ་དོག་
པ་དམར་ཞིང་དཀར་བ་ཐག་པས་འབད་པས་འཐག་པའི་རྒྱུ་དང་སྤུན་དེ་ལ་སྦྱིན་པར་བྱའོ། །ཉི་མ་སོ་སོར་དམ་ཚིག་བསྟེན་པས་ཤེས་རབ་དང་བཅས་པས་བཏགས་ནས་རས་དེ་དམར་
ཞིང་དཀར་བའི་བུད་མེད་རྡུལ་དང་ལྡན་པའི་དུས་སུ་མལ་ཆར་སྦྱིན་པར་བྱའོ། །ཉི་མ་གསུམ་གྱི་ཕྱི་ནས་རི་མོ་མཁན་དམ་ཚིག་དང་ལྡན་པ་མངོན་པར་བསྔགས་ཏེ། དཔའ་བོའི་ཚོང་གི་
གང་སྨྲ་བར་བྱེད་པ་དེ། དེ་ལ་སྦྱིན་པར་བྱའོ། །སྦྲང་རྩི་ཆེན་པོས་སྣག་ཚ་བྱས་ནས་མིའི་རུས་པའི་སྨྱུ་གུས་བྲི་བར་བྱའོ། །ཇི་སྲིད་འབྲི་བར་བྱེད་པ་དེ་སྲིད་དུ་མྱོས་བྱེད་ཅུང་ཟད་འཐུངས་ནས་
ཉི་མ་སོ་སོར་ཐུན་མཚམས་བཞིར་གཏོར་མ་དང༌། གསང་སྔགས་བརྒྱ་ཕྲག་གཅིག་ཏུ་བཟླས་པར་བྱའོ། །རིགས་རྣམས་ཀྱི་དམ་ཚིག་གི་གཅིག་ཏུ་གདོན་མི་ཟ་བར་བྱའོ། །དཔའ་བོའི་
རིམ་པས་ཤིན་ཏུ་གསང་ལ་རབ་ཏུ་གནས་པ་ཡང་ངོ་ཞེས་སོ། །དེའང་གཤིན་རྗེའི་གཤེད་ཀྱི་རྣལ་འབྱོར་པ་དམ་ཚིག་དང་ལྡན་པས་གྲོ་ག་ལ་གླེགས་བམ་སོར་བཅུ་གཉིས་པ་བྱའོ་ཞེས་
སོ༑ ༑ཞེས་པ་བྲིས་སྐུ་དང་གླེགས་བམ་གྱི་ཆོ་གའི་ལེའུ་སྟེ་བཅུ་གཅིག་པའོ།།    །།མངའ་བདག་རླུང་སྦྱོར་བདག་ལ་གསུངས། །བཅོམ་ལྡན་འདས་ཀྱིས་བཀའ་སྩལ་པ།

83-1-494a

༄༅། །སྙིང་གར་སྲོག་དང་ཐུར་སེལ་བཤང༌། །ལྟེ་བའི་ཕྱོགས་སུ་མཉམ་གནས་སོ། །མགྲིན་པའི་ཕྱོགས་ནི་གྱེན་རྒྱུ་སྟེ། །ལུས་ཀུན་སོན་པ་ཁྱབ་བྱེད་དོ། །
འདི་རྣམས་དབུས་སུ་གཙོ་བོ་གང༌། །སྲོག་རླུང་སྙིང་གར་གནས་པའོ། །དབུགས་དབྱུང་དབུགས་རྡུབ་དབྱེ་བ་ཡིས། །འཚོ་བ་འཕོ་བ་བཅུ་དྲུག་གོ། །སྦྱོར་བས་སོ་སོ་རེ་རེ་ལ། །
དཀྱིལ་འཁོར་བཞི་སྟེ་རེ་རེ་ལ། །དབྱུག་གུ་རེ་རེ་འབབ་པ་ཡིས། །ཉི་ཁྲི་བརྒྱ་ཕྲག་བཅུ་དྲུག་གོ། །གཡས་ནས་རེག་ཅིང་འབབ་པ་ཡིས། །མེ་ཡི་དཀྱིལ་འཁོར་བརྗོད་བྱ་སྟེ། །གཡོན་
དང་གཡས་ལ་རེག་པ་ལས། །དབང་ཆེན་གྱི་ནི་འཁོར་ལོར་འགྱུར། །བརྟན་ཐོབ་དལ་བའི་དཀྱིལ་འཁོར་འགྱུར། །རྐྱང་མ་དང་ནི་རོ་མ་དང༌། །གཡོན་དང་གཡས་སུ་གནས་པའོ། །
ཀུན་འདར་མ་ནི་དབུས་ཕྱོགས་སུ། །ལྷན་ཅིག་སྐྱེས་པ་རྗེས་སུ་བྱེད། །འཇུག་པར་འགྱུར་དང་འབྱིན་པ་དང༌། །གནས་པ་གཡོ་མེད་ངོ་བོ་ལ། །རྣམ་འཇོམས་ཞེས་པ་སྲད་བུའི་
རླུང༌། །ཇི་སྲིད་འཚོ་བའི་འཇུག་པར་འགྱུར། །འཇུག་པ་བུམ་པ་ཅན་ཞེས་བྱ། །ད་ཡི་འཛིན་ལས་གང་བ་ཅན། །དབྱུང་བ་རེ་ཙ་ཀ་ཤེས་བྱ། །གཡོ་མེད་བུམ་པ་ཅན་དུ་འགྱུར། །རླུང་ནི་རབ་
ཏུ་འཇུག་པའི་ཚོགས། །སྟོང་ཕྲག་བརྒྱ་ལ་སོགས་པའི་གྲངས། །སངས་རྒྱས་མགོན་པོའི་གསུང་ཇི་བཞིན། །སྐད་ཅིག་དེ་ལས་འགྲུབ་པར་འགྱུར། །རླུང་ཚོགས་གཅིག་གྱུར་

83-1-494b

གང་ཡིན་ནི། །ཤེས་རབ་ལ་ནི་དམ་འཁྱུད་པས། །ཟླ་ཕྱེད་ཙམ་གྱིས་འགྲུབ་པར་འགྱུར། །རང་གི་ལྷག་པའི་ལྷ་སྦྱོར་བས། །སངས་རྒྱས་ཡེ་ཤེས་ཡང་དག་ལྡན། །མངོན་ཤེས་ལྔ་ནི་
ཤེས་པར་འགྱུར། །རང་གི་ལྷག་པའི་ལྷ་སྦྱོར་བས། །རང་གི་བུད་མེད་དམ་དུ་འཁྱུད། །སྙིང་ག་ཡིས་ནི་སྙིང་ག་རུ། །གསང་བར་གསང་བས་ཡང་དག་སྦྱོར། །ཁ་ཡིས་ཀྱང་ནི་ཁར་བྱས་
ནས༑ ༑བྱེད་པ་མེད་པ་ལྷུར་ལེན་པས། །སྙིང་གར་གནས་པའི་ས་བོན་བཞི། །ཀུན་ཏུ་གང་བར་བསྒོམ་པར་བྱ། །དེ་གནས་གང་ཡིན་དེ་ཉིད་ཀྱིས། །མི་ནི་ཐམས་ཅད་ཤེས་པར་འགྱུར། །
ཀུན་དུ་དགོངས་པ་ཙམ་གྱིས་ནི། །བྱུང་དང་འབྱུང་འགྱུར་དང་ད་ལྟ་བར། །ཕ་རོལ་སེམས་ཀྱང་ཤེས་པར་བྱེད། །བདེན་པ་བདེན་པར་སྨྲ་བར་བྱེད། །དེ་བཞིན་སྦྱོར་བ་དེ་ཉིད་ཀྱིས། །རྣ་བ་ལ་ནི་
རྣམ་བསྒོམ་བྱ། །དྲུང་ན་གནས་པའི་སྒྲ་ཇི་བཞིན། །བསྟན་པ་ཀུན་ནི་ཉན་པར་བྱེད། །དེ་བཞིན་མིག་ལ་རབ་བསྒོམས་ནས། །འཇིག་རྟེན་གསུམ་ཡང་ལྟ་བར་བྱེད། །སྣ་ལ་དེ་བཞིན་བསམས་
ནས་ནི། །དྲི་རྣམས་ཐམས་ཅད་ཤེས་པར་བྱེད། །ལྕེ་ལ་དེ་བཞིན་བསམས་ནས་ནི། །ཐག་རིངས་མྱོང་བྱ་རབ་རྟོགས་བྱེད། །རང་གི་རྟགས་རྩེར་དེ་བཞིན་བསམ། །རེག་བྱ་ཐམས་ཅད་ཤེས་
པར་བྱེད། །དེ་བཞིན་མགོ་བོའི་དབུས་བསམས་ནས། །ནུས་པ་ཐམས་ཅད་རབ་འཕེལ་བྱེད། །གང་དང་གང་དུ་རླུང་གནས་པ། །རོ་མཉམ་གྱུར་པར་བྱས་པ་ནི། །འགགས་པ་དེ་དང་དེ་ཉིད་ལ། །

83-1-495a

༄༅། །དེ་ཉིད་སོ་སོར་རྟོགས་པར་བྱེད། །ཞི་དང་རྒྱས་པ་ཅན་དང་དབང༌། །དེ་བཞིན་འགུགས་དང་གསོད་པ་དང༌། སྐྲོད་པར་བྱེད་དང་ཐམས་ཅད་ཉིད། །སྒོམ་པ་ཁོ་
ནས་རབ་སྒྲུབ་བྱེད། །བུམ་པ་ཅན་སོགས་རབ་སྦྱོར་བས། །ལྟ་སྟངས་བཞི་ནི་ངེས་སྦྱོར་བྱ། །གཡོན་དུའང་ལྟ་བའི་ལྟ་སྟངས་ནི། །བུམ་པ་ཅན་གྱིས་དབང་དུ་བྱེད། །གཡས་ནས་དགུག་པར་
བྱ་བ་ནི༑ ༑གང་བ་ཅན་གྱིས་ངེས་པར་སྦྱོར། །དཔྲལ་བར་གནས་པའི་ལྟ་སྟངས་གང༌། །རེ་ཙ་ཀ་ཡིས་གསོད་པར་བྱེད། །སྣ་རྩེར་གནས་པའི་ལྟ་སྟངས་ནི། །བུམ་པ་ཅན་གྱིས་རེངས་པར་
བྱེད༑ ༑ཛ་བའི་མེ་ཏོག་བུམ་པ་ཅན། །རློན་པའི་ཤིང་ལ་རེ་ཙ་ཀས། །མཉམ་པར་ཟོས་ལ་རེ་ཙ་ཀས། །གཡོ་བཅས་རྩ་ལ་བུམ་པ་ཅན། །སྔོན་དུ་ལྟ་སྟངས་ངེས་སྦྱོར་བ། །ཟླ་བ་དྲུག་ཏུ་
བསམ་པར་བྱ། །ཀུན་གྱི་ནུས་པ་སྦྱོར་བ་ནི། །སེམས་འགོག་པ་ལས་འགྲུབ་པར་བྱེད། །སེམས་འགོག་པ་ལས་རླུང་འགོག་སྟེ། །འགོག་ལས་སེམས་ཀྱང་འགོག་པར་འགྱུར། །ཕན་ཚུན་
སོན་པ་བཅིངས་པའོ། །ཤེས་རབ་ཐབས་གཅིག་རྡོ་རྗེ་དང༌། །པདྨ་མཉམ་པར་རྟོགས་པ་ལ། །འགོག་པའི་བདེ་བ་ཟོས་པ་ནི། །ཐམས་ཅད་ཡང་དག་འགྲུབ་པར་འདོད། །ཚངས་པ་ཁྱབ་འཇུག་
ལ་སོགས་ལྷ། །སྔགས་པ་དེ་ཡི་ལྷན་ཅིག་ཏུ། །འཇིག་རྟེན་བ་ཀུན་ཅི་སླར་ཡང༌། །ཅི་བགྱི་ཡོད་པར་འགྱུར་བ་ཡིན། །རྣལ་འབྱོར་རྣལ་འབྱོར་མ་རྒྱུད་དུ། །ཐམས་ཅད་མཁྱེན་པས་གསུངས་པ་

83-1-495b

ཡང༌། །རྩོད་ལྡན་དུས་སུ་རབ་ཏུ་སྤྱོད། །དངོས་གྲུབ་མེད་པར་མི་བལྟ་སྟེ། །རྫོགས་ལྡན་གསུམ་ལྡན་གཉིས་ལྡན་དང༌། །རྩོད་དུས་ལ་ཡང་བདེན་པར་འགྲུབ། །སླར་ཡང་ལྷ་དང་བཅས་པ་ཡི། །དངོས་གྲུབ་
མཆོག་ནི་བསྟན་པར་བྱ། །སྤས་པ་ཀུན་མཁྱེན་སྤྱོད་ཡུལ་བ། །ཁྱོད་ཀྱིས་དེ་ལ་ང་ཡིས་བཤད། །གཤིན་རྗེའི་གཤེད་པོས་དེའི་ངལ་བ་འབྲས་བུ་མེད། །ཅེས་སོ། །གཤིན་རྗེའི་གཤེད་དམར་པོའི་རྒྱུད་
དུ་རླུང་གི་དེ་ཉིད་ཅེས་བྱ་བའི་ལེའུ་སྟེ་བཅུ་གཉིས་པའོ།།    །།བཅོམ་ལྡན་གཤིན་རྗེའི་གཤེད་ཀྱི་མི། །དམར་པོ་བརྗོད་པའི་མིང་ཅན་ལ། །ཡ་ཡིག་གིས་ནི་ཅི་ཞིག་བརྗོད། །
དེ་བཞིན་མ་ཡིག་གིས་ཀྱང་ནི། །སླར་ཡང་དེ་ཡི་ཨ་ཡིག་གིས། །རི་ཡིག་གིས་ཅི་བརྗོད་པར་བྱ། །རཀྟ་ཉིད་ནི་ཅི་ཡི་མིང༌། །མངའ་བདག་བདེན་པས་གསུང་དུ་གསོལ། །ལེགས་སོ་
ལེགས་སོ་གང་དྲིས་པ། །དེ་ནི་བཤད་ཀྱི་ཉོན་ཅིག་དང༌། །ཡ་ཡིག་གིས་ནི་རླུང་ཡང་སྟེ། །གཤིན་རྗེའི་གཤེད་དམར་པོར་བརྗོད་བྱ། །དེ་ནས་ཡ་ཡིག་མཆོག་ཏུ་དགའ། །མ་ཡིག་
གཉིས་པར་བརྗོད་པར་བྱ། །ཨཱ་རི་དགའ་བ་གསུམ་པའོ། །རཀྟ་བཞི་པའི་མིང་ཅན་ནི། །ཡང་ན་རླུང་དང་ལྡན་པ་ལ། །དེ་ཡི་ཐབས་ནི་ཨ་ཡིག་སྟེ། །ཨེ་ཡིག་རེག་པའི་དབང་པོའོ། །
རཀྟ་གཉིས་མེད་སྦྱོར་བའོ། །མང་ན་རཀྟ་འདོད་ཆགས་རྒྱལ། །རླུང་གིས་རོ་བསྐུལ་དར་སོན་སེམས། །ཨཱ་རི་སྟོང་ཉིད་སྙིང་རྗེ་གཅིག །རཀྟ་ཡ་མཱ་རི་ཞེས་བརྗོད། །དགའ་བ་བཞི་ཡི་མིང་

83-1-496a

༄༅། །ལྔའོ༑ ༑སྐད་ཅིག་བཞི་རུ་ཤེས་པར་བྱ། །དེ་ནས་གཏི་མུག་ལ་སོགས་པའི། །མིང་ནི་མངའ་བདག་ཁྱོད་གསུངས་ཤིག །གཏི་མུག་གཤིན་རྗེ་མཐར་བྱེད་
ནི༑ ༑རྣམ་སྣང་མཛད་དོ་ཕྲ་མ་ཡི། །གཤིན་རྗེ་མཐར་བྱེད་རིན་ཆེན་འབྱུང༌། །འདོད་ཆགས་གཤིན་རྗེ་མཐར་བྱེད་ནི། །སྣང་མཐའ་ཕྲག་དོག་གཤིན་མཐར་བྱེད། །དོན་གྲུབ་དབུས་
སུ་མི་བསྐྱོད་པ། །གཤིན་རྗེ་མཐར་བྱེད་དམར་པོའོ། །ཙ་རྩི་ཀཱ་སོགས་ངོ་བོ་ཅི། །ས་ཁམས་སྤྱན་མ་ཙི་རྩི་ཀཱ། །ཆུ་ཁམས་མཱ་མ་ཀཱི་ཕག་མོ། །མེ་ཁམས་དཀར་མོ་དབྱངས་ཅན་མ། །
རླུང་ཁམས་སྒྲོལ་མ་གཽ་རཱིའོ། །མཁའ་ཁམས་རྡོ་རྗེ་རོ་ལངས་མ། །བཅོམ་ལྡན་འདས་ལ་འཁྱུད་པའོ། །འདོད་ཆགས་ཆེན་པོའི་རྗེས་ཆགས་ལས། །བདེ་བ་ཆེན་པོའི་རོ་ཡིས་ནི།
གཉིས་མེད་ངོ་བོ་དཔའ་བོ་སྟེ། །བཅུ་དྲུག་ཆ་རྫོགས་ཟླ་བ་བཞིན། །ཞེས་པ། གཤིན་རྗེའི་གཤེད་དམར་པོའི་རྒྱུད་དུ་མིང་མདོར་བསྟན་པའི་ལེའུ་སྟེ་བཅུ་གསུམ་པའོ།།    །།
རོ་ལངས་མས་ནི་དམ་འཁྱུད་ནས། །འོ་བྱས་ཚེམས་ཀྱིས་མ་མཆུ་བཟུང༌། །སེམས་ཅན་དོན་ཕྱིར་གཏོར་མ་ཆེ། །ལྷ་མོར་བཅས་པས་དེ་ལ་ཞུས། །བཅོམ་ལྡན་འདས་ཀྱིས་
བཀའ་སྩལ་པ། དཔལ་གཤིན་རྗེའི་གཤེད་དམར་པོའི་ང་རྒྱལ་བྱས་ནས་སྟེང་དུ་བླ་རེ་དང་རྔ་ཡབ་དཀར་པོ་དང༌། ཕྱི་རོལ་དུ་གར་དང༌། གླུས་ཉེ་བར་མཛེས་པར་བྱས་པ། རྒྱན་

83-1-496b

ཐམས་ཅད་ཀྱིས་བརྒྱན་པ། །གཡོན་པ་དང་གཅིག་ཤོས་དྲིལ་བུ་དང་རྡོ་རྗེ་སྒྲ་དབྱངས་ཀྱིས་ཡོངས་སུ་གང་ལ་འབར་ཞིང་གསལ་ལ་རྒྱས་པའི་སྣོད་ཀྱི་གཏོར་མ་དོར་བར་བྱ་སྟེ་སྣོད་གཉིས་གཞག་
བར་བྱའོ། །སྣོད་གཅིག་ཏུ་གོ་གུ་ད་ཧ་ན་དང༌། བི་ར་ཤུ་མཱ་མུ་བདུད་རྩི་ལྔ་དང་བཅས་པའི་ཤ་དང༌། འོ་མ་དང༌། ཉ་ཤས་ཡང་དག་པར་གང་བར་བྱའོ། །གཞན་དུ་ཁྱིམ་ལ་སོགས་པའི་ལྷ་
རྣམས་གཞག་པར་བྱའོ། །ཨོཾ་ཧྲཱིཿཥྚཱིཿབི་ཀྲྀ་ཏཱ་ནན་ཧཱུཾ་སརྦ་བིགྷཱཾ་ག་ཎཱཾ་ས་པ་རི་ཝཱ་རཱན་ཨཱ་ཀཪྵ་ཡ་ཛཿ། ཞེས་པའི་སྔགས་འདིས་ཤར་ཕྱོགས་ཀྱི་ཆ་བ་རྣམས་ལ་བཀའ་བསྒོ་བ་དང༌། རང་ཉིད་
སོང་ནས་བགེགས་ཀྱི་ཚོགས་རྣམས་ཀྱི་མགྲིན་པར་ཞགས་པས་བཅིངས་ནས་སྙིང་གར་ལྕགས་ཀྱུས་ཕུག་སྟེ་འགུགས་བཞིན་པར་བསམ་པར་བྱའོ། །དབང་པོ་སེར་པོ་སྤྱན་སྟོང་བ་ཕྱག་
ན་རྡོ་རྗེ་འཛིན་པས་སྲུང་དཀར་པོ་ལ་ཞོན་པའོ། །ལྷོ་རུ་གཤིན་རྗེ་ནག་པོ་ལག་ན་དབྱུག་པ་ཅན་མ་ཧེ་ལ་ཞོན་པའོ། །ནུབ་ཏུ་ཆུ་ལྷ་དཀར་པོ་ཆུ་སྲིན་མ་ཀ་ར་ལ་ཞོན་པ་ལ་ན་ཀུ་མུད་ཅན་ནོ།
བྱང་གི་འདབ་མར་གནོད་སྦྱིན་སེར་པོ་མི་ལ་ཞོན་པ་ལག་ན་དཔལ་འབྲས་ཐོགས་པའོ། །འདི་རྣམས་ཐམས་ཅད་རྒྱན་ཐམས་ཅད་ཀྱིས་བརྒྱན་པ་རིན་པོ་ཆེའི་ཅོད་པན་ཅན། །གཤིན་རྗེ་ནི་
ཉི་མའི་གདན་དང་ཉི་མའི་འོད་ཅན་ནོ། །ལྷག་མ་རྣམས་ཟླ་བའི་གདན་དང་ཟླ་བའི་འོད་ཅན་ནོ། །དབང་ལྡན་གྱི་འདབ་མར་འབྱུང་པོའི་བདག་པོ་དཀར་པོ་མིག་གསུམ་པ་རལ་བའི་ཅོད་པན་

83-1-497a

༄༅། །ཅན་ཁྱུ་མཆོག་ལ་ཞོན་པ་ལག་ན་མདུང་ཐོགས་བ་སྟག་གི་པགས་པའི་གོས་འཛིན་པ་ལུས་ཐལ་བས་བྱུགས་པ། རུས་པའི་རྒྱན་ཐམས་ཅད་ཀྱིས་བརྒྱན་པ།
ཟླ་བའི་གདན་དང་ཟླ་བའི་འོད་དོ། །མེའི་འདབ་མ་ལ་མེ་ལྷ་སེར་པོ་བོང་ཐུང་ཞིང་གསུས་པ་འཕྱང་བ་ར་ལ་ཞོན་པ་བགྲང་ཕྲེང་དང་རིལ་བ་སྤྱི་བླུགས་འཛིན་པ། རལ་པའི་ཅོད་པན་
ཅན་ཉི་མའི་གདན་དང་ཉི་མའི་འོད་དཔའ་བོའི་གོས་སོ། །བདེན་བྲལ་གྱི་འདབ་མ་ལ་སྲིན་པོ་སྐྲ་གྲོལ་བ་ཅན་ལག་ན་གྲི་གུག་དང་ཐོད་པ་འཛིན་པ། ཁྲོས་པ་སྨིན་མ་ཁྲོ་གཉེར་དང་
བཅས་པ་ནག་པོ་རོའི་སྟེང་ན་ཉི་མའི་གདན་དང་ཉི་མའི་འོད་མངའ་བའོ། །རླུང་ཕྱོགས་ཀྱི་འདབ་མ་ལ་རླུང་ལྷ་ལྗང་ཞིང་དམར་པ་ལག་ན་བ་དན་ཐོགས་པ། རིན་པོ་ཆེའི་ཅོད་པན་
ཅན༑ རི་དྭགས་ལ་ཞོན་པ་ཟླ་བའི་གདན་དང་ཟླ་བའི་འོད་ཅན། རྒྱན་ཐམས་ཅད་འཛིན་པའོ། །ཟེ་འབྲུ་ལ་སའི་ལྷ་མོ་སེར་མོ་ལྷའི་གོས་དང་རྒྱན་ཐམས་ཅད་ཀྱིས་བརྒྱན་པ། ཟླ་བའི་
གདན་དང་ཟླ་བའི་འོད་དང་ཡི་དྭགས་དང་སའི་ལྷས་ཀུན་ནས་བསྐོར་ཏེ་གནས་པའོ། །དབང་པོ་ལ་སོགས་པ་རྣམས་གཡོན་ན་ཀླུའི་ཞགས་པ་འཆང་བ་ཐམས་ཅད་ཀྱང་གཡོན་
བརྐྱང་བའི་ཞབས་ཀྱིས་གནས་པའོ། །སྟེང་དུ་ཆོས་འབྱུང་ལ་གནས་པའི་པདྨ་འདབ་མ་བརྒྱད་ལ་ཤར་གྱི་འདབ་མ་ལ་ཟླ་བ་དཀར་པོ་རྟ་ལ་ཞོན་པ་རིན་པོ་ཆེ་དཀར་པོའི་ཅོད་

83-1-497b

བན་ཅན་ཟླ་བའི་འོད་དོ། །ལྷོའི་འདབ་མ་ཉི་མ་དམར་པོ་ཕྱག་གཉིས་པ་པདྨ་འཛིན་པ། རྟ་ལྗང་གུ་ལ་ཞོན་པ་རིན་པོ་ཆེའི་ཅོད་པན་དང་རྒྱན་ཐམས་ཅད་དང་ལྡན་པ་འོད་སྔོ་བསམས་ཅན་ནོ།
ནུབ་ཀྱི་འདབ་མ་ལ་ལྷག་པ་སེར་པོ་ཁྱུ་མཆོག་ལ་ཞོན་པ་ཉི་མའི་གདན་དང་ཉི་མའི་འོད་ཅན་རྩེ་གསུམ་འཛིན་པའོ། །རླུང་གི་འདབ་མ་ལ་སྒྲ་གཅན་མཇུག་རིང་ཉི་མའི་གདན་དང༌། ཉི་མའི་
འོད་ཅན་ཆེར་གནག་པ་དང་དུ་བའི་མདོག་ཅན་འཁོར་ལོ་འཁོར་བས་བཀུག་ནས་ཟ་བའི་ཚུལ་འཛིན་པའི་སྒྲ་གཅན་དང་ཐལ་མོ་སྦྱར་བ་འཛིན་པའི་མཇུག་རིངས་སོ། །དེའི་དབུས་ཀྱི་ཟེ་འབྲུ་
ལ་ཚངས་པ་གདོང་བཞི་པ་ལག་པ་བཞི་པ་དབྱུག་གུ་གསུམ་འཆང་བ་དང་མི་འཇིགས་པའི་ཕྱག་ཅན་ཕྱག་ལྷག་མ་དག་གིས་བགྲང་ཕྲེང་དང་རིལ་བ་སྤྱི་བླུགས་འཆང་བ་སེར་པོ་དང་
བ་ཞོན་པ་ཟླ་བའི་གདན་དང་ཟླ་བའི་འོད་ཅན་མཆོད་ཕྱིར་ཐོགས་པ་ཅན་རལ་པ་སེར་པོ། གཟུགས་ཐུང་བ་ཚངས་པའི་བུས་བསྐོར་བ་སྟེ། ཚངས་རིས་ཀྱི་ལྷ་དང༌། ཚངས་པ་མདུན་
ན་འདོན་དང༌། མཚེ་མ་དང༌། དགའ་ལྡན་དང༌། འཕྲུལ་དགའ་དང༌། འོག་མིན་ལ་སོགས་པའི་མིང་ཅན་རྣམས་སོ། །འོག་གི་ཆོས་འབྱུང་གི་ཕྱོགས་ཀྱི་འདབ་མ་ལ་ནོར་རྒྱས་ཀྱི་བུ་སེར་
པོ༑ ཀླུ་པདྨ་དཀར་པོ། ཀླུ་སྟོབས་ཀྱི་རྒྱུ་དམར་པོ། ཀླུ་འཇོག་པོ་ནག་པོ། ཀླུ་དུང་སྐྱོང་མིའི་གདོང་པ་ཅན་རྒྱན་ཐམས་ཅད་འཆང་བ། མགོ་བོར་གདེངས་ཀ་དང་བཅས་པས་མཚན་པ། ལྷ་མ་

83-1-498a

༄༅། །ཡིན་དང་སེམས་ཅན་དམྱལ་བའི་སེམས་ཅན་དང་ལྷན་ཅིག་པའོ། །ཁྲེ་འབྲུ་ལྷག་མ་ལ་ཀླུ་ལྷག་མ་ལ་རིན་པོ་ཆེའི་ཅོད་པན་ཅན་མིའི་གདོང་པ་ཅན་ནོ། །
འདིར་གདེངས་ཅན་འདི་དག་བསྟན་པར་བྱས་ནས་སླར་དེ་དག་ཡོངས་སུ་གྱུར་པས་དཔལ་གཤིན་རྗེའི་གཤེད་མཐར་བྱེད་ཀྱི་གཟུགས་ཀྱིས་རྫོགས་པར་བྱས་ཏེ། སྐུ་གསུང་
ཐུགས་ཀྱི་རབ་ཏུ་སྦྱོར་བ་ལས་སྟེང་དུ་གནས་པ་ནི་སྐུའི་རྣམ་པའོ། །དབུས་སུ་གནས་པ་ནི་སླར་ཡང་མི་བསྐྱོད་པའི་རྣམ་པའོ། །འོག་ཏུ་གནས་པ་ནི་གསུང་རྡོ་རྗེ་རྣམ་པར་བལྟ་
བར་བྱའོ། །ལས་ཐམས་ཅད་ཀྱི་དོན་དུ་སླར་ཡང་ཕྱག་དང་ཞལ་ཇི་ལྟ་བ་དེ་ལྟ་བུའི་ང་རྒྱལ་ཇི་ལྟར་རིགས་པར་བྱའོ། །ཡང་ན་ཐམས་ཅད་དུ་བདག་ཉིད་ཀྱི་གཟུགས་ཇི་ལྟ་བ་
དེ་བཞིན་ནོ། །དེའི་རྗེས་སུ། ཨོཾ་ཨརྒྷཾ་པྲ་ཏཱིཙྪ་སྭཱ་ཧཱ། མཆེ་བའི་ཕྱག་རྒྱས་ཞབས་དག་ལ་ཞབས་བསིལ་ཕུལ་ནས་སྔར་བརྗོད་པའི་བདུད་རྩི་མྱང་བས་གཏོར་མའི་ཀུན་སྤྱོད་བྱའོ། །
ཨོཾ་རཀྟ་མུ་ཀུ་ཊཱ་ཡ། རཀྟ་ཛ་ཊཱ་ཡ། རཀྟ་མུ་ཁཱ་ཡ། རཀྟ་བྷུ་ཛཱ་ཡ། རཀྟ་ཤ་རཱི་རཱ་ཡ། རཀྟ་མུཎྜ་མཱ་ལཱ་བྷ་ར་ཎཱ་ཡ། རཀྟ་པདྨ་ཨཱ་ས་ནཱ་ཡ་རཀྟ་བྷ་ར་ཎ་བྷུ་ཥ་ཎཱ་ཡ། ཨི་མཾ་བ་ལིཾ་གྲྀཧྞ་གྲྀཧྞ་
ཙ་ཏུརྨྨ་ཊྚྨེ་བཱ་རཱ་ཡ་ན་བཱ་རཱ་ཡ། ཏྲཱ་ས་ཡ་ཏྲཱ་ས་ཡ། ཙྪིནྡ་ཙྪིནྡ། བྷིནྡ་བྷིནྡ། ནཱ་ཤ་ཡ་ནཱ་ཤ་ཡ། ཤོ་ཥ་ཡ་ཤོ་ཥ་ཡ། ཙྪེ་ཡ་ཙྪེ་ད་ཡ། བཻ་ད་བྷེ་ད། ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཨོཾ་ཨིནྡྲཱ་ཡ་ཧྲཱིཿམ་

83-1-498b

མཱ་ཡ་ཥྚྲཱིཿབ་རུ་ཎཱ་ཡ་བི། ཀུ་བཻ་རཱ་ཡ་ཀྲྀ་ཨཱི་ཤ་ནཱ་ཡ་ཏཱ། ཨགྣ་ཡེ་ཨ། ནཻ་རི་ཏྱ་ཡ་ན། བཱ་ཡ་བེ་ན། ཙནྡྲཱ་ཡ་ཧཱུཾ། ཨརྐ་ཡ་ཧཱུཾ། བྲཧྨ་ཎེ་ཕཊ། བ་སུནྡྷ་རཱ་ཡཻ་ཕཊ། བཻ་མ་ཙི་ཏྲི་ཎེ་སྭཱ། སརྦ་བྷུ་ཏེ་བྷྱོ་ཧཱ། ཧཱ་ཧཱ་
ཧཱ་ཧཱི་ཧཱི་ཧཱི་ཧཱུཾ་ཧཱུཾ་ཧཱུཾ། ཕེཾ་ཕེཾ་ཕེཾ་ཕཊ་སྭཱ་ཧཱ། ཨོཾ་མོ་ཧ་ཡ་མཱནྟ་ཀཱ་ཡ་སྭཱ་ཧཱ། ཨོཾ་པི་ཤུ་ན་ཡ་མཱནྟ་ཀཱ་ཡ་སྭཱ་ཧཱ། ཨོཾ་རཱ་ག་ཡ་མཱནྟ་ཀཱ་ཡ་སྭཱ་ཧཱ། ཨོཾ་ཨཱིཪྵྱ་ཡ་མཱནྟ་ཀཱ་ཡ་སྭཱ་ཧཱ། ཨོཾ་བཛྲ་ཙརྩི་ཀཱ་
ཡེ་སྭཱ་ཧཱ། ཨོཾ་བཛྲ་བཱ་ར་ཧྱཻ་སྭཱ་ཧཱ། ཨོཾ་བཛྲ་སྭ་ར་སྭ་ཏྱཻ་སྭཱ་ཧཱ། ཨོཾ་བཛྲ་གཽ་ཪྱཻ་སྭཱ་ཧཱ། ཨོཾ་བཛྲ་དཏྟཱ་ཡཻ་བ་ལི་པྲ་ཏཱིཙྪ་སྭཱ་ཧཱ། གཏི་མུག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ཤིན་
ཏུ་འཇིགས། །སྟོན་པ་སངས་རྒྱས་ཀུན་རང་བཞིན། །སྐུ་ཡི་རྡོ་རྗེ་ཁྱོད་ཕྱག་འཚལ། །ཕྲ་མ་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ཤིན་ཏུ་འཇིགས། །ཐུགས་ཀྱི་རྡོ་རྗེ་རབ་གསལ་
བ༑ ༑རྡོ་རྗེ་རིན་ཆེན་ཁྱོད་ཕྱག་འཚལ། །འདོད་ཆགས་རྡོ་རྗེའི་རང་བཞིན་ཁྱོད། །མངའ་བདག་ཆགས་པའི་ཆོས་འབྱུང་གནས། །དབྱངས་མཆོག་ཀུན་གྱི་མཆོག་གི་མཆོག །གསུང་
གི་རྡོ་རྗེ་ཁྱོད་ཕྱག་འཚལ། །ཕྲག་དོག་རྡོ་རྗེའི་རང་བཞིན་ཁྱོད། །གཤིན་རྗེའི་གཤེད་པོ་ལས་ཀུན་བྱེད། །སྐུ་ཡི་རྡོ་རྗེ་རབ་གསལ་བ། །ཕྱག་ན་རལ་གྲི་ཁྱོད་ཕྱག་འཚལ། །སངས་
རྒྱས་ཀུན་གྱི་རང་བཞིན་ཁྱོད། །སངས་རྒྱས་ཐམས་ཅད་གཅིག་བསྡུས་པ། །སངས་རྒྱས་ཀུན་རབ་མཆོག་གི་མཆོག །དཀྱིལ་འཁོར་དབང་ཕྱུག་ཁྱོད་ཕྱག་འཚལ། །ཧོ་བྷ་ག་ཝན་

83-1-499a

༄༅། །ཏྭེ་ནོ་པ་ཏིཥྛ་དྲྀ་ཊྷོ་མེ་བྷ་བ། སུ་ཏོ་ཥྱོ་མེ་བྷ་བ། སུ་པོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སརྦ་སིདྡྷི་མྨེ་བྲ་ཡཙྪ་སརྦ་ཀརྨ་སུ་ཙ་མེ་ཙིཏྟཾ་ཤྲི་ཡཿཀུ་རུ་ཧཱུཾ། ཧ་ཧ་ཧ་ཧ་ཧོ་
བྷ་ག་ཝཱ་ན། བཅོམ་ལྡན་འདས་སྐུ་བཞི་པོ་གསུང་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཉོན་ཅིག་བྷ་གར་འཇིག་རྟེན་འདས། །སངས་རྒྱས་སྐུ་ནི་འཇིག་རྟེན་པ། །རྣམས་
ལ་ཕན་པའི་ཆེད་དུ་ནི། །ཧེ་རུ་ཀ་ངས་བསྟན་པ་ཡིན། བླ་མ་དམ་པའི་གདམས་པས་དམན། །སངས་རྒྱས་སྐུ་ནི་རྣམ་པར་སྤངས། །རྡོ་རྗེ་ཐེག་པས་རྣམ་དམན་པ། །དེ་རྣམས་རྒྱུད་
འདིར་ཁ་ཕྱིར་ཕྱོགས། །གང་གིས་ཧེ་ཡིག་མི་ཤེས་པ། །སྲིད་པར་འདུས་པའི་རྣལ་འབྱོར་པས། །བཤད་པའི་རྒྱུད་ཀྱི་རྗེས་འབྲངས་ནས། །རྣལ་འབྱོར་པ་ཁྱོད་གཤིན་རྗེའི་གཤེད། །
དམར་པོའི་རྒྱུད་ཆེན་ཚིག་ཉུང་དེ། །གང་གིས་ཡོངས་སུ་ངལ་མེད་པར། །བདེ་བ་ཆེན་པོ་གསུངས་པ་དེའི། །བདེ་བ་ཐམས་ཅད་ཀུན་བསྡུས་པའོ། །པད་འདབ་དྲུག་ཅུ་རྩ་བཞི་པ། །
རྒྱུ་བཅས་ཆེད་དུ་རྣལ་འབྱོར་མ། །ལོངས་སྤྱོད་རྫོགས་ལས་བདེ་བ་ཐོབ། །སྤྱོད་ཅིང་སྤྱོད་ལ་དེ་རྩེའོ། །སྐད་ཅིག་གཅིག་མངོན་རྫོགས་བྱང་ཆུབ། །གཞན་དུ་འཇིག་རྟེན་གསུམ་སྤྱོད་
བྱེད༑ ༑འདི་ནི་སྐུ་ནི་བཞི་པོ་སྟེ། །སངས་རྒྱས་རྣམས་ཀྱིའང་སྤྱོད་ཡུལ་མིན། །འཇིག་རྟེན་འདས་པའི་ཐ་སྙད་ཀྱིས། །རྣལ་འབྱོར་དམ་པའི་རྣམ་པས་བསྟན། །འཁོར་ལོ་བཞི་ཡི་རྣམ་

83-1-499b

པ་ཡིས༑ ༑ཀྱེ་ཡི་རྡོ་རྗེར་བདག་གིས་བསྟན། །སྒོམ་པའི་སྦྱོར་པ་འདུས་པ་རུ། །རྩ་རྣམས་མཁའ་འགྲོ་མ་ཀུན་གྱིས། འབྲས་བུའི་སྒྲུབ་ཐབས་ཀྱེ་རྡོ་རྗེར། །གང་དུ་རླུང་གི་སྒྲུབ་ཐབས་
ནི༑ ༑ཉིན་དང་མཚན་མའི་རབ་དབྱེ་ལ། །འདབ་མ་དྲུག་ཅུ་བཞིར་དབྱུག་གུ། །ཞེས་པ་འདི་དག་ཐུན་མོང་གི །རབ་ཏུ་དབྱེ་བས་བརྗོད་པར་བྱ། །ལྷ་ཡི་གཟུགས་ཀྱི་བདག་ཉིད་
ཅན༑ ༑སླར་ཡང་སྐུ་གསུང་ཐུགས་དབྱེ་བས། །ཡིག་གསུམ་ཉིད་ཀྱི་མཉམ་གཞག་པའི། །ཡིད་ཀྱིས་ཁོང་དུ་ཆུད་པར་བྱ། །ཨོཾ་ཡིག་གིས་ནི་འཇུག་པ་དང༌། ཨཱཿཡིག་གིས་ནི་དེ་
བཞིན་གནས། །ཧཱུཾ་ཡིག་གིས་ནི་དབྱུང་བ་ཡང༌། །རྣལ་འབྱོར་མན་ངག་ལས་བྱའོ། །ཨོཾ་ཨཱཿཧཱུཾ་ཞེས་བྱ་བ་འདིས། །རྒྱུ་བཅས་རྒྱུ་མེད་བསྟན་པར་འགྱུར། །དེ་ལས་ས་བོན་མཚན་མའང་
སླར༑ ༑སྣ་རྩེར་མཆོག་ཏུ་བསམ་པར་བྱ། །འོད་གསལ་བ་ཡི་རང་བཞིན་བྱ། །དེ་བཞིན་བདག་གཞན་མཉམ་པ་ཉིད། །བྱེད་མེད་གཟུགས་ཀྱི་ཕྲེང་བ་ཡི། །ཡང་ཡང་སྐད་ཅིག་སྐད་
ཅིག་མ། །གཅིག་ལས་སླར་ཡང་བཞེངས་ཆེད་དུ། །སྔགས་པས་གྲིབ་མ་སྒྱུ་མ་ལྟའི། །དབྱེ་བས་ཀུན་ཏུ་བསམ་པར་བྱ། །དག་པའི་སྐུ་འདི་ཡིས་ནི་གང༌། །ཡེ་ཤེས་བརྩོན་པས་བསྒོམ་
པར་བྱ། །སེམས་ཅན་ཀུན་ནི་ཆོས་ཉིད་བྱེད། །ལྷ་ཡི་རྣལ་འབྱོར་འདི་ཉིད་ནི། །བླ་མའི་མན་ངག་ལས་རྟོགས་བྱ། །སླར་ཡང་སྔགས་པས་འཇིག་རྟེན་དོན། །སླར་ཡང་ཡི་གེ་བསྒོམ་པར་

83-1-500a

༄༅། །བྱ༑ ༑ལོངས་སྤྱོད་རྫོགས་པའི་སར་ལན་གྲངས། །ཀུན་ཏུ་ངེས་པ་འཆིང་བས་བཅིང༌། །ལག་པས་ངེས་སྦྱར་སྟེང་གིས་ནི། །ཡི་གེས་བསྟན་པའི་འཁྲུལ་
འཁོར་ལས། །རྐྱང་མ་དང་ནི་རོ་མ་ཡིས། །དབུས་སུ་གཡོ་མེད་འཇུག་པར་གྱིས། སྐུ་གསུང་ཐུགས་སུ་ངེས་སྦྱར་ནས། །ཕྱག་རྒྱ་མཆོག་ཏུ་བསམ་པར་བྱ། །སྐད་ཅིག་དེ་
ལས་ལྷན་སྐྱེས་འཆར། །བསྒོམ་བྱ་འདིར་ནི་ཐེ་ཚོམ་མེད། །དོན་འདི་གང་གིས་ཤེས་བྱེད་པ། །བློ་བཟང་ཡིད་ནི་མཉམ་པར་བཞག །ཆོས་རྣམས་ཐམས་ཅད་དེ་ཤེས་བྱེད། །
སངས་རྒྱས་ལམ་གྱི་མན་ངག་གོ། །འཇུག་ངོགས་ཆེན་པོར་ཁྱོད་བཀྲུས་ཏེ། །དེ་བཞིན་གཤེགས་པས་མངོན་དབང་བསྐུར། །དེ་ཡང་གང་དང་གང་འགྲོ་བ། །དེར་ནི་སངས་
རྒྱས་འོང་བར་བྱེད། །ཀུན་ཏུ་བྱང་ཆུབ་སེམས་དཔའ་ཉིད། །སྣ་ཚོགས་སེམས་ཅན་ཕན་པར་བྱེད། །ཧ་ཧར་དགོད་པར་གྱིས་ཤིག་ཅེས། །ཕྱོགས་བཅུར་རྣམ་པར་གནས་
བ་ཡིས། །བདུད་རྣམས་ཀུན་ཏུ་འབྲོས་པར་བྱེད། །ཐལ་མེ་སྦྱར་བར་བྱས་ནས་ནི། །ཁྱེད་ཞབས་ཀུན་གྱིས་འདུད་པར་བྱེད། །སྣ་ཚོགས་གཟུགས་འཆང་བུད་མེད་ནི། །སྣ་
ཚོགས་འདོད་པས་འཁྲུགས་པར་རིག །བཙོགས་མ་ཏིལ་མཆོག་མ་ལ་སོགས། །བཀུག་ནས་རྫོགས་པར་ལོངས་སྤྱོད་བྱེད། །ཅེས་པས་གཤིན་རྗེའི་གཤེད་དམར་པོའི་

83-1-500b

རྒྱུད་དུ་རླུང་གི་དེ་ཉིད་དེ་ལེའུ་བཅུ་བཞི་པའོ།།    །།དེ་ནས་རླུང་གི་རྣམ་གྲངས་ནི། །བཅོམ་ལྡན་འདས་ཀྱིས་བསྟན་དུ་གསོལ། །རབ་ཏུ་ཕྱེ་ནས་བཤད་ཀྱི་ཉོན།
རིགས་ཀྱི་དབྱུག་གུ་སོ་གཉིས་ལ། །ཐུན་ཚོད་བཞི་རུ་འགྱུར་བ་ཡིན། །བཅུ་དྲུག་པ་གཉིས་ཀྱིས་རྣམ་པར་འགྱུར། །ཐུན་གཅིག་དབྱུག་གུ་ལྷག་པ་ལ། །ཐུན་ཕྱེད་དབྱུག་གུ་བཞི་ཡིན་
ཏེ༑ ༑དེས་ནི་རིམ་པ་བཞིན་འགྱུར་རོ། །ཉིན་དང་མཚན་མོར་རིམ་པས་ཀྱང༌། །འཕོ་བ་བཅུ་དྲུག་རབ་ཏུ་བརྗོད། །མེ་དང་རླུང་དང་ཆུ་དང་ནི། །དབང་ཆེན་དཀྱིལ་འཁོར་བཞི་པོ་ནི།
འབབ་པས་དབྱུག་གུ་བཞི་རབ་གྲགས་།རླུང་ན་བཞི་པོ་རྣམ་འཕེལ་ལས། །འཁོར་ལོ་བཞི་རུ་རབ་ཏུ་བརྗོད། །རྣམ་པ་སྣ་ཚོགས་ལ་སོགས་བཞི། །སྐད་ཅིག་ཐང་ཅིག་སོགས་དབྱེ་
ལས༑ ༑རྣམ་པ་བཞི་རུ་དེ་བརྗོད་དོ། །དེ་བཞིན་དགའ་བ་བཞི་པོ་སྟེ། །ཐུན་ཚོད་བཞིར་ཡང་རབ་ཏུ་བརྗོད། །སྐུ་གསུམ་དེ་ལ་སྐུ་བཞི་པ། །དེ་བཞིན་ཐམས་ཅད་བཞི་རུ་ཡང༌། །ཕྱི་
ཡི་རིམ་པ་དེ་བཞིན་ནོ། །རྣལ་འབྱོར་བཞི་དང་བཞི་པ་ནི། །སྐུ་ནི་བཞི་རུ་ཡང་དག་བརྗོད། །འདིས་ནི་དབྱུག་གུ་བཞིར་འགྱུར་ཏེ། །རབ་ཏུ་དབྱེ་བས་དྲུག་ཅུ་བཞི། །ཀྱེ་ཡི་རྡོ་རྗེ་བསྟན་
པར་འདིར། །དེ་བཞིན་ངེས་བསྟན་ལུས་ཀྱི་ནི། །འོག་ལ་འཁོར་ལོ་བཞི་ཡོད་དེ། །དེ་ཡང་སྐུ་ནི་བཞི་པ་ཡིན། །དགའ་བ་བཞི་ལ་མཚོན་པ་ཡང༌། །སྐུ་བཞི་པོར་ནི་རབ་ཏུ་བརྗོད། །

83-1-501a

༄༅། །དཔལ་གཤིན་རྗེའི་གཤེད་དམར་པོའི་རྒྱུད་མདོར་བསྟན་པ་སྟེ་ལེའུ་བཅོ་ལྔ་པའོ།།    །།བཅོམ་ལྡན་འདས་ཀྱིས་བཀའ་སྩལ་པ། །སྲིད་
པའི་འཁོར་ལོར་བརྗོད་བྱ་ཅི། །ལྷ་ཡི་གསང་ལས་ཆེས་གསང་བྲིས། །སྲིད་གསུམ་སེམས་ཅན་རྨོངས་པ་རྣམས། །ཉམས་བྱེད་སྙིང་པོ་འདི་ཉོན་ཅིག །རྟག་ཏུ་སངས་རྒྱས་
ཉིད་སྒྲུབ་པ། །བདུད་ཀྱིས་སྤྲུལ་པ་འདིས་ནི་ཞེས། །དེ་ལྟར་རྣལ་འབྱོར་འཁོར་བར་འཁྱམས། །རྣལ་འབྱོར་འཁོར་བར་འཁྱམས་པ་ལས། །འཁོར་བ་མཆོག་ཏུ་བརྩེ་བར་བྱེད། །
ཚུལ་པདྨའི་འདབ་མ་བཞིན། །སྐྱོན་གྱིས་ཅི་ཡང་གོས་པ་མེད། །བཅུ་གཉིས་རྣམ་པའི་འཁོར་ལོ་འདི། །བཅུ་གཉིས་དོན་ཞེས་རབ་ཏུ་གནས། །འཁོར་ལོ་འདི་ཉིད་ཁོ་ན་ཡང༌། །ཡན་
ལག་བཅུ་གཉིས་རབ་ཏུ་གྲགས། །གང་གིས་འཁོར་ལོ་འདི་ཤེས་བྱེད། །སངས་རྒྱས་ཀུན་གྱིས་རབ་གྲགས་པའི། །ཆོས་རྣམས་མ་ལུས་ཤེས་བྱེད་ཅིང༌། །ཆོས་ཀྱི་འཁོར་ལོ་རབ་
བསྐོར་བྱེད། །དེ་ཕྱིར་ཡན་ལག་བཅུ་གཉིས་པའི། །ཆོས་ཀྱི་འཁོར་ལོ་རབ་བསྐོར་བ། །བདག་གིས་བཤད་པར་བྱ་ཡི་ཉོན། །མ་རིག་པ་དང་འདུ་བྱེད་དང༌། །རྣམ་པར་ཤེས་པ་དང༌། མིང་དང་གཟུགས་དང་
སྐྱེ་མཆེད་དྲུག་དང༌། རེག་པ་དང༌། ཚོར་བ་དང༌། སྲེད་པ་དང༌། ཉེ་བར་ལེན་པ་དང༌། སྲིད་པ་དང་།སྐྱེ་བ་དང༌། རྒ་ཤི་ཞེས་བྱ་བ་ཡན་ལག་བཅུ་གཉིས་རྣམས་སོ། །མ་རིག་པ་ནི། སྔོན་གྱི་སྙོན་མོངས་

83-1-501b

པའོ། །འདུ་བྱེད་ནི། སྔོན་གྱི་ལས་རྣམས་སོ། །རྣམ་པར་ཤེས་པ་ནི། སྔོན་གྱི་སོ་སོར་ཀུན་ཏུ་རྟོག་པའོ། །མིང་དང་གཟུགས་ནི། ནུར་ནུར་པོ་དང༌། མེར་མེར་པོ་དང༌། གོར་གོར་པོ་དང༌། ནར་
ནར་པོ་དང༌། རྐང་ལག་འགྱུས་པའི་གནས་སྐབས་ལྔའོ། །སྐྱེ་མཆེད་དྲུག་ནི། མངལ་ནས་ངེས་པར་བྱུང་བའི་མིག་ལ་སོགས་པའི་དབང་པོ་དྲུག་རྫོགས་པའོ། །རེག་པ་ནི། ཡུལ་དང་
དབང་པོ་དང༌། རྣམ་པར་ཤེས་པ་གསུམ་འདུས་པ་ལས་སོ། །ཚོར་བ་ནི། བདེ་བ་དང༌། སྡུག་བསྔལ་དང༌། བཏང་སྙོམས་ཀྱི་མཚན་ཉིད་ལས་དོན་རྣམ་པ་གསུམ་དུ་དབྱེའོ། །སྲེད་
པ་ནི༑ འཁྲིག་པའི་འདོད་ཆགས་སོ། །ཉེ་བར་ལེན་པ་ནི། འདོད་པའི་ཡུལ་ཡོངས་སུ་འཛིན་པའོ། །སྲིད་པ་ནི། འབྱུང་འགྱུར་གྱི་སྲིད་པ་ལས་ཀྱི་འབྲས་བུའོ། །སྐྱེ་བ་ནི། སླར་
ཡང་ཕུང་པོ་ལ་ཉིང་མཚམས་སྦྱོར་བའོ། །རྒ་ཤི་ནི། མིང་དང་གཟུགས་ལ་སོགས་པའི་ཡན་ལག་བཞིའོ་ཞེས་སོ། །ཡན་ལག་བཅུ་གཉིས་ཁྱད་པར་ལས། །ཐུབ་པས་རྟེན་ཅིང་
ཀུན་འབྱུང་བསྟན། །ཇི་སྲིད་ཉོན་མོངས་ལས་དང་ནི། །སྡུག་བསྔལ་གསུམ་དུ་དེ་རྣམས་འདུས། །དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་སུ་འགྱུར། །ལྷག་
མ་བདུན་ནི་སྡུག་བསྔལ་ཡིན། །བཅུ་གཉིས་པོ་ནི་གསུམ་འདུས་ཕྱིར། །ཆོས་གསུམ་པོ་ནི་བསྟན་པར་འགྱུར། །ཟླས་དབྱེ་གཉིས་སུ་དེ་འགྱུར་རོ། །བདུན་བདུན་དག་ཏུ་འགྱུར་

83-1-502a

༄༅། །བ་ཡིན། །དེ་ཉིད་ཡང་ཡང་དེ་འཁོར་ཞིང༌། །འཁོར་བས་སྲིད་པའི་འཁོར་ལོའོ། །འགྲོ་བ་ཕན་ཚུན་རྒྱུ་དང་འབྲས། །འགའ་ཞིག་འདིར་མེད་སེམས་ཅད་སྟོང༌། །
དེ་ལྟར་སྟོང་ལས་ཆོས་རབ་འབྱུང༌། །ཆོས་ལས་འཕོ་པའང་ཡོད་མན་ཏེ། །ལེགས་པར་ཀློག་དང་མར་མེ་རྒྱ། །མེ་ལོང་སྒྲ་དང་ཉི་མ་འཕོ། །ས་བོན་ལས་ནི་ཕུང་པོ་འདི། །
མཚམས་སྦྱོར་བ་དང་འཕོ་བ་མེད། །སེམས་ཀྱི་ཀུན་སྤྱོད་འདུལ་བར་འགྲོ་།འདིར་བརྗོད་ཡན་ལག་བཅུ་གཉིས་ནི། །ཁྱད་པར་ཐུབ་པས་བསྟན་པ་ཡིན། །ཇི་ལྟར་རྟེན་ཅིང་
ཡང་དག་འབྱུང༌། །དེ་རྣམས་བསྡུས་པར་ཤེས་པར་བྱ། །སོ་སོར་ངེས་བསྟན་ཉན་པར་འདོད། །དེ་དེ་སངས་རྒྱས་སྤྱོད་ཡུལ་ཞེས། །སློབ་དཔོན་འདིར་བརྗོད་གནས་པའོ།།
ཉོན་མོངས་ལས་དང་སྡུག་བསྔལ་རྣམས། །ཞེས་པས་ཇི་སྲིད་བསྡུས་པའོ། །དེ་ལ་གཉིས་དག་གིས་ལྷག་པའི་བཅུ་སོ་སོར་བསྟན་པ་ལ། ཡན་ལག་ཅེས་པ་འདི་
དག་གི་ཆ་ཤས་ཀྱི་ཁྱད་པར་རོ། །དཔེར་ན། ཨཾ་ག་པཾ་གའི་དངོས་པོའི་ཁྱད་པར་ནི་བསྔགས་པའོ། །ཞེས་ཏེ། ཨཾ་ག་ནི། ཁྱད་པར་རོ། །ལུས་དང་ངག་དང་ཡིད་འཁྲིག་
པ་ལས་ཐུབ་པ་དེས་ནི་ཐུབ་པས་སོ། །བསྟན་པ་ནི། རབ་ཏུ་གསལ་བར་གསུངས་པའོ། །ཞེས་པ་རྣམ་གྲགས་སོ། །དེ་རྣམས་ཀྱི་གཙོ་བོ་དང༌། རང་བཞིན་དང༌། དབང་

83-1-502b

ཕྱུག་ཏུ་ངེས་པ་དང༌། ཕྱོགས་སྐྱོང་བ་དང༌། ངོ་བོ་ཉིད་ལ་སོགས་པ་མ་ཡིན་གྱི། ཡན་ལག་བཅུ་གཉིས་ཀྱི་ཁྱད་པར་རོ། །དེ་ལྟ་མོད་ཀྱི་ཉོན་མོངས་པ་རྣམས་ལ་ལས་དང་སྡུག་
བསྔལ་རྣམས་སུ་སྟེ། ཕན་ཚུན་བསྟན་པ་དབྱུག་གུ་གསུམ་གྱི་ཚུལ་གྱིས་གསུམ་རྣམས་སུ་ཇི་ལྟ་བ་བཞིན་དུ་བསྡུས་ནས་འགྲོ་སྟེ། དཔེར་ན་ཆུ་བཞིན་ནོ། །སླར་ཡང་ཉོན་མོངས་
པ་རྣམས་དང༌། ལས་རྣམས་དང༌། སྡུག་བསྔལ་དང༌། དེ་རྣམས་ཇི་ལྟ་བ་བཞིན་དུ་འདི་གསུམ་བསྡུས་ནས་ཇི་ལྟར་འགྲོ་ཞེ་ན། བརྗོད་པར་བྱ་སྟེ། དང་པོ་བརྒྱད་དགུ་ཉོན་མོངས་
འགྱུར༑ ༑ཞེས་པ་ནི། ཡན་ལག་བཅུ་གཉིས་པོ་འདི་རྣམས་ཀྱི་ཁྱད་པར་གྱི་དང་རྣམ་དང་བ་མ་རིག་པ་དང༌། བརྒྱད་པ་སྲེད་པ་དང༌། དགུ་པ་ཉེ་བར་ལེན་པ་ཞེས་པ་གསུམ་པོ་འདི་
རྣམས་ཉོན་མོངས་པ་སོ་སོར་བསྡུས་པར་རྟོགས་པར་བྱའོ། །གཉིས་པ་བཅུ་པ་ལས་ཡིན་ཏེ། ཡང་ཅི་འདུ་བྱེད་ནི། གཉིས་པའོ། །སྲིད་པ་ནི། བཅུ་པའོ། །འདི་དག་ལས་སུ་བསྡུས་པར་
རིག་པར་བྱའོ། །ལྷག་མ་བདུན་ནི་སྡུག་བསྔལ་ཡིན། །ཉོན་མོངས་པ་དང༌། ལས་སུ་བསྡུས་པ་འད་རྣམས་ཀྱི་ལྷག་མ་གང་ཡིན་པའི་ཡན་ལག་གི་ཁྱད་པར་བདུན་ནི། །སྡུག་བསྔལ་
དུ་བསྡུས་པར་རིག་པར་བྱའོ། །འདི་ལྟ་སྟེ། རྣམ་པར་ཤེས་པ་དང༌། མིང་དང༌། གཟུགས་དང༌། སྐྱེ་མཆེད་དྲུག་དང༌། རེག་པ་དང༌། ཚོར་བ་དང༌། སྐྱེ་བ་དང༌། རྒ་ཤི་ཡང་ངོ་ཞེས་

83-1-503a

༄༅། །པ་སྟེ། ཡང་གི་སྒྲ་རབ་ཏུ་སྦྱོར་བ་ནི། བསྡུ་བ་ཡང་དག་པར་རབ་ཏུ་སྦྱོར་བ་སྟེ། མ་རིག་པ་ལ་སོགས་པ་རྣམས་སྡུག་བསྔལ་དུ་ཡང་དག་པར་སྡུད་
པར་བྱེད་དོ། །དེ་བཞིན་ཆོས་བཅུ་གཉིས་པོ་འདི་རྣམས་ཐམས་ཅད་ནི། ཉོན་མོངས་པ་དང༌། ལས་དང༌། སྡུག་བསྔལ་ཞེས་བྱ་བ་གསུམ་དུ་བསྡུས་ཏེ། དམན་པ་དང་
ལྷག་པ་ཡོད་པ་མ་ཡིན་པར་ཤེས་པར་བྱེད་པའི་དོན་ལས་སོ། །ནིའི་སྒྲ་ནི། འདི་རྣམས་མདོ་རུ་ངེས་པར་བསྟན་པ་དེ་སྲིད་དུ་ཡོངས་སུ་བགྲངས་པ་འདི་དག་མཆོག་ཏུ་
ཡོད་དོ་ཞེས་བརྗོད་པར་བྱའོ། །ཅི་སྟེ་གང་ལས་འདི་རྣམས་ལས་དང་ཉོན་མོངས་རྣམས་ཀྱིས་དང༌། ལས་དང་སྡུག་བསྔལ་རྣམས་ཀྱིས་འགྱུར་ཞེ་ན། བརྗོད་པར་
བྱ་སྟེ། གསུམ་རྣམས་ཟླས་དབྱེར་འགྱུར་བ་ནི། ཟླས་དབྱེ་བ་ལས་འགྱུར་རོ། །བདུན་པ་ཉོན་མོངས་པ་ཞེས་བྱ་བ་ནི། གསུམ་རྣམས་སུ་ཟླས་དབྱེ་བར་འགྱུར་རོ། །
ལས་ཞེས་བྱ་བ་ཟླས་དབྱེར་འགྱུར་ཏེ། ཟླས་དབྱེ་བ་ལས་རབ་ཏུ་འགྱུར་བ་འཁོར་ནའོ། །སྡུག་བསྔལ་ཞེས་པ་སྔར་བཞིན་དུ་ངེས་པར་བསྟན་པ་ལས་བདུན་པ་གསུམ་འབྱུང་སྟེ།
སྡུག་བསྔལ་ཞེས་བྱ་བ་རྣམས་སུ་ཉོན་མོངས་པ་ཞེས་བྱ་བ་གཉིས་པོ་དེ་ཉིད་ནི། རབ་ཏུ་འཁོར་བར་བྱེད་པས་སྲིད་པའི་འཁོར་ལོའོ། །དེ་ལ་སྲིད་པ་ནི། ལས་ཀྱི་གཟུགས་

83-1-503b

ཀྱིས་སྒྲ་གཅན་ནོ། །དེ་ཡང་མིང་གསུམ་པ་ཅན་འདིར་འཁོར་ལོ་བྱུང་བ་ལས་འཇིག་རྟེན་བདུན་པོ་དེར་ཡོངས་སུ་འཁོར་བར་བྱེད་དོ། །ནིའི་སྒྲ་ནི། ངེས་པའི་དོན་ནོ། །དཔེར་ན། ཟླ་བ་ཤར་དུ་
ཡོངས་སུ་འཁོར་བར་བྱེད་པ་བཞིན། །སྲིད་པའི་འཁོར་ལོའོ། །དེ་བཞིན་དུ་རྫོགས་པར་འབྱུང་བ་ནི་མ་ཡིན་ནོ། །དེ་ལྟ་མོད་ཀྱི་ངེས་པ་ནི་མེད་དོ། །ཞེས་པས་ནི་སྒྲའོ། །དེ་ནས་ད་ནི་ལུས་ཅན་
ཐམས་ཅད་དབང་ཕྱུག་བྱེད་པ་པོ་དང༌། བྱེད་པ་ཅི་ཡིན་ཞེ་ན། བརྗོད་པར་བྱ་སྟེ། འགྲོ་བ་ཐམས་ཅད་ཕན་ཚུན་དུ་རྒྱུ་དང་འབྲས་བུ་ཡང་འགའ་ཞིག་ཀྱང་འདིར་མེད་དེ། སེམས་ཅན་ལ་
གཞན་དུ་ཉེ་བར་བཏགས་པ་ལས་སོ། རྒྱུའི་ཡང་འདི་ཡོངས་སུ་བྱེད་པ་ལ་རྒྱུར་ཉེ་བར་བཏགས་པ་ཙམ་མོ། །དེའི་ཕྱིར་རྫས་གཞན་ལ་སེམས་ཅན་དུ་བདེན་ནོ་ཞེས་སོ། །དེ་ནས་ད་ནི་
གནས་པའི་འཇིག་རྟེན་ལས་ཕ་རོལ་གྱི་འཇིག་རྟེན་དུ་རྗེས་སུ་འགྲོ་བ་ཅི་ཞེ་ན། བརྗོད་པར་བྱ་སྟེ། འཇིག་རྟེན་ཕ་རོལ་གྱི་དོན་ཙམ་ཡང་དངོས་པོ་སྟེ། འཕོ་བ་ནི་མེད་དོ། །འོན་ཀྱང་སྟོང་པ་
ཁོ་ན་ཡིས་སྟོང་པའི་ཆོས་རྣམས་རབ་ཏུ་འབྱུང་སྟེ། འཕོ་བ་ཡང་མེད་དོ། །ཆོས་རྣམས་ལས་ནི། བདག་གི་བ་མེད་པའི་ཉོན་མོངས་དང་ལས་ཀྱི་མིང་ཅན་ལྔ་པོ་རྣམས་ལས་བདག་དང་
དག་གི་བས་སྟོང་པའི་འབྲས་བུའི་མིང་ཅན་བདུན་པོའི་ཆོས་རྣམས་རབ་ཏུ་འབྱུང་སྟེ། འཕོ་བ་ཡང་མེད་དོ་ཞེས་པ་དེ་ལྟ་བུར་འཛིན་པའི་རང་བཞིན་དུ་བདག་ཏུ་གནས་པ་རྣམས་ལས་

83-1-504a

༄༅། །རང་བཞིན་དང་བྲལ་བའི་སྟོང་པའི་ཆོས་བདུན་པོ་རྣམས་རབ་ཏུ་འབྱུང་སྟེ། འཕོ་བ་ཡང་མེད་དོ། །དེའང་འདི་དག་བསྟན་པ་ཅི་ཞེ་ན། འདིར་བརྗོད་
པར་བྱས་ཏེ། ལེགས་པར་ཀློག་དང་སྒྲོན་མེ་རྒྱ། །མེ་ལོང་སྒྲ་དང་ཉི་མ་འཕོ། །ས་བོན་མིག་གིས་ངས་བསྟན་པ། །ཞེས་པ་ནི། དེ་ཁོ་ན་ཉིད་ལས་འགྲོ་བ་མེད་པ་ཉིད་དང༌།
རང་བཞིན་གྱིས་བདག་ཀྱང་མེད་དེ། ཐ་སྙད་དུ་འཇིག་རྟེན་ཕ་རོལ་ཡོད་དོ། །ཞེས་པའོ། །དཔེར་ན། བླ་མ་ལས་ཀློག་པར་བྱེད་པ་ནི། འཕོ་བ་ཡང་མེད་དེ། དེའི་དངོས་པོ་
བླ་མ་ལས་ཀློག་པ་ཉམས་པ་མེད་ལ། སློབ་མས་ཀློག་པ་ཡང་ཉམས་པ་མེད་ཅིང༌། སློབ་མས་ཀློག་པ་གཞན་མ་ཡིན་ནོ། །དེ་བཞིན་དུ་ཀུན་ཏུ་འབྱུང་བར་བྱེད་ན། རྒྱུ་མེད་
པ་ཅན་གྱི་ཉེས་པར་ཐལ་བར་འགྱུར་བའི་ཕྱིར་རོ། །དེ་བཞིན་དུ་འཆི་བར་བྱེད་པའི་སེམས་ནི། འཇིག་རྟེན་ཕ་རོལ་ཏུ་འགྲོ་བ་མེད་དེ། རྟག་པའི་ཉེས་པར་ཐལ་བའི་ཕྱིར་རོ།།
འཇིག་རྟེན་ཕ་རོལ་གཞན་ཁོ་ན་ལས་འབྱུང་བ་མ་ཡིན་ཏེ། དཔེར་ན། བླ་མ་ལས་ཀློག་པར་བྱེད་པའི་རྒྱུ་མཚན་ཅན་ནི། སློབ་མའི་ཀློག་པར་བྱེད་པའོ། །དེ་ཉིད་དེ་ལས་
གཞན་མ་ཡིན་པ་དེ་བཞིན་དུ་དེའོ་ཞེས་ནུས་པ་མངོན་པར་བརྗོད་དོ། །དེ་བཞིན་དུ་དེ་འཆི་བའི་མཐར་ཐུག་པའི་སེམས་ལ་བསྟེན་ནས་སྐྱེ་བའི་ཆ་ཤས་ཅན་གྱི་སེམས་དེ་ཉིད་

83-1-504b

གཞན་མ་ཡིན་ནོ། །དེ་བཞིན་དེ་ཡང་ནུས་པ་མངོན་པར་བརྗོད་དོ། །དཔེར་ན། མར་མེ་ལས་མར་མེའོ། །རྒྱ་ལས་ཕྱིར་རྒྱའོ། །བཞིན་ལས་མེ་ལོང་ལྔ་ལས་གཟུགས་བརྙན་ནོ། །སྒྲ་ལས་
བྲག་ཅའོ། །ཉི་མ་དང་ནོར་བུའི་འོད་དང་བུད་ཤིང་རྣམས་ལས་མེའོ། །ས་བོན་ལས་མྱུ་གུའོ། །དཔེར་ན་ཤུ་གའི་འབྲས་བུ་ཟོས་པའི་རྒྱུ་མཚན་གྱིས་གཞན་གྱིས་ཁ་འཛག་པ་ལས་
གཞན་མ་ཡིན་ནོ་ཞེས་རབ་ཏུ་ཤེས་པར་བྱའོ། །དེ་བཞིན་དུ་ཕུང་པོ་ལས་ཕྱིར་ཕུང་པོ་འཕོ་བ་མེད་པ་ཡང་མཁས་པ་རྣམས་ཀྱིས་ཀུན་ཏུ་དཔྱད་པའོ་ཞེས་སོ། །དེ་ལ་ཕུང་པོ་ནི།
གཟུགས་དང༌། ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་པར་ཤེས་པའི་མིང་ཅན་འདི་རྣམས་ཀྱི་ཕུང་པོ་ཉིད་མཚམས་སྦྱོར་བ་འདི་དག་ཕུང་པོ་ལྔ་པོ་རྣམས་སུ་ངེས་
པར་བརྟག་པར་བྱ་སྟེ། རྒྱུ་མེད་པ་ཅན་ཡང་མ་ཡིན་ལ་གཞན་ལས་འབྱུང་བ་ཡང་མ་ཡིན་ནོ། །འཇིག་རྟེན་འདི་ལས་འཇིག་རྟེན་འདོད་པ་ཡིན་ནོ། །དེ་ནས་མིག་ཀྱང་དངོས་པོ་
འཕོ་བ་མེད་དོ། །འདི་དེ་སྲིད་དུ་འདུ་བྱེད་འཁོར་བའི་རིམ་པའོ། །ཡང་གི་སྒྲ་ནི། ལྡོག་པ་སྟེ། དེའི་ཕྱིར་ཕྱིན་ཅི་ལོག་ཏུ་རྟོགས་པ་འདི་བྱའོ། །གང་གི་ཕྱིར་རྟག་ཏུ་སྡུག་བསྔལ་སྟོང་པའི་
བདག་ཉིད་ཅན་གྱི་དངོས་པོ་ཡིན་པ་དེའི་ཕྱིར་སོ་སོར་ཀུན་ཏུ་རྟོག་པའི་དངོས་པོ་ལ་ཀུན་ཏུ་རྨོངས་པར་མི་འགྱུར་རོ། །རྨོངས་པ་མེད་པའི་ཡིད་རྟག་ཏུ་སྐྱེ་བར་མི་བྱེད་དོ། །སྲུང་བ་

83-1-505a

༄༅། །མེད་པས་ཉེས་པར་མི་འགྱུར་རོ། །གདུག་པ་མེད་པས་རྟག་ཏུ་སྡིག་པའི་ལས་སུ་མི་འགྱུར་རོ། །ལས་སུ་གྱུར་པའི་དངོས་པོ་ཉེ་བར་མི་ལེན་ནོ། །ཉེ་བར་
ལེན་པ་མེད་པ་དང་མངོན་པར་འདུ་བྱད་པ་མེད་དོ། །དངོས་པོ་དང་དངོས་པོ་མེད་པ་གདགས་པ་མེད་དོ། །མ་སྐྱེས་པའི་ཕུང་པོ་ལ་ཡིད་རྣམས་སྡུག་བསྔལ་རྣམས་སུ་མི་འགྱུར་
རོ༑ ༑དེ་བཞིན་དུ་འདིར་རྣམ་པ་ལྔ་པོ་འདིའི་རྒྱུའི་ཟས་བྱིན་པ་ལས་འདིར་འབྲས་བུ་རྣམ་པ་བདུན་ཐོབ་ཀྱི་གཞན་མེད་པ་ལས་མི་འབྱུང་ངོ༌། །དེ་ཡང་ཐར་པ་ཞེས་བརྗོད་པར་
བྱའོ། །དེ་བཞིན་དུ་དད་པ་དང༌། རྟག་པ་དང༌། ཆད་པ་དང༌། འཕོ་བ་ལ་སོགས་པ་རྣམས་རྟག་ཏུ་ལྟ་བ་ངན་པ་དང་གྱ་ནོམ་པ་རྣམས་མི་འབྱུང་ངོ༌། །བཅོམ་ལྡན་འདས་ཀྱིས་
ཡང་འདིར་ཚིགས་སུ་བཅད་པ། རྐྱེན་ལས་འབྱུང་བ་མ་མཐོང་ཞིང༌། །དོན་ཉིད་ཀྱིས་ནི་ཚོར་བ་མེད། །སྐྱེ་བ་དང་ནི་འཇིག་པ་ཡང༌། །གང་གིས་འབྱུང་བར་རྣམ་པར་བརྟགས། །
འདི་ལ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །རྟེན་ཅིང་འབྲེལ་པར་འབྱུང་བའི་ལེའུ་
སྟེ་བཅུ་དྲུག་པའོ།།    །།ཁ་སྦྱོར་གྱི་ཚུལ་གྱིས་ཀྱང་གནས་པ་ལ་འཛམ་བུའི་གླིང་པའི་འཇིག་རྟེན་གྱི་འཛག་པའི་བདེ་བའོ། །དེ་རྣམས་ཚེ་བརྒྱ་པ་ལོ་བརྒྱའི་ཆེ་རྣམས་

83-1-505b

སོ། །བཅོམ་ལྡན་འདས་བུད་མེད་མེད་པ་ལས་ཇི་ལྟར་ཁུ་བ་རེངས་པར་འགྱུར། ཁུ་བ་རེངས་པ་དང་བྲལ་བས་ཚེ་རིང་པོ་རྗེས་སུ་འགྲོ་བ་མེད་དོ། །དེའི་ཕྱིར་འོག་ནས་སྟེང་དུ་རླུང་གི་རྒྱུ་
བ་རྗེས་སུ་བཅིང་བར་བྱེད་པ་ལས། སྲོག་བརྟན་པར་བྱས་པ་ལ་ལུས་ལ་རྒས་པ་དང་འཆི་བ་མི་འབྱུང་ངོ༌། །དང་པོར་ལུས་དག་པར་གྱུར་ནས་ཆོས་ཀྱི་ཕྱག་རྒྱ་རབ་ཏུ་བསྒྲུབ་པར་
བྱའོ༑ ༑ཕྱིའི་དགའ་བ་གང་དང་འདྲ་བ་དེ་དང་འདྲ་བ་བསྒོམ་པར་བྱའོ། །དེ་བཞིན་དུ་སླར་ཡང་རྣལ་འབྱོར་པས་ལུས་ཀྱི་ཕྱག་རྒྱའི་དགའ་བ་རྩོམ་པ་ལ་རྐང་པ་གཡོན་པས་ཚངས་པའི་
སྐུད་པ་ཀུན་ཏུ་བཅིར་ནས་ཁ་སྟེང་དུ་བྱས་ནས་ཧཱ་ཡིག་རྣམ་པར་བསམ་པར་བྱའོ། །སླར་ཡང་སཱིཏ་ཡིག་བྱས་ནས་ཧཱུཾ་ཡིག་སྙིང་གར་གནས་པའོ། །ཨཱཿཡིག་སླར་ཡང་བསྒོམ་པར་
བྱའོ༑ ༑འདབ་མ་བརྒྱད་པ་གེ་སར་དང་བཅས་པ་དེའི་དབུས་སུ་ཧྲཱིཿཡིག་འབར་བ་དེ་ལ་འོད་ཟེར་དང་བཅས་པའོ། །དེ་ལས་ངེས་པར་བྱུང་བའི་རི་མོ་དཀར་པོ་ངེས་པར་འབྱུང་བ་སླར་
ཡང་འོངས་ཏེ་པདྨ་འདབ་མ་དྲུག་ཅུ་རྩ་བཞི་པའི་དབུས་སུ་སོན་པར་བསམ་པར་བྱའོ། །སླར་ཡང་ཨ་ཡིག་བསམ་པར་བྱ་སྟེ། རྣལ་འབྱོར་པས་སྲོག་གི་རླུང་སླར་ཡང་བཅང་བར་བྱའོ།།
དེའི་ཕྱོགས་སུ་ལྷ་མོར་གསལ་བའི་ཚངས་པའི་མདུད་པ་ངེས་པར་བྱུང་ནས་བྷ་ག་དང་སྙིང་གར་ཡང་ལྡན་པར་བསམ་པར་བྱའོ། །པདྨ་འདབ་མ་བརྒྱད་པ་དེ་ལ་ཕྱོགས་སུ་དམ་

83-1-506a

༄༅། །པོར་བསམ་པར་བྱའོ། །མེའི་ཟུར་དུ་མེ་དང་དེ་བཞིན་དུ་སླར་ཡང་རླུང་དུའོ། །དབང་ལྡན་དུ་སྔོན་པོ་ཡང་ངོ༌། །དེ་བཞིན་དུ་སྲིན་པོའི་ཟུར་དུའོ། །དེའི་དབུས་
སུ་སོན་པའི་ཧཱུཾ་ཡིག་ཁ་དོག་ནག་པོ་འོད་ཟེར་དམར་པོ་ཅན་ནོ། །དེ་ལས་ངེས་པར་བྱུང་བའི་རི་མོ་སྤྱི་བོར་སོན་པ་རྣམ་པར་བསམ་པར་བྱའོ། །འོག་དང་སྟེང་དུ་ཧཱུཾ་ཡིག་ཁ་དོག་
ནག་པོ་འོད་ཟེར་དང་བཅས་པ་དེར་སོན་པ་བསམ་པར་བྱའོ། །རི་མོ་འབར་བར་བྱེད་པ་ནི། ཡང་ནས་ཡང་དུ་དེ་བཞིན་ནོ། །དེའི་ཚེ་ཁྱོགས་བྱ་བའི་སྒོམ་པ་བླ་མའི་མན་ངག་
ལས་སོ། །དེའི་ཚེ་གཏུམ་མོ་འབར་བས་དེ་བཞིན་གཤེགས་པ་ཐམས་ཅད་བསྲེགས་ཏེ། རི་བོང་ཅན་འཛག་པ་འོག་གི་བྷ་ག་ལ་དགའ་བ་ཆེན་པོའི་བདེ་བར་འགྱུར་རོ། །
སླར་ཡང་གཉིས་གཉིས་སྟེང་དུ་འགྲོ་བའི་དོན་དུ་སྲོག་དང་ཐུར་སེལ་འགོག་པ་ལས་སེམས་སྟོང་པ་ལ་ངེས་པར་སྦྱར་ནས་མྱོས་པར་བྱེད་དོ། །སླར་ཡང་སེམས་མྱོས་པར་
གྱུར་པ་ཇི་སྲིད་དུ་འཁྱིལ་བ་བཅིངས་པའི་སྦྱོར་བ་ལས། དེའི་ཚེ་འཁོར་བ་ལས་འབད་པས་ཀུན་ནས་གཡས་སུ་འཁོར་བ་མེད་པར་བྱ་སྟེ། སླར་ཡང་ཁོ་ཌའི་སྒྲ་ཉེ་བར་གནས་
སོ། །ཆོས་ཀྱི་འཁོར་ལོ་ལ་ཧཱུཾ་ཡིག་གི་ནཱ་ད་ས་སླར་ཡང་གནས་སུ་རབ་ཏུ་བཀུག་ནས་ལོངས་སྤྱོད་རྫོགས་པའི་འཁོར་ལོ་ལ་རྩ་གཉིས་རབ་ཏུ་གཡོ་བར་བྱས་ནས་སླར་ཡང་

83-1-506b

བརྟན་པར་བཅིང་བར་བྱའོ། །གཡོན་པ་གཉིས་པོ་དེ་ལ་ཞུ་བར་གྱུར་པར་དེའི་ཚེ་འོང་བར་འགྱུར་རོ། །དེ་ལ་ཡང་དག་པར་སྦྱངས་པར་འགྱུར་རོ། །སླར་ཡང་ཡེ་ཤེས་ཀྱི་འཁོར་ལོ་ལ་སྲུབ་པར་
བྱེད་པ་དང༌། འོ་བྱེད་པ་ནི། བླ་མའི་མན་ངག་ལས་སོ། །སླར་ཡང་འཁོར་ལོ་གསུམ་པོ་མྱོས་པར་བྱེད་པའི་སྦྱོར་བས་སྦྱང་བར་བྱའོ། །སྟེང་དུ་སོང་བ་དེ་ལ་བདེ་བ་ཆེན་པོ་བརྟན་པར་
འགྱུར་ཏེ། འདི་རྣམས་ལམ་གྱི་མཆོག་སྟེ་ཕུལ་དུ་བྱུང་བའི་ལྷ་རྣམས་ཀྱི་སྤྱོད་ཡུལ་མ་ཡིན་ནོ། །གང་ཞིག་ཤེས་པ་བསོད་ནམས་དང་ལྡན་པ་དང༌། འཇིག་རྟེན་གསུམ་དང་བཅས་པས་
མཆོད་པར་འགྱུར་རོ། །ལོ་གཅིག་ཏུ་གོམས་པས་ཆེས་ཕྲ་བའི་ལུས་སུ་འགྱུར་རོ། །སྒྲ་ཆེན་པོའི་རང་བཞིན་རབ་ཏུ་སྨྲའོ། །དེ་བཞིན་དུ་སེམས་ཕྲ་བའི་རང་བཞིན་དང་འདོད་པའི་དོན་ལ་
ཀུན་ཏུ་རྒྱུ་སྟེ། གདུལ་བྱའི་ཆེད་དུ་རྒྱ་མཚོ་དང་ནམ་མཁའ་ལ་ཡང་འགྲོའོ། །གང་འདོད་པ་དེ་བྱེད་དོ། །བློ་བཟང་རྩེ་བར་བྱེད་ཅིང་དགའ་བར་བྱེད་དོ་ཞེས་གཤིན་རྗེའི་གཤེད་དམར་
པོའི་རྒྱུད་དུ་གོམས་པའི་ལེའུ་སྟེ་བཅུ་བདུན་པའོ།།    །།བཅོམ་ལྡན་འདས་མས་གསོལ་པ། བཅོམ་ལྡན་འདས་ཀྱེ། ལྟད་མོ་ལ་སོགས་པ་མངའ་བདག་གསུང་དུ་
གསོལ༑ སྦྱོར་བ་སྣ་ཚོགས་མ་ལུས་ཉིད། །དེ་བཞིན་དུས་ཀྱི་མཚན་ཉིད་དང༌། །རང་གཟུགས་ལུས་ཀྱི་འཁྲུལ་འཁོར་ནི། །ད་ལྟ་བཀའ་དྲིན་མཛད་དུ་གསོལ། །དེ་ནས་བཅོམ་ལྡན་

83-1-507a

༄༅། །འདས་ཀྱིས་བཀའ་སྩལ་པ། ལྷ་མོ་ལེགས་སོ་ལེགས་པར་བྱས། །ཁྱོད་ཀྱིས་གང་གཞན་བྱས་ཏེ་བཤད། །ཨོཾ་ཛྭཱ་ལ་ཀ་རཱ་ལ་པ་ད་ནེ་སརྦཱ་སཏྭ་ཧཱ་ལ་ཧཱ་ལ་བཛྲེ་
སུ་བཛྲེ་སྥཱ་ར་སྥཱ་ར་ཡ་སྥཱ་ར་ཡ་སརྦ་མེ་གྷ་བཱ་ཏ། བྲྀཥྚི་སྟྭམྦྷ་ཡ་སྥོ་ཊ་ཡ་སྥོ་ཊ་ཡ་གྷཿགྷཿགྷཿསརྦ་པཱ་ནཱི་ཡཾ་ཤོ་ཥ་ཡ་ཧཱུཾ་ཕཊ། གསང་སྔགས་འདི་དག་བཟླས་པར་བྱ་ཞིང་ཁྲོ་བོའི་
ལྟ་སྟངས་ཀྱིས་ནམ་མཁའ་ལ་བལྟ་བར་བྱའོ། །རླུང་དང་སྤྲིན་ལ་སོགས་པ་འཇོམས་པར་བྱེད་དོ། །ཨོཾ་ཕཊ་ཀཱ་ར་ཕེཾ་ཧ་ཧ་ཧཱ་ཧཱ་ཕཊ་ཨོཾ་ཧྲཱིཿཥྚཱི་བི་ཀྲཾ་ཏཱ་ན་ན་ས་རྦ་ཀྲོ་དྷཱ་ན་ཀཱི་ལ་ཡ་
ཀཱི་ལ་ཡ་བཛྲ་དཎྜེ་ན་ཨཱ་ཀོ་ཊ་ཡ་ཨཱ་ཀོ་ཊ་ཡ་ཧཱུཾ་ཧཱུཾ་ཕཊ་ཕཊ་སྭཱཧཱ། ཧྲཱིཿབརྗོད་ནས་ལྷའི་བདག་ཉིད་ཀྱི་རྡུལ་རྣམ་པ་བདུན་སྦྱིན་པར་བྱ་སྟེ། སྦྲུལ་འབྲོས་པར་བྱེད་དོ། །ཨོཾ་ཡ་མཱནྟ་
ཀ་ཧྲཱིཿཥྚྭཱི་ཧཱུཾ་ཧཱུཾ་ཕཊ་ཕཊ་ཏྲཱ་ས་ཡ་ཏྲཱ་ས་ཡ་ཙཎྜ་ཙཎྜ་པྲ་ཙཎྜ་པྲ་ཙཎྜ་ཧཱུཾ་ཕཊ། ཅེས་པས་མ་ཧེ་འབྲོས་པར་བྱེད་དོ། །ཨོཾ་མ་མ་བརྡ་ནེ་མ་རྡ་ཡ་མ་རྡ་ཡ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ།
ཞེས་པ་འདིས་སྡིག་པའི་ནད་འཇོམས་སོ། །ཨོཾ་ཀྲོ་དྷ་ན་སཾ་ཀྲོ་དྷ་ཡ་སཾ་ཀྲོ་དྷ་ཡ་སྭཱཧཱ། ཞེས་པ་གཤིན་རྗེའི་གཤེད་དམར་པོའི་རྒྱུད་ཀྱི་རྒྱལ་པོར་སྔགས་ཀྱི་ལས་རབ་འབྱམ་གྱི་
ལེའུ་སྟེ་བཅོ་བརྒྱད་པའོ།།    །།ལྷ་མོས་གསོལ་པ། ཀྱེ་བཅོམ་ལྡན་འདས། གཏུམ་པོ་ཆེན་པོ་ཁྲོས་པ་ཞེས་བྱ་བའི་ཁྲོ་བོ་ཆེན་པོའི་དབང་ཕྱུག་དེའི་སྔགས་ཀྱི་

83-1-507b

ལས་རབ་འབྱམས་གསུང་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། དཔའ་བོ་ཆེན་པོ་མི་གཡོ་བ། འཇིགས་པའི་ཡང་འཇིགས་པར་བྱེད་པ་རྒྱན་ཐམས་ཅད་ཀྱིས་བརྒྱན་
པའི་དཔའ་བོ་རལ་གྲི་དང་སྡིགས་མཛུབ་འཆང་བ་གཏུམ་པོ་ཁྲོས་པ་ཆེན་པོའི་ང་རྒྱལ་དུ་བྱས་ནས་སྔགས་བཟླས་པར་བྱའོ། །ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་པའི་གསང་སྔགས་
ཆེན་པོ་གང་གི་དཔུང་པར་སོན་ཅིང་གནས་པ་དེ་བདུད་ཐམས་ཅད་ལས་ངེས་པར་རྒྱལ་བར་འགྱུར་རོ། །ཨོཾ་ཀྲོ་དྷ་ནེ་སཾ་ཀོ་ཥ་ཎེ་བྷེ་ད་ནེ་ཧཱུཾ་ཕཊ། ཆུ་ལ་མངོན་པར་བསྔགས་ནས་སྦྱིན་པར་
བྱ་སྟེ་གཟེར་སེལ་བར་འགྱུར་རོ། །ཨོཾ་སནྟྲཱ་ཨཱ་ས་ནེ་མོ་ཧཱ་ཡ་ཧཱུཾ་ཕཊ་ཞེས་པ་འདིས་སྤྱི་གཙུག་ཏུ་བཅིངས་ན་མི་མཐོང་ངོ༌། །ཨོཾ་ཨ་ཙ་ལེ་སཉྩ་ལེ་ཆེ་གེ་མོའི་མུ་ཁཾ་ཀཱི་ལ་ཡ་ཧཱུཾ་ཕཊ། མྱོས་
བྱེད་ལ་གཟུགས་བརྙན་བྱས་ནས་གྲོ་ག་ལ་བ་བླས་བྲིས་ནས་དེའི་ཁར་བཅུག་སྟེ། ཕུར་ཕུས་བཏབ་ལ་ལམ་བཞི་མདོར་སྦ་བར་བྱ་སྟེ། ཕྱིར་རྒོལ་བའི་ཁ་ལ་ཕུར་བུས་གདབ་བོ། །
ཨོཾ་སརྦྦ་མཱ་ར་བྷཉྫ་ནེ་ཆེ་གེ་མོའི་བཱ་དཽ་ཀཱི་ལ་ཡ་ཧཱུཾ་ཕཊ། སླར་བཞིན་དུ་སྙིང་གར་བཅུག་ནས་རྐང་པ་དག་ལ་ཕུར་བུས་གདབ་པར་བྱ་སྟེ། འགྲོ་བ་དང་འོང་བ་རེངས་པར་བྱེད་དོ། །ཨོཾ་བི་
ཀྲཾ་ཏཱ་ན་ན་སཱ་ར་བ་ལ་བྷཉྫ་ནེ་ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ་བཛྲ་བཱ་ཤེ་ན་ཆེ་གེ་མོ་སཻ་ནྱཾ་བནྡྷ་བནྡྷ། ཨོཾ་ཧཱུཾ་ཕཊ་ཁཿཥཿཧཱ་ཧཱ་ཧཱི་ཧཱི་ཕེཾ་ཕེཾ་ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། སྔར་བཞིན་དུ་

83-1-508a

༄༅། །བཅུག་ནས་སྡེའི་བདག་པོའི་གོས་ལ་ཕུར་བུས་གདབ་སྟེ། གཟུགས་བརྙན་ཁ་འོག་ཏུ་བྱས་ཏེ་སྦ་བར་བྱའོ། །ཕ་རོལ་གྱི་སྡེ་འོང་བ་རེངས་པར་བྱེད་དོ། །ཨོཾ་ད་
ཧ་ད་ཧ་པ་ཙ་པ་ཙ་མ་ཐ་མ་ཐ། ཛྭཱ་ལ་ཛྭཱ་ལ། ཛྭཱ་ལ་ཡ་ཛྭཱ་ལ་ཡ། གྲྀཧྞ་གྲྀཧྞ་ཛྭ་ལ་ཧཱུཾ་ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། དུར་ཁྲོད་ཀྱི་གོས་ལ་གཞན་གྱིས་མི་ཐུབ་པ་སོར་མོ་བརྒྱད་
ཀྱི་ཚད་ལ་ལྷ་སྦྱིན་མངོན་པར་བྲིས་ནས་སྔགས་ཀྱི་ཕྲེང་བས་བསྐོར་ཏེ་མྱོས་བྱེད་གཟུགས་བརྙན་གྱི་སྙིང་གར་བཅུག་ནས་ཤིང་ལ་གཞག་པར་བྱའོ། །དེ་ནས། ཨོཾ་ཙཎྜ་མ་ཧཱ་རོ་
ཥ་ཎ་ཆེ་གེ་མོ་ལ་ཛྭ་རེ་ཎ་གྲྀཧྞ་པ་ཡ་ཧཱུཾ་ཕཊ། ཞེས་བཟླས་ནས་དུར་ཁྲོད་ཀྱི་མེ་ལ་གདུང་བར་བྱའོ། །སེང་ལྡེང་དང་རྒྱ་ཤུག་གི་མེ་ལའོ། །དགྲ་རྣམས་ལ་རིམས་བྱེད་དོ། །ཨོཾ་
ཛ་ཡ་ཛ་ཡ་པ་ར་ཛ་ཡ་ནི་རྫི་ཏ་ཡ་ནྟྲ་ཧཱི་ཧཱི་སྥོ་ཊ་ཡ་སྥོ་ཊ་ཡ་ཨུཙྪཱ་ཊ་ཡ་ཨུཙྪཱ་ཊ་ཡ། ཤཱི་གྷཾ་ཀརྨ་ཀུ་རུ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། དུར་ཁྲོད་ཀྱི་རས་ལ་བྲིས་ནས་སྐུད་པ་སྔོན་པོས་
དཀྲིས་ནས་དབུར་མ་འམ། མགུལ་ལམ། མགོ་བོའམ། རྐེད་པར་འཅང་བར་བྱེད་ན་གཞན་གྱི་སྔགས་རབ་ཏུ་མི་འབྱུང་ངོ༌། །ཨོཾ་ཙཎྜ་མ་ཧཱ་སེ་ན་གྲ་ས་གྲ་ས་ཁ་ཁ་ཁཱ་ཧི་ཁཱ་ཧི།
ཤོ་ཥ་ཡ་ཤོ་ཥ་ཡ། མ་ར་མ་ར་མཱ་ར་ཡ་མཱ་ར་ཡ་ཆེ་གེ་མོ་ཨོཾ་ཕཊ། དུར་ཁྲོད་ཀྱི་རལ་པ་བྲིས་ནས་སྔར་བཞིན་དུ་གཟུགས་བརྙན་དུ་བཅུག་སྟེ་སོར་མོའི་ཚད་ཀྱི་རུས་པའི་ཕུར་པས་

83-1-508b

སམ༑ ལྕགས་ཀྱི་ཕུར་པས་ཕུར་བུས་བཏབ་ནས་དུར་ཁྲོད་དུ་ཁ་འོག་ཏུ་བྱས་ནས་སྦས་ན་ཉི་མ་བདུན་གྱིས་འཆི་བར་བྱེད་དོ། །ཨོཾ་ཙཎྜ་མ་ཧཱ་རོ་ཥ་ཎ་ཆེ་གེ་མོ་ཨུཙྪ་ཊ་ཡ་ཧཱུཾ་ཕཊ། ནིམ་པའི་ཤིང་
བྱ་ཁྭ་ཏའི་ཚང་ན་གནས་པ་བླངས་ཏེ། དུར་ཁྲོད་ཀྱི་མེས་བསྲེག་པར་བྱའོ། །དེའི་ཐལ་བ་ལ་བརྒྱ་རྩ་བརྒྱད་དུ་མངོན་པར་བསྔགས་ཏེ། ཁྱིམ་དང་གོས་ལ་གཏོར་ཏེ་གཞག་གོ །རྔ་མོ་ལ་ཞོན་
པ་གཡོན་པར་བྱེད་པའི་ཞགས་པས་བཅིངས་ནས་ལྷོའི་ཕྱོགས་སུ་དྲངས་པར་ཡིད་ཀྱིས་བསམ་པར་བྱ་སྟེ། སྐྲོད་པར་བྱེད་དོ། །ཨོཾ་དྭེ་ཥེ་དྭེ་ཥེ་བཛྲེ་ཆེ་གེ་མོས་བི་དྭེ་ཥ་ཡ་ཨོཾ་ཙཎྜ་མ་ཧཱ་
རོ་ཥ་ཎ་ཧཱུཾ་ཕཊ། འཐབ་བཞིན་པའི་གླང་པོ་དག་གི་རྡུལ་བཟུང་ནས་བསྒྲུབ་བྱའི་གཟུགས་བརྙན་བྱས་ནས་གཉིས་པོ་ལ་བསྣུན་པར་བྱའོ། །ཕན་ཚུན་སྡང་བར་བྱད་དོ། །ཨོཾ་ཙཎྜ་མ་ཧཱ་རོ་ཥ་
ཎ་ཧྲིཿཧྲིཿཧྲེཾ་གོ་ར་རཱུ་བེ་ཎ་ཙ་ཊ་ཙ་ཊ་པྲ་ཙ་ཊ་པྲ་ཙ་ཊ། ཧ་ན་ཧ་ན་གྷཱ་ཏ་ཡ་གྷཱ་ཏ་ཡཱ་ཀཌྜྷྱ་ཀཌྜྷྱ་པྲ་སྥུ་ར་པྲ་སྥུ་ར། པྲ་སྥཱ་ར་ཡ་པྲ་སྥཱ་ར་ཡ། ཀཱི་ལ་ཡ་ཀཱི་ལ་ཡ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་
ཡ་ཆེ་གེ་མོ་ལ་ཧཱུཾ་ཕཊ། གྲོ་ག་ལ་ཏ་ལའི་སྨྱུ་གུས་རུས་སྦལ་སོར་དྲུག་པར་མཉམ་པར་བྲིས་ནས་རྐང་པ་བཞི་ལ་ཧྲིཾ་གི་ཡི་གེ་དང༌། ཁའི་དབུས་སུ་ཥྚཱིཿཡི་གེའོ། །སྡང་བར་འགྱུར་རོ། །དེ་
ནས་བྲིས་པའི་བསྒྲུབ་བྱ་དེའི་རྒྱབ་སྔགས་ཀྱི་ཕྲེང་བ་གཞན་གྱིས་ཀུན་ཏུ་དཀྲིས་ཏེ་མཆོད་ན། དེ་ནས་བརྩམས་ཏེ་འདོད་པ་ཡོངས་སུ་ཉམས་ཏེ་རུས་སྦལ་བཞིན་དུ་མང་པོས་ཡོག་པར་

83-1-509a

༄༅། །བྱེད་དོ། །སྲད་བུ་དམར་པོས་ཀུན་ཏུ་དཀྲིས་ནས་རྐང་པ་རབ་ཏུ་བསྡུས་ནས་མི་འདེགས་པར་བྱས་ལ། རྐང་པ་གཡོན་པས་གདེག་པར་བྱའོ། །ཆེ་གེ་མོ་མེ་བ་ས་
མཱ་ན་ཡ་ལན་བདུན་གྱིས་དགྲའི་ཁ་རེངས་པར་བྱེད་དོ། །ཨོཾ་ཙི་ལི་ཙི་ལི། མི་ལི་མི་ལི་ནཱ་ལི་ཏེ་ཧཱུཾ་ཕཊ། མིག་འཛུམ་པ་ཉམས་པར་བྱེད་དོ། །ཨོཾ་ཙྪཱིཾ་ཙྪཱིཾ་ཙྪཱིཾ། ཤོ་ཥ་ཡ་ཤོ་ཥ་ཡ་དྷ་ར་དྷ་ར།
བནྡྷ་བནྡྷ། ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། རོའི་རུས་པའི་ཕུར་པ་སོར་བདུན་པའི་ཆེད་ལ་བརྒྱ་རྩ་བརྒྱད་དུ་མངོན་པར་བསྔགས་ནས་བ་ལང་གནས་སུ་སྦས་ན་འོ་མ་མི་འཛག་གོ། །ཨོཾ་
བ་ལི་པཏྟྲཾ་བ་ཏ་ཡ་སུ་ར་བ་རི་མ་ཛྙཱ་པ་ཡ་ཏི་ཛྭཱ་ལ་ཡ་ཛྭཱ་ལ་ཡ། ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། གྲོག་མཁར་གྱི་སའི་གོང་བུ་ལ་བརྒྱ་རྩ་བརྒྱད་དུ་མངོན་པར་བསྔགས་ཏེ་ཚོང་པའི་
ཁྱིམ་དུ་སྦ་བར་བྱ་སྟེ། ཟོང་མི་བྲིན་ནོ། །ཨོཾ་ཧྲིཾ་ཧྲིཾ་ཏྲཾ་བྲཾ་ཡ་མ་མ་ཐ་ནི་ཨཱ་ཀཌྜྷྱ་ཨཱ་ཀཌྜྷྱ་ཀྵོ་བྷ་ཡ་ཀྵོ་བྷ་ཡ། སརྦཱ་ཀཱ་མ་པྲ་སཱ་དྷ་ནེ་ཧཱུཾ་ཧཱུཾ་ཕཊ་ཕཊ་སྭཱཧཱ། གྲོ་གའི་འདབ་མ་ལ་གུར་གུམ་དང༌།
ཡང་དག་པར་ལྡན་པས་ལྷ་ཕྱག་གཉིས་པ་ལག་ན་ཞགས་པ་དང་ལྕགས་ཀྱུ་ཅན་འདོད་པ་དྲག་ཅིང་འཇིགས་པར་བྱེད་པ་བྲིས་ལ། གླང་པོ་ཆེའི་ཆང་དང་ཟླ་མཚན་དང་མེ་ཏོག་
གི་སྔགས་ཀྱིས་ཡི་གེ་རྣམས་སྤེལ་བར་བྱའོ། །ཨོཾ་སྤྱི་བོར་རོ། །ཧཱུཾ་སྙིང་གར་རོ། །ཧྲིཾ་ལྟེ་བར་རོ། །ཏཾ་མིག་ཏུའོ། །དེ་ལ་སྔགས་ཀྱི་ཕྲེང་བས་བསྐོར་ནས་ཁྲག་གིས་ཀུན་ཏུ་བཀང་

83-1-509b

ཞིང་༑ ཕྱེ་མར་བྱས་ཏེ་སྐྱེས་པ་དང་བུད་མེད་ཀྱི་ཐོད་པར་བཅུ་ནས་མར་དང་སྦྲང་རྩིས་བཀང་སྟེ་མྱོས་བྱེད་ཀྱི་ས་དང་སྲད་བུ་དམར་པོས་དཀྲིས་ནས་མགོ་བོའི་གནས་སུ་སྦ་བར་བྱའོ།།
རྐང་པ་གཡོན་པས་མནན་ནས་བཟླས་པར་བྱ་སྟེ། སྟོང་ཕྲག་ཉི་ཤུ་རྩ་ལྔས་གྲོང་འཁྲུག་པར་འགྱུར་རོ། །ཨོཾ་ཨཱ་ཀཌྜྷྱ་ཨཱ་ཀཌྜྷྱ་མོ་ཧ་ཡ་མོ་ཧ་ཡ་ཆེ་གེ་མོ་མེ་བ་བ་ཤཱཾ་བྷ་བ་ཏུ་སྭཱཧཱ། ལྟོ་
བའི་སྲིན་བུ་ཕྲ་མོའི་ཕྱེ་མ་དང་ཁུ་བ་དང་མིང་མེད་ཀྱི་ཁྲག་དག་གིས་བ་ཌི་ཀ་བྱས་ནས་མངོན་པར་བསྔགས་ཏེ་བཟའ་བ་དང་བཏུང་བ་ལ་སྦྱིན་པར་བྱའོ། །གྱེན་དུ་འཁོར་བའི་འདབ་
མ་དག་དང༌། བུང་བའི་གཤོག་པ་དག་དང༌། རྒྱལ་པོ་གཉིས་ཀྱི་སོ་དག་དང༌། ཤི་བའི་ཕྲེང་བ་རྣམ་པར་བཏགས་པའི་ཕྱེ་མ་འདིས་རྒྱལ་བའི་ལུས་ཅན་ལུས་ཅན་གྱི་རྗེས་ནས་
རྗེས་ནས་རྒྱུག་གོ །ཨོཾ་ཤྭེ་ཏེ་གྲྀ་དྷྲི་ཎཱི་ཁཱ་ཧི་བི་ཥཉྩ་རུ་པི་ཎཱི་ཁཿཁཿཨ་ཏི་མྲྀཏྟྭ་དྭཱ་རེ་ཙཱི་ར་ཀ་བཱ་བཱ་ས་བཎྟཱ་བེ་ཤཿཧཿཧཿསཿསཿཙཎྜ་མ་ཧཱ་རོ་ཥ་ཎ་སེ་ན་ཨཱ་ཛྙཱ་པ་ཡ་ཏི་སྭཱཧཱ། ཡང་ན།
ཨོཾ་སཾ་ཀཱ་རི་ཎི་ཙཾ་བཾ་ཧཱཾ་ཧཾ་ཧཱུཾ་ཧཱ། དུག་ཐམས་ཅད་འཇོམས་པར་བྱེད་དོ། །ཨོཾ་ནཱ་གཱ་རི་བཱ་མ་ནེ་ཧ་ར་ཧ་ར་ཕཊ་ཕཊ། ཨོཾ་ཨཱ་ཎེ་ཀཱ་ཎེ་ཆེ་གེ་མོ་བ་ཤཱཾ་ཀུ་རུ་སྭཱཧཱ། དྲི་བཟང་པོ་ཅན་གྱི་
མེ་ཏོག་དཀར་པོ་སྦྱིན་པ་ལས་དབང་དུ་བྱེད་དོ། །ན་མོ་བི་ཏཱ་གཱ་ཡ་མཻ་ཏྲི་སིདྡྷ་ལོ་ཙ་སྭཱཧཱ། ཆུ་ལ་མངོན་པར་བསྔགས་ནས་དེས་མིག་བརྐུས་པ་ལས་རབ་རིབ་འཇོམས་པར་བྱེད་

83-1-510a

༄༅། །དོ༑ ༑ཨོཾ་བན་ཁ་ཁ་ཙུརྞ་ཁཱ་ནཱ་ཏན་པྲ་བྷ་བ་ཏི། ཨཱ་དིཪྱ་ར་ཐ་བེ་གེ་ན་བ་སུ་དེ་བ་བ་ལེན་ཙ། ག་རུ་ཌ་པཱ་ཀྵི་ས་དེ་ན་བྷཱུ་མྱ་གཙྪ་བི་ཥཾ་སྭཱཧཱ། སྦྲུལ་དང་སྡིག་
པ་དང༌། ཀརྐ་ཊ་ལ་སོགས་པའི་དུག་འཇོམས་པར་བྱེད་དོ། །ཨོཾ་ཙཱ་མུཎྜེ་ཨ་ཛི་ཏེ་ཨ་པ་རཱ་ཛི་ཏེ་ཨ་པ་རཱ་ཇི་ཏེ་ཕུ་ཕུ་རཀྵ་རཀྵ་སྭཱཧཱ། བོང་བ་ལ་ལན་བདུན་མངོན་པར་བསྔགས་ནས་ཕྱོགས་
བཞིར་འཕང་བར་བྱའོ། །དེ་བཞིན་དུ་གཅིག་གཞག་པར་བྱའོ། །ཨོཾ་ཛམྦྷ་ནཱི་སྟམྦྷ་ནཱི་མོ་ཧ་ནཱི་སརྦ་དུཥྚ་པྲ་ཤཱ་མ་ནི་སྭཱཧཱ། ཆོམ་རྐུན་མི་འབྱུང་ངོ༌། །ཨོཾ་ན་མཿཙཎྜ་ཀྲོ་དྷཱ་ཡ་ཧུ་
ལུ་ཧུ་ལུ་ཏིཥྛ་ཏིཥྛ་བནྡྷ་བནྡྷ་མོ་ཧ་ཡ་མོ་ཧ་ཡ་ཧ་ན་ཧ་ན་ཧཱུཾ་ཕཊ། མེ་ཏོག་ལ་སོགས་པ་ལ་ཡོངས་སུ་བཟླས་ཏེ་བྱིན་པ་ལ་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ་ཨོཾ་ཊཿསུཿབིསྨ་
རེ་སྭཱཧཱ། ཀེ་ཏ་ཀི་འདབ་མ་ལུས་ལ་བཅངས་ན་རིམས་ཐམས་ཅད་འཇོམས་པར་བྱེད་དོ། །ཞེས་པ་གཤིན་རྗེའི་གཤེད་དམར་པོའི་རྒྱུད་དུ་དཔའ་བོ་གཅིག་པའི་སྒྲུབ་ཐབས་ལ་
སོགས་པ་འཁྲུལ་འཁོར་དང༌། སྔགས་ཀྱི་ལེའུ་སྟེ་བཅུ་དགུ་པའོ།།    །།བཅོམ་ལྡན་འདས་མས་གསོལ་བ། བཅོམ་ལྡན་འདས་ལྟད་མོ་ཉན་པར་འཚལ་
ལོ༑ ༑ཤཱ་ཁོ་ཊ་ཀའི་རྩ་བ་དང༌། བ་རུ་རའི་རྩ་བ་གཅིག་ཏུ་བྱས་ནས་ཁྱིམ་དུ་གཞག་པར་བྱ་སྟེ། རྩོད་པར་འགྱུར་རོ། །ད་དྷུ་རའི་མེ་ཏོག་གི་དབུས་སུ་གནས་པའི་གུཎྜ་ཀ་དྲི་བཟང་

83-1-510b

པོའི་མེ་ཏོག་གི་དབུས་སུ་བཅུག་པ་ཙམ་གྱིས་མགོ་ལ་གཟེར་འབྱུང་ངོ༌། །རྩབ་མོས་ཉམས་པར་བྱས་པས་གྲོལ་ལོ། །ཁྱི་མོའི་མངལ་གྱི་མལ་སྟན་དེས་བདུགས་ཏེ་བསྐོར་ལ་
རྨ་བྱའི་མཇུག་མས་གཡས་སུ་བསྐོར་བས་རི་མོ་འཕྲོག་གོ །གཡོན་དུ་བསྐོར་བ་ཡིས་ཐར་རོ། །ཁྭ་ཏའི་སྙིང་ཁྲག་གིས་ཤིང་ཨ་མྲའི་འདབ་མ་ལ་དེའི་གཟུགས་བརྙན་བྲི་བའི་
ཚུལ་གྱིས་བྲིས་པའི་འཁྲུལ་འཁོར་གང་གི་བཤང་བ་ལ་བཞག་པ་དེ་ཁྭ་ཏས་བཟའ་བར་བྱེད་དོ། །བྷ་གའི་རྣམ་པས་དོང་བྱས་ནས་བུད་མེད་ཀྱི་བཤང་བ་དང་སྡིག་པ་དང༌།
པཏྟྲི་ཀ་དང་ལྡན་པ་བཅུག་ནས་བྱུག་པར་བྱ་སྟེ། དེའི་ལམ་དུ་གནོད་པར་བྱེད་དོ། །ཤིང་སྣུ་ཧའི་འོ་མས་བསྒོས་པའི་ཏིལ་གྱི་ཏིལ་མར་བསྐུས་པ་ལས་མགོ་སྐྱེས་དཀར་པོར་འགྱུར་
རོ༑ ༑སྐྲ་བཞར་བ་ཡིས་ཐར་རོ། །བྱི་ལ་མོའི་ཕྲུ་མ་དང༌། མི་མོའི་ཕྲུ་མ་དག་གིས་བདུགས་པ་ལས་ཟླ་བའི་རི་མོ་མི་མཐོང་བར་བྱེད་དོ། །སྦྲང་རྩིའི་བདུགས་པས་ཐར་རོ། །རྔ་མོའི་
ཐོད་པ་དང༌། དབྱུག་པ་དཀར་པོ་དང༌། སྐུད་པ་ལ་བ་བླས་བསྐུས་ནས་ལག་པ་ལ་བསྐུས་ནས་ཉི་མར་བྱས་ན་རི་མོ་མཐོང་ངོ༌། །ལག་པ་བཀྲུས་པ་ལས་ཐར་རོ། །བུད་མེད་ཀྱི་ཕྲུ་
མའི་བདུགས་པ་ལས་རི་མོ་འགེབས་པར་བྱེད་དོ། །གུ་གུལ་གྱིས་བ་དུགས་པ་ལས་ཐར་རོ། །སྦལ་པའི་ཞུན་མར་གྱིས་མིག་སྨན་ལས་ཁྱིམ་དུ་འབྲེལ་བའི་སྦྲུལ་མཐོང་ངོ༌། །མར་མེ་

83-1-511a

༄༅། །མནལ་བའི་མེ་ལ་མུ་ཟིའི་ཕྱེ་མ་བྱིན་པ་ལས་འབར་བར་བྱེད་དོ། །ཤིང་སྣ་ཧིའི་རྩ་བ་དང་བུ་རམ་ཟོས་ན་གཉིད་མེད་པར་འགྱུར་རོ། །ཀཱ་མ་ཙིའི་རྩ་བ་
གཙུག་ཏོར་དུ་བཅིང་བར་བྱ་སྟེ། གཉིད་མེད་པར་འགྱུར་རོ། །ཀླུ་འདུལ་བར་བྱེད་པ་དྲོཾ་ཎིའི་མེ་ཏོག་གི་རྩ་བ་དང༌། ཡུང་བ་དང༌། འབྲས་ཐུག་པོ་ཆེ་བཏགས་ནས་དྲིལ་ཕྱིས་བྱས་
པ་ལས་ཚུ་ཡོངས་སུ་ཟད་པ་ལས་རྒྱལ་ལ། །ཤིང་ཤལ་མ་ལའི་རྩ་བ་ལ་མཚལ་དང་ལྡན་པ་ཟོས་པ་ལས་མེ་ཏོག་ལྟུང་བར་བྱའོ། །ཀཾ་གུཥྛ་དང༌། མ་དིར་ཡ་སྦྱིན་པར་བྱ་བའམ།
ཡང་ཏམྦུ་ལ་ཡིས་རྡུལ་དང་བྲལ་བར་འགྱུར་རོ། །ཤིང་སྣུ་ཧའི་ལོ་མ་དང་མན་ཊའི་ས་བོན་དང༌། གུ་ཎའི་ཕྱེ་མས་བུ་རམ་དང་ལྷན་ཅིག་ཟོས་པ་ལས་ཁྲག་ལྟུང་ངོ༌། །ཚུ་ཚུན་
དྷ་རའི་ཕྱེ་མས་རྟའི་སྣ་ལ་བསྐུས་ན་ཟས་མི་བྱེད་དོ། །ཙནྡན་གྱིས་བཀྲུས་པ་ལས་ཐར་རོ། །ཤིང་ཀེ་ཏའི་རྩ་བ་མགོ་ལ་བཅིང་བར་བྱ། ཤིང་འབྲ་གོའི་རྩ་བ་ལག་པ་ལ། ཤིང་
ཏ་ལའི་རྩ་བ་ཁུ་རུ་མ་རྒྱལ་ལ་གདོན་པར་བྱའོ། །བྱང་ཕྱོགས་སུ་བལྟས་ཏེ་གཅེར་བུ་སྐྲ་གྲོལ་བར་གྱུར་ནས་གསུམ་པོ་རྣམས་ཅུང་ཟད་བཏགས་ནས་བཏུང་བར་བྱ་སྟེ། མཚོན་ཆས་
འཇོམས་པར་མི་འགྱུར་རོ། །ཤོ་ན་ཀའི་ས་བོན་དང༌། པཱུ་ར་ཀ་པཱ་དུ་ཀ་གཉིས་པོ་ཤ་པའི་པགས་པའི་ཁུད་དུ་དེ་མཉེས་ཏེ་ལྕེའི་མཐིལ་དུ་བཞག་པ་ལཏྟ་པའི་འབྲས་བུ་ཟོས་

83-1-511b

པ་ལས། སྲེག་པར་མི་བྱེད་དོ་ཞེས་གཤིན་རྗེའི་གཤེད་དམར་པོའི་རྒྱུད་དུ་ཐུན་མོང་གི་སྨན་གྱི་ལེའུ་སྟེ་ཉི་ཤུ་པའོ།།    །།ཀྱེ་བཅོམ་ལྡན་འདས། ཇི་ལྟར་དུས་བྱེད་པ་
དང་༑ སེམས་ཅན་བྱེད་པར་ངེས་པ་དེ་རྣམས་ཀྱི་རྒྱུ་མཚན་བཅོམ་ལྡན་འདས་ཀྱིས་བསྟན་དུ་གསོལ། རྐང་པ་དང་རྐན་ལ་ཕུག་ནས་མིག་ཏུ་ཟུག་པ་ལས་ཟླ་བ་གསུམ་གྱིས་གྲུབ་
བོ། །རྣ་བར་ཕུག་པས་ཟླ་བ་བཞིས་སོ། །མཛོད་སྤུར་ཟུག་པ་ལས་ཉི་མ་གཅིག་གིས་སོ། །རྐང་པ་དང་རྐན་ལ་ཕུག་ནས་ལྟེ་བར་ཟུག་པ་ལས་ཟླ་བ་གསུམ་གྱིས་འཆིའོ། །རྐང་པ་དང་
རྐན་ལ་ཕུག་ནས་སྣ་ལ་ཟུག་པ་ལས་ཟླ་བ་གསུམ་གྱིས་སོ། །བཤང་བ་རབ་ཏུ་འཛག་པའི་དུས་མཚུངས་པར་སྦྲིད་པ་བྱུང་ན་ལོ་གཅིག་གིས་སོ། །ཤིན་ཏུ་དགའ་བའི་རབ་ཏུ་གལ་
ཏེ་སྦྲིད་པ་བྱུང་བ་དང་མཚུངས་པར་མཐེ་ཆུང་ཐམས་ཅད་དུ་ཟུག་པ་ལས་ཟླ་བས་སོ། །སྙིང་དང་མགྲིན་པར་ཟུག་པ་ལས་ཕྱོགས་གསུམ་གྱིས་སོ། །མཚུངས་པར་རྐན་ལ་གསུམ་
ཟུག་པ་ལས་ཉི་མ་གསུམ་གྱིས་སོ། །རྐང་པའི་མཐེ་བོང་ནས་བརྩམས་ནས་ལྟེ་བའི་མཐར་ཐུག་པར་ཟུག་པ་ལས་ཟླ་བ་དྲུག་གིས་སོ། །སྣའི་རྩེ་མོར་ཟླ་བས་དེ་དེར་གྱུར་ན་མཚན་མོ་
བདུན་གྱིས་འཆི་པའི་དུས་སུ་འགྱུར་རོ། །རྣ་བ་དག་གི་དྲིལ་བུའི་སྒྲ་ལས་ཟླ་བ་གསུམ་གྱིས་སོ། །རྣ་བ་གཉིས་དང་སྨིན་མའི་དབུས་དང་ཀླད་པའི་རྩེ་མོ་རྣམས་སུ་སོ་སོ་སོ་སོར་ཟུག་

83-1-512a

༄༅། །པ་ལས་ཉི་མ་གཅིག་གིས་སོ། །སེན་མོ་ལ་དམར་པའི་མཆོག་ཏུ་མཐོང་བ་ལས་ཟླ་བ་དྲུག་གིས་སོ། །སོ་བསྐམས་པ་ལས་ཟླ་བ་དྲུག་གིས་སོ། །བྱས་པ་
ཤེས་པར་འགྱུར་བ་ཉིད། །རྡོ་རྗེ་སྐྱེས་བདེ་བདག་ལ་གསོལ། །འདམ་སྐྱེས་འདབ་མ་གསུམ་པ་ནི། །གེ་སར་སྦྲང་རྩིས་བརྒྱན་པ་མཐོང༌། །ཨེ་མ་བདེ་བ་ལྡན་པའི་ཞིང༌། །
ཆགས་པ་སངས་རྒྱས་ཉེ་བར་མཛེས། །ཆགས་ཅན་རྣམས་ཀྱིས་བདེ་བཞི། །རྟོག་པ་ཐམས་ཅད་རྣམ་པར་སྤངས། །ཡིད་ནི་འདོད་ཆགས་ཀྱིས་དཀྲུགས་པས། །བུད་མེད་གན་
རྐྱལ་བསྒྱེལ་ནས་ནི། །ཕྲག་པར་རྐང་པ་ཟུང་བྱིན་ནས། །འོག་དང་སྟེང་དུ་ངས་བརྟགས་ནས། །དེ་ཡི་པདྨ་རྒྱས་པ་ཡི། །པདྨའི་བུ་གར་འཇུག་པར་བྱེད། །པདྨའི་འདབ་
མར་ཤའི་སྙིང་པོ། །ལྡན་པར་རྡོ་རྗེ་དེ་བཅུག་ནས། །ཇི་ལྟར་བདག་གི་ནུར་ནུར་པོ། །བྱེ་བ་ཉིས་སྟོང་འབུམ་རྣམས་ཀྱིས། །དབུས་སུ་སེམས་ལ་རབ་མཆོད་བྱ། །བདག་ལ་
རླུང་པད་སྙིང་པོ་ལས། །སྙིང་པོ་བླ་མེད་རྡོ་རྗེའི་རྩེར། །རཀྟ་བནྡྷུ་ཀ་དང་ལྡན། །བློ་ལྡན་དེ་དེར་བརྗོད་སྨྲ་བྱེད། །སླར་ཡང་སེམས་དཔའ་གཅིག་བསྒོམ་བྱ། །བདེ་བ་གཡོ་མེད་
དམ་པའི་སེམས། །དེ་ལས་སོ་སོར་མཆོག་སྦྱིན་ནས། །དགའ་བའི་སྐད་ཅིག་ཉིས་འགྱུར་ཉིད། །ཇི་སྲིད་རབ་བརྗོད་འདི་ལྟ་བུའི། །གཟུགས་སྐུ་སྐད་ཅིག་ཙམ་བསམ་བྱ། །

83-1-512b

བུད་མེད་རི་མོ་བསྐྱེད་མའང་ཞིག །འགྲོ་བ་རྣམས་ཀྱི་ཡང་གསུམ་མོ། །བདེ་བ་སྦྱིན་པ་ཞི་བར་རིག །ཅུང་ཟད་འདིར་ནི་རྟོག་པར་བྱེད། །ཁ་དྲག་ཆེད་དུ་སྡིག་ལས་གནས། །དེ་དེས་
གཏིང་དཔག་དཀའ་བ་ཅན། །དུ་འབོད་དུ་ནི་རྟག་ཏུ་བརྡུངས། །རྣམ་མང་སྲེག་ཅིང་འོ་དོད་འབོད། །ལུས་ནི་བསྐལ་པ་གསུམ་དུ་གནས། །བུད་མེད་ཡོན་ཏན་བརྗོད་ཅི་དགོས། །སེམས་
ཅན་ཀུན་ལ་ཡོངས་སུ་འཛིན། །སྙིང་རྗེས་ཉིན་མོར་བྱེད་པ་ལས། །བུད་མེད་སེམས་ཀྱིས་སོ་སོར་གནས། །ནུབ་པར་གྱུར་པ་ལེགས་ཤེས་ཤིང༌། །ཡོངས་སུ་ཤེས་པའང་རྒྱས་པར་
བྱེད༑ ༑གལ་ཏེ་དེ་ལྟའི་སློང་མོའི་གཟུགས། །གཞན་མིན་རྡོ་རྗེ་རྣལ་འབྱོར་མ། །དེ་ཡི་ནུབ་དང་མཐོང་བ་ནི། །ས་དང་ས་ལ་རིང་བ་ལས། །གང་གིས་དྲན་པར་བྱེད་ཙམ་གྱིས། །སྐད་ཅིག་
དེ་ལས་བདེ་བ་མྱོང༌། །ཕྱོགས་ཉིད་ཡུལ་དང་བུད་མེད་ཉིད། །ལྷ་ཡི་གཟུགས་ཀྱིས་ཡང་དག་གནས། །ཕྱག་རྒྱ་དེ་ལ་ཕན་བྱས་ནས། །ཡིད་ལྡན་དེ་ལ་གནས་པར་བྱེད། །དེ་ཕྱིར་
སྐྱོན་ལས་རྣམ་པར་གྲོལ། །ཡོན་ཏན་དམ་པ་ཀུན་ལ་མཁས། །བསོད་ནམས་བསོད་ནམས་བསོད་ནམས་ཆེ། །རབ་དང་བྱེད་པ་མཐར་ཕྱིན་ཅན། །དེ་ཕྱིར་དེ་ལ་བརྟན་བལྟས་ནས། །
དམ་ཆུ་སོ་ཡིས་བཙིར་བྱས་ཏེ། །རྣལ་འབྱོར་པ་ཤཱིཏ་སྒྲོག་བྱེད་ཅིང༌། །དེ་ལའང་སྟ་ཟུར་དུ་བྱ་བ། །རང་བདེ་འབྱུང་བ་བཅིང་བར་བྱ། །ས་མ་དམྤ་ཀ་ཉིད་ཀྱང༌། །བཅིང་བའང་ས་ཚོགས་

83-1-513a

༄༅། །མིང་ཅན་ནོ། །བུང་བའི་དྲ་བ་བཅིངས་པ་ཡང༌། །རྐང་པ་སྟེང་ནས་འཁྲུལ་འཁོར་ལོ། །དེ་བཞིན་ཁོ་ནར་རུལ་སྦལ་གྱི། །བཅིངས་པའང་ཀུན་ལས་བཟང་པོ་
ཉིད༑ ༑དེ་ལ་སྐྱིལ་ཀྲུང་དབུས་སུ་ནི། །ལྔ་གསུམ་ཙོག་པུའི་གདན་དུ་ནི། །བྱས་ནས་དཔུང་པ་ཟུང་ལ་ནི། །དེ་ནས་བཅོམ་ལྡན་འདས་མ་ཡིས། །བཅོམ་ལྡན་འདས་ལ་དམ་པོ་ཡིས།།
འཁྱུད་ནས་པདྨས་རྡོ་རྗེ་ནི། །རྒྱས་པར་བྱས་ནས་རབ་གསོལ་བ། །རྫོགས་པའི་རིམ་པའི་རྣལ་འབྱོར་ལ། །སྒོམ་པ་ཅི་ལྟ་བུ་ཞིག་འགྱུར། །རྣལ་འབྱོར་པ་རྣམས་ཕན་དོན་དུ། །
ཞུས་པ་འབྲས་བུ་བཅས་པར་མཛོད། །བཀའ་སྩལ་པ། །རྫོགས་པའི་རིམ་པའི་རྣལ་འབྱོར་གང༌། །རྣལ་འབྱོར་བརྩོན་པའི་རྣལ་འབྱོར་པ། །ཉིན་མཚན་མཉམ་པའི་ཚུལ་དུ་
ནི༑ ༑སེམས་གཅིག་གིས་ནི་བསྒོམ་པར་བྱ། །དགེ་ལེགས་གང་བསྒོམ་རྟག་བྱ་བ། །སྲིད་པའི་ངོ་བོས་ངེས་པར་རྒྱས། །ཤིན་ཏུ་བརྟན་ཞིང་མངོན་སྦྱོར་བས། །ཇི་བཞིན་ཁོ་ནར་
གསལ་བར་འགྲོ། །དེ་ནས་མ་དང་བུ་མོ་འམ། །རྣལ་འབྱོར་མ་དང་ཚ་མོ་དང༌། །གཞན་ཡང་ཉེ་དུ་མོ་རྣམས་ཀུན། །གཏུམ་མོ་དེ་བཞིན་བྲམ་ཟེ་མོ། །མི་མོའི་ཚོགས་ནི་འདི་
དག་སྦྱིན། །ཆོ་ག་བཟང་པོས་ཀུན་བསྙེན་བྱ། །ཇི་ལྟར་དབྱེ་བ་མི་ཤེས་པ། །དབྱེ་བས་རྗེ་བཙུན་ཆོག་ཤེས་པ། །སྒྲུབ་པོ་མནར་མེད་འཁྲིད་པར་བྱེད། །འདིར་ནི་འཇིག་རྟེན་

83-1-513b

འགལ་བ་ཉིད། །འཇིག་རྟེན་ཕ་རོལ་བདེན་པ་བཅོམ། །དེ་ཕྱིར་ཀུན་ཏུ་རབ་འབད་པས། །བློ་བཟང་ལེགས་པས་ཡང་དག་བརྩམ། །མཁའ་འགྲོ་མ་སྔགས་བཞིན་སྦས་ནས། །ཇི་ལྟར་སངས་རྒྱས་
ཀྱིས་གསུངས་པའི། །ཡིད་དང་རྗེས་མཐུན་ཕྱོགས་སུ་ནི། །ཉེ་བར་འཚེ་བ་ཀུན་སྤངས་ཏེ། །རང་སེམས་དགའ་བའི་འདོད་པ་མོ། །རབ་དང་དེ་དག་ཡང་དག་བླངས། །དབེན་ཞིང་དུབ་པ་མེད་
བྱས་ནས། །ཇི་སྲིད་རྙེད་པའི་གོས་དང་ནི། །གཉིས་ཀྱིས་བརྟན་པར་བསྒོམ་པར་བྱ། །བློ་བཟང་ཕན་ཚུན་སྦྱོར་བ་ལས། །བུད་མེད་རང་ལ་མངོན་ཕྱོགས་བྱས། །ཞུགས་ནས་གཉིས་དག་
ཕན་ཚུན་དུ། །ཆགས་པས་བརྟན་པར་བརྟག་པར་བྱ། །དེ་ནས་བལྟ་དང་ཁར་བརྗོད་པ། །རྩེ་གཅིག་ཡིད་ཀྱིས་གནས་པར་བྱ། །དེ་བཞིན་དེ་ཉིད་ལས་བརྗོད་བྱ། །བདེན་པའི་གཟི་བརྗིད་
ཤིན་ཏུ་བྱེད། །དེ་ཡི་བུ་དང་ཁྱིམ་ཐབ་ཁྱོད། །བདག་ལ་སྤུན་དང་ཕ་ཞིང་པ། །ཁྱོད་ངའི་མ་དང་ཆུང་མ་སྟེ། །རྣལ་འབྱོར་མ་དང་ཚ་མོ་དང༌། །སྐྱེས་བུ་བདུན་གྱི་འབངས་ང་ཡིན། །ཁྱོད་
ཞལ་ཅན་གྱི་འབངས་དང་བྲན། །སྨྲ་བ་དེ་འདྲར་བརྗོད་པར་བྱ། །བདེ་བ་གཟི་བརྗིད་བྱེད་པའི་མཆོག །ཁྱོད་པའི་ཕ་མ་ཆུང་མ་དང༌། །རྣལ་འབྱོར་མ་དང་ཚ་མོ་དང༌། །ང་ནི་ཁྱོད་ཀྱི་དུས་
ཀུན་འབངས། །མདུང་ཐུང་རྣོན་པོ་མཆོག་ཏུ་གཞོལ། །བརྩེ་བའི་མ་ཡིས་བདག་ལ་གཟིགས། །བསྙེན་པའི་ལྟ་བས་ངེས་རྟོགས་པས། །དེ་བདག་སྐྱེས་བུ་མཐོང་ནས་ནི། །ཡང་

83-1-514a

༄༅། །དང་ཡང་དུ་འོ་བྱས་ནས། །ཡི་གེ་གསུམ་ནི་སྟེར་བར་བྱེད། །རྡོ་རྗེའི་སྦྲང་རྩི་མཚུངས་པའི་ཁྲག །པདྨས་འཇིགས་པར་བྱའོ་དེའི། །མཐོང་ནས་མིག་ནི་རྣམ་
པར་འཁྲུལ། །གདོང་ཡང་དྲི་ཡིས་བྱུགས་བྱས་ནས། །དེ་ནས་ནུ་མར་བཙིར་བར་བྱ། །བསྟན་པར་ཀུན་ཏུ་ཁར་དེའི་ཁར། །རེག་ནས་ཁ་རུ་སྦྱིན་པར་བྱེད། །གཡོ་བར་བྱེད་ཅིང་སྨྲ་
བར་བྱ། །དེ་ཡིས་འདི་འདྲར་བརྗོད་པར་བྱ། །བདག་གི་ཨ་རུནྡཏྟ་ནི། །མཐོང་ཕྱིར་བཟའ་བ་རྣམ་སྣང་མཛད། །ཟླ་དྲུག་ལྟེ་བ་ཕྱིན་ཅི་ལོག །བུ་ག་ཐམས་ཅད་མཐོང་བའི་ཕྱིར། །ཧ་
ཡིག་རེག་ཅིང་མཐོང་བ་ལས་ཕྱོགས་གསུམ་གྱིས་སོ། །མིང་མེད་ཀྱི་རྩ་བར་རི་མོ་ནག་པོ་མཐོང་བ་ལས་སོ། །ཡན་ལག་ཐམས་ཅད་བསིལ་བར་མཐོང་བ་ལས་ཉི་མ་བཅྭོ་བརྒྱད་
ནའོ༑ ༑ཁྲུས་བྱས་པ་བྱས་མ་ཐག་བསྐམས་པ་ན་ཉི་མ་བཅུ་ཡིས་སོ། །ལུས་དྲི་ངན་པ་ལས་ཟླ་བ་གཉིས་ནའོ། །གཅིན་གཡོན་དུ་འཁོར་བ་ལས་མཚན་མོ་གསུམ་གྱིས་སོ། །
ལུས་ཕྲ་མོར་མཐོང་བས་ཟླ་བ་དྲུག་གིས་སོ། །སྣའི་རྩེ་མོ་མ་མཐོང་བ་ལས་ཉི་མ་གཅིག་ལའོ། །ཕྱོགས་ཀྱི་འདི་དག་ཤེས་པའི་ཕྱིར། །དེ་བཞིན་རྣལ་འབྱོར་པ་སྒོམ་དང༌། །
བསམ་གཏན་བརྩོན་པས་སྔགས་བཟླས་བྱ། །རྣལ་འབྱོར་པས་ནི་འབད་པས་བཀླག །བསྲུང་བ་ལྔ་སོགས་བཀླག་པ་ཡང༌། །རང་ངམ་གཞན་གྱིས་བྱ་བའོ། །ཉིན་རེར་ཚོགས་

83-1-514b

ལ་ཟས་དང་ནི། །དགེ་འདུན་ཟས་དང་དེ་བཞིན་གཞན། །དམན་དང་ཞན་ལ་རྗེས་བརྩེ་བས། །སེམས་ཅན་རྣམས་ལ་རྟག་ཏུ་བྱ། །ཞེས་པ་སྣ་ཚོགས་རྒྱུད་དུ་གསུངས། །ཞེས་སོ། །
གཤིན་རྗེར་གཤེད་དམར་པོའི་རྒྱུད་དུ་ལེའུ་ཉི་ཤུ་གཅིག་པའོ།།    །།ཀྱེ་བཅོམ་ལྡན་འདས། མུ་སྟེགས་བྱེད་པ་རྣམས་ཐམས་ཅད་ལ་སྙིང་བརྩེ་བ་མེད་པར་
འདོད་པའི་དོན་ལྷུར་ལེན་པ་དང༌། གང་ཞིག་ངག་གདུག་པ་ཐམས་ཅད་དུ་གསོད་པ་ལྷུར་ལེན་པ་དེ་རྣམས་ཀྱི་བསམ་པ་ལ་ཐུགས་བརྩེ་བར་གྱུར་པས་དེ་དག་མངའ་བདག་
གིས་བདག་ལ་གསུང་དུ་གསོལ། དང་པོར་གསོ་སྦྱོང་སྦྱིན་པར་བྱ། །ཕྱི་ནས་བསླབ་པའི་གནས་ལྔ་སྦྱིན། །བྱེ་བྲག་སྨྲ་བ་འབད་པས་བསླབ། །མདོ་སྡེ་པ་ཡང་དེ་བཞིན་ནོ། །
དག་བ་བཅུ་ལ་གོམས་གྱུར་ཅིང༌། །བླ་མ་ལ་གུས་འདུལ་ལ་མོས། །དབུ་མའང་སློབ་ཏུ་བཅུག་ནས་ནི། །སྔགས་ནི་ཀུན་ཏུ་བརྩམ་པར་བྱ། །གསང་ལས་ཤིན་ཏུ་གསང་བའི་རྒྱུད། །
མྱུར་དུ་ཕུན་སུམ་ཚོགས་པའི་རྒྱུ། །ཆོ་གའི་སྦྱོར་བ་འདིས་མྱུར་དུ། །བསླབ་པ་ཐོས་ནས་སྤྱོད་ཡུལ་བཟང༌། །བདུད་བཞི་རྣམས་སྤངས་རྣལ་འབྱོར་པས། །ལྷ་ཡི་སྦྱོར་བས་གནས་
པར་བྱ༑ ༑སྟ་རེས་གཅོད་པ་དང་ཐོད་ལེ་ཀོར་བྱས་ནས་ཉི་མ་གཟས་ཟིན་པའི་དུས་སུ་མི་བསྐྱོད་པས་གཏོར་ཏེ། དེ་ནས་རྐང་པ་གཉིས་ཀྱིས་མནན་ནས་སྔགས་བཟླས་པར་བྱའོ།།

83-1-515a

༄༅། །གསང་སྔགས་འབུམ་ཕྲག་གཅིག་བཟླས་ན་ཐིག་ལེ་འཆིང་ངོ༌། །གཤིན་རྗེའི་སྟོབས་སུ་འགྲོ་སྟེ་དེ་གསལ་བར་བྱེད་དོ། །བདག་གི་
གི་ལྟེ་བར་སྒོམ་པའི་མན་ངག་གོ །གང་གང་སྐད་ཅིག་ལས་བརྩམས་ཏེ། །དེ་ཡི་ཉི་མས་བསྒྲུབ་པར་བྱ། །ཉི་མ་ལྔ་ཡི་མཐར་ཐུག་བྱ། །ལོག་པར་སྨྲ་བའི་
འཇིག་རྟེན་ལས། །ལེགས་སྤས་རབ་ཏུ་གསལ་བ་ནི། །དེ་ཉིད་འདུས་པའི་རྣལ་འབྱོར་མཆོག །རྣལ་འབྱོར་མ་ཀུན་དེ་ཉིད་བསྟན། །བཟླས་བརྗོད་འབུམ་ཕྲག།
གཅིག་ཏུ་བརྗོད། །བརྟུལ་པོ་ཡིས་ནི་འབུམ་ཕྲག་ལྔ། །གང་ཞིག་རྒྱུད་དུ་གསུངས་རང་གི །རང་བཞིན་ལས་ནི་འབུམ་ཕྲག་བཞི། །དེ་ནས་ཤིན་ཏུ་ཆུང་བ་འདི། །
ལྷ་མོ་དེ་ཀུན་གསལ་བར་བསྟན། །དཔལ་ལྡན་གཤིན་རྗེའི་གཤེད་དམར་པོའི་རྒྱུད་ཀྱི་རྒྱལ་པོ་ལེའུ་ཉི་ཤུ་རྩ་གཉིས་པའོ།།    །།རང་གི་རྒྱུད་འདི་
མི་ཤེས་པར། །རྒྱུད་དང་རྒྱུད་དུ་ངེས་བརྗོད་པ། །གལ་ཏེ་འཚོ་བའི་བསམ་པ་ཡིས། །སྟོང་པའི་ས་ལ་དེ་འཁོར་རོ། །དཔལ་ལྡན་གཤིན་རྗེའི་གཤེད་དམར་
པོའི་རྒྱུད་ཀྱི་རྒྱལ་པོ་རྫོགས་སོ།།    །།སྐད་གཉིས་སྨྲ་བ་ཆེན་པོ་ཐར་པ་ལོཙྪ་བའི་བཀའ་དྲིན་གྱིས་བསྐྱངས་པ། བོད་ཀྱི་ལོཙྪ་བ་ཤཱཀྱའི་དགེ་

83-1-515b

སློང་རིན་ཆེན་གྲུབ་ཀྱིས། ཆོས་ཀྱི་རྗེ་ཁྲོ་ཕུ་ལོཙྪ་བའི་གདན་ས་གནས་གསར་དགོན་པར་བསྒྱུར་ཅིང་ཞུས་ཏེ་གཏན་ལ་ཕབ་པ། །རྒྱུད་འདི་འགྱུར་ལས་འབད་
བའི་བསོད་ནམས་ཀྱིས། །ནག་པོའི་རྩ་ལག་མ་ལུས་ཀུན་བཅོམ་སྟེ། །བསྟན་པའི་བྱ་བ་ཡིད་བཞིན་འགྲུབ་པ་དང༌། །མཐར་ཐུག་འཇམ་པའི་རྡོ་རྗེ་ཉིད་གྱུར་ཅིག །
རྒྱུད་འདི་ཉིད་སྣར་ཐང་བཀའ་འགྱུར་དཀར་ཆག་ནང༌། གཤེད་དམར་གྱི་རྒྱུད་ལེའུ་ཉེར་གཉིས་པ་བུ་སྟོན་རིན་པོ་ཆེས་བསྒྱུར་བ་ཞིག་ཡོད་ཀྱང་འདིར་མེད་ཅེས་གསལ་
བ་སྡེ་དགེ་མཚལ་པར་མ་ནས་ཐོན་པས་ཁུངས་དག་ཡིན་མིན་བུ་སྟོན་ཐམས་ཅད་མཁྱེན་པའི་གསུང་ལ་ཞིབ་བརྟགས་སྐབས། རྒྱུད་འབུམ་དཀར་ཆག་དང༌། ཆོས་འབྱུང་
གསུང་རབ་རིན་པོ་ཆེའི་མཛོད་ནང་མ་འཁོད་ཀྱང༌། རྒྱུད་སྡེ་སྤྱིའི་རྣམ་གཞག་རྒྱས་པ་རྒྱུད་སྡེ་རིན་པོ་ཆེའི་མཛེས་རྒྱན་དུ་རྒྱུད་འདི་དང༌། ལེའུ་བཅུ་དགུ་པ་གཉིས་ཆར་གྱི་
ལེའུའི་གྲངས་དང༌། དེ་དག་སོ་སོའི་བསྟན་དོན་གསལ་བར་གསུངས་འདུག་པས། ཀུན་མཁྱེན་རིན་ཆེན་གྲུབ་པ་དེ་ཉིད་གངས་ཅན་ལོ་པཎ་མཁས་གྲུབ་མཚན་ལྡན་རྩོད་
མེད་ཡོངས་གྲགས་ལ་བརྟེན་རང་གསུང་ལ་དག་ཐེར་གཏན་འཕེབས་དང་འབྲེལ་བུ་སྟོན་གྱིས་རང་འགྱུར་མཛད་ཅེས་པའི་རྒྱུད་འདི་ད་ལམ་རྟེན་འབྲེལ་ཕུན་སུམ་ཚོགས་

83-1-516a

༄༅། །པའི་ཡན་ལག་ཏུ་གསར་བཅུག་བགྱིས་པའོ།།    །།རྒྱ་གར་སྐད་དུ། ཤྲཱི་བྷ་ག་ཝཱན་ཨེ་ཀ་ཛ་ཊ་མ་ཧཱ་ཀལྤ་ཏནྟྲ་རཱ་ཛ་ན་མ། བོད་སྐད་
དུ༑ དཔལ་བཅོམ་ལྡན་འདས་རལ་པ་གཅིག་པའི་བརྟག་པའི་རྒྱུད་ཀྱི་རྒྱལ་པོ་ཆེན་པོ་ཞེས་བྱ་བ། བཅོམ་ལྡན་འདས་རལ་པ་གཅིག་པ་ལ་ཕྱག་འཚལ་ལོ། །འདི་སྐད་བདག་
གིས་ཐོས་པ་དུས་གཅིག་ན། བཅོམ་ལྡན་འདས་ཅང་ལོ་ཅན་གྱི་གནས་རྡོ་རྗེའི་རི་བོའི་ཟོམ་ན་བཞུགས་ཏེ། བྱང་ཆུབ་སེམས་དཔའ་ཕྱག་ན་རྡོ་རྗེ་དང༌། འཇིགས་
བྱེད་རྒྱལ་པོ་དང༌། ཀླུའི་དབང་པོ་དང༌། ཉི་མ་དང་ཟླ་བའི་གདོང་ཅན་དང༌། ཡེ་ཤེས་བཀོད་པའི་ཕྱག་རྒྱ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་
པོ་གསང་བའི་དེ་ཁོ་ན་ཉིད་ཤིན་ཏུ་སྦས་པའི་མཛོད་ལ་མངའ་བརྙེས་པ། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་དུ་ཡང་དག་པར་ངེས་པ། རིགས་དང་
ཚོགས་དང་དམ་ཚིག་དང་བརྟུལ་ཞུགས་ཆེན་པོ་ཕྱག་རྒྱ་རྒྱ་མཚོ་ལྟ་བུའི་ཚུལ་ལ་གནས་པ། གསང་བ་བས་ཀྱང་ཆེས་གསང་བའི་བདེ་བ་ཆེན་པོ་ལ་རྣམ་པར་རོལ་པ།
ཐབས་དང་ཤེས་རབ་བླ་ན་མེད་པའི་ཁ་སྦྱོར་ལས་ངེས་པར་འབྱུང་བའི་ཡེ་ཤེས་ཅན། འགྲོ་བ་ཐམས་ཅད་ཀྱི་ཀུན་ནས་སྡང་བ་དང་བག་ལ་ཉལ་འཇོམས་པ་ལ་མཁས་པ་དཔག་

83-1-516b

ཏུ་མེད་པ་དང་ཐབས་ཅིག་ཏུ་བཞུགས་སོ། །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་སྟན་ལས་ལངས་ཏེ། པུས་མོ་གཡས་བའི་ལྷ་ང་ས་ལ་བཙུགས་ནས་ཐལ་མོ་སྦྱར་ཏེ་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །རྡོ་རྗེ་དབང་ཕྱུག་རྡོ་རྗེ་ཆེ། །རྡོ་རྗེའི་རྒྱལ་པོ་ཀུན་བདག་པོ། །སངས་རྒྱས་ཐམས་ཅད་སྐྱེད་མཛད་ཡབ། །བདེ་ཆེན་འཁོར་
ལོ་བདག་ལ་གསུངས། །སྲིད་གསུམ་ཐིབས་པོ་སེལ་མཛད་ཅིང༌། །མྱ་ངན་འདས་ལ་མི་གནས་པ། །ལུས་ཅན་ཀུན་སྐྱོབ་བརྩེ་ཆེན་པོ། །འདྲེན་པ་ཁྱོད་ལམ་བསྟན་དུ་
གསོལ༑ ༑བློ་གྲོས་སྙིང་རྗེ་བརྟན་ལྡན་པས། །ཐབས་ནི་གང་ཞིག་མངོན་བསྒོམས་ན། །སྐུ་ལྔ་ཕྱག་རྒྱ་འགྲུབ་འགྱུར་བ། །གཙོ་བོ་དེ་ནི་འདིར་བཤད་གསོལ། །རྡོ་རྗེ་དཀྱིལ་
འཁོར་ཆེར་འབྱུང་བ། །འབུམ་ཕྲག་རྒྱུད་ཆེན་ལས་གསུངས་པ། །རལ་པ་གཅིག་ཕྲེང་དཀྱིལ་འཁོར་གཙོ། །སྦས་པ་གང་ལགས་བརྩེ་བས་གསུངས། །ཞེས་གསོལ་པ་
དང་༑ བཅོམ་ལྡན་འདས་རྡོ་རྗེ་དཀྱིལ་འཁོར་མ་ལུས་པའི་བདག་པོ་རབ་ཏུ་དགྱེས་པས་འཛུམ་པ་མཛད་དོ། །ཞལ་གྱི་སྒོ་ནས་འོད་ཟེར་བ་དོག་ལྔ་ཕྱུང་སྟེ་འཇིག་རྟེན་
གྱི་ཁམས་ཐམས་ཅད་སྣང་བ་བྱས་ཏེ་སླར་འདུས་པས་འཁོར་གྱི་དཀྱིལ་འཁོར་ཡོངས་སུ་སྦྱངས་ཏེ་བཅོམ་ལྡན་འདས་ཉིད་ལ་བསྐོར་བ་ལན་གསུམ་བྱས་ནས་སྤྱི་གཙུག་

83-1-517a

༄༅། །ཏུ་ནུབ་པར་གྱུར་ཏོ། །དེ་ནས་ཡང་དབུའི་གཙུག་ཏོར་གྱི་ནོར་བུ་ལས་ཟླ་བ་དང་ཀུན་དེ་ལྟ་བུའི་འོད་ཟེར་དཀར་པོ་བྱུང་སྟེ་དབུའི་སྟེང་དུ་དཀྱིལ་འཁོར་ཆེན་པོ་མངོན་
པར་འབྱུང་བའི་རྣམས་པར་བཀོད་པ་མངོན་སུམ་དུ་གསལ་བར་མཛད་དོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་
ཏོ༑ ༑སྙིང་རྗེ་ཆེན་པོ་ཁྱོད་སེམས་ཅན་ཐམས་ཅད་ལ་ཕན་པ་དང་བདེ་བའི་ཕྱིར་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་མངོན་པར་འབྱུང་བའི་མཛོད། རྡོ་རྗེ་སྒེག་པ་ཆེན་པོ་རལ་པ་
གཅིག་པའི་གསང་བ་མཆོག་ཞུས་པ་ལེགས་སོ་ལེགས་སོ། །རྡོ་རྗེ་འཆང༌། འདི་ནི། ཁྱོད་ཀྱི་དུས་ཡིན་ཞིང༌། འདི་ནི། ཁྱོད་ཀྱི་སྣང་བར་བྱེད་པ་ཡིན་ནོ། །ང་ཡང་སྔོན་རྡོ་རྗེ་རི་བོའི་ཟོམ་
འདི་ཉིད་དུ་བྱང་ཆུབ་སེམས་དཔའ་སྐར་མ་ལ་དགའ་བ་ཞེས་བྱ་བར་གྱུར་པ་ན་དེ་བཞིན་གཤེགས་པ་ཐམས་ཅད་དང་ཡེ་ཤེས་རལ་པ་གཅིག་པའི་གསང་བ་ལྷན་ཅིག་ཏུ་རྣམ་པར་རོལ་པས་
སེམས་ཅན་དཔག་ཏུ་མེད་པ་སྨིན་པར་བྱས་པ་རྗེས་སུ་དྲན་ནོ། །དེ་བས་ན་ཁྱོད་ཀྱིས་སྙིང་རྗེ་ཆེན་པོ་དང་ཐབས་ལ་མཁས་པས་གསང་སྔགས་ཀྱི་ངེས་པར་འབྱུང་བའི་རྟོགས་པ་འདི་ལེགས་པར་ཉོན་
ལ་ཡིད་ལ་ཟུངས་ཤིག་དང་ངས་ཁྱོད་ལ་བཤད་དོ། །བྱང་ཆུབ་སེམས་དཔའ་ཕྱག་ན་རྡོ་རྗེ་བཅོམ་ལྡན་འདས་ཀྱི་ལྟར་ཉན་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཨོཾ་ཨཱཿཧཱུཾ་ཨོཾ་ཨཱཿཧྲཱིཾ་ཏྲཱཾ་

83-1-517b

ཧཱུཾཿཨོཾ་ཨཱཿསརྦ་ཏ་ཐ་ག་ཏོ་གརྦྷེ་བཛྲ་ཏ་ཏྭ་སརྦ་ཛྙཱ་ན་ཧཱུཾ་ཕཊ་སྭཱཧཱ། ཨོཾ་ཨཱཿསརྦ་ཏ་ཐཱ་ག་ཏོ་མཱ་ཏྲི་བཛྲ་ཏ་ཏྭ་བཱ་ཡ་ས་ར་བཾ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་ཛྙཱ་ན་ཧཱུཾ་ཕཊ། ཨོཾ་ཨཱཿ
བཛྲ་པཱ་ཡ་ཧཱུཾ་ཕཊ། ཨོཾ་ཨཱཿབཛྲ་ཙཀྲ་ཨཱ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་རཏྣ་ཨི་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་པདྨ་ཨུ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་བི་ཤྭ་ཨེ་ཧཱུཾ་ཕཊ་སྭཱཧཱ། ཨོཾ་
ཨཱཿབཛྲ་མོ་ཧ་ཨཾ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་ཝརྞྞ་ཨཱི་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་རཱ་ག་ཨུ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་དྭེ་ཥ་ཨཻ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲཿསྠཱི་ར་ཨཽ་ཧཱུཾ་
ཕཊ་སྭཱཧཱ། ཨོཾ་ཨཱཿབཛྲ་ཡོ་ག་ཨཾ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་ཛྭ་ལ་ཨ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་བ་ལ་ཨཱ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་རཱུ་པ་ཎི་ཀ་ཧཱུཾ་ཕཊ་སྭཱཧཱ། ཨོཾ་ཨཱཿ
བཛྲ་ཤབྡ་ཙ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་གནྡྷ་ཊ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་ར་ས་ཏ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་སྤཪྴེ་པ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་དྷརྨྨ་ཡ་ཧཱུཾ་ཕཊ་སྭཱཧཱ། ཨོཾ་
ཨཱཿབཛྲ་ཀྵེ་ཏྲ་ཤ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་ཨཱ་ལོ་ཀ་ཀྵ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་ཨཾ་ཀུ་ཤ་རྀ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་པཱ་ཤ་རཱྀ་ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་བཾ་དྷི་ལྀ་
ཧཱུཾ་ཕཊ་སྭཱཧཱ། ཨོཾ་ཨཱཿབཛྲ་གྷཎྜ་ལྀ་ཧཱུཾ་ཕཊ་སྭཱཧཱ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་བྷ་བ་ཤུདྡྷོ྅ཧཾ། ཨོཾ་བཛྲ་ཤུདྡྷཿསརྦྦ་དྷརྨཿབཛྲ་ཤུདྡྷོ྅ཧཾ། ཨོཾ་ཡོ་གེ་ཤུདྡྷཿསརྦ་དྷརྨཱ་ཡོ་ག་

83-1-518a

༄༅། །ཤུདྡྷོ྅ཧཾ། རྡོ་རྗེ་མི་བསྐྱོད་རལ་པ་གཅིག །མི་བསྐྱོད་པ་ནི་བྱང་སེམས་བཅས། །རྡོ་རྗེ་སྒྲོན་མ་རྡོ་རྗེ་དང༌། །རྡོ་རྗེ་ཞགས་པ་རྣམ་པར་བསྒོམ། །
གཏི་མུག་བག་ཆགས་འདོད་ཆགས་དང༌། །ཞེ་སྡང་རྡོ་རྗེ་འཁོར་ལོར་གནས། །རི་རབ་ཉི་ཟླ་བ་དན་ལས། །འབྱུང་བཞིའི་རྡོ་རྗེ་དེ་བཞིན་ནོ། །ཁྱམས་བཞིར་མེ་ལོང་
པི་ཝང་དང༌། །དྲི་མཆོག་ཞལ་ཟས་ལས་བྱུང་བ། །གཟུགས་སྒྲ་དྲི་རོ་རྡོ་རྗེ་མོ། །མཁས་པས་རྟག་ཏུ་མཉམ་པར་གཞག །ཕྱོགས་བྲལ་ན་བཟའ་ཆོས་འབྱུང་དང༌།།
མཎྜལ་མར་མེ་ལས་སྐྱེས་པ། །རེག་ཆོས་ཞིང་དང་སྣང་བ་ཡིས། །སྒོ་བཞི་ལྕགས་ཀྱུ་ཞགས་པ་དང༌། །ལྕགས་སྒྲོག་དྲིལ་བུ་ཡོངས་གྱུར་པས། །རྡོ་རྗེ་ལྕགས་
ཀྱུ་ལ་སོགས་བསྒོམ། །རང་མཚན་ཀ་པཱ་ལས་རབ་མཛེས། །གཏུམ་དྲག་ཚང་ཚིང་འཁྲིགས་པ་དང༌། །འུར་འུར་འབར་བས་ཁྱབ་པ་དང༌། །ཀེང་རུས་འཇིགས་
རུང་ཤར་སོགས་ཀྱི། །ཕྱོགས་སུ་གཡོན་བསྐོར་གྱིས་ལེགས་གནས། །ཧ་ཧར་དགོད་པ་དབང་ལྡན་དུ། །བྱིན་ཟར་དཔལ་གྱི་ནགས་ཚལ་ལོ། །མུན་པ་མི་བཟད་
བདེན་བྲལ་དུ། །རླུང་དུ་ཀི་ལི་ཀི་ལིར་སྒྲོག །མི་མཉམ་མེད་པ་ཟུར་བཞི་ཡིན། །དྲན་དང་དབང་པོ་སྒོ་བཞི་སྟེ། །བསམ་གཏན་བཞི་ནི་རྟ་བབས་བཞི། །རྣམ་

83-1-518b

ཐར་བརྒྱད་ཕྱིར་ཀ་བ་བརྒྱད། །བྱང་ཆུབ་ཡན་ལག་བདུན་དག་ཕྱིར། །དྲ་བ་དང་ནི་དྲ་བ་ཕྱེད། །ཕྱོགས་བཞིར་ཚད་མེད་བཞི་ཡིན་ཏེ། །པདྨ་འཁོར་ལོ་ཤེས་རབ་ཐབས།།
རྣམ་པར་ཤེས་བརྒྱད་ཡོངས་དག་པ། །དེ་ནི་དུར་ཁྲོད་ཆེན་པོ་བརྒྱད། །ཟླ་བ་མེ་ལོང་ཉི་མཉམ་ཉིད། །ས་བོན་མཚན་མ་ཀུན་ཏུ་རྟོག །ཡོངས་གྱུར་བྱ་བ་གྲུབ་པ་སྟེ། །
ཉེར་རྫོགས་ཆོས་དབྱིངས་ཡེ་ཤེས་ཡིན། །ལྔ་ཕུང་དང་ནི་དྲི་མ་བཞིན། །ཆེན་པོ་བཞི་དང་སྤྱོད་ཡུལ་བརྒྱད། །རྣམ་བཞི་ཚོར་བ་རྣམ་དག་ལྷ། །ཡེ་ཤེས་བདག་ཉིད་
འཁོར་ལོ་འོ། དགོད་དང་ཕྲད་འཁྱུད་འཁྲིག་པ་དག །པུ་ཛ་ཨོ་ཨ་གོ་ར་དེ་མ། ཀ་ཨོ་ཏྲི་ཀོ་ཀ་ལ་ཀ་ཧི། པྲེ་གྲྀ་སཽ་སུ་ན་སི་མ་ཀུ། ཧ་ཧི་ཧུ་ཧེ་ཧོ་ཧཾ། ཨ་ཨི་
ཨུ་ཨེ་ཨོ་ཨཾ། རྣམ་པ་སྣ་ཚོགས་རྣམ་པར་སྨིན། །རྣམ་པར་འཇོམས་དང་རྣམ་མཚན་བྲལ། །དགའ་དང་མཆོག་དགའ་དགའ་བྲལ་དང༌། །ལྷན་ཅིག་སྐྱེས་དགའི་
མཚན་ཉིད་དོ། །དགོད་དང་ཕྲད་འཁྱུད་འཁྲིག་པ་དང༌། །བདེ་ཆེན་དག་ཕྱིར་བུམ་པ་དང༌། །གསང་བ་ཤེས་རབ་བདེ་བ་ཆེ། །དབང་བཞི་རྒྱལ་པོ་ཐོབ་པར་འགྱུར། །ཛཿ
ཧཱུཾ་བཾ་ཧོཿདམིགས་པས་དུབ་དང་གཞན་གོམས་འདོད། །རྣམ་པར་མི་རྟོག་དེ་ཉིད་བསྒོམ། །རྨི་ལམ་ནམ་མཁའི་སྦྱོར་བ་ནི། །ཉིན་མཚན་རྟག་ཏུ་རྣམ་པར་གཞག །སྤྱི་

83-1-519a

༄༅། །བོ་སྙིང་ག་ལྟེ་བར་ནི། །ཟླ་བ་པདྨ་ཉི་སྟེང་དུ། །ཧཾ་དང་ཧཱུཾ་དང་ཨ་ཞེས་པ། །ཡི་གེ་བདེ་གསལ་མི་རྟོག་རྒྱུད། །སྙིང་པོ་འཕོ་དང་ཐིམ་དང་གནས། །
འགྱུར་དང་འགུལ་དང་འཕར་བ་དང༌། །མདའ་བསྣུན་བསྡུ་དང་འགྲོ་འོངས་སྦྱར། །ལུས་མེད་སེམས་ཅན་ཅི་བདེར་འགྲོ། །བསྟིམས་ནས་འཕྲོ་ཞིང་འབར་བར་བྱེད། །
དབང་དུ་བྱེད་དང་ཁ་སྦྱར་བསྒོམ། །འདུན་པས་སྒྲུབ་དང་ས་བོན་བསྒྱུར། །འཕེན་དྲན་བར་དོར་དོན་སྒྲུབ་འགྱུར། །ཚེ་འདི་ཡི་ནི་དེ་བཞིན་དུ། །ཉིང་མཚམས་སྦྱོར་
དང་སྲིད་མཚམས་ཡང༌། །རྣལ་འབྱོར་རྒྱལ་པོ་ཐབས་ལྡན་པས། །བདེ་ཆེན་ས་གསུམ་བདེ་བླག་འགྲོ། །སྲིད་བཞི་དག་དང་ངེས་པ་དང༌། །རྟེན་འབྲེལ་འབྱུང་དང་
ལྡོག་དང་བསད། །ཞི་རྒྱས་དབང་དང་ཞི་ལ་སོགས། །འདི་ལ་ཐེ་ཚོམ་མི་བྱ་འོ། །གཉིས་སྦྱོར་རྒྱུན་མི་འཆད་བདེ་དང༌། །ཀུན་ནས་འོད་གསལ་ལྷན་ཅིག་སྐྱེས།།
བུང་བས་མེ་ཏོག་རྩི་ལྟར་ནི། །རྣམ་པ་ཀུན་ཏུ་སྒྲུབ་པ་འོ། །ཨོཾ་ཨ་ཀཱ་རོ་མུ་ཁཾ་སརྦ་དྷརྨྨ་ཎཱཾ་ཨ་དྱ་ནུཏྤནྣ་ཏྭཏ་སརྦྦ་ནི་སྭ་བྷཱ་བ་ཧཱུཾ། བཅོམ་ལྡན་འདས་ཀྱིས་
དེ་སྐད་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལཾ་སོགས་པ་འཁོར་དེ་དག་ཐམས་ཅད་རབ་ཏུ་ཡི་རང་སྟེ་ཚིགས་སུ་བཅད་པ་

83-1-519b

འདི་དག་གིས་མངོན་པར་བསྟོད་ཅིང་མཆོད་པ་བསམ་གྱིས་མི་ཁྱབ་པ་ཐམས་ཅད་ཀྱིས་མཆོད་པ་ལ་བརྩོན་པར་གྱུར་ཏོ། །འཇིག་རྟེན་མགོན་པོ་བཅོམ་ལྡན་ལེགས། །འགྲོ་བ་ཉོན་མོངས་བསྐྱབ་
སླད་དུ༑ ༑སྟོང་པའི་ཏིང་འཛིན་སྤངས་ནས་ནི། །ཁྱོད་ཀྱིས་བྱམས་ཆེན་སྐུར་བསྟན་མཛད། །ཐུགས་རྗེ་ཆེན་པོ་བཅོམ་ལྡན་ལེགས། །སེམས་ཅན་སྡུག་བསྔལ་བསྒྲལ་སླད་དུ། །ཞི་བའི་མཐའ་
ལ་མི་གནས་པར། །བརྩེ་ཆེན་རྣམ་པར་འཕྲུལ་བར་མཛད། །བདེ་ཆེན་རྒྱལ་པོ་བཅོམ་ལྡན་ལེགས། །ལུས་ཅན་བདེ་དོན་བསྒྲུབ་སླད་དུ། །ཟག་མེད་དབྱིངས་ཐུགས་མ་གཞོལ་བར། །
དགྱེས་ཆེན་ཀུན་ཏུ་སྣང་མཛད་ལེགས། །གཙོ་བོ་རྡོ་རྗེ་རྒྱལ་པོ་ལེགས། །སྐྱེ་བོ་དུབ་པ་ངལ་བསོའི་ཕྱིར། །མཐའ་གཅིག་རྒྱུན་ཆད་མི་བཞུགས་པར། །མ་ལུས་འཚལ་བ་སྒྲུབ་པ་རྨད། །
དེ་ནས་འཁོར་གྱི་ཚོགས་ཕལ་པོ་ཆེ་དེ་དག་དང༌། རྡོ་རྗེའི་རིགས་ཀྱི་བྱང་ཆུབ་སེམས་དཔའ་ཆེན་པོ་དེ་དག་ཐམས་ཅད་ཀྱང་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་པའི་ངེས་པར་
གྱུར་པ་ཐབས་དང་ཤེས་རབ་བསམ་གྱིས་མི་ཁྱབ་ཅིང་གཞལ་དུ་མེད་པའི་ཏིང་ངེ་འཛིན་ལ་གནས་བཞིན་དུ་ཐམས་ཅད་བྱིན་གྱི་རླབས་ཀྱིས་སེམས་ཅན་ཐམས་ཅད་ལ་ཕན་གདགས་པའི་
དོན་དུ་ཆོ་འཕྲུལ་ཆེན་པོ་དུ་མ་བསྟན་ཏོ། །བཅོམ་ལྡན་འདས་ཀྱིས་ཡང་བཀའ་སྩལ་པ། གང་ལ་ལ་ཞིག་བཅོམ་ལྡན་འདས་རྡོ་རྗེ་མི་བསྐྱོད་པའི་གསང་བ་ཆེན་པོ་རྒྱུད་ཀྱི་རྒྱལ་པོ་ཉན་པ་དང༌།

83-1-520a

༄༅། །འཛིན་པ་དང༌། འཆང་བ་ལ་སོགས་པ་དེ་དག་ནི་ང་དང་རྒྱལ་བ་ཐམས་ཅད་ཀྱིས་དགོངས་པར་འགྱུར་རོ། །རྡོ་རྗེ་འཆར་བ་ཁྲག་འཐུང་གི་དཀྱིལ་འཁོར་ལྷ་བྱེ་
བ་ཁྲག་ཁྲིག་མང་པོ་ཡང་དེའི་ཕྱི་བཞིན་དུ་འབྲང་བར་འགྱུར་རོ། །དྲན་པ་ཙམ་གྱིས་ཚེ་རབས་ཐམས་ཅད་དུ་ཡི་དམ་བྱེད་པར་འགྱུར་རོ། །མིའམ་མི་མ་ཡིན་པ་ལ་སོགས་པའི་གནོད་པ་
ཐམས་ཅད་དང༌། འཚེ་བ་དང༌། ཡང་བ་དང༌། བཀྲ་མི་ཤིས་པ་ཐམས་ཅད་འབྱུང་བར་མི་འགྱུར་རོ། །གང་གི་ཁྱིམ་ན་གནས་པ་དེ་ཡང་མཆོད་རྟེན་དུ་བྱ་བར་འགྱུར་རོ། །རིག་པ་དང་དངོས་
གྲུབ་ཐམས་ཅད་ཀྱི་གཏེར་ཚད་མེད་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌།
དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།།    །།དཔལ་བཅོམ་ལྡན་འདས་རལ་པ་གཅིག་པའི་བརྟག་པ་རྡོ་རྗེའི་རྒྱུད་
ཆེན་པོ་བླ་ན་མེད་པ་རྫོགས་སོ།།    །།རྣལ་འབྱོར་གྱི་དབང་ཕྱུག་ཆེན་པོ་ཤྲཱི་ཛྲ་ག་ཏ་མི་ཏྲ་ཨཱ་ནནྡའི་བཀའ་དྲིན་ལ་བརྟེན་ནས་རྒྱ་གར་གྱི་པཎྜི་ཏ་ཆེན་པོ་བཛྲ་ཤྲཱི་ཁ་ལ་རུ་ཏྲ་དང༌། བོད་ཀྱི་
ལོཙྪ་བ་དགེ་སློང་བྱམས་པའི་དཔལ་གྱིས་བསྒྱུར་བའོ།།    །།གསར་བཅུག་ཁ་སྐོང་གྲས།    །།རྒྱ་གར་སྐད་དུ། ཤྲཱི་གུ་ཧྱ་བཛྲ་པཱ་ཎི་ཨ་བྷི་དེ་ཤ་ཏནྟྲ་ནཱ་མ། བོད་སྐད་དུ། དཔལ་ཕྱག་ན་རྡོ་རྗེ་གསང་བ་

83-1-520b

བསྟན་པའི་རྒྱུད་།དཔལ་གསང་བའི་བདག་པོ་ལ་ཕྱག་འཚལོ། །འདི་སྐད་བདག་གིས་ཐོས་བ་དུས་གཅིག་ན། འོག་མིན་གྱི་གནས་ལྕང་ལོ་ཅན་གྱི་ཕོ་བྲང་ན། བཅོམ་ལྡན་འདས་དཔལ་
ཆེན་པོ་ལ། རིག་སྔགས་ཀྱི་ལྷ་ཚོགས་ཀྱིས་བསྐོར་ཏེ་བཞུགས་སོ། །དེ་ནས་དཔའ་མོའི་དབང་ཕྱུག་མས་འདི་སྐད་ཅེས་གསོལ་ཏོ། །བཅོམ་ལྡན་འདས་གསང་བའི་བདག་པོ་འདི་
སྒྲུབ་པའི་རྣལ་འབྱོར་པ་ཇི་ལྟ་བུ་ཅིག་ལགས། བཅོམ་ལྡན་འདས་ཀྱིས་བཀའ་སྩལ་པ། སྙིང་རྗེར་ལྡན་ཞིང་ཤེས་རབ་ཆེ། །བཟོད་དང་ལྡན་ཞིང་བརྩོན་འགྲུས་ཆེ། །ཕྱི་ནང་གསང་བའི་
དབང་ཐོབ་ཅིང༌། །བསླབ་པ་གསུམ་ལ་རབ་ཏུ་གནས། །དེས་ནི་དཔའ་བོ་ཡང་དག་འགྲུབ། །གསང་བ་བསྟན་པའི་རྒྱུད་ལས་སྒྲུབ་པ་པོ་གང་ཟག་བསྟན་པའི་ལེའུ་སྟེ་དང་པོའོ།།    །།ཡང་དཔའ་མོས་གསོལ་པ། བཅོམ་ལྡན་འདས་དཔའ་བོ་འདི་བསྒྲུབ་པའི་གནས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། དབེན་པ་ཉམས་དགའ་ཡིད་འོང་བ། །
བཀྲ་ཤིས་དཔལ་འཕེལ་དབང་ཡང་འཛིན། །དུར་ཁྲོད་ཆེན་པོ་འཇིགས་གནས་པ། །རི་གསུམ་རྩེའམ་བྲག་རི་སྔོ། །ཁྲོ་བོའི་ཆ་བྱད་འདྲ་བའི་གནས། །དེ་ནི་དཔའ་བོ་བསྒྲུབ་ལ་ཤིས།།
གསང་བ་བསྟན་པའི་རྒྱུད་ལས་བསྒྲུབ་པའི་གནས་བསྟན་པའི་ལེའུ་སྟེ་གཉིས་པའོ།།    །།ཡང་དཔའ་མོས་གསོལ་པ། བཅོམ་ལྡན་འདས་དཔའ་བོ་འདི་བསྐྱེ་

83-1-521a

༄༅། །པའི་དམིགས་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། དང་པོ་སྟོང་ཞིང་བདག་མེད་དོ། །སྣང་ཞིང་སྲིད་པའི་ཆོས་རྣམས་ཀུན། །ངོ་བོ་ཉིད་
ཀྱིས་རྣམ་པར་དག །དེ་ལྟ་བུ་ཡི་ཆོས་ཉིད་ལ། །སངས་རྒྱས་སེམས་ཅན་གཉིས་མེད་པས། །མི་སྒོམ་མི་རྟོག་སྣང་ལ་གསལ། །མཐའ་བྲལ་མཁའ་མཉམ་དབུ་མའི་དོན། །སེམས་ཀྱི་
རང་བཞིན་དེ་ལྟ་བུ། །དེ་ལྟར་མ་རྟོགས་སེམས་ཅན་ལ། །སྡུག་བསྔལ་ཀུན་དང་བྲལ་བ་ཡི། །ཐུགས་རྗེ་ཕྱོགས་མེད་བསྒོམ་པར་བྱ། །སངས་རྒྱས་ཐམས་ཅད་འབྱུང་བའི་རྒྱུ། །རང་གིས་
སེམས་ནི་ཡི་གེ་ཧཱུཾ། །ཡི་གེ་ཧཱུཾ་གི་འཕྲོ་འདུ་ལས། །གཞལ་ཡས་ཁང་དང་ལྷ་ཡི་གདན། །ལྷ་ཡི་ས་བོན་ཡི་གེ་ལས། །གོ་རིམས་བཞིན་དུ་བསྐྱེད་པར་བྱ། །གསང་བ་བསྟན་པའི་རྒྱུད་ལས་
བསྐྱེད་པའི་དམིགས་པ་བསྟན་པའི་ལེའུ་སྟེ་གསུམ་པའོ།།    །།ཡང་དཔའ་མོས་གསོལ་པ། བཅོམ་ལྡན་འདས་རིག་སྔགས་ཀྱི་བདག་པོ་འདིའི་བསམ་
གྱིས་མི་ཁྱབ་པའི་དམིགས་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། བསྐྱེད་པའི་དམིགས་པ་ཐོབ་ནས་ནི། །སྙིང་གར་ཡེ་ཤེས་སེམས་དཔའ་བསྒོམ། །ཡེ་ཤེས་
སེམས་དཔའི་ཐུགས་ཀར་ནི། །པདྨ་འདབ་བཞི་རྒྱ་སྲན་ཙམ། །དབུས་སུ་ཉི་ཟླའི་གཞལ་ཡས་ཁང༌། །གཞལ་ཡས་ཁང་གི་ནང་དུ་ནི། །ཨ་ཤད་མར་མེའི་རྩེ་ལྟར་སྒོམ། །དེ་ལ་དམིགས་

83-1-521b

པ་ཐོབ་ནས་ནི། །ཅི་ཡང་བསམ་པར་མི་བྱ་སྟེ། །བསམ་གྱིས་མི་ཁྱབ་དེ་བསམས་པས། །དེ་ལ་ཡེ་ཤེས་ཐོབ་པར་འགྱུར། །གསལ་ལ་རྟོག་མེད་རིག་པའི་སྐུ། །ཡེ་ཤེས་ཞེས་ནི་དེ་ལ་བྱའོ། །
གསང་བ་བསྟན་པའི་རྒྱུད་ལས་བསམ་གྱིས་མི་ཁྱབ་པའི་དམིགས་པ་བསྟན་པའི་ལེའུ་སྟེ་བཞི་པའོ།།    །།ཡང་དཔའ་མོས་གསོལ་པ། བཅོམ་ལྡན་འདས་གསང་
བའི་བདག་པོ་འདིའི་འཁོར་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། དཔའ་བོ་ཆེན་པོ་འདིའི་འཁོར་ནི། །ཐུགས་ཀྱི་འཁོར་ནི་བཞིའོ། །གསུང་གི་འཁོར་ནི་བརྒྱད་དོ། །སྐུའི་
འཁོར་ལྔ་བརྒྱར་ངེས་སོ། །གསང་བ་བསྟན་པའི་རྒྱུད་ལས་འཁོར་བསྟན་པའི་ལེའུ་སྟེ་ལྔ་པའོ།།    །།ཡང་དཔའ་མོས་གསོལ་པ། བཅོམ་ལྡན་འདས་དཔལ་ཆེན་པོ་
འདིའི་རིག་པ་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། ཨོཾ་བཛྲ་པཱ་ཎི་ཧཱུཾ་ཧཱུཾ་ཕཊ་ཕཊ་སྭཱཧཱ། ཨོཾ་བཛྲ་ཀྲོ་དྷ་ནཱི་ལཱཾ་བ་ར་དྷ་ར་བཛྲ་པཱ་ཎི་ཧཱུཾ་ཧཱུཾ་ཕཊ་ཕཊ་སྭཱཧཱ། ཨོཾ་བཛྲ་པཱ་ཎི་
གྲོ་དྷ་མ་ཧཱ་ཙཎྜ་རོ་ཥ་ཎ་ཧཱུཾ་ཧཱུཾ་ཕཊ་ཕཊ་སྭཱཧཱ། འཁོར་བཞིའི་རིག་པ་ཕུལ་བ་ནི། །ཨོཾ་བཛྲ་ཀྲོ་དྷ་མཧཱ་ཀཱ་ལཱ་ཡ་ཧཱུཾ་ཧཱུཾ་ཕཊ་ཕཊ་ཙིཏྟ་ཀྲོ་ཙི་དུན་ཛ། ཨོཾ་བཛྲ་ཀྲོ་དྷ་ཏྲི་ལོ་ཀྱ་བི་ཛ་ཡ་ཧཱུཾ་ཧཱུཾ་ཕཊ་ཕཊ། བཾ་
མཱ་ར་ཡ་ཙིཏྟ་རྦད་རྦད། ཨོཾ་བཛྲ་ཀྲོ་དྷ་ནཱ་ག་སྦུ་ག་ཧཱུཾ་ཧཱུཾ་ཕཊ་ཕཊ། མཱ་ར་ཡ་རཀྟ་རྡུབས་རྡུབས་རྦད། ཨོཾ་བཛྲ་ཀྲོ་དྷ་ཀུ་བར་ཧཱུཾ་ཧཱུཾ་ཕཊ་ཕཊ། མཱ་ར་ཡ་ཀེ་ཆོཾ་ཆོཾ་རྦད། དཔའ་བོའི་འཁོར་ལྷ་སྲིན་སྡེ་

83-1-522a

༄༅། །བརྒྱད་ཀྱི་རིག་པ་ཕུལ་བ། མཧཱ་དེ་བ་མཱ་ར་ཡ་སོད་སོད། མཧཱ་ན་ག་མཱ་ར་ཡ་སོད་སོད་ཛ་ཛཿ མཧཱ་དེ་ཝི་མཱ་ར་ཡ། ཧ་ན་ཧ་ན། མཧཱ་མ་ནི་མཱ་ར་ཡ་གཏུབས་
གཏུབས། མཧཱ་སིདྡྷ་མཱ་ར་ཡ་ཏིཥྛ་ཏིཥྛ། མཧཱ་ཡཀྵ་མཱ་ར་ཡ་བྷིནྡ་བྷིནྡ། མ་ཧཱ་ཏྲི་ཛ་མཱ་ར་ཡ་ཁོས་ཁོས། མ་ཧཱ་མ་ནི་བིནྡྷ་མཱ་ར་ཡ་ནན་ནན། མ་ཧཱ་བཛྲ་ཧཱུཾ་ཕཊ། འཁོར་གོས་སྔོན་ཅན་ལྔ་
བརྒྱའི་རིག་པ་ཕུལ་བ། མཱ་ར་ཡ་རུ་དྷ་རུ་དྷ་ཧཱུཾ་ཧཱུཾ་ཕཊ་ཕཊ། གསང་བ་བསྟན་པའི་རྒྱུད་ལས་རིག་པ་ཕུལ་བའི་ལེའུ་སྟེ་དྲུག་པའོ།།    །།ཡང་དཔའ་མོས་
གསོལ་པ། བཅོམ་ལྡན་འདས་དཔའ་བོ་འདིའི་ཕྲིན་ལས་མཇུག་སྦྱིན་སྲེག་གིས་བསྡུ་འཚལ་ལམ་མི་འཚལ་ཅེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། སྦྱིན་སྲེག་ནི་
རྣམ་པ་གསུམ་སྟེ། ཕྱི་དང་ནང་དང་གསང་བ་གསུམ། རེ་རེ་ལ་ནི་བཞི་བཞིར་བསྟན། །ཞི་བ་དང་ནི་རྒྱས་པར་བསྟན། །དབང་དང་དྲག་པོའི་སྦྱིན་སྲེག་གོ །གསང་བ་བསྟན་པའི་
རྒྱུད་ལས་སྦྱིན་སྲེག་གི་ལེའུ་སྟེ་བདུན་པའོ།།    །།བཅོམ་ལྡན་འདས་དཔལ་ཆེན་པོས། དེ་སྐད་ཅེས་བཀའ་སྩལ་པ་དང༌། དཔའ་མོའི་དབང་ཕྱུག་མ་དང༌། རིགས་ཀྱི་
ལྷ་ཚོགས་རྣམས་དགའ་མགུ་ཡི་རངས་ཏེ། དཔལ་ཆེན་པོས་གསུངས་པ་ལ་མངོན་པར་བསྟོད་དོ།།    །།དཔལ་ཕྱག་ན་རྡོ་རྗེ་གཏུམ་པོ་གསང་བ་བསྟན་པའི་རྒྱུད་རྫོགས་

83-1-522b

སོ།།    །།རྒྱ་གར་གྱི་པཎྜི་ཏ་ཝ་ལ་ཙནྡྲ་དང༌། ལོ་ཙཱ་བ་གླན་ཆུང་དར་མ་ཚུལ་ཁྲིམས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། བྷ་ག་བཱ་ན་བཛྲ་པཱ་ཎི་གུ་ཧྱ་ཨ་བྷི་
དེ་ཤ་ཏནྟྲ་རཱ་ཛ་ནཱ་མ། བོད་སྐད་དུ། བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ཞེས་བྱ་བ། དཔལ་གསང་བའི་བདག་པོ་ཕྱག་ན་རྡོ་རྗེ་ལ་ཕྱག་འཚལ་ལོ། །འདི་སྐད་བདག་
གིས་ཐོས་པ་དུས་གཅིག་ན། བཅོམ་ལྡན་འདས་ལྕང་ལོ་ཅན་གྱི་ཕོ་བྲང་ན། སངས་རྒྱས་གང་གཱའི་ཀླུང་གི་བྱེ་མ་དང་མཉམ་པའི་ཚོགས་དང་བྱམས་པ་ལ་སོགས་པ་བྱང་ཆུབ་སེམས་དཔའི་ཚོགས་དང་
རིག་པའི་ཁྲོ་བོའི་ཚོགས་དཔག་ཏུ་མེད་པ་དང༌། ལྷ་མ་ཡིན་གྱི་ཚོགས་དང༌། གནོད་སྦྱིན་ལྔ་བརྒྱ་དང་བཅས་ཏེ་ཐབས་ཅིག་ཏུ་བཞུགས་སོ། །དེའི་ཚེ་བཅོམ་ལྡན་འདས་བདུད་ཐམས་ཅད་འཇོམས་
པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་བླ་གོས་ཕྲག་པ་གཅིག་ལ་གཟར་ཏེ། ཕྱག་འཚལ་ནས་འདི་སྐད་ཅེས་གསོལ་ཏོ། །ཀྱེ་མ་གསང་
བའི་རྡོ་རྗེ་འཛིན། །ཏིང་འཛིན་རྒྱལ་པོ་མི་གཡོ་ལས། །ཅིག་ཅར་བཞེངས་ཏེ་གསང་བའི་མཆོག །ཡེ་ཤེས་ལྔ་ཡི་སྤྱོད་ཡུལ་གྱི། །སྐུ་གསུང་ཐུགས་ཀྱི་གསང་བ་མཆོག །ཇི་ལྟར་བསྒྲུབ་པའི་རིམ་པ་དང༌།
ལས་ཀྱི་བྱ་བ་མདོར་བསྡུས་ཏེ། །གང་ཟག་ཇི་ལྟ་བུས་བསྒྲུབ་ཅིང༌། །རིག་པའི་རྒྱལ་པོ་མཆོག་གྱུར་པ། །བཅོམ་ལྡན་འདས་ཀྱིས་ལེགས་པར་གསུངས། །ཞེས་ཞུས་པ་དང༌། བཅོམ་ལྡན་

83-1-523a

༄༅། །འདས་མཉམ་པར་བཞག་པ་ལས་ལངས་ཏེ། ཐུགས་ཀར་ཡེ་ཤེས་ལྔ་མི་ཕྱེད་པའི་རྡོ་རྗེ་ལན་གསུམ་དུ་གསོར་བས་འཇིག་རྟེན་གྱི་ཁམས་ཐམས་ཅད་འགུལ་བ་དང༌།
ལྡེག་པ་ལ་སོགས་པ་ཀུན་ཏུ་འཁྲུགས་ཏེ། གདུག་པ་ཅན་འདུལ་བ་ཞེས་བྱ་བའི་འོད་ཟེར་བཀྱེ་ནས་སླར་ཐུགས་ཀར་ཐིམ་པ་ལས་རྡོ་རྗེའི་ལྟེ་བ་ནས་ཡུམ་དཔའ་མོ་རྡོ་རྗེ་བདེ་མ་ཞེས་བྱ་བ་བྱུང་
སྟེ། རང་གི་སྟོན་པ་ལ་གཡས་ཕྱོགས་སུ་བསྐོར་བ་ལན་གསུམ་བྱས་ནས། ཕྱག་བྱས་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །ཁྱོད་ཀྱི་སྐུ་གསུང་ཐུགས་ཀྱི་ནི། །གསང་བ་དམ་པ་གང་
ཡིན་པ། །རྡོ་རྗེ་འཛིན་པས་ལེགས་པར་གསུངས། །འདི་ནི་རྙེད་དཀའ་རྒྱུད་ཆེན་ཏེ། །རིན་ཆེན་ལྟ་བུར་འདོད་འབྱུང་བ། །གྲངས་མེད་ཚོགས་ལས་བྱུང་བ་འདི། །ཐུགས་རྗེའི་རང་བཞིན་
སྟོང་པ་ལས། །བཅོམ་ལྡན་ཁྱོད་ཀྱིས་བཤད་དུ་གསོལ། །ཞེས་ཞུས་པ་དང༌། ཞལ་འཛུམ་པ་མཛད་ནས་བྱམས་པ་རྣམ་པར་འཕྲུལ་པ་ཞེས་བྱ་བའི་འོད་ཟེར་གྱིས་འཇིག་རྟེན་གྱི་ཁམས་ཁྱབ་
པར་བྱས་ཏེ། །ཚུར་འདུས་ནས་རང་གི་ཞལ་དུ་ཐིམ་པ་དང༌། དཔའ་མོ་རྡོ་རྗེ་བདེ་མ་ཁྱོད། །སྟོང་པའི་རང་བཞིན་བདག་མེད་མས། །ཇི་ལྟར་ཞུས་བཞིན་བཤད་པར་བྱ། །གུས་པར་ཉོན་ལ་
ལེགས་པར་ཟུང༌། །རྡོ་རྗེ་འཆང་གི་སྐུ་གསུང་ཐུགས། །མི་ཕྱེད་སྟོང་པའི་རང་བཞིན་ལས། །ཐུགས་རྗེ་སྣ་ཚོགས་ཐབས་ཚུལ་ཏེ། །འདི་ནི་རབ་ཏུ་རྟོགས་དཀའ་བས། །འདས་དང་ད་ལྟར་

83-1-523b

བཞུགས་པ་དང༌། །མ་འོངས་སངས་རྒྱས་སྤྱོད་ཡུལ་ཡིན། །བསམ་གྱིས་མི་ཁྱབ་རྣམ་པར་དག །བརྗོད་མེད་མི་གཡོ་འདུས་མ་བྱས། །ནམ་མཁའ་དྲི་མེད་ཆོས་ཀྱི་སྐུ། །དུས་གསུམ་དུས་མེད་
རྟོགས་པའི་མཆོག། །འདི་ལ་ཇི་ལྟར་བསྟན་དུ་ཡོད། །འོན་ཀྱང་སྙིང་རྗེའི་རང་བཞིན་བས། །ཐབས་དང་ཤེས་རབ་རང་བཞིན་ནི། །གཉིས་མེད་གཉིས་ཀྱི་ཐབས་ཚུལ་རིག །འདི་ནི་གསང་
བ་དམ་པ་སྟེ། །དེ་ཉིད་གཞན་ལ་མངོན་བསྟན་པས། །གདུལ་བྱ་ཚིམ་འགྱུར་རྒྱལ་པོ་བཞིན། །རང་འདོད་འབྲས་བུ་འབྱུང་འགྱུར་བས། །གསང་བ་མངོན་པར་བསྟན་པ་ཡིན། །རྒྱུད་ཆེན་རྒྱལ་
པོ་བཤད་པར་བྱ། །ཨེ་མ་ཧོ་མི་ཕྱེད་རྡོ་རྗེ་གསང་བའི་མཆོག །ཨེ་མ་ཧོ་ཐབས་དང་ཤེས་རབ་གཉིས་མེད་པའི། །སྣ་ཚོགས་ནོར་བུ་རྒྱུད་ཆེན་འདི། །རང་གི་གསང་བ་དམ་པ་ཡིན། །བཅོམ་ལྡན་
འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་རབ་ཏུ་དགའ་བའི་གླེང་གཞིའི་ལེའུ་སྟེ་དང་པོའོ།།    །།དཔའ་མོ་རྡོ་རྗེ་བདེ་མས་གསོལ་པ།
བཅོམ་ལྡན་འདས་རྡོ་རྗེ་འཆང་ཆེན་པོ་ཁྱོད་བསྒྲུབ་པའི་གང་ཟག་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་
མ༑ ༑བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཉིད་སྒྲུབ་པའི་གང་ཟག་ནི། །སྙིང་རྗེ་ལྡན་ཞིང་ཤེས་རབ་ཆེ། །བཟོད་ལྡན་བརྩོན་འགྲུས་ཕུན་སུམ་

83-1-524a

༄༅། །ཚོགས། །བསླབ་པ་གསུམ་ལྡན་དད་པས་བརྒྱན། །དཔའ་ཤིང་གསང་བའི་སྤྱོད་པ་ཤེས། །གུས་ཤིང་གཡོ་མེད་སྐྱབས་གནས་གསུམ། །རྟག་ཏུ་མཆོད་ཅིང་
ཡེངས་པ་མེད། །ལྷག་པའི་ལྷ་ལ་ཡིད་ཆེས་ཤིང༌། །ཕྱི་ནང་གསང་བའི་དབང་ཐོབ་ལ། །དམ་ཚིག་བརྡ་དོན་ངེས་པར་འཛིན། །དེ་ལྟས་སྒྲུབ་པ་བྱས་གྱུར་ན། །ཡུན་མི་རིང་བར་ང་ཉིད་ཀྱི། །
གསང་གསུམ་ལ་ནི་མཁས་འགྱུར་ཏེ། །འབད་པས་ཐོབ་པའི་འབྲས་བུ་ནི། །སྐལ་ལྡན་དེ་ཡི་སྙིང་ལ་གནས། །ཞེས་གསུངས་སོ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་
པའི་རྒྱུད་ཀྱི་རྒྱལ་པོ་ལས་སྒྲུབ་པ་པོའི་གང་ཟག་བསྟན་པའི་ལེའུ་སྟེ་གཉིས་པའོ།།    །།དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་ཁྱེད་སྒྲུབ་པའི་
གནས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་
བཤད་ཀྱིས་ལེགས་པར་ཉོན། །ང་ཉིད་སྒྲུབ་པའི་གནས་མཆོག་ནི། །དུར་ཁྲོད་བརྒྱད་དམ་ཉེ་བའི་གནས། །དུར་ཁྲོད་ནགས་ཀྱི་ནང་དུ་ནི། །རི་རྩེ་བྲག་རི་སྔོན་པོའི་མདོག །ཁྲོས་པའི་གཟུགས་
འདྲ་བྱང་ལྟ་བ། །མེ་ཏོག་སྔོན་པོ་མཛེས་པ་དང༌། །ནེའུ་གསིང་དང་ཨུཏྤལ་ནགས། །དབེན་ཞིང་ཡིད་འོངས་ཉམས་དགའ་བ། །བཀྲ་ཤིས་དཔལ་འཕེལ་དབང་ཡང་འཛིན། །ལྕང་ལོ་ཅན་དང་མིང་

83-1-524b

མཐུན་པ། །སྣ་ཚོགས་སྒྲུབ་པའི་གནས་སུ་ཤིས། །ཚྭ་སྒོ་ཆུ་མེད་དབུ་མའི་གནས། །རྒྱལ་པོའི་ཕོ་བྲང་ཚོང་འདུས་དང༌། །ཉན་ཐོས་ལ་སོགས་འདུག་གནས་སུ། །ང་ཉིད་སྒྲུབ་པར་མི་བྱའོ། །སྨིན་པའི་
གང་ཟག་རྣམས་ལ་ནི། །གནས་སོགས་བརྟགས་པས་ཅི་ཞིག་བྱ། །ཐམས་ཅད་བདེ་ཆེན་སངས་རྒྱས་ཀྱི། །ཞིང་ཁམས་རོལ་པས་གནས་པ་ཡིན། །དེ་བས་རིགས་ཀྱི་བརྟག་པར་བྱ། །བཅོམ་
ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་སྒྲུབ་པའི་གནས་བསྟན་པ་ཞེས་བྱ་བའི་ལེའུ་སྟེ་གསུམ་པའོ།།    །།དཔའ་མོ་རྡོ་རྗེ་བདེ་
མས་གསོལ་པ། བཅོམ་ལྡན་འདས་རྡོ་རྗེ་འཆང་ཁྱོད། སྒྲུབ་པའི་ཐབས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་
བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཉིད་སྒྲུབ་པའི་རིམ་པ་ནི། །སྙིང་རྗེ་ཆེན་པོས་སྔོན་འགྲོ་ཞིང༌། །གཞན་གྱི་དོན་ལ་བསླབ་པར་བྱ། །ནམ་
མཁའ་རྡོ་རྗེ་ཅན་དམིགས་ལ། །བདེ་བ་ཆེན་པོས་རྣམ་པར་མཆོད། །རྒྱུད་སྦྱངས་སངས་རྒྱས་ཚོགས་དག་ལ། །འགྱོད་པ་སྤངས་ཏེ་རྗེས་ཡི་རངས། །མྱ་ངན་འདས་ལ་གསོལ་བར་བྱ། །དམ་པའི་དོན་
ལ་བསྐུལ་བྱ་ཞིང༌། །རིགས་ཀྱི་ས་བོན་ཆེར་བསྐྱེད་ལ། །ཀུན་ལ་ཁྱབ་བྱེད་གཞན་དོན་བསྒྲུབ། །བདག་གི་སྡུག་བསྔལ་མི་བལྟ་ཞིང༌། །གཞན་དག་བདེ་ལ་འགོད་པར་བྱ། །མེ་འོབས་ལྟ་

83-1-525a

༄༅། །བུར་གནས་པ་ཡི། །སེམས་ཅན་ཀུན་ལ་སྙིང་རྗེ་བསྒོམ། །སྤྲོས་བྲལ་གཉིས་འཛིན་སྤངས་པ་ཡི། །ཚུལ་ལ་ཡང་དག་བསླབ་པར་བྱ། །སངས་རྒྱས་སེམས་
ཅན་གཉིས་མེད་ཅིང༌། །དང་པོ་སྟོང་ཞིང་བདག་དང་བྲལ། །སྣང་ཞིང་སྲིད་པའི་ཆོས་རྣམས་ཀུན། །ངོ་བོ་ཉིད་ཀྱིས་རྣམ་པར་དག །འཐབ་བྲལ་མཁའ་འདྲ་དབུ་མའི་དོན། །དེ་ལྟ་བུ་ཡི་ཆོས་ཉིད་
ལ༑ ༑སེམས་ཀྱི་རང་བཞིན་གཉིས་སུ་མེད། །མ་རྟོགས་ལོག་པའི་སེམས་ཅན་ལ། །སྡུག་བསྔལ་ཀུན་དང་འབྲལ་བའི་ཕྱིར། །སྙིང་རྗེ་ཆེན་པོ་བསྒོམ་པར་བྱ། །རང་གི་སེམས་ཉིད་ཡི་གེ་ཧཱུཾ།།
སངས་རྒྱས་ཐམས་ཅད་བསྐྱེད་པའི། །ཆུ་སྐྱེས་ཐབས་དང་ཤེས་རབ་ལྡན། །མཐའ་གཉིས་སྤངས་པ་གདན་དང་བཅས། །གཉིས་མེད་རྡོ་རྗེའི་རང་བཞིན་ཏེ། །སྙིང་རྗེས་སྦྱངས་ནས་གསུམ་པ་
རྫོགས། །སྐུ་མདོག་ནག་པོ་ཞལ་གཅིག་པ། །ཕྱག་གཉིས་གཡས་པ་རྡོ་རྗེ་འཛིན། །སྣུན་པའི་སྟོབས་ཅན་རྡོ་རྗེ་འབར། །གཡོན་པས་དྲིལ་བུ་དཀུར་བརྟེན་ཏེ། །སྒེག་པའི་ཚུལ་ཅན་ནམ་
མཁར་གདེངས། །རིན་ཆེན་ཆུ་འཛིན་རྒྱན་དང་ལྡན། །སྟག་ལྤགས་དར་གྱིས་སྐུ་ལ་བརྒྱན། །གཡས་བསྐུམ་གཡོན་བརྐྱང་བདུད་ལ་བརྫིས། །སྤྱན་གསུམ་གདུག་པའི་མཆེ་བ་གཙིགས་
བསྐལ་པའི་མེ་འོད་ནང་དུ་བཞུགས། །ཡི་གེ་གསུམ་གྱི་གནས་གསུམ་པོ། །ལྷར་བྱས་སྐྱེ་མཆེད་བྱིན་གྱིས་བརླབ། །གནས་སུ་ཁྲོ་བོའི་ཡིག་འབྲུ་བསྐྱེད། །སྦྲུལ་པ་དཔག་མེད་ཕྱོགས་

83-1-525b

བཅུར་འགྱེད། །ཡི་གེ་བཞི་ཡིས་ཡེ་ཤེས་དབབ། །རིགས་བདག་ལ་སོགས་སངས་རྒྱས་ཀྱིས། །དབང་བསྐུར་བྱིན་བརླབས་ཅོད་པན་བསམ། །དེ་ཡི་ཏིང་འཛིན་འབྱུང་བའི་རྒྱུ། །ཆོ་ག་གསུམ་
པའི་སེམས་དཔའ་ཡིས། །གཞན་དོན་རྒྱུན་མི་འཆད་པར་བསྒོམ། །ཡང་ན་གསུང་གི་ཡིག་འབྲུས་མཚན། །ཕྲིན་ལས་ཐོགས་མེད་རྣལ་འབྱོར་བཟླས། །འདི་ནི་རྣམ་དག་རིག་པ་སྟེ། །རྟག་
ཏུ་མཉམས་འབྲས་བུར་ལྡན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་དཔའ་བོ་གཅིག་པ་བསྒྲུབ་པའི་ལེའུ་སྟེ་བཞི་པའོ།།    །།
དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་དཀྱིལ་འཁོར་བསྒོམ་པའི་ཐབས་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་
ཞུས་པ་ལེགས། །ཟག་མེད་བདེ་བའི་རྒྱ་འབྱུང་བ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །སྐད་ཅིག་མ་ཡིས་ལྷར་བསམས་ནས། །སྙིང་གར་ཉི་མའི་རིག་པ་
ཧཱུཾ། །འོད་ཀྱི་རང་བཞིན་སྨོད་བཅུད་རྣམས། །སྦྱངས་ཏེ་སངས་རྒྱས་ས་ལ་བཞག །འོད་ཟེར་གཉིས་པས་སངས་རྒྱས་དང༌། །བྱང་སེམས་དཀྱིལ་འཁོར་དགུག་བྱ་སྟེ། །ཕྱག་བྱ་ཧཱུཾ་ལས་ལྷ་མོ་བསམ།།
མེ་ཏོག་ལ་སོགས་པས་མཆོད་ལ། །ཐ་དད་པ་ཡི་མཆོད་པ་ཆེ། །དེ་འོད་དཔག་མེད་ལྷ་མོ་ཡིས། །རེག་བྱ་ཐ་མི་དད་པས་མཆོད། །སྡིག་བཤགས་རྗེས་སུ་ཡི་རང་དང༌། །གསོལ་ཞིང་སྐྱབ་

83-1-526a

༄༅། །འགྲོ་བདག་ལུས་དབུལ། །སེམས་བསྐྱེད་དག་པ་བསྔོ་བར་བྱ། །དེ་རྗེས་དང་པོ་བྱམས་པ་སྟེ། །གཉིས་པ་སྙིང་རྗེ་གསུམ་པ་དགའ། །ཀུན་གྱི་མཐའ་ལ་བཏང་
སྙོམས་སོ། །སྦྱངས་གཞི་སྔགས་ཀྱིས་ཕྱི་ནང་ཀུན། །སྟོང་པར་བྱས་ཏེ་རང་ལུས་ཀྱང༌། །དབང་པོའི་གཞུ་འདྲ་སྲིད་འཛིན་གྱི། །གནས་སུ་ཧཱུཾ་བསམ་དེ་འོད་བཅས། །ཙི་ལས་བྱུང་བའི་འཁོར་
ལོ་སྟེ། །རྩིབས་བཅུ་ལ་ནི་ཉི་མ་བསམ། །དབུས་སུ་ཧཱུཾ་ལས་གནོད་མཛེས་བསྐྱེད། །དེ་ལས་ཧཱུཾ་འཕྲོས་ཁྲོ་བཅུ་ཡང༌། །རང་རང་ས་ལ་གསལ་བར་བསྐྱེད། །སྔགས་པས་བགེགས་མེད་ཀྱིས་ཤིག་པར།།
དེ་ལ་བཀའ་ལུང་བསྒོ་བར་བྱ། །ཞལ་བཞིའི་གསང་སྔགས་དྲན་པ་ཡིས། །མཐེ་བོང་སྡིགས་མཛུབ་སྦྱར་ནས་ནི། །ཕྱོགས་བཅུར་བརྡ་ནི་བསྟན་པར་བྱ། །ཨོཾ་སུཾ་བྷ་ནི་སུཾ་བྷ་ནི་ཧཱུཾ་ཧཱུཾ་ཕཊ། ཨོཾ་གྲྀཧྞ་
གྲྀཧྞ་ཧཱུཾ་ཧཱུཾ་ཕཊ། ཨོཾ་གྲྀཧྞ་པ་ཡ་གྲྀཧྞ་པ་ཡ་ཧཱུཾ་ཧཱུཾ་ཕཊ། ཨོཾ་ཨཱ་ན་ཡ་ཧོ་བྷ་ག་ཝན་བིདྱཱ་རཱ་ཛ་ཡ་ཧཱུཾ་ཧཱུཾ་ཕཊ། སྔགས་ཀྱི་རྒྱལ་པོ་འདི་བརྗོད་པས། །ལུས་ངག་སེམས་ལས་བྱུང་བ་ཡི། །བགེགས་
ཀུན་གྱི་ནི་མགོ་སྟེངས་སུ། །རྡོ་རྗེ་ཕུར་པ་གཟུགས་པར་བྱ། །ཨོཾ་གྷ་གྷ་གྷཱ་ཏཱ་ཡ་གྷཱ་ཏཱ་ཡ་སརྦ་དུཥྚཱན་བི་གྷྞཱན་ཧཱུཾ་ཧཱུཾ་ཕཊ། ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཨཱ་ཛྙཱ་པ་ཡ་ཏི་ཀཱ་ཡ་བཱ་ཀ་ཙིཏྟཱ་བཛྲ་ཀཱི་ལ་
ཡ་ཧཱུཾ་ཕཊ། རྡོ་རྗེ་ཐོབས་བརྡུང་བྱ་སྟེ། །ཨོཾ་བཛྲ་མུངྒ་ར་བཛྲ་ཀཱི་ལ་ཡ་ཨཱ་ཀོ་ཊ་ཡ་ཧཱུཾ་ཕཊ། སྤྱི་བོར་བཏབ་པས་ངེས་པར་བརླག །སླར་འདུས་ཕྱོགས་མཚམས་མ་ལུས་པར། །ས་གཞི་ར་བ་དྲ་

83-1-526b

བ་དང༌། །གུར་བཅིང་བ་དང་བླ་རེ་དང༌། །མདའ་དང་མེ་ཡི་འོད་འབར་བསྒོམ། །ཨོཾ་བཛྲ་མེ་དི་ནཱཾ་བཛྲི་བྷ་བ་བཛྲ་བནྡྷ་བནྡྷ་ཧཱུཾ། ཨོཾ་བཛྲ་པྲཱ་ཀཱ་ར་ཧཱུཾ་བཾ་ཧཱུཾ། ཨོཾ་བཛྲ་པཉྫ་ར་ཧཱུཾ་ལཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་
ཧཱུཾ། ཨོཾ་བཛྲ་ཤ་ར་ཛ་ལ་ཏྲཾ་སཾ་ཏྲཾ། ཨོཾ་བཛྲ་ཛཱ་ལ་ཨ་ན་ལཱརྐ་ཧཱུཾ་རཾ་ཧཱུཾ། རིམ་པས་བརྗོད་ལ་སྙིང་རྗེ་ཡི། །བདག་ཉིད་གཞན་ལ་ཕན་འདོད་པ། །སྨོན་ལམ་ལས་བྱུང་རྫུ་འཕྲུལ་མཆོག །ཡཾ་ལས་བྱུང་བ་
གཞུ་འདྲ་བ། །སྔོན་པོ་བ་དན་ལྡན་པ་བསམ། །དེ་སྟེང་རཾ་བྱུང་རྒོད་མའི་ཁ། །གྲུ་གསུམ་དམར་པོ་འོད་འབར་བ། །བཾ་ལས་སྐྱེས་པ་ཟླུམ་པོ་སྟེ། །དཀར་པོ་འཁྱིལ་བའི་ཚུལ་དུ་བསམ། །དེ་ལས་
སྐྱེས་པ་དབང་ཆེན་ཏེ། ཡཾ་སྐྱེས་སེར་པོ་རྡོ་རྗེའི་རྒྱུ། །གྲུ་བཞི་འོད་ཟེར་འབར་བ་བསམ། །དེ་སྟེང་ཙཾ་ལས་ཆོས་ཀྱི་འཁོར། །ལྟེ་བར་བྲུཾ་ལས་གཞལ་ཡས་ཁང༌། །གྲུ་བཞི་སྒོ་དང་རྟ་བབས་
བཅས། །དྲ་བ་ཕྱེད་དང་དྲ་བས་བརྒྱན། །ཕྲེང་བ་རིན་ཆེན་རྡོ་རྗེ་དང༌། །མཛེས་པའི་བ་དན་བཅས་པ་བསམ། །དེ་ནང་བཾ་ལས་ཆུ་སྐྱེས་ནི། །གེ་སར་འདབ་མར་བཅས་པའི་སྟེང༌། །
ཉི་མ་ཀཱ་ལི་འོད་འབར་ཆེ། །སྟེང་དུ་ཟླ་བ་ཨཱ་ལི་བསིལ། །ཁ་སྦྱར་བར་དུ་ཧཱུཾ་དང་ཨཱ། །གནག་ཅིང་དམར་བའི་རྣམ་པ་ལ། །དེ་ལས་པདྨ་རྡོ་རྗེ་བསམ། །སླར་ཡང་ཡི་གེས་འགྲོ་བ་སྦྱངས།།
ཧཱུཾ་གིས་མི་བསྐྱོད་ཐུགས་རྣམས་བསྡུ། །ཨ་ཡིས་འོད་དཔག་གསུང་བསྡུས་ལ། །གཉིས་མེད་ཞུ་བས་སྤྲུལ་པ་བསྡུ། །རྡོ་རྗེ་ལས་ནི་ཁྲོ་བོ་སྟེ། །པདྨས་ཁྲོ་མོའི་རྣམ་པར་བསྐྱེད། །ཁྲོ་

83-1-527a

༄༅། །བོ་མཐིང་ག་ཞལ་གཅིག་པ། །རང་འོད་ལས་བྱུང་ཕྱག་གཉིས་འཁྱུད། །རྡོ་རྗེ་དྲིལ་བུ་ཐབས་ཤེས་རབ། །གཡས་དང་གཡོན་དུ་བསམ་པར་བྱ། །
དབུ་རྒྱན་ལ་སོགས་རིན་ཆེན་ལྡན། །དབུ་སྐྲ་ཁམ་སེར་གྱེན་དུ་འབར། །ནག་པོ་སྤྲུལ་ལུས་ཀླུ་ཆེན་བརྒྱད། །སྐུ་སྨད་སྟག་གི་པགས་པས་དཀྲིས། །ཆོས་གོས་སྔོན་པོས་སྐུ་སྟོད་
དཀྲིས། །མཆེ་བ་གཙིགས་ཤིང་སྤྱན་གསུམ་དམར། །འདོད་དགུར་སྒྱུར་ཞིང་བརྐྱང་བསྐུམ་ཞབས། །མཐའ་གཉིས་སྤངས་པའི་སྟེང་དུ་བཞུགས། །དེ་ཡུམ་རྡོ་རྗེ་བདེ་མ་ཁྲོ། །དམར་
ལྗང་ཞལ་གཅིག་ཕྱག་གཉིས་མ། །གཡས་པ་གྲི་གུག་ཡབ་ལ་འཁྱུད། །གཡོན་པ་ཐོང་པ་བདེ་བ་སྟེར། །གཉིས་མེད་གཡོན་གྱི་ཕྱོགས་རྣམས་འཁྲིལ། །རྡོ་རྗེ་ས་སྦྱོང་བའི་འབྲས་
བསྐུལ་ཏེ། །ཤར་ཕྱོགས་པདྨར་ཉི་ཟླ་ལ། །ཧཱུཾ་ལས་ཁམས་གསུམ་རྣམ་པར་རྒྱལ། །དཀར་པོ་ཞལ་གཅིག་ཕྱག་བཞི་པ། །གཡས་པ་རྡོ་རྗེ་རྩེ་གསུམ་འཛིན། །གཡོན་པ་དྲིལ་བུ་བེ་
ཅོན་ཏེ། །ཁྲོ་བོའི་རྒྱན་ལྡན་བསམས་ནས་ཀྱང༌། །འབྱུང་པོའི་ནུས་པ་འཇོམས་པར་བྱེད། །ལྷོ་ཕྱོགས་ཉི་མ་རོ་སྟེང་སུ། །ཧཱུཾ་ལས་བྱུང་བའི་ལེགས་ལྡན་གནག །གཡས་པ་གྲི་གུག་
གཡོན་པ་ཐོད། །ཞབས་གཉིས་བརྐྱང་བསྐུམ་ཐོད་ཕྲེང་ལྡན། །འགྲོ་བོ་གསོད་པའི་ལས་ལ་བརྩོན། །ཀུན་ཏུ་ཀླུ་འདུལ་བདུད་རྩི་འཁྱིལ། །ལྗང་གུ་ཞལ་གཅིག་ཕྱག་བཞི་ཁྲོ། །གཡས་

83-1-527b

པ་རྡོ་རྗེ་བྱ་ཁྱུང་དང༌། །གཡོན་པ་དབྱུག་ཏོ་ཕུར་བུ་བསྣམས། །ས་འོག་ཀླུ་སོགས་ཟས་སུ་གསོལ། །བྱང་དུ་ཀྵ་ལས་རྣམ་ཐོས་བུ། །ཞལ་གཅིག་ཕྱག་གཉིས་བུམ་སྟེངས་སུ། །མདོག་
སེར་གཡས་པ་རྒྱལ་མཚན་བསྣམས། །གཡོན་པས་ནོར་སྦྱིན་བཟུང་བ་སྟེ། །དབུལ་བ་སེལ་བའི་དོན་ལ་བརྩོན། །སྒོ་མཚམས་ལྷ་ཡི་རང་བཞིན་ལ། །ཡེ་ཤེས་སྤྱན་དྲངས་མཆོད་ལ་
གཞུག །དེ་ནི་ཡི་གེ་བཞི་སྦྱོར་ཡིན། །ལུས་ངག་སེམས་ལ་ཡི་གེ་ཡི། །ལྷ་ཡི་མཚན་མ་གདབ་པར་བྱ། །སྐྱེ་མཆེད་ལྷར་བྱས་ཏིང་འཛིན་གྱི། །ནུས་པ་མི་ཤིགས་ལྷར་བལྟས་ལ། །ཡེ་
ཤེས་ལྔ་འདུས་ཡི་གེ་བསམ། །དེ་ཡི་འོད་ཀྱིས་སྤྱན་དྲངས་པའི། །རིགས་ལྔ་སྙོམས་འཇུག་བྱིན་རླབས་ཀྱིས། །མི་བསྐྱོད་རྡོ་རྗེ་དབང་བསྐུར་ཏེ། །གསང་བ་ཤེས་རབ་ཡེ་ཤེས་
ཀྱིས། །རྒྱས་གདབ་རིགས་ལ་བཞི་བ་ཡི། །ཕྱག་རྒྱ་ཆེ་ལ་རིགས་མེད་དོ། །འདི་ནི་གསང་ཆེན་སྐུ་སྒྲུབ་པ། །རིམ་གྱིས་གསལ་ཞིང་རྣམ་པར་དག །རྡོ་རྗེ་འཛིན་པའི་སྐུ་ཐོབ་པ། །ཚེ་གཅིག་
ཉིད་ལ་འགྱུར་བ་ཡིན། །རྟག་ཏུ་གོམས་པའི་སྦྱོར་བ་ཡིས། །ས་ཐོགས་འཇིག་རྟེན་མ་ལུས་ཀུན། །སྐད་ཅིག་ཉིད་ལ་དབང་དུ་འགྱུར། །གཙུག་ན་རིན་ཆེན་ལ་སོགས་པའི། །གདུག་པ་ཅན་
རྣམས་སྙིང་ཡང་འབྱིན། །དགའ་བོ་ལ་སོགས་ཀླུ་ཆེན་རྣམས། །རྟག་ཏུ་དེ་ལ་འདུད་པར་འགྱུར། །ནད་ཀྱི་རིགས་ཀུན་མ་ལུས་འཇོམས། །གནོད་སྦྱིན་མ་ལུས་བཀའ་ཉན་ཅིང༌། །ལྷ་སྲིན་

83-1-528a

༄༅། །མ་ལུས་དྲན་དུ་འགྱུར། །འདི་ནི་གསང་བ་དམ་པ་སྟེ། །མཛེས་མ་ཁྱོད་ལ་བཤད་པ་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་
རྒྱུད་ཀྱི་རྒྱལ་པོ་ལས་དཀྱིལ་འཁོར་བསྐྱེད་པའི་ལེའུ་སྟེ་ལྔ་པའོ།།    །།དཔའ་མོ་རྡོ་རྗེ་བདེ་མས་གསོལ་པ། །བཅོམ་ལྡན་འདས་རྡོ་རྗེ་འཆང་གི་རིག་
པའི་གསང་སྔགས་ཀྱི་དོན་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་བ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་
རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །གསང་བ་མཆོག་གི་གསང་བ་སྟེ། །ཕྲིན་ལས་ཐམས་ཅད་རྫོགས་བྱེད་ཅིང༌། །སྡུག་བསྔལ་ཀུན་ལས་སྐྱོབ་བྱེད་པའི། །ཨཱ་ལི་ཀཱ་
ལི་མཉམ་སྦྱོར་ལས། །ཐབས་དང་ཤེས་རབ་མཉམ་མེད་པའི། །སྔགས་ཀྱི་དོན་ནི་རྣམ་པ་ལྔ། །སྐུ་གསུང་ཐུགས་ཀྱི་རིག་པ་དང༌། །ཕྲིན་ལས་སྣ་ཚོགས་རིག་པ་དང༌། །འཁོར་གྱི་ལས་
ཀྱི་རིག་པ་དང༌། །འབྱུང་པོ་འགུག་དང་གསད་པ་དང༌། །གཏོར་མ་གཏང་བའི་རིག་པའོ། །ཨོཾ་བཛྲ་པཱ་ཎི་ཧཱུཾ་ཕཊ་སྭཱཧཱ། ཨོཾ་བཛྲ་ཀྲོ་དྷ་ན་ནཱི་ལཾ་བར་དྷ་ར་བཛྲ་པཱ་ཎཱི་ཧཱུཾ་ཕཊ་སྭཱཧཱ། ཨོཾ་བཛྲ་ཙཎྜ་མཧཱ་
རོ་ཁ་ཧཱུཾ་ཕཊ་སྭཱཧཱ། ཏདྱ་ཐཱ་བྷོ་བྷོ་བཱནྣཱ་ག་ཨ་དྷི་པ་ཏ་ཡེ། ཨི་དཾ་ནཱི་ལཱམྦ་ར་དྷ་ར་ཤ་རཱི་རཾ། བཛྲ་པཱ་ཎི་ཧྲྀ་ད་ཡཾ། ཡཿས་མཱ་ཏི་ཀྲ་མ་ཐ། མཱ་ཀུ་ལ། ཨུཏ་སཱ་ད་ནཱཾ། བྷ་བི་ཥྱནྟི། ཏདྱ་ཐཱ་བུདྡྷ་བུདྡྷ་བི་བུདྡྷ་བི་

83-1-528b

བུདྡྷ་མ་ཧི་པྲཱ་པ་ཏ། ཧ་ར་ཧ་ར་ནཱ་གཱ་ནཱཾ། པྲཱ་ཧ་ར་པྲཱ་ཧ་ར་ནཱ་གཱ་ནཱཾ། ཙྪིནྡ་ཙྪིནྡ་ནཱ་གཱ་ནཱཾ། ཧྲི་ད་ཡ་ནཱཾ། བྷིནྡ་བྷིནྡ་ནཱ་ག་དྷརྨ་ཎི། བཾ་ཤཱིཪྱནྟུ་ནཱ་ག་ཤ་རཱི་རཱཾ། བི་སྥོ་ཊ་ཡ་ནཱ་ག་ནཱ་ནི། ཏདྱ་ཐཱ། ཨོཾ་ཨཱཿཧཱུཾ་
ཕཊ། ནཱ་ག་བི་དཱ་ར་ཎཱ་ཡ་ཧཱུཾ་ནཱ་གོ་ཏ་སཱ་ད་ནཱ་ཡ་ཧཱུཾ་ཕཊ། ནཱི་ལཱཾ་བཱ་ས་ནཱ་ཡ་ཧཱུཾ་ཕཊ། ཨ་པྲ་ཏི་ཧ་ཏ་བ་ལ་པ་རཱ་ཀྲ་མཱ་ཡ་ཧཱུཾ་ཕཊ། ཀྲི་ཏཱ་ན་ཏཱ་ཡ་ཕཊ། ཀྲི་ཏཱ་ན་ཏ་རཱུ་བཱ་ཡ་ཕཊ། རོ་ཥ་ཎཱ་ཡ་ཕཊ། ཏྲ་
ས་ནཱ་ཡ་ཕཊ། ཀུཥྨ་ཎྚོ་ཏ་སྭ་ད་ནཱ་ཡ་ཕཊ། པྲེ་ཏ་བི་ཤཱ་ཙ་བི་ནཱ་ཤཱ་ཀ་རཱ་ཡ་ཕཊ། ཡཀྵ་ཨ་བ་སྨྲ་རཱ་བི་ནཱ་ཤ་ཀ་རཱི་ཡ་ཕཊ། ཧ་ས་ཧ་ས། ད་ར་ད་ར། མཱ་ར་ཡ་མཱ་ར་ཡ། ནཱ་ཤ་ཡ་ནཱ་ཤ་ཡ། སརྦ་
བིགྷྣན་བི་ནཱ་ཤ་ཀ་རཱ་ཡ་ཕཊ། སརྦ་ཤ་ཏྲཱུཾ་སཾ་གྷ་པི་ནཱ་ཤ་ཀ་རཱ་ཡ་ཕཊ། ནཱི་ལཱཾ་པ་ར་དྷ་ར་བཛྲ་པཱ་ཎི་རཱཛྙཱ་པ་ཡ་ཏི་སྭཱཧཱ། ཨོཾ་བཛྲ་ཏྲཻ་ལོ་ཀྱ་བི་ཛ་ཡ་ཧཱུཾ་ཕཊ། ཨོཾ་བཛྲ་ཏྲཻ་ལོ་ཀྱ་བི་ཛ་ཡ་བསྨིཾ་སྭཱཧཱ། མཱ་ར་ཡ་ཙིཏྟ་རྦད་རྦད། ཨོཾ་བཛྲ་ཀྲོ་དྷ་
མཧཱ་ཀཱ་ལཱ་ཡ་ཧཱུཾ་ཕཊ། ཨོཾ་མཧཱ་ཀཱ་ལ་གུ་ཎ་ཧྲི་ད་ཡ་ཧཱུཾ་ཕཊ། ཙིཏྟ་ཀྲོ་དྷི་དུཉྩ་ཛཿ། ཨོཾ་བཛྲ་ཀྲོ་དྷ་ཨ་མྲྀ་ཏ་ནཱ་ག་ཧཱུཾ་ཕཊ། ཨོཾ་ཨ་མྲྀ་ཏ་ཀུཎྜ་ལི་སཾ་ཁཾ་ཀུ་རུ་ཧཱུཾ་ཕཊ། མཱ་ར་ཡ་རཀྟ་རྡུབས་རྡུབས། ཨོཾ་བཛྲ་
ཀྲོ་དྷ་ཀུ་བེ་ར་རཱ་ཛ་ཡ་ཧཱུཾ་ཕཊ། ཨོཾ་ཨཱཪྱ་ཛ་བྷ་ལ་ཛ་ལེནྡྲཱ་ཡ་ཧཱུཾ་ཕཊ་སྭཱཧཱ། མཱ་ར་ཡ་ཀེ་ཆོཾ་ཆོཾ། མཧཱ་དེ་བ་མཱ་ར་ཡ་སོད་སོད། མཧཱ་ནཱ་ག་མཱ་ར་ཡ་ཛ་ཛཿ། མཧཱ་དེ་བི་མཱ་ར་ཡ་ཧ་ན་ཧ་ན། མཧཱ་མ་
ནུ་མཱ་ར་ཡ་གཏུབས་གཏུབས། མཧཱ་གྲུབ་པ་མཱ་ར་ཡ་ཏིཥྛ་ཏིཥྛ། མཧཱ་ཡཀྵ་མཱ་ར་ཡ་བྷིནྡྷ་བྷིནྡ་མཧཱ་གན་དྷརྦ་མཱ་ར་ཡ་ཁོས་ཁོས། མ་ཧཱ་མ་རི་ནི་མཱ་ར་ཡ་ནཱཾ། མཧཱ་ནཱི་ལཱཾ་བ་ར་དྷ་ར་བཛྲ་པཱ་ཎི་

83-1-529a

༄༅། །ཡཀྵ་ཧཱུཾ། མུ་རུ་ཏ་མུ་རུ་ཏ་ཧཱུཾ་ཕཊ། མཱ་ར་ཎ་སོད་སོད། མཱ་ར་ཎ་བྱིང་བྱིང༌། མཱ་ར་ཎ་རྨུགས་རྨུགས། མཱ་ར་ཎ་ཧལ་ཧལ། མཱ་ར་ཎ་མྱོས་མྱོས། མཱ་ར་ཎ་མྱོས་བྱིང༌། མཱ་ར་ཎ་ཐུམ་རིལ་ཛ་
ཛཿ། ཀ་ཀ་རཀྵཾ་ཧཱུཾ་ཧཱུཾ་སྟྭཾ་བྷྱོ་ཛྭ་ཁ་ཁཱ། ཏེ་ཤེ་རཀྵ་ཧཱུཾ་ཧཱུཾ། སྟྭཾ་བྷྱོ་ཛྭཿཁ་ཁཱ། ཙ་པ་རཀྵ་ཧཱུཾ་ཧཱུཾ་སྟྭཾ་བྷྱོ་ཛཿཁ་ཁཱ། ཙ་ཀ་རཀྵ་ཧཱུཾ་ཧཱུཾ་སྟྭཾ་བྷྱོ་ཛ་ཁ་ཁཱ། ཙ་ཀ་རཀྵ་ཧཱུཾ་ཧཱུཾ་སྟྭཾ་བྷྱོ་ཛྭ་ཁ་ཁཱ། མུན་དུ་རཀྵ་ཧཱུཾ་ཧཱུཾ་སྟྭཾ་བྷྱོ་ཛ་ཁ་ཁྰ། ཀ་ཀ་རཀྵ་ས་མ་ཡ་
བུདྡྷ་ཡ་སྤུ་ཏ་ར། ཏེ་ཤ་ད་ས་མ་ཡ་བུདྡྷཱ་ཡ་སཱུ་ཏ་ར་ཙ་པ་རཀྵ་ས་མ་ཡ་བུདྡྷ་ཡ་སྤུ་ཏ་ར་ཙ་ཀ་རཀྵ་ས་མ་ཡ་བུདྡྷ་ཡ་སྦུ་ཏ་ར། མུན་དུ་རཀྵ་ས་མ་ཡ་བུདྡྷ་ཡ་སྤུ་ཏ་ར། ཧཱུཾ་ཧཱུཾ་ཧྲིལ་ཧྲིལ། དིམ་དིམ། ཕོབ་
ཕོབ། ཤར་ཤར། དི་རི་དི་རི་རྦད་རྦད། ཁ་ཐཾ་ཁ་ཐཾ། ཐུཾས། ཐུཾས། ཛ་རེ་ཛ་རེ་བྷྱོ། ཧ་ས་ཧ་ས། ཏེ་པ་ཏེ་པ། ཀྲི་ཏི་ཧ་ཀྲི་ཏི་ཧ། ཀྲི་ཁུག་ཀྲི་ཁུག །ཚལ་པ་ཚལ་པ། རྦད་ལིང་རྦད་
ལིང༌། སྲོག་ཚིག་ནན་རྦད། ལུས་དུལ་མཱ་ར་ཡ་རྦད། རཾ་རཾ་ཛྭཱ་ལ་ཛྭཱ་ལ་ཤི་ཤི་།རྡུལ་བུན་རྦད་སོད། ནཱ་ག་མཱ་ར་ཡ་ཧཱུཾ་ཕཊ། ཛཿཧཱུཾ་བཾ་ཧོཿདྷརྨྨཱ་ཀ་ཀ་ཀི་ཏི་ར། དྷརྨྨ་ཏེ་ཤ་ས་མུཉྫ། དྷརྨྨ་
ཏེ་ཤཏ་ཀ་ར། དྷརྨྨ་ཏེ་ཤ་ཙ་ཀ་ར། དྷརྨ་ཏེ་ཤ་ས་མ་ཡ། བུདྡྷ་ཡ་པུ་ཏ་ར། ཏེ་པ་ཏེ་པ་ཁ་ཁཱ་རཾ། ཏེ་པ་ཏེ་པ་ཀཱ་ཙ་རི། ཏེ་པ་ཏེ་པ་མུནྡུ་རི། ཏེ་པ་ཏེ་པ་པུསྟྭཾ་ཧ་ར། ཏེ་པ་ཏེ་པ་ས་ཛ་ས་མུཉྫ།
ཙ་ཀ་ར་མུནྡུ་ར་ཁེ། བཛྲ་ཙ་མཾ་རན་ཛཱ་ཛཱ། ཏེ་ཤ་རཾ། མུནྡུ་ནན། བཛྲ་ཛུ་རུ་ཛུ་རུ་རཾ། ཛུ་རུ་ཛུ་རུ་ས་མུཾ་ཛཱ་ཧཱུཾ། བཛྲ་གྷེ་ནེ་ཁེ་ཛ། བཛྲ་པུརྞི་ཁེ་ཛ། བཛྲ་མུཎྜ་རེ་ཁ་ཛ། ཁ་ཛ་རཱ་ཛ་མུནྡུ་ར་ཁེ། ཁ་

83-1-529b

ཛ་རཱ་ཛྫཱ་མུནྡུ་ར་ས་མུཾ་ཁེ། པདྨ་ར་ཎི་ཁ་ཛ་མུནྡུ་རཱ་ཛ་ཁེ། ཁ་ཛ་རཱ་ཛ་མུནྡུ་ར་ས་མུཉྫ་ར་ཁེ་ཛུ་ཛུ་ཛ་ཛ་ཀཱ་ཧི་ཛ། ཨོཾ་ཀཱ་ཡ་ཝཱ་ཀཱ་ཙིཏྟ་ཨི་དཾ་བ་ལིང༌། བུཉྫ་ཛི་གྷ་ཕུལླ་དྷུ་པ་མཱཾ་ས་སེ། ས་ཁནྟི་ཁུན་
ཎི་ཕཊ་གཱ་ཏཱ། ཨོཾ་ཨ་མྲྀ་ཏ་པྲ་ཏཱི་ཛ་ཀ་ས་ཀ་རུ་པུ་ཛཱ་ཁཱ་ཧི། རཀྟ་བི་བ་ཏ་ཀ་སེ་རུ་པཱུ་ཛ་ཁཱ་ཧི། དྷུ་པེ་པུཥྤེ་ཨ་ལོ་ཀེ་གནྡྷེ་ནི་བི་ཏེ། ཀ་ས་ཀ་རུ་པཱུ་ཛ་ཁཱ་ཧི། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨཱདྱ་ནུད་པན་ན་ཏྭད་ཏ་ཨོཾ་
ཨཱཿཧཱུཾ། འདི་ནི་རིན་ཆེན་སྔགས་ཀྱི་མཆོག །མ་ལུས་དགོས་འདོད་འབྱུང་བའི་དཔལ། །གཟུངས་མ་ཁྱོད་ལ་ཉེར་བཤད་པས། །འདི་ནི་མི་འདིའི་དམ་ཚིག་ཡིན། །བཅོམ་ལྡན་འདས་
ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་གསང་སྔགས་བསྟན་པའི་ལེའུ་སྟེ་དྲུག་པའོ།།    །།དཔའ་མོ་རྡོ་རྗེ་བདེ་མས་གསོལ་པ།
བཅོམ་ལྡན་འདས་རྡོ་རྗེ་འཆང་གི་འཁོར་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་
མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཡི་འཁོར་ནི་བསམ་མི་ཁྱབ། །འདི་ཙམ་གྲངས་ནི་སངས་རྒྱས་ཀྱིས། །བསྐལ་པར་བགྲངས་ཀྱང་ཤེས་མི་
འགྱུར། །དེ་བས་ནམ་མཁའི་ཚད་དང་མཚུངས། །མདོར་བསྡུས་ནས་ནི་བཤད་པར་བྱ། །སྐུ་ཡི་འཁོར་ནི་ཁྲོ་བོ་བཅུ། །རིགས་ལྔའི་ངོ་བོ་སྐུ་གསུང་ཐུགས། །མི་འགྱུར་གདུག་

83-1-530a

༄༅། །པ་འདུལ་བ་ཡིན། །ཐུགས་ཀྱི་འཁོར་ནི་རིགས་བརྒྱ་སྟེ། །མདོར་བསྡུས་སྤྲུལ་པའི་ཁྲོ་བོ་བཞི། །གསུང་གི་འཁོར་ནི་དཔག་མེད་ཀྱང༌། །རིགས་དྲུག་
འདུལ་བའི་ཁྱུང་ཆེན་ཡིན། །སྣ་ཚོགས་བསམ་གྱིས་མི་ཁྱབ་བོ། །གདུལ་བྱའི་འཁོར་ནི་ཀླུ་ཆེན་བརྒྱད། །གསུང་གིས་དེ་རིགས་འདུལ་བ་ཡིན། །གནོད་སྦྱིན་ལག་ན་རྡོ་རྗེའི་ཚོགས།།
ལྔ་བརྒྱ་རིགས་བསྡུས་སྐུ་ཡིས་འདུལ། །ཐུགས་ཀྱིས་ལྷ་སྲིན་གདུག་པ་འདུལ། །བྱམས་པའི་ཏིང་ངེ་འཛིན་གྱིས་འདུལ། །འདི་ལ་འདིས་འདུལ་སྤྲུལ་པའི་ཚོགས། །སྨོན་ལམ་
དབང་གིས་བྱུང་བ་སྟེ། །བསམ་གྱིས་མི་ཁྱབ་དེས་འདུལ་བ། །རིགས་ལ་བརྗོད་པར་ག་ལ་ནུས། །མདོར་བསྡུས་མཛེས་མ་ཁྱོད་ལ་བསྟན། །བཅོམ་ལྡན་འདས་ཕྱག་ན་རྡོ་རྗེ་གསང་
བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་འཁོར་ངེས་པར་བསྟན་པའི་ལེའུ་སྟེ་བདུན་པའོ།།    །།དཔའ་མོ་རྡོ་རྗེ་བདེ་མས་གསོལ་པ། བཅོམ་
ལྡན་འདས་རྡོ་རྗེ་འཆང་གི་ལས་སྒྲུབ་པའི་རིམ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་
འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །གདུག་པའི་ཀླུ་རྣམས་འདུལ་འདོད་པའི། །རྡོ་རྗེ་ཁྱུང་ཆེན་སྟོབས་ཆེན་འདུལ། །ང་ཡི་

83-1-530b

གསུང་གི་སྤྲུལ་པ་སྟེ། །མཆེ་བ་རྣོ་དཔལ་དྲག་པོ་གཙིགས། །བཾ་ལས་རྒྱ་མཚོའི་རི་རབ་སྟེང༌། །ཡི་གེ་ཧཱུཾ་ལས་བྱུང་བ་ཡི། །དཔའ་བོ་ཀླུ་འདུལ་བསྒོམ་པར་བྱ། །སྐུ་མཆོག་ནག་པོ་ཞལ་
དགུ་ལྡན། །རྩ་ཞལ་མཐིང་ནག་གཡས་པ་དཀར། །གཡོན་པ་དམར་པོ་དེ་སྟེང་དུ། །དབུས་དམར་གཡས་པ་ལྗང་བ་སྟེ། །གཡོན་པ་བཙོ་མ་གསེར་དང་འདྲ། །དེ་སྟེང་དབུས་དཀར་
གཡས་པ་གནག །གཡོན་པ་བཻ་ཌཱུཪྱ་ལྟར་སྔོ། །ཐམས་ཅད་སྤྱན་གསུམ་རྡོ་རྗེའི་མཆུ། །སྤྱི་གཙུག་རིན་ཆེན་རྡོ་རྗེའི་རྭ། །ཕྱག་ནི་བཅོ་བརྒྱད་གཡས་པ་ན། །རྡོ་རྗེ་རལ་གྲི་དགྲ་སྟ་ཞགས། །
མདུང་དང་ལྕགས་ཀྱུ་མདའ་དང་ནི། །རྩེ་གསུམ་ལས་ཀྱི་བྱ་ཁྱུང་བསྣམས། །རིམ་བཞིན་ཆུ་བདག་མཐའ་ཡས་དང༌། །ནོར་རྒྱས་སྟོབས་རྒྱུ་དུང་སྐྱོང་དང༌། །པདྨ་བདེ་ཆེན་རིགས་ལྡན་དང༌། །
འཇོག་པོ་ཀླུ་དགུ་རོ་སྟོད་ལྷ། །ཐལ་སྦྱོར་གཙོལ་རིན་ཆེན་སྟོབས། །མཇུག་མ་ཕྱག་ལ་དཀྲིས་མཛད་དེ། །ཀུན་ཀྱང་རང་རང་ཁ་དོག་འཛིན། །སྦྲུལ་མགོ་བདུན་པ་སྤྲིན་བཞིན་གཏིབས། །
གཡོན་པ་དྲིལ་བུ་བེ་ཅོན་དང༌། །འཁོར་ལོ་རྒྱ་གྲམ་ཐོད་དབྱུག་ཆེ། །སྦྲུལ་གྱི་རྒྱལ་མཚན་གཞུ་དང་ནི། །གཏུམ་ཆུང་ཕུར་དང་ཁྱུད་ཕུར་རོ། །རིམ་བཞིན་རླུང་འབྱིན་དགའ་མ་དང༌། །མཛེས་
ལྡན་དཔའ་མོ་འོད་བྱེད་མ། །གྲུབ་མ་བརྟན་མ་དགེ་མ་དང༌། །གསལ་བྱེད་རིམ་བཞིན་ཡབ་དང་འདྲ། །ཐལ་སྦྱར་གཙོ་ལ་པདྨ་འབུལ། །གདེངས་ཀ་གསུམ་གྱིས་འདུད་བྱེད་མ། །གཡོན་དུ་

83-1-531a

༄༅། །རིམ་བཞིན་བསམ་པར་བྱ། །ཞབས་བཞི་ཆུ་སྲིན་རུ་སྦལ་དང༌། །ཕག་དང་ལྟོ་འཕྱེའི་སྟེང་ན་བཞུགས། །གཤོག་པ་རིགས་བཞིའི་རྡོ་རྗེ་སྟེ། །མཇུག་མ་རལ་གྲི་
རིགས་བཞིར་ལྡན། །སྡེར་ཆེན་པགས་ལ་མེ་འབར་བས། །རབ་ཏུ་གཏུམ་ཞིང་ས་བདག་དང༌། །ཀླུ་རིགས་མ་ལུས་བརླག་མཛད་པ། །འོག་མིན་གནས་སུ་སླེབས་པར་བསམ། །དེ་
རྗེས་གནས་གསུམ་ཡི་གེས་བརྒྱན། །ཨོཾ་ཨཱཿཧཱུཾ་དཀར་དམར་ཞིང་གནག །སྤྲུལ་པ་གོ་ཆའི་སྔགས་བསམ་པ། །ཨོཾ་ཧཱུཾ་ཏྲཱཾ་ཧྲཱི་ཨཱ། སྦྱི་བོ་མགྲིན་པ་སྙིང་ག་དང༌། །ལྟེ་བ་གསང་གནས་
བསམ་པར་བྱ། །ཨེ་བཾ་མ་ཡཱ་དཔུང་པ་དང༌། །དཔྱི་ཡི་སྟེང་དུ་བསམ་པར་བྱ། །ཧཱུཾ་སྭ་ཧཱི་ཨ་བྲང་དང་ནི། །སོག་དཔྲག་སྟོང་མོ་ལྟེ་ལྐོག་བསམ། །ཛཿཧཱུཾ་བཾ་ཧོཿསྒོ་བཞིར་བསམ། །སྟཾ་ཛ་ཡ་ཨ་སྤྲུལ་
པ་དང༌། །ཡང་སྤྲུལ་བསམ་གྱིས་མི་ཁྱབ་བསམ། །དེ་ནས་གསང་བའི་སྔགས་བསྟན་པ། །ལས་ཀྱི་ཁྱུང་ཆེན་དྲག་པོའི་སྔགས། །སངས་རྒྱས་ཀུན་གྱི་མཐུ་བསྡུས་པ། །ཨོཾ་བཛྲ་ཁྱུང་ཀ་ར་ཁྱུང་
ཀ་ར་བཛྲ་ག་རུ་ཊ་ཙ་ལེ་ཙ་ལེ་ཧཱུཾ་ཕཊ། སྐུ་ཡི་གསང་བའི་སྔགས་སུ་བསྟན། །ཨོཾ་བཛྲ་ག་རུ་ཊ་ཧཱུཾ་སྲོག་ཚིག་ནན་རྦད། ལུས་དུལ་ནཱ་ག་མཱ་ར་ཡ་ཕཊ། རཾ་རཾ་ཛྭ་ལ་ཛྭ་ལ་ཞི་ཞི་རྡུལ་བུན་རྦད་
ཕཊ། གསུང་གི་རིག་པ་དམ་པའོ། །ཨོཾ་བཛྲ་ཙཎྚ་ག་རུ་ཊ་ཧཱུཾ་མཱ་ར་ཡ་མཱ་ར་ཡ། སྥོ་ཊ་ཡ་སྥོ་ཊ་ཡ། བཛྲ་བ་ཏི་ག་རུ་ཊ་བེ་གེ་ཧཱུཾ་ཛ་ཛ་རི་ཛ་པྲི་ཛ་ཧཱུཾ་ཕཊ། ཐུགས་གསང་རྡོ་རྗེ་གཏུམ་པོའི་སྔགས་

83-1-531b

དྲག་བྱེད་ཐམས་ཅད་བརླག་པར་བྱེད། །ཀླུ་རྣམས་སྙིང་ཁྲག་འཐིག་པ་ཡིན། །རྡོ་རྗེ་འཛིན་པའི་དམ་ཚིག་འདི། །རིན་ཆེན་བཞིན་དུ་རྙེད་དཀའ་བས། །འདི་ལ་རྟག་ཏུ་འབད་པར་བྱ། །མཐུན་
པའི་རྫས་ཀྱི་གཏོར་མ་སྦྱིན། །དེ་ཡི་ནང་དུ་གནོད་པ་དགུག །ཨོཾ་བཛྲ་ཤྲཱི་མ་མཱ་ནཱ་ག་ས་བི་ཏ་ཆོ་ག་ཁུག་མཾ་ལཾ་བྷཾ་སྭཱཧཱ། འདིས་ནི་བཀུག་ལ་ལྷ་ལ་འབུལ། །གལ་ཏེ་གསད་པར་འདོད་པས་ན། །སྐུ་
གསུང་ཐུགས་ཀྱི་རིག་པ་ལ། །ཕུར་བུ་གཉིས་པའི་དྲག་སྔགས་དང༌། །གསད་པ་སྤྱི་ཡི་ཤམ་བུར་གདགས། །གཟུགས་བརྙན་ཕུར་བུས་བཏབ་པར་བྱ། །ཚངས་པ་ཡིན་པར་ངེས་པར་
བརླག །ཨོཾ་བཛྲ་ཙཎྚ་མ་ཧཱ་རོ་ཁ་ཎ་བཛྲ་ཀཱི་ལཱ་ཡ་སརྦ་བིགྷྣན་མུངྒ་ར་ཀཱི་ལཱ་ཡ་ཨཱ་ཀོ་ཊ་ཡ་ཧཱུཾ་ཕཊ། ཨོཾ་བཛྲ་ཙཎྜ་ག་རུ་ཊ་ཀཱི་ལཱི་ཀཱི་ལཱ་ཡ་སརྦ་བིགྷྣན་མུངྒཱ་ར་ཀཱི་ལཱ་ཡ་ཨཱ་ཀོ་ཊ་ཡ་ཧཱུཾ་ཕཊ།
གཏུམ་ཆུང་ཕུར་བུས་བཏབ་པའི་སྔགས། །དེ་རྗེས་གཟུགས་བརྙན་མ་ལུས་པ། །དྲག་པོའི་ཐབ་ཏུ་བསྲེག་པར་བྱ། །ཚེར་མ་ཅན་གྱི་མེ་སྤར་ལ། །ཁྱུང་ཆེན་གཏུམ་པོའི་ང་རྒྱལ་
གྱིས། །ནཱ་ག་བྷུ་མི་བ་ཏི་སརྦ་ཀཱ་ཡ་ཝཱ་ཀ་ཙིཏྟ་བཛྲ་ཛྭ་ལ་ཨ་ན་ལཱ་རྐ་ཧཱུཾ། ཅི་རིགས་སྔགས་ཀྱིས་བསྲེག་པ་དང༌། །ཐལ་བ་དཀར་གསུམ་སྦྱར་བྱ་སྟེ། །རྒྱ་མཚོར་འབབ་པའི་ཆུ་ལ་
དོར། །དེ་ལྟར་ལས་ཀྱི་སྦྱོར་བ་དེ། །ལན་བདུན་བྱས་པར་གྱུར་ན་ནི། །ཀླུ་ཆེན་དུག་གིས་སྙིང་ལ་ཟིན། །ངེས་པར་སོས་པར་འགྱུར་བ་ཡིན། །གལ་ཏེ་མི་གཏོང་ཀླུ་ཆེན་གྱི། །

83-1-532a

༄༅། །ལུས་དང་ཁང་བར་བཅས་པ་ལ། །མེ་དང་རྡོ་རྗེའི་ཆར་བ་ཡིས། །སྐད་ཅིག་ཉིད་ལ་འཚིག་པར་འགྱུར། །དེ་བས་དམ་ཚིག་མི་འདའ་ངར། །
ལས་འདི་མྱུར་བར་མི་བྱའོ། །ལས་ཀྱི་གཏུམ་པོ་ཁྱུང་སྒྲུབ་པ། །མཛེས་མ་ཁྱོད་ལ་བསྟན་པ་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་
ཀྱི་རྒྱལ་པོ་ལས། །ལས་སྒྲུབ་པའི་ལྷ་རྡོ་རྗེ་གཏུམ་པོ་ཁྱུང་གི་བསྒྲུབ་པ་བསྟན་པའི་ལེའུ་སྟེ་བརྒྱད་པའོ།།    །།དཔའ་མོ་རྡོ་རྗེ་བདེ་མས་གསོལ་པ།
བཅོམ་ལྡན་འདས་རྡོ་རྗེ་འཆང་གི་སྐུའི་སྤྲུལ་པ། །ཕོ་ཉ་གནོད་སྦྱིན་ནག་པོའི་སྒྲུབ་པ་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་
ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཡི་གནོད་སྦྱིན་ནག་པོ་འདི། །བྱ་བའི་ལས་ཀུན་
ཐོགས་པ་མེད། །ཁྱད་པར་དྲག་པོའི་འཕྲིན་ལས་འགྲུབ། །དུར་ཁྲོད་བྲག་རྫོང་ནག་ཕུག་ཏུ། །ནག་པོའི་ས་ལ་དཀྱིལ་འཁོར་བྱ། །པདྨ་འདབ་བརྒྱད་སྒོ་དང་བཅས། །མཐིང་
ནག་གྲུ་གསུམ་མེ་འོད་ལྡན། །སུཾ་ལས་རི་རབ་སྟེང་དུ་ཧཱུཾ། །འོད་ཟེར་འཕྲོ་འདུས་རྡོ་རྗེར་བསམ། །དེ་ལས་གནོད་སྦྱིན་ནག་པོ་ནི། །ཞལ་གསུམ་ཕྱག་དྲུག་ཞགས་གསུམ་

83-1-532b

ལྡན། །གཡས་པ་འཇིགས་པ་སྟག་གི་ཞལ། །གཡོན་པ་སྟོབས་ཆེན་སེངྒེ་སྟེ། །ཕྱག་གཡས་དང་པོ་རྡོ་རྗེ་འཛིན། །གཉིས་པ་རྩེ་གསུམ་གསུམ་པ་ཕུར། །གཡོན་པ་དྲིལ་ཆེན་ལྕགས་ཀྱུ་དང༌། །ཐོད་པ་ཁྲག་གིས་བཀང་
བ་ཡིན། །གཡས་པ་གཏུམ་པས་བདུད་མོ་བརྫིས། །གཡོན་པས་བདུད་ཕོ་ཉི་གདོང་གནན། །ཕུར་ཞབས་དམར་པོ་མེ་འབར་བས། །གནོད་བྱེད་བགེགས་ཀྱི་མགོ་ལ་བཏབ། །ཐོད་
ཕྲེང་མི་ཡི་པགས་པ་གྱོན། །དུར་ཁྲོད་རུས་པའི་རྒྱན་དང་ལྡན། །དབུ་སྐྲ་དམར་པོ་ཐུར་དུ་འཕྱང༌། །སྤྱན་གསུམ་མཆེ་བ་རབ་ཏུ་གཙིགས། །ཧ་ཧར་དགོད་ཅིང་གདུག་པ་འདུལ། །
སྤྲུལ་པའི་གནོད་སྦྱིན་སྟོང་དང་བཅས། །རྡོ་རྗེ་འཆང་གི་བཀའ་བཞིན་སྒྲུབ། །དེ་ཡིས་རིག་པ་ཕུལ་བ་ནི། །ཨོཾ་བཛྲ་ཡཀྵ་ཀཱ་ལ་ཙཎྚ་ནཱི་ལཱཾ་བར་དྷ་ར་ཤ་རཱི་ར་ཧཱུཾ་ཕཊ། རྩ་བའི་གསང་
སྔགས་འབུམ་དུ་བཟླས། །གྲུབ་པར་གྱུར་ནས་གང་དམིགས་ལ། །རྗེས་སུ་ཚ་བའི་འབྲུ་དང་ནི། །ཚྭ་ལས་ལིང་གར་འཁོར་ལོ་གཞུག །དམིགས་པ་བསྟིམས་ལ་འགྲུབ་གནས་གཞུག །
དེ་སྟེང་ཡུངས་ཀར་ཟིར་དང༌། །དུག་གི་རིགས་ཀྱིས་བྲ་བ་བར་བྱ། །གསང་བ་དྲག་པོའི་སྔགས་འདི་བཟླས། །ཨོཾ་བཛྲ་ཡཀྵ་ཀཱ་ལ་ཙཎྚ་ནཱི་ལཱཾ་བར་དྷ་ར་སརྦ་ཤ་ཏྲཱུཾ་བི་དྷཱ་རཱ་ཡ་ཕཊ། ཧ་
ར་ཧ་ར་ཕཊ། པྲ་ཧ་ར་པྲ་ཧ་ར་ཕཊ། ཙྪིནྡ་ཙྪིནྡ་ཕཊ། བྷིནྡ་བྷིནྡ་ཕཊ། བི་སྥོ་ཊ་ཡ་བི་སྥོ་ཊ་ཡ་ཕཊ། སརྦ་ཤ་ཏྲཱུཾ་ཀཱ་ཡ་ཝཱ་ཀ་ཙིཏྟ་བི་ནཱ་ཤ་ཀ་ར་ཡ་ཕཊ། ཇི་སྲིད་མ་ཤིའི་བར་དུ་

83-1-533a

༄༅། །བྲབ། །གྲུབ་ནས་རིགས་མེད་ཐོད་པར་གཞུག །ཙེ་ཏེ་ཆེན་པོའི་འོག་ཏུ་སྦ། །སྟེང་དུ་རི་རབ་རྡོ་རྗེ་ཡས། །མནན་པར་བྱས་པས་ངེས་པར་བརླག།
ཡང་ན་གནོད་སྦྱིན་ཆེན་པོ་དེ། །དུར་ཁྲོད་རས་ལ་བྲིས་བྱས་པ། །དེ་ཡི་སྙིང་གར་སྔགས་འདི་བྲི། །ཨེ་ཡི་ནང་དུ་ཆུད་པར་ནི། །ཨོཾ་བཛྲ་ཡཀྵ་ཀཱ་ལ་ཙཎྚ་ས་མ་ཡ་མ་ནུ་སྨ་ར་སིདྡྷི་
ཧཱུཾ། ཕྱགས་ཡཀྵ་པ་ཏ་ལཾ། །ཞབས་ལ་ཀཾ་མཾ་བྷ་ར་བྲི། །དེ་ཉིད་གཏོར་མ་ཆེན་པོ་ལ། །བཅུག་སྟེ་སྔོན་པོའི་དར་གྱིས་དགབ། །དེ་སྟེང་རས་སམ་ཤིང་ལོ་ལ། །གནོད་སྦྱིན་སྲོག་གི་འཁོར་
ལོ་ནི། །ལྟེ་བ་རྩིབས་བཅུ་མུ་ཁྱུད་བཅས། །ཡང་རྩིབས་བཅུ་དང་མུ་ཁྱུད་ལྡན། །མེ་འོད་ལྡན་པ་བྲི་བྱས་ཏེ། །སྔགས་ཀྱི་འཁྲུལ་འཁོར་བཀོད་ནས་ཀྱང༌། །ལས་ཀྱི་མིང་དང་སྤེལ་བ་
བྲི། །འདི་ནི་གནོད་སྦྱིན་སྲོག་ཡིན་ཏེ། །མི་འདའ་བཀའ་ཡི་དམ་ཚིག་ཡིན། །ལས་རྣམས་གང་བཅོལ་སྐུ་ཡིས་བྱེད། །ཡང་ན་རྒྱལ་རིགས་ཐོད་པ་ལ། །གནོད་སྦྱིན་བྲིས་ལ་ཚ་བའི་མར། །
ཆང་དང་བསྲེས་ལ་བྱུག་བྱ་སྟེ། །ཉིན་རེ་གང་འདོད་ལས་དང་སྦྱར། །མེ་ཏོག་ཁ་དོག་མཐུན་པས་བྲབ། །བསྒོ་བའི་འཕྲིན་ལས་འགྲུབ་པར་འགྱུར། །ཆུ་དར་སྔོན་པོའི་གཞི་མ་ལ། །གསེར་
གྱིས་འཁོར་ལོ་བྲི་བར་བྱ། །ལྟེ་བ་རྩིབས་བརྒྱད་མུ་ཁྱུད་ལྡན། །ཕྱི་མ་རེའུ་མིག་བཅུ་དྲུག་པར། །ས་བོན་སྔགས་དང་སྦེལ་བྱས་ཏེ། །ཀུན་གྱི་མཐའ་རུ་འཕྲིན་ལས་སྔགས། །བྲིས་པ་མགུལ་

83-1-533b

དུ་བཏགས་པ་ཡིས། །མི་མཐུན་ཕྱོགས་རྣམས་བསྲུང་འགྱུར་ཏེ། །བུང་བ་མེ་ལ་བྱ་བ་བཞིན། །ཁྱི་ཤ་བཏགས་པའི་རིལ་བུའི་ནང༌། །དགྲ་ཡི་གཟུགས་བྲིས་སྔགས་དང་སྤེལ། །ཉི་ནུབ་བྱ་རོག་ལ་བྱིན་ཏེ། །
སྔགས་བཟླས་ཕྱིར་ཞིང་ལན་གྲངས་ནི། །བརྒྱ་འམ་སྟོང་དུ་བྱས་གྱུར་ན། །གང་ཡིན་གནས་ནས་བསྐྲད་པར་འགྱུར། །ཁྱི་འབྲེལ་སྤུ་ལ་སྲད་བུ་བྱས། །མདུད་པ་བརྒྱ་རྩ་བརྒྱད་བྱས་ཏེ། །སྔགས་
རེ་ཞིང་ཡང་གནོད་སྦྱིན་རེ། །འབྲས་ཀྱི་ནང་དུ་བསྐྱུར་བ་ན། །ཕུབ་མ་འབྲལ་བར་མི་འགྱུར་རོ། །དེ་བཞིན་ཁྱིམ་དུ་བཅངས་པ་ན། །མི་ཕྱུགས་ལ་སོགས་འཁྲིག་པ་ན། །ཁྱི་དང་འདྲ་བར་འབྲེལ་
བར་འགྱུར། །ཁྱི་ནག་སྙིང་དུ་གནོད་སྦྱིན་གྱི། །སྙིང་དང་སྐུ་དང་སྔགས་བཅུག་ནས། །བཅངས་པ་ཙམ་གྱིས་གནོད་སྦྱིན་ཉིད། །ལུས་དང་གྲིབ་མ་འདྲ་བར་འགྱུར། །སྐད་ཅིག་ཙམ་
ཡང་སྒྲུབ་པའོ། །དེ་ཡིས་གཏོང་བར་མི་བྱེད་དོ། །དེ་ལ་སོགས་པའི་ལས་ཀྱི་རིམ། །མཛེས་མ་ཁྱོད་ལ་བཤད་པ་ཡིན། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་
ཀྱི་རྒྱལ་པོ་ལས་གནོད་སྦྱིན་ནག་པོ་སྒྲུབ་པའི་ལེའུ་སྟེ་དགུ་པའོ།།    །།དཔའ་མོ་རྡོ་རྗེ་བདེ་མས་གསོལ་པ། །བཅོམ་ལྡན་འདས་རྡོ་རྗེ་འཆང་གི་རྣལ་
འབྱོར་བསམ་གྱིས་མི་ཁྱབ་པའི་རྫོགས་པའི་རིམ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་

83-1-534a

༄༅། །འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །བསམ་གྱིས་མི་ཁྱབ་རྫོགས་པ་ཆེ། །ལྷ་ཡི་བྱ་བ་སྔོན་སོང་
སྟེ། །བསྐྱེད་ལ་དམིགས་པ་ཐོབ་ནས་ནི། །སྙིང་གར་ཡེ་ཤེས་སེམས་དཔའ་བསམ། །དེ་ཡི་རང་བཞིན་སྙིང་ནང་དུ། །པདྨ་འདབ་བཞིའི་ཐིག་ལེས་བརྒྱན། །ཉི་ཟླའི་བར་དུ་
རྒྱ་སྲན་ཚད། །དེ་ཡི་ནང་དུ་གནས་པའི་སྲོག །ཨ་ཤད་མར་མེའི་རྩེ་ལྟར་སྒོམ། །དེ་ལ་དམིགས་པ་བརྟན་པ་དང༌། །ཅི་ཡང་བསམ་པར་མི་བྱ་སྟེ། །བསམ་གྱིས་མི་ཁྱབ་དེ་བསམས་
ན། །དེ་ལས་ཡེ་ཤེས་སྐྱེ་བར་འགྱུར། །གསལ་ཞིང་མི་རྟོག་རིག་པའི་སྐུ། །ཡེ་ཤེས་ཞེས་ནི་དེ་ལ་བྱ། །རྟེན་མེད་རྣམ་དག་གསལ་བ་ཡིན། །རྟོག་པ་རྟེན་ཅན་བསྒོམ་འདོད་
པས། །སྐུ་ཡི་གནས་སུ་འཁོར་ལོ་ནི། །དཀར་པོ་རྩ་འདབ་སུམ་ཅུ་གཉིས། །མཚན་གྱི་ཐབས་ཀྱིས་ཆས་བརྒྱན་པ། །གསུང་གི་གནས་སུ་རྩ་འདབ་ནི། །བཅུ་དྲུག་དམར་པོ་
ཤེས་རབ་སྟེ། །དེ་ལ་ཐབས་ཀྱིས་ངེས་པར་བརྒྱན། །ཐུགས་ཀྱིས་གནས་སུ་དུས་སྦྱོར་བརྒྱད། །གཙོ་བོའི་ཡི་གེ་བརྒྱད་གནས་པ། །ཕྲིན་ལས་བྱ་བའི་གནས་དག་ཏུ། །དབྱུག་
གུའི་གྲངས་ཀྱི་རྩ་གནས་པ། །ཤེས་རབ་གཉིས་འགྱུར་ཁ་དོག་དམར། །དེ་དབུས་གཉིས་མེད་གཡས་དང་གཡོན། །ཐབས་དང་ཤེས་རབ་རྣམ་པར་དབྱེ། །རྟོག་པ་སད་པའི་

83-1-534b

འཁོར་ལོ་ནི། །ཐབས་ལ་དྲུག་དང་ཤེས་རབ་དྲུག །ཐམ་བདེ་བ་འཛིན་པའི་ས། །མི་རྟོག་དཔའ་བོ་གནས་པ་ཡིན། །ཡིག་འདི་ཡིས་རྒྱན་མཛད་དེ། །བདེ་འཛིན་འཁོར་ལོར་ཡི་གེ་མེད། །བརྗོད་
པ་ཐམས་ཅད་སྤངས་པ་སྟེ། །འདུས་མ་བྱས་པའི་རང་བཞིན་མཆོག །ཁུ་བ་ཁྲག་དང་ཆུ་སེར་གནས། །འདི་ནི་ལམ་གསུམ་འཇོམས་བྱེད་པའོ། །སྐད་ཅིག་རླུང་གི་རྟ་ཡིས་ནི། །ཐབས་དང་
ཤེས་རབ་གཉིས་བསྐུལ་ནས། །གཉིས་མེད་ཡེ་ཤེས་སྐྱེ་བར་འགྱུར། །ཡེ་ཤེས་ཀྱིས་ནི་རྟོག་པ་བསྲེག །ཐལ་བའང་དམིགས་པར་མི་འགྱུར་བའི། །རྟག་ལྔ་རིམ་པར་འབྱུང་བར་འགྱུར། །
དེ་ནས་དཔལ་གྱི་ཡོན་ཏན་ཏེ། །ཡང་ནས་ཡང་དུ་གོམས་པར་བྱ། །སྡེ་པ་བཞི་ཡི་ལོངས་སྤྱོད་ནི། །གནས་སུ་ཡང་དག་སྐྱེ་བར་འགྱུར། །གཉིས་མེད་བདེ་བའི་གནས་ཐོབ་ནས།།
སྐྱེ་འཆི་ལ་སོགས་རྒྱུན་ཆད་དེ། །འདི་ནི་རྣམ་དག་ལེགས་པའི་གནས། །ཐོབ་པར་འགྱུར་བ་སྨོས་ཅི་དགོས། །འདི་ལྟར་རྣམ་པར་དག་པ་ནི། །ཉིན་མཚན་ཆ་ཡི་དབྱེ་བ་ཡིས། །
དབྱུག་གུ་ཆུ་ཚོད་དུས་སྦྱོར་སོགས། །བརྩིབས་རྣལ་འབྱོར་ངལ་བའི་རྒྱུ། །ཐམས་ཅད་གཅིག་ཏུ་བསྡོམས་གྱུར་ན། །མི་རྟོག་མཉམ་ཉིད་ནམ་མཁར་དག །འབད་མེད་ཡེ་ཤེས་
ལྷུན་གྱིས་གྲུབ། །དང་པོའི་སངས་རྒྱས་ཡེ་ཤེས་ཆེ། །ཁམས་གསུམ་ཐམས་ཅད་སྒྲོལ་མཛད་མ། །ཤེས་རབ་ཡུམ་ལ་ཕྱག་འཚལ་ལོ། །མི་གནས་སྤྲོས་བྲལ་འདུས་མ་བྱས། །ལེགས་

83-1-535a

༄༅། །རྟོགས་བླ་མ་མཆོག་ལ་འདུད། །བརྗོད་པར་དཀའ་བའི་རྣལ་འབྱོར་འདི། །མཛེས་མ་ཁྱོད་ལ་བཤད་པ་ཡིན། །དཔའ་བོ་བརྟན་པར་མ་གྱུར་ན། །ཡི་གེ་ཧཱུཾ་
གི་སྦྱོར་བ་ཡིས། །འཇིག་རྟེན་ཁམས་ཀུན་འཇིག་པར་འགྱུར། །མེ་ཡིས་བུད་ཤིང་སྲེག་མཛད་དེ། །ཤིང་མེད་མེ་ཡང་ཇི་ལྟར་གནས། །བརྟན་གཡོ་ཉམས་པར་གྱུར་པ་ན། །མི་
ཤིགས་ཡི་གེ་རྣམ་པར་དག །འདི་ནི་གསང་བ་དམ་པ་སྟེ། །གསང་བ་བླ་ན་མེད་པ་འདི། །བདག་མེད་རྟོགས་པ་ཁྱོད་ལ་བཤད། །གཞན་དུ་གང་གཱའི་བྱེ་མ་དང༌། །མཉམ་པའི་
སངས་རྒྱས་རྣམས་ཀྱིས་ཀྱང༌། །བརྗོད་པར་ནུས་པ་ག་ལ་ཡོད། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་བསམ་གྱིས་མི་ཁྱབ་པ་རྫོགས་
པའི་རིམ་པ་བསྟན་པའི་ལེའུ་སྟེ་བཅུ་པའོ།།    །།དཔའ་མོ་རྡོ་རྗེ་བདེ་མས་གསོལ་བ། བཅོམ་ལྡན་འདས་རྡོ་རྗེ་འཆང་གི་རིགས་དག་ལ་དབང་བསྐུར་བ་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་
པར་ཉོན། །དང་པོར་སློབ་དཔོན་མཚན་ཉིད་ཀྱང༌། །མཛེས་ཤིང་དུལ་ལ་བྱམས་སེམས་ལྡན། །སྔགས་དང་རྒྱུད་ཀྱི་དེ་ཉིད་མཁས། །སྙན་པར་སྨྲ་ཞིང་གཏོང་ལ་དགའ། །བརྟན་ཞིང་

83-1-535b

བདེན་སྨྲ་བྱམས་སེམས་ལྡན། །བསམ་པ་ཤེས་ཤིང་གསོང་པོར་སྨྲ། །དམ་ཚིག་ལྡན་ཞིང་སྔགས་ཚུལ་མཁས། །ཕྱག་རྒྱ་དཀྱིལ་འཁོར་བརྡ་རྣམས་མཁས། །དེ་ཉིད་བཅུ་ཤེས་སྙིང་
རྗེར་ལྡན། །འཇིག་རྟེན་པ་ཡི་རྣམ་སྤངས་པ། །མཁས་པས་དེ་ཉིད་ཤེས་ནས་ཀྱང༌། །དེ་ནི་སངས་རྒྱས་ཀུན་རང་བཞིན། །བྱང་ཆུབ་སེམས་དང་དགྲ་བཅོམ་དང༌། །ཉན་ཐོས་རང་རྒྱལ་གོང་
ན་མེད། །དེ་ལྟའི་བླ་མ་སྲོག་ལྟར་བསྟེན། །གལ་ཏེ་སློབ་དཔོན་སྨོད་པ་ལ། །དངོས་གྲུབ་རྨི་ལམ་དུ་ཡང་མེད། །དེ་བས་བླ་མ་མཉེས་བྱས་ལ། །བླ་གོས་ཕྲག་པ་ལ་གཡོགས་ཏེ། །པུས་
བཙུགས་ཐལ་སྦྱར་མེ་ཏོག་སོགས། །དཀྱིལ་འཁོར་བྲི་བར་གསོལ་བར་བྱ། །གྲོང་དང་ཚོང་དུས་དུར་ཁྲོད་དང༌། །ཚལ་དང་ལྷ་ཁང་གྲོང་ཁྱེར་ཏེ། །བྱང་ཤར་དངོས་གྲུབ་གཞན་གཉིས་སྤངས། །རོ་ཧི་ཏ་
སོགས་ཟླ་བ་ཡི། །ལྟོ་འཕྱེའི་ལྟོ་བར་ཤེས་པ་ཡིན། །གཞན་དུ་ཉེས་པ་འབྱུང་བར་འགྱུར། །མཁས་པས་ཉེས་པ་མེད་པར་བྱ། །ས་བསླང་བ་དང་བརྟག་པ་ནི། །རིམ་བཞིན་གཙུག་ལག་ཁང་པ་དང༌། །
ཚལ་དང་རྡོ་ལེབ་ཁང་བཟངས་ཏེ། །ཀུན་ལ་བརྟག་པ་སྤང་བར་བྱ། །སློབ་དཔོན་སྨིན་པས་སློབ་མ་རྣམས། །ཕུང་པོར་ལྔ་པོ་དག་པར་བྱ། །ས་ཡི་ཉེས་པ་ཀུན་བསལ་ནས། །ལཾ་ལས་བྱུང་བའི་ལྷ་མོ་
ནི། །རྒྱན་ལྡན་བུམ་པ་ཕྱག་ན་བསྣམས། །དེ་ལ་མཆོད་ཅིང་གསོལ་བར་བྱ། །ཨོཾ་ཚུར་སྤྱོན་ཚུར་སྤྱོན་ས་ཡི་ནི། །ལྷ་མོ་ཆེན་མོ་འཇིག་རྟེན་ཡུམ། །རིན་ཆེན་ཀུན་གྱིས་རབ་གང་མ། །བཟང་པོའི་རྒྱན་གྱིས་

83-1-536a

༄༅། །རྣམ་བརྒྱན་མ། །དོ་ཤལ་རྐང་གདུབ་སྒྲ་ལྡན་མ། །རྡོ་རྗེ་སེམས་དཔའ་རབ་མཆོད་བར། །མཆོད་ཡོན་འདི་ནི་བཞེས་ནས་ཀྱང༌། །དཀྱིལ་འཁོར་ལས་ནི་ལེགས་སྒྲུབ་
མཛད། །ཨོཾ་ཧི་ཧི་ཧི་ཧི་ཧཱུཾ་སྭཱཧཱ། གནང་བས་ས་ལ་སླར་ཐིམ་བསམ། །སླར་སྦྱངས་བསང་ཞིང་གཙོ་བོ་ལ། །དྲི་ཡི་གདན་ཆེན་གྲུ་བཞི་སྟེ། །འཁོར་ལོ་སུམ་ཆ་དོར་བས་ཟླུམ། །མེ་ཏོག་སྔོན་པོའི་
གདན་ལ་བསམ། །རིན་པོ་ཆེ་འམ་ས་ཡང་རུང༌། །བུམ་པ་ནག་པོའི་སྐྱོན་སྤངས་ཏེ། །བྱཱ་གྷྲཱི་སེང་གྷྲི་དབྱུག་པ་ཡི། །ཨུཏྤལ་གཞན་གྱིས་མི་ཐུབ་པ། །ཧ་ས་དེ་བས་ནད་རྣམས་སྦྱོང༌། །དངུལ་
དང་མུ་ཏིག་མུ་མེན་དང༌། །བྱི་རུ་གསེར་གྱིས་ཡེ་ཤེས་འཕེལ། །ནས་གྲོ་ཏིལ་དང་སྲན་མ་དང༌། །མུད་ཀ་ཡིས་ནི་ལམ་ལྔ་དག །ག་བུར་གུར་གུམ་ཛཱ་ཏི་དང༌། །ཙན་དན་ཨ་ག་རུ་ཡིས་ནི།།
གཞན་དོན་ཕྲིན་ལས་ལྔ་འགྲུབ་བོ། །ཆུ་དང་སྙིང་པོ་ལྔ་ཡིས་ནི། །རྣལ་འབྱོར་ཕུན་སུམ་ཚོགས་གྱུར་པས། །མགྲིན་པ་གོས་ཀྱིས་དཀྲིས་པ་དང༌། །འབྲས་ལྡན་ཤིང་གིས་ཁ་ཡང་
བརྒྱན། །ཀུ་ཤ་ལ་འདུག་མཚན་མ་ཅན། །རང་རང་ཕྱོགས་སུ་གཞག་པར་བྱ། །བདུག་སྤོས་ཐོགས་ལ་གསོལ་བ་འདེབས། །བཅོམ་ལྡན་རྡོ་རྗེ་འཛིན་པའི་རྒྱལ། །བདག་ལ་དགོངས་
ནས་གཟིགས་སུ་གསོལ། །སློབ་མ་རྣམས་ཀྱི་དོན་ཕྱིར་དང༌། །ཁྱེད་རྣམས་ལ་ཡང་མཆོད་པའི་ཕྱིར། །བདག་ནི་དཀྱིལ་འཁོར་འདྲི་བར་འཚལ། །རིན་པོ་ཆེ་ཡི་

83-1-536b

མཐུ་བཞིན་དུ། །བཀའ་དྲིན་རྗེས་སུ་གནང་བ་ཡིས། །སང་ནི་བྱོན་པར་མཛད་དུ་གསོལ། །ལན་གསུམ་བར་དུ་གསོལ་བར་བྱ། །སློབ་མ་རྣམས་ལ་རྗེས་བརྩེ་བས། །
སྡོམ་གཟུང་གསོལ་ཞིང་སྲུང་བ་དང༌། །སློབ་དཔོན་རྡོ་རྗེ་ཅན་དམིགས་ལ། །གང་ཡང་གསང་སྔགས་ལྷ་ཀུན་དང༌། །འཇིག་རྟེན་སྐྱོང་བ་མ་ལུས་པ། །རྫོགས་པའི་བྱང་ཆུབ་ལ་ཞུགས་
དང༌། །སངས་རྒྱས་བསྟན་དགའི་འབྱུང་པོ་དང༌། །གང་དག་རྡོ་རྗེའི་སྤྱན་ལྡན་རྣམས། །རྡོ་རྗེ་འཆང་གི་དཀྱིལ་འཁོར་མཆོག །དེང་བདག་འདྲི་བར་འགྱུར་བ་ལ། །བདག་དང་སྐལ་ལྡན་
སློབ་མ་ལ། །བྱིན་གྱིས་རླབས་ཕྱིར་བསྲུང་བར་མཛོད། །སྲད་བུ་ཡེ་ཤེས་ལྔ་ཡི་དངོས། །རེ་རེའང་རིགས་ལྔ་རྣམ་དག་སྟེ། །ཆོས་ཀུན་ངོ་བོ་ཉིད་མེད་པས། །ཕན་ཚུན་སྔགས་
བཟླས་བསྒྲིལ་བར་བྱ། །དཀྱུས་སུ་འཁོར་ལོའི་ཉིས་འགྱུར་ལ། །སྦོམས་སུ་སྒོ་ཡི་བཅུ་གཉིས་ཚད། །ཧཱུཾ་བརྗོད་བདུད་རྩི་ལྔ་བྱུགས་ལ། །ཛྫ་ཛྫ་སྒྲ་བརྗོད་ལྟེ་བར་གཟུང༌། །སླར་ཡང་
དེ་བཞིན་ཡེ་ཤེས་ཀྱི། །ཐིག་ཆེན་ནམ་མཁའ་གདབ་པར་བྱ། །དེ་བཞིན་ཆ་ལྡན་གཉིས་པ་ཡིས། །གཙང་ཞིང་རྡོ་རྗེ་འཛིན་བསམས་ཏེ། །ཚངས་པའི་ཐིག་ཆེན་གདབ་པར་བྱ། །གཉིས་
པ་ཟུར་ཐིག་ལ་སོགས་པར། །ནུབ་དང་ལྷོར་ནི་སློབ་དཔོན་ལ། །བྱང་ཤར་སློབ་མའི་གནས་ས་སྟེ། །གཡས་ཀྱིས་བསྐོར་བ་མ་གཏོགས་པར། །གཡོན་དུ་ནམ་ཡང་མ་ཡིན་ནོ། །དེ་ལྟར་

83-1-537a

༄༅། །ཆ་ཡིས་རྣམ་པར་དབྱེ། །ཐིག་སྐུད་ཆད་ན་བླ་མ་འཆི། །དམན་དང་ལྷག་པས་ནད་དུ་འགྱུར། །ཕྱོགས་འཁྲུལ་ན་ནི་སློབ་མ་རྨོངས། །དེ་བས་མཁས་
པས་སྐྱོན་མེད་བྱ། །རིན་ཆེན་ལྔ་འམ་འབྲུ་ཡི་ཕྱེ། །ཡང་ན་འབྱུང་ཁུངས་ལས་འབྱུང་བ། །ཡི་གེ་བཅུ་ཡིས་བྱིན་རླབས་ཏེ། །རིགས་ལྔ་རྣམ་པར་དག་པ་ལས། །དཀར་སེར་དམར་
ལྗང་ནག་པོ་དང༌། །དབང་ལྡན་ཕྱོགས་ནས་བྲི་བར་བྱ། །གལ་ཏེ་ཚོན་རྩི་མི་མཉམ་ཞིང༌། །ཡོ་དང་དམའ་བར་གྱུར་ན་ནི། །དངོས་གྲུབ་མེད་ཅིང་རྩོད་ལ་གདུང༌། །སྦོམ་པས་ནད་འབྱུང་
ཕྲ་བས་ནི། །ནོར་ཉམས་གལ་ཏེ་ཆད་པས་ནི། །འཆི་འགྱུར་གཡས་སྐོར་མ་བྲིས་ན། །ཕུར་བུས་བཏབ་པ་ཡིན་ཞེས་བྱ། །ཤར་ཕྱོགས་དཀར་ལ་ལྷོ་ནུབ་བྱང༌། །སེར་དམར་ལྗང་ཁུར་བྲི་
བར་བྱ། །དབུས་ནི་བཻཌཱུ་ཪྱ་ལྟ་བུ། །པདྨ་ཕྱོགས་ཀྱི་རྣམ་པ་སྟེ། །མཚམས་ནི་མཛེས་མཚོན་བུམ་པས་བརྒྱན། །སྒོ་ལ་སོགས་པའི་རྒྱན་རྣམས་དང༌། །དུར་ཁྲོད་ར་བའི་ནང་དུ་བྲི། །གཏུམ་
དྲག་ལ་སོགས་ཕྱོགས་མཚམས་དགོད། །དབུས་མཐོ་ཤར་དང་བྱང་གཞོལ་ཞིང༌། །མཐོ་ཞིང་མ་འདྲེས་དྲང་བར་བྲི། །དེ་ནས་རྡོ་རྗེ་འཛིན་དམིགས་ལ། །གུས་པས་མེ་ཏོག་དང་བཅས་ནས། །གསོལ་
བ་འདི་ལྟར་གདབ་པར་བྱ། །དཔལ་ལྡན་རྡོ་རྗེ་འཛིན་པ་ཆེ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་

83-1-537b

སེམས་མཆོག་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་པར་མཛོད། །ཅེས་པ་
ལན་གསུམ་བར་དུ་བྱ། །བུ་ཚུར་ཐེག་པ་ཆེན་པོ་ཡི། །ཚུལ་ཆེན་སྣོད་ནི་ཁྱོད་ཡིན་ཏེ། །གསང་སྔགས་སྤྱོད་ཚུལ་ཆོ་ག་མཆོག །ཁྱོད་ལ་ཡང་དག་བཤད་པར་བྱ། །རྡོ་རྗེ་མི་ཕྱེད་མཐུ་ཡིས་ནི། །མཉམ་མེད་པ་
ཡི་ཡེ་ཤེས་འཐོབ། །དེ་བས་ཀུན་མཁྱེན་ཐོབ་འདོད་པས། །བུ་ཡིས་བློ་གྲོས་འདི་གྱིས་ཤིག །བླ་མ་སངས་རྒྱས་ཀུན་མཆོད་ཅིང༌། །རྩ་བ་ཡན་ལག་ཉེས་པ་སྟོང༌། །མ་གྲོལ་འཁོར་བའི་སེམས་ཅན་ལ། །སྙིང་
རྗེ་ཆེན་པོ་རབ་བསྐྱེད་ནས། །བསྒྲལ་ཞིང་གྲོལ་བའི་ལམ་ལ་འགོད། །བདེ་བར་དབུགས་ནི་དབྱུང་བར་བྱ། །དེ་དག་རིམ་དང་རིམ་མིན་པ། །སློབ་མའི་རིམ་པ་རྣམ་པར་བརྟག །ཁྲུས་བྱ་སོ་ཤིང་སྦྱིན་པར་བྱ། །ཕྲིན་
ལས་ཕྱོགས་དང་དངོས་གྲུབ་ཀྱི། །རིམ་པར་རྣམ་པར་བརྟག་པར་བྱ། །སྲུང་སྐུད་གདགས་དང་ཀུ་ཤ་སྦྱིན། །རྨི་ལམ་བརྟགས་ལ་ངན་པ་ན། །ཞི་བའི་མེ་ཡིས་བཟློག་པར་བྱ། །གདོང་གཡོགས་བཅིངས་ལ་
ཡེ་ཤེས་དབབ། །དཀྱིལ་འཁོར་དམ་པར་གཞུག་པའི་ཕྱིར། །སྔོན་བསགས་སྡིག་པ་མ་ལུས་ལས། །དཀྱིལ་འཁོར་མཐོང་བ་ཙམ་གྱིས་འབྱང༌། །བུ་ཁྱོད་སུ་ཡིན་ཅི་དགའ་བ། །བདག་ནི་སྐལ་བཟང་
རེགས་ཡིན་པས། །རྡོ་རྗེ་འཛིན་པ་ཁྱོད་ལ་དགའ། །མིག་དབྱེ་དཀྱིལ་འཁོར་ལྷ་ཡང་བསྟན། །དམ་ཚིག་ཆུ་སྦྱིན་མནའ་ཡང་བསྒྲག །མེ་ཏོག་དོར་ལ་ལྷ་ངོ་བསྟན། །གང་དང་གང་དུ་བབ་གྱུར་པའི། །

83-1-538a

༄༅། །རིགས་ཀྱིས་དེ་ལ་སྤྲོ་བར་བྱ། །ཆུ་དང་ཅོད་པན་རྡོ་རྗེ་དེ། །དྲིལ་བུ་མིང་གི་སད་དབང་བསྐུར་ཏེ། །རིགས་ལྔའི་བདག་ཉིད་ཡེ་ཤེས་ལྔ། །བརྟུལ་ཞུགས་ལུང་བསྟན་
རྗེས་གནང་སྦྱིན། །དབུགས་དབྱུང་རྡོ་རྗེ་སློབ་དཔོན་བསྒྲུབ། །གསང་བ་ཤེས་རབ་ཡེ་ཤེས་དང༌། །བཞི་པ་བརྗོད་མེད་དབང་བསྐུར་བ། །གསང་བ་མཆོག་གི་དཀྱིལ་འཁོར་དུ། །མཆོག་ཏུ་རབ་
ཞུགས་མཐོང་བས་ན། །དེང་ཁྱོད་སྡིག་པ་མ་ལུས་ལས། །རྣམ་གྲོལ་རིགས་སུ་སྐྱེས་པས་ན། །སངས་རྒྱས་ཀུན་དང་མཉམ་གསུངས་པའི། །རྗེས་སུ་གནང་བས་དབུགས་ཕྱིན་
འགྱུར། །དངོས་གྲུབ་རྒྱུ་ཡི་དམ་ཚིག་ནི། །བུ་ཡིས་རྟག་ཏུ་བསྲུང་བར་གྱིས། །སློབ་མས་བླ་མ་ལ་བཏུད་ནས། །གཙོ་བོས་ཇི་ལྟར་བཀའ་སྩལ་པ། །དེ་ལྟར་བདག་གིས་བསྒྲུབ་པར་བགྱི། །
བཅོམ་ལྡན་འདས་ཀྱིས་བཤད་པ་ལྟར། །རྒྱན་དང་ན་བཟའ་རིན་ཆེན་དང༌། །རྒྱལ་སྲིད་བུ་དང་ཆུང་མ་དང༌། །རང་གི་ལུས་ཀྱང་བླ་མ་ལ། །བསྙེན་བཀུར་ཚིམ་པ་མེད་པར་བྱ། །དེང་དུ་བདག་ཚེ་འབྲས་
བུ་ཡོད། །བདག་ནི་གསོན་པ་འབྲས་བུ་ཆེ། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་བདག་གྱུར་པས། །སེམས་ཅན་དོན་ནི་མཉམ་མེད་བྱ། །ཞི་བའི་སྦྱིན་སྲེག་དངོས་གྲུབ་
གྲོགས། །ཚོགས་ཀྱི་འཁོར་ལོ་དགེ་འདུན་མཆོག །ནད་པའམ་མགོན་མེད་ཕོངས་པ་ཀུན། །ཁ་ཟས་ཀྱིས་ནི་ཚིམ་པར་བྱ། །ཞིང་སྐྱོང་གཏོར་མས་མཉེས་བྱས་ལ། །རང་འདོད་འབྲས་བུ་གསོལ་

83-1-538b

པ་གདབ། །རྗེས་སུ་དམ་ཚིག་སྤྱོད་པ་དང༌། །སྐྱེད་པ་ལ་སོགས་རྒྱུན་མི་ཆད། །རྣལ་འབྱོར་བས་ནི་བསམ་པར་བྱ། །འདི་ནི་རིགས་མཆོག་དབང་བསྐུར་བླ་ན་མེད། །མཛེས་མ་ཁྱོད་ལ་སྐལ་ལྡན་
བསྒྲུབ་ཕྱིར་བསྟན། །གཞན་དུ་རིགས་མེད་དུག་ལ་དེ་ཡིས་སླར་ཞིང་གནོད། །དེ་ཕྱིར་འདི་ནི་དམ་ཚིག་རྡོ་རྗེའི་བཀོད་པ་ཡིན། །བཅོམ་ལྡན་འདས་བྱག་ན་རྡོ་རྗེ་གསང་བ་མངོན་པར་བསྟན་
པའི་རྒྱུད་ཀྱི་རྒྱལ་པོ་ལས་སློབ་མ་དབང་བསྐུར་བའི་ལེའུ་སྟེ་བཅུ་གཅིག་པའོ།།    །།དཔའ་མོ་རྡོ་རྗེ་བདེ་མས་གསོལ་པ། །བཅོམ་ལྡན་འདས་རྡོ་རྗེ་འཆང་གི་འཁོར་
ཀླུ་སྒྲུབ་པའི་ཐབས་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་
མཆོག །ཁྱོད་ལ་བཤད་ཀྱིས་ལེགས་པར་ཉོན། །གདུལ་བྱའི་རིགས་སུ་སྐྱེས་པ་ཡི། །གདུག་པའི་ཀླུ་ཆེན་རྣམ་པ་བརྒྱད། །རིགས་བསྡུས་ཆུ་བདག་བ་རུ་ཎི། །དམ་ཚིག་ལ་གནས་
སོག་མ་མེད། །འདི་དག་སྒྲུབ་པར་འདོད་པས་ནི། །མཛེས་པའི་དཀྱིལ་འཁོར་རྣམ་ལྔ་འབྱུང༌། །པདྨ་ལྷ་སྣམ་སྒོ་དང་བཅས། །སྒོ་རྒྱན་ལྟོས་འགྲོས་རབ་ཏུ་མཛེས། །ལྟེ་བར་རྡོ་རྗེ་འཛིན་པ་
བསམ། །མདུན་དུ་ལས་ཀྱི་བཀའ་ཉན་བསྐྱེད། །པདྨ་བརྒྱད་ལ་ཀླུ་ཆེན་བརྒྱད། །གདེངས་ཀ་བདུན་ལྡན་ཐལ་སྦྱར་བསམ། །ལྷ་རྣམས་རིགས་བཞིའི་ས་བདག་སྟེ། །སྒོ་དང་གྲུ་ཆད་རིགས་

83-1-539a

༄༅། །ཀྱི་རིམ། །མཆོད་རྫས་ཀླུ་ཡི་རྩི་སྨན་བསམ། །དེ་རྗེས་རྡོ་རྗེ་འཛིན་བསམས་ལ། །ཀླུ་ཆེན་གནས་ནས་སྤྱན་དྲངས་ཏེ། །ཨེ་ཧྱེ་ཧི་ནཱ་ག་རཱ་ཛ་ས་པ་རི་ཝཱ་ར་ས་མ་
ཡ་ཛཿཛཿ། རང་རང་སྟན་ལ་བཞུགས་པར་བྱ། །པདྨའི་ལྟེ་བར་ཆུ་བདག་དང༌། །དམ་ཚིག་སོག་མེད་དཀར་དང་སེར། །ཐལ་སྦྱར་སྦྲུལ་གྱིས་ཞབས་སུ་འཁྱིལ། །གཙོ་བོ་རྡོ་རྗེ་འཆང་ལ་
འདུད། །ཤར་ཕྱོགས་མཐའ་ཡས་སྔོན་པོ་སྟེ། །ལྷོ་ཕྱོགས་ནོར་རྒྱས་སེར་པོ་ཆེ། །ནུབ་ཕྱོགས་འཇོག་པོ་ཁ་དོག་དམར། །བྱང་ཕྱོགས་སྟོབས་རྒྱུ་ནག་པོ་སྟེ། །ཤར་ལྷོར་པདྨ་དུང་དང་འདྲ།།
ལྷོ་ནུབ་བདེ་ཆེན་སེར་བ་སྟེ། །ནུབ་བྱང་དུང་སྐྱོང་བཙོད་དང་འདྲ། །བྱང་ཤར་རིགས་ལྡན་དཱུར་བའི་མདོག །མཇུག་མ་འཁྱིལ་བས་གཙོལ་འདུད། །སྣ་ཚོགས་གཟུགས་ནི་རིགས་བཞི་
དང༌། །ས་བདག་སྣ་ཚོགས་གཟུགས་ཀྱིས་བསྐོར། །དེ་དག་སྔགས་ཀྱི་རིམ་པ་ནི། །ཨོཾ་བཛྲ་ཙཎྜ་མཧཱ་རོ་ཥ་ཎ་བཛྲ་པཱ་ཎི་ཧྲི་ད་ཡཾ། ནཱ་ག་ཡ་ས་མཱ་ཏི་ཀྲཱ་མ་ཐ་ཨུད་སཱ་ད་ནཾ་བྷ་བི་ཥྱ་ཏི་སྭཱཧཱ།
རྡོ་རྗེ་འཆང་གིས་ཀླུ་དམ་ཚིག་ལ་བཞག་པའོ། །ཨོཾ་བ་རུ་ཏཱ་ཡ་ཧཱུཾ་ཕུཿསྭཱཧཱ། ཨོཾ་སྥུ་ཊ་སྥུ་ཊ་མ་ཧཱ་ནཱ་ག་རཱ་ཛ་ཀྲོ་དྷ་ཧཱུཾ། སིདྡྷི་སིདྡྷི་སྥོ་ཊ་ཡ་ཧཱུཾ་ཕུཿསྭཱཧཱ། ཨོཾ་ཨ་ནན་ཏ་ཧཱུཾ་ཕུཿསྭཱཧཱ། ཨོཾ་བཱ་།
སུ་ཀི་ཧཱུཾ་ཕུཿསྭཱཧཱ། ཨོཾ་ཏཀྵ་ཀ་ཧཱུཾ་ཕུཿསྭཱཧཱ། ཨོཾ་ཀར་ཀོ་ཊ་ཧཱུཾ་ཕུཿསྭཱཧཱ། ཨོཾ་པདྨ་ཧཱུཾ་ཕུཿསྭཱཧཱ། ཨོཾ་མཧཱ་པདྨ་ཧཱུཾ་ཕུཿསྭཱཧཱ། ཨོཾ་ཤཾ་ཁ་པཱ་ལ་ཧཱུཾ་ཕུཿསྭཱཧཱ། ཨོཾ་ཀུ་ལི་ཀ་ཧཱུཾ་ཕུཿསྭཱཧཱ། འདི་དག་

83-1-539b

ཀླུའི་རྒྱལ་པོ་རྣམས་ཀྱི་སྔགས་སོ། །རིམ་པས་མཆོད་ཅིང་གསོ་བ་བྱ། །མཛེས་པའི་རྒྱ་མཚོ་གཏོར་མ་ཡིས། །ཀླུ་རྣམས་ཚིམ་པས་གདུག་སེམས་ཞི། །དེ་རྗེས་བསྟོད་པ་བརྗོད་པར་བྱ། །ཧཱུཾ་ཆུ་བདག་
ཆེན་པོ་སྦྲུལ་པའི་དམ་ཚིག་ཅན། །མཐའ་ཡས་ནོར་རྒྱས་ལ་སོགས་ཀླུ་དབང་རྣམས། །རྒྱ་མཚོ་ཆུ་གཏེར་ཟབ་པའི་མཇིང་ཆེན་གནས། །རིན་ཆེན་སྣ་ཚོགས་ཡིད་འོང་སྤྲས་པ་ཡི། །གཞལ་ཡས་
འབྱོར་པ་ཕུན་སུམ་གནས་ན་བཞུགས། །སྦྲུལ་མགོའི་གདེངས་ཀ་རབ་འབར་རིན་ཆེན་གསལ། །ཡིད་འོང་ནོར་བུ་འདོད་པ་ཀུན་སྒྲུབ་པ། །རང་གཞན་ཕུན་ཚོགས་དོན་རྣམས་སྟེར་བའི་དཔལ།།
འོད་འབར་ས་འོག་མུན་པ་མ་ལུས་སེལ། །དུ་མའི་བསྐལ་པར་ཡོན་ཏན་སྦྱངས་པ་ཡིས། །ཀླུ་རྒྱལ་འབྱོར་པ་མཆོག་ལ་མངའ་བརྙེས་པ། །བསམ་གྱིས་མི་ཁྱབ་རྫུ་འཕྲུལ་མཆོག་བརྙེས་པའི།།
ཡོན་ཏན་བསམ་གྱིས་མི་ཁྱབ་ཁྱོད་ལ་བསྟོད། །སངས་རྒྱས་བཀའ་ཐོབ་དད་པའི་སྟོབས་འཕེལ་བ། །སངས་རྒྱས་སར་གནས་སྒྲུབ་ལ་ནན་ཏན་བྱེད། །ཐབས་དང་ཤེས་རབ་འབྲེལ་བས་གཞན་
དོན་མཛད། །བདག་གཞན་དོན་སྒྲུབ་ཁྱོད་ལ་ཕྱག་འཚལ་ལོ། །བདེ་གཤེགས་སྤྱན་སྔར་ཁས་བླངས་དམ་བཅས་ཏེ། །བསྟན་པ་བསྲུང་ཞིང་འགྲོ་རྣམས་བསྐྱང་བའི་ཕྱིར། །ཁས་བླངས་
མནའ་འབུལ་དམ་ཚིག་དྲན་གྱིས་ལ། །ཕྲིན་ལས་དོན་གྱིས་བདག་གཞན་དོན་གྲུབ་མཛོད། །གཞན་ཡང་འཇིག་རྟེན་པ་རྣམས་ལ། །ཨོཾ་མཐའ་ཡས་དང་ནི་འཇོག་པོ་དང༌། །སྟོབས་

83-1-540a

༄༅། །ཀྱི་རྒྱུ་དང་རིགས་ལྡན་དང༌། །ནོར་རྒྱས་བུ་དང་དུང་སྐྱོང་དང༌། །པདྨ་དང་ནི་ཆུ་ལྷ་དང༌། །རྒྱ་མཚོ་རྒྱ་མཚོ་ཆེན་པོ་དང༌། །དཔལ་གྱི་འོད་དང་འོད་པོ་ཆེ། །
གཟུགས་ཆེ་ལྟོ་འཕྱེ་སྦྲུལ་ཆེན་པོ། །ཀླུ་ཆེན་འཁྲོ་དང་བཅས་པ་ལ། །མཐུན་པའི་དམ་རྫས་ཡིད་འོང་བ། །དཀར་གསུམ་མངར་གསུམ་གསོ་བའི་སྨན། །རིན་ཆེན་དར་དང་ཟ་འོག་དང༌། །དཔག་
བསམ་ཤིང་དང་འདོད་འཇོའི་བ། །སྣ་ཚོགས་ཁྱེད་ལ་ཕུལ་བ་ཡིས། །ཀླུ་ཡི་ནད་རྣམས་མེད་པར་མཛོད། །ཕྱིས་ཀྱང་མི་ཕྱེད་དམ་ཆོས་ལ། །སོ་སོའི་གནས་སུ་འགྲོ་བར་གྱིས། །འདི་ནི་
རྡོ་རྗེ་འཆང་གི་བཀའ། །འདི་ལས་འདས་ན་ཀླུ་རྒྱལ་རྣམས། །སྙིང་འཚིག་མགོ་བོ་འགས་འགྱུར་ཏེ། །ལུས་ལ་བསྐལ་པའི་མེ་འབར་ནས། །སྡུག་བསྔལ་གྱུར་ན་མ་ལེགས་པས། །
དམ་ལས་འདའ་བར་མ་བྱེད་ཅིག །ནཱ་ག་རཱ་ཛ་ས་མ་ཡ་ཨ་བྷི་ཥིཉྩ་བཛྲ་ཙཎྜ་མ་ཧཱ་རོ་ཥ་ཎ་བཛྲ་པཱ་ཎི་ཧཱུཾ་ཕཊ། ཀླུ་རྣམས་དམ་ཚིག་སྒྲུབ་པའོ། །དེ་བཞིན་བྱས་ན་ཀླུ་ནད་རྣམས། །སྐད་ཅིག་ཉིད་
ལ་བྱང་འགྱུར་ཏེ། །སྒྲུབ་པོ་བདེ་བར་འགྱུར་བ་ཡིན། །དེ་བས་འདི་ལ་བརྩོན་པར་གྱིས། །མཛེས་མ་ཁྱོད་ཀྱིས་ཞུས་པ་བཞིན། །གཏན་ལ་ཕབ་པས་རབ་ཏུ་བཤད། །བཅོམ་ལྡན་འདས་
ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཀླུ་སྒྲུབ་པའི་ལེའུ་སྟེ་བཅུ་གཉིས་པའོ།།    །།དཔའ་མོ་རྡོ་རྗེ་བདེ་མས་གསོལ་པ། བཅོམ་

83-1-540b

ལྡན་འདས་རྡོ་རྗེ་འཆང་གིས་འཁོར་ཀླུ་གདུག་པ་ཅན་རྣམས་ཀྱིས་ནད་འབྱུང་བའི་རྟགས་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་
བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཀླུ་ལ་རིགས་དྲུག་ལ་སོགས་པ། །སྣ་ཚོགས་རིགས་སུ་ཡོད་གྱུར་ཀྱང༌། །འབྱུང་བ་ལྔ་ཡི་རང་བཞིན་ཏེ།།
ནོར་རྒྱས་དུང་སྐྱོང་རྒྱལ་རིགས་ཡིན་ཏེ་མཐོང་བའི་དུག །སེར་པོས་ལ་དབང་སྟེ་ལྕི་འཐིབས་ལུས་པོ་སྦོ། །ཤ་བབས་རབ་བཞི་ལ་ཁྱད་པར་ན་པ་ཡིན། །བཅོ་ལྔ་ཉིན་གུང་རྒྱུ་བའི་དུས་ལ་ན། །ནད་
ཀྱི་གནས་ནི་སྤྱི་བོར་ངེས་པར་འབབ། །རླུང་རྩ་བབས་ལ་ཤ་རུས་བར་དུ་ན། །སྐྲ་འབྱི་གླང་ཐབས་བྱས་ནས་ན་སྟེ་རྣ་བ་དང༌། །གློ་བུར་འབྲེལ་བས་ཤ་རོ་གློ་ལུ་འབྱུང་བ་ཡིན། །དགའ་བོ་རིགས་ལྡན་
བྲམ་ཟེ་ཡིན་ཏེ་བསམས་པའི་དུག །དམར་པོ་མེ་ལ་དབང་བ་ཡིན་ཏེ་ཚ་ཞིང་གདུང༌། །ལུས་དམར་སྐྱེ་ཆུང་ཐང་ལ་མིག་རྩ་ལུས་པོ་སྐམ། །འབྲིང་པོ་བབས་ས་ཉི་ནུབ་དགོངས་མོའི་དུས་སུ་ན། །
གནམ་སྟོང་བཅོ་ལྔ་རྒྱུ་བའི་དུས་ཏེ་དེ་ལ་ན། །སྙིང་གར་བབས་པ་སྙིང་མི་དགའ་ཞིང་དྲན་པ་ཉམས། །མཇུག་ཏུ་མགོ་དང་ལུས་ལ་བབས་ཏེ་ན་ཚ་ཆེ། །ཤ་རོ་སྙིང་ལ་འོང་བས་ལྕེ་ཡིས་རོ་མི་ཚོར།།
པ་འཇོག་པོ་རྗེ་རིགས་ཡིན་ཏེ་ཁ་རླངས་དུག །དཀར་པོ་ཆུ་ལ་དབང་བས་གྲང་ཞིང་བསིལ་པ་དང༌། །ལུས་མདོག་དཀར་བ་པགས་པའི་སྤྲིས་མ་འཆགས། །ཐ་ཆུངས་བབས་པ་ཡིན་ཏེ་ཚེས་

83-1-541a

༄༅། །བརྒྱད་བཅོ་བརྒྱད་ན། །སྔ་དྲོ་ཐོ་རངས་མི་བདེ་སྐེ་དང་དཔུང་པ་གཡས། །བྲང་ན་ཐ་མ་མཆིན་པར་བབས་པའི་ས་ཡིན་ནོ། །ཕོ་བས་ཟས་མི་འཇུ་ཞིང་མིག་གིས་གཟུགས་
མི་འཛིན། །ཤ་བྲུལ་ཚོར་བ་མེད་དེ་ཅུང་ཟད་ཤ་ལྤགས་དམར། །པད་ཆེན་སྟོབས་རྒྱུ་དམངས་རིགས་ཡིན་ཏེ་རེག་པའི་དུག །ནག་པོ་རླུང་ལ་དབང་བས་ཡང་ཞིང་གཡོ། །ལུས་འདར་
སེམས་རྒོད་ཤ་འཕར་ཕུ་ཤུས་འདེབས། །ཡན་ལག་ཚིགས་བཞིན་ཞིང་ཕོལ་དང་བད་ཀན་སྐྱེ། །སྒྲེགས་དང་རོ་སྟོད་ན་ཞིང་སྣ་ཁྲག་དག་ཀྱང་འབྱུང༌། །འབྱང་ཞིང་ལུས་ངལ་དགོང་
དང་སྲོད་ལ་ན། །ཐ་ཆུང་ཞག་ལ་བབས་ཏེ་ཚེས་གསུམ་བཅུ་གསུམ་ན། །འདི་ནི་འགོང་རིགས་རྩུ་བས་པས་སྨྱོ་འབོག་བཙན་ཐབས་གསོད། །ཐ་མ་མཁལ་མར་འབབ་སྟེ་རྣ་བས་སྒྲ་མི་
ཐོས། །ཁུ་ཆུ་ཉམས་པས་ཆུ་སྲི་སོར་མོ་ཕྲ། །ཆུ་ལྷ་དམ་ཚིག་ནམ་མཁའ་ཡིན་པས་ཀུན་ལ་ཁྱབ། །གོང་མ་ཅི་རིགས་འབྱུང་ཞིང་དུས་མེད་ཤེས་པ་ཞུམ། །ལུས་ཀྱི་ཤེད་ཉམས་བྲལ་ཏེ་
སྣ་ཚོགས་སྟོན་པ་སྟེ། །འདི་ནི་བཅོས་པར་དཀའ་སྟེ་གཏན་ལ་ཕེབས་པར་བྱ། །ཁྱད་པར་མཆེར་པ་ན་ཞིང་གདོང་ལ་སྨེ་བ་འབྱུང༌། །ལུས་ལ་ཤིག་མང་ཀོ་དྲི་རྭ་གཞོབ་མནམ་པ་
དང༌། །ཐུར་སེལ་རླུང་ལ་རུལ་བའི་དྲི་མ་དྲོ་གྱུར་ལ། །འདི་ནི་མཆེར་པར་འབབ་སྟེ་ཆུ་ལ་ཁྲག་ཀྱང་འབྱུང༌། །སོ་སོའི་རྟགས་སུ་མཁས་པས་ཤེས་པར་གྱིས། །སྤྱིར་ནི་ལྔ་པོ་གང་ཞུགས་ཀྱང༌།།

83-1-541b

རིམ་པས་འདི་ལྟར་འབྱུང་བར་འགྱུར། །མེ་དང་གྲོག་པོ་ཕུགས་རྡུགས་དང༌། །རི་ཕུག་དོག་པའི་སྒོ་དང་དོང༌། །ལྷ་ཁང་འདམ་རྫབ་མི་སྡུག་གཟུགས། །དུད་འགྲོའི་ཚོགས་དང་མཚོ་རི་གཟར། །
སྙིང་མི་དགའ་ཞིང་འཚིག་པ་ནི། །དང་པོ་འབྱུང་བར་ཤེས་པར་བྱ། །གླུ་ལེན་ནུབ་མོ་ན་དང་ཤེས་པ་ལྕི། །ཡན་ལག་མི་བདེ་ཤུ་བ་གཡན་པ་དང༌། །བས་ལྡག་འབྲུམ་ཆུང་དམར་སི་བ་འོང༌། །འཁྲུག་ཅིང་ཟ་འཕྲུག་
ཤ་མདོག་ཉམས། །མེ་རིས་ཆུ་གྲངས་བླུགས་ལྟར་གྲངས། །གྲང་སིབ་ཚ་ཐིག་ཤ་བཀྲ་ཆེ་ཆུང་བྱེད། །ཤ་འཕྲིག་བེམ་དང་སྦྲིད་ཅིང་འཁོལ། །མིག་ཟླུམ་ཚ་ཞིང་སྨིན་མ་བྱི། །ལག་སོར་སེན་མོ་ཉམས་པས་ཕྲ། །ལུས་
ལ་དྲི་ང་ཆུ་བུར་དང༌། །ཉ་སྒངས་གནག་ཆུ་རུལ་དྲི་མ་ནམ། །སྟོད་གཟེར་སྨད་དུ་འཁྲུ་བར་བྱེད། །ཕྱི་ཡི་ཤ་སྐམས་མདོག་ཉམས་དྲི་མ་བྲལ། །བུག་པའི་སྒོ་ཡོ་བདུད་རྩི་དུས་མེད་པ། །ཡང་ཅིག་མདོར་བསྡུས་
བཤད་པ་ནི། །དབང་པོ་གསལ་བའི་འབྲས་བུ་ནི། །མཆིན་པའི་སྒོ་ཡིན་མིག་ལ་བརྟག །རྒྱལ་མོ་འཁོར་ལོ་གཡང་ར་ཡིན། །གནས་པ་རུས་པའི་འབྲས་བུ་ནི། །མཛེས་པ་སོ་ཡི་མཁར་ཡིན་པས། །ཁ་
དོག་རྐང་བུ་ནུས་པ་བལྟ། །ནུས་པ་ཆུ་བའི་འབྲས་བུ་ནི། །ཟངས་མདོག་སེན་མོའི་ཚོགས་ཡིན་པས། །སྐྱེ་ལུགས་ཁ་དོག་རྩ་བ་བརྟག །མདོངས་དང་ཤ་ཡི་འབྲས་བུ་ནི། །ཁྱབ་པ་དྲག་པ་ཡིན་པས་ན། །
ཆགས་ལུགས། །ངོག་འགྱུར་བ་བལྟ། །དྲོད་བརྟེན་ཁྲག་གི་འབྲས་བུ་ནི། །བུད་མེད་གསང་སྒོའི་ཆུ་ཡིན་པས། །ཁ་དོག་ཀུ་ཡ་གཟུགས་ལ་བརྟག །རྐང་མར་བཅུད་ཀྱི་འབྲས་བུ་ནི། །རྩབ་གནས་ལུགས་

83-1-542a

༄༅། །སྐྱེས་བརྟག །དེ་རྣམས་ཐམས་ཅད་རྟགས་ལྡན་ན། །ངས་ཀྱང་གསོ་བར་ག་ལ་ནུས། །གསུམ་བཞི་ལྔ་ལ་སོགས་པ་ཡི། །རིམ་པ་རྣམས་དང་ལྡན་པ་ན། །
སྔགས་དང་སྨན་གྱིས་གསོ་བར་བྱ། །ཕྱི་ནང་འབྲེལ་བའི་བབས་ས་ཡིས། །ལེགས་པར་བརྟགས་ཏེ་གསོ་བར་བྱ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་
རྒྱལ་པོ་ལས་ཀླུའི་ནད་ཞུགས་པ་བརྟག་པའི་ལེའུ་སྟེ་བཅུ་གསུམ་པའོ།།    །།དཔའ་མོ་རྡོ་རྗེ་བདེ་མས་གསོལ་པ། བཅོམ་ལྡན་འདས་རྡོ་རྗེ་འཆང་གི་ཀླུའི་ནད་གསོ་
བའི་ཆོ་ག་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་བ། མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་
བཤད་ཀྱིས་ལེགས་པར་ཉོན། །བྱོལ་སོང་ཀླུ་ཡིས་ཟིན་པ་ལ། །འཚོ་དང་མི་འཚོ་གཉིས་ཡིན་ཏེ། །ངེས་པའི་རྟགས་ཆེན་དྲུག་ཚང་ན། །དེ་ལ་མཁས་པས་ཅི་བྱར་ཡོད། །རྣམ་སྨིན་ལས་ལས་
བྱུང་བ་ཡིན། །གཞན་རྣམས་གསོ་བར་འདོད་པ་ལ། །དཀའ་དང་སླ་བ་གཉིས་ཡིན་ཏེ། །དང་པོ་སྔགས་ཀྱི་རིམ་པ་ཡིན། །གཉིས་པ་རྫས་དང་འབྲེལ་བ་ཡིན། །དང་པོ་སྔགས་ཀྱི་སྦྱོར་བ་ནི། །
དབང་བསྐུར་ཚོགས་བསགས་རྒྱུད་སྦྱངས་ལ། །རིམ་པ་གསུམ་གྱིས་བསྙེན་པར་བྱ། །ཁ་ཅིག་དེ་ཙམ་གྱིས་ཀྱང་ཞི། །གལ་ཏེ་ནུས་པ་ཆེ་བ་ན། །གསད་པ་དྲག་པོའི་ཤམ་བུ་གདགས། །

83-1-542b

ཁ་ཅིག་དེ་ཡིས་འཚོ་བ་ཡིན། །གལ་ཏེ་གནོད་ཚབས་ཆེ་བ་ན། །ཀླུ་ཡི་རང་གཤེད་བཟླས་པ་ཙམ། །ནམ་མཁའི་ཀླུ་ཡིས་སྙིང་ནས་གཟིར། །རིག་པ་གཉིས་པ་གཤམ་དུ་སྦྲེལ། །རྡོ་རྗེ་ལྟེ་
བར་འཁོར་ལོ་བྲི། །དེ་ལ་དམིགས་ཏེ་བསྒྲུབ་པར་བྱ། །དུག་རིགས་གསལ་བར་གྱུར་ན་ནི། །སུ་དུག་ངོས་ཟིན་རྡོ་རྗེའི་ནང༌། །དགའ་བོ་རིགས་ལྡན་མོ་ཡི་སྔགས། །བྲམ་ཟེའི་འཁྲུལ་འཁོར་
ཤིག་པ་ཡིན། །མེ་ལ་ཆུ་ཡི་འཁྲུལ་འཁོར་ཏེ། །དེ་ཡི་སྔགས་ཀྱིས་གསང་བར་བྱ། །པད་ཆེན་སྟོབས་རྒྱུ་རླུང་ཡིན་པས། །ས་ཡི་འཁྲུལ་འཁོར་ལྟེ་བར་བཅས། །པདྨ་འཇོག་པོ་ཆུ་ཡིན་པས། །
རླུང་གི་འཁོར་ལོས་གསད་པར་བྱ། །རང་རང་ཁ་དོག་གཤེད་དུ་སྦྱར། །གཞི་སྙིང་སྔགས་རྣམས་དྲིལ་བཟླས། །གཉེན་པོ་མི་མཐུན་རྫས་དང་སྦྱར། །གཉེན་པོ་གང་ཡིན་ལྷ་ཡི་གཤེད། །མན་
ངག་བཞིན་དུ་ཤེས་པར་བྱ། །འཁྲུལ་འཁོར་ཚད་ནས་མ་བདེ་ན། །རྒྱལ་པོའི་སྡོང་ཟླ་དབྱེ་བར་བྱ། །དུས་ཚོད་ཞག་དྲངས་རིམ་པ་ནི། །རྟགས་དང་སྦྱར་ལ་ཤེས་པར་བྱ། །རྟགས་རྗེས་རྗེས་སུ་ལོག་པ་
ན། །སྦྱིན་སྲེག་ཅི་རིགས་མཁས་པས་བྱ། །ཕྱི་རྗེས་དྲག་པོས་བཅད་པ་དང༌། །ལྷ་དང་རྫས་ཀྱི་སྔགས་ཀྱིས་བཅད། །མནན་པས་ལས་མཐའ་བརྟུལ་བར་བྱ། །ཞི་བ་དྲག་པོའི་རིམ་པ་ནི། །མཁས་པས་
བརྟགས་ལ་བརྟེན་པར་བྱ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཀླུའི་ནད་བསལ་བའི་ལེའུ་སྟེ་བཅུ་བཞི་པའོ།།    །།དཔའ་མོ་

83-1-543a

༄༅། །རྡོ་རྗེ་བདེ་མས་གསོལ་བ། རྡོ་རྗེ་འཆང་གི་གཏོར་མ་བྱ་བའི་རིམ་པ་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་
ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །དཀྱིལ་འཁོར་འདྲི་དང་སྦྱིན་སྲེག་དང༌། །བཟླས་པ་ཐུན་མཚམས་
རབ་གནས་དང༌། །དབང་བསྐུར་བསྐྲད་ཅིང་གསད་པ་དང༌། །འབྱུང་པོ་ཁྱུང་དང་གནོད་སྦྱིན་དང༌། །ཀླུ་དང་གནས་སྐྱོང་མཆོད་པ་ནི། །གཏོར་མ་མེད་པར་གང་སྤྱད་པ། །ལས་དེ་
འབྲས་བུ་མེད་པའམ། །བར་ཆད་ཉེ་བར་སྐྱེ་འགྱུར་བས། །གཏོར་མའི་ཆོ་ག་བསྟན་པར་བྱ། །ལྷ་ཡི་རྣལ་འབྱོར་ལྡན་པ་ཡིས། །ཕུན་སུམ་ཚོགས་པའི་འབྱོར་པ་བསག །གཏོར་མའི་འོག་ཏུ་
རླུང་ལྷ་ཡི། །ས་བོན་ལས་སྐྱེས་ཁ་དོག་སྔོ། །གཡོ་བའི་རླུང་ཡབ་དང་བཅས་པ། །དེ་སྟེང་རྒོད་མའི་ཁ་བསམས་ཏེ། །དམར་པོ་རླུང་ལས་སྐྱེས་པ་བསམ། །གྲུ་གསུམ་ཧཱུཾ་ལས་རྡོ་རྗེ་གསུམ་
སྐུ་གསུང་ཐུགས་ཀྱིས་བརྟན་པོར་བྱ། །དེ་སྟེང་ཨ་ལས་པདྨ་ཆེ། །ཡངས་ལ་དཀར་ཞིང་ཅུང་ཟད་དམར། །ཆོས་དབྱིངས་སྣོད་ཀྱི་གཞལ་ཡས་ཡིན། །དེ་ནས་སྦྱངས་པའི་ས་
བོན་ལས། །བྲུཾ་ཨཾ་ཛྲཱིཾ་ཁཾ་ཧཱུཾ་བསམས་ཏེ། །སླར་ཡང་ཤ་ལྔ་སྦྱངས་པ་ལས། །མཱཾ་ལཱཾ་བཱཾ་ཏཱཾ་བཱཾ་བསམས་ཏེ། །ཡུམ་ལྔའི་ཡེ་ཤེས་རྣམ་པར་དག །བདུད་རྩི་ཡེ་ཤེས་རྣམ་དག་འདི། །སྦྱང་

83-1-543b

དང་སྦར་རྟོགས་སྦྱོར་བ་ཡིས། །ཡི་གེ་གསུམ་གྱི་སྒྲ་ལྡན་པ། །བདེ་བའི་རོ་ཆེར་ཉི་མར་གསལ། །འཆང་བའི་ཁ་དོག་འདྲ་བར་འགྱུར། །རྡོ་རྗེ་ལས་བྱུང་དངུལ་ཆུའི་མདོག །གཉིས་མེད་ཐབས་དང་
ཤེས་རབ་ཡིན། །ས་བོན་ལས་བྱུང་པདྨའི་གདན། །ཡངས་པར་རྡོ་རྗེ་འཛིན་པ་དང༌། །ཕྱོགས་སྐྱོང་ལ་སོགས་བཀུག་ལ་བསྟིམ། །མཛུབ་མདུད་གུང་མོ་རྩེ་མོ་སྦྱོར། །མཐེ་བོང་རྡོ་རྗེ་བརྟན་པར་གནས།།
རང་འདོད་དངོས་གྲུབ་སར་བཞག་ལ། །ཧཱུཾ་སྒྲ་ལྡན་པས་སྔགས་འདིས་སྦྱིན། །ཨོཾ་ཨིནྡ་ཛ་མ་ཛ་ལ། ཛཀྑ་མ་བྷུ་ཏ་བ་ཧྣི། བ་ཨུ་རཀྵ། ཙནྡ་སུཛྫ། མ་ད་པ་པྤ། ཏ་ལ་པ་ཏཱ་ལི། ཨཊྛ་སབྤ་སྭཱཧཱ། ཨི་དཾ་
བ་ལིཾ་བྷུཾ་ཛཾ་གྷཱ་ཕུལླ། དྷུ་བ། མཱཾ་ས། པཾ་ག །ཨམྦྷ། ཀཛྫ། ས་པྤ་སཱ་ཧ། ཁ་ཎ་ཏི་ཁུ་ཎི་ཕེ་ཊ་ག་ད་སྭཱ་ཧཱ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨཱ་དྱཱ་ནུདྤནྣ་ཏྭ་ད་ཨོཾ་ཨཱཿཧཱུཾ་ཕཊ་སྭཱ་ཧཱ། འཁོར་རྣམས་རྟོགས་པར་
བྱ་བའོ། །ལྷག་པར་ཁྱུང་ཆེན་མཆོད་པ་ནི། ཧ་ཤ་བྷྲེང་གི་ལ་དུ་དང༌། །འོ་མ་སྦྲུལ་གྱི་ཤ་ཡིས་མཆོད། །གནོད་སྦྱིན་དག་ལ་ཤ་རློན་དང༌། །ཆང་ནི་མེད་དུ་མི་རུང་ངོ༌། །ར་ཁྲག་ཤིང་ཐོག་རྣམས་
ཀྱིས་སོ། །ཀླུ་ལ་དཀར་གསུམ་མངར་གསུམ་དང༌། །རྩི་སྨན་དར་ཟབ་སྣ་ཚོགས་མཆོད། །རང་གི་རིག་པ་ཕུལ་བྱས་ལ། །བསྟོད་ཅིང་གསོལ་བ་གང་ཡིན་བྱ། །ཧཱུཾ་ཁྱོད་ཀྱིས་སེམས་ཅན་དོན་ཀུན་
མཛད། །རྗེས་སུ་མཐུན་པའི་དངོས་གྲུབ་སྩོལ། །རང་གི་གནས་སུ་གཤེགས་ནས་ཀྱང༌། །སླར་ཡང་སྤྱན་དྲངས་ཚེ་ན་སྤྱོན། །ཨོཾ་བཛྲ་ས་མ་ཡ་མུཿཞེས་བརྗོད། །མཆོད་སྦྱིན་འདི་དང་མ་བྲལ་ན། །ཞི་

83-1-544a

༄༅། །སོགས་གྲུབ་པ་བརྒྱད་གང་ཡིན། །མཆོག་གི་འབྲས་བུ་ཐོབ་པར་འགྱུར། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་
ཞེས་བྱ་བ་ལས་གཏོར་མའི་ཆོ་ག་བསྟན་པའི་ལེའུ་སྟེ་བཅོ་ལྔ་པའོ།།    །།དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་ལ་ཞུ་བ་ལ་གསོལ་བ་བདག་གི་སྒྲུབ་པའི་ཆོ་
ག་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་
བཤད་ཀྱིས་ལེགས་པར་ཉོན། །དུས་གསུམ་སངས་རྒྱས་བསྐྱེད་པའི་མ། །རྡོ་རྗེ་བདེ་ཆེན་སྟོང་པ་ཉིད། །ཁྱོད་ཀྱི་སྒྲུབ་པ་བཟང་པོ་ནི། །འདས་པའི་སངས་རྒྱས་རྣམས་ཀྱིས་བཤད། །ད་ལྟར་བྱུང་
བའང་དེ་འཆད་དེ། །མ་འོངས་རྣམས་ཀྱང་འཆད་འགྱུར་ལ། །ང་ཡིས་ཀྱང་ནི་འདིར་བཤད་དེ། །བྱང་ཆུབ་སེམས་ལྡན་གང་ཟག་གིས། །རབ་དབེན་པ་ཡི་ས་ཡི་ཆར། །མཆོད་ཅིང་བསྟན་
དགའ་བསྙེན་བྱས་ལ། །སངས་རྒྱས་རྡོ་རྗེ་ཅན་མཆོད་བྱ། །རིམ་པས་ཚངས་པའི་གནས་བཞི་བསྒོམ། །ཨོཾ་སྭ་བྷཱ་བ་ཤུདྡྷཱཿསརྦ་དྷརྨཱཿསྭ་བ་ཤུ་དྷཱ་བ་ཤུདྡྷོ྅ཧཾ། རང་བཞིན་རྣམ་པར་དག་པ་བསྒོམ། །
ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། བརྗོད་མེད་ཡེ་ཤེས་དག་པར་བསྒོམ། །བསྲུང་ཞིང་གཞལ་ཡས་ཁང་པ་དེར། །མཛེས་པའི་པདྨ་ལ་གནས་པ། །ཆོས་འབྱུང་རྣམ་དག་ཕོ་བྲང་དུ།།

83-1-544b

ཉི་མ་ཟླ་བ་རྣམ་དག་དཔལ། །བཾ་ལས་བྱུང་བའི་ལྷ་མོ་ནི། །སྐུ་མདོག་དམར་ལྗང་ཞལ་གཅིག་མ། །ཕྱག་གཉིས་གྲི་གུག་ཐོད་པ་འཛིན། །གར་སྟབས་རྒྱན་གྱིས་མཛེས་མ་སྟེ། །ཐོད་པ་སྐམ་པོའི་ཕྲེང་བས་
བརྒྱན། །ཤར་དུ་མཱ་མ་ཀཱི་བསམས་ཏེ། །སྔོན་མོ་ཞལ་གཅིག་ཕྱག་གཉིས་མ། །གཡས་པ་རྡོ་རྗེ་གཡོན་ཐོད་པ། །གཡས་སུ་སངས་རྒྱས་སྤྱན་སེར་ཏེ། །ཞལ་གཅིག་ཕྱག་གཉིས་གཡས་པ་ན། །རིན་
ཆེན་གཡོན་པས་ཐོད་པ་འཛིན། །གཡོན་དུ་དམ་ཚིག་སྒྲོལ་མ་ལྗང༌། །གཡས་པ་ཨུཏྤལ་ཐོད་པ་འཛིན། །རྒྱབ་ཏུ་གོས་དཀར་དམར་སེར་ཏེ། །པདྨ་ཐོད་པ་བསྣམས་པའི་ཕྱག །ཀུན་ཀྱང་ཁྲོ་ཞིང་
གར་སྟབས་བཞུགས། །རུས་པ་རིན་ཆེན་རྒྱན་དང་ལྡན། །མཆོག་སྒྲུབ་ནད་རྣམས་སྦྱང་བ་དང༌། །བསྲུང་ཞིང་འདོད་པ་ཞི་རྒྱས་དང༌། །རང་གི་སྲོག་འཛིན་ཕྲིན་ལས་དབང༌། །རྟག་ཏུ་ཡེ་ཤེས་པ་
ཡང་མཆོད། །རིག་པ་ངེས་པར་བསྟན་པ་ནི། ཨོཾ་བཛྲ་སུ་ཁཱ་བུདྡྷ་སརྦ་པ་ཤཾ་ཀུ་རུ་སུ་ར་ཀ་ཧཱུཾ་ཕཊ་སྭཱ་ཧཱ། ཨོཾ་ཤང་ཀ་རེ་ཤཱནྟིཾ་ཀ་རེ། གྷུ་ཊྚ་གྷུ་ཊྚ་གྷུ་ཊྚི་ནི་གྷཱ་ཏཱ་ཡ། གྷཱ་ཏཱ་ཡ། གྷུཊྚི་ནི་སྭཱཧཱ། ཨོཾ་རུ་རུ་སྥུ་རུ་
ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྠ་སཱ་དྷ་ནི་སྭཱ་ཧཱ། ཨོཾ་ཨ་ཀ་ཊེ་བི་ཀ་ཊེ་ནི་ཀ་ཊེ་ཀ་ཊཾ་ཀ་ཊེ་ཀ་རོ་ཊཾ་བཱི་ཪྱཻ་སྭཱ་ཧཱ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུ་ཤེ་སྭཱཧཱ། རང་རང་ལས་དང་འབྲེལ་བ་ནི། །འབུམ་འགྱུར་
སྔགས་ཀྱིས་འགྲུབ་པར་འགྱུར། །ལས་གཞན་དངོས་གྲུབ་མ་བསྒྲུབས་པར། །ལྷ་མོ་ཁྱོད་ཀྱིས་བྱེད་པ་ཡིན། །འདི་ནི་གསང་བ་དམ་པ་སྟེ། །ཆེས་གསང་བས་ཀྱང་མཆོག་ཡིན་ནོ། །དེ་བས་

83-1-545a

༄༅། །མཛེས་མ་ཁྱོད་ལ་བཤད། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཡུམ་བསྒྲུབ་པ་རྣམ་པར་ཕྱེ་བའི་ལེའུ་སྟེ་བཅུ་
དྲུག་པའོ།།    །།དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་ལས་སྣ་ཚོགས་པ་སྒྲུབ་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་
ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །སྒྲུབ་པོ་ཕུན་སུམ་ཚོགས་འདོད་པས། །ང་ཉིད་ཐོག་མར་
མཉེས་བྱ་སྟེ། །འདོད་པའི་རྫས་ལ་འཁོར་ལོ་བྲི། །དེ་ཡི་ནང་དུ་ཆུད་པ་ཡི། །ལོངས་སྤྱོད་མིང་དང་སྤེལ་བྲིས་ནས། །དགུག་ལ་བཅུག་ལ་སྔགས་འདི་བཟླས། །ཨོཾ་ཙཎྚ་མཧཱ་རོ་ཥ་ཎ། ཏདྱཱ་ཐ། ཨོཾ་
ཙ་ལེ་ཕྲ་ཙ་ལེ་ལ་ལཱ་ལུ་ཏེ་ཡཱ། དེ་བ་ཀཱ་མཧཱ་ཀཱ་ལ་ཨ་ན་ཙ་ར་ཡ་བི་སི་སྭཱ་ཧཱ། ཁྲི་བཟླས་པས་རང་ཅི་འདོད་པ་འོང་བར་འགྱུར་ཏེ། གོང་བུ་དགུག་པའོ། །རང་ཉིད་རྡོ་རྗེ་འཛིན་དུ་བསམས་ལ་ཏ་
ལའི་ལོ་མ་ལ་རི་རབ་ཀྱི་འཁོར་ལོ་བྱས་ཏེ། ཟུར་དུ་ཧཱུཾ་དང་ཧྲཱིའི་བར་དུ་བསྒྲུབ་བྱའི་མིང་བྲིའོ། །ལྟེ་བར་སྔགས་བྲི། །རྩིབས་ལ་ཡང་སྔགས་བྲིས་ཏེ། །རྐང་པ་གཡོན་པས་མནན་ཅིང༌། ཨོཾ་
ཙཎྚ་མཧཱ་རོ་ཥ་ཎ་ཙ་མུཎྚི་དུ་མ་ཀེ་ཤི་ཧྲཱིཿཧ་ན་ཧ་ན་ཧྲཱི། པ་ཙ་པ་ཙ་ཧྲི། དེ་བ་དད་ཏ་ཆེ་གེ་མོ་མེ་པ་ཤི་རི་སྭཱ་ཧཱ། ཞེས་ཁྲི་བཟླས་པས་རྐང་པ་དགུག་པའོ། །ཨོཾ་ཙཎྚ་མཧཱ་རོ་ཥ་ཎ་ག་ག་ཨ་རི་

83-1-545b

གརྐ་ཐ་ཏ་རི་སྭཱ་ཧཱ། སྔགས་འདི་བཟླས་ལ་ཁ་བཀྲུས་ལ། །ཁྱུ་མཆོག་གི་ལྕི་བ་དང༌། ལྡོང་རོས་བསྲེས་ལ་རྡོ་རྗེའི་གཟུགས་བྱས་ཏེ། ལྟེ་བར་འཁྲུལ་འཁོར་བཅུག་ལ་དགྲའི་སྒོར་སྤས་ན་འཆི་བར་འགྱུར་རོ། །
བཀླགས་པས་འགྲུབ་འགྱུར་ནུས་པ་ནི། །རྡོ་རྗེ་འཛིན་པར་རབ་ཞུགས་ནས། །རྫ་མཁན་ལག་པའི་འདག་པ་ལ། །རྡོ་རྗེའི་རྣམ་པར་འཁྲུལ་འཁོར་བཅའ། །ཨོཾ་ཙཎྜ་མཧཱ་རོ་ཥ་ཎ་ཆེ་གེ་མོ་མུ་ཁ་ཏེ་ཐཱཾ་ཏི་ས་གྷ་ཚཱ་ན་
ཏིང་གྷན་ད་ན་ཏིང་ལཾ་གྷཱ་མུ་ཏྲ་མུ་རཱི་ཥེ་ནཾ་ཆེ་གེ་མོ་བྷ་ནྡྷཱ་ནི་སྭཱཧཱ། སྔགས་འདི་ཁྲི་བཟླས་ཁང་བར་མནན། །ངེས་པར་ཤགས་ལས་རྒྱལ་བར་འགྱུར། །ཨོཾ་བཛ་ཙཎྚ་མ་ཧཱ་རོ་ཥ་ཎ་ན་མ་ནི་ཁ་བེ་རཱ་ཡ་ཙི་རི་ཙི་རི་
ཀརྟ་ཏུ་བེ་ན་མུ་ཤི་ཏུནྟེ་བནྡྷ་སི་རི་ཁ་ལི་སྭཱཧཱ། རྡོ་རྗེ་ལ་ནི་ཁྲག་གི་བྲི། །གང་གིས་ཕྱོགས་མཚམས་སྤས་པ་ན། །བྱི་བ་ཁ་ནི་འཆིང་བ་ཡིན། །ཨོཾ་ཙཎྚ་མཧཱ་རོ་ཥ་ཎ་ནི་ཏུ་ན་ཏེ་སི་རི་སི་རི་ཁི་ལི་ཁི་ལི་སྭཱཧཱ།
སྟག་གི་སྤགས་པ་ལ་བྲིས་ཏེ། །གང་ལ་བཏགས་པའི་སྤྱང་གི་བསྲུང༌། །ཨོཾ་ཙཎྚ་མཧཱ་རོ་ཥ་ཎ་མཾ་ར་ར་ཀྵ་ཏོ། །ནཱ་ཤ་ཀ་རཱ་ཡ་སྭཱ་ཧཱ། ཤིང་ཐོག་ལ་བཟླས་ར་བར་སྤས། །སྤྲེའུ་གནོད་པ་བཟློག་བར་འགྱུར་
ཨོཾ་ཙཎྚ་མཧཱ་རོ་ཥ་ཎ་སརྦ་སྟཾ་བྷ་ཡ་དུཾ་བྷེ་སྭཱཧཱ། སྦྲང་རྩི་བུ་རམ་ཁུ་བ་ལ། །འདི་བཟླས་བྱུག་པས་དོམ་འབྲོས་སོ། །ཨོཾ་ཙཎྚ་མཧཱ་རོ་ཥ་ཎ་བཱ་རཱ་ཧ་དྷི་ནཾ་དྲུཾ་དྲུཾ་དྷེ་སྭཱཧཱ། དུག་དང་ལན་ཚྭ་སྐེ་ཚེ་དང༌། །ཡུངས་
ཀར་ལ་ཕུག་ས་པོན་དང༌། །དྷ་དུ་ར་དང་ཀལ་བི་དང༌། །མ་ཧེ་ཕག་དང་ཅེ་སྤྱད་ཁྲག །སྦྲུས་ལ་རྡོ་རྗེ་བརྒྱད་བྱས་ལ། །ཕྱོགས་མཚམས་སྤས་ན་གནོད་པ་ཞི། །མཚམས་བཅད་པ་ཡི་དམ་པ་ཡིན།

83-1-546a

༄༅། །ཨོཾ་བཛྲ་ཙཎྜ་མཧཱ་རོ་ཥ་ཎ་བྷི་དྷ་ཧཱི་ནི་ཀཾ་བྷེ་སྭཱཧཱ། སྔགས་ནི་བརྒྱ་རྩ་བརྒྱད་བཟླས་ན། །བསྲུང་བ་འདི་ཡང་མཚམས་གཅད་ཡིན། །ཨོཾ་བི་ཏི་པི་ན་ཧཱི་བྷྲཱིཾ་བི་ཊ་བི་ཊ་བི་ཊ་ཧཱུཾ་ཧཱུཾ་སྭཱཧཱ། སྔགས་
འདི་གང་ཡིན་ལྕི་བལ། །བཟླས་ཏེ་མ་ཧེ་འཐུང་བའི་ཆུ། །ནང་བཅུག་ཞོ་རྣམས་བརླག་པར་འགྱུར། །གསེར་མེ་ལ་མ་རེག་པ། གཡུ་མིག་མ་ཕུག་པ། མུ་ཏིག་མུ་མེན། གསེར་གྱིས་བྲིས་
པའི་ཁྲོཾ། བ་བླ་མུ་ཟི། བཙན་དུག་གུ་གུལ་གི་ཝང་སྤྲེའུའི་སྤུས་གཏུམས་ལ། ཨོཾ་ཙཎྜ་མ་ཧཱ་རོ་ཥ་ཎ་ག་རུ་ཌ་ཙ་ལེ་ཙ་ལེ་བདུད་རུ་དྲཱ་མཱ་ར་ཡ། བཛྲ་བྷ་ཏི་ག་རུ་ཌ་བེ་གེ་ཧཱུཾ་རི་ཛ་པྲི་ཛ་ནཱ་ག་རཱ་ཛ་མཱ་ར་ཡ་
ཧཱུཾ་ཕཊ། སྔགས་ཁྲི་བཟླས་ཏེ་ལུས་ལ་བཅངས་ན་ཀླུ་ཐམས་ཅད་འབྲོས་པར་འགྱུར་རོ། །ཨོཾ་པདྨ་ཀྵ་པདྨ་ཀྵ་བ་རུ་ནི་ཧཱུཾ་ཕཊ་སྭཱ་ཧཱ། ཆུ་གཙང་མ་ལ་བཟླས་ཏེ་མིག་བཀྲུས་ན་མིག་ནད་ཐམས་ཅད་
འབྱང་བར་འགྱུར་རོ། །སུག་སྨེལ་དང༌། ཛཱ་ཏི་དང༌། ན་ག་གེ་སར་དང༌། ཨ་ཤོ་ཏ་ཀའི་འབྲས་བུ་རྣམས་ལ་སྔགས་འདི་བཟླས་ཏེ་དཔྲལ་བར་ཤུ་ཏྲས་ཐིག་ལེ་བྱས་ན་ཀུན་གྱི་ཡིད་དུ་འོང་བར་འགྱུར་
རོ༑ ༑ཨོཾ་བཛྲ་ཙཎྜ་མཧཱ་རོ་ཥ་ཎ་ཛཾ་བྷེ་མོ་ཧ་ཡ་ཧྲཱི་སྭཱཧཱ། བརྒྱ་རྩ་བརྒྱད་བཟླས་སོ། །བྱིས་པ་གསར་བཙས་བསྲུང་བ་ན། །ཁམ་ཕོར་ནང་དུ་རྡོ་རྒྱུས་ཀྱིས། །རྡོ་རྗེ་རྒྱ་གྲམ་ལྟེ་བའི་ནང༌། །ཨོཾ་
བཛྲ་ཙཎྜ་མཧཱ་རོ་ཥ་ཎ་ཆེ་གེ་མོ་ཡ་རཀྵ་ར་ཀྵ་སྭཱ་ཧཱ། ཧཱུཾ་བཅུ་བྲིས་ཏེ་ལྷ་བསྟིམས་ལ། །མཆོད་སྦྱིན་གཏོར་མ་སྦྱིན་བྱས་ཏེ། །དེ་ཡི་སྟེང་དུ་སྦྱང་བར་བྱ། །ལུས་ལ་གུར་གུམ་ཆུས་བྲིས་པའི། །

83-1-546b

འཁོར་ལོ་གཉིས་པས་བསྲུང་བར་བྱ། །ཨོཾ་བཛྲ་ཙཎྜ་མཧཱ་རོ་ཥ་ཎ་བ་ས་ཧ་དོ་ལཱ་ཡཱི་སྭཱཧཱ། མེ་དོ་ཡཱ་སཱ་བ་ཙི་ན་མོ་ཧ་ཡི་སྭཱཧཱ། ཨེ་ས་བ་ཛི་ཧཱ་ཡི་ན་མཱ་ཏ་ཡི་སྭཱཧཱ། སྔགས་འདི་མེ་ཏོག་དང༌། གོས་དང༌། ཟས་
དང༌། རྒྱན་ལ་མངོན་པར་སྔགས་ཏེ་བྱིན་ན་དབང་དུ་འགྱུར་རོ། །ཨོཾ་བཛྲ་ཙཎྜ་མཧཱ་རོ་ཥ་ཎ་ན་མ་ས་ར་ནཱ་མ་ཏདྱ་ཐཱ། དྷ་ར་ད་མཧཱ་དྷ་ན་དྷ་དྷ་ཌ་དུ་ཌི་དེ་སྭཱཧཱ། བྱེ་མ་དང་ཐལ་ཆེན་ལ་བསྔགས་ཏེ་ཞིང་ལ་
གཏོར་ན་སྲོག་ཆགས་ཀྱིས་ཟ་བར་མི་འགྱུར་རོ། །ཨོཾ་བཛྲ་སུ་ཁ་དྷེ་བྷི་ཤུདྡྷ་ཨ་ལླཱི་པ་བ་ར་ཙུ་ལི་ཙེ་ག་ས་ག་གནྡྷ་སཱ་བ་མི་ཧ་བནྡྷ་ལི་ས་སྭཱཧཱ། སྔགས་འདི་རྡོ་རྗེའི་ཤིང་དང༌། ད་ལིས་དང༌། ཨརྒ་
གསུམ་ལ་ལན་བདུན་བདུན་བཟླས་ཏེ། རྣ་བའི་འོག་ཏུ་བཅུག་ན་ཚོར་བ་ཐམས་ཅད་ཀྱིས་གནོད་པར་བྱ་བར་མི་ནུས་སོ། །མི་རུས་ལ་བྱས་ཕུར་བུ་ནི། །བགེགས་ཀྱི་ལུས་ཅན་ཞལ་གཅིག་པ། །
ཕྱག་བཞི་ཐོ་བ་ཞགས་པ་དང༌། །དགྲ་སྟེ་རྩེ་གསུམ་བསྣམས་པ་སྟེ། །དུག་ཁྲག་ལན་ཚྭ་སྐེ་ཚེ་དང༌། །རྒྱ་ཚྭ་མར་ནག་ནང་དུ་གཙོ། །སྟོབས་ཆེན་སྔགས་བྲིས་རས་མས་གཏུམ། །ཁྱིམ་སྒོར་སྦས་
ན་འཆི་བར་འགྱུར། །ཨོཾ་བཛྲ་ཀྲོ་དྷ་མཧཱ་བ་ལ་ཧ་ན་ད་ཧ་པ་ཙ་བིདྷཱནྶ་ཡ། ཨུད་སཱ་ད་ཡ་མཱ་ར་ཡ་ཧཱུཾ་ཕཊ། སྤྲུལ་མགོ་གཉིས་པའི་ཐོད་པར་ཁྱི་སྨྱོན་པའི་ལྕེ་ལ་དགྲའི་ལིང་ག་བྲིས་ཏེ་རྟའི་རྨིག་པའི་འོག་
ཏུ་བཅུག་ལ་སྔགས་འདི་བཟླས་ནས་གང་གི་སྒོར་སྦས་ན་བསྐྲད་པའམ་སྨྱོ་བར་འགྱུར་རོ། །ཨོཾ་བཛྲ་ཙཎྜ་མཧཱ་རོ་ཥ་ཎ་ཆེ་གེ་མོ་མུ་པྟ་ཡ་ཕཊ་ཅེས་ཁྲི་བཟླསོ། །ཤིང་ལོ་དང་སྟག་པ་ལ་རྡོ་རྗེའི་རྣམ་པར་

83-1-547a

༄༅། །བྱས་ལ་ལྟེ་བར་ལས་ཀྱི་རིག་པ་བཅུག །དཔའ་བོ་གཡུལ་དུ་ཤི་བའི་སྐྲའི་ཐེ་གུས་རྐེད་པར་བཏགས་ལ་ཀླད་ལ་བསྐོར་ན་བགེགས་འབྲོས་པར་འགྱུར་རོ། །
གྲོ་གའི་འདབ་མ་ལ་རྡོ་རྗེའི་ནང་དུ་ཆུད་པའི་ལྟེ་བར་སྐུ་གསུང་ཐུགས་ཀྱི་སྔགས་དང་བསྲུང་བྱ་བྲི། །དེའི་མཐའ་མར་ལས་རབ་འབྱམས་བྲི། །དེའི་ཉེ་བར་བསྟན་པའི་འཁོར་གྱི་སྔགས་བྲི། དེའི་
མཐའ་མར་ཤེས་རབ་ཀྱི་སྔགས་བྲི། །དེའི་མཐའ་མར་མེའི་ཚོགས་བྲིས་ཏེ་དྲིལ་ལ་ལུས་ལ་བཅངས་ན་གདོན་ཐམས་ཅད་ཀྱིས་གླགས་མི་རྙེད་དོ། །བྱི་ཁུང་ཤར་བལྟས་ས་དང་ནི། །འུག་ཆུད་
རུས་པ་ལང་ཀཱའི་རྩྭ། །སྒོ་ལྕགས་ཁུང་བུར་བླུགས་བྱས་ཏེ། །ཨོཾ་བཛྲ་ཙཎྜ་མཧཱ་རོ་ཥ་ཎ་ཀུར་ཏྲི་ས་ནཱ་ཀར་ཏི་ཚུམས་དང་ཕུ་ཊ་ཕུ་ཊ་སྭཱཧཱ། སྔགས་དེ་བརྒྱ་དང་བརྒྱད་བཟླས་ན། །སྨྱིག་
མས་ཡང་ཡང་དཀྲོག་པ་ནི། །སྒོ་ལྕགས་འབྱེ་བར་ཐེ་ཚོམ་མེད། །དུར་ཁྲོད་སོལ་བས་བསྲེགས་པས་ནི། །སླར་ཡང་སྔ་མ་དག་ཏུ་འགྱུར། །རྒྱ་གྲམ་ནང་དུ་ཆུད་པ་ཡི། །དམག་གི་གཙོ་བོ་
བྲི་བྱ་སྟེ། །སྔགས་དང་སྤེལ་ནས་སྙིང་ག་རུ། །སེང་ལྡེང་ཕུར་བ་བཏབ་ན་ནི། །ངེས་པར་དེ་ཉིད་རེངས་པར་གྱུར། །བྱི་བ་ནག་པོའི་རྟུག་པ་དང༌། །ཤ་ཅན་ར་ཡི་རྭ་དང་ནི། །ཁྱི་ནག་སྤུ་དག་
བསྲེགས་གྱུར་ན། །འབྲུ་ཡི་རྣམ་པ་འཕེལ་བར་འགྱུར། །དེ་སོགས་ལས་ཀྱི་རིམ་པ་ནི། །བསམ་གྱིས་མི་ཁྱབ་ཇི་སྙེད་པ། །ཁྱོད་ལ་བསྟན་པར་མི་ནུས་པས། །སྔགས་གྲུབ་དེ་ཡིས་རྟོགས་

83-1-547b

པར་འགྱུར། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ལས་སྣ་ཚོགས་བསྟན་པའི་ལེའུ་སྟེ་བཅུ་བདུན་པའོ།།    །།དཔའ་མོ་རྡོ་
རྗེ་བདེ་མས་གསོལ་པ། རྡོ་རྗེ་འཆང་གི་ཆར་དབབ་པའི་ཆོ་ག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །
བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཆུ་བདག་གནས་པའི་ས་ཡི་ཆར། །དཀྱིལ་འཁོར་པདྨ་བརྒྱད་པ་ལ། །སྒོ་དང་རྟ་བབས་སྦྲུལ་གྱིས་བརྒྱན། །མེ་ཏོག་
མཆོད་པས་མཉེས་བྱ་བ། །བྲམ་ཟེའི་ཐོད་པ་གཙང་མ་གཉིས། །ཆུ་བདག་དམ་ཚིག་ཀླུ་ཡི་གཟུགས། །གུར་གུམ་བཟང་པོས་བྲི་བར་བྱ། །ཁ་སྦྱར་བར་དུ་རྡོ་རྗེ་འཛིན། །ཞལ་བཞི་པ་ལ་ཕྱག་བརྒྱད་པ།།
བཻཌཱུཪྱ་ལྟར་གནས་པ་ནི། །ཆུ་དར་ཡང་ན་རས་ལ་བྲི། །རྩ་བ་ཁྲོ་བོ་གཡས་གཡོན་རྒྱབ། །དཀར་དམར་དེ་བཞིན་ལྗང་ཁུ་སྟེ། །རྩ་བ་ཁྱུང་ཆེན་ཟིལ་གྱིས་གནོན། །གཡས་ཀྱི་ཕྱག་ན་རིམ་པ་ལྟར། །རྡོ་རྗེ་
འཁོར་ལོ་རལ་གྲི་དང༌། །ལྕགས་ཀྱུ་རིགས་ལྡན་པདྨ་དང༌། །བད་ཆེན་དུར་སྐྱོང་ཡུམ་དང་བཅས། །གཡོན་པ་དྲིལ་བུ་རྩེ་གསུམ་དང༌། །ཕུར་བུ་སྦྲིན་གྱི་ཞགས་པ་སྟེ། །མཐའ་ཡས་ནོར་རྒྱས་འཇོག་པོ་
དང༌། །སྟོབས་རྒྱུ་ཡུམ་གྱིས་བཅིངས་པ་ནི། །ཐམས་ཅད་གཙོ་ལ་ཐལ་སྦྱར་ཏེ། །སྦྲུལ་མགོ་སྤྲིན་ཆེན་བཞིན་དུ་གཏིབས། །འདབ་མར་ཀླུ་ཆེན་བརྒྱད་བསྐྱེད་ལ། །སྤྱན་དྲངས་མཆོད་པ་བྱས་ནས་ཀྱང༌།།

83-1-548a

༄༅། །ཆར་གྱི་རྒྱུན་ཆེན་འབབ་པར་བསམ། །ཀླུ་ཆེན་རྩ་བའི་སྔགས་རྣམས་ལ། །བྷ་རི་ཤ་ཡ་བཏགས་ཏེ་བཟླས། །ངེས་པར་ཆར་རྒྱུན་འབབ་པར་འགྱུར། །གལ་ཏེ་འབབ་
པར་མ་གྱུར་ན། །གུ་གུལ་དུད་པས་གཟིར་བྱས་ནས། །ཕྲིན་ལས་སྔགས་ཀྱིས་སྲོག་ཀྱང་གཡོ། །གལ་ཏེ་མ་བབ་ན་རྡོ་རྗེ་འཛིན་པ་ཕྱུང་ལ་ཚ་བའི་མར་ནག་གིས་བླུགས་ལ་སྔགས་བཟླས་ན་འབབ་
པར་འགྱུར་རོ། །ཡང་ན་ཁམ་ཕོར་ལ་སྦྲུལ་མགོ་གཉིས་པའི་ཁྲག་དང་ཤས་སྔར་ལྟར་བྱས་ལ་སྐྱེར་བའི་སོལ་བའི་མེ་ལ་སྔར་ལྟར་བསྲོ་བར་བྱ་སྟེ། དེས་ངེས་པར་འབབ་པར་འགྱུར་རོ། །ཡང་ན་
གཏུམ་པའི་འབྲས་བུ་ལ། །སྔགས་ཀྱིས་བཏབ་སྟེ་ཀླུ་ཡི་ཁྱིམ། །སྦྱིན་སྲེག་བྱས་པས་འབབ་པར་འགྱུར། །དེས་ཀྱང་འབབ་པར་མ་གྱུར་ན། །ཡུངས་ཀར་སྐྱེ་ཚེ་སྦྲང་རྒོད་དང༌། །བུ་མའི་མེ་ཏོག་
ཕྱེ་མར་བྱས། །ར་ཡི་འོ་མས་རིལ་བུ་སྦྱར། །སྔགས་བཟླས་མཚོ་འམ་ཆུ་མིག་ཏུ། །བརྒྱ་དང་བརྒྱད་དུ་བསྐྱུར་ན་འབབ། །དེས་ཀྱང་འབབ་པར་མ་གྱུར་ན། །སྟ་རུའི་ཁུ་བས་རིལ་བུ་བྱས། །མཚོར་བསྐྱུར་
ངེས་པར་འབབ་པ་ཡིན། །གལ་ཏེ་དེས་ཀྱང་མ་འབབ་ན། །པདྨ་ཨུཏྤལ་སྔོན་པོ་དང༌། །ཡུངས་ཀར་ཟངས་ཕྱ་བ་བླ་དང༌། །དབང་པོ་ལག་པ་རྒྱ་སྐྱེགས་ཤིང༌། །བུ་རམ་ར་ཡི་འོ་མས་བསྡུས། །རྒྱ་ཤུགས་
འབྲུ་ཙམ་རིལ་བུ་ལ། །ལན་བདུན་བསྔགས་ཏེ་མཚོར་བསྐྱུར་ན། །ཆར་རྒྱུན་མཚུངས་པ་མེད་པར་འབབ། །མི་འབེབས་ཀླུ་རྣམས་མགོ་གས་ཏེ། །ལུས་ནི་བསྐམས་ཏེ་འཚིག་པར་འགྱུར། །ང་ཡི་

83-1-548b

བཀའ་ལས་གང་འདའ་བ། །སྐད་ཅིག་ཉིད་ལ་བརླག་པར་འགྱུར། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་ཆར་དབབ་པའི་ལེའུ་སྟེ་བཅོ་བརྒྱད་པའོ།།    །།དཔའ་མོ་རྡོ་རྗེ་བདེ་མས་གསོལ་པ། རྡོ་རྗེ་འཆང་གི་སྦྱིན་སྲེག་གི་ཆོ་ག་ཇི་ལྟ་བུ་ལགས། །བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་
མ། །བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཐབ་དང་རྫས་དང་ལྷ་དང་ནི། །སྔགས་ཀྱི་རིམ་པ་ཕན་ཡོན་རྣམས། །རིམ་པས་མཛེས་མ་ཁྱོད་ལ་བསྟན། །སྦྱང་བའི་
ལས་ནི་སྔོན་འགྲོ་བས། །སོར་ནི་ཉི་ཤུ་རྩ་བརྒྱད་དང༌། །བཅུ་དྲུག་བཅུ་བཞི་བཅུ་གཉིས་དང༌། །བཅུ་དང་བརྒྱད་ལས་ཆུང་བ་སྤང༌། །རིམ་བཞིན་ནད་རྣམས་ཞི་ཞིང་ནོར་འཕེལ་དང༌། །རིམས་རྣམས་ཞི་
ཞིང་ཞི་ལས་འགྲུབ། །དབང་དུ་བསྡུ་དང་རྒྱས་པ་དང༌། །གསོད་པའི་ཐབས་སུ་ཤེས་པར་བྱ། །ཐུར་དུ་རྐོ་བ་སུམ་གཉིས་ཏེ། །ཁ་ཁྱེར་བརྒྱད་ཆ་མཐོ་བའོ། །རིམ་བཞིན་ཕྱེད་ཕྱེད་རྡོ་རྗེས་མཚན། །དཀར་སེར་
དམར་ནག་ལྗང་ཁུ་སྟེ། །ལས་དང་འབྲལ་བ་ཤེས་པར་བྱ། །མཆོད་པའི་རྫས་དང་ཡམ་ཤིང་དང༌། །དཱུར་བ་ལ་སོགས་བསྲེག་པའི་རྫས། །གཡས་དང་གཡོན་གྱི་རིམ་པ་ཡིན། །རང་ཉིད་རྡོ་རྗེ་འཛིན་པར་
བསྐྱེད། །རྒྱས་ལ་དགའ་དང་ཞི་ལ་ནི། །དབང་ལ་ཆགས་པ་ཁྲོ་ལ་བསད། །གཞན་རྩུབ་བསྐྲད་པ་ལ་སོགས་ཡིན། །དམར་བ་མེ་ཕྱོགས་གདུང་བའི་ལས། །བསྐྲད་པ་རླུང་སྟེ་གནོན་པ་ནི། །བདེན་

83-1-549a

༄༅། །བྲལ་དབང་དང་དགུག་པ་ཡང༌། །ལྷོ་ཡི་ཕྱོགས་སུ་ལྟ་བ་ཡིན། །གསད་ད་དང་དབྱེ་བའང་དེ་བཞིན་ཏེ། །ཤར་ཞི་བྱང་ཕྱོགས་རྒྱས་པ་ཡིན། །ཧཱུཾ་ལས་སྐྱེས་པ་ཁ་དོག་
དམར། །མཛེས་པའི་ཞལ་གདངས་ཅུང་ཟད་གནག །དབྱུག་གུ་རིལ་བ་སྤྱི་བླུགས་དང༌། །བགྲང་ཕྲེང་གཡོན་དང་གཡས་སུ་བསམ། །རལ་པའི་ཅོད་པན་གསུས་པོ་ཆེ། །རྒྱན་དང་ལྡན་པ་
བསམས་ལ་བསྟིམ། །བསང་གཏོར་འཐོར་འཐུང་མཆོད་ཡོན་དང༌། །ཞབས་བསིལ་ལ་སོགས་དབུལ་བར་བྱ། །མེ་ཏོག་ལ་སོགས་རིམ་པ་སྟེ། །གཟར་བུ་གཉིས་ཀྱིས་དགང་བླུགས་
དབུལ། །ཨོཾ་ཨགྣཱ་ཡེ་སྭཱ་ཧཱ། དེ་རྗེས་མེ་ཡི་མཚན་མ་བརྟག །མདོག་དང་སྒྲ་དང་དྲི་དང་རོ། །དབྱིབས་དང་ཁ་དོག་བལྟ་བར་བྱ། །མེ་ནི་རྩེ་གཅིག་འབར་གྱུར་ན། །བསམ་པ་ཐམས་
ཅད་འགྲུབ་པར་སྟོན། །གཉིས་འབར་རྩེ་གསུམ་མི་གཡོན། །འབར་བའི་འབྲས་བུ་ཐམས་ཅད་འཛིན། །རྩེ་བཞི་མཉམ་ཉིད་བརྟན་པ་སྟེ། །རྒྱས་པའི་ལས་ལ་འབྲས་བུ་ཡོད། །ཟླ་འདྲ་
སྣུམ་ལ་དྲི་མ་མེད། །དུ་བ་མེད་ཅིང་བཻ་ཌཱུར་འདྲ། །ནད་མེད་རིགས་རྣམས་རྒྱས་པར་བྱེད། །ཆུ་ཤེལ་ནོར་བུ་སྤུང་པ་དང༌། །པདྨ་རཱ་ག་གསལ་བ་ནི། །སྡིག་པ་མ་ལུས་ཟད་པར་འགྱུར།།
དམང་སེར་པུཎྜ་རི་ཀ་དང༌། །བན་དུ་ཁ་དོག་གསལ་བ་ན། །རྒྱལ་སྲིད་དཔལ་རྣམས་འབྱོར་པ་ཡིན། །ཨུཏྤལ་མ་ལི་ཨུ་ཤིའི་དྲི། །ཙམ་པ་ཀ་དང་སིག་ཀར་དྲི། །ག་པུར་ཨ་ག་རུ་ཡི་དྲིས།།

83-1-549b

དག་ཞིང་ཚེ་རིང་དཔལ་གྱི་གནས། །ཟབ་པའི་སྐད་དང་དུང་དང་ནི། །རྫ་ཀ་པི་ཝང་ཌཱ་མ་རུ། །དེ་ཡི་སྒྲས་ནི་བདེ་བ་འཕེལ། །དཔལ་བེའུ་བཀྲ་ཤིས་གཟུགས་སུ་འཆར། །རྒྱལ་མཚན་རྔ་ཡབ་
ཕྱག་མཚན་རྣམས། །རིན་ཆེན་གདུགས་ཀྱིས་དབྱིབས་སུ་འཆར། །དགེ་བ་མེ་ཡི་དབྱིབས་སུ་བསྟན། །ངན་པ་དེ་ལས་ཅི་རིགས་བཟློག །དེ་རྗེས་རྫས་ཀྱི་རིམ་པ་ནི། །ཨོཾ་ཨང་ཡེ་ཨ་མཱུ་ཀ་སྱ་
ཤིནྟཾ་ཀུ་རུ་ཡེ་སྭཱཧཱ། བསྲེག་བླུགས་སོ། །ཨོཾ་བོ་དྷི་བྲྀ་ཀྵཱ་ཡ་སྭཱཧཱ། ཨ་ཤྭད་ཐའི་འོ། །ཨོཾ་བཛྲ་ཏ་ལཱ་ཡ་སྭཱཧཱ། བླག་ཤའི་འོ། །ཨོཾ་བཛྲ་ཀུ་བེ་རཱ་ཡེ་སྭཱཧཱ། འོ་མ་ཅན་གྱི་ཤིང་གིའོ། །ཨོཾ་བཛྲ་ཤ་མ་ཛཱ་
ལཱ་ཡ་སྭཱཧཱ། ཨུ་དུམ་ཝཱ་རའི་འོ། །ཨོཾ་སརྦ་བཱ་པཾ་ད་ཧ་ན་བཛྲ་སྭཱཧཱ། ཏིལ་གྱིའོ། །ཨོཾ་བཛྲ་པུཥྚ་ཡེ་སྭཱཧཱ། འབྲས་སོ་བའི་འོ། །ཨོཾ་བཛྲ་སཾ་བ་དེ་སྭཱཧཱ། ཞོ་དང་ཟན་གྱིའོ། །ཨོཾ་བཛྲ་ཨཱ་ཡུ་ཥེ་སྭཱཧཱ།
དཱུར་བའི་འོ། །ཨོཾ་བཛྲ་པྲ་ཏཱི་ཧ་ཏ་བཛྲཱ་ཡ་སྭཱཧཱ། ཀུ་ཤའི་འོ། །རྫས་རྣམས་རང་སྔགས་ཅི་རིགས་དབུལ། །བསྟོད་ཅིང་གསོལ་བའི་ལས་བྱ་སྟེ། །མེ་ཡི་སྙིང་གར་དཀྱིལ་འཁོར་མཆོད། །གསད་ལ་
སོགས་པ་རིམ་པ་བཞིན། །སྔར་བསྟན་པ་ལས་ཤེས་པར་བྱ། །དེ་རྗེས་ལྷག་མས་ཅི་རིགས་མཆོད། །ཞུ་བ་ལ་སོགས་རྫས་རྣམས་ནི། །ལྷ་ཡི་ཞལ་དུ་མཆོད་པར་བྱ། །ཡམ་ཤིང་ཀུ་ཤ་ལ་སོགས་པ།།
འོད་ལ་མཆོད་པར་བྱ་བ་ཡིན། །ཕྱག་ཏུ་ཞལ་ཟས་འཐོར་འཐུང་དབུལ། །མེ་ཏོག་བདུག་བ་དབུ་དང་འོད། །ཐིག་ལེ་སྙིང་ག་བསང་གཏོར་ཡང༌། །སྐུ་ལ་ཕུལ་ཏེ་ཞབས་བསིལ་ཞབས། །མར་མེ་ལ་སོགས་

83-1-550a

༄༅། །རིམ་བཞིན་གནས། །དཀྱིལ་འཁོར་བསྡུ་གཤེགས་རིམ་པ་རྣམས། །མཁས་པས་ཉེ་བར་བརྟགས་ཏེ་བྱ། །དཀྱིལ་འཁོར་ལྷས་ནི་མཆོག་སྟེར་བ། །མེ་ཡིས་འདོད་པའི་
དོན་གྲུབ་བྱེད། །ལག་པན་གྱིས་ནི་བདེ་བ་འབྱིན། །འོ་མ་སྦྲང་རྩིས་རིག་པ་འཕེལ། །གྲོ་དང་སྲན་མས་ནད་ཀུན་སེལ། །དཱུར་བས་སྲོག་ནི་འཛིན་པར་བྱེད། །ནས་ཀྱིས་བརྩོན་འགྲུས་ལ་དབང་སྟེ།།
སྟོབས་འཕེལ་མཱ་ཤཱ་ཀ་ཡིན་ནོ། །འབྲུ་འཕེལ་སོ་བའི་ལས་ཡིན་ཏེ། །སྡིག་པ་འདག་པ་ཏིལ་ཡིན་ནོ། །འབྲས་ཀྱིས་ནུས་པ་འཕེལ་བྱེད་པ། །ཞི་ལ་ཡུངས་ཀར་ཀུ་ཤས་བསྲུང༌། །དཔལ་བསྐྱེད་
པ་ནི་བུད་ཤིང་སྟེ། །ཡམ་ཤིང་གཟི་བྱིན་སྟེར་བར་བྱེད། །འབྱོར་བ་འཕེལ་བ་མར་ཡིན་ནོ། །སྦྱིན་བདག་བཀྲ་ཤིས་ཐབ་ཡིན་ཏེ། །དངོས་གྲུབ་ཀུན་སྟེར་མཆོད་པའི་རྫས། །ཐབས་དང་ཤེས་རབ་
གཟར་བུ་སྟེ། །བདུད་རྩི་མར་གྱིས་ཚིམ་བྱེད་པ། །མཆོད་པ་གཞན་གྱིས་ཅི་ཞིག་བྱ། །འདི་ནི་མཛེས་མའི་ཡུལ་ཡིན་གྱིས། །གཞན་གྱིས་རྟོགས་པར་ག་ལ་འགྱུར། །བཅོམ་ལྡན་འདས་ཕྱག་ན་
རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་སྦྱིན་སྲེག་གི་ཆོག་བསྟན་པའི་ལེའུ་སྟེ་བཅུ་དགུ་པའོ།།    །།དཔའ་མོ་རྡོ་རྗེ་བདེ་མས་གསོལ་བ། རྡོ་རྗེ་འཆང་ཁྱོད་ཀྱི་གསང་
བའི་མཚན་ཉི་ཤུ་རྩ་གཅིག་གི་བསྟོད་པ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །བདག་མེད་ཤེས་རབ་མ་

83-1-550b

ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ང་ཡི་མིང་ནི་ཉི་ཤུ་གཅིག །དུས་གསུམ་སངས་རྒྱས་རྣམས་ཀྱིས་གསུང༌། །མི་འགྱུར་གཡུང་དྲུང་དབང་བསྐུར་ཏེ། །འདི་དག་མཛེས་མ་ཁྱོད་ལ་བསྟན། །ན་མོ་
ནཱི་ལཱཾ་བ་ར་དྷ་ར་བཛྲ་པཱ་ཎི་ཙཎྜ་བཛྲ། ན་མོ་གྷ་ཛ་ཀཪྞྞོ་བྷོ་ཙཎྜ་བཛྲ་ན་མཿསུ་བྷུ་ཥ་ནི་ས་བྷྱོ་ཙཎྜ་བཛྲ། ན་མོ་རཏྣ་གུ་ཎ་ཀ་ར་སི་ཙཎྜ་བཛྲ། ན་མོ་བྷ་ག་བན་པྲཛྙཱ་དྷ་སཱི་ར་ཙཎྜ་བཛྲ། ན་མཿཨཱ་ཪྱ་གྷོ་ཥ་སཱིནྣ་ཙཎྜ་
བཛྲ། ན་མཿཔྲ་ས་རཱ་ཡི་ཏོ་སཱི་ཙཎྜ་བཛྲ། ན་མོ་བཛྲ་ལ་ཨར་ཙི་ཤི་སཱི་ཙཎྜ་བཛྲ། ན་མཿསཱ་རུ་པ་ནོ་ཕ་ལ་ཙཎྜ་བཛྲ། ན་མོ་དུར་དཱན་ཏད་མ་ཀ་མ་བ་རཿཙཎྜ་བཛྲ། ན་མཿབྷེ་ར་བ་བྷ་ས་ཏཱ་རུ་པི་བྷིཿཙཎྜ་བཛྲ།
ན་མོ་དྲོ་མོ་ཀྲོ་དྷ་བི་གྲ་ཧ་རཱུ་པི་བྷིཿཙཎྜ་བཛྲ། ན་མཿཙ་ཏུ་ར་སྨཱ་རཱ་རི་ཥི་སིནྣ་ཙཎྜ་བཛྲ། ན་མོ་མཧཱ་བ་ལ་བ་རཱ་ཀྲ་མ་ཙཎྜ་བཛྲ། ན་མོ་ནཻ་རཱཏྨ་སིདྷ་ནིརྣ་ཏཱ་ཙཎྜ་བཛྲ། ན་མ་ན་མོ་ཨ་མོ་གྷ་ཛ་ག་དརྠ་ཀྲིད་
ཙཎྜ་བཛྲ། ན་མོ་དཱ་ཤ་དི་ཀ་བི་ཤྭ་ནི་ར་མཱ་ཎི་ཙཎྜ་བཛྲ། ན་མོ་ཧ་ཧཱ་སཏྭ་སོ་ནི་ར་གྷོ་ཥ་ཙཎྜ་བཛྲ། ན་མོ་ཨ་ཙ་ལོ་ཧི་ཀ་ཛ་ཏ་ཏོ་ཙཎྜ་བཛྲ། ན་མཿཔཉྩ་བུདྡྷ་ཏ་མ་མཱུ་ཀུ་ཊ་ཙཎྜ་བཛྲ། ན་མོ་བཛྲ་མཧཱ་བྷེ་ཤ་
ཡུདྡྷ་རོད་ཙཎྜ་བཛྲ། རྡོ་རྗེ་གཏུམ་པའི་མཚན་ཉི་ཤུ་རྩ་གཅིག་པོ་འདི་འཛིན་པ་དང༌། འཆང་བ་དང༌། ཀློག་པ་དང༌། ཡིད་ལ་བྱེད་པ་དང༌། འབྲི་བ་དང༌། འདྲིར་འཇུག་པ་དང༌། གླེགས་བམ་དུ་བྱས་ཏེ་འཆང་
བ་ལ་ནི་ཕྱོགས་བཅུའི་སངས་རྒྱས་ཐམས་ཅད་ཀྱིས་རྗེས་སུ་སྐྱོང་བར་འགྱུར་རོ། །སྲུང་བར་འགྱུར་རོ། །སྲེད་བར་འགྱུར་རོ། །སྐྱོབ་པར་འགྱུར་རོ། །མཚན་འདི་རྣམས་འཛིན་པ་དེ་མཚམས་མེད་པ་ལྔ་

83-1-551a

༄༅། །བྱས་པའི་སྡིག་པ་ཡང་བྱང་བར་འགྱུར་རོ། །ལན་ཅིག་ཙམ་བརྗོད་པས་ཀྱང་བསྐལ་བ་བྱེ་བ་ཕྲག་དགུ་བཅུའི་བར་དུ་སེམས་ཅན་དམྱལ་བ་རྣམས་སུ་མི་སྐྱེའོ། །ངན་
འགྲོ་གཞན་ཡང་སྤངས་པ་ཡིན་ནོ། །ཚེ་རབས་ཐམས་ཅད་དུ་སྐྱེ་བ་དྲན་པར་འགྱུར་རོ། །རྡོ་རྗེ་འཆང་ལྔ་བརྒྱ་ཡང་རྟག་ཏུ་མཚན་འདི་འཛིན་པའི་ཕྱི་བཞིན་རྗེས་སུ་འབྲང་ངོ༌། །གདུག་པ་ཅན་གྱི་ཀླུ་རྣམས་
ཀྱིས་མི་འཚེ་ཞིང་སླར་ལོངས་སྤྱོད་སྣ་ཚོགས་སྦྱིན་ནོ། །འཆི་བའི་དུས་སུ་ཡང་བཻ་དཱུཪྱ་ལྟ་བུའི་སྐུ་ལུས་བསྟན་ཏེ། རང་གི་གནས་སུ་ཁྲིད་པར་འགྱུར་རོ། །མཚན་འདི་གནས་པའི་ས་དེ་ནི་ལྕང་ལོ་ཅན་དང་
མཚུངས་པ་ཡིན་ནོ། །མི་དང་མི་མ་ཡིན་པ་གདུག་པ་ཅན་རྣམས་ཀྱིས་ནམ་ཡང་གནོད་པ་བྱེད་པར་མི་འགྱུར་རོ། །གྲུབ་པ་བརྒྱ་དང་སངས་རྒྱས་ཀྱང་སྟེར་བར་བྱེད་ན། གཞན་ལྟ་ཡང་ཅི་སྨོས་ཏེ། མཚན་
འདི་དག་རིན་པོ་ཆེ་དང་འདྲ་བར་བལྟ་བར་བྱའོ། །འདི་ནི་དུས་གསུམ་སངས་རྒྱས་ཀྱིས། །ཆེད་དུ་བརྗོད་པ་རིན་པོ་ཆེ། །གདུག་པ་ཐམས་ཅད་འཇོམས་པར་བྱེད། །དཔལ་དང་གཟི་བརྗིད་འཕེལ་བ་ཡིན།།
ཕྲིན་ལས་སྒོ་རྣམས་ཐོགས་པ་མེད། །འདི་ནི་རྡོ་རྗེ་འཆང་ཡིན་པས། །ཉིན་མཚན་དུས་གསུམ་ཀློག་པ་ཡིན། །ཕྱི་བཞིན་རྟག་ཏུ་སྲུང་བར་བྱེད། །ནད་དང་གདོན་རྣམས་ཀུན་ལས་ཐར། །སྨན་ཆེན་ཉེས་པ་
ཐམས་ཅད་འཛོམས། །འབྱུང་པོ་ཀུན་གྱིས་བ་ཀུར་བ་སྟེ། །མཛེས་མ་ཁྱོད་ལ་བསྟན་པ་ཡིན། །འདི་ནི་རྣམ་དག་ལེགས་པའི་ལམ། །སུ་འཆང་ལག་ན་དཔལ་གནས་ཏེ། །རྟག་ཏུ་མཚན་འདི་བརྗོད་པར་

83-1-551b

གྱིས། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ལས་མཚན་ཉི་ཤུ་གཅིག་གིས་བསྟོད་པའི་ལེའུ་སྟེ་ཉི་ཤུ་པའོ།།    །།དཔའ་མོ་རྡོ་རྗེ་བདེ་མས་གསོལ་པ།
རྡོ་རྗེ་འཆང་གི་རྒྱུད་འདི་བཤད་པ་དང༌། སྦ་བ་དང༌། ཇི་ལྟར་གཟུང་བའི་ཆོ་ག་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། །མཛེས་མ་ཁྱོད་ཀྱིས་ཞུས་པ་ལེགས། །ཟག་མེད་བདེ་བའི་རྒྱུ་འབྱུང་མ། །
བདག་མེད་ཤེས་རབ་མ་ཡི་མཆོག །ཁྱོད་ལ་བཤད་ཀྱིས་ལེགས་པར་ཉོན། །ཕྱི་མའི་དུས་སུ་ང་ཡི་རྒྱུད། །གསང་བ་སྐུ་གསུང་ཐུགས་ཀྱི་གཏེར། །བླ་མེད་རྒྱུད་རྒྱལ་རིན་ཆེན་འདི། །བྱང་ཆུབ་སེམས་ལྡན་
སྙིང་རྗེ་ཆེ། །ཐོས་མང་ཤེས་རབ་མཆོག་ཏུ་གསལ། །དད་པ་ཆེ་ཞིང་ལྷ་ལ་གུས། །བླ་མ་བསྟེན་ཅིང་དབང་བསྐུར་ཐོབ། །དམ་ཚིག་སྡོམ་པ་མ་ལུས་ལྡན། །བརྩོན་འགྲུས་ཆེ་ལ་གཞན་དོན་དཔའ། །འཇིག་རྟེན་
བདེ་ལ་མ་ཆགས་པས། །རྒྱུད་འདི་མཉན་དང་བཤད་པར་བྱ། །དེ་ལས་བཟློག་པའི་གང་ཟག་ལ། །མིང་ཙམ་བསྟན་པར་མི་བྱའོ། །གལ་ཏེ་བསྟན་པར་གྱུར་པ་ན། །སྔགས་པ་དམ་ཚིག་ཉམས་གྱུར་ཏེ། །ནད་
གདོན་འབྱུང་པོ་མ་ལུས་པས། །ཉེ་བར་གཙེས་ཏེ་འཆི་བར་འགྱུར། །དེ་ནས་མནར་མེད་སྡུག་བསྔལ་ནི། །གྲངས་མེད་འདས་ཀྱང་ཐར་མི་འགྱུར། །དེ་བས་གསང་བ་སྐུ་གསུང་ཐུགས། །སྙིང་པོ་དམ་པ་འདི་
དག་ལ། །རྒྱ་ཡིས་བཏབ་སྟེ་མཆོད་པ་དང༌། །བསྟོད་ཅིང་སྦ་བ་བྱས་གྱུར་ན། །ཡིད་ལ་རེ་བ་ཀུན་རྫོགས་ཤིང༌། །འཇིག་རྟེན་ཐམས་ཅད་བདེ་བར་འགྱུར། །གླེགས་བམ་སོར་ནི་བཅུ་དྲུག་ལ། །རིམ་བདུན་

83-1-552a

༄༅། །བརྒྱ་ཡིས་བཏབ་ནས་ཀྱང༌། །རྟག་ཏུ་སྤྱི་བོའི་གཙུག་ཏུ་གཟུང༌། །འདི་དང་བྲལ་བར་མ་གྱུར་ན། །བསྙེན་པ་དེ་ཡིན་བསྒྲུབ་པ་དེ། །སྒྲུབ་པ་ཆེན་པོའང་དེ་ཡིན་ཏེ། །སྔགས་ཀྱང་དེ་ཡིན་
ལྷ་ཡང་དེ། །བླ་མ་དེ་ཡིན་སློབ་དཔོན་ཡང༌། །སངས་རྒྱས་ཆོས་དང་དགེ་འདུན་ཡང༌། །དེ་ཡིན་བསྐྱེད་དང་རྫོགས་པ་དེ། །མ་ལུས་དབང་ཡང་དེ་ཡིན་ཏེ། །འཇིག་རྟེན་བྱ་བ་ཀུན་སྤངས་ནས། །འདི་ལ་མཆོད་
པར་གྱུར་པ་ནི། །ཚོགས་གཞན་ཅི་ཡོད་རྨོངས་པའི་རྒྱུ། །ཅི་ཕྱིར་འདི་ལ་འབད་མི་བྱེད། །ཅེས་བཅོམ་ལྡན་འདས་ཀྱིས་གསུངས་ཏེ། ཡུམ་ལ་རྗེས་སུ་གཏད་པའི་དོན་བསྟན་པ་ནི། སངས་རྒྱས་ཀུན་གྱི་
ཡུམ་ཆེན་མོ། །རྡོ་རྗེ་བདེ་མ་བདེ་སྟེར་མ། །རྟོག་པ་གཅོད་མཛད་ཡུམ་ཁྱོད་ལ། །རྒྱུད་འདི་གཏད་ཀྱིས་ལེགས་པར་ཟུང༌། །གཟུངས་མ་ཡིད་འོང་རྒྱལ་བའི་ས། །རྣམ་དག་མཆོད་ཅིང་སྡུག་བསྔལ་
འཇོམས། །མ་ལུས་འགྲོ་བ་འདྲེན་པའི་དཔལ། །རྡོ་རྗེ་བདེ་མ་ཕྱག་འཚལ་ལོ། །ཞེས་བསྟོད་ནས་རྒྱུད་གཏད་དོ། །དེ་ནས་ཡུམ་གྱིས་རྗེས་བཟུང་སྟེ། །དུས་གསུམ་བདེ་གཤེགས་མ་ལུས་པའི། །
ཐུགས་ཀྱི་སྲས་པོ་སྡེ་དཔོན་ཆེ། །འཇིག་རྟེན་ཐམས་ཅད་འདུལ་མཛད་པ། །དཔའ་བོ་ཁྱོད་ལ་ཕྱག་འཚལ་ལོ། །གཏུམ་པོ་དཔའ་བོ་འཇིགས་པར་བྱེད། །ཀླུ་འདུལ་གཞན་གྱིས་མི་ཐུབ་པ། །དྲག་པོ་འཇིགས་
པར་བྱེད་པའི་ལྷ། །རྡོ་རྗེ་གཏུམ་པོ་ཁྱོད་ཕྱག་འཚལ། །ཞེས་བསྟོད་ནས་ཕྱག་དང་བསྐོར་བས་མཉེས་པར་བྱས་ནས། །སླར་ཡབ་ཀྱི་ཐུགས་ཀའི་རྡོ་རྗེའི་ལྟེ་བར་ཐིམ་པར་གྱུར་ཏོ། །དེ་ནས་འཁོར་ཐམས་

83-1-552b

ཀྱིས་མཆོད་པས་མཆོད་ཅིང་བསྟོད་པས་བསྟོད་དེ། གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་གསུངས་བ་ལེགས་སོ་ལེགས་སོ། །ཞེས་མངོན་པར་མགྲིན་གཅིག་ཏུ་ཆེད་དུ་བརྗོད་པ་ཆེད་དུ་
བརྗོད་དེ། །རྡོ་རྗེ་འཆང་ཆེན་པོས་གསུངས་པ་ལ་མངོན་པར་དགའ་ནས་ཡི་རང་སྟེ་མངོན་པར་བསྟོད་པར་གྱུར་ཏོ། །བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་
ལས༑ ༑རྒྱུད་ཇི་ལྟར་བསྟན་ཅིང་སྦ་བ་དང་རྗེས་སུ་ཡི་རངས་བའི་ལེའུ་སྟེ་ཉི་ཤུ་རྩ་གཅིག་པའོ།།    །།བཅོམ་ལྡན་འདས་ཕྱག་ན་རྡོ་རྗེ་གསང་བ་མངོན་པར་བསྟན་པའི་རྒྱུད་ཀྱི་རྒྱལ་པོ་ཞེས་བྱ་བ་
རྫོགས་སོ།།    །།རྒྱ་གར་གྱི་མཁན་པོ་ཝ་ལ་ཙཎྜ་གུ་རུ་ཆེན་པོ་དང༌། བོད་ཀྱི་ལོ་ཙྪ་བ་གླན་ཆུང་དར་མ་ཚུལ་ཁྲིམས་ཀྱིས་བྱང་ཕྱོགས་ཤམྦྷ་ལའི་དཔེ་དང་བསྟུན་ཏེ་བསྒྱུར་བའོ། །སླད་ཀྱིས་
ཡུལ་དབུས་ཀྱི་དཔེ་དང༌། ཁ་ཆེ་ནས་བྱུང་པ་དང་བསྟུན་ནས་ལེགས་པར་གཏན་ལ་ཕབ་པའོ།།    །།རྒྱ་གར་སྐད་དུ། བཛྲ་སུ་ཁ་ཀྲོ་དྷ་ཏནྟྲ་རཱ་ཛ། བོད་སྐད་དུ། རྡོ་རྗེ་
བདེ་ཁྲོས་རྒྱུད་ཀྱི་རྒྱལ་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། །བཅོམ་ལྡན་འདས་བདུད་ལས་རྣམ་པར་རྒྱལ་
བ་ཞེས་བྱ་བ་འོག་མིན་གྱི་གནས་གཞན་འཕྲུལ་དབང་བྱེད་ཀྱི་ཕོ་བྲང་ན་བཞུགས་སོ། །དེའི་ཚེ་འདུས་པ་རྣམས་ཀྱིས་དང་པོ་སེམས་དཔའ་ཆེན་པོ་ཡིད་ཆེར་གཡོས་ཏེ། །གུས་པས་བཀུར་སྟི་

83-1-553a

༄༅། །དང༌། རིམ་གྲོ་དང༌། ཕུ་དུད་དང༌། བསྟི་སྟང་དུ་བྱས་ཏེ། ཨེ་མའོ་བྱམས་མགོན་ཐུགས་རྗེ་ཅན། །འགྲོ་བའི་སེམས་ཅན་ཐམས་ཅད་ཀུན། །མེ་ཡིས་ཚིག་ཅིང་མཚོན་
གྱིས་ཕོག །མུན་པར་འཁྱམས་ནས་རི་ཡིས་ནོན། །རླུང་གིས་ཁྱེར་བ་སྙིང་རེ་རྗེ། །སྐྱབས་ཀྱི་དམ་པ་བཀའ་སྩལ་འཚལ། །ཞེས་ཞུས་པས། དེར་ནི་མགོན་པོས་སྐུ་བསྟན་ཏེ། །ཞལ་གྱི་པདྨ་རབ་
ཕྱེ་ནས། །སྤྱན་གྱི་གཟི་མ་དངས་ཀུན་ལ་གཟིགས། །ལྗགས་ཀྱི་དཀྱིལ་ནས་བཀའ་སྩལ་པ། །སྐྱོབ་པའི་དམ་པ་འདི་ཡིན་གྱིས། །རྡོ་རྗེ་བདེ་དང་ཁྲོས་པ་ཡི། །དུམ་བུ་གསུམ་པ་ངས་བཤད་ཀྱིས། །ལེགས་
པར་ཉོན་ལ་ཡིད་ལ་ཟུངས། །ཞེས་གསུངས་སོ། །རྡོ་རྗེ་བདེ་ཁྲོས་ཀྱི་རྒྱུད་ལས་གཏམ་རྒྱུད་ཀྱི་རིམ་པ་བསྟན་པའི་ལེའུ་སྟེ་དང་པོའོ།།    །།དེ་ནས་མངོན་པར་བཤད་བྱ་བ། །བཀྲ་ཤིས་མཎྜལ་
ལེགས་བྱས་ལ། །ཚུལ་དང་མཐུན་པའི་བུམ་པ་དགོད། །དེ་ཡང་ཆུ་གཙང་སྣ་བདུན་བླུགས། །གཞན་ཡང་ཤིང་ཏོག་འབྲས་བུ་དང༌། །མངར་གྱི་རྣམ་པ་དང༌། དྲིའི་རྣམ་པ་དང༌། རིན་པོ་ཆེའི་
མཆོག་དང༌། འབྲུའི་བྱེ་བྲག་དང༌། སྨན་རྣམས་བླུགས་སོ། །བུམ་པ་དེའི་མགྲིན་པ་དར་སྔོན་པོས་དཀྲིས་ཏེ། སྟེང་དུ་བླ་རེ་ཕུབ་ལ་གཞག་གོ །རྡོ་རྗེ་བདེ་ཁྲོས་ཀྱི་རྒྱུད་ལས་སྒྲུབ་རྫས་ཀྱི་ལེའུ་སྟེ་
གཉིས་པའོ།།    །།དེ་ནས་མངོན་པར་བཤད་བྱ་བ། །སྒྲུབ་བྱེད་རང་རྒྱུད་དག་པ་ཡིས། །བསྐྱེད་ཚུལ་རྒྱས་སམ་བསྡུས་ཀྱང་རུང༌། །ཧཱུཾ་ལས་ཕྱག་ན་རྡོ་རྗེ་ནི། །དབུ་གསུམ་མཐིང་

83-1-553b

ནག་ཕྱག་བཞི་མཛེས་།སྐུ་ནི་ཆེ་ཞིང་མཚུངས་པ་མེད། །ཞབས་ཀྱིས་རྒྱ་མཚོའི་ནང་དུ་ཡང༌། །ཆུ་སྲིན་སྦལ་པའི་སྟེང་དུ་བརྫིས། །གཡས་གཡོན་དང་པོའི་ཕྱག་གཉིས་ཀྱིས། །རྡོ་རྗེ་གསོར་ཞིང་དྲིལ་ཆེན་
རྡུང༌། །མཐའ་གཉིས་དྲུག་པ་ཞལ་དུ་འདྲེན། །དབུ་གསུམ་གཡས་དཀར་རིགས་ལྔས་བ་རྒྱན། །དབུ་གཡོན་དམར་པོ་སྦྲུལ་གྱིས་མཛེས། །ཞལ་དབུས་མཐིང་ནག་ལྕགས་མཆུ་ཅན། །སྟེང་དུ་མཁའ་ལྡིང་
ཚངས་པ་སྤྲུལ། །དཔའ་བོ་གདུག་པ་དཔུང་པའི་རྒྱན། །རིན་ཆེན་ལྷུན་པོའི་རི་རབ་ལ། །སྟེགས་བཅས་ཞུམ་པ་མེད་པར་བཞུགས། །དེ་ལྟར་ལྷ་དང་རབ་སྦྱར་ནས། །དེ་ཉིད་བསྟན་པའི་ཡན་ལག་གིས། །རང་
ལུས་ཚགས་སུ་གཞུག་པར་གྱིས། །རྡོ་རྗེ་བདེ་ཁྲོས་པའི་རྒྱུད་ལས་ལྷ་བསྒོམ་པའི་ལེའུ་སྟེ་གསུམ་པའོ།།    །།དེ་ནས་མངོན་པར་བཤད་བྱ་བ། །སྒོ་གསུམ་སྦྱོར་བ་ཤེས་པ་ཡིས། །གསང་བའི་
སྙིང་པོ་འབུམ་དུ་བཟླས། །ཨོཾ་བཛྲ་ཙཎྜ་སརྦ་དུཥྚཾ་ཏ་ཀ་ཧ་ན། ད་ཧ་པ་ཙ་ཧཱུཾ་ཕཊ། བཅོ་བརྒྱད་སྔགས་ཀྱི་རྒྱལ་པོ་འདི། །མ་བྱུང་མི་འབྱུང་འབྱུང་མི་འགྱུར། །འདི་བཟླས་སྔོན་དུ་འགྲུབ་པར་འགྱུར། །རྟག་
ཏུ་མཚན་མ་བཟང་པོ་འབྱུང༌། །གཞན་གྱི་སྦྱོར་བ་འོང་མི་འོང༌། །རང་ལ་ངེས་པར་སྟོན་པར་འགྱུར། །བསྙེན་པའི་རིམ་པས་ཐུབ་མི་ཐུབ། །འབད་པས་ལེགས་པར་བརྟག་པར་བྱ། །དེ་ནས་གཏོར་མའི་སྦྱིན་པ་ནི།།
ཨོཾ་ཨཱཿཧཱུཾ་ཞེས་རྒྱུན་དུ་གཏང་ངོ༌། །རྡོ་རྗེ་བདེ་ཁྲོས་ཀྱི་རྒྱུད་ལས་གསང་བའི་སྙིང་པོ་དང་མཚན་ལྟས་བསྟན་པའི་ལེའུ་སྟེ་བཞི་པའོ།།    །།དེ་ནས་མངོན་པར་བཤད་བྱ་བ། །རྟེན་ནི་རྡོ་རྗེའི་འོད་དུ་འབར་

83-1-554a

༄༅། །བརྟེན་པ་འཕྲོ་ཚད་ཧཱུཾ་དུ་འབར། །འབར་བའི་འོད་ཟེར་ཀུན་ཏུ་འཕྲོ། །འཇིག་རྟེན་མ་ལུས་སྦྱངས་ནས་ཀྱང༌། །སླར་ལ་ཐིག་ལེ་ཉིད་ལ་འདུས། །སྒྲ་དང་བཅས་ཏེ་རང་གསལ་
འབར། །བརྟན་པར་གྱུར་ན་སྤྲོ་བསྡུ་བྱ། །རྡོ་རྗེ་བདེ་ཁྲོས་ཀྱི་རྒྱུད་ལས་མེའི་བསམ་གཏན་གྱི་ལེའུ་སྟེ་ལྔ་པའོ།།    །།དེ་ནས་མངོན་པར་བཤད་བྱ་བ། །མཐིང་གི་ཤོག་གུ་སྔོན་པོ་ལ།།
གསེར་གྱི་འཁོར་ལོ་བྲིས་པའི་སྟེང༌། །བསྲུང་བའི་སྙིང་པོ་ལེགས་བཀོད་དེ། །གང་མིང་རཀྵ་སྦྱར་བར་གྱིས། །དེ་ཡང་ཏྲི་ཡི་ས་ཡོངས་བགོས་ཏེ། །སངས་རྒྱས་སེམས་ཅན་ཉིད་ལ་བསྟིམ། །དེ་ཉིད་
བུམ་པར་ལེགས་བཞུགས་ལ། །མཆོད་ཅིང་བཟླས་བརྗོད་གསོལ་བ་གདབ། །དེ་ནས་ཚེས་པའི་དུས་བཟང་ལ། །རང་ངམ་གཞན་ལ་བཏགས་གྱུར་ན། །བར་ཆད་ཐམས་ཅད་ཉེར་ཞི་ནས། །ཚེ་དཔལ་
བསོད་ནམས་རྒྱས་པར་འགྱུར། །རྡོ་རྗེ་བདེ་ཁྲོས་ཀྱི་རྒྱུད་ལས་བསྲུང་བའི་ལེའུ་སྟེ་དྲུག་པའོ།།    །།དེ་ནས་མངོན་པར་བཤད་བྱ་བ། །འགྲོ་བ་དུག་གིས་གདུངས་པ་ལ། །གདུག་པའི་
དབང་ཆེན་ལ་སོགས་པ། །འཚེ་བ་འདི་ལྟར་འབྱུང་བར་འགྱུར། །མི་དགའ་སེམས་འཕྱོ་འགྲོ་སྙིང་འདོད། །ཉམ་ཆུང་འཐིབས་དང་ལྟས་ཀྱང་ངན། །ཡང་ཡང་ན་ཞིང་གཏམ་བསྣོལ་འོང༌། །དེ་ནི་ཀླུ་ཡི་
གནོད་པ་སྟེ། །ཚོར་ནས་ལེགས་བར་བཅོས་ན་བཟློག །ས་སྲིན་མི་ལ་འདི་ལྟར་གནོད། །ལུས་སྦྲིད་ཤ་འབྲིག་ཤ་རོ་འབྱུང༌། །ཤ་བཀྲ་ཟོར་བུ་ངོ་ཡང་འགྱུར། །དེ་ཡང་ཚོར་ནས་བཅོས་ནས་བཟློག།

83-1-554b

ས་བདག་གནོད་ན་འདི་ལྟར་འགྱུར། །གདོན་ཡང་ཤིན་ཏུ་ལྡོག་འགྱུར་ཏེ། །ན་ཚའི་ཟུག་རྡུ་དྲག་པོར་འགྱུར། །རེས་འགའ་བདེ་བ་ལྟར་ཡང་བྱེད། །སྐབས་སུ་ཐིག་ལེ་ཁོ་ནར་ན། །དེ་ཡང་བཅོས་དཀའ་
ཤེས་པས་བཟློག །གཉེན་གྱི་གནོད་པ་འདི་ཡིན་ཏེ། །ཤིན་ཏུ་ན་ཚའི་ཚབས་ཀྱང་ཆེ། །རྐང་ལག་ན་འཁུམས་དྲི་མ་ལྡོག །ཤ་ཁྲག་ལུད་ནས་མིག་ཀྱང་སླེ། །ཁ་ཡོ་སྣ་ཡོ་ཆུ་སེར་ཟ། །ཁ་ཡང་མི་ཐུབ་གནོད་
པ་ཟ། །ཆུ་བུར་བྱུང་ན་ཚང་ཡང་ཆེ། །ཚོར་བར་མི་ཆོག་བསྒྲིམ་པ་གཅེས། །གདོན་ཚོགས་གཞན་ཡང་ཡུན་མི་རྟོག །ཕྲ་མོ་ཙམ་ལ་སོགས་པ་བཟློག །ཀུན་ལ་བསྒྲིམས་ཏེ་བཅོས་ན་འཚོ། །རྡོ་རྗེ་བདེ་ཁྲོས་
ཀྱི་རྒྱུད་ལས་གཞན་གྱི་གནོད་པ་བརྟག་པའི་ལེའུ་སྟེ་བདུན་པའོ།།    །།དེ་ནས་མངོན་པར་བཤད་བྱ་བ། །དབང་ཆེན་ལ་སོགས་ཐམས་ཅད་ལ། །མཆོད་དང་གཏོར་མས་མགུ་བར་བྱ།།
ཅི་འདོད་པ་ཡི་རྫས་རྣམས་སྦྱིན། །རྟེན་ཡོད་གནས་སུ་ལེགས་པར་སྤ། །སྙན་པའི་ཚིག་གིས་བསྒོ་བྱས་ལ། །བུམ་པ་ནོར་བུ་རིན་ཆེན་གཞུག །མཇེས་པའི་དར་སྣ་འབྲུ་ཡི་མཛོད། །གང་གི་རྟེན་ལ་
སྦས་གྱུར་ན། །གནོད་པ་རགས་པ་ཞི་བར་འགྱུར། །རྡོ་རྗེ་བདེ་ཁྲོས་ཀྱི་རྒྱུད་ལས་ཞི་བྱེད་མཆོད་ཐབས་ཀྱི་ལེའུ་སྟེ་བརྒྱད་པའོ།།    །།དེ་ནས་མངོན་པར་བཤད་བྱ་བ། །བཙན་
དུག་གུ་གུལ་གླ་རྩི་དང༌། །ཤུ་དག་ཤིང་ཀུན་མུ་ཟི་དྲུག །གསང་སྔགས་བཏབ་སྟེ་ལུས་ལ་བྱུག །གུ་གུལ་ཉ་མཁྲིས་གླ་རྩི་དང༌། །སྒོག་པ་ཤུ་དག་དྲི་ཆེན་རྣམས། །བདུག་པ་བྱས་ཏེ་ཡང་ན་བཀྲུ།

83-1-555a

༄༅། །གསེར་གཡུ་བྱི་རུ་མིག་མ་ཕུག །བཙན་དུག་རྨ་བྱའི་མཁྲིས་པར་བཅས། །བཅངས་ན་བསྲུང་བའི་མཆོག་ཏུ་འགྱུར། །རྡོ་རྗེ་བདེ་ཁྲོས་ཀྱི་རྒྱུད་ལས་རྟེན་འབྲེལ་རྫས་ཀྱི་
ལེའུ་སྟེ་དགུ་པའོ།།    །།རྡོ་རྗེ་བདེ་ཁྲོས་ཀྱི་རྒྱུད་ལས་དུམ་བུ་དང་པོ་བསྟན་པའོ།།    །།དེ་ནས་མངོན་པར་བཤད་བྱ་བ། །གདུག་པ་ཐམས་ཅད་འདུལ་བའི་ཕྱིར། །དྲག་
སྔགས་འདི་དག་བརྗོད་པར་བྱའོ། །ཨོཾ་ཨཱ་ར་ཎ་སོད་སོད། མཱ་རཱ་ཎ་བྱིང་བྱིང༌། མཱ་ར་ཎ་རྨུགས་རྨུགས། མཱ་ར་ཎ་ཧལ་ཧལ། མཱ་ར་ཎ་དུན་དུན། མཱ་ར་ཎ་མྱོས་མྱོས། མཱ་ར་ཎ་མྱོས་བྱིང་ཐུམ་རིལ་ཛཿ
མི་ཚིག་སྤངས་ཏེ་དྲག་སྔགས་འདི། །དབུགས་མ་ཤོར་བར་སྦུབ་མས་དྲངས། །བུམ་པར་བསྟིམས་ནས་རྟགས་ཐོབ་ནས། །འཐུངས་སམ་བཀྲུས་ན་དངོས་གྲུབ་འཐོབ། །སྔགས་ལ་གང་མིང་སྦྱར་
བྱས་ནས། །ཡུངས་ཀར་གདུག་པའི་ཕུར་པ་ལ། །བརྗོད་དེ་ལས་ལ་སྦྱར་གྱུར་ན། །གང་ལ་བཟླས་པ་བརླག་པར་འགྱུར། །མ་བསྒྲུབས་ལན་ཅིག་བརྗོད་པས་ཀྱང༌། །དངོས་གྲུབ་ཐམས་ཅད་ཐོབ་
པར་འགྱུར། །མ་བྱུང་མི་འབྱུང་འབྱུང་མི་འགྱུར། །རྡོ་རྗེ་བདེ་ཁྲོས་ཀྱི་རྒྱུད་ལས་དྲག་སྔགས་ཁྲོས་པའི་ལེའུ་སྟེ་བཅུ་པའོ།།    །།དེ་ནས་མངོན་པར་བཤད་བྱ་བ། །རྫས་བསག་
ལྷ་བསྐྱེད་དྲག་སྔགས་བཟླས། །དགོད་པ་ཚང་བའི་བུམ་པ་སྟེ། །མི་དམིགས་བཾ་ལས་རིན་པོ་ཆེའི། །བུམ་པ་ཚུལ་དང་མཐུན་པར་བསམ། །དེ་ནས་བཾ་དང་ལཾ་ལས་ནི། །ཆུ་དང་ས་ཡི་དཀྱིལ་

83-1-555b

འཁོར་བསམ། །ལྷ་བསྒོམས་ཁྱད་པར་བུམ་པ་འཛིན། །མཆུ་ནི་རྡོ་རྗེའི་སྦུ་གུ་སྟེ། །དེ་ནས་སྔགས་ཀྱི་འོད་ཟེར་འཕྲོས། །ཕྱིར་འཕྲོས་གདུག་པ་མ་ལུས་བསྲེག །འོད་ཟེར་ལྕགས་ཀྱི་སྦུབ་མར་དྲངས། །བུམ་
པར་ཁྲོ་ཆུ་ཁོལ་མར་འགྱུར། །དེ་འཐུངས་བཀྲུས་པས་གང་གནོད་པ། །རྡུལ་དུ་བརླག་སྟེ་དག་པར་བསམ། །བརྩམས་པའི་ལས་ལ་ཐེ་ཆེ་མ་མེད། །རྡོ་རྗེ་ཁྲོས་པའི་རྒྱུད་ལས་བུམ་པ་ཁྲོས་པའི་ལེའུ་སྟེ་
བཅུ་གཅིག་པའོ།།    །།དེ་ནས་མངོན་པར་བཤད་བྱ་བ། །རྫས་བསག་ལྷ་བསྒོམ་འཁོར་ལོ་བསྐོར། །རོ་རས་བྱི་དུག་བྱ་རོག་སྒྲོས། །ཁྲུ་གང་ཙམ་གྱིས་མཚན་ཉིད་ལ།།
འཆི་བར་བྱེད་པའི་སྣག་ཚལ། །འུག་པའི་སྒྲོ་རྩ་གཡས་པ་ཡིས། །དྲག་སྔགས་མཉམ་པའི་རེའུ་མིག་བྲི། །དེ་ནས་མཚན་མར་གང་དམིགས་གཟུགས། །ཁ་དོག་རིགས་བཞི་ཉིད་དུ་བྱ། །དེ་སྙིང་
དྲག་སྔགས་རེ་རེ་དགོད། །མཎྜལ་གཙང་མ་དྲིས་བྱུག་སྟེ། །དཀར་དང་དམར་དང་སེར་དང་ལྗང༌། །རྨ་བྱའི་སྒྲོ་ཡིས་བརྒྱན་བྱས་ཏེ། །ལྷ་བསྒོམ་ཁྱད་པར་འཁོར་ལོ་འཛིན། །འཁོར་ལོ་བསྐོར་
བའི་རིམ་པ་ནི། །དྲག་སྔགས་མཉམ་པའི་འཁོར་ལོ་བསྐོར། །སྔགས་ནི། ནཱ་ག་ཙཀྲ་མཱ་ར་ཎཱ་ཧཱུཾ་ཕཊ། གང་བསམ་འདི་ལ་ཐེ་ཚོམ་མེད། །རྡོ་རྗེ་ཁྲོས་པའི་རྒྱུད་ལས་འཁོར་ལོ་
ཁྲོས་པའི་ལེའུ་སྟེ་བཅུ་གཉིས་པའོ།།    །།དེ་ནས་མངོན་པར་བཤད་བྱ་བ། །རྫས་བསག་ལྷ་བསྒོམ་ཕུར་པ་གདབ། །ལྕགས་སམ་སེང་ལྡེང་དུག་ཤིང་ལ། །

83-1-556a

༄༅། །སྔགས་གྲངས་མཉམ་པའི་ཕུར་པ་བཤམ། །འཁོར་ལོའི་མཐའ་མ་བསྐོར་ཏེ་དགོད། །ལྷ་བསྒོམ་ཁྱད་པར་ཕུར་བུ་འཛིན། །དྲག་སྔགས་བཟླས་པའི་རིམ་པ་ནི། །ནཱ་ག་
བཛྲ་ཀཱི་ལཱ་ཡ་མཱ་ར་ཎ་ཧཱུཾ་ཕཊ། སྔགས་གྲངས་མཉམ་པའི་ཕུར་པ་བཤམ། །བརྩམ་པའི་ལས་ལ་ཐེ་ཚོམ་མེད། །རྡོ་རྗེ་བདེ་ཁྲོས་ཀྱི་རྒྱུད་ལས་ཕུར་པ་ཁྲོས་པའི་ལེའུ་སྟེ་བཅུ་གསུམ་པའོ།།    །།
དེ་ནས་མངོན་པར་བཤད་བྱ་བ། །རྫས་བསག་ལྷ་བསྒོམ་སྦྱིན་སྲེག་བྱ། །གདུག་པའི་ཤིང་བུ་ཁྲུ་གང་ཚད། །སྔགས་ཀྱི་གྲངས་ཀྱང་མཉམ་པར་བྱ། །སྔོན་དམར་སྐུད་པས་རིམ་
གསུམ་དཀྲི། །བར་དེར་འཁོར་ལོའི་སྲོག་རྩ་གཅད། །ལག་ཏུ་གྲི་ཐོགས་དྲག་སྔགས་བརྗོད། །ནཱ་ག་ཏིཀྵྞ་ཆེ་གེ་མོ་མཱ་ར་ཡ་ཧཱུཾ་ཕཊ། །རིན་པར་བགྲངས་ཏེ་གཡས་གཞིའི་ཁུད།།
བྱང་ཤར་མཚམས་སུ་རྣམ་པར་གཞག །དེ་ནས་མཎྜལ་དབུས་ཉིད་དུ། །ཧོམ་ཁུང་བྲུས་ཏེ་དུག་ཁྲག་བྱུག །ནང་དུ་ཧོ་མ་དུ་གཟུགས་པར་བྱ། །འཁོར་ལོ་གྲིས་གཏུབས་ཐོགས་ནས་
ནི༑ ༑གྲངས་དང་མཉམ་པར་བསྲེག་པར་བྱ། །མི་དེ་ཡུགས་སའི་ཁྱིམ་ནས་བསླང༌། །ལྷ་བསྒོམ་ཁྱད་པར་མེ་དཔུང་འཛིན། །གསང་སྔགས་བཟླས་པའི་རིམ་པ་འདི། །ནཱ་ག་ཙིཏྟཱ་ཛྭ་ལ་རཾ།
མཱ་ར་ཡ་ཕཊ། བསྲེགས་ནས་ལས་བརྩམས་འགྲུབ་པར་འགྱུར། །རྡོ་རྗེ་བདེ་ཁྲོས་ཀྱི་རྒྱུད་ལས་མེ་དཔུང་ཁྲོས་པའི་ལེའུ་སྟེ་བཅུ་བཞི་པའོ།།    །།

83-1-556b

དེ་ནས་མངོན་པར་བཤད་བྱ་བ། །རྫས་བསག་ལྷ་བསྒོམ་མནན་བསྔགས་བཟླས། །ཆུ་སྲིན་སྲམ་མམ་བྱི་བའི་མགོར། །བསྲེགས་བའི་ཐལ་བ་བསྡུས་བྱས་ལ། །གང་ཡིན་ཉིད་ཀྱི་སྦྱོར་བ་བཅས།
ལྷ་བསྒོམ་ཁྱད་པར་རི་རབ་འཛིན། །དྲག་སྔགས་བཟླས་པའི་རིམ་པ་ནི། །ནཱ་ག་སྟམྦྷ་ཡ་ནཱན། མནན་བྱས་ཆུ་སྲིན་ཁ་རུ་བསྒོམ། །འདི་བྱས་གང་ལ་བཟླས་པ་བརླག །འདི་ལ་ཐེ་ཚོམ་མི་
བྱའོ༑ ༑རྡོ་རྗེ་བདེ་ཁྲོས་ཀྱི་རྒྱུད་ལས་རི་རབ་ཁྲོས་པའི་ལེའུ་སྟེ་བཅོ་ལྔ་པའོ།།    །།རྡོ་རྗེ་བདེ་ཁྲེས་ཀྱི་རྒྱུད་ལས་དུམ་བུ་གཉིས་པའོ།།    །།དེ་ནས་མངོན་པར་
བཤད་བྱ་བ། །གླང་པོའི་པགས་པར་འབྲུག་བྲིས་ནས། །གང་མིང་བཅུག་སྟེ་དྲག་སྔགས་བཟླས། །གནམ་ལྕགས་འབབ་པ་བཟློག་པར་འགྱུར། །འབྲུ་ཡི་པདྨ་འདབ་བརྒྱད་ལ། །ཀླུ་ཡི་
གཟུགས་རྣམས་བྲིས་པ་ལ། །བསྟིམ་ནས་དྲག་སྔགས་རྒྱ་བ་གྱུར་ན། །གནམ་ཆུ་དུས་སུ་ཕེབས་པར་འགྱུར། །ཐོད་པར་ཨེ་བྲིས་སྔགས་ཀྱིས་བསྐོར། །གང་ཡིན་བཅུག་ལ་
བསྟིམས་པ་ལ། །དྲག་སྔགས་གང་ཡིན་བཟླས་བྱས་ན། །མྱུར་དུ་འགྲུབ་པར་གདོན་མི་ཟ། །སྲོག་ཆགས་འཇིགས་པར་གྱུར་པ་ལ། །འཆི་བའི་ཆུ་ཡིས་དྲག་སྔགས་བྲི། །འཇིགས་
བྱེད་བཀུག་སྟེ་དེ་ལ་མཆོད། །དེ་ཉིད་ཡུངས་ཀར་ཐུམ་པོར་འདེབས། །གང་ལ་བཏགས་པ་བསྲུང་བའི་མཆོག །རྡོ་རྗེ་བདེ་ཁྲོས་ཀྱི་རྒྱུད་ལས། ལས་ཕྲ་མོའི་ལེའུ་སྟེ་བཅུ་དྲུག་པའོ།།    །།

83-1-557a

༄༅། །དེ་ནས་དེ་དག་ལ་འཁོར་རྣམས་མངོན་པར་དགའ་སྟེ༑ བཅོམ་ལྡན་འདས་ལ་མཆོད་ཅིང་བསྟོད་ནས་རྗེས་སུ་ཡི་རང་བ་ཕུལ་ཏེ་མི་སྣང་བར་གྱུར་ཏོ།།
མཉམ་པ་ཆེན་པོ་ལ་བཞག་པའོ། །རྡོ་རྗེ་བདེ་ཁྲོས་ཀྱི་རྒྱུད་ལས་རྗེས་སུ་ཡི་རང་བའི་ལེའུ་སྟེ་བཅུ་བདུན་པའོ།།    །།རྡོ་རྗེ་བདེ་ཁྲོས་ཀྱི་རྒྱུད་ལས་དུམ་བུ་གསུམ་
པ་རྫོགས་སོ།།    །།མཆོག་ཏུ་གསང་བའོ། །ཛྙཱ་ན་ཀཱ་རས་བསྒྱུར་རོ།།    །།

83-1-557b


