96-1-1a

རྒྱུད་ཚ་པ་བཞུགས་སོ། །

96-1-1b

༄༅༅། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཤཱཀྱ་
ཐུབ་པ་ཐམས་ཅད་དང་ལྡན་པའི་འཇིག་རྟེན་གྱི་ཁམས་ལ་སངས་རྒྱས་ཀྱི་སྤྱན་
གྱིས་ཡང་དག་པར་གཟིགས་ནས་འཁོར་གྱི་དཀྱིལ་འཁོར་གྱི་དབུས་སུ་སོན་
པའི་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་

96-1-2a

༄༅༅། །ཕྱུག་ལ་བཀའ་སྩལ་པ། མི་དང་འབྱུང་པོའི་དབུས་གནས་པའི། །སེམས་
ཅན་རྣམས་ལ་རྗེས་བརྩེ་བས། །དཀྱིལ་འཁོར་ལས་ཅན་ཐམས་ཅད་ནི། །སེམས་དཔའ་
ཆེན་པོ་སྨྲོས་ཤིག་སྨྲོས། །སྒྲོལ་མའི་དཀྱིལ་འཁོར་ལྷ་རྣམས་དང༌། །ཕུན་ཚོགས་ཐམས་
ཅད་མངོན་པར་འཕེལ། །སྒྲུབ་པོ་རྣམས་ལ་ཕན་པ་ཡི། །དོན་ཕྱིར་འདྲེན་པས་རྒྱས་པར་
སྨྲོས། །ངོ་མཚར་རྨད་བྱུང་ཐམས་ཅད་ཀྱི། །ལུས་ཅན་བར་མར་གྱུར་པ་རྣམས། །ཁྱོད་ཀྱི་

96-1-2b

ཚིག་གི་མཆོག་གྱུར་པ། །འབྱུང་འགྱུར་དེ་དག་ཐོས་ནས་ནི། །མྱུར་དུ་ལྷ་རྣམས་སྒྲུབ་པ་ལ། །སེམས་ཅན་གང་དུ་རབ་ཞུགས་
པ། །དེ་ཉིད་དུ་ནི་སྔར་བཤད་པ། །བྱང་ཆུབ་སེམས་དཔའ་བློ་ལྡན་དང༌། །སངས་རྒྱས་བྱེ་བ་སྟོང་རྣམས་ཀྱིས། །ཐམས་
ཅད་དེ་ལ་རྗེས་ཡི་རང༌། །དཀྱིལ་འཁོར་སྡིག་པ་ཀུན་འཇོམས་པ། །དངོས་གྲུབ་ཀུན་བྱེད་དགེ་བ་ནི། །སེམས་ཅན་རྣམས་
ཀྱི་མགོན་པོས་སྨྲོས། །སྒྲོལ་མའི་དཀྱིལ་འཁོར་ཁྱོད་ཀྱི་ཚིག །སེམས་ཅན་ཆོ་ག་ཡང་དག་འགྱུར། །དཀྱིལ་འཁོར་གང་
འདི་ཐོས་ནས་ནི། །རབ་ཏུ་དད་པ་སྐྱེ་བར་འགྱུར། །དཔལ་མིན་འཇོམས་ཤིང་ཞི་བ་དང༌། །དེ་བཞིན་ནད་དང་དགྲ་འཕྲོག་ཅིང༌། །
དཀྱིལ་འཁོར་སེམས་ཅན་ཐམས་ཅད་ཀྱི། །གཟི་བརྗིད་སྟོབས་ནི་རྣམ་པར་འཕེལ། །མཐོང་ངམ་ཐོས་ནས་དེ་ནས་ནི། །

96-1-3a

རབ་ཏུ་དད་པ་སྐྱེད་པར་བྱེད། །གང་ཡིན་དེ་རྣམས་བདག་གིས་ནི། །སངས་རྒྱས་ཀུན་གྱི་བྱང་ཆུབ་ནི། །ཐོབ་
པའི་ཆེད་དུའང་ལུང་བསྟན་ཏོ། །མ་འོངས་སངས་རྒྱས་འབྱུང་འགྱུར་བ། །འཇིག་རྟེན་མགོན་པོ་རྣམས་ཀྱང་ནི། །རྗེས་སུ་ཡི་རང་འགྱུར་
བ་ཡིན། །དཀྱིལ་འཁོར་ཕུན་ཚོགས་འཕེལ་བྱེད་པ། །དེ་བཞིན་ཡོན་ཏན་ཀུན་སྡུད་པ། །སྒྲོལ་མའི་དཀྱིལ་འཁོར་རྨད་བྱུང་བ། །སེམས་
དཔའ་ཆེན་པོ་འཇིག་རྟེན་མགོན། །ཡང་དག་བཀའ་ཡིས་སྨྲོས་ཤིག་སྨྲོས། །དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ནས་
པུས་མོ་གཡས་པའི་ལྷ་ངས་ལ་བཙུགས་ཏེ། བཅོམ་ལྡན་འདས་གང་ན་བ་དེར་ཐལ་མོས་ཕྱག་བཙལ་ནས་བཅོམ་ལྡན་འདས་

96-1-3b

ཤཱཀྱ་ཐུབ་པ་ལ་ཐ་མི་དད་པའི་ཚིགས་སུ་བཅད་པས་བསྟོད་པའི་ཚིག་གིས་མངོན་པར་བསྟོད་དོ། །ཤཱཀྱའི་རྒྱལ་པོ་ལྷ་ཡི་རྒྱལ། །ཕུན་ཚོགས་ཡོན་ཏན་དུ་མ་ཅན། །རབ་བསྔགས་རྫུ་
འཕྲུལ་རབ་མ་ཉམས། །རྒྱུན་ཏུ་དཀར་བའི་གོས་དང་ལྡན། །མཆོད་སྡོང་ཞལ་ནི་འདམ་སྐྱེས་དྲི། །བློ་བཟང་སྙིང་པོ་བརྟན་པ་འཛིན། །གང་ཕྱིར་ཁྱོད་ནི་ཕུན་ཚོགས་ཉིན། །འདི་ནི་འགྲོ་
བ་དེ་དག་གི །དགའ་བས་དགའ་བར་བྱེད་པ་ནི། །མགོན་པོ་ལྷ་རྣམས་ཀྱི་ནི་སྟེ། །རང་བཞིན་དྲན་པས་ཀུན་ཏུ་སྣང༌། །དེ་ཡི་ཚིག་ནི་རབ་རིག་པ། །དཔའ་དེ་ཆགས་པ་ཟད་པ་ཉིད། །
འབྲས་བུ་གསུམ་ཉིད་འཛིན་པར་བྱེད། །དེ་དེ་བཞིན་དུ་དེ་ཡིས་ནི། །ལྷ་ཡི་མཛེས་མས་ཀུན་བསྲུངས་པ། །བརྒྱད་ཀྱིས་འདི་ནི་དབང་ཞལ་ལས། །སྐྱེས་པའི་དཔའ་བོར་རབ་
སྟོབས་དང༌། །གཡོ་བའི་སྤྲོ་དགའི་དབང་པོ་དང༌། །ཀུན་ནས་གསེར་གྱི་རི་དང་ལྡན། །ཅོད་པ་ན་ཡང་ནི་ལྷན་ཅིག་གདན། །ལྷ་དང་ལྷ་མིན་ལྷར་བཅས་པའི། །ལྷག་པའི་ཐེག་
པ་ཐམས་ཅད་ཀྱི། །འཇིག་རྟེན་པར་དོའི་སྲིད་པ་དང༌། །སྐྱེ་བ་ཁྱོད་ཀྱི་སྲོག་ལ་སོགས། །བྱུང་བ་མཛེས་ལྡན་རང་ཉིད་ཀྱི། །འདི་ཡི་མིག་ནི་དགའ་བ་སྟེ། །གང་རྣམས་ཟླ་བ་ལྟ་
བུར་དཀར། །ལྷ་རྣམས་ཀྱིས་བཟུང་རི་བོང་ཅན། །ཀུནད་དུ་ཀུ་དཀར་པོ་ཡི། །གོས་ནི་མནབས་ཉིད་ཙ་ཀོ་ར། །བརྒྱ་བྱིན་འདབ་བརྒྱ་པ་ཡི་མིག །ས་སྲུངས་ཕྲག་པར་ཕྱོགས་གཅིག་

96-1-4a

འགྲོ་།བླ་མའི་རི་ལ་རི་བོང་ཅན། །རྒྱལ་པོའི་དཔུང་ལྡན་བརྒྱ་བྱིན་ནི། །མིག་བརྒྱ་བརྩོན་འགྲུས་མ་ཉམས་པས། །གྲངས་དང་ཆུ་གཏེར་ཆུ་འབྱིན་
པ། །ཚོགས་ཀྱི་སྒྲ་ནི་དགའ་བ་དང༌། །དྲི་མེད་སྤྱན་ནི་དགའ་བ་ལའང༌། །ཉི་མའི་འོད་ཟེར་དམ་པ་ནི། །རྣམ་པས་བྲས་དང་དྲི་འཁོར་བ། །བུམ་དཀར་གང་བ་སོ་སོ་ཡི། །བུམ་
པ་དེ་རྣམས་དབང་བསྐུར་ཞིང༌། །ཙནྡན་ས་མཆོག་ཡན་ལག་བཤད། །གི་ཝང་ཐིག་ལེ་རྣམ་པར་བཀྲ་།ཡན་ལག་དམ་པ་ཡོངས་འདུ་བའི། །དགའ་བ་མཆོག་གི་
ཡན་ལག་དང༌། །ལུས་མེད་གཞོམ་པའི་ཆེད་དུ་བྱས། །ཡན་ལག་ཆགས་པ་བྱས་མཐའ་ལས། །ཁྲུས་ནི་སྟུག་པོས་མི་འཕོ་བས། །གཞན་དུ་འཆི་མེད་ལེགས་པ་
ནི། །དེ་འོག་ཐལ་མོ་སྦྱར་བ་ཡི། །དུག་གིས་བཏབ་པ་སྨད་པ་ལྟར། །དེ་བཞིན་གཤེགས་པའི་མཆོག་བརྗོད་པའི། །ཆར་ལྡན་ཁྱོད་ཀྱི་ཞལ་དུ་ནི། །སྔོན་ལས་ཁྱོད་ནི་
ལམ་གྱི་མགོ །དྲི་མ་བཞིན་དུ་སྤངས་པ་ཡང༌། །མེ་ཏོག་ལྡན་པའི་ཟླ་བ་ལ། །རྣམ་པར་ཆེར་ཕྱིན་ལོངས་སྤྱོད་ལྡན། །བཅིངས་པ་ལྟ་བུར་འདི་རྣམས་ཉིད། །བཅོས་ནས་
སྔར་མེད་ཆོ་ག་ཡིས། །བཅུ་པར་ཁྱོད་ནི་ཞི་བ་སྟེ། མགོན་མེད་འགྲོ་བ་མཐའ་ཡས་ལས། །གང་ཕྱིར་སྲིད་པ་མཐའ་མེད་ཅིང༌། །དྲི་མས་ལྷ་དང་ལྷ་མིན་ཡང༌། །དེ་ཡི་བརྟུལ་

96-1-4b

ཞུགས་ཕན་ཚུན་དུ། །དམ་པའི་སྤྱན་གྱི་འོད་ཀྱིས་སྣང༌། །འཁྱིལ་བ་ཅན་ཡངས་ཡན་ལག་མཆོག །ཕྱོགས་སུ་ལྷ་རྣམས་གནས་པ་དང༌། །མི་རྣམས་བྱང་ཆུབ་རྣམ་སངས་རྒྱས་
རབ་ཏུ་བྱེད་འགྱུར་ཞེས་པ་ནི། །མི་རྣམས་འབྱུང་དང་སྡུད་པའི་ལས། །དེ་ཕྱིར་རྣམས་པད་ཆུ་སྐྱེས་ནི། །ལྷ་ཡི་ཡན་ལག་དམ་པོར་སོན། །དཔའ་བོའི་ཡན་ལག་དཀྲིས་ཆགས་
བྲལ། །འཆི་བཞིན་ས་ཡི་ལུས་ཀྱང་འཁོད། །ཀུན་ནས་གཏོད་དང་ཀུན་ནས་སྡུད། །ཡང་དག་ས་དང་ཕྱོགས་དང་ལྡན། །རྣམ་བཞི་མཉམ་པར་བྱང་ཆུབ་ལྡན། །བྱང་ཆུབ་ཤིང་
དྲུང་བདུད་དཔུང་ལས། །རྣམ་པར་རྒྱལ་བ་ཐོབ་པ་དང༌། །སངས་རྒྱས་གོ་འཕང་འཕོ་མེད་དང༌། །ཀླུ་ཡི་ཤིང་གི་རྩ་བ་རུ། །ཞེ་སྡང་རྩུབ་པོའི་ནགས་རྣམས་ཀྱིས། །རྐང་པ་
སྡོང་བུ་མེ་ཡི་ཆེད། །རྨོངས་མུན་དྲི་མ་སྣང་བྱེད་པ། །ཁྲོ་བོའི་མེ་ནི་འབར་བ་ལ། །མི་གཡོ་རབ་ཏུ་སྦྱིན་པར་བྱེད། །ཕྱག་རྒྱ་རྡོ་རྗེ་ལྟ་བུ་སྒོམ། །གཞལ་བའི་འཁྲི་ཤིང་གཟུགས་
བརྙན་བརྟན། །དམར་པོའི་མེ་ནི་འབར་བ་ནི། །འཇིགས་པའི་ཉི་ལྟར་རྣམ་མཛེས་པ། །ཡན་ལག་སྟོབས་བསྐྱེད་ཕྱག་འཚལ་བསྟོད། །དེ་ནས་བྱང་ཆུབ་སེམས་དཔའ་སེམས་དཔའ་
ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་ཚིགས་སུ་བཅད་པ་འདི་རྣམས་ཀྱིས་མངོན་པར་བསྟོད་ནས་རང་གི་སྟན་ལ་འཁོད་དེ་བྱང་ཆུབ་སེམས་དཔའ་ཆེན་

96-1-5a

པོའི་ཏིང་ངེ་འཛིན་ཀུན་ཏུ་གཟིགས་པ་ཞེས་བྱ་བ་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་སེམས་དཔའ་ཆེན་པོའི་ཞལ་གྱི་སྒོ་
ནས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་དུ་མ་བྱུང་སྟེ་འོད་ཟེར་དེ་རྣམས་ཀྱིས་གངྒཱའི་བྱེ་མ་དང་མཉམ་པའི་སངས་རྒྱས་ཀྱི་ཞིང་རྣམས་ཀུན་ཏུ་སྣང་བར་བྱས་པར་གྱུར་ཏོ། །དམྱལ་
བ་པའི་སེམས་ཅན་ཐམས་ཅད་ཀྱང་སྐད་ཅིག་དེ་དང༌། ཡུད་ཙམ་དེ་ལ་སྡུག་བསྔལ་ཐམས་ཅད་དང་བྲལ་བར་གྱུར་ཏོ། །གང་སངས་རྒྱས་ཀྱི་ཞིང་དེ་རྣམས་སུ་བཅོམ་ལྡན་
འདས་དེ་རྣམས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ། །ལེགས་སོ། །སེམས་དཔའ་ཆེན་པོ་ཆེན་པོ་སྨྲོས་
ཤིག། མཐུ་ཆེན་པོ། སེམས་ཅན་སྡིག་པ་ཅན་ཐམས་ཅད་དཀྱིལ་འཁོར་དུ་དབང་བསྐུར་བ་སྨྲོས་ཤིག །གང་གིས་དེ་ལྟ་བུ་དེ་རྣམས་ཕྱོགས་བཅུ་མཐའ་ཡས་པ་མུ་མེད་པ་
རྣམས་སུ་སངས་རྒྱས་བཅོམ་ལྡན་འདས་བྱང་ཆུབ་སེམས་དཔའ་དང༌། ཉན་ཐོས་ཀྱི་ཚོགས་ཀྱིས་ཡོངས་སུ་བསྐོར་བ་དང་ལྷན་ཅིག་བྱང་ཆུབ་སེམས་དཔའ་སྤྱན་རས་
གཟིགས་དབང་ཕྱུག་ལ་ལེགས་སོ་ཞེས་བྱ་བ་གནང་བ་དང༌། ས་ཆེན་པོ་རི་དང༌། ནགས་དང༌། ཕུག་ཏུ་བཅས་པ་འདི་རབ་ཏུ་གཡོས་སོ། །དེ་ནས་བྱང་ཆུབ་སེམས་དཔའ་

96-1-5b

སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བྱང་ཆུབ་སེམས་དཔའ་ཆེན་པོའི་ཏིང་ངེ་འཛིན་དེ་ལས་བཞེངས་ཏེ་བཅོམ་ལྡན་འདས་མ་འཕགས་མ་སྒྲོལ་མའི་སྔགས་བཤད་
པར་བརྩམས་སོ། །དང་པོར་རེ་ཞིག་བཅོམ་ལྡན་འདས་མའི་དཀྱིལ་འཁོར་གྱི་སློབ་དཔོན་དམ་ཚིག་མཐོང་བས་སློབ་དཔོན་དང་མཚུངས་པའི་རྗེས་སུ་གནང་བ་ཐོབ་ཅིང་དད་པས་
བྱང་ཆུབ་ཏུ་སེམས་བསྐྱེད་པ། སེམས་ཅན་རྣམས་ཀྱི་སྟོབས་དང༌། སྟོབས་མ་ཡིན་པ་ཤེས་པ། སེར་སྣ་མེད་ཅིང་གཡོ་སྒྱུ་མེད་པས་ནག་པོ་མེད་ཅིང་ཧ་ཅང་མི་སྦོམ། ཧ་ཅང་མི་
ཕྲ་བ། དྲི་ངན་པ་མེད་པས་དབང་པོ་མ་ཚང་བ་མ་ཡིན་པ། མཛེས་པ། སྙིང་སྟོབས་དང་ལྡན་པས་སྦྱིན་པ་དང༌། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་
གཏན་དང༌། ཤེས་རབ་དང༌། སྙིང་རྗེ་དང༌། ཡང་དག་པར་ལྡན་པར་གྱུར་པ། སེམས་ཅན་གྱི་དགོངས་པ་དང༌། བསམ་པ་ཤེས་པ་དང༌། སངས་རྒྱས་དང༌། ཆོས་དང༌། དགེ་
འདུན་ལ་མངོན་པར་དང་པ། ཆ་མང་པོ་མངོན་པར་ཤེས་པ། གསལ་ཞིང་གསལ་བར་སྨྲ་བ། དཀྱིལ་འཁོར་བྲི་བའི་ལས་ལ་བྱང་བ། རིག་གསུམ་གང་ཡང་རུང་བའི་རིག་པ་
པ་སོགས་པས་སྔོན་དུ་བསྙེན་པ་བྱས་པ། ཕྱག་དང༌། དཀྱིལ་འཁོར་གྱི་རབ་ཏུ་སྦྱོར་བ་ཤེས་པ། མཆོད་རྟེན་གྱི་ལས་བྱས་པ། ཧ་ཅང་མི་རྒན་བྱིས་པ་དང༌། རིགས་དམའ་

96-1-6a

པར་སྐྱེས་པ་མ་ཡིན་པ། གཞོན་ཞིང་ལང་ཚོ་དང་ལྡན་པ་དང༌། ཚུལ་བཟང་པོའི་སྒྲུབ་པ་པོས་གསང་བའི་དཀྱིལ་འཁོར་བྲི་བར་བྱའོ། །ཞེས་སོ། །དེ་ནས་
འདི་ལྟ་བུའི་སློབ་དཔོན་གྱིས་བཅོམ་ལྡན་འདས་མའི་དཀྱིལ་འཁོར་གྱི་ཆོ་ག་བརྩམ་པར་བྱ་སྟེ། ནུས་མེད་འདུལ་ཉེས་མ་ཡིན་པ། །དཀྱིལ་འཁོར་ཡང་དག་རབ་སྦྱར་བྱ། །རྨོངས་
པའི་སེམས་དང་ཆགས་ཅན་ལ། །དཀྱིལ་འཁོར་བསྟན་པར་ཡང་མི་བྱ། །གང་ཞིག་བསླབ་ལ་ཡུད་ཙམ་ཡང༌། །ལྷག་པར་འགྲོ་བའི་ལུས་ཅན་དེས། །མཐོ་རིས་ཐར་པ་ཡང་
དག་འགྲུབ། །ཡིད་ཀྱི་དབང་ཕྱུག་ཐོབ་པར་འགྱུར། །བྱང་ཆུབ་སེམས་ནི་རྗེས་ཞིག་པའི། །དངོས་གྲུབ་དམིགས་པ་ཉིད་མི་འགྱུར། །བྱང་ཆུབ་རྩ་བར་རིག་ཐོབ་པའི། །སེམས་
དེ་ལས་ནི་ཡང་དག་བརྩམ། །དེ་ནས་དཀྱིལ་འཁོར་སློབ་དཔོན་གྱིས། །སངས་རྒྱས་ཆོས་དང་དགེ་འདུན་ལ། །རབ་ཏུ་དང་བའི་སེམས་ཅན་རྣམས། །བདག་ཉིད་ཁོ་ནར་
རབ་རྟོགས་བྱ། །དེ་ལ་བསྟན་བྱའི་དཀྱིལ་འཁོར་བྲི། །དེ་ནས་དཀྱིལ་འཁོར་སློབ་དཔོན་གྱིས། །སྟོབས་ཀྱིས་སྔོན་འདུལ་སི་ཐའི་ལུས། །ཆོ་འཕྲུལ་གྱི་ནི་ཟླ་ཕྱེད་ལ། །
གྲོང་དང་གྲོང་ཁྱེར་གྲོང་རྡལ་དང༌། །ལྗོངས་རྣམས་སུ་ནི་བྱང་ཤར་གྱི། །ཕྱོགས་ཀྱི་ཆ་རུ་མཆོད་ཡོན་བྱིན། །ས་ཡི་མཐིལ་དུ་དེ་ཇི་ལྟར། །ས་ཕྱོགས་སྔགས་ལ་སྔགས་

96-1-6b

འགྱུར་བ། །སྣུམ་ཞིང་ལྗོན་ཤིང་མེ་ཏོག་བཟང༌། །འབྲས་བུ་ཡང་དག་མང་པོ་ཅན། །རྒྱུན་མི་འཆད་པ་འབབ་པའི་ཕྱོགས། །དཀར་དང་སེར་བའི་ས་གཞི་ལ། །གྱོ་མོ་བོང་བ་གསེག་
མ་བྲལ། །རྔ་བོ་ཆེ་ཡི་སྒྲ་དབྱངས་དང༌། །ལམ་གྱི་བཞི་མདོ་དུར་ཁྲོད་དང༌། །ལྷ་གཞན་ཡོངས་སུ་བཟུང་བ་དང༌། །ཤེས་ཤིང་སྡུག་བསྔལ་རྫོགས་སྤངས་ལ། །གང་དུ་ཀུན་ནས་
རྒྱང་གྲགས་ལྔའི། །ཚད་དུ་ཆུ་ཀླུང་ལྟེང་ཀ་དང༌། །མཚོ་ཕྲན་ཆུ་བོ་རབ་འབབ་པ། །ལྗོན་ཤིང་མཆོད་རྟེན་ལྷ་ཁང་དང༌། །མེ་ཏོག་ཉིད་ནི་དུས་རྒྱུན་ཏུ། །ཤིན་ཏུ་རྒྱ་ཆེན་ཡང་དག་
ལྡན། །ཆོ་འཕྲུལ་ཕྱོགས་ནི་གང་རུང་ལ། །དེ་ནས་བཅོམ་ལྡན་འདས་མ་ཡི། །དཀྱིལ་འཁོར་སློབ་དཔོན་ས་ཕྱོགས་དེར། །ཉི་མ་གུང་ལ་སོང་ནས་ནི། །རལ་པ་གཅིག་མའི་སྙིང་པོ་
ཡི། །མངོན་པར་མཛེས་པའི་ལས་བྱའོ། །ཐོག་མར་རབ་དག་སེམས་ཅན་ཀུན། །བྱམས་དང་སྙིང་རྗེ་དང་ལྡན་པས། །དཀྱིལ་འཁོར་གནས་དེར་ཡིད་ཀྱིས་དམིགས། །དགེ་བའི་
རིག་པ་གདོན་པར་བྱ། །སྒྲོལ་མའི་སྙིང་པོ་དམ་པ་དང༌། །དེ་བཞིན་དབྱངས་ནི་རྗེས་སུ་གདོན། །འདིར་ནི་སངས་རྒྱས་མཆོད་དོན་དུ། །དཀྱིལ་འཁོར་ལུས་ཅན་ཀུན་གྱིས་བྲི། །
ཕྱོགས་ཀྱིས་འགྲོ་བའི་གནས་སུ་གནས། །ཐོག་མར་གཏོར་མ་བྱིན་བྱས་ནས། །དྲི་ཡི་ཡམ་ཤིང་ཡང་དག་ལྡན། །གནས་སུ་གནས་པས་ཀུན་ཟོས་ནས། །གོ་རིམ་བཞིན་

96-1-7a

དུ་སྤྱན་དྲངས་པའི། །དབྱངས་ཀྱིས་ཚིག་འདི་བརྗོད་པར་བྱ། །སློབ་དཔོན་མིང་ནི་ཆེ་གེ་བདག །བཅོམ་ལྡན་འཕགས་མ་སྒྲོལ་མ་ཡི། །དཀྱིལ་
འཁོར་དག་ནི་བྲི་བར་འཚལ། །བདག་དང་སེམས་ཅན་ཀུན་གྱིས་གང༌། །བདག་མཐར་གདུག་པའི་སེམས་མེད་པ། །བསྐྱེད་ཅིང་བཀུར་སྟིར་བྱེད་པ་དང༌། །སངས་རྒྱས་
བསྟན་ལ་རབ་དང་བའི། །སེམས་ཅན་རྣམས་ལ་ཕྱིར་ཞིང་ནི། །མང་དུ་རབ་ཏུ་དད་པའི་ཆེད། །དཀྱིལ་འཁོར་བྲི་བར་བདག་འཚལ་ལོ། །དེ་ལྟར་ལན་གཉིས་ལན་གསུམ་
བརྗོད། །དེ་ནས་སེམས་ཅན་དེ་རྣམས་ནི། །དཀྱིལ་འཁོར་གྱི་ནི་སློབ་དཔོན་གྱི། །མཚན་མོ་མཐོང་བ་སྦྱིན་པར་བྱེད། །དེ་ནས་བྲིས་པའམ་གཞན་དུ་སོང༌། །ཐོ་རངས་རྨི་
ལམ་རྣམ་པར་སྤྱད། །ས་ཡི་ཕྱོགས་དེར་སོང་ནས་ནི། །ཁྲུ་བརྒྱ་ཡི་ནི་ཚད་དུ་ཡང༌། །ཀུན་ནས་གྲུ་བཞི་པ་རུ་བྱ། །ཕྱི་རོལ་དཔག་ཏུ་མེད་པ་ཡི། །དཀོན་མཆོག་གསུམ་གྱི་
ཚད་སོང་ནས། །སཱ་ལ་ཤིང་དང་ཕུབ་མ་དང༌། །ཐལ་བ་སོལ་བ་སོ་ཕག་དང༌། །སྐྲ་དང་སེན་མོ་མཆོད་སྦྱིན་གྱི། །སོ་ཕག་ནག་པོ་ལ་སོགས་གང༌། །གཞན་ཡང་
དཀྱིལ་འཁོར་དགེ་བ་ཡི། །མི་དགེའི་ཟུག་རྔུ་ཐམས་ཅད་ཀུན། །ལྷག་མ་མེད་པར་བསལ་ནས་ནི། །ས་ཡི་གོང་བུ་དེ་ཉིད་དུ། །གཞན་ཡང་ཆུ་ཀླུང་ཆེན་པོ་ཡི། །འགྲམ་

96-1-7b

གཉིས་ས་ནི་སྦྱང་བྱས་ནས། །རབ་ཏུ་བཅུག་སྟེ་ཐོ་བས་བརྡུང༌། །ཙནྡན་ཆུ་ཡིས་ཡང་དག་གཏོར། །དེ་ལྟར་བྱས་ནས་མ་ལྟུང་བའི། །བ་བྱུང་ཙནྡན་ཆུ་བསྲེས་ནས། །ཁྲུ་བརྒྱད་པ་ཡི་
ཕྱོགས་སུ་ནི། །ཕྱི་རོལ་གྱིས་ཀྱང་ཁྲུ་བཅུ་ཡིས། །ཆེད་དུ་ཡོངས་སུ་སྤྱངས་པ་ལ། །གསོ་སྦྱོང་བྱིན་ནས་བྱུག་ཏུ་གཞུག །ཇི་སྲིད་ས་ཡི་ཕྱོགས་དེར་ནི། །ཤིན་ཏུ་འཇམ་ཞིང་ཤིན་ཏུ་
ནི། །ལེགས་པར་རྫོགས་པར་སྐྱེས་ཀྱི་བར། །དེ་ལྟར་ཉི་མ་བདུན་དུ་ནི། །དེ་ནས་ཁྲུ་བཞིའི་ཚད་དུ་ནི། །གྲྭ་བཞི་སེང་ལྡེང་ཕུར་བུ་བརྒྱད། །སོར་མོ་བཅུ་གཉིས་ཚད་དུ་བྱ།།
གཞོན་ནུ་མས་བཀལ་སྲད་བུ་ནི། །ཚོན་སྣ་ལྔ་པ་ལེགས་འཇམ་པ། །ཤིན་ཏུ་སྲ་བ་བཅོམ་ལྡན་མའི། །རྩ་བའི་སྙིང་པོ་ལན་བདུན་གྱིས། །བསྔགས་པས་ཕུར་བུ་ལ་དཀྲིས་
ནས། །བདུན་བྱས་སྲོད་ལ་གདབ་པར་བྱ། །དེ་ནས་དཀྱིལ་འཁོར་སློབ་དཔོན་གྱིས། །གཙང་མའི་གོས་ནི་བགོས་པ་ཡིས། །དཀྱིལ་འཁོར་ས་ཡི་དབུས་དེ་རུ། །རྩ་བ་ནག་པོ་
མེད་པ་ཡི། །བུམ་བླང་དྲི་ཡི་ཆུ་དང་ནི། །མེ་ཏོག་སྒྲོན་མས་བཀང་བ་ལ། །མགྲིན་པར་མེ་ཏོག་ཕྲེང་བར་དཀྲིས། །ཨ་མྲའི་ཡལ་འདབ་ཁ་དགབ་བྱ། །པུས་མོ་དག་ནི་ངེས་བཙུགས་
ནས། །རྩ་བའི་རིག་པ་བདུན་བྱས་ཏེ། །ཡང་ན་ཉི་ཤུ་རྩ་གཅིག་བརྗོད། །དེ་ནས་ཕྱོགས་བཅུར་ཀུན་བལྟས་ནས། །འདི་ནི་བསྒྲག་བྱ་ཆེ་གེ་དག །གནས་འདིར་སངས་རྒྱས་མཆོད་

96-1-8a

པའི་ཕྱིར། །སེམས་ཅན་ཀུན་གྱི་ཏིང་འཛིན་ནི། །བསམ་བྱས་དཀྱིལ་འཁོར་བྲིས་པ་འདིར། །སངས་རྒྱས་ཕན་པར་མཛད་པ་ཀུན། །དཀྱིལ་འཁོར་
དུ་ནི་བྱོན་པར་མཛོད། །ད་ལྟ་འདིར་ནི་བྱོན་ནས་ཀྱང༌། །བདག་གི་མཆོད་ཡོན་བཞེས་སུ་གསོལ། །དེ་དབུས་ཉིད་དུ་བརྟག་བྱ་བ། །གནས་སུ་བྲིས་པའི་བཅོམ་ལྡན་འདས། །སྤྱན་
དྲང་བྱ་ཞིང་ལྷ་རྣམས་ཀྱི། །གནས་མདོར་བསྟན་ནས་བརྗོད་པར་བྱ། །དགའ་ལྡན་དུ་ནི་བྱང་ཆུབ་སེམས། །འཇིག་རྟེན་གཞན་དུ་གང་གནས་པ། །དེ་བཞིན་ཁ་བའི་གནས་སུ་
དང་། །གང་ལྡན་པདྨའི་དབང་ཕྱུག་འབྱུང༌། །ལྕང་ལོ་ཅན་དུ་ནོར་དབང་ཕྱུག །ཏི་སེ་རུ་ནི་བདེ་བྱེད་བཤད། །མཆོད་ཡོན་སྣོད་ནི་བཀང་བ་ཡིས། །དེ་རྣམས་གནས་ནི་རྣམ་
བསམས་བྱ། །དེ་ནས་ཞལ་ནི་སྲུབ་བསྙེན་བཀུར། །དཀྱིལ་འཁོར་ལས་རྣམས་ཐམས་ཅད་ལ། །མིང་དང་གནས་ནི་ཡོངས་ཉམས་ན། །ཕྱིན་ཅི་ལོག་ཏུ་ལྡོག་པར་འགྱུར།།
དེ་ལྟར་ཉི་མ་བདུན་དུ་ནི། །ཉིན་རེ་ཉིན་རེ་ཙནྡན་གྱི། །ཆུ་ཡིས་བྱུག་ཏུ་གཞུག་པར་བྱ། །མཚན་མོའི་ཐུན་ལའང་དེ་བཞིན་བྱ། །ཕར་འདིར་ཡོ་བྱད་ཐམས་ཅད་ནི། །རྣམ་
པར་འབྱོར་པར་འགྱུར་བ་ཡིན། །དེ་ལ་འདི་ནི་བརྗོད་བྱ་སྟེ། །དག་པའི་ཤེལ་དང་མཚུངས་པ་ཡི། །ཕྱེ་མ་རྡོ་རྗེའི་རང་བཞིན་སྐྱེས། །ཛི་པའི་མེ་ཏོག་དང་མཚུངས་པའི། །

96-1-8b

ཕྱེ་མས་དཀྱིལ་འཁོར་ཀུན་ཏུ་བྲི། །པདྨ་རཱ་ག་ཨུཏྤ་ལ། །ཕྱེ་མ་མཐའ་དག་གིས་གདབ་བྱ། །གུར་གུམ་ཆུ་དང་མཚུངས་པ་དང༌། །པུཥྤ་རཱ་ག་ཡི་དཀྱིལ་འཁོར། །ཟར་མའི་མེ་ཏོག་
དང་མཚུངས་ཤིང༌། །དེ་བཞིན་མ་ར་ཀ་ཏས་ཀྱང༌། །དེ་ཙམ་ཁ་དོག་རིན་ཆེན་མ། །ལྕགས་ཀྱང་རུང་སྟེ་མིང་ཅན་ལྔ། །ཡང་ན་དྲིས་བཏགས་ཕྱེ་མས་སམ། །ཇི་ལྟར་སྙེད་པ་
རྣམས་སྤྲུལ་པས། །རབ་བཀུག་རིན་ཆེན་ཕྱེ་མ་ཡིས། །ཡང་དག་པ་ཡིས་དངོས་གྲུབ་འདོད། །ནོར་བུ་མཆིང་བུ་མཚུངས་མིན་གང༌། །པདྨ་རཱ་གས་རྣམ་པ་ཀུན། །དཀྱིལ་
འཁོར་ཡོ་བྱད་ཐམས་ཅད་ཀྱང༌། །སློབ་དཔོན་གྱིས་ནི་གཞོན་ནུ་མའི། །ལག་པས་བྱེད་དུ་གཞུག་པར་བྱ། །བྲམ་ཟེ་རྒྱལ་རིགས་རིགས་སྐྱེས་པ། །བྱང་ཆུབ་སེམས་ནི་བསྐྱེད་པ་
དང་། །མ་ནོར་སྐྱེས་པ་རབ་མཛེས་པ། །དབང་པོ་མ་ཚང་མ་ཡིན་པ། །མདོར་ན་བུད་མེད་མཚན་ཉིད་དང༌། །ཡང་དག་ལྡན་པར་སྐྱེས་པ་ཡིས། །འདི་འདྲའི་གཞོན་ནུ་མ་གཅིག་
གཉིས། །གསུམ་ལ་གསོ་སྦྱོང་སྦྱིན་ནས་ནི། །འོ་མའི་ཟས་ཀྱིས་མངོན་དགའ་བར། །བྱས་ནས་དཀར་པོའི་གོ་བགོས་ཏེ། །དཀྱིལ་འཁོར་ཡོ་བྱད་ཐམས་ཅད་ནི། །བྱེད་
བཞུག་དཀྱིལ་འཁོར་ཡོ་བྱད་ཀུན། །ལེགས་བསགས་སོ་སོར་བརྟགས་པ་ཡིས། །ཆུ་དང་རྣམ་པར་དབེན་པ་དང༌། །དགེ་སློང་འདུལ་བ་བྱས་པ་དང༌། །ཡོངས་སུ་སྦྱང་བ་

96-1-9a

བྱས་པ་དང༌། །གཙང་སྦྲའི་སྤྱོད་པ་སྔོན་འགྲོ་བས། །སློབ་དཔོན་རང་གི་ལྷག་གནས་ཆེད། །ཕྱེ་མ་ཐམས་ཅད་བདུག་པ་དྲི། །གཏོར་མ་དང་ནི་མར་རྣམས་
ནི། །ཆོ་ག་ཅན་གྱིས་བྱེད་དུ་གཞུག །དེ་ནས་སློབ་དཔོན་ཡོ་བྱད་ཀུན། །ཚོགས་ནས་དཀྱིལ་འཁོར་རང་ཉིད་བྲི། །སློབ་མ་ཡོངས་སུ་གཟུང་བར་གྱིས། །དེ་རྣམས་སངས་རྒྱས་ཆོས་
དང་ནི། །དགེ་སློང་དགེ་འདུན་ལ་རབ་དང༌། །ཡན་ལག་ཆ་ཤས་ཀུན་རྫོགས་པ། བདེན་པར་སྨྲ་དང་སྦོམ་པ་མིན། །མཛེས་པ་མཐོང་དང་ཁ་དོག་གཙིགས། །གཟུང་བར་མི་
བྱ་གཅིག་གཉིས་གསུམ། །བཅོ་བརྒྱད་དང་ནི་གཞན་བཅུ་དྲུག །དེ་རྣམས་སྐྱབས་གསུམ་ཡོངས་སུ་འཛིན། །བྱང་ཆུབ་སེམས་ནི་བསྐྱེད་པ་དང༌། །འོ་མའི་སྟོན་མོ་བཟའ་བ་
དང་། །འོ་མའི་ཤིང་ལས་བྱུང་བ་ཡི། །སོ་ཤིང་སོར་མོ་བརྒྱད་ཀྱི་ཚད། །བཅོམ་ལྡན་རྩ་བའི་སྙིང་པོ་ཡིས། །ལན་ནི་ཉི་ཤུ་རྩ་བདུན་དུ། །མངོན་པར་སྔགས་ནས་བ་ཡི་
གཅིན། །རབ་སྦྱར་མཚན་མོའི་ཐུན་མཚམས་སུ། །དཀྱིལ་འཁོར་ས་གཞི་ཕྱི་རོལ་དུ། །ཤར་དུ་མངོན་ཕྱོགས་ཀུ་ཤ་ཡིས། །ཁྲེས་ལ་རིམ་པས་ཉེར་འདུག་ནས། །སྙིང་
བོ་རེ་རེ་ལག་པར་བྱིན། །རྩ་བའི་སྙིང་པོ་ལན་བདུན་བཟླས། །གཙུག་ཏོར་བཅིང་ལའང་བདུན་བཟླས་བྱ། །དེ་ནས་སོ་ཤིང་དེ་རྣམས་ལ། །བྱིན་ནས་རང་རང་སོ་ཤིང་བཟའ།།

96-1-9b

རལ་གཅིག་མ་ཡི་སྙིང་པོ་ཡིས། །ལན་བདུན་སྔགས་པའི་དྲི་ཡི་ཆུས། །སྤྱི་བོར་མངོན་པར་གཏོར་བར་བྱ། །དེ་ནས་དེ་རྣམས་ལ་བརྗོད་བྱ། །བཅོམ་ལྡན་འཕགས་པ་སྤྱན་རས་གཟིགས།།
དབང་ཕྱུག་མཆོག་གི་ཐུགས་རྗེ་ཅན། །ཆེན་པོའི་མཆོག་ནི་སྦྱིན་པ་པོ། །བསྒྲལ་དཀའ་སྒྲོལ་བ་དྲན་པར་གྱིས། །བཅོམ་ལྡན་འདས་མ་སྒྲོལ་མ་ཡང༌། །རིག་པའི་རྒྱལ་མོ་ཆེན་མོ་སྟེ།།
སངས་རྒྱས་བྱང་ཆུབ་སེམས་དཔའ་ཀུན། །བསྐྱེད་པར་བྱེད་མ་དྲན་པར་གྱིས། །དེ་ཡི་འོག་ཏུ་སློབ་དཔོན་གྱིས། །སློབ་མ་དེ་རྣམས་ཀུན་ལ་ནི། །འདོད་ཆགས་བྲལ་དང་ལྡན་པའི་
ཆོས། །བརྟན་པར་བྱས་ནས་དེ་རྣམས་མདུན། །ཤེས་རབ་ཕ་རོལ་ཕྱིན་བཀླག་བྱ། །དེ་ལྟ་བུ་ཡི་ཆོ་ག་ཡིས། །བུད་མེད་རྣམས་ཀྱང་ཡོངས་བཟུང་བྱ། །ལངས་ནས་བུ་མོས་བཀལ་བ་
ཡིས། །སྲད་བུ་ཚོན་སྣ་ལྔ་པ་ནི། །མི་མཉམ་རྒྱུད་དུ་བསྒྲིམ་པ་ལ། །དྲི་ཡི་ཆུ་ཡིས་མངོན་བཀྲུས་ནས། །རེ་རེར་པདྨའི་བགྲང་ཕྲེང་གིས། །བསང་གཏོར་བྱས་ནས་རྩ་བ་ཡི། །སྙིང་པོ་
ལན་གྲངས་ཉེར་གཅིག་ཏུ། །མངོན་སྔགས་དེ་ལ་འདིར་བརྗོད་བྱ། །དཔལ་གྱི་གཞི་ནི་ཡོད་པའི་ཕྱིར། །སངས་རྒྱས་རྣམས་ཀྱི་ཞབས་མཚན་མ། །བྱང་ཆུབ་སེམས་དཔའ་འབྱུང་བ་
སྟེ། །པདྨའི་བགྲང་ཕྲེང་དེ་ཕྱིར་སྔགས། །དེ་ནས་སློབ་དཔོན་རང་ཉིད་ཀྱིས། །སློབ་མ་རྣམས་ལ་ཆ་ཕྲ་མོས། །ལག་པ་ལ་ནི་བཅིང་བར་བྱ། །སློབ་མ་རྣམས་ལ་གང་ཁོ་ན། །དེ་

96-1-10a

ཉིད་སློབ་མ་བདག་ཉིད་བྱ། །དེ་ནས་དཀྱིལ་འཁོར་ལྷག་གནས་པ། །ཤར་དུ་མངོན་ཕྱོགས་བླ་གོས་ནི། །ཕྲག་པ་གཅིག་ཏུ་བྱས་ནས་ནི། །པུས་མོ་གཡས་
པའི་ལྷ་ང་ནི། །ས་ལ་རབ་ཏུ་བཙུགས་བྱས་ཏེ། །རྩ་བའི་ཕྱག་རྒྱ་བཅིང་བ་དང༌། །རྩ་བའི་རིག་པ་བཟླས་པར་བྱ། །སངས་རྒྱས་བྱང་ཆུབ་ཐམས་ཅད་དང༌། །རང་རྒྱལ་འཕགས་པ་
ཉན་ཐོས་དང༌། །ལྷ་ཀླུ་གནོད་སྦྱིན་དྲི་ཟ་དང༌། །ལྷ་མོའི་དྲི་དང་མེ་ཏོག་གི །ཕྲེང་བ་ཡོངས་སུ་འཛིན་པ་ཡིས། །ཀུན་ལ་གསོལ་བ་གདབ་པར་བྱ། །དཀྱིལ་འཁོར་གྱི་ནི་སློབ་དཔོན་
བདག །ཆེ་གེ་མོ་ཞེས་བྱ་བ་ཡིས། །བཅོམ་ལྡན་འཕགས་མ་སྒྲོལ་མ་ཡི། །དཀྱིལ་འཁོར་བྲི་བར་འཚལ་ལགས་ན། །དེ་དག་རང་ཉིད་བྱོན་པར་མཛོད། །སངས་རྒྱས་བཅོམ་
ལྡན་འདས་ཀུན་དང༌། །བྱང་ཆུབ་སེམས་དཔའ་རང་སངས་རྒྱས། །ཉན་ཐོས་ལྷ་ཀླུ་གནོད་སྦྱིན་དང༌། །དྲི་ཟ་ལྷ་མིན་ནམ་མཁའ་ལྡིང༌། །མིའམ་ཅི་དང་ལྟོ་འཕྱེ་ཆེ། །རང་གི་
རིག་པ་སྔགས་ཚོགས་ཀྱིས། །ཡོངས་བསྐོར་སེམས་ཅན་ཐམས་ཅད་ལ། །རྗེས་སུ་བརྩེ་བས་བྱོན་ནས་ཀྱང༌། །བདག་ལ་རྗེས་སུ་གནང་བར་མཛོད། །དེ་ལྟར་ཡང་
གཉིས་ཡང་གསུམ་དུ། །དེ་ནས་དཀྱིལ་འཁོར་སློབ་དཔོན་གྱིས། །རྩ་བའི་རིག་པ་བཟླས་པ་དང༌། །དཀྱིལ་འཁོར་ས་གཞི་ལ་བལྟས་ནས། །དབུས་སུ་མེ་ཏོག་ཕྲེང་བ་

96-1-10b

དོར། །གལ་ཏེ་མེ་ཏོག་ཕྲེང་གཡོ་བྱེད། །དེ་ནས་བྱོན་པར་ཤེས་པར་བྱ། །དེ་ནས་སངས་རྒྱས་བྱང་སེམས་ལ། །དྲི་ཡི་ཆུ་ཡིས་མཆོད་ཡོན་དང༌། །མེ་ཏོག་ཕུལ་ཅིག་དེ་ནས་ནི། །ཁྲུ་
བརྒྱའི་ཕྱི་རོལ་ས་གཞི་ལ། །ཡོངས་སུ་སྦྱང་བ་བྱས་པ་རུ། །ཨ་པཱ་མརྒའི་ཡམ་ཤིང་གིས། །མེ་ནི་རབ་ཏུ་སྦར་བྱས་ནས། །ཤར་དུ་མངོན་ཕྱོགས་ཀུ་ཤ་ཡིས། །རྩ་བའི་སྙིང་པོ་
སྦྲང་རྩི་ཞོ། །མར་གྱི་སྲེག་བླུགས་བརྒྱད་བརྒྱར་དབུལ། །དེ་ནས་སངས་རྒྱས་བྱང་སེམས་དང༌། །ལྷ་རྣམས་ལ་ཡང་མཆོད་ཡོན་དབུལ། །དེ་ནས་དཀྱིལ་འཁོར་ཕྱོགས་བཞི་
རུ། །གསོ་སྦྱོང་ཡོངས་སུ་བླངས་པ་ཡིས། །སྐྱེས་བུ་སྲུང་བའི་ཕྲེང་བ་དང༌། །དབང་པོ་ཚང་བ་བཞག་པར་བྱ། །དེ་ལ་འདིར་ནི་བརྗོད་བྱ་སྟེ། །གང་ཞིག་རྣམ་པ་གཞན་བྱ་བ། །སྐྱོང་
བ་བྲལ་བར་འགྱུར་བ་སྟེ། །དཀྱིལ་འཁོར་དམ་ཚིག་བརྒྱད་རྣམས་ནི། །ཡང་དག་འབྱུང་བར་མི་འགྱུར་རོ། །དེ་ཕྱིར་ཆོ་ག་བྱས་པ་ཡིས། །སློབ་མས་དམ་ཚིག་ཤེས་པར་
འགྱུར། །དེ་ནས་དཀྱིལ་འཁོར་སློབ་དཔོན་གང༌། །རབ་གནས་སློབ་མས་ཐབས་ཅིག་ཏུ། །སོང་ནས་ཀུ་ཤ་བཏིང་བ་ལ། །སངས་རྒྱས་བྱང་ཆུབ་སེམས་དཔའ་ཡི། །ཚོགས་
ཀུན་རྗེས་སུ་དྲན་པ་ཡིས། །གཡས་པའི་གཞོགས་ཀྱིས་ཉལ་བར་བྱ། །དེ་ནས་ཐོ་རངས་སློབ་དཔོན་གྱིས། །གཙང་མ་ཤར་དུ་ཁ་ཕྱོགས་པས། །རྨི་ལམ་རྣམ་པར་དཔྱད་

96-1-11a

པར་བྱ། །དེ་ལ་འདི་ནི་བརྗོད་བྱ་སྟེ། །གང་ཞིག་ཙནྡན་བིལ་བ་སོགས། །ཨུ་དུ་མ་བཱ་ར་སོགས་ནྱ་གྲོ་དྷ། །རྒྱལ་མཚན་ཕྲེང་བས་ཁྱབ་པ་དང༌། །རྨི་ལམ་
རབ་ཏུ་དད་པའང་རུང༌། །ཁ་ཅིག་མེ་ལྕེ་མཛེས་པ་དང༌། །དེ་ལྟར་མཐོང་བ་དེ་དངོས་གྲུབ། །མཆོག་གི་བར་དུའོ་ངང་པ་དང༌། །ཀཱ་རནྜ་བ་ཀྲུང་ཀྲུང་དང༌། །རྨ་བྱ་རོ་ཧ་ཎ་རྣམས་
ནི། །གང་ཞིག་དེ་ལྟ་བུ་མཐོང་འགྱུར། །རྨི་ལམ་བར་མའི་དངོས་གྲུབ་དེ། །མྱུར་བ་ཁོ་ནར་འབྱུང་བར་འགྱུར། །མ་འམ་ར་ཧ་ཎ་ཡང་རུང༌། །དེ་བཞིན་པི་ཝང་ཐོགས་པ་
དང་། །ཀུཎྜ་ལ་སོགས་པ་ཡང་རུང༌། །དེ་བཞིན་ཨ་སོགས་དྷི་མཐོང་ན། །གང་ཡང་རྨི་ལམ་མཐོང་བྱེད་པ། །མི་རྣམས་ཐ་མའི་དངོས་གྲུབ་དེ། །སྒྲོལ་མའི་རྟོག་པར་ངེས་
པར་བསྟན། །གཏུམ་པོ་ཁྱི་ཡི་ལག་པ་རྣམས། །གང་གིས་མཐོང་བར་གྱུར་པ་དང༌། །བོང་བུ་རྔ་མོ་ཤིང་རྟ་སོགས། །མཐོང་དང་རེག་པ་ཉིད་སོགས་སམ། །རྒྱ་སྐྱེགས་
ཏིལ་མར་གྱིས་རེག་པ། །གང་གིས་རྨི་ལམ་དུ་འཇུག་པ། །དེ་ཡི་དངོས་གྲུབ་ངེས་པར་གནས། །དམ་ཚིག་ཙམ་དུ་འབྱུང་བར་འགྱུར། །དེ་ལྟ་བུ་སོགས་ཡོན་ཏན་ལྡན། །རྨི་
ལམ་བློ་ཡིས་རྣམ་དཔྱད་ནས། །དེ་ལྟར་རབ་བློ་གང་ཤེས་ནས། །སློབ་མ་དེ་ལ་རྨི་ལམ་གྱི། །ལུང་དུ་ཡང་ནི་བསྟན་པར་བྱ། །དེ་ནས་དཀྱིལ་འཁོར་སློབ་དཔོན་ནི། །

96-1-11b

གལ་ཏེ་ཁྱིམ་གནས་གྱུར་པའམ། །དགེ་སློང་དགེ་སློང་མ་དང་ནི། །དགེ་བསྙེན་དགེ་བསྙེན་མ་ཡང་རུང༌། །ཆེན་པོ་དེ་རྣམས་གསོ་སྦྱོང་ནི། །བཟུང་སྟེ་ཕྱི་ནས་སློབ་མ་རྣམས། །གསོ་
སྦྱོང་ཡང་དག་གུས་པར་བྱ། །སློབ་མ་རྨི་ལམ་མི་དགེ་བ། །བསྟན་བྱ་སྔོན་དུ་སྦྱིན་སྲེག་བྱ། །དེ་ནས་དཀྱིལ་འཁོར་སློབ་དཔོན་ནི། །སྔ་མ་ཁོ་ནར་ས་དང་ནི། །རས་རིས་མཐར་ནི་
ཨ་ལཱ་ཡ། །ཟངས་ལས་འབྱུང་བ་རབ་ཞུགས་ཏེ། །ཡང་དག་འཇོག་པར་བྱེད་དུ་གཞུག །དེ་ནས་དཀྱིལ་འཁོར་ས་གཞི་ལ། །ཙནྡན་ཆུ་ཡིས་ལེགས་པར་བྱུག །སློབ་མ་ཐམས་
ཅད་གནས་གཅིག་ཏུ། །སྙིང་པོ་བསྲུང་བ་བྱས་ནས་ནི། །དཀྱིལ་འཁོར་ཕྱི་ཡི་གནས་གཅིག་ཏུ། །ཉེར་འདུག་དམ་ཚིག་ཤེས་པ་རྣམས། །ནང་དུ་རབ་ཏུ་གཞུག་པར་བྱ། །དེ་ནས་
ཉི་མ་ནུབ་དུས་སུ། །དཀྱིལ་འཁོར་ཐིག་ནི་གདབ་པར་བྱ། །བུ་མོས་བཀལ་བའི་སྲད་བུ་ནི། །ཚོན་སྣ་ལྔ་པ་རྩ་བ་ཡི། །སྙིང་པོ་ལན་བདུན་སྔགས་བྱས་ཏེ། །དབང་ལྡན་ཕྱོགས་
ནས་བརྩམས་ནས་ནི། །ཕུར་བུ་དེ་རྣམས་སྲད་བུས་བཅིངས། །དེ་དག་ཐམས་ཅད་ཁྲུ་ཡི་ཚད། །གསུམ་བྱས་སྲད་བུས་ཡོངས་དཀྲི་བྱ། །ཕྱི་ནས་ཀུན་ཏུ་དུང་དང་ནི། །རྔ་བོ་ཆེ་
དང་རྫ་རྔ་དང༌། །འཁོར་རྔ་རྣམ་པ་སྣ་ཚོགས་པའི། །འཁར་བ་དང་ནི་ཕེག་རྡོབ་རྣམས། །ཀུན་ནས་འཁྲོལ་བར་བྱེད་དུ་གཞུག །གདུགས་དང་རྒྱལ་མཚན་བ་དན་སོགས། །ཕྱི་

96-1-12a

རོལ་དུ་ནི་དགྲམ་པར་བྱ། །དཀྱིལ་འཁོར་གྲུ་བཞི་སྒོ་བཞི་པ། །ཚོན་སྣ་ལྔ་པའི་ཐིག་སྐུད་ཀྱིས། །ཁྲུ་བརྒྱར་བྱས་ནས་ཐིག་གདབ་བྱ། །དེ་ལམ་དཀྱིལ་
འཁོར་གཉིས་པ་སྟེ། །དེ་ནས་ཁ་དོག་ཐམས་ཅད་པ། །རྩ་བའི་ཕྱག་རྒྱ་བཅིང་ནས་ནི། །རྩ་བའི་རིག་པ་བརྒྱད་བརྒྱར་བཟླས། །དེ་ནས་དཀྱིལ་འཁོར་སློབ་དཔོན་ནི། །སངས་རྒྱས་
བྱང་ཆུབ་སེམས་དཔའ་ཀུན། །རང་སངས་རྒྱས་དང་འཕགས་པ་ཡི། །ཉན་ཐོས་དགེ་འདུན་རྣམས་ལ་ནི། །ཕྱག་བྱས་དཀྱིལ་འཁོར་ཁོར་ཡུག་ཏུ། །རྒྱང་གྲགས་ལྔ་པ་ལྷག་གནས་
ཆེ། །རལ་པ་གཅིག་པའི་སྙིང་པོ་ཡིས། །གདུག་པའི་སེམས་ཅན་ཐམས་ཅད་ཀྱི། །སེམས་ནི་བཅིང་བར་བྱ་བའོ། །དཀྱིལ་འཁོར་ཡང་ནི་ཐམས་ཅད་ཀྱི། །སློབ་དཔོན་གྱི་ནི་
ཡོ་བྱད་རྣམས། །རལ་གཅིག་སྙིང་པོ་ཉིད་ཀྱིས་ནི། །ཐོག་མར་བསྲུང་བ་བྱས་ནས་ནི། །བྱང་ཤར་ཕྱོགས་ནས་བརྩམས་བྱས་ཏེ། །ཚངས་པའི་ཐིག་ནི་གདབ་པར་བྱ། །རྩ་བའི་
རིག་པ་ཟློས་པ་ཉིད། །དཀྱིལ་འཁོར་ཐམས་ཅད་མཁས་པས་བྲིས། །ཡོངས་སུ་བཅད་ཅིང་ལུས་དཀར་བའི། །སློབ་དེ་དེ་བཞིན་གཤེགས་རྣམས་ལ། །ཕྱག་རྒྱ་རིན་ཆེན་
ཕྱེ་མས་སོ། །པདྨའི་རིགས་ལ་ཕྱག་བྱས་ཏེ། །ཕྱེ་མ་སེར་པོས་བཅོམ་ལྡན་མ། །འཕགས་མ་སྒྲོལ་མ་ཕྱག་བྱས་ནས། །ལྗང་གུ་རྣམས་ཀྱིས་ཉན་ཐོས་ཀུན། །རང་སངས་རྒྱས་

96-1-12b

ཀུན་ཕྱག་བྱས་ནས། །ནག་པོས་རྡོ་རྗེའི་རིགས་ལའོ། །དེ་ལྟར་དང་པོས་དཀྱིལ་འཁོར་གྲུ་བཞི་སྒོ་བཞི་པའི་སྙིང་པོར་རོ། །ཕྱི་ནས་གཉིས་ལ་ཁྲུ་གཉིས་ཀྱི་ཚད་དུ་རབ་ཏུ་འཇུག་པར་
བྱེད་པའོ། །གསུམ་པ་མཐོ་གང་བ་དེའི་ཉིས་འགྱུར་རོ། །དེ་ལྟར་ཐམས་ཅད་དུ་རིམ་གྱིས་བྲིས་ནས་ནང་གི་དཀྱིལ་འཁོར་དུ་བྲི་བར་འདོད་པས་སངས་རྒྱས་བཅོམ་ལྡན་འདས་དང༌།
བྱང་ཆུབ་སེམས་དཔའ་དང༌། རང་སངས་རྒྱས་ཐམས་ཅད་དེར་རང་བྱོན་པར་མཛད་དུ་གསོལ། འབྲུ་ཐམས་ཅད་དང༌། རིན་པོ་ཆེ་ཐམས་ཅད་དང༌། སྨན་ཐམས་ཅད་དང༌།
དྲི་དང་། མེ་ཏོག་ཐམས་ཅད་དང༌། ཙནྡན་གྱི་ཆུས་ཡོངས་སུ་བཀང་བ། མཱ་ཥའི་ཡལ་འདབ་ཀྱིས་ཁ་བཀང་པ། དུ་ཀུ་ལའི་རས་དཀར་པོས་མགྲིན་པ་བཅིངས་པ། གསེར་དང༌།
དངུལ་ལས་བྱུང་པ། དཀྱིལ་འཁོར་དེའི་ཡོ་བྱད་ཐམས་ཅད་རས་རིས་གཉིས་པའི་མཐར་མེ་ཏོག་གི་ཕྲེང་བས་དཀྲིས་ནས་རྩ་བའི་རིག་པས་བསྔགས་པ་དེ་རྣམ་པར་རྒྱལ་བའི་
བུམ་པ་ཞེས་བྱ་བ་སྟེ་སྙིང་པོའི་དཀྱིལ་འཁོར་གྱི་དབུས་སུ་བཞག་པར་བྱའོ། །དེ་ལ་འདི་བརྗོད་པར་བྱ་སྟེ། །དམ་ཚིག་དོན་དང་བསོད་ནམས་དོན། །འདོད་དོན་སོ་སོར་དམིགས་
བྱེད་དུ། །སྡོམ་པ་གཟུང་བར་བྱས་གྱུར་ནས། །གང་དུ་གནས་པ་ཐམས་ཅད་ནས། །དཀྱིལ་འཁོར་མཆོག་འདི་བྲི་བར་བྱ། །གཞན་གྱིས་མི་ཐུབ་ཐུགས་རྗེ་ཆེ། །སངས་རྒྱས་

96-1-13a

བྱམས་པ་སྤྱན་མར་བཅས། །འདི་རྣམས་མིང་ནི་ཀུན་དྲང་ནས། །དེ་བཞིན་གཤེགས་པ་བྲི་བར་བྱ། །འཇིག་རྟེན་གསུམ་རྒྱལ་དཀར་མོར་གྲགས།།
དེ་བཞིན་དུ་ནི་ཁྲོ་གཉེར་ཅན། །ཁྲོས་མ་ཞེས་ནི་གྲགས་པ་སྟེ། །འདི་རྣམས་མིང་ནི་ཀུན་དྲན་ནས། །སྤྱན་རས་གཟིགས་ནི་བྲི་བར་བྱ། །རིག་པ་མཆོག་ལས་སླར་འཇིགས་
བྱེད། །རྡོ་རྗེ་སེར་སྐྱ་རྡོ་རྗེ་ནི། །དྲག་པོར་བཞེད་དང་སེངྒེ་དང༌། །དེ་བཞིན་རྡོ་རྗེ་ཁུ་ཚུར་ཉིད། །འདི་རྣམས་མིང་ནི་ཀུན་ནས་ནི། །ཕྱག་ན་རྡོ་རྗེ་ཀུན་ཏུ་བྲི། །དེ་ནས་དཀྱིལ་འཁོར་
སློབ་དཔོན་གྱིས་སྙིང་པོའི་དཀྱིལ་འཁོར་གྱི་དབུས་སུ་ཕྱེ་མ་དཀར་པོ་དང༌། ཡུངས་ཀར་དཀར་པོ་བསྲེས་པས་སངས་རྒྱས་བཅོམ་ལྡན་འདས་རིན་པོ་ཆེའི་སེངྒེའི་གདན་ལ་ཉེ་
བར་བཞུགས་པ། ཆོས་སྟོན་པར་མཛད་བཞིན་པ། འོད་ཀྱི་དཀྱིལ་འཁོར་འོད་ཀུན་ཏུ་འཕྲོ་བ། གཙུག་ཏོར་ནས་འོད་ཟེར་འབྱུང་བཞིན་པའི་བཅོམ་ལྡན་འདས་རྣམ་པ་མཆོག་
ཐམས་ཅད་དང་ལྡན་པ་སྐྱེས་བུ་ཆེན་པོའི་མཚན་གྱིས་བརྒྱན་པ་དང་པོར་བྲིས་ཤིག །བཅོམ་ལྡན་འདས་ཀྱི་སྟེང་གི་གཞོགས་གཉིས་སུ་ཕྱེ་མ་སེར་པོ་དང༌། པདྨ་གེ་སར་
ཕན་ཚུན་བསྲེས་པས་གཙུག་ཏོར་གྱི་རྒྱལ་པོ་རྣམས་ཀུན་ནས་འབར་བའི་ཕྲེང་བས་འཁྲུགས་པ། འཁོར་ལོས་བསྒྱུར་བའི་རྒྱལ་པོ་ཆེན་པོའི་གཟུགས་དང༌། ཆ་བྱད་དང༌།

96-1-13b

དབྱིབས་ཀྱི་རྣམ་པ་ཅན། རབ་ཏུ་དང་བའི་སྐུ་དེ་བཞིན་གཤེགས་པ་ལ་མངོན་པར་ཕྱོགས་པ། ས་བོན་གྱིས་གང་བ་དང༌། འབྲས་བུ་ཕྱག་ན་བསྣམས་པ་ལ། འདི་ལྟ་སྟེ། བཅོམ་
ལྡན་འདས་རྒྱལ་བའི་གཙུག་ཏོར་དང༌། འཁོར་ལོས་བསྒྱུར་བ་དང༌། ཀུན་ནས་འབར་བའི་གཙུག་ཏོར་དང༌། གདུགས་དཀར་པོ་དང༌། གཟི་བརྗིད་ཕུང་པོ་དང༌། ནོར་བུའི་ཕུང་པོ་
དང་། གསེར་གྱི་ཕུང་པོ་དང༌། རྣམ་པར་གྲགས་པའི་ཕུང་པོ་དང༌། ཀུན་ནས་ཕུང་པོ་དང༌། ཉོན་མོངས་པ་དང༌། ཉེ་བའི་ཉོན་མོངས་པའི་ཕུང་པོ་དང༌། མ་ནོར་བ་དེ་བཞིན་ཉིད་
ཀྱི་ཕུང་པོ་དང༌། རྟག་པའི་ཕུང་པོ་དང༌། དངོས་པོ་མེད་པའི་རང་བཞིན་གྱི་ཕུང་པོ་དང༌། ཐམས་ཅད་ཕུང་པོ་དང༌། སྒྲ་དབྱངས་སྙན་པའི་ཕུང་པོ་དང༌། འཇིག་རྟེན་གསུམ་པའི་
ཕུང་པོ་དང༌། མཐའ་ཡས་ཕུང་པོ་དང༌། བསོད་ནམས་ཕུང་པོ་དང༌། ལྷའི་ཕུང་པོ་ཞེས་པ་འདི་རྣམས་གཡས་ཀྱི་གཞོགས་སུ་ཉེ་བར་བཞུགས་པའོ། །གཡོན་དུ། འདི་ལྟ་སྟེ།
བཅོམ་ལྡན་འདས་རྒྱལ་བའི་གཙུག་ཏོར་དང༌། མངོན་པར་འཕགས་པ་དང༌། རྣམ་པར་རྒྱལ་བའི་གཙུག་ཏོར་དང༌། མངོན་པར་མཐོ་བ་དང༌། སའི་འདབ་མ་དང༌། འདབ་མ་
བརྒྱ་པ་དང༌། འདབ་མ་སྟོང་པ་དང༌། འོད་ཟེར་དང༌། འོད་ཟེར་ཆེན་པོ་དང༌། དྲི་མ་མེད་པའི་འོད་ཟེར་དང༌། བཀོད་པའི་འོད་ཟེར་དང༌། དཀར་པོའི་འོད་ཟེར་དང༌། པདྨའི་འོད་

96-1-14a

ཟེར་དང༌། བཀོད་པའི་གཙུག་ཏོར་དང༌། བདུད་བཞི་རྣམ་པར་འདུལ་བའི་གཙུག་ཏོར་དང༌། གཙུག་ཏོར་མངོན་པར་འཕགས་པ་དང༌། བསམ་གྱིས་
མི་ཁྱབ་པའི་གཙུག་ཏོར་ཞེས་པ་འདི་རྣམས་དང༌། དེ་བཞིན་གཤེགས་པའི་ནུས་པ་དང༌། ལུང་བསྟན་པ་ཞེས་གཙུག་ཏོར་གྱི་རྒྱལ་པོ་འདི་རྣམས་གཡོན་གྱི་སྟེང་དུ་བྲི་བར་བྱའོ། །
གཙུག་ཏོར་འཁོར་ལོས་བསྒྱུར་བའི་ཉེ་ལོགས་སུ་ཕྲེང་གཅིག་ལ་བརྟེན་པའི་རིག་པའི་རྒྱལ་མོ་ཆེན་མོ་བརྒྱད་བྲི་སྟེ། བཅོམ་ལྡན་འདས་མ་སྤྱན་མ་དང༌། མཛོད་སྤུ་དང༌། ཟླ་
བ་དང༌། སྙིང་རྗེ་མ་དང༌། བྱམས་པ་མ་དང༌། མི་འཇིགས་མ་དང༌། ལུང་བསྟན་མ་དང༌། དེ་བཞིན་གཤེགས་པའི་ནུས་པ་ཞེས་བྱ་བ་འདི་རྣམས་པདྨའི་གདན་ལ་
གནས་པ། འབར་བའི་ཕྲེང་བའི་འཁྲུགས་པ། རབ་ཏུ་དང་བའི་སྐུ་དེ་བཞིན་གཤེགས་པའི་དྲི་མ་དང༌། དེ་བཞིན་གཤེགས་པའི་འོད་ཀྱི་དྲ་བ་དང༌། དེ་བཞིན་གཤེགས་པའི་ཀུན་
ཏུ་སྣང་བ་དང༌། དེ་བཞིན་གཤེགས་པའི་སྙིང་པོ་དང༌། དེ་བཞིན་གཤེགས་པའི་ཉེ་བའི་སྙིང་པོ་ཞེས་པ་འདི་རྣམས་པདྨའི་གདན་ལ་གནས་པ་འབར་བའི་ཕྲེང་བས་འཁྲུགས་པ། རབ་
ཏུ་དང་བའི་སྐུ་ཅུང་ཟད་དེ་བཞིན་གཤེགས་པ་ལ་ངེས་པར་རྟོག་བཞིན་པ། རང་གི་གཟུགས་ལས་རབ་ཏུ་སྣང་བའི་སྐུ་བྲིའོ། །གཙུག་ཏོར་འཁོར་ལོས་བསྒྱུར་བའི་འོག་ཏུ་དེ་

96-1-14b

བཞིན་གཤེགས་པའི་ཁྲོ་བོ་གཞན་གྱིས་མི་ཐུབ་པ་ཆེན་པོ་ཁྲོ་བོའི་གཟུགས་ཅན་པདྨའི་གདན་ལ་བཞུགས་པ། ཀུན་ནས་འོད་ཀྱི་དཀྱིལ་འཁོར་ཅན། རྩེ་གསུམ་དང༌། ཞགས་པས་
ཕྱག་བྲེལ་པ། ཅུང་ཟད་དེ་བཞིན་གཤེགས་པའི་གཟུགས་བརྙན་ལ་བལྟ་བའོ། །གཞན་དུ་རྒྱལ་བའི་གཙུག་ཏོར་གྱི་ཉེ་ལོགས་སུ་ཕྲེང་གཅིག་ལ་བརྟེན་པའི་རིག་པའི་རྒྱལ་མོ་ཆེན་
མོ་བརྒྱད་ལ། འདི་ལྟ་སྟེ། བཅོམ་ལྡན་འདས་མ་གཞན་གྱི་མི་ཐུབ་མ་དང༌། ཕྱི་ནས་དགེ་སྦྱོང་མ་དང༌། དེ་བཞིན་གཤེགས་པའི་མཛེས་མ་དང༌། སངས་རྒྱས་དཀར་མོ་དང༌།
དེ་བཞིན་གཤེགས་མ་སེམས་མ་དང༌། དེ་བཞིན་གཤེགས་པ་ལྕགས་ཀྱུས་འགུགས་མ་ཞེས་པ་འདི་རྣམས་པདྨའི་གདན་ལ་གནས་པ། འོད་ཀྱི་དཀྱིལ་འཁོར་གྱི་སྐུའོ། །དེ་བཞིན་
གཤེགས་པ་ལ་མངོན་པར་ཕྱོགས་པའོ། །འདི་རྣམས་ཀྱི་སྟེང་དུ་གསང་སྔགས་ཀྱི་རྒྱལ་པོ་བརྒྱད་ལ། འདི་ལྟ་སྟེ། བཅོམ་ལྡན་འདས་དེ་བཞིན་གཤེགས་པའི་མཐའ་དང༌། དེ་བཞིན་
གཤེགས་པའི་ཀུན་ཏུ་སྣང་བ་དང༌། དེ་བཞིན་གཤེགས་པའི་མཁྱེན་པ་དང༌། དེ་བཞིན་གཤེགས་པའི་འཇིག་རྟེན་གསུམ་དང༌། དེ་བཞིན་གཤེགས་པའི་འདུས་པ་དང༌། དེ་བཞིན་
གཤེགས་པའི་སྐུ་དང༌། དེ་བཞིན་གཤེགས་པའི་སྤྲུལ་པ་དང༌། དེ་བཞིན་གཤེགས་པའི་འཇིག་རྟེན་ཞེས་པ་འདི་རྣམས་ཀུན་ནས་འོད་ཀྱི་དཀྱིལ་འཁོར་གྱིས་ཡོངས་སུ་བསྐོར་བ།

96-1-15a

པདྨའི་གདན་ལ་གནས་པ། རབ་ཏུ་དང་བའི་སྐུ། དེ་བཞིན་གཤེགས་པའི་གཟུགས་བརྙན་ལ་ལྟ་བར་གྱུར་པའོ། །རྒྱལ་བའི་གཙུག་ཏོར་གྱི་འོག་ཏུ་
དེ་བཞིན་གཤེགས་པའི་ཡན་ལག་དང་ལྡན་པའི་ཞེས་བྱ་བའི་རིག་པའི་རྒྱལ་པོ་ཀུན་ནས་འོད་པདྨའི་གདན་ལ་གནས་པ། ཕྱག་ན་པདྨ་སྟེ་དེ་རྣམས་ཐམས་ཅད་ལྷའི་གཟུགས་
གཡས་པས་ས་བོན་གྱིས་གང་བ་དང༌། ཕྱག་གཡོན་པས་མཆོག་སྦྱིན་པ། རང་གི་ཆ་བྱད་ཀྱིས་ཀུན་ཏུ་གནས་པར་ཡང་ངོ༌། །གཙུག་ཏོར་གྱི་རྒྱལ་པོའི་སྟེང་དུ་རང་སངས་
རྒྱས་བརྒྱད་ཇི་ལྟར་རིག་པར་བྲི་བར་བྱའོ། །འདི་ལྟ་སྟེ། བཅོམ་ལྡན་འདས་སྙན་གྲགས་ཞེས་བྱ་བའི་རང་སངས་རྒྱས་དང༌། སྟེང་གི་དྲང་སྲོང་དང༌། དྲང་སྲོང་ཆེན་པོ་དང༌།
ལྷའི་དྲང་སྲོང་དང༌། མཱ་ད་ར་དང༌། བརྩེགས་པ་དང༌། ལེགས་པར་བརྩེགས་པ་དང༌། བརྩེགས་པ་ཆེན་པོ་ཞེས་པ་རང་སངས་རྒྱས་བརྒྱད་པོ་འདི་རྣམས་པདྨའི་གདན་ལ་
སྐྱིལ་མོ་ཀྲུང་གིས་ཉེ་བར་འདུག་པ། ཏིང་ངེ་འཛིན་ལ་སྙོམས་པར་ཞུགས་པ། འབར་བའི་ཕྲེང་བས་འཁྲུགས་པ། བླ་གོས་སེར་པོ་ཅན་ནོ། །བཅོམ་ལྡན་འདས་ཀྱི་འོག་
ཏུ་ཡིད་བཞིན་གྱི་ནོར་བུའི་ཕྱག་རྒྱའོ། །གཡོན་དུ་སྣམ་སྦྱར་རོ། །མདུན་གྱི་འོག་ཏུ་ཆོས་ཀྱི་འཁོར་ལོ་རྩིབས་བཅུ་གཉིས་པ། ཀུན་ནས་འབར་བའི་ཕྲེང་བས་འཁྲུགས་

96-1-15b

པ་པདྨའི་འདབ་མ་བརྒྱད་པ་ལ་གནས་པའོ། །དེའི་ཡང་ཉེ་ལོགས་སུ་ཁྲོ་བོའི་རྒྱལ་པོ་སྒྲོལ་མས་ནོན་པ་ཞེས་བྱ་བ། རལ་པའི་ཅོད་པན་འཆང་བ། པདྨའི་གདན་ལ་གནས་པ་དང༌།
བཅོམ་ལྡན་འདས་མ་འཕགས་མ་སྒྲོལ་མའི་བཀའ་ནོད་པར་བྱེད་བཞིན་པའི་འོག་ཏུ་པདྨ་རིགས་མཛེས་མ་ཞེས་བྱ་བའི་རིག་པའི་རྒྱལ་མོ་བྲི་བར་བྱའོ། །པདྨའི་གདན་ལ་ཉེ་བར་
འདུག་པ། རལ་པའི་ཅོད་པན་འཆང་བ། དར་ལ་དང༌། རས་ཀྱི་སྨད་གཡོགས་དང༌། སྟོད་གཡོགས་ཅན། ཐལ་མོ་སྦྱར་བ་བྱས་པ། ཅུང་ཟད་སྒྲོལ་མའི་གཟུགས་ལ་ལྟ་བར་
གྱུར་པ། བཀའ་ནོད་པར་བྱེད་བཞིན་པའོ། །དེའི་གོང་དུ་པདྨ་ཆེན་པོ་ཞེས་བྱ་བའི་ཁྲོ་བོ་མདོག་དམར་པོ། ཀུན་ནས་འབར་བའི་ཕྲེང་བས་འཁྲུགས་པ། པདྨའི་གདན་ལ་ཉེ་བར་
འདུག་པ། བཅོམ་ལྡན་འདས་མ་འཕགས་མ་སྒྲོལ་མའི་བཀའ་ནོད་པར་བྱེད་བཞིན་པའོ། །ཁྲོ་བོའི་རྒྱལ་པོ་དེ་རྣམས་ཐམས་ཅད་ཀུན་ནས་འབར་བ་ཆེན་པོའི་འོད་ཀྱི་དཀྱིལ་
འཁོར་དང་རྣམ་པར་འགྱུར་པའི་གཟུགས་འཆང་བ། དར་དང༌། རས་ཀྱི་སྨད་གཡོགས་ཅན། རྒྱན་ཐམས་ཅད་ཀྱིས་རྣམ་པར་བརྒྱན་པའི་ལུས་སུ་བྱའོ། །སྒྲོལ་མའི་གཡོན་གྱི་
གཞོགས་སུ་བྱང་ཆུབ་སེམས་དཔའ་མཐུ་ཆེན་ཐོབ་སྐུ་མདོག་དཀར་པོ་རལ་བའི་ཅོད་པན་འཆང་བ། རྒྱན་ཐམས་ཅད་ཀྱིས་རྣམ་པར་བརྒྱན་པ། དར་ལའི་སྟོད་གཡོགས་

96-1-16a

ཅན། དར་ལ་དང༌། རས་ཀྱི་སྨད་གཡོགས་དང༌། པདྨའི་གདན་ལ་གནས་པ། བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པའོ། །སྤྱན་རས་
གཟིགས་དབང་ཕྱུག་གི་པདྨའི་འོག་ཏུ་བྱང་ཆུབ་སེམས་དཔའ་དྲི་མ་མེད་པ་འགྲོ་བ་ཞེས་བྱ་བ་བྲི་ཡང་ཀུ་ལྟར་སྔོ་བསངས། ཅུང་ཟད་འཛུམ་པའི་བཞིན་དང༌། པདྨའི་གདན་
ལ་ཉེ་བར་འདུག་པ། རལ་པའི་ཅོད་པན་འཆང་བ། གཡོ་བ་དང་བཅས་པའི་སྨད་གཡོགས་དང༌། དར་ལའི་སྟོད་གཡོགས་འཆང་བ། ཤིན་ཏུ་དང་བའི་སྐུ། འོད་ཟེར་འབར་
བ། བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པའོ། །དྲི་མ་མེད་པ་འགྲོ་བའི་སྟེང་གི་གཡོན་དུ་བཅོམ་ལྡན་འདས་སྤྱན་རས་གཟིགས་དབང་ཕྱུག་དབྱུག་པ་དང༌།
རིལ་བ་སྤྱི་བླུགས་དང༌། བགྲང་ཕྲེང་དང༌། གཡང་གཞི་ནག་པོ་ཅན་དང༌། རབ་ཏུ་དང་བའི་སྐུ་འབར་བའི་ཕྲེང་བས་འཁྲུགས་པ་བྱའོ། །དེའི་འོག་ཏུ་འདོད་པ་ཕུན་ཚོགས་
བྱེད་པ་པདྨའི་གདན་ལ་གནས་པ། སྐུ་དཀར་པོ། པདྨའི་སྡོང་བུས་དཀྲིས་པའི་ལུས་ཅན། ཕྱག་གཡོན་པས་པདྨ་དང༌། གཡས་པས་ཡིད་བཞིན་གྱི་ནོར་བུ་ཕྱག་ཏུ་
བཀོད་པ། འབར་བའི་ཕྲེང་བས་འཁྲུགས་པ། ཅུང་ཟད་འཛུམ་པའི་བཞིན་རས་ཅན། ཕྱག་ན་རྡོ་རྗེའི་གཡས་ཀྱི་སྣམ་བུ་གཅིག་ལ་རིག་པའི་རྒྱལ་པོ་ཆེན་པོ་བྲི་བར་བྱའོ།།

96-1-16b

འདི་ལྟ་སྟེ། བཅོམ་ལྡན་འདས་རིག་པ་མཆོག་དང༌། ཉལ་བ་དང༌། ལེགས་པར་གྲུབ་པར་བྱེད་པ་དང༌། རྡོ་རྗེ་སྡེ་དང༌། དཔུང་བཟང་དང༌། རལ་པ་གྱེན་བརྫེས་དང༌། རིག་པ་བཟང་པོ་
དང་། ལེགས་འགྲུབ་དང༌། སྡེ་བཟང་དང༌། སྟོབས་པོ་ཆེ་དང༌། རྣམ་པར་འཇོམས་པ་དང༌། ཀི་ལཱི་ཀི་ལ་དང༌། མཆོག་དང༌། ལེགས་འདུལ་དང༌། འགྲོ་ལྡིང་བ་དང༌། སྔོན་རབས་
དང་། རིན་ཆེན་ཀེ་ལཱི་དང༌། བྱིས་པའི་ཀེ་ལཱི་དང༌། ལེགས་པར་ཀེ་ལཱི་དང༌། ལེགས་པར་གང་བ་དང༌། གང་བ་ཆེན་པོ་དང༌། ལྷ་མཐར་བྱེད་དང༌། རྡོ་རྗེ་ཆེན་པོ་དང༌། འབར་བ་
ཞེས་པ་ཉི་ཤུ་རྩ་བཞི་པོ་འདི་རྣམས་སྔགས་ཀྱི་རྒྱལ་པོ་ཆེན་པོ་སྟེ་ཀུན་ནས་འབར་བའི་ཕྲེང་བས་འཁྲུགས་པ། རྨ་བྱ་ལ་ཉེ་བར་འདུག་པ། ཨུཏྤ་ལ་ལྟར་སྔོ་བསངས། བཞིན་ཅུང་ཟད་
ཁྲོ་གཉེར་དུ་བྱས་པ། ཕྱག་གཡོན་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བར་བྱེད་བཞིན་པའོ། །འདི་དག་གི་འོག་ཏུ་རིག་པའི་རྒྱལ་མོ་ཆེན་མོ་བྲི་བར་བྱ་སྟེ། འདི་ལྟ་
སྟེ། བཅོམ་ལྡན་འདས་མཱ་མ་ཀཱི་དང༌། རྡོ་རྗེ་ལྕགས་ཀྱུ་མ་དང༌། རྡོ་རྗེ་ལྕགས་སྒྲོག་མ་དང༌། རྡོ་རྗེ་རྒྱལ་མ་དང༌། རྡོ་རྗེ་རྣམ་པར་རྒྱལ་མ་དང༌། དམར་པོ་ལྡན་མ་དང༌། གྲགས་
ལྡན་མ་དང༌། བི་ཤི་ནི་རྡོ་རྗེ་སྤྱན་མ་དང༌། རྡོ་རྗེ་ཁྲོ་གཉེར་མ་དང༌། རྡོ་རྗེ་ཁུ་ཚུར་མ་དང༌། རྡོ་རྗེ་མི་འཇིགས་མ་དང༌། རྡོ་རྗེ་ཕྲེང་བ་མ་དང༌། རྡོ་རྗེ་སྒྲ་ལྡན་མ་དང༌། རྡོ་རྗེ་དགེ་ལེགས་

96-1-17a

མ་དང༌། རྡོ་རྗེ་འཛིན་མ་དང༌། རྡོ་རྗེ་མ་མོ་དང༌། རྡོ་རྗེ་གཞན་གྱིས་མི་ཐུབ་མ་དང༌། རྡོ་རྗེ་གནམ་ལྕགས་མ་དང༌། དུས་ཀྱི་རྡོ་རྗེ་མ་དང༌། རྡོ་རྗེ་གཙུག་
ཕུད་མ་དང༌། རྡོ་རྗེ་བཀའ་བསྒོ་ཆེན་མོ་དང༌། རྡོ་རྗེ་འོད་དང༌། རྒྱལ་བ་ལྡན་མ་དང༌། རྡོ་རྗེ་གཟུགས་ལྡན་མ་དང༌། རྡོ་རྗེ་སྤྱན་མ་ཞེས་པ་ཉི་ཤུ་རྩ་བཞི་པོ་འདི་རྣམས་རྡོ་རྗེའི་
རིགས་ཀྱི་རིག་པའི་རྒྱལ་མོ་ཆེན་མོ་སྟེ་རྨ་བྱ་ལ་ཉེ་བར་འདུག་པ། ཨུཏྤ་ལ་ལྟར་སྔོ་བསངས། ཀུན་ནས་འབར་བའི་ཕྲེང་བས་འཁྲུགས་པ། ཅུང་ཟད་བཞིན་ཁྲོ་གཉེར་དང་
ལྡན་པར་བྱས་པ་དང༌། དར་དང༌། རས་ཀྱི་ཤམ་ཐབས་དང༌། དར་ལའི་སྟོད་གཡོགས་མནབས་པ། གཡོན་པ་རྡོ་རྗེ་དང༌། གཡས་པ་བཅོམ་ལྡན་འདས་ཤཱཀྱ་ཐུབ་
པ་ལ་ཕྱག་འཚལ་བཞིན་པ། ལྷས་བསྟོད་པའི་གཟུགས་འཆང་བའོ། །དེ་རྣམས་དེ་བཞིན་གཤེགས་པའི་གཟུགས་བརྙན་ལ་ལྟ་བར་གྱུར་པ། རང་གི་གཟུགས་དང༌།
ཆ་བྱད་དང༌། དབྱིབས་བཞིན་དུ་བྲི་བར་བྱའོ། །བཅོམ་ལྡན་འདས་ཀྱི་གཡས་ཀྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ།
རལ་པའི་ཅོད་པན་འཆང་བ། འོད་དཔག་མེད་དབུས་སུ་བཞུགས་པ། དར་ལའི་སྟོད་གཡོགས་ཅན། དར་ལ་དང༌། རས་ཀྱི་ཤམ་ཐབས་ཅན། རྒྱན་ཐམས་ཅད་ཀྱིས་

96-1-17b

རྣམ་པར་བརྒྱན་པ། ཕྱག་གཡོན་པས་པདྨའི་ཕྱག་རྒྱ། གཡས་པས་བཅོམ་ལྡན་འདས་ལ་རྔ་ཡབ་གཡོབ་པར་བྱེད་པ། པདྨའི་གདན་ལ་སེམས་དཔའ་ཆེན་པོའི་མཚན་གྱིས་བརྒྱན་
པར་བྱས་པའི་ལུས་ཅན། ཅུང་ཟད་དེ་བཞིན་གཤེགས་པའི་གཟུགས་བརྙན་ལ་ལྟ་བའོ། །བཅོམ་ལྡན་འདས་ཀྱི་གཡོན་དུ་འཕགས་པ་ཕྱག་ན་རྡོ་རྗེ་ཨུཏྤ་ལ་སྔོན་པོའི་འདབ་མའི་ཁ་
དོག་ཅན། པདྨའི་གདན་ལ་རྒྱན་ཐམས་ཅད་ཀྱིས་རྣམ་པར་བརྒྱན་པ། རབ་ཏུ་དང་བའི་སྐུ། དར་དང༌། རས་ཀྱི་ཤམ་ཐབས་ཅན། སྟོད་གཡོགས་དམར་པོ་མནབས་པ།
ཕྱག་གཡས་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པ། ཕྱག་གཡོན་པས་རྔ་ཡབ་ཀྱིས་བྲེལ་བ། འབར་བས་འཁྲུགས་པའི་སྤྱན་ཅུང་ཟད་དེ་བཞིན་གཤེགས་
པའི་གཟུགས་བརྙན་ལ་ལྟ་བར་གྱུར་པའོ། །སྤྱན་རས་གཟིགས་དབང་ཕྱུག་གི་གཡས་སུ་བཅོམ་ལྡན་འདས་མ་སྒྲོལ་མ་ཆེན་པོ་པྲི་ཡང་ཀུ་ལྟར་སྔོ་བསངས་མ། ཀུན་ནས་འབར་
བའི་ཕྲེང་བས་འཁྲུགས་པ། རབ་ཏུ་དང་བའི་སྐུ། པདྨའི་གདན་ལ་གནས་པ། ཅུང་ཟད་འཛུམ་བཞིན་པ། དར་དང༌། རས་ཀྱི་ཤམ་ཐབས་ཅན། སྟོད་གཡོགས་དམར་
པོ་མནབས་པ། ཕྱག་གཡོན་པས་ཨུཏྤ་ལ་ཡོངས་སུ་བཟུང་ནས་གཡས་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པ། ལུས་ཅུང་ཟད་འདུད་པ། ལང་ཚོ་

96-1-18a

དང་པོ་ཅན། ཧ་ཅང་མི་སྦོམ། ཧ་ཅང་མི་ཕྲ་བའི་བཅོམ་ལྡན་འདས་མ་སྒྲོལ་མ་བྲི་བར་བྱའོ། །འཕགས་པ་སྤྱན་རས་གཟིགས་ཀྱི་གཡས་སུ་ཕྲེང་གཅིག་
ལ་བརྟེན་པའི་རིག་པའི་རྒྱལ་པོ་ཆེན་པོ་བཅོ་བརྒྱད་ལ། འདི་ལྟ་སྟེ། བཅོམ་ལྡན་འདས་ཕྱག་མཐའ་ཡས་པ་དང༌། ཕྱག་སྟོང་པ་དང༌། ཕྱག་བརྒྱ་པ་དང༌། ཕྱག་བཅུ་གཉིས་པ་
དང་། ཕྱག་དྲུག་པ་དང༌། ཕྱག་བཞི་པ་དང༌། ཞབས་སྟོང་པ་དང༌། ཞབས་བརྒྱ་པ་དང༌། ཞབས་བཅུ་གཉིས་པ་དང༌། ཞབས་དྲུག་པ་དང༌། ཞབས་བཞི་པ་དང༌། རྟ་མགྲིན་
དང་། དོན་ཡོད་ཞགས་པ་དང༌། འོད་ཟེར་སྟོང་གིས་རྣམ་པར་སྣང་བ་དང༌། མགྲིན་པ་དཀར་པོས་འཇིག་རྟེན་གསུམ་ལས་རྣམ་པར་རྒྱལ་བ་དང༌། མཐའ་ཡས་རྣམ་རྒྱལ་
དང་། རྣམ་རྒྱལ་ཆེན་པོ་དང༌། ལྷའི་མཐའ་དང༌། མཐའ་དཔག་ཏུ་མེད་པ་དང༌། ཡིད་ཀྱི་ཤིང་རྟ་དང༌། མི་འཇིགས་པ་སྦྱིན་པ་ཞེས་པ་རིག་པའི་རྒྱལ་པོ་ཆེན་པོ་འདི་རྣམས་
པདྨའི་རིགས་ཀྱི་གཙོ་བོ་སྲིད་པར་འཇུག་པ་ཉེ་བར་སྤྱོད་པར་བྱེད་པ། ཀུན་ནས་འབར་བའི་ཕྲེང་བས་འཁྲུགས་པ། པདྨའི་ལུས་ཀྱིས་ཉེ་བར་བསྐོར་བའི་ལུས་ཕྱག་ན་པདྨ་
དང་། གཡས་པས་མཆོག་སྦྱིན་པ། ཅུང་ཟད་སྒྲོལ་མ་ལ་ལྟ་བར་གྱུར་པའོ། །བཅོམ་ལྡན་འདས་འཕགས་མ་སྒྲོལ་མའི་ཉེ་ལོགས་སུ་གོས་དཀར་མོ་པདྨའི་གདན་ལ་ཉེ་

96-1-18b

བར་འདུག་པ། རབ་ཏུ་དང་བའི་སྐུ། རལ་པའི་ཅོད་པན་འཆང་བ། དེ་བཞིན་གཤེགས་པའི་གཟུགས་བརྙན་ལ་ལྟ་བར་གྱུར་པ། ཕྱག་ན་པདྨ་རབ་ཏུ་རྒྱས་པ་དང༌། གཡས་པས་བགྲང་
ཕྲེང་བསྣམས་པའོ། །དེའང་གཡས་སུ་ཕྲེང་ཅིག་ལ་བརྟེན་པའི་པདྨའི་རིགས་ཀྱི་ལས་ཀྱི་གཙོ་མོ་བཅུ་བཞི་བྲི་བར་བྱ་བ་ལ། འདི་ལྟ་སྟེ། བཅོམ་ལྡན་འདས་མ་ཁྲོ་གཉེར་ཅན་དང༌།
དཀར་མོ་དང༌། དཀར་མོ་ཆེན་མོ་དང༌། དཔལ་མདུན་མ་དང༌། པདྨ་གོ་བོ་རིག་དང༌། གྲགས་ལྡན་མ་དང༌། སངས་རྒྱས་དཔའ་བའི་ཟླ་བ་མ་དང༌། ལོངས་སྤྱོད་ལྡན་མ་དང༌། བདེ་
ལྡན་མ་དང༌། གྲགས་པ་ལྡན་མ་དང༌། ཤེས་རབ་གོས་ཅན་མ་དང༌། སྟོབས་གཅིག་མ་དང༌། སྟོབས་མང་པོ་དང༌། སྟོབས་བཅུ་མ་དང༌། སངས་རྒྱས་ཀྱི་ཡུམ་དང༌། བྱང་ཆུབ་
ཀྱི་ཡན་ལག་གི་ཡུ་མ་ཞེས་པ་འདི་རྣམས་རིག་པའི་རྒྱལ་མོ་ཆེན་མོ་སྟེ། ཀུན་ནས་འབར་བའི་ཕྲེང་བས་འཁྲུགས་པ། པདྨའི་གདན་ལ་གནས་པ། རྒྱན་ཐམས་ཅད་ཀྱིས་རྣམ་པར་
བརྒྱན་པ། ལྷའི་བུད་མེད་ཀྱི་ཆ་བྱད་འཆང་བ། རབ་ཏུ་དང་བའི་སྐུ། ཅུང་ཟད་སྒྲོལ་མའི་གཟུགས་བརྙན་ལ་ལྟ་བར་གྱུར་པའོ། །པདྨ་བསྣམས་ཤིང་གཡས་པས་མཆོག་སྦྱིན་
པ། རང་གི་གཟུགས་སུ་བྲི་བར་བྱའོ། །སྒྲོལ་མའི་འོག་ཏུ་ཅི་བགྱི་ཞེས་བྱ་བ་བཅོམ་ལྡན་འདས་ལས་འཕགས་མ་སྒྲོལ་མའི་ཁྲོ་བོ་ཆེན་པོ་ཞལ་བཞི་པ། ཕྱག་བཞི་པ་པདྨའི་

96-1-19a

གདན་ལ་གནས་པ། ལུས་བརྟན་པ། ནག་པོ་མཐར་བྱེད་པའི་གཟུགས་ཅན། ཁྲོ་གཉེར་དུ་བྱས་པ། མཆེ་བ་གཙིགས་པ། ཞལ་གཅིག་གིས་དྲག་
ཏུ་བཞད་པས་གདངས་བཞིན་པ། གཉིས་པ་དེ་བཞིན་གཤེགས་པ་ལ་ལྟ་བཞིན་པ། དང་པོས་སྒྲོལ་མ་ལྟ་བའོ། །ཕྱག་དང་པོས་རིན་པོ་ཆེ་མཐོང་བ་འབྱིན་པར་བྱེད་བཞིན་
པ། གཡོན་དང་པོས་ཞགས་པ་བསྣམས་པ། བཅོམ་ལྡན་འདས་མ་སྒྲོལ་མའི་བཀའ་ནོད་པར་བྱེད་བཞིན་པའོ། །དེའི་འང་གཡས་སུ་ཁྲོ་བོ་ཆེན་པོ་སྒྲོལ་མས་ནོན་པ་ཞེས་
བྱ་བ་ལྷ་ཆེན་པོ་ལ་ཉེ་བར་འདུག་པ། པདྨའི་ཆུ་བས་དཀྲིས་པའི་ལུས་ཅན། ཨུཏྤ་ལ་ལྟར་སྔོ་བསངས། བཅོམ་ལྡན་འདས་མ་འཕགས་མ་སྒྲོལ་མའི་བཀའ་ནོད་པར་
བྱེད་བཞིན་པ་བྲི་བར་བྱའོ། །འཇུག་པ་དང༌། དབང་བསྐུར་བའི་ཆོ་ག་ཐམས་ཅད་སྔར་བརྗོད་པ་ཁོ་ནའོ། །རལ་པ་གྱེན་བརྫེས་ཀྱི་རྒྱུད་ཕྱི་མའི་དཀྱིལ་འཁོར་ཆེན་པོའི་ཆོ་
གའོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། རལ་པ་གྱེན་བརྫེས་ཀྱི་རྟོག་པའི་རྒྱལ་པོ་ཆེན་པོར་རང་གི་སྙིང་པོ་སྦྱིན་པར་བགྱིའོ། །གང་གིས་བརྗོད་པ་ཙམ་གྱིས་དེ་བཞིན་གཤེགས་པ་ཐམས་ཅད་ཀྱི་ཏིང་

96-1-19b

ངེ་འཛིན་མངོན་དུ་འགྱུར་རོ། །འཇིགས་པ་དང༌། ཉེ་བར་འཚེ་བ་དང༌། ནད་འགོ་བ་ཐམས་ཅད་རབ་ཏུ་ཞི་བར་བྱེད་དོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། སྤྱན་རས་གཟིགས་དབང་ཕྱུག །ལེགས་སོ། །ཁྱོད་ཀྱིས་སྨྲོས་ཤིག །དེ་ནས་བྱང་ཆུབ་
སེམས་དཔའ་སྤྱན་རས་གཟིགས་དབང་ཕྱུག་གིས་རང་གི་སྙིང་པོའི་དཀྱིལ་འཁོར་འདི་གསུངས་སོ། །དེ་ནས་འདི་ལས་དཀྱིལ་འཁོར་ཆེ། །དམ་པ་ཡང་དག་རབ་འཆད་བྱེད། །
དཀྱིལ་འཁོར་ཆེན་པོའི་རྣམ་པ་རུ། །ཕྱི་ཡི་དཀྱིལ་འཁོར་ཀུན་ཏུ་བྲི། །དེ་ཡི་དབུས་སུ་སྲད་བུ་མཉམ། །གྲུ་བཞི་ཡོངས་སུ་བསྐོར་བར་བྱ། །གཉིས་པར་འཇོམས་པ་པོ་སོང་སྟེ།།
དཀྱིལ་འཁོར་དམ་པ་བྲི་བར་བྱ། །དཀྱིལ་འཁོར་བརྒྱད་ཀྱི་ཚུལ་གྱིས་ནི། །རི་མོ་བཞི་པོ་རྣམས་ཀྱང་ངོ༌། །པདྨ་འདབ་བརྒྱད་བྲི་བར་བྱ། །པདྨ་ཡི་གེ་ཟེའུ་འབྲུ་ལ། །འཇིག་རྟེན་མགོན་
པོ་དགོད་པར་བྱ། །པདྨའི་འདབ་མའི་ཕྲེང་བ་རྣམས། །སངས་རྒྱས་གཟུགས་བརྙན་ཀུན་ཏུ་བྲི། །དེ་རུ་སློབ་དཔོན་རབ་བཞུགས་ནས། །པདྨ་ཆེན་པོའི་ཕྱག་རྒྱ་མཆོག །དཀྱིལ་
འཁོར་གནས་ལ་ཉེར་འདུག་པས། །མཉམ་པར་གཞག་པས་མཉམ་པར་དགོད། །ཇི་ལྟར་ཆུ་ལ་པདྨ་གང༌། །གནས་ཀྱི་ཉེས་པ་མང་པོས་ཀྱང༌། །གོས་པར་མི་འགྱུར་དེ་བཞིན་

96-1-20a

འདིར། །འགྲོ་ལ་ཆགས་པས་ཡང་དག་བྱེད། །ལན་གཅིག་འདི་གསུངས་དཔེར་བརྗོད་ནས། །དེ་ནས་ལྕགས་ཀྱུ་མཆོག་དག་གིས། །ཡང་དག་བཀུག་
ནས་པདྨ་ཆེ། །སྤྱན་རས་གཟིགས་དབང་གྲོལ་བར་འགྱུར། །དེ་ལ་འདི་ནི་པདྨའི་ལྕགས་ཀྱུ་ཆེན་པོའོ། །ཨོཾ་མཧཱ་པདྨོ་ཧཱུཾ་ཛ་ཧྲཱི། །དེ་ནས་བཅོམ་ལྡན་འདས་འཕགས་པ་སྤྱན་
རས་གཟིགས་དབང་ཕྱུག་འོངས་ནས་སློབ་དཔོན་ལ་མཐོང་བ་སྦྱིན་པར་བྱེད་དོ། །ཡང་ན་འོད་ཟེར་གཏོང་བར་བྱེད་དོ། །དེ་ནས་འདི་ཉིད་ཀྱི་ཕྱག་རྒྱས་སློབ་མ་རབ་ཏུ་གཞུག་པར་
བྱ་སྟེ། དར་དཀར་པོས་གོས་དཀར་པོ་དང༌། གཙུག་ཏོར་དཀར་པོས་མགོ་བོ་དཀྲི་བར་བྱའོ། །འདི་ཉིད་འཇིག་རྟེན་དུ་རབ་ཏུ་བརྗོད་ནས་དེ་ནས་སྨྲོས་ཤིག་ཅེས་སོ། །དེ་ནས་པདྨ་ལག་
པ་གཡོན་དུ་བྱིན་ནས་གཡས་པས་ཆུ་སྣོད་བྱིན་ཏེ་འདི་སྐད་ཅེས་བརྗོད་པར་བྱའོ། །སངས་རྒྱས་ཐམས་ཅད་པདྨ་ཆེ། །པདྨའི་དཀྱིལ་འཁོར་དམ་པ་ནི། །འཕགས་པ་སྤྱན་རས་
གཟིགས་དབང་ཕྱུག །དེ་ཉིད་ལྷན་ཅིག་བརྟག་པར་བྱ་ཞེས་སོ། །དེ་ནས་ཕྱག་རྒྱ་ཆེན་པོ་བཅིང་བ་དང༌། ཏིང་ངེ་འཛིན་ཡང་བསླབ་པར་བྱའོ། །དེ་བཞིན་གཤེགས་པའི་པདྨ་
ཞེས་བྱ་བའི་དཀྱིལ་འཁོར་ཆེན་པོའོ། །དེ་ནས་པདྨའི་དཀྱིལ་འཁོར་འབྱུང་སྟེ་དེ་བཞིན་དུ་དཀྱིལ་འཁོར་བྲིས་ནས་དབུས་ཀྱི་ཟེ་འབྲུ་ལ་ཉེ་བར་འདུག་སྟེ་སྟོང་ཕྲག་བརྒྱ་བཟླས་

96-1-20b

པར་བྱའོ། །དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་ནི་པདྨའི་འདབ་མ་རྒྱས་པ་དེ་ལ་ཀུན་ཏུ་གཟིགས་པར་བྱེད་པ་འཕགས་པ་སྤྱན་རས་གཟིགས་དབང་ཕྱུག་ཉིད་ཐོབ་
པར་བྱེད་དོ། །ཞེས་པདྨའི་དཀྱིལ་འཁོར་རོ། །དེ་ནས་དམ་ཚིག་གི་དཀྱིལ་འཁོར་འབྱུང་སྟེ་དེ་བཞིན་ཁོ་ནར་དཀྱིལ་འཁོར་བརྟག་པར་བྱས་ནས་དབུས་སུ་པདྨ་སྟོང་དགོད་དུ་གཞུག་
གོ་།དེ་ནས་པདྨ་སྟོང་པོ་དེ་བཅོམ་ལྡན་འདས་ལ་དབུལ་བར་བྱ་སྟེ་ལན་རེ་ལན་རེ་ཡོངས་སུ་བཟླས་ནས་སོ། །དེ་ནས་སློབ་མ་རབ་ཏུ་བཅུག་ནས་དམ་ཚིག་བརྗོད་པར་བྱའོ། །བུ་དང་
སློབ་མའི་ཆེད་དུ་ཡང༌། །དམ་ཚིག་ཉམས་པར་མི་བྱ་སྟེ། །དམ་ཚིག་བདག་ལ་བརྗོད་པར་བྱ། །གང་ཕྱིར་པདྨའི་རྣམ་པ་ལས། །འདོད་པའི་འདོད་ཆགས་ཐམས་ཅད་དག །
དམ་ཚིག་གི་ནི་དཀྱིལ་འཁོར་རོ། །ལས་ཀྱི་དཀྱིལ་འཁོར་བྲི་བར་བྱ། །མཆོད་པ་རྣམ་པ་བཞི་ཡིས་ནི། །སངས་རྒྱས་ཐམས་ཅད་ཡིད་ཀྱིས་མཆོད། །ལུས་ཀྱིས་སྤྱན་རས་
གཟིགས་མགོན་ལ། །དག་གིས་ཕྱག་ན་རྡོ་རྗེ་ལ། །ལས་ལས་ནམ་མཁའི་སྙིང་པོར་སྐྱེས། །ཇི་ལྟར་སྒྲུབ་ཐབས་ཆོ་གར་འགྱུར། །བཅོམ་ལྡན་འདས་འཕགས་པ་སྤྱན་རས་
གཟིགས་དབང་ཕྱུག་རི་རབ་ལྷུན་པོའི་རིའི་རྩེ་མོར་འཁོད་པ་རང་གི་ཏིང་ངེ་འཛིན་གྱིས་ཀུན་ཏུ་གནས་པའི་སྐུ་ཐམས་ཅད་ནས་དེ་བཞིན་གཤེགས་པའི་སྐུ་བརྒྱད་དོ་ཞེས་སོ། །

96-1-21a

དེ་ནས་དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ་རྟག་ཏུ་ཐམས་ཅད་དག་པའི་ཏིང་ངེ་འཛིན་གྱིས་རྒྱུན་ཏུ་བཟླས་བས་ཇི་སྲིད་འཕགས་པ་སྤྱན་
རས་གཟིགས་དབང་ཕྱུག་མངོན་དུ་གྱུར་པ་དེ་སྲིད་དུ་བཟླས་པར་བྱའོ། །དེ་བཞིན་གཤེགས་པའི་སྐུ་རྣམས་འཕྲོས་ནས་སྒྲུབ་པ་པོའི་པདྨའི་དབུས་སུ་འཁོད་དེ་སླར་ཡང་དེ་
ནས་སངས་རྒྱས་ཀྱི་སྐུ་གཞན་འབྱུང་སྟེ་སྒྲུབ་པ་པོ་ལ་མངོན་པར་དབང་བསྐུར་བ་གནས་ཤིང་བརྟན་པར་འགྱུར་རོ། །དེ་ནས་བདག་གི་དངོས་པོ་ཐམས་ཅད་སྤྱན་རས་གཟིགས་
དབང་ཕྱུག་དང་མཚུངས་པ་སྐད་ཅིག་དེ་ལ་བདེ་བ་དང་ལྡན་པ་དང༌། ཇི་སྲིད་དུ་འཕུར་བར་བྱེད་དོ། །སེམས་ཅན་ཐམས་ཅད་དབང་དུ་འགྱུར་ཞིང་ཚེ་དཔག་ཏུ་མེད་པར་
འགྱུར་རོ་ཞེས་སོ། །དེ་ནས་སྒྲུབ་པ་གཞན་དང༌། ལས་ཆེན་པོ་ཐམས་ཅད་འབྱུང་སྟེ་འབུམ་བཟླས་པས་ལས་ཀྱི་སྒྲིབ་པ་ཐམས་ཅད་རྣམ་པར་དག་པར་འགྱུར་རོ། །འབུམ་
ཕྲག་གཉིས་བཟླས་པས་མཚམས་མེད་པ་ལ་སོགས་པའི་སྡིག་པ་ཐམས་ཅད་ལྷག་མ་མེད་པར་ཟད་པར་འགྱུར་རོ། །འབུམ་ཕྲག་གསུམ་བཟླས་པས་བསོད་ནམས་ཐམས་
ཅད་མངོན་དུ་འགྱུར་རོ། །དེ་ནས་གནོད་སྦྱིན་གྱི་དངོས་གྲུབ་ཐམས་ཅད་དང༌། དེ་བཞིན་གཤེགས་པ་ལ་སོགས་པའི་ཕུན་སུམ་ཚོགས་པ་ཐམས་ཅད་ནི་འབུམ་ཕྲག་སུམ་

96-1-21b

ཅུ་རྩ་ལྔ་བཟླས་པས་ཐམས་ཅད་མཁྱེན་པའི་ཡེ་ཤེས་ཀྱང་མངོན་དུ་འགྱུར་རོ། །དེ་ནས་ཕྱག་རྒྱ་ཆེན་པོ་ནི་མཆོད་རྟེན་སྟོང་ཕྲག་བརྒྱ་བྱས་ནས་མཐར་ཆོ་གས་མཚན་ཐོག་ཐག་ཏུ་
བཟླས་པར་བྱའོ། །དེ་ནས་ཐོ་རངས་དེ་བཞིན་གཤེགས་པ་ཐམས་ཅད་བྱོན་ནས་སྙིང་གར་རབ་ཏུ་འཇུག་པར་བྱེད་དོ། །དེ་ནས་བྱང་ཆུབ་སེམས་དཔའ་སོ་སོར་རྙེད་དོ། །དེ་ནས་ཞལ་
དུ་རབ་ཏུ་འཇུག་པར་བྱེད་དོ། །དེ་ནས་སྤྱན་རས་གཟིགས་དབང་ཕྱུག་སོ་སོར་རྙེད་དོ། །མ་བསྒྲུབས་པར་ཡང་ལས་ཐམས་ཅད་དུ་འགྱུར་རོ། །ཐོག་མར་བརྗོད་པས་གཞན་གྱི་
གྲོང་དང༌། གྲོང་ཁྱེར་སྲུང་བ་དང༌། མཛེས་པར་སྤྱན་དྲངས་པས་ཐམས་ཅད་བྱའོ། །འབེབས་པ་ལ་ཙནྡན་གྱི་བདུག་པས་གདོན་འབེབས་སོ། །ཤི་རཱིཥཱའི་མེ་ཏོག་གིས་སེམས་
ཅན་དབང་དུ་བྱེད་དོ། །དྲི་བཟང་པོའི་མེ་ཏོག་གིས་སེམས་ཅན་ཐམས་ཅད་རེངས་པར་བྱེད་དོ། །ས་དཀར་པོས་བུད་མེད་དོ། །དྲི་ཞིམ་པོའི་མེ་ཏོག་གིས་ཆོམ་རྐུན་རེངས་པའོ། །
ཡུངས་ཀར་དཀར་པོའི་སྦྱིན་སྲེག་གིས་རི་དྭགས་དང༌། བྱ་རེངས་སོ། །ཡུངས་ཀར་དཀར་པོ་གཏོར་བས་མིག་འཕྲུལ་སྟོན་པར་བྱེད་དོ། །རྨ་བྱའི་ནུ་མས་རྨི་ལམ་སྟོན་པར་བྱེད་
དོ། །དུས་གསུམ་དུ་བཟླས་པས་རྨི་ལམ་ངན་པ་འཇོམས་པར་བྱེད་དོ། །ཏིལ་གྱི་སྦྱིན་སྲེག་གིས་སེམས་ཅན་ཐམས་ཅད་རེངས་པར་བྱེད་དོ། །བྱ་གག་གི་གཤོག་པའི་སྦྱིན་

96-1-22a

སྲེག་གིས་རྒྱལ་པོ་དབང་དུ་བྱེད་དོ། །རྒྱལ་པོ་འཁྱིལ་བའི་མེ་ཏོག་གི་སྦྱིན་སྲེག་གིས་འདོད་པ་ཐམས་ཅད་དབང་དུ་བྱེད་དོ། །བཅོམ་ལྡན་འདས་འཕགས་
པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ནས་མཚན་མོ་བརྒྱད་སྨྱུང་བར་གནས་པས་བཟླས་པ་བྱའོ། །དེ་ནས་འདོད་པ་ཐམས་ཅད་ཐོབ་པར་འགྱུར་རོ། །རྒྱལ་པོའི་
བཙུན་མོའི་མཆོག་དབང་དུ་བྱེད་པ་ལ་བུད་མེད་ཀྱི་དབང་པོའི་སྤུའི་སྦྱིན་སྲེག་གིས་སོ། །བུ་མོ་དབང་དུ་བྱེད་པ་ལའང་ངོ༌། །དོན་གཞན་ལའང་སྦྱིན་སྲེག་དང་བཅས་པས་སྤྱན་
རས་གཟིགས་དབང་གི་མདུན་དུ་ཉི་མ་རེ་རེར་དུས་གསུམ་དུ་བཟླས་པ་བྱའོ། །རལ་པ་གྱེན་བརྫེས་ཀྱི་རྒྱུད་ཕྱི་མ་ལས། ཆེན་པོ་ཐམས་ཅད་ཀྱི་རྒྱུ་འཕྲུལ་ལོ།།    །།
དེ་ནས་སེམས་དཔའ་ཆེན་པོས་ཏིང་ངེ་འཛིན་དེ་ཉིད་སྒོམ་བཞིན་དུ་ཁྲོ་བོའི་རྒྱལ་པོ་སྒྲོལ་མས་ནོན་པའི་མཉམ་པར་འཛིན་པའི་གསང་བའི་དཀྱིལ་འཁོར་གསུངས་སོ། །
ཁྲུ་ལྔ་པ་དང་སྒོ་བཞི་དང༌། །སྒོ་ཁྱུད་རྟ་བབས་ངེས་གནས་པ། །ཕྱི་རོལ་པདྨའི་རྣམ་པར་བྱ། །དེ་ནས་ཀུན་ནས་གྲྭ་རྣམས་སུའང༌། །དེ་ནི་ལེགས་པར་བསམས་བྱས་ནས། །
ནང་གི་དཀྱིལ་འཁོར་བྲི་བར་བྱ། །སྔར་བརྗོད་སྙིང་པོ་འདི་ཡིས་ནི། །ཟློས་བཞིན་འདི་ནི་བསྲུང་བ་དང༌། །དཀར་པོ་དམར་པོ་སེར་པོ་དང༌། །ནག་པོ་ལྗང་གུའི་ཚོན་སྣ་

96-1-22b

ལྔའི། །ཕྱེ་མ་འཇམ་པོ་རྣམས་ཀྱིས་ནི། །སྒྲོལ་མའི་རིག་པས་མངོན་སྔགས་པས། །བསྒྲུབ་བྱ་བཅོམ་ལྡན་འདས་ནི་བྱ། །ཁྲོ་བོའི་རྒྱལ་པོ་མདུན་དུ་སྟེ། །གཡོན་དུ་རལ་པ་
གཅིག་མ་བྱ། །གཡས་སུ་འདམ་སྐྱེས་ཕྱི་རོལ་གྱི། །སྒོ་ཁྱུད་སྙིང་པོར་ཇི་རིགས་གྲུབ། །ཡོངས་སུ་འདོད་པས་རྡོ་རིགས་བྱ། །དྲི་ཡི་ཕྱེ་མས་ཡོངས་སུ་བྱ། །རྡོ་རྗེ་ཁུ་ཚུར་སྟོབས་
པོ་ཆེ། །གང་དུ་འཇིག་རྟེན་གསུམ་ཆོ་ག །རྡོ་རྗེ་འཆང་ཆེན་འདོད་པ་ཡིས། །འདས་པས་རྣམ་པར་ཐིམ་པར་འགྱུར། །ཁུ་ཚུར་རྡོ་རྗེ་ཁུ་ཚུར་བཅས། །དེ་ནི་གཡས་ཀྱི་སྒོ་ཁང་
དུ། །སྟོབས་པོ་ཆེ་ནི་རབ་བཞག་ནས། །ཉ་ཡིས་མགྲིན་པར་སྟོབས་པོ་ཆེ། །ནུབ་ཕྱོགས་སུ་ནི་བྱ་བའོ། །གཡས་ཀྱི་ཕྱི་ཡི་སྒོ་ཁང་དུ། །དེ་བཞིན་དབང་ཕྱུག་ཆེན་པོ་བྱ། །དེ་ལ་
མདུང་གི་ཕྱག་རྒྱ་དགོད། །ཇི་འདྲའི་ཨུ་མ་བྲི་བར་བྱ། །ལྷོ་ཡི་གྲྭ་གཉིས་སུ་བྱ་བ། །ཕྱག་རྒྱ་རྣམ་པ་སྣ་ཚོགས་པའོ། །ནུབ་དང་བྱང་གི་གྲྭ་རྣམས་སུ། །ལོག་འདྲེན་ཕྱག་རྒྱ་རྡོ་རྗེ་
འོ། །བྱང་གི་གྲྭ་གཉིས་རྣམས་སུ་ནི། །མཁས་པས་རིགས་ཀྱི་ཕྱག་རྒྱ་བྱ། །ཤར་གྱི་གྲྭ་གཅིག་རྣམས་སུ་ནི། །མ་མོ་ཚོགས་ཀྱི་ཕྱག་རྒྱ་དགོད། །བྷྲྀང་གི་རི་ཊ་ལོག་འདྲེན་
བཅས། །དེ་ནས་ཇི་ལྟར་འབྱོར་པ་ཡི། །ཆོ་གས་ཇི་བཞིན་ལྷ་རྣམས་མཆོད། །ཁྲོ་བོ་སྟོབས་ཆེན་སྒྲོལ་མས་ནོན། །བཟླས་པས་བདག་ཉིད་བསྲུང་བར་བྱ། །ཀ་ར་བཱི་ར་ཏ་

96-1-23a

ལ་ནི། །བླངས་ནས་རང་གནས་སྨྱུང་གནས་པས། །མཁས་པས་བྱང་གི་སྒོ་ཁང་དུ། །གཙང་མ་གང་དུ་རབ་འཇུག་བྱ། །བློ་དང་ལྡན་པས་སྤྱན་དྲང་བྱ། །
ཁྲོ་བོའི་རྒྱལ་པོས་ཐམས་ཅད་ནས། །ཇི་ལྟར་རིག་པའི་ཆོ་ག་ཡིས། །ཚར་བཅད་རྗེས་སུ་འཛིན་པའི་མཆོག །གདོན་དང་ལུས་ཀྱི་ལས་རྣམས་ནི། །དེ་ཉིད་དུ་ནི་ངེས་པར་བྱ། །
ཚར་བཅད་དམ་ཚིག་བདེ་བ་འདྲི། །གདོན་འཕོ་བྱེད་དང་ཟ་བྱེད་དང༌། །གང་ཞིག་ལ་ལ་གསོད་པ་དང༌། །དེ་བཞིན་སྒྲིབ་པ་སྦྱང་བ་དང༌། །སེམས་ཅན་རྣམས་ནི་ཐམས་ཅད་
ཉིད། །སྒྲུབ་ཐབས་བྱ་དང་འཁྲུལ་འཁོར་ནི། །ཇི་འདྲ་བ་ཡི་བྱ་བ་དང༌། །མཁས་པས་ལས་ནི་སྟོང་དག་དང༌། །གདོན་རྣམས་བོད་པར་བྱེད་པ་དང༌། །རང་གི་རིགས་
དང་གཞན་རིགས་ཀྱི། །ཕྱག་རྒྱ་ཉེ་བར་མཚོན་པར་བྱ། །འདི་ཡི་དཀྱིལ་འཁོར་ཐམས་ཅད་ནས། །འབྱུང་པོའི་ཚོགས་ལ་སོགས་པ་ཀུན། །དེ་ནས་གཏོར་མ་བདུག་
པ་སོགས། །རྒྱས་པས་མངོན་པར་མཆོད་བྱར་གྱིས། །དེ་ཡིས་གདོན་མཐོང་དེ་མཆོད་བྱ། །ཕྱིས་ཀྱི་དབང་ལས་དུལ་བ་ཐོབ། །སྐྱེ་བོས་བཏུང་བ་སྦྱིན་སྲེག་ལ། །སོགས་
པ་རྣམ་པར་གཞོམ་པར་བྱ། །ཤི་ཥ་ལཱན་ཙ་ན་བླངས་ནས། །གདོན་ཐོབ་པ་ནི་འཕོ་བར་བྱ། །སྲིན་པོ་རྣམས་ཀྱིས་བྱིན་པའི་མཆུ། །མཐོང་བ་དེ་འདྲའི་མཚོན་རྣམས་

96-1-23b

དང་། །ཤ་ཟ་རྣམས་ལ་རི་བོང་ཅན། །མིག་མི་འཛུམས་པར་འཛག་པ་ཡི། །འཇིགས་པ་མཐོང་ན་སྣ་ཚོགས་པ། །ཀུན་ཏུ་རྣམ་པར་ལྟ་བར་བྱེད། །སྐེམ་བྱེད་གདོན་གྱི་རྣམ་འགྱུར་
གང་། །ནུས་དང་དཔུང་པ་བརྟེན་པ་ཡི། །དགྲ་བོ་རྣམས་ནི་ཐམས་ཅད་དུ། །ལྷ་དང་མཚོན་ཆའི་བྱ་བ་ནི། །པདྨ་བྱེད་དང་རལ་པ་དང༌། །དབྱུག་གུ་བགྲང་ཕྲེང་འཇིགས་པའི་
གནས། །རིལ་བ་སྤྱི་བླུགས་མི་ཐུབ་ཉིད། །ཕྱག་རྒྱ་བྲམ་ཟེ་ཅན་ཞེས་བཤད། །རྩེ་གསུམ་ཀུན་དང་ཟླ་ཕྱེད་དང༌། །རལ་པ་མིག་ལ་སོགས་པ་དང༌། །ཁྱུ་མཆོག་སྒྲ་དང་དྲག་པོ་
དང་། །དབང་ལྡན་རྣམས་ཏེ་བདུན་དུ་གྲགས། །ཤཀྟི་གདེངས་ཀ་བ་དན་དང༌། །ཁྱིམ་བྱ་དེ་བཞིན་རྨ་བྱའི་མཇུག། ཕྱག་རྒྱ་གཞོན་ནུ་མ་ཅན་བཤད། །འཁོར་ལོ་དུང་དང་བེ་
ཅོན་ཉིད། །རལ་གྲི་ཕུབ་ཉིད་ནམ་མཁའ་ལྡིང༌། །མགོ་ཉིད་ཕྱག་རྒྱ་ཁྱབ་འཇུག་བཤད། །ཆེ་བ་སྤྲིན་ནི་ལྷ་ཆེན་པོའི། །བུམ་པ་གཏུན་ཤིང་དེ་བཞིན་དུ། །ངང་པའང་གཡོན་
གཞོགས་ཕྱག་རྒྱ་སྟེ། །ཕྱག་རྒྱ་ལ་ཧི་རི་ཀར་བཤད། །ནམ་གྲུ་རྣམས་དང་གཏོར་ཟན་དང༌། །རྒན་པོ་གཏུམ་པོ་མཐོང་བ་ནི། །ནམ་གྲུ་དཀར་པོ་རྣམས་ཀྱི་རྒྱ། །རང་གི་གཟུགས་
ཉིད་མཐོང་བ་ནི། །མདངས་འཕྲོག་རྣམས་ཀྱིའོ་ལྷུང་བཟེད་དམ། །འདེགས་པར་བྱེད་པ་གྲོལ་བའོ། །དེ་ནས་མཆོག་ཏུ་གསང་བའི་དཀྱིལ་འཁོར་འབྱུང་སྟེ་བྱེད་པ་

96-1-24a

ཐམས་ཅད་དགེ་བ་ལ་ཤིང་གཅིག་གམ་ནི་དུར་ཁྲོད་གམ། ཁང་སྟོང་གཙང་མ་ཚྭ་སྒོ་མེད་པའི་ས་གཞི་མཐོང་ནས་སྒྲུབ་པ་པོ་ཁྲོས་པས་ས་ལ་མ་
ལྷུང་བའི་བ་ལང་གི་ལྕི་བས་དཀྱིལ་འཁོར་ཉེ་བར་བྱུགས་ཏེ་རེ་ཁ་གསུམ་དེར་བྱའོ། །ཀུན་ནས་ཁྲུ་བཞི་པ་ལ་དང་པོར་ཐལ་བའི་རེ་ཁའོ། །གཉིས་པ་རིའི་བཙག་གིས་སོ། །
གསུམ་པ་སོལ་བའི་ཕྱེ་མས་རབ་ཏུ་འབད་པས་བྲི་བར་བྱའོ། །བྱང་ངམ། ནུབ་ཏུའང་སྒོ་གཅིག་བྱེད་དུ་གཞུག་གོ། །སྒོའི་དབུས་སུའང་ལྷ་ཆེན་པོ་ལག་ན་མདུད་ཐོགས་པ་
བྱའོ། །སྣམ་བུའི་ནང་དུ་སངས་རྒྱས་བདེན་པར་རྨད་དུ་བྱུང་བའི་བདག་ཉིད་ཅན་བྱའོ། །སངས་རྒྱས་གཡས་ཀྱི་གཞོགས་སུ་སྒྲོལ་མས་ནོན་པ་རྣམ་པར་དགོད་པར་བྱའོ། །
གཡོན་དུ་དཔའ་མོ་ཆེན་མོ་སྟོབས་མོ་ཆེ་མ་རལ་པ་གཅིག་མ་བཞག་ནས་བདེ་བར་གཤེགས་པའི་སྐུ་རྒྱབ་ཏུ་དགོད་པར་བྱ་བ་ནི་ཀླུའི་རྒྱལ་པོ་མཐའ་ཡས་དང༌། དེ་བཞིན་
དུ་འཇོག་པོ་དང༌། དཔའ་བོ་ཆེན་པོ་སྟོབས་ཀྱི་རྒྱུའང་དགོད་པར་བྱའོ། །དེ་བཞིན་དུ་པདྨ་དང༌། པདྨ་ཆེན་པོ་དང༌། དུང་སྐྱོང་དང༌། རིགས་ལྡན་སྟོབས་པོ་ཆེའི་ནང་དུ་
མངོན་པར་བརྗོད་པའོ། །ལྷ་དེ་རྣམས་ནི་འཁོར་དང་བཅས་པ་སྣམ་བུ་གང་བར་དགོད་པར་བྱའོ། །འདི་ཐམས་ཅད་ནས་མ་མོའི་ཚོགས་རྣམ་པར་མེད་པར་བྱ་སྟེ་དཔལ་

96-1-24b

ལྡན་མ་ནི་སྣམ་བུའོ། །སྒོ་རུ་སྤྲེའུ་དང༌། ར་དང༌། བུམ་རྣམ་ཡང་སྒོའི་སྤྱན་པ་ར་བ་ཡི་ཡང་ངོ༌། །ནག་པོའི་བརྒྱད་པ་ལ་ལྷ་རྣམས་ལྟོ་འཕྱེ་ཆེན་པོ་ལས་མ་འདས་པ་ཡང་དག་
པར་མཆོད་དེ་སྟོང་ཕྲག་བཟླས་པར་བྱའོ། །ཤེས་རབ་ཅན་སྔགས་ཀྱི་རྒྱལ་པོ་གྲུབ་པར་འགྱུར་རོ། །རིམས་དང༌། གདོན་ཐམས་ཅད་ལས་འབྱིན་པ་དང༌། རྩོད་པའང་རྣམ་
པར་འཇོམས་པར་བྱེད་དོ། །རང་གནས་སུ་འཇུག་གོ། དེ་ནས་གསང་སྔགས་འདིའང་རྟག་ཏུ་བཟླས་པའི་གུ་གུལ་གྱི་ཆུ་འམ། ཀུ་ཤས་གཞན་གྱིས་མི་ཐུབ་པ་དང༌། ཞི་བ་
ཅན་དང༌། རྒྱས་པ་ཅན་དང༌། མངོན་པར་མཛེས་པ་ཅན་ཉིད་སྤྱད་པ་ཇི་ལྟར་འདོད་པ་བཞིན་རབ་ཏུ་བྱས་པར་གྲུབ་སྟེ་ཐམས་ཅད་འཇོམས་པ་སྒྲོལ་མས་ནོན་པ་གང་ཡིན་
པ་དོན་གསང་བའི་སྒྲུབ་ཐབས་ཀྱི་དཀྱིལ་འཁོར་རོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་བཙལ་ནས་འདི་སྐད་ཅེས་གསོལ་ཏོ། །བདག་གིས་མངོན་པར་ཤེས་པ་སྟེ་དེ་བཞིན་
གཤེགས་པ་རིན་ཆེན་ཏོག་ལ་མངོན་སུམ་དུ་ཐོས་པ་དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་ཧ་ལ་ཧ་ལ་ཞེས་བྱ་བའི་སྙིང་པོ་རལ་པ་གྱེན་

96-1-25a

བརྫེས་ཀྱི་རྒྱུད་ཕྱི་མར་སེམས་ཅན་གྱི་དོན་གྱི་ཕྱིར་དང༌། སྒྲོལ་མའི་མཐུ་བསྟན་པའི་ཕྱིར་དང༌། ཐབས་ལ་མཁས་པའི་སྙིང་རྗེ་བདག་གིས་བཤད་
པར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། བྱམས་པ་སྨྲོས་ཤིག། ན་མཿསརྦ་ཏ་ཐཱ་ག་ཏེ་བྷྱོ། མཧཱ་པུ་རུ་ཥ་རི་ཥ་བྷེ་བྷྱཿན་མ་ཨཱརྱ་ཨ་བ་ལོ་ཀི་ཏེ་ཤྭ་ར་མཧཱ་
སྠཱ་མ་པྲཱཔྟ་མཻ་ཏྲི་ཡ་མཉྫུ་ཤྲཱི་བཛྲ་པཱ་ཎི་པྲ་བྷྲྀ་ཏི་བྷྱོ་མཧཱ་ས་ཏྭེ་བྷྱཿ། དེ་རྣམས་ལ་ཕྱག་བྱས་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ཁྱོད་ཀྱི་སྙིང་པོ་
འདོད་པ་ཐམས་ཅད་རབ་ཏུ་སྒྲུབ་པར་བྱེད་པ་སེམས་ཅན་ཐམས་ཅད་ཀྱིས་མི་ཚུགས་པ་སྲིད་པའི་ལམ་རྣམ་པར་འཇོམས་པར་བྱེད་པ་བརྗོད་པར་བགྱིའོ། །སཏྱ་ཐེ་དཾ། ཧེ་
བོ་དྷི་སཏྭཱ། མཧཱ་སཏྭ། ཧེ་ཧ་ལེ། ཨཱརྱ་ཨ་བ་ལོ་ཀི་ཏེ་ཤྭ་ར། པ་ར་མ་མེ་ཏྲི་ཙིཏྟ་ཧི་ཏ་ཙིཏྟ་ཀཱ་རུ་ཎི་ཀཱ་མཱཾ། ག་མ་བི་ཡ་ཏི། མཧཱ་བི་ཡ་ཏི། དྷུ་རུ་དྷུ་རུ། དྷུ་རུ་ཙ་ལེནྟྲ། བ་ལ་
ནམ་སྟེ་སྟུ། སརྦ་སཏྭ། བྷཱ་ཡ་པྲ་ཏ། ཧ་རི་ཧ་རི་ཧ་རི་བཱ་ཧནོ་རྦྦ་པ། བྷ་བཱན་ཁ། ཏུ་རུ་ཏུ་རུ། གྷུ་རུ་གྷུ་རུ། སུ་རུ་སུ་རུ། སུ་པྲ་ཤཱ་སི། པཱ་མ་ལ་མཱུརྟི། ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། ཀྲྀཥྞཱ་ཛི་ན། ཛ་ཊཱ་མུ་ཀུ་ཊཱ་བ་ལ་མུ་ཏྲཱ་ལ་མ་ལ། བ་ལ་མ་ལ་མ་ལ། ཀ་ལ་ཀ་ལ། ན་ལ། ཧ་ལ་ཧ་ལ། ཧུ་ལུ་ཧུ་ལུ། ཧེ་བོ་དྷི་སཏྭཱ། པྲི་ཡ་བོ་དྷི་སཏྭཱ། མཧཱ་བོ་

96-1-25b

དྷི་སཏྭཱ། ན་མ་ཏེ་རུ། ཀུ་རུ་ཀུ་རུ། ཧྲྀ་ད་ཡཾ། མ་ནུ་སྨ་ར། ཨི་དཾ་ཙ་མེ། ཀཱརྱཾ་ཀུ་རུ་སྭཱཧཱ། འདི་ནི་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་
དཔའ་སེམས་དཔའ་ཆེན་པོ་ཧ་ལ་ཧ་ལ་ཞེས་བྱ་བའི་སྙིང་པོ་སྟེ། ཉི་མ་སོ་སོར་ཐོ་རངས་ལངས་ནས་བཅོམ་ལྡན་འདས་ཀྱི་དཀྱིལ་འཁོར་བྱས་ཏེ་དྲི་དང༌། མེ་ཏོག་ལ་སོགས་པ་མངོན་
པར་བཀྲམ་ནས་དེ་ནས་ལན་བཅུ་གསུམ་བརྗོད་པར་བྱའོ། །དེ་ནས་ནད་ཐམས་ཅད་ཉེ་བར་ཞི་བར་བྱེད་དོ། །ཟླ་བ་དྲུག་ཁོ་ནར་བྱས་པས་ཇི་ལྟར་འདོད་པ་བཞིན་དུ་ཡིད་ཀྱི་ཤིང་
རྟ་ཡོངས་སུ་རྫོགས་པར་བྱེད་དོ། །དེ་བཞིན་དུ་བཅོམ་ལྡན་འདས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་སྨྲས་པ། གལ་ཏེ་མཚམས་མེད་པ་བྱས་པས་ཀྱང་
མ་གྲུབ་པ་ན་དེའི་ཚེ་ང་མཚམས་མེད་པ་བྱས་པ་དང༌། བདག་ཉིད་དེ་བཞིན་གཤེགས་པ་ཐམས་ཅད་བསླུས་པར་གྱུར་ཅིག་ཅེས་སོ། །དེ་ནས་བཅོམ་ལྡན་འདས་བྱང་ཆུབ་སེམས་
དཔའ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་ཕྱག་བཙལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་རྗེས་སུ་སྐྱེས་པ། བཅོམ་ལྡན་འདས་མའི་
རྟོག་པ་ཆེན་པོའི་རྒྱུད་ཕྱི་མར་འཇིགས་པ་ཐམས་ཅད་ཀྱི་རིག་པ། སྲིང་མོ་བཞི་གོང་ནས་གོང་དུ་རབ་ཏུ་འཇུག་བཞིན་པ། སངས་རྒྱས་བཅོམ་ལྡན་འདས་རྣམས་ཀྱི་རྣམ་པར་

96-1-26a

གཟིགས་པར་གྱུར་པ། རྟོག་པ་བཞིར་སྐྱེས་པ། ཐུང་ངུའི་གཟུགས་ཅན། ནམ་མཁའ་ལ་འགྲོ་བ། ས་འོག་དང༌། མི་སྣང་བ་དང༌། རོ་ལངས་དང༌།
འཐབ་རྩོད་དང༌། རྐང་པས་རབ་ཏུ་བགྲོད་པ་དང༌། རྒྱས་པ་ཅན་དང༌། མངོན་སྤྱོད་ཅན་དང༌། དབང་དུ་བྱེད་པ་དང༌། སྐལ་པ་བཟང་པོ་ཉིད་རབ་ཏུ་སྦྱིན་པ་པོ་ཚངས་པ་དང༌།
ཁྱབ་འཇུག་དང༌། དབང་ཕྱུག་ཆེན་པོ་ལ་སོགས་པ་རྣམས་ཀྱིས་གསུངས་པ་ལས་བཟློག་པ། རང་བཞིན་གྱི་མཚན་ཉིད་ཅན་གྱིས་ལྷག་པའི་ཆ་ཁྱིམ་དུ་སྐྱེས་པ་ཀུན་ཏུ་
སྟོན་པར་བྱེད་པ། སངས་རྒྱས་དང༌། བྱང་ཆུབ་སེམས་དཔའི་མཁྱེན་པའི་མཐུའི་དོན་གྱིས་ཆེད་སྟོང་ཕྲག་པས་ཀྱང་སྟོང་ཕྲག་བརྒྱ་པོ་དེས་ཀྱང་ལན་གཅིག་གཞོམ་པ་
ཙམ་དང༌། དཔེ་ཙམ་དུ་བྱང་ཆུབ་སེམས་དཔའི་ཡུལ་འཇིག་རྟེན་དུ་མའི་འབྱུང་གནས་རང་བཞིན་དུ་གནས་པ་ལ་ལྟོས་ནས་རལ་པ་གྱེན་བརྫེས་ཀྱི་རྒྱུད་ཕྱི་མར་བཅོམ་ལྡན་
འདས་མ་འཕགས་མ་སྒྲོལ་མའི་རྗེས་སུ་སྒྲུབ་པ་འདི་རྣམས་གསུངས་པ་ནི། བཅོམ་ལྡན་འདས། ཡིད་དབང་དུ་གྱུར་པ་དངོས་གྲུབ་རབ་ཏུ་སྩོལ་བར་མཛད་པར་གྱུར་ཏོ། །
ཏདྱ་ཐཱ། ན་མོ་ཨ་མི་ཏཱ་བྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། ཨོཾ་ཛ་ཡེ་སྭཱཧཱ། རྒྱལ་མ་ཞེས་བྱ་བའོ། །ཏདྱ་ཐཱ། ན་མོ་ཨ་མི་ཏཱ་བྷཱ་ཡ། ན་མ་ཨཱརྱ་ཨ་

96-1-26b

བ་ལོ་ཀི་ཏེ་ཤྭ་རཱ་ཡ། ཨོཾ་བི་ཛ་ཡ་སྭཱཧཱ། རྣམ་པར་རྒྱལ་བ་ཞེས་བྱ་བའོ། །ཏདྱ་ཐཱ། ན་མོ་ཨ་མི་ཏཱ་བྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོཾ་ཨ་ཛི་ཏེ་སྭཱཧཱ། མི་ཐུབ་མ་ཞེས་
བྱ་བའོ། །ན་མོ་ཨ་མི་ཏཱ་བྷཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོཾ་ཨ་པ་ར་ཛི་ཏེ་སྭཱཧཱ། གཞན་གྱིས་མི་ཐུབ་མ་ཞེས་བྱ་བའོ་ཞེས་པ་དེ་ལྟ་བུ་སྲིང་མོ་བཞིའོ། །ལྔ་པ་མིང་པོ་ནི།
ན་མོ་ཨ་མི་ཏཱ་བྷཱ་ཡ། ཏདྱ་ཐཱ། ཨ་ཧ་ཏེ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོཾ་ཀི་ནི་ཀི་ནི་སརྦ་ཏ་ཐཱ་ག་ཏཱ་ཨུཏྦྷ་པ་ཤཱནྟེ། བ་ར་དེ། ཨུཏྟ་མ་ཏ་ཐཱ་ག་ཏཱ་ཨུཏྦྷ་བ་ཧཱུཾ་ཕཊ་སྭཱཧཱ།
མིང་པོ་གཏུམ་བུ་རུ་ཞེས་པའོ། །སྔགས་ཀྱི་རྒྱལ་པོ་ཡོངས་སུ་བསྒྲགས། །མདོར་ན་ང་རྒྱལ་ཅན་རློམ་པ། །ཕྱི་མའི་རྒྱུད་ཀྱི་ལས་རྣམས་ནི། །ཇི་ལྟ་ཇི་ལྟར་རབ་སྦྱར་བ། །དེ་
ལྟ་དེ་ལྟར་སྒྲུབ་པར་བྱེད། །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་རང་གི་རྫུ་འཕྲུལ་ཡང་དག་པར་བསྟན་པར་འདོད་པས། སྟན་ལས་ལངས་ནས་བཅོམ་ལྡན་འདས་
ཤཱཀྱ་ཐུབ་པ་ལ་ལན་གསུམ་བསྐོར་བ་བྱས་ཏེ་རང་གི་རྡོ་རྗེ་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་
བཞེངས་ཏེ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ། བདག་ཀྱང་རྟོག་པའི་རྒྱལ་པོ་རྒྱུད་ཕྱི་མ་འདིར་

96-1-27a

བཅོམ་ལྡན་འདས་མ་འཕགས་མ་སྒྲོལ་མའི་མཐུ་ཀུན་ཏུ་བསྟན་པའི་དོན་དུ་འཇིག་རྟེན་པ་ཐམས་ཅད་ཀྱི་མཆོད་རྟེན་རྣམས་ཀྱིས་བཅོམ་ལྡན་འདས་
མ་འཕགས་མ་སྒྲོལ་མའི་རྗེས་སུ་སྤྱོད་པ་སྦྱིན་པར་བགྱིའོ། །དེ་ལ་རྗེས་སུ་ཡི་རང་བའི་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱི་མའི་དུས་ཀྱི་ཚེ་མཆོག་གི་གྲུབ་པ་དང༌།
མཆོག་གི་ལས་བྱེད་པ་ཚུལ་ཁྲིམས་འཆལ་པ་རྣམས་ཀྱང་ཁྱད་པར་དུ་འགྲུབ་པར་འགྱུར་རོ། །འཕགས་མ་སྒྲོལ་མའི་རྗེས་སུ་སྤྱོད་པ་པོས་གང་རྟུལ་བ་ལས་བྱུང་བ་འདི་
རྣམས་རིགས་དང༌། ཕ་རོལ་གནོན་པར་བྱེད་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་
དཔའ་ཕྱག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཕྱག་ན་རྡོ་རྗེ། གསུངས་ཤིག་དེ་ནས་ཕྱག་ན་རྡོ་རྗེས་སླར་ཡང་ཏིང་ངེ་འཛིན་ལ་སྙོམས་པར་ཞུགས་སོ། །ཕྱག་ན་རྡོ་རྗེ་སྙོམས་
པར་ཞུགས་པ་དེ་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཀུན་ཏུ་སྣང་བར་བྱས་སོ། །དེ་ནས་ཕྱག་ན་རྡོ་རྗེས་ཕྱག་གི་སོར་མོ་རབ་ཏུ་བརྐྱང་སྟེ་རྡོ་རྗེ་
རབ་ཏུ་འཇོམས་པ་ཞེས་བྱ་བ་དང༌། རྡོ་རྗེ་ཁུ་ཚུར་དང༌། རྡོ་རྗེ་དམར་པོ་དང༌། རྡོ་རྗེ་མཐར་ཕྱིན་དང༌། རྡོ་རྗེ་ནག་པོ་སྟེ་གཡོན་པའི་ཕྱོགས་ལས་བྱུང་བ་འདི་རྣམས་བཅོམ་

96-1-27b

ལྡན་འདས་རྡོ་རྗེ་གཞོན་ནུའི་སྤུན་རྣམས་སོ། །དེ་ནས་དེ་རྣམས་བཅོམ་ལྡན་འདས་ལ་ཕྱག་འཚལ་བར་བྱེད་པར་གྱུར་ཏོ། །བྱང་ཆུབ་སེམས་དཔའ་ཕྱག་ན་རྡོ་རྗེ་དང༌། སྤྱན་རས་
གཟིགས་དབང་ཕྱུག་ལའང་ངོ༌། །དེ་ནས་བཅོམ་ལྡན་འདས་ཀྱིས་གཞོན་ནུའི་སྤུན་ལྔ་པོ་རྣམས་ལ་ལེགས་སོ་ཞེས་བཀའ་སྩལ་ཏེ་སེམས་ཅན་རྣམས་ཀྱི་བསོད་ནམས་འབྱུང་བར་
འགྱུར་བ་དང༌། དངོས་གྲུབ་སྦྱིན་པར་བྱེད་པ་སྒྲོལ་མའི་རྟོག་པར་དོན་ཆེན་པོ་སྦྱིན་པ་ཕྱག་ན་རྡོ་རྗེའི་རིགས་ལས་བྱུང་བ་པདྨའི་ཕྱག་ལ་མངའ་བདག་ཏུ་གྱུར་པའོ། །དེ་ནས་ཕྱག་ན་རྡོ་
རྗེས་དཀྱིལ་འཁོར་གསུངས་པར་གྱུར་ཏོ། །གཅིག་གཉིས་གསུམ་བཞི་ལྔ་དང་ནི། །ཇི་སྲིད་ཁྲུ་ནི་བརྒྱད་ཀྱི་བར། །ནོར་འདོད་པ་ཡིས་ཁྲུ་གཅིག་སྟེ། །བུ་འདོད་པ་ཡིས་ཁྲུ་གཉིས་
སོ། །དགྲ་ཉམས་བྱེད་པས་ཁྲུ་གསུམ་མོ། །བཟླས་པ་ཉིད་ཀྱིས་ཁྲུ་བཞིའོ། །ལྔ་པ་དངོས་གྲུབ་ཐམས་ཅད་ལ། །བརྒྱད་པ་མཁའ་ལ་འགྲོ་བ་ཡིས། །ས་འོག་དོན་དང་འབབ་ཆུ་དང༌། །
རྒྱ་མཚོ་དང་ནི་དངོས་གྲུབ་གནས། །ཁྱིམ་དུའང་རུང་སྟེ་གཙང་མ་ཡི། །གཞན་དུ་གཡོགས་པར་བྱས་པ་དང༌། །ལས་ལ་ཤིས་པ་གང་རུང་གིས། །ཐིག་གིས་དཀྱིལ་འཁོར་ཐིག་
གདབ་བྱ། །གྲུ་བཞི་པ་ལ་གྲྭ་བཞི་པ། །སྒོ་བཞི་རྟ་བབས་རྒྱན་གྱིས་བརྒྱན། །དཀྱིལ་འཁོར་ཆེ་གསུམ་བྱས་པ་ཡིས། །སྟེང་གི་ཆ་རུ་བཅོམ་ལྡན་འདས། །སངས་རྒྱས་པདྨའི་

96-1-28a

གདན་གནས་པ། །ཆོས་སྟོན་པར་ནི་མཛད་བཞིན་པ། །གཡས་སུ་སྤྱན་རས་གཟིགས་དབང་ཕྱུག །ཚངས་པའི་དབྱུག་པ་སྤྱི་བླུགས་ཕྱག། གཡོན་དུ་
འཕགས་པ་ཕྱག་རྡོ་རྗེ། །རྡོ་རྗེའི་ཕྱག་གམ་དེ་གཞོགས་སུ། །ཁྱབ་འཇུག་དུང་དང་འཁོར་ལོ་སྟེ། །བེ་ཅོན་ཕྱག་ན་འཁོར་ལོའོ། །དབུས་ཀྱི་ཆ་རུ་གྲུ་ལ་ཞོན། །གྲུ་ཡི་སྲོག་ཤིང་
སྒྲེང་བའོ། །དང་པོར་རྡོ་རྗེ་རབ་འཇོམས་དང༌། །སྒྱུ་འཕྲུལ་དང་ནི་ཏུམ་བུ་རུ། །གཉིས་པར་རྡོ་རྗེ་ཁུ་ཚུར་དང༌། །རྒྱལ་མར་བཅས་པའོ་གསུམ་པ་རུ། །ལུས་དམར་དང་ནི་
རྣམ་རྒྱལ་བཅས། །བཞི་པར་རྡོ་རྗེ་བསགས་མཐའ་དང༌། །མི་ཐུབ་མར་བཅས་ལྔ་པ་རུ། །ལྟོ་ནག་གཞན་མི་ཐུབ་དང་བཅས། །ལྗང་གུ་དཀར་པོ་དམར་པོ་དང༌། །སེར་པོ་
ནག་པོ་གོ་རིམས་བཞིན། །ལྷ་རྣམས་དགོད་པར་བྱས་ནས་ནི། །དཀར་པོའི་གོས་དང་དཀར་པོའི་རྒྱན། །བེ་ཅོན་རྡོ་རྗེ་གཏུན་ཤིང་དང༌། །གཞུ་དང་རལ་གྲི་མཚོན་ཆའི་
ཕྱག། དབུས་སུ་ཟླ་ཉི་པདྨ་ལ། །ལྷ་རྣམས་མངོན་སུམ་དགོད་པར་བྱ། །གྲུ་ཡི་འོག་ཏུ་མེ་དང་ནི། །ཆུ་ཡི་གཏེར་ནི་གནས་པར་བྱ། །དུང་དང་ཉ་དང་ཆུ་སྲིན་གྱིས། །རྣམ་པར་
བརྒྱན་པའི་ཤར་དང་ལྷོ། །ནུབ་དང་བྱང་དུ་དབང་པོ་དང༌། །གཤིན་རྗེ་ཆུ་ལྷ་ལུས་ངན་རྣམས། །བཞོན་པ་བཅས་ཤིང་ཕྱག་རྒྱར་བཅས། །ལེགས་པར་དཀྲིས་པའི་བུམ་པ་ནི། །

96-1-28b

དྲི་ཡི་ཆུ་ཡིས་ཡོངས་སུ་བཀང༌། །ཡལ་འདབ་ཀྱིས་ནི་ཉེ་བར་མཛེས། །གྲྭ་རྣམས་སུ་ནི་དགོད་པར་བྱ། །འདིར་ནི་བུམ་པ་ལྔ་པ་ནི། །རིན་ཆེན་གྱིས་བརྒྱན་འཇམ་པ་ཡི། །གོས་ཀྱིས་
མགྲིན་པ་དཀྲིས་པ་དང༌། །ས་ཧ་ཀ་རའི་ཡལ་འདབ་ཀྱིས། །ཁ་ནི་དགབ་པར་བྱས་པ་དང༌། །གདུགས་སྒྲེང་མེ་ཏོག་ཕྲེང་བ་དབྱངས། །ཤར་གྱི་སྒོ་རུ་དགོད་པར་བྱ། །དཀྱིལ་འཁོར་
ཕྱི་རུ་རྒྱ་མཚོ་བཞི། །དུང་དང་པདྨ་ལ་སོགས་ཀྱིས། །རི་ཡི་རྩེ་མོ་ཡིས་ཀྱང་བྱ། །རྒྱལ་མཚན་རྣམས་འཁྲུགས་བླ་རེ་བྲེས། །ཨིནྡྲ་ནཱི་ལ་གསེར་དང་ནི། །དངུལ་དང་ཟངས་དང་
ལྕགས་རྣམས་ཀྱི། །ཕྱེ་མས་དཀྱིལ་འཁོར་བྲི་བར་བྱ། །ལྷ་ཡི་མེ་ཏོག་བདུག་པས་བདུག །རྣམ་པ་སྣ་ཚོགས་གཏོར་མས་མཆོད། །དུས་ཀྱིས་ནོན་པའི་མེ་ཏོག་འབྲས། །དབྱིག་
གསེར་སྣ་ཚོགས་རིན་ཆེན་དང༌། །བཟའ་བ་ཕྱི་རོལ་གཅལ་དུ་དགྲམ། །རི་བོའི་སྟེང་དུ་རབ་འཇུག་བྱ། །སྙིང་པོ་ཕྱེ་མས་སྤྱན་དྲང་སོགས། །ལས་རྣམས་ཀུན་དང་གཤེགས་སུ་
གསོལ། །དེ་ནས་གང་གིས་དཀོན་མཆོག་གསུམ། །དད་པས་བྱང་ཆུབ་སེམས་བསྐྱེད་དེ། །བུད་མེད་སྐྱེས་བ་གཞོན་ནུ་ཡི། །བསྙེན་གནས་བྱས་པ་གོས་ཀྱིས་ནི། །གདོང་ནི་ཉེ་
བར་བཅིངས་པ་ཡིས། །དམ་ཚིག་གིས་ཀྱང་མཉན་པར་གྱིས། །དབྱིག་དང་གསེར་གྱི་མེ་ཏོག་གིས། །ལག་པ་ཡིས་ཀྱང་དོར་བར་བྱ། །དེ་ནི་གང་དུ་ལྷུང་གྱུར་པ། །དེ་ཡི་རིགས་

96-1-29a

འགྱུར་དེ་ནས་ནི། །གདོང་ཕྱེ་ལྷ་རྣམས་བསྟན་པར་བྱ། །སྔགས་དང་ཕྱག་རྒྱ་རྣམས་ཀྱང་འགྱུར། །ཡང་ན་ཉིན་དང་མཚན་མོ་རུ། །དཀྱིལ་འཁོར་དེ་བྲི་
མཉེས་པར་འགྱུར། །དེ་ནས་གཟུགས་བརྙན་འབྱུང་སྟེ་ཨ་ཤྭཏྠ་དང༌། ནྱ་གྲོ་དྷ་དང༌། ཨུ་དུམ་བཱ་ར་ཞི་བ་ཅན་དང༌། །ཙཱུ་ཏ་དང༌། ཙམ་པ་ཀ་དང༌། ན་ག་གེ་སར་གྱིས་རྒྱས་པ་ཅན་
དང་། བིལ་བ་དང༌། ཨ་རིཥྚ་དང༌། ཀོ་ཋ་ཡིས་མངོན་སྤྱོད་ཅན་ནོ། །དབང་དུ་བྱེད་པ་དང༌། སྐལ་བ་ངན་པ་རྣམས་ལ་བད་ཀན་མཐར་བྱེད་དང༌། ཤ་སྨ་ལི་དང༌། དཱི་རྒྷ་བིཏྟའོ། །
སྨྱོ་བར་བྱེད་པ་ལ་ཙནྡན་དང༌། མྱ་ངན་མེད་པའི་ཤིང་དང༌། སྦྲང་རྩི་དང༌། མྱོས་བྱེད་རྣམས་སོ། །སྐལ་པ་བཟང་པོ་ཉིད་ལ་ཨ་སྠི་དཏྟ་ལས་བྱུང་བ་རྣམས་སོ། །ལས་ཐམས་
ཅད་པ་ལ་གསེར་ལས་བྱུང་བའོ། །རྒྱལ་སྲིད་འདོད་པས་ནི་དངུལ་ལས་བྱུང་བའོ། །ཟངས་ནི་སྐལ་བ་བཟང་པོའི་ཆེད་དུའོ། །ལྕགས་ལས་བྱུང་བ་ནི་མངོན་སྤྱོད་ཅན་ནོ། །ཉམས་
པར་བྱེད་པ་ལ་ཙམ་པ་ཀ་དང༌། ནཱ་ག་གེ་སར་དང༌། བ་གུ་ལ་དང༌། ཨ་ཏི་མུཀྟ་ཀའོ། །ནོར་འདོད་པ་ཡིས་ནི་སྣ་མ་དང༌། ཡུ་ཐི་ཀ་དང༌། མལླི་ཀ་དང༌། མྱོས་བྱེད་དང༌། གསེར་
ཤིང་དང༌། མཱ་ལི་ཀ་རྣམས་སོ། །སྐལ་བ་བཟང་པོ་འདོད་པས་ནི་པདྨ་དང༌། ཀུ་མུ་དའོ། །ཞི་བ་ཅན་ལ་ཨུཏྤལ་དང༌། སོའུ་གནྡྷེ་ཀའོ། །རྒྱས་པ་ཅན་དང༌། གཞན་ལ་ཡང་དྲི་

96-1-29b

བཟང་པོ་ཅན་གྱི་མེ་ཏོག་གོ། །རྒྱས་པ་ཅན་གང་ལ་དྲིས་དམན་པའི་མེ་ཏོག་གོ། །མངོན་སྤྱོད་ཅན་དང༌། ཉམས་པར་བྱེད་པ་ལ་སོགས་པ་ལ་ནི་ཙནྡན་ལ་སོགས་པའི་དྲི་འཕྲོག་པའོ། །ཞི་
བ་ཅན་དང༌། རྒྱས་པ་དང༌། དབང་དུ་བྱེད་པ་དང༌། སྐལ་བ་བཟང་པོ་ཉིད་ལ་དེ་ལྟ་བུའི་བདུག་པ་ལག་པ་སྦྱར་ནས་སྙིང་པོའི་སྔགས་འདི་རྣམས་ཀྱི་ལས་བྱའོ། །ན་མོ་རཏྣ་ཏྲ་ཡཱ་ཡ། ན་
མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ན་མ་ཤྩ་ཏུརྞཱཾ་བྷ་གི་ནཱི་ནཱཾ། ན་མོ་དེ་བ་ཏུམ་བུ་རུ་སཱརྠ་ཀཱ་ཧ་ཡ། ཛམ་བྷ་ནི། ཛམ་བྷི་ཀ་རོ་ཏི་ཨ་མི་ཏྲཾ། སྟྭཾ་བྷ་ནི། སྟམ་བི་ཀ་རོ་ཏྱ། མི་ཏྲཾ།
མོ་ཧ་ནི། མོ་ཧཱི་ཀ་རོ་ཏྱ་མི་ཏྲཾ། ཨན་དྷ་ནི། ཨིནྡྷི་ཀ་རོ་ཏྱ་མི་ཏྲཾ། ཛ་ཡེ་ཨཱ་གཙྪ་བི་ཛ་ཡ་ཨཱ་གཙྪ་ཛམ་བྷ་ནི་ཨ་གཙྪ་སྟམ་བྷ་ནི་ཨཱ་གཙྪ། བ་ལི་བ་ལི། པུཥྤ། དྷཱུ་པ། ཨུ་པ་ཧཱ་རཾ། པྲ་
ཏི་གྲྀཧྞ་ཐཱ། ས་མཱ་ཡ་ཡུ་པཱ་ལཱ་ཡཱ་ཐཱ། སུ་ཊུ་ཊུ་སུ་སླ་བཛྲ་བྷཉྫ་ནཱི་ཡ་སྭཱཧཱ། རིག་པ་འདི་ནི་སྟོང་ཕྲག་བརྒྱད་ཅུ་རྩ་བཞིར་འགྱུར་ཏེ། འདི་ལྟ་སྟེ། ནམ་མཁའ་ལ་འགྲོ་བ་དང༌། ཕུག་
ཏུ་རབ་ཏུ་འཇུག་པ་དང༌། གཏེར་འཕོ་བར་བྱེད་པ་དང༌། རིག་པ་འཛིན་པ་ཉིད་དང༌། མིག་སྨན་ལྡོང་རོས་སྒྲུབ་པ་དང༌། དབང་དུ་བྱེད་པ་དང༌། ཉམས་པར་བྱེད་པ་དང༌། གཞན་
རབ་ཏུ་འཛོམས་པ་དང༌། རང་གི་ཡུལ་སོ་སོར་སྐྱོང་བ་དང༌། དུག་དང༌། ཕོ་ཉ་དང༌། ནད་འགོ་བ་དང༌། མཆེ་བ་རབ་བསྣམས་ལ་ཡང་དག་པར་གནས་པ་དང༌། སེམས་ཅན་

96-1-30a

ཐམས་ཅད་ཀྱི་དཀྱིལ་འཁོར་བཅིང་བ་དང༌། ཁྲོས་པས་རྒྱལ་པོའི་ཁབ་རབ་ཏུ་སྒྲུབ་པ་སྟེ་དེ་ལྟ་བུ་ལ་སོགས་པའི་ལས་གཞན་རྣམས་ཀྱང་རང་གི་འདོད་པས་
བསྒྲུབ་པར་བྱའོ། །སྲིང་མོ་བཞིའི་སྙིང་པོ་རྫོགས་སོ།།    །།དེ་ནས་སླར་ཡང་དཀྱིལ་འཁོར་གསུངས་པ། ཁྲུ་བཞི་པ་གྲུ་བཞི་པ་སྒོ་བཞི་པ་ཀུན་ནས་རྟ་བབས་ཀྱིས་
བརྒྱན་པ། གཤིན་རྗེ་དང༌། ཆུ་ལྷ་དང༌། ལུས་ངན་རྣམས་བཞེན་པ་དང་བཅས་མཚོན་ཆ་དང་བཅས་པའི་སྒོ་སྐྱོང་དང་གསུམ་བྱེད་དུ་གཞུག་གོ། །བྱང་གི་རབ་ཏུ་ཐོབ་པར་བྱ་སྟེ་ཆ་
གསུམ་བྱས་ནས་སྟེང་གི་ཆ་རུ་བཅོམ་ལྡན་འདས་མ་སྒྲོལ་མའོ། །འཕགས་པ་ཕྱག་ན་རྡོ་རྗེའང་ཕྱག་གཡོན་པས་རྡོ་རྗེ་དང༌། གཡས་པས་མཆོག་སྦྱིན་པ། ཀུན་ནས་འབར་བ་བྲི་
བར་བྱའོ། །རྡོ་རྗེ་འཛིན་པའི་གཡོན་དུ་རྡོ་རྗེ་ལྕགས་ཀྱུ་ལྕགས་ཀྱུ་ལག་ན་ཐོགས་པ། གཞན་དུ་རྡོ་རྗེ་ལྕགས་སྒྲོག་ལྕགས་སྒྲོག་ལག་ན་ཐོགས་པ། ཐམས་ཅད་ཀྱང་རིའི་རྩེ་མོ་ལ་
ཡང་དག་པར་གནས་པར་བྱའོ། །དབང་ལྡན་གྱི་ཕྱོགས་ལ་བརྟེན་པའི་ལྷ་ཆེན་པོ་ཆུང་མ་དང་བཅས་པ། ཁྱུ་མཆོག་དང་བཅས་པ་ཡང་དག་པར་བྲིའོ། །གཞན་རྣམ་པ་གསུམ་
རིམ་གྱིས་མཚོན་ཆ་དང༌། གནས་དང་བཅས་པ་ཇི་ལྟ་བ་བཞིན་དུ་བྲི་བར་བྱའོ། །བྷྲིང་གི་རི་ཏི་དང༌། ནག་པོ་ཆེན་པོ་རྣམས་སོ། །ནུབ་ཏུ་མི་སྦྱིན་དང༌། ཏུམ་བུ་རུ་དང༌། འོད་སྲུང་དང་

96-1-30b

སྣ་ཚོགས་བཤེས་གཉེན་ལག་པ་རྣམས་རིལ་བ་སྤྱི་བླུགས་དང༌། ཆུ་སྣོད་ཕྱག་ན་བསྣམས་པའོ། །ཁྲོན་པ་དང༌། སྲོག་ཤིང་སྒྲེང་བ་དང༌། ཏ་ཏ་སྤུ་བྲིའོ། །སྟོད་གཡོགས་ལྗང་གུ་ཅན་ལག་ན་
བེ་ཅོན་ཐོགས་པ་ཅོད་པན་གྱིས་བརྒྱན་པ་ཕྱག་ན་ཏོག་སྐྱོང་བསྣམས་པ། རྣ་བ་ལ་རྒྱ་སྐྱེགས་ཀྱིས་བརྒྱན་པའོ། །རྒྱལ་བ་དཀར་པོ་ཕྱག་ན་རྡོ་རྗེ་ཐོགས་པ་སྟོད་གཡོགས་དང༌། སྨད་གཡོག་
ཅན་ནོ། །རྣམ་པར་རྒྱལ་བ་ལུས་དམར་པོ་ཕྱག་ན་གཏུན་ཤིང་ཐོགས་པ། གོས་དམར་པོའི་སྟོད་གཡོགས་ཅན། གསེར་གྱི་ཁ་དོག་ཅན་གྱི་གཞུ་ཕྱག་ན་བསྣམས་པའོ། །གཞན་གྱིས་
མི་ཐུབ་པ་ནག་མོ་གོས་ཁྲ་བོའི་སྟོད་གཡོགས་ཅན། གོས་ནག་པོའི་ཤམ་ཐབས་ཅན། ཕྱག་ན་རལ་གྲི་ཐོགས་པ་གྲུ་ལ་ཞོན་པའོ། །དེ་ནས་ཟླ་བ་དང༌། ཉི་མ་དང༌། ལྷ་རྣམས་དང༌།
ནང་དུ་པདྨ་རབ་ཏུ་གཏོར་བ་བྲི་བར་བྱའོ། །བྱང་གི་སྒོ་རུ་ལོག་འདྲེན་ཆེན་པོ་གཡས་ཀྱི་གཞོགས་སུ་ཆུ་བོ་རབ་མེད་ཁོར་ཡུག་ཏུ་རྡོ་རྗེ་དང༌། དུང་དང༌། ལ་ད་དང༌། དཔལ་བེའུ་རྣམས་
ཀྱང་ཀུན་ཏུ་བྲིའོ། །དེ་ལྟར་ཐམས་ཅད་ཡང་དག་པར་བྲིས་ཏེ་དེ་ནས་ཇི་ལྟར་འབྱོར་བའི་གཏོར་མ་དང༌། ཐུག་པ་རྣམ་པ་ལྔ་དང༌། བཟའ་བ་རྣམ་པ་ལྔ་དང༌། ཀྟཉྩ་མང་པོ་དང༌། བཟའ་
དཀྲིས་པའི་བག་ཟན་དང༌། ཛམྦུ་ལི་ཀ་དང༌། ཞོ་དང༌། བུ་རམ་དང༌། མར་དང༌། སྦྲང་རྩི་ཇི་ལྟར་རིགས་པ་དབུལ་བར་བྱའོ། །ཆུའི་བུམ་པ་བཞི་ཇི་ལྟར་འདོད་པའི་ཡལ་འདབ་ཀྱིས་

96-1-31a

ཁ་བཀབ་པ་དང༌། བུམ་པ་དྲིའི་ཆུ་ཐམས་ཅད་ཀྱིས་ཡོངས་སུ་བཀང་བ་ས་བོན་ཐམས་ཅད་དང༌། སྨན་ཐམས་ཅད་དང༌། ཡལ་འདབ་དང༌། གོས་ཀྱིས་
མགྲིན་པ་དཀྲིས་པ། དབྱིག་དང༌། གསེར་དང༌། རིན་པོ་ཆེ་རྣམས་དང༌། ཡལ་འདབ་ཀྱིས་བརྒྱན་པའི་བུམ་པ་རྣམ་པ་ལྔ་ལྔ་རྣམས་དང༌། ཕྱི་རུ་རིན་པོ་ཆེ་རྣམས་ཀྱིས་མངོན་
པར་བཀྲམ་པའོ། །དེ་ལྟ་བུ་ལ་སོགས་པའི་བཀྲ་ཤིས་པ་རྣམས་བྱས་ནས་ཕྱི་ནས་བཟླས་པར་བྱའོ། །དེ་ནས་སྔོན་དུ་སློབ་མ་རབ་ཏུ་གཞུག་པར་བྱ་སྟེ། འདི་ལས་གཞན་པའི་
སྔགས་སུ་འགྱུར་བ་ནི། ན་མོ་རཏྣ་ཏྲ་ཡཱ་ཡ། ན་མ་ཤྩ་ཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ན་མ་ཤྩ་ཏུརྦྷ་གི་ནཱི་ནཱཾ་མ་མ་ཛ་ཡཱ་ཡ། མཱ་ཧེ་ཏི་སྭཱཧཱ། སྔགས་འདི་རྣམ་པ་བརྒྱད་
ཀྱིས་སེམས་ཅན་ཐམས་ཅད་དབང་དུ་བྱེད་དོ། །མེ་ཏོག་དང༌། ཡུངས་ཀར་དང༌། ལན་ཚྭ་དང༌། ཆུ་དང༌། ཐལ་བས་དྲི་མེད་ཉིད་སུན་འབྱིན་པའི་ཆ་བྱད་ཀྱིས་ཀྱང་ངོ༌། །ན་མོ་རཏྣ་
ཏྲ་ཡཱ་ཡ། ན་མ་ཤྩནྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏཱ་ཡེ། ན་མོ་བི་ཛ་ཡཱ་ཡ། ཧ་ཧ། དྷ་ལི། ཀུ་མཱ་ར་ནི་བིཥྣུ་མུ་ཁེ་ར་ཊེ་ཤ་སྭཱཧཱ། རིག་པ་འདི་འབུམ་བཟླས་པས་སྔོན་དུ་
བསྙེན་པ་བྱས་པར་འགྱུར་རོ། །དེ་ནས་བརྒྱ་བྱིན་གྱི་གནམ་ལྕགས་ཕོག་པའི་ཤིང་བླངས་ནས་མཚན་མོ་གསུམ་དུ་སྨྱུང་བར་གནས་པར་གྱུར་ནས་གང་དུ་མཆོད་རྟེན་རིང་

96-1-31b

བ་སྲེལ་དང་བཅས་པ་དེར་སོང་ནས་བུམ་པ་བཞི་པོ་ཐམས་ཅད་ཀྱང་མེ་ཏོག་དང༌། ཡལ་འདབ་ཀྱིས་ཁ་བརྒྱན་པ་བཞག་པར་བྱའོ། །དེ་ནས་ཀུ་ཤ་བཏིང་ཞིང་བཀྲམ་པའི་དཀྱིལ་འཁོར་
ལྕགས་གསུམ་བཅིངས་པའི་ཕུར་བུའམ། རྐང་པ་གཡོན་པ་ལག་པ་གཡོན་པས་མནན་ཏེ་ཇི་སྲིད་དུ་སྔགས་མི་སྣང་བར་གྱུར་བ་དེ་སྲིད་དུ་བཟླས་པར་བྱའོ། །ལག་པ་གཏང་བར་ཡང་
མི་བྱའོ། །དེ་ནས་ཕུར་བུ་དེ་དགོན་པར་གདབ་པར་བྱ་སྟེ་ཕུར་བུ་ཁྱིམ་དུ་འབྱུང་ངོ༌། །ཆོ་ག་འདི་ཉིད་ཀྱིས་བཏབ་ནས་ཕུར་བུ་རྐང་པ་གཡོན་པས་ཡང་དག་པར་མནན་ནས་དབང་དུ་གྱིས་
ཤིག་།གྲོང་ཁྱེར་འཇིག་པའི་ལག་པ་བཙིར་བས་ཕྱག་རྒྱ་ཐམས་ཅད་དང༌། དུག་བྱས་པ་རྣམས་ཀྱང་འཇོམས་པར་བྱེད་དོ། །སྐྱེ་བོའི་ནང་དུའང་གདབ་པར་བྱ་སྟེ་ཐམས་ཅད་དུ་འགྱུར་
རོ། །གཞན་ལའང་ཇི་ལྟར་འདོད་པ་བཞིན་དུ་ལས་རྣམས་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ན་པ་ཏཱ་ཡེ། ན་མཤྩ་ཏ་སྲྀ་ཎཱཾ། བྷ་གི་ནཱི་ནཱཾ། ན་མསྟུམ་
བུ་རུ་སརྦ་བ་ཧ་སྱ། མཧཱ་ཀརྞ་སྱ། པི་ཙི་བ་ཙི། ཨ་མུ་ཀཱ་ཡ། བྷརྒ་པྲ་པ་ཏཱནྟུ་སྭཱཧཱ། ནག་པོའི་བརྒྱད་པའམ། ནག་པོའི་བཅུ་བཞི་པ་ལ་མཚན་མོ་གསུམ་དུ་སྨྱུང་བར་གནས་པས་
སྔགས་འདི་ཐོད་པར་ཁྲག་གིས་བྲི་བར་བྱའོ། །སྟོང་ཕྲག་བརྒྱད་དུ་མངོན་པར་སྔགས་པར་བྱས་ནས་ཆུ་ལ་དོར་བར་བྱའོ། །རྣམ་པ་ཐམས་ཅད་པའི་ངག་ཏུ་འགྱུར་རོ། །ན་མོ་རཏྣ་

96-1-32a

ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏཱ་ཡེ། ན་མཤྩ་ཏི་སྲྀ་ཎཱཾ་བྷ་གི་ནཱཾ་ནཱཾ། ན་མོ་ཛམྦྷ་ནི་ཙཱ་ཊུ་ཙཱ་ཊུ་ཙ་ཊུ་སྭཱཧཱ། རིག་པ་འདིས་རྒྱལ་གྱི་ཟླ་བ་
ལ་མྱ་ངན་མེད་པའི་ཤིང་གི་འོག་ཏུ་ན་ལེ་ཤམ་གསུམ་ཁར་བཅུག་སྟེ་སྟོང་ཕྲག་བརྒྱད་བཟླས་པར་བྱའོ། །དེ་ནས་ན་ལེ་ཤམ་གཅིག་ཁར་རབ་ཏུ་བཅུག་སྟེ་གང་མིག་མི་འཛུམས་
པར་ལྟ་བར་བྱེད་པ་དེ་དབང་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ཎཱ་པ་ཏ་ཡེ། ན་མཤྩ་ཏི་སྲྀ་ཎཱཾ་བྷཱ་གི་ནཱི་ནཱཾ། ན་མསྟུམྦུ་རུ་མཧཱ་སཱརྠ་བཱ་
ཧཱ་ཡ། ན་མོ་ཛ་ཡེ་བི་ཛ་ཡེ་ཨ་ཛི་ཏེ་ཨ་པ་རཱ་ཛི་ཏེ་སྭཱཧཱ། །རིག་པ་འདིས་ཇི་ལྟར་འདོད་པ་བཞིན་དུ་སྔོན་དུ་བསྙེན་པ་བྱས་ནས་ནག་པོའི་བརྒྱད་པའམ། ནག་པོའི་བཅུ་བཞི་པ་
ལ་ཉིན་མཚན་དུ་སྨྱུང་བར་གནས་པས་གོས་གཙང་མ་བགོས་ནས་མར་མེ་དང༌། རྒྱལ་མཚན་དང༌། ཕྲེང་བ་ལ་སོགས་པ་ཕུལ་ཏེ་མཆོད་པ་རྒྱ་ཆེན་པོ་བྱས་ཏེ་ཆུ་རང་ཉིད་
ཀྱིས་བླངས་ནས་ཟངས་ཀྱི་སྣོད་དུ་བཞག་སྟེ་ཐུན་གཅིག་ཏུ་བཟླས་པར་བྱའོ། །དེ་འཐུངས་ཤིང་ཁྲུས་བྱས་ནས་ཆོ་ག་དེ་ཉིད་ཀྱིས་ཐོ་རངས་དགེ་འདུན་གྱིས་བསྟན་པའི་སློང་མོ་
ཟོས་ནས་དེ་ལྟ་བུ་བརྒྱད་ཟློས་ཤིག། དེ་ནས་ཕྱོགས་བཞིར་རིག་པའི་གནས་རྣམས་ཁ་རུ་རབ་ཏུ་འཇུག་པར་བྱེད་དེ་ཐོས་པ་འཛིན་པར་འགྱུར་རོ། །ན་མོ་རཏྣ་ཏྲ་ཡཱ་ཡ།

96-1-32b

ན་མཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་བ་ཏ་ཡེ། ན་མཤྩ་ཏི་སྲྀ་ཎཱཾ་བྷཱ་གི་ནཱི་ནཱཾ། ཏནྟྲི་མི་ལི་མི་ལི་སྭཱཧཱ། རིག་པ་འདིས་རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་ལག་པ་གཡས་པས་
ཁུ་ཚུར་བྱས་ནས་ཉི་མ་བཅུ་གསུམ་དུ་བཟླས་པར་བྱའོ། །དུག་དང༌། མཆེ་བས་ཤི་བ་ཐམས་ཅད་སློང་བ་འཇུག་པར་བྱེད་དོ། །ཁུ་ཚུར་གྱིས་གདོན་རྣམས་འབེབས་པར་བྱེད་དོ།།
ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏཱ་ཡེ། ན་མཤྩ་ཏི་སྲྀ་ཎཱཾ་བྷ་གི་ནཱི་ནཱཾ། ན་མ་སྟུམྦུ་རུ། སརྦ་མཧཱ་ཡ། སུ་ཊུ་སུ་ཊུ་བཛྲ་པྲ་བྷཉྫ་ནཱི་ཡེ་སྭཱཧཱ། སྔགས་
འདིས་བ་བྱུང་གི་དཀྱིལ་འཁོར་ཁྲུ་བཞི་པ་བྱས་ནས་དེར་བཱ་ཤ་ཀའི་ཡམ་ཤིང་ཞོ་དང༌། སྦྲང་རྩི་དང་མར་གྱིས་བཏགས་པ་སྦྱིན་སྲེག་སྟོང་ཕྲག་བརྒྱད་གྱིས་ཤིག། ནག་པོའི་བརྒྱད་
པ་ནས་བརྩམས་ཏེ་ཇི་སྲིད་བཅོ་ལྔ་པའི་བར་དུའོ། །གང་འདོད་པ་དེ་འགུགས་པར་བྱེད་དོ། །འདིས་ཀྱང་ཁྲོས་པས་རྒྱལ་པོའི་ཕོ་བྲང་རབ་ཏུ་བསྒྲུབས་པར་བྱ་སྟེ་ཀུན་ཏུ་རྒྱུ་རབ་ཏུ་
ཞུགས་ནས་དེ་ལ་སོལ་བས་མངོན་པར་བྲིས་ཏེ་རྐང་པ་གཡོན་པས་མནན་ནས་སྟོང་ཕྲག་བརྒྱད་བཟླས་པར་བྱའོ། །དེ་ནས་ཁྲོ་བ་དང་བྲལ་བར་འགྱུར་རོ། །དེ་ནས་ཕྱག་རྒྱ་
རབ་འཆད་བྱེད། །དགེ་བའི་ལག་པ་ལས་ཀུན་ལ། །ལས་གང་ཅུང་ཟད་བྱ་བ་དེ། །ཀུན་ལ་ལག་པ་གཡོན་སྦྱར་བྱ། །མཐེ་བོང་ཅན་ལ་བཟུང་བ་ཡི། །ཕྱག་རྒྱ་ལྷ་ཡིར་ཡོངས་

96-1-33a

སུ་བསྒྲགས། །སྡིགས་མཛུབ་ཅན་ནི་གནོད་སྦྱིན་ལ། །དྲི་ཟ་ལ་ནི་གུང་མོ་སྟེ། །འབྱུང་པོ་རྣམས་ལ་མིང་མེད་དོ། །ཀླུ་ལ་ལག་པ་མཐེའུ་ཆུང༌། །སྲིན་
པོ་རྣམས་ལ་མཐིལ་དུ་འོ། །དབྱུག་པའི་ཕྱག་རྒྱ་ཡི་དྭགས་རྣམས། །ཕྱག་རྒྱ་རྣམ་པ་བརྒྱད་དུ་བཤད། །མཐེ་བོང་རྡོ་རྗེ་རབ་འཇོམས་པ། །སྡིགས་མཛུབ་རྡོ་རྗེ་ཁུ་ཚུར་ཏེ། །གུང་
མོ་རྡོ་རྗེ་ལུས་དམར་ལ། །མཐེ་ཆུང་ནག་པོའི་ཡན་ལག་ཅན། །མཐེ་བོང་ཏུམྦུ་རུ་ཞེས་འདི། །རང་གི་གཟུགས་ཀྱིས་རང་རང་ལ། །ཕྱག་རྒྱ་ལྔ་པོ་རྣམ་པར་དགོད། །དེ་
ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་བཅོམ་ལྡན་འདས་ཤཱཀྱ་ཐུབ་པ་ལ་མགོ་བོས་ཕྱག་བཙལ་ནས་འདི་སྐང་ཅེས་གསོལ་ཏོ། །བཅོམ་
ལྡན་འདས་ཐུགས་རྗེ་ཆེན་པོ་ཅན། སེམས་ཅན་ཐམས་ཅད་ལ་ཕན་པར་མཛད་པ་རྟོག་པའི་རྒྱལ་པོ་ཆེན་པོ་རལ་པ་གྱེན་བརྫེས་ཀྱི་རྒྱུད་ཕྱི་མས་ཇི་ལྟར། བཅོམ་ལྡན་འདས།
རིག་པའི་སྔགས་ཀྱི་སྤྱོད་པ་ཐབས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཆེད་དུ་ཇི་ལྟར་བྱ་བ་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིགས་
ཀྱི་བུ་ལེགས་སོ། །དེས་ན་གང་རིག་པ་འཛིན་པ་བཀྲུས་བཞིན་པ་རིག་པ་དེ་རྗེས་སུ་དྲན་པར་བྱས་ནས་རིག་པ་མེད་པར་ཁྲུས་བྱ་བ་དང༌། རྣམ་པར་དབེན་པའི་ཕྱོགས་མ་

96-1-33b

ཡིན་པར་བཟློག་པ་ཉིད་དེ་རྣམས་ནི་ལུས་རྩུབ་པ་དང༌། སྟོབས་ཆུང་བར་འགྱུར་རོ། །གང་ལམ་དུ་འགྲོ་བ་གྲོང་བའི་ཆོས་ཀྱིས་གོས་པ་རྣམས་ལ་ཡིད་ཀྱིས་བཟླས་བ་བྱེད་དོ། །རྟག་ཏུ་
སེམས་གཡོ་བ་དང༌། ནད་མང་བར་འགྱུར་རོ། །གང་ཡང་ཡང་ནས་ཡང་དུ་རིག་པ་ཐུན་མོང་དུ་འཕོ་བ་དང༌། གནས་མ་ཡིན་པ་རྣམས་ལ་རབ་ཏུ་སྦྱོར་བར་བྱེད་པ་དང༌། སྦྱིན་སྲེག་
དང་བྲལ་བས་བཟླས་པ་བྱེད་པ་ནི་རྟག་ཏུ་དོན་ཉམས་པ་དང༌། གྲོགས་ཉམས་པར་ཡང་འགྱུར་རོ། །གང་ཞིག་སླར་ཡང་རིག་པ་འཛིན་པ་རང་གི་རིག་པ་ལ་བརྙས་པ་བྱེད་པ་དང༌།
ལྷ་ལ་སྤྱོད་པར་བྱེད་པ་ནི་ལོག་པར་འདྲེན་པ་དང་སྐྲག་པར་བྱེད་དོ། །རྟག་ཏུ་འཇིག་རྟེན་དགའ་བར་མི་འགྱུར་རོ། །རྟག་ཏུ་ཡོངས་སུ་བརྙས་པར་འགྱུར་རོ། །རྟག་ཏུའང་རིག་པ་འཛིན་
པས་སངས་རྒྱས་དང༌། བྱང་ཆུབ་སེམས་དང༌། རང་སངས་རྒྱས་དང༌། འཕགས་པ་ཉན་ཐོས་ཀྱིས་གསུངས་པའི་རིག་པའི་སྔགས་རྣམས་མེ་ཏོག་དང༌། བདུག་སྤོས་ལ་སོགས་པ་
རྣམས་ཀྱིས་མཆོད་པར་བྱ་བཀུར་སྟིར་བྱའོ། །དམ་ཚིག་མེད་པ་དང༌། སྲོག་གཅོད་པར་བྱེད་པ་དང༌། སྔགས་བྱེད་པ་དང༌། དགེ་སློང་མ་སུན་འབྱིན་པར་བྱེད་པ་དང༌། མཚམས་
མེད་པ་བྱེད་པ་དང༌། ཚུལ་དང་བྲལ་བས་དགེ་འདུན་གྱི་རྫས་ལ་ཡོངས་སུ་ལོངས་སྤྱོད་པ་དང༌། འབྲུའི་ཆང་དང༌། བཅོས་པའི་ཆང་ལ་ཡོངས་སུ་འགྲོ་བ་དང༌། དགེ་སློང་དམ།

96-1-34a

དགེ་སློང་མ་གསོད་པར་བྱེད་པ་དང༌། ཟས་ལ་རྐང་པས་རྫི་བར་བྱེད་པ་དང༌། དམ་ཚིག་མེད་པར་ཁྲོ་བས་ཟས་རྫི་བར་བྱེད་པ་དང༌། འཐོར་བར་བྱེད་པ་
དང་། དམ་ཚིག་མེད་པ་ཤི་བ་མཐོང་ནས་འགྲོ་བར་མི་བྱེད་པ་དང༌། དམ་ཚིག་མེད་པ་དང༌། དཀྱིལ་འཁོར་དུ་མ་ཞུགས་པ་ལ་ཕྱག་རྒྱ་དང༌། སྔགས་སྦྱིན་པར་བྱེད་པ་དང༌།
དེ་ལའང་དམ་ཚིག་མེད་པར་སྨན་རྐང་པས་རྫི་བར་བྱེད་པ་དང༌། དམ་ཚིག་ལས་ཉམས་པར་བྱེད་པ་དང༌། སངས་རྒྱས་དང༌། བྱང་ཆུབ་སེམས་དཔའ་རྣམས་དང༌། ལྷ་གཞན་
རྣམས་ལའང་དྲི་མེད་ཉིད་ཀྱིས་འགོམ་པར་བྱེད་པ་དང༌། དམ་ཚིག་མེད་པར་དུང་དང༌། འཁོར་ལོ་དང༌། རྩེ་གསུམ་ཁ་གདེངས་དང༌། བེ་ཅོན་དང༌། མདུང་དང༌། རྡོ་རྗེ་དང༌།
ཕུབ་དང༌། གཞུ་དང༌། གཤོལ་དང༌། གཏུན་ཤིང་དང༌། མདའ་དང༌། མདུང་ཐུང་དང༌། གླང་པོ་ཆེ་དང༌། ཁྱུ་མཆོག་དང༌། བོང་བུ་དང༌། ཕག་དང༌། ཤ་ར་བྷ་དང༌། སེངྒེ་
དང་། བྱ་གག་དང༌། རྨ་བྱ་དང༌། མ་ཧེ་དང༌། རྔ་མོ་དང༌། ངང་པ་དང༌། མི་དང༌། ལྷའི་བཞོན་པ་དང༌། མཚོན་ཆ་སྣ་ཚོགས་པ་རྣམས་ཀྱང་འགོམ་པར་བྱེད་པ་དང༌། སྣ་
ཚོགས་བྱེད་པ་མཐོང་ནས་རྐང་པས་གནོན་པར་བྱེད་པ་དང༌། རྣམ་པ་གཞན་དུ་ལོག་པར་འདྲེན་པ་དང༌། དངོས་གྲུབ་སྟེར་བར་མི་བྱེད་དོ། །བཟའ་བའི་ཆོ་གའང་འདིར་

96-1-34b

ཏིལ་དང༌། ཤ་དང༌། པརྤ་ཊ་དང༌། ཛམ་བུ་ལི་ཀ་དང༌། ཉ་དང༌། སྤུ་པ་ལི་ཀ་མང་པོ་དང༌། ཏིལ་གྱི་ཐུག་པ་དང༌། ལྷ་བཤོས་དང༌། དྲི་མེད་ཉིད་བཟའ་བའང་སྤང་བར་བྱའོ། །ལྷའི་
དྲི་མེད་ཉིད་གནོན་པ་དང༌། པདྨ་གནོན་པ་དང༌། ཆུ་ལ་གནས་པ་དང་ལྡན་པ་དང༌། ཨུཏྤལ་གནོན་པ་དང༌། ནགས་ཀྱི་བདག་པོ་གཅོད་པ་དང༌། རྩ་བ་འབྱིན་པར་བྱེད་པའང་སྤང་
པར་བྱའོ། །རིག་པ་རྗེས་སུ་དྲན་པར་བྱེད་པ་ཉིད་ཀྱིས་རྟག་ཏུ་གོས་གཙང་མ་བགོས་པས་བྱ་བ་ཐམས་ཅད་ལ་བསྟན་པ་ཉིད་དང༌། གཞན་རིག་པའི་ཆོ་ག་ཐམས་ཅད་ལ་མཆོད་པར་
བྱེད་པའོ། །དེ་ནས་བཅོམ་ལྡན་འདས་ཀྱིས་སླར་ཡང་བྱང་ཆུབ་སེམས་དཔའི་ཚོགས་རྣམས་ལ་བཀའ་སྩལ་པ། གྲོགས་པོ་ཁྱེད་རྣམས་ཉོན་ཅིག། བཅོམ་ལྡན་འདས་མ་འཕགས་
མ་སྒྲོལ་མའི་རིག་པའི་ཡི་གེ་རྣམས་ཐབས་དང་བཅས་པས་བདེ་བླག་ཏུ་སྒྲུབ་པར་བྱེད་པ། སེམས་ཅན་ཐམས་ཅད་ལ་ཕན་པར་བྱེད་པ། རལ་པ་གྱེན་བརྫེས་ཀྱི་རྒྱུད་ཕྱི་མར་
ཡིད་ཀྱིས་གྲུབ་པའི་སྔགས་ཀྱི་ཚིག་རྣམས་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། གྷུ་ནི་གྷུ་ནི་ལ་ལ་ལ་སིདྡྷ་སིདྡྷ། པ་རཱ་ཀྲ་མ་
སྭཱཧཱ། ཨ་མི་ཏ་བྷཱ་སུ་ཏ་སྭཱཧཱ། སརྦེ་ཤྩ་ཨཱརྱ་ཨ་བ་ལོ་ཀི་ཏེ་སྭཱཧཱ། འདི་ནི་འཕགས་པ་ཟླ་བ་མ་ཞེས་བྱ་བ་བཅོམ་ལྡན་འདས་མ་འཕགས་མ་སྒྲོལ་མའི་ནུ་མོ་སྟེ་ལས་ཐམས་ཅད་བྱེད་

96-1-35a

པའོ། །སྒྲུབ་པ་པོས་རྟག་ཏུ་གཙུག་ཕུད་བཅིང་བ་དང༌། ཕྱག་རྒྱ་བཅིང་བའང་བྱའོ། །བགེགས་ཐམས་ཅད་རྣམ་པར་འཇོམས་པར་བྱེད་པའོ། །དེ་ལ་
འདི་ནི་ཐོ་རངས་ལངས་ནས་གཙང་མར་གྱུར་པས་དཀྱིལ་འཁོར་བྱས་ནས་མེ་ཏོག་ལ་སོགས་པ་གཏོར་ཏེ་ལྔ་བརྩོན་པས་བརྒྱད་བརྒྱར་བཟླས་པར་བྱའོ། །མངོན་པར་འདོད་པའི་
དོན་རྫོགས་པར་བྱེད་དོ། །ཡང་ན་གང་འདོད་པ་དེ་དབང་དུ་བྱེད་དོ། །དེ་ནས་དཀྱིལ་འཁོར་དུ་རྩེ་ཏྲཱི་ཛི་ཀཾ་རབ་ཏུ་གཏོར་ནས་གང་འདོད་པ་དེ་སྐྲོད་པར་བྱེད་པར་འགྱུར་རོ། །བཀླགས་
པས་གྲུབ་པ་གང་ཡིན་པ་དེ་ཇི་ལྟ་བ་བཞིན་དུ་རྟོགས་པར་བྱ་བར་འགྱུར་རོ། །ཡང་འདིར་རྣམ་གྲངས་ཀྱི་གཏེར་འདིར་དེ་དག་གཅིག་ཏུ་རེག་པ་དེ་དྲན་པར་བྱེད་དོ། །དེ་ནས་
གཤེད་བྱེད་སྐྱེད་པར་འདོད་ན་དུར་ཁྲོད་དུ་སོང་ནས་དུར་ཁྲོད་ཀྱི་ཤིང་གི་མེ་རབ་ཏུ་སྦར་ཏེ་དར་ཆེན་པོས་བསྐོར་ལ་ཇི་ལྟར་སྐྱེས་པའི་ཁྲག་གིས་སྦྱིན་སྲེག་གྱིས་ཤིག། ཉི་མ་
བདུན་པ་ལ་འཇིགས་པའི་ང་རོ་ཅན་གྱི་གཤེད་བྱེད་མཚན་མོ་ཕྱེད་ནས་ལངས་པར་བྱེད་དོ། །ཡང་དག་པར་བསྔགས་པས་ཇི་ལྟར་བརྗོད་པའི་གནས་སུའང་བྱིན་གྱིས་བརླབས་
པ་སྦྱིན་པར་བྱའོ། །འདི་ནི་བཅོམ་ལྡན་འདས་མའི་བྱིན་གྱིས་བརླབས་པས་ཇི་ལྟར་བདེ་བར་མངོན་པར་བདེ་བར་བྱེད་དོ། །དེ་ནས་གནས་ཁ་ཅིག་ཏུ་མི་རྣམས་འཆི་བ་དང༌།

96-1-35b

གནས་ཁ་ཅིག་ཏུ་མེ་འབར་བར་མཐོང་བ་དང༌། གནས་ཁ་ཅིག་ཏུ་ལྕགས་སྒྲོག་བཅིངས་པ་མཐོང་ངོ༌། །དེ་ལྟར་གཤེད་བྱེད་དེ་རྣམ་པར་རྒྱུ་བར་བྱེད་དོ། །དེ་ཞི་བའི་དོན་དུ་བཅོམ་
ལྡན་འདས་ཀྱི་སྤྱན་སྔར་པདྨ་སྟོང་ཕྲག་བརྒྱད་དབུལ་བར་བྱའོ། །མཆོག་ཏུ་ཞི་བར་འགྱུར་རོ། །དགྲ་རྣམས་བསྐྱེད་པར་བྱེད་པར་འདོད་ན་དུར་ཁྲོད་དུ་སོང་ནས་དུར་ཁྲོད་ཀྱི་ཤིང་
གི་མེ་རབ་ཏུ་སྦར་ཏེ་ཡུངས་ཀར་དཀར་པོ་ལ་ཏིལ་ནག་པོའི་ཏིལ་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིང༌། །འགྲོ་བར་བྱེད་དོ། །དེ་ནས་རིམས་ཀྱིས་འཛིན་པར་
འདོད་ན་དུར་ཁྲོད་ཀྱི་མེ་ལ་དུར་ཁྲོད་ཀྱི་ཐལ་བ་སྟོང་ཕྲག་བརྒྱད་སྦྱིན་སྲེག་གྱིས་ཤིག། རིམས་ཆེན་པོས་འཛིན་ནོ། །ཞི་བའི་དོན་དུ་ཆུ་ལ་བརྒྱ་རྩ་བཟླས་ཏེ་མགོ་བོར་སྦྱིན་པར་
བྱའོ། །རིམས་ལས་གྲོལ་ལོ། །མགོ་བོ་ཟུག་རྔུས་འཛིན་པར་འདོད་ན་བ་བྱུང་གི་གཟུགས་བརྙན་ལ་མི་རུས་ཀྱི་ཕུར་བུ་ལ་སྟོང་ཕྲག་བརྒྱད་བཟླས་ལ་མགོ་བོར་ཕུར་བུས་གདབ་
བོ། མགོ་བོ་ཟུག་རྔུ་ཆེན་པོས་འཛིན་ནོ། །ཕུར་བུ་བཏོན་པས་ཞི་བར་འགྱུར་རོ། །དབང་པོ་ལ་བཏབ་ན་མ་ནིང་དུ་འགྱུར་རོ། །བཏོན་ན་ཐར་རོ། །སྙིང་གར་བཏབ་ན་གཟར་ཆེན་པོར་
འགྱུར་རོ། །བཏོན་ན་ཐར་རོ། །སེང་ལྡེང་གི་ཕུར་བུ་ཤ་དང༌། ཁྲག་གིས་བཏགས་པ་སྲད་བུས་དཀྲིས་པ་ལ་བརྒྱད་བརྒྱ་བཟླས་པ་མི་རུས་ཀྱི་ཕུར་བུའི་མགོ་བོར་གདབ་པར་བྱའོ། །

96-1-36a

དགྲའི་སྒོར་བཏབ་ན་ཐོ་རངས་འབྲོས་པར་བྱེད་དོ། །ཇི་སྲིད་ཕུར་བུ་བཏོན་པར་མ་གྱུར་གྱི་བར་དུ་གང་དུའང་གནས་པར་མི་བྱེད་དོ། །རྒྱལ་པོ་སྐྱེད་པར་འདོད་
ན་ལྷ་ཆེན་པོའི་ཁང་པར་སོང་ནས་ལྷ་ལ་དུག་དང༌། ཁྲག་གིས་བྱུགས་ཏེ་ཤ་ཆེན་པོའི་བདུག་པ་དབུལ་བར་བྱའོ། །ནིམྦའི་འདབ་མས་ཀྱང་མཆོད་པར་བྱའོ། །དེ་ནས་དུག་དང༌།
ཁྲག་དང༌། སྐེ་ཚེ་རྣམས་གཅིག་ཏུ་བྱས་ནས་བརྒྱད་བརྒྱར་སྦྱིན་སྲེག་གྱིས་ཤིག། བརྒྱད་བརྒྱ་དང་བོས་རང་གི་ཤའོ། །གཉིས་པས་མེ་ཏོག་གོ། གསུམ་པས་བཙུན་མོའི་
འཁོར་རོ། །བཞི་པས་མཚོན་ཆ་ཆེན་པོའོ། །ལྔ་པས་གླང་པོ་ཆེའོ། །དྲུག་པས་མ་ཧེ་སྟེ་ཁྲོ་བོ་ཆེན་པོས་དཀྲིས་པའི་ལས་སོ། །བློ་བཟང་པོ་ཉིད་ཉམས་པར་བྱེད་པར་འདོད་ན་
ནིམྦའི་ཤིང་གིས་མེ་སྦར་ནས་ནིམྦའི་ལོ་མ་དང༌། དུར་ཁྲོད་ཀྱི་ཐལ་བ་ཕན་ཚུན་བསྲེས་པས་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག། སྐད་ཅིག་ལ་ཉམས་
པར་འགྱུར་རོ། །དེ་ནས་ལྐུགས་པར་བྱེད་པར་འདོད་ན་ཀ་ས་མ་ཡའི་གཟུགས་བརྙན་བྱས་ནས་ཟངས་ཀྱི་ཕུར་བུ་ལ་བརྒྱད་བརྒྱ་བཟླས་ཏེ་དགྲ་བོ་ཡིད་ལ་བྱས་ནས་ཁ་ལ་
ཕུར་བུ་གདབ་པར་བྱའོ། །ལྐུགས་པར་འགྱུར་རོ། །ཕུར་བུ་བཏོན་ན་ཐར་རོ། །མངོན་སྤྱོད་ཅན་རྫོགས་སོ།།    །།མ་བསྒྲུབས་པར་ལས་རྣམས་འབྱུང་

96-1-36b

སྟེ་སོ་ཤིང་ལ་ལན་བདུན་བཟླས་ནས་བཟའ་བར་བྱའོ། །མ་བླངས་པར་བཟའ་བ་རྙེད་དོ། །བརྒྱད་བརྒྱར་བཟླས་ནས་མགོ་བོ་ལ་བྱུགས་བས་སྐྱེ་བོ་ཐམས་ཅད་དགའ་བར་འགྱུར་རོ།།
གོས་ལ་ལན་བདུན་མངོན་པར་སྔགས་ནས་གྱོན་ན་སྐལ་བ་བཟང་པོར་འགྱུར་རོ། །མིག་སྨན་ལ་མངོན་པར་སྔགས་ནས་མིག་ལ་བསྐུས་ན་ཁྲོ་བོས་དཀྲིས་པ་རྣམས་ཀྱིས་མཐོང་ན།
དགའ་བར་འགྱུར་རོ། །ལམ་དུ་ཟློས་བཞིན་པར་སོང་ན་ཆོམ་རྐུན་རྣམས་ཀྱིས་འཇོམས་མི་ནུས་སོ། །སོར་མོ་ལ་ལན་བདུན་བཟླས་པས་མཆེ་བ་ཅན་ཐམས་ཅད་རེངས་པར་འགྱུར་
རོ། །གསེག་མ་ལ་བརྒྱད་བརྒྱར་བཟླས་ནས་ཆུ་ལ་གཏོར་ན་ཆུ་ལ་རྒྱུ་བ་ཐམས་ཅད་རེངས་པར་བྱེད་པར་འགྱུར་རོ། །བཅིངས་པ་ལམ་འགག་པ་ལ་བཟླས་ན་ཐར་རོ། །ཀ་ར་བཱི་རའི་
ལྕུག་མ་ལ་ལན་བདུན་བཟླས་པས་དཀྱིལ་འཁོར་དུ་ཉེ་བར་བྱུགས་ནས་ས་ལ་མཚོན་ཆ་སྦྱིན་པར་བྱའོ། །གང་དུ་འདོད་པ་དེར་འཕོ་བར་བྱེད་དོ། །ཁྱོར་བའི་ཆུ་ལ་སྔགས་ནས་སྟེང་
དུ་གཏོར་བར་བྱ་སྟེ་དུས་མ་ཡིན་པའི་ཆར་རེངས་པར་བྱེད་དོ། །ཐལ་བ་ལ་བརྒྱད་བརྒྱར་བཟླས་ན་ཐལ་བ་འདེབས་པར་འགྱུར་རོ། །ལྕགས་ཀྱི་ཕྱེ་མ་རྡོའི་ར་བར་འགྱུར་རོ། །སྒྲོན་
མ་གསུམ་གྱིས་མེའི་ར་བར་འགྱུར་རོ། །བིལ་བའི་འདབ་མས་བིལ་བའི་ར་བར་འགྱུར་རོ། །བརྒྱད་བརྒྱར་བཟླས་པའི་ཆུས་ཆུའི་ར་བར་འགྱུར་རོ། །མདོར་བསྡུས་ན། བཅོམ་ལྡན་

96-1-37a

འདས་གཙུག་ཏོར་གྱི་རྒྱལ་པོ་རྟོག་པ་གཞན་གྱི་ཆོ་གས་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་ལས་བྱེད་དོ། །རིག་པ་བསྒྲུབས་པ་ལས་མཚམས་མེད་
པ་ལས་གྲོལ་ནས་བྱང་ཆུབ་ཀྱི་སེམས་རྙེད་དོ། །ཨོཾ་སརྦ་ཏ་ཐཱ་ག་ཏ་ཨུཥྞི་ཥ། ཨ་ནཱ་བ་ལོ་ཀི་ཏེ་མུརྡྷ་ནི་ཏེ་ཛོ་རཱ་ཤི་ཧཱུཾ། ཛྭཱ་ལ་ཛྭཱ་ལ། དྷ་ཀ་དྷ་ཀ། ད་ར་བི་ད་ར། ཚིནྡ་ཚིནྡ། ཧཱུཾ་ཧཱུཾ་
ཕཊ་ཕཊ་སྭཱཧཱ། གཟི་བརྗིད་དང༌། ཕུང་པོར་རྣམ་པར་བཤད་དེ་འདབ་མ་ཆུང་དུའི་རྒྱབ་ཏུ་གནས་པར་བྱའོ་ཞེས་པ་དེ་བཞིན་གཤེགས་པའི་གཙུག་ཏོར་གྱི་རྒྱུད་ཆུང་དུ་ལས་བྲིས་
པ་འདབ་མ་སོ་སོར་ལ་རྫོགས་པར་བྱ་བའི་ཕྱིར་གཞོན་ནུ་མས་བཀལ་བའི་སྲད་བུ་ལ་རས་བྱེད་དུ་བཅུག་ནས་སམ། ཡང་ན་དཔའ་བོའི་རིན་གྱིས་ཉོས་པ་སྟེ་ཇི་ལྟར་རྙེད་པའི་
རས་ཁ་ཚར་མ་བཅད་པ་སྐྲ་དང་བྲལ་བ་ལ་རི་མོ་མཁན་གསོ་སྦྱོང་ཅན་དབང་བོ་མ་ཚང་བ་མིན་པས་ཁ་ཤར་དུ་ཕྱོགས་པས་རས་རྣམས་འཕྲུལ་འཁོར་ལ་བཞག་སྟེ་དེའི་མདུན་དུ་
སངས་རྒྱས་དང༌། བྱང་ཆུབ་སེམས་དཔའ་ལ་སོགས་པ་ཐམས་ཅད་དང༌། ཁྱད་པར་དུ་བཅོམ་ལྡན་འདས་མ་འཕགས་མ་སྒྲོལ་མ་སྤྱན་དྲང་བར་བྱས་ནས་དེ་ནས་ཨརྒའི་
ཤིང་གིས་མེ་རབ་ཏུ་སྦར་ནས་ཡུངས་ཀར་དཀར་པོ་ལ་མར་གྱིས་བཏགས་པ་རལ་པ་གཅིག་མའི་སྙིང་པོས་རས་རིས་ཀྱི་སྤྱན་སྔར་ཁྲུ་བཞི་པའི་ཚད་ཀྱི་དཀྱིལ་འཁོར་དུ་སྟོང་

96-1-37b

ཕྲག་བརྒྱད་སྦྱིན་སྲེག་གྱིས་ཤིག། རས་རིས་འདྲི་བཞིན་པ་ན་བགེགས་མེད་པར་འགྱུར་རོ། །དེ་ནས་ཚེས་གྲངས་དང༌། བྱེད་པ་དང༌། རྒྱུ་སྐར་དང༌། ཡུད་ཙམ་དགེ་བ་ལ་སྣོད་སར་པར་
བཞག་པ་ཁ་དོག་མ་འདྲེས་པ་ཤིན་ཏུ་སོ་སོར་བཏགས་པའི་ཁ་དོག་གི་ཆུས་སྦྱར་ནས་བ་ལང་གི་སྤུའི་པིར་གྱིས་བཅོམ་ལྡན་འདས་བྱང་ཆུབ་ཀྱི་ཤིང་ནི་སྣ་ཚོགས་པའི་གནས་རབ་ཏུ་བསྔགས་
པ། བྱའི་ཚོགས་སྐད་འབྱིན་པ། དཔག་བསམ་གྱི་ཤིང་དང་མཚུངས་པ་བྱའོ། །དེ་བཞིན་གཤེགས་པ་འོད་དཔག་མེད་འདྲིར་གཞུག་པར་བྱའོ། །ཆོས་སྟོན་པར་མཛད་བཞིན་པ།
སྐྱིལ་མོ་ཀྲུང་གིས་ཉེ་བར་བཞུགས་པ། སྐྱེས་བུ་ཆེན་པོའི་མཚན་གྱིས་བརྒྱན་པའི་སྐུ། མཛེས་པར་སྣང་བཞིན་པའི་ལུས། གཙུག་ཏོར་ནས་འོད་ཟེར་ཆེན་པོ་གསེར་གྱི་ཁ་དོག་ཅན་
འཕྲོ་བ། པདྨ་དཀར་པོ་ལ་བཞུགས་པ་འདྲིར་གཞུག་པར་བྱའོ། །བཅོམ་ལྡན་འདས་ཀྱི་གཡོན་གྱི་གཞོགས་སུ་དཀར་པོ་རྒྱན་གྱིས་རྣམ་པར་བརྒྱན་པ། ཁ་དོག་ལྔ་པའི་གོས་
ཀྱི་སྟོད་གཡོགས་བགོས་པ། ཕྱག་ན་རྔ་ཡབ་ཐོགས་པའོ། །གཞན་དུ་རྒྱུ་སྐར་མེ་བཞི་ལ་འཕགས་པ་དྲི་མ་མེད་པ་འགྲོ་བ་ཞེས་བྱ་བའི་བྱང་ཆུབ་སེམས་དཔའ་འདྲིར་གཞུག་པར་བྱ་
སྟེ། བཅོམ་ལྡན་འདས་ཀྱི། གཡས་ཕྱོགས་སུ་ཐམས་ཅད་དཀར་པོ། གསེར་གྱི་རྒྱན་གྱིས་བརྒྱན་པ། རལ་པའི་ཚོགས་དང༌། ཕྱག་ན་རིལ་བ་སྤྱི་བླུགས་དང༌། དབྱུག་གུའི་

96-1-38a

ཤིང་བསྣམས་པ། མཆོད་ཕྱིར་ཐོགས་ཕྲག་པ་ལ་འཕྱང་བ། གོས་དཀར་པོ་བགོས་པ། མཆོག་ཏུ་སྐྱེས་པ། སྒྲུབ་པ་པོའི་སྟེང་དུ་ཕྱག་བརྐྱང་བ། ཕྱག་
བཞི་པ། བདེ་བར་གཤེགས་པའི་མཐོ་གང་གི་ཚད་ལ་འཕགས་པ་དྲི་མ་མེད་པར་འགྲོ་བ་ཅུང་ཟད་མངོན་པར་ལྷགས་པའོ། །བཅོམ་ལྡན་འདས་ལས་ཅུང་ཟད་དམན་པའི་
འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱའོ། །དེའི་གཡས་ཀྱི་གཞོགས་སུ་བྲི་ཡང་ཀུ་ལྟར་སྔོ་བསངས། གསེར་དང༌། རིན་པོ་ཆེས་རབ་ཏུ་གསལ་བར་
བྱེད་པའི་ལུས་ཅན། ཅོད་པན་གྱིས་བརྒྱན་པ། རྣམ་པར་བཀྲ་བའི་གོས་བགོས་པ། རིན་པོ་ཆེའི་སྟོད་གཡོགས་ཅན། ལུས་ཅུང་ཟད་འདུད་པ། བཅོམ་ལྡན་འདས་ལག་པ་ཁ་
སྦྱོར་བྱས་པས་ཨུཏྤ་ལ་སྔོན་པོ་ཡོངས་སུ་གཟུང་པ། ཕྱག་མཆོག་ཏུ་སྐྱེས་པ། དང་པོར་བཅོམ་ལྡན་འདས་ལ་རྟོག་པར་བྱེད་བཞིན་པའི་སྒྲོལ་མ་འདྲིར་གཞུག་པར་བྱའོ། །དེའི་
འོག་ཏུ་པདྨའི་མཚོ་བྱའོ། །དེ་ནས་རྩ་བའི་པདྨ་ལ་བཅོམ་ལྡན་འདས་ཀྱི་གཡས་ཕྱོགས་སུ་འཕགས་པ་སྤྱན་རས་གཟིགས་དབང་ཕྱུག་བྱའོ། །གཡོན་དུ་འཕགས་པ་དྲི་མ་མེད་
པར་འགྲོ་བའོ། །གཞན་དུ་བཅོམ་ལྡན་འདས་མ་སྒྲོལ་མའི་གཡས་སུ་ཀླུའི་རྒྱལ་པོ་མཐའ་ཡས་མགོ་བོ་བདུན་པ། ཕྱག་ན་པདྨའི་སྡོང་པོ་བསྣམས་པ། ཐམས་ཅད་དཀར་བ།

96-1-38b

རྣམ་པར་བཀྲ་བའི་གོས་དང༌། རྒྱན་ཐམས་ཅད་ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །གཡོན་དུ་ཀླུའི་རྒྱལ་པོ་རྒྱ་མཚོ་སྔོ་བསངས། ཕྱག་ན་པདྨའི་སྡོང་བུ་བསྣམས་པ།
འདི་འདྲ་བ་འདྲིར་གཞུག་པར་བྱའོ། །བཅོམ་ལྡན་འདས་ཀྱི་གཡས་ཀྱི་གཞོགས་སུ་རྩ་བ་དང་ཉེ་བར་དཀར་མོ་རྒྱན་ཐམས་ཅད་ཀྱིས་རྣམ་པར་བརྒྱན་པ། རིན་པོ་ཆེའི་སྟོད་གཡོགས་
ཅན། རིན་པོ་ཆེ་དང༌། ཙངྒ་ཊཀ་ཕྱག་ན་བསྣམས་པ། པུས་མོ་ས་ལ་བཙུགས་པའི་ལྷ་མོ་འདྲིར་གཞུག་པར་བྱའོ། །བཅོམ་ལྡན་འདས་མ་སྒྲོལ་མའི་གཡས་ཀྱི་གཞོགས་སུ་རྩ་
བ་དང་ཉེ་བར་འཁོད་པའི་ཐམས་ཅད་དཀར་མོ། གཞོན་ནུའི་གཟུགས་ཅན། རྒྱན་ཐམས་ཅད་ཀྱིས་རྣམ་པར་བརྒྱན་པ། ཐལ་མོ་ཁ་སྦྱར་དུ་བྱས་པ། བཅོམ་ལྡན་འདས་མ་དང༌།
བཅོམ་ལྡན་འདས་ལ་ངེས་པར་རྟོག་བཞིན་པའི་བདེ་ལྡན་འདྲིར་གཞུག་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་སྒྲུབ་པ་པོ་སྤྱན་རས་གཟིགས་
དབང་ཕྱུག་ལ་ལྟ་བར་གྱུར་པ། གོས་དཀར་པོའི་སྟོད་གཡོགས་དང༌། སྨད་གཡོགས་ཅན། དབྱིབས་དང༌། རྣམ་པའི་ཁྱད་པར་ཇི་འདྲ་བ་པུས་མོ་གཉིས་བཙུགས་པ། ལག་པ་
སྤོས་ཕོར་ཐོགས་པ་བྱའོ། །ལྷའི་བུ་རྔ་བོ་ཆེ་རྡུང་བར་བྱེད་བཞིན་པ་བྱའོ། །སྤྲིན་ལས་གློག་དང་བཅས་པ་བྱའོ། ཕྱོགས་བཞི་དང༌། ཕྱོགས་བྲལ་དུའང་བྱའོ། །གཡས་སུ་རས་

96-1-39a

རིས་ཀྱི་སྟེང་དུ་གནས་གཙང་མའི་རིས་ཀྱི་ལྷའི་བུ་མེ་ཏོག་འཐོར་བར་བྱེད་བཞིན་པ་འདྲིར་གཞུག་པར་བྱའོ། །སྟེང་དུ་ཟླ་བ་དང༌། ཉི་མ་རྒྱན་ཐམས་ཅད་
ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །སྟེང་དུ་དུང་དང༌། རྔ་བོ་ཆེ་དག་གོ། འཕགས་པ་སྤྱན་རས་གཟིགས་དབང་ཕྱུག་གི་གཡས་སུ་ནག་མོ་གསུས་པ་འཕྱང་པ། རྒྱན་
ཐམས་ཅད་པ། མཆེ་བ་གཙིགས་པ། སྟག་གི་པགས་པའི་ཤམ་ཐབས་ཅན། གོ་ཞེས་བྱ་བའི་ཕགས་པས་དཀྲིས་པ། གཙུག་ཕུད་ལ་ཐོད་པའི་ཕྲེང་བ་འཕྱང་བ། རྡོ་བ་ལ་
རབ་ཏུ་བཞུགས་པ། སྦྲུལ་གྱི་མཆོད་ཕྱིར་ཐོགས་པ་ཅན། ཕྱག་བཞི་པ་གཡས་ཀྱི་ཕྱག་གིས་དགྲ་སྟ་ཡོངས་སུ་བསྣམས་པ། ཕྱག་གཡོན་པའི་དང་པོས་ཁྲག་གིས་ཡོངས་སུ་
གང་བའི་སྣོད་དང༌། ཕྱོགས་དང་ལྡན་པའི་ལུས་ལ་སྨིན་མ་དང༌། སྐྲར་ལྡན་པ། བཅོམ་ལྡན་འདས་ལ་ཐལ་མོ་སྦྱར་བ་བྱས་པ། སེན་མོ་རིང་པོ་ཅན། གླང་པོ་
ཆེའི་པགས་པས་སྟོད་གཡོགས་པ། བྱང་ཆུབ་སེམས་དཔའ་ཆེན་པོའི་བཀའ་རབ་ཏུ་ནོད་པར་བྱེད་བཞིན་པར་གྱུར་པའི་འཕགས་མ་སྒྲོལ་མའི་སྲིང་མོ་འདྲིར་གཞུག་
པར་བྱའོ། །དེ་ལྟར་རས་རིས་འདྲིར་བཅུག་ནས་གཙང་མའི་ཕྱོགས་སུ་དག་པ་དང༌། སྐྱོང་བ་དང༌། ཚད་མ་ཉིད་ཀྱི་ཡན་ལག་རྣམ་པར་སྤངས་པ། རིན་པོ་ཆེ་དང༌། ཆུ་

96-1-39b

ཀླུང་གི་འགྲམ་མམ། གཞན་དུའང་རུང་སྟེ་གཙང་མའི་གན་དུའོ། །དེ་ནས་དུ་བ་འཐུལ་བས་ནི་དབང་དུ་བྱེད་དོ། །གང་ཐབས་ཅིག་གསང་སྔགས་བྱེད་པ་དེའོ། །ལྷ་ཐམས་ཅད་གསལ་
བར་བྱེད་པར་འདོད་པས་དཀར་པོའི་བརྒྱད་པའང་རུང་སྟེ་ལས་བརྩམས་པར་བྱའོ། །གཙང་མའི་སའི་ཕྱོགས་སུ་གཞུའི་ཚད་ཀྱིས་ཐང་ལ་ཡོངས་སུ་བྱུག་པར་བྱ་སྟེ་དེའི་དབུས་སུ་
སོ་ཕག་གཞག་པར་བྱའོ། །ཕྱོགས་བཞི་རྣམས་སུ་ས་ལས་བྱུང་བའི་རྩ་བ་ནག་པོ་མེད་པའི་ཆུའི་བུམ་པ་བཞི་ལ་བརྒྱད་བརྒྱར་སྔགས་པ་བཞག་པར་བྱའོ། །གཞོན་ནུ་མས་བཀལ་
པའི་སྲད་བུ་ཚོན་སྣ་ལྔ་ལས་ལེགས་པར་དཀྲིས་པའོ། །དྲི་ཞིམ་པོའི་ཕྱེ་མས་དཀྱིལ་འཁོར་བྱས་ཕྱོགས་བཞིར་ཆང་དང༌། ཤ་མེད་པའི་གཏོར་མ་དབུལ་བར་བྱའོ། །དྲི་བཟང་
པོའི་མེ་ཏོག་གི་མཆོད་པ་བྱའོ། །གུ་གུལ་གྱི་བདུག་པ་དབུལ་ལོ། །ཟངས་ཀྱི་སྣོད་མར་གྱིས་བཀང་བ་གཞན་ནས་འགྲམ་གྱི་ཕྱེ་མ་རྣམས་ལ་ཉེ་བར་གནས་པར་གཞག་པར་བྱའོ།།
ཤར་དུ་མངོན་པར་ཕྱོགས་པས་ཕྱི་རོལ་ཏུ་དཀྱིལ་འཁོར་དུ་རལ་པ་གཅིག་མ་ལ་མཆོད་པ་དང༌། གཏོར་མ་དབུལ་བར་བྱའོ། །དེ་ནས་ཀུ་ཤ་ལྗང་ཁུ་བླངས་ནས་གོས་དཀར་
པོ་གཅིག་འཆང་བར་བྱས་ཏེ་ཇི་སྲིད་དུ་རྐང་པ་གཉིས་ཀྱི་བར་དེ་སྲིད་དུ་བྱབས་པར་བྱའོ། །དེ་ནས་མར་གྱི་སྣོད་ཀྱི་སྟེང་དུ་ཀུ་ཤ་དེས་དོར་བར་བྱའོ། །དེ་ནས་མར་ཆུང་དུ་དེ་ལ་གལ་

96-1-40a

ཏེ་དྲི་མ་དང༌། སེན་མོ་དང༌། སྐྲ་མཐོང་ན་གང་དང༌། གང་གཅིག་ཏུ་བྱའོ། །ཇི་སྲིད་དུ་རང་འདོད་པ་དང༌། སྨྲ་བ་ལྷག་པར་སྐྱེས་ཀྱི་བར་དུའོ། །དེ་ནས་
བུམ་པ་རེ་རེ་བླངས་ཏེ་ཟློས་བཞིན་པས་གཞག་པར་བྱའོ། །སྦྱངས་པའི་སྣོད་ངེས་པར་གནས་པ་བྱས་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱེད་
དུ་གཞུག་གོ། འདི་ལའང་འདིའི་སྐུ་མཉེ་སྦྱིན་པར་བྱའོ། །པྲི་ཡང་ཀུ་དང༌། ནཱ་ག་གེ་སར་དང༌། སྦྲང་རྩི་ཅན་དང༌། དུ་རུཥྐ་རྣམས་གཅིག་ཏུ་བྱས་ནས་ལན་བདུན་མངོན་པར་
སྔགས་པ་བྱས་ཏེ་བསྐུ་བར་བྱའོ། །བའི་མར་དང་བསྲེས་པའི་བཟའ་བ་མཆོག་བཟའ་བར་བྱའོ། །ནད་མེད་པར་འགྱུར་རོ། །གཞོན་ནུ་མས་བཀལ་བའི་སྲད་བུ་སྔོན་
པོར་བཙོས་པ་ལ་ལན་བདུན་མངོན་པར་སྔགས་པར་བྱས་ནས་བཅིང་བར་བྱ་སྟེ་མིག་གི་ནད་ཞིའོ། །མགྲིན་པ་ལ་བཅིངས་ནས་སྐྱུགས་པ་སེལ་བར་བྱེད་དོ། །སྲད་བུ་
འདི་ཉིད་ཀྱི་རས་ཡུག་འཐག་ཏུ་གཞུག་པར་བྱའོ། །སྟོང་ཕྲག་བརྒྱད་དུ་མངོན་པར་སྔགས་པ་གྱད་ཀྱི་ལུས་ལ་བཅིང་བར་བྱ་སྟེ་གཡུལ་དུ་གཞན་གྱིས་མི་ཐུབ་པར་འགྱུར་
རོ། །ཁྲུ་བཞི་པའི་ཚད་ཀྱི་དཀྱིལ་འཁོར་ཉེ་བར་བྱུགས་ཏེ་བཅོམ་ལྡན་འདས་མ་ལ་དྲི་བཟང་པོའི་མེ་ཏོག་གིས་མཆོད་པ་བྱས་ནས་བའི་མར་གྱིས་སྒྲོན་མེ་དབུལ་བར་

96-1-40b

བྱའོ། །དེ་ནས་བྱང་ཆུབ་ཤིང་གི་མེ་སྦར་ནས་ཀུ་ཤའི་ཁྲེས་ལ་ཉེ་བར་འདུག་པས་ལན་བདུན་མངོན་པར་སྔགས་པའི་སྲ་རྩི་པོག་གི་སྲེག་བླུགས་ཐུན་གསུམ་དུ་སྟོང་ཕྲག་བརྒྱད་སྦྱིན་
སྲེག་གྱིས་ཤིག། ཉི་མ་བདུན་ལ་གང་འདོད་པ་དེའི་ནད་ཡུན་རིང་པོར་ཉེ་བར་ཞི་བར་བྱེད་དོ། །བགེགས་ཐམས་ཅད་ཉེ་བར་ཞི་བར་བྱེད་པར་འདོད་པས་རྒྱ་མཚོར་འགྲོ་བའི་ཆུ་ཀླུང་གི་
འགྲམ་གཅིག་གིས་བླངས་ནས་རྣམ་པ་སྣ་ཚོགས་པའི་སེངྒེ་དང༌། སྟག་གི་མདོག་ཅན་གྱི་བགེགས་རྣམས་ཉི་ཤུ་རྩ་གཅིག་ལྷག་པའི་བརྒྱ་བྱའོ། །དེ་ནས་ནག་པོའི་བརྒྱད་པ་ལ་
མཚན་མོ་གསུམ་དུ་སྨྱུང་བར་གནས་པས་གཙང་མའི་ཕྱོགས་སུ་ཁྲག་སྒྲུབ་པར་བྱེད་པ་ཉེ་བར་ཐོགས་ཏེ་ལས་བརྩམས་པར་བྱའོ། །དེའི་འོག་ཏུ་ཕྱོགས་བཞིར་རྒྱ་སྐྱེགས་ཀྱི་ལོ་མ་
ལ་འདུག་པའི་བགེགས་རྣམས་གཞག་པར་བྱའོ། །བགེགས་རྣམས་ཀྱི་དབུས་སུ་བགེགས་ཆེན་པོ་ལོག་པར་འདྲེན་པ་གཞག་པར་བྱའོ། །ལན་གཅིག་མངོན་པར་སྔགས་
བའི་ཚོན་སྣ་ལྔའི་ཕྱེ་མ་དེ་རྣམས་ཀྱིས་ཐོག་མར་དཀྱིལ་འཁོར་བདུན་བྱའོ། །མེ་ཏོག་དམར་པོ་དང༌། དྲི་དམར་པོས་མངོན་པར་མཆོད་པར་བྱའོ། །ཕྱོགས་བཞིར་མར་གྱི་མར་མེ་
དབུལ་བར་བྱའོ། །རྒྱ་སྐྱེགས་ཀྱི་ཁུ་བ་ཕྱོགས་བཞིར་གཏོར་བར་བྱའོ། །དེ་ནས་བཅོམ་ལྡན་འདས་མ་སྟོང་ཕྲག་བརྒྱད་དུ་མངོན་པར་སྔགས་པའམ། བརྒྱད་བརྒྱར་མངོན་པ་

96-1-41a

སྔགས་པའི་སྲད་བུ་དམར་པོས་བགེགས་ཐམས་ཅད་ལ་གཡས་སྐོར་དུ་དཀྲི་བར་བྱའོ། །དེ་ནས་བགེགས་ཀྱི་རྒྱལ་པོ་ཆེན་པོ་བཅིང་བར་བྱ་སྟེ་དེ་རྣམས་ཀྱི་
དབུས་སུ་ཨུ་དུམ་ཝཱ་རའི་ཡམ་ཤིང་གིས་མེ་རབ་ཏུ་སྦར་ནས་བགེགས་བཅིང་བར་བྱའོ་ཞེས་བརྗོད་ནས་སྭཱཧཱའི་ཡི་གེས་བེའུའི་ལྕི་བ་ལ་ཞོ་དང༌། སྦྲང་རྩི་དང༌། མར་གྱིས་བཏགས་
པའི་མཚན་མོ་སྟོང་ཕྲག་བརྒྱད་སྦྱིན་སྲེག་གྱིས་ཤིག། དེ་ནས་སྒྲུབ་པ་པོ་དེའི་བགེགས་དང༌། ལོག་པར་འདྲེན་པ་ཐམས་ཅད་བཅིང་བར་འགྱུར་རོ། །རིག་པ་ཐམས་ཅད་སྒྲུབ་
པར་བྱེད་བཞིན་པ་ན་བགེགས་མེད་པར་འགྱུར་རོ། །དེ་རྣམས་ནི་དེ་རྣམས་ཀྱིས་བྱབས་པས་ལོག་པར་འདྲེན་པ་ཆེན་པོ་གཅིག་ཏུ་བཞག་ནས་བགེགས་རྣམས་ཐམས་ཅད་ལ་
མེ་ཏོག་ཐམས་ཅད་དབུལ་ལོ། །སྲུང་བ་ཐམས་ཅད་ཀྱང་ངོ༌། །བདུག་པ་ནི་ལོག་འདྲེན་ཆེན་པོ་རྣམས་ལ་ཀ་ར་པཱི་ར་དམར་པོ་དང༌། ཙནྡན་དམར་པོ་དབུལ་ལོ། །བགེགས་ཐམས་
ཅད་དང༌། ཉེ་བར་འཚེ་བ་ཐམས་ཅད་ལ་མཆོད་ཡོན་དབུལ་ལོ། །ལོག་པར་འདྲེན་པ་དང་བཅས་པ་ལ་གུ་གུལ་དང་མར་བསྲེས་པས་མཆོད་ཡོན་དབུལ་ལོ། །དེ་ནས་ལྟེ་བའི་ཚད་
དུ་དོང་བརྐོ་བར་བྱའོ། །དེར་སོ་སོ་སོ་སོར་བཅུག་ནས་སླར་ཡངས་པའི་སར་བྱའོ། །དེ་ལྟར་རིག་པ་འཛིན་པའི་བགེགས་ཐམས་ཅད་མེད་པར་འགྱུར་རོ། །རིང་བསྲེལ་དང་

96-1-41b

བཅས་པའི་མཆོད་རྟེན་དུ་ས་ལ་མ་ལྷུང་བའི་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་དྲི་དང༌། མེ་ཏོག་ལ་སོགས་པ་རྣམས་ཀྱིས་མཆོད་པ་བྱས་ནས་ཨུ་དུམ་ཝཱ་རའི་ཡམ་ཤིང་
གིས་མེ་རབ་ཏུ་སྦར་ཏེ་ཚངས་པའི་ཡམ་ཤིང་གིས་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག། ཉི་མ་བརྒྱ་ཕྲག་གཅིག་གམ། ཉི་མ་བརྒྱ་ཕྲག་གཉིས་སུ་ཙཱ་རུ་བཟའ་བས་
ཡིད་གཞུངས་པར་འགྱུར་རོ། །ཁྲུ་བཞིའི་ཚད་ཀྱིས་དཀྱིལ་འཁོར་ཉེ་བར་བྱུགས་ཏེ་འོ་མ་ཅན་གྱི་ཡམ་ཤིང་གིས་མེ་རབ་ཏུ་སྦར་ནས་འོ་མའི་སྦྱིན་སྲེག་གྱིས་ཤིག། བྲམ་ཟེ་དབང་
དུ་འགྱུར་རོ། །ཙཱ་རུའི་སྲེག་བླུགས་གྱིས་ཤིག །རྒྱལ་རིགས་དབང་དུ་འགྱུར་རོ། །ཞོའི་སྲེག་བླུགས་གྱིས་ཤིག །རྗེ་རིགས་དབང་དུ་འགྱུར་རོ། །ནས་ཀྱི་སྲེག་བླུགས་གྱིས་
ཤིག། དམངས་རིགས་དབང་དུ་འགྱུར་རོ། །ཐམས་ཅད་དུ་བསྒྲུབ་བྱ་སྒྲུབ་པའི་དོན་དུ་ཉི་མ་བརྒྱ་ཕྲག་གཅིག་གོ །དགྲ་ལ་བལྟས་ནས་བཟླས་པར་བྱ་སྟེ་རེངས་པར་འགྱུར་རོ། །
མ་ཤ་ཀའི་ཡམ་ཤིང་ཞོ་དང༌། སྦྲང་རྩི་དང༌། མར་གྱིས་བཏགས་པ་རྣམས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག། གང་ལ་ལྟས་ནས་བཟླས་པ་དེ་ལས་སུ་མི་
རུང་བར་འགྱུར་རོ། །ཆུ་ལ་ལན་བདུན་མངོན་པར་སྔགས་པས་དུག་ཐམས་ཅད་སེལ་བར་བྱེད་དོ། །དུག་ཐམས་ཅད་ལ་འདོད་པས་བྱབ་པར་བྱའོ། །ཞུན་མཁན་གྱི་རིལ་

96-1-42a

པུ་ལ་ལན་བདུན་མངོན་པར་སྔགས་ནས་མིག་དག་པར་བྱ་སྟེ་མིག་ནད་ཉེ་བར་ཞི་བར་བྱེད་དོ། །བྱིས་པ་གདོན་གྱིས་ཟིན་པ་ལ་སྲད་བུ་ལ་ལན་བདུན་
མངོན་པར་སྔགས་པ་བྱས་ནས་བཅིང་བར་བྱ་སྟེ་གྲོལ་བར་བྱེད་དོ། །ནད་པ་ལ་བཅིང་བར་བྱ་སྟེ་གདོན་ཐམས་ཅད་མཐུ་མེད་པར་འགྱུར་རོ། །ཐལ་བ་ལ་ལན་བདུན་བཟླས་
པས་དཀྱིལ་འཁོར་བཅིང་བའི། །བུ་མ་ཐོན་པ་ལ་ཏིལ་མར་ཡོངས་སུ་བཟླས་ནས་སྦྱིན་པར་བྱ་སྟེ་བདེ་བར་བཙའ་བར་འགྱུར་རོ། །རྨོངས་པ་མངལ་གྱི་དུས་ཚོད་ལ་འདས་པ་
ལ་ཁྲུས་བྱས་ནས་རྒྱུད་མཚུངས་པའི་མར་ལ་ལན་བདུན་མངོན་པར་སྔགས་པར་བྱས་ནས་བཏུང་བར་སྦྱིན་ནོ། །བཟའ་བ་མཆོག་དང་ལྡན་པ་བཟའ་བར་བྱའོ། །བུ་སྐྱེ་བར་
བྱེད་དོ། །དེ་ནས་བུ་མོ་མང་པོ་ཅན་གྱི་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཐལ་བ་དེ་བུམ་པ་བཞི་ཆུས་ཀུན་ཏུ་བཀང་ནས་བརྒྱད་བརྒྱར་མངོན་པར་སྔགས་
པ་དཀྱིལ་འཁོར་དུ་གསུམ་གཞག་པར་བྱའོ། །སྐལ་བ་བཟང་པོར་འགྱུར་རོ། །འདིའི་བུ་འཆི་བའང་མེད་དོ། །ཤུ་དག་ལ་བརྒྱད་བརྒྱར་མངོན་པར་བཟླས་ཏེ་ལག་པ་
གཡོན་ལ་བཅིངས་ན་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །གཞན་གྱིས་མི་ཐུབ་པའི་མེ་ཏོག་ཐུན་གསུམ་དུ་སྟོང་ཕྲག་སྦྱིན་སྲེག་གྱིས་ཤིག །ཕྱོགས་གཅིག་ལ་

96-1-42b

ཡུལ་དུ་གཞན་གྱིས་མི་ཐུབ་པར་འགྱུར་རོ། །གཞོན་ནུ་མས་བཀལ་བའི་སྲད་བུ་ལ་བརྒྱད་བརྒྱར་མངོན་པར་སྔགས་པ་བྱས་ནས་མདུད་པ་བདུན་བྱའོ། །ལག་པ་ལ་བཅིངས་ནས་བརྟན་
པ་དང༌། གཡོ་བའི་དུག་མཐུ་མེད་པར་འགྱུར་རོ། །དེ་ནས་མི་བཟད་པའི་སྦྲུལ་གྱི་མཆེ་བའི་དུག་ལ་སྭཱཧའི་ཡི་གེའི་བར་དུ་ཁྱོར་བའི་ཆུ་བླངས་ནས་བརྒྱད་བརྒྱར་སྔགས་ཏེ་བཏུང་བ་
སྦྱིན་པར་བྱའོ། །དུག་ཉལ་བའང་སློང་བར་བྱེད་དོ། །དེ་ནས་མ་ལངས་ན་ཕྱོགས་བཞི་རྣམས་སུ་མངོན་པར་སྔགས་པ་བྱས་ཏེ་བཏུང་བ་སྦྱིན་པར་བྱའོ། །འཇོག་པོས་ཀྱང་མཆེ་བའི་
དུག་སློང་བར་བྱེད་དོ། །སྟན་གནྟི་ཀ་ལ་ལན་བདུན་མངོན་པར་སྔགས་པ་ས་ལ་བྱུག་པ་སྦྱིན་པར་བྱའོ། །མ་བཅིངས་པར་ཡང་དེ་ཉིད་དུ་སྐེམ་པར་བྱེད་དོ། །ཚོར་བ་མེད་པར་བྱེད་དོ། །
ཡམས་ཀྱི་ཉེ་བར་འཚེ་བ་རྣམས་ལ་གྲོང་ངམ། གྲོང་ཁྱེར་གྱི་དབུས་སུ་མཚན་མོ་ཕྱེད་ནས་བ་ལང་གི་པགས་པའི་ཚད་ཀྱི་ཐང་ལ་ཉེ་བར་བྱུགས་པར་བྱ་སྟེ་དཀར་གསུམ་གྱེ་གཏོར་
མ་བྱིན་ནས་དྲི་དང༌། མེ་ཏོག་ལ་སོགས་པའི་གཏོར་མ་བྱིན་ཏེ་ལོ་མའི་ཤིང་གིས་མེ་རབ་ཏུ་སྦར་ནས་འོ་མའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་གསུམ་
གྱིས་གྲོང་གསུམ་གྱི་དང༌། ཉི་མ་བདུན་གྱིས་ཁང་པའི་ཡམས་ཉེ་བར་ཞི་བར་བྱེད་དོ། །དེ་ནས་ཉེ་བར་ཞི་བར་མ་གྱུར་ན་འདིར་ཉི་མ་བདུན་དུ་བད་ཀན་མཐར་བྱེད་ཀྱི་ཡམ་ཤིང་

96-1-43a

གིས་མེ་སྦར་ནས་ཨཀྵའི་ཏིལ་མར་གྱིས་བཏགས་པའི་འབྲས་ཡོས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་གསུམ་ལ་འཕྲལ་གྱི་ཡམས་
ཉེ་བར་ཞི་བར་བྱེད་དོ། །ཐལ་བས་འགྲམ་བཅིངས་ཏེ་ཟློས་བཞིན་པས་གང་མཐོང་བ་དེ་དགའ་བར་འགྱུར་རོ། །གང་མ་བསྒྲུབས་པར་ཡང་བཅོམ་ལྡན་འདས་མ་འཕགས་མ་
སྒྲོལ་མའི་རས་རིས་ཀྱི་སྤྱན་སྔར་འགྱུར་རོ། །ཆོ་ག་གཞན་ནི་རིང་བསྲེལ་དང་བཅས་པའི་མཆོད་རྟེན་དུ་གཟུགས་བརྙན་གྱི་སྤྱན་སྔར་ཟླ་བ་ཉ་ལ་གཟུགས་བརྙན་ལ་དང་པོར་
ནག་པོའི་ཕྱོགས་ལ་མཆོད་པ་རྒྱ་ཆེན་པོ་བྱ་སྟེ་ཨརྒྷའི་ཡམ་ཤིང་གིས་མེ་སྦར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པས་ཐུན་གསུམ་དུ་མཛུབ་མོའི་ཚད་ཀྱི་
སྦྱིན་སྲེག་སྟོང་ཕྲག་བརྒྱད་ཇི་སྲིད་བཅོམ་ལྔ་པའི་བར་དུ་གྱིས་ཤིག །དེ་ནས་གྲུབ་པར་འགྱུར་རོ། །དེ་ལྟ་བུའི་སྦྱོར་བས་སྟོང་ཕྲག་གསུམ་བཟླས་པར་བྱའོ། །སྟོང་ཕྲག་གསུམ་
དུ་བཟླས་པ་བྱ་སྟེ་ལས་གཞན་རྣམས་སུ་འགྱུར་རོ། །འདིས་སྔོན་དུ་བསྙེན་པ་བྱས་པས་གྲུབ་པར་འགྱུར་རོ། །དེ་ནས་རྒྱལ་པོའམ། རྒྱལ་པོའི་བློན་པེ་དབང་དུ་བྱེད་པར་
འདོད་ན་བཅོམ་ལྡན་འདས་མ་ལ་མཆོད་པ་བྱས་ནས་བྱང་ཆུབ་ཤིང་གི་ཡམ་ཤིང་ལ་ཨིངྒུ་དི་ཏིལ་མར་གྱིས་བཏགས་པ་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་

96-1-43b

ཤིག། ཉི་མ་བདུན་ལ་དབང་དུ་འགྱུར་རོ། །ཆོ་ག་འདི་ཉིད་ཀྱིས་གྲུལ་བུམ་དབང་དུ་འགྱུར་རོ། །ཏིལ་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག། འབྱུང་པོ་དབང་དུ་འགྱུར་
རོ། །དུར་ཁྲོད་དུ་རོ་བསྲེགས་པའི་དུམ་བུ་ཅན་སྟོང་ཕྲག་བརྒྱད་སྦྱིན་སྲེག་གྱིས་ཤིག། ཤ་ཟ་དབང་དུ་འགྱུར་རོ། །ཝ་ཊའི་ཤིང་གི་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་
ཤིག། གནོད་སྦྱིན་དབང་དུ་འགྱུར་རོ། །བལ་གྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག། འོ་ཐུག་དང༌། ཙཱ་རུ་དང༌། ཏིལ་གྱི་ཐུག་པ་རྣམས་ཀྱི་སྦྱིན་སྲེག་གྱིས་ཤིག་
རིགས་བཞི་དབང་དུ་བྱེད་ཅིང་དབང་དུ་འགྱུར་རོ། །གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་གྱིས་ཤིག། ལྷ་ཆེན་པོ་རྗེས་སུ་འབྲང་བའི་གདོན་དབང་དུ་འགྱུར་རོ། །མཚན་
མོ་གཙང་མར་ལངས་ནས་སྟོང་ཕྲག་བརྒྱད་སྦྱིན་སྲེག་དང༌། བཟླས་པ་གྱིས་ཤིག །ཕྱོགས་གཅིག་ལ་འཆིང་བ་ལས་གྲོལ་བར་འགྱུར་རོ། །ཟླ་བས་འཆིང་བ་ཆེན་པོ་ལས་གྲོལ་
བར་བྱེད་དོ། །ཏིལ་དང༌། པཎྡྱ་ཀའི་སྦྱིན་སྲེག་གིས་ཁྲོ་བ་ཉེ་བར་ཞི་བར་བྱེད་དོ། །ཡང་ན་ཏིལ་གྱི་སྦྱིན་སྲེག་གིས་སོ། །གོས་འདོད་པས་དཱུར་བའི་མྱུ་གུའི་སྦྱིན་སྲེག་གྱིས་ཤིག་
གོས་ཟུང་བརྒྱ་རྙེད་དོ། །ཐུན་མོང་བའི་སྐྱེས་བུ་དབང་དུ་བྱེད་པ་ལ་གོ་བེ་ཏྲམ་གྱིས་སྦྱིན་སྲེག་གྱིས་ཤིག །སྦྲང་བུ་མཆུ་རིངས་ཀྱི་མཆུ་བཅིང་བ་ལ་སཱ་ལའི་འདབ་མའི་སྦྱིན་སྲེག་

96-1-44a

གྱིས་ཤིག །སྟག་གི་མཆུ་བཅིང་བ་ལ་གི་རི་ཀརྞི་ཀའི་སྦྱིན་སྲེག་གྱིས་ཤིག །སེང་གེའི་མཆུ་བཅིང་བ་ལ་སིང་ཧ་ཀརྞཱི་ཀའི་སྦྱིན་སྲེག་གྱིས་ཤིག །སྦྲུལ་
རྣམས་ལ་ནཱ་ག་གེ་སར་གྱི་སྦྱིན་སྲེག་གྱིས་ཤིག། ཞི་བའི་དོན་དུ་སཱ་ལའི་ལོ་མ་དང༌། འོ་མ་ཅན་གྱི་ཡམ་ཤིང་གིས་ཇི་ལྟར་མངོན་པར་འདོད་པའི་དོན་ཐམས་ཅད་ལ་ཞོ་དང༌།
སྦྲང་རྩི་དང༌། མར་གྱིས་བཏགས་པ་ཐུན་གསུམ་དུ་ཉི་མ་བདུན་ནམ། ཟླ་བ་ཕྱེད་དུ་སྦྱིན་སྲེག་བྱའོ། །སངས་རྒྱས་བཅོམ་ལྡན་འདས་མ་ལུས་དང༌། བྱང་ཆུབ་སེམས་
དཔའ་རྣམས་ལ་མཆོད་པ་བྱས་ནས་འབུམ་བཟླས་པར་བྱའོ། །མ་གྲུབ་པ་སྒྲུབ་པར་བྱེད་དོ། །གཞན་གྱིས་བསྒྲུབས་པའང་རྣམ་པར་འཇོམས་པར་བྱེད་དོ། །ཀླུ་ལ་
སོགས་པའི་གདོན་རྣམས་ལ་ཕྱོགས་བཅིང་བ་དང༌། དཀྱིལ་འཁོར་བཅིང་བ་ལ་སོགས་པ་བཟླས་པ་ཉིད་ཀྱིས་བྱེད་དོ། །མཚན་མོ་བདུན་དུ་ཐུན་གསུམ་དུ་ཚེར་
མའི་སྦྱིན་སྲེག་གྱིས་ཤིག། དགྲ་བཅོམ་པར་བྱེད་དོ། །ནིམ་པའི་ཡམ་ཤིང་ཚ་བའི་ཏིལ་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །མཚན་མོ་
བདུན་གྱིས་སྐྱེ་བར་འགྱུར་རོ། །སྐྲ་ལས་ཁྱད་པར་དུ་ཕུང་བར་བྱེད་པ་ལ་ཨ་རིཥྚའི་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག་སྐྱེས་པའི་ཤ་དང༌། སྨྱོ་

96-1-44b

བྱེད་ལ་རྟག་ཏུ་བཟླས་པར་བྱ་སྟེ་ཐམས་ཅད་ཕྱིར་ལྡོག་པར་མི་འགྱུར་རོ། །གི་ཝང་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་ཐིག་ལེ་བྱས་ཏེ་རྒྱལ་པོའི་སྒོ་རུ་དང༌། ཤུ་དག་ལ་
སྟོང་ཕྲག་བརྒྱད་མངོན་པར་སྔགས་པར་བྱས་ནས་ལག་པ་ལ་བཅིངས་ནས་གང་བླངས་པ་དེ་རྙེད་དོ། །གདོན་འབྲོས་པར་བྱེད་པས་མིའི་རུས་པ་བླངས་ནས་སོར་བརྒྱད་པའི་ཚད་
བྱས་ནས་བརྒྱད་བརྒྱར་མངོན་པར་སྔགས་པ་གདོན་གྱི་གནས་སུ་གདབ་པར་བྱ་སྟེ་གདོན་འབྲོས་པར་བྱེད་དོ། །མེ་ཏོག་དང༌། དྲི་དང༌། འབྲས་བུ་ལ་སོགས་པ་བརྒྱད་བརྒྱར་
མངོན་པར་སྔགས་པར་བྱས་ནས་གང་ལ་བྱིན་པ་དེ་དབང་དུ་བྱེད་དོ། །རིག་པས་བགེགས་རྣམ་པར་གཞོམ་པའི་དོན་དུ་སེང་ལྡེང་གི་ཡམ་ཤིང་གི་སྟོང་ཕྲག་བརྒྱད་སྦྱིན་སྲེག་
གྱིས་ཤིག །ཉི་མ་གསུམ་ནས་བགེགས་མེད་པར་འགྱུར་རོ། །དེ་ལྟ་བུ་ལ་སོགས་པའི་ཐབས་ཐམས་ཅད་བྱེད་དོ། །ཐམས་ཅད་དུ་གསོ་སྦྱོང་ཅན་གྱི་རས་རིས་ཀྱི་སྤྱན་
སྔར་བསྒྲུབ་པར་བྱ་སྟེ་ཇི་ལྟ་བ་བཞིན་དུ་བརྗོད་པར་བྱའོ། །སྟོང་ཕྲག་བླངས་ནས་གཡས་ཀྱི་གཞོགས་སུ་བཞག་སྟེ་རེ་རེ་ལ་ལན་བདུན་མངོན་པར་སྔགས་པ་བྱས་ནས་
མ་ལ་སྦྱིན་སྲེག་བྱའོ། །བར་སྐབས་འདིར་རས་རིས་རབ་ཏུ་འགུལ་བར་བྱེད་པ་དང༌། མར་མེའི་རྩེ་མོ་འཕེལ་བར་བྱེད་པ་དང༌། ནམ་མཁའ་ལ་ལྷའི་རྔ་བོ་ཆེའི་སྒྲ་

96-1-45a

སྒྲོགས་པ་དང༌། དྲི་ཞིམ་པོའི་རླུང་ལྡང་བ་དང༌། ས་རབ་ཏུ་གཡོ་བའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན་བྱང་
ཆུབ་སེམས་དཔའ་དང༌། རིག་པའི་ཚོགས་དུ་མས་ཡོངས་སུ་བསྐོར་བ། རིལ་བ་སྤྱི་བླུགས་དང༌། དབྱུག་གུའི་ཤིང༌། གཡང་གཞི་ནག་པོ་ཐོགས་པ། རལ་པའི་ཅོད་
པན་འཕྱང་བ་འབྱོན་པར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་སྐུ་ལས་འོད་ཟེར་བྱུང་སྟེ་རྣམ་པར་འཕྲོ་བའི་འོད་ཟེར་དེ་རྣམས་ཀྱིས་སེམས་ཅན་དམྱལ་
བ་དང་། དུད་འགྲོ་དང༌། ཡི་དྭགས་ཐམས་ཅད་ཡུད་ཙམ་གྱི་ཚོར་བ་ལས་ཉམས་སོ། །རང་ཉིད་ཐུགས་རྗེ་ཆེན་པོ་ཅན་སེམས་ཅན་ཐམས་ཅད་ལ་རྗེས་སུ་བརྩེ་བའི་འཕགས་
པ་སྤྱན་རས་གཟིགས་དབང་ཕྱུག་མཐོང་བར་བྱེད་དོ། །སྒྲུབ་པ་པ་པུས་མོ་གཉིས་བཙུགས་པས་ཤར་དུ་བཞག་པའི་རྣམ་རྒྱལ་བུམ་པས་མཆོད་ཡོན་དབུལ་ལོ། །དེ་
ནས་འཕགས་པ་སྤྱན་རས་གཟིགས་དབང་ཕྱུག་གིས་གསུངས་པ། མཆོག་ཅི་འདོད་པ་དེ་སྦྱིན་པར་བྱེད་དོ། །གང་བླངས་པ་དེ་རྙེད་དོ། །རིག་པ་འཛིན་པའི་འཁོར་
ལོས་བསྒྱུར་བ་ཉིད་དང༌། རྒྱལ་སྲིད་ཆེན་པོ་དང༌། ཚེ་རིང་པོ་ཉིད་དང༌། ཐོས་པ་འཛིན་པ་ཉིད་དམ། ལུས་ལ་དབང་པོ་མ་ཚང་བ་མེད་པ་ཉིད་དང༌། གསོ་དཀའ་

96-1-45b

བའི་ནད་འཇོམས་པའམ། གཏེར་འཕོ་བར་བྱེད་པ་དང༌། ཕུག་ཏུ་འཇུག་པར་བྱེད་པའམ། རིག་པ་ཐམས་ཅད་ཀྱི་དངོས་གྲུབ་བམ། མི་སྣང་བ་ཉིད་དང༌། ས་ཆེན་པོའི་དབང་
ཕྱུག་གམ། གང་བླངས་པ་དེ་རྙེད་དོ། །འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་གང་འདོད་པ་དེར་ཡང་འགྲོའོ། །འདིས་ཚེ་བསྐལ་པར་འགྱུར་རོ། །དེའི་
ཚེ་བཅོམ་ལྡན་འདས་མ་སྒྲུབ་པར་བྱེད་པ་ནི་རིག་པ་ཐམས་ཅད་ཀྱི་འཁོར་ལོས་བསྒྱུར་བ་ཉིད་དང༌། མང་དུ་འདོད་པ་དང༌། ཐོགས་པ་མེད་པ་དང༌། ལྷ་དང༌། ཀླུ་དང༌། གནོད་
སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་ཐམས་ཅད་ཀྱིས་མངོན་པར་འདོད་པ་སྒྲུབ་པ་བདུན་པ་ལ་མཚམས་མེད་པ་བྱེད་པས་ཀྱང་འགྲུབ་
པར་འགྱུར་རོ་ཞེས་པ་དེ་ལྟ་བུ་ཁོ་ནས་ཀུན་ཏུ་རྟོགས་པར་བྱའོ་ཞེས་པ་སྒྲུབ་པ་ཆེན་པོ་དང་པོའི་ཆོ་ག་བཅོམ་ལྡན་འདས་མ་སྒྲོལ་མའི་རྩ་བ་དང་པོ་ལས་བཏུས་པ་རྫོགས་
སོ།།    །།རས་རིས་ཞལ་ཤར་དུ་ཕྱོགས་པར་བཞག་ནས་དེ་ནས་ཆོ་འཕྲུལ་གྱི་ཕྱོགས་ཀྱི་དཀར་པོའི་བརྒྱད་པའམ། ཆོ་འཕྲུལ་གྱི་ཕྱོགས་བཅུ་པ་ལ་
ལས་བརྩམས་པར་བྱ་སྟེ། ལོ་མ་དང༌། ནས་ཟན་དང༌། མེ་ཏོག་དང༌། འབྲས་བུ་དང༌། ཙཱ་རུ་དང༌། འདམ་པ་དང༌། ཞོ་དང༌། འོ་མ་དང༌། ཕྱེ་དང༌། དྲི་ཟའི་བཟའ་བའམ་

96-1-46a

སློང་མོ་བླངས་པའི་བཟའ་བས་ཀྱང་རུང་སྟེ་གསོ་སྦྱོང་ཅན་གྱིས་བྱམས་པ་དང༌། སྙིང་རྗེ་ཆེན་པོ་དང་ལྡན་པས་བྱང་ཆུབ་མཆོག་ཏུ་སེམས་བསྐྱེད་དེ་སེམས་
ཅན་རྣམས་ཀྱི་དོན་རྗེས་སུ་བསམས་ནས་ཉི་མ་སོ་སོར་འཕེལ་བཞིན་པའི་མཆོད་པ་བྱེད་ཅིང་ཀུ་ཤ་བཏིང་བའི་མལ་སྟན་ལ་ཁྲུས་ལན་གསུམ་བྱེད་ཅིང་གོས་ལན་གསུམ་དུ་
བརྗེས་ཏེ་ཀུ་ཤའི་ཁྲེས་ལ་ཉེ་བར་འདུག་ནས་ཉི་མ་རེ་རེ་ལ་ཇི་ལྟར་འབྱོར་བས་འཕེལ་བར་བྱེད་བཞིན་པས་སློང་མོ་བཟའ་བར་བྱའོ། །རྐང་པ་གཡོན་པས་བགྲོད་པ་ལ་སོགས་
པ་བྱེད་ཅིང་འབུམ་ཕྲག་བཅུ་དྲུག་བཟླས་པར་བྱའོ། །དེ་ལྟར་སྔོན་དུ་བསྙེན་པ་བྱས་པས་དཀར་པོའི་བརྒྱད་པའམ། བཅུ་བཞི་པ་ལ་སྒྲུབ་པ་བརྩམ་པར་བྱ་སྟེ་དགེ་སློང་
གི་དགེ་འདུན་འདྲ་བ་རྣམས་ཀྱིས་བཙལ་བར་བྱའོ། །དེ་ནས་རས་རིས་ཀྱི་ཕྱོགས་བཞིར་ས་ལས་བྱུང་བ་བུམ་པ་རྩ་བ་དང༌། ནག་པོ་མེད་པ་བཞི་བཅུ་དང་བཅས་པ། ཨ་
མྲའི་ཡལ་འདབ་ཀྱིས་ཁ་བཀབ་པ། ས་བོན་ཐམས་ཅད་ཀྱིས་ཡོངས་སུ་བཀང་བའི་བུམ་པ་གཞག་པར་བྱའོ། །རས་རིས་ཀྱི་སྤྱན་སྔར་ཁྲུ་བཞི་པའི་ཚད་ལ་ཟངས་དང༌། གསེར་
དང་། དངུལ་ལས་བྱུང་བའམ། ས་ལས་བྱུང་བའི་བུམ་པ་ཆེན་པོ་རྣམ་པ་སྣ་ཚོགས་པའི་འདབ་མ་དང༌། འཁྲི་ཤིང་གིས་སྤྲས་པ་དག་པའི་ཆུས་ཡོངས་སུ་གང་བ་སྨྲ་

96-1-46b

བ་ཐམས་ཅད་དང༌། སྨན་ཐམས་ཅད་དང༌། རོ་དང༌། དྲི་དང༌། རིན་པོ་ཆེའི་སྙིང་པོ་མེ་ཏོག་གིས་ཕོན་པོས་ཁ་བཏབ་པ་དུ་གུ་ལའི་རས་མ་ཉམས་པས་མགྲིན་པ་བཅིངས་པ། རྣམ་པར་
རྒྱལ་བ་ཞེས་བྱ་བའི་བུམ་པ་གཞག་པར་བྱའོ། །རས་རིས་ཀྱི་གཡོན་གྱི་གཞོགས་ན་གནས་པའི་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་མ་གཞག་པར་བྱའོ། །དེ་ནས་
དྲི་ཞིམ་པོའི་མེ་ཏོག་གི་ཕྲེང་བ་བཅུ་དྲུག་རས་རིས་ལ་དབུལ་བར་བྱའོ། །མདུན་དུ་དྲི་བཟང་པོའི་ཙནྡན་གྱི་ཆུས་ཡོངས་སུ་བཀང་བ་དང༌། འོ་མས་བཀང་བའི་བརྒྱད་པོ་དེ་རྣམས་སོ། །
བའི་མར་གྱིས་མར་མེ་བརྒྱད་དབུལ་བར་བྱའོ། །ཙཱ་རུ་དང༌། འོ་ཐུག་དང༌། ཏིལ་གྱི་ཐུག་པ་དང༌། ཟན་དྲོན་དང༌། པཎྜ་ཀ་དང༌། བཅའ་བར་བྱ་བ་རྣམས་ཀྱིས་ཁམ་ཕོར་བཀང་
ནས་རས་རིས་ཀྱི་ཕྱོགས་བཞིར་དབུལ་བར་བྱའོ། །ཐམས་ཅད་དུ་རས་རིས་ལ་བྲིས་པའི་ལྷ་རྣམས་ལ་དཀར་གསུམ་གྱི་གཏོར་མ་དང༌། ལྷ་བཤོས་དང༌། ཕྱི་རོལ་ཏུ་གཏོར་མ་
དབུལ་བར་བྱའོ། །དེ་ནས་འབྲུ་ཐམས་ཅད་དང༌། འབྲས་བུ་ཐམས་ཅད་ཇི་ལྟར་རྙེད་པས་རས་རིས་ཀྱི་ཕྱོགས་བཞིར་གཏོར་མ་དབུལ་ལོ། །ཨ་ག་རུ་ནག་པོའི་བདུག་སྤོས་
དབུལ་བར་བྱའོ། །དེ་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཡིད་རྩེ་གཅིག་པས་ཕྱོགས་སུ་ལས་བརྩམ་པར་བྱའོ། །འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦད་ནས་

96-1-47a

ཨ་ག་རུ་ནག་པོའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །སེམས་ཅན་ཐམས་ཅད་ཀུན་ཏུ་
གཟིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེའང་ཏིང་ངེ་འཛིན་ལས་ལངས་ནས་ཐམས་ཅད་དང་ལྡན་པའི་འཇིག་རྟེན་གྱི་ཁམས་ལ་ལྷའི་སྤྱན་གྱིས་ཀུན་ཏུ་
གཟིགས་ནས། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་ལ་སྨྲས་པ། རིགས་ཀྱི་བུ་ཉོན་ཅིག། རིག་པའི་རྒྱལ་མོ་ཆེན་མོ་མ་བསྒྲུབས་པར་ཡང་ལས་ཐམས་ཅད་
འགྱུར་བ་རྗེས་སུ་དྲན་པ་ཙམ་གྱིས་བདག་ཉིད་སྲུང་བ་ལ་ལན་གཅིག་བརྗོད་པས་གཙུག་ཕུད་བཅིངས་པ། གཉིས་བཟླས་པས་སྲུང་བ་ཆེན་མོ་དང༌། གསུམ་བཟླས་པས་དཀྱིལ་
འཁོར་བཅིངས་པ། བཞི་བཟླས་པས་མཆུ་བཅིང་བ་དང༌། ལྔ་བཟླས་པས་རྐང་གཉིས་པ་དང༌། རྐང་བཞི་པ་སྲུང་ཞིང་དབང་དུ་བྱེད་པ་དང༌། དྲུག་བཟླས་པས་དུར་ཁྲོད་དུ་འཇུག་
པ་དང་། བདུན་བཟླས་པས་སེམས་ཅན་ཐམས་ཅད་དབང་དུ་བྱེད་དོ། །ཞི་བ་བྱེད་པར་འདོད་པས་རས་རིས་ཀྱི་སྤྱན་སྔར་སྤྱན་རས་གཟིགས་དབང་ཕྱུག་གི་དྲུང་དུ་ཨ་རིཥྚ་དང༌། འོ་
མ་ཅན་གྱི་ཤིང་གི་ཡམ་ཤིང་གི་མེ་རབ་ཏུ་སྦར་ནས་འབྲས་ཡོས་ཀྱི་སྲེག་བླུགས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག། ཉི་མ་གསུམ་ལ་གཅིག་གིས་དང༌།

96-1-47b

བདུན་གྱིས་སྐྱེ་བོ་ཆེན་པོ་དང༌། ཕྱོགས་ཀྱི་གྲོང་དང༌། གྲོང་ཁྱེར་གྱི་དང༌། ཟླ་བས་ཡུལ་འཁོར་ཆེན་པོ་ཞི་བར་འགྱུར་རོ། །རྒྱས་པར་འདོད་ན་རས་རིས་ཀྱི་སྤྱན་སྔར་འོ་མ་ཅན་གྱི་
ཡམ་ཤིང་གིས་མེ་རབ་ཏུ་སྦར་ནས་འབྲུ་དང༌། འབྲས་ཐུག་པོ་ཆེའི་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་སྦྱིན་སྲེག་གྱིས་ཤིག། ཉི་མ་བདུན་ཕྲག་གསུམ་གྱིས་རྒྱས་པར་
འགྱུར་རོ། །ཉི་མ་བདུན་གྱིས་རྒྱས་པ་ཆེན་པོར་འགྱུར་རོ། །ཨ་མྲའི་ཡམ་ཤིང་གི་མེ་རབ་ཏུ་སྦར་ནས་དཱུར་བའི་མྱུ་གུ་སྟོང་ཕྲག་བརྒྱད་སྦྱིན་སྲེག་གྱིས་ཤིག། སྨྲ་བ་རྣམས་ལ་སྨྲ་
བའི་མཆོག་ཏུ་འགྱུར་རོ། །ཉི་མ་ཤར་བ་ནས་ཇི་སྲིད་ནུབ་ཀྱི་བར་དུ་ཨརྒའི་ཤིང་གི་མེ་ལ་མིང་ནས་སྨོས་ཏེ་ལག་པ་གཡོན་པས་ལན་བདུན་དུ་ཕུ་བ་མའི་སྦྱིན་སྲེག་གྱིས་ཤིག །དབང་
དུ་འགྱུར་རོ། །བྱང་ཆུབ་ཤིང་གི་ཡམ་ཤིང་གིས་མེ་རབ་ཏུ་སྦར་ནས་མེ་ཏོག་བརྒྱ་པ་དང༌། ཤ་ཏ་བ་རི་དང༌། ཤུ་དག་དཀར་པོ་དང༌། ཡུངས་ཀར་དང༌། ནས་རྣམས་ཐུན་གསུམ་
དུ་སྟོང་ཕྲག་བརྒྱད་ལན་ཉི་ཤུ་རྩ་གཅིག་ཏུ་སྦྱིན་སྲེག་གྱིས་ཤིག །ཉི་མ་བདུན་གྱིས་སྐྱེས་བུ་ཆེན་པོ་དབང་དུ་བྱེད་དོ། །མར་གྱི་སྦྱིན་སྲེག་གིས་རྐང་གཉིས་པ་དང༌། རྐང་
བཞི་པ་དབང་དུ་བྱེད་དོ། །རྒྱལ་པོའི་ཨརྒའི་ཡམ་ཤིང་གིས་མེ་རབ་ཏུ་སྦར་ནས་ཚ་བའི་ཏིལ་མར་གྱིས་བཏགས་པའི་རྒྱ་སྐྱེགས་ཀྱི་ལོ་མ་སྟོང་ཕྲག་བརྒྱད་སྦྱིན་སྲེག་གྱིས་ཤིག།

96-1-48a

ཉི་མ་བདུན་ལ་དམག་སྡེ་འཇིག་པར་བྱེད་དོ། །སེང་ལྡེར་གི་ཡམ་ཤིང་གིས་མེ་རབ་ཏུ་སྦར་ནས་ཀུ་ཤ་ལྗང་གུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཕྱོགས་
ཀྱི་དགྲའི་འགྲོ་བ་གཅོད་པར་བྱེད་དོ། །འོ་མ་ཅན་གྱི་ཡམ་ཤིང་གིས་མེ་རབ་ཏུ་སྦར་ནས་ལྷའི་ཤིང་གི་ཡམ་ཤིང་དུས་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཟླ་བ་
གཅིག་ལ་འོག་གི་ལྷ་མོ་རྣམས་དབང་དུ་བྱེད་དོ། །ཙཱ་རུ་བཟའ་ཞིང་ཀླུའི་ཤིང་གི་མེ་རབ་ཏུ་སྦར་ནས་ནཱ་ག་གེ་སར་ལ་མར་གྱིས་བཏགས་པ་ཐུན་གསུམ་དུ་སྟོང་ཕྲག་བརྒྱད་སྦྱིན་
སྲེག་གྱིས་ཤིག། ཉི་མ་སོ་སོར་འཕེལ་བཞིན་མཆོད་པ་བྱ་སྟེ་ཉི་མ་བདུན་ནམ། ཟླ་བ་གཅིག་ལ་སྟེང་དུ་འགྲོ་བའི་ལྷ་མི་རྣམས་དབང་དུ་བྱེད་དོ། །ཙཱ་རུ་བཟའ་ཞིང་བྱང་
ཆུབ་ཤིང་གི་ཡམ་ཤིང་གི་མེ་རབ་ཏུ་སྦར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པའི་ཡུངས་ཀར་རྒྱལ་པོའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་
ཤིག། ཉི་མ་གསུམ་ལ་རྒྱལ་པོའི་བཙུན་མོ་དབང་དུ་བྱེད་དོ། །གང་སྨྲས་པ་དེ་ཐམས་ཅད་རྫོགས་པར་བྱེད་དོ། །འདོད་པས་ཉེ་བར་བཞག་པ་ནི་མ་གཏོགས་སོ། །བྱང་
ཆུབ་ཤིང་གི་ཡམ་ཤིང་གིས་མེ་སྤར་ནས་ཨ་མྲའི་འདབ་མ་རྣམས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཁྱིམ་གྱི་གནོད་པ་ཉེ་བར་ཞི་བ་བྱེད་དོ། །རས་

96-1-48b

རིས་ཀྱི་སྤྱན་སྔར་མདའ་རྒྱང་གི་ཚད་ཀྱི་ཐང་ལ་ཉེ་བར་བྱུགས་ཏེ་ནས་ཀྱི་རིལ་བུ་སྟོང་ཕྲག་བརྒྱད་ལ་གཟུགས་བརྙན་བྱས་ནས་ལན་བདུན་མངོན་པར་སྔགས་པའི་མཚོན་རྣོན་པོས་བཏུབ་ཅིང་
བཏུབ་ཅིང་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱའོ། །ཇི་སྲིད་རྐང་པའི་བར་མིང་ནས་སྨོས་ནས་ཁུ་ཚུར་བཅིངས་ཏེ་འདུག་པའི་སྟེང་དུ་ལག་པས་དབུལ་ལོ། །དེ་ནས་ཁྱིམ་མེད་པར་ཀུན་
ཏུ་སྣང་བའི་ཆེད་དུ་རྟོག་པར་བྱའོ། །དེའི་མདུན་དུ་ཁུ་ཚུར་དགྲོལ་བར་བྱ་སྟེ་ཞི་བ་ཉིད་དབང་དུ་འགྱུར་རོ། །དེ་ལྟར་ཉི་མ་བདུན་ལ་འབངས་ཉིད་ཀྱིས་ཉེ་བར་གནས་སོ། །ཨ་རིཥྚའི་ཡམ་
ཤིང་གིས་མེ་རབ་ཏུ་སྦར་ནས་ཤིང་ཏཱ་ར་བརྟའི་ཞོགས་པ་རྣམས་ལ་ལན་བདུན་བཟླས་པས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག། ཕྱོགས་ཀྱི་བཟའ་བ་རྒྱུན་མི་འཆད་
པར་སྐྱེའོ། །པཱ་ལ་ཤའི་ཡམ་ཤིང་གིས་མེ་རབ་ཏུ་སྦར་ནས་ཨ་པ་མརྒའི་ཡམ་ཤིང་གིས་བཏགས་པ་ཐུན་གསུམ་དུ་མིང་ནས་སྨོས་ཏེ་སྟོང་ཕྲག་བརྒྱད་སྦྱིན་སྲེག་གྱིས་ཤིག། ཉི་མ་
བདུན་ལ་གང་འདོད་པ་དེ་དབང་དུ་འགྱུར་རོ། །བ་བྱུང་གི་གཟུགས་བརྙན་བྱས་ནས་ལན་བདུན་མངོན་པར་སྔགས་པ་བྱས་པའི་མཚོན་རྣོན་པོས་མགོ་བོ་ནས་བརྩམས་ནས་རྐང་པའི་
བར་དུ་གཏུབས་ནས་སྟོང་ཕྲག་བརྒྱད་སྦྱིན་སྲེག་གྱིས་ཤིག། ཉི་མ་བདུན་ལ་ང་རྒྱལ་ཆེན་པོ་དབང་དུ་འགྱུར་རོ། །དཀར་པོའི་བཅོ་ལྔ་ལ་ས་ལ་མ་ལྷུང་བའི་བ་བྱུང་གིས་བ་ལང་གི་

96-1-49a

པགས་པའི་ཚད་ཀྱི་ཐང་ཉེ་བར་བྱུགས་ཏེ་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་གསེར་རམ། དངུལ་ལམ། ཟངས་ཀྱི་སྣོད་
དུ་སེར་སྐྱ་རྒྱུད་མཚུངས་པའི་འོ་མ་གཞོན་ནུ་མས་བསྲུབས་པའི་མར་བླངས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཨ་ཤྭ་ཏྠའི་འདབ་མའི་ནང་ལ་སྣོད་བྱས་གཡས་སུ་བསྐོར་བ་བཞི་
རབ་ཏུ་བཞག་ནས་ལག་པ་གཡོན་པས་མནན་ཏེ་ཐུན་གསུམ་དུ་སྟོང་ཕྲག་བརྒྱད་བཟླས་པ་བྱའོ། །ཉི་མ་བརྒྱད་པ་ལ་ལག་པ་གཡས་པའི་མིང་མེད་ཀྱི་སོར་མོས་དཀྲུགས་ཏེ་ཇི་
སྲིད་དུ་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །དེ་ནས་བཏུང་བར་བྱ་སྟེ་གོ་ཆ་བཅིང་བའང་བཅོམ་ལྡན་འདས་མ་ཉིད་ཀྱིས་བྱའོ། །ཡིད་གཞུངས་པར་འགྱུར་རོ། །རལ་པ་གྱེན་
བརྫེས་ཀྱི་རྒྱུད་ཕྱི་མར་ཟླ་བའི་ཆོ་གའི་ཉེ་བར་སྤྱོད་པའོ། །སྒྲོལ་མའི་སྒྲུབ་ཐབས་ཀྱི་རིག་པ་ཐམས་ཅད་ལ་ས་ལ་མ་ལྷུང་བའི་སེར་སྐྱའི་བ་བྱུང་གིས་གཙང་མའི་ཕྱོགས་སུ་དཀྱིལ་
འཁོར་གྲུ་བཞི་པ་བྱའོ། །བ་བྱུང་དེས་ཡང་དག་པར་རྫོགས་པར་བྱ་སྟེ། དཀྱིལ་འཁོར་དེར་སངས་རྒྱས་ཀྱི་གཟུགས་བརྙན་གཞག་པར་བྱའོ། །དེ་ནས་བིལ་བའི་མགོ་བོའི་
འདབ་མ་རྣམས་བྱས་ནས་ཏིལ་དང༌། ཏིལ་གྱི་ཐུག་པ་དང༌། ཏིལ་མར་དང༌། སྨྱོ་བྱེད་དང༌། འོ་ཐུག་དང༌། བུ་རམ་དང༌། གང་བ་ཅན་དང༌། ནས་ཟན་བཟའ་སྟེ་མ་རྙེད་

96-1-49b

པས་ཨ་ག་རུའི་བདུག་པ་སྲེག་གོ། དེར་ལྷ་དང༌། ནུབ་ཏུའང་ཕྱོགས་བཞིར་སྔར་བརྗོད་པའི་གནོད་སྦྱིན་མོ་རྣམས་ཀྱི་མིང་སྨོས་ནས་བརྗོད་པར་བྱའོ། །འོངས་པ་དང་དྲི་དང༌། མེ་ཏོག་
དང༌། བདུག་པ་དང༌། གཏོར་མ་སོ་སོར་བཞེས་པ་དང༌། འདི་ལྟ་བུའི་མིང་གི་རིག་པ་བཟླས་སོ། །དེར་བུ་རམ་དང༌། གང་བ་དང༌། འོ་ཐུག་ཀྱང་ཤར་གྱི་ཕྱོགས་སུ་གཞག་པར་བྱའོ།།
དྲི་ཟ་རྣམས་ལ་གཏོར་མ་དང༌། ཏིལ་དང༌། ཏིལ་གྱི་ཐུག་པ་དང༌། ཆང་གིས་བཀང་བ་ཅན་ལྷོ་ཕྱོགས་སུ་གཞག་པར་བྱའོ། །གནོད་སྦྱིན་དང༌། གྲུལ་བུམ་རྣམས་གཏོར་མ་ལ་
འོ་མས་བཀང་བ་དང༌། འོ་ཐུག་ནུབ་ཀྱི་ཕྱོགས་སུ་བཞག་པར་བྱའོ། །ཀླུ་དང༌། འདབ་བཟང་རྣམས་ལ་གཏོར་མ་རྩབ་མོས་བཀང་བ་དང༌། ཞོས་བཀང་བ་དང༌། ཟན་ཡང་བྱང་གི་
ཕྱོགས་སུ་གཞག་པར་བྱའོ། །གནོད་སྦྱིན་མོ་རྣམས་ལ་གཏོར་མ་དང༌། དར་བས་བཀང་བ་དང༌། ཆུ་དང་བསྲེས་པའོ། །བཅོམ་ལྡན་འདས་མ་ལ་དཀར་གསུམ་གྱི་གཏོར་མ་
ཕུལ་ནས་མེ་ཏོག་ཐམས་ཅད་ཀྱིས་ཀྱང་མཆོད་པར་བྱའོ། །དེའི་ཕྱོགས་བཞི་རུ་གུ་གུལ་གྱི་བདུག་པ་དབུལ་ལོ། །ཨ་ག་རུ་དང༌། ཏུ་རུཥྐ་དང༌། ག་པུར་རམ། དྲིའི་སར་ཛ་རའི་
གཏོར་མ་འམ། ཟན་དྲོན་དང་ཕྱེ་ཕྱོགས་བཞིར་གཞག་པར་བྱའོ། །ཡོད་བཞིན་པ་མ་ཡིན་པས་ཇི་ལྟར་འབྱོར་པ་དང༌། ཇི་ལྟར་ཡོད་པའི་གཏོར་མ་དབུལ་བར་བྱའོ། །བཅོམ་

96-1-50a

ལྡན་འདས་མ་ལའང་མར་གྱི་མར་མེ་དབུལ་ལོ། །དེ་ནས་མྱུར་དུ་རིལ་བ་སྤྱི་བླུགས་གཡས་ཀྱི་གཞོགས་སུ་གཞག་པར་བྱའོ། །རས་རིས་སམ།
བདུན་པའམ། ཀུ་ཤ་བླངས་ནས་ལན་བརྒྱར་མངོན་པར་སྔགས་པ་བྱས་ནས་ཁ་ཤར་དུ་ཕྱོགས་ཏེ་རིག་པ་བཞི་ལན་ཉི་ཤུ་རྩ་གཅིག་ཏུ་བོར་བར་བྱའོ། །བརྒྱད་བརྒྱར་མཚོན་
ལས་རྒྱལ་བར་འགྱུར་རོ། །དེའི་མིང་ནས་སྨོས་པ་ཉིད་ཀྱིས་དུས་གསུམ་དུ་བཟླས་པར་བྱའོ། །དེ་ནས་མཚུངས་པར་འདོར་བཞིན་པ་བྱས་པ་ལ་བཅོམ་ལྡན་འདས་ལ་གང་
མེ་ཏོག་དང༌། བདུག་པ་དང༌། མར་མེའང་དོར་ནས་རྣམ་པ་གཞན་གྱི་གཏོར་མ་ཐམས་ཅད་བླངས་ཏེ་འཕང་བར་བྱའོ། །རྫིང་སྐམ་པོ་དང༌། ཁྲོན་པར་གཞུག་པར་བྱའོ།།
ཡང་ན་གཞན་ཡང་གཙང་མའི་ཕྱོགས་བླ་ག་བ་དང་བཅས་པར་ཡང་རུང་སྟེ་རྣམ་པར་དོར་བར་བྱའོ། །གང་དུ་ཝ་དང༌། ཅེ་སྤྱང་དང༌། ཁྱི་རྣམས་ཀྱིས་མི་ཟ་བ་རོ། །རྐང་པ་
དག་ཀྱང་རུང་སྟེ་མནན་པར་མི་བྱའོ། །ཡང་ན་མེས་ལེགས་པར་བསྲེག་པར་བྱ་བ་ཉིད་དོ། །དཀྱིལ་འཁོར་གྱི་སྒྲུབ་པ་ཐམས་ཅད་ལའང་གཏོར་མ་གཤེགས་པའི་ཆོ་
གའོ། །ཕྱི་ནས་ཟླ་བ་ལས་བྱུང་བའི་དཀྱིལ་འཁོར་ཕྱོགས་སུ་ལྔ་བྱས་པ་ཞེས་པ་བཏགས་པ་མ་ཡིན་པ་ལ་སངས་རྒྱས་ཀྱི་གཟུགས་བརྙན་བྱས་ནས་རང་གནས་སུ་གཞག་

96-1-50b

པར་བྱའོ། །འདི་རྣམས་བྱབ་པའི་ཐབས་སོ། །ཆོ་ག་བཞིན་ཐམས་ཅད་དུ་རྫོགས་པའི་རིག་པ་དང༌། སྙིང་པོས་ལས་ཆེན་པོ་ཐམས་ཅད་ཇི་སྲིད་པར་དེ་བཞིན་ཁོ་ནར་ས་ལ་མ་ལྷུང་བའི་
བ་སེར་སྐྱའི་བ་བྱུང་གིས་སྔར་བརྗོད་པའི་ཆོ་གས་དཀྱིལ་འཁོར་བྱས་ནས་དེ་བཞིན་ཁོ་ནས་གཏོར་མ་གཞག་པར་བྱའོ། །བདུག་པ་དང༌། མེ་ཏོག་ཀྱང་ཇི་སྐད་གསུངས་པ་བཞིན་
ཕུལ་ནས་བྱབ་པར་བྱའོ། །སྲད་བུ་བཅིང་བར་བྱའོ། །བདག་ཉིད་བསྲུང་བར་བྱའོ། །གང་ཞིག་ལས་ཆེན་པོར་རྒྱས་པར་བྱེད་པར་འདོད་པས་ཆོ་ག་དེ་ཉིད་ཀྱིས་བ་སྒྲུབ་པར་བྱའོ། །སྔ་
མ་ཁོ་ན་དེ་སྲིད་དུའོ། །ཇི་ལྟར་རྙེད་པའི་གོས་སྐྲ་དང་བྲལ་བ་ལ་སངས་རྒྱས་ཀྱི་གཟུགས་བརྙན་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །གཟུགས་བརྙན་ཞལ་ནུབ་ཏུ་
ཕྱོགས་པ་དེའི་གཡོན་གྱི་གཞོགས་སུ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱའོ། །ཕྱག་བཞི་པ་གི་ཝང་དཔལ་བེའུ་བྱའོ། །ཇི་སྲིད་
དུ་བསྒྲུབ་པར་བྱ་བའི་རིག་པ་དེའང་དེའི་དབུས་སུ་རྒྱ་སྐྱེགས་ཀྱི་མདོག་ཏུ་སྣང་བ་གུར་གུམ་གྱིས་བྲིས་པར་བྱའོ། །དཔྲལ་བར་ཡང་རུང་སྟེ་གསེར་ལས་བྱུང་བའི་དར་ཐོད་བྱའོ། །
བྱང་ཆུབ་སེམས་དཔའི་གཡས་སུ་བཅོམ་ལྡན་འདས་མ་སྒྲོལ་མ་གསེར་དང༌། སྔོ་བསངས་ན་བཟའ་དཀར་པོ་མནབས་པ། མཆོད་ཕྱིར་ཐོགས་པ་ཅན། ཨུཏྤ་ལ་སྔོན་པོ་ཕྱག་ན་

96-1-51a

ཐོགས་པ། གཡས་པས་མཆོག་སྦྱིན་པ། དེའི་གཡས་སུ་རིག་པའི་རྒྱལ་མོ་རྨ་བྱ་ཆེན་མོ་ཕྱག་བཞི་པའོ། །རྨ་བྱ་ཆེན་མོའི་བར་དུ་རྨ་བྱའི་རྒྱལ་པོ་གསེར་
དུ་སྣང་བ་ཞེས་བྱ་བ་གསེར་ལས་བྱུང་བའི་གཤོག་པ་ཆེན་པོ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པར་བྱའོ། །རིག་པ་རྨ་བྱ་ཆེན་མོ་ནི་དཀར་ཞིང་དག་པ་འདྲིར་གཞུག་པར་
བྱའོ། །འདིའི་གཡས་ཀྱི་ཕྱོགས་སུ་ཛམྦུའི་གླིང་རྩེ་མོ་གསུམ་པ། ཤིང་རྟའི་གདོང་གི་རྣམ་པའོ། །ནུབ་ཏུ་ནུབ་བ་ལང་སྤྱོད་ཀྱི་གླིང་ཟླུམ་པོར་འདྲིར་གཞུག་པར་བྱའོ། །བྱང་
གི་ཕྱོགས་སུ་བྱང་སྒྲ་མི་སྙན་གྱི་གླིང་གྲུ་བཞི་མཉམ་པ་བྱའོ། །ཤར་དུ་ལུས་འཕགས་པོར་རྒྱལ་པོ་ཆེན་པོ་ཡུལ་འཁོར་སྲུང་དྲི་ཟའི་བདག་པོ་འཁོར་དང་བཅས་པ་འདྲིར་
གཞུག་པར་བྱའོ། །འཛམ་བུའི་གླིང་གི་གཞོགས་སུ་རྒྱལ་པོ་ཆེན་པོ་འཕགས་སྐྱེས་པོ་གྲུལ་བུམ་གྱི་བདག་པོ་བྱའོ། །ནུབ་ཀྱི་བ་ལང་སྤྱོད་ཀྱི་གཞོགས་སུ་རྒྱལ་པོ་ཆེན་པོ་མིག་
མི་བཟང་ཀླུ་རྣམས་ཀྱི་བདག་པོ་སངས་རྒྱས་ཀྱི་གཟུགས་བརྙན་གྱི་སྟེང་དུ་གསེར་གྱི་སྟན་ལ་གོས་དཀར་པོ་ཅན་བ་ལང་གི་མིག་ཅན་བྱའོ། །འཕགས་པ་ཀུན་དགའ་བོ་བཅོམ་
ལྡན་འདས་ཀྱི་གཞོགས་སུ་ཐལ་མོ་སྦྱར་བ་བྱས་པ་པུས་མོ་གཉིས་ས་ལ་བཙུགས་པ་བྱའོ། །གཡས་ཀྱི་གཞོགས་ཀྱི་གཅིག་གི་རྒྱབ་ཏུ་ཕྱག་ན་རྡོ་རྗེ་ཕྱག་ན་རྔ་ཡབ་ཐོགས་

96-1-51b

པར་བྱའོ། །སངས་རྒྱས་ཀྱི་གཟུགས་བརྙན་གྱི་ཁོར་ཡུག་ཐམས་ཅད་དུ་མེ་ཏོག་དང༌། འབྲས་བུ་ཕྲ་མོ་རྣམས་སོ། །སངས་རྒྱས་ཀྱི་ཤར་གྱི་ཕྱོགས་སུ་ཤར་གྱི་ལུས་འཕགས་ཀྱི་གླིང་
ངོ། །བྱང་གི་སྒྲ་མི་སྙན་གྱི་གཞོགས་སུ་རྒྱལ་པོ་ཆེན་པོ་ངལ་སོས་པོ་གནོད་སྦྱིན་གྱི་བདག་པོ་ཆེན་པོ་འཁོར་དང་བཅས་པ་འདྲིར་གཞུག་པར་བྱའོ། །དེ་ནས་དཀར་པོའི་ཚེས་གཅིག་ནས་
བརྩམས་ཏེ་ཚངས་པར་སྤྱོད་པ་བསྙེན་གནས་ཡན་ལག་བརྒྱད་པ་དང༌། འོ་མ་དང༌། ཟན་བཟའ་ཞིང་དུས་གསུམ་དུ་ཀུན་ཏུ་རུའི་བདུག་པ་སྲེག་ཅིང་རས་རིས་དེ་ལ་རིག་པ་ལན་ཉི་
ཤུ་རྩ་གཅིག་ཏུ་བརྗོད་པར་བྱའོ། །འདི་སྐད་ཅེས་བརྗོད་པར་བྱ་སྟེ། རིག་པའི་དངོས་གྲུབ་བདག་ལ་གྱུར་ཅིག །ཉི་མ་ཕྱི་མ་གསུམ་ལ་གསོ་སྦྱོང་ལ་གནས་པ་ཉིད་ཀྱིས་བཅོ་ལྔ་ལ་
དགའ་བར་འགྱུར་རོ། །དཀར་པོའི་ཕྱོགས་ལ་ས་བོན་བཏང་བ་ལས་ཁང་པ་ཅན་གྱིས་ཉེ་བར་སྦྱར་བ་དང༌། བྲམ་ཟེ་གཞོན་ནུས་བཀལ་བའི་སྲད་བུ་དང༌། གཞོན་ནུ་མས་བྱས་
པ་ཉེ་བར་བླངས་ཏེ་སངས་རྒྱས་ཀྱི་གཟུགས་ཀྱི་ཞབས་ཀྱི་དྲུང་དུ་བྱའོ། །ལྕགས་ལྔ་རྒྱ་ཤུག་གི་ཚིག་གུའི་ཚད་ཀྱི་གསེར་དང༌། དངུལ་དང༌། ཟངས་དང༌། ཚོན་མོ་སྟེང་སྟེ་
ནག་པོ་དང༌། ལྕགས་རྣམས་སངས་རྒྱས་ཀྱི་གཟུགས་བརྙན་གྱི་ཞབས་དྲུང་དུ་བྱའོ། །རིག་པ་གྲུབ་པ་ལ་ལྕགས་དེ་རྣམས་ལ་དབུལ་བར་བྱའོ། །ཡང་ན་སངས་རྒྱས་ལ་

96-1-52a

མཆོད་པའི་ལས་རྣམས་སོ། །དེ་ནས་ས་ལ་མ་ལྷུང་བའི་བ་བྱུང་བ་སེར་སྐྱ་ལས་བྱུང་བས་བ་ལང་གི་ལག་པའི་རྣམ་པ་ཤར་དུ་མགོ་བོ་བསྟན་པར་ཉེ་
བར་བྱུགས་ནས་ཁའི་རྩ་བར་ཤར་གྱི་ལུས་འཕགས་ཀྱི་གླིང་ཟླུམ་པོ་བྱའོ། །ལྷོའི་རྐང་པ་གཉིས་སུ་འཛམ་བུའི་གླིང་ཟུར་གསུམ་པ། ལྷོ་ནུབ་ཏུ་རས་རིས་ཀྱི་སྤྱན་སྔར་ནུབ་
བ་ལང་སྤྱོད་ཀྱི་གླིང་ཟླུམ་པོ་བྱའོ། །ནུབ་ཀྱི་རྐང་པའི་མདུན་དུ་བྱང་སྒྲ་མི་སྙན་གྱི་གླིང་གྲུ་བཞི་མཉམ་པར་བྱའོ། །གནོད་སྦྱིན་གྱི་ཕྱོགས་སུ་སངས་རྒྱས་ཀྱི་གཟུགས་བརྙན་
ཞལ་ནུབ་ཏུ་ཕྱོགས་པ་གཞག་པར་བྱའོ། །དེའི་གཡོན་གྱི་གཞོགས་སུ་བཅོམ་ལྡན་འདས་མ་སྒྲོལ་མ་འདྲིར་གཞུག་པར་བྱའོ། །རི་མོར་བྱས་སམ། ས་ལས་བྱུང་བ་
གཞག་པར་བྱའོ། །དེ་ནས་སངས་རྒྱས་ལ་གུས་པ་དང་བཅས་པས་དྲི་དང༌། མེ་ཏོག་ལ་སོགས་པ་སེར་པོ་ཇི་ལྟ་བ་དང༌། ཚད་མེད་པའི་མར་གྱི་མར་མེ་རྣམས་དབུལ་བར་
བྱའོ། །བཅོམ་ལྡན་འདས་མའི་སྤྱན་སྔར་མར་གྱི་མར་མེ་དབུལ་བར་བྱའོ། །གླིང་བར་རྣམས་སུ་སྦྲང་རྩིས་བཀང་བ་དང༌། མར་གྱི་མར་མེ་འམ། ཏིལ་མར་གྱི་མར་མེ་དབུལ་
བར་བྱའོ། །ཤར་གྱི་ཕྱོགས་སུ་ཙནྡན་བཏགས་པའི་བདུག་པ་དྲི་ཟ་རྣམས་ལ་དབུལ་བར་བྱའོ། །བུ་རམ་གྱིས་བཀང་བ་དང༌། ཕྱེའི་སྐྱོ་མ་དང༌། འོ་ཐུག་རྣམས་ལྷོའི་

96-1-52b

ཕྱོགས་སུ་བདུག་པ་དང༌། འབྲས་ཡོས་དང༌། ཡུངས་ཀར་དང༌། ཏིལ་དང༌། འབྲས་ཐུག་པོ་ཆེ་རྣམས་བསྲེས་པ་དང༌། ཏིལ་གྱི་ཐུག་པ་དང༌། ཆད་གིས་བཀང་བའང་གྲུལ་བུམ་རྣམས་
ལ་དབུལ་བར་བྱའོ། །ནུབ་ཀྱི་ཕྱོགས་སུ་མར་དང༌། གུ་གུལ་གྱི་བདུག་པ་དབུལ་ཞིང་འོ་མས་བཀང་བ་དང༌། འོ་ཐུག་རྣམས་ཀྱང་ཀླུ་དང༌། འདབ་བཟང་རྣམས་ལ་དབུལ་བར་
བྱའོ། །བྱང་གི་ཕྱོགས་སུ་ཀུན་ཏུ་རུའི་བདུག་པ་དང༌། རྩབ་མོ་དང༌། ཞོ་ཟན་ཡང་གནོད་སྦྱིན་རྣམས་ལ་དབུལ་བར་བྱའོ། །ཀུནྟུ་རུ་ཀ་མ་རྙེད་ན་ཙནྡན་བཏགས་པའམ། སྲ་ཙི་
པོག་ཀྱང་རུང་ངོ༌། །ཕྱེའི་སྐྱོ་མ་དང༌། སྦྲང་རྩིས་བཀང་བའང་ཕྱོགས་བཞིར་རབ་ཏུ་གྲགས་ཤིང་ཇི་སྐད་བརྗོད་པའི་ཡུལ་འཁོར་སྲུང་ལ་སོགས་པའི་བཟའ་བ་ཤེས་པའི་གནས་
ཀྱིས་བརྟགས་པར་བྱས་པ། ཆུ་ཀླུང་འཁྱིལ་བས་བཀང་བའི་བུམ་པ་རེ་རེ་འབྲུ་དང༌། ཇི་ལྟར་རྙེད་པའི་རྒྱ་ཤུག་དང༌། ཨུ་དུམ་ཝཱ་ར་དང༌། ཁ་སྟུ་ར་དང༌། རྒུན་འབྲུམ་ལ་སོགས་
པ་རྣམས་དབུལ་བར་བྱའོ། །ས་བོན་ཐམས་ཅད་ཀྱང་ཉུང་དུ་ཉུང་དུ་ལྷག་མ་དང་བཅས་པ་བྱའོ། །དེ་ལ་གལ་ཏེ་རིག་པ་བསྒྲུབ་པ་བྱ་བཞིན་པ་ལ་ཤར་གྱི་ཕྱོགས་སུ་ཙེ་སྤྱང་མོའི་
སྒྲ་གྲག་པར་འགྱུར་ན་དེ་ལ་གནས་ནས་འདས་པས་ཤར་གྱི་ཕྱོགས་གང་ཡིན་པར་གཏོར་མ་ལྷག་མ་དང་བཅས་པར་བཞག་སྟེ་རྟག་ཏུ་གཏོར་བར་བྱའོ། །གལ་ཏེ་ལྷོའི་

96-1-53a

ཕྱོགས་སུ་གཏོར་མ་ལྷག་མ་དང་བཅས་པ་བཞག་པ་ཙམ་གྱིས་གནས་དེར་འཇིགས་པ་འཇིགས་པས་གཏོར་བར་བྱའོ། །དེ་བཞིན་དུ་ནུབ་དང༌། བྱང་
གི་ཕྱོགས་སུ་གཏོར་བར་བྱ་སྟེ་འདི་ནི་ཡོངས་སུ་སྤྱོད་པ་པོས་བྱའོ། །རིག་པ་སྒྲུབ་པ་པོས་རིག་པ་ཀུན་ཏུ་སྒྲུབ་པ་ལ་དྲང་བར་བྱའོ། །རིག་པ་འཛིན་པའི་སྔ་མའི་རྩ་བར་ཁ་
ཤར་དུ་ཕྱོགས་ཏེ་ཀུ་ཤ་བླངས་ནས་ཉེ་བར་འདུག་ཅིང་ཉེ་བར་འདུག་ནས་རིག་པ་འཛིན་པས་གླིང་བཞི་རྣམས་ཀྱི་ཕྱི་རོལ་ཏུ་ཕྱོགས་བཞིར་ཁོར་ཡུག་གི་རིའི་ངོས་བཞི་ལ་
ཟླུམ་པོ་སེར་སྐྱའི་བ་བྱུང་དེ་ཉིད་ཀྱིས་བྱའོ། །བླངས་ནས་ཉེ་བར་འདུག་པ་དེའི་སྟན་ལ་སངས་རྒྱས་ཀྱི་གཟུགས་བརྙན་གྱི་བར་དུ་སོལ་བ་དང༌། བ་བྱུང་དང༌། པཱ་ལ་ཤ་
ལས་བྱུང་བ་རྣམས་གཞག་པར་བྱའོ། །ལྷག་མ་ལ་སོགས་པའང་མེད་ལ་སྟོང་ཕྲག་བརྒྱད་སྦྱིན་སྲེག་བྱའོ། །བསྒྲུབ་པར་བྱ་བར་བསྒོམས་ཏེ་དང་པོར་མཚོན་ཆ་དང༌།
དེ་ནས་ཡོངས་སུ་བཟླས་པའི་སྭཱཧཱའི་མཐར་རབ་ཏུ་གཞུག་པར་བྱའོ། །ས་ལཱིའི་ཡམ་ཤིང་དང༌། ཨརྒ་མ་རྙེད་ན་ཨུ་དུམ་ཝཱ་ར་དང༌། པཱ་ལ་ཤ་དང༌། ཨ་པཱ་མརྒ་
དང་། གཞན་གང་ཡང་རུང་བ་ཀུན་ནས་བསྲེག་ཏུ་གཞུག་པར་བྱའོ། །དེ་ནས་གཞོན་ནུ་མས་བཀལ་བའི་སྲད་བུ་གང་དང༌། གང་ཡིན་པ་དེ་ལ་སྔགས་འདིས་མིང་

96-1-53b

ནས་སྨྲོས་པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་བ་ལོ་ཀི་ཏེ་སྭཱཧཱ། །སྔགས་འདི་བརྒྱད་བརྒྱར་བཟླས་ལ་མདུད་པ་
བརྒྱད་བྱས་ཏེ་རཀྵ་སྭཱཧཱ་ཞེས་བྱའོ། །སྲད་བུ་དེ་དག་བདག་ཉིད་སྲུང་བའི་དོན་དུ་བདག་ཉིད་ཀྱི་ལག་པ་ལ་བཅིང་བར་བྱའོ། །སངས་རྒྱས་དེ་དང༌། དེ་དུས་གྲུབ་པ་ལ་ལྷག་མ་སྲད་
བུ་དང༌། ས་བོན་ལ་སོགས་པ་རྣམས་བླངས་ནས་ཡོངས་སུ་སྤྱོད་པ་པོས་ལྷའི་ཁང་པ་ནམ་མཁའ་ལ་གཞག་པར་བྱའོ། །ལྷ་མཆོད་པས་མཆོད་པར་བྱའོ། །དེ་ནས་ནད་པ་རྣམས་
ཀྱི་ལྷུང་བཟེད་བཟའ་བ་དང༌། བཏུང་བ་ལ་སོགས་པ་རྣམས་དབུལ་བར་བྱའོ། །ལྷག་མ་ཡིད་ཀྱིས་བགོས་ཏེ་ཆུ་ཀླུང་དུ་རབ་ཏུ་བླུག་པར་བྱའོ། །རྫིང་སྐམ་པོའམ། ཁྲོན་པའམ།
བླ་གབ་ཅན་གྱིས་ཕྱོགས་སུ་ས་ལ་བསྐོར་བར་བྱའོ། །མེས་ལེགས་པར་བསྲེག་པར་བྱའོ། །གང་ལ་ལ་བཅོམ་ལྡན་འདས་མ་སྒྲོལ་མ་སྒྲུབ་པར་འདོད་བས་བཅོམ་ལྡན་འདས་
ཀྱིས་གསུངས་པའི་དོན་འདིས་དང་པོ་ཁོ་ནར་བྱང་ཆུབ་ཀྱི་སེམས་ལྷན་ཅིག་བསྐྱེད་པར་བྱའོ། །བཅོམ་ལྡན་འདས་ཀྱིས་གསུངས་པ་ཐམས་ཅད་ཀྱང་བྱང་ཆུབ་ཆེན་པོའི་མཆོག་
གི་དངོས་གྲུབ་ཀྱི་གནས་སོ། །དེ་ལ་སངས་རྒྱས་ཞེས་བྱ་བ་ནི་རིག་པ་འགོག་པ་དང༌། རིག་པ་སྐྱེ་བ་སྟེ་དེའི་ཕྱིར་དེ་ལ་རིག་པ་བསྒྲུབ་པར་བྱ་སྟེ་དེ་ལ་བགེགས་བྱེད་པར་མི་ནུས་སོ།།

96-1-54a

ཐོག་མ་ཁོ་ནར་གཞན་དུ་རིག་པ་སྒྲུབ་པར་བྱེད་པའི་དུས་ནི་ས་གའི་ཟླ་བའི་བཅོ་ལྔ་ཉ་འམ། དབོ་འམ། ཆུ་སྟོད་དམ། སྨིན་དྲུག་གི་དཀར་པོའི་བཅོ་ལྔ་
ལ་རྣམ་པར་གང་དུའང་རུང་སྟེ། གང་ཞིག་དྲག་པོ་སྒྲུབ་པར་བྱེད་པར་འདོད་པ་དེ་རྣམ་པར་འདིས་ནག་པོའི་ཕྱོགས་ཀྱི་ཚེས་གཅིག་ནས་ཉེ་བར་བླངས་ཏེ་ནག་པོའི་བཅུ་བཞི་
པ་ལ་སྔགས་འདིས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཨོཾ་བེ་ད་བིད་སྭཱཧཱ། སྔགས་འདི་
སྔོན་དུ་སྲད་བུ་དམར་པོ་བཅིངས་ཏེ་དུར་ཁྲོད་དུ་བ་ལང་གི་པགས་པའི་རྣམ་པར་སེར་སྐྱའི་བ་བྱུང་གིས་ཉེ་བར་བྱུགས་པ་བྱས་ནས་དེ་བཞིན་ཁོ་ནར་གཏོར་མའི་ཆོ་གས་
འབྱུང་པོ་གཞན་རྣམས་ལ་གཏོར་མ་སྣ་ཚོགས་བྱའོ། །ཡོངས་སུ་སྤྱོད་པར་བྱེད་པ་པོ་བཞིས་མཚོན་ཆ་དང་བཅས་པས་ཡམ་ཤིང་བསྲེག་ཏུ་གཞུག་པར་བྱའོ། །སྲད་
བུ་ལ་མདུད་པ་བརྒྱད་བརྒྱ་བྱས་ནས་བདག་ཉིད་སྲུང་བའི་དོན་དུ་བཅིང་བར་བྱའོ། །སངས་རྒྱས་དེས་འབྱུང་པོ་དང༌། ཡི་དྭགས་དང༌། ཤ་ཟ་དང༌། ཚངས་པའི་སྲིན་པོ་
ལ་སོགས་པ་རྣམས་དབང་དུ་འགྱུར་རོ། །རིག་པ་གྲུབ་པ་ན་དེ་བཞིན་ཁོ་ནར་གཏོར་མའི་ཆོ་ག་གཤེགས་སུ་གསོལ་ལོ། །རིག་པ་སྒྲུབ་པ་ཐམས་ཅད་ལ་གང་རིག་པ་སྒྲུབ་

96-1-54b

པར་བྱེད་པར་འདོད་པ་དེས་མཚན་མོ་གཙང་མས་གཏང་མར་གྱུར་པའི་གོས་བགོས་ཏེ་རང་བསྒྲུབ་པར་བྱ་བར་འགྱུར་རོ། །ཀུནྟུ་རུ་འམ། ཨ་ག་རུ་ནག་པོའི་བདུག་པ་བསྲེག་ཅིང་ཁ་ཤར་
དུ་ཕྱོགས་བས་ལན་བཅུར་བརྗོད་པར་བྱའོ། །འདི་སྐད་ཅེས་ཀྱང་བརྗོད་པར་བྱ་སྟེ། བཅོམ་ལྡན་འདས་མ་རང་ཉིད་བྱོན་ནས་མེ་ཏོག་དང༌། གཏོར་མའང་སོ་སོར་བཞེས་ནས་བདག་
གི་བྱ་བ་འདི་མཛོད་ཅིག་ཅེས་སོ། །དེ་བཞིན་དུ་ལྷོ་ཤར་དུ་ཁ་ཕྱོགས་པ་དང༌། ལྷོ་ནུབ་དང༌། ནུབ་བྱང་དང༌། བྱང་ཤར་དང༌། སྟེང་དང༌། འོག་ཏུའང་བརྗོད་པར་བྱ་བར་འགྱུར་རོ། །
རང་ཉིད་ཀྱིས་བྱོན་ཏེ་བདུག་པ་དང༌། མེ་ཏོག་ལ་སོགས་པ་དང༌། མར་མེ་སོ་སོར་བཞེས་ནས་བདག་གི་བྱ་བའང་བྱའོ་ཞེས་སོ། །ཕྱིར་ཞིང་ཐོ་རངས་ཞི་བའང་ལན་བདུན་ནམ། བཅུར་
དེ་བཞིན་ཉིད་དུ་ཕྱོགས་བཅུ་རྣམས་སུ་སྤྱན་དྲང་བར་འགྱུར་རོ། །བྱོན་པ་དང༌། བདུག་སྤོས་ལ་སོགས་དབུལ་བར་བྱའོ། །སླར་ཡང་ཉིན་མོ་རྣམ་པར་མནན་ཏེ་གཏོར་མའི་ལས་
ཐམས་ཅད་བྱས་ནས་ཀུ་ཤ་བླངས་ཏེ་ཉེ་བར་འདུག་པར་འདོད་པས་དེ་བཞིན་ཉིད་དུ་ཕྱོགས་བཅུར་སྤྱན་དྲང་བར་བྱའོ། །བཅོམ་ལྡན་འདས་མ་བྱོན་པ་དང་དྲི་དང༌། མེ་ཏོག་ལ་
སོགས་པའང་བཞེས་ཏེ་བདག་གི་བྱ་བའང་མཛོད་ཅིག་ཅེས་སོ། །དེ་ནས་ཀུ་ཤ་བླངས་ཏེ་ཉེ་བར་འདུག་སྟེ་ཇི་སྐད་བཤད་པའི་བསྒྲུབ་པ་བྱའོ། །རིག་པ་སྒྲུབ་པ་ལ་མཚན་མ་འདི་

96-1-55a

རྣམས་འབྱུང་སྟེ། རིག་པའི་ཆེད་དུ་རྨི་ལམ་མཐོང་བ་ནི་གླང་པོ་ཆེ་དང༌། རྟ་དང༌། ལྷའི་ཁྱིམ་དང༌། ཁང་བཟང་མཐོང་བ་དང༌། འཇོགས་པ་དང༌།
རིག་པའི་དངོས་གྲུབ་ཀྱི་མཚན་ཉིད་རྣམས་ཀྱང་སྟེ་མཐོང་བས་རླུང་གི་བྱ་བའི་དངོས་གྲུབ་གྲུབ་བོ། །དེ་བཞིན་དུ་མ་དང༌། ཕ་དང༌། མེ་ས་པོ་དང༌། ཡང་མེས་དང༌། རྒྱལ་པོ་
ཆེན་པོ་དང༌། བུ་མོ་རྒྱན་གྱིས་བརྒྱན་པ་མཐོང་བ་དང༌། གོས་དཀར་པོའི་བགོ་བ་དང༌། ཟན་དང༌། བ་ལང་དང༌། བྲམ་ཟེ་གཞོན་ནུ་དང༌། གསེར་དང༌། རླན་དང༌། རྨ་བྱ་དང༌།
ཤ་དང༌། ཉ་དང༌། འོ་མ་དང༌། ཞོ་དང༌། མར་གྱི་གཏོར་མའི་ལས་ལ་སོགས་པ་རྣམས་འཇུག་བཞིན་པས་ནོན་པར་སྨྲ་བ་རྣམས་དང༌། མེ་ཏོག་དང༌། འབྲས་བུ་ལ་
སོགས་པ་མཐོང་ན་ཇི་ལྟ་བར་ལྡན་པའོ། །དེ་ནས་སོས་ཀ་དང༌། དབྱར་ཉེ་བར་མ་མཐོང་བ་དང༌། རླན་ལ་གནས་པའི་ནས་དང༌། གྲོ་རྣམས་མཐོང་ན་ཕྱིན་ཅི་ལོག་གི་
དུས་ཀྱི་ཆར་པ་དང༌། ཇི་ལྟར་རབ་ཏུ་བསྔགས་པའི་ཞི་བ་འདོད་པ་ནི་བུམ་པ་གང་བ་དང༌། འོ་མ་དང༌། ཞོ་དང༌། མར་དང༌། མེ་ཏོག་དང༌། འབྲས་བུ་རྣམས་མཐོང་
ན་རབ་ཏུ་འཇུག་པར་བྱ་བཞིན་པ་འདི་རྣམས་ནི་མཆོག་ལས་སོ། །བ་ལ་དང༌། བྲམ་ཟེ་དང༌། གཞོན་ནུ་དང༌། གསེར་དང༌། རྨ་བྱ་ལ་སོགས་པ་རྣམས་མཐོང་བ་

96-1-55b

དང༌། བལྟས་ནས་དངོས་གྲུབ་བོ་ཞེས་རིག་པ་ཐམས་ཅད་སྒྲུབ་པའི་བྱ་བ་རྣམས་ལ་ལས་རྣམས་བརྩམ་པར་བྱའོ། །ཕྱིན་ཅི་ལོག་འདི་རྣམས་མཐོང་ན་གཉིད་མི་ལོག་སྟེ་རྨི་ལམ་
དུ་སྡིག་པ་དང༌། བོང་བུ་དང༌། རྔ་མོ་དང༌། ཕག་དང༌། སྤྲེའུ་དང༌། བྱ་རོག་དང༌། འུག་པ་དང༌། བྱ་རྒོད་ཐམས་ཅད་དང༌། བྱི་བ་དང༌། བྱི་ལ་དང༌། དབྱིག་དང༌། གཅེར་
བུ་དང༌། སི་ཏ་རུ་ཀྵ་དང༌། སྣོད་སྟོང་པ་དང༌། ཤིང་སྐམ་པོ་དང༌། དུར་ཁྲོད་ཀྱི་སོལ་བ་དང༌། ཆུ་ཀླུང་བསྐམས་པ་དང༌། ལོག་པར་འདྲེན་པ་རྣམས་ཏེ་མི་ཤིས་པ་མཐོང་ན་
རིག་པ་མི་འགྲུབ་བོ། །བྱ་བ་ཐམས་ཅད་ལ་བགེགས་འབྱུང་བར་འགྱུར་རོ། །དེ་ལ་སྔགས་འདི་བགེགས་ཐམས་ཅད་ལ་རབ་ཏུ་སྦྱར་བར་བྱའོ། །ཨོཾ་བཛྲ་ཁུ་རུ་བི་ཀྲི་ཏཱ་ན་ན་ཧཱུཾ་ཧཱུཾ་
ཕཊ། སྔགས་འདི་ནི་རྟ་མགྲིན་ཞེས་བྱ་བ་ཁྲོ་བོའི་རྒྱལ་པོའི་སྟེ། སྔགས་འདི་ལྷག་པར་གནས་པས་བདག་ཉིད་བསྲུང་བ་བྱས་པ་དང༌། ལས་ཐམས་ཅད་སྒྲུབ་པ་ལ་འཇིགས་
པ་མི་འབྱུང་ངོ༌། །དེ་ནས་རིམས་རྣམས་དང༌། བྱིས་པ་གདོན་གྱིས་ཟིན་པ་རྣམས་ལ་བྱབས་པ་དང༌། སྲད་བུ་བཅིང་བར་བྱ་སྟེ་དུག་བྱབས་པའང་ཇི་སྲིད་དུ་རིག་པ་ལན་གཅིག་
བཟླས་པས་འགྲུབ་པར་བྱེད་དོ། །དེ་ལ་བུམ་པ་ལ་འདྲིར་གཞུག་པར་བྱ་སྟེ་གཞོན་ནུ་མས་བཀལ་བའི་སྲད་བུ་གཙོ་བོའི་སྔགས་ཀྱིས་མདུད་པ་བརྒྱད་བརྒྱ་བྱས་ནས་བུམ་པ་

96-1-56a

དེ་ལ་བཅིང་བར་བྱའོ། །རིམ་པ་དེ་དངོས་གྲུབ་དང༌། དངོས་གྲུབ་མེད་པར་སྟོན་བར་བྱེད་དོ། །ཉི་མ་གཉིས་པ་ལ་མདུད་པ་ཐམས་ཅད་དགྲོལ་བར་བྱའོ། །རྣམ་
པ་གཞན་དུ་ན་རིག་པས་བཅིངས་ཏེ་མ་གྲོལ་བཞིན་པ་དོན་མེད་པར་བྱེད་པོ་དེ་ལྟ་བུ་ལ་སོགས་པ་སྔགས་དེས་ལས་བཅོ་བརྒྱད་དུ་འགྱུར་རོ། །འདི་ནི་ལྷག་པར་གནས་པ་ཐམས་
ཅད་དང༌། སྔགས་ཐམས་ཅད་ཀྱི་སྒྲུབ་པའི་ཐབས་ཏེ་དེ་ལ་རིག་པའི་སྔགས་ཀྱི་སྦྱོར་བའི་ཁྱད་པར་བརྗོད་པར་བྱ་སྟེ་གང་དུ་བསྒྲུབ་པར་བྱ་བཞིན་པའི་སྐྱེས་བུ་ལ་མཐོང་བ་སྦྱིན་པར་
བྱེད་དེ་དེ་ལ་སྐྱེས་བུའི་ལྷག་པའི་ལྷ་དེ་སྐྱེས་བུ་ལ་ཉེ་བར་གནས་པར་རྟོག་པར་བྱེད་དེ་སྔགས་དེ་གང་གིས་བསྒྲུབ་པར་བྱ་བཞིན་པ་ལ་མཐོང་བ་སྦྱིན་པར་བྱེད་དོ། །ལྷག་པའི་
ལྷ་དེ་ཉེ་བར་གནས་པར་རྟོག་པར་བྱེད་དོ། །འདི་ནི་རིག་པའི་སྔགས་ཀྱི་ཁྱད་པར་རོ། །སྔགས་འདིའི་སྒྲུབ་པའི་ཐབས་ཀྱི་ཆོ་ག་ནི་དཀྱིལ་འཁོར་གྲུ་བཞི་པ་ཉེ་བར་བྱུགས་
ཏེ་དེའི་དབུས་སུ་སངས་རྒྱས་ཀྱི་གཟུགས་བརྙན་ཞལ་ནུབ་ཏུ་ཕྱོགས་པར་བཞུགས་ནས་དེའི་གཡས་ཀྱི་ཕྱོགས་སུ་བཅོམ་ལྡན་འདས་མ་གཞག་པར་བྱའོ། །གཡོན་དུ་ཁྲོ་
བོའི་རྒྱལ་པོ་རྟ་མགྲིན་ནོ། །དེ་ནས་མྱུར་དུ་ཤར་དུ་མངོན་པར་ཕྱོགས་པས་གནས་ནས་ཀུ་ཤ་བླངས་ཏེ་བཅོམ་ལྡན་འདས་ཀྱི་གཟུགས་བརྙན་ལ་དྲི་དང༌། མར་མེ་ལ་

96-1-56b

སོགས་པ་མཆོད་པ་བྱས་ཨ་ཀ་རུ་དང༌། དུ་རུཥྐའི་བདུག་པ་བསྲེགས་ཏེ་གཏོར་མ་ཐོབ་པའང་སྦས་པའི་ཕྱོགས་བཞི་རྣམས་སུ་ཕུལ་ནས་སངས་རྒྱས་ཀྱི་གཟུགས་བརྙན་གྱི་སྤྱན་སྔར་ཀུ་
ཤ་བླངས་ནས་ཉེ་བར་འདུག་ཏེ་ནད་ཐམས་ཅད་ཁྱད་པར་བྱ་བ་པར་བྱའོ། །ནད་ཐམས་ཅད་རྣམ་པར་ཐིམ་ཞིང་གྲོལ་བར་འགྱུར་རོ། །ཉི་མ་བདུན་པའི་ཐོ་རངས་སམ། མཚན་མོ་
གསུམ་ལའོ། །སྒྲོལ་མའི་རྒྱུད་དེ་ཐམས་ཅད་ཀྱི་ཆོ་ག་འཁོར་དང་བཅས་པ་འཆང་བར་བྱེད་དོ། །རྒྱ་མཚོ་དང༌། རི་བོ་དང༌། དུར་ཁྲོད་རྣམས་སུ་སོ་སོར་གནས་པའི་དགེ་སློང་མ་
གཞན་གང་ལ་ལས་བདག་ཉིད་སྲུང་བའི་དོན་དུ་བཟླས་པ་དབུལ་བར་བྱའོ། །ཤ་ཟའི་གནོད་སྦྱིན་ལ་སོགས་པ་གང་ཡིན་པ་དེ་རྣམས་ཀྱིས་འཇིགས་པ་མི་འབྱུང་ངོ༌། །དེ་ལ་
ཤར་གྱི་ཕྱོགས་སུ་འགྲོ་བར་འདོད་པས་དཀྱིལ་འཁོར་གྲུ་བཞི་པ་བྱས་ནས་དེར་དྲི་དང༌། མེ་ཏོག་དང༌། བདུག་པ་ལ་སོགས་པ་ཕུལ་ནས་བདག་ཉིད་སྲུང་བའི་དོན་དུ་ལན་ཉི་
ཤུ་རྩ་བདུན་བཟླས་པ་དབུལ་བར་བྱའོ། །དེ་བཞིན་དུ་མཚན་མོའི་དུས་ལ་བབ་པ་ན་ལམ་དུ་བཟླས་པ་དབུལ་བར་བྱའོ། །རྟག་ཏུ་ཡིད་ལ་བྱའོ། །སྲད་བུའང་བདག་ཉིད་ལ་
བཅིང་པར་བྱའོ། །སྔར་བརྗོད་པས་དེ་རྣམས་ཀྱིས་ཀྱང་ལན་བདུན་མངོན་པར་སྔགས་པས་བྲིས་པར་འགྱུར་རོ། །དེ་བཞིན་དུ་སྙིང་པོར་གདོན་རྣམས་ལ་སྔར་བརྗོད་པའི་ཆོ་གས་

96-1-57a

ཀུ་ཤས་བྱབ་པར་བྱའོ། །སྔར་བརྗོད་པ་དེ་རྣམས་ཀྱིས་ཀྱང་རིག་པ་བདུན་པོ་དེ་རྣམས་ཀྱིས་སོ། །དེ་བཞིན་དུ་ལྷོའི་ཕྱོགས་སུ་འགྲོ་བར་འདོད་པས་བདུག་
པ་དང༌། མེ་ཏོག་ཕུལ་ནས་ལན་ཉི་ཤུ་རྩ་གཅིག་ཏུ་བཟླས་པ་དབུལ་བར་བྱའོ། །དེ་བཞིན་དུ་གྲུལ་བུམ་གྱི་གདོན་རྣམས་ལ་སྔར་བརྗོད་པའི་ཆོ་གས་བྱབ་པར་བྱའོ། །སྲད་
བུའང་བཅིང་བར་བྱ་སྟེ་ཞི་བར་འགྱུར་རོ། །དེ་བཞིན་དུ་ནུབ་ཀྱི་ཕྱོགས་སུ་འགྲོ་བར་འདོད་པས་དེ་བཞིན་དུ་ཀླུ་དང༌། འདབ་བཟང་གི་གདོན་རྣམས་ལ་སྔར་བརྗོད་པས་བྱབ་
པར་བྱའོ། །སྔར་བརྗོད་པའི་ཆོ་གས་སོ། །དེ་བཞིན་དུ་བྱང་གི་ཕྱོགས་སུ་འགྲོ་བར་འདོད་པས་དེ་བཞིན་དུ་གནོད་སྦྱིན་གྱི་གདོན་རྣམས་ལ་སྔར་བརྗོད་པའི་ཆོ་གས་སོ། །དེ་
བཞིན་དུ་ཕྱོགས་བྲལ་རྣམས་སུའང་ངོ༌། །དེ་ནས་སྤྱན་རས་གཟིགས་དབང་ཕྱུག་གིས་སླར་ཡང་ལྷ་དང༌། གནོད་སྦྱིན་ལ་སོགས་པ་རྣམས་ལ་སྨྲས་པ། གྲོགས་པོ་ཁྱེད་
རྣམས་ཉོན་ཅིག། དེ་བཞིན་གཤེགས་པའི་གཟུགས་མཚན་ཐམས་ཅད་རྫོགས་པའི་དེ་བཞིན་གཤེགས་པའི་དེ་སྐུ་མཐོང་ནས་གཡས་པས་མཆོག་སྦྱིན་པ་དང༌། ཆོས་
སྟོན་པར་མཛད་བཞིན་པ། མི་འཇིགས་པ་རབ་ཏུ་སྦྱིན་པའོ། །དེར་རིག་པ་བསྒྲུབ་པར་བྱའོ། །མངོན་སྤྱོད་ཅན་ནི་བསྒྲུབ་པར་མི་བྱ་སྟེ་སྒྲོལ་མས་ནོན་པའི་ཁྲོ་བོ་དང་ཉེ་

96-1-57b

བར་སྒྲུབ་པར་བྱའོ། །ཇི་སྲིད་རལ་གཅིག་མའི་མདུན་ན་ཕྱག་ན་རྡོ་རྗེ་དང་ཉེ་བར་རོ། །ཁྲོ་བོའི་མཚན་ཉིད་ཀྱང་འཆང་བར་བྱེད་དོ། །མཚན་ཉིད་ཐམས་ཅད་ཡང་དག་པར་རྫོགས་
པར་སྣུམ་ཞིང་སྔོ་བསངས་སྔར་བརྗོད་པའི་རྣམ་པ་ལས་ཞི་བའི་གཟུགས་ཅན་གྱི་མདུན་དུ་རིག་པ་གཞན་ཡང་བསྒྲུབ་པར་བྱའོ། །མངོན་སྤྱོད་ཅན་གྱི་རྣམ་པར་འགྱུར་པའི་
གཟུགས་ཅན་དུ་བྱའོ། །ཞི་བ་ཅན་དང༌། རྒྱས་པ་ཅན་ནི་ཞི་བའི་གཟུགས་ཅན་ནོ། །གང་དུ་སྒྲུབ་པ་པོ་མངོན་པར་ཕྱོགས་ནས་བལྟས་པ་དེར་བསྒྲུབ་པར་བྱའོ། །རལ་པ་གྱེན་བརྫེས་
བརྗོད་པའི་རིག་པ་ཐམས་ཅད་ཀྱི་སྒྲུབ་པའི་ཐབས་ཀྱི་ཆོ་ག་རྗེས་སུ་གནང་བའང་བུད་མེད་གང་ཡིན་པའི་བུད་མེད་དེའི་མཚན་ཉིད་དང༌། གཟུགས་དང༌། ཆ་བྱད་འཆང་བར་
བྱའོ། །སྐྱེས་པ་ཡོད་ན་སྐྱེས་པའི་མཚན་ཉིད་དང་ཡང་དག་པར་ལྡན་པར་གྱུར་པ་སྐྱེས་པའི་རྒྱན་གྱིས་བརྒྱན་པར་བྱས་པ་ལག་ཆ་དང་བཅས་པ་ཇི་འདྲ་བའམ། སྔར་བརྗོད་པ་
དེ་འདྲ་བ་བྱའོ། །ཕྱིན་ཅི་ལོག་གི་གཟུགས་ཀྱི་དངོས་གྲུབ་མི་འབྱུང་ངོ༌། །ཇི་སྲིད་དུ་ལྷ་དྲག་པོ་དེའི་ཉེ་ལོགས་སུ་དེ་བཞིན་གཤེགས་པ་གཞག་པར་བྱའོ། །མཆོད་རྟེན་ནམ། སླར་
ཡང་རྟེན་ཅིང་འབྲེལ་པར་འབྱུང་བའི་སྙིང་པོ་ཅན་མ་གས་ཤིང་དུམ་བུར་མ་གྱུར་པ་དངོས་གྲུབ་སྦྱིན་པར་བྱེད་དོ། །དེ་ལ་བཅོམ་ལྡན་འདས་མ་འཕགས་མ་སྒྲོལ་མའི་དཀྱིལ་

96-1-58a

འཁོར་འདི་ནི་དམ་ཚིག་ཐམས་ཅད་སྐྱེད་པར་བྱེད་པ་ཞེས་བྱ་བའི་དཀྱིལ་འཁོར་ཏེ་རྣམ་པར་རྒྱལ་བ་མངོན་པར་དབང་བསྐུར་བ་ཞེས་བྱ་བ་བཀྲ་ཤིས་དང༌།
བསོད་ནམས་ཀྱི་ལས་ཐམས་ཅད་བྱེད་པ་དང༌། ལོ་ཐོག་དང༌། ཚེ་དང༌། ནད་པ་མེད་པ་འཕེལ་བར་བྱེད་པ། དམ་ཚིག་ཉམས་པ་རྣམས་ཀྱང་དམ་ཚིག་སྐྱེད་པར་བྱེད་པ་པོར་འགྱུར་
རོ། །སྣ་ཚོགས་པའི་ཆུ་ཀླུང་གི་འགྲམ་མམ། པདྨའི་མཚོའི་འགྲམ་དུ་དཀྱིལ་འཁོར་འདི་བྲི་བར་བྱའོ། །ཆུས་ལེགས་པར་སྦྱངས་པའི་ས་གཞིའི་ཆར་བྱས་ནས་སྐྲ་དང༌། ཕུབ་
མ་དང༌། སོལ་བ་དང༌། ཐལ་བ་དང༌། ཤིང་དང༌། སོ་ཕག་དང༌། གསེག་མ་དང༌། ཐོད་པ་དང༌། ཀེང་རུས་དང་བྲལ་བ། མགྲིན་པའམ། ཆུའི་ཚད་གང་དུ་ཉེ་ལོགས་ན་ཆུ་ཡོད་
པའི་གཡས་ཀྱི་གཞོགས་སམ། ནུབ་ཏུ་གང་དུ་མེ་ཏོག་དང༌། འབྲས་བུར་ལྡན་པའི་ཤིང་ཡོད་པ་དང༌། གང་ཡང་ཡིད་དུ་མངོན་པར་འོང་བ་གང་དུ་ནོར་ཡོད་པའི་ཕྱོགས་སུ་གྲུ་
བཞི་པ། སྒོ་བཞི་པ། ཚོན་སྣ་ལྔ་པའི་ས་ལིའི་ཕྱེ་མས་དཀྱིལ་འཁོར་ཀུན་ཏུ་བྲི་བར་བྱའོ། །ཚོན་སྣ་ལྔ་པའི་སྲད་བུ་ཉིད་ཀྱིས་ཐིག་བཏབ་ནས་ཨུ་དུ་མ་ཝཱ་རའི་ཕུར་བུ་རྣམས་
ཀྱིས་ཀྱང་ངོ༌། །དཀར་པོའི་ཕྱོགས་ཀྱི་ཚེས་གྲངས་དང༌། བྱེད་པ་དང༌། ཡུད་ཙམ་དང༌། རྒྱུ་སྐར་དང༌། སྦྱོར་བ་དགེ་བ་ལ་དེ་རྣམས་ཀྱིས་དང་པོར་དཀར་པོ། གཉིས་པར་

96-1-58b

དམར་པོ། གསུམ་པར་སེར་པོ། བཞི་པར་སྔོན་པོ། ལྔ་པར་ནག་པོ་ཞེས་སོ། །ལྷག་མ་ཤར་གྱི་དབུས་སུ་ལྷ་རྣམས་བྲི་བར་བྱའོ། །པདྨའི་དབུས་སུ་འབྲུ་དང༌། རིན་པོ་ཆེ་དང༌། སྨན་
དང༌། མེ་ཏོག་ཐམས་ཅད་ཀྱིས་ཡོངས་སུ་བཀང་བའི་བུམ་པ་རབ་ཏུ་གཞག་པར་བྱའོ། །དེའི་ཤར་དུ་སངས་རྒྱས་བཅོམ་ལྡན་འདས་ཀྱི་གཡས་སུ་འཕགས་པ་སྤྱན་རས་གཟིགས་
དབང་ཕྱུག་གོ །གཡོན་དུ་དྲི་མ་མེད་པར་འགྲོ་བའོ། །འཕགས་པ་སྤྱན་རས་གཟིགས་དབང་ཕྱུག་གི་གཞོགས་སུ་སྒྲོལ་མ་བདུན་ནོ། །གཡོན་དུ་དྲི་མ་མེད་པར་འགྲོ་བའི་བུད་མེད་
བདུན་ནོ། །དཔལ་ལྷ་མོའི་གཞོགས་སུ་གོས་དཀར་མོའོ། །སྒྲོལ་མ་རྣམས་ཀྱི་གཞོགས་སུ་ཟླ་བ་མ་བཞག་པར་བྱའོ། །ཟླ་བ་མ་ནས་བརྩམས་ནས་དཔལ་མོ་གྲགས་ལྡན་མོ་དང༌།
དཀར་མོའང་ངོ་ཞེས་སོ། །གཞོགས་སུ་དཀར་མོ་ཆེན་མོ་དང༌། ཁྲོ་གཉེར་ཅན་ནོ། །སྒོའི་ཕྱོགས་སུ་སྙིང་སྟོབས་མ་དང༌། ནུས་པའོ། །དཀྱིལ་འཁོར་གྱི་ནང་གི་གཞོགས་གཉིས་
ཀར་ཚངས་པ་དང༌། དྲག་པོ་འང་ངོ༌། །དྲག་པོའི་གཞོགས་སུ་ལྷ་མོ་དབུ་མའོ། །ཚངས་པའི་དབྱངས་ཅན་མའོ། །སྒོའི་ནང་དུ་དབྱུག་གུ་དང༌། རིལ་བ་སྤྱི་བླུགས་སོ། །གཅིག་ཏུ་
ཤེས་རབ་ཀྱི་ཕ་རོལ་ཏུ་ཕྱིན་མའོ། །གཅིག་ཏུ་ཞི་བ་ཐོབ་པའོ། །སྒོ་རུ་མངོན་ཕྱོགས་དང༌། རྟ་མགྲིན་ཞེས་བྱ་བའི་ཁྲོ་བོ་གཞག་པར་བྱའོ། །དེའི་གཞོགས་སུ་སྲིན་མོ་རལ་

96-1-59a

གཅིག་མ་ཞེས་བྱ་བ་དགོད་པར་བྱའོ། །འདི་ནི་བཅོམ་ལྡན་འདས་མ་འཕགས་མ་སྒྲོལ་མའི་དཀྱིལ་འཁོར་བཅིང་བ་སྟེ་ཁྲུ་བཞི་པའམ། ཁྲུ་བརྒྱད་པའམ།
ཁྲུ་བཅུ་གཉིས་པའམ། ཁྲུ་བཅུ་དྲུག་པའི་དཀྱིལ་འཁོར་ཀུན་ཏུ་བྲི་བར་བྱའོ། །གཟུགས་དང༌། ཕྱག་རྒྱ་རྣམས་དགོད་པར་ཐམས་ཅད་དུ་བཅོམ་ལྡན་འདས་ཀྱི་པདྨ་ནི་པདྨའི་ཕྱག་རྒྱ་
རྒྱས་པར་བྱ་བའོ། །བྱང་ཆུབ་སེམས་དཔའ་རྣམས་ཀྱི་རིགས་བཟང་པོའོ། །འཕགས་མ་སྒྲོལ་མའི་ནི་ཨུཏྤ་ལའོ། །དཔལ་མོ་ནི་མེ་ཏོག་ཁ་ཕྱེ་བ་དང༌། པདྨ་དཀར་པོའོ། །གོས་
དཀར་མོའི་དེ་ཉིད་སྡོང་བུ་དང་བཅས་པ་མཆོག་ཏུ་རྒྱས་པའོ། །འཕགས་མ་གྲགས་ལྡན་མའི་སྡོང་བུ་དང་བཅས་པའི་མེ་ཏོག་གོ །སྒོ་རྣམས་ཐམས་ཅད་དུ་དང༌། གྲྭ་རྣམས་
ཐམས་ཅད་དུའང་ཀུ་ཤ་རེ་རེ་ལ་ཙུ་ཏའི་ཡལ་འདབ་བཅུ་བཀོད་དེ་སྟོད་དུ་བ་དན་བསྒྲེང་བར་བྱའོ། །དེ་ནས་རང་རང་གི་སྔགས་ཀྱིས་སྤྱན་དྲང་བར་བྱ་སྟེ་གཤེགས་སུ་གསོལ་
བའང་ངོ༌། །ཡང་ན་འཕགས་པ་སྦྱན་རས་གཟིགས་དབང་ཕྱུག་གི་སྙིང་པོ་ཚར་བ་རིག་པས་སོ། །ཡང་ན་འཕགས་མ་སྒྲོལ་མའི་སྙིང་པོས་མེ་ཏོག་དཀར་པོས་སྤྱན་དྲང་བ་དང༌།
གཤེགས་སུ་གསོལ་ལོ། །མཚན་མོ་དྲི་དང༌། མེ་ཏོག་དང༌། བདུག་པ་དང༌། མར་མེས་མཆོད་པ་བྱས་ནས་གཏོར་མས་ཉེ་བར་མཆོད་དེ་བཀྲ་ཤིས་ཅན་དང༌། ཨུ་ལློ་པི་

96-1-59b

ཀ་དང༌། མོན་སྲན་གྲེའུ་དང༌། སྣུམ་ཁུར་ལ་སོགས་པ་དང༌། མོན་སྲན་སྡེའུའི་ལ་དུ་དང༌། ཏིལ་གྱི་ཐུག་པ་དང༌། འོ་ཐུག་དང༌། ཞོའི་ཟན་དང༌། དར་བ་དང༌། ཐུག་པ་དང༌། འབྱུང་བའི་
ཟས་སྣུམ་ཁུར་གཞན་རྣམས་དང༌། བྱ་ན་བུ་རམ་དང༌། ཞོའང་སྟེ་གཏོར་མའི་ཆོ་གའོ། །དེ་ནས་སླར་ཡང་དྲི་བཟང་པོའི་དྲི་དང༌། མེ་ཏོག་གི་མཆོད་པ་མཆོད་པ་བྱས་ནས་ཆུ་ལས་སྐྱེས་
པ་ནི་ཁྱད་པར་དུའོ། །དེ་ནས་རེ་རེ་སྔགས་ལན་བདུན་བདུན་བརྗོད་པར་བྱའོ། །ཡང་ན་འཕགས་མ་སྒྲོལ་མ་བརྒྱད་བརྒྱར་བཟླས་པར་བྱའོ། །ནང་གི་བུམ་པ་གང་ཡིན་པ་དེ་ལ་སྙིང་
པོ་ཡི་གེ་ལྔས་སྟོང་བརྒྱད་བརྒྱ་བཟླས་པར་བྱའོ། །དེ་ནས་མེའི་གནས་སུ་མེ་ཉེ་བར་བཟུང་ནས། མར་དང༌། ཏིལ་མར་དང༌། ཟས་ཉིད་ཀྱིས་སྦྱིན་སྲེག་གི་ཆོ་ག་ཇི་ལྟར་གཟུགས་དང༌།
གྲངས་མེད་པར་དེ་ལྟར་སྦྱིན་སྲེག་ཀྱང་བྱའོ། །ཕྱི་ནས་སློབ་མ་ལེགས་པར་ཡོངས་སུ་བརྟགས་པའི་སྣོད་དང་ལྡན་པའི་སྒྲུབ་པ་པོས་ཡང་རབ་ཏུ་གཞུག་པར་བྱའོ། །གོས་ཀྱིས་གདོང་
གཡོགས་ཏེ་ཐལ་མོ་མེ་ཏོག་གིས་བཀང་བ་རབ་ཏུ་བཅུག་སྟེ་གཏོར་བར་བྱའོ། །གང་དུ་ལྷུང་བ་དེའི་རིགས་སུ་འགྱུར་རོ། །དེ་ལྟར་དཀྱིལ་འཁོར་དུ་རབ་ཏུ་བཅུག་སློབ་མ་དམ་ཚིག་
ཤེས་པར་འགྱུར་རོ། །དབང་བསྐུར་གང་འདོད་པ་དེ་བྱིན་ཏེ་ལྷོ་དང༌། ནུབ་ནས་ཤར་དུ་མངོན་པར་ཕྱོགས་ནས་སྲ་རྩི་པོག་གི་བདུག་པ་མར་དང་བསྲེས་པས་ཉེ་བར་བདུག་གོ །ཉི་

96-1-60a

མ་གུང་ལ་བུམ་པས་སོ། །སྔགས་ཐམས་ཅད་བདུན་བདུན་བཟླས་པའི་སྲེག་བླུགས་བསྲེགས་ནས་དེ་ནས་བཅོམ་ལྡན་འདས་མའི་ལས་ཆེན་
པོས་སློབ་མ་གཡོན་གྱི་ཕྱོགས་སུ་བཞག་སྟེ་དེ་ནས་དཀྱིལ་འཁོར་ལ་བསྐོར་བ་བྱེད་དུ་གཞུག་གོ །སྙིང་པོའང་སྦྱིན་ནོ། །དེས་འཕགས་མ་སྒྲོལ་མ་འདིའི་ཕྱག་རྒྱ་བཅིངས་ནས་
བཟླས་པར་བྱའོ། །དེ་ལྟ་བུས་མངོན་པར་དབང་བསྐུར་བར་འགྱུར་རོ། །དེ་རྣམས་ཐམས་ཅད་དུ་ཐམས་ཅད་བྱས་ནས་འདི་མྱུར་དུ་ཞི་བར་འགྱུར་རོ། །བཅོམ་ལྡན་འདས་མ་ལ་རབ་ཏུ་
དད་པར་བྱེད་དོ། །སེང་གེའི་ཁྲི་ལ་གནས་པ་ལྟ་བུའི་རྒྱལ་སྲིད་འདོད་པས་མངོན་པར་དབང་བསྐུར་བར་བྱའོ། །ལོངས་སྤྱོད་འདོད་པས་རྒྱ་སྐྱེགས་ཀྱི་འདབ་མ་ལ་གནས་པའོ། །
ལོག་པར་འདྲེས་པ་ཉེ་བར་ཕྱུང་བ་བདག་གིས་སོ་ཕག་ལ་ཀུན་ཏུ་གནས་པའོ། །ཚེ་འདོད་པས་ཐུང་དུ་བཅུ་ལ་གཡོ་བའི་སའི་སྙིང་པོ་ལ་གནས་པའོ། །སློབ་དཔོན་རྒྱས་པར་འདོད་པས་
ཨ་རིཥྚ་དང༌། ཐོད་པ་ལ་ཀུན་ཏུ་གནས་པ་ཅན་ཉེ་བར་ཕྱུང་པ་མངོན་པར་དབང་བསྐུར་བར་བྱའོ། །ལན་བདུན་དུ་མངོན་པར་དབང་བསྐུར་བས་ནི་དཔལ་མེད་པ་ལ་རབ་ཏུ་ཞི་བར་
བྱེད་དོ། །ལན་བཅུ་གཉིས་མངོན་པར་དབང་བསྐུར་བས་ནི་རྒྱལ་པོར་འགྱུར་རོ། །ལན་ལྔར་མངོན་པར་དབང་བསྐུར་བས་ནི་དབུལ་པོ་ནོར་དང་ལྡན་པར་འགྱུར་རོ། །ཕྱི་ནས་

96-1-60b

སླར་ཡང་མཆོད་དེ་གཤེགས་སུ་གསོལ་བར་བྱའོ། །འདི་ནི་འཕགས་མ་སྒྲོལ་མའི་རྣམ་པར་རྒྱལ་བའི་དབང་བསྐུར་བ་ཞེས་བྱ་བའི་དཀྱིལ་འཁོར་གྱི་ཆོ་གའོ། །དཀྱིལ་འཁོར་འདི་
ཀུན་ཏུ་བྲིས་ནས་རིང་བོར་མི་ཐོགས་པ་ཉིད་དུ་བཅོམ་ལྡན་འདས་མ་རབ་ཏུ་དགྱེས་པར་བྱེད་དོ། །དེ་ནས་ཡང་བྱང་ཆུབ་སེམས་དཔའ་མཐུ་ཆེན་ཐོབ་ཀྱིས་གསང་བ་པའི་བདག་པོ་ཕྱག་ན་
རྡོ་རྗེ་ལ་སྨྲས་པ། རལ་པ་གྱེན་བརྫེས་ཀྱི་རྒྱུད་ཕྱི་མ་དང་བཅས་པ་འདི་སངས་རྒྱས་ཀྱི་ཞིང་དུ་རྗེས་སུ་བརྩེ་བས་རྡོ་རྗེའི་རིགས་ཐམས་ཅད་ཀྱི་བསྟན་པ་ཀུན་སྲུང་བ་དང༌། ཡོངས་སུ་བསྐྱང་
བའི་ཆེད་དུ་རྡོ་རྗེའི་རིགས་ཐམས་ཅད་ཉིད་དུ་དངོས་གྲུབ་བྱེད་པ་སྙིགས་མ་ལྔས་ཉོན་མོངས་པ་འདི་ལའང་ཆོས་ཀྱི་ཚུལ་ཐམས་ཅད་ལྷག་པར་གནས་པའི་ཆེད་དུ་སྒྲོལ་མས་ནོན་པ་
དང་མཚུངས་པ་ལས་བྱེད་པ་ཕྱི་མ་འདིའི་ལམ་རབ་ཏུ་གནས་པའི་ཆེད་དུ་འདི་སྐད་དུས་ཀྱང་སྨྲས་སྨྲས་སོ། །བཅོམ་ལྡན་འདས་རབ་ཏུ་གནས་པ་དང༌། སྨོན་ལམ་བརྗོད་པར་བགྱིའོ།།
སྔགས་ཀྱི་སྤྱོད་པ་དེ་ལྟ་བུ་འདི་ནི་ཅི་ནས་དེ་སེམས་ཅན་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་རྒྱུར་ཡོངས་སུ་འགྱུར་བ་དང༌། ཅི་ནས་དེ་ཐམས་ཅད་འཐབ་པ་དང༌། རྩོད་པ་དང༌།
མུ་གེ་དང༌། ནད་ཀྱིས་འཇིགས་པ་དང༌། ཕ་རོལ་གྱི་དམག་ཚོགས་དང༌། དུས་མ་ཡིན་པའི་ཆར་ལྟུང་བ་དང༌། སྡིགས་པའི་ཆར་བྱེད་པའི་མི་དང༌། མི་མ་ཡིན་པ་དང༌། དུད་འགྲོའི་

96-1-61a

འཇིགས་པ་ཐམས་ཅད་དང༌། དེ་ལའང་བཀྲ་མི་ཤིས་པ་དང༌། རྨི་ལམ་དང༌། མཚན་མ་ངན་པ་དང༌། གདུག་པའི་གནོད་སྦྱིན་དང༌། སྐྱེས་བུ་དང༌།
རོ་དང་བྲལ་བ་དང༌། ཁ་བ་དང༌། ཆ་བ་དང༌། དྲི་ངན་པ་དང༌། རེག་པ་ངན་པ་དང༌། དུག་བསལ་བར་བགྱིའོ། །བཅོམ་ལྡན་འདས་མ་འཕགས་མ་སྒྲོལ་མ་བུད་མེད་ཀྱི་གཟུགས་
དང༌། ཆ་བྱད་ཀྱིས་དེ་ལ་ཆོམ་རྐུན་དང༌། ཆུ་དང༌། མུ་གེ་དང༌། རྣམ་པར་འཚེ་བ་སེལ་བར་བགྱིའོ། །རྒྱལ་པོ་དང༌། སེང་གེ་དང༌། སྟག་དང༌། མ་ཧེ་དང༌། སྤྱང་ཀི་དང༌། དུག་
དང༌། ཆོམ་རྐུན་དང༌། མི་དང༌། མི་མ་ཡིན་པའི་འཇིགས་པ་ཐམས་ཅད་རབ་ཏུ་ཞི་བར་བགྱིའོ། །སེམས་ཅན་ཐམས་ཅད་ཀྱང་སྔགས་སྒྲུབ་པའི་ཆོ་ག་ལ་མཁས་པ་ཡོངས་
སུ་ལོངས་སྤྱོད་པ་རྣམ་པ་སྣ་ཚོགས་པའི་འབྲས་བུ་དང༌། སྨན་དང༌། མེ་ཏོག་དང༌། འབྲས་བུའི་རོ་བཟའ་བ་དང༌། བཏུང་བ་དང༌། གོས་དང༌། གནས་དང༌། མལ་ཆ་དང༌། སྟན་
རྣམས་རྫོགས་པར་བགྱི་བ་དང༌། སེམས་ཅན་ཐམས་ཅད་ཆོས་འདོད་པ་ཉིད་དང༌། དགེ་བའི་ཆོས་ཀྱི་སྤྱོད་པ་ལ་སྦྱར་བར་བགྱིའོ། །འདི་ནི་བདག་གིས་སངས་རྒྱས་ཐམས་
ཅད་ཀྱི་སྤྱན་སྔར་སྨོན་ལམ་མཐར་ཐུག་པ་སྟེ། གང་དུ་བདག་ལ་སངས་རྒྱས་བཅོམ་ལྡན་འདས་ཐམས་ཅད་ཀྱིས་གནང་བར་གྱུར་ཅིག །བདག་ལ་སངས་རྒྱས་བཅོམ་

96-1-61b

ལྡན་འདས་ཀྱི་ལས་ཀྱི་དངོས་གྲུབ་ཡིད་ཀྱི་ཤིང་རྟ་ཡོངས་སུ་རྫོགས་པ་དང༌། བདག་དང༌། སྐྱེས་བུའི་རྣམ་པ་འདི་ངེས་པར་སྒྲོལ་བའི་ཆེད་དུ་དེ་ལྟ་བུའི་གཟུགས་ཀྱིས་བདག་དང༌། ཕྱག་
ན་རྡོ་རྗེ་བུད་མེད་ཀྱི་གཟུགས་ཀྱིས་དང༌། སྣ་ཚོགས་པའི་གཟུགས་དང༌། ཆ་བྱད་ཀྱིས་སེམས་ཅན་ཡོངས་སུ་སྨིན་པར་བགྱིའོ། །དེ་ནས་ཡང་སངས་རྒྱས་བཅོམ་ལྡན་འདས་སྤྱན་རས་
གཟིགས་དབང་ཕྱུག་ལ་རྗེས་སུ་བརྩེ་བས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་གཞན་རྣམས་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌།
ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་རྣམས་དགུག་པར་བྱས་ནས་དེ་ལྟ་བུའི་གཟུགས་ཀྱིས་སྐྱེས་བུ་ཆེན་པོའི་རྣམ་པ་བྱེད་པར་འགྱུར་རོ། །དེ་ནས་
སངས་རྒྱས་བཅོམ་ལྡན་འདས་དེ་རྣམས་ཐམས་ཅད་ཀྱིས་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གྲུབ་པར་འགྱུར་རོ། །དེ་ནས་ཤཱཀྱ་
ཐུབ་པས་བྱང་ཆུབ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། འདི་ནི་བདུད་དང༌། བརྒྱ་བྱིན་དང༌། ཚངས་པ་དང༌། འཇིག་
རྟེན་སྐྱོང་བ་གཞན་རྣམས་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། གཟི་བརྗིད་ཆེ་ཞིང་གཟི་བརྗིད་ཆེ་བའི་མི་རྣམས་ཡོང་བར་བྱེད་ཅིང་སངས་

96-1-62a

རྒྱས་ཐམས་ཅད་ཀྱིས་ཡོངས་སུ་བཟུང་ཞིང་བྱིན་གྱིས་བརླབས་པ། ཁྱེད་ཀྱི་རིག་པ་དང༌། སྔགས་ཀྱི་ཚིག་རྣམས་ནི་གང་ཁྱོད་ཀྱིས་ནུས་པ་དེ་ལྟ་བུའི་གཟུགས་
དང༌། སྐྱེས་བུའི་རྣམ་པར་བྱས་པའོ། །རིགས་ཀྱི་བུ། ཁྱོད་ཀྱང་སྐད་ཅིག་གིས་ཚངས་པའི་ཆ་བྱད་ཀྱིས་སངས་རྒྱས་ཐམས་ཅད་ཀྱི་ཆོས་ཀྱི་ཚུལ་ཡང་དག་པར་སྦྱོར་བར་བྱེད་
དོ། །ཡུད་ཙམ་གྱིས་དགེ་སློང་གི་ཆ་བྱད་ཀྱིས་དང༌། སྐད་ཅིག་གིས་སྨན་དང༌། རྩིའི་གཟུགས་ཀྱིས་དང༌། ཡུད་ཙམ་གྱིས་བརྒྱ་བྱིན་གྱི་གཟུགས་ཀྱིས་འཕགས་པའི་ལམ་
དུ་འཇུག་པར་བྱའོ། །སྐད་ཅིག་གིས་བདུད་ཀྱི་གཟུགས་ཀྱིས་གཞན་གྱི་གཟུགས་སྤྲུལ་ཏེ་དབང་སྒྱུར་གྱི་ལྷའི་དབང་པོ་དང༌། དགའ་ལྡན་དང༌། མཚེ་མ་དང༌། འོག་མིན་
དང༌། རྒྱལ་པོ་ཆེན་པོ་བཞི་དང༌། འབྱུང་པོ་ཐམས་ཅད་པ་དང༌། དུར་ཁྲོད་དང༌། དྲག་པོ་དང༌། ཁྱབ་འཇུག་དང༌། ནོར་ལྷའི་བུ་དང༌། ནོར་སྦྱིན་དང༌། དབང་ཕྱུག་ཆེན་པོ་
དང་། གནོད་སྦྱིན་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། གྲུལ་
བུམ་དང༌། རྒྱལ་རིགས་དང༌། བྲམ་ཟེའི་རིགས་དང༌། རྗེ་རིགས་དང༌། དམངས་རིགས་དང༌། སེང་གེ་དང༌། གླང་པོ་ཆེ་དང༌། མ་ཧེ་དང༌། སྤྲེའུ་དང༌། ཕག་སྣ་ཚོགས་པའི་

96-1-62b

གཟུགས་ཀྱི་འདབ་ཆགས་དང༌། རི་དང༌། ཤིང་དང༌། འབྲས་བུ་དང༌། གོས་དང༌། ཆོས་གོས་དང༌། བཞོན་པ་དང༌། མལ་སྟན་དང༌། རྔ་པ་ཊ་ཧ་དང༌། དུང་དང༌། རིན་པོ་ཆེ་སྣ་ཚོགས་དང༌།
རྒྱན་གྱིས་བརྒྱན་པའི་གཟུགས་ཀྱིས་སྤྲས་པ་དང༌། སངས་རྒྱས་ཀྱི་གཟུགས་དང་མཚུངས་པར་འགྱུར་ཏེ། རིགས་ཀྱི་བུ། འདི་ནི་ཁ་དོག་དང༌། གཟུགས་དང༌། རྟགས་དང༌། དབྱིབས་
བརྒྱད་ཅུ་རྩ་བཞིའི་གཟུགས་དང་མཚུངས་པར་འགྱུར་ཏེ་དེ་བཞིན་གཤེགས་པ་འོད་དཔག་མེད་ཀྱིས་གསང་བ་པའི་བདག་པོ་ཕྱག་ན་རྡོ་རྗེ་ལ་བཀའ་སྩལ་ཏོ། །རིགས་ཀྱི་བུ། འདི་ནི་བྱང་
ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་མཐུ་ཆེན་པོས་འདིར་འོངས་པ་སྟེ་བདུད་དཔུང་དང་བཅས་པའི་ཡུལ་ལ་ཉན་ཐོས་དང༌། རང་སངས་རྒྱས་ཐམས་ཅད་དང༌། གང་
དུ་བདུད་དཔུང་དང་བཅས་པའི་ཡུལ་དུ་གནས་པ་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་རིག་པ་དང༌། སྔགས་ཀྱི་སྤྱོད་པའི་ཐབས་ཀྱིས་སེམས་ཅན་རྣམས་ཡོངས་
སུ་སྤྱོད་པར་བྱེད་དོ། །ཇི་འདྲ་བའི་སེམས་ཅན་ཕྱོགས་བཅུ་རྣམས་སུ་ཚད་མེད་ཅིང་གྲངས་མེད་པ་རྣམས་ཡོངས་སུ་དག་པ་དང༌། ཡོངས་སུ་མ་དག་པའི་སངས་རྒྱས་ཀྱི་ཞིང་རྣམས་
སུ་སྒྲིབ་པ་མེད་པའི་ཡེ་ཤེས་ཀྱི་སྤྱན་གྱིས་གཟིགས་པར་གྱུར་ཏོ། །བསམ་པ་ཇི་ལྟ་བའི་གཟུགས་ཀྱིས་རང་དང༌། ཇི་ལྟ་བུས་གདུལ་བར་བྱ་བའི་སེམས་ཅན་རྣམས་གནས་ལ་

96-1-63a

གསུམ་པ་ཕྱིར་མི་ལྡོག་པ་ལ་འཇོག་པར་བྱེད་པའོ། །ཇི་སྲིད་སངས་རྒྱས་ཀྱི་གཟུགས་ཀྱིས་གང་ཡང་སེམས་ཅན་གྱི་ཆགས་པ་ཟིལ་གྱིས་མནན་ཏེ་རྣམ་པ་སྣ་ཚོགས་
པའི་ཡོ་བྱད་དང༌། ཡོངས་སུ་ལོངས་སྤྱོད་པར་འདོད་པ་དེ་རྣམས་ཀྱིས་ཞེན་པ་སྤང་བའི་ཆེད་དུ་དེ་རྣམས་ལ་ཡོ་བྱད་རྣམས་བྱིན་ནས་ཕྱིར་མི་ལྡོག་པ་ཉིད་ལ་རབ་ཏུ་འཇོག་པར་བྱེད་
དོ། །ངེས་པར་སླར་ཡང་དམ་ཚིག་དེས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཐམས་ཅད་དང་ལྡན་པའི་འཁོར་ལ་སྨྲས་པ། རིགས་ཀྱི་བུ། ཁྱེད་
རྣམས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་
འཕྱེ་ཆེན་པོ་ལ་སོགས་པ་རྣམས་ཡིད་ཀྱིས་བཤད་པ་ལ་བདག་རབ་ཏུ་སྤྲོ་བ་ཆེན་པོ་བགྱིད་དོ། །བདག་རྟ་མགྲིན་ཞེས་བྱ་བའི་ཁྲོ་བོའི་རྒྱལ་པོ་ཆེན་པོ་སྨྲས་པའང་བཅོམ་ལྡན་
འདས་དང་ཕན་ཚུན་ཕན་པ་དང༌། འཇམ་པའི་སེམས་སུ་གྱུར་ཅིག །འདི་ནི་བདག་གི་གསང་སྔགས་འབྲས་བུ་ཆེན་པོ་གཟི་བརྗིད་ཆེན་པོ་ལས་ཀྱི་དོན་ཐམས་ཅད་སྒྲུབ་པ་པོར་
འགྱུར་ཏེ། ཡང་འདིར་ན། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭ་

96-1-63b

ཡ། མཧཱ་ཀཱ་རུ་ཎི་ཀཱ་ཡ། སརྒ་སཏྭཱ་ཡ། ཨ་ནུ་ཀཾ་པ་ཀཱ་ཡ། སརྦ་སཏྭ་བྱ་ས་ན་གྷཱི་ཏེ་ནི། སརྦ་སཏྭཱ་མཀྵ་ཀ་རཱ་ཡ། སརྦ་བིརྱ་རཱ་ཛ་ཨ་དྷི་བྷི་ཀྲཱཾ་ཏཱ་ཡ་མ་ཧཱ་རཱ་ཛ་པྲོཀྟེ། འདི་རྣམས་ལ་ཕྱག་བྱས་
ནས་འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་གསུངས་པ་སེམས་ཅན་ཐམས་ཅད་ཀྱི་དོན་སྒྲུབ་པ་བགེགས་ཐམས་ཅད་གསོད་པར་བྱེད་ཅིང་ཐམས་ཅད་འཇོམས་པར་
བྱེད་པའི་སྔགས་བརྗོད་པར་བགྱིའོ། །ཨོཾ་ཧུ་ཧུ་ཧུ། ཏ་རུ་ལེ། བི་ཏེ་རུ་ལེ། སརྦ་བི་ཥ། གྷཱ་ཏ་ཀ། ཛྭ་ལི་ཏ་བི་ཕུ་ལིངྐ། ཏྲི་ཧཱ་ས། ཀེ་ཤ་རཱ་ཊེ་པ། བཛྲ་ཁུ་ར་ནིར་གྷཱ་ཏཱ། ཀ་ཙ་ལི་ཏ། བ་
སུ་དྷཱ་ཏ་ལ། ནི་ཤྭཱ་ས། མཱ་རུ་ཏི་ཏྐི་པྟི། དྷ་ར་ཎཱི་དྷ་ར། བྷཱི་ཥ་ཎཱ། ཏྲི་ཧ་ས། ཨ་པ་རི་མི་ཏ་བཱ་ལཱ་ཀྲ་མ་བྷཱི་ཏ་བྷུ་ཏ་ག་ནཾ། བུགྷྣ་བུགྷྣ། ཧ་ཡ་གྲཱི་བ། ཁཱ་ད་ཁཱ་ད། པ་ར་མནྟྲ་སིདྡྷི་མེ་དི་ན།
ཨཱ་བེ་ཤཱ་ཡ། ཛྭ་ལ་ར་པི་ཤཱ་ཙ་གྲ་ཧེ་ཥུ། ཨ་པྲ་ཏི་ཧ་ཏོ། །བྷ་བ། བཛྲ་ཀིཉྩ་རཱ་ཡ་སི། ཨི་མཾ་དུཥྚ་གྲ་ཧ་དུཥྚ་གྲ་ཧ་སརྦ་པཱ། དྷུ་ན་དྷུ་ན། པ་ཊ་པ་ཊ། བནྡྷ་བནྡྷ། བུདྡྷ་དྷརྨ་སངྒྷ། ཨ་
ནུ་ཛྙཱ་ཀ་ར་ཤཱི་གྷྲཾ། ཧ་ཡ་གྲི་བ་ཕཊ། བཛྲ་ག་ཏྲཱ་ཡ་ཕཊ། བཛྲ་ནེ་ཏྲཱ་ཡ་ཕཊ། བཛྲ་དཾཥྚ་ཡ་ཕཊ། བཛྲ་ཁུ་རཱ་ཡ་ཕཊ། བཛྲ་ཨཱརྱ་ཁུ་རཱ་ཎི་གྷཱ་ཏ་ན་ཡ་ཕཊ། པ་ར་མནྟྲ་བི་ནཱ་ཤཱ་ནཱ་ཡ་ཕཊ།
ཏྲེ་ལོཀྱ་བྷ་ཡཾ་ཀཱ་ར་ཡ་ཕཊ། སརྦ་ཀརྨ་ཥུ་ཨ་པྲ་ཏི་ཧ་ཏཱ་ཡ་ཕཊ། བཛྲ་ཀུ་ལོ་ཏྲ་ས་ནཱ་ཡ་ཕཊ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་སྭཱཧཱ། ཧཱུཾ་ཡིག་གསུམ་དང༌། ཕཊ་ཡིག་བཞིས་བཅོ་

96-1-64a

བརྒྱད་ཀྱིས་ལྷག་པའི་བཅུ་བཞི་ལ་བརྟེན་པའི་རྟ་མགྲིན་གྱི་ཞལ་གྱི་སྔགས་རྫོགས་སོ།།     །།ཨོཾ་བཛྲ་ཁུ་ར་བི་ཀྲྀ་ཏཱ་ན་ན་ཧཱུཾ་ཕཊ། ཉེ་བའི་སྙིང་
པོའོ། །ཨོཾ་ཧ་ཡ་གྲཱི་བ་ཧྲྀ་ད་ཡ། མ་བརྟ་ཡི་ཥྱཱ་མི། ཨེ་ཧི་ཨེ་ཧི། མཧཱ་བཱ་ལ། བཛྲེ་ན་ཁ། བཛྲ་རོ་མ། བཛྲ་ཀྲོ་ཊ། བཛྲ་ཀོ་ཥ། བཛྲ་ཁུ་ར། བཛྲ་དཾཥྚ། ཧ་ན་ཧ་ན། ད་ཧ་ད་ཧ། པ་
ཙ་པ་ཙ། གྲིཧྣ་གྲིཧྣ། བནྡྷ་བནྡྷ། རངྒ་རངྒ། ས་ཧ་ས་ཧ། ཛལྤ་ཛལྤ། ཏུ་རུ་ཏུ་རུ། རུ་ཊུ་རུ་ཊུ། དྷུ་ན་དྷུ་ན། བི་དྷུ་ན་བི་དྷུ་ན། མ་ཐ་མ་ཐ། ཀམྤ་ཀམྤ། ཀ་ཊ་ཀ་ཊ། སརྦ་དེ་བཱི།
སརྦ་ཡཀྵ། སརྦ་བི་ཧེ་ཋ་ཀཱ། སརྦ་བི་ཥི་པྲ་བི། པྲ་བི་པྲ་བི་ཤ། ཧ་ཡ་གྲཱི་བ་པྲི་ཡ་ཛྭཱ་ལ་ཨ་བི་ཤ། ཨཱ་བི་ཤ། བཛྲ་ཁུ་ར། མ་བི་ལམྦ། བུདྡྷ་དྷརྨྨཱ་སཾ་གྷ་བ་ཙ་ན། མ་ནུ་སྨཱ་ར། ཛཱ་
ཏི་མ་ནུ་སྨཱ་ར། ཧྲྀ་ད་ཡ་མ་ནུ་སྨཱ་ར། བི་ཀི་ར་བི་ཀི་ར། ག་ཛ་ག་ཛ། ནནྡ་ནནྡ། གུ་ལུ་གུ་ལུ། མུ་ལུ་མུ་ལུ། ནི་ཧ་ན་ནི་ཧ་ན། ཧཱུཾ་ཧཱུཾ། ཕཊ་ཕཊ་སྭཱཧཱ། སྙིང་པོའི་སྔགས་སོ། །ན་མ་ཨཱརྱ་ཨ་
བ་ལོ་ཀི་ཏེ་ཤྭ་ར་ཡ། འདིའང་སྟོབས་དང་ཕ་རོལ་གནོན་པ། དཔག་ཏུ་མེད་པ་རིག་པའི་རྒྱལ་པོ་ཆེན་པོ་ལུས་ཀྱི་མཆོག་གི་གཟི་བརྗིད་རྣམ་པར་འཇིག་པར་བྱེད་པ། དེ་བཞིན་
གཤེགས་པ་ཐམས་ཅད་ཀྱི་རྗེས་སུ་འཇུག་ཅིང་མཆོད་པའི་རྗེས་སུ་གནང་བ། རྣམ་པར་འཚེ་བ་ཐམས་ཅད་རྣམ་པར་གནོན་པ། རིག་པའི་ཚོགས་ཐམས་ཅད་ཀྱིས་མཆོད་པ།

96-1-64b

ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོས་ཡང་དག་པར་བསྟོད་པ། ཡི་དྭགས་དང༌། ཤ་ཟ་
དང༌། གྲུལ་བུམ་གྱིས་མཆོད་པ། རྣམ་པར་འགྱུར་བ་ཆེན་པོ་མཆེ་བ་གཙིགས་པ། རྟ་མགྲིན་གྱི་རྒྱལ་པོའི་ཆོ་གར་འགྱུར་རོ། །སྡིག་པ་བྱང་བ་བྱས་ནས་མཆོད་རྟེན་དུ་འབུམ་ཕྲག།
གསུམ་བཟླས་སོ། །དེ་ནས་སྒྲུབ་པ་བརྩམ་པར་བྱ་སྟེ་དཀར་པོའི་བཅོ་ལྔ་ལ་མཚན་མོ་གསུམ་དུ་སྨྱུང་བར་གནས་པས་ཁ་ཚར་གྱི་རྩེ་མོ་མ་བཅད་པ་སྐྲ་དང་བྲལ་བའི་རས་ལ་རི་མོ་
མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་པིར་གཙང་མ་སར་པས་བཅོམ་ལྡན་འདས་ཀྱི་གཟུགས་བརྙན་པདྨའི་གདན་ལ་གནས་པ་ཆོས་སྟོན་པར་མཛད་བཞིན་
པ་འདྲིར་གཞུག་པར་བྱའོ། །གཡོན་གྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་མཆོད་ཕྱིར་ཐོགས་དཀར་པོ་ཅན། སྟོན་ཀའི་སྤྲིན་ལྟར་དཀར་བ། པདྨའི་ལུས་
དང༌། རལ་པའི་ཅོད་པན་འཆང་བའི་དབུས་སུ་འོད་དཔག་མེད་དཀར་པོ་སྦྱངས་པའི་སྣོད་ཀྱི་ནང་དུ་གནས་པ། ཕྱག་གཡས་པས་མི་འཇིགས་པ་རབ་ཏུ་སྦྱིན་པ། གཡོན་པས་པདྨ་
རབ་ཏུ་སྦྱིན་པས་བྲེལ་བའོ། །སྒྲུབ་པ་པོའང་ངེས་པར་རྟོག་བཞིན་པའོ། །འཕགས་པ་སྤྱན་རས་གཟིགས་དབང་ཕྱུག་གི་འོག་གི་གཡོན་དུ་སྟོན་ཀའི་སྤྲིན་ལྟར་དཀར་བའི་རྟ་

96-1-65a

མགྲིན་རིག་པའི་རྒྱལ་པོ་བྲི་བར་བྱའོ། །རྣམ་པར་འགྱུར་བའི་ཞལ་སྤྱན་དམར་པོ། སྐྲ་སེར་སྐྱ། ཨེ་ན་ཡའི་ཕྱག་ཆེན་པོ། རས་ཡུག་གིས་དཀྲིས་པ།
དྲག་པོའི་གསུས་པ་འཕྱང་བ། སྦྲུལ་གྱི་མཆོད་ཕྱིར་ཐོགས་པ་ཅན། སྤྱན་རས་གཟིགས་དབང་ཕྱུག་ལ་ངེས་པར་རྟོག་བཞིན་པ། འབར་བའི་ཞལ་པདྨའི་ཕྲེང་བ་དྲུག་
ཅུས་དབུ་ལ་བརྒྱན་པའོ། །དེ་ཡི་ཉེ་ལོགས་སུ་བརྩོན་འགྲུས་དང་ལྡན་པའི་རིག་པ་འཛིན་པ་ལག་ན་སྤོས་ཕོར་གྱིས་བྲེལ་བ་པུས་མོ་གཉིས་བཙུགས་པའོ། །དེ་ནས་བཅོམ་
ལྡན་འདས་ཀྱི་གཡོན་གྱི་གཞོགས་སུ་ཁྲོ་བོ་ལ་ངེས་པར་རྟོག་བཞིན་པ། ཅུང་ཟད་འཛུམ་པའི་བཞིན་རྡོ་རྗེ་ལ་ཉུག་པར་བྱེད་བཞིན་པ། འབར་བའི་ཕྲེང་བས་འཁྲུགས་པའོ། །
བཅོམ་ལྡན་འདས་ཀྱི་འོག་ཏུ་ཆོས་ཀྱི་འཁོར་ལོའི་གཞོགས་གཉིས་སུ་པདྨའི་སྟེང་དུ་གནས་པ། པདྨ་དེའང་ཀླུ་གཞོན་ནུས་ཡོངས་སུ་ཟིན་པའོ། །དེ་ནས་རིག་པ་འཛིན་
པས་རི་མོའི་ལས་རྫོགས་པ་དང༌། མཆོད་པ་རྒྱ་ཆེན་པོ་བྱས་ཏེ་མཚན་མོ་གསུམ་དུ་སྨྱུང་བར་གནས་པས་བགྲང་ཕྲེང་བཞག་ནས་མར་གྱི་མར་མེ་རྒྱ་ཆེན་པོ་དང་།དཀར་
པོའི་གཏོར་མ་ཕུལ་ནས་དེ་ནས་རིག་པ་འཛིན་པས་སྣོད་སྤྱད་པ་བྱས་པས་མཚན་མོ་གཅིག་ཏུ་རབ་ཏུ་བཅུག་ཏེ་གཞག་པར་བྱའོ། །དེ་ནས་ཕྱུང་སྟེ་རྒྱལ་གྱི་ལྕགས་

96-1-65b

ལས་བྱུང་བའི་འཁོར་ལོ་གསོ་སྦྱོང་ཅན་གཙང་མ་དབང་པོ་མ་ཚང་བ་མ་ཡིན་པའི་ལས་བྱེད་པས་བྱེད་དུ་བཅུག་ནས་སོར་མོ་བརྒྱད་པ་རྒྱས་པ། ཡོངས་སུ་ཟླུམ་པ། རྡོ་རྗེ་འབར་བའི་
ཕྲེང་བས་འཁྲུགས་པའོ། །དེ་ནས་རིག་པ་འཛིན་པས་འཁོར་ལོ་དེའང་བ་བྱུང་ལྔར་མཚན་མོ་གཅིག་ཏུ་རབ་ཏུ་བཅུག་ནས་གཞག་པར་བྱའོ། །དེ་ནས་བཏོན་ནས་ཁྲུས་དང་རྗེས་སུ་
མཐུན་པར་བྱས་ཏེ་གོས་དཀར་པོས་ཀུན་ནས་དཀྲིས་ནས་རས་རིས་ཞལ་ནུབ་ཏུ་ཕྱོགས་པར་བཞག་སྟེ་བདུག་པ་དང༌། གཏོར་མ་དང༌། མཆོད་ཡོན་གྱི་སྣོད་བླངས་ནས་ལྷ་ཐམས་
ཅད་སྤྱན་དྲང་བར་བྱའོ། །མཆོད་ཡོན་ཕུལ་ནས་སླར་ཡང་གཤེགས་སུ་གསོལ་པ་ཡང་བདག་ལ་བྱས་ནས་རྩ་བའི་སྔགས་ཀྱིས་ཡན་ལག་བདུན་བཟླས་པའི་ཐལ་བས་ཐལ་བའི་
ར་བ་དང༌། སྒྲོན་མེ་ལ་ལན་བདུན་བཟླས་པས་སྒྲོན་མེའི་ར་བ་དང༌། དེ་ནས་སྲུང་བའི་ཆོག་བྱས་ནས་ཡུངས་ཀར་ལ་ལན་བདུན་བཟླས་པས་ས་གཞི་བཅིང་བ་དང༌། ཆུ་ལ་ལན་
བདུན་མངོན་པར་སྔགས་པས་ནམ་མཁའ་བཅིང་བའོ། །དེ་ནས་རིག་པ་འཛིན་པས་དྲིའི་ཆུས་ཡོངས་སུ་བཀང་བ་མེ་ཏོག་དཀར་པོ་དང་ལྷན་ཅིག་པ་པུས་མོ་གཉིས་བཙུགས་
པའི་རིག་པ་འཛིན་པས་རྩ་བའི་སྔགས་ཀྱིས་རང་གི་ལྷ་སྤྱན་དྲང་བར་བྱས་ནས་མཆོད་ཡོན་ཕུལ་ཏེ་སྟན་དེ་ལ་ལྷ་རྣམས་ཚིམ་པར་བྱའོ། །མར་དང༌། སྦྲང་རྩི་དང༌། འོ་

96-1-66a

མས་སྲེག་བླུགས་ལན་བདུན་སྦྱིན་སྲེག་བྱའོ། །དེ་ནས་རིག་པ་འཛིན་པས་ལག་པ་གཉིས་ཀྱིས་འཁོར་ལོ་བླངས་ནས་ཇི་སྲིད་དུ་འབར་བར་གྱུར་
པ་དེ་སྲིད་དུ་བཟླས་པར་བྱའོ། །རྔ་བོ་ཆེའི་སྒྲ་ཐོས་པ་དང༌། སྤྲིན་ལས་གོ་ལུ་གོ་ལུ་སྒྲོགས་པ་དང༌། མར་མེའི་རྩེ་མོ་འཕེལ་བ་དང༌། རས་རིས་འགུལ་བ་དང༌། དུང་གི་སྒྲ་ཐོས་
པ་དང༌། དྲིལ་བུའི་སྒྲ་སྒྲོགས་པ་དང༌། ཧ་ཧའི་སྒྲ་སྒྲོགས་པ་དང༌། རིགས་ཀྱི་བུ་དེ་རྣམས་གྲུབ་པ་ལེགས་སོ། །ལེགས་སོ། །འཁོར་ལོ་འདི་བྱང་ཆུབ་སེམས་དཔའི་ལམ་
བགྲོད་པ། སྲིད་པའི་རྒྱ་མཚོ་ཆེན་པོ་སྒྲོལ་བར་བྱེད་དོ། །དེ་ནས་རིག་པ་འཛིན་པས་རིངས་པ་རིངས་པར་ཇི་སྲིད་འཕགས་པ་སྤྱན་རས་གཟིགས་དབང་ཕྱུག་མ་བྱོན་གྱི་བར་
དུ་བཟླས་པ་བྱའོ། །བྱོན་པ་ནའང་མཆོད་ཡོན་དབུལ་བར་བྱའོ། །དེ་ནས་སྒྲུབ་པ་པོས་མཆོད་ཡོན་ཕུལ་ནས་དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་སྒྲུབ་པོ་
ལ་གསུངས་པ། བུ། བདུད་ཀྱི་ཕྱོགས་དེ་རྣམས་ངེས་པར་ཐུལ་བ་དང༌། བྱང་ཆུབ་སེམས་དཔའི་ལམ་དེ་རྣམས་བགྲོད་པ་ཅི་བྱ་ཞེས་སོ། །དེ་ནས་བཅོམ་ལྡན་འདས་འཕགས་
པ་སྤྱན་རས་གཟིགས་དབང་ཕྱུག་སྒྲུབ་པ་པོ་ལ་ཕྱག་གཡས་པས་སྤྱི་བོར་ཉུག་པར་མཛད་དོ། །ཉུགས་པའི་སྐད་ཅིག་དེ་ཉིད་ལས་དཔག་ཚད་སྟོང་དུ་རྒྱ་ཆེ་བའི་བླ་རེ་གཡེར་

96-1-66b

ཁའི་དྲ་བ་འཕྱང་བ་གསེར་གྱི་འདབ་མས་རབ་ཏུ་འཕྱང་བཞིན་པས་སྒྲོལ་མ་བཅིངས་པ། ཨིནྡྲ་ནི་ལ། པདྨ་རཱ་ག །སཽ་གནྡྱི་ཀ་དང༌། རྒྱན་གྱི་ཁྱད་པར་གཞན་རྣམས་ཀྱིས་ཀྱང་རྡོ་རྗེའི་ནུས་
པས་རྣམ་པར་སྤྲས་ཤིང་ཉ་བར་སྤྲས་པ། བཀྲ་ཤིས་པ་གཞན་གྱིས་ཀྱང་རིག་པ་འཛིན་པའི་བུ་མོ་གཟུགས་བཟང་ཞིང་མཛེས་པ་གླུ་ལེན་བཞིན་པ་སྙན་པའི་སྒྲ་དབྱངས་སྒྲོགས་པ།
པི་ཝང་དང༌། རྫ་རྔ་དང༌། གླིང་བུ་དང༌། ཕེག་རྡོབ་རྗེས་སུ་སྒྲུབ་པའི་འཕགས་པ་སྤྱན་རས་གཟིགས་དབང་ཕྱུག་གི་སྒྲུབ་པ་པོའི་བླ་རེ་འདི་རང་ཉིད་རིག་པའི་རྒྱལ་པོ་དེའི་མཐུས་ཇི་སྲིད་
ཟླ་བ་དང༌། ཉི་མ་དང༌། སྐར་མ་རྣམས་ཡོད་ཀྱི་བར་དུ་འཁོར་དང་བཅས་པ་རོལ་པར་བྱེད་པ་དང༌། རིག་པའི་རྒྱལ་པོ་འདིའི་མཐུས་རིག་པ་འཛིན་པ་ཐམས་ཅད་ཀྱི་འཁོར་ལོས་བསྒྱུར་
བ་རྣམས་ཀྱི་མངའ་བདག་གོ །དེ་ནས་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་བྱ་བ་བྱས་ནས་ཡོངས་སུ་སྤྱོད་པར་བྱེད་པ་པོ་དང་ལྷན་ཅིག་གཞལ་མེད་ཁང་ལ་འཛེགས་
ནས་འགྲོ་བར་བྱེད་དོ། །འཁོར་ལོ་དེའང་འབར་བཞིན་པ་གཞལ་མེད་ཁང་གི་རྩེ་མོར་རིག་པ་ཐམས་ཅད་ཀྱི་འཁོར་ལོས་བསྒྱུར་བ་རྣམ་པར་འགྲོ་བའི་ཡིད་ཀྱིས་བདེ་བ་ཅན་དུ་འགྲོ་
བར་བྱེད་དོ། །གང་དུ་དེ་བཞིན་གཤེགས་པ་འོད་དཔག་མེད་བཞུགས་པ་དེར་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་

96-1-67a

ཅི་དང༌། ལྟོ་འཕྱེ་ཆེན་པོ་དང༌། རིག་པ་འཛིན་པས་ཀྱང་བསྟོད་པར་བྱ་བཞིན་པ། མེ་ཏོག་གི་ཆར་རབ་ཏུ་འབབ་པ་རྣམས་ཀྱིས་བསྐལ་པར་གནས་
ཤིང་རིག་པ་འཛིན་པ་ཐམས་ཅད་ཀྱི་འཁོར་ལོས་བསྒྱུར་བའི་མངའ་བདག་སྟེ་གང་གི་ཚེ་འཆི་བ་ན་བྲམ་ཟེ་རྣམས་སུ་སྐྱེ་བར་འགྱུར་ཞིང་སྐྱེ་བ་དྲན་པ་དང༌། མཚན་ཐམས་ཅད་
ཡོངས་སུ་རྫོགས་པའོ། །དུས་ཐམས་ཅད་མངོན་པར་ཤེས་པ་དང༌། ནོར་ཆེན་པོ་དང༌། ལོངས་སྤྱོད་ཆེན་པོ་དང༌། བརྩོན་འགྲུས་ཆེན་པོས་ཕ་རོལ་གནོན་པ་དང༌། སེམས་ཅན་
ཐམས་ཅད་ཀྱིས་མཐོང་ན་དགའ་བ་དང༌། སྙིང་རྗེ་ཅན་དང༌། སངས་རྒྱས་ལ་མངོན་པར་དང་བ་དང༌། ཡིད་གཞུངས་པ་དང༌། ཐོས་པ་འཛིན་པ་དང༌། བཟོ་དང༌། ཡི་གེ་དང༌། རི་
མོ་ཐམས་ཅད་ལ་མཁས་པ་དང༌། བསམ་གྱིས་མི་ཁྱབ་པ་གང་སེམས་པར་བྱེད་པ་དེ་ཡིད་ཀྱིས་རྟོགས་པར་བྱའོ། །ནད་ཐམས་ཅད་རྣམ་པར་སྤང་བའི་བྲམ་ཟེའི་རིགས་
སུ་སྐྱེའོ་ཞེས་སོ། །ལན་བདུན་མངོན་པར་སྔགས་ཏེ་གཙུག་ཕུད་བཅིང་བ་དང༌། ཧཱུཾ་ཡིག་གིས་འཕེལ་བ་དང༌། གནོན་པ་དང༌། རྨོངས་པར་བྱེད་དོ། །ཛ་ཡིག་གིས་གཤེགས་སུ་གསོལ་ལོ།།
གྷ་ཡིག་གིས་གསོད་པའོ། །སྭཱཧཱའི་ཡི་གེས་ཞི་བའི་དོན་དང༌། འཚོ་བར་བྱེད་པའོ། །མདོར་བསྡུས་ན་སྟོན་པར་བྱེད་དེ། རིག་པ་འཛིན་པ་གསང་ཆེན་མཆོག་སྒྲུབ་པར་འདོད་

96-1-67b

པ་དེས་གཅོད་པ་དང༌། གསོད་པ་དང༌། དབྱེ་བ་དང༌། བརླག་པར་བྱེད་པ་དང༌། བསྡིགས་པ་དང༌། གསོད་པར་བྱེད་པ་གཞན་ཐམས་ཅད་ཀྱང་འདིར་བྱའོ། །ཐམས་ཅད་སྙིང་རྗེའི་བདག་ཉིད་ཀྱིས་ཏེ་
དྲག་པོ་ཡིས་ནི་མ་ཡིན་པ་ཁོ་ནའོ། །ཇི་སྲིད་དུ་རིག་པའི་རྒྱལ་པོ་རབ་ཏུ་སྦྱར་བར་མི་བྱ་བའི་གནས་སུ་སྦྱར་བར་མི་བྱ་སྟེ་གང་རབ་ཏུ་སྦྱར་བར་བྱེད་པ་དེའི་མཆོག་གི་སྒྲུབ་པ་མི་འགྲུབ་བོ། །དམ་
ཚིག་ཤེས་པ་མེད་པར་ཡང་འགྱུར་རོ། །དངོས་གྲུབ་འདི་ནི་སྒྲུབ་ཐབས་ཐམས་ཅད་དང༌། རྒྱུད་ཐམས་ཅད་དུའོ། །སོར་མོ་ལ་ལན་བདུན་མངོན་པར་སྔགས་པར་བྱས་ནས་སྤྲིན་གནོན་པར་
བྱེད་དོ། །མགོ་རེག་བྱས་ནས་རྒྱན་པོ་རྒྱལ་བར་བྱེད་དོ། །ཐ་སྙད་ཐམས་ཅད་ཉིད་ལའང་ངོ༌། །ཡུངས་ཀར་ལ་ལན་བདུན་སྔགས་པ་བྱས་ནས་རི་ལ་བསྣུན་པར་བྱས་ཏེ་རྣམ་པར་རྙིལ་བར་
བྱེད་དོ། །མཱ་ལ་རིའི་མེ་ཏོག་ལ་ལན་བདུན་མངོན་པར་སྔགས་ཏེ་བུད་མེད་གང་གིས་བསྣམས་པར་སྦྱིན་པའམ། མགོ་བོར་བླུགས་ན་དེ་དབང་དུ་འགྱུར་རོ། །རུ་རྟ་དང༌། ཤིང་ཚ་དང༌། ཨ་ག་
རུ་ནག་པོ་དང༌། ཙནྡན་དང༌། གུར་གུམ་དང༌། ས་ཧཱ་ཀ་རའི་སྙེ་མ་དང༌། ཚ་བ་གསུམ་གྱི་འདབ་མ་དང༌། ན་ལེ་ཤམ་དང༌། བ་གུ་ལའི་མེ་ཏོག་དང༌། པྲི་ཡང་ཀུའི་མེ་ཏོག་རྣམས་ཕྱེ་མ་ཞིབ་མོར་བྱས་
ནས་སྦྲང་རྩིས་སྦྱར་ཏེ་ཙ་ན་ཀའི་འདབ་མར་རིལ་བུ་བྱེད་དུ་གཞུག་པར་བྱའོ། །འདི་རྣམས་ལན་ལྔར་ཡོངས་སུ་བཟླས་ཏེ་བྱིན་པ་དེ་དབང་དུ་འགྱུར་རོ། །རྩ་བའི་སྔགས་ཀྱིས་སྐྱེས་པ་དང་

96-1-68a

ལྷན་ཅིག་བུད་མེད་དབང་དུ་འགྱུར་རོ། །སྒྲུབ་པ་ལ་ཞུགས་པས་གང་དེར་གནས་པ་དེ་ཉིད་ཀྱིས་ཕྱེ་མས་ཡང་དག་པར་བརྩམས་པར་བྱ་སྟེ་ལོག་
འདྲེན་རྣམས་ཀྱིས་ཟིལ་གྱིས་མི་ནོན་ནོ། །འདི་ཉིད་ཀྱིས་སྲིན་པོ་དང༌། ཡི་དྭགས་ལ་སོགས་པ་རྣམས་ཀྱིས་སོ། །ཀུ་ཏྲ་ཛའི་ས་བོན་དང༌། ནཱ་ག་གེ་སར་དང༌། པདྨའི་འདབ་
མ་དང༌། ཤྲཱི་ཥའི་མེ་ཏོག་དང༌། སྤང་སྤོས་དང༌། རྒྱ་སྤོས་དང༌། རུ་རྟ་དང༌། ལག་སྐྱེས་ཀྱི་ས་བོན་དང༌། ཙནྡན་དམར་པོ་དང༌། གཞན་གྱིས་མི་ཐུབ་པ་དཀར་པོའི་མེ་ཏོག་
དང༌། ས་བོན་རྣམས་གཅིག་ཏུ་བྱས་ནས་བ་སེར་སྐྱའི་གཅིན་གྱིས་བུ་མོའི་ལག་པར་བཏགས་པར་བྱའོ། །དེ་ནས་རིལ་བུ་བྱས་ནས་གྲིབ་མ་ལ་མཱ་ལ་ཏཱིའི་མེ་ཏོག་དཀར་པོས་བགོ་
བར་བྱའོ། །འདི་རྣམས་ཀྱི་ལུས་བྱུགས་ན་ལོག་པར་འདྲེན་པ་དང༌། ཡི་དྭགས་དང༌། གྲུལ་བུམ་དང༌། ཤ་ཟ་ལ་སོགས་པ་རྣམས་གང་གིས་ཀྱང་ཟིལ་གྱིས་གནོན་པར་མི་འགྱུར་
རོ། །གལ་ཏེ་མི་སྦྱིན་ན་བ་ལང་གི་གཅིན་ལ་ལན་བདུན་མངོན་པར་སྔགས་པར་བྱས་ནས་ནད་རབ་ཏུ་འཇོམས་པར་བྱེད། གུ་གུལ་དང༌། པི་ཙུ་མར་ཏའི་ས་བོན་དང༌། ཙནྡན་
དང་། ཏུ་རུཥྐ་དང༌། ཤྲཱི་བལ་ས་ཀ་འདི་རྣམས་ཕྱེ་མར་བྱས་ནས་གོས་ལ་བདུག་པར་གྱིས་ཤིག །གང་གིས་ཀྱང་ཟིལ་གྱིས་གནོན་པར་མི་འགྱུར་རོ། །ལྡོང་རོས་དང༌། གི་ཝང་

96-1-68b

དང༌། ལག་སྐྱེས་དང༌། བ་རུ་ར་དང༌། ཀ་དམ་པའི་མེ་ཏོག་དང༌། ཤིང་མངར་དང༌། སེ་ཕ་ལི་ཀའི་མེ་ཏོག་དང༌། ཤིང་ཙ་དང༌། ན་ལེ་ཤམ་དཀར་པོའི་ས་བོན་དང༌། ཡུང་བ་གཉིས་དང༌། ཤུ་
དག་རྣམས་བ་སེར་སྐྱའི་གཅིན་གྱིས་བྲམ་ཟེའི་བུ་མོའི་ལག་པར་གསོ་སྦྱོང་ཅན་གྱིས་བཏགས་པར་བྱའོ། །རིལ་བུ་བྱས་ནས་ཨུཏྤ་ལས་བསྒོ་བར་བྱའོ། །ཨ་ཏི་མུཀྟ་ཀ་དང༌། སཱ་
ལ་དང༌། མེ་ཏོག་སྔོན་པོས་བསྒོས་པར་བྱའོ། །ལོག་པར་འདྲེན་པ་རྣམས་སམ། གཞན་རྣམས་སམ། ཡི་དྭགས་དང༌། ཤ་ཟ་དང༌། གྲུལ་བུམ་དང༌། སྲིན་པོ་ལ་སོགས་
པ་རྣམས་གང་གིས་ཀྱང་ཟིལ་གྱིས་གནོན་པར་མི་འགྱུར་རོ། །ནད་མེད་པའི་ལེའུ་རྫོགས་སོ།།    །།དེ་ནས་རོ་ལངས་སྒྲུབ་པ་འབྱུང་སྟེ་སྐྱེས་པའི་རོ་མ་ཉམས་
པ་རབ་ཏུ་མཛེས་པ་ལ་དཀར་པོའི་བཅོ་ལྔ་ལ་རྗེས་སུ་བྱུགས་པ་བྱས་ནས་སྦྱངས་པའི་སྣོད་དུ་བཞག་ནས་གསོ་སྦྱོང་ཅན་དེས་ཀྱང་སྐྲ་བཞོར་དུ་བཅུག་ནས་མེ་ཏོག་གི་
ཕྲེང་བ་མགྲིན་པ་ལ་བཅིངས་ཏེ་ཁྲོན་པ་སྐམ་པོར་ཞུགས་ནས་སེར་སྐྱའི་བ་བྱུང་གི་རིང་བསྲེལ་དང་བཅས་པའི་མཆོད་རྟེན་དེ་ཉིད་དུ་ཁྲོན་པར་བཞག་ནས་མཆོད་པ་རྒྱ་
ཆེན་པོ་བྱས་ཏེ་གཏོར་མ་དང༌། སེང་སྡེང་གི་ཕུར་བུ་བཞི་རྣམས་ཀྱིས་བཅིང་བ་དང༌། ཕྱོགས་སྐྱོང་བ་རྣམས་གཞག་པར་བྱའོ། །རོ་དེ་ལ་འབྲས་ཡོས་དང༌། ཕྱེ། བ་སེར་སྐྱའི་

96-1-69a

འོ་མ་དང་སྦྱར་ཏེ་ཇི་སྲིད་དུ་རོ་དེའི་ལྕེ་བྱུང་གི་བར་དེ་སྲིད་དུ་ཁར་སྲེག་བླུགས་གྱིས་ཤིག །དེ་བཅད་ནས་རལ་གྲིའི་རིག་པ་འཛིན་པར་འགྱུར་རོ། །དཔའ་
བོ་ཆེན་པོ་ཕ་རོལ་གནོན་པར་འགྱུར་རོ། །ཉི་མ་འཆར་བ་དང་མཉམ་པའི་འོད་དུ་འགྱུར་རོ། །ལོ་སྟོང་ཕྲག་འཚོ་བར་བྱེད་དོ། །རོ་ལངས་ཀྱི་སྒྲུབ་པ་གཉིས་པ་འབྱུང་སྟེ་དུར་ཁྲོད་ཀྱི་
ཐལ་བས་རོ་ལངས་བྲིས་ནས་མཆོད་པ་རྒྱ་ཆེན་པོ་དང༌། གཏོར་མ་བྱས་ཏེ་དེའི་མདུན་དུ་ཀུ་ཤའི་ཁྲེས་ལ་ཉེ་བར་འདུག་ནས་སེང་ལྡེང་གི་ཡམ་ཤིང་ལ་ཚ་བའི་ཏིལ་
མར་གྱིས་བཏགས་པས་ཇི་སྲིད་རོ་ལངས་ལངས་ཀྱི་བར་དེ་སྲིད་དུ་སྦྱིན་སྲེག་བྱའོ། །གང་ཡིད་ཀྱིས་སེམས་པར་བྱེད་པ་མྱུར་དུ་འགུག་པར་བྱེད་དོ། །བཅུད་ཀྱིས་ལེན་སྦྱིན་
པར་བྱེད་དོ། །དེ་ལ་ཞོན་ནས་སྦྱིན་སྲེག་གིས་འགྲོ་བར་བྱེད་དེ། ལོ་སྟོང་ཕྲག་བཅུ་གསུམ་དུ་འཚོ་བར་བྱེད་དོ། །རོ་ལངས་སྒྲུབ་པ་གསུམ་པ་འབྱུང་སྟེ་སེར་སྐྱའི་བ་བྱུང་གིས་
དཀྱིལ་འཁོར་ཉེ་བར་བྱུགས་ནས་མེ་ལ་སྦྱིན་སྲེག་བྱས་པའི་ཐལ་བས་རོ་ལངས་བྲིས་ནས་མཆོད་པ་རྒྱ་ཆེན་པོ་བྱས་ཏེ་དེ་བཞིན་དུ་ཡང་དག་པར་བཞག་ནས་བེ་ཀངྐ་ཏའི་
སྲེག་བླུགས་ཀྱིས་སྦྱིན་སྲེག་བྱེད་ཅིང་རིག་པ་འཛིན་པས་བེ་ཀངྐ་ཏས་ཀུན་ནས་བསྣུན་པར་བྱའོ། །རྩ་བའི་སྔགས་དྲན་པས་འདི་སྐད་ཅེས་བརྗོད་པར་བྱའོ། །ལོངས་ཤིག།

96-1-69b

ལོངས་ཤིག །དུ་བར་བྱེད་པ་དང༌། དྲག་ཏུ་དགོད་པས་གྲོལ་བར་བྱེད་ན་འཇིགས་པར་བྱེད་དོ། །ཇི་སྲིད་རང་ཉིད་ལས་ཀྱི་བར་དུ་རྒྱ་བ་ན་རྗེས་སུ་འགྲོ་བར་བྱེད་ད་དབང་པོའི་ཆུང་མའང་
མྱུར་དུ་འགུགས་པར་བྱེད་དོ། །བཅུད་ཀྱིས་ལེན་དུ་འགྱུར་རོ། །དེ་ཟོས་ནས་ལོ་སྟོང་ཕྲག་བཅུ་གསུམ་དུ་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་རིགས་སུ་སྐྱེ་བར་འགྱུར་རོ།།
སྐྱེ་བ་དྲན་པར་ཡང་འགྱུར་རོ། །རོ་ལངས་སྒྲུབ་པར་འགྱུར་བའོ། །རྨ་བྱ་དང༌། ནམ་མཁའ་ལྡིང་དང༌། གླང་པོ་ཆེ་དང༌། རྟ་དང༌། གྲོག་མཁར་གྱི་ས་དང༌། འོ་མས་དཀར་པོའི་བཅོ་ལྔ་ལ་
ལེགས་པར་བཙགས་པ་བྱས་ནས་ཆུ་རྣམ་པར་དབྱེ་བ་གསུམ་རྣམས་རྩ་བའི་སྔགས་ཀྱིས་ཡོངས་སུ་བཟླས་ནས་དེ་སེར་སྐྱ་སྤྱོད་དུ་གཞུག་གོ །དེ་ནས་རིག་པ་འཛིན་པས་
རྣམ་པར་དབེན་པའི་བ་བྱུང་གི་གསོ་སྦྱོང་ཅན་གྱིས་སེར་སྐྱ་དེའི་འོ་མ་བླངས་ནས་སའི་གོང་བུ་དེ་མཉེ་བར་བྱའོ། །དེ་ནས་རྨ་བྱ་དང༌། ནམ་མཁའ་ལྡིང་དང༌། གླང་པོ་ཆེ་
དང༌། རྟ་གང་ཡང་རུང་བ་རི་མོའམ། གང་ཡང་རུང་བ་བྱས་ནས་རི་མོ་མཁན་གསོ་སྦྱོང་ཅན་གྱིས་འདྲིར་གཞུག་པར་བྱའོ། །རས་རིས་ཀྱི་ཞལ་ནུབ་ཏུ་ཕྱོགས་པར་བཞག་ནས་མཆོད་
པ་རྒྱ་ཆེན་པོ་བྱས་ཏེ་མར་མེ་རྣམས་དང༌། སྲུང་བའི་ཆོ་ག་བྱས་ནས་ཨུ་དུམ་བཱ་རའི་ཡམ་ཤིང་གིས་སྲེག་བླུགས་བདུན་གྱི་སྦྱིན་སྲེག་བྱའོ། །དྲིའི་ཆུས་ལྷ་རྣམས་སྤྱན་དྲངས་

96-1-70a

ནས་སླར་ཡང་རྣམ་པར་ཕྱེ་སྟེ་མཆོད་ཡོན་ཕུལ་ཏེ་རྨ་བྱ་དེ་རས་རིས་ཀྱི་མདུན་དུ་བཞག་ནས་ཇི་སྲིད་འབར་བར་གྱུར་པ་དེ་སྲིད་དུ་བཟླས་པར་
བྱའོ། །དེ་ནས་རིག་པ་འཛིན་པས་རིངས་པ་རིངས་པར་བཟླས་པར་བྱ་སྟེ་གལ་ཏེ་རྨ་བྱ་སྒྲུབ་པར་བྱེད་ན་དེ་ཡི་དངོས་གྲུབ་ཀྱི་མཚན་མར་འགྱུར་བ་ནི་རྨ་བྱ་སྐད་འབྱིན་པ་
དང་། གླང་པོ་ཆེ་གུལ་གུལ་སྒྲོགས་པ་དང༌། རྟ་འཚེར་བ་དང༌། ནམ་མཁའ་ལྡིང་གཤོག་པ་གཡོ་བ་སྟེ་དངོས་གྲུབ་ཀྱི་མཚན་མ་འདི་རྣམས་སུ་གྱུར་ན་རྨ་བྱའི་རྒྱལ་པོ་སྨིན་དྲུག་
གཉིས་པར་འགྱུར་ཏེ་བརྩོན་འགྲུས་ཆེན་པོས་སྟོབས་དང༌། ཕ་རོལ་གནོན་པར་འགྱུར་རོ། །ལྷ་རྣམས་ཀྱི་རྒྱགས་པ་གནོན་པར་བྱེད་དོ། །བར་གྱི་བསྐལ་པར་འཚོ་བར་
བྱེད་དོ། །གང་གི་ཚེ་འཆི་བ་དེའི་ཚེ་བྲམ་ཟེའི་རིགས་སུ་སྐྱེ་བར་འགྱུར་ཏེ་འདི་ནི་དངོས་གྲུབ་བོ། །དེ་ནས་རྡོ་རྗེ་རྣམ་པར་བྱེད་པ་དེས་ཨ་ཀ་རུ་ལས་བྱུང་བའམ། ཙནྡན་ལས་
བྱུང་བའམ། ལྷའི་ཤིང་ལས་བྱུང་བའམ། སེང་ལྡེང་ལས་བྱུང་བའམ། དྲི་ལས་བྱུང་བའམ། ནིམྦའི་ཤིང་ལས་བྱུང་བའམ། རྒྱལ་གྱི་ལྕགས་ལས་བྱུང་བའམ། གྲོག་མཁར་ལས་
བྱུང་བའམ། ཤེལ་ལས་བྱུང་བའམ། ས་ར་ལས་བྱུང་བའི་འཁོར་ལོ་དང༌། ལྕགས་ཀྱུ་དང༌། དགྲ་སྟ་དང༌། མདུང་ཐུང་དང༌། རྡོ་རྗེ་དང༌། རྩེ་གསུམ་ཁ་གདེང་སྒྲུབ་

96-1-70b

པར་བྱེད་དོ། །རྡོ་རྗེ་རྩེ་བཞི་པ་སོར་བཅུ་དྲུག་པ་ལས་བྱེད་པ་གསོ་སྦྱོང་ཅན་གྱི་ས་ཆ་མ་ཚང་བ་མེད་པ་བྱེད་དུ་བཅུག་ནས་སེར་སྐྱའི་བ་བྱུང་ལྔས་རབ་ཏུ་བཀྲུ་བར་བྱས་ནས་དཀར་པོའི་
བཅོ་ལྔ་ལ་རས་རིས་ཀྱི་སྤྱན་སྔར་གཏོར་མ་དང༌། མར་མེ་དང༌། མཆོད་པ་རྒྱ་ཆེན་པོ་བྱས་ཏེ་རྡོ་རྗེ་དྲིའི་ཆུས་ཁྲུར་བཅུག་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་བཀོད་
པའི་གཟུགས་བརྙན་བྱས་ཏེ་དྲི་ཆུ་དང༌། རྩ་བའི་སྔགས་བརྗོད་དེ་རང་གི་ལྷ་རྣམས་སྤྱན་དྲང་བ་བྱས་ནས་མཆོད་ཡོན་ཡང་དང༌། ཡང་ཕུལ་ཏེ་སླར་ཡང་གཤེགས་སུ་གསོལ་
ནས་མར་གྱི་སྲེག་བླུགས་སྦྱིན་སྲེག་གྱིས་ཤིག །དེ་ནས་རིག་པ་འཛིན་པས་ལག་པ་གཡས་པས་རྡོ་རྗེ་ཐོགས་ཏེ་ཇི་སྲིད་འབར་བ་དང༌། ཙི་ཊི་ཙི་ཊིའི་སྒྲ་སྒྲོགས་པ་དེ་སྲིད་དུ་བཟླས་
པར་བྱའོ། །དེ་ནས་རིག་པ་འཛིན་པས་རིངས་པ་ཉིད་དུ་བཟླས་པར་བྱ་སྟེ་ཇི་སྲིད་ཤར་གྱི་ཕྱོགས་སུ་མཐོང་བ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན་བྱང་ཆུབ་
སེམས་དཔའི་སྒྲོལ་བ་པོ་ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་བསྐོར་བ་དང༌། རྟ་མགྲིན་རྒྱལ་པོ་རིག་པ་བྱེ་བས་ཡོངས་སུ་བསྐོར་བ་དང༌། འཕགས་པ་ཁྲོ་གཉེར་
ཅན་དང༌། སྒྲོལ་མ་དང༌། གོས་དཀར་མོ་དང༌། རི་ཁྲོད་ལོ་མ་ཅན་དང༌། བྱང་ཆུབ་སེམས་དཔའི་སྙིང་པོ་རེ་རེ་ལ་བྱེ་བ་ལྔ་རྣམས་ཀྱིས་ཡོངས་སུ་བསྐོར་བ་བཅོམ་ལྡན་འདས་

96-1-71a

ཀྱིས་ཕྱི་བཞིན་རྗེས་སུ་འབྲངས་པས་འོང་བར་བྱེད་དོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ལྷ་རྣམས་ཀྱིས་མེ་ཏོག་གི་ཆར་གྱི་ཆར་
འབེབས་པས་མཆོད་པ་བྱ་བཞིན་པ། འཕགས་པ་སྤྱན་རས་གཟིགས་དབང་ཕྱུག་རིལ་བ་སྤྱི་བླུགས་དང༌། དབྱུག་གུའི་ཤིང་བསྣམས་པ། གཡས་པས་སྒྲུབ་པ་
པོ་ལ་དབུགས་འབྱིན་པར་མཛད་བཞིན་པ། སྟོན་ཀའི་སྤྲིན་ལྟར་དཀར་བ། སྦྱངས་པའི་སྣོད་དཀར་པོ་ངེས་པར་གནས་པ། གཡང་གཞི་ནག་པོ་འཆང་བ། རལ་བའི་ཅོད་
པན་འཆང་བའི་དབུས་ན་དེ་བཞིན་གཤེགས་པ་འོད་དཔག་མེད་ཉི་མ་ལྟར་འབར་བ། གསེར་གྱི་སྲད་བུའི་མཆོད་ཕྱིར་ཐོགས་པ་ཅན། སྒྲུབ་པ་པོ་ལ་རྔ་བོ་ཆེའི་སྒྲ་ཟབ་
མོའི་ཚིག་གིས་དབུགས་འབྱིན་པར་མཛད་བཞིན་པའོ། །དེ་ནས་སྒྲུབ་པ་པོས་བྱོན་ཅིང་བྱོན་པ་རྣམས་ལ་མཆོད་ཡོན་དང༌། གདན་ཕུལ་ཏེ་སྨོན་ལམ་གདབ་པ་
བྱས་ནས་རྗེས་སུ་བརྩེ་བས་བཅོམ་ལྡན་འདས་ལ་རྗེས་སུ་བརྩེ་བ་ཉེ་བར་བླངས་ནས་གསུངས་ཤིག །སྡིག་པ་བྱེད་པ་དང༌། བསོད་ནམས་དང༌། དངོས་གྲུབ་གཞན་
པ་ལ་བཅོམ་ལྡན་འདས་ཐུགས་རྗེ་ཆེན་པོས་སེམས་ཅན་ཐམས་ཅད་བྱང་ཆུབ་སེམས་དཔའ་ཆེན་པོ་ཐུགས་རྗེ་ཆེན་པོའི་བདག་ཉིད་ཅན་གསུངས་ཤིག །བདག་

96-1-71b

གི་སྡིག་པ་བྱས་པ་ལ་ནོར་གྱི་དངོས་གྲུབ་དང༌། སྒྲུབ་པ་པོས་ལན་བཅུ་གསུམ་དུ་སྨོན་ལམ་བཏབ་པ་བྱས་ནས་བཅོམ་ལྡན་འདས་ལ་དངོས་གྲུབ་གསོལ་བར་བྱའོ། །དེ་
ནས་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་ཕྱུག་སྒྲུབ་པ་པོའི་སྤྱི་བོར་ཕྱག་གཡས་པ་རེག་པར་མཛད་དོ། །འདི་སྐད་ཅེས་གསུངས་སོ། །བུ། ཅི་བྱ། དེ་ནས་
མཆོད་ཡོན་དང༌། མེ་ཏོག་གི་ཆུན་པོ་ཕུལ་ནས་པུས་མོ་གཉིས་བཙུགས་ཏེ་འདི་སྐད་ཅེས་བརྗོད་པར་བྱའོ། །བཅོམ་ལྡན་འདས། རྡོ་རྗེའི་དངོས་གྲུབ་བདག་ལ་སྩོལ་
ཅིག །ཁྱེད་ཀྱིས་འཕྲིན་ལས་བརྩོན་འགྲུས་ཆེན་པོ་དང༌། སྟོབས་ཆེན་པོས་རིག་པ་འཛིན་པའི་རྒྱལ་པོ་རིག་པ་འཛིན་པ་ཐམས་ཅད་ཀྱི་མངའ་བདག་ཕྱག་ན་རྡོ་རྗེ་དང་འདྲ་
བའི་ལུས་སུ་མཛོད་ཅིག །དེ་ནས་བཅོམ་ལྡན་འདས་ཀྱིས་གསུངས་པ། བུ།དེ་རྣམས་གྲུབ་བོ། །རྡོ་རྗེ་འདི་ནི་བརྩོན་འགྲུས་ཆེན་པོས་སྟོབས་དང༌། ཕ་རོལ་གནོན་པ། རིག་
པ་འཛིན་པའི་རྒྱལ་པོ་ཐོགས་པ་མེད་པར་འགྲོ་བ། མཐུ་ཆེན་པོ་ཕྱག་ན་རྡོ་རྗེ་དང་འདྲ་བའི་ལུས་སོ། །དེ་ནས་རིག་པ་འཛིན་པས་རྡོ་རྗེ་བླངས་ནས་བཅོམ་ལྡན་འདས་ལ་
བསྐོར་བ་བྱས་ཏེ་རིག་པའི་རྒྱལ་པོར་འགྱུར་རོ། །རིག་པ་འཛིན་པ་བྱེ་བ་ལྔས་ཡོངས་སུ་བསྐོར་བ་རིག་པ་འཛིན་པའི་བུ་མོ་རྣམས་ཀྱིས་ལྷན་ཅིག་རོལ་པར་བྱེད་པ། གཟུགས་

96-1-72a

བཟང་པོ་རབ་ཏུ་མཛེས་པ། མཚན་ཐམས་ཅད་ཡང་དག་པར་རྫོགས་པ། བར་གྱི་བསྐལ་པར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་
བྲམ་ཟེའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་ཏེ་འདི་ནི་དངོས་གྲུབ་བོ། །དེ་ནས་མིག་སྨན་སྒྲུབ་པར་འདོད་ན་ཉི་མ་གུང་ལ་དཔའ་བོའི་རིན་གྱིས་རྣ་བའི་མིག་སྨན་
བླངས་ནས་བ་སེར་སྐྱའི་འོ་མས་ལན་བདུན་དུ་བཀྲུ་བར་བྱས་ནས་བ་སེར་སྐྱའི་བ་བྱུང་ལྔ་པོ་དེ་ཉིད་ཀྱིའོ། །དེའི་འོག་དེ་ནས་མིག་སྨན་ཟངས་ཀྱི་སྣོད་དུ་བྱས་
ནས་བཏགས་པར་བྱའོ། །དེ་ནས་མེ་ནས་བཏོན་ཏེ་རས་རིས་མཆོད་པ་རྒྱ་ཆེན་པོ་དང༌། གཏོར་མ་བྱས་ནས་མིག་སྨན་ཁར་བཅུག་སྟེ་དཀར་པོའི་བརྒྱད་པའམ།
ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་ཇི་སྲིད་དྲོ་བ་དང༌། དུ་བ་འཐུལ་བ་དང༌། འབར་བར་བྱེད་པ་དེ་སྲིད་དུ་བཟླས་པར་བྱའོ། །དྲོ་བར་གྱུར་
པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བའོ། །འབར་བས་ནི་ནམ་མཁའ་ལ་འགྲོ་བར་བྱེད་དོ། །མིག་ལ་བསྐུས་པས་ལོ་སྟོང་ཕྲག་ལྔར་འཚོ་བར་བྱེད་དོ། །
གང་གི་ཚེ་འཆི་བ་དེའི་ཚེ་ནོར་ཆེན་པོའི་ཕྱུག་པོའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་ནོ། །དེ་ནས་གནོད་སྦྱིན་མོ་སྒྲུབ་པར་འདོད་ན་སྐྲ་དང་བྲལ་བའི་རས་གཞི་ལ་རི་མོ་

96-1-72b

མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་བདེ་བར་གཤེགས་པའི་མཐོ་གང་གི་ཚད་ཀྱི་གཟུགས་བརྙན། རྒྱན་ཐམས་ཅད་ཀྱིས་རྣམ་པར་བརྒྱན་པ།
ཅུང་ཟད་འཛུམ་པའི་ཞལ། ཕྱག་གཡས་པས་མྱ་ངན་མེད་པ་འཆང་བཞིན་པ་བསྣམས་པ་འདྲིར་གཞུག་པར་བྱའོ། །རིག་པ་འཛིན་པས་དཀར་པོའི་བརྒྱད་པ་ལ་བཅོམ་ལྡན་
འདས་ཀྱི་གཟུགས་བརྙན་གྱི་སྤྱན་སྔར་རས་རིས་བཞུགས་ནས་གཏོར་མ་དང༌། མཆོད་པ་རྒྱ་ཆེན་པོ་བྱས་ཏེ་མཚན་མོ་གསུམ་དུ་སྨྱུང་བར་གནས་པས་རང་གི་ལྷ་སྤྱན་
དྲངས་ནས་མཆོད་ཡོན་དང༌། གདན་ཕུལ་ཏེ་སླར་ཡང་གཤེགས་སུ་གསོལ་བའི་མཆོད་ཡོན་ཕུལ་ནས་རྩ་བའི་སྔགས་ཀྱིས་འོ་མའི་སྲེག་བླུགས་བརྒྱད་སྦྱིན་སྲེག་གྱིས་
ཤིག །དེ་ནས་རིག་པ་འཛིན་པས་ཀུ་ཤའི་ཁྲེས་ལ་ཉེ་བར་འདུག་པས་ཇི་སྲིད་གནོད་སྦྱིན་མོ་རང་ཉིད་འོངས་ཀྱི་བར་དུ་བཟླས་པ་བྱའོ། །འོངས་པ་དང༌། མཆོད་ཡོན་
ཕུལ་ནས་འདི་སྐད་ཅེས་བརྗོད་པར་བྱའོ། །སོ་སོར་བཞེས་ཤིག །སོ་སོར་བཞེས་ལ་བཞུགས་ཤིག་ཅེས་སོ། །རབ་ཏུ་འཛུམ་པའི་བཞིན་གྱིས་ལེགས་སོ་ཞེས་སྨྲས་ཏེ་
བཀའ་བསྒོ་བར་བྱེད་པ་ཅི་ཞིག་བགྱི་ཞེས་སོ། །དེ་ནས་སྒྲུབ་པ་པོས་ཆུང་མའོ་ཞེས་བརྗོད་པར་བྱའོ། །གལ་ཏེ་སྲིང་མོའོ་ཞེས་བརྗོད་པར་བྱེད་ན་དེ་ནས་སྒྲུབ་པ་པོ་འཚོ་བ་ལས་

96-1-73a

འབྲལ་བར་བྱེད་དོ། །དེ་ནས་ཆུང་མའོ་ཞེས་བརྗོད་པར་བྱེད་ན་དེ་ནས་སྒྲུབ་པ་པོ་ལག་པས་བཟུང་ནས་འཛུམ་པའི་བཞིན་གྱིས་རང་གི་གནས་
སུ་འགྲོ་བར་བྱེད་དོ། །བཅུད་ཀྱིས་ལེན་སྦྱིན་པར་བྱེད་དོ། །ཟོས་པས་སྐད་ཅིག་དེ་ཉིད་ལ་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ཉི་མ་འཆར་བའི་ཁ་
དོག་འདྲ་བ། ལྷའི་གཟུགས་བརྙན། གཟུགས་བཟང་པོ་རབ་ཏུ་མཛེས་པ། ལོ་སྟོང་ཕྲག་ལྔར་འཚོ་བར་བྱེད་དོ། །དེ་དང་ལྷན་ཅིག་རོལ་བར་བྱེད་དོ། །གང་གི་ཚེ་འཆི་བ་
དེའི་ཚེ་ནོར་ཆེན་པོའི་རིགས་སུ་སྐྱེ་བར་འགྱུར་ཏེ་སྐྱེ་བ་དྲན་ནོ། །ཆོ་ག་དེ་ཉིད་ཀྱིས་ཁ་ཚར་མ་བཅད་པའི་རས་ལ་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པས་བདེ་
བར་གཤེགས་པའི་མཐོ་གང་གི་ཚད་ཀྱི་ག་པུར་པྲི་ཡང་ཀུའི་ཤིང་ལ་འཕྱང་བ། གོས་གཅིག་པ། ཟར་མའི་མེ་ཏོག་དང་མཚུངས་པའི་གནོད་སྦྱིན་མོ་འདྲིར་གཞུག་པར་
བྱའོ། །དེ་ནས་སྒྲུབ་པ་པོས་དཀར་པོའི་བརྒྱད་པ་ལ་མཚན་མོ་སྨྱུང་བར་གནས་པས་གོས་གཙང་མ་བགོས་ཏེ་རིང་བསྲེལ་དང་བཅས་པའི་མཆོད་རྟེན་དུ་མཆོད་པ་དང༌།
གཏོར་མ་དང༌། མར་མེ་བྱས་ནས་རང་གི་ལྷ་སྤྱན་དྲང་བར་བྱས་ཏེ་མཆོད་ཡོན་དང༌། གདན་ཕུལ་ནས་སླར་ཡང་གཤེགས་སུ་གསོལ་ཏེ་པྲི་ཡང་ཀུའི་ཡམ་ཤིང་བ་སེར་

96-1-73b

སྐྱའི་མར་གྱིས་བཏགས་པ་སྲེག་བླུགས་བརྒྱད་སྦྱིན་སྲེག་གྱིས་ཤིག །དེ་ནས་རིག་པ་འཛིན་པས་ཇི་སྲིད་གནོད་སྦྱིན་མོ་རང་ཉིད་འོངས་པ་དེ་སྲིད་བཟླས་པར་བྱའོ། །འོངས་པ་ལ་མཆོད་
ཡོན་དབུལ་བར་བྱའོ། །འདི་སྐད་ཟེར་ཏེ་བཀའ་བསྒོ་བཅི་བགྱི། དེ་ནས་སྒྲུབ་པ་པོས་འདི་སྐད་ཅེས་བརྗོད་པར་བྱ་སྟེ། བདག་གི་ཆུང་མ་མཛོད་ཅིག་ཅེས་སྒྲུབ་པ་པོས་སྨྲས་པ་
དང་། རབ་ཏུ་འཛུམ་པའི་བཞིན་གྱིས་ཁྱོད་ཀྱིས་ཇི་ལྟར་བསྒོ་བ་བཞིན་དུའོ་ཞེས་ཟེར་རོ། །སྒྲུབ་པ་པོས་ལག་པས་བཟུང་ནས་རང་གི་གནས་སུ་འགྲོ་བར་བྱེད་དོ། །བཅུད་ཀྱིས་
ལེན་སྦྱིན་པར་བྱེད་དོ། །སྐད་ཅིག་དེ་ཉིད་ལ་གཟུགས་བཟང་པོ་རབ་ཏུ་མཛེས་པར་འགྱུར་རོ། །ལོ་སྟོང་ཕྲག་ལྔར་འཚོ་བར་བྱེད་དོ། །ཆོ་ག་དེ་ཉིད་ཀྱིས་ཁ་ཚར་མ་བཅད་པའི་རས་
ལ་རི་མོ་མཁན་གསོ་སྦྱོང་ཅན་གྱིས་གནོད་སྦྱིན་མོ་འདྲིར་གཞུག་པར་བྱའོ། །གསེར་ལྟར་སེར་བ། གོས་གཅིག་པ། སྐྲ་གྲོལ་བ། ཀུན་ཏུ་ཆགས་པའི་སེམས་ཀྱིས་སྒྲུབ་པ་པོ་
ལ་ངེས་པར་རྟོག་བཞིན་པ། ཨ་ཏི་མུཀྟའི་ཤིང་ལ་འཕྱང་བཞིན་པ། ཅུང་ཟད་འཛུམ་པའི་བཞིན་ཅན། ཕྱག་གཡས་པའི་སོར་མོས་སྒྲུབ་པ་པོ་ལ་སྡིགས་པར་བྱེད་པའོ། །
དེ་ནས་སྒྲུབ་པ་པོས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་སུ་གསོལ་ཏེ་གོས་གཙང་མ་བགོས་ནས་རས་རིས་ཀྱི་སྤྱན་སྔར་མཚན་མོ་གསུམ་སྨྱུང་

96-1-74a

བར་གནས་ཏེ་མཆོད་པ་རྒྱ་ཆེན་པོ་བྱས་ནས་མཆོད་ཡོན་དང༌། རི་མོ་བྱ་བ་དང༌། སླར་ཡང་མཆོད་ཡོན་ཕུལ་ནས་གཤེགས་སུ་གསོལ་ཏེ་
མའི་སྲེག་བླུགས་ཉི་ཤུ་རྩ་བརྒྱད་སྦྱིན་སྲེག་གྱིས་ཤིག །དེ་ནས་སྒྲུབ་པ་པོས་རྩ་བའི་སྔགས་ཀྱིས་ལན་བདུན་སྔགས་པའི་མཱ་ལ་ཏིའི་མེ་ཏོག་རེ་རེས་ཇི་སྲིད་རང་ཉིད་འོངས་
ཀྱི་བར་དུ་གནོད་སྦྱིན་མོ་ལ་བསྣུན་པར་བྱའོ། །སྒྲུབ་པ་པོ་ལག་པས་བཟུང་ནས་རང་གི་གནས་སུ་འགྲོ་བར་བྱེད་དོ། །གནས་སུ་སོང་ནས་བཅུད་ཀྱིས་ལེན་སྦྱིན་པར་བྱེད་
དོ། །སྐད་ཅིག་དེ་ཉིད་ལ་གཟུགས་བཟང་པོར་འགྱུར་ཏེ་དེ་ཡིས་ལྷན་ཅིག་རོལ་པར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་
པོའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་པར་འགྱུར་རོ། །ཆོ་ག་འདི་ཉིད་ཀྱིས་ཙནྡན་དང༌། རྒྱ་སྤོས་དང༌། རུ་རྟ་དང༌། ཤིང་ཚ་དང༌། པ་རི་པཱ་ལ་པཱ་དང༌། གུར་གུམ་
དང༌། ལྡོང་རོས་དང༌། གི་ཝང་དང༌། པདྨའི་འདབ་མ་དང༌། པདྨའི་ས་བོན་རྣམས་གཅིག་ཏུ་བྱས་ནས་དྲིའི་ཁུ་བ་དང༌། ནམ་མཁའི་ཆུས་བྲམ་ཟེའི་བུ་མོ་གསོ་སྦྱོང་ཅན་
གྱིས་ལག་པར་བསྟབས་པར་བྱའོ། །དྲི་དཀར་པོའི་གཟུགས་བརྙན་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་དཀར་པོའི་བརྒྱད་པ་ལ་མཆོད་པ་བྱས་ནས་

96-1-74b

མཚན་མོ་གསུམ་དུ་སྨྱུང་བར་གནས་པ་གཟུགས་བརྙན་དེ་མཆོད་རྟེན་གྱི་སྤྱན་སྔར་བཞུགས་ནས་རྩ་བའི་སྔགས་ཀྱིས་རང་གི་ལྷ་སྤྱན་དྲང་བར་བྱ་སྟེ་མཆོད་ཡོན་དང༌། གདན་
ཕུལ་ནས་སླར་ཡང་གཤེགས་སུ་གསོལ་བའི་མཆོད་ཡོན་ཕུལ་ཏེ་ཀུ་ཤའི་ཁྲེས་ལ་ཉེ་བར་འདུག་པས་པདྨ་གེ་སར་ལ་བ་སེར་སྐྱའི་མར་གྱིས་བཏགས་པའི་སྲེག་བླུགས་
བདུན་སྦྱིན་སྲེག་གྱིས་ཤིག །དེ་ཉིད་དུ་ཀུ་ཤའི་ཁྲེས་ལ་ཉེ་བར་འདུག་པས་ཇི་སྲིད་གནོད་སྦྱིན་མོ་རང་ཉིད་འོངས་པ་དེ་སྲིད་དུ་བཟླས་པར་བྱའོ། །འོངས་ཕ་ལ་མཆོད་ཡོན་
དབུལ་བར་བྱའོ། །དེ་ནས་དེ་ན་རེ་བཀས་བསྒོ་བ་ཅི་ཞིག་བགྱི་ཞེས་ཟེར་རོ། །འདི་སྐད་ཅེས་བརྗོད་པར་བྱའོ། །ཆུང་མ་མཛོད་ཅིག་ཅེས་སོ། །དེ་ནས་དེས་སྨྲས་པ་དེ་བཞིན་
བྱའོ་ཞེས་སྒྲུབ་པ་པོ་ལག་པས་བཟུང་ནས་རང་གི་གནས་སུ་འགྲོ་བར་བྱེད་ཅིང་བཅུད་ཀྱིས་ལེན་སྦྱིན་པར་བྱེད་དོ། །ལྷའི་གཟུགས་ཅན་དུ་འགྱུར་རོ། །ལོ་སྟོང་ཕྲག་ལྔར་འཚོ་
བར་བྱེད་དོ། །གང་གི་ཚེ་འཆི་བ་དེའི་ཚེ་བྲམ་ཟེའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །ཆོ་ག་དེ་ཉིད་ཀྱིས་བ་སེར་སྐྱའི་མར་སར་པ་ལ་གཟུགས་བརྙན་
བྱས་ནས་རས་རིས་ཀྱི་སྤྱན་སྔར་གཏུབ་ཅིང་གཏུབ་ཅིང་སྦྱིན་སྲེག་བྱའོ། །ཇི་སྲིད་གནོད་སྦྱིན་མོ་བྱུང་བའི་བར་དུའོ། །ཆོ་ག་འདི་ཉིད་ཀྱིས་ཙནྡན་དམར་པོ་ལས་བྱུང་བའི་

96-1-75a

གཟུགས་བརྙན་བྱས་ནས་རྩ་བའི་སྔགས་ཀྱིས་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་ཆུ་ཀླུང་དུ་གཞུག་གོ །སྐད་ཅིག་དེ་ཉིས་ལ་གཟུགས་བཟང་
པོའི་གནོད་སྦྱིན་མོ་འོང་ཞིང་འདོད་པ་ཐམས་ཅད་རབ་ཏུ་སྦྱིན་པར་འགྱུར་རོ། །ནིམྦའི་ཤིང་ལས་བྱུང་བའི་བདེ་བར་གཤེགས་པའི་མཐོ་གང་འདི་ཉིད་ཀྱི་གནོད་སྦྱིན་མོ་
བྱེད་དུ་བཅུག་ནས་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །རིང་བསྲེལ་དང་བཅས་པའི་མཆོད་རྟེན་དུ་ཆོགས་གཏོར་
མ་དང༌། མར་མེའི་མཆོད་པ་རྒྱ་ཆེན་པོ་བྱས་ནས་སྒྲུབ་པ་པོས་རྣམ་པར་དབེན་པར་སྦྱངས་པའི་སྣོད་དང༌། གོས་ཀྱི་རྩ་བའི་སྔགས་ཀྱིས་ལྷ་རྣམས་སྤྱན་དྲང་བར་བྱ་སྟེ་
མཆོད་པ་དང༌། གདན་ཕུལ་ནས་སླར་ཡང་གཤེགས་སུ་གསོལ་ཏེ་ཇི་སྲིད་དུ་གནོད་སྦྱིན་མོ་རང་ཉིད་ཀྱིས་གཟུགས་གསལ་བར་བྱེད་བཞིན་པ་མེ་ཏོག་གི་ཕྲེང་བ་བྱས་
ནས་འོང་བར་བྱེད་དོ། །དེ་སྲིད་དུ་བཟླས་པར་བྱའོ། །དེ་སྨྲ་བ་དང༌། དེ་ནས་སྒྲུབ་པ་པོས་ཆུང་མ་མཛོད་ཅིག་ཅེས་བརྗོད་པར་བྱའོ། །དེ་ནས་དེ་རབ་ཏུ་འཛུམ་པའི་
བཞིན་གྱིས་སྒྲུབ་པ་པོ་ལ་མེ་ཏོག་ཕྲེང་བ་སྦྱིན་པར་བྱེད་དོ། །རང་གི་ལག་པས་བཟུང་ནས་བཅོམ་ལྡན་འདས་ཀྱི་དྲུང་དུ་འགྲོ་བར་བྱེད་དོ། །བཅུད་ཀྱིས་ལེན་སྦྱིན་པར་

96-1-75b

བྱེད་དོ། །སྐད་ཅིག་དེ་ཉིད་ལ་ལྷའི་གཟུགས་ཅན་དུ་འགྱུར་རོ། །གཟུགས་བཟང་པོ་རབ་ཏུ་མཛེས་པར་འགྱུར་རོ། །དེའི་ལྷན་ཅིག་རོལ་བར་བྱེད་ཅིང་དགའ་མགུར་ཡོངས་སུ་
སྤྱོད་པར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དེ་ལྷའི་ཚེའོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་རིགས་སུ་སྐྱེ་བར་འགྱུར་རོ། །རབ་ཏུ་མཛེས་པ་དང༌། སེམས་ཅན་
ཐམས་ཅད་ཀྱིས་མཐོང་ན་དགའ་བ་དང༌། ལོངས་སྤྱོད་ཆེན་པོ་དང༌། ནོར་ཆེན་པོ་དང༌། འདོད་པ་ཆེན་པོ་དང༌། སྙིང་རྗེ་ཅན་དང༌། ཐམས་ཅད་སྦྱིན་པ། བརྩོན་འགྲུས་ཆེན་
པོ། སྐྱེ་བ་དྲན་པའོ། །གནོད་སྦྱིན་མོའི་ལེའུ་རྫོགས་སོ།།    །།པདྨའི་མཚོར་སོང་ནས་སྒྲུབ་པ་པོས་དཔལ་མོ་འོངས་ཀྱི་བར་སྦྱིན་སྲེག་བྱའོ། །རུ་རྟ་དང༌།
རྒྱ་སྤོས་དང༌། པདྨའི་ས་བོན་དང༌། པདྨའི་གེ་སར་དང༌། ཙནྡན་སྦྲང་རྩིས་ལྷན་ཅིག་བཏགས་པར་བྱའོ། །གང་ལ་སྦྱིན་པ་དེ་དབང་དུ་འགྱུར་རོ། །རྩ་བའི་སྔགས་ཀྱིས་མེ་ཏོག་
གི་ཕྲེང་བ་ལ་ཡོངས་སུ་བཟླས་ཏེ་གང་ལ་བྱིན་པ་དེ་དབང་དུ་འགྱུར་རོ། །དེ་ནས་རྩལ་བྱེད་པར་འདོད་པས་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་མཆོད་རྟེན་ཇི་སྲིད་
དུ་མཆོད་རྟེན་ཕྱི་མ་རབ་ཏུ་གཡོ་བར་བྱེད་པ་དེ་སྲིད་དུ་བྱའོ། །དེ་ནས་ལས་ཀྱི་སྒྲིབ་པ་ཟད་པར་བྱས་ནས་མཚམས་མེད་པ་ལྔ་བྱས་པས་ཀྱང་འགྲུབ་པར་འགྱུར་ཏེ་རྣམ་པ་

96-1-76a

གཞན་དུ་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའི་རྣམ་པར་བསྒྱིངས་པའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་སྒྲུབ་པར་
འདོད་ན་ཁ་ཚར་མ་བཅད་པའི་རས་སྐྲ་དང་བྲལ་བ་ལ་ཁ་དོག་མ་འདྲེས་པའི་ཚོན་གྱིས་རི་མོ་མཁན་གསོ་སྦྱོང་ཅན་གྱིས་པིར་སར་པས་བཅོམ་ལྡན་འདས་འཕགས་པ་
སྤྱན་རས་གཟིགས་དབང་ཕྱུག་གསེར་ལྟར་སེར་བ། རལ་པ་འཕྱང་བ། འོད་དཔག་མེད་དབུ་ལ་འཛིན་པ། ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་བསྐོར་བ་
འདྲིར་གཞུག་པར་བྱའོ། །འོག་ཏུ་སྒྲུབ་པ་པོ་སྤོས་ཕོར་ལག་ན་ཐོགས་པས་པུས་མོ་གཉིས་བཙུགས་པ་བྱང་ཆུབ་སེམས་དཔའ་ལ་ངེས་པར་རྟོག་བཞིན་པའོ། །དེ་ནས་
རིག་པ་འཛིན་པས་དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ་རས་རིས་ཀྱི་སྤྱན་སྔར་ཉི་མ་རེ་རེ་ཞིང་རྒྱུན་མི་འཆད་པའི་མཆོད་པ་དང༌། གཏོར་མ་དང༌། མར་
མེའང་ཇི་སྲིད་ཟླ་བ་ཉ་བའི་བར་དུ་བྱའོ། །ཟླ་བ་ཉ་ལ་མཆོད་པ་རྒྱ་ཆེན་པོ་དང༌། གཏོར་མ་དང༌། མར་མེའང་བྱས་ནས་སྨོན་ལམ་བཏབ་པར་ཡང་བྱ་སྟེ། སངས་རྒྱས་དང༌།
བྱང་ཆུབ་སེམས་དཔའ་ཐམས་ཅད་ལ་ཕྱག་བྱ་བ་བྱས་ནས་མཱ་ལ་ཏིའི་མེ་ཏོག་གིས་ཡོངས་སུ་བཀང་བའི་དྲིའི་ཆུའི་སྣོད་ལག་པ་གཉིས་ཀས་བླངས་ནས་པུས་མོ་

96-1-76b

གཉིས་བཙུགས་ཏེ་རྩ་བའི་སྔགས་ལན་བདུན་བརྗོད་ནས་རང་གི་ལྷ་རྣམས་སྤྱན་དྲང་བར་བྱ་སྟེ་མཆོད་ཡོན་དང༌། གདན་ཕུལ་ནས་སླར་ཡང་བྱབས་ཏེ་བ་སེར་སྐྱའི་མར་ལ་
བཏགས་པའི་མཱ་ལ་ཏིའི་མེ་ཏོག་གིས་སྦྱིན་སྲེག་བྱའོ། །ལྷ་རྣམས་ཚིམ་པར་བྱེད་པ་བྱས་ནས་སྲུང་བ་བྱས་པ་ཀུ་ཤའི་ཁྲེས་ལ་ཉེ་བར་འདུག་སྟེ་ང་རྒྱལ་དང་བྲལ་བ། མི་སྨྲ་
བས་གཡོ་བཅོམ་སྟེ་དྲན་པ་མཆོག་གིས་དམིགས་པར་བྱས་ལ་ཇི་སྲིད་འཕགས་པ་སྤྱན་རས་གཟིགས་དབང་ཕྱུག་རང་ཉིད་ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་
བསྐོར་བ་བྱོན་པ་དེ་སྲིད་དུ་བཟླས་པར་བྱའོ། །སེམས་དཔའ་ཆེན་པོ་བྱོན་པ་དང༌། ས་གཡོ་བ་དང༌། རིའི་རྩེ་མོ་ཉིལ་བ། སེམས་ཅན་ཐམས་ཅད་ཀྱི་ནད་ཐམས་ཅད་རབ་ཏུ་ཞི་བར་བྱེད་
པ་དང༌། ལྷ་ཐམས་ཅད་མེ་ཏོག་གི་ཆར་རབ་ཏུ་འབེབས་པ་དང༌། རིག་པ་འཛིན་པ་ཐམས་ཅད་ཀྱང་ཙནྡན་གྱི་ཕྱེ་མའི་ཆར་འབེབས་པ་དང༌། གནས་གཙང་མའི་ལྷ་རྣམས་རིན་པོ་ཆེ་
ཆེན་པོའི་ཆར་རབ་ཏུ་འབེབས་པ་དང༌། ལྷ་མ་ཡིན་ཐམས་ཅད་ཨུཏྤ་ལའི་ཆར་རབ་ཏུ་འབེབས་པར་བྱེད་དོ། །དྲག་པོ་ཐམས་ཅད་ཁྲོ་བ་དང་བྲལ་བར་འགྱུར་རོ། །དམྱལ་བ་
པ་རྣམས་ཀྱང་སྐད་ཅིག་དེ་ལ་བདེ་བ་སྐྱེས་ཏེ་མཆོག་ཏུ་འཇིགས་པ་སྨྲ་བར་བྱེད་དོ། །དྲི་ཟ་རྣམས་གླུ་སྙན་པའི་སྒྲ་ཐོས་པར་བྱེད་དོ། །རིག་པ་འཛིན་པ་ཐམས་ཅད་ཀྱང་རང་གི་

96-1-77a

རིག་པས་ཡོངས་སུ་བསྐོར་ཏེ་ཇི་ལྟར་རྣམ་པར་འཕྲུལ་པའི་བྱང་ཆུབ་སེམས་དཔའི་དྲུང་དུ་ཉེ་བར་འོང་བར་བྱེད་དོ། །ལོག་འདྲེན་ཐམས་ཅད་དང༌།
བགེགས་ཐམས་ཅད་དང༌། སྲིན་པོ་ཐམས་ཅད་དང༌། ཡི་དྭགས་ཐམས་ཅད་དང༌། ཇི་སྲིད་དུ་དྲག་བོ་སྣ་ཚོགས་པ་རྣམས་བྱང་ཆུབ་སེམས་དཔའ་བྱོན་པ་མཐོང་
ནས་ཞི་བའི་སེམས་སུ་གྱུར་ཏོ། །སྦྲིན་ལས་གུ་ལུ་གུ་ལུའི་སྒྲ་སྒྲོགས་པ་དང༌། ས་རྣམ་པ་དྲུག་ཏུ་གཡོ་བ་དང༌། ཕྱོགས་བཞི་སྐྱོང་བ་རྣམས་བྱང་ཆུབ་སེམས་དཔའི་
དྲུང་དུ་ཉེ་བར་འོང་བར་བྱེད་དོ། །ལོག་པར་འདྲེན་པ་ཐམས་ཅད་དང༌། བགེགས་ཐམས་ཅད་འོང་སྟེ་ཕྱོགས་བཞི་རབ་ཏུ་ཞི་བར་འགྱུར་རོ། །རླུང་འགྲོ་བ་དང༌། དྲག་པོ་
རབ་ཏུ་འགྲོ་བར་བྱེད། དུས་མ་ཡིན་པར་ཤིང་ལ་མེ་ཏོག་ཏུ་འགྱུར་རོ། །འཇིག་རྟེན་པའི་རིག་པ་འཛིན་པ་ཐམས་ཅད་འོང་སྟེ་ཕྱོགས་གང་དུ་རིགས་འཛིན་པ་སྒྲུབ་པ་
བྱེད་པ་དེར་སེམས་དཔའ་ཆེན་པོའི་དགའ་སྟོན་ལ་ཐམས་ཅད་ཉིད་འདུས་སོ། །སྒྲུབ་པ་པོས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་མཐོང་ནས་
མཆོད་ཡོན་ཕུལ་ནས་ཕྱག་བྱའོ། །ལྷ་ཐམས་ཅད་དང༌། རིག་པ་འཛིན་པ་ཐམས་ཅད་ལ་མཆོད་ཡོན་དང༌། གདན་ཕུལ་ནས་དེ་ནས་ལྷ་ཐམས་ཅད་དང༌། རིག་པ་འཛིན་

96-1-77b

པ་ཐམས་ཅད་ཀྱིས་སྒྲུབ་པ་པོ་བྱང་ཆུབ་སེམས་དཔའ་ལ་ལེགས་སོ་ཞེས་བྱ་བ་བྱིན་ཏེ་སྲིད་པ་གསུམ་གྱི་ཆུ་བོ་ཆེན་པོ་ལས་བསྒྲལ་བར་བྱས་པ་དེ་རྣམས་ངེས་པར་རྒྱལ་བ་
ཀུན་ཏུ་སྣང་བས་མནན་པ་བྱང་ཆུབ་སེམས་དཔའི་ལམ་དང་ལྷན་ཅིག་འཚོ་བའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་ལྷ་ཐམས་ཅད་ལ་ལེགས་
སོ་ཞེས་བྱ་བ་བྱིན་ཏེ། བྱང་ཆུབ་སེམས་དཔའི་ཕྱག་གཡས་པ། སྒྲུབ་པ་པོའི་སྤྱི་བོར་ཉུག་པར་མཛད་དོ། །དེ་ནས་སྒྲུབ་པ་པོས་གང་ཡིད་ལ་སྙིང་པོ་བསམས་པ་དེར་
འགྱུར་རོ། །རིག་པ་འཛིན་པའི་འཁོར་ལོས་བསྒྱུར་པ་དང༌། རིག་པ་འཛིན་པའི་རྒྱལ་པོ་ལྷ་ཉིད་གང་འདོད་པ་དེ་རྣམས་ཆོས་གཞན་དུ་སྣང་སྟེ་འདི་སྐད་ཅེས་བརྗོད་པར་བྱའོ།།
བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གྲུ་འཛིན་དེང་མཐོང་བར་འཚལ་ལོ། །བྱང་ཆུབ་སེམས་དཔའ་སྐྱེས་བུ་ཆེན་པོ་ཕྱག་གཡས་པས་བཟུང་སྟེ་
རིག་པའི་རྒྱལ་པོ་རྟ་མགྲིན་ལ་ཡང་དག་པར་གཏད་པར་གྱུར་ཏོ། །གྲུ་འཛིན་དུ་སོང་ཞིག །གང་འདོད་པ་དེ་སྦྱིན་པར་འགྱུར་རོ། །དེ་ནས་རིག་པའི་རྒྱལ་པོའི་ཚོགས་ཀྱིས་བསྐོར་
བ་དང་བཅས་པ་སྒྲུབ་པ་པོའི་ལག་པ་གཡས་བཟུང་ནས་རྒྱ་མཚོའི་དབུས་སུ་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌།

96-1-78a

མིའམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་སྒྲུབ་པ་པོའི་རིག་པའི་ཚོགས་ལ་མེ་ཏོག་གི་ཆར་འབེབས་པ་དང༌། རྔ་བོ་ཆེ་དང༌། རྔ་པ་ཊ་ཧ་དང༌།
རྔ་དང༌། རྫ་རྔ་ཁ་གཅིག་པ་དང༌། རྫི་རྔ་རྣམས་སྒྲ་འབྱིན་བཞིན་དུ་གྲུ་འཛིན་དུ་འགྲོ་བར་བྱེད་དོ། །རྒྱ་མཚོའི་སྟེང་དེར་རྒྱ་མཚོ་ཆེན་པོ་རིག་པའི་རྒྱལ་པོས་མཐོང་ནས་སྐྱེས་
བུ་དམ་པ་དེའང་ཆུ་ཀླུང་ཐམས་ཅད་ཀྱིས་ཡོངས་སུ་བསྐོར་བའི་རིན་པོ་ཆེའི་མཆོད་ཡོན་རབ་ཏུ་སྩོལ་བར་བྱེད་པར་འགྱུར་རོ། །ལེགས་སོ་ཞེས་བྱ་བའང་གནང་བར་མཛད་
དོ། །རིགས་ཀྱི་བུ། ལེགས་སོ། །ལེགས་པར་འཚོ་བ་དང༌། གཟི་བརྗིད་དང་ལྡན་པའི་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་གནས་སོ། །དེ་
ནས་རྒྱ་མཚོ་ཆེན་པོ་བསྒྲལ་ནས་གྲུ་འཛིན་དུ་སོང་སྟེ་མཐོང་བ་དང༌། དེར་གང་རིག་པ་འཛིན་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་
མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་རྣམས་ཐམས་ཅད་མཆོད་ཡོན་གྱི་སྣོད་ཀྱི་མེ་ཏོག་གི་ཆར་ཆེན་པོས་སྒྲུབ་པ་པོ་ལ་བསུ་བ་ལ་འོང་བར་བྱེད་དོ། །དེ་
ནས་གྲུ་འཛིན་མཐོང་ནས་སྣ་ཚོགས་པའི་ནོར་བུ་དང༌། སྨན་གྱིས་བསྐུས་པ། མུ་ཏིག་གི་དོ་ཤལ་རབ་ཏུ་འཕྱང་བཞིན་པ། གསེར་དང༌། ཤེལ་ལས་བྱུང་བ་དང༌། བཻ་

96-1-78b

ཌཱུཪྻ་ལས་བྱུང་བ་དང༌། ཨིནྡྲ་ནཱི་ལ་ལས་བྱུང་བ་དང༌། མཐོན་ཀ་ཆེན་པོ་ལས་བྱུང་བའི་ཐེམ་སྐས་དང༌། སྣམ་བུ་རྣམས་ཀྱིས་སྣ་ཚོགས་པའི་མེ་ཏོག་ཉེ་བར་མཛེས་པས་རིག་པའི་
རྒྱལ་པོ་དང༌། སྒྲུབ་པ་པོ་དེ་ལ་མངོན་པར་དབང་བསྐུར་བ་བྱས་ནས་སྒྲུབ་པ་པོ་ལ་སྨྲས་པ། གནས་འདི་ནི་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་
གནས་རིན་པོ་ཆེ་སྣ་བཞི་ལས་བྱུང་བ་ཁང་པ་དབུས་མར་ཇི་སྲིད་བྱང་ཆུབ་ཀྱི་བར་དུ་རང་གི་གནས་བཞིན་དུ་ཀུན་ཏུ་སྤྱོད་ཅིང་གནས་སོ། །དེ་ནས་རིག་པ་འཛིན་པའི་རྒྱལ་པོ་
ལ་མངོན་པར་དབང་བསྐུར་ཏེ་རིག་པའི་རྒྱལ་པོ་རབ་ཏུ་བགྲོད་པར་གྱུར་ཏོ། །འདི་ནི་དངོས་གྲུབ་སྟེ་བཅོམ་ལྡན་འདས་འདིའི་མཐུ་རྣམ་པར་བསྒྱིངས་པས་མཚམས་མེད་
པ་བྱེད་པས་ཀྱང་འདི་འགྲུབ་པར་བྱེད་དོ། །རྟ་མགྲིན་རྒྱལ་པོས་རིག་པའི་རྒྱལ་པོ་ཐམས་ཅད་ལ་སྨྲས་པ། བཅོམ་ལྡན་འདས་མ་དང༌། འཕགས་པ་སྤྱན་རས་གཟིགས་
དབང་ཕྱུག་གི་གནས་རིན་པོ་ཆེ་སྣ་བཞི་ལས་བྱུང་བ་དབུས་མའི་ཁང་བར་རང་གི་གནས་བཞིན་དུ་གཞི་ལ་གནས་པའི་རིག་པ་སྒྲོལ་མ་དང༌། ཁྲོ་གཉེར་ཅན་དང༌། གཞན་
རིག་པ་ཐམས་ཅད་ཕ་རོལ་གནོན་པ་ཆེན་པོའོ། །རིག་པའི་རྒྱལ་པོ་འདི་ནི་མ་བསྒྲུབས་པ་ཉིད་དུ་ལས་བྱེད་དེ་གཏན་པ་གཅོད་པར་བྱེད་པ་དང༌། ཧཱུཾ་ཡིག་གིས་རྒྱ་མཚོ་སྐེམས་

96-1-79a

པར་བྱེད་པ་དང༌། སོར་མོའི་སྡིགས་མཛུབ་ཀྱིས་ཐམས་ཅད་རེངས་པར་བྱེད་པ་དང༌། ཨོཾ་ཡིག་གིས་འགུགས་པར་བྱེད་པ་དང༌། ཕཊ་ཡིག་གིས་ལྷུན་པོ་རྣམས་
ཀྱང་རྣམ་པར་འཇོམས་པར་བྱེད་པ་དང༌། ཡིད་ཀྱི་བཟླས་པས་སེམས་ཅན་ཐམས་ཅད་དབང་དུ་བྱེད་པ་དང༌། ཨོཾ་ཡིག་གིས་སྤྱན་དྲངས་པ་དང༌། ཧཱུཾ་ཡིག་གིས་གཤེགས་སུ་གསོལ་
པ་དང༌། ཕཊ་ཡིག་གིས་གསོད་པ་དང༌། སྭཱཧཱའི་ཡི་གེས་འཚོ་བར་བྱེད་པ་སྟེ་མདོར་ན་རིག་པ་རྣམས་ཀྱི་ཆོ་ག་ཇི་སྙེད་ཡོད་པ་དེ་ཐམས་ཅད་རིག་པ་འདི་ཉིད་ཀྱིས་འཇིག་རྟེན་
དང་། འཇིག་རྟེན་ལས་འདས་པ་བསྒྲུབ་པར་བྱའོ། །འདི་ནི་སྔགས་ཐམས་ཅད་ཀྱི་ཆོ་ག་ཐུན་མོང་བ་སྟེ་གང་ལ་ཆོ་ག་མེད་པ་དང༌། སྡིག་པ་བྱེད་པས་ཀྱང་ལན་གསུམ་དུ་བཟླའོ།།
རྟ་མགྲིན་རིག་པའི་རྒྱལ་པོ་བརྩོན་འགྲུས་ཆེན་པོ་སངས་རྒྱས་ཐམས་ཅད་ཀྱི་རྗེས་སུ་གནང་བ་སྟོབས་དང༌། ཕ་རོལ་གནོན་པ་ཆེན་པོ་འདི་ལན་གསུམ་གྱིས་མཚམས་མེད་
པ་བྱེད་པས་ཀྱང་འགྲུབ་པར་བྱེད་དོ། །དད་པས་བྱང་ཆུབ་ཀྱི་སེམས་ཡོངས་སུ་བཟུང་བ་འདོད་པ་ཆེན་པོ་དང༌། སྙིང་རྗེའི་བདག་ཉིད་ཅན། སེར་སྣ་མེད་པ་དང༌། བྱས་པ་གཟོ་
བ་དང༌། སངས་རྒྱས་དང༌། ཆོས་ལ་མངོན་པར་དང་བ་དང༌། མ་དང༌། ཕ་དང༌། མ་དང༌། ཕར་ཤེས་པ་དང༌། མྱུར་བ་ཁོ་ནར་བཟོད་པ་དང༌། ཚུལ་ཁྲིམས་དང༌། སྦྱིན་པ་སྦྱིན་

96-1-79b

པར་བྱེད་པ་མ་བསྒྲུབ་པར་འགྲུབ་པར་ཡང་བྱེད་དོ། །མདོར་ན་ལས་ཐམས་ཅད་པ་ནི་བརྗོད་ནས་རིག་གཅོད་པར་འདོད་པ་དང༌། སེལ་བར་འདོད་བས་འདི་བརྗོད་ནས་ཏེ་འདི་ནི་ལས་
ཐམས་ཅད་པའོ། །འདི་ནི་བྱང་ཆུབ་སེམས་དཔའི་ཏིང་ངེ་འཛིན་གྱི་ཁྱད་པར་གཞན་གྱིས་སྦྱིན་པའི་ཕ་རོལ་ཏུ་ཕྱིན་པ་འདི་ལྟ་སྟེ། རིག་པའི་རྒྱལ་པོ་སེམས་ཅན་ཐམས་ཅད་
ཀྱི་བདེ་བ་རྫོགས་པའི་ཆེད་དུ་རྟ་མགྲིན་རྒྱལ་པོའི་མགུལ་དུའོ། །བྱང་ཆུབ་སེམས་དཔའི་མཐུ་རྣམ་པར་བསྒྱིངས་བ་ཞེས་བྱ་བའི་ལེའུ་རྫོགས་སོ།།    །།དེ་ནས་འོད་དཔག་མེད་
མཐོང་བར་འདོད་ན་ཁ་ཚར་མ་བཅད་ཅིང་སྐྲ་དང་བྲལ་བའི་རས་ལ་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་བདེ་བ་ཅན་གྱི་འཇིག་རྟེན་གྱི་ཁམས་
སུ་འཕགས་པ་འོད་དཔག་མེད་གསེར་ལྟར་སེར་བ། པདྨ་ལ་བཞུགས་པ་འདྲིར་གཞུག་པར་བྱའོ། །འོག་ཏུ་ཆོས་ཀྱི་འཁོར་ལོའི་གཞོགས་གཡོན་དུ་རྟ་མགྲིན་རྒྱལ་པོ་
ཞལ་རྣམ་པར་འགྱུར་བ། འཇིགས་པར་བྱེད་པ། གསུས་པ་འཕྱང་བ། པདྨ་ལ་བཞུགས་པ་འདྲིར་གཞུག་པ། མེ་དམར་སེར་འབར་བ་འཕྲོ་བཞིན་པ། རིན་པོ་ཆེའི་ཕྲེང་
བའི་མཆོད་ཕྱིར་ཐོགས་པ་ཅན། ལག་འགྲོའི་རྒྱན་གྱིས་བརྒྱན་པ། རལ་པ་འོད་དཔག་མེད་འཛིན་པ། སོར་མོས་ལོག་པར་འདྲེན་པ་ལ་སྡིགས་པར་བྱེད་པ། དེའི་རྒྱབ་ནས་

96-1-80a

ལོག་པར་འདྲེན་པ་འབྲོས་པར་བྱེད་བཞིན་པའོ། །གཡས་ཀྱི་གཞོགས་སུ་རྣམ་པར་བརྒྱན་པ་སྤྱངས་པའི་སྣོད་དང༌། གོས་དང༌། ཕྱག་གཡས་པ་སྒྲུབ་
པ་པོ་ལ་དབུགས་འབྱིན་པར་མཛད་བཞིན་པའི་འཕགས་པ་སྤྱན་རས་གཟིགས་དབང་ཕྱུག་གསེར་ལྟར་སེར་བ། རལ་པའི་ཅོད་པན་འཆང་བའི་དབུས་སུ་འོད་དཔག་
མེད་མགོ་བོས་འཛིན་པར་བྱེད་པ། ཕ་རོལ་གནོན་པའོ། །འོད་དཔག་མེད་ཀྱི་སྟེང་གི་སྤྲིན་དེ་ལ་སྤྲིན་གསེབ་ནས་གནས་གཙང་མ་མེ་ཏོག་རབ་ཏུ་འཐོར་བཞིན་པ་འདྲིར་
གཞུག་པར་བྱའོ། །བཅོམ་ལྡན་འདས་ཀྱི་པདྨ་དེའང་ཀླུ་གཞོན་ནུ་རྣམས་ཀྱིས་འཛིན་པའོ། །འོག་ཏུ་ལག་ན་སྤོས་ཕོར་ཐོགས་པའི་སྒྲུབ་པ་པོ་བུས་མོ་གཉིས་བཙུགས་
པ་འོད་དཔག་མེད་ལ་རྣམ་པར་ལྟ་བཞིན་པའོ། །རི་མོའི་ལས་ཡོངས་སུ་རྫོགས་པ་དང་སྒྲུབ་པ་པོས་གཏོར་མ་དང༌། མར་མེ་དང༌། མཆོད་པ་རྒྱ་ཆེན་པོ་བྱས་ཏེ་ཟླ་བ་ཉ་
ལ་མཚན་མོ་གསུམ་དུ་སྨྱུང་བར་གནས་པས་སྤྱངས་པའི་སྣོད་དང༌། གོས་འདི་ཉིད་ཀྱིས་རིག་པའི་རྒྱལ་པོ་རྟ་མགྲིན་བཀུག་ནས་མཆོད་ཡོན་ཕུལ་ཏེ་སྒྲུབ་པ་དང༌།
སླར་ཡང་གཤེགས་སུ་གསོལ་ཏེ་བ་སེར་སྐྱའི་མར་དང༌། པདྨའི་ས་བོན་དང༌། ནཱ་ག་གེ་སར་རྣམས་གཅིག་ཏུ་བྱས་ནས་ཉི་མ་བདུན་དུ་སྦྱིན་སྲེག་གྱིས་ཤིག །དེ་ནས་

96-1-80b

རིག་པ་འཛིན་པས་ལྷ་རྣམས་ཚིམ་པར་བྱེད་པ་བྱས་ཀུ་ཤའི་ཁྲེས་ལ་ཉེ་བར་འདུག་པས་སྨོན་ལམ་གདབ་པར་བྱ་སྟེ། ཇི་སྲིད་དུ་ས་རྣམ་པར་འགྱུར་བ་དྲུག་ཏུ་གཡོ་བ་དང༌།
མར་མེའི་རྩེ་མོ་འཕེལ་བ་དང༌། སྤྲིན་ལས་གུ་ལུ་གུ་ལུའི་སྒྲ་སྒྲོགས་པ་དང༌། མེ་ཏོག་གི་ཆར་རབ་ཏུ་འབེབས་པ་དང༌། ཙནྡན་གྱི་ཕྱེ་མའི་ཆར་འབེབས་པ་དང༌། དྲིལ་བུའི་
སྒྲ་ཐོས་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་རིངས་པ་རིངས་པར་བཟླས་པར་བྱ་སྟེ་ཇི་སྲིད་དུ་རིག་པའི་རྒྱལ་པོ་བརྩོན་འགྲུས་ཆེན་པོས་ཕ་རོལ་གནོན་
པ་རྟ་མགྲིན་རིག་པ་ཐམས་ཅད་ཀྱིས་སྒྲུབ་པ་ས་ལ་འོང་བ་དེ་སྲིད་དུའོ། །དེ་ནས་སྒྲུབ་པ་པོས་མེ་ཏོག་དཀར་པོ་དང༌། དྲིའི་ཆུས་ཡོངས་སུ་བཀང་བའི་སྣོད་ཀྱིས་མཆོད་ཡོན་
ཕུལ་ནས་སྨོན་ལམ་གདབ་བོ། །འདི་སྐད་ཅེས་སྨྲས་སོ། །ཁྱོད་ལེགས་པར་འོངས་སོ། །འཕགས་པ་སྤྱན་རས་གཟིགས་དབང་ཕྱུག་ཕ་རོལ་ཏུ་ཕྱིན་པ་དང་བཅས་པའི་ཆེད་
དུ་སླར་ཡང་ལེགས་པར་འོངས་སོ། །རྟ་མགྲིན་འདི་ནི་བརྩོན་འགྲུས་ཆེན་པོ་སྟོབས་དང༌། ཕ་རོལ་གནོན་པ་རིག་པའི་ཚོགས་ཐམས་ཅད་ཀྱིས་མཆོད་པའོ། །དེ་ནས་རིག་
པ་འཛིན་པས་སྤྱན་རས་གཟིགས་དབང་ཕྱུག་ལ་ལན་གསུམ་བསྐོར་བ་བྱས་ཏེ་པུས་མོ་བཙུགས་ནས་འདི་སྐད་ཅེས་བརྗོད་པར་བྱའོ། །ཁྱོད་ལ་སྣང་བར་གྱུར་པ་གང་ཡིན་པ་

96-1-81a

དེ་རྣམས་ལྷན་ཅིག་འཚལ་ལོ། །དེ་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གིས་ཕྱག་གཡས་པ་སྒྲུབ་པ་པོའི་སྤྱི་བོར་
ཉུག་པར་མཛད་དེ་འདི་སྐད་ཅེས་གསུངས་སོ། །སྐྱེས་བུ་དམ་པ། བརྩོན་འགྲུས་ཆེན་པོ་སྟོབས་དང༌། ཕ་རོལ་གནོན་པ་ཁྱོད་ཀྱིས་གང་བརྩོན་འགྲུས་ཆེན་པོས་ཕ་རོལ་གནོན་
པས་རིག་པའི་རྒྱལ་པོ་བསྒྲུབས་པ་ལེགས་སོ། །ལེགས་སོ། །ཁྱེད་ཅག་གིས་མངོན་པར་འདོད་པ་སྨྲོས་ཤིག །མཆོག་སྦྱིན་པར་བྱའོ། །འདི་སྐད་ཅེས་བརྗོད་པར་བྱ་སྟེ། བཅོམ་
ལྡན་འདས། བདེ་བ་ཅན་དུ་འགྲོ་བར་འཚལ་ལོ། །དེ་ནས་བཅོམ་ལྡན་འདས་འཕགས་པ་འོད་དཔག་མེད་དེ་དང༌། བྱང་ཆུབ་སེམས་དཔའ་རྣམས་དང༌། འཇིག་རྟེན་གྱི་ཁམས་
སུའོ། །དེ་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ཕྱག་གཡས་པ་བརྐྱང་སྟེ་སྒྲུབ་པ་པོ་ཕྱག་གཡས་པས་བཟུང་ནས་རྟ་མགྲིན་རྒྱལ་པོ་ལ་ཡང་
དག་པར་གཏད་པར་གྱུར་ཏོ། །རིག་པའི་རྒྱལ་པོ་ཆེན་པོ། སྐྱེས་བུ་དམ་པ་འདི་བཟུང་ནས་མེ་ཏོག་གི་ཆར་རབ་ཏུ་འབབ་པའི་བདེ་བ་ཅན་གྱི་འཇིག་རྟེན་གྱི་ཁམས་སུ་སོང་
ཞིག །གང་དུ་དེ་བཞིན་གཤེགས་པ་འོད་དཔག་མེད་བཅོམ་ལྡན་འདས་ཀྱི་འཁོར་གྱི་དཀྱིལ་འཁོར་དང་བཅས་པ་དེར་བསྟོད་དུ་བཅུག་ནས་སླར་ཡང་གྲུ་འཛིན་གང་ན་

96-1-81b

ཡོད་པ་དེར་ཤོག་ཅིག །དེ་ནས་རྟ་མགྲིན་རིག་པའི་རྒྱལ་པོས་སྒྲུབ་པ་པོ་བཟུང་ནས་མེ་ཏོག་གི་ཆར་འབེབས་པའི་བདེ་བ་ཅན་གྱི་འཇིག་རྟེན་གྱི་ཁམས་སུ་སོང་སྟེ། སྒྲུབ་པ་པོས་
སྨྲས་པ། སྐྱེས་བུ་དམ་པ། དེ་བཞིན་གཤེགས་པ་འོད་དཔག་མེད་དེ་བྱང་ཆུབ་སེམས་དཔའ་རྣམས་ལ་ཆོས་སྟོན་དེ་ལ་ལྟོས་ཤིག །ལྟོས་ཤིག །དེ་ནས་རིག་པའི་རྒྱལ་པོས་
དེར་བསྟོད་དུ་བཅུག་ནས་སླར་ཡང་འཕགས་པ་སྤྱན་རས་གཟིགས་དབང་ཕྱུག་གིས་གྲུ་འཛིན་པ་དེར་འོང་བར་མཛད་དོ། །དེ་ནས་སྒྲུབ་པ་པོ་འཇིག་རྟེན་གྱི་ཁམས་དེར་འཕགས་
པ་འོད་དཔག་མེད་ཀྱི་དྲུང་དུ་ཆོས་ཉན་ནོ། །དངོས་གྲུབ་འདི་ནི་གནས་མ་ཡིན་པ་རྣམས་ལ་གང་སྦྱར་བར་མི་བྱ་སྟེ། གང་ཞིག་བྱེད་ན་དམ་ཚིག་ལས་འདའ་བར་འགྱུར་རོ་ཞེས་
བརྗོད་ནས་མཆོག་གི་སྒྲུབ་པ་རྣམས་ལ་འདི་གནས་མ་ཡིན་པ་རྣམས་ལ་རབ་ཏུ་མི་སྦྱོར་ཏེ་དེའི་དམ་ཚིག་མེད་དོ། །ལས་དེ་རྣམས་ཐམས་ཅད་རྩ་བའི་སྔགས་ཀྱིས་བྱེད་དུ་
གཞུག་གོ །ཐལ་བས་ཐལ་བའི་རྭ་བའོ། །སྒྲོན་མེ་གསུམ་གྱིས་མེའི་རྭ་བའོ། །ཆུ་ལ་ལན་བདུན་མངོན་པར་སྔགས་པས་ནམ་མཁའི་བཅིང་བའོ། །ཡུངས་ཀར་དཀར་པོས་ས་
གཞི་བཅིང་བའོ། །ཏིལ་གྱི་སྦྱིན་སྲེག་གིས་ལོག་པར་འདྲེན་པ་ཐམས་ཅད་དབང་དུ་འགྱུར་རོ། །སྐེ་ཚེའི་སྦྱིན་སྲེག་གིས་ཡི་དྭགས་དང༌། ཤ་ཟ་ཐམས་ཅད་དབང་དུ་འགྱུར་རོ། །ཀ་ར་བཱི་

96-1-82a

རའི་མེ་ཏོག་གི་སྦྱིན་སྲེག་གིས་ཁྲོ་བོ་ཐམས་ཅད་འགྲུབ་པར་བྱེད་དོ། །མེ་ཏོག་ཐམས་ཅད་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་གིས་འཇིག་
རྟེན་པའི་རིག་པའི་རྒྱལ་པོ་ཐམས་ཅད་དབང་དུ་འགྱུར་རོ། །དྷུ་དྷུའི་སྦྱིན་སྲེག་གིས་དབང་ཕྱུག་ཆེན་པོ་དབང་དུ་འགྱུར་རོ། །པྲི་ཡང་ཀུའི་མེ་ཏོག་དང༌། མཱ་ལཱི་ཏ་དང༌། སཽ་གནྡྷི་
དང༌། གུ་གུལ་བ་སེར་སྐྱའི་མར་དང་ལྷན་ཅིག་ཏུ་བྱས་ནས་སྦྱིན་སྲེག་བྱེད་ན་རིག་པ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌།
མིའམ་ཅི་དང༌། རྐང་གཉིས་དང༌། རྐང་བཞི་པ་ཐམས་ཅད་དབང་དུ་བྱེད་དོ། །གི་ཝང་ལ་ལན་བདུན་མངོན་པར་སྔགས་པ་བྱས་ནས་ཐིག་ལེ་བྱས་ཏེ་མཆེ་བས་ཐ་དད་པར་
ཟ་བར་བྱེད་པ་དང༌། ཐ་སྙད་ལས་རྒྱལ་བར་བྱེད་དོ། །སྔར་བརྗོད་པའི་ཆོ་གས་བ་སེར་སྐྱའི་མར་བླངས་ནས་ལུས་ལ་མངོན་པར་བྱུགས་ཏེ་མེར་རབ་ཏུ་འཇུག་པར་བྱེད་དོ། །
སེང་ལྡེང་ལས་བྱུང་བའི་རྡོ་རྗེ་བླངས་ཏེ་ཧཱུཾ་ཡིག་དང་ལྷན་ཅིག་པས་ཕུག་གི་སྒོར་ལྷ་མ་ཡིན་གྱི་བུ་མོ་བྱུང་བ་དང༌། རབ་ཏུ་ཞུགས་པའི་འཁོར་ལོའི་འཇིགས་པ་མི་འབྱུང་ངོ༌། །གལ་
ཏེ་འཁོར་ལོ་རབ་ཏུ་འཇུག་པར་བྱེད་ན་དམ་ཚིག་དྲན་པས་ཧཱུཾ་ཡིག་གི་ཕུང་པོས་འཁོར་ལོ་ཕྱེ་མར་བྱས་པར་འགྱུར་རོ། །དེ་ནས་རིལ་བུའི་སྒྲུབ་པ་འབྱུང་སྟེ་རིག་པ་འཛིན་པ་རིལ་

96-1-82b

བུ་སྒྲུབ་པར་བྱེད་པས་ཙནྡན་དམར་པོ་དང༌། མེ་ཏོག་ལྔ་པ་དང༌། པདྨ་གེ་སར་དང༌། འབྲས་སཱ་ལུ་དམར་པོའི་ཕུབ་མ་དང༌། ཀཏྣི་ཀའི་མྱུ་གུ་དང༌། ཎཱུ་ཀའི་ས་བོན་དང༌། འབྲུ་དང༌། མ་
ཤའི་མྱུ་གུ་དང༌། རུ་རྟ་དང༌། རྒྱ་སྤོས་དང༌། ཏུ་རུཥྐའི་ཏིལ་མར་རྣམས་གཅིག་ཏུ་བྱས་ཏེ་ཆ་མཉམ་པ་གཅིག་ཏུ་བྱས་ནས་རྒྱུད་མཚུངས་པའི་བ་སེར་སྐྱའི་འོ་མ་ལ་གསོ་སྦྱོང་ཅན་
གྱིས་སེར་སྐྱ་དེ་ལ་རྣམ་པར་དབེན་པར་རྩ་བའི་སྔགས་སུ་བཟླས་ནས་ཁྱིམ་དུ་བཏགས་ཏེ་ལེགས་པར་བཙགས་པའི་ཆུ་ལ་མངོན་པར་སྔགས་ནས་ཉི་མ་བདུན་དུ་སྤྱད་པར་བྱའོ། །
ཁྱིམ་དུའམ། རྣམ་པར་དབེན་པའི་ཕྱོགས་སུའང་རུང་སྟེ་དེ་ནས་སྲུང་བ་བྱས་པའི་བ་ལང་གི་རྫི་དེས་བ་བཞོ་བར་བྱའོ། །དེ་ནས་འོ་མ་དེ་གཙང་མའི་ཕྱོགས་སུ་རྣམ་པར་དབེན་པར་
བུམ་པ་ལ་བཟླས་པར་བྱའོ། །དེ་ནས་རིག་པ་འཛིན་པས་བྲམ་ཟེའི་བུ་མོའི་ལག་སྲུབ་པར་བྱེད་དུ་གཞུག་གོ །མར་དེས་རྫས་རྣམས་བཏགས་པ་བྱས་ཏེ་ལྕགས་གསུམ་གྱིས་ཡོངས་
སུ་དཀྲིས་པ་བྱས་ནས་དེའང་བ་སེར་སྐྱའི་བ་བྱུང་ལྔར་རིལ་བུར་མཚན་མོ་གཅིག་ཏུ་བཅུག་ནས་གཞག་པར་བྱའོ། །དེ་ནས་བཏོན་ནས་དྲིའི་ཆུ་ལས་གཞག་པར་བྱའོ། །བཀྲུས་ཏེ་པདྨའི་
འདབ་མར་གི་ཝང་གིས་བྱུགས་ལ་གཞག་པར་བྱའོ། །དེ་ནས་རས་རིས་ཞལ་ནུབ་ཏུ་ཕྱོགས་པར་བཞག་ནས་སྲུང་བའི་ཆོ་ག་བྱས་པས་གཏོར་མ་དང༌། མར་མེ་དང༌། མཆོད་པའི་ཆོ་

96-1-83a

ག་རྒྱ་ཆེན་པོ་བྱས་ཏེ་དེ་ནས་རིག་པ་འཛིན་པས་ལག་པ་གཉིས་ཀས་པདྨའི་འདབ་མ་རྣམས་ཀྱི་རིལ་བུ་བརྒྱད་བླངས་ཏེ་པདྨ་ཁ་སྦྱོར་དུ་བཞག་ནས་
བ་སེར་སྐྱའི་མར་དེ་ཉིད་མཱ་ལ་ཏིའི་མེ་ཏོག་དང་གཅིག་ཏུ་བྱས་ནས་སྲེག་བླུགས་བདུན་སྦྱིན་སྲེག་བྱའོ། །དེ་ནས་རྩ་བའི་སྔགས་ཀྱིས་རང་གི་ལྷ་སྤྱན་དྲང་བ་བྱས་ནས་
འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཇི་སྲིད་དུ་བ་འཐུལ་བར་བྱེད་པ། འབར་བར་བྱེད་པ་དེ་སྲིད་དུ་བཟླས་པར་བྱའོ། །དུ་བ་འཐུལ་བཞིན་པས་
མི་སྣང་བ་དང༌། དབང་དུ་བྱེད་པ་དང༌། ནམ་མཁའ་ལ་འགྲོ་བའི་རིག་པ་འཛིན་པར་འགྱུར་རོ། །ཉི་མ་འཆར་ཀ་དང་མཚུངས་པའི་འོད་ཀྱིས་རིག་པ་འཛིན་པ་མཚན་
ཐམས་ཅད་ཡང་དག་པར་རྫོགས་པ་རིག་པ་འཛིན་པའི་བུ་མོ་རྣམས་ཀྱིས་ལྷན་ཅིག་རྩེ་བར་བྱེད། དགའ་བར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དོ། །གང་གི་ཚེ་
འཆི་བ་དེའི་ཚེ་རྒྱལ་རིགས་ཀྱི་ཁྱིམ་དུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །འདི་ཉིད་ཀྱིས་པདྨའི་ས་བོན་དང༌། པཎྜཱི་ཏ་ཀ་རའི་ས་བོན་དང༌། ཏུ་རུཥྐ་དང༌། ཨ་
ག་རུ་ནག་པོ་དང༌། ཙནྡན་དམར་པོ་དང༌། སཽ་གནྡྷི་ཀ་དང༌། མཱ་ལའི་མེ་ཏོག་དང༌། གུར་གུམ་དང༌། ལྡོང་རོས་དང༌། གི་ཝང་རྣམས་པ་སེར་སྐྱའི་བ་བྱུང་རྣམས་གཞོན་

96-1-83b

ནུ་མ་གསོ་སྦྱོང་ཅན་དབང་པོ་མ་ཚང་བ་མ་ཡིན་པས་བཏགས་པར་བྱའོ། །དེ་ནས་རིག་པ་འཛིན་པས་པྲི་ཡང་ཀུའི་ཤིང་བླངས་ནས་ཁང་པ་བརྩེགས་པ་གཙང་མར་ཤིང་
བཟོ་བ་གསོ་སྦྱོང་ཅན་བྱང་ཆུབ་ཏུ་སེམས་བསྐྱེད་པ་དབང་པོ་མ་ཚང་བ་མ་ཡིན་པའི་ལག་པས་ཟ་མ་ཏོག་བྱེད་དུ་གཞུག་གོ །ཟ་མ་ཏོག་དེར་རིལ་བུ་ཉི་ཤུ་རྩ་གཅིག་བཅུག་
ནས་རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ཏེ་གཏོར་མའང་ཕུལ་ནས་ཟ་མ་ཏོག་བླངས་ཏེ་གོས་གཙང་མ་གཡོགས་ནས་མཚན་མོ་གསུམ་དུ་སྨྱུང་བར་གནས་
པ་རིག་པའི་ལྷ་རྣམས་སྤྱན་དྲང་བར་བྱས་ནས་ཇི་སྲིད་དུ་དྲོ་བར་བྱེད་པ་དང༌། དུ་བ་འཐུལ་བར་བྱེད་པ་དང༌། འབར་བར་བྱེད་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་
དབང་དུ་བྱེད་དོ། །མི་སྣང་བར་འགྱུར་རོ། །དུ་བ་འཐུལ་བཞིན་པ་ལ་རིག་པ་འཛིན་པ་གཞོན་ནུའི་མཆོག་གཅིག་གོ །འབར་བར་བྱེད་པ་ནི་རིག་པ་འཛིན་པ་དྲུག་དང་ལྷན་
ཅིག་འགྲོ་སྟེ་རིག་པ་འཛིན་པའི་བུ་མོ་རྣམས་ཀྱིས་ཡོངས་སུ་བསྐོར་ནས་ལྷུན་པོའི་རྩེ་མོར་རྩེ་བར་བྱེད། དགའ་བར་བྱེད། དགའ་མ་གུར་ཡོངས་སུ་སྤྱོད་པར་བྱེད་དོ། །ལོ་སྟོང་ཕྲག་
ལྔར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོ་རྣམས་སུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །འདི་ཉིད་ཀྱིས་མིག་སྨན་ལྡོང་རོས་སྒྲུབ་པར་བྱེད་དོ། །དཀར་

96-1-84a

པོའི་བཅོ་ལྔ་ལ་དཔའ་བོའི་རིན་གྱིས་ཉོས་པའི་གི་ཝང་བླངས་ནས་མཚན་མོ་གཅིག་ཏུ་སྨྱུང་བར་གནས་པས་ཉི་མ་གུང་ལ་བྲམ་ཟེའི་བུ་མོ་གསོ་
སྦྱོང་ཅན་གྱིས་པདྨའི་འདབ་མས་བ་སེར་སྐྱའི་འོ་མས་བཏགས་པར་བྱའོ། །རས་རིས་ལ་མཆོད་པ་རྒྱ་ཆེན་པོ་བྱས་ཏེ་རས་རིས་ཞལ་ནུབ་ཏུ་ཕྱོགས་པར་བཞུགས་ནས་སྲུང་
བའི་ཆོ་ག་བྱས་པས་རང་གི་ལྷ་རྣམས་སྤྱན་དྲངས་པར་བྱས་ཏེ་མཆོད་ཡོན་དང༌། གདན་ཕུལ་ནས་པྲི་ཡང་ཀུའི་མེ་ཏོག་དང༌། བ་སེར་སྐྱའི་འོ་མས་སྲེག་བླུགས་བདུན་
སྦྱིན་སྲེག་གྱིས་ཤིག། ལྷ་རྣམས་ཚིམ་པར་བྱེད་པ་བྱས་ནས་སླར་ཡང་ལྷ་དེ་རྣམས་མདུན་དུ་པདྨ་ཁ་སྦྱོར་དུ་རིལ་བུ་བཅུག་ནས་ཇི་སྲིད་དུ་དུ་བ་འཐུལ་བ་དང༌། དྲོ་
བར་བྱེད་པ་དང༌། འབར་བར་བྱེད་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་ནི་ཐིག་ལེ་བྱས་པའི་སྐྱེ་བོ་ཐམས་ཅད་དགའ་བར་འགྱུར་རོ། །དུ་བ་འཐུལ་བཞིན་པ་ལ་
ནི་མི་སྣང་བར་འགྱུར་རོ། །རབ་ཏུ་འབར་བས་ཐིག་ལེ་བྱས་ནས་རིག་པ་འཛིན་པ་དྲུག་གིས་ཡོངས་སུ་བསྐོར་བའི་རིག་པ་འཛིན་པའི་བུ་མོ་རྣམས་ཀྱིས་ལྷན་ཅིག་རྩེ་བར་
བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་ཁྱིམ་དུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །ཏིལ་གྱི་སྦྱིན་སྲེག་གྱིས་ཤིག །ཀླུ་དབང་དུ་འགྱུར་རོ། །ཉ་དང༌།

96-1-84b

ཤའི་སྦྱིན་སྲེག་གྱིས་ཤིག །ཡི་དྭགས་དབང་དུ་འགྱུར་རོ། །མཱ་ལ་ཏིའི་མེ་ཏོག་གི་སྦྱིན་སྲེག་བྱེད་ན་ལྷ་མོ་ཆུས་བྱུང་དབང་དུ་འགྱུར་རོ། །པྲི་ཡང་ཀུའི་མེ་ཏོག་གི་སྦྱིན་སྲེག་གྱིས་
ཤིག །ལྷ་དབང་དུ་འགྱུར་རོ། །སཽ་གནྡྷི་ཀའི་སྦྱིན་སྲེག་བྱེད་ན་གནོད་སྦྱིན་དབང་དུ་འགྱུར་རོ། །ཡུངས་ཀར་དཀར་པོ་ལ་ལན་བདུན་མངོན་པར་སྔགས་པས་གང་གི་སྤྱི་བོར་བྱིན་
པ་དེ་དབང་དུ་འགྱུར་རོ། །གདོན་གྱིས་ཟིན་པ་དང༌། རིམས་ཀྱིས་བཏབ་པ་དང༌། སྲིན་པོས་ཟིན་པའི་མདུན་དུ་སྐྱེ་ཚེ་ལ་ལན་བདུན་མངོན་པར་སྔགས་པས་སྦྱིན་སྲེག་བྱེད་ཅིང་
དེའི་ཐལ་བས་སྣུན་པར་བྱེད་ན་གྲོལ་བར་འགྱུར་རོ། །རྟ་མགྲིན་རྒྱལ་བའི་ཆོ་ག་ཞིབ་མོ་འདིའང་རྫོགས་སོ།།       །།འཕགས་པ་སྤྱན་རས་གཟིགས་དབང་ཕྱུག་
གི་མཐུ་བསྒྱིངས་པ་འཇིག་རྟེན་དང༌། འཇིག་རྟེན་ལས་འདས་པ་ཐམས་ཅད་དུ་འགྱུར་བ་དེ་འབྱུང་སྟེ་རིག་པའི་རྒྱལ་པོ་གང་ལ་ཆོ་ག་མེད་པ་དེ་རྣམས་ཆོ་ག་འདི་ཉིད་ཀྱིས་
སྒྲུབ་པ་དང༌། རྟོག་པའི་རྒྱལ་པོ་དེ་ཉིད་ཀྱིས་ཐམས་ཅད་བྱས་ཏེ། མདོར་ན། མཚམས་མེད་པ་ལྔ་བྱས་པའང་ལན་གསུམ་གྱིས་འགྲུབ་པར་འགྱུར་རོ། །རིགས་ཀྱི་བུ། གང་དད་པ་
དང་ལྡན་པ། སེར་སྣ་མེད་པ། གཡོ་མེད་པ། ཕྲ་མ་མེད་པ། རིག་པའི་རྒྱལ་པོ་ལ་གུས་པའི་གང་རྟོག་པ་པ་ལ་མཆོད་པར་བྱེད་པ་དང༌། ཀློག་པར་བྱེད་པ་དང༌། ཁ་ཏོན་བྱེད་པ་

96-1-85a

དང༌། གཞན་ལ་སྟོན་པར་བྱེད་པ་དང༌། སེར་སྣ་མེད་པར་གྱུར་ནས་སྐྱེ་བ་དྲན་པར་འགྱུར་རོ། །དགེ་བའི་བཤེས་གཉེན་གྱིས་ཡོངས་སུ་ཟིན་པ་
དང༌། སངས་རྒྱས་དང༌། ཆོས་དང༌། དགེ་འདུན་ལ་མངོན་པར་དད་པའོ། །རལ་པ་གྱེན་བརྫེས་ཀྱི་རྒྱུད་ཕྱི་མར་རྟ་མགྲིན་རྒྱལ་པོའི་ཆོ་ག་ཞིབ་མོའོ། །སླར་ཡང་དུས་དེ་ནས་
ཤར་གྱི་ཕྱོགས་ཀྱི་ཆ་ནས་མངོན་པར་དགའ་བའི་འཇིག་རྟེན་གྱི་ཁམས་ན་སྒྲོལ་མ་མི་འཁྲུགས་པ་ཞེས་བྱ་བའི་དེ་བཞིན་གཤེགས་པ་གཞལ་བར་བྱ་བ་དང༌། བགྲང་
བར་བྱ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་སངས་རྒྱས་ཐམས་ཅད་ཀྱི་ཡུལ་གྱི་རྣམ་པར་འཕྲུལ་པ་བྱིན་གྱིས་བརླབས་པའི་སྟོབས་
ཀྱིས་སྐད་ཅིག་གཅིག་གིས་སངས་རྒྱས་ཀྱི་ཞིང་འདིར་གསང་སྔགས་ཐོབ་པ་གང་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
ཐུབ་པ་བཞུགས་པ་གླིང་བཞི་པ་བར་མ་འདི་ཉིད་དུ་འོངས་ནས་ཇི་ལྟར་བྱུང་བའི་པདྨའི་གདན་ལ་གནས་པ་དེ་རྣམས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་
ཇི་ལྟར་འཕེལ་བའི་སྟོབས་དང༌། སྒྲུབ་པས་པདྨའི་གདན་དེ་ལ་བཞུགས་སོ། །དེ་ལྟ་བུ་ལ་སོགས་པ་གཞལ་དུ་མེད་ཅིང་གྲངས་མེད་པའི་སངས་རྒྱས་ཀྱི་ཞིང་གི་རྡུལ་

96-1-85b

ཕྲ་རབ་དང་མཉམ་པའི་སངས་རྒྱས་བཅོམ་ལྡན་འདས་ཇི་སྙེད་བཞུགས་པ་དེ་རྣམས་སྐད་ཅིག་ཐང་ཅིག་ཡུད་ཙམ་གྱིས་གླིང་བཞི་པ་བར་མའི་སངས་རྒྱས་ཀྱི་ཞིང་དུའོ། །
དེ་ནས་མི་འཁྲུགས་པ་ལ་སོགས་པའི་དེ་བཞིན་གཤེགས་པ་དེ་རྣམས་རྟོག་པའི་རྒྱལ་པོ་ཆེན་པོའི་རྒྱུད་ཕྱི་མ་འདིར་བཅོམ་ལྡན་འདས་སྤྱན་རས་གཟིགས་དབང་ཕྱུག་
གི་སྔགས་ཀྱི་སྤྱོད་པ་ལ་སོ་སོར་རྗེས་སུ་ཡི་རང་བའི་ཆེད་དང༌། བསྲུང་བ་དང༌། བསྐྱབ་པ་དང༌། སྦ་བའི་ཆེད་དང༌། ལས་ཀྱི་སྒྲིབ་པ་ཐམས་ཅད་ཟད་པའི་ཆེད་དང༌། བཅོམ་
ལྡན་འདས་མ་འཕགས་མ་སྒྲོལ་མའི་དངོས་གྲུབ་ཀྱི་ཆེད་དུ་བསོད་ནམས་ཀྱི་སྟོབས་ཀྱིས་བསྒྲུབས་པའི་གཟུངས་ཀྱི་སྔགས་ཀྱི་ཚིག་རྣམས་གསུངས་པ། ན་མོ་རཏྣ་ཏྲ་ཡཱ་ཡ། ན་མ་
ཨཀྵོ་བྷྱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ཏདྱ་ཐཱ། ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཏ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་སྭཱཧཱ།
ན་མོ་རཏྣ་ཏྲ་ཡཱ་ཡ། ན་མཥྩཎྜ་སཱུརྱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ཏདྱ་ཐཱ། ཙནྟྲེ། མ་ཏི། ཙནྟྲེ། ཀ་ར་ཎེ། མི་ལཱ་མི་ལཱ། བུདྡྷ་ཨ་དྷི་ཥྛི་ཏི། སི་ལི་སི་ལི། དྷརྨ་ཨ་དྷིཥྛི་ཏེ་
ཀི་ལི་ཀི་ལི། སཾ་གྷ་ཨ་དྷིཥྛི་ཏེ་སྭཱཧཱ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་དེ་བཞིན་གཤེགས་པ་འདིའི་མཚན་འཛིན་པར་འགྱུར་བ་དང༌། རྟག་ཏུ་རྒྱུན་མི་འཆད་པ་བསྐལ་

96-1-86a

པར་བརྗོད་དེ་ཡིད་ལ་བྱེད་པར་འགྱུར་བ་དེ་བསྐལ་པ་སྟོང་ཕྲག་བཞི་བཅུར་འཚོ་བར་བྱེད་དོ། །སྐྱེ་བ་དྲན་པར་འགྱུར་རོ། །བྱང་ཆུབ་ཀྱི་སེམས་མི་བརྗེད་པ་
ཐོབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཿཔུཥྤེ་ཀེ་ཏ་བེ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ཏདྱ་ཐཱ། པུཥྤེ་པུཥྤེ་པུཥྤེ་པུཥྤེ་པུཥྤེ་པུཥྤེ་པུཥྤེ་སྭཱཧཱ། གཟུངས་འདི་མེ་
ཏོག་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་ཆོ་ག་ཇི་ལྟ་བ་དང༌། འདུ་ཤེས་ཇི་ལྟ་བ་བཞིན་དུ་བྱས་པས་དེ་བཞིན་གཤེགས་པའི་མཆོད་རྟེན་ལ་རབ་ཏུ་གཏོར་བར་བྱའོ། །དེའི་
མངོན་པར་འདོད་པ་ཐམས་ཅད་ཡོངས་སུ་རྫོགས་པ་དང༌། ལས་ཀྱི་སྒྲིབ་པ་ཐམས་ཅད་ཟད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཿསརྦ་ནི་བ་ར་ཎ། བིཥྐཾ་བྷི་ནེ་ཏ་ཐཱ་ག་ཏཱ་ཡ།
ཨརྷ་ཏེ། སམྱཀྶཾ་བུདྡྷ་ཡ། ཏདྱ་ཐཱ། སྥུ་ཊ་སྥུ་ཊ། སྥུ་ཊནྟུ་མེ། སརྦ་པཱ་པཱ་ནི། སརྦ་བུདྡྷ་ས་ཏྱེ་ན། དྷརྨྨ་ས་ཏྱེ་ན། སཾ་གྷ་ས་ཏྱེ་ན། ཨིནྟྲ་ས་ཏྱེ་ན། བ་རུ་ཎ་ས་ཏྱེ་ན། ཡེ་ལོ་ཀ་ས་ཏྱེ་ན།
བཱི་ར་ཎ་ས་ཏྱེ་ན། ས་ཏྱ་ས་ཙ་ནེ་ན་སྥུ་ཊནྟུ། སརྦ་པཱ་པཱ་ནི་སརྦ་བུདྡྷ་ཨ་དྷིཥྛི་ནེ་ན་སྭཱཧཱ། མཚན་མོ་ཉི་ཤུ་རྩ་གཅིག་གིས་ལས་ཐམས་ཅད་ཟད་པར་བྱེད་དོ། །ཉིན་མོ་དང༌། མཚན་མོ་
གསུམ་བྱས་ནས་དྲུག་ཏུ་རབ་ཏུ་སྦྱོར་བས་མཚམས་མེད་པ་ངེས་པར་ཟད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་བཻ་རོ་ཙ་ནཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།

96-1-86b

ན་མ་ཨཱ་ཀཱ་ཤ་གརྦྷཱ་ཡ། བོ་དྷི་སཏྭཱ་ཡ། མཧཱ་སཏྭ་ཡ། མཧཱ་ཀ་རུ་ཎི་ཀཱ་ཡ། ཀ་ལ་ཀ་ལ། ཀི་ལི་ཀི་ལི། ཧུ་རུ་ཧུ་རུ། བཻ་རོ་ཙ་ན། རསྨི་སཉྩོ་དི་དེ། ཨཱ་གཙྪ་ཨཱརྱ་ཨཱ་ཀཱ་ཤ་གརྦྷ་མཧཱ་ཀཱ་རུ་
ཎི་ཀ །པཱུ་ར་ཡ། ཤུ་བཾ། དཪྴ་ཡ། བུདྡྷ་བི་ཥ་ཡཾ་ར་ཙ་ར་ཙ་ར། ཙི་རི་ཙི་རི་སྭཱཧཱ། འདི་ནི་རྣམ་པར་སྣང་མཛད་ཀྱི་སྙིང་པོ་ཞེས་བྱ་བའི་གཟུངས་བཀླགས་པ་འགྲུབ་པ་སྟེ། སྐྲག་པ་
དང༌། རྒྱན་པོ་དང༌། དུག་དང༌། དུག་བརྟན་པོ་དང༌། བྱད་སྟེམས་དང༌། རྒྱལ་པོ་དང༌། ཆོམ་རྐུན་ལ་སོགས་པ་རྣམས་གནོན་པར་བྱེད་དོ། །གང་དུ་བྲིས་པ་གནས་པའམ་
མགོ་དང༌། ལག་པས་བཅང་བར་བྱེད་པ་དེ་ལ་ཉེ་བར་འཚེ་བ་དང༌། ནད་འགོ་བ་ཐམས་ཅད་མི་འབྱུང་ངོ༌། །འདི་རྟག་ཏུ་བཟླས་པས་དྲི་མ་མེད་པའི་ཏིང་ངེ་འཛིན་སོ་སོར་
རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་བེ་རོ་ཙ་ནཱ་ཡ། ཏ་ཐཱ་ག་ཏཱ་ཡ། ན་མ་ཨཱ་ཀཱ་ཤ་གརྦྷ་ཡ། བོ་དྷི་སཏྭ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། བཛྲམྦུ་བཛྲམྦུ། བཛྲ་དྷྭ་ཛེ། ཤཱུ་
ནྱ་ཏཱ་པྲ་དེ་ཤེ་།བཻ་རོ་ཙ་ན་གརྦྷེ་སཉྩ་ཨིནྡྲ་ཡ་ཤོ་དྷ་ནེ་སྭཱཧཱ། ཆོ་ག་ནི་རྟག་ཏུ་བཟླས་པས་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་གནས་སོ་སོར་རྙེད་དོ། །བདུད་ཐམས་ཅད་
དང༌། ཕྱིར་རྒོལ་བ་ཐམས་ཅད་དང༌། དགྲ་ཐམས་ཅད་དང༌། བགེགས་དང༌། ལོག་པར་འདྲེན་པ་ཐམས་ཅད་ཀྱིས་ཐུབ་པར་དཀའ་བར་འགྱུར་རོ། །དེ་བཞིན་དུ་གང་བྲིས་

96-1-87a

ནས་ལག་ཏུ་བཅང་བར་བྱེད་པ་དེའང་ཡོན་ཏན་འདི་རྣམས་སོ། །ན་མོ་རཏྣ་ཏྲ་ཡཱ་ཡ། ན་མཿསརྦ་དུརྒ་ཏི་པ་རི་ཤོ་དྷ་ཡ། ཏ་ཐཱ་ག་ཏཱ་ཡ། ཨརྷ་ཏེ་
སམྱཀྶཾ་བུདྡྷ་ཡ། ཏདྱ་ཐཱ། ཤོ་དྷ་ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ན་ཤུདྡྷེ་བི་ཤུདྡྷེ་སརྦ་ཀརྨ་ཨ་བ་ར་ཎི་བི་ཤུདྡྷེ་སྭཱཧཱ། གཟུངས་འདིའི་ཆོ་ག་ནི་འདི་ཡིན་ཏེ་རྟག་ཏུ་བཟླས་
པས་སྡིག་པ་ཐམས་ཅད་གྲོལ་བར་འགྱུར་རོ། །སངས་རྒྱས་ཀྱི་བྱིན་གྱིས་བརླབས་པས་སྐྱེ་བ་བཞིར་སྐྱེ་བ་དྲན་པར་འགྱུར་རོ། །ཇི་སྲིད་བྱང་ཆུབ་ཀྱི་སྙིང་པོ་ལ་མཐར་
ཐུག་གི་བར་དུ་དགེ་བའི་རྩ་བ་ཡོངས་སུ་ཟད་པར་འགྲོ་བར་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏི་ཨཱརྱ་པྲཛྙཱ་པ་ར་མི་ཏཱ་ཡེ། ཨོཾ་ཤྲུ་ཏི། སྨྲྀ་ཏི། བི་ཛ་ཡེ་
སྭཱཧཱ། འདི་བཟུང་བས་ཤེས་རབ་ཀྱི་ཕ་རོལ་ཏུ་ཕྱིན་པ་གཟུང་བར་འགྱུར་རོ། །འདིའི་ཆོ་ག་ནི་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བཞུགས་ནས་
དེའི་མདུན་དུ་ས་ལ་མ་ལྷུང་བའི་བ་སེར་སྐྱའི་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་ཉིན་མཚན་དུ་སྨྱུང་བར་གནས་པས་གནས་དེར་མཆོད་པ་རྒྱ་ཆེན་པོ་བྱས་
ནས་བའི་མར་གྱིས་མར་མེ་ཕུལ་ཏེ་བྱ་བ་ཡིད་ལ་དྲན་པར་གྱུར་པས་གདོན་པར་བྱའོ། །དེ་ཉིད་དུ་ཀུ་ཤ་བཏིང་ནས་གསེར་གྱི་ཁ་དོག་གི་དེ་བཞིན་གཤེགས་པའི་

96-1-87b

སྐུ་མཐོང་ངོ༌། །དེ་འདི་ལ་ཡང་དག་པར་ལྟ་བ་བཞིན་སྟོན་པར་བྱེད་དོ། །ཐོ་རངས་སམ། མཚན་མོ་ཉིད་དུའང་རུང་སྟེ་ཚིག་ཏུ་གདོན་པར་བྱའོ། །སངས་རྒྱས་རྗེས་སུ་དྲན་པར་
བསྒོམ་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀ་ཡ། ཏདྱ་ཐཱ། ཛ་ཡེ་ཛ་ཡེ་མཧཱ་ཛ་ཡེ། ཛ་ཡ་བཱ་
ཧཱི་ནི། ཛ་ལ་ཨུཏྟ་རེ། ཀ་ལ་ཀ་ལ། མ་ལ་མ་ལ། ཙ་ལ་ཙ་ལ། ཧུ་ལུ་ཧུ་ལུ། ཀྵི་ཎི་ཀྵི་ཎི། སརྦ་ཀརྨྨ་ཨཱ་བ་ར་ཎཱ་ནི། མེ་བི་ཤོ་དྷ་ཡ། བྷ་ག་བ་ཏེ། ས་ཧ་སྲ། ཨཱ་བརྟ། སརྦ་
བུད་དྷ་ཨ་བ་ལོ་ཀི་ཏེ། ཙཀྵུ། ཤྲོ་ཏྲ། གྷྲཱ་ཎ། ཛི་ཧྭཱ། ཀཱ་ཡ། མ་ནོ་བི་ཛྙཱ་ན། ཤོ་དྷ་ནི། སུ་རུ་སུ་རུ། པྲ་སུ་ར་པྲ་སུ་ར། སརྦ་བུད་དྷ། ཨ་དྷིཥྛི་ཏེ་སྭཱཧཱ། དྷརྨ་དྷ་ཏུ་གརྦྷེ་སྭཱཧཱ། ཨ་བྷཱ་
བ། སརྦ་དྷརྨ་ཨ་བི་བྷེ་ད་ནི་སྭཱཧཱ། གཟུངས་འདིའི་ཆོ་ག་ནི་འདི་ཡིན་ཏེ་མཚན་མོ་གཅིག་ཏུ་དྲན་པར་བྱས་ནས་རྟག་ཏུ་བཟླས་པས་བསྐལ་པ་སྟོང་དུ་བསགས་པའི་སྒྲིབ་
པའང་ཟད་པར་འགྱུར་རོ། །སངས་རྒྱས་སྟོང་གིས་ཉེ་བར་བསགས་པའི་དགེ་བའི་རྩ་བར་འགྱུར་རོ། །བསྐལ་པ་སྟོང་གི་འཁོར་བ་ལས་ཕྱིར་ཕྱོགས་པར་བྱེད་དོ། །སྐྱེ་བ་བརྫེས་ཏེ་
ལྷ་རྣམས་སུ་སྐྱེ་བར་འགྱུར་རོ། །མིའི་རྒྱལ་སྲིད་དམ། ཡོངས་སུ་དག་པའི་སངས་རྒྱས་ཀྱི་ཞིང་རྣམས་སུ་སྐྱེ་བར་འགྱུར་རོ། །ཉི་མ་ཉི་ཤུ་རྩ་གཅིག་བཟླས་པས་ཇི་ལྟར་འདོད་

96-1-88a

པའི་རྨི་ལམ་མཐོང་བར་བྱེད་དོ། །འདི་ནི་སྟོང་འཁྱིལ་བ་ཞེས་བྱ་བའི་གཟུངས་ཡིན་ཏེ་ཕན་ཡོན་ཆེན་པོ་བྱང་ཆུབ་སེམས་དཔའ་ཡང་དག་པར་
བརྗོད་པའི་མདོ་བཀླག་པར་བྱ། རྟག་ཏུ་ཡིད་ལ་བྱའོ། །ན་མོ་རཏྣ་ཏྲ་ཡཱ་ཡ། ན་མོ་བུདྡྷ་ཡ། ན་མོ་དྷརྨ་ཡ། ན་མཿསཾ་གྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མ་ཧཱ་སཏྭཱ་ཡ། སྭེ་ཏྭཱ་ཡ། སྭེ་ཏཱ་བྷཱུ་ཛཱ་ཡ། དྷ་ད་ཤ་བྷུ་ཛཱ་ཡ། ཨེ་ཧི་ཨེ་ཧི། བྷ་ག་ཝན། ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བུདྡྷ་བུདྡྷ་བུདྡྷ། ཨཱརྱ་མ་ནུ་སྨ་ར། བུདྡྷ་མ་
ནུ་སྨ་ར། དྷརྨ་སཏྭ་མ་ནུ་སྨ་ར། སཾ་སཏྱ་མ་ནུ་སྨ་ར། ཏདྱ་ཐཱ། ན་ཏུ་ན་ཏུ། ཀི་ཎི་ཀི་ཎི། ཏུ་རུ་ཏུ་རུ། བྷྱོ་བྷྱོ། ཀུ་རུ་ཀུ་རུ། སརྦ་སརྦཾ། མེ་སཱ་དྷ་ཡཾ། ཧི་རི་མི་རི་ཊི་ཊི། ནི་
ནི། མ་མ་ས་པ་རི་བཱ་ར་སྱ། སི་དྷྱནྟུ། མནྟྲ་པ་དཱ་སྭཱཧཱ། དེ་ནས་དེ་བཞིན་གཤེགས་པ་འོད་དཔག་མེད་ཀྱིས་གཟུངས་འདི་གསུངས་ནས་བྱང་ཆུབ་སེམས་དཔའ་
སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་རྣམས་ཀྱི་རྩ་བའི་རིག་པའི་གཟུངས་འདི་ནི་བཀླགས་པས་འགྲུབ་
པ། མ་བསྒྲུབས་པར་ཡང་ལས་རྣམས་འབྱུང་བ་སྟེ་ཟླ་བ་ཉ་ལ་གསོ་སྦྱོང་ཅན་གྱིས་ཉིན་མཚན་དུ་སྨྱུང་བར་གནས་ཀྱང་རུང་ངོ༌། །སྤྱན་རས་གཟིགས་དབང་

96-1-88b

ཕྱུག་གི་སྤྱན་སྔར་བྱང་ཆུབ་ཀྱི་ཤིང་གི་མེ་རབ་ཏུ་སྦར་ནས་ཏིལ་ནག་པོ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དེ་བཞིན་དུ་ཉི་མ་བདུན་དུ་ལན་རེའམ། ཐུན་གསུམ་
དུ་བྱས་ན་རྒྱལ་པོའམ། རྒྱལ་པོའི་བློན་པོ་དབང་དུ་འགྱུར་རོ། །མཚན་མོ་གསུམ་དུ་སྨྱུང་བར་གནས་པས་ཡུངས་ཀར་དཀར་པོ་སྟོང་ཕྲག་བརྒྱད་སྦྱིན་སྲེག་གྱིས་
ཤིག །ཕྱོགས་སམ། ཟླ་བར་ཡུལ་གྱི་དོན་དུ་གྲོག་མཁར་བདུན་གྱི་རྩེ་མོ་སོང་ནས་རེ་རེ་འཛེགས་ཏེ་ཉི་མ་སྔ་དྲོ་ནས་ཇི་སྲིད་ཕྱི་དྲོའི་བར་བཟླས་པར་བྱའོ། །མཚམས་
མེད་པ་གྲོལ་བར་བྱེད་དོ། །བུ་འདོད་ན་འོ་མའི་སྦྱིན་སྲེག་གྱིས་ཤིག །མཚན་ཐམས་ཅད་ཡང་དག་པར་རྫོགས་པའི་ཁྱེའུ་འབྱུང་ངོ༌། །གཟུངས་འདི་ཉིད་ཀྱིས་བདག་ཉིད་
སྲུང་བ་དང༌། གནོད་པས་གདོན་འབྲོས་པར་བྱེད་པ་ལ་བྱབས་པས་སམ། རྫས་སུ་བཅིངས་པས་ཀྱང་རུང་ངོ༌། །ཡང་ན་ཆོམ་རྐུན་ཐམས་ཅད་དབང་དུ་འགྱུར་རོ། །རྟག་
པར་རྒྱུན་དུ་ཟློས་བཞིན་པ་ནི་ནོར་ཉེ་བར་བསགས་པར་འགྱུར་ཞིང་དགྲ་རྣམས་ལས་ཀྱང་རྒྱལ་བར་འགྱུར་རོ། །དེ་ནས་དེ་བཞིན་གཤེགས་པ་འོད་དཔག་མེད་ཀྱིས་སླར་
ཡང་ལ་པ་གྱེན་བརྫེས་ཀྱི་རྒྱུད་ཕྱི་མར་གཟུངས་ཀྱི་གསང་སྔགས་ཀྱི་ཚིག་རྣམས་གསུངས་པ། ན་མོ་བུདྡྷ་ཡ། ན་མོ་དྷརྨཱ་ཡ། ན་མཿསཾ་གྷ་ཡ། ཏདྱ་ཐཱ། ཧུ་ལུ་ཧུ་ལུ། བི་མ་ལེ།

96-1-89a

ནིར་མ་ལེ། ཤོ་དྷ་ནི། ཀཱ་ཙ་ཏི། མི་ར་བ་ཊ་ལ། སརྦ་ནི་རོ་གཿབི་ན་ཤ་ནི་ཙྪ་ད་ནི། ཙྪ་ད་ནི། བཱ་ཏ་ས་མུཏྛི་ཏཾ་བ་ཏ་ས་མུ་ཏིཥྛ་ཏཾ། ཤླེཥྨ། སནྣི་པཱ་ཏ་ས་
མུཏྛི་ཏཾ་སརྦ་ནཱ་ཤ་ནི། ཨཱརྱ་ཨ་བ་ལོ་ཀི་ཏེ་ཤྭ་ར་སྱ། ཏེ་ཛ་ན་ན་སྱནྟུ། ཨཀྵི་རོ་གཿསྭཱཧཱ། གཟུངས་འདིའི་ཆོ་ག་ནི་འདི་ཡིན་ཏེ་བཅོམ་ལྡན་འདས་ཀྱི་སྤྱན་སྔར་དཀྱིལ་
འཁོར་བྱས་ནས་མི་སྣང་བར་གྱུར་ནས་ལག་པའམ། ཀུ་ཤ་ལ་བརྒྱད་བརྒྱར་ཡོངས་སུ་སྔགས་ནས་མིག་ལ་བྱབ་པར་བྱའོ། །ལོང་བས་ཀྱང་མིག་སོ་སོར་རྙེད་དོ། །
ཟླ་བ་དྲུག་གིས་རྟག་ཏུ་དྲན་པར་བྱེད་ན་མིག་ནད་འབྱུང་བར་མི་འགྱུར་རོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སྤྱན་རས་གཟིགས་དབང་
ཕྱུག་དང༌། གྲུ་འཛིན་ན་གནས་པའི་འཁོར་ཆེན་པོ་ལ་ལེགས་པར་གཟིགས་ནས་བྱང་ཆུབ་སེམས་དཔའ་མཐུ་ཆེན་ཐོབ་ལ་བཀའ་སྩལ་པ། རིགས་ཀྱི་བུ། གྲུབ་པའི་
གཟུངས་ཀྱི་སྔགས་ཀྱི་ཚིག་འདི་ནི་རྟོག་པའི་རྒྱལ་པོས་རྒྱུད་ཕྱི་མ་འདིར་བརྗོད་པ་སྔོན་གྱི་སངས་རྒྱས་ཀྱིས་གསུངས་པ་སྟེ་བཅོམ་ལྡན་འདས་མ་འཕགས་མ་སྒྲོལ་
མའི་སྒྲུབ་པ་པོས་རྟག་ཏུ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་ཆོས་གོས་ཀྱི་རྣ་བའམ། གོས་ཀྱི་མཐའ་ལ་མདུད་པ་བྱའོ། །གང་ལ་

96-1-89b

ལ་ཞིག་བཅོམ་ལྡན་འདས་མ་སྒྲོལ་མ་སྒྲུབ་པར་བྱེད་པ་དེས་ལན་གཅིག་བརྗོད་ནས་གསུམ་གྱི་གོས་ལ་བགོས་པས་དགྲ་དབང་དུ་ཉེ་བར་འགྲོ་བར་འདོད་པ་དང༌། གདུག་
པ་ཐམས་ཅད་རེངས་པར་འདོད་པ་དང༌། དངོས་གྲུབ་ཐམས་ཅད་རྟོགས་པར་འདོད་པ་དང༌། དོན་ཐམས་ཅད་ཡོངས་སུ་རྫོགས་པར་བྱེད་པར་འདོད་པ་དང༌། རྒྱལ་པོའི་
ཕོ་བྲང་དུ་འཇུག་པར་འདོད་པ་དང༌། མི་མཛའ་བ་རྣམ་པར་འཇོམས་པར་འདོད་པ་དེ་ཅིའི་རྒྱུ་དང༌། དེ་བཞིན་དུ་བྱང་ཆུབ་སེམས་དཔའི་རིགས་ཅན་དོན་ཐམས་ཅད་བྱ་
བ་ལ་རབ་ཏུ་འཇུག་པ་འཛིན་པར་བྱེད་དོ། །དེ་ལ་ཡིད་ལ་གྲུབ་པའི་གཟུངས་ཀྱི་སྔགས་ཀྱི་ཚིག་རྣམས་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཪྻ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། ན་མ་ཨཱརྱ་མཧཱ་སྠཱ་མ་པྲཔྟཱ་ཡ། བོ་དྷི་སཏྭ། བ་མཱ་ནེ་ཏྲནྣ་མ་སྱཱ་མིཏཱནྣ་མཿ །སྱཱ་མི་བཱ་མ་ནེ། པི་ཤཱ་ཙི་
པརྞ་ཤ་ཝ་རི། པརྞ་ཤ་ཝ་རི། པི་ཤཱ་ཙ། བྷ་ག་བ་ཏི། པཱ་ཤ་ཧ་སྟ། པཪྴུ་དྷ་ར་ཎི། ཡཱ་ནེ། ཀཱ་ནི། ཚྪ་ཏ། བྷ་ཡ་ནི། ཨུཏྤ་ཏྱནྟེ། ཡཀྵ་ཤྩ། རི་ཏཱ་ཡོ། ཡཱ་ཀ་ཤྩི་ཏ། མཧཱ་བཱ་དྱོ། ཡཱེ་ཀེ་ཙི་
ཏ། ཨུ་པ་དྲ་བི་ཀི། ཡེ་ཀེ་ཙི་ཏ། ཨཱརྱ་བཀྵ། ཡེ་ཀ་ཙ་ཏ། ཨུ་པ་སརྒ། ཨ་ཨུ་པ་སརྒ། སམྦྷ་དྷ་བ། ཨཏྦ་ཏྱནྟེ། སརྦྦ་ཎི་ཏཱ་ནེ། སརྦཱཾ་སྟཾ། སརྦེ་ཏེ། བཱ་ལ་ཏ་དྷ་ན། ཨུཏྤ་ཏྱནྟེ་ན། པཎྜི་

96-1-90a

ཏ། ཨ་ནེ་ན། ས་ཏྱེ་ན། སཏྱ་བཱ་ཀེ་ན། ཨི་བྷིཿཔཎྜི་ཏ། ཨ་དྷིཥྛ་ཏཻརྨ་ནྟྲ་པ་རཻརྨ་མ་རཀྵི་ཀུ་རུ་པ་རི་ཏྲ་ཎཾ་ཀུ་རུ་པ་རི་གྲ་ཧཾ་ཀུ་རུ་པ་རི་གྲ་ཧཾ་ཀུ་རུ་པ་
རི་པཱ་ལན་ཀུ་རུ་སྭསྟི་ཡ་ནཾ་ཀུ་རུ་དཎྜི་པ་རི་ཧ་རཾ། ཀུ་རུ་བི་ཥ་པ་རི་ཧ་རཾ་ཀུ་རུ། བི་ཥདྦུ་ཥ་ཎཾ་ཀུ་རུ། བི་ཥ་ན་ཤ་ཎཾ་ཀུ་རུ། ཏདྱ་ཐཱ། ཨ་མྲྀ་ཏེ་ཨ་སྭ་ཏརྒེ་མ། མ་ར་མ་ར་ས་མ། པྲ་ས་མ། ཨུ་པ་
ས་མ། ཏུ་ན་བི་ཏུ་ནུ། ཏུ་ལེ་ཏུ་མུ་ལེ། མམ་སརྦ་སཏྭཱ་ནཱཉྩ་རཀྵཾ་ཀུ་རུ་སྭཱཧཱ། འདི་ནི་རི་ཁྲོད་ལོ་མ་ཅན་ཞེས་བྱ་བའི་གཟུངས་ཏེ་བཟླས་པ་དང༌། སྦྱིན་སྲེག་གིས་ནད་ཐམས་ཅད་དང༌།
གདོན་ཐམས་ཅད་དང༌། ཉེ་བར་འཚེ་བ་ཐམས་ཅད་འཇོམས་པར་བྱེད་དོ། །འདི་ལྟ་སྟེ། མི་རྣམས་ལ་ཡམས་ཀྱིས་ཉེ་བར་འཚེ་བ་ལ་ཤིང་ཤ་མའི་ཡམ་ཤིང་གིས་མེ་རབ་ཏུ་
སྦར་ནས་གང་བའི་སྲེག་བླུགས་སྟོང་ཕྲག་བརྒྱད་ཐུན་གསུམ་དུ་ཇི་ལྟར་ནུས་པས་སྦྱིན་སྲེག་ཕྱིས་ཤིག །བཅོམ་ལྡན་འདས་འཕགས་པ་སྤྱན་རས་གཟིགས་དབང་
ཕྱུག་ལ་མཆོད་པ་བྱས་ནས་རི་ཁྲོད་ལོ་མ་ཅན་ལའང་བྱའོ། །དེ་བཞིན་ལས་བྱས་པས་ཉེ་བར་འཚེ་བ་ཐམས་ཅད་འཇོམས་པར་བྱེད་དོ། །བ་ལང་གི་ཉེ་བར་འཚེ་བ་ལ་བ་
ལང་གི་སྤུ་དང༌། རུས་པས་སྦྱིན་སྲེག་བྱ་སྟེ་ཞི་བར་འགྱུར་རོ། །མ་ཧེའི་ནད་ཐམས་ཅད་ལ་སྐྲ་དང༌། རུས་པས་ཉི་མ་བདུན་དུ་སྦྱིན་སྲེག་བྱ་སྟེ་ཞི་བར་འགྱུར་རོ། །རྒྱུ་སྐར་གྱི་

96-1-90b

གནོད་པ་ལ་ཉི་མ་བདུན་དུ་འོ་མའི་སྦྱིན་སྲེག་བྱའོ། །དངོས་གྲུབ་ཐམས་ཅད་རྟོག་པར་འདོད་པས་ཉི་མ་བདུན་དུ་ཉེ་བར་འཚེ་བ་ལ་སེང་ལྡེང་གི་ཕྱེ་མའི་སྦྱིན་སྲེག་གོ། མགོ་བོ་ན་བ་
ལ་དྲི་བཟང་པོའི་མེ་ཏོག་ལ་ཡོངས་སུ་བཟླས་ནས་བསྣམས་ནས་མེར་གཞུག་པར་བྱའོ། །རང་གི་གནས་སུ་འགྱུར་རོ། །རིམས་ལ་སྲད་བུ་བཅིང་བར་བྱ་སྟེ་རང་གི་གནས་སུ་
འགྱུར་རོ། །ཟ་བ་དང༌། སྦྱིན་སྲེག་ཀྱང་བྱའོ། །གདོན་ལ་བག་ཟན་ལས་བྱུང་བའི་གཟུགས་བརྙན་བྱས་ལ་ལན་བདུན་བཟླས་ཏེ་ཉི་མ་བདུན་ནས་གྲོལ་བར་འགྱུར་རོ། །མིག་ན་བ་
ལ་མིག་སྨན་གྱི་སྦྱིན་སྲེག་གྱིས་ཤིག །ཉི་མ་བདུན་གྱིས་གྲོལ་ལོ། །ཞི་བར་འདོད་པས་དཱུར་བའི་སྦྱིན་སྲེག་གྱིས་ཤིག །ཞི་བར་འགྱུར་རོ། །རྒྱས་པར་འདོད་པས་ཡུངས་ཀར་གྱི་
སྦྱིན་སྲེག་གྱིས་ཤིག །རྒྱས་པར་འགྱུར་རོ། །རྒྱལ་བ་ལ་ཤུ་དག་གི་སྦྱིན་སྲེག་གྱིས་ཤིག །རྒྱལ་བར་འགྱུར་རོ། །ལན་ཚྭ་ལས་བྱུང་བའི་གཟུགས་བརྙན་བྱས་ནས་སྦྱིན་སྲེག་གྱིས་
ཤིག་།དབང་དུ་འགྱུར་རོ། །སྦྲུལ་གྱི་མཆེ་བས་ཟིན་པ་ལ་ཡལ་འདབ་ཀྱི་ལས་སོ། །སྦྲུལ་ལས་བྱུང་བའི་ཉི་མ་བདུན་ལ་དབང་དུ་བྱེད་དོ། །འབྱུང་པོ་དང༌། ཤ་ཟའི་རྒྱས་བཏབ་པ་
ལ་ལན་ཉི་ཤུར་བཟླས་པའི་ཡུངས་ཀར་གྱིས་བསྣུན་པར་བྱས་ཏེ་རང་གི་གནས་སུ་འགྲོའོ། །རྟག་ཏུ་བཟླས་པས་སྐྱེ་བོ་ཐམས་ཅད་དགའ་བར་འགྱུར་རོ། །རྒྱལ་པོའི་ཕོ་བྲང་དུ་

96-1-91a

འཇུག་པས་ལན་ཉི་ཤུ་རྩ་གཅིག་གདོང་ལ་ཡོངས་སུ་བཟླས་ན་གང་མཐོང་བ་དེ་དབང་དུ་འགྱུར་རོ། །སྦྱིན་སྲེག་གི་ལས་ཐམས་ཅད་ལ་ཉི་མ་
བདུན་དུ་སྦྱིན་སྲེག་བྱའོ། །མདོར་ན་ཉེ་བར་འཚེ་བ་ཐམས་ཅད་འཇོམས་པར་འགྱུར་རོ། །སྣ་མའི་མེ་ཏོག་གི་སྦྱིན་སྲེག་གི་ས་ལས་ཐམས་ཅད་བྱེད་དོ། །ལས་ཐམས་ཅད་
ལ་དང་པོར་གང་བའི་སྲེག་བླུགས་སྦྱིན་སྲེག་གྱིས་ཤིག །ལས་ཐམས་ཅད་ལའང་ལས་འདི་ཉིད་ཀྱིས་ཤིག་ཅེས་བྱའོ། །གསོ་སྦྱོང་ཅན་གྱིས་བྱ་བའོ། །སེམས་དཔའ་
ཐམས་ཅད་ལ་སེམས་ཀྱིས་དམིགས་པས་ས་ལས་བྱུང་བའི་ཀ་པཱ་ལ་དང༌། སེལླ་ཀ་ལ་བརྒྱད་བརྒྱར་མངོན་པར་སྔགས་པར་བྱས་ནས་གཞོན་ནུ་མས་མདུད་པ་བརྒྱད་
བརྒྱ་བྱའོ། །དེ་ནས་དེ་དྲིའི་ཆུས་བཀྲུས་ནས་ཤིང་ལ་བཞག་སྟེ་དེ་ཡི་མགོ་ལ་བཅིང་བར་བྱའོ། །དེ་བཞིན་དུ་མ་ཧེ་རྣམས་དང༌། ར་རྣམས་དང༌། ཕྱུགས་རྣམས་ལ་ཆོམ་རྐུན་
གྱིས་ཉེ་བར་འཚེ་བ་ལ་རྭ་ལ་བཅིང་བར་བྱའོ། །བུམ་པ་ཆུས་གང་བ་བྱས་ནས་གཙང་མས་བརྒྱད་བརྒྱར་མངོན་པར་སྔགས་པ་བྱས་ཏེ་ནད་པའི་སྐེད་པ་ལ་བཅིང་བར་བྱའོ།།
རང་གི་གནས་སུ་འགྱུར་རོ། །ཁྱིམ་དུ་ཚངས་པའི་སྲིན་པོ་དང༌། ཤ་ཟས་ཉེ་བར་འཚེ་བ་རྣམས་ལ་སྦྱིན་སྲེག་གྱིས་ཤིག །ཇི་ལྟར་ནུས་པའི་གཏོར་མ་བྱའོ་ཞེས་ཏེ་འདི་ནི་རི་ཁྲོད་

96-1-91b

ལོ་མ་ཅན་ཞེས་བྱ་བའི་གཟུངས་རལ་པ་གྱེན་བརྫེས་ཀྱི་རྒྱུད་ཕྱི་མ་གསུངས་པ་བྱང་ཆུབ་སེམས་དཔའ་ཡང་དག་པར་བརྗོད་པའི་མདོ་སྡེའང་ངོ༌། །སླར་ཡང་དུས་དེའི་ཚེ་སངས་
རྒྱས་བཅོམ་ལྡན་འདས་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་སྤྱི་བོར་ཕྱག་གཡས་པ་རབ་ཏུ་བརྐྱང་
ནས་ཉུག་པར་མཛད་དེ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། རིན་ཆེན་ཕྲེང་བ་ཞེས་བྱ་བའི་གཟུངས་ཡོད་དེ་འདི་ཀློག་པར་བྱེད་པས་འགྲུབ་པར་སངས་རྒྱས་ཐམས་
ཅད་ཀྱིས་རྗེས་སུ་ཡི་རང་བས་གསུངས་སོ། །རྟོག་པའི་རྒྱལ་པོ་ཆེན་པོ་ཕྱི་མ་དེ་ལ་བསྲུང་བ་དང༌། བསྐྱབ་པ་དང༌། སྦ་བའི་ཆེད་དང༌། རལ་པ་གྱེན་བརྫེས་ཀྱི་རྒྱུད་ཕྱི་མར་བཅོམ་
ལྡན་འདས་མ་འཕགས་མ་སྒྲོལ་མའི་སྒྲུབ་པ་པོའི་དངོས་གྲུབ་བྱེད་པ་རྟག་ཏུ་བྱེད་དུ་གཞུག་གོ །བློ་གྲོས་དང་ལྡན་པས་གང་དགེ་བའི་ཚེས་གྲངས་ལ་བྲིས་ནས་སོ། །
དེ་ནས་དེ་བཞིན་གཤེགས་པ་ཤཱཀྱ་ཐུབ་པས་སྔགས་ཀྱི་ཚིག་རྣམས་བཀའ་སྩལ་ཏོ། །ན་མོ་བུདྡྷ་ཡ། ན་མོ་དྷརྨ་ཡ། ན་མོ་སཾ་གྷཱ་ཡ། ན་མཿསཔྟ་ནཱཾ། སམྱཀྶཾ་བུདྡྷ་ཀོ་ཊཱི་ནཱཾ་
ནཱ་མོ་མཻ་ཏྲཻ་ཡ། པྲ་མུ་ཁཱ་ནཱཾ། སརྦ་བུདྡྷ་བོ་དྷི་སཏྭཱ་ནཱཾ། ན་མཿསམྱགྒ་ཏཱ་ནཱཾ། ན་མཿསམྱཀྤྲ་ཏི་པནྣ་ནཱཾ། ན་མོ་ཨརྷ་ཏཱཾ། ན་མོ་ནཱ་གཱ་མཱི་ནཱཾ། ན་མོཿས་ཀྲི་དཱ་གི་མཱི་ནཱཾ། ན་མཿཤོ་

96-1-92a

ཏཱ་པནྣཱ་ནཱཾ། ན་མོ་ཨརྷ་ཏ། མརྡྷྭ་ཏུ། ཨ་པ་ར་ཛི་ཏ་ཧྲྀ་ད་ཡཾ། མཱ་བརྟ་ཡིཥྱ་མི་སམྱཀྶཾ་བུདྡྷ། བྷ་ཥི་ཏེ། མ་ནུ་མོ་ད་ཏཾ། དེ་བ་ག་ཌཻ་སརྦྦ་ཀརྨ་ཀ་རཾ།
ཤུ་བྷམ། པ་བི་ཏྲཉྩ་བཱ། མཾ་ག་ལྱཾ། དྷ་ནྱཾ། ཤུ་བྷྱ་ཀ་རཾ། ཤུ་བྷཾ་རཀྵོ། གྷྣ་སརྦ་སཏྭཱ་ནཱཾ། དེ་བཉྩ་ཨ་པ་ར་ཛི་ཏཱ་ཧྲྀ་ད་ཡཾ། མཱ་བ་རྟ་མི་སརྦ་པཱ་པ། པྲ་ཤ་མཱ་ནཱཾ། སརྦ་ཨརྠ་སཱ་
དྷ་ནཱཾ། དྷ་ནྱཾ། སརྦ་གྲ་ཧ་བི་ནཱ་ཤ་ནཱ། ནི་ཏྱཾ་ཛ་ཡ། ཀ་རི་ཧྱེ་ཥ་ཤཀྲ་སྱཻ་བ་ཨ་བ་ར་ཛི་ཏཱ་པ་ཥ་ཀྲྀ་ཏྱ། ན་ཤ་ནཱི་ཙེ་བ། རཱ་ཛ། ཨགྣི་རི་པུ་ནཱ་ཤ་ནཱི་ཀྲྀ་ཏྱ་ཀརྨ་ཎི། བེཏཱ་ཌོ་དུཿ། སྭཔྣ་པི་ཨ་
ཐ་སྤུཏ་ན་དེ་བ་དཱ་ན་བ། གནྡྷརྦ། ཡཀྵ་རཀྵ་མ། པནྣ་ག །རཀྵཾ། ཀུརྦནྟུ་མེ་ནི་ཏྱཾ་ས་མཱནྟ་ཙ། ཏེ་ཛ་ནཾ་ཨེ་ཧི་ཀཱ། དྲི་ཏཱི་ཡ་ག་ཛྭ་རཱ་ཏྲི་ཏཱི་ཡཀྵ། ཙ་ཏུརྠ་ཀེ་བྷྱོ་རཀྵ་ཡཾ་བ་ཥིཾ་མ་ཛྭ་ར་ཀརྨ་
ཎི་བི་ཥ་བྷུཀྟཾ་ག་རཾ་ཙཻ་བ་བྷྱོ་ཛྱ་བརྫ་ཡི་ཥྱ་ཏི། ཡ་སྱ་བཱ་ན་བྷ་བ་ཏ་གརྦྷོ་ཧ་ཡནྟེ་ཡ་སྱ་དཱ་ཀ་ར་ཀ །རཏྣ་མཱ་ལ་ཨི་ཡཾ་ཏེ་ཥཱཾ་ཀྵི་པྲ་མ་མ་བ་ཧ་ཏེ། ཛ་ཡ་མ་རྠ། ཀ་མོ་ལ་པ་ཏརྠེ། ཤྲཱི་ཀཱ་
མོ་ལ་བྷ་ཏེ། ཤྲི་ཡཾ། བི་ཐ་ཏེ་ར་ཎ། སཾ་གྲ་ཧེ། ཀྵི་པྲ་མཱ་བཱ་ཏེ། ཛ་བཾ། ཨ་ཏྲ་བི་ཏྱཾ། པྲ་བཀྵཱ་མི། རཏྣ་མཱ་ལ་ཏི། བི་བྲུ་ཏཾ། ཏཱ་བ་ཏཱ་ལོ་ཀ་ནཱ་ཐ་ཧྲི་དྲིཥྚ་སཏྭ་ནུ་པ་དྲུ་ཏཾ། ཏདྱ་ཐཱ།
ཨོཾ་དྷ་ན་ཀ་རི་བི་པུ་ལ་ཀ་རི་ཡ་ཤ་ཀ་རི། བིདྡྷ་ཀ་རི་ཨ་ཡུནྟ་ཏི་ཨ་ལ་ཀྵི་པྲ་ས་མ་ནི་དྷཾ་ནརྦཱནྱ་བིནྱ་བརྡྷ་ནི་བ་ཤྲི་ཀ་རི། སརྦ་གྲ་ཧ་ནཀྵ་ཏྲ་པ་ཤ། བརྟི་ནི་མེ། དྷཱ་ཛ་ན་ནི། སུ་

96-1-92b

ཏྲ་ཛ་ན་ནི་པ་རི་བཱ་ར་བདྷྱ་ནི། ཨཱ་ཡུནྡ་ནི། པྲི་ཏི་ཀཱ་རི། ཛམྦྷ་ནི། སྟམྦྷ་ནི། ཨ་མོ་ཧ་ཤཀྟི་ཀཱཉྩ་ན་མཱ་ལ་གྲ་ཧཱ་སཽ་མྱ། ཀ་ར་ཎི་སརྦ་ཀཱ་ལི་ཀཱ་ལཱ་ཧཱ་བི་གྲ་ཧ། བི་བཱ་ད་པྲ་ཤ་མི་ན། བ་
ར་ཙ་ཏྲ། ནི་བཱ་ར་ཎི་པ་ར་མ་སཻ་ནྱ་སྟཾ་བྷཱ་ནི་ཙིཏྟ་ནིརྨ་ལཱི་ཀ་ར་ཎི། སརྦ་པཱ་པྲ་ཤ་མ་ནི་སརྦ་ཀིལྦི་ཥ་ནཱ་ཤ་ནི་སྭཱཧཱ། ཙུ་ཊུ་ཙུ་ཊུ། ཏུ་ཊུ་ཏུ་ཊུ། མུ་ཊུ་མུ་ཊུ་སྭཱཧཱ། སརྦ་དེ་བ་ཨ་ནུ་ཛྙཱ་
ཏེ་སྭཱཧཱ། སརྦ་ནཱ་ག་སཾ་རཀྵི་ཏེ་སྭཱཧཱ། ཨོཾ་ནི་རི་ཕཊ། ཧ་ན་ཧ་ན་ཕཊ། ད་ཧ་ད་ཧ་ཕཊ། པ་ཙ་པ་ཙ་ཕཊ། ཡེ་ཥཱཾ་པི་དྷྭ་ཥནྟི་བི་ཤ་མ་ཙིཏྟཱ་ཡཎྟི། ཧ་ཧ་ནི། ཀཱ་ཁོརྡ་ཀུརྦནྟི་ཀ་ར་ཡནྟི།
ཀྲྀཏཉྩ་ཨ་བྷ་ཡཱ་ནུ་མོ་དེ་ནེ་རྠ་བ་ཕཊ་སྭཱཧཱ། ཨགྣི་སྟམྦྷ་ཡཱ་མི་བི་ཤཾ་ཤསྟ་ཨུ་ད་ཀ་ཙཽ་རི་སརྦ་དུཥྚཱ་སརྦ་བྱཱ་དྷི་ཏ་ཙན་ཏྲཾ་ཛ་ན་ཡཱ་མི་ཧཱུཾ་ཧཱུཾ་ཕཊ་ཕཊ་སྭཱཧཱ། གཞན་གྱིས་མི་ཐུབ་
པའི་འདབ་མས་ཁྲུས་བྱས་ཏེ་རིན་པོ་ཆེའི་ཕྲེང་བས་རྣམ་པར་བརྒྱན་པ་ལས་ཐམས་ཅད་བྱེད་པ་འདི་ནི་རྟག་ཏུ་སྲུང་བ་བྱེད་པའོ། །དེ་བཞིན་ཉིད་དུའང་གྲོ་གའི་འདབ་མ་
ལ་བྲིས་པའམ། གང་དུའམ། དེར་ཡང་རུང་སྟེ་ལ་ལའི་བགེགས་སྲུང་བ་དང༌། བསོད་ནམས་མཆོག་དང༌། སྡིག་པ་དང༌། དྲི་མ་འཇོམས་པ་དང༌། གཡུལ་དུའམ། རྩོད་
པའམ། ཐམས་ཅད་དུ་རྒྱལ་བ་སྦྱིན་ཞིང་དགེ་བའོ། །གང་འདི་འཛིན་པ་ལ་རིག་པ་ཞི་བ་བྲིས་པ་དང༌། སྐྱེས་པས་རྟག་ཏུ་ཀློག་པ་དེ་ལ་འཇིགས་པ་འབྱུང་བར་མི་འགྱུར་

96-1-93a

རོ། །ཀློག་པ་དང༌། འཛིན་པ་ཐམས་ཅད་རྟག་ཏུ་སྲུང་བར་བྱེད་དོ། །གསང་བ་རྣམས་ཀྱིས་ཡོངས་སུ་སྐྱོང་བར་བྱེད་དོ། །ཆོ་གའི་རྒྱལ་པོ་འདི་རྟག་
ཏུ་མཐར་བྱེད་པ་ནི་ཇི་ལྟར་རིན་པོ་ཆེས་སྤྲས་པའི་ཕྲེང་བ་སྟེང་དུ་རྣམ་པར་འབར་བའི་དཔལ་གང་ཡིན་པ་དེ་རིག་པ་འཛིན་པར་བྱེད་དོ། །འདི་ལས་གདོན་དེ་རྣམ་པར་
ཉམས་པར་བྱེད་དོ། །ནད་རྣམས་ཀྱང་མི་འབྱུང་ངོ༌། །བུ་ཚ་བོ་རྣམས་ཀྱང་འཕེལ་ལོ། །འཁོར་བཟང་པོ་ཅན་རྣམ་པར་གནས་སོ། །རིག་པ་འདི་ནི་ཐམས་ཅད་ནས་
དེ་བཞིན་གཤེགས་པ་རྣམས་ཀྱིས་སེམས་ཅན་ལ་ཕན་པའི་དོན་གྱི་ཆེད་དང༌། བྱིས་པ་རྣམས་ཁྱད་པར་དུ་བསྲུང་བར་བྱ་བའི་ཆེད་དོ། །ལྷ་དང༌། རྒྱལ་པོ་དང༌། བྱང་
ཆུབ་སེམས་དཔའ་རྣམས་དང༌། དེ་བཞིན་དུ་དེ་བཞིན་གཤེགས་པ་དེའང་ཕྱོགས་བཅུ་རྣམས་སུ་ཀུན་ནས་གཟིགས་པར་མཛད་དོ། །དགེ་བའི་དོན་རྣམ་པར་
འཕེལ་བ་དང༌། སྡིག་པ་ཐམས་ཅད་ཀུན་ནས་ཟད་པར་འགྲོ་བ་དང༌། རྨི་ལམ་ངན་པ་རྣམས་དང༌། ཉེས་པར་བྱས་པ་རྣམས་ལས་ཀྱང་གྲོལ་ཏེ་འདིར་ཐེ་ཚོམ་
མེད་དོ། །རལ་པ་གྱེན་བརྫེས་ཀྱི་རྒྱུད་ཕྱི་མའི་གཟུངས་སོ། །དེ་ནས་འདི་ལས་རྒྱུད་འདིར་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་ཕྱག་རྒྱའི་

96-1-93b

མཚན་ཉིད་གསུངས་སོ། །འདི་ལྟ་སྟེ། གཙུག་ཕུད་དང༌། གོ་ཆ་དང༌། ར་བ་དང༌། སྙིང་པོ་དང༌། ཉེ་བའི་སྙིང་པོ་དང་ཞེས་པ་སྟེ་རྣམ་པ་ལྔའོ། །རྩ་བའི་རིག་པ་ལ་ནི་
དྲུག་ཅུར་བཤད་དོ། །དོན་ཐམས་ཅད་སྒྲུབ་པ་དེ་ལ་དང་པོར་རེ་ཞིག་ར་བི་ཏ་དང༌། པི་ཎི་ཀ་དང༌། སངས་རྒྱས་ཀྱི་མཐར་ཐུག་པ་རྣམས་སོ། །མཐེ་ཆུང་ཁབ་ཀྱི་རྣམ་
པས་ངེས་པར་བཙིར་བའི་གུང་མོ་དང༌། མཐེ་བོང་དག་ཏུ་བཤད་དོ། །འདི་ནི་འཕགས་མ་སྒྲོལ་མའི་གང་བའི་ཕྱག་རྒྱའོ་ཞེས་རྣམ་པར་གྲགས་ཏེ་དོན་ཐམས་ཅད་
སྒྲུབ་པའོ། །རིག་པ་ཚིམ་པར་བྱེད་པ་ལ་མཐེ་ཆུང་གཉིས་བསྣུན་པར་བྱ་སྟེ་རྣམ་པར་ཚིམ་པར་འགྱུར་རོ། །ལྷག་པར་གནས་པ་ནི་མཐེ་བོང་གཉིས་ཀ་ཁབ་ཀྱི་རྣམ་
པས་སོ་སོར་གཡོ་བར་བྱ་སྟེ་སྙིང་པོ་རྣམ་པར་ཤེས་པར་བྱའོ། །བསྟོད་པ་ཁོ་ནའི་མིང་གིས་སོ། །ཉེ་བའི་སྙིང་པོ་ལ་མཐེ་བོང་གཉིས། འདི་ལྟ་སྟེ། ནང་ཁོ་ནའི་ཁུ་ཚུར་
རོ། །མཐེ་ཆུང་ལྕགས་སྒྲོག་གི་ཆའི་སྒྲའི་དང༌། སྡིགས་མཛུབ་ཁ་ཕྱེ་བ་ཁབ་ཏུ་བྱས་པ་འདི་ནི་གོ་ཆའི་མཚན་ཉིད་དོ། །རྟག་ཏུ་བདག་ཉིད་ལ་རབ་ཏུ་སྦྱར་བྱའོ། །སྡིགས་
མཛུབ་གཉིས་ངེས་པར་བཙིར་ནས་གུང་མོ་དཀྲིས་ཏེ་ཁབ་ཀྱི་རྣམ་པས་བསྡིགས་པ་འདི་ནི་གཙུག་ཕུད་ཀྱི་ཕྱག་རྒྱའི་མཚན་མ་སྟེ་བདག་ཉིད་ཀྱི་གཙུག་ཕུད་བཅིངས་པའི་

96-1-94a

དུས་སུ་རབ་ཏུ་སྦྱར་བར་བྱའོ། །སླར་ཡང་ཁུ་ཚུར་བཅིངས་ནས་སྡིགས་མཛུབ་ཁ་ཕྱེ་བ་ཁབ་ཀྱི་རྣམ་པ་སྟེ་འདི་ནི་བཟླས་པའི་ཕྱག་རྒྱའི་
མཚན་ཉིད་དོ། །དེ་ལྟ་བུ་ཁོ་ན་ཡོངས་སུ་གྱུར་པས་སྡིགས་མཛུབ་ཁབ་ཀྱི་རྣམ་པས་ར་བའི་ཕྱག་རྒྱ་བྱའོ། །ཁུ་ཚུར་བཅིངས་ནས་སྡིགས་མཛུབ་གཉིས་ལྕགས་སྒྲོག་
གི་རྣམ་པ་སྟེ་མཚན་མ་འདི་ནི་དམ་ཚིག་སྲུང་བའི་ཕྱག་རྒྱའོ། །རྐང་པ་བསྙམས་པ་ལ་གཡས་པའི་རྐང་པ་རབ་ཏུ་བཞག་ནས་གར་གྱི་སྦྱོར་བས་ཡོངས་སུ་བསྐོར་
བར་བྱ་སྟེ་གཞན་དུ་བསྐོར་ནས་ལག་པ་གཉིས་ཀས་རྩ་བའི་ཕྱག་རྒྱའི་ལས་སྦྱར་རོ། །དཔྲལ་བར་ཡང་ལས་ཐམས་ཅད་ཀྱི་དམ་ཚིག་གི་ཕྱག་རྒྱར་འགྱུར་རོ། །དེ་ནས་
ཕྱག་རྒྱ་བཅིང་བ་དང༌། བཟླས་པའི་དུས་དང༌། ཉལ་བའི་དུས་དང༌། རྣམ་པ་གཞན་དུའང་རབ་ཏུ་སྦྱར་བར་བྱའོ། །གདོན་གྱི་ལས་དང༌། ལས་ཐམས་ཅད་ལ་རྩ་བའི་
ཕྱག་རྒྱ་རབ་ཏུ་སྦྱར་བར་བྱའོ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་རལ་པ་གྱེན་བརྫེས་ཀྱི་རྒྱུད་ཕྱི་མར་སྤྱན་རས་གཟིགས་དབང་
ཕྱུག་ལ་རྗེས་སུ་བརྩེ་བས་བཅོམ་ལྡན་འདས་མ་འཕགས་མ་སྒྲོལ་མ་སྒྲུབ་པའི་དོན་དུ་ཕྱག་རྒྱ་བཅིངས་པ་གསུངས་སོ། །དེ་ལ་འདི་རྣམས་ཡང་དག་སྦྱར་བྱ་བ།།

96-1-94b

ཡམས་ནི་བདེ་བར་བྱ་དང་མཁས་པ་ཕྱག་འཚལ་བ། །རིག་གསུམ་ལ་ཡང་ཐུན་མོང་ཕྱག་རྒྱ་ནི། །དེ་རྣམས་ཉེ་བར་དྲངས་པ་ཕྱག་འཚལ་ཕྱག་རྒྱ་ནི། །གཡས་པའི་
སོར་མོའི་ཚིགས་ལ་ཚིགས་ཀྱིས་རྩེ་མོ་ཀུན། །ཕྱག་རྒྱ་ཉིད་ནི་རྗེས་སུ་བཅིང་བར་གྱིས་ཤིག་དང༌། །རྟག་ཏུ་གསོལ་བ་འདེབས་ལ་གཙང་མ་གསོལ་འདེབས་པའི། །ཕྱག་
རྒྱ་དེ་བཞིན་ཁོ་ནར་གཡས་པ་སོར་མོ་ཡི། །ཚིགས་རྣམས་ཚིགས་སུ་བྱས་ནས་རྗེས་སུ་ཡི་རང་བྱ། །མཆོད་པ་ཐམས་ཅད་ཁོ་ན་གཙང་མས་རྟག་ཏུ་ནི། །མཆོད་པ་རྟག་
ཏུ་རྗེས་སུ་ཡི་རང་བྱེད་པ་དང༌། །སོར་མོ་རྣམས་ཀྱི་བདུད་རྩི་ཐམས་ཅད་ཡང་དག་ལྡན། །ཚིགས་ཀྱི་རྩེ་མོ་མཐེ་བོང་སྙིང་པོར་ཡང་དག་ལྡན། །འདི་རྣམས་རྒྱལ་བ་ཡི་ནི་
ཕྱག་རྒྱར་འགྱུར། །སོར་མོའི་རྩེ་མོ་ཡང་དག་སྦྱར་བ་གུང་མོ་དང༌། །མཐེ་བོང་གཉིས་ཀར་གང་དུ་མི་འགྱུར་ཕྱག་རྒྱ་ཡིས། །བཟླས་པས་མཆོག་སྦྱིན་ཡིད་ཀྱིས་བཟླས་
པས་ཕྱག་རྒྱའོ། །དེ་ནས་ཡང་བཅོམ་ལྡན་འདས་དེ་རྣམས་ཐམས་ཅད་རང་རང་གི་སངས་རྒྱས་ཀྱི་ཞིང་དུ་གཤེགས་པའི་མཚན་མ་སྟོན་པར་མཛད་བཞིན་པས་སླར་
བཞེངས་པའི་མཚན་མ་མཛད་དོ། །དེ་ནས་ཐམས་ཅད་དང་ལྡན་པའི་འཁོར་ས་དང༌། ནམ་མཁའ་ལ་གནས་པ་དང༌། སེམས་རབ་ཏུ་འགུལ་བ་དང༌། ཐམས་ཅད་དང་

96-1-95a

ལྡན་པའི་ས་འདི་རང་འགུལ་བས་སྐྲག་ཅིང་མེ་ཏོག་གི་ཆར་འབབ་པ་དང༌། བར་སྣང་ལས་སྤྱོད་པའི་འབྱུང་པོ་བྱེ་བས་ཐམས་ཅད་དུ་
འགྲོ་བའི་གདུག་པ་རབ་ཏུ་བཏུལ་ལོ། །དེ་ནས་ཡང་བྱང་ཆུབ་སེམས་དཔའ་མཐུ་ཆེན་ཐོབ་ཀྱིས་དེ་བཞིན་གཤེགས་པ་ཤཱཀྱ་ཐུབ་པ་ལ་ཡོངས་སུ་ཞུས་པ།
བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེས་ན་རལ་པ་གྱེན་བརྫེས་ཞེས་བྱ་
བར་ཡང་ཟུངས་ཤིག །རྟོག་པའི་རྒྱལ་པོ་ཞེས་བྱ་བར་ཡང་ཟུངས་ཤིག །སྤྱན་རས་གཟིགས་དབང་ཕྱུག་གི་ཞུས་པ་ཞེས་བྱ་བར་ཡང་ཟུངས་ཤིག །རིག་པ་དང༌།
གསང་སྔགས་ཀྱི་སྤྱོད་པའི་མདོ་སྡེ་ཞེས་བྱ་བར་ཡང་ཟུངས་ཤིག །རྟོག་པའི་རྒྱལ་པོ་ཆེན་པོའི་ལེའུ་རབ་འབྱམས་ཞེས་བྱ་བར་ཡང་ཟུངས་ཤིག །ཐབས་ཀྱི་སྤྱོད་པ་
ཞེས་བྱ་བར་ཡང་ཟུངས་ཤིག །དེ་ནས་བྱང་ཆུབ་སེམས་དཔའ་བྱམས་པས་འདི་སྐད་ཅེས་གསོལ་ཏོ། །བཅོམ་ལྡན་འདས། དགེ་བའི་རྩ་བ་ཇི་ཙམ་གྱིས་དེ་རྣམས་
ཡང་དག་པར་ལྡན་པར་འགྱུར། ཆོས་དུ་ཞིག་གིས་ལྷག་པར་གནས་པ་ལགས། བྱམས་པ། དེས་གང་ཆོས་བཅུས་འདི་ལྟ་བུ་མཐོང་བ་ཁོ་ན་སྟེ། སངས་རྒྱས་དང༌།

96-1-95b

བྱང་ཆུབ་སེམས་དཔའ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྟོ་འཕྱེ་ཆེན་པོ་དང༌། ནམ་མཁའ་ལྡིང་དང༌། མིའམ་ཅི་དང༌། ཡི་དྭགས་ལ་
སོགས་པ་རྣམས་ཀྱིས་ཀུན་ཏུ་བསྲུངས་པར་འགྱུར་བ་དང༌། གཟུངས་མཉམ་པའི་སེམས་ཟབ་མོའི་བཟོད་པ་དང་ལྡན་པར་འགྱུར་བ་དང༌། དགེ་བའི་ཆོས་ལས་ཀུན་
ཏུ་གནས་པའི་ས་ཇི་སྲིད་དུ་འདྲི་བར་འགྱུར་བ་དང༌། བྲིས་ནས་འཆང་བར་འགྱུར་བ་དང༌། གླེགས་བམ་དུ་འགྱུར་བ་བྱས་ནས་མཆོད་པར་འགྱུར་བ་དང༌། ཚེ་དང༌།
ནད་མེད་པ་དང༌། དབང་ཕྱུག་དང༌། བདེ་བ་ཕུན་སུམ་ཚོགས་པར་འགྱུར་བ་དང༌། བདེ་འགྲོར་འགྲོ་བ་སྟེ། ཕན་ཡོན་མང་པོ་ཉིད་དང༌། ཕན་ཡོན་ཆེན་པོ་ཉིད་
ཀྱིས་ཆོས་ཀྱི་རྣམ་གྲངས་དང༌། ལྷ་དང་བཅས་པས་བྱིན་གྱིས་བརླབས་པ། རིག་པ་དང༌། སྔགས་ཆེན་པོ་འདུས་པ་འཁོར་བའི་ཕ་རོལ་ཏུ་སོང་བ། བདག་གིས་
ཀྱང་ཡང་དག་པར་རྒྱུ་སྐར་དང༌། མཚན་མོ་དང༌། ཉིན་མོ་དང༌། ཟླ་བ་དང༌། ལོར་བདེ་བའི་ཆེད་དུ་མཐོ་རིས་སུ་སྐྱེ་བར་འགྱུར་རོ། །དགེ་བ་བཅུའི་ལས་ཀྱི་ལམ་དང༌།
གྲགས་པ་འཕེལ་ཞིང་ཡོངས་སུ་རྫོགས་པར་འགྱུར་རོ། །རལ་པ་གྱེན་བརྫེས་འཆང་བ་པོ་དང༌། ཁྱིམ་དུ་གཞག་པ་དང༌། རབ་ཏུ་བྱུང་བ་རྣམས་ལའོ། །དེ་སྐད་

96-1-96a

ཅེས་བཀའ་སྩལ་པ་དང༌། བཅོམ་ལྡན་འདས་ལ་ཡིད་ཀྱིས་ཀྱང་ཐམས་ཅད་དང་ལྡན་པའི་འཁོར་ལྷ་དང༌། མི་དང༌། ལྷ་མ་ཡིན་དང༌། དྲི་
ཟར་བཅས་པའི་འཇིག་རྟེན་ཡིད་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་འོ། །རལ་པ་གྱེན་བརྫེས་ཀྱི་རྒྱུད་ཕྱི་མ་རྫོགས་སོ།།    །།
འདི་ནི་ཇོ་བོ་ཆེན་པོ་ཨ་ཏི་ཤའི་ཕྱག་དཔེ་རྭ་སྒྲེང་ནས་དཀའ་ཐུབ་ཆེན་པོས་གདན་དྲངས་ནས་ཤཱཀྱའི་དགེ་སློང་རིན་ཆེན་གྲུབ་ཀྱིས་འཕར་བའི་ལོ་ཆོ་འཕྲུལ་ཆེན་པོ་
རྟའི་ཟླ་བའི་ཚེས་བཅོ་ལྔ་ལ་རྫོགས་པར་བསྒྱུར་བའི་ཡི་གེ་པ་ནི་ལོཙྪ་བ་ཆེན་པོ་འདི་ཉིད་ཀྱི་ཞབས་དྲུང་དུ་ཉེ་བར་གནས་པ་ཤཱཀྱའི་དགེ་སློང་བསོད་ནམས་གྲུབ་
ཀྱིས་བགྱིས་སོ།།    །།པཎྜི་ཏ་ལ་མ་གཏུགས་ཤིང༌། །དཔེ་དཔང་འགྲེལ་པ་མ་རྙེད་པས། །སྒྲ་དོན་ལོག་པར་གྱུར་སྲིད་ན། །མཁས་པ་རྣམས་ཀྱིས་བཅོས་
པར་གསོལ།།    །།རྒྱ་གར་སྐད་དུ། ཨཱརྱ་མ་ཎི་བྷ་དྲ་ནཱ་མ་དྷཱ་ར་ཎི། བོད་སྐད་དུ། འཕགས་པ་ནོར་བུ་བཟང་པོའི་གཟུངས་ཞེས་བྱ་བ། དཀོན་མཆོག་
གསུམ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་

96-1-96b

སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ནོར་བུ་བཟང་པོའི་བུ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་
ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་གནོད་སྦྱིན་གྱི་སྡེ་དཔོན་ཆེན་པོ་ནོར་བུ་བཟང་པོའི་བུས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཙུན་པ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་གིས་སྙིང་པོ་འདི་ཉིན་རེ་བཞིན་དུས་
གསུམ་དུ་འདོན་པར་བྱེད་ན་བདག་དེའི་སླད་བཞིན་དུ་རྟག་ཏུ་འབྲང་བར་བྱའོ། །དེའི་དགོས་པ་ཐམས་ཅད་ཀྱང་བགྱིའོ། །གོས་དང༌། ཟས་དང༌། དབྱིག་དང༌། གསེར་དང༌།
ནོར་དང༌། འབྲུ་དང༌། དངུལ་དག་ཀྱང་སྩལ་བར་བགྱིའོ། །དེའི་དོན་ཐམས་ཅད་ཀྱང་འགྲུབ་པར་བགྱིའོ། །སེམས་ཅན་ཐམས་ཅད་ཀྱང་དེའི་དབང་དུ་འགྱུར་བར་བགྱིའོ།།
དེའི་བྱ་བ་སྣ་ཚོགས་ཐམས་ཅད་ཀྱང་མོད་ལ་བསྒྲུབ་པར་བགྱིས་ཏེ། འཁྲུག་པ་དང་ལྡན་པ་ནི་མ་གཏོགས་སོ། །ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲ་ཡ། མཧཱ་ཡཀྵ་
སེ་ནཱ་པ་ཏ་ཡེ། སྱད་ཡ་ཐེ་དན། ཧི་ལི་མ་ཎི་བྷ་དྲ། ཧི་ལི་ཧི་ལི་མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་ལི་མ་ཎི་བྷ་དྲ། ཙི་ལི་མ་ཎི་བྷ་དྲ། ཙི་ལི་ཙི་ལི་མ་ཎི་བྷ་དྲ། ཙུ་ལུ་མ་

96-1-97a

ཎི་བྷ་དྲ། ཙུ་ལུ་ཙུ་ལུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་ཏུ་རུ་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་རུ་ཙུ་རུ་
མ་ཎི་བྷ་དྲ། སུ་རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། སརྦ་ཨརྠ་མེ་སཱ་དྷ་ཡ་སྭཱཧཱ། ཏདྱ་ཐཱ། པཱུ་ཏ་ནེ་སུ་པཱུ་ཏ་ནེ་སུ་རུ་མེ་སུ་མཱ་ཏི། སུ་རཱ་ཐེ། ས་སྨ་བ་ཏེ། ཧི་ལེ་ཀི །ཧི་ལ་
ཀཱ་ལི། པཱུརྞེ་སིདྡྷི་བྷ་དྲ། ཧི་ལི་ཧི་ལི་སྭཱཧཱ། ཨེ་ཧི་ཀོ་ནིཥྐེ། ཨེ་ཧི་སོ་ནིཥྐེ། ཨེ་ཧི་གོ་ནིཥྐཱེ་སྭཱཧཱ། ལན་བདུན་བཟླས་བརྗོད་བྱས་ན་འགྲུབ་པར་འགྱུར་རོ། །འདིའི་ཆོ་ག་ནི་
འདི་ཡིན་ཏེ་ཟླ་བ་ཡར་ངོའི་ཚེས་བཅོ་ལྔ་ལ་གཙང་སྦྲ་བྱས་ལ་དུས་གསུམ་དུ་ཨ་ཀ་རུ་ཡི་བདུག་པ་བསྲེག་སྟེ་ལན་བདུན་སྟོང་བཟླས་བརྗོད་བྱས་ན་གསེར་རྙེད་པར་
འགྱུར་རོ། །འཕགས་པ་ནོར་བུ་བཟང་པོའི་གཟུངས་ཞེས་བྱ་བ་རྫོགས་སོ།།      །།རྒྱ་གར་གྱི་མཁན་པོ་བིདྱཱ་ཀ་ར་སིང་ཧ་དང༌། ལོ་ཙཱ་བ་བནྡེ་ཀླུའི་དབང་
པོས་བསྒྱུར་བ།།      །།རྒྱ་གར་སྐད་དུ། མ་ཎི་བྷ་དྲཱ་ཡ་ཡཀྵ་སེ་ན་ཀལྤ། བོད་སྐད་དུ། གནོད་སྦྱིན་གྱི་སྡེ་དཔོན་ནོར་བུ་བཟང་པོའི་རྟོག་པ། སངས་རྒྱས་
དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ནཱ་པ་ཏ་ཡེ། ས་མ་ཡ་མ་ནུ་སྨ་ར། མ་ཎི་བྷ་དྲཱ་ཡ་

96-1-97b

བྷ་ག་བ་ཏཱ། པཱ་ཙི་ཏ་སྟྭཾ། དྷ་མ་དྷ་མ། དྷུ་རུ་དྷུ་རུ། མ་ཙི་ར་མ་ཧཱ་ཡཀྵ་སེ་ནཱ་པ་ཏ་ཡེ། ཏུ་ལུ་ཏུ་ལུ་མ་ཎི་བྷ་དྲ། ཏུ་རུ་ཏུ་རུ་མ་ཎི་བྷ་དྲ། ཏུ་ཊི་ཏུ་ཊི་མ་ཎི་བྷ་དྲ། ཙུ་ཊི་ཙུ་ཊི་མ་ཎི་བྷ་དྲ།
ནི་ཊི་ནི་ཊི་མ་ཎི་བྷ་དྲ་སྭཱཧཱ། ཚེས་གྲངས་མེད་ཅིང་རྒྱུ་སྐར་མེད། །སྨྱུང་བའི་ཆོ་ག་ཡོད་མ་ཡིན། །ཨརྐ་དང་ནི་ནིམ་པ་གཉིས། །གང་ཡང་རུང་བའི་ཤིང་དག་ལས། །ནོར་བུ་
བཟང་པོའི་གཟུགས་བྱས་ལ། །དེ་ཡི་མདུན་དུ་གནས་བྱས་ཏེ། །མེ་ཏོག་ལ་སོགས་པ་རྒྱ་ཆེ་བ་ཐམས་ཅད་ཀྱིས་མཆོད་པ་བྱས་ཤིང་གནས་ལ་ཉི་མ་གུང་གི་དུས་སུ་
ཡུངས་ཀར་དང༌། ཚ་བའི་མར་གྱིས་བསྣོས་ལ་ནོར་བུ་བཟང་པོ་ལ་བྱུག་པར་བྱ་ཞིང་རིག་པ་སྟོང་ཕྲག་བརྒྱ་བཟླས་ན་གསེར་གྱི་དོང་ཙེ་བརྒྱ་རྙེད་པར་འགྱུར་རོ། །དེའང་
གཏང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ནཱ་པ་ཏ་ཡེ། དུ་ཧུ་ཀུ་ཙུ། ཙུ་རུ་ཙུ་རུ། ཤ་བ་རི་ཀ། མ་ཎི་བྷ་དྲ་སྭཱཧཱ། བྱ་རོག་གི་སྐད་མི་གྲག་པར་
ཕྱུགས་ཀྱི་ཀོ་བ་ཙམ་གྱི་མཎྜལ་བྱས་ལ་ལན་གཅིག་བཟླས་པས་མེ་ཏོག་བརྒྱད་བརྒྱ་དབུལ་བར་བྱའོ། །ཟླ་བ་གཅིག་ན་གསེར་སྲང་གཅིག་རྙེད་པར་འགྱུར་རོ། །ན་མོ་
རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། བྷྲ་མ་རི་བྷྲ་མ་རི། སུཥྛུ་སུཥྛུ། ཡཀྵཾ་མ་བྷ་དྲཱཾ། སྭི་ཌ་ཡ་སྭི་ཌ་ཡ། ཨཱ་པཱ་ཏ་ཡ། ཨུ་བ་དཪྴ་ཡ་

96-1-98a

སྭཱཧཱ། ནག་པོའི་ཕྱོགས་ཀྱི་ཚེས་གཅིག་ནས་བཟུང་སྟེ་ཇི་སྙེད་དཀར་པོའི་ཕྱོགས་ཀྱི་ཚེས་གཅིག་གི་བར་དུ་བྱས་ཏེ་ཉི་མ་ཤར་བའི་བར་
དུ་ལན་ཉི་ཤུ་རྩ་ལྔ་བརྗོད་ན་གསེར་གྱི་དོང་ཙེ་སྟེར་རོ། །ན་མོ་རཏྣ་ཏྲ་ཡཱ་ཡ། ན་མོ་བཻ་ཤྲ་མ་ཎཱ་ཡ། རཏྣ་མེ་བྷ་བཱ་ཧ་ཡཾ་སྭཱཧཱ། ཉི་མ་རེ་རེ་བཞིན་སྔ་བར་
ལངས་ལ་ལན་ཉི་ཤུ་རྩ་གཅིག་བཟླས་ན་ཟླ་བ་གཅིག་ན་དོང་ཙེ་གསུམ་སྟེར་བར་བྱེད་དོ། །ན་མོ་བྷ་ག་བ་ཏེ། ཨཱ་དི་དྱཱ་ཡ། ཨ་བི་མ་སྭི་ཀ་སི་ལུ་བ་ཏོ་སི་སྭཱཧཱ།
བུད་མེད་དང༌། སྐྱེས་པའི་གཟུགས་བྱས་ལ་ཀུ་ཤའི་མཚོན་གྱིས་བཅད་ན་སྐྱུགས་པའི་ནད་ཞི་བར་བྱེད་དོ། །ན་མ་སྠེ་བི་རཾ། ཙྱཻ་ཏྱ་ཀུ་ན་ཛ་ལ་སྱ་ཏི་མི་གི་ལི་ཕུ།
སྐུད་པ་དམར་པོ་ལ་ལན་ཉི་ཤུ་རྩ་གཅིག་སྔགས་ཏེ་མདུད་པ་ཉི་ཤུ་རྩ་གཅིག་བྱས་ལ་རྐེད་པ་ལ་བཅིངས་ན་རྡེའུ་མེད་པར་བྱེད་དོ། །ན་མོ་རཏྣ་ཏྲ་ཡཱ་ཡ། བ་ལེ་ཀེ་ཧ་
ལེ། མ་ཧཱ་ལེ་སྭཱཧཱ། བུད་མེད་གང་ལ་ཁྲག་རྒྱུན་མི་ཆད་པ་དང་འབབ་ན་ཁྲག་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་རྐེད་པ་ལ་བཅིངས་
ན་ཁྲག་ཆད་པར་འགྱུར་རོ། །ཨིཊྚ་བྷུ་ཏེ་བཱིཪྻ་སྭཱཧཱ། ཏ་ལའི་ལོ་མ་ལ་ཡོངས་སུ་སྔགས་ཏེ་ནུབ་མོའི་གནས་སྐབས་སུ་བཞག་ལ་སྔ་བར་དཀྱིལ་

96-1-98b

འཁོར་བྱས་ཏེ་ཉེ་བར་བཞག་ལ་གང་ན་དགོས་པ་ཡོད་པ་ཐམས་ཅད་ཀྱི་མིང་བྲིས་ཏེ་ཏ་ལའི་ལོ་མ་ལ་ལན་གསུམ་དུ་བཟླས་ལ་ཏ་ལའི་ལོ་མ་གཞན་གྱིས་དཀྲིས་
ཏེ་བསྲེགས་ལ་ལག་པ་ལ་དེའི་ཐལ་བ་མཉེད་ན་རྐུན་མས་མི་མཐོང་བར་འགྱུར་རོ། །གནས་སྐབས་ཀྱིས་གཞན་གྱི་ལས་ཀྱང་ཅུང་ཟད་བརྗོད་པར་བྱ་སྟེ། ཧཱུཾ་
ཡིག་ལས་བྱས་རྡོ་རྗེ་ཅན། །དུར་ཁྲོད་གནས་སུ་ཞུགས་པར་བྱ། །ལེགས་པར་བཟླས་པ་ཞེས་བྱས་ལ། །ནུབ་མོ་བྱུང་ནས་དངོས་གྲུབ་ལ། །འདིར་ནི་གྲོགས་སུ་
གསོལ་བ་གདབ། །དེས་དུར་ཁྲོད་ཀྱི་རས་བླངས་ལ་ཁྲོ་ཞིང་མིག་དམར་བས་དྲི་ཞིམ་པོས་ལུས་ལ་བྱུགས་ལ་དུར་ཁྲོད་ཀྱི་སོལ་བ་བླངས་ཏེ་བསྒྲུབ་བྱ་བྲི་བར་
བྱའོ། །ཐལ་བ་དང༌། སོལ་བས་ཡན་ལག་ཡང་དག་པར་བཀང་སྟེ་ཡན་ལག་བཀུག་ལ་བཅུག་སྟེ་བསྒྲུབ་བྱའི་གཟུགས་བརྙན་གྱི་ལུས་ཀྱི་སྙིང་གའི་པདྨ་དཀར་པོ་
ལ་གཞག་པར་བྱའོ། །འཕྲལ་དུ་བྱུང་བའི་མིའི་ཁྲག་དང༌། དུག་དང་བསྲེས་ཏེ་འབྲས་ཀྱིས་ཁ་ཚོགས་ཀྱི་ཁུ་བ་དང་བཅས་པས་མཛེས་པར་བྱས་ལ་ལུས་པོའམ།
རུས་པ་དང་བསྲེས་ཏེ་ཡང་དག་པར་གཏོར་ལ་བསྡུས་ཏེ་དྲིལ་ལ་སྐུད་པ་ཕྲ་མོ་ནག་པོས་མིག་བཀབ་ལ་དཀྲི་བར་བྱའོ། །སོལ་བས་ཕྱི་རོལ་བྱུགས་ལ་དུར་ཁྲོད་དུ་

96-1-99a

བརྐོས་ཏེ་བཅུག་ལ་བདག་གིས་བསད་དོ་ཞེས་བྱའོ། །བརྐོས་པ་བཀང་བའི་སྟེང་དུ་ལག་པས་རྡོ་རྗེའི་མཚན་མ་བྱས་ལ་ཐལ་བར་བྱའོ་ཞེས་སྔགས་
ཀྱིས་བཟླས་པར་བྱའོ། །ཧཱུཾ་སུཾ་བྷ་ནི་སུཾ་བྷ། ཧཱུཾ་གྲྀཧྞ་གྲྀཧྞ། ཧཱུཾ་གྲྀཧྞ་པ་ཡ། ཧཱུཾ་གྲྀཧྞ་པ་ཡ། ཧཱུཾ་ཨཱ་ན་ཡ་ཧོ། བྷ་ག་བ་ན། ཆེ་གེ་མོ་ཧཱུཾ་ཕཊ། ཧཱུཾ་ཧཱུཾ་ཧཱུཾ་ཕཊ། ཨོཾ་སུཾ་བྷ་
ནི་སུཾ་བྷ། ཧཱུཾ་གྲྀཧྞ་གྲྀཧྞ། ཧཱུཾ་གྲྀཧྞ་པ་ཡ། ཧཱུཾ་གྲྀཧྞ་པ་ཡ། ཧཱུཾ་མ་ར་ཡ་ཆེ་གེ་མོ་ཧཱུཾ་ཕཊ། རིགས་ཀྱི་མིང་བརྗོད་ན་ཉམས་པ་ཉིད་དུ་འགྱུར་རོ། །གལ་ཏེ་མ་གྱུར་ན་ཕྱུང་
ལ་དེའི་དུམ་བུ་དུམ་བུར་བྱས་ཏེ་དུག་ལ་སོགས་པ་དང་ལྡན་པའི་སྐེ་ཚེ་དང་བཅས་པས་སྦྱིན་སྲེག་བྱ་སྟེ་བློ་དང་ལྡན་པས་དགྲ་བོ་ཉམས་པར་འགྱུར་བའི་ཆེད་
དུའོ། །དོན་ཡོད་ཞགས་པའི་གཟུངས་ནི་ཡོངས་སུ་བསམ་བྱ་སྟེ། བནྡྷུ་ཀ་ཡི་མདོག་འདྲ་ཞགས་པ་བསྣམས་པ་ཡི། །ཡང་དག་ཁྲོས་པས་སྔགས་ཀྱི་མངོན་དུ་རབ་བྱས་
ལ། །བྱ་རོག་གཤོག་པ་དག་ལ་དེ་དུས་བྱ་བ་ནི། །གཡོན་པའི་ལག་པ་ལ་ནི་ཕཊ་ཀྱི་ཡི་གེ་རྣམ་པར་དགོད། །གཡས་པའི་སོར་མོ་ལ་ནི་ཏ་ཡི་ཡི་གེ་དགོད། །
ཞགས་པས་བཅིངས་ལ་ཐག་ནི་རིང་པོ་རུ། །མི་འདོད་བཞིན་དུ་ཁྱེར་ལ་སྔགས་ཀྱི་བཟླས་པ་བྱ། །ཕ་ནི་ཞགས་པའོ། །ཊཱི་སེ་གོལ་གྱིས་འདི་རུ་ཁྱེད་ཀྱིས་ཡོང་

96-1-99b

བར་མི་བྱའོ་ཞེས་བྱ་བའི་ངག་གིས་བཟླས་པ་བྱའོ། །བཟླས་པ་རྫོགས་ནས་བྱ་རོག་ནག་པོའི་སྒྲོ་ནི་བསྒྲུབ་བྱ་ཕྱོགས་ན་ཡོད་པའི་ས་རུ་བཟླས་ལ་བསྐུར་རོ། །སྔགས་ནི་ཕཊ་
ཧྲཱིཿཧ་ཧཱུཾ་ཕཊ་ཆེ་གེ་མོ་སྐྲོད་ཅིག་ཕཊ། གཡོན་པའི་ལག་པ་ལ་ལན་ཉི་ཤུ་རྩ་གཅིག་ཏུ་བཟླས་ལ་ལྕི་ཏིལ་གྱི་ཐལ་བ་ཁུ་ཚུར་གྱིས་བཟུང་སྟེ་བརྒྱ་ཕྲག་བརྒྱད་ཀྱི་བར་དུ་བཟླས་
ལ་དགྲ་བོའི་ཁྱིམ་དུ་བསྐྱུར་ནས་ཕྱིར་མིག་མི་ལྟ་བར་སོང་ལ་དེ་མ་ཐག་ཏུ་སྐྲོད་པར་བྱེད་དོ། །ཨོཾ་ན་མ་ཀུ་ལི་ནི་ཀུ་ལི་ནི། ཀི་ལི་ཀི་ལི། གྲྀཧྞ་གྲྀཧྞ། ཨུཙྪ་ཊ་ཨུཙྪ་ཊ། ཨུཙྪཱ་ཊ་
ཡ་ཨུཙྩཱ་ཊ་ཡ་ཧཱུཾ། སྐྱེས་པའི་དར་གདོང་གཡོན་པའི་རུས་པ་ལ་མཐེབ་ཆེན་གྱི་ཚོན་གང་གི་ཚད་ལ་ཕྱག་བཞི་པ་མཚོན་ཆ་ཐམས་ཅད་དང་ལྡན་པར་བྱས་པའི་བགེགས་ཀྱི་
བདག་པོ་བྱའོ། །མཚོན་ཆའི་མིང་ནི་གཡས་ཀྱི་ཕྱག་ན་དགྲ་སྟ་དང༌། ཞགས་པའོ། །གཡོན་གྱི་ཕྱག་ན་ཐོད་པ་དང༌། རྩེ་གསུམ་མོ། །དུག་དང༌། རྒྱམ་ཚྭ་དང༌། སྐེ་ཚེ་ལ་སོགས་
པས་བྲི་བ་ནི་ཏ་ལའི་ལོ་མ་ལ་སྔགས་བྲིས་ཏེ་དཀྲི་བ་ནི་ཁ་ཐུར་དུ་བསྟན་ཏེ་སྦ་བའམ། ཡང་ན་སྒོའི་ཕྱོགས་སུ་བརྐོས་ལ་སྦས་ཏེ། ཞག་བདུན་དུ་བྱས་ན་དེ་མ་ཐག་ཏུ་
སྐྲོད་པར་འགྱུར་རོ། །ཕྱུང་ན་ཐར་བར་འགྱུར་རོ། །དེ་ཉིད་ཀྱི་སྔགས་ནི། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ།

96-1-100a

དཾཥྚ་ཏ་ཀཊ་བྷཻ་ར་བཱ་ཡ། ཏདྱ་ཐཱ། ཨོཾ་ཨ་མྲྀ་ཏ་ཀུཎྜ་ལི་ཁ་ཁ་ཁཱ་ཧི་ཁཱ་ཧི། བནྡྷ་བནྡྷ། ཧ་ན་ཧ་ན། གརྫ་གརྫ། བི་སྥོ་ཊ་ཡ། བི་སྥོ་ཊ་ཡ།
སརྦ་བིགྷྣན་བི་ནཱ་ཡ་ཀཱ་ནཱཾ། མཧཱ་ག་ཎ་པ་ཏི་ཛཱི་བ་ཏི་ཨནྟ་ཀ་རཱ་ཡ་སྭཱཧཱ། དེ་ལྟར་སྔགས་ཏ་ལེའི་གྲོ་ག་ལ་བྲིས་ཏེ་བརྐོས་ལ་སྦ་བར་བྱའོ། །ཨོཾ་ཀཱ་ཀི་ཀ་ར་པེ། ཀཱ་
ཀ་ཀི་ཀཱ་པིཎྜོ་པ་ཧཱ་རི་ཎི་ཆེ་གེ་མོའི་ཧྲ་ད་ཡཾ་དྲི་ཤྱ་གཙྪ། ཀཱ་ཀི་ཡ་ཐཱ་སུ་ཁཾ་ཨུརྡྷཾ་མུ་ཁི་སྭཱཧཱ། སེ་ཧ་ར་དང༌། སྒྲོན་ཤིང་ལ་བརྒྱ་ཕྲག་བརྒྱད་ཀྱི་བར་དུ་བཟླས་ཏེ་སྒོ་
རུ་བརྐོས་ཏེ་སྦས་ན་གང་གི་མིང་བྱས་པ་བྱ་རོག་བཞིན་དུ་རྒྱུ་ཞིང་སྐྲོད་པར་འགྱུར་རོ། །ཨོཾ་ན་མཿཀྲྀཥྞ་ཤ་བ་རི་ཡཻ་མཱཾ་ས། ཤོ་ཎི་ཏ། བྷོ་ཛ་ནཱི་ཡེ། ཧ་ན་ཧ་ན། ད་ཧ་
ད་ཧ། པ་ཙ་པ་ཙ། ཆེ་གེ་མོ་ཛཱ་རེ་ཎ་གྲྀཧྞཱ་པ་ཡ་ཨ་ཤུ་ཧཱུཾ་ཕཊ། རིམས་ཀྱིས་ཕག་མོའི་གཟའ་མིག་དམར་གྱི་དུས་སུ་ཤིང་ནིམ་པའི་ལྷོ་ཕྱོགས་ཀྱི་རྩ་བ་ལ་སྐུ་
གཟུགས་བྱས་ལ། ཚ་བ་གསུམ་གྱི་བདུག་པས་བདུགས་ན་འཛིན་པར་འགྱུར་རོ། །གུ་གུལ་གྱིས་བདུགས་ན་གྲོལ་བར་འགྱུར་རོ། །ཨོཾ་དྷུ་ནི་ཙཎྜ་སྭཱཧཱ། མིའི་
མགོ་བོའི་སྐྲ་བཟུང་ལ་གཏུམ་པོ་དབང་ཕྱུག་གི་རྐང་པ་ལ་དྲུད་ན་ཉི་མ་ཁ་ཅིག་ལ་རིམས་བསྐྱེད་དོ། །སྙིང་གར་ཟླ་བའི་དཀྱིལ་འཁོར་བསམས་ལ་དེའི་སྟེང་དུ་

96-1-100b

ཡི་གེ་བཾ་དཀར་པོ་ལས་ཆར་དབབ་པར་བསམས་ན་སྙིང་གར་ཟུག་གཟེར་བྱུང་བ་མེད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭ་ཡ། མཧཱ་
སཏྭ་ཡ། མཧཱ་ཀཱ་རུ་ཎི་ཀཱ་ཡ། ཨོཾ་ཀ་ཊེ། བི་ཀ་ཊེ། ནི་ཀ་ཊེ། ཀ་ཊཾ་ཀ་ཊེ། ཀ་རོ་ཊེ། བཱི་རྱེ་སྭཱཧཱ། འཕགས་པ་སྤྱན་རས་གཟིགས་དབང་ཕྱུག་བླ་མ་སེངྒེ་སྒྲའི་སྔགས་འདིས་འཕགས་པ་
སྤྱན་རས་གཟིགས་ཀྱི་དབང་ཕྱུག་གི་མདུན་དུ་ལྕི་བས་དཀྱིལ་འཁོར་བརྒྱད་བྱས་ཏེ་དེའི་ལྕི་བའི་ལྷག་མ་ལ་ལན་བདུན་དུ་སྔགས་ལ་ལུས་ལ་ནད་ཡོད་པའི་ས་རུ་བྱུག་
པར་བྱའོ། །ཞག་བདུན་ན་ནད་ཞི་བར་འགྱུར་རོ། །གལ་ཏེ་ཞི་བར་མ་གྱུར་ན་དེའི་ཚེ་སངས་རྒྱས་བཅོམ་ལྡན་འདས་བདག་གིས་དགོངས་པར་གྱུར་པ་ཡིན་ནོ་
ཞེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་ཕྱུག་སྨྲའོ། །ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་
སེ་ནཱ་པ་ཏཱ་ཡེ། སོ་བྷ་སོ་ཀྲི་ནཱི་ཡ། སོ་རོ་ཏི་སྭཱཧཱ། གནོད་གནས་ཀྱི་སྙིང་པོ་མཆོག་ཏུ་གྲུབ་པ་འདི་ཉིད་པུས་མོའི་བར་ཙམ་ཆུར་བཅུག་སྟེ་གནས་ལ་འབུམ་ཕྲག་གཅིག་
བཟླས་པ་བྱས་ན་ནོར་སྟེར་རོ། །ནིམ་པའི་ཤིང་གི་རང་བཞིན་ལ་སོར་བཞི་པའི་ནོར་བུ་བཟང་པོའི་སྐུ་གཟུགས་བྱས་ཏེ་གསོ་སྦྱོང་དང་ལྡན་པའི་ལྷ་བཟོས་ཚོན་

96-1-101a

རྩིས་བྱུག་པར་བྱའོ། །མཆོད་པ་དང༌། གཏོར་མའི་ཉེ་བར་སྤྱོད་པ་བྱས་ལ་དུ་བ་མེད་པའི་སོལ་བའི་མེ་ལ་ཐུན་མཚམས་གསུམ་དུ་སྤོས་ཀྱི་
སྦྱིན་སྲེག་སྟོང་ཕྲག་བརྒྱད་བྱས་ན་ཕྱུག་པོ་ཆེན་པོ་དབང་དུ་འགྱུར་རོ། །ན་མཿཀ་པཱ་ལེ་ཤྭ་རཱ་ཡ་ཛོ་ཧུ་ཏུ་རུ་རུཾ་མུ་ཧུ་རཱི་ཡེ་སྭཱཧཱ། སྔོན་དུ་བསྙེན་པ་ཁྲི་བྱས་ལ་དེ་ནས་
འབྲས་སོ་བའི་ཁང་པར་ཡོངས་སུ་བཟླས་པ་ཙམ་དང༌། ཐོད་པ་བཅུག་པ་ཙམ་གྱིས་འབྲས་ཀྱི་སོ་བ་འཕེལ་བར་བྱེད་དོ། །གི་ཝང་གིས་གྲོ་ག་ལ་ནོར་རྒྱུན་མའི་
གཟུངས་མངོན་པར་བྲིས་ཏོ་དྲི་ཞིམ་པོས་བྱུགས་པའི་བུམ་པའི་ནང་དུ་བཅུག་སྟེ་མཆོད་པ་དང༌། བསྙེན་བཀུར་བྱས་ལ་བང་མཛོད་ཀྱི་ཁང་པའི་དབུས་སུ་བཞག་
ལ་སྟེང་དུ་འབྲས་སོ་བ་རྣམས་བླུགས་ན་ཟད་པ་མེད་པར་འགྱུར་རོ། །མིའི་ལུས་པོ་འཕྲལ་དུ་བསྲེས་པའི་སྔགས་པས་དེའི་ཐལ་བ་ལ་མངོན་པར་སྔགས་ནས་ཐལ་
བ་བླངས་ཏེ་གང་དུ་བླུགས་པའི་ཁྱིམ་བདག་ཡུལ་གཞན་དུ་འགྲོ་བར་འགྱུར་རོ། །སྔགས་ནི། ཀ་ཏ་ལི་ཀ་ཏ་ལི་ཀེ་བི་དི་ཙི་ལེ། ན་མོ་བྷ་ག་བ་ཏེ། བི་ཀ་ཊེ་བི་ཀ་ཊེ། མ་
ཧཱ་བི་ཀ་ཊེ། ཙུ་ཊ་ཙུ་ཊ་སྭཱཧཱ། འདི་ཡང་ཆོ་ག་ནི་འདི་ཉིད་དོ། །ན་མོ་བྷ་ག་བ་ཏེ། རུ་དཱ་ཡ། གྲྀཧྞ་ཀརྞི། བི་རུ་པཱཀྵི་ལ་མ་པ། སྟ་ནི་མ་ཧོ་ད་རི། ཧ་ན། ཤ་ཏྲཱུཾ་ཏྲི་ཤཱུ་ལེ་ན། ཀྲུདྡྷ་ཤྱ་པི་བ་

96-1-101b

ཤོ་ཎ་ཏིཾ། ཧ་ན་ད་ཧ་མཱར་ཡ། ཨུ་ཏ་སཱ་ད་ཡ། ནཱ་ཤ་ཡ་ཕཊ་ཕཊ་ཕཊ། ཨུ་དུ་མ་ཝ་རའི་ཤིང་གི་ཕུར་བུ་རྩེ་གསུམ་པ་ལ་སྐུད་པ་དམར་པོ་དཀྲིས་ཏེ་ལིངྒ་མདུན་དུ་བྱས་ལ་
ཕུར་བུ་ལག་ཏུ་བཞག་ལ་སྟོང་ཕྲག་གཅིག་ཏུ་བཟླས་ཏེ་དགྲ་བོའི་སྒོར་སྦས་ན་སྐྲོད་པར་འགྱུར་རོ། །སྔོན་དུ་བསྙེན་པ་ནི་ཁྲི་ཚོ་གཅིག་བྱའོ། །ཨོཾ་ཨེ་མེ་དྲུ་དི་རུ་སེ། ཀཱ་ཤྱ་ཨ་
གྲིཧྞ་ཀྲ་ཚནྟུ་ས་ར་ཤ་པ། ཙ་ཏུརྞ། མསྟ་ཀེ་ཛ་ཏ། ས་ཧ་ཤྱ་ན་གུ་ལ་ཤྱ། ཙཀྲིཥྞ་ས་ར་པ་ཤྱ། ཛ་བྷ་ཡཱཾ། པི་ཏཱ་ལ་ཤྱ་ཙ། མསྟ་ཀེ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཆེ་
གེ་མོ་དང༌། ཆེ་གེ་མོ་ཕྱེ་ཞིག །མ་མ་བ་ཤ་མ་ག་ཏུ་སྭཱཧཱ། ནག་པོའི་ཕྱོགས་ཀྱི་ཚེས་བརྒྱད་ལ་མིང་གི་གཟུགས་བརྙན་བྱས་ཏེ་སྐེ་ཚེའམ། ཡུངས་ཀར་གྱིས་གང་གི་མིང་
ནས་བཟུང་སྟེ་སྦྱིན་སྲེག་བྱས་ན་དེ་འབྱེད་པར་བྱེད་དོ། །ཨོཾ་ཙ་མུཎྜི་ནི་མ་བྷེ་དཱ་བ་སོ་ཏ་པ་སོ། །ས་ཤྱ་མི་མ་བ་ཤྱ། མཧཱ་ཨཏྟྱཾ་པྲ་ཤྱ་ཀྵཾ་བྷཎྜ་པ་ནཾ། ཆེ་གེ་མོ་དང༌། ཆེ་གེ་
མོ་མཱ་གད་ཙྪེད་བྲི་ཏེ། རབྷ་པ་ཏུ་ར་ཏྲོ་ཙྪ་ད། ཀ་ལ་ཧོ་བྷ་བ་ཏུ། པི་པཱ་ཙྪེ་ད་ཨཱ་ས་མ་ག་མ་སྭཱཧཱ། ནག་པོའི་ཕྱོགས་ཀྱི་ཚེས་བརྒྱད་དམ་།ཚེས་བཅུ་བཞི་ལ་བརྩམས་ཏེ་ནི་མ་
པའི་ཡམ་ཤིང་གིས་ནུབ་བདུན་གྱི་ཐུན་མཚམས་སུ་སྦྱིན་སྲེག་བྱས་ན་ཞག་གསུམ་ན་འབྱེད་པར་འགྱུར་རོ། །ཕ་མེས་ཀྱི་ནགས་ཀྱི་ཤིང་དང༌། རུས་གོང་ལ་གཟུགས་

96-1-102a

བརྙན་བྱས་ཏེ་རང་གི་མིང་གཉིས་དུག་དང༌། ཁྲག་དང༌། སྐེ་ཚེ་དང༌། ནིམ་པའི་ལོ་མས་བྱུགས་ལ་རྒྱབ་དང༌། རྒྱབ་ཏུ་སྤྲད་དེ་མི་རོའི་སྐྲས་
བཅིངས་ན་སྐྱེ་འགྲོ་ཐམས་ཅད་ཀྱང་འབྱེད་པར་བྱེད་ན་ཕལ་པའི་མི་ལྟ་སྨོས་ཀྱང་ཅི་དགོས། ཨོཾ་སྨ་སཱ་ན་བི་ཤཱ་ཙ་བི་དྭེ་ཥཱ་ཙ་བི་དྭེ་ཥཱ་ཡ་ཧཱུཾ་ཕཊ། མི་རོའི་སྐྲ་ལ་ལན་
བརྒྱ་རུ་བཟླས་ལ་བཅིང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ཨོཾ་བྷེ་རུཎྜཱ་ཡ་ཧཱུཾ་ཕཊ། འདི་ཡིས་སྔོན་དུ་བསྙེན་པ་ནི་
སྟོང་ཕྲག་བཅུ་གཉིས་བྱས་ཏེ་དེ་ནས་ཕྱིས་ནི་ཨརྒའི་ཤིང་གི་ལྷོ་ཕྱོགས་ཀྱི་ཡལ་ག་ལ་བཟུང་སྟེ་ཁ་སྦྱོར་དུ་བྱས་ལ་དེ་ལ་སྔགས་འདིས་བསྲུང་བར་བྱའོ། །ཨོཾ་མཧཱ་
བ་ལ་ཨ་ཙ་ལ། བནྡྷ་བནྡྷ། པཱི་ཌ་ཡ་པཱི་ཌ་ཡ། ཏི་ལ་ཀཱ་མ་རཱུ་པ་ཧཱུཾ་ཕཊ། རྒྱལ་རིགས། རྗེའུ་རིགས། བྲམ་ཟེའི་རིགས། དམངས་རིགས། དམན་རིགས། ཡིག་
མཁན་གྱི་རིགས། ཚོང་པའི་རིགས། རིགས་བདུན་པོའང་ལྷོ་ཕྱོགས་སུ་གཏོགས་པའི་ཤིང་རོ་བསྲེགས་པའི་ས་རུ་དུར་ཁྲོད་ཀྱི་མེས་བསྲེགས་ཏེ་བོང་བུའི་ཁྲག་
གིས་བསད་ལ་དེའི་སོལ་བ་ལ་བསྲུང་བ་བྱས་ཏེ་སྔགས་འདི་ཡིས་ལན་བརྒྱད་བརྒྱ་རུ་བཟླས་ཏེ། ཨོཾ་ན་མོ་བྷ་གཱ་རྟི་ཏེ། ཨ་ན་ཡ་ཏྱཾ་གི་ཧཱུཾ་ཕཊ། ཕྱིས་ནི་རྩ་བའི་

96-1-102b

སྔགས་ཀྱི་བརྒྱ་ཕྲག་བརྒྱད་ཀྱིས་མངོན་པར་སྔགས་ཏེ་གང་གི་མིང་བྲིས་པ་དེ་ཤ་ཟས་བཟུང་བར་འགྱུར་རོ། །ཇི་སྙེད་ཀྱི་སྔགས་མཁན་ཁ་ཅིག་གིས་གྲོལ་བར་བྱེད་འདོད་
པ་ཐམས་ཅད་ཀྱིས་ཀྱང་འགྲོལ་བར་བྱེད་མི་ནུས་སོ། །དེའི་མིང་ཕྱིས་ན་གྲོལ་བར་འགྱུར་རོ། །ནིམ་པ་ལ་གནས་པའི་བྱ་རོག་ནག་པོའི་ཚང་ལ་ཉི་མའི་གུང་ལ་མར་ནག་
གིས་བྱུགས་ལ་རྩྭ་སྐམ་པོ་དེས་དེ་ལ་མར་ནག་བྱུགས་པ་རྣམས་དུར་ཁྲོད་ཀྱི་མེ་ལ་ལེགས་པར་བསྲེགས་ཏེ་བསྡུས་ན་དེའི་ཐལ་བ་ཐུམ་པོ་བྱས་ལ་ཁང་པའི་ཐོག་གི་
འོག་ཏུ་བཞག་པར་བྱས་ན་དེའི་ཁྱིམ་ལ་རྡོའི་ཆར་པ་འབབ་པར་འགྱུར་རོ། །ཨོཾ་ཨ་ན་ལ་བི་ཤཱི་ཙ་བ་ཡ་ཡུ་བ་ག་མ་ཧཱ་པི་ཤཱ་ཙ་སྭཱཧཱ། སྔོན་དུ་བསྙེན་པ་ཁྲི་ཚོ་གཅིག་
བཟླས་ལ། དེ་ནས་ཨུ་དུམ་ཝཱ་རའི་ཡམ་ཤིང་ལ་སྟོང་ཕྲག་གཅིག་སྦྱིན་སྲེག་བྱས་ཏེ་ལྕེ་སྤྱང་གི་ཁྲག་གིས་བསད་དེ་དེའི་སོལ་བས་གང་གི་མིང་བྲིས་པ་དེ་ཤ་ཟས་
གཟུང་བར་འགྱུར་རོ། །ཕྱིས་ན་ནི་གྲོལ་བར་འགྱུར་རོ། །དུར་ཁྲོད་ཀྱི་སོལ་བའི་མེ་ལ་ཝའི་ཁྲག་དང་བསྲེས་ཏེ་བསྣོས་ལ་དེ་ཡིས་གང་གི་མིང་བྲིས་པ་དེ་མ་ཐག་ཉིད་དུ་
སྨྱོ་བར་འགྱུར་རོ། །ཕྱིས་ན་ནི་གྲོལ་བར་འགྱུར་རོ། །ཨོཾ་ཏྲི་ནེ་ཏྲ་སི་ཤཱ་ཙ་བྷོ་ཀྲྀ་ཏ། དཾཥྚྲ་བི་ཀྲྀ་ཏ་མུ་ཁ་ཆེ་གེ་མོ་མུཙྪ་ཊ་ཡ་བྷྲ་མ་ཧཱུཾ་ཕཊ། བྱ་རོག་གི་སྒྲ་མི་གྲག་པར་

96-1-103a

ཚོད་མ་ཐམས་ཅད་དང་ལྡན་པའི་ཟན་གྱིས་ཆང་བུ་བྱིན་པར་བྱས་ན་ཞག་བདུན་གྱིས་སྐྲོད་པར་འགྱུར་རོ། །ཨོཾ་ཀ་ཀཱི་ཀྵི་ཀཱ་རུ་དི་ཀེ་ཀཱ་ཀ་པིཎྜཱ་ནུ་བྷོ་
ཛ་ནི་ཆེ་གེ་མོ་ཧྲྀ་ད་ཡཾ་གྲྀ་ཧྱེ་གཙྪ་ཀཱ་ཀཱི་ཡ། ཛ་ཐཱ་སུ་ཁཾ་སྭཱཧཱ། ནག་པོའི་ཕྱོགས་ཀྱི་ཚེས་བརྒྱད་དམ། བཅུ་བཞི་ལ་བྱ་རོག་ནག་པོའི་ཚང་གི་ཤིང་ལ་ཙཎྜ་ལའི་མེས་
སྟོང་ཕྲག་བརྒྱད་སྦྱིན་སྲེག་བྱས་ན་ཕུད་ཀྱི་ཆང་བུ་ལ་ལན་བདུན་སྔགས་ཏེ་དགྲ་བོའི་ཁང་པར་བསྐྱུར་ཏེ་ཕྱིར་མིག་མི་ལྟ་བར་བྱས་ན་ཞག་བདུན་ཕྲག་གསུམ་ན་
ངེས་པར་སྐྲོད་ཅིང་དེ་མ་ཐག་ཏུ་སྐྲོད་པར་བྱེད་དོ། །ཡ་མ་རཱ་ཛ། ས་དོ་མེ་ཡ། ཡ་མེ་དོ་རུ། ཎ་ཡོ་ད་ཡ། ཡ་ད་ཡོ་ནི། ར་ཡཀྵེ་ཡ། ཡཀྵེ་ཡཙྪ་ནི་རཱ་མ་ཡ། དབུས་སུ་ཡའོ།།
ཀྵེ་དང༌། མ་མེ་ད་ནི་ནང་གི་འཁོར་ལོ་ལའོ། །ཡཙྪ་ནི་རཱ་ཛ་ས་དོ་རུ་ཎ་ཡོ་ནི་ར་ཞེས་བྱ་བ་ནི་གཉིས་པའི་ཕྱིའི་འཁོར་ལོའི་རེའུ་མིག་ལའོ། །རོ་བསྲེགས་པའི་ཤིང་གི་རང་
བཞིན་ལས་ཁ་སྦྱོར་བྱས་ལ་དེའི་ཤིང་ལ་བྱས་པའི་སྨྱུག་གུས་བྲི་བར་བྱའོ། །དཔྱངས་པའི་རོའི་སྟེང་ཕྱོགས་ཀྱི་ཐག་པ་བླངས་ཏེ་དུ་བ་ཕྱིར་མི་འབྱུང་བར་བསྲེགས་ལ་
དེའི་ཐལ་བ་དང་བོང་བུའི་ཆུ་བསྲེས་ཤིང་བསྣོས་ལ་སྣག་ཚ་བྱའོ། །ཁ་སྦྱོར་དེ་ལ་གང་གི་མིང་བྲིས་པ་དེ་རིམས་ཆེན་པོས་འཛིན་པར་འགྱུར་རོ། །འོ་མས་བཀྲུས་ན་གྲོལ་

96-1-103b

ལོ། །ཨོཾ་ཙི་ལེ་ཙིཙྪེ། ཙི་ལི་ཙི་ལི་ཙི་ཙྪི་ལི་སྭཱཧཱ། ཟངས་མའི་ཁབ་ཀྱིས་ཕུག་པའི་ཀ་ར་བཱི་ར་དམར་པོ་ནི་ཡུངས་ཀར་གྱི་མར་གྱིས་སྤར་བའི་མར་མེ་རྩེ་མོ་ལ་བརྒྱ་ཕྲག་བརྒྱད་
དུས་གསུམ་དུ་བསྲེག་པར་བྱའོ། །ཞག་བདུན་གྱིས་སྔོན་མ་མཐོང་བའི་བུད་མེད་ཀྱང་འགུགས་པར་བྱེད་དོ། །ཨོཾ་བྲཧྨ་བ་ཏི་བི་ད་ར་ཀེ་སྭཱཧཱ། རྒྱལ་པོའི་ཆུང་མ་ཆེན་མོའང་
བརྫུན་མིན་པར་བཟླས་པ་ཙམ་གྱིས་དབང་དུ་འགྱུར་རོ། །ཀརྞྞ་མོ་ཊི་ཧཱུཾ་ཕཊ། ཙ་མུཎྜ་འདི་འབུམ་ཕྲག་བཞི་བཟླས་ལ་ཞག་གཅིག་ཏུ་ཐུན་གསུམ་དུ་སྐེ་ཚེའི་སྦྱིན་སྲེག་
བྱས་ན་འགུགས་པར་བྱེད་དོ། །ཨོཾ་ར་ག་ཏེ། ར་ག་ཏི་ནི་སྭཱཧཱ། འབུམ་ཕྲག་གཅིག་བཟླས་ལ་པདྨའི་སྐུད་པ་དང༌། ཚིལ་ཆེན་པོས་ཐོད་པ་རུ་དུ་བ་བསྒྲུབ་པར་བྱ་བ་ཐོད་པ་ཁ་
བརྒྱད་ཀྱི་ཆོ་གས་ཐོད་པ་གང་དུ་དུད་པ་བསགས་པ་དེ་སྟེང་དུ་བཞག་ལ་ཆང་གིས་བཀང་བར་བྱའོ། །དེས་མིག་ལ་བསྐུས་ན་འཇིག་རྟེན་དབང་དུ་བྱེད་དོ། །དུད་པ་ལ་སྟོབས་
པོ་ཆེ་ལ་སོགས་པ་བསྲུང་བར་བྱའོ། །གཞན་དུ་སྲུང་བ་མ་བྱས་ན་ཤ་ཟས་ཁྱེར་རོ། །ཨོཾ་ཙནྡྲ་མུ་ཁི་ཀ་ལི་བཟླས་ནས་གསུམ་གྱི་དཀྱིལ་འཁོར་དབང་དུ་བྱེད་དོ། །ཨོཾ་ཀར་དརྦྦ་
ཡ་དརྦྦ་ཡ། ན་ཡ་ན་ན་མ་ནོ་ཧ་རཾ་སྭཱཧཱ། ཀ་ར་ཧ་རའི་རྩ་བ་ལ་སྡོང་བུ་བྱས་ཏེ་ཕྱུགས་སེར་སྐྱའི་མར་གྱི་དུ་བ་བསགས་ལ་དེས་མིག་ལ་བྱུགས་ན་དབང་དུ་བྱེད་དོ། །ཨོཾ་ཀཱ་མེ་ཤྭ་རེ་སྭཱཧཱ།

96-1-104a

སྦྲུལ་ནག་པོའི་མགོ་བོ་དང༌། སོ་ཛཱ་ནའི་དུད་པ་ལ་ལན་བདུན་དུ་ལེགས་པར་བཟླས་ཏེ་དེས་མིག་ལ་བསྐུས་ན་དབང་དུ་བྱེད་དོ། །དབང་ཕྱུག་ཆེན་
པོའི་རྟགས་ཀྱི་ལྷོ་ཕྱོགས་ཀྱི་གདོང་གི་ཐད་དུ་འདུག་པར་བྱས་ནས་ཁྲི་ཕྲག་གཅིག་གི་སྔོན་དུ་བསྙེན་པ་བྱས་པའི་སྔགས་པ་དེས་མེ་ཏོག་དམར་པོས་བཅོས་པའི་གོས་
དམར་པོ་གྱོན་ལ་མཚན་མོ་ཀུན་ཏུ་འཇིགས་པ་དང་བཅས་པས་བཟླས་པར་བྱའོ། །རེངས་པའི་ཕྱག་རྒྱ་བཅིངས་ལ་དེའི་སྔགས་བཟླས་པར་བྱ་སྟེ་ཁྱད་པར་དུ་གཟའ་
དང་། གཟས་བཟུང་བའི་དུས་སུ་སྟོབས་པོ་ཆེའི་སྔགས་བཟླས་པར་བྱའོ། །ལག་པ་གཡས་པའི་ཁུ་ཚུར་དུ་མཐེ་བོང་གཞུག་པར་བྱའོ། །རེངས་པར་བྱེད་པ་ལ་གདུག་པ་ཅན་
རྣམས་ཀྱི་མདུན་དུ་བྱས་ན་རེངས་པར་འགྱུར་རོ། །སྔགས་ནི། དར་ཎ་བཛྲ་ར་ཏི། ཨོཾ་བཛྲ་ཀྲོ་དྷ་མཧཱ་བ་ལ་སརྦ་དུཥྚཱཾ། སྟཾ་བྷ་ཡ་སྟཾ་བྷ་ཡ། མོ་ཧ་ཡ་མོ་ཧ་ཡ་ཧཱུཾ་ཕཊ། རེངས་
པའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མསྟ་སྨཻ་ཙཎྜ་བཛྲ་པཱ་ཎ་ཡེ། ཀཱ་ཀཻ་ཀཱ་ཀཱི་ནི། བྷྲ་མ་རི། བྷྲ་མ་རི། ཧ་ན་ཧ་ན། ཏྲཱ་ས་ཡ་ཏྲཱ་ས་ཡ། བི་དྷྭ་ན་ས་ཡ། བི་དྷ་ན་ས་ཡ།
པ་ར་སེ་ནྱཾ་ཙ་ཀྲི་བཛྲ་པཱ་ཎི། ཨ་ག་ཙྪ་སྭ་བ་ཐེ་ན། ན་རཱ་ཙེ་ན་མཱ་ར་ཡ་སྭཱཧཱ། མཆོད་པ་རྒྱ་ཆེན་པོ་བྱས་ལ་ཉི་མ་རེ་རེ་དུར་ཁྲོད་ཀྱི་མེ་རབ་ཏུ་སྤར་བའམ། གཙུབ་ཤིང་

96-1-104b

ལས་བྱུང་བའི་མེ་དང༌། རས་བླངས་ཏེ་ཁྲག་དང༌། ཕྱེ་དང༌། ཡུངས་ཀར་བསྲེས་པས་སིམ་པ་ལའི་རས་བལ་གྱིས་སྟོང་ཕྲག་བརྒྱད་སྦྱིན་སྲེག་བྱས་ན་ནམ་ཕྱེད་ཀྱི་དུས་
སུ་གཡུལ་ཐམས་ཅད་ཉམས་པར་བྱེད་དོ། །ཨོཾ་མཧཱ་ཏེ་ཛ་མ་ཎི་བྷ་དྲ་།སཾ་བྷ་ར་སཾ་བྷ་ར་སྭཱཧཱ། འབུམ་བཟླས་ན་དངུལ་འབུམ་རྙེད་པར་འགྱུར་ཏེ་མཐོང་བའི་ཆོས་ལ་ཡིད་
ཆེས་པར་འགྱུར་རོ། །ཨོཾ་ཛྭ་ལ་ཛྭ་ལ་ཨ་ག་ན་ཡེ་སྭཱཧཱ། ཡུངས་ཀར་དང༌། ཐལ་བ་ལ་སོགས་པས་ཁོ་ར་ཁོར་ཡུག་བཅིངས་ན་འབྱུང་པོ་ལ་སོགས་པ་དང༌། མཆེ་
བ་ཅན་ལ་སོགས་པ་མི་འོང་བར་འགྱུར་རོ། །མཐོང་བའི་ཆོས་ལ་ཡིད་ཆེས་པའོ། །རྡོག་པ་དྲག་པོས་བརྡབ་པའི་བུམ་པ་བཅག་པའི་དུམ་བུ་བླངས་ནས་སྣོད་ཀྱི་ཐོག་
ཏུ་འདུག་ཁང་སྟེང་དུ་མེས་ཚིག་དུས་སུ་སྔགས་མཾ་བརྗོད་དེ་གནས་པས་དབྱུག་པ་བཟུང་ནས། མཾ་ཡིག་བརྗོད་པས་བུམ་པ་བཅག་པར་བྱ། །མཾ་ཡིག་མོ་ཉིད་སོད་པར་
གྱུར་ནས་སུ། །སྦྱོར་བ་འདི་ནི་མེ་མཆེད་པ་ལའོ། །དུར་བ་དང་བཅས་འབྲས་ཀྱི་སོ་ལ་བཟླས། །སློབ་མའི་དུམ་བུ་སྣོད་དུ་མེ་ཡིས་སུ། །མཆོད་ཡོན་སྔགས་ཀྱིས་སྦྱིན་
སྲེག་བྱས་ནས་ནི། །མེ་ནི་མཆེད་པར་གྱུར་པ་ཞི་བ་ཡིན། །ཨད་ཐི་བ་དཀྵོ་བ་དུ་ཎཱ། ཨ་ཐོ་པཏ་ཏ་ཏམ་བ་པཉྩ་ནཱ་མཱ་དཱ་ཡི། དཱ་བི་ཎཱ་ཁན་ཏྭཾ་ཛ་ཏ་བེ། ཨ་ཏི་ཀྲ་མ། ན་མོ་ནན་

96-1-105a

ཏི་མཧཱ་ནན་དི། པི་དཱ་བི་ལི་པི་ལི། སིདྡྷི་སིདྡྷི་སྭཱཧཱ། མཆོད་ཡོན་གྱི་སྔགས་སོ། །ཨཛྫི་དྷརྨ་ད་ན་ཏེ་བ་ར་ཨཙྪ་ཡ། ཨཱི་ཛྷ་ཏུ་ཨ་ཏི་ཧཱུཾ། ཀན་ཙོ།
ཨཾ་ཀུ་རེ། ཨེ་བི་ཨུ། ཨ་དེ་སརྦེ་སརྦཱ་ཧི། ཊྚ་ཎེ་བཊྚ། ཏུ་པཱ་བ་ཨུ། མེས་ཚིག་པའི་དུས་སུ་ཆུ་ལ་ཡོངས་སུ་བཟླས་ཏེ་ལན་ཁ་ཅིག་ཏུ་ཨརྒྷ་སྦྱིན་ནོ། །ཆུལ་ལན་ཉི་ཤུ་རྩ་
གཅིག་གི་བར་དུ་ཡོངས་སུ་བཟླས་ཏེ་ཁང་པ་ལ་ཡོངས་སུ་གཏོར་ན་མེས་མི་ཚིག་གོ །ཨོཾ་ཀི་རི་ཀི་རི། རི་ཥ་བྷཱ་ཡ་སྭཱཧཱ། བསྙེན་པ་ཁྲི་ཚོ་གཅིག་བྱའོ། །དེ་ནས་དཔུང་པ་ལ་
ལན་ཉི་ཤུ་རྩ་གཅིག་ཏུ་བཟླས་ཏེ་སྦར་བར་བྱའོ། །གང་གི་ཚེ་མདུན་ཕྱོགས་སུ་འགྲོའམ། སྟེང་དུ་འགྲོ་ན་དེའི་ཚེ་དགོས་པ་འགྲུབ་པ་ཡིན་ནོ། །ཡང་ཕྱིན་ཕྱོགས་སུ་འགྲོ་ན་
དགོས་པ་མི་འགྲུབ་པ། །འདི་ན་ནུབ་མོ་ཁང་པའི་ནང་དུ་གཅེར་བུས་བྱའོ། །ན་མོ་རཏྣ་ཏྲ་ཡཱ་ཡ། ན་མཤྩ་བཛྲ་པཱ་ན་ཡེ། མཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། གྷྲྀ་ཎི་གྷྲྀ་ཎི། གྷནྜ་
ཀརྞ་སྭ་བན། མཱ་དཪྴ་ཡ་སྭཱཧཱ། ནག་པོའི་ཕྱོགས་ཀྱི་ཚེས་བརྒྱད་དམ། ནག་པོའི་ཕྱོགས་ཀྱི་ཚེས་བཅུ་བཞི་ལ་ཚ་པའི་མར་ནག་གིས་རྐང་པ་ལ་བྱུགས་ཏེ་ཉལ་ན་
རྨི་ལམ་ན་དགོས་པ་སྟོན་པར་བྱེད་དོ། །ཨོཾ་གྷུ་ཎ་དེ་ཤྲ་བ་ཎ་པི་ཤཱ་ཅི་སྭཱཧཱ། སྟོང་ཕྲག་གཅིག་སྔོན་དུ་བསྙེན་པ་དང་ལྡན་པས་ཉལ་བའི་དུས་སུ་རུ་རྟའི་ལྡེ་གུ་ལ་ལན་

96-1-105b

ཉི་ཤུ་རྩ་གཅིག་མངོན་པར་སྔགས་ཏེ་ལག་པ་དང༌། རྐང་པ་ལ་བྱུགས་ལ་མངོན་པར་འདོད་པའི་དགོས་པ་ཡིད་ལ་བྱ་ཞིང་གཙང་མའི་ས་ཕྱོགས་སུ་ཉལ་ན་དགེ་བ་དང༌། མི་
དགེ་བ་སྟོན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ཨོཾ་ཨ་ར་ཏེ་སྭཱཧཱ། སྔོན་དུ་བསྙེན་པ་ཁྲི་ཚོ་གཅིག་བྱ་ལ་འབྲས་ཁུར་གྱི་རང་བཞིན་ལས་རི་ཁྲོད་མའི་གཟུགས་གཅེར་བུ་
གསུམ་བྱའོ། །ཉི་ཟླ་གཟས་བཟུང་བའི་དུས་སུ་ལག་པར་བཞག་ལ་ཇི་སྲིད་མ་གྲོལ་གྱི་བར་དུ་བཟླས་པ་བྱའོ། །དེ་ནས་སྲོད་ཀྱི་བྱིས་པའི་མཐོང་བའི་ལམ་གྱི་སྤྱོད་ཡུལ་དུ་
འགྱུར་རོ། །མེ་ལོང་ལ་སོགས་པ་ལ་དཔའ་མོ་ཆེན་མོས་བདེན་པར་སྟོན་ཏོ། །ནཱ་མནྣ་ཧི་ཀྲ་མ་པ་ད་མ་པཏྱད། ཏད་བྷུ་ཏཾ། ཡད་བྷ་བྱཾ། ཡད་གྲ་ཏཾ། ཡད་གྲ་ཏཾ། ཡད་གྲ་ཏཾ།
བི་ད་ཪྴ་ཡ་ཏ་སྭཱཧཱ། བུ་རམ་དང༌། ཕྱི་ཡིས་རྡོ་རྗེ་བྱས་པ་བྱིན་ཏེ་སྔགས་ཁྲི་ཚོ་གཅིག་ལ་ཁྲུས་སོ། །མཐེ་བོ་ལ་རྒྱ་སྐྱེགས་ཀྱིས་བསྐུས་ན་འབེབས་པར་བྱེད་དོ། །ན་མོ་
རཏྣ་ཏྲ་ཡཱ་ཡ། རཀྟ་རཀྟ། ཨཾ་གུཥྛེ། ཡ་ད་ཀི་ན་ཙི་ཏ་སྭཱཾ་པྲཾ་ཏཾ་ག་ཏཾ། བྷ་བྱཾ་ཏ་ཏ་སརྦ་དཪྴ་ཡ་སྭཱཧཱ། ཁྲི་ཚོ་གཅིག་གི་བསྙེན་པ་བྱས་ལ་མཐེ་བོ་ལ་པྲ་སེ་ན་དབབ་བོ། །ཨོཾ་ཨ་
ལུ་ཀེ །པ་ལུ་ཀེ །གྲྀཧྞ་པིཎྚཾ། བི་ཤཱ་ཙི་སྭཱཧཱ། སྔོན་དུ་བསྙེན་པ་ཁྲི་ཚོ་གཅིག་བཟླས་ལ་དེ་ནས་བསྒྲུབ་པ་བྱ་སྟེ་ཕུད་ཀྱི་ཟན་ཆང་ལ་ལན་བདུན་དུ་སྔགས་ལ་རྒྱབ་ཏུ་བསྐྱུར་

96-1-106a

བར་བྱའོ། །ཞག་བདུན་ན་རྣམ་པར་སྟོན་པར་བྱེད་དོ། །ཞག་དང་པོ་ལ་མ་བསྟན་ན་ཡི་ཆད་པར་མི་བྱའོ། །གཉིས་པ་དང༌། གསུམ་པ་རུ་
བསྒྲུབས་ན་བྲམ་ཟེ་གསོད་པའང་འགྲུབ་བོ། །གལ་ཏེ་མ་གྲུབ་ན་སྤྱི་བོ་གས་ནས་འཆིའོ། །ཕྱག་ན་རྡོ་རྗེའི་བཀའ་ཇི་བཞིན་ནོ། །ན་མཿསརྦ་བུདྡྷ་བོ་དྷི་སཏྭཱ་ནཱཾ། ཨཱ་
ཨ་མ་ལ་བི་ཀྲཱནྟ། ཏེ་ཛོ་ནི། ཨ་ར་ཛེ་སྭཱཧཱ། དེ་བཞིན་གཤེགས་པ་འབྱུང་བའི་ཕྱག་རྒྱ་ཉེ་བར་གནས་ལ་མཆོད་ཡོན་ལ་སོགས་པ་ཐམས་ཅད་བྱའོ། །ས་གཞི་
འདི་ཙམ་གྱི་ཚད་དུ་བདག་གིས་འདི་ཙམ་དུ་འགྲོ་བར་བྱའོ་ཞེས་ཡིད་ལ་བྱས་ལ་ཕྱག་རྒྱ་བཅིངས་ལ་སྔགས་ཉི་ཤུ་རྩ་གཅིག་ཏུ་བརྗོད་པར་བྱས་ན་དེ་སྙེད་ཀྱི་
ལམ་དུ་འཇིགས་པ་མེད་པར་འགྲོའོ། །ཁུ་ཚུར་གཉིས་གཅིག་ཏུ་བྱས་ལ་མཐེའུ་ཆུང་གཉིས་ཁ་ཕྱེ་བ་ནི་དེ་བཞིན་གཤེགས་པ་འབྱུང་བའི་ཕྱག་རྒྱའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཨོཾ་ཀུ་རུ་ཀུལླེ་སྭཱཧཱ། སྔོན་དུ་བསྙེན་པ་ཁྲི་ཚོ་གཅིག་བྱས་
ལ་དེ་ནས་བ་ལང་གི་ལྕི་བས་དཀྱིལ་འཁོར་བྱས་ལ་དེའི་དབུས་སུ་མདའ་དང་བཅས་པའི་གཞུ་བྲིས་ལ་མདའི་སྒྲོལ་བཅོམ་ལྡན་འདས་མའི་རང་གི་མིང་

96-1-106b

གི་ཡི་གེ་དང་པོ་བཀོད་ལ་བཅོམ་ལྡན་འདས་མ་མཆོད་ཡོན་བྱས་ཏེ་དྲི་དང༌། མེ་ཏོག་དང༌། བདུག་པ་དང༌། མར་མེ་དང༌། གཏོར་མ་ལ་སོགས་པས་མཆོད་ལ་
གསོལ་བ་གདབ་པར་བྱའོ། །ཆེ་གེ་མོའི་ཡུལ་དུ་འགྲོ་ཞིང་འོང་བར་བཅོམ་ལྡན་འདས་མ་འདིར་གཤེགས་པ་དང་ལྷན་ཅིག་ཏུ་དེ་རུ་སོང་སྟེ་འོངས་ནས་བཅོམ་ལྡན་འདས་
མ་ལ་བཟོད་པར་གསོལ་ཏེ་བསྡུ་བར་བྱའོ། །ལམ་དུ་འགྲོ་ན་ཁྲི་ཁྲག་གཅིག་བཟླས་པ་བྱས་ཏེ་ཆོ་ག་བྱས་ནས་དཀྱིལ་འཁོར་ཉེ་བར་བྱུགས་ལ་གཞུ་དང་བཅས་པའི་མདའ་ཤར་དུ་
ཁ་བལྟས་པ་མངོན་པར་བྲིས་ལ་དེའི་སྟེང་དུ་བཅོམ་ལྡན་འདས་མ་སྔོན་བཞིན་དུ་མཆོད་པ་དྲི་དང༌། མེ་ཏོག་ལ་སོགས་པས་མཆོད་ལ་བརྒྱ་ཕྲག་བརྒྱད་བཟླས་ལ་འགྲོ་བར་
བྱའོ། །དེ་ནས་འགྲོ་བར་འགྱུར་རོ། །སོང་ནས་ཕྱིར་འོངས་ན་དེ་ལ་གཞུ་མདའ་དང་བཅས་པ་ཁ་རྒྱབ་ཏུ་བལྟས་པ་དེ་བཞིན་དུ་བྲིས་པར་གྱུར་པའི་བཅོམ་ལྡན་འདས་མ་སྔོན་
བཞིན་དུ་མཆོད་ལ་གཤེགས་སུ་གསོལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། རི་ཛུ་དྷརྨི།
ནིར་ཡ་ཏེ། ཏཱ་རེ་ཏཱ་ར་ཨ་བྷ་ག་བ་ཏི། ཏུཏྟཱ་རེ། བྷ་བ་བྷ་ཡ། མོ་ཙ་ནི་ཏུ་རེ་སྭཱཧཱ། འཇིགས་པ་ལས་ཐར་བར་བྱེད་པ་འདི་ནི་ཁ་ཅིག་ཏུ་འཇིགས་པ་ཆེན་པོ་ཡིན་ན་ཆུ་བོ་དང༌།

96-1-107a

འབྲོག་དགོན་པ་ཆེན་པོར་སེངྒེ་དང༌། སྟག་དང༌། དོམ་དང༌། མ་ཧཱི་ཥ་དང༌། རྒྱལ་པོ་དང༌། སྲིན་པོ་དང༌། ཤ་ཟ་ལ་སོགས་པ་རྣམས་སུ་སྔགས་འདི་
དྲན་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་མཉྫུ་ཤྲི་ཡེ། ཀུ་མཱར་བྷཱུ་ཏཱ་ཡ། ཨོཾ་ཧི་རི་ཏིཥྛ། ཏསྐ་ར་བདྡྷོ་སི། བཾ་ནཱ་གཱ་མཱ་ཙ་ལ་སྭཱཧཱ། སྦྲུལ་རྣམས་ཀྱི་ཁ་འཆིང་ངོ༌། །རྐུན་མ་
དང༌། དགྲ་བོ་ལ་སོགས་པའང་ཁྱད་པར་དུ་འཆིང་ངོ༌། །མི་མཆེད་པར་བྱེད་པ་དང༌། འདི་རྣམས་འཆིང་བྱེད་ཆོ་གའོ། །ཨུཏྤལ་ལའི་ཕྱག་རྒྱ་དང་བཅས་པས་སོ། །ལག་
པ་གཉིས་ཐལ་མོ་སྦྱར་ལ་མཐེབ་མཛུབ་གཉིས་བཀུག་སྟེ་མཐེབ་ཆེན་གཉིས་གཞུག་པར་བྱའོ། །གུང་མོ་གཉིས་ཀྱི་སྟེང་ནས་སྲིན་ལག་གཉིས་དཀྲི་བར་བྱའོ། །དེ་
ནི་ཨུཏྤ་ལའི་ཕྱག་རྒྱའོ། །ན་མཿས་མནྟ་བུདྡྷ་ནཱཾ། ཨོཾ་ཧཱུཾ་བ་རཱ་དཱ་ཎཱཾ། ཨོཾ་ཧཱུཾ་བར་ད་བཛྲ་ཡ་ཧཱུཾ། མཆོག་སྦྱིན་པའི་རྡོ་རྗེ་འཕགས་པ་འཇམ་དཔལ་རྡོ་རྗེ་དཀྱིལ་འཁོར་ལ་
གནས་པ་ཐམས་ཅད་ཀྱི་བར་དུ་གསེར་གྱི་མདོག་ཏུ་བསམས་ན་ཕྱོགས་བཞི་རུ་ཁའི་དྲི་ཞིམ་པར་བྱེད་དོ། །ཨུཏྤ་ལའི་ཕྱག་རྒྱ་དང་བཅས་པའོ། །ན་མོ་རཏྣ་ཏྲ་ཡཱ་ཡ།
ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎཱི་ཀཱ་ཡ། ཏདྱ་ཐཱ། ཨོཾ་ཀ་ཙེ་བི་ཀ་ཙེ། སྟཾ་བྷ་ནི། ཛམ་བྷ་ནི། མོ་ཧ་ནི། སརྦ་རོ་ཥ། པྲ་ཤ་མ་ནི་སྭཱཧཱ།

96-1-107b

ལག་པ་ལ་ལན་ཉི་ཤུ་རྩ་གཅིག་ཏུ་བཟླས་ཏེ་རང་གི་ཁ་ཡོངས་སུ་མཉེ་བར་བྱ་ཞིང་གོས་ལའང་མདུད་པ་བྱའོ། །དེ་ནས་རྒྱལ་པོའི་རིགས་ཀྱི་ནང་དུ་ཞུགས་ན་ཁྲོས་པ་ཞི་
ནས་དད་པར་འགྱུར་རོ། །ཨ་ཨཱི་དེ་བི། ཨགྣི་ཛ་དྷ། ཛ་ལ་མཱ་ཎ། བཱ་ད་ཛཱ་དྷ། གྷུ་ལ་མཱ་ན། ཀིཾ་ཙ་ཧ་སི། པི་ཊ་ཨན་ཏ་རེ་ཎ། ཨ་ཌེ་མི་ཏོ། དནྟ་ཨན་ཏ་རེ་ཎ་སྭཱཧཱ། ཤིང་བུ་བག་ཙམ་
གཅིག་ལ་ཡོངས་སུ་བཟླས་ལ་སོའི་བར་དུ་བཅུག་སྟེ་བཟླས་པས་ཁྲོས་པ་དད་པར་འགྱུར་རོ། །ཨཱ་ཨཱི་དེ་སི། ཨ་ས་ཎི། ཧི་པ་ཨཱི། སྦ་མ་ཧུ་དན། ས་ཎཾ་ཧི། ཨ་ཧུ་ཏོ། ཨུཏྟ་
རཾ། དེ་མོ་ཏུམྨོ། ཨུ་པ་རི་ཎི། ཨུཏྟ་རཾ། ཧོ་ཧི། འདིའི་ཉེ་བར་སྤྱོད་པ་ནི་འོག་གི་གོས་ཀྱི་ནང་དུ་ཤིང་ལོས་སྟན་བྱས་ལ་ལན་བདུན་དུ་མངོན་པར་སྔགས་ཤིང་ཁྲོས་པ་ལ་བྱིན་
ན་ཅུང་ཟད་ཀྱང་བཟློག་པར་མི་ནུས་སོ། །མུ་ཧ་དོ། །བ་དུ་ནོ་ར། ཨ་ཙཀྵུཿདོ། ཙཎྜ་ཨཱི། ཙ་ཨུ་ཧུ་ཨ་ས་ན། ས་མཱ་ཛི་ཧྭཱ། ཀོ་མེ་ཀི་ཙི་བྷ་ཎ་ཏི། ན་མོ་མཎྜ་ཏཱི་ཨེ་ཙུ་ལི་པཱ་ཤ་ཎི་
སྭཱཧཱ། ལག་པ་གཡས་པས་མངོན་པར་སྔགས་པ་བྱས་ལ་རང་གི་ཁ་མཉེ་བར་བྱའོ། །ཁ་སྐྱེངས་པའི་སྔགས་ཏེ་ཡུངས་ཀར་ལ་ལན་བརྒྱད་བཟླས་ཏེ་གཏོར་ན་གཉིད་
འཐུག་པར་བྱེད་དོ། །ཨོཾ་སྭཱ་བ་ནཱི་ཡཾ་པྲ་ཙཀྵུ་མི། སིདྡྷཾ་ཤ་བ་ར་བྷཱ་ཥི་ཏཾ་པ་ར་ཙཀྲ། མཧཱ་ནི་སིདྡྷཾ། པ་ཏ་ལི་གེ། ས་ཧཱ་ན་རི་ཙཎྜ་ལི་མཱ་ཏཾ་གི་སྭཱཧཱ། ཡུངས་ཀར་ལ་བརྒྱ་

96-1-108a

ཕྲག་བརྒྱད་ཀྱིས་མངོན་པར་སྔགས་པ་བྱས་ལ། གང་དུ་སྐྱུར་བ་དེ་རུ་གཉིད་འཐུག་པོར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་བྷྲ་མ་ར་ཀེ་ཤི་།བྷྲ་མ་ར་
མཱ་ཏེ། བྷྲ་མ་བི་བྷྲ་མ། མུ་ཧྱ་མོ་ཧ་ཡ་སྭཱཧཱ། ཡུངས་ཀར་ལ་འབུམ་ཕྲག་གཅིག་བཟླས་ཏེ་ས་ལ་མ་རེག་པར་བར་སྣང་གི་ཁང་པ་ལ་གཞག་པར་བྱའོ། །ཁམས་དང༌།
རྡོ་སྟེགས་ལ་རབ་ཏུ་གཏོར་ན་དུས་མ་ཡིན་པའི་གཉིད་འཐུག་པོ་སྐྱེད་པར་བྱེད་དོ། །གྲོང་ངམ། གྲོང་ཁྱེར་གྱི་དབུས་སུ་གནས་ཏེ་ཡུངས་ཀར་གྱིས་ཕྱོགས་དང༌།
ཕྱོགས་མཚམས་སུ་གཏོར་ན་སེམས་ཅན་ཀུན་ཤི་བ་དང་འདྲ་བར་གཉིད་ལོག་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ།
མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏཱ་རེ་ཏཱ་རེ་ཏཱ་རཱ་ཡ། བྷ་ག་བ་ཏི་སྭཱཧཱ། བནྡྷ་མོ་ཙ་ནི་ཆེ་གེ་མོ་བནྡྷ་མོ་ཀྵཾ་ཀུ་རུ་སྭཱཧཱ། བདེན་པའི་བྱིན་གྱིས་བརླབས་ཀྱང་དང་པོ་ཉིད་དུ་
སྦྱར་བར་བྱའོ། །བཅོམ་ལྡན་འདས་མས་འཁོར་ཐམས་ཅད་གྲོལ་བར་གྱིས་ཤིག །གང་གིས་བཅིངས་པ་གྲོལ་བའི་བདེན་པ་དེའི་བདེན་པ་ཡིས་ཆེ་གེ་མོ་བཅིངས་
པ་ལས་གྲོལ་བ་དག་ཏུ་གྱིས་ཤིག་བཟླས་པས་བཅིངས་པ་གྲོལ་བར་བྱེད་དོ། །བཟླས་པའི་དུས་སུ་སྤྱན་རས་གཟིགས་དབང་ཕྱུག་གིས་གྲོལ་བར་བྱེད་ཅིང་བཅོམ་

96-1-108b

ལྡན་འདས་མས་ཀྱང་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀ་ཡ། ཏདྱ་ཐཱ། ལམྦེ། པྲ་ལམྦེ།
ལམྦེ་བི་དེ་མ་མ་མོཀྵ་ཡཾ་སྭཱཧཱ། འདི་བཟླས་ན་བཅིངས་པ་ལས་གྲོལ་བར་བྱེད་དོ། །ཡང་ན་གཙང་སྦྲ་དང་ལྡན་པར་གྱུར་པས་མཚན་ཐོག་ཐག་ཏུ་བཟླས་ན་བཅིངས་
པ་ལས་གྲོལ་བར་བྱེད་དོ། །ན་མོ་དེ་བི་མཧཱ་དེ་བི། པྲ་ཏྱཾ་གི་རེ་སྭཱཧཱ། ཏ་ལའི་གྲོ་ག་ལ་མངོན་པར་བྲིས་ཏེ་སྲིན་བུ་ཀ་ཀ་རུའི་ཁང་བུར་བཅུག་ལ་དེའི་ས་ཡིས་ཁ་བཀབ་
ཅིང་མིང་ནས་བཟུང་བར་བྱས་ན་དེ་བཅིངས་པ་ལས་གྲོལ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་
ཎི་ཀཱ་ཡ། ཏདྱ་ཐཱ། ཀུ་ཊེ་བི་ཀུ་ཊེ་ཀུ་ཊེ་སྭཱཧཱ། མར་གྱིས་ལྕགས་ལ་བྱུགས་ན་འཆག་གོ །ན་མཿསརྦ་བུདྡྷ་བོ་དྷི་སཏྭེ་བྷྱཿཀུ་རུཊྚ་ཀུ་རུཊྚ། ཀརྐ་ཀུ་ཏུ་ཊུ་སྭཱཧཱ། ཕྱོགས་གང་ན་
བཅིངས་པའམ། བསྐོར་ཁང་ཅིག་གནས་ན་དེ་ལ་རྡུལ་ལ་བརྒྱ་ཕྲག་བཟླས་ཏེ་གཏོར་ན་དཔག་ཚད་བརྒྱ་ན་ཡོད་པ་འགྲོལ་ལོ། །སྔོན་དུ་བསྙེན་པ་ཁྲི་ཚོ་གཅིག་བཟླས་སོ། །
ཨ་ཏི་མུཀྟའི་ཡམ་ཤིང་ལ་བརྒྱ་ཕྲག་བརྒྱད་ཀྱི་སྦྱིན་སྲེག་བྱའོ། །དེ་ནས་དེ་ཉིད་ཀྱི་ཐལ་བས་སྦྱར་བར་བྱའོ། །རྡོ་རྗེའི་ཤིང་གི་ཡམ་ཤིང་གི་མེ་ལ་མར་གྱི་སྦྱིན་སྲེག་བྱས་ན་

96-1-109a

ལྕགས་སྒྲོག་འཆག་ཅིང་གྲོལ་བར་བྱེད། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀཱ་
ཡ། ཏ་དྱ་ཐཱ། ཏཱ་རེ་ཏཱ་རེ། ཏཱ་རཱ་ཡ། ཛ་ཡེ་ཛ་ཡེ། ཏུཏྟ་རེ། ཛ་ཡ་བ་ཧེ་ཏུ་རེ་སྭཱཧཱ། ཡུལ་ཆོས་ཀྱི་རྩོད་པ་ལས་ལན་ལྡོན་པའི་ལས་གཞན་ལས་རྒྱལ་བར་བྱེད་པ་ལ་སྒྲོལ་མ་
སྦྱར་བར་བྱའོ། །མུ་ནི་ཀ་ས་ཨི། མུ་ནི་མཾ་དྷ་ཨཱི། མུ་ནི་ལཾ་གེ་ལེ་ཧི། ཕ་ལེ། ཨཱི་ཥ་ད། བི་ལི་བ་ད་ན་ཏོ། །ཆེ་གེ་མོ་སྱ་མུ་ཏི། བགྒ་ཎེ་ནེ་ཧཾ་པི་པཻ་མི་སྭཱཧཱ། དབང་དུ་བྱ་བ་དང༌། དབྱེ་བ་
དང༌། སྐྲོད་པ་དང༌། ཁ་བཅིངས་པ་རྣམས་ནི་རྫ་མཁན་གྱི་འཁོར་ལོ་འཁོར་བཞིན་པའི་ས་དང༌། ལོགས་བཞིའི་ས་དང༌། དབུས་ཀྱིས་དང༌། འཁོར་ལོའི་སྲོག་ཤིང་གིས་དང༌།
ལག་པའི་ས་དང༌། སྣོད་ཀྱི་ས་རྣམས་བླངས་ཏེ་གཟུགས་བརྙན་གཉིས་བྱས་ཏེ་ཁ་སྤྲད་དེ་བཞག་ནས་སྐུད་པ་དམར་པོ་ཡིས་བར་མཚམས་མེད་པར་དཀྲིས་ལ་ཁམ་ཀྱོང་མ་
བསྲེགས་པ་ཁ་སྦྱར་གྱི་དབུས་སུ་བཞག་ལ་ཆེ་གེ་མོ་ཆེ་གེ་མོའི་དབང་དུ་གྱུར་ཅིག་ཅེས་བྱ་བའི་ཚིག་བརྒྱ་ཕྲག་བརྒྱད་བཟླས་པར་བྱའོ། །ད་དུ་རའི་འབྲས་བུ་བྱི་བའི་ཁུང་བུར་
བཅུག་ལ་བུད་མེད་གཅེར་བུས་གཏུན་ཤིང་གིས་བརྡུངས་ན་ཆེ་གེ་མོ་དང༌། ཆེ་གེ་མོ་གཉིས་དབྱེ་བར་འགྱུར་རོ། །རྨུག་པའི་བུ་མོའི་རྒྱབ་ཀྱི་རུས་པ་ལ་མིང་དང༌། སྔགས་

96-1-109b

སུ་སྤེལ་བ་མངོན་པར་བྲིས་ཏེ་རུས་པ་དེའང་ལམ་གྱི་བཞི་མདོར་རྐེད་པ་ནུབ་ཙམ་བརྐོས་པའི་ཁུང་བུར་བཅུག་ལ་སས་གཡོགས་ན་སྐྲོད་པར་བྱེད་དོ། །ཚ་བའི་རང་བཞིན་གྱིས་
གཟུགས་བརྙན་བྱས་ལ་སྔགས་བརྗོད་བཞིན་པས་གཟུགས་བརྙན་ལ་རའི་པགས་པས་ཁ་དགབ་པར་བྱས་ན་ཁ་བཅིངས་པར་བྱས་པ་ཡིན་ནོ། །གཟུགས་བརྙན་དེའང་དབེན་
པའི་ཕྱོགས་སུ་བཞག་པར་བྱ་སྟེ་དུར་ཁྲོད་ཀྱི་སོལ་བས་དགྲ་བོའི་མིང་དང་སྤེལ་བ་བྱི་བའི་ཁུང་བུར་བཅུག་ལ་རའི་པགས་པས་ཁ་བཀབ་སྟེ་བུད་མེད་གཅེར་བུས་གཏུན་
ཤིང་ལག་པས་གཟུང་བས་ལན་བདུན་དུ་མངོན་པར་སྔགས་ཏེ་ནུབ་མོ་ཆེ་གེ་མོའི་ཁ་ཆིངས་ཤིག་ཅེས་བརྡུངས་པར་བྱའོ། །དེ་ལྟར་ཞག་བདུན་དུ་བརྡུངས་ན་འཆིང་བར་
འགྱུར་རོ། །རྩེ་མོ་བདུན་ལས་བྱུང་བའི་ས་བླངས་ཤིང་རྫ་མཁན་གྱི་ལག་པའི་ས་ལས་སའི་ཁུང་བུ་གཅིག་བྱས་ལ་སྔགས་ཏེ་ཏ་ལའི་ལོ་མ་ལ་མངོན་པར་བྲིས་ཏེ་ཁུང་
བུའི་ནང་དུ་བཅུག་ལ་བྱི་ཁུང་དུ་བཞག་སྟེ་ས་ལ་མ་ལྷུང་བའི་བ་ལང་གི་ལྕི་བས་ཁ་བཅད་ལ་རྡུལ་གྱིས་དེའི་སྟེང་དུ་གཡོགས་ན་ཁ་བཅིངས་པར་འགྱུར་རོ། །ཨོཾ་བྷུ་རི་ཧྱ་
མ་ན། ས་ཀ་ཏུ་བྲ་སྠོ་ཨེ་ཨཱཾ་ཆེ་གེ་མོ་བནྡྷ་མཱ་ར་ཛ་ཧཱུཾ་ཕཊ། མིང་གི་ཡི་གེ་དང༌། སྔགས་ཀྱི་ཡི་གེ་བར་བར་དུ་སྤེལ་ལ་ཨརྐའི་ལོ་མ་ལ་སོལ་བས་བྲིས་ཏེ་དཀྲིས་ལ་

96-1-110a

ཚེར་མ་མང་པོ་བཙུག་ལ་ཁང་པའི་ནང་གི་སྟེང་གི་དབུས་སུ་སྔགས་བརྒྱ་ཕྲག་བརྒྱད་བཟླས་ཏེ་བརྐོས་ལ་སྦས་ན་ཁ་བཅིངས་པར་བྱེད་དོ། །
དེ་ལྟར་མང་པོའང་སོ་སོར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏཱ་ཡེ། པཱ་རཱ་ཡཱ་ས་ནཱི་སྭཱཧཱ། ཁམ་ཀྱོང་དུ་ཕྱུགས་ཀྱི་ལྕི་པས་
གཟུགས་བརྙན་བྱས་ལ་རིག་པ་བཟླ་ཞིང་འགྲོན་བུ་དགུས་བརྒྱན་ཏེ་མིག་གཉིས་དང༌། ཁ་དང༌། རྣ་བ་གཉིས་དང༌། ལྟེ་བ་དང༌། ལག་པ་གཉིས་དང༌། བཤང་
བའི་ལམ་དུ་བརྒྱན་ནོ། །དགྲ་བོའི་ཁ་རུ་ཞག་ལོན་པའི་ཕྱི་ས་བཅུག་ལ་རིག་པ་འདིའང་ལན་བརྒྱད་བརྒྱ་རུ་བཟླས་ཏེ་ཁམ་ཀྱོང་གཉིས་པས་ཁ་བཀབ་ལ་གཙང་
མའི་གནས་སུ་བཞག་ན་ཡུལ་ཆོས་ལས་གཞན་ལས་རྒྱལ་བར་འགྱུར་རོ། །བསྙེན་པ་ཁྲི་ཚོ་གཅིག་གོ །ཨོཾ་ཤརྐ་ཀཎ་ཋ་ཙ་ཏུཿཔ་ད་ཁཱ་ཧི། མ་ནུ་ཥ་ཀོ་གླུ་ཐ་ཀཾ་
ཏ་ཤྱ་ཨ་ཐཱ་བི་གླུ་ཐེ་ན། ཆེ་གེ་མོ་མུ་ཁཾ་བནྡྷ་མི། མུ་ཙུ་ཀྲཱ། མུ་ཙུ་ཀྲཱ་ཕུ་སྭཱཧཱ། བོང་བུའི་སྦངས་དང༌། དང་པོ་བྲེགས་མ་ཐག་གི་བྱིས་པའི་སྐྲ་དང༌། ཚེར་མ་རྣོན་པོ་ལ་
བརྒྱད་བརྒྱ་མངོན་པར་བཟླས་ཏེ་བྱི་བའི་ཁུང་བུར་བཅུག་ལ་རྡུལ་གྱིས་བཀང་ན་ཁ་འཆིང་བར་འགྱུར་རོ། །ཧ་ཧཱུཾ་ཧ་ལག་པ་ལ་བཀོད་ན་དུར་ཁྲོད་ཀྱི་བསྲུང་བའོ། །ཧཱུཾ་

96-1-110b

ཧ་རིག་པ་བཟླས་ཏེ་འཕྲལ་དུ་རོ་བསྲེགས་པའི་ཐལ་བ་ཆང་པར་བཟུང་ལ་ཡང་ན་དེ་བཟླས་པས་གཡོན་པ་ཧཱུཾ་གི་ཕྱག་རྒྱ་བཅིངས་ཏེ་ཐལ་བ་དེ་དང་གུ་གུལ་གཉིས་ཀྱི་རིལ་
བུ་བྱས་ལ་བརྒྱ་ཕྲག་བརྒྱད་བཟླས་པ་བྱས་ལ་དཔྲལ་བར་ཐིག་ལེ་བྱས་ན་བཅིངས་པ་ལས་གྲོལ་བར་འགྱུར་རོ། །ཧཱུཾ་ཧེ་ཧོ་ཧེ་ཧ། བཅིངས་པ་ལས་བཟླས་ན་གྲོལ་བར་འགྱུར་
རོ། །དི་ཨོཾ་པྲི་ཛ་པྲི་ཏི་བྲཱི་ཧི་བྲཱི། བཟླས་པས་བཅིངས་པ་ལས་གྲོལ་བར་འགྱུར་རོ། །ན་མོ་བཱ་ཙཱ་ཏ་ཤྱ་མཧཱ་ཤ་མ་ཎ་ཤྱ་ཀི་ཏི་པི་ཏི་པཱ་ཏྲཾ་པུ་ར་ཡ་སྭཱཧཱ། ལན་བདུན་དུ་
མངོན་པར་སྔགས་པ་བྱས་པའི་ལྷུང་བཟེད་བསོད་སྙོམས་ལ་ཞུགས་ན་སྟེར་བར་མི་འདོད་པ་རྣམས་ཀྱིས་ཀྱང་སྟེར་བར་འགྱུར་ཏེ་མྱུར་དུ་ལྷུང་བཟེད་གང་བར་འགྱུར་རོ། །
ཀ་ར་བཱི་རའི་མེ་ཏོག་དཀར་པོའི་ཤིང་གིས་དེ་བཞིན་དུ་སོ་ཤིང་བྱས་ན་མ་བླངས་པར་རྙེད་པར་འགྱུར་རོ། །འཇམ་དཔལ་གྱི་ས་བོན་གྱིས་ལན་མང་དུ་བཟླས་པས་དེ་མ་ཐག་
ཏུའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཙེ་ཏྱ་ཀུན་ཛ་ར་ཤྱ། ཧི་མ་ཙ་ཏ་ཨུཏ་ཏ་རེ་ཎ། པཱ་ར་ཤེ་སུ་བརྣ་ཨཀྵི། ན་མཿབཱ་ན་རི་སཱ་མེ། ཨན་ནཾ་ཙ་ཕ་ནཾ་ཙ། དཱ་ད་དུ་སརྦ་ཀ་མི་ཀཾ་
ཨ་མོ་ཊ་ཙི། ཨ་མོ་ཏི་པུརྞ་བྷ་དྲ་ཛ་སེ་སྭཱཧཱ། བྱ་རོག་གི་སྒྲ་མི་གྲག་པར་ལན་ཉི་ཤུ་རྩ་གཅིག་ཏུ་སྔགས་བཟླས་པ་བྱས་ན་མ་བླངས་པར་ཟན་རྙེད་པར་འགྱུར་རོ། །ཨོཾ་དྷ་

96-1-111a

ན་དཱ་ཡ་སྭཱཧཱ། བཟའ་བ་ཐམས་ཅད་དང༌། ཚོད་མ་ཀུན་ལ་ནོར་སྦྱིན་གྱི་གཟུགས་བྱས་ལ་བརྒྱ་ཕྲག་བརྒྱད་ཀྱིས་མངོན་པར་སྔགས་ལ་
ཟས་བཙོས་པའི་དབུས་བ་ཞག་པར་བྱས་ན་ཟད་པ་མེད་པར་འགྱུར་རོ། །ཟན་བཙོས་པའི་སྣོད་དུ་བཞག་པ་དེ་རང་གི་གནས་ནས་གཞན་དུ་འགུལ་བར་མི་བྱའོ།།
ཨ་རཾ་ཛ་རེ་ཀ་རཾ་ཛ་རེ་བྷི་ཥཾ་ཛ་རེ་སྭཱཧཱ། སྔོན་དུ་བསྙེན་པ་ཁྲི་ཚོ་གཅིག་བྱས་ལ་གཟས་ཟིན་པའི་དུས་སུ་སྲན་མ་མ་ཤཱ་ལ་སོགས་པས་བསྒྲུབས་ནས་ཟོས་ན་འཛིན་བློ་རྣོ་
བར་འགྱུར་རོ། །ན་མོ་རཏྣ་ཏྭ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤ་རཱ་ཡ། བེ་དྷི་སཏྭཱ་ཡ། མཧཱ་སཏྭཱ་ཡ། ན་མཿསྐྲི་ཏྭ། ཨི་མཾ་དྷཱ་ར་ཎི། པྲ་ཡུན་ཛ་མི། ཨི་ཡ་མེ། དྷ་ར་ཎཱི།
སམྲྀ་དྷྱནྟུ། ཏདྱ་ཐཱ། ཏྲི་སྲི་ཁི་ཏྲི་ཤཱུ་ལི། དི་ལི་དི་ལི། མི་ལི་མི་ལི། ཙི་ལི་ཙི་ལི། ཨ་བ་ལོ་ཀི་ཏེ། སྭ་རོ་བྷི་ཨཱཛྙཱ་པ་ཡ་ཏི་དྷཱ་ར་ཎཱི། ཨི་ཡཾ་མ་ས་མྲྀ་དྷྱ་ཏུ་སྭཱཧཱ། དེ་ལ་འདིའི་ཉེ་
བར་སྤྱོད་པ་ནི་སྔོན་དུ་བསྙེན་པ་སྟོང་ཕྲག་བཅུ་ཐམ་པ་བྱས་ལ་དེ་ལ་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་ཆུ་སྲང་བཞི་ལ་བརྒྱ་ཕྲག་བརྒྱད་ཀྱིས་མངོན་
པར་སྔགས་ཏེ་བཞག་ལ་འཐུངས་ན་ཞག་བདུན་གྱི་བར་དུ་ཉི་མ་གུང་གུང་ལ་མར་བཙོད་པའི་འབྲས་ཟ་བར་བྱའོ། །ཞག་བདུན་དུ་སྨྲ་བཅད་བྱས་ན་གཞུང་བརྒྱ་ཕྲག་གསུམ་

96-1-111b

འཛིན་པར་འགྱུར་རོ། །མཆོག་ཏུ་གྲུབ་པའི་གཟུངས་ནི་འདི་ཡིན་ནོ། །ཨཱརྐ་རི། །མ་སྐ་རི། ཙཎྜ་ལི་བི་ན། བ་ཡོ་དྷ་རེ། ཨརྐྐ་ཨཎྜ་ཙཎྜ་ལི་ཆེ་གེ་མོ་མེ་བ་ཤ་མཱ་ནཱ་ཡ་སྭཱཧཱ། ཨརྐའི་
ལོ་མ་ལ་མིང་བྲིས་ཏེ་མེ་རུ་སྦྱིན་སྲེག་བྱས་ན་འགུགས་པར་བྱེད་དོ། །ཨོཾ་ཙ་པུཎྜེ། མ་ཏངྒེ། ཨཱུརྡྷ་ཀེ་ཤི་།ཆེ་གེ་མོ་བ་ཤ་མཱ་ནཱ་ཡ་སྭཱཧཱ། མར་ནག་གིས་ཆོས་འབྱུང་ལ་བསྐུས་
ལ་བདག་པོ་ཆེན་པོ་དང་སྦྱོར་བ་བྱས་ན་བདག་པོ་འཁོལ་པོ་དང་འདྲ་བར་བྱེད་དོ། །བརྒྱ་ཕྲག་བརྒྱད་མངོན་པར་སྔགས་པས་བྱའོ། །ཨོཾ་ཏཱ་རེ་ཧཱུཾ་ཧ་ར་སྭཱཧཱ། འདིས་གླང་བུའི་རྭ་
གཡས་པས་བླངས་པའི་ས་བླངས་ཏེ་དེ་དཔྲལ་བར་ཐིག་ལེ་བྱས་ན་གང་ལ་བལྟས་པ་དེ་དབང་དུ་བྱེད་དོ། །ན་མོཿཀྲྀཥྞ་ཤཱ་བ་རཱ་ཎཱཾ། གི་རི་གི་རི། ཀུ་མཱ་རི། བི་ཥཾ་བྷཀྵ་ཡ་ཧ་ར་བི་
ཥཾ། ཀྲྀཥྞ་ཤ་བ་རོ་ཛྙཱ་པ་ཡ་ཏི་སྭཱཧཱ། སྦྲང་བུ་ཆུ་བསྙུང་ཐམས་ཅད་ཀྱིས་ཟོས་པའི་དུག་མེད་པར་བྱས་ལ་རབ་ཏུ་སྦྱར་རོ། །ཨོཾ་ཤ་བ་ར་ཤོ་བྷ་ན་ཧ་རེ་སྭཱཧཱ། །སྔགས་འདིས་གོས་
ལ་ལན་བདུན་དུ་སྔགས་པར་བྱས་ཏེ་གང་ལ་བྱིན་པ་དེ་དབང་དུ་འགྱུར་རོ། །དོན་འདོད་པ་ལ་སྦྲང་དང་བཅས། །མི་རོའི་མེ་ཏོག་དང་ཡང་ནི། །འདི་དེ་ཕྱེ་མར་བྱས་སྦྱར་བས།།
མི་དང་མི་མོ་དབང་དུ་བྱེད། །ན་མོ་བུདྡྷཱ་ཡ། ཧ་ར་ཧ་ར་སྭཱཧཱ། ན་མོ་རུ་དྲཱ་ཡ། ཨཀྐི་བཀྐི་ནགྒི་སྭཱཧཱ། ཡུངས་ཀར་ལ་ལན་དྲུག་ཅུར་ཡོངས་སུ་བཟླས་ཏེ་བུད་མེད་དང༌། སྐྱེས་པ་

96-1-112a

ལ་བརྡེག་པར་བྱས་ན་འགྱིང་བག་དང་བཅས་པའི་བུད་མེད་དམ། འགིའུ་རིའང་འོང་བར་འགྱུར་རོ། །ཨོཾ་ཙ་མུཎྜེ། དྷུ་མཱ་ཀེ་ཤཱི། བི་དྱུ་ད་ཇི་བྷེ་ཧ་
ན་ད་ཧ་པ་ཙ་ཆེ་གེ་མོ་མེ་བ་ཤ་མཱ་གཙྪ་ཏུ་སྭཱཧཱ། ཉེ་བར་སྤྱོད་པའི་ཕྱོགས་ཀྱི་སོར་མོ་ལ་ཤར་དུ་མངོན་པར་འདུག་སྟེ་ལན་བདུན་དུ་སྔགས་ལ་བསྟན་པར་བྱས་ན་དབང་
དུ་འགྱུར་རོ། །ཨོཾ་ན་མོ་བི་མ་ལ་ཀཱི་རྟ་ཡེ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། བི་མ་ལ་ཕུཿ། བི་མ་ལ་ཀ་ར་ཕུཿ། བི་མ་ལ་ས་མུདྡྷ་རེ་ཕུཿསྭཱ་
ཧཱ། ཆུ་ལ་ལན་བདུན་དུ་སྔགས་ཏེ་བྱིན་ན་མིག་གི་ནད་མེད་པར་བྱེད་དོ། །ཨོཾ་ན་མོ་བྷ་ག་བ་ཏེ། སུ་དཪྴ་ཎཱ་ཡ། སུ་རུ་སུ་རུ། ཕུ་རུ་ཕུ་རུ། གཙྪ་གཙྪ། ཨཀྵི་རོ་ག་མ་
ཏིཥྛ་ཆེ་གེ་མོ་སྭཱཧཱ། སྐུད་པ་དཀར་པོ་རྣ་བ་ལ་བཅིང་བར་བྱའོ། །ཐང་ཆུ་དང༌། ཐང་ཤིང་དང༌། པྲི་ཡང་ཀུ་དང༌། རུ་རྟ་དང༌། བྱི་བའི་བྲུན་དང༌། ཕྱུགས་ཀྱི་རྭ་དང༌། སྨྱུག་
མའི་ཤུན་པ་དང༌། ལ་ཆ་དང༌། རའི་ཆུ་ངན་དང་གཞིབས་ལ་གྲིབ་མ་ལ་བསྐམ་པར་བྱའོ། །བདུག་པ་འདི་ནི་མཆོག་གི་གཙོ། །གཟའ་རྣམས་ཀུན་ལས་གྲོལ་བར་བྱེད།།
དེ་རུ་སྦྲུལ་ནི་མི་གནས་ཤིང༌། །གང་གཞན་གདུག་ཅན་གཟའ་ལ་སོགས། །གཙོ་བོ་འདི་ཡིས་ནད་རྣམས་འཇོམས། །བརྟན་པོར་ཉིན་བཞི་རིམས་དང་ནི། །ཐོག་གི་

96-1-112b

སྡོང་བུ་ཅི་བཞིན་དུ། །བརྗེད་བྱེད་ཀྱང་འདིས་ཉམས་པར་བྱེད། །སྐལ་བ་ངན་པའི་བུད་མེད་གང༌། །རང་བྱུང་མེ་ཏོག་མེད་གྱུར་ཅིང༌། །ཁྱིམ་ཐབ་དང་ནི་དབྱེ་བ་ཡང༌། །
བདུག་སྤོས་འདི་ཡི་ཡན་ལག་གིས། །མྱོས་ཤིང་རབ་ཏུ་གདུངས་ནས་ནི། །སྐལ་བ་བཟང་པོ་བསྐྱེད་པའི་མཆོག །བདུག་སྤོས་བྲམ་ཟེ་གསང་བཞེངས་པ། །ལས་ཀུན་
བྱེད་ཅིང་ཤིས་པའོ། །དེ་ལ་བདུག་པའི་སྔགས་ནི། ཨོཾ་སུ་བྷི་ར་ཎ་ཏཱ་ཡེ་སྭཱཧཱ། མིའི་ཐོད་པར་དབྱངས་ཡིག་བྲིས་ལ་བུད་མེད་དང༌། དོམ་ཕྱུགས་ཀྱི་བྱེ་བྲག་དང་བཅས་
པ་བྲིས་ལ་གང་ལ་སྔགས་རྣམས་ལྕགས་ཀྱུས་བཀུག་ན་བུད་མེད་དབང་དུ་བྱེད་དོ། །གཙང་མའི་ས་ཕྱོགས་སུ་ལྕགས་ཀྱུའི་རྣལ་འབྱོར་གྱིས་བཟླས་ན་དཔག་ཚད་གཅིག་
ཙམ་ནས་སེམས་དག་པའམ། ཡང་ན། དེ་ལ་བག་ཙམ་ཞིག་གིས་འདོད་པས་མྱོས་ནས་འོང་བར་འགྱུར་རོ། །འགུགས་པའི་ཡི་གེ་མེ་དང༌། རླུང་གིས་བསྐོར་བའི་དབྱངས་ཡིག་དང་
ལྡན་པས་མྱུར་དུ་དབྱངས་ཡིག་ཡན་ལག་བཞག་སྟེ་བུད་མེད་འདོད་པ་ལ་དགའ་བར་བྱེད་དོ། །ཨོཾ་ཀཱ་མ་དེ་བ་ཙནྡྲ་བྷ་དྲཱ་ཡ། བྷ་ག་བཱ་ན་ཧཱུཾ་ཕཊ་སྭཱཧཱ། འདི་ནི་རྩ་བའི་སྔགས་
ཏེ་འདི་གྲུབ་པས་གསང་སྔགས་ཐམས་ཅད་གྲུབ་པ་ཡིན་ནོ། །སྔོན་དུ་བསྙེན་པ་སྟོང་ཕྲག་བཅུ་བཟླས་པ་བྱས་ཏེ་དེ་ནས་མེ་སྦར་ལ་ཏིལ་མར་དང༌། སྦྲང་རྩིའི་ནང་དུ་

96-1-113a

སྨྱུགས་ལ་བརྒྱ་ཕྲག་བརྒྱད་སྦྱིན་སྲེག་བྱས་ན་དེ་ནས་འགྲུབ་པར་འགྱུར་རོ། །ཨོཾ་ཀཱ་མ་དེ་བ་ཧ་སྟ་མ་སྤྲི་ཤ། ཨུཏམ་ཏི་ཀུ་རུ་སྭཱཧཱ། ལག་པ་ལ་
ལན་བདུན་དུ་མངོན་པར་སྔགས་ལ་གཞན་གང་ལའང་རེག་ན་འདོད་པའི་ལྷ་བརྒྱ་བྱིན་ཡང་དབང་དུ་འགྱུར་རོ། །ཨོཾ་ཀཱ་མ་དེ་བ་ནི་རཀྵ་ཡ་སྭཱཧཱ། སྔགས་འདི་མིག་ལ་ཡོངས་
སུ་བཟླས་ན་གང་ལ་བལྟས་པ་དེ་དབང་དུ་འགྱུར་རོ། །ཨོཾ་ཀཱ་མ་དེ་བི་བསྟ་སྭཱཧཱ། སྔགས་འདིས་གོས་ལ་མངོན་པར་ལན་བདུན་སྔགས་ཏེ་གང་ལ་རེག་པ་དབང་
དུ་འགྱུར་རོ། །ཨོཾ་ཀཱ་མ་དེ་བ་སེ་བ་མུ་ད་མ་ཡ་སྭཱཧཱ། སྔགས་འདི་རང་གི་དབང་པོ་ལ་ཡོངས་སུ་བཟླས་ནས་གང་རེག་པ་དེ་དབང་དུ་འགྱུར་རོ། །ཨོཾ་ཀཱ་མ་ཤི་རི་ཧཱུཾ་
ཕཌ། རྒྱ་སྐྱེགས་ཀྱི་ཤིང་གིས་མེ་སྦར་ཏེ་ཡུངས་ཀར་སྟོང་ཕྲག་བརྒྱད་ཀྱི་སྦྱིན་སྲེག་བྱས་ན་རྒྱལ་པོའམ། རྒྱལ་པོའི་བུ་དབང་དུ་འགྱུར་རོ། །འདི་ཡིས་བུད་མེད་
ཀྱི་སྤྱི་བོར་རེག་ན་དབང་དུ་འགྱུར་རོ། །ཨོཾ་ཀཱ་མ་དེ་བ་ཨ་མུ་ཀི་མེ་བ་ཤ་མཱ་ན་ཡ་སྭཱཧཱ། འདི་ཡིས་མེ་ཏོག་གམ། འབྲས་བུ་ལ་ཡོངས་སུ་བཟླས་ཏེ་གང་ལ་བྱིན་པ་
དེ་དབང་དུ་འགྱུར་རོ། །ཤུ་ཤུ་ཥེ་མུ། ཁང་པ་སྟོང་པར་ཉའི་ཕྱེ་མ་བསྲེགས་ཤིང་སྟོང་ཕྲག་བཅུ་བཟླའོ། །དེ་ནས་ཉའི་ཕྱེ་མ་བདུག་པ་དེ་བསྲེག་པར་བྱས་ན་སྣ་

96-1-113b

ཚོགས་པ་བུད་མེད་འོང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ཨོཾ་པཱ་ཏཱ་ཙ་ལ་ནེ། ཙ་ལ་ཙ་ལ་སྭཱཧཱ། སྔགས་འདིས་སྦྱངས་ནས་ཤི་བའི་རྐང་མཐིལ་གྱི་པགས་པ་ལ་རེག་
ན་ལན་ཉི་ཤུ་རྩ་གཅིག་གི་བར་དུ་ཡོངས་སུ་བཟླས་ལ་བླང་བར་བྱའོ། །བླངས་ལ་ཕྱི་མིག་མི་བལྟ་བར་རང་གི་གནས་སུ་ཁྱེར་ལ་དེ་ནས་ཕྱིས་ནི་བརྒྱ་རྩ་བརྒྱད་མངོན་པར་
སྔགས་ཏེ་ཚ་བའི་མར་ནག་ཏུ་བཅུག་ལ་བཅོ་བར་བྱའོ། །དེ་ནས་བླངས་ལ་ལན་བདུན་བསྔགས་ཏེ་རྐང་པ་ལ་བསྐུས་ན་དཔག་ཚད་སྟོང་དུ་བྱིན་ཡང་མི་འཆད་དོ། །ན་མོ་
བུད་དྷཱ་ཡ། ན་མོ་དྷརྨ་ཡ། ན་མཿསཾ་གྷཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། དྷ་ར་ཎི། དྷ་ར་ཎི། དྷ་ར་དྷ་ར།
དྷ་རེ་སུ་བྷ་དྲི་སྭཱཧཱ། ཁྲི་ཚོ་གཅིག་སྔོན་དུ་བསྙེན་པ་བྱས་ལ་ཉི་མ་གཟས་གཟུང་བའམ། ཟླ་བ་གཟས་གཟུང་བའི་དུས་སུ་སྲན་མ་མ་ཤཱ་ཁར་བཅུག་ལ་ཇི་སྲིད་མ་གྲོལ་
གྱི་བར་དེ་ཉིད་དུ་བཟླས་པ་བྱས་ན་དེ་ནས་སྲན་མ་མ་ཤཱ་མྱུ་གུ་སྐྱེ་བར་འགྱུར་ཏེ་དེ་ཟོས་ན་ཐོས་པ་འཛིན་པར་འགྱུར་རོ། །དེ་ལྟར་མི་བྱེད་ན་ཕྱེ་མ་ཞིབ་མོར་བྱས་ཏེ་དེ་གང་
ལ་བྱིན་པ་དེ་དབང་དུ་འགྱུར་རོ། །ཨོཾ་གུ་ལུ་གུ་ལ། བཛྲ་དྷ་ར་ཨ་ནུ་ཙ་རཱ་ཡ་སྭཱཧཱ། སྡིགས་མཛུབ་ལ་མངོན་པར་སྔགས་ན་སྤྲིན་རྣམས་གཏོར་བར་བྱེད་དོ། །མ་བསྲེག་པའི་རྫ་

96-1-114a

བུམ་ལ་ཕྱོགས་བཞིར་མཉམ་པའི་ཕྱག་རྒྱ་ཅན་འཕགས་པ་རབ་འབྱོར་ཚོན་སྣ་མ་ལུས་པས་བྲི་བར་བྱའོ། །རབ་འབྱོར་གྱི་གཡས་
གཡོན་གཉིས་སུ་ཀླུ་གཞོན་ནུ་གཉིས་སྦྲུལ་མགོ་བདུན་བདུན་ཡོད་པ་ཕྱག་འཚལ་པ་དྲི་བར་བྱ་སྟེ་དེའི་སྦྲུལ་མགོ་སོ་སོ་ལ་ཕུའི་ཡི་གེ་བྲི་བར་བྱ་སྟེ་འཕགས་པ་རབ་
འབྱོར་གྱི་ཐུགས་ཀར་བྲུཾ་བྲིས་ལ་མེ་ཏོག་སྣ་ཚོགས་པས་མཆོད་ལ་སྟེང་གབ་མེད་པའི་གནས་སུ་གཞག་པར་བྱས་ནས་གཞི་ཐམས་ཅད་ཆུའི་དཀྱིལ་འཁོར་
ཆེན་པོར་འགྱུར་རོ། །སོ་མ་བཏང་བའི་ཁམ་ཀྱོང་ལ་ཚོགས་ཀྱི་བདག་པོ་བྲིས་ལ་དུག་དང༌། ཁྲག་དང༌། སྐེ་ཚེ་དང་ལྡན་པས་ཚོགས་བདག་གི་སྙིང་གར་དགོད་པར་
བྱའོ། །ཧཱུཾ་ཀ་རའི་ནང་དུ་བྲིས་ལ་ཕྱི་རོལ་ཏུ་སྟོབས་པོ་ཆེའི་སྔགས་ཀྱིས་བྲི་བར་བྱའོ། །སེང་ལྡེང་གི་ཤིང་གི་མེ་ལ་གདུངས་ན་ཆར་གཅོད་པར་བྱེད་དོ། །ཨོཾ་བཛྲ་ཀྲོ་དྷ་
མཧཱ་བ་ལ། ཧ་ན་ད་ཧ་པ་ཙ་བི་དྷྭན་ས་ཡ། ཨུཙྪུཤྨ་ཀྲོ་དྷ་ཧཱུཾ་ཕཌ། མཐོང་བའི་ཆོས་ལ་ཡིད་ཆེས་པ་ཡིན་ཏེ་མཚོན་གྱིས་བཅད་པའི་བྲམ་ཟེའི་བྲལ་གཡོན་པའི་
རྐང་སྦུབས་ཀྱིས་དཔལ་ཧེ་རུ་ཀ་མགོན་པོ་ཀླུས་བསྐོར་བ་ཀླུའི་རྒྱན་དང་ལྡན་པ་ཕྱག་གཉིས་པ་གཡོན་ན་ཐོད་པ། གཡས་པ་ན་རྩེ་གསུམ་པའི་བ་དན། མི་

96-1-114b

བསྐྱོད་པ་དབུ་རྒྱན་ལ་བཞུགས་པ། ཕྱི་རོལ་དུ་སྔགས་བྲི་བར་བྱ་སྟེ། ཨོཾ་ཧེ་རུ་ཀ་བཛྲ་ས་མ་ཡ་ཧཱི་སརྦ་དུཥྚཱ། ས་མ་ཡ། མུ་དྲཱ་པྲ་བྷ་ཛ་ཀ །བཪྵ་བཪྵ། བཪྵ་པ་ཡ་
བཪྵ་པ་ཡ་ཧཱུཾ་ཕཌ། ཆང་ཟངས་མའི་ནང་དུ་གཟུགས་བརྙན་ཁ་ཐུར་དུ་བསྟན་ཏེ་བཞག་ལ་སྔགས་བཟླས་ན་དེ་མ་ཐག་འབེབས་སོ། །གལ་ཏེ་ཞི་བར་འདོད་ན་
གཟུགས་བརྙན་འོ་མས་བཀྲུས་ན་མེད་པར་བྱེད་དོ། །ན་མཿཤ་རེ་ཤ་རེ། བི་ཤ་རེ་བི་ཤ་རེ། སརྦ་བི་ཥ་གྷཱ་ཏ་ནི་སྭཱཧཱ། ལན་གསུམ་དུ་རྣམ་པར་བཟླས་པ་བྱས་ན་ཤི་
བ་སློངས་པར་བྱེད་པའི་དུག་སེལ་མའི་རིག་སྔགས་སོ། །ན་མོ་རཏྣ་ཏྲ་ཡཱ་ཡ། ན་མོ་མཉྫུ་ཤྲི་ཡེ། ཀུ་མཱ་ར་བྷཱུ་ཏཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། བྷ་ག་བན་མཉྫུ་ཤྲི་
ཀུ་མཱ་ར་བྷཱུ་ཏ། སརྦ་ཏ་ཐཱ་ག་ཏཱ་ཡ། བ་ལ་བི་དྷི་ཛྙཱ། སརྦ་ཏ་ཐཱ་ག་ཏཱ་ནཱཾ། ན་ཁེ་སྟི་ཏ། སརྦ་སཏྭ་ནཱཾ་ཙ་ཤཱིནྟཾ་ཀུ་རུ་སྭཱཧཱ། འབྲུམ་བུའི་ཉེ་བར་འཚེ་བའི་དུས་སུ་འབྲུམ་བུ་
འབྱུང་བ་ཅི་སྙེད་པ་དེ་སྙེད་ཀྱི་གྲངས་ལ་ཙནྡན་གྱི་ཆུ་ལ་ཉི་ཤུ་རྩ་གཅིག་སྔགས་ཤིང་ནད་པ་དེ་ལ་བླུད་ཅིང་ཡན་ལག་བྱུགས་ན་ཉེ་བར་ཞི་བར་འགྱུར་རོ། །ཨོཾ་སྭ་
པན་ཏཱ་རེ། སྭཔྣ། ཨ་བ་ལོ་ཀི་ཏེ་ཏུཏྟཱ་ར། ཏྲཻ་ལོཀྱ་པི་ཙཱ་རི་ཎི། བ་ཤྱ་བ་ཤྱ། ནི་དཪྴ་ཡ། རཏྣ་ཏྲ་ཡཱ་ཡ། ས་ཏྱེ་ན་ཏུ་རེ་སྭཱཧཱ། ཕྱི་དྲོའི་དུས་སུ་སྔས་ཀྱི་ཕྱོགས་སུ་དཀྱིལ་

96-1-115a

འཁོར་གྲུ་བཞི་པ་བྱས་ལ་སྔགས་བཟླས་ནས་ཉལ་ན་དགེ་བའམ། མི་དགེ་བ་སྟོན་པར་འགྱུར་རོ། །ཨོཾ་ན་མོ་བུདྡྷ་ཡ། ཀ་ཀཱ་རི། ཀུ་མཱ་རི།
ཨུ་པ་ཏི། མེ་དཪྴ་ཡ་སྭཱཧཱ། དབྱར་ཟླ་འབྲིང་པོའི་ཉ་ལ་རྗེ་བཙུན་གདུང་དང་བཅས་པ་ལ་ཇི་ལྟར་འབྱོར་པའི་མཆོད་པ་བྱས་ལ་མེ་ཏོག་དཀར་པོ་དྲི་ཞིམ་པོ་འབྲུམ་ཕྲག་
གཅིག་བླངས་ཏེ་རེ་རེ་ཞིང་སྔགས་བརྗོད་ཅིང་རྗེ་བཙུན་གྱི་ཞབས་ལ་བསྣུན་པར་བྱ་སྟེ་དེའི་མདུན་དུ་ཀུ་ཤའི་གདན་བཏིང་བ་ལ་ཉལ་བར་བྱས་ན་སྔོན་གང་དུ་སྐྱེས་པའི་
སྐྱེ་བ་རྨི་ལམ་ན་མཐོང་བར་འགྱུར་རོ། །ཨོཾ་སྟམ་བྷེ་སྟམ་བྷཱ་མི། ཨོཾ་ཛཾ་བྷེ་ཛཾ་བྷཱ་མི། ཨོཾ་ཨ་ན་དྷེ། ཨནྡྷ་མི། ཨོཾ་མོ་ཧེ་མོ་ཧཱ་མི། ལྷ་སྦྱིན་སྟམྦྷ་ཡ། ཛམ་བྷ་ཡ། བནྡྷ་
ཡ། མོ་ཧ་ཡ་སྭཱཧཱ། སྔགས་འདི་ཏ་ལའི་ལོ་མ་ལ་བྲིས་ནས་ཁམ་ཀྱོང་དུ་བཞག་ལ་ཁམ་ཀྱོང་མི་གཙང་བས་བཀང་ལ་བརྐོས་ཏེ་སྦས་ན་དགྲ་ཐམས་ཅད་རེངས་
པར་འགྱུར་རོ། །ཨོཾ་ན་མཤྩཎྜ་བཛྲ་ཀྲོ་དྷཱ་ཡ། ཏདྱ་ཐཱ། ཨོཾ་ཕཊ་ཕཊ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། ཨ་མྲྀ་ཏེ་ཧཱུཾ་ཧཱུཾ་ཕཊ་ཕཊ་སྭཱཧཱ།
སྔགས་འདིས་བཟའ་བ་ལ་ལན་བདུན་དུ་སྔགས་ཏེ་ཟོས་ན་ནད་ཐམས་ཅད་མེད་ཅིང་བདུད་རྩིར་འགྱུར་རོ། །ཀཱ་ལ་ཨགྣི་རུ་དྲ་ཧཱ་ས་སྲ་ཛི་ཧྭ་ཋ་ཀ་རཾ་ཋ་མེ། རེངས་

96-1-115b

པར་བྱེད་པའི་སྔགས་སོ། །ཀྵི་ཀྵི་ཀྵ་ས་མཱ་ཀྵི་ཡེ་སྭཱཧཱ། ཚེར་ནད་ཀྱི་སྔགས་སོ། །ཨོཾ་ད་ཧ་ཀྵཾ་ཀྵ་སྭཱཧཱ། སྡིག་པས་བཟུང་བའི་དུག་མེད་པར་བྱེད་པའི་སྔགས་སོ། །ཨོཾ་ཕཊ་ཕཊ་
ཧཱུཾ་ཧ་སྭཱཧཱ། རིམས་ཐམས་ཅད་མེད་པར་བྱེད་པའི་སྔགས་སོ། །ཨོཾ་ཀྲི་ཀྵ་སྭཱཧཱ། མགོ་བོའི་ནད་མེད་པར་བྱེད་པའི་སྔགས་སོ། །ཨོཾ་ཧེ་ཧེ་སུ་སྭཱཧཱ། ཨོཾ་ཀྵུ་ཧེ་ཀ་ཀྵ་སྭཱཧཱ། ས་
གསུམ་པའི་ཟུག་གཟེར་མེད་པར་བྱེད་པའི་སྔགས་སོ། །ཨོཾ་ཀྵ་མཧཱ་སྭཱཧཱ། མ་ཞུ་བ་མེད་པར་བྱེད་པའི་སྔགས་སོ། །ཨོཾ་ཀྵི་ཀྵི་ས་མཱ་ཀྵི་ཡེ་སྭཱཧཱ། མིག་གི་ནད་མེད་པར་བྱེད་
པའི་སྔགས་སོ། །ཨོཾ་ཀྵ་པ་ཡ་ཀྵ་པ་མ་ཀྵི་སྭཱཧཱ། ནད་ཐམས་ཅད་མེད་པར་བྱེད་པའི་སྔགས་སོ། །ཨོཾ་ཀྵ་ཀྵ་སྭཱཧཱ། རྣ་བའི་ནད་མེད་པར་བྱེད་པའི་སྔགས་སོ། །སཾ་ཀྵི་བ་ཧ་
པྲཀྵི་བ་ས་སཾ་ཀྵི་བ་ཧ་པྲ་ཀྵི་ས་པ་ཡ། དུག་ཐམས་ཅད་མེད་པར་བྱེད་པའི་སྔགས་སོ། །ཨོཾ་ཧ་སྟི་ཀི་རྞི་ཙུ་ལུ་ཙུ་ལུ་སྭཱཧཱ། སྲོག་ཆགས་ལྕགས་ཕྱེ་མེད་པར་བྱེད་པའི་སྔགས་
སོ། །སྔགས་འདིས་ཁ་བཤལ་བའི་ཆུ་དེ་ཞག་གཅིག་ཏུ་བཞག་ལ་གཏོར་ན་མེད་དོ། །ཧི་ཧ་ཧཱུཾ་ཧ། མཁའ་འགྲོ་མ་འཆིང་བར་བྱེད་པའི་སྔགས་སོ། །ཧཱུཾ་ཧ་ར་ཧཾ་ཧ། ཡུངས་ཀར་
ལ་སྔགས་ཏེ་བརྒྱབ་ན་མཁའ་འགྲོ་མ་རྣམས་འབྲོས་པར་འགྱུར་རོ། །ཨོཾ་ཀྵུ་སུ་ཀྵུ་ཧ། མ་ཞུ་བ་མེད་པར་བྱེད་པའི་སྔགས་སོ། །ཨོཾ་ཀྵ་ཀྵ་ཀྵ། རྣ་བའི་ཟུག་གཟེར་མེད་པར་

96-1-116a

བྱེད་པའི་སྔགས་སོ། །འདི་ཡིས་མར་ནག་ལ་མངོན་པར་སྔགས་ཏེ་རྣ་བའི་བུ་ག་དགང་བར་བྱའོ། །ཨོཾ་ཀྵཾ་ཀྵེ་ཧ་ས། འགོ་བའི་ནད་མེད་པར་བྱེད་
པའི་སྔགས་སོ། །ཨོཾ་ཧཱུཾ་ཧཱུཾ་ཧཱུཾ། རཀྵ་ས་ཧ་ས་རྩ་ཀི་ཧོ་ནཱ་ཤ་ཡ་སྭཱཧཱ། གསུས་པའི་འབུ་མེད་པར་བྱེད་པའི་སྔགས་སོ། །ཨཱ་ཨཱི་ཧཱུཾ་ཙེ་ཧཱུཾ། ད་ཧ་ད་ཧ། ཛ་ལན་ཏཾ། ཧ་རུ་སེ་ག་རུ་
ཌཾ། ཏུཾ་སེ་པ་ཎ་གཱ། ཨ་དཱ་སཱ་ས། མུད་དྷ་ཕུ་ཏ་ཎྜི། རེ་བི་ཤཱ་མ་ཙ་ལ། མ་ཀ་མ་ཨ་པཱ་ས་ཐཱ། མུ་ཧ་བ་ས་ཨི། ས་ར་ས་ཧི། སི་ཁ་བྷ་ས་ཨཱི། བནྡྷ་བནྡྷ་སི། རེ་བི་ཤ་ཨུསྤ་ར་གི །
སི་རི་ཧ་ར། ད་ཨི་ཛ་སོ། ཨ་ཀི་ལ་ནཱི། ཀེ་ལེ་རེ། བི་ཤ་མ་ཨ་པ་ས་ཐཱ། གཞན་སྦྲུལ་གྱིས་བཟུང་བའི་དུག་བཅིང་བའི་སྔགས་སོ། །ཨ་ཧ་བི་ཧི་མ་ཨི་པུ་རུ། ཀ་རི་ཨུ། སུ་བ་
དུ་གྲ་།མ་བྷ་ཎན་ཏ། ཀ་ཨ་པུ་ཏཱ། ཨེ་ཀ་ཀ་རཱ། བི་ཤ་བན་དྷི། ག་རུ་ཌ་ཧུ་དེ་ཧཾ། ཨཱ་ཧོ་ག་རུ་ཌ། ཨེ་ཨཾ་བཻ་ཤཾ་།པ་ཁ་ལཱ་ཨི། ཨུ་ཨཱུ། ཨ་ཨཱ། རེ་བི་ཤ་ཙ་ལ། མ་ཀ་མ།
ཨ་བཱ་ས་ཐཱ། བདག་ཉིད་སྤྲུལ་གྱིས་བཟུང་བའི་དུག་བཅིང་བའི་སྔགས་སོ། །ཨོཾ་མཧཱ་དེ་བ་ནི་ཀ་བ་ཀཎྛ། ཨེ་ཨཾ་གི་ཤཾ་།བྷཀྵ་བྷཀྵ། ཧ་ར་ཧ་ར། ཧཱུཾ་ཀྵ་ས་ཧ་རེ་བཱི་ཥ་སྭཱསྠཱ་ནཱཾ་ཛ་
ཛ་ཛ་སྭཱཧཱ། དུག་གིས་བཅིངས་པ་ལས་གྲོལ་བར་བྱེད་པའི་སྔགས་སོ། །ཨོཾ་མ་ཧཱ་དེ་བ་བར་མེ་ཤ་ར་ནི་པ་ལ་ཀནྛ། ཧ་ར་ཧ་ར་ཧཱུཾ། གཟའ་ལ་སོགས་པ་དབབ་པའི་སྔགས་

96-1-116b

སོ། །ཨོཾ་ན་མ་ཤི་ཤཱ་ཡ། མཧཱ་དེ་བ། མཧཱ་བ་ལ་དེ་བ། ཡཀྵ་རཱཀྵ་ས་བྷཱུ་ཏ། པྲེ་ཏ་པི་ཤཱ་ཙ། སིདྡྷ་ཡོ་ག་ཌཱ་ཀི་ཎཱི། ཨཱ་ཀཪྵ་ཨཱ་ཀཪྵ། པུཥྤཾ་དྷུ་པཾ་པ་ལི། གྲྀཧྞ་བྷཀྵ་སྭཱཧཱ། ཡི་དྭགས་ལ་
སོགས་པའི་གཏོར་མའི་སྔགས་སོ། །ཨོཾ་ཙ་མུཎྜེ་བཛྲ་གྷོ་ཎེ་ཧཱུཾ་ཕཊ། སྔགས་འདིས་གཞན་གྱི་སྔགས་ཐམས་ཅད་མེད་པར་བྱེད་དོ། །ཆང་ཚོང་མའི་ཆང་ཉམས་པར་
བྱེད་དོ། །ཉ་པའི་ཉ་རྒྱ་འཆིང་བར་བྱེད་དོ། །མར་ནག་འཚག་པའི་ཆ་སྤྱད་ཉམས་པར་བྱེད་དོ། །ཕྱུགས་རྫི་རྣམས་ཀྱི་འོ་མ་མེད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཏུ་རུ་ཏུ་རུ། སུ་རུ་སུ་རུ། བི་སུ་རུ་བི་སུ་རུ། ཆེ་གེ་མོའི་སརྦ་རོ་ག་ཤོ་ཥ་ཎི། བི་ཤོ་ཤ་ནི། མཱ་ཤ་
བ་ཏུ་མཱ་ཤཱུ་ལ་ཡ་ཏུ། མ་པ་ཙྱ་ཏུ། མ་དུ་ཁ། མཱ་སྟུ་ཏི་བྷ་བ་ཏུ། ཨ་ཏྲེ་པ་པ་རི་ཤུ་ཥྱ་ཏུ་སྭཱ་ཧཱ། གྲོག་མཁར་གྱི་ས་ལ་སྔགས་འདིས་ལན་ཉི་ཤུ་རྩ་གཅིག་བཟླས་ཏེ་འབྲས་དང༌།
ཁྱི་རྔོ་ལ་སོགས་པ་ལ་བྱུགས་ན་སོས་པར་འགྱུར་རོ། །ན་མོ་མུཉྩ་མུཉྩ། ཨཱརྱཱ་བ་ལོ་ཀི་ཏེ་ཤྭ་རཱ་ཡ། བིཛྙཱ་པ་ཡ་ཏི་སྭཱཧཱ། གྲོ་ག་ལ་གོ་རོ་ཙ་ནས་བྲིས་ལ་སྐུད་པ་དམར་པོས་
ལག་པ་ལ་བཅིངས་ན་རིམས་ཐམས་ཅད་མེད་པར་བྱེད་དོ། །སེར་པོའི་རྫས་ཀྱིས་ཨའི་ཡི་གེ་བྲིས་ལ་དེའི་ནང་དུ་གང་ཡིན་པའི་མིང་བྲིས་ཏེ་སྟེང་དུ་སངས་རྒྱས་ཀྱི་སྐུ་

96-1-117a

གཟུགས་བཞག་པར་བྱའོ། །དེས་ནི་ལྷ་བདེ་བྱེད་ཡིན་ཡང་རེངས་པར་བྱེད་དོ། །ཨོཾ་ཛ་ག་སེ་ལི་ཡེ། བཱི་ཛྫེ་སུན་ཐི་དཱ་སི་དཱ་སོ། སུ་བྷ་དྲེ་སུ་བྷ་དྲེ། སཱ་
ཎཱཾ། སཱཾ་ཎཱཾ། ཨ་བ་ལཱ་ཧི། སུཎྞ་ཎ་དཱི་སུནྣ་བཏྟ་རེ། ཧི་ཤ་ལཱ། ཨ་བ་རི་ས་ཛ་ཧོ་སྭཱཧཱ། ཟངས་མའི་སྣོད་དུ་ཆུ་བླུགས་ལ་ལན་བདུན་དུ་མངོན་པར་སྔགས་ཏེ་རླུང་དང་རྗེས་སུ་
མཐུན་པར་ནམ་མཁའ་ལ་གཏོར་ཏེ་སེར་བ་དང༌། རླུང་དང༌། ཆར་པ་འབབ་པ་ལ་སོགས་པ་མེད་པར་བྱེད་དོ། །ཨིན་དེ་ཎ་ཧ་ཏ་བོ་ཨཱ། ཛ་མ་ཎ། ཨུསྤཱ་ཊ་ཨ་ཛི་ཧཱ། ད་ཨ་
བ་མ་ཧཱ་དཎྜེ་ཎ། ཏཛྫ་ཨཱ་སཱུ་ཧ་རེ་ཎ། ཨོཾ་ཛ་བྷི་ཛཾ་བྷི། ཛཾ་བྷེ་ཧི་ཛཾ་བྷེ་ཧི། ཨོཾ་སྟ་བྷེ་ནི་སྟཾ་བྷེ་ཧི། ཨོཾ་མོ་ཧི་ནི། མོ་ཧེ་ཧི། ཨེ་ཧྱེ་ནི། ཨེ་ཧི་ནི། ཨོཾ་སྟཾ་བྷ་སྟཾ་བྷ། མཧཱ་སྟཾ་བྷ། ཆེ་གེ་
མོ་སྟཾ་བྷ་ཡ་སྭཱཧཱ། གང་ལ་ཡི་གེ་ཕྲེང་བ་གཉིས་བྲིས་ཏེ་འོག་གི་སྔགས་ཀྱི་ཡི་གེ་བར་དུ་བསྒྲུབ་བྱའི་མིང་དང་སྤེལ་ཏེ་བྲིས་པ་བཅིངས་ཏེ་ཁམ་ཀྱོང་དུ་བཞག་
པ་དེའི་སྟེང་དུ་རང་གི་ཕྱིས་བཏང་སྟེ་དེའི་སྟེང་དུ་ཉལ་ཉིལ་གྱི་ཐལ་བས་བཀང་སྟེ་ཁམ་ཀྱོང་གཞན་གྱི་ཁ་བཀབ་སྟེ་དགང་བའི་རླུང་གི་སྦྱོར་བས་བརྐོས་ལ་སྦས་ན་
རེངས་པར་བྱེད་དོ། །ཨོཾ་ཙུཀྐ་བི་ཙུཀྐ། ཙི་ཙི་ཀྵ་།བི་བི་ཥ་ཎི་བི་ཏི་ཏི་སྭཱཧཱ། གསུས་པའི་འབུ་ལ་སོགས་པ་གཅོད་པའི་སྔགས་སོ། །བེའུ་ཤི་བ་གང་ཡིན་པ་ལ་ཁྲུས་

96-1-117b

བྱས་ཏེ་གཞན་གྱི་བེའུ་ལ་ཁྲུས་བྱས་པའི་ཆུ་ལ་ལན་བདུན་དུ་སྔགས་ཤིང་ཚྭ་ནག་པོ་ལའང་ལན་བདུན་སྔགས་ཏེ་རྒྱབ་ཏུ་ཅུང་ཞིག་བླུག་ཅིང་སྔགས་བྲི་བར་བྱའོ། །དེ་སྣ་རུའང་
བླུག་པར་བྱའོ། །ན་མོ་བྷ་ག་བ་ཏེ། རུ་དྲཱ་ཡ། པཉྩ་ག་པོ་ཨི་མཾཧྨ་བ་ཊ་བི་མཎྜ་ལི། ཀ་ཏ་མ་པཎ་ཙ། ནན་དྲཱི་བི་ཤ་ལཱ་པ་དུ་པ་ཙ་ཏུ་ར་ཐཱ་ཀ་ལུ་ཤོ་དཱ་རཱི། པཉྩ་མི་གཱ་ཛ་སཱཾ་ས་
མཱརྠ། བྷན་ཛི་ཀ །ཡ་ཐཱ་ཡ་ཐཱ་ནཱ་ག་ཤྱ་ཨི་ཡཱཾ་ཛཱ། བ་སུ་དེ་བ་ཤྱ། ཨ་གྲ་ཏོ། ས་མུ་དྲེ་ས་མུ་དྲེ། ག་ཧ་མ་ནྱ་ཧི། ཀ་ཏི་ཀཱ་ཀ་ཏཱ་ས་མ་ཡོ། ས་ཏྭོ་ཛོ། ཨེ་གི་ཧཾ་བད་ཚ་ཀོ །སཾ་ཎྛཱ།
སཾ་ཤོ་།བད་ཚ་ཀོ །ཨི་མིད་ཏྭཱཾ། ལ་བ་ཎཾ་མ་ཧི་ཏཾ་ཨ་ཡི། སོརྞྞ་མ་ཡོ་དཱ་མོ་ཨ་ཡཾ། ཆེ་གེ་མོའི་གཱ་བི་ཨ་མུ་བཙྪ་གེ་བ། བ་ཎ་ཨུ་སཾ་བ་ཏུ། ས་མཱ་གཙྪནྟུ་མཱ་གོ །ཨ་ཀོཾ་ཙཎྜཱ་
ལི། བཱ་བི་བི་ཤྱ་ཏི་སྭཱཧཱ། ཚྭ་དང་བསྲེས་པའི་ཆུས་གསེར་གྱི་དོང་ཙེ་ལ་ལན་ཉི་ཤུ་རྩ་གཅིག་ཏུ་སྔགས་ལ་བེའུའི་མགུལ་པར་གདགས་ཤིང་དེའི་ཆུ་བེའུ་ལ་གཏོར་ན་
འགྲུབ་པར་འགྱུར་རོ། །ནོར་བུ་བཟང་པོའི་རྟོག་པ་ཡང་དག་པར་རྫོགས་པའི་སངས་རྒྱས་ཀྱིས་གསུངས་པ་ཇི་སྙེད་ཚད་ཀྱི་སྔགས་ཀྱི་ཆོ་ག་ཞིབ་མོའི་རྟོག་པ་རྫོགས་
སོ།།    །།རྒྱ་གར་གྱི་མཁན་པོ་པཎྜི་ཏ་མཉྫུ་ཤྲཱི་དང༌། བོད་ཀྱི་ལོཙྪ་བ་དགེ་སློང་བ་རིས་བསྒྱུར་ཅིང་ཞུས་ཏེ་གཏན་ལ་ཕབ་པ།།      །།རྒྱ་གར་

96-1-118a

སྐད་དུ། ཨཱརྱ་མཻ་ཁ་ལཱ་ནཱ་མ་དྷཱ་ར་ཎི། བོད་སྐད་དུ། འཕགས་པ་མེ་ཁ་ལ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཤཱཀྱའི་ཡུལ་སེར་སྐྱའི་གནས་ན་ཤིད་ནྱ་གྲོ་དྷའི་ཀུན་དགའ་རབ་ན་བཞུགས་
ཏེ། དེའི་ཚེ་གཞོན་ནུ་སྒྲ་གཅན་ཟིན་མལ་ན་ཉལ་བ་ལས་སྲིན་པོ་ཞིག་གིས་སྡངས་པར་བྱས་པར་གྱུར་ཏོ། །དེ་ནས་གཞོན་ནུ་སྒྲ་གཅན་ཟིན་དེ་ཉིད་ཀྱི་མཚན་མོ་འདས་ནས་
གཞོན་ནུ་མང་པོ་རྣམས་ཀྱིས་མདུན་དུ་བདར་ཅིང་ཡོངས་སུ་བསྐོར་ཏེ་སེར་སྐྱའི་གནས་ནས་བྱུང་ནས་བཅོམ་ལྡན་འདས་གལ་བ་དེར་སོང་སྟེ་ཕྱིན་ནས་བཅོམ་
ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་སྤྱན་སྔར་འདུག་ནས་དུས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་
པ། ཀུན་དགའ་བོ། གཞོན་ནུ་སྒྲ་གཅན་ཟིན་སྲུང་བའི་ཕྱིར་མེ་ཁ་ལ་ཞེས་བྱ་བའི་རིག་སྔགས་བཤད་ཀྱི་ཁྱོད་ཀྱིས་ཟུངས་ཤིག་ལྷའི་ཚོགས་དང༌། ཀླུའི་
ཚོགས་དང༌། གནོད་སྦྱིན་གྱི་ཚོགས་དང༌། སྲིན་པོའི་ཚོགས་དང༌། ལྷ་མ་ཡིན་གྱི་ཚོགས་དང་།ནམ་མཁའ་ལྡིང་གི་ཚོགས་དང༌། མིའམ་ཅིའི་ཚོགས་དང་། ལྟོ་

96-1-118b

འཕྱེ་ཆེན་པོའི་ཚོགས་དང༌། ཤ་ཟའི་ཚོགས་དང༌། ཡི་དྭགས་ཀྱི་ཚོགས་དང༌། གྲུལ་བུམ་གྱི་ཚོགས་དང༌། སྲུལ་པོའི་ཚོགས་དང༌། གཟའི་ཚོགས་དང༌། རྒྱུ་སྐར་གྱི་ཚོགས་
དང༌། གནོད་སྦྱིན་གྱི་སྡེ་དཔོན་ཉི་ཤུ་རྩ་བརྒྱད་དང༌། རྒྱལ་པོ་ཆེན་པོ་བཞི་དང༌། དྲང་སྲོང་འདོད་ཆགས་དང་བྲལ་བ་རྣམས་དང༌། གངས་ལ་གནས་པ་དང༌། ཕྱོགས་བཅུ་ན་འབྱུང་
པོ་གང་དག་འཁོད་པ་དང༌། སྲིན་མོའི་ཚོགས་དང༌། བཱ་ལི་དང༌། ཀཱ་ཊ་ལི་དི་དང༌། པོ་ད་རི་དང༌། གྲོང་རྣ་དང༌། ཡིད་བཟང་དང༌། འཕྲོག་མ་ཆེན་མོ་དང༌། མ་མོའི་ཚོགས་རྣམས་
ང་ལ་ཉོན་ཅིག །རྒྱ་མཚོའི་འཁོར་གྱི་སྲུང་མ་ཤར་ཕྱོགས་ཀྱི་ཕྱོགས་ཆ་ན་སྲིན་མོ་འཕྲོག་མ་ཞེས་བྱ་བ་དང༌། ལྷོ་ཕྱོགས་ཀྱི་ཕྱོགས་ཆན་སྲིན་མོ་གླང་སྣ་མ་ཞེས་བྱ་བ་དང༌།
ནུབ་ཕྱོགས་ཀྱི་ཕྱོགས་ཆ་ན་སྲིན་མོ་རལ་པ་ཅན་ཞེས་བྱ་བ་དང༌། བྱང་ཕྱོགས་ཀྱི་ཕྱོགས་ཆན་སྲིན་མོ་སའི་གཙུག་ཅེས་བྱ་སྟེ་སྲིན་མོ་དྲག་མོ་དེ་དག་རེ་རེའང་འཁོར་བྱེ་བ་
དྲུག་ཅུས་བསྐོར་བ་མེ་ཁ་ལའི་རིག་སྔགས་ལས་བརྗོད་པ་དེ་དག་ཐམས་ཅད་ཀྱིས་སྲུང་བར་གྱིས་ཤིག །ཏདྱ་ཐཱ། གྷ་ནེ་གྷ་ནེ། གྷ་ནེ་གྷ་ནེ། གྷ་ནེ་གྷ་ནེ། གྷ་ནེ་གྷ་ནེ་པ་ཏི།
གྷུ་མེ་གྷུ་མེ། གྷུ་མེ་གྷུ་མེ། གྷུ་མེ་གྷུ་མེ། གྷུ་མེ་གྷུ་མེ་པ་ཏི། གྷ་རེ་གྷ་རེ། གྷ་རེ་གྷ་རེ། གྷ་རེ་གྷ་རེ། གྷ་རེ་གྷ་རེ། གྷི་རི་རི་ནི། གྷ་ར་པ་ཏི་སྭ་ར་བ་ཏི། དྷ་ན་བ་ཏི། སུ་ར་བ་ཏི། ཨ་ཧི་

96-1-119a

མེ་བ་ཏི། མ་ཏི། ཨ་པ་ཏི། སུ་པ་ཏི། བ་ཧུ་བ་ཏི། ཧ་ལ་ཧ་ལ། ཧ་ལ་ཧ་ལ། ཧ་ལ་ཧ་ལ། ཧ་ལ་ཧ་ལ། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་ལི་
ཧི་ལི། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཏི་ལི་ཏི་ལི། ཏི་ལི་ཏི་ལི། ཏི་ལི་ཏི་ལི། ཏི་ལི་ཏི་ལི། ཧི་ལི་ཧི་ལི། མི་ལི་མི་ལི། པེ་ཏ་ཡ་བ། ཨ་མ་ཎེ་
མ་བི་ས་རེ། ཧ་ཧ། ཧི་ཧི། ས་མནྟ་ས་རེ། ཨ་ས་མནྟ་ས་རེ། པ་རི་ཁ་ས་མེ། ཨ་བརྟེ་ས་མནྟ་བརྟེ། གྷ་ནེ། མེ་ཁ་ལེ། ཀུན་དགའ་བོ། མེ་ཁ་ལ་ཞེས་བྱ་བ་སྟོབས་
མོ་ཆེ་རྫུ་འཕྲུལ་དང་ལྡན་མ། བརྩོན་འགྲུས་ཆེ་མ། འདི་ནི་རིག་སྔགས་འཆང་རྣམས་དང༌། འབྱུང་པོ་རྣམས་དང༌། རོ་ལངས་རྣམས་ལས་གང་དུའང་བཀག་པ་མེད་དེ་
ཀུན་ཏུ་ཐོགས་པ་མེད་པར་འགྲོའོ། །ཀུན་དགའ་བོ། མེ་ཁ་ལ་ཞེས་བྱ་བའི་རིག་སྔགས་འདི་ནི་སེམས་ཅན་རྣམས་ལ་ཕན་པའི་ཕྱིར་དང༌། བདེ་བའི་ཕྱིར་དང༌། བསྲུང་
ཞིང་སྦ་བའི་བར་དུ་བྱ་བའི་ཕྱིར་འདས་པའི་སངས་རྒྱས་བཅོམ་ལྡན་འདས་ཀྱིས་གསུངས་སོ། །དྲང་སྲོང་ཆེན་པོ་གཞན་དག་གིས་ཀྱང་སྨྲས་ཏེ། ཀུན་དགའ་བོ། མེ་ཁ་
ལའི་རིག་སྔགས་ནི་སེམས་ཅན་རྣམས་ལ་ཕན་པར་བྱེད་དོ། །གང་སུ་དག་སྡིག་པའི་ལས་དང་ལྡན་པ་གཟི་བྱིན་འཕྲོག་པ་ས་ལ་གནས་པ་དེ་དག་ཐམས་ཅད་མེ་ཁ་ལ་

96-1-119b

རིག་སྔགས་ཐོས་ནས་ཤིན་ཏུ་སྐྲག་སྟེ་ཕྱོགས་དང༌། ཕྱོགས་མཚམས་རྣམས་སུ་འགྲོའོ། །ཀུན་དགའ་བོ། མེ་ཁ་ལའི་རིག་སྔགས་ལེགས་པར་གཟུང་བ་བྱས་པ་ལ་ཀུན་ནས་
དཔག་ཚད་བཅུ་གཉིས་སུ་བསྲུང་བར་གྱིས་ཤིག །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་གྱིས་
ཤིག །སངས་རྒྱས་ལ་ཕྱག་འཚལ་ལོ། །ཆད་པ་སྤང་བར་གྱིས་ཤིག །མཚོན་ཆ་སྤང་བ་དང༌། དུག་གཞིལ་བར་གྱིས་ཤིག །མི་མཛའ་བ་བཟློག་པར་གྱིས་ཤིག །མཚམས་
བཅད་པར་གྱིས་ཤིག །སྐུད་པས་བཅིང་བར་གྱིས་ཤིག །སྡང་བ་ཐམས་ཅད་བཟློག་པར་གྱིས་ཤིག །མི་དང༌། མི་མ་ཡིན་པ་སྡིག་པར་བྱེད་པ་རྣམས་འཚེར་མ་གཞུག་
ཅིག །སངས་རྒྱས་ལ་ཕྱག་འཚལ་ལོ། །གསང་སྔགས་ཀྱི་གཞི་རྣམས་གྲུབ་པར་གྱུར་ཅིག་སྭཱཧཱ། དེ་ལ་ཆོ་ག་ནི་དེ་བཞིན་གཤེགས་པ་ལ་ཕྱག་བཙལ་ཏེ་མེ་ཏོག་དང༌།
བདུག་པ་དག་གསོལ་ནས་སྐུད་པས་བཅིང་བར་བྱའོ། །བྱབ་པ་དང༌། མཉེ་བ་དང༌། ལེགས་པར་ཁྲུས་བྱའོ། །ཆོ་ག་འདིས་གདོན་ཐམས་ཅད་བཟློག་པ་དང༌། ནད་ཐམས་
ཅད་རབ་ཏུ་ཞི་བར་བྱའོ། །ཏདྱ་ཐཱ། ཏི་ལེ། པེ་ལེ། བི་མ་ལེ། ཏ་མ་ལེ། ཧི་ལེ། ནི་རི། སི་རི། མ་ས་ར། རིག་སྔགས་འདི་ནི་ཐོས་ནས་སུ། །ས་རྣམས་ཐམས་ཅད་གཡོས་པར་གྱུར། །

96-1-120a

འབྱུང་པོའི་ཚོགས་རྣམས་རབ་ཏུ་གཡོས། །ལྷ་ཚོགས་རྣམས་ཀྱང་ལྷགས་པར་གྱུར། །ཀླུ་ཡི་རྒྱལ་པོ་རྣམས་ཀྱང་ལྷགས། །འབྱུང་པོའི་རྒྱལ་པོ་
རྣམས་ཀྱང་ལྷགས། །བཅོམ་ལྡན་བྱམས་པའང་དེར་ཕྱིན་ཏོ། །ཚངས་པ་དང་ནི་དབང་པོའང་ལྷགས། །དབང་ཕྱུག་ཆེ་དང་གཞོན་ནུ་ཡང༌། །གཉིས་ཀ་དེར་ནི་ལྷགས་པར་
གྱུར། །མེ་ཁ་ལ་ལས་གང་སུ་དག །བརྗོད་པའི་འབྱུང་པོ་རྣམས་ཀྱང་ལྷགས། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་
པས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཤིས་ཀྱང་འདི་ལ་བསྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང༌། བདེ་ལེགས་
སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། མི་མཛའ་བ་བཟློག་པ་དང༌། མཚམས་དགུམ་པ་དང༌། མེ་ཁ་ལས་ཡོངས་སུ་བཟློག་
པ་སྩལ་བར་བགྱིའོ། ཏདྱ་ཐཱ། ཨ་བཊྚ་ནི། བཊྚ་ནི། ཨི་བི་བཊྚ་ནི། ཙུ་ལུ་ཙི་ལི། །བུརྡྷཱ་དནྟེ། ས་མྣྟ་དཱནྟེ། ནིར་མུཎྜེ། ནི་མ་མུ་ནི། ཞི་བ་དང༌། བདེ་ལེགས་སུ་འགྱུར་བར་
བགྱིའོ་སྭཱཧཱ། སངས་རྒྱས་ལ་ཕྱག་འཚལ་ལོ། །བདེ་ལེགས་སུ་གྱུར་ཅིག །དེ་ནས་དེའི་ཚེ་མི་མཇེད་ཀྱི་བདག་པོ་ཚངས་པས་མེ་ཁ་ལའི་རིག་སྔགས་ཀུན་ནས་བཟོད་

96-1-120b

པ་འདིའི་འཁོར་གྱི་ཚིག་འདི་ཕུལ་ལོ། །སྱད་ཡ་ཐེ་དན། ཨདྒུ་རེ། ཨ་དུ་རེ། དུ་དུ་རེ། ཤི་ཁི་ཤི་ཁི། ཤི་ཁི་ཤི་ཁི། བ་རེ། ད་ར་ད་ར་པ་ཏི། མུ་ཙ་མུ་ཙ། བི་མུ་ཙ། ཞི་བ་དང༌། བདེ་ལེགས་
སུ་འགྱུར་བར་བགྱིའོ་སྭཱཧཱ། དེ་ནས་དེའི་ཚེ་ལྷའི་བུ་རབ་འཐབ་བྲལ་གྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱ་ཡ་ཐེ་དན། པྲ་དུཥྚེ། རུ་དྷི་ར་ཀརྞེ། གམ་བྷཱི་རེ། དུར་
ད་ཤེ་ན་མུ་ཙེ་མུ་ཙེ། ཤཱཀྱ་རཱ་ཛེ། བདེ་ལེགས་སུ་འགྱུར་བར་བགྱིའོ་སྭཱཧཱ། དེ་ནས་དེའི་ཚེ་ལྷའི་དབང་པོ་བརྒྱ་བྱིན་གྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱ་ཡ་ཐེ་
དན། སོད་ཌེ། བྷེ་དེ་ཌེ། བྷེ་ད་ཌ་མེ། དན་ཏི་ལི། ཏི་ལི་མི་ལི། བསྲུང་བར་གྱིས་ཤིག །བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་
ནས་དེའི་ཚེ་རྒྱལ་པོ་ལུས་ངན་གྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། གྷུ་མེ་གྷུ་མེ། གྷུ་མེ་གྷུ་མེ་གྷུ་མེ། ཨུ་ཀེ །མུ་ཀེ །ཛྭ་ལེ། ད་ལེ། མ་ཏི་ཕ་ལེ།
སྭཱ་རེ། ས་ར་ཨ་དྷི་པ་ཏི། ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་རྒྱལ་པོ་ཆེན་པོ་ཡུལ་འཁོར་སྲུང་
གིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། དྷ་དྷ་རེ། དྷ་དྷ་རེ། དྷཱ་ར་ཎཱི། དྷཱ་ར་ཎི། དྷཱ་རེ། ཎི། དྷཱ་རེ། ཨ་ཙུ་ཏེ། མུ་ཙེ། མུ་རུ་མུ་རུ། ཞི་བ་དང༌། བདེ་ལེགས་སུ་

96-1-121a

འགྱུར་བར་བགྱིའོ་སྭཱཧཱ། མཚམས་དགུམ་པའི་བར་དུ་རྒྱ་ཆེར་བགྱིའོ་སྭཱཧཱ། དེ་ནས་དེའི་ཚེ་རྒྱལ་པོ་ཆེན་པོ་འཕགས་སྐྱེས་པོས་མེ་ཁ་ལའི་རིག་
སྔགས་ཀྱི་འཁོར་ཕུལ་བ། སྱད་ཡ་ཐེ་དན། ཨཎྚ་རེ། པཎྚ་རེ། ཀ་ར་ཊེ། པ་ར་པ་ཏྲེ། ཀ་ར་རུ་ཧེ། ཀ་རི་དྷ་རེ། ཀ་ན་ཀ་པ་ཏྲེ། རུ་རུ་མེ། ཀྵུ་ཀྵུ། ཨཀྵི་མ། བཀྵི། ཞི་བ་དང༌།
བདེ་ལེགས་སུ་འགྱུར་བར་བགྱིའོ་སྭཱཧཱ། མཚམས་དགུམ་པའི་བར་དུ་བགྱིའོ། །སྭཱཧཱ། དེ་ནས་རྒྱལ་པོ་མིག་མི་བཟང་གིས་མེ་ཁ་ལའི་རིག་སྔགས་ཀྱི་འཁོར་
ཕུལ་བ། སྱཱད་ཡ་ཐེ་དན། ཛམ་ལ་ཛམ་ལ། དྷི་རི་དྷི་རི། བྷི་རི་བྷི་རི་བྷི་རི། ས་མནྟ་བྷི་རི། ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་
སྭཱཧཱ། དེ་ནས་དེའི་ཚེ་ལྷའི་བུ་ཟླ་བས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། ཨ་ལ་ཧེ། ཏེ་ལ་བྷེ། མ་ཊེ། བི་མ་ཊི། དྷ་ཀེ །དྷ་ར་ཀེ། ས་ཀི་ནི། བ་ཀི་ནི།
ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་ལྷའི་བུ་ཉི་མས་མེ་ཁ་ལའི་རིག་སྔགས་ཀྱི་འཁོར་ཕུལ་
བ། སྱཱད་ཡ་ཐེ་དན། ཨོཾ་བཱ་དེ། བི་མ་ལེ་པྲ་བྷཱ་སྭ་རེ། ཤ་ཧ་རསྨེ། ཧ་ས་ཧ་སྲ་རསྨ། ཨ་ཏ་སྭ་ར་སི། ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་

96-1-121b

པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་ལྷའི་ཚོགས་རྣམས་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱ་ཡ་ཐེ་དན། ཀུ་རུ་ཀུ་རུ། སུ་རུ་སུ་རུ། མུ་རུ་མུ་རུ། ཞི་བ་དང༌། བདེ་ལེགས་
སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་རྒྱུ་སྐར་གྱི་ཚོགས་རྣམས་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་
དན། ཏ་མ་ལ་ཏ་ལེ། ཨ་ཧེ། ད་ཧེ། ཨཱ་ཀཱ་ཤཱ་བི་མ་ལེ། ཞི་བ་དང༌། བདེ་ལེགས་སུ་འགྱུར་བའི་བར་དུ་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་ཀླུའི་
ཚོགས་རྣམས་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། ཨེ་ལེ། མེ་ལེ། ཨ་ཙ་ལེ། པ་དྷེ་ཨཱ་ཤུ་བ་དྷེ། མོ་ཀྵེ། ཞི་བ་དང༌། བདེ་ལེགས་སུ་འགྱུར་བར་
བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་ལྷ་མ་ཡིན་གྱི་ཚོགས་རྣམས་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐ་དན། ཨ་དྷ་
དྷ་རེ། བི་བུ་ཏེ། སཾ་པུ་ཏེ། དན་ཏི། ཞི་བ་དང་བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་གནོད་སྦྱིན་གྱི་སྡེ་དཔོན་ཉི་ཤུ་
རྩ་བརྒྱད་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། ཚ་ཚ་པ་ཏི། ཚ་ཚ་བ་ཏི། རུ་རུ་དྲཱ་རཱ། ཨུ་བྷི་ར་བྷ་རཱ། ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་

96-1-122a

དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་ཡི་དྭགས་དང༌། ཤ་ཟ་དང༌། གྲུལ་བུམ་ཀྱི་ཚོགས་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ།
སྱཱད་ཡ་ཐེ་དན། བྷུ་ཏི་བི་བྷུ་ཏི། ཨ་ཏི་བྷུ་ཏི། ས་བརྟན་བྷུ་ཏི། ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་
སྲུལ་པོ་དང༌། ལུས་སྲུལ་པོའི་ཚོགས་ཀྱིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། ཕ་དུ་མེ། ཀཱ་རཱ་ཊེ། ཨ་དྷི་ཏེ། ཙུ་ཏེ། ས་མི་ར་ཎི། ཚུ་ཚུ་བ་ཏི།
ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་མ་མོའི་ཚོགས་ཐམས་ཅད་ཀྱིས་མེ་ཁ་ལའི་རིག་སྔགས་
ཀྱི་འཁོར་ཕུལ་བ། སྱཱད་ཡ་ཐེ་དན། ཀེ་ལེ་མ་ཀེ་ལེ། ཊ་མ། ཀེ་ལེ་པ་ར་ཊ་རེ། ཊ་མ་རེ། ཌ་ཌ་རེ། ཞི་བ་དང༌། བདེ་ལེགས་སུ་འགྱུར་བར་བགྱིའོ། །མཚམས་དགུམ་
པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་ཕྱོགས་བཞིའི་སྲིན་མོ་བཞི་པོ་དེ་དག་གིས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། ཨཱ་ན་པ་ནེ། ཁ་ཛེ་
ཁ་བ་ཛེ། ཁུ་ཁུ། རི་རི། མི་རི། ཧི་རི། ཞི་བ་དང༌། བདེ་ལེགས་སུ་འགྱུར་བ་དང༌། མཚམས་དགུམ་པའི་བར་དུ་བགྱིའོ་སྭཱཧཱ། དེ་ནས་དེའི་ཚེ་སྲིང་མོ་ཆེན་མོ་འགྲོ་ལྡིང་

96-1-122b

བས་མེ་ཁ་ལའི་རིག་སྔགས་ཀྱི་འཁོར་ཕུལ་བ། སྱཱད་ཡ་ཐེ་དན། ད་ར་ད་རེ། ད་ར་ད་རེ། ཧ་ཧ། ཧི་ཧི། ཧུ་ཧུ་ཧུ་ཧུ། ཤི་ཀི། ཀླི་བ་ཀླི་བ། མ་ཁུ་མ་ཁུ། ཛུ་ཁ་ཁི། ཊ་བ་ཊ་བི། ཨཊྱུར་
ཊྱུ་ཊྱུ་ར། ཀླ་མ། ཀུ་ཛུ་ཀུ་ཛུ། དྲི་དྲི་དྲི། དུ་དུ་དུ། ཚི་མི་ལི། མི་ལི། ཨ་ཊ། ཀྭ་ཀྭ། ཀྭཀ་སི། དུ་དུ། ཏི་ཐི་ཏི་ཐི། ཏི་མི་ལི། མི་ཏི། ཤི་ཏི། མི་ཏི་ལི། བ་ཏི། པྲེ་ཏྲི་པྲེ་ཏྲི་ཎེ། དུ་ཧི་ནི། ཨ་
ཧཱ་ནི། ལ་ཧེ། ཧ་ལེ། བ་ཧེ། ཐ་ཊ་པཻ་ཐ་པེ། བཙུན་པ། འདི་ནི་འགྲོ་ལྡིང་བའི་རིག་སྔགས་ཏེ་མེ་ཁ་ལའི་གཟུངས་སྔགས་ཀྱི་འཁོར་དུ་ཕུལ་བ་ལགས་སོ། །བསྲུང་བ་དང༌། ཡོངས་
སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་
བ་དང༌། མི་མཛའ་བ་བཟློག་པ་དང༌། དཔག་ཚད་བཅུ་གཉིས་སུ་མཚམས་དགུམ་པ་དང༌། ཡོངས་སུ་བསྐྱང་བར་བགྱིའོ། །ལྷའམ། ཀླུའམ། གནོད་སྦྱིན་ནམ། སྲིན་པོའམ།
གྲུལ་བུམ་མམ། ཤ་ཟའམ། དྲི་ཟའམ། ཡི་དྭགས་སམ། སྲུལ་པོའམ། ལུས་སྲུལ་པོའམ། ལྷ་མ་ཡིན་ནམ། ནམ་མཁའ་ལྡིང་ངམ། མིའམ་ཅིའམ། ལྟོ་འཕྱེ་ཆེན་
པོའམ། སྐེམ་བྱེད་དམ། བརྗེད་བྱེད་དམ། སྨྱོ་བྱེད་དམ། གཤེད་བྱེད་དམ། བྱད་སྟེམས་སམ། རོ་ལངས་སམ། ཉིན་གཅིག་པའམ། ཉིན་གཉིས་པའམ། ཉིན་གསུམ་

96-1-123a

པའམ། ཉིན་བཞི་པའམ། མིའམ། མི་མ་ཡིན་པ་གང་གིས་གནོད་པར་བགྱིད་པར་མ་གྱུར་ཅིག །ཅོ་འདྲི་བའམ། རྣམ་པར་འཚེ་བའམ།
གླགས་ལྟ་བའམ། གླགས་ཚོལ་བས་གླགས་རྙེད་པར་འགྱུར་བ་དེ་ནི་གནས་མ་མཆིས་ཏེ་སྔོན་གྱི་ལས་ཀྱི་རྣམ་པར་སྨིན་པ་ནི་མ་གཏོགས་སོ། །འཇིགས་
པ་ཐམས་ཅད་དང༌། མི་མ་ཡིན་པ་ཐམས་ཅད་ལས་རྟག་ཏུ་བདེ་ལེགས་སུ་གྱུར་ཅིག་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་
བཀའ་སྩལ་པ། ཀུན་དགའ་བོ། ཁྱོད་ཀྱིས་མེ་ཁ་ལའི་རིག་སྔགས་འཁོར་དང་བཅས་པ་ཟུངས་ཤིག །ཀུན་དགའ་བོ། མེ་ཁ་ལའི་རིག་སྔགས་འདི་ནི་སྤྲིན་འཆིང་བ།
རླུང་གནོན་པ། ཚར་གཅོད་པ། བདག་སྲུང་བ། གཞན་སྲུང་བ། གྲོང་དང༌། གྲོང་ཁྱེར་སྲུང་བ། མཚམས་གཅོད་པ་སྟེ་ལྷའམ། ཀླུའམ། གནོད་སྦྱིན་ནམ། སྲིན་
པོའམ། ཡི་དྭགས་སམ། གྲུལ་བུམ་མམ། ཤ་ཟའམ། ལུས་སྲུལ་པོའམ། དགེ་སྦྱོང་ངམ། བྲམ་ཟེའམ། སྤྱོད་པ་བའམ། ཀུན་ཏུ་རྒྱུའམ། གཅེར་བུ་པའམ།
འཚོ་བ་པའམ། མི་ཐོད་ཅན་ནམ། ལུས་སྐྱའམ། མིའམ། མི་མ་ཡིན་པས་འདའ་བར་བྱ་བ་མ་ཡིན་པའོ། །ཀུན་དགའ་བོ། མེ་ཁ་ལའི་རིག་སྔགས་འདི་ནི་

96-1-123b

གཤེད་བྱེད་དང༌། བྱད་སྟེམ་དང༌། རོ་ལངས་ཐམས་ཅད་འཇིག་པར་བྱེད་པའོ། །གདོན་ཐམས་ཅད་བཟློག་པའོ། །བཀྲ་མི་ཤིས་པ་ཐམས་ཅད་འཇིག་པར་བྱེད་པའོ། །
ཀུན་དགའ་བོ། མེ་ཁ་ལའི་རིག་སྔགས་འདི་ནི་དགེ་སྦྱོང་གིས་བྱས་པ་གཅོད་པར་བྱེད་པའོ། །བྲམ་ཟེས་བྱས་པ་དང༌། སྤྱོད་པ་པ་དང༌། ཀུན་ཏུ་རྒྱུ་དང༌། འཚོ་བ་པས་
བྱས་པའི་རིག་སྔགས་གཅོད་པར་བྱེད་པའོ། །དབང་ཕྱུག་ཆེན་པོས་བྱས་པའི་རིག་སྔགས་གཅོད་པར་བྱེད་པའོ། །ཚངས་པས་བྱས་པ་དང༌། བརྒྱ་བྱིན་གྱིས་བྱས་པ་
དང༌། ལྷའི་དབང་པོས་བྱས་པ་དང༌། རྒྱལ་པོ་ཆེན་པོས་བྱས་པ་དང༌། ཁྱབ་འཇུག་གིས་བྱས་པ་དང༌། འདོད་པའི་དབང་ཕྱུག་གིས་བྱས་པའི་རིག་སྔགས་གཅོད་
པར་བྱེད་པའོ། །རྒྱལ་པོ་ཆེན་པོས་བྱས་པ་དང༌། གནོད་སྦྱིན་གྱི་སྡེ་དཔོན་གྱིས་བྱས་པ་དང༌། ཟླ་བ་དང༌། ཉི་མ་དང༌། རྒྱུ་སྐར་དང༌། གཟས་བྱས་པའི་རིག་
སྔགས་གཅོད་པར་བྱེད་པའོ། །ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་
འཕྱེ་ཆེན་པོས་བྱས་པའི་རིག་སྔགས་གཅོད་པར་བྱེད་པའོ། །རྫུ་འཕྲུལ་དང་ལྡན་པས་བྱས་པའི་རིག་སྔགས་གཅོད་པར་བྱེད་པའོ། །ལྷ་ཁང་པས་བྱས་པའི་རིག་

96-1-124a

སྔགས་གཅོད་པར་བྱེད་པའོ། །དུར་ཁྲོད་པས་བྱས་པའི་རིག་སྔགས་གཅོད་པར་བྱེད་པའོ། །ཤིང་དྲུང་པས་བྱས་པ་དང༌། རི་དྲུང་པས་
བྱས་པ་དང༌། རི་རྩེ་བས་བྱས་པ་དང༌། ས་པས་བྱས་པ་དང༌། ནམ་མཁའ་པས་བྱས་པ་དང༌། གནས་ཐམས་ཅད་པས་བྱས་པ་དང༌། མིས་བྱས་པ་དང༌། མི་མ་
ཡིན་པས་བྱས་པའི་རིག་སྔགས་གཅོད་པར་བྱེད་པའོ། །མེ་ཁ་ལའི་རིག་སྔགས་འདི་ནི་གཅོད་པའོ། །ཕྱིར་གཅོད་པའོ། །ཕྱིས་གཅོད་པའོ། །ཀུན་དགའ་བོ། གང་
གིས་མེ་ཁ་ལའི་རིག་སྔགས་འདིས་བསྲུང་བ་དང༌། ཡོངས་སུ་བསྐྱེད་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་
བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། མི་མཛའ་བ་བཟློག་པ་དང༌། དཔག་ཚད་དམ། དཔག་ཚད་གཉིས་སམ། དཔག་ཚད་བཅུ་
གཉིས་ཀྱི་བར་དུ་མཚམས་བཅད་པར་བྱས་ནས་གང་མེ་ཁ་ལའི་རིག་སྔགས་འདི་ལས་འདའ་བར་བྱེད་པ་ནི་ལྷ་དང་བཅས་པ་དང༌། བདུད་དང་བཅས་པ་དང༌།
ཚངས་པ་དང་བཅས་པ་དང༌། དགེ་སྦྱོང་དང༌། བྲམ་ཟེ་ར་བཅས་པའི་སྐྱེ་དགུའི་འཇིག་རྟེན་དང༌། ལྷ་དང༌། མི་དང༌། ལྷ་མ་ཡིན་དུ་བཅས་པའི་འཇིག་རྟེན་ན་ངས་

96-1-124b

མ་མཐོང་སྟེ་དེ་ནི་གནས་མེད་དོ། །ཀུན་དགའ་བོ། སངས་རྒྱས་ཐམས་ཅད་ཀྱི་བདེན་པ་དང༌། ཆོས་ཀྱི་བདེན་པ་དང༌། དགེ་འདུན་གྱི་བདེན་པ་དང༌། བདེན་པར་སྨྲ་བ་ཐམས་
ཅད་ཀྱི་བདེན་པ་དང༌། དྲང་སྲོང་ཐམས་ཅད་ཀྱི་བདེན་པ་འདི་ལས་སེམས་ཅན་གྱི་ཚོགས་འགལ་བར་མ་བྱེད་ཅིག །ཀུན་དགའ་བོ། དུས་ལས་འདའ་བར་མི་བྱ་བ་ལྡ་ནི་འདི་ཡིན་ཏེ། སངས་རྒྱས་
ཀྱི་བདེན་པ་ལས་འདའ་བར་མི་བྱ་བ་དང༌། ཆོས་ཀྱི་བདེན་པ་ལས་འདའ་བར་མི་བྱ་བ་དང༌། དགེ་འདུན་གྱི་བདེན་པ་ལས་འདའ་བར་མི་བྱ་བ་དང༌། བདེན་པར་སྨྲ་བ་རྣམས་ཀྱི་བདེན་པ་
ལས་འདའ་བར་མི་བྱ་བ་དང༌། དྲང་སྲོང་གི་བདེན་པ་ལས་འདའ་བར་མི་བྱ་སྟེ། འབྱུང་པོ་ཐམས་ཅད་དང༌། ནད་ཐམས་ཅད་དང༌། མི་ཐམས་ཅད་དང༌། མི་མ་ཡིན་པ་ཐམས་ཅད་ཀྱིས་འདའ་
བར་བྱ་བ་མ་ཡིན་ནོ། །ནད་ཐམས་ཅད་དང༌། འབྱུང་པོ་ཐམས་ཅད་དང༌། སྡང་བ་ཐམས་ཅད་དང༌། མི་མཛའ་བ་ཐམས་ཅད་ལས་བདེ་ལེགས་སུ་གྱུར་ཅིག །གང་ཡང་རྣམ་པར་ཐོ་འཚམ་
པར་མ་བྱེད་ཅིག །ཚེ་བར་མ་བྱེད་ཅིག །གང་ཡང་རྡེག་པར་མ་བྱེད་ཅིག་སྭཱཧཱ། མེ་ཁ་ལའི་རིག་སྔགས་ཀྱི་ཆོ་ག་བཤད་པར་བྱའོ། །སངས་རྒྱས་ལ་མེ་ཏོག་གིས་མཆོད་པ་དང༌།
བདུག་པ་དང༌། སྤོས་དང༌། ལྷ་བཤོས་དག་ཕུལ་ནས་ཕྱིས་བསྲུང་བ་བྱའོ། །གཙང་མས་གོས་གཙང་མ་བགོས་ཏེ་བ་ལང་གི་ལྕི་བས་དཀྱིལ་འཁོར་བྱུགས་ནས་མེ་ཏོག་

96-1-125a

བཀྲམ་སྟེ་ཅི་འབྱོར་པའི་གཏོར་མའམ། ཕྱེའམ། པདྨ་དང༌། བཟའ་བ་དང༌། བཏུང་བ་དང༌། མེ་ཏོག་བསྲེས་པས་བུམ་པ་བཀང་
བའམ། སྣོད་བཀང་བའི་དབུས་སུ་འདུག་ནས་སྤོས་ཀྱིས་རྒྱུན་མི་འཆད་པར་བདུག་པར་བྱའོ། །རྩྭ་ཀུ་ཤས་ཐམས་ཅད་ལ་བྱབ་པར་བྱའོ། །བདག་བསྲུང་བ་དང༌། གཞན་
བསྲུང་བར་བྱ་བ་ནི་སྐུད་པས་སོ། །སྤྲིན་བཅིང་བ་ནི་མེ་ཏོག་སྣ་མའི་ཤིང་དང༌། སྣ་མའི་མར་གྱིས་སྦྱིན་སྲེག་བྱའོ། །རླུང་དང༌། ཆར་པ་བཟློག་པ་ནི་རྩྭ་མུཉྫའི་ལྷས་མ་
ལ་ལན་གསུམ་བཟླས་བརྗོད་བྱས་ཏེ་རྩ་བའི་རིག་སྔགས་ཀྱིས་ལན་བདུན་བཏབ་ནས་མདུད་པ་བདུན་དོར་བར་བྱའོ། །ལམ་གྲུབ་བ་དང༌། བདེ་བར་བྱ་ན་ཆོས་གོས་
ཀྱི་གྲྭར་ལན་གསུམ་བཟླས་བརྗོད་བྱས་ཏེ་མདུད་པ་གསུམ་དོར་བར་བྱའོ། །ཟས་དཀར་གསུམ་ཟོས་ལ་ཉིན་ཞག་གསུམ་སྨྱུང་བ་བྱས་ནས་པདྨ་དང༌། ཡུངས་ཀར་
དཀར་པོ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་གྲོང་ངམ། གྲོང་ཁྱེར་མཚམས་བཅད་པར་བྱའོ། །རིག་སྔགས་ཐམས་ཅད་གཅོད་པར་འདོད་པས་སྣ་ཚོགས་
པའི་མཚོན་ཆ་ལ་ལན་བདུན་བཟླས་བརྗོད་བྱས་ཏེ་ཆུ་ལ་བཅད་པར་བྱའོ། །སྣོད་གསར་པར་ཆུ་བླུག་ནས་ལན་བདུན་བཟླས་བརྗོད་བྱས་ཏེ་ཁྲུས་བྱས་ན་ལོག་འདྲེན་

96-1-125b

ཐམས་ཅད་བཅིང་བ་བྱས་པར་འགྱུར་རོ། །མེ་ཏོག་དཀར་པོ་དག་ལ་བཟླས་བརྗོད་བྱས་ཏེ་བསྣན་ན་དུག་མེད་པར་འགྱུར་རོ། །ནང་ཐམས་ཅད་ལ་ཤིང་ཀ་ར་བཱི་རའི་ལྕུག་
མས་བྱབ་པར་བྱ་སྟེ་བདག་བསྲུང་བ་བྱས་ན་གང་དུ་གདོན་གྱི་ཕྱིར་ཡང་ལས་ཐམས་ཅད་བྱའོ། །འཐབ་མོ་དང༌། རྩོད་པ་དང༌། འགྱེད་པ་དང༌། རྒྱལ་པོའི་ཕོ་བྲང་འཁོར་
དུ་སྣ་མའི་མེ་ཏོག་གི་འབྲུ་མར་གྱི་ནང་དུ་ཨ་ཏི་མུ་ཏ་ཀ་སྨྱུགས་པའི་ཡམ་སྲེག་ཤིང་ལ་འགྲོ་ལྡིང་བའི་རིག་སྔགས་ཀྱིས་བཏབ་སྟེ་ལན་བཅུ་བཞིར་སྦྱིན་སྲེག་བྱའོ། །
འབྱུང་པོ་དབབ་པར་འདོད་པས་རའི་འོ་མ་དང༌། རའི་མར་དང༌། ཤིང་ཨ་པ་མྲྒའི་ཡམ་སྲེག་ཤིང་དག་ལ་འགྲོ་ལྡིང་བའི་རིག་སྔགས་བཏབ་སྟེ་ལན་ལྔར་སྦྱིན་སྲེག་
བྱའོ། །འགྲོ་བ་ཐམས་ཅད་ཀྱི་ཆེད་དུ་སྦྱིན་སྲེག་བྱ་བར་འདོད་པས་འབྲས་ཐུག་པོ་ཆེ་དང༌། བའི་འོ་མ་དང༌། རུ་རྟ་དང༌། རྒྱམ་ཚ་དང༌། ཤིང་ཀ་ར་བཱི་ར་དཀར་པོའི་ཡམ་
སྲེག་ཤིང་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་སྦྱིན་སྲེག་བྱས་ན་སེམས་ཅན་ཐམས་ཅད་ཀྱི་ཆེད་དུ་སྦྱིན་སྲེག་བྱས་པར་འགྱུར་རོ། །རྙེད་པར་བྱ་བའི་དོན་དུ་
རུ་རྟ་དང༌། འབྲུ་མར་ལས་འགྲོ་ལྡིང་བའི་རིག་སྔགས་ཀྱིས་ལན་བདུན་བཟླས་བརྗོད་བྱས་ཏེ་གདོང་བཀྲུས་ནས་སྨྲས་ན་གང་བསླངས་པ་དེ་ཐོབ་པར་འགྱུར་རོ། །ཐམས་

96-1-126a

ཅད་དུའང་དེ་བཞིན་གཤེགས་པའམ། དེ་བཞིན་གཤེགས་པའི་མཆོད་རྟེན་ལ་སྤོས་དང༌། ཕྲེང་བ་དང༌། བྱུག་པ་དང༌། མེ་ཏོག་དང༌།
བདུག་པ་དང༌། ཕྱེ་མ་དང༌། བྱུག་པ་རྣམས་ཀྱིས་མཆོད་ཅིང་ཅི་ནུས་ཀྱིས་ལྷ་བཤོས་ཀྱང་དབུལ་བར་བྱ་སྟེ་བསྲུང་བ་དང་བཅས་ཆོ་ག་དང་བཅས་པས་མི་མཇེད་
ཀྱི་སེམས་ཅན་ཐམས་ཅད་བསྲུངས་པར་གྱུར་ཅིག་སྭཱཧཱ། འདི་ནི་དངོས་གྲུབ་པོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཚེ་དང་ལྡན་པ་ཀུན་
དགའ་བོ་དང༌། གཞོན་ནུ་སྒྲ་གཅན་ཟིན་དང༌། ཐམས་ཅད་དང་ལྡན་པའི་འཁོར་དེ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་
རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་མེ་ཁ་ལ་ཞེས་བྱ་བའི་གཟུངས་རྫོགས་སོ།།      །།རྒྱ་གར་གྱི་
མཁན་པོ་པྲཛྙཱ་ཝར་མ་དང༌། ཞུས་ཆེན་གྱི་ལོཙྪ་བ་བནྡེ་ཡེ་ཤེས་སྡེ་ལ་སོགས་པས་བསྒྱུར་ཅིང་ཞུས་ཏེ་གཏན་ལ་ཕབ་པ།།      །།རྒྱ་གར་སྐད་དུ། ཨཱརྱ་བིདྱ་རཱ་ཛཱ་ཤྭ་
ས་མ་ཧ་ནཱ་མ། བོད་སྐད་དུ། འཕགས་པ་རིག་སྔགས་ཀྱི་རྒྱལ་པོ་དབུགས་ཆེན་པོ་ཞེས་བྱ་བ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་

96-1-126b

ཕྱག་འཚལ་ལོ། །དེ་ནས་བཅོམ་ལྡན་འདས་ལ་གླིང་བཞི་པའི་དབང་ཕྱུག། འབྱུང་པོའི་བདག་པོ་ཆེན་པོ། མཆེ་བ་གཙིགས་པ། སེར་སྐྱ་ཞེས་བྱ་བས་འདི་སྐད་ཅེས་
གསོལ་ཏོ། །བཅོམ་ལྡན་འདས། བདག་ནི་འབྱུང་པོ་ཐམས་ཅད་ཀྱི་བདག་པོ་ལགས་ཏེ་བདག་ནི་གླིང་བཞི་པའི་འཇིག་རྟེན་གྱི་ཁམས་ན་མཆིས་པའི་འབྱུང་པོ་ཐམས་
ཅད་ལ་འཚེ་བར་བགྱིད། རྡེག་པར་བགྱིད། འཆིང་བར་བགྱིད། འཇིག་རྟེན་གྱི་ཁམས་འདི་ནས་འཇིག་རྟེན་གྱི་ཁམས་གཞན་དུ་འཕེན་པར་བགྱིད། ཡན་ལག་དང༌། ཉིད་ལག་
རྣམས་རྣམ་པར་གཅོད་པར་བགྱིད་ལགས་སོ། །བཅོམ་ལྡན་འདས། གང་གི་ཚེ་བདག་བཀྲེས་པར་གྱུར་པ་ན་དབུགས་གཏོང་སྟེ་དབུགས་དེས་གླིང་བཞི་པའི་འཇིག་རྟེན་གྱི་
ཁམས་ཀུན་ཏུ་འགེངས་པར་བགྱིད་ཅིང༌། བཅོམ་ལྡན་འདས། བདག་མི་དང༌། མི་མ་ལགས་པ་ཐམས་ཅད་ཀྱི་གཟི་བྱིན་འཕྲོག་པར་བགྱིད་ལགས་ཏེ་དབུགས་ཆེན་པོས་
སེམས་ཅན་རྣམས་རེག་མ་ཐག་ཏུ་བྲོ་ནད་སྣ་ཚོགས་དག་འབྱུང་ལགས་སོ། །བཅོམ་ལྡན་འདས། གང་ན་རིག་སྔགས་ཀྱི་རྒྱལ་པོ་དབུགས་ཆེན་པོ་ཞེས་བགྱི་བ་འདི་སྤྱོད་པ་
དེར་བདག་གིས་དབུགས་ཀྱིས་མི་ཚུགས་པ་དང༌། འབྱུང་པོ་རྣམས་འཚེ་བར་མི་འགྱུར་བ་དང༌། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་སངས་རྒྱས་དང༌།

96-1-127a

ཆོས་དང༌། དགེ་འདུན་རྣམས་ལ་ཕྱག་བགྱིས་ནས་མགོའམ། མགུལ་དུ་བཏགས་ཏེ་འཆང་བ་དེར་རླུང་ལས་གྱུར་པ་དང༌། མཁྲིས་པ་ལས་གྱུར་
བ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པའི་བྲོ་ནད་རྣམས་འབྱུང་བར་མི་འགྱུར་པར་བདག་གི་དེང་སླན་ཆད་དེ་བཞིན་གཤེགས་པའི་སྤྱན་སྔར་
ཡི་དམ་འཚལ་ལགས་སོ། །ཏདྱ་ཐཱ། ཌ་ར་ཌ་ར། ཌ་ཌ་ར། ཌ་ཌ་ར། ཐ་ར་ཐ་ར། ཐ་ཐ་ར་ཐ་ཐ་ར། མ་ར་མ་ར། མ་མ་ར། མ་མ་ར། ཧུ་དྷུ་ཧུ། ཧ་ཧ་ཧ། ས་ར་ས་ར་ས་ར། ཙུ་ཙུ་ཙུ།
བུ་བུ་བུ། ཀི་ལི་ཀི་ལི་ཀི་ལི། སརྦ་བྷུ་ཏ་ཨ་དྷི་པ་ཏེ། དྲ་དྲ་དྲ། བྲ་བྲ་བྲ། ཁུ་ཁུ་ཁུ། ཀྲ་ཀྲ་ཀྲ། ཡ་ས་ཡ་ས་ཡ་ས། པཱཎྜ་རེ། པཎྜ་རེ། པཎྜ་རེ། ཧུ་ལུ་ཧུ་ལུ་ཧུ་ལུ། ཧུ་ཧུ་ཧུ། བདག་
ལ་སྲུངས་ཤིག །སྲུངས་ཤིག །ཙི་ལི་ཙི་ལི་ཙི་ལི། མི་ལི་མི་ལི་མི་ལི། ཁྴོ་ཁྴོ་ཁྴོ། གཽ་རཱི་གཽ་རཱི་གཽ་རཱི། བདག་གི་ནད་ཐམས་ཅད་རབ་ཏུ་ཞི་བར་གྱུར་ཅིག་སྭཱཧཱ།
མཧཱ་ཤྭཱ་ཧཱ་ཡ་སྭཱཧཱ། མཧཱ་བྷུ་ཏ་ཨ་བྷི་པ་ཏ་ཡེ་སྭཱཧཱ། གཽ་རཱེ་ཡེ་སྭཱཧཱ། ཨུ་གྲཱ་ཡ་སྭཱཧཱ། བདག་བདེ་ལེགས་སུ་གྱུར་ཅིག། དཾཥྚྲི་ཀ་རཱ་ལ་པིདྒ་ལ་ཨཱཛྙཱ་བ་ཡ་ཏི་སྭཱཧཱ། འཕགས་
པ་རིག་སྔགས་ཀྱི་རྒྱལ་པོ་དབུགས་ཆེན་པོ་ཞེས་བྱ་བ་རྫོགས་སོ།།      །།རྒྱ་གར་གྱི་མཁན་པོ་པྲཛྙཱ་ཝ་རྨ་དང༌། ཞུས་ཆེན་གྱི་ལོཙྪ་བ་བནྡེ་ཡེ་ཤེས་

96-1-127b

སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའོ།།      །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་སྨར་སྨར་བི་སྨ་ན་སྐ་ར་མཧཱ་ཛ་བ་ཧཱུཾ་ཞེས་བརྗོད་ཅིང་རིན་པོ་ཆེ་
བརྡར་བས་རིན་པོ་ཆེའི་གདུགས་དང༌། རྒྱལ་མཚན་ལ་སོགས་པའི་ཆར་དཔག་ཏུ་མེད་པ་ནམ་མཁའི་ཁམས་གང་བར་བསམས་ལ་དབུལ་ལོ། །རིན་པོ་ཆེ་བརྡར་པའི་
གཟུངས་རྫོགས་སོ།།       །།བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་རྒྱལ་མཚན་ལ་ཕྱག་འཚལ་ལོ། ན་མོ་
བྷ་ག་ཝ་ཏེ་རཏྣ་ཀེ་ཏུ་ར་ཛཱ་ཡ། ཏ་ཐཱ་ག་ཏཱ་ཡ། ཨ་རྷ་ཏེ། སམྱ་ཀྶཾ་བུདྡྷཱ་ཡ། ཏདྱ་ཐཱ། ཨོཾ་རཏྣེ་རཏྣེ་མཧཱ་རཏྣེ་རཏྣ་བཱི་ཛ་ཡེ་སྭཱཧཱ། འདི་བརྗོད་ཅིང་བསྐོར་བ་གཅིག་བྱས་པའང་དཔག་
ཏུ་མེད་པ་བྱས་པར་འགྱུར་རོ། །བསྐོར་བའི་གཟུངས་རྫོགས་སོ།།       །།རྒྱ་གར་སྐད་དུ། ཨཱརྱ་པྲ་དཀྵཱ་རཏྣ་ཏྲ་ཡཱ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་
དཀོན་མཆོག་མཆོག་གི་རྟེན་ལ་བསྐོར་བ་བྱ་བའི་གཟུངས་ཞེས་བྱ་བ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །ཨོཾ་ན་མོད་ཤ་དི་ཀ་ཀཱ་ལ་སརྦ་རཏྣ་ཏྲ་ཡཱ་ཡ། ན་མ་མ་པྲ་དཀྵ་སུ་པྲ་དཀྵཱ། སརྦ་པཱ་པཾ་བི་ཤོ་དྷ་ནི་སྭཱཧཱ། གཟུངས་འདི་

96-1-128a

ལན་གཅིག་བརྗོད་པས་ཕྱོགས་བཅུ་དུས་གསུམ་གྱི་དཀོན་མཆོག་གསུམ་ལ་ཕྱག་འཚལ་ཞིང་བསྐོར་བ་བྱས་པར་འགྱུར་རོ། །ཐོག་མ་མེད་པ་
ནས་བསགས་པའི་སྡིག་པ་ཐམས་ཅད་དག་པར་འགྱུར། སངས་རྒྱས་ཀྱི་བྱང་ཆུབ་མྱུར་དུ་ཐོབ་པར་འགྱུར་རོ། །དགྲ་དང༌། བགེགས་ཀྱིས་གླགས་རྙེད་པར་མི་
འགྱུར་རོ། །ནད་དང༌། གདོན་ཐམས་ཅད་ལས་ཐར་བར་འགྱུར་རོ། །བསྐོར་བའི་གཟུངས་རྫོགས་སོ།།    །།རྒྱ་གར་སྐད་དུ། དཀྵི་ཎཱི་པ་རི་ཤོ་དྷཱ་ནི་ན་མ།
བོད་སྐད་དུ། ཡོན་ཡོངས་སུ་སྦྱོང་བ་ཞེས་བྱ་བ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཀུན་ནས་འོད་ཀྱི་རྒྱལ་པོ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་
ལྡན་པ་བློ་གྲོས་དང་ལྡན་པའི་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ན་མཿས་མནྟ་པྲ་བྷཱ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་
ཡ། ན་མོ་མཉྫུ་ཤྲི་ཡེ། ཀུ་མ་ར་བྷུ་ཏཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ནི་རཱ་ལ་མྦེ་ནི་རཱ་བྷ་སེ་ཛ་ཡེ་ཛ་ཡེ་ལ་དྷེ། མཧཱ་མ་

96-1-128b

ཏེ་དཀྵེ་དཀྵེ་ཎི་མེ་བ་རི་ཤོ་དྷ་ཡ་སྭཱཧཱ། འདི་ལན་གཅིག་བརྗོད་པས་སྡིག་པ་ཐམས་ཅད་བྱང་བར་འགྱུར་རོ། །ཡོན་མང་པོ་ལ་སྦྱད་པའང་བྱང་བར་འགྱུར་རོ། །ཡོན་
བདག་དེའི་ཡོན་ཡོངས་སུ་འཕེལ་བར་འགྱུར་ཞིང་ཚོགས་ཐམས་ཅད་རྫོགས་པར་འགྱུར་རོ། །འདི་བརྗོད་པས་བར་དུ་གཅོད་པ་ཐམས་ཅད་ཀྱང་མི་འབྱུང་
ངོ། །འདུལ་བ་ལུང་ལས། རྣམ་པར་ངེས་པའི་མདོ་ལས་བྱུང་བ་ཡོན་ཡོངས་སུ་སྦྱོང་པའི་གཟུངས་རྫོགས་སོ།།      །།དེ་ནས་ཡོན་ཡོངས་
སུ་སྦྱོང་བའི་གཟུངས། ན་མོ་བྷ་ག་བ་ཏེ། སུ་མེ་རུ་ཀལྤ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱ་ཀྶཾ་བུདྡྷཱ་ཡ། ཏདྱ་ཐཱ། ཨོཾ་ཀལྤེ་ཀལྤེ། མ་ཧཱ་ཀལྤེ།
ཀལྤ་པ་རི་ཤོ་དྷ་ནི་སྭཱཧཱ། གཟུངས་འདི་ལན་གཅིག་བཟླས་པས་རི་རབ་ཙམ་གྱི་ཡོན་ཡོངས་སུ་སྦྱོང་བར་བྱེད་པར་གསུངས་པས་ལན་ལྔའམ། ལན་དྲུག་
ཙམ་བཟླས་སོ། །ཡོན་ཡོངས་སུ་སྦྱོང་བའི་གཟུངས་རྫོགས་སོ།།      །།དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་
གྱི་རྟེན་ལ་སྔགས་འདི་ལན་རེ་བརྗོད་ཅིང་བརྐྱང་ཕྱག་རེ་བྱས་ཏེ་ཕྱག་གསུམ་བྱས་ན་སྡེ་སྣོད་གསུམ་བྲོས་པ་དང༌། བསམ་པ་དང༌། བསྒོམས་པའི་བསོད་

96-1-129a

ནམས་དང་མཉམ་པར་འགྱུར་རོ། །ཉི་མ་རེ་རེ་ཕྱག་གསུམ་གསུམ་བྱས་ན་ཚེ་འདི་ཉིད་ལ་མཐོང་པའི་ལམ་གྱི་ཡེ་ཤེས་
ཀྱི་ཏིང་ངེ་འཛིན་ཐོབ་པར་འགྱུར་རོ། །དེ་མ་ཐོབ་ཀྱི་བར་དུ་མི་དང༌། མི་མ་ཡིན་པ་དང༌། འབྱུང་པོ་དང༌། ནད་རིམས་ཀྱི་གནོད་པ་འབྱུང་བར་མི་འགྱུར་རོ། །ཨོཾ་ན་མོ་
མཉྫུ་ཤྲི་ཡེ། ན་མཿསུ་ཤྲི་ཡེ། ན་མ་ཨཏྟ་མ་ཤྲི་ཡེ་སྭཱཧཱ། ཕྱག་བྱ་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་
ལོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །ཨི་རི་མི་རི། དྷ་དཾ་མེ། བ་ཧུ་ཕ་ལཾ་བྷ་བ་ཏུ་སྭཱཧཱ། གོས་ཕྲུགས་གཅིག་ལ་
ལན་སྟོང་བཟླས་བརྗོད་བྱས་ཏེ་མི་ཡ་རབས་སམ། སློབ་དཔོན་ནམ། གཞན་གང་ཡང་རུང་བ་ཞིག་ལ་བྱིན་ན་ཟླ་བ་ཕྱེད་ཕན་ཆད་ཀྱིས་གོས་ཕྲུགས་
བརྒྱ་ཐོབ་པར་འགྱུར་རོ། །དེ་བཞིན་དུ་ནོར་ཟས་སམ། རྐང་འགྲོས་གང་ཡང་རུང་བ་རྣམས་ཀྱང་དེ་དང་འདྲའོ། །གོས་བརྒྱ་ཐོབ་པའི་གཟུངས་རྫོགས་
སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་ན་མཿཤ་པ་ར་ན་མ་སྭཱཧཱ། སོ་རྩི་ལ་སྔགས་འདིས་བཏབ་སྟེ་ཁར་བཅུག་

96-1-129b

ན་གང་ལ་བལྟས་པ་དེ་དག་དགའ་བར་འགྱུར་རོ། །མི། དགའ་བར་བྱེད་པའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །དེ་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་སྤྱན་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་
ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་ལ་ཕྱག་འཚལ་ལོ། །ཏདྱ་ཐཱ། ཨོཾ་ཏ་ར་ཏ་ར། ཏི་རི་ཏི་རི། ཏུ་རུ་ཏུ་རུ། ཀ་ལ་ཀ་ལ། ཀི་ལི་ཀི་ལི། ཀུ་
ལུ་ཀུ་ལུ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། བྷ་ཡ་བྷ་ཡ། ཀུ་རུ་ཀུ་རུ། སརྦ་ཀརྨ་ཨཱ་བ་ར་ཎ་ཛ་ནི་མེ་ཤ་པྲ་བྷ་ཡ་སྭཱཧཱ། ཛྭ་ལ་ནེ་བི་དྷ་ནི་བཻ་སྭཱཧཱ། ཀུ་
རུ་པཉྩ་ལི་སྭཱཧཱ། སཱ་ག་ར་སམ་བི་རེ་སྭཱཧཱ། སརྦ་ཏ་ཐཱ་ག་ཏ་ཨ་དྷིཥྛི་ཏེ་སྭཱཧཱ། གཟུངས་འདིའི་ཆོ་ག་ནི་འདི་ཡིན་ཏེ། ནང་པར་ལངས་ནས་ལན་བརྒྱ་རྩ་
བརྒྱད་བཟླས་བརྗོད་བྱས་ན་ཞག་ཉི་ཤུ་རྩ་གཅིག་ལོན་པའི་ཚེ་ལས་ཀྱི་སྒྲིབ་པ་ཐམས་ཅད་ཟད་པར་འགྱུར་རོ་། སྤྱན་ལྔའང་རྣམ་པར་དག་པར་འགྱུར་
རོ། །དེ་ལ་མིག་ནད་འབྱུང་བར་མི་འགྱུར་རོ། །ལུས་ལ་ནད་འབྱུང་བར་མི་འགྱུར་རོ། །ཡིད་ཀྱི་ཉེས་པ་འབྱུང་བར་མི་འགྱུར་རོ། །སྤྱན་ངའང་རྣམ་

96-1-130a

པར་དག་པར་འགྱུར་རོ། །དེ་ལ་མིག་ནད་འབྱུང་བར་མི་འགྱུར་རོ། །ལུས་ལ་ནད་འབྱུང་བར་མི་འགྱུར་རོ། །ཡིད་ཀྱི་ཉེས་པ་འབྱུང་བར་མི་
འགྱུར་རོ། །སྤྱན་ལྔའང་རྣམ་པར་དག་པར་འགྱུར། དེ་བཞིན་དུ་ཡིད་རྣམ་པར་དག་པ་ལྔའང་ཐོབ་པར་འགྱུར་རོ། །ཚེ་རབས་ཐམས་ཅད་དུ་སངས་རྒྱས་འབྱུང་བ་དང་ཕྲད་པར་
འགྱུར། བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་སངས་རྒྱས་མཐོང་བ་དང༌། ཆོས་ཐོས་པ་དང༌། དགེ་འདུན་ལ་བསྙེན་བཀུར་བྱེད་པ་དང༌། སེམས་ཅན་ཐམས་ཅད་ཡོངས་སུ་
སྨིན་པར་བྱེད་པ་དང་བྲལ་བར་མི་འགྱུར་རོ། །ལུས་མཛེས་པར་འགྱུར་རོ། །སེམས་དྭང་བར་འགྱུར་རོ། །འཕགས་པ་པདྨའི་སྤྱན་ཞེས་བྱ་བའི་གཟུངས་རྫོགས་སོ།།       །།རྒྱ་གར་སྐད་དུ། ཨཱརྱ་ཛྙཱ་ནཱོ་ལྐཱོ་ནཱ་མ་དྷཱ་ར་ཎཱི་སརྦ་ག་ཏི་པ་རི་ཤོ་དྷ་ནི། བོད་སྐད་དུ། འཕགས་པ་ཡེ་ཤེས་ཏ་ལ་ལ་ཞེས་བྱ་བའི་གཟུངས་འགྲོ་བ་ཐམས་ཅད་ཡོངས་སུ་སྦྱོང་
བ། ཐམས་ཅད་མཁྱེན་པ་ལ་ཕྱག་འཚལ་ལོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ཡེ་ཤེས་
ཏ་ལ་ལ་ལ་ཕྱག་འཚལ་ལོ། །དེ་བཞིན་གཤེགས་པ་གསེར་གྱི་འོད་བརྩེགས་སྣང་བ་ལ་ཕྱག་འཚལ་ལོ། །དེ་བཞིན་གཤེགས་པ་བདེན་གསུང་ལ་ཕྱག་འཚལ་ལོ། །དེ་བཞིན་

96-1-130b

གཤེགས་པ་འཇིགས་པའི་སྒྲ་སྒྲོགས་རྒྱལ་པོ་ལ་ཕྱག་འཚལ་ལོ། །དེ་ནས་བྱང་ཆུབ་སེམས་དཔའ་ཀུན་ཏུ་བཟང་པོ་དང༌། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་
པ་དང༌། བྱང་ཆུབ་སེམས་དཔའ་གཟུངས་ཀྱི་དབང་ཕྱུག་དང༌། བྱང་ཆུབ་སེམས་དཔའ་ལག་ན་རྡོ་རྗེ་དང༌། བྱང་ཆུབ་སེམས་དཔའ་བཞི་པོ་དེ་དག་དང༌། དེ་བཞིན་གཤེགས་
པ་དེ་དག་ཟླ་བ་དང༌། ཉི་མའི་གནས་ན་བཞུགས་སོ། །དེ་ནས་ལྷའི་བུ་ཟླ་བ་དང༌། ཉི་མ་གཉིས་དེ་བཞིན་གཤེགས་པ་དེ་དག་ག་ལ་བཞུགས་པ་དང༌། བྱང་ཆུབ་སེམས་དཔའ་དེ་
དག་ག་ལ་བ་དེར་སོང་ནས་དེ་གཉིས་ཀྱིས་དེ་བཞིན་གཤེགས་པ་རྣམས་རིན་པོ་ཆེ་བཀོད་པའི་སེངྒེའི་ཁྲི་ལ་བཞུགས་པ་རྣམས་དང༌། ཁང་པ་བརྩེགས་པ་ཛམ་བུའི་རྒྱལ་མཚན་བརྩེགས་
པ་དག་གི་ནང་ན་བྱང་ཆུབ་སེམས་དཔའ་དེ་དག་འཁོད་པའང་མཐོང་ངོ༌། །དེ་ནས་ལྷའི་བུ་ཟླ་བ་དང༌། ཉི་མ་གཉིས་གཅིག་ལ་གཅིག་སེམས་ཏེ། ཇི་ལྟར་བྱས་ན་བདག་ཅག་གིས་དེ་
བཞིན་གཤེགས་པ་རྣམས་ལ་བྱང་ཆུབ་སེམས་དཔའ་འདི་རྣམས་ལས་སེམས་ཅན་ཐམས་ཅད་ལ་སྣང་བ་སྦྱིན་པ་དང༌། མུན་པ་མུན་ནག་བསལ་བའི་ཕྱིར་ཤར་བའི་གཟུངས་སྔགས་
ཕྱོགས་བཅུར་ཁྱབ་པའི་བློ་ཅན་ཞེས་བྱ་བ་གང་གིས་ཐུགས་བདག་ཅག་སེམས་ཅན་ཐམས་ཅད་ལ་སྣང་བར་བྱེད་པ་ཐོབ་པར་འགྱུར་ཞིག་གུ་སྙམ་མོ། །དེ་ནས་དེ་བཞིན་གཤེགས་པ་དེ་དག་དང༌།

96-1-131a

བྱང་ཆུབ་སེམས་དཔའ་དེ་དག་གིས་ལྷའི་བུ་ཟླ་བ་དང༌། ཉི་མ་དེ་དག་གི་སེམས་ཀྱི་ཡོངས་སུ་རྟོག་པ་ཐུགས་ཀྱིས་མཁྱེན་ནས་དེའི་ཚེ་དེ་བཞིན་གཤེགས་པ་བྱང་ཆུབ་སེམས་
དཔའ་དང་བཅས་པ་དེ་དག་གིས་གཟུངས་སྔགས་འདི་བཀའ་སྩལ་པ། སྱཱད་ཐེ་དན། ཙཀྵུ་ར་ད་ད། ཙཀྵུ་ཤྷུ་བྷ། དྷུ་ལ་མེ་ཐཱ་ཀ་ལཏྠ། ཨིཏྟཏྠ་ན་ས། སཱུ་རད་ཊ་སཱུ་རཏ་ཊ། སུད་ཐཱ་ཡ། ཨིཏྠ་ནྶ། པེ་
ལཱ་པེ་ལཱ། པ་ཎ་ཙི་རུ་མཱུརྟི་ནི། ཨཱ་ར་ཎི། ཨཱ་ར་ཎི། ཀཱ་ལ་པ་ཎི། ཀཱ་ལ་པ་ཎི། ཏུ་རུ་དུ་སི། ཏུ་རུ་དུ་ས། དྷ་སུ་ཏི་དྷ་སུ་ཏི། དྷི་རི་དྷི་རི། དྷུ་རུ་དྷུ་རུ། དྷུ་རུ་དྷུ་རུ། ཀཱ་ལ་ཀཱ་ལ། སཏྠཱ་ས། གཱི་ལ་གཱི་ལ། གཱི་ལ་
བ་ཡ། གཱི་ལ་བ་ཡ། དྷུ་སུ་དྷུ་སུ། སུན་དྷུ་སུན་དྷུ། སཏྠཱ་སུ། ཨད་ཐཱ་སུ། ཨེ་ཐཱ་སུ། ཨེ་ཐཱ་སཱ་བཱ་ནི། ཡུ་ཙུ་རེ་དྷེ། སུ་དྷ་རེ། ཀ་ར་ཀ་ར། ཀི་ར་ཀི་ར། ཀུ་རུ་ཀུ་རུ། ཀུརྨ་ཀུརྨ། ཀུརྨ་པ་ཎི་ཀུརྨ་པ་ཎི།
ཀེ་ལུ་ཀེ་ལུ། ཀེ་ལ་པཱ་ཎི་ཀེ་ལ་པཱ་ཎི། ཀརྐཱ་རི་ཀརྐཱ་རི། བ་རུ་བུདྡྷེ། དྷུ་རུ་དྷེ་དྷུ་རུ་དྷེ། མ་ཧཱ་དྷ་རུ་དྷེ། ཀ་ར་ཀ་ར། ཀི་ར་ཀི་ར། པི་ཧུ་སི། པི་ཧུ་སི། དྷ་སུ་དྷ་སུ། ཧ་སུ་ཧ་སུ། ཧ་སུ་བ་ནི་སྭཱཧཱ། དེ་ནས་
བྱང་ཆུབ་སེམས་དཔའ་ཀུན་ཏུ་བཟང་པོས་ལྷའི་བུ་ཟླ་བ་དང༌། ཉི་མ་རྣམས་ལ་འདི་སྐད་ཅེས་སྨྲས་སོ། །ཀྱེ་རིགས་ཀྱི་བུ་དག །གཟུངས་སྔགས་འདི་ནི་སེམས་ཅན་ངན་སོང་དུ་འགྲོ་
བ་རྣམས་ལ་ཕན་གདགས་པའི་ཕྱིར་སངས་རྒྱས་བྱེ་བ་ཕྲག་བརྒྱད་ཅུ་རྩ་བཞིས་གསུངས་པ་ཡིན་ཏེ། རིགས་ཀྱི་བུ་དག །ཨུ་དུམ་ཝ་རའི་མེ་ཏོག་ནི་ཆེས་རྙེད་པར་སླ་ཡི། གཟུངས་

96-1-131b

སྔགས་ཀྱི་ཚིག་འདི་དག་འཇིག་རྟེན་དུ་འབྱུང་བ་ནི་དེ་ལྟ་མ་ཡིན་ནོ། །རིགས་ཀྱི་བུ་དག །གཟུངས་སྔགས་ཀྱི་ཚིག་འདི་དག་ནི་ཆེས་རྙེད་པར་སླ་ཡི། འདི་དག་འཆང་བའམ། ཀློག་པ་ནི་དེ་ལྟ་མ་
ཡིན་ནོ། །རིགས་ཀྱི་བུ་དག །སངས་རྒྱས་འབྱུང་བ་ནི་ཆེས་རྙེད་པར་སླ་ཡི། གཟུངས་སྔགས་ཀྱི་ཚིག་འདི་དག་འཇིག་རྟེན་དུ་འབྱུང་བ་ནི་དེ་ལྟ་མ་ཡིན་ནོ། །རིགས་ཀྱི་བུ་དག །གལ་ཏེ་སེམས་ཅན་
མནར་མེད་པ་ན་འཁོད་པ། བསྐལ་པར་གནས་པ། མཚམས་མེད་པ་ལྔ་བྱེད་བྱེད་པ། དམ་པའི་ཆོས་སྤོང་བར་བྱེད་པའི་སེམས་ཅན་དེ་དག་གི་ཕྱིར་གཟུངས་སྔགས་ཀྱི་ཚིག་འདི་དག་ཞག་ཉི་ཤུ་རྩ་
གཅིག་གི་བར་དུ་ཉིན་ལན་གསུམ་མཚན་ལན་གསུམ་བརྗོད་ན་དེའི་ཚེ་གཟུངས་སྔགས་ཀྱི་ཚིག་འདི་དག་གི་མཐུས་སེམས་ཅན་དམྱལ་བ་ཆེན་པོ་མནར་མེད་པ་ཁ་བརྒྱར་འགྱེས་པར་འགྱུར་
ལ་སེམས་ཅན་དེ་དག་ཀྱང་ཡོངས་སུ་ཐར་བར་འགྱུར་ན་འཛམ་བུའི་གླིང་པའི་མི་རྣམས་ལྟ་ཅི་སྨོས་ཏེ། གང་དག་གི་རྣ་ལམ་དུ་གྲགས་པར་གྱུར་པ་དེ་དག་གིས་ནི་བདག་ཅག་ནི་དེ་བཞིན་
གཤེགས་པ་བཞི་པོ་རྣམས་དང༌། བྱང་ཆུབ་སེམས་དཔའ་བཞི་པོ་རྣམས་དང༌། ཟླ་བ་དང༌། ཉི་མ་རྣམས་ཀྱིས་ཡོངས་སུ་ཟིན་པ་ཡིན་ནོ་སྙམ་དུ་ཤེས་པ་ཁོ་ནར་བྱ་སྟེ། འདི་ལ་སོམ་ཉི་
འམ། ཡིད་གཉིས་བསྐྱེད་པར་མི་བྱའོ། །ཏདྱ་ཐཱ། དྷུ་ན་ཊི་དྷུ་ན་ཊི། མ་ཧཱ་དྷུ་ན་ཊི། སུ་རུ་སུ་རུ་སྭཱ་ཧཱ། ཤུ་ཀླ་བི་ཤོ་དྷ་ནི། ཏ་ར་ཏ་ར་སྭཱ་ཧཱ། ཛྱོ་ཏིཥྤྲ་དཱི་པེ། ཏུ་རུ་ཏུ་རུ་སྭཱ་ཧཱ། པདྨ་མཱ་ལི་ནི་སཏྱ་ཏ་ར་བུདྡྷི་

96-1-132a

ཧུ་རུ་ཧུ་རུ་སྭཱ་ཧཱ། སཏྱ་བུད་དྷི། སཏྱ་ཨ་བ་ལི་ཀི་ནི། ཀ་ར་ཀ་ར། ཀི་རི་ཀི་རི་སྭཱ་ཧཱ། དྷ་ར་ན་པུ་ཊི་ཨ་པྲ་ཏི་ཧ་ཏ་བུདྡྷི་ཙུ་རུ་ཙུ་རུ་སྭཱ་ཧཱ། ལཀྵ་ནི་ཙི་ཏེ་དྷུ་མ་པ་རི། ཧ་ར། ཧུ་རུ་ཧུ་རུ་
ཁུ་རུ་ཁུ་རུ་སྭཱ་ཧཱ། དྷ་ར་དྷ་ར། མཱ་དྷ་ར། དྷ་ར་དྷ་ར། དྷ་ར་ཡན་ཏི་ཡེ་སྭཱ་ཧཱ། སུ་པྲ་ཏི། སུ་མ་ཏི། ཨ་པྲ་ཏི་ཧ་ཏ། བུད་དྷི། དྷ་ར་དྷ་ར། དྷ་ར་ཡནྟི་ཡེ་སྭཱ་ཧཱ། བཅོམ་ལྡན་འདས་དེ་བཞིན་གཤེགས་
པ་ཡེ་ཤེས་ཏ་ལ་ལ་ལ་ཕྱག་འཚལ་ལོ། །དེ་བཞིན་གཤེགས་པ་གསེར་གྱི་འོད་བརྩེགས་སྣང་བ་ལ་ཕྱག་འཚལ་ལོ། །དེ་བཞིན་གཤེགས་པ་བདེན་གསུང་ལ་ཕྱག་འཚལ་ལོ། །དེ་
བཞིན་གཤེགས་པ་འཇིགས་པའི་སྒྲ་སྒྲོགས་རྒྱལ་པོ་ལ་ཕྱག་འཚལ་ལོ། །སྭཱ་ཧཱ། འཕགས་པ་ཡེ་ཤེས་ཏ་ལ་ལ་ཞེས་བྱ་བའི་གཟུངས་འགྲོ་བ་ཐམས་ཅད་ཡོངས་སུ་སྦྱོང་བ་
རྫོགས་སོ།།     །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་མོ་ཁ་མུ་ཁི། ཏྲི་མུ་ཁི། ཏྲི་མུ་ཁི། མ་ཧཱ་སྲ་མུ་ཁི། ཏ་ཐཱ་ག་ཏཱ་མུ་ཁ་སྟྲེ་ཧ་ན། ཚིནྡ་ཚིནྡ། བྷིནྡ་བྷིནྡ། སྭ་སྠཱ་ནཱཾ་གཙྪ་སླཱ་ཧེ་
སྭཱ་ཧཱ། མད་སེ་དང༌། བརྟ་ཀ་དང༌། ག་གོན་རིང་པོ་ལ་ལན་ཉི་ཤུ་རྩ་གཅིག་བཟླས་པ་བྱས་ཏེ་གཤེགས་ན་མཆེར་པའི་སྐྲན་ཞི་བར་འགྱུར་རོ། །ཐེ་ཚོམ་མེད་དོ། །སྐྲན་ཞི་བའི་གཟུངས་
རྫོགས་སོ།།     །།དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བསྲེག་

96-1-132b

གསོལ་འོད་ཀྱི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ཧུ་རེ་ཧུ་རེ། ཧུ་ཊ་ག་ཏ་ནི་སྭཱ་ཧཱ། ཆོ་ག་ནི། ལག་པ་ལ་བཟླས་བརྗོད་བྱས་ནས་ལྟོ་མཉེད་ན་མ་ཞུ་བའི་ནད་འབྱང་བར་འགྱུར་རོ། །མ་
ཞུ་བའི་ནད་འབྱང་བའི་གཟུངས་རྫོགས་སོ།།      །།དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀུན་ཏུ་གཟིགས་ལ་ཕྱག་འཚལ་ལོ། །ཏདྱ་ཐཱ། དཱི་རི་ཏིཥྛ། ཏསྐ་ར་བད་དྷོ་སི། མ་ཙ་ལ་མ་ཙ་ལ་སྭཱ་ཧཱ། ལན་བདུན་བརྗོད་དེ་འཕགས་པ་འཇམ་དཔལ་ལ་
གསོལ་བ་བཏབ་ན་མི་ཐམས་ཅད་བྱམས་པར་འགྱུར་རོ། །འཕགས་པ་སྡང་བ་ཐམས་ཅད་རབ་ཏུ་ཞི་བ་ཞེས་བྱ་བའི་གཟུངས་རྫོགས་སོ།།      །།དཀོན་མཆོག་གསུམ་ལ་
ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱག་འཚལ་ལོ། །ཨོཾ་ཀུ་མཱ་ར་རཱུ་པ་དྷཱ་ར་ཎི་བི་ཤྭ་སཾ་བྷ་བ་ཨཱ་གཙྪ་ཨཱ་གཙྪ། ལ་གུ་
ལ་གུ། བྷཱུཾ་བྷཱུཾ། ཧཱུཾ་ཧཱུཾ། ཛིན་ཛིཀ་མཉྫུ་ཤྲི་ཡེ། ཏ་ར་ཡ་མཱཾ། སརྦ་དུཿཁེ་བྷྱཿཕཊ་ཕཊ། ས་མ་ཡ་ས་མ་ཡ། ཨ་མི་ཏོད་བྷ་བོད་བྷ་བ། པཱ་པཾ་མེ་ནཱ་ཤ་ཡ་སྭཱ་ཧཱ། སྡིག་པ་ཐམས་ཅད་རབ་ཏུ་
ཞི་བར་བྱེད་པ་ཅེས་བྱ་བའི་གཟུངས་རྫོགས་སོ།།     །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་བ་ཀ་བ་ཙེ། ཛམྦྷ་ནི། སྟཾ་བྷ་ནི། མོ་ཧ་ནི། སརྦ་རོ་ཥ་པྲ་ཤ་མ་ནི་སྭཱ་ཧཱ། ཤར་

96-1-133a

ཕྱོགས་སུ་བལྟས་ཏེ་འདུག་ལ་སྔགས་འདི་བརྗོད་ཅིང་རང་གི་ལག་པས་ལན་བདུན་གདོང་ལ་བྱུགས་ནས་ཚོགས་ཀྱི་ནང་དུ་སོང་ན་ཁྲོས་པ་དགའ་བར་འགྱུར་
རོ། །ཁྲོ་བ་ཞི་བར་བྱེད་པའི་གཟུངས་རྫོགས་སོ།།     །།འཕགས་པ་ཁྲོས་པ་ཞི་བར་བྱེད་པ་ཅེས་བྱ་བའི་གཟུངས། དཔལ་ཆེན་མོ་ལ་ཕྱག་འཚལ་ལོ། །ཀ་ཏེ་བི་
ཀ་ཏེ། རོ་ཥ་པྲ་ཤ་མ་ནི་སྭཱ་ཧཱ། གང་ཁྲོས་པའི་མདུན་དུ་བརྗོད་ན་དེ་ཁྲོས་པ་ཞི་ནས་ངེས་པར་འོང་ངོ༌། །ཁྲོས་པ་ཞི་བའི་གཟུངས་རྫོགས་སོ།།     །།དཀོན་མཆོག་
གསུམ་ལ་ཕྱག་འཚལ་ལོ། །ན་མོ་བྷ་ག་བ་ཏེ། ཨུཥྣཱི་ཥཱ་ཡ་དྷ་རེ། རནྟེ་སྭཱ་ཧཱ། མ་བསྒྲུབས་ཀྱང་ལས་ཐམས་ཅད་འགྲུབ་པར་འགྱུར་ཏེ་གི་ཝང་ལ་ལན་བརྒྱ་རྩ་བརྒྱད་བཟླས་
ནས་དཔྲལ་བར་ཐིག་ལེ་བྱས་ན་གང་བལྟས་པ་དེ་དགའ་བར་འགྱུར་རོ། །མིག་རྩི་ལ་ལན་བརྒྱ་རྩ་བརྒྱད་སྔགས་ཏེ་མིག་ལ་བསྐུས་ན་གང་དང་ཕྲད་པར་བྱ་བ་དེ་དགའ་བར་
འགྱུར་རོ། །ཆུ་ཁྱོར་གང་ལ་ལན་བདུན་བཟླས་ཏེ་འཐུངས་ན་མ་བསླངས་པར་ཟས་རྙེད་པར་འགྱུར་རོ། །ཚོགས་པའི་ནང་དུ་འགྲོ་ན་བདག་གི་གོས་ཀྱི་མཐའ་མ་ནས་ལག་
པ་གཡོན་པས་བཟུང་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ནས་ཚོགས་པའི་ནང་དུ་སོང་ན་ཚིག་བཙན་པར་འགྱུར་རོ། །ཚིག་བཙན་པའི་གཟུངས་རྫོགས་སོ།།     །།

96-1-133b

དཀོན་མཆོག་གསུམ་ལ་ཕྱག་འཚལ་ལོ། །ཏདྱ་ཐཱ། ཨོཾ་ཨ་ལེ་ཀཱ་ལི་ཨ་ལེ་ཀཱ་ལི་མུད་ཙི་ཏེ་སྭཱ་ཧཱ། ཁ་ཉི་མ་ལ་བལྟས་ཏེ་ཆུ་ལ་སྔགས་འདི་ལན་བདུན་བཏབ་སྟེ་ཕྱོགས་བཅུར་
གཏོར་ན་བདག་བསྲུང་བར་འགྱུར་རོ། །བདག་བསྲུང་བའི་གཟུངས་རྫོགས་སོ།།    །།འཕགས་པ་ཡིད་དུ་འོང་བ་ཞེས་བྱ་བ། སངས་རྒྱས་བཅོམ་ལྡན་འདས་ལ་ཕྱག་འཚལ་
ལོ། །ན་མོ་བྷ་ག་ཝ་ཏེ། ཨུཥྣཱི་ཥཱ་ཡ། དྷ་རེ་དྷ་ར་ཎ་ཏི་ཡེ་སྭཱ་ཧཱ། མ་བསྒྲུབས་ཀྱང་བཀླགས་པས་འགྲུབ་སྟེ་གི་ཝང་ལ་བརྒྱ་རྩ་བརྒྱད་བཟླས་ཏེ་དཔྲལ་བར་ཐིག་ལེ་བྱས་ན་ཀུན་གྱི་
ཡིད་དུ་འོང་བར་འགྱུར་རོ། །ཏི་ཚ་ལ་སྔགས་ཏེ་མིག་ལ་བསྐུས་ན་གར་བལྟས་པ་མིག་སྤྲད་མཐུན་ནོ། །ཆུ་ལ་སྔགས་ཏེ་འཐུངས་ན་གཞན་རྣམས་ཟས་སྟེར་སྙིང་འདོད་དོ། །ཡིད་དུ་འོང་
བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་བྷ་ག་བ་ཏི་ཤྲུ་ཏི་སྨྲི་ཏི། བ་ལ་བ་ལ་པདྨ་སིདྡྷེ་སྭཱ་ཧཱ། ཆོ་ག་ནི་ཞག་བདུན་གྱི་བར་དུ་ནང་རེ་ཞིང་འཕགས་པ་
སྤྱན་རས་གཟིགས་དབང་ཕྱུག་གི་སྤྱན་སྔར་ཆུ་ཁྱོར་གང་ལ་ལན་བདུན་སྔགས་ཀྱིས་བཏབ་སྟེ་འཐུངས་ན་ཉིན་གཅིག་ཀྱང་ཡི་གེ་ཤོ་ལོ་ཀ་སུམ་བརྒྱ་ལོབས་སོ། །ཟླ་བ་གཅིག་གི་བར་དུ་བྱས་ན་
མིའམ་ཅི་དང་འདྲ་བར་མགྲིན་པ་སྙན་པར་འགྱུར་ཏེ་ཐེ་ཚོམ་ཟ་བར་མི་བྱའོ། །མགྲིན་པ་སྙན་པའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་

96-1-134a

དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེས་གྲངས་དང༌། རྒྱུ་སྐར་དང༌། ཡུད་ཙམ་གྱི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ནཀྵ་ཏྲེ། སརྦ་ཏི་
ཐཱི་མཱུརྟེ། ན་ཤ་ཏྲ་ནི། མེ་ས་མི་ཏ་དྷ་ནི། བ་བྷནྡུ་སྭཱ་ཧཱ། དེའི་ཆོ་ག་ནི་ཕྱོགས་གང་དུ་འགྲོ་འདོད་ཀྱང་རུང་སྟེ་དེས་ལན་བདུན་བརྗོད་ནས་སོང་ན་དོན་ཐམས་ཅད་འགྲུབ་པར་འགྱུར་རོ། །དོན་ཐམས་ཅད་
འགྲུབ་པའི་གཟུངས་རྫོགས་སོ།།     །།དཀོན་མཆོག་གསུམ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ན་མོ་ཧ་རི་དྷི་ཡེ། ཧ་རི་
དྷི་ཀུ་མཱ་རི། གཽ་རི། གནྡྷཱ་རི། ཙཎྜ་ལི། མ་ཏཾ་གི །ཀ་ལི་ཀ་ལི། ཆེ་གེ་མོ་ཞིག་གི་མོ་ཧེ་ཧི། ཁ་ར་ཁ་ར། པ་ཙ་པ་ཙ། ཨ་བ་དྷ་ཡ། མཱུརྩཱ་ཡ། ཆེ་གེ་མོ་ཞིག་གི་མེ་ཤམ་ནཱ་ཡ་སྭཱ་ཧཱ། ཨོཾ་བྷུརྦྷུ་བཱ། ཛྭཱ་ལ་ཛྭཱ་ལ་ཛྭཱ་ལི་མ་
ནཱ་ནི། དི་བི་སརྦ་སཾ་སྐཱ་ར་ཀ་རི་ཎི་ཛ། ཏ་ལེ་ཏ་ལེ། ཛྭཱ་ལ་ཛྭཱ་ལ་སྭཱ་ཧཱ། འདིའི་ཆོ་ག་ནི་བཀླགས་པ་ཙམ་གྱིས་མ་བསྒྲུབས་པར་ལས་ཐམས་ཅད་འགྲུབ་པར་འགྱུར་ཏེ། ཀླད་ནད་དང༌། རིམས་ལྡང་དུབ་
ཅན་དང༌། རོ་ལངས་དང༌། གདོན་རྣམས་ཕམ་པར་འགྱུར་རོ། །དྲན་པ་ཙམ་གྱིས་དེ་དག་ཐམས་ཅད་ཀྱིས་བཏང་བར་འགྱུར་རོ། །བཀྲེས་ན་གྲོང་དུ་སོང་སྟེ་ལན་བདུན་བཟླས་བརྗོད་བྱས་ཏེ་གདོང་
ལ་བྱུགས་ན་ཟས་རྙེད་པར་འགྱུར་རོ། །ལྕེ་ལ་བཟླས་བརྗོད་བྱས་ན་ཤགས་འགྱེད་པའི་ཚེ་ལན་ཐེབས་པར་འགྱུར་རོ། །ལོ་མའམ། མེ་ཏོག་གམ། འབྲས་བུ་ལ་སྔགས་ནས་སུ་ལ་བྱིན་པ་དེ་དགའ་

96-1-134b

བར་འགྱུར་རོ། །ལས་གྲུབ་པའི་གཟུངས་རྫོགས་སོ།།    །།དུག་ཞི་བར་བྱེད་པ་ཞེས་བྱ་བ། བདུད་རྩི་སྨན་གྱི་ལྷ་མོ་ནོར་གྱི་རྒྱུན་ལ་ཕྱག་འཚལ་ལོ། །ཏདྱ་ཐཱ། ཨོཾ་སུ་རུ་སུ་རུ་ཀ །བ་ར་བ་ར་ཀེ །བི་རི་ཧི་རི། ཤུདྡྷེ་བི་
ཤུདྡྷེ་སྭཱ་ཧཱ། སངས་རྒྱས་བཅོམ་ལྡན་འདས་ཀྱི་བདེན་པ་དང༌། གཟི་བརྗིད་ཀྱིས་ཀླུའི་དུག་དང༌། སྦྲུལ་གྱི་དུག་དང༌། སྦྱར་བའི་དུག་དང༌། ཁ་རླངས་ཀྱི་དུག་དང༌། རྩ་བའི་དུག་དང༌། གཅན་གཟན་མཆེ་
བའི་དུག་བཅོམ་མོ། །དུག་ངེས་པར་བཅོམ་མོ་ཞེས་བརྗོད་པར་བྱའོ། །དུག་ཐམས་ཅད་ཞི་བར་བྱེད་པའི་གཟུངས་རྫོགས་སོ།།    །།འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་
ལོ། །ཏཱ་རེ་ཏཱ་རེ་ཏཱ་རཱ་ཡ། བྷ་ག་བ་ཏེ། བན་དྷ་མོ་ཙ་ནི་སྭཱ་ཧཱ། འཕགས་པའི་སྔགས་དེ་བཟླས་བརྗོད་བྱས་ན་བཅིངས་པ་ལས་གྲོལ་བར་བྱེད་དོ། །བཅིངས་པ་ལས་གྲོལ་བའི་གཟུངས་རྫོགས་སོ།།    །།འཕགས་པ་བདུད་ཐམས་ཅད་སྐྲག་པར་བྱེད་པ་ཞེས་བྱ་བ། བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་ལོ། །ཨོཾ་སརྦ་ཏ་ཐཱ་ག་ཏ་མ་ཎི་ཤ་ཏ་དཱིཔྟི། ཛྭ་ལ་ཛྭ་ལ། དྷརྨ་དྷཱ་ཏུ་གརྦྷེ་མ་ཎི་མ་ཧཱ་མ་ཎི།
ཧྲྀ་ད་ཡ་མ་ཎི་སྭཱ་ཧཱ། སྔགས་འདི་བརྗོད་པས་དཀར་པོའི་ཕྱོགས་ཀྱི་ལྷ་རྣམས་དགའ་ཞིང་སྲུང་ངོ༌། །ནག་པོའི་བདུད་ཐམས་ཅད་དངང་ཞིང་བརྒྱལ་ལོ། །དྲེགས་པ་མ་རུངས་པ་རྣམས་སྐྲག་པ་དང༌།
བརྒྱལ་ལོ། །བདུད་སྐྲག་པར་བྱེད་བའི་གཟུངས་རྫོགས་སོ།།    །།རྨ་འབྱོར་བར་བྱེད་པ་ཞེས་བྱ་བའི་གཟུངས་སྔགས། འཕགས་པ་འཇམ་དཔལ་ལ་ཕྱག་འཚལ་ལོ། །ཨོཾ་ཨུབས་ཨུབས། སུམ་སུམ།

96-1-135a

སརྦ་ནན་རྦད་སྭཱཧཱ། ཧཱུཾ་ཕཊ། ཤ་མ་ཤཱན་ཏིཾ་ཀུ་རུ་སྭཱཧཱ། ལན་གསུམ་བརྗོད་དེ་རྨ་ལ་མཆིལ་མ་བྱུགས་ན་རྡོས་ཕོག་པ་དང༌། མཚོན་བརྒྱབ་པ་
དང་། རྩ་ཆད་པ་དང༌། ཀླད་པ་ཆག་པ་རྣམས་སོས་པར་བྱེད་དོ། །རྨ་འབྱོར་པར་བྱེད་པའི་གཟུངས་རྫོགས་སོ།།    །།མེའི་ཟུག་རྡུ་རབ་ཏུ་ཞི་བར་བྱེད་པའི་གཟུངས།
བསིལ་མཛད་ཆུའི་ལྷ་ལ་ཕྱག་འཚལ་ལོ། །ཨོཾ་བྷྲ་མ་ཎི་བྷྲ་མ་ཎི། ཛྷ་རི་བྷྲ་མ་ཎི་སྭཱཧཱ། ཞེས་ལན་བཅུ་གཅིག་བརྗོད་དེ་མཆིལ་མ་བྱུགས་ན་མེས་ཚིག་པའི་ཟུག་རྔུ་ཞིའོ། །མེའི་
ཟུག་རྡུ་རབ་ཏུ་ཞི་བར་བྱེད་པའི་གཟུངས་རྫོགས་སོ།།    །།མཁྲིས་པའི་ནད་སེལ་བའི་སྔགས། དཀོན་མཆོག་གསུམ་ལ་ཕྱག་འཚལ་ལོ། །ན་མོ་ཧི་ཏུ་ཧེ་གེ་
སྭཱཧཱ། བསིལ་ཡབ་ཀྱིས་ལུས་ལ་གཡབས་ན་མཁྲིས་པའི་ནད་དང༌། མིག་སེར་དང༌། གཡའ་བའི་ནད་སེལ་བར་བྱེད་དོ། །མཁྲིས་པའི་ནད་སེལ་བར་བྱེད་པའི་གཟུངས་
རྫོགས་སོ།།    །།བད་ཀན་གྱི་ནད་སེལ་བའི་གཟུངས་སྔགས། འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཨོཾ་ཤཱན་ཏི་ཤཱན་ཏི། བྷི་
ཏི་ཤཱ་ན་ཏི། སརྦ་བི་ཏི་མུ་ལ་མྱགས་སྭཱཧཱ། ཟས་མ་ཞུ་བ་དང༌། སྤོས་པ་དང༌། སྐྲན་ནད་དང༌། ཆུ་དང༌། ཁྲག་སྐྱུགས་པ་དང༌། བད་ཀན་གྱི་ཟུག་གཟེར་རབ་ཏུ་སེལ་

96-1-135b

ལོ། །བད་ཀན་གྱི་ནད་སེལ་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ཀྵ་ཡའི་ནད་སེལ་བའི་སྔགས། ན་མོ་ཧེ་ཏུ་ཧེ་ཀེ་སྭཱཧཱ། ལུས་ལ་
ནད་བྱུང་ན་ནད་ཁོང་སྐེམས་ཀྱིས་བཏབ་པ་བསིལ་ཡབ་ལ་ཆུས་གཏོར་ཏེ་ལན་དྲུག་ཅུ་རྩ་གཅིག་སྔགས་ནས་དེའི་ལུས་ལ་གཡབས་ན་ནད་མེད་པར་འགྱུར། ཀྵ་ཡའི་ནད་སེལ་
བའི་གཟུངས་རྫོགས་སོ།།    །།འཕགས་པ་རིམས་དང༌། སྲོག་ཆགས་ཀྱིས་མི་ཚུགས་པ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །ཨོཾ་ཛ་ཛ་རེ། པརྞ་ཤ་
བ་རི་སྭཱཧཱ། ན་མཿསིད་ཧ་བྱཱ་གྷྲ། རཀྵུ་ཏ་རཀྵུ། ཁ་ཐིན་དྲ་མེ་ཁ་མེ་ཁ། ཙན་ཏི་ཏི་བ་ཏ་ཡེ། རོ་ག་ནི་དཱི་པ་ས་ཏ་ཡེ་སྭཱཧཱ། དྲིལ་བུ་ལ་ལན་བདུན་སྔགས་ཏེ་གང་གིས་ས་ཕྱོགས་
སུ་དཀྲོལ་བ་དང༌། བྱ་དང༌། གཅན་གཟན་དང༌། སྲིན་བུ་དང༌། བྱི་བ་དང༌། རིམས་ནད་ཐམས་ཅད་བསྲུངས་པར་འགྱུར་རོ། །རིམས་དང༌། སྲོག་ཆགས་ཀྱིས་མི་ཚུགས་པའི་གཟུངས་
རྫོགས་སོ།།    །།རྒྱ་གར་སྐད་དུ། ཨཱརྱ་པྲཛྙཱ་པཱ་ར་མི་ཏ་ཤ་ཏ་ས་ཧ་སྲ་དྷཱ་ར་ཎི། བོད་སྐད་དུ། འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པའི་གཟུངས།
བཅོམ་ལྡན་འདས་མ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཏདྱ་ཐཱ། ཨོཾ་མུ་ནི་དྷརྨེ། སཾ་གྲ་ཧ་དྷརྨེ། ཨ་ནུ་གྲ་ཧ་དྷརྨེ། བི་མུཀྟི་དྷརྨེ། སཱ་ར་ཨ་ནུ་གྲ་ཧ་དྷརྨེ། བཻ་ཤྲ་

96-1-136a

ཎ་པ་རི་བརྟ་ན་དྷརྨེ། སརྦ་ཀཱརྱ་པ་རི་པྲ་མ་ཎ་དྷརྨེ། ས་མནྟ་ཨ་ནུ་པ་རི་བརྟ་ན་དྷརྨེ་སྭཱཧཱ། ཨོཾ་པྲ་ཛྙཱེ་ཤྲུ་ཏི་སྨྲྀ་ཏི་མ་ཏི་བི་ཛ་ཡེ་སྭཱཧཱ། དྷཱིཿདྷཱ་ར་ཎི་
སྭཱཧཱ། ཨོཾ་པྲཛྙཱ་པཱ་ར་མི་ཏཱ་པ་ལ་སྭཱཧཱ། འདི་བཟུང་བས་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་གཟུང་བར་འགྱུར་རོ། །རྟག་ཏུ་བཟླས་བརྗོད་བྱས་ན་ཡིད་གཞུངས་པར་
འགྱུར་རོ། །ལས་ཀྱི་སྒྲིབ་པ་ཐམས་ཅད་བྱང་བར་འགྱུར་རོ། །ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པའི་གཟུངས་རྫོགས་སོ།།    །།འཕགས་པ་ཤེས་རབ་
ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པའི་གཟུངས། བཅོམ་ལྡན་འདས་མ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཏདྱ་ཐཱ། ཨོཾ་པྲ་ཛྙཱ་པྲ་ཛྙཱེ། པྲཛྙཱ་ཨ་པ་བྷཱ་ས་
པྲཛྙཱ་བ་ལོ་ཀི་ཏེ་སརྦ་དྷརྨ་ཨན་དྷ་ཀཱ་ར་བྷི་དྷརྨ་ནི། སིདྡྷེ་སུ་སིདྡྷེ། སིདྡྷནྟུ་མཱཾ་བྷ་ག་བ་ཏི། སརྦ་ཛྙཱ་ན་སན་དྷ་རི། བྷ་ག་བ་ཏི་བད་ཚེ་ལ། པྲ་ས་ར་ཏེ་ཧསྟ་མ་མ་སུ་ཀ་ར། སིདྡྷ་སིདྡྷ་
བུདྡྷ་བུདྡྷ། ཀཾ་པ་ཀཾ་པ། པཱ་ལ་པཱ་ལ། དྷ་ར་དྷ་ར། བ་ར་བ་ར། གརྫ་གརྫ། ཨ་གཙྪ། ཨ་གཙྪ་བྷ་ག་བ་ཏི་མཱ་བི་ལམྦ་སྭཱཧཱ། འདི་བཟུང་བས་ཤེས་རབ་ཀྱི་ཕ་རོལ་ཏུ་ཕྱིན་
པ་སྟོང་ཕྲག་ཉི་ཤུ་ལྔ་པ་གཟུང་བར་འགྱུར་རོ། །ལས་ཀྱི་སྒྲིབ་པ་ཐམས་ཅད་བྱང་བར་འགྱུར་རོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་ཉི་ཤུ་ལྔ་པའི་

96-1-136b

གཟུངས་རྫོགས་སོ།།    །།འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པའི་གཟུངས། བཅོམ་ལྡན་འདས་མ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
ལོ། །ཏདྱ་ཐཱ། ཨོཾ་ཧྲིཿཤྲུ་ཏི་སྨྲྀ་ཏི་བི་ཛ་ཡེ་སྭཱཧཱ། པྲ་ཛྙཱ་པཱ་ར་མི་ཏཱ་ཡཻ། སརྦ་དུརྒ་ཏི་ཤྭ་དྷ་ཡ། རཱ་ཛཱ་ཡ་སྭཱཧཱ། འདི་གཟུང་བས་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་གཟུང་བར་
འགྱུར་རོ། །ལྟས་ངན་པ་སྣ་ཚོགས་ཀྱང་བཟློག་གོ །ལས་ཀྱི་སྒྲིབ་པ་དང༌། ངན་སོང་ཐམས་ཅད་རྣམ་པར་སྦྱོང་བར་འགྱུར་རོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་
སྟོང་པའི་གཟུངས་རྫོགས་སོ།།    །།ཕ་རོལ་ཏུ་ཕྱིན་པ་དྲུག་གི་སྙིང་པོའི་གཟུངས། འཕགས་པ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །སངས་རྒྱས་
ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ན་མོ་དྷརྨ་ཀཱ་ཡ། ས་བྷོ་ཀཱ་ཡ། ནིར་མཱ་ཎ་ཀཱ་ཡ། ཏདྱ་ཐཱ། དཱ་ན་པཱ་ར་མི་ཏཱ། ཤཱི་ལ་པཱ་ར་མི་ཏཱ།
ཀྵཱནྟཾ་པཱ་ར་མི་ཏཱ། བཱིརྱ་པཱ་ར་མི་ཏཱ། དྷྱཱ་ན་པཱ་ར་མི་ཏཱ། པྲཛྙཱ་པ་ར་མི་ཏཱ། སརྦ་དྷརྨ་ཤཱུནྱ་ཏཱ་སྭཱཧཱ། འདི་བཟུང་བས་ཕ་རོལ་ཏུ་ཕྱིན་པ་དྲུག་གཟུང་བར་འགྱུར་རོ། །སྟོང་པ་ཉིད་ཡིད་ལ་
བྱས་པར་འགྱུར་རོ། །རྟག་ཏུ་བཟླས་བརྗོད་བྱས་ན་ཆོས་ཐམས་ཅད་ཀྱི་མདོ་དང༌། རྒྱས་པ་ཤེས་པར་འགྱུར་རོ། །མཚམས་མེད་པ་ལྔ་བྱང་བར་འགྱུར་རོ། །ལྟས་ངན་པ་ཐམས་

96-1-137a

ཅད་ཀྱང་བཟློག་གོ །ཕ་རོལ་ཏུ་ཕྱིན་པ་དྲུག་གི་སྙིང་པོ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །སྦྱིན་པའི་སྙིང་པོ་འདི་ལན་
ཅིག་ཐོས་པས་སྦྱིན་པ་ཐོབ་པར་འགྱུར་རོ། །ཨོཾ་ན་མ་སྟྲཻ་བྷ་ག་བ་ཏི་དཱ་ནཱ་དྷི་པ་ཏ་ཡེ་སྭཱཧཱ། ཚུལ་ཁྲིམས་ཀྱི་སྙིང་པོ་འདི་ལན་ཅིག་ཐོས་པས་ཚུལ་ཁྲིམས་ཐོབ་པར་འགྱུར་རོ། །ན་མ་
སརྦ་ཏ་ཐཱ་ག་ཏཱ་ནཱཾ། མ་ཧཱ་ཀཱ་ནཱ་ད་མ་ཀཱ་ནཱཾ། ན་མོ་བྷ་ག་བ་ཏྱཻ། ཤཱི་ལ་པ་རི་པུརྞ་ཤི་རེ་ཡེ་ཤཱི་ལཾ་མེ། སཱ་དྷ་ཡ་སཱ་དྷ་ཡ། ཀིན་ཏིཥྛ་སཾ་བུདྡྷོ་བྷ་ག་བན་དྷརྨ་སྱ། ས་མཱ་ཛྙཱ་ན་པ་ཡ་ཏི་
སྭཱཧཱ། བཟོད་པའི་སྙིང་པོ་འདི་ལན་ཅིག་ཐོས་པས་བཟོད་པ་ཐོབ་པར་འགྱུར་རོ། །ན་མཿསརྦ་ཏ་ཐཱ་ག་ཏཱ་ཡ། ཨ་ཙིནྟ་གོ་ཙརྱ། ན་མ་ཀྵནྟཱི་ཡེ་བ་ཧུ་བྷིཿ། ཏ་ཐཱ་ག་ཏ་ན་བྷུ་ཏ་ཀོ་ཊི་
བྷི་བ་རི་བརྟི་ཏ་ཡེ་རཀྵཾ་ཀུ་རུ་ཏུ་ཀུ་རུ་ཏུ་ས་མ་ཡ་མ་ནུ་སྨ་ར། ཤཱཀྱ་མུ་ནི་སརྦ་ཏ་ཐཱ་ག་ཏཱ་ནཱཾ་ཨ་པ་རི་མི་ཏཱ་ཛྙཱ་ན་གོ་ཙ་རོ་ཛྙཱ་ན་པ་ཡ་ཏཾ་སྭཱཧཱ། བརྩོན་འགྲུས་ཀྱི་སྙིང་པོ་འདི་ལན་ཅིག་
ཐོས་པས་བརྩོན་འགྲུས་ཐོབ་པར་འགྱུར་རོ། །ན་མཿསརྦ་ཏ་ཐཱ་ག་ཏཱ་ནཱཾ། མ་ཙིན་ཏྱ་བི་ཤཱ་ཡ་ནཱཾ། ན་མོ་སྟུ་ཏེ་བྷ་ག་བ་ཏེ་བཱིརྱ་པཱ་ར་མི་ཏཱ། བཱིཪྻ་ན་ཀུ་རུ་བཱིརྱེ་བཱིརྱེ། མཧཱ་བཱིརྱ་
ཏ་ཐཱ་ག་ཏ། སརྦ་ཛྙཱ་ནཱ་པ་ཡ་ཏི་སྭཱཧཱ། བསམ་གཏན་གྱི་སྙིང་པོ་འདི་ལན་ཅིག་ཐོས་པས་བསམ་གཏན་ཐོབ་པར་འགྱུར་རོ། །ན་མཿསརྦ་ཏ་ཐཱ་ག་ཏཱ་ནཾ། ཨོཾ་བི་མ་ལེ། ནིརྨ་ལེ། དྷྱ་

96-1-137b

ནི་དྷྱ་ནེ། དྷྱ་ན་པྲི་ཡེ་ཧཱུཾ་ཕཊ། ཤེས་རབ་ཀྱི་སྙིང་པོ་འདི་ལན་ཅིག་ཐོས་པས་ཤེས་རབ་ཐོབ་པར་འགྱུར་རོ། །ན་མཿཏ་ཐཱ་ག་ཏ་ཡ། ཨ་པ་ར་མི་ཏཱ་ཛྙཱ་ན་གོ་ཙ་རཱ་ཡ། ན་མོ་བྷ་ག་བ་ཏེ།
ཛྙཱ་ན་པཱ་ར་མི་ཏཱ་ཡེ། ཛྙཱ་ནཱཾ་མེ་ཀུ་རུ་ཀུ་རུ་བི་གཱན་ཏ་ཐཱ་ག་ཏ་སྱ། ས་མ་ཡ་མ་ནུ་སྨ་ར། ཧི་ཧི་ཧི་ཧི། ཛྙཱ་ཛྙཱ་ཛྙཱ་ཛྙཱ། ཧཱུཾ་ཧཱུཾ་ཕཊ། ཕ་རོལ་ཏུ་ཕྱིན་པ་དྲུག་གཟུང་བར་འགྱུར་བའི་གཟུངས་
རྫོགས་སོ།།    །།ཕ་རོལ་ཏུ་ཕྱིན་པ་བཅུའི་སྙིང་པོ་འདི་ལན་གཅིག་ཐོས་པས་ཕ་རོལ་ཏུ་ཕྱིན་པ་བཅུ་ཐོབ་པར་འགྱུར་རོ། །ན་མཿསརྦ་ཏཱ་ནཾ། ཏ་ཐཱ་ག་ཏ་ནཱཾ། ད་ཤ་
པཱ་ར་པཱུ་ར་ཀཱ་ནཱཾ་ཧཱི། ཕ་རོལ་ཏུ་ཕྱིན་པ་བཅུ་ཐོབ་པར་འགྱུར་བའི་གཟུངས་རྫོགས་སོ།།    །།འདི་ གཅིག་བརྗོད་པས་བྱམས་པ་ཐོབ་པར་འགྱུར་རོ། །ན་མཿསརྦ་
ཏ་ཐཱ་ག་ཏཱ་ནཾ། ཙུ་རུ་ཙུ་རུ། མུ་རུ་མུ་རུ། ཀ་རུ་ཎེ། ཀ་རུ་ཎྱ་ཙིཏྟ་མུཏ་པ་དཱ་ཡ། བྷ་ག་བ་ཏི་སརྦ་བྷ་ཡམ་ནེ་ནཱ་ཤ་ཡ་སྭཱཧཱ། འདི་ལན་གཅིག་བརྗོད་པས་སྙིང་རྗེ་ཐོབ་པར་འགྱུར་
རོ། །ན་མཿསརྦ་ཏ་ཐཱ་ག་ཏཱ་ནཱཾ། ན་མོ་བྷ་ག་བ་ཏི་སརྦ་ས་ཏྲ་པྲི་ཡེ་ཧཱུཾ་མུ་དི་ཏི་སྭཱཧཱ། འདི་ལན་གཅིག་བརྗོད་པས་དགའ་བ་ཐོབ་པར་འགྱུར་རོ། །ན་མཿསརྦ་ཏ་ཐཱ་ག་ཏཱ་ནཱཾ། ཨ་
ཙི་ན་ཏྱ་བི་ཤཱ་ནཱི། ཨོཾ་ཏུ་རུ་ཏུ་རུ་ཏྲཾ། ཧུ་ལུ་ཧུ་ལུ་མུ་ལུ་མུ་ལུ་སྭཱཧཱ། འདི་ལན་གཅིག་བརྗོད་པས་བཏང་སྙོམས་ཐོབ་པར་འགྱུར་རོ། །ན་མཿསརྦ་ཏ་ཐཱ་ག་ཏཱ་ཧྲྀ་ད་ཡ། ཨ་ནུ་ག་ཏེ་

96-1-138a

ཨོཾ་ཀུ་རུཾ་གི་ནི་སྭཱཧཱ། ཚད་མེད་པ་བཞི་ཐོབ་པར་འགྱུར་བའི་གཟུངས་རྫོགས་སོ།།    །།བཅོམ་ལྡན་འདས་མ་འཕགས་མ་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཏདྱ་ཐཱ། ཨོཾ་མུ་ནི་དྷརྨ། སཾ་གྲ་ཧ་དྷརྨེ། ཨ་ནུ་གྲ་ཧ་དྷརྨེ། བི་མུཀྟི་དྷརྨེ། ས་དཱ་ཨཱ་ནུ་གྲ་ཧ་དྷརྨེ། བཻ་ཤྲ་བ་ཎ་བ་རེ་བརྟི་
ཏ་དྷརྨེ། སརྦ་ཀཱརྱ་པ་རི་པྲ་མ་ཎ་དྷརྨེ། ས་མ་ཏཱ་པ་རི་བརྟ་ན་དྷརྨེ་སྭཱཧཱ། ཨོཾ་པྲ་ཛྙཱེ་ཤྲུ་ཏི་སྨྲྀ་ཏི་བི་ཛ་ཡེ། དྷཱིཿ དྷཱ་ར་ཎི་ཡེ་སྭཱཧཱ། འདི་བཟུང་བས་ཤེས་རབ་ཀྱི་ཕ་རོལ་ཏུ་ཕྱིན་པ་
སྟོང་ཕྲག་བརྒྱ་པ་གཟུང་བར་འགྱུར་རོ། །ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་གཟུང་བར་འགྱུར་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ཨོཾ་ནྠཱི་ན་མཿསརྦ་བུདྡྷ་ནཱཾ། ཨོཾ་མཱཾ། བྷྲཱུཾ། མཱུཾ། ཏདྱ་ཐཱ། ཨོཾ་བྷྲཱུཾ། འདི་བཟུངས་བས་འཕགས་པ་ཕལ་པོ་ཆེ་གཟུང་བར་འགྱུར་རོ། །འདྲི་བ་དང༌། ཀློག་
པའང་དེ་དང་འདྲའོ། །འཕགས་པ་ཕལ་པོ་ཆེ་གཟུང་བར་འགྱུར་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ན་མཿ ས་མནྟ་
བུདྡྷ་ནཱཾ། ཨ་པྲ་ཏི་ཧ་ཏ་ཤཱ་ས་ན་ནཱཾ། ཨོཾ་ཀི་ཎི་ཀི་ཎི་ཏ་ཐཱ་ག་ཏ་ཨུ་ད་བྷ་བ་ཤཱནྟེ་བ་ར་དེ། ཨུཏྟ་མ་ཨུཏྟ་མ་ཏ་ཐཱ་ག་ཏ། ཨུད་བྷ་བ་ཧཱུཾ་ཕཊ་སྭཱཧཱ། འདི་བཟུང་བས་འཕགས་

96-1-138b

སྡོང་པོ་བཀོད་པའི་མདོ་ཐམས་ཅད་རྫོགས་པར་བཀླགས་ཤིང་ཁ་ཏོན་དུ་བྱས་པར་འགྱུར་རོ། །འཇིག་རྟེན་དང༌། འཇིག་རྟེན་ལས་འདས་པ་ཐམས་ཅད་ཀྱི་དཀྱིལ་འཁོར་དང་
དམ་ཚིག་ཤེས་པར་འགྱུར་རོ། །ཕྱག་རྒྱ་རྣམས་ཀྱང་ཤེས་པར་འགྱུར། འཕགས་པ་སྡོང་པོ་བཀོད་པའི་སྙིང་པོ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་དྷུ་ན་དྷུ་ན་ཧཱུཾ་ཧཱུཾ་ཕཊ་ཕཊ་སྭཱཧཱ། འདི་བཟུང་བས་འཕགས་པ་ཏིང་ངེ་འཛིན་གྱི་རྒྱལ་པོའི་མདོ་གཟུང་བར་
འགྱུར་རོ། །འཕགས་པ་ཏིང་ངེ་འཛིན་གྱི་རྒྱལ་པོའི་མདོ་གཟུང་བར་འགྱུར་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །སངས་རྒྱས་ཀུན་
ནས་ཐོགས་མེད་སྟོན་ལ་ཕྱག་འཚལ་ལོ། །ཨོཾ་བི་ཤུ་ནི་སྭཱཧཱ། འདི་བཟུང་བས་འཕགས་པ་རྨ་བྱ་ཆེན་མོ་གཟུང་བར་འགྱུར་རོ། །འཕགས་པ་རྨ་བྱ་ཆེན་མོའི་སྙིང་པོ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ན་མཿས་མནྟ་བུདྡྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་མ་ཎི་དྷ་རི་བཛྲི་ཎི་མཧཱ་པ་ཏི་ས་རེ་ཧཱུཾ་ཧཱུཾ་ཕཊ་ཕཊ་སྭཱཧཱ། འདི་བཟུང་བས་འཕགས་
མ་རིག་པའི་རྒྱལ་མོ་སོ་སོར་འབྲང་བ་ཆེན་མོ་གཟུང་བར་འགྱུར་རོ། །འཕགས་མ་སོ་སོར་འབྲང་བ་ཆེན་མོ་གཟུང་བར་འགྱུར་བའི་གཟུངས་རྫོགས་སོ།།    །།འཕགས་

96-1-139a

པ་ལང་ཀར་གཤེགས་པ་ལ་ཕྱག་འཚལ་ལོ། །བློ་གྲོས་ཆེན་པོ། སྔགས་ཀྱི་ཚིག་འདི་དག་བཤད་པར་བྱའོ། །ཏདྱ་ཐཱ། ཨོཾ་པདྨེ་པདྨེ་དེ་བཻ།
ཧི་ནེ་ཧི་ནེ། ཙུ་ལུ་ཅུ་ལུ་ཙུ་ལུ། ཧུ་ལེ་ཧུ་ལེ་ཧུ་ལེ། ཡུ་ལེ་ཡུ་ལེ་ཡུ་ལེ། པ་ལེ་པ་ལེ་པ་ལེ། མཱུཾ་ཙྪེ་ད་ན་དེ། བྷི་ན་དེ་བྷན་ཛྭ། མན་དེ་པྲ་མ་དེ། དྷི་ན་ཀ་རེ་སྭཱཧཱ། བློ་གྲོས་
ཆེན་པོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་སྔགས་ཀྱི་ཚིག་འདི་དག་འཛིན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་ན་ལྷའམ། ལྷ་
མོའམ། ཀླུ་འམ། ཀླུ་མོ་འམ། གནོད་སྦྱིན་ནམ། གནོད་སྦྱིན་མོའམ། ལྷ་མ་ཡིན་ནམ། ལྷ་མ་ཡིན་མོའམ། ནམ་མཁའ་ལྡིང་ངམ། ནམ་མཁའ་ལྡིང་
མོའམ། མིའམ་ཅིའམ། མིའམ་ཅི་མོའམ། ལྟོ་འཕྱེ་ཆེན་པོའམ། ལྟོ་འཕྱེ་ཆེན་པོ་མོའམ། དྲི་ཟའམ། དྲི་ཟ་མོའམ། འབྱུང་པོའམ། འབྱུང་པོ་མོའམ། གྲུལ་བུམ་
མམ། གྲུལ་བུམ་མོའམ། ཤ་ཟའམ། ཤ་ཟ་མོའམ། གནོན་པོའམ། གནོན་པོ་མོའམ། བརྗེད་བྱེད་དམ། བརྗེད་བྱེད་མོའམ། སྲིན་པོའམ། སྲིན་མོའམ། ཕྲ་
མེན་ཕོའམ། ཕྲ་མེན་མོའམ། མདངས་འཕྲོག་ཕོའམ། མདངས་འཕྲོག་མོའམ། ལུས་སྲུལ་པོའམ། ལུས་སྲུལ་མོའམ། མིའམ། མི་མ་ཡིན་པ་དེ་དག་ཐམས་

96-1-139b

ཀྱིས་གླགས་མི་རྙེད་དོ། །གསང་སྔགས་ཀྱི་ཚིག་འདི་དག་ཀློག་པར་བྱེད་པ་དེས་ལང་ཀར་གཤེགས་པའི་མདོ་ཐམས་ཅད་བཀླགས་པར་འགྱུར་རོ། །སྔགས་ཀྱི་ཚིག་འདི་དག་ནི་བཅོམ་
ལྡན་འདས་ཀྱིས་སྲིན་པོ་ལ་སོགས་པ་རྣམས་བཟློག་པའི་ཕྱིར་གསུངས་སོ། །འཕགས་པ་ལང་ཀར་གཤེགས་པའི་མདོ་ཐམས་ཅད་བཀླགས་པར་འགྱུར་བའི་གཟུངས་སྔགས་
རྫོགས་སོ།།    །།རྒྱ་གར་སྐད་དུ། ཨཱརྱ་སུ་བཱ་ཧུ་བ་རི་པྲྀཙྪ་ནཱ་མ་ཏནྟྲ། བོད་སྐད་དུ། འཕགས་པ་དཔུང་བཟང་གིས་ཞུས་པ་ཞེས་བྱ་བའི་རྒྱུད། ཐམས་ཅད་མཁྱེན་
པ་ལ་ཕྱག་འཚལ་ལོ། །གནོད་སྦྱིན་བདག་པོ་ཉི་མ་སྟོང་གི་གཟི། །ཐུགས་རྗེས་རྩེ་གཅིག་ཡིད་གྱུར་བཞུགས་པ་ལ། །དཔུང་བཟང་ཚུལ་བཞིན་གུས་པས་ཕྱག་བཙལ་ནས། །རིག་
དང་གསང་སྔགས་ཚོགས་ཀུན་གྲུབ་པ་ཞུས། །བདག་གིས་ས་སྟེང་མི་རྣམས་བཟླས་བརྗོད་དང༌། །སྨྱུང་དང་དཀའ་ཐུབ་ཉེས་པར་སྤྱད་རྣམས་ཀྱིས། །རབ་ཏུ་བསྒྲིམས་ཀྱང་གྲུབ་
པ་མ་མཐོང་ན། །ཡབ་གཅིག་ཅིས་ཀྱང་དཀའ་ཐུབ་དོན་མ་མཆིས། །གཙོ་བོ་གཟི་བརྗིད་ཉི་མ་མེ་ལྟ་བུ། །ཁྱོད་ཀྱི་སྡིག་འཇོམས་དག་བྱེད་རྣམས་ཀྱི་མཆོག །བདེན་པའི་གསུང་
གིས་རབ་ཏུ་བཀའ་སྩལ་ན། །ཇི་ལྟར་སྔགས་རྣམས་འབྲས་བུ་མ་མཆིས་འགྱུར། །རབ་དང་འབྲིང་དང་དེ་བཞིན་ཐ་མ་རྣམས། །བསྒྲུབས་ཀྱང་གསང་སྔགས་འབྲས་བུ་མ་སྩོལ་

96-1-140a

ལ། །བསྙེན་པས་ཅི་སྟེ་ཅུང་ཟད་འགྲུབ་མེད་ན། །བསྒྲུབས་པས་ཉོན་མོངས་ཁོ་ན་ཅི་རུང་ལགས། །རྒྱལ་བས་ཡེ་ཤེས་ཞི་བ་གང་ཡིན་པ། །དེ་
ཡིས་འདི་དག་གསོ་བར་སྔོན་གསུངས་ན། །གང་ལའང་སྔགས་དང་རིག་པ་གྲུབ་མེད་པ། །དེ་དག་རྣམས་ཀྱང་ཇི་ལྟར་གསོ་བར་བགྱི། །ཐུགས་རྗེ་ལྡན་པས་འགྲོ་ལ་སྨན་
སླད་དུ། །ཁྱོད་ཀྱིས་གསང་སྔགས་སྣ་ཚོགས་བཤད་པ་རྣམས། །དེ་དག་བཟླས་བརྗོད་སྦྱིན་སྲེག་བརྟུལ་ཞུགས་དང༌། །བསྙེན་ལ་སོགས་པས་མ་གྲུབ་ཅི་ལས་གྱུར། །
ཆོ་ག་ཉམས་སམ་འོན་ཏེ་མཐུ་མ་མཆིས། །དུས་ཀྱི་རང་བཞིན་ལགས་སམ་སྡིག་པས་བསྒྲིབས། །གསང་སྔགས་གཞན་དུ་གྱུར་ཏམ་འཆོལ་ལས་གྱུར། །ཐམས་ཅད་
མ་ལུས་བཅོམ་ལྡན་འདས་ཀྱིས་གསུངས། །སྲས་ཀྱི་ཚིག་དེ་ངེས་པར་གསན་གྱུར་ནས། །ཡུད་ཙམ་དགོངས་ནས་དཀྱུས་རིང་སྤྱན་ཕྱེ་སྟེ། །ཕྱག་གི་རྡོ་རྗེ་མེ་སྟག་ཟེར་
འཕྲོ་བ། །གསོར་ནས་རྡོ་རྗེ་ཅན་གྱིས་འདི་སྐད་གསུངས། །ཨེ་མའོ་ཟླ་བའི་འོད་ལྟར་ལྷམ་མེ་བའི། །སྙིང་རྗེས་སེམས་ཅན་ཕན་ཕྱིར་ཁྱོད་འདྲི་བ། །ཤིན་ཏུ་དྲི་མ་མེད་པའི་
སེམས་འདི་ཡིས། །བདེ་གཤེགས་སྲས་ནང་ཕ་རོལ་ཕྱིན་པར་འགྱུར། །བྱང་ཆུབ་སེམས་དཔའ་རང་གི་བདེ་མ་ཆགས། །རང་གི་སྡུག་བསྔལ་རྣམས་ཀྱིས་མི་བརྫི་ཡང༌།།

96-1-140b

གཞན་གྱི་སྡུག་བསྔལ་རྣམས་ཀྱིས་སྡུག་བསྔལ་ཏེ། །དེ་དག་བདེ་བས་དགའ་དང་ལྡན་པར་འགྱུར། །བུ་ཁྱོད་རང་བཞིན་བཟང་པོ་འདི་ལྟ་བུས། །གང་ཕྱིར་སེམས་ཅན་ཕན་ཕྱིན་འདི་
འདྲི་བ། །དེ་ཕྱིར་མྱུར་དུ་རྩེ་གཅིག་ཡིད་བྱོས་དང༌། །གསང་སྔགས་མདོ་སྡེའི་ཚུལ་དུ་ངས་བཤད་ཉོན། །གསང་སྔགས་བཟླས་བརྗོད་གང་དག་ངས་གསུངས་པ། །དེ་ཡི་བརྟུལ་ཞུགས་
དང་པོར་ངས་བཤད་དོ། །དེ་ཡིས་བདེ་བར་གཤེགས་ལ་དད་བསྐྱེད་ནས། །དེ་བཞིན་དུ་ནི་བྱང་ཆུབ་སེམས་ཀྱང་བསྐྱེད། །སེར་སྣ་དྲེགས་དང་རྒྱགས་པ་རྣམས་སྤངས་ཏེ། །དཀོན་
མཆོག་གསུམ་ལ་དད་པས་བསྟེན་པར་བྱ། །རྡོ་རྗེའི་རིགས་ཞེས་བརྗོད་པ་རྒྱ་ཆེན་དང༌། །ང་ལ་ཡང་ནི་དད་ཅིང་དགའ་བར་བྱ། །ཚིག་རྩུབ་ཕྲ་མ་འཁྱལ་པ་སྨྲ་བ་དང༌། །གཞན་གྱི་
བུད་མེད་བགྲོད་དང་བརྫུན་སྨྲ་ཞིང༌། །རྐུ་དང་གཞན་གྱི་སྲོག་གཅོད་གནོད་བྱེད་དང༌། །ཆང་དང་བྱེད་པ་རྟག་ཏུ་སྤང་བར་བྱ། །རྨོངས་པ་གང་གིས་ལུས་དང་ངག་དང་ནི། །དེ་བཞིན་
ཡིད་ཀྱིས་བསོད་ནམས་བསགས་བྱས་ཀྱང༌། །ཐམས་ཅད་ལོག་པར་ལྟ་བས་བཅོམ་པས་ན། །དེ་ཡི་རྣམ་སྨིན་མི་འདོད་འབྲས་བུར་འགྱུར། །དཔེར་ན་ས་དང་ཆུ་དང་དུས་ལྡན་
ཡང་། །ས་བོན་ཚིག་པ་མྱུ་གུ་མི་སྐྱེ་ལྟར། །དེ་བཞིན་མི་ཤེས་ལོག་ལྟས་བཅོམ་པ་ཡི། །སེམས་ལས་དགེ་བའི་ཆོས་རྣམས་མི་སྐྱེ་འོ། །དེ་ཕྱིར་ལོག་པར་ལྟ་བ་རྣམ་སྤངས་ཏེ། །

96-1-141a

ཡང་དག་ལྟ་བ་ལ་ནི་བསྟེན་པར་གྱིས། །རྟག་ཏུ་སེམས་ནི་དགེ་བ་བཅུ་དག་གི །ཆོས་ཀྱི་ལམ་ལ་གནས་པར་བྱས་ན་ལེགས། །ལྷ་དང་ལྷ་མིན་ཤ་ཟ་ཁྲག་
འཐུང་བ། །མཚན་མོ་རྒྱུ་བ་མི་བཟད་འཇིག་རྟེན་ན། །སེམས་ཅན་རྣམས་ལ་གནོད་པ་བྱེད་ཅིང་རྒྱུ། །བཟླས་བརྗོད་བརྩོན་པའི་སེམས་ནི་གཡེང་བར་བྱེད། །དེ་དག་རྣམས་ཀྱི་
གཉེན་པོར་གྱུར་པའི་ཕྱིར། །ང་ཡི་གསང་སྔགས་རིག་པའི་ཚོགས་མཐོང་ན། །སྐྲག་པར་བྱེད་དོ་སྙམ་དུ་དོགས་སྐྱེས་པ། །དེ་ཕྱིར་ཟློས་པའི་སེམས་ནི་གཡེང་བར་བྱེད། །དེ་
ལྟར་གནོད་བྱེད་དེ་དག་གཞོམ་པ་དང༌། །བདག་ཉིད་འབྱོར་པར་བྱ་ཕྱིར་ངས་གསུངས་པའི། །དཀྱིལ་འཁོར་ལྷ་དང་ལྷ་མིན་གནས་གྱུར་པ། །དམ་ཚིག་ཇི་བཞིན་བསོད་ནམས་
དོན་དུ་ལྟ། །སྣ་ཚོགས་པ་ཡི་གདོན་རྣམས་གནོས་པ་ལ། །གང་ཞིག་རྣམ་པ་སྣ་ཚོགས་ལས་བྱེད་པའི། །དཀྱིལ་འཁོར་དེར་ནི་གནོད་བྱེད་གཞོམ་པའི་ཕྱིར། །མི་ཡིས་རབ་
ཏུ་བསྒྲིམས་ནས་འཇུག་པར་བྱ། །གང་ཡང་རིག་པ་མཆོག་ཏུ་གསུངས་པ་དང༌། །ཁྲོ་བོའི་དཀྱིལ་འཁོར་དུ་ཡང་འཇུག་པར་བྱ། །དེར་ནི་དམ་ཚིག་སྣ་ཚོགས་ངས་བཤད་
པ། །སྡིག་པ་བསལ་ཕྱིར་རྒྱུན་དུ་བལྟ་བར་བྱ། །རྡོ་རྗེའི་རིགས་གཙོ་ཕོ་ཉ་མོ་ཡི་ཚོགས། །རིག་པ་མང་པོས་བསྟེན་པའི་ལྷ་མོ་དེ། །ཟློས་པ་མཐོང་ན་བགེགས་རྣམས་ཕུང་བ་

96-1-141b

དང་། །རྔམ་པ་འདོན་ཅིང་ཤིན་ཏུ་སྐྲག་པར་འགྱུར། །ཇི་ལྟ་ཇི་ལྟར་དཀྱིལ་འཁོར་མཐོང་བ་དང༌། །དེ་ལྟ་དེ་ལྟར་རྡོ་རྗེའི་རིགས་བསྟེན་དང༌། །རིག་པའི་ཚོགས་ལ་བསྟེན་པའི་བསོད་
ནམས་ཀྱིས། །དེ་ཡི་ལུས་ལ་ལུས་ཀྱི་བྱིན་རླབས་འཇུག །མི་ཚུགས་རྡོ་རྗེའི་བདག་ཉིད་དེ་མཐོང་དང༌། །ས་ཕྱོགས་རྡོ་རྗེའི་མེ་འབར་དེ་ཤེས་ན། །ལྷ་ཀླུ་ལྷ་མིན་གནོད་སྦྱིན་གྲུབ་
པ་རྣམས། །བཟླས་བརྗོད་བྱེད་པས་སྐྲག་ནས་འབྱེར་བར་འགྱུར། །ང་ཡི་དམ་ཚིག་མཐོང་བའི་བུ་དག་གིས། །འཇིག་རྟེན་འཇིག་རྟེན་འདས་པས་བཤད་པ་ཡི། །གསང་སྔགས་དེ་
ནི་མ་བསྒྲིམས་བཞིན་དུ་འགྲུབ། །བགེགས་རྣམས་ཐམས་ཅད་བརླག་པར་བྱེད་པར་འགྱུར། །རིག་དང་དམ་ཚིག་མ་མཐོང་སྙིང་རྗེ་མེད། །དེ་བཞིན་བྱང་ཆུབ་སེམས་ནི་མ་བསྐྱེད་
ཅིང་། །སངས་རྒྱས་མ་དད་ལྷ་གཞན་ལ་བརྟེན་པས། །ང་ཡི་གསང་སྔགས་བཟླས་ན་ཕུང་བར་འགྱུར། །བསམ་པ་ཞན་ཅིང་ཉམས་ཀྱིས་མི་ལྕོགས་པས། །དཀྱིལ་འཁོར་དེ་ཀུན་
བལྟ་བར་མི་ནུས་ནའང༌། །དེ་ལས་གང་ཡང་རུང་བའི་དཀྱིལ་འཁོར་ནི། །གཅིག་ཙམ་ཞིག་ཀྱང་དད་པས་མཐོང་གྱུར་ན། །གནོད་སྦྱིན་ཚོགས་དང་མཚན་མོ་རྒྱུ་བ་དང༌། །ས་བླའི་
གདོན་རྣམས་ཀུན་དང་ཀླུ་དག་དང༌། །ལྷ་ལ་སོགས་དང་བགེགས་དང་ལོག་འདྲེན་རྣམས། །བརྟུལ་ཞུགས་གནས་པ་དེ་ལ་གླགས་མི་ལྟ། །དཔེར་ན་ལོ་ཏོག་ཐམས་ཅད་ས་བདག་

96-1-142a

ལ། །བརྟེན་ནས་སྐྱོན་མེད་པར་ནི་སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་ནས་ཆོས་དཀར་མཆོག །སྙིང་རྗེའི་ཆུས་བརླན་པས་ནི་རྣམ་པར་སྐྱོན་
རྒྱལ་བ་ངས་གསུངས་སོ་སོར་ཐར་པ་ཡང༌། །ཚུལ་ཁྲིམས་རྣམ་དག་འདུལ་བ་མ་ལུས་ལས། །སྔགས་པ་ཁྱིམ་པས་རྟགས་དང་ཆོ་ག་སྤངས། །ལྷག་མ་རྣམས་ནི་ཉམས་སུ་
བླང་བར་བྱ། །དེ་ལྟར་སྡིག་པའི་ཆོས་ལས་རྣམ་གྲོལ་ནས། །བདེ་བར་གཤེགས་པས་ལེགས་པར་གསུངས་པའི་ཆོས། །དག་ཅིང་གྲོལ་བ་དང་ནི་ལྡན་གྱུར་པ། །བཟླས་
པས་སྐྱོན་མདོ་སྡེ་བཀླག་པར་བྱ། །གཙང་ཞིང་རབ་ཏུ་དབེན་པའི་ཕྱོགས་སུ་ནི། །འཇིམ་པའམ་ནི་བྱེ་མ་ལས་བྱས་པའི། །བདེ་གཤེགས་མཆོད་རྟེན་རྟེན་འབྲེལ་སྙིང་
པོ་ཅན། །སྡིག་པ་སྦྱང་བའི་ཕྱིར་ནི་རྟག་ཏུ་གདབ། །རིང་བསྲེལ་ཅན་གྱི་སྐུ་གཟུགས་མཆོད་རྟེན་ལ། །བསྟོད་ཅིང་དྲི་དང་ཕྲེང་བ་མར་མེ་དང༌། །གདུགས་དང་རྒྱལ་
མཚན་བ་དན་རོལ་མོ་དང༌། །མཆོག་ཏུ་དད་པ་ཡིས་ནི་མཆོད་པར་བགྱི། །ནམ་ཡང་འཁོར་ལོ་གཅིག་པའི་ཤིང་རྟ་ནི། །རྟ་དང་ལྡན་ཡང་ལམ་དུ་མི་འགྲོ་ལྟར། །དེ་བཞིན་
སྒྲུབ་པ་པོ་ཡི་གྲོགས་མེད་ན། །ལུས་ཅན་དངོས་གྲུབ་ཐོབ་པར་མི་འགྱུར་རོ། །དེ་ནི་བློ་ལྡན་གཟུགས་བཟང་གཙང་སྦྲ་ཆེ། །རིགས་ནི་བཙུན་ཞིང་ཆོས་ལ་གཞོལ་བ་དང༌།

96-1-142b

སྤོབས་པ་ཆེ་ཞིང་དཔའ་ལ་དབང་པོ་དུལ། །སྙན་པར་སྨྲ་ཞིང་སྦྱིན་ཕོད་སྙིང་རྗེ་ཅན། །བཀྲེས་དང་སྐོམ་དང་ཉོན་མོངས་བཟོད་པ་དང༌། །བྲམ་ཟེ་དག་དང་ལྷ་གཞན་མཆོད་མི་བྱེད། །
སྒྲིན་ཞིང་གཟོ་ལ་བྱས་པ་གཟོ་བ་དང༌། །དཀོན་མཆོག་གསུམ་ལ་དད་པ་གྲོགས་པོ་ཡིན། །དེ་ལྟར་མ་ལུས་ཡོན་ཏན་ལྡན་པ་དག །རྩོད་པའི་དུས་ན་ཤིན་ཏུ་དཀོན་པས་ན། །ཡོན་
ཏན་ཕྱེད་དང་བཞི་ཆ་བརྒྱད་ཆ་ཙམ། །དེ་ལྟ་བུ་དག་སྔགས་པའི་གྲོགས་པོར་བསྟེན། །འཕགས་པ་དཔུང་བཟང་གིས་ཞུས་པའི་ལེའུ་དང་པོའོ།།    །།རང་སངས་
རྒྱས་དང་བདེ་གཤེགས་ཉིད་སྐྱེས་དང༌། །རྒྱལ་བ་སྔོན་ཆད་གང་ན་བཞུགས་པ་ཡི། །གནས་གང་བསོད་ནམས་ལྡན་ཞིང་ཡིད་དགའ་བ། །ལྷ་དང་ལྷ་མིན་ལ་སོགས་ཕྱག་བྱས་
མཆོད། །གསོ་སྦྱོང་སྡོམ་པ་དང་ནི་ལྡན་པ་ཡིས། །བདག་ཉིད་དག་པར་བྱ་ཕྱིར་བསྙེན་པར་བྱ། །དེ་ལྟ་བུ་དག་མ་རྙེད་གཞན་ཡང་ནི། །ཆུ་བོ་ཆུ་ཀླུང་འབབ་ཆུ་མོད་པ་དང༌། །པདྨ་
ཨུཏྤ་ལས་ནི་བརྒྱན་པའི་མཚོ། །སྐྱེ་བོ་རྣམས་ཀྱང་ཤིན་ཏུ་མི་རྒྱུ་བ། །དྭང་ཞིང་ཞིམ་པའི་ཆུ་ནི་མང་བ་དང༌། །མི་བཟད་གདོན་རྣམས་ཀྱང་ནི་མི་གནས་པ། །མེ་ཏོག་འབྲས་བུ་གཙང་
མ་ཡོད་པ་དང༌། །སྨན་ལྗོངས་ལྗོན་ཤིང་སྣ་ཚོགས་དཀྲིགས་པ་དང༌། །ས་སྟེང་གནས་མལ་ཤིན་ཏུ་གཙང་བ་དང༌། །གང་ན་སྟག་གཟིགས་སེངྒེ་མེད་པ་དང༌། །ཡིད་འོང་མཉམ་ཞིང་

96-1-143a

ཚེར་མ་མེད་པ་དག །མི་ཡི་དངོས་གྲུབ་གནས་སུ་བསྒྲགས་པ་ཡིན། །གྲོགས་པོ་གྲོག་མཁར་ཐལ་བ་སྒྲ་ཤད་དང༌། །ཉལ་ཉིལ་སོལ་བ་ཚྭ་
སྒོའམ་བཙོག་ཅན་སྤང༌། །དེར་ནི་ས་བརྐོས་སྦྱངས་ནས་གནས་བརྩིགས་པ། །དྲོ་ལ་བརྟན་ཞིང་འཇིམ་པས་ཞལ་ཞལ་བྱ། །ཤར་རམ་བྱང་ངམ་ནུབ་ཏུ་སྒོ་གཏོད་ཅིང༌། །
ལྷོ་ཕྱོགས་སུ་ནི་ནམ་ཡང་སྒོ་མི་གཏོད། །དྲི་གཙང་ཁང་པ་དེ་ཡི་ཕྱོགས་གཅིག་ཏུ། །རྒྱལ་བ་ལམ་མཆོག་རྣམ་པར་སྟོན་པ་ཡི། །རས་ཀྱི་སྐུ་གཟུགས་ལས་ཕྱིར་བརྟན་པར་
གདགས། །ཡང་ན་ཤིང་གཟུགས་ལེགས་པ་མཆོད་ཕྱིར་བཞག །ཐ་ག་པས་བཏགས་འཇམ་ལ་སྙོམས་པ་དང༌། །ཐགས་བཟང་དེ་བཞིན་སྐྲ་ཤད་མེད་པ་དང༌། །ཁོ་ལག་
ཆེ་ཞིང་མ་ཉམས་ཁ་ཚར་བཅས། །རས་ཀྱི་གཟུགས་དེས་མི་ལ་དངོས་གྲུབ་སྟེར། །གཙང་མའི་སྤོས་ཆུའི་བཏབ་པ་དེ་ལ་ནི། །ཚོན་རྩི་སྤྱིན་མེད་སྣོད་གསར་བླུགས་པ་ཡིས།།
ཁྲུས་བྱས་གཙང་ལ་གསོ་སྦྱོང་བཟུང་བའི་མི། །མཁས་པས་བ་ལང་སྐུ་ཡིས་བྲི་བར་བྱ། །ཕྲེང་བ་བདུག་སྤོས་མར་མེ་ཕྲེང་བ་དང༌། །བྱུགས་པ་དག་གི་སྐུ་གཟུགས་ཆེར་
མཆོད་དེ། །ནུབ་ཕྱོགས་ཞལ་བསྟན་མི་གཡོ་བརྟན་པ་གདགས། །དེ་ཡི་སྤྱན་སྔར་དངོས་གྲུབ་བརྩམ་པར་བྱ། །གཙུག་ཕུད་བཞག་ནས་སྐྲ་ནི་བྲེགས་ནས་སུ། །འབྱུང་

96-1-143b

ཁུངས་ཚོན་གྱིས་གོས་ཀྱི་ཁ་དོག་བསྒྱུར། །གོས་དཀར་དག་གམ་ཤིང་ལོའམ་གོས་མའམ། །ཟར་མའམ་ཤིང་ཤུན་རྣམས་ཀྱི་གོས་བགོའོ། །ཀུ་བའམ་ལྕགས་སམ་འཇིམ་པ་ལས་
བྱས་པའི། །དབྱིབས་ནི་ལེགས་ཤིང་མི་རྩུབ་འཇམ་པ་དང༌། །མ་ཆགས་ཟླུམ་ཞིང་མ་གས་རྨ་མེད་པ། །ཡིད་དུ་འོང་བའི་ལྷུང་བཟེད་བཅང་བར་བྱ། །ཧ་ཅང་མི་ཉེ་ཧ་ཅང་མི་རིང་ལ། །
བཟའ་བཏུང་མོད་ཅིང་དམངས་རིགས་མང་བ་དང༌། །མགྲོན་ལ་མཆོད་བྱེད་ལེགས་པར་བྱིན་པའི་གྲོང༌། །བྲམ་ཟེ་ཕྱི་རོལ་སྐྱེ་བ་མེད་པར་བསྟེན། །ང་རྒྱལ་གྱིས་ནི་ནོན་པའི་བྲམ་ཟེ་
རྣམས། །རིགས་ཀྱིས་རློམ་ཞིང་སྙིང་རྗེར་མི་ལྡན་པ། །དེ་དག་བདེ་བར་གཤེགས་པའི་མཆོད་རྟེན་ལ། །མཆོད་པ་མཐོང་ནས་བགེགས་ཀྱང་བྱེད་པར་འ་གྱུར། །བྲམ་ཟེ་སངས་
རྒྱས་པ་ལས་ཇི་ལྟར་དམན། །སྨྲང་ལས་བྲམ་ཟེ་དག་ལས་དམངས་རིགས་རྣམས། །བསྙེན་བཀུར་དང་ནི་མཆོད་པ་འབྱུང་བས་ན། །དམངས་རིགས་ཀྱིས་ཀྱང་གསང་སྔགས་
ཇི་ལྟར་བཟླས། །ལྷ་དང་འགྲོན་མཆོད་པ་དང་ལས་དྲུག་དང༌། །རྒྱལ་པོ་དང་ནི་མེ་ལྷ་བསྟེན་པ་དང༌། །བུ་ཡི་དོན་དུ་འགྲོ་བར་བྱ་བ་དག །བྲམ་ཟེ་རྣམས་ཀྱིས་ངེས་པར་འགྲུབ་
པ་ཡིན། །རྒྱལ་རིགས་རྗེའུ་རིགས་རྣམས་ཀྱང་རང་གི་ལས། །གྲུབ་པས་འདི་ལ་ཐེ་ཚོམ་མ་བྱེད་ཅེས། །རྫུན་དུ་སྨྲ་བ་སྣ་ཚོགས་སྐྱོན་དག་གིས། །བདག་དང་གཞན་གྱི་སེམས་

96-1-144a

ནི་སྲེག་པར་བྱེད། །ཡན་ལག་བརྒྱད་ལམ་གནས་པས་རྟག་ཏུ་ནི། །ཉི་མ་ཕྱེད་མཚམས་ཚུན་ཆད་བླང་བར་བྱ། །བྲམ་ཟེའི་དུས་ནི་ཕྱི་དྲོ་ཡིན་པས་
ན། །དེ་ཕྱིར་བྲམ་ཟེའི་ཁྱིམ་དུ་འགྲོ་མི་བྱ། །དགེ་དང་མི་དགེ་ཤེས་པ་བཟུང་ན་ནི། །བྲམ་ཟེ་དམངས་རིགས་དག་ལས་ཁྱད་པར་མེད། །འོན་ཀྱང་འགྲོ་བའི་བློས་ནི་བྲམ་
ཟེ་དང༌། །འདི་ནི་དམངས་རིགས་ཡིན་ཞེས་བརྟགས་པར་ཟད། །བདེན་པའི་ལམ་དམིགས་དགེ་བའི་རྗེས་འབྲངས་ན། །དམངས་རིགས་དག་ཀྱང་རྒ་ཤི་མེད་པར་
འགྲོ། །ལོག་པའི་ལམ་ཞུགས་ཉེས་པར་སྤྱོད་ལྡན་ན། །བྲམ་ཟེ་གང་ཡིན་མི་བཟད་དམྱལ་བར་ལྟུང༌། །ལུས་ཅན་ཤིན་ཏུ་དྲི་མ་ལྡན་པ་དག །འདི་ན་གཞན་གྱིས་དག་
པར་མི་འགྱུར་ཏེ། །དེ་ནི་སྡིག་པ་རྣམ་པར་བསལ་བ་དང༌། །བསོད་ནམས་མ་ལུས་ཡོངས་སུ་བཟུང་བས་འདག །དཔེར་ན་རྨ་ནི་གསོ་དང་བསལ་བའི་ཕྱིར། །ནད་
པ་དག་ལ་སྨིན་པ་སྦྱིན་པ་ལྟར། །དེ་བཞིན་འདིར་ཡང་བཀྲེས་པའི་སྡུག་བསྔལ་དག། །བསལ་ཕྱིར་རྒྱལ་བས་ཁ་ཟས་བཟའ་བར་གསུངས། །ལ་ལ་ལམ་གྱིས་དུབ་ཅིང་
འགྲོ་བའི་ཚེ། །བཀྲེས་སྐོམ་གདུངས་པས་རང་གི་བུ་ཡི་ཤ་།ཟ་བ་བཞིན་དུ་རྣལ་འབྱོར་སེམས་དམན་ཞིང༌། །ཚེ་དང་རྒྱགས་ཕྱིར་བཟའ་བར་མི་བྱའོ། །མང་དུ་བླུགས་ན་

96-1-144b

རྩོལ་མེད་མཐོ་བ་དང༌། །དེ་བཞིན་ཉུང་དུས་སྲང་ནི་དམའ་འགྱུར་ལ། །རན་པས་སྐད་ཅིག་མཉམ་པར་འགྲོ་བ་ལྟར། །ལུས་ཅན་ཁ་ཟས་དེ་ལྟར་བཟའ་བར་བྱ། །དཔེར་ན་ཁང་
རྙིང་མི་ཞིག་བྱ་བའི་ཕྱིར། །མི་ཡིས་ཀ་བ་བརྟན་པོ་བཙུགས་པ་ལྟར། །དེ་བཞིན་ལུས་ཀྱིས་འཁྲུལ་འཁོར་གནས་པ་དང༌། །ཤིང་རྟའི་མིག་བསྐུ་བཞིན་དུ་ཁ་ཟས་བཟའ། །འདོད་
པའི་ཁམས་ནི་ཁ་ཟས་ཀྱིས་གནས་ཞེས། །རྒྱལ་བས་ཆོས་གཅིག་ཏུ་ནི་བཀའ་སྩལ་པ། །ལུས་ནི་ཆུ་ཤིང་བཞིན་དུ་རིག་བྱ་སྟེ། །སེམས་ནི་བཟའ་བཏུང་སོགས་ལ་ཆགས་
མི་བྱ། །དབང་པོ་དྲུག་པོ་ཡུལ་ལ་འཕྲོ་བ་དང༌། །བདེ་གཤེགས་གསུངས་པའི་ཤེས་པས་བསྲུང་བར་བྱ། །ལྷུང་བཟེད་དེ་དག་ལས་ནི་གཅིག་ཐོགས་ནས། །གཉའ་ཤིང་
གང་དུ་ལྟ་ཞིང་བསོད་སྙོམས་སྤྱད། །འཛུམ་ཞིང་འགྲོ་ལ་སྨྲ་ཞིང་ཟུར་མིག་ཅན། །ཡན་ལག་ཐམས་ཅད་ཡིད་འཕྲོག་བྱེད་པའི་གཟུགས། །བུད་མེད་གཟུགས་ནི་མཚོན་
ཆ་འདེབས་འདྲ་བས། །སྐྱེས་པའི་སེམས་དག་མངོན་དུ་འཕྲོག་པར་བྱེད། །ལྕགས་ཀྱི་ཐོང་ལྕགས་རབ་ཏུ་འབར་བ་ཡིས། །མིག་ནི་རྣམ་པར་བཀབ་པ་ཆེས་བླ་ཡི། །
ཉེ་ན་དྲན་པ་ཉམས་བྱེད་བུད་མེད་ཀྱི། །དཀྱུས་རིངས་མིག་ཅན་བཞིན་ནི་མ་མཐོང་བླ། །གང་དུ་དགའ་བར་འགྲོ་ཞིང་འཛིན་མེད་ལ། །སེམས་ཀྱིས་སེམས་ནི་རྣམ་པར་འདུལ་

96-1-145a

བཞིན་དུ། །རབ་འབྲིང་ལ་སོགས་རྣམ་པར་སྤངས་ནས་སུ། །མི་སྨྲ་བར་ནི་གཞན་གྱི་ཁྱིམ་དུ་འགྲོ། །གང་ན་བཞོན་བེའུ་ཕྲུག་ཆུང་བ་དང༌། །
གང་ན་སྐྱེས་བུ་ཆང་ནི་འཐུང་བ་དང༌། །གང་ན་བུ་མོ་གཞོན་བསྟེན་རྩེ་བ་དང༌། །དེ་བཞིན་གང་ན་གཞོན་ནུ་རྩེ་བ་དང༌། །གང་ན་དགའ་སྟོན་ཁྱི་ཟ་བྱེད་པ་དང༌། །གང་ན་སྐྱེ་
བོ་མང་པོ་འདུས་པ་དང༌། །གང་ན་དེ་བཞིན་རོལ་མོ་བྱེད་པ་རྣམས། །དེར་ནི་སྐྱེས་བུ་ནམ་ཡང་འགྲོ་མི་བྱ། །བསོད་སྙོམས་ཅི་སྙེད་ཁྱེར་ཏེ་འོངས་ནས་ཀྱང༌། །དང་པོར་
ཇི་ལྟར་བདེ་བར་བགོ་བར་བྱ། །རྐང་བཀྲུས་གློ་བུར་བ་ལ་བྱིན་ནས་སུ། །ལུས་བསྲུང་ཕྱིར་ནི་ཁ་ཟས་བཟའ་བར་བྱ། །དུས་སུ་ཟོས་ནས་དུས་གསུམ་ཁྲུས་བྱས་ཏེ། །ཕྲེང་
བ་མར་མེ་བདུག་པ་བསྟོད་དང་དྲི། །ཤ་ཆང་མེད་པའི་ལྷ་བཤོས་ཕུལ་ནས་སུ། །ཀུ་ཤའི་ཁྲེས་ལ་འདུག་ནས་བཟླས་བརྗོད་བྱ། །བདུག་པ་བྱུག་སྤོས་ལ་སོགས་མ་རྙེད་
ན། །དྲི་ཞིམ་མེ་ཏོག་སྣ་ཚོགས་དབུལ་བར་བྱ། །སྤྲ་བ་ཨརྒ་བིལ་བ་བྲི་ཧ་ཏི། །ཀུ་ཤ་དྲི་ངན་ཡིད་དུ་མི་འོང་སྤང༌། །འགྲེང་དང་འདུག་དང་མ་ལོག་ཉལ་བ་དང༌། །འགྲོ་འཕྲེས་
ཟ་གློག་བཟླས་བརྗོད་བྱེད་པ་ན། །རྗེས་སུ་དྲན་དྲུག་སོ་སོའི་ཡོན་ཏན་དང༌། །རིག་པར་བཅས་ཏེ་རྗེས་སུ་དྲན་པར་བྱ། །འཕགས་པ་དཔུང་བཟང་གིས་ཞུས་པའི་ལེའུ་སྟེ་

96-1-145b

གཉིས་པའོ།།    །།འདོད་ཆགས་ལ་སོགས་ཉོན་མོངས་ཚོགས་ལྡན་པའི། །སེམས་ནི་འཁོར་བ་ཡིན་པར་ཀུན་ཏུ་བརྗོད། །ཉོན་མོངས་རྣམ་གྲོལ་ཤེལ་དང་ཟླ་འདྲ་བ། །
སྲིད་པའི་རྒྱ་མཚོའི་མཐར་ནི་ཡོངས་སུ་བསྒྲགས། །དཔེར་ན་དྲི་མེད་ཆུ་ནི་ཆུར་སོགས་ཀྱིས། །སྐད་ཅིག་ཏུ་ཡང་རྙོག་པར་བྱེད་པ་ལྟར། །དེ་བཞིན་རྣམ་དག་དྲི་མ་མེད་པའི་སེམས། །
འདོད་ཆགས་ལ་སོགས་སྐྱོན་གྱིས་རྙོག་པར་འགྱུར། །བོ་དེ་ཙེ་དང་དུང་ཤེལ་རུ་རག་ཤ་།ལུང་ཏང་པདྨའི་སྙིང་པོ་ཞ་ཉེ་ཟངས། །འཁར་བའི་བགྲང་ཕྲེང་བརྒྱ་ནི་རྩ་བརྒྱད་པ། །དེ་
དག་ལས་ནི་བགྲང་ཕྲེང་གཅིག་བླངས་ཏེ། །དེ་ནི་ལག་པ་གཡས་པས་གཟུང་བའམ། །ལག་པ་གཡོན་པས་བསྒྲིམས་ཏེ་མི་འཁྲུལ་གཟུང༌། །ཚར་རེ་ཕྱིན་ཅིང་ནོར་བུ་རེ་རེ་ནས། །
སྔགས་པ་ཡིས་ནི་རིམ་བཞིན་དྲང་བར་བྱ། །འདུག་ནས་དབང་པོ་ཡང་དག་བསྡམས་པ་དང༌། །ལུས་ཀྱང་དྲང་ཞིང་བརྟན་པར་བཞག་ནས་སུ། །ཕྱིས་ནི་མ་མཆུ་ཤིན་ཏུ་མཛེས་པར་
ཡང༌། །བསྐུལ་ཞིང་གསང་སྔགས་ཅི་དགར་བཟླས་བརྗོད་བྱ། །སེམས་ནི་གློག་དང་སྤྲིན་དང་རླུང་དང་མཚུངས། །རྒྱ་མཚོ་ཆེན་པོ་ཡི་ནི་རླབས་དང་འདྲ། །སྒྱུ་ཅན་འདོད་དགུར་
ཡུལ་ལ་མངོན་དགའ་བ། །གཡོ་ཞིང་འཕྱན་པ་ངེས་པར་གདུལ་བར་བྱ། །གང་ཚེ་ཟློས་དགའི་སེམས་ནི་ཞི་བ་ལ། །བསྟེན་པས་གཉིད་ཀྱིས་དྲན་བ་རྨོངས་གྱུར་ན། །ལངས་ནས་

96-1-146a

བཅག་ཅིང་ཕྱོགས་སུ་ལྟ་བ་དང༌། །ཆུ་ཡིས་གདོང་ཡང་ཡོངས་སུ་བཀྲུ་བར་བྱ། །ལས་ཀྱི་དབང་བསྒྱུར་བདག་པོ་མེད་པ་དང༌། །མགོན་མེད་
རྟེན་མེད་ཚེ་རབས་གཅིག་ནས་གཅིག །ལུས་ཀྱི་ཁ་བརྒྱུད་རྗེས་སུ་རབ་འགྲོ་བ། །དེ་ཡི་རྗེས་སུ་དགེ་དང་མི་དགེ་འབྲང༌། །ཚོལ་དང་མཛའ་བཤེས་དང་ནི་རྣམ་པར་བྲལ། །མི་
སྡུག་པ་དང་ཕྲད་ཅིང་འདོད་པས་གདུངས། །ངན་པ་སྐྱེ་རྒ་ན་འཆིའི་སྡུག་བསྔལ་ཅན། །ཡུལ་རྣམས་ཀུན་ཏུ་སོང་ནའང་མེད་པ་མིན། །ཤ་སྦྲང་ཚ་གྲང་བཀྲེས་དང་ངལ་ལ་
སོགས། །གང་དུ་སོང་ཡང་སྡུག་བསྔལ་ཉིད་ཡིན་པས། །ཡུལ་ལ་མངོན་དགའི་སེམས་ནི་འབྱུང་བ་ན། །རྣམ་རྟོག་དེ་དག་རྣམས་ཀྱིས་བཟློག་པར་བྱ། །འདོད་ཆགས་ཤས་
ཆེ་མི་གཙང་ཤ་ཚིལ་དང༌། །པགས་པ་ཀེང་རུས་ལྟ་བས་རྣམ་པར་བཟློག །བྱམས་དང་སྙིང་རྗེའི་ཆུས་གདབ་ཞེ་སྡང་ལ། །གཏི་མུག་ལ་ནི་རྟེན་འབྲེལ་ལམ་གྱིས་སོ།།
རེ་ཞིག་ན་ནི་དགྲ་ཡང་མཛའ་བོར་འགྱུར། །མཛའ་བོ་དག་ཀྱང་དགྲར་ནི་འགྱུར་བ་ཉིད། །དེ་བཞིན་ཁ་ཅིག་དག་ནི་བར་མར་འགྱུར། །བར་མ་དེ་ཉིད་ཀྱང་ནི་དགྲ་
བོར་འགྱུར། །དེ་ལྟར་མཛའ་བཤེས་འགྱུར་བར་རིག་བྱ་སྟེ། །བློ་གྲོས་ལྡན་པས་ནམ་ཡང་ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག །བཟློག་

96-1-146b

ནས་དགེ་ལ་བདེ་བར་གཞག་པར་བྱ། །དང་པོ་ཟློས་ནས་བཟླས་བརྗོད་ཟིན་པར་དུ། །བྲམ་ཟེ་རྒྱལ་རིགས་རྡེའུ་རིགས་ཞིང་པ་དང༌། །བུད་མེད་མ་ནིང་ཁྱེའུ་དང་བུ་མོ་དང༌། །སྔགས་
འཆང་ནམ་ཡང་སྨྲ་བར་མི་བྱའོ། །ཅི་སྟེ་དགོས་པ་ཡོད་ན་སྔགས་གཡོག་དང༌། །བཟླས་བརྗོད་ཟིན་ནས་ཅུང་ཟད་སྨྲ་བར་བྱ། །སྨྲས་ན་ལུད་པ་བཤང་གཅི་བོར་ནས་ཀྱང༌། །
ཆུ་ཡི་ནང་དུ་ཞུགས་ནས་ཁྲུས་ཀྱང་བྱ། །མེ་ཏོག་དྲི་སྣོད་མར་མེ་ཕུལ་བ་དང༌། །ཚུལ་ཁྲིམས་བརྩོན་འགྲུས་དཀའ་ཐུབ་བྱས་པ་ཡི། །དགེ་བ་དེ་ཀུན་བླ་ན་མེད་པ་ཡི། །སངས་
རྒྱས་བྱང་ཆུབ་བླ་ན་མེད་པར་བསྔོ། །དཔེར་ན་ཆུ་ཀླུང་རྒྱ་མཚོར་ཕྱིན་པ་ན། །ལན་ཚྭའི་རོར་ནི་གཅིག་ཏུ་གྱུར་པ་བཞིན། །དེ་ལྟར་བླ་མེད་བྱང་ཆུབ་བསྔོས་པ་ཡི། །བསོད་
ནམས་རྒྱལ་བའི་རོར་ནི་གཅིག་ཏུ་འགྱུར། །དཔེར་ན་སྐྱེས་བུ་ལ་ལས་འབྲས་བུའི་ཕྱིར། །སཱ་ལུ་བསྐྱེད་ཀྱི་སོག་མའི་ཕྱིར་མིན་ལས། །སཱ་ལུ་རྙེད་ནས་བསྒྲིམས་པ་མེད་པར་
ནི། །སོག་མའི་ཕུང་པོ་ཞར་ལ་འབྱུང་བ་བཞིན། །དེ་བཞིན་བྱང་ཆུབ་འབྲས་བུ་འདོད་པ་ཡིས། །བསོད་ནམས་སྒྲུབ་ཀྱི་ལོངས་སྤྱོད་ཕྱིར་མིན་ཡང༌། །སོག་མའི་ཕུང་པོ་
དག་དང་མཚུངས་པར་ནི། །མ་བསྒྲིམས་བཞིན་དུ་མི་ཡི་ལོངས་སྤྱོད་འགྲུབ། །ཚེ་རིང་བ་འདི་ལེགས་པར་ཐོབ་པ་དང༌། །ཆོས་བཞིན་བསྒྲུབ་པའི་ཡུལ་དག་རྙེད་པའམ། །

96-1-147a

སྐྱོ་བ་མེད་པར་འགྱུར་ཞིང་འགྲོ་བ་ཡི། །བསམ་པ་རྣམས་ནི་རྟག་ཏུ་རྫོགས་པར་བྱ། །གྲགས་དང་མ་གྲགས་རྙེད་དང་མ་རྙེད་དང༌། །བདེ་དང་སྡུག་
བསྔལ་དེ་བཞིན་སྟོད་སྨད་དག །སེམས་ཀྱིས་འཇིག་རྟེན་ཚོགས་རྣམས་རབ་བཅོམ་སྟེ། །སྡིག་པའི་གནས་སུ་གྱུར་པ་སྤང་བར་བྱ། །དཔེར་ན་རྒྱ་མཚོ་སྐད་ཅིག་ཙམ་
ཡང་ནི། །མི་ཡི་རོ་དང་ལྷན་ཅིག་མི་གནས་ལྟར། །དེ་བཞིན་རྣམ་རྟོག་སེམས་ཀྱིས་སྡིག་བྱས་པ། །སྔགས་པས་སྐད་ཅིག་ཙམ་ཡང་གནས་མི་བྱ། །དཔེར་ན་རླུང་
མེད་ཁང་པའི་ནང་དུ་ནི། །མར་མེ་གཙུག་པ་མི་གཡོ་འབར་བ་ལྟར། །རྩེ་གཅིག་སེམས་ཀྱིས་ཟློས་ལ་མངོན་དགའ་བའི། །ལུས་ལ་ཆོས་ཀྱང་དེ་བཞིན་འབར་བར་
འགྱུར། །སྟངས་དང་མཆོངས་པ་དང་ནི་གར་བྱེད་དང༌། །གླུ་ལེན་རྔ་དུང་སྐྱེ་བོས་དཔྱས་འགྱུར་དང༌། །ལྷག་པའི་ང་རྒྱལ་འདྲིད་དང་འདོད་ཆེན་དང༌། །རྒྱན་པོ་དང་ནི་
འདུས་ལ་ལྟ་འདོད་དང༌། །དུས་མིན་གཉིད་དང་མི་འགྲུབ་སྨྲ་བ་དང༌། །བསྟན་བཅོས་ངན་དང་སྙན་དངགས་ཀློག་འདོན་དང༌། །ཆགས་དང་འཚིག་དང་དྲེགས་དང་
རྒྱགས་པ་དང༌། །ཞེ་ལ་འཛིན་དང་ལེ་ལོ་གཡོ་སྒྱུ་སྦང༌། །ཤ་ཆང་ཀེའུ་དང་ཙོང་དང་སྒོག་རྡོག་དང༌། །འབྲུ་དང་ཏིལ་དང་ལ་ཕུག་སུ་ར་ཎ། །འབྱུང་པོའི་ཟས་དང་ལྷ་

96-1-147b

བཤོས་གཏོར་མ་དང༌། །གུ་ལང་མཆོད་བྱས་གཏོར་མ་མི་བཟའོ། །ངས་ནི་སྔགས་པས་ཁ་ཟས་དཀར་གསུམ་དང༌། །རྩ་བ་སྡོང་བུ་འབྲས་བུ་ཚོད་མ་དང༌། །ཞོ་དང་ནས་དང་འོ་མ་
མར་དག་དང༌། །འབྲུ་མར་ཚིགས་མ་དར་བ་འོ་བསྐོལ་དང༌། །ཐུག་པ་དག་ནི་བཟའ་བཏུང་ཡིན་པར་གསུངས། །ཤ་ཟ་སྲིན་པོ་དག་དང་གནོན་པོ་དང༌། །རོ་ལངས་དང་ནི་འཇིག་པ་
སྒྲུབ་པ་དང༌། །ལྷ་མིན་བུ་མོའི་འཁྲུལ་འཁོར་འཇོམས་པའི་ཚེ། །འབྲུ་མར་ཚིགས་མའི་བཟའ་བ་མཆོག་ཏུ་བསྔགས། །དེ་ལྟར་བཟླས་བརྗོད་བྱེད་པའི་སྒྲུབ་པ་པོས། །ཉིན་
གཅིག་བཞིན་དུ་བྱས་ནས་བཟླས་པ་ནི། །ཕུལ་ནས་ཆོ་ག་བཞིན་དུ་གཤེགས་སུ་གསོལ། །ནུབ་མོ་ཀུ་ཤ་བཏིང་ནས་ཉལ་བར་བྱ། །བྱམས་པ་སྙིང་རྗེ་དགའ་བ་བཏང་སྙོམས་
ལྡན་པ་དང༌། །བདེ་གཤེགས་ཆོས་དང་དགེ་འདུན་བཅས་པ་དྲན་བྱ་སྟེ། །ཤཱ་རིའི་བུ་དང་ང་ལ་བཏུད་ནས་ཐལ་སྦྱར་ཉལ། །དེ་ལྟར་སྔགས་པའི་སྡིག་པ་མཐའ་དག་ཟད་
པར་བྱ། །འཕགས་པ་དཔུང་བཟང་གིས་ཞུས་པའི་ལེའུ་གསུམ་པའོ།།    །།སྒྲུབ་པ་པོས་ནི་ངེས་པར་བཅང་བ་ཡི། །རྡོ་རྗེ་དེ་དག་གང་ཡིན་བཤད་པར་བྱ། །སོར་
བཅུ་བཅུ་གཉིས་བཅུ་དྲུག་བཅོ་བརྒྱད་དང༌། །མཆོག་གི་ཚད་ནི་སོར་ཡང་ཉི་ཤུ་པའོ། །གསེར་གྱི་རྡོ་རྗེ་རིག་འཛིན་ཉིད་དང་ནི། །ས་རྣམས་ཐོབ་པར་བྱ་ཕྱིར་རབ་ཏུ་ཤིས། །རྒྱལ་

96-1-148a

པོའི་དོན་དུ་དངུལ་གྱི་མཆོག་ཡིན་ཏེ། །ཟངས་ཀྱི་རིན་ཆེན་འབྱུང་བའི་ཀླུ་བསྒྲུབས་ལ། །ལྷ་མིན་དབང་པོའི་འཁྲུལ་འཁོར་གཞིག་པ་དང༌། །ཕུག་ཏུ་
འགྲོ་ལ་རྡོ་ཡི་རྡོ་རྗེ་འོ། །དོན་ཀུན་བསྒྲུབ་པ་ལ་ནི་ལྕགས་གསུམ་གྱི། །གསང་བའི་སྡེ་གཞོམ་པ་ལ་ལྕགས་ཀྱི་འོ། །གདོན་གཞན་ལ་ནི་སེང་ལྡེང་དཔལ་དང་ཚེ། །ནད་མེད་
ནོར་རྫས་ལ་ནི་བིལ་པའོ། །གནོད་སྦྱིན་མ་མོའི་སྒྲུབ་ལ་མ་དུའི་ཤིང༌། །ཆོས་ཀྱི་དོན་ལ་ཨ་ཤྭད་ལས་བྱས་ཤིས། །གསལ་ཞིང་རྩེ་མོའི་དགྲ་རྣམས་གཞིག་པ་ལ། །
མི་རྣམས་བསད་པ་ལ་ནི་མི་རུས་ཀྱི། །ཤེལ་ལས་བྱས་པ་མིག་འཕྲུལ་ཆེན་པོ་ལ། །དབྱེ་ཕྱིར་འཇིམ་པ་ལས་བྱས་རབ་ཏུ་ཤིས། །གསད་ཅིང་བསྐམ་པར་བ་རུ་ར་ཡི་ཤིང༌།།
ཤ་ཟ་བསྒྲུབ་པ་ལ་ཡང་རྟག་ཏུ་ཤིས། །ལྷ་དང་གནོད་སྦྱིན་དྲི་ཟ་བསྒྲུབ་པ་ལ། །སྒྲོན་ཤིང་ལས་ནི་བྱས་པའི་རྡོ་རྗེ་འོ། །ཅི་སྟེ་ཀླུ་ནི་དབང་དུ་བྱེད་འདོད་ན། །དེ་ཚེ་ཀླུ་ཤིང་རྩ་
བ་ལས་བྱས་པའི། །གཟུགས་བསྒྱུར་བ་ལ་ས་ལས་བྱས་པ་སྟེ། །རོ་ལངས་སྒྲུབ་པ་ལ་ནི་ཀ་དམ་པའོ། །པུན་ད་ཀ་དང་ར་ཛ་ཨརྒ་དང༌། །ཨ་ཤྭད་ཤིང་གི་རྡོ་རྗེ་ནོར་གྱི་
ཕྱིར། །གླ་བ་ཨ་མྲ་ཤྲི་བརྞ་བ་ཡི། །ཨརྫུ་ལ་སོགས་པ་ལས་བྱས་པ་དག །མི་རྣམས་གཡུལ་ལས་རྒྱལ་བར་བྱ་ཕྱིར་རོ། །ཡིད་དུ་འོང་བའི་འདོད་པ་ཐོབ་བྱའི་ཕྱིར། །ཙནྡན་

96-1-148b

དཀར་པོ་དང་ནི་དམར་པོ་སྟེ། །དབྱིབས་ལེགས་འཇམ་ཞིང་མ་ཉམས་རྨ་མེད་པའི། །རྡོ་རྗེ་རྩེ་ལྔ་སྲ་བ་བཅང་བར་བྱ། །དང་པོ་ཟློས་ཚེ་དེ་ནི་ཐོགས་ནས་སུ། །བཟླས་བརྗོད་ཟིན་
ནས་མྱུར་བ་ཁོ་ནར་ཡང༌། །དད་པའི་སེམས་ཀྱིས་ཕྱག་བྱས་དྲི་སོགས་ཀྱིས། །མཆོད་ནས་རྡོ་རྗེ་རྒྱལ་བའི་ཞབས་དྲུང་བཞག །ང་ཡི་རིགས་ཀྱི་གསང་སྔགས་སྒྲུབ་པ་པོས། །རྡོ་རྗེ་
མེད་ན་འགྲུབ་པར་མི་འགྱུར་རོ། །དེ་ལས་གཅིག་ཀྱང་རྙེད་པར་མ་གྱུར་ན། །ཁུ་ཚུར་བཅངས་ནས་རྩེ་གཅིག་སེམས་ཀྱིས་བཟླས། །ལྡོང་རོས་གི་ཝང་རལ་གྲི་ཨཉྫ་ན། །སྤང་མ་
བ་བླ་ཞགས་པ་ལི་ཁྲི་བཙག །མར་དང་ཤུ་དག་འཁོར་ལོ་རྡོ་རྗེ་མདུང༌། །པགས་པ་གོ་ཆ་མདུང་ནི་རྩེ་གསུམ་པ། །རྫས་ནི་བཅུ་བདུན་བསྒྲུབས་པ་དེ་རྣམས་ཀྱིས། །གྲུབ་པ་
རྣམ་པ་གསུམ་རྣམས་ཐོབ་པར་བྱེད། །རང་སྔགས་ཆོ་ག་ལྷག་པར་བཤད་པ་གང༌། །དེར་ཡང་གྲུབ་པ་རྣམ་པ་གསུམ་དུ་མཐོང༌། །བགེགས་དང་ལོག་འདྲེན་གྲུབ་པར་མི་དགའ་
བ། །རིག་པའི་ཚོགས་རྣམས་ཀྱི་ནི་མདུན་ན་རྒྱུ། །རིག་འཛིན་བརྩོན་པའི་བདག་ཉིད་ཅན་དག་ལ། །རྣམ་པ་སྣ་ཚོགས་གླགས་སྐབས་ཚོལ་ཞིང་རྒྱུ། །བགེགས་ཀྱི་རིགས་ནི་
རྣམ་པ་བཞི་ཡོད་དེ། །ས་སྟེང་འདི་ན་འཁོད་པའི་བགེགས་རྣམས་ནི། །རྣམ་པར་འཇིག་དང་ཝ་དང་ནེའུ་ལེ་དང༌། །དེ་བཞིན་སོ་གཅིག་པ་དང་རིགས་རྣམས་བཞི། །དེ་དང་དེ་ལས་

96-1-149a

འཕྲོས་པ་མཐའ་ཡས་སོ། །ས་སྟེང་འཇིག་རྟེན་སྐྱོང་བ་བཞི་གང་ཡིན། །དེ་དག་གཡོག་འཁོར་མྱ་ངན་མེད་པ་ཡིན། །དེ་ཡི་གཡོག་འཁོར་བྱེ་བ་ཕྲག་
བདུན་རྣམས། །དེ་དག་གསང་སྔགས་སྒྲུབ་ལ་གེགས་བྱེད་དོ། །ཝ་ཡི་རིགས་ནི་བྱེ་བ་བཅོ་བརྒྱད་དག །དབང་ཕྱུག་ཆེན་པོའི་འཁོར་ཏེ་དེ་རྣམས་ཀྱི། །སྡེ་དཔོན་གླང་ཆེན་
གདོང་སྟེ་སྟོབས་པོ་ཆེ། །ས་སྟེང་མཐའ་དག་ཀུན་ཏུ་བགེགས་ཀྱང་བྱེད། །སོ་གཅིག་རིགས་ཀྱི་སྡེ་དཔོན་གཙུག་འཕྱང་སྟེ། །བྱེ་བ་དྲུག་ཅུའི་བགེགས་ལ་དབང་བསྒྱུར་ཞིང༌། །
ཚངས་དབང་ཁྱབ་འཇུག་ཉི་མ་ཟླ་བ་རླུང༌། །དེ་རྣམས་ཀྱིས་བཤད་སྔགས་ལ་བགེགས་བྱེད་དོ། །ནེའུ་ལེའི་རིགས་གང་ཡིན་པ་རྒྱ་ཆེ་སྟེ། །ཁྲག་ཁྲིག་བྱེ་བ་ཐོར་འབུམ་ཕྲག་
སྟོང་དང༌། །དེ་དག་རྣམས་ཀྱི་སྡེ་དཔོན་གཙུག་ནས་ཕྱུང༌། །ང་ཡི་རིག་དང་སྔགས་ལ་བགེགས་བྱེད་དོ། །དགའ་བྱེད་པདྨ་འདྲ་བར་དཀྱུས་རིང་མིག །ལྔས་རྩེན་སྔགས་
རྒྱུད་མ་ནི་བགེགས་ཀྱང་བྱེད། །ནོར་སྤྱོད་བུ་ནི་གང་ཡིན་གང་པོ་བ། །རང་གི་གསང་སྔགས་རྒྱུད་ལ་བགེགས་ཀྱང་བྱེད། །སྒྲུབ་པ་པོ་ལ་འབྱོར་བར་མི་དགའ་བ། །བརྩེ་
མེད་རང་རང་རིགས་ལ་བགེགས་བྱེད་དོ། །རང་གི་གསང་སྔགས་གཟུགས་སུ་རྣམ་སྤྲུལ་ནས། །ཕྲེང་བ་དང་ནི་གཏོར་མ་མངོན་དུ་ལེན། །ལྷ་ཡི་ལོག་འདྲེན་གྱིས་

96-1-149b

བྱས་དེ་མཐོང་ནས། །ཁྲོས་ཤིང་འཁྲུགས་ནས་ཕྱིར་ཡང་ཕྱོགས་པར་འགྱུར། །སྔོན་ཆད་སེམས་ནི་འཇུངས་དང་རྨོངས་པ་ཡིས། །ལྷ་ཡིས་ལོག་འདྲེན་བགེགས་ཀྱི་ལུས་འདི་སྟོན།།
ལུགས་འདི་ལྷ་དང་ཀླུ་དང་གྲུབ་པ་དང༌། །སུམ་ཅུ་རྩ་གསུམ་ལྷས་ཀྱང་བཟློག་མི་ནུས། །བགེགས་ཀྱིས་འཇིགས་སུ་རུང་བར་བྱོས་པ་དག །སྔར་བཤད་པས་ནི་དེ་དག་ཟློག་པར་
བྱེད། །བཟླས་བརྗོད་ཟིན་ནས་ལེགས་པར་བསྲུང་བ་དང༌། །དཀྱིལ་འཁོར་མང་བྱས་བསྒྲུབ་ལ་འཇུག་པར་བྱ། །གཞན་དུ་མཆོད་པ་ཆོ་ག་མེད་པ་དང༌། །བཟླས་བརྗོད་སྦྱིན་སྲེག་
ཆོ་ག་བྲལ་བའམ། །གང་ཞིག་རྟག་ཏུ་སེམས་ནི་འདི་ལྟར་སེམས། །རིག་པ་གང་ཞིག་བདག་གིས་བཟླས་པ་བྱ། །ཡུལ་དང་རྒྱལ་སོགས་གཏམ་ལ་ཆགས་པ་དེའི། །ལུས་ལ་
ཐོགས་པ་མེད་པར་རབ་ཏུ་འཇུག །འདི་ལྟར་ཕན་ཚུན་དུ་ནི་འགྲོ་བ་ན། །རིག་པ་འདོད་པའི་སེམས་དག་གཡེང་བར་བྱེད། །དཔེར་ན་ཆུ་ནང་གྲིབ་མ་སྣང་བ་ལྟར། །དེ་བཞིན་མི་ཡི་
ལུས་ལ་འཇུག་པར་འགྱུར། །འཁྲུ་ཚེ་གཞན་ལ་ཟློས་པ་ན་ཡང་གཞན། །ཉལ་ན་གཞན་ཡིན་མེ་ཏོག་བདུག་པ་དང༌། །མར་མེ་འབུལ་བའི་ཚེ་ནའང་གཞན་ཡིན་ལ། །སྦྱིན་སྲེག་
བྱེད་པ་ན་ཡང་བགེགས་གཞན་འཇུག །དཔེར་ན་ཉི་ཟེར་མེ་ཤེལ་བབ་པ་ཡི། །རྐྱེན་གྱིས་མ་བསྒྲིམས་མེ་ནི་འབྱུང་བ་ལྟར། །དེ་བཞིན་བགེགས་ཀྱང་ལུས་ལ་ཞུགས་བྱུང་ན། །

96-1-150a

འདོད་ཆགས་མེ་ཆེན་ཀུན་ཏུ་སྐྱེད་པར་བྱེད། །གཡོ་ཞིང་འགུལ་བ་ཞེས་ནི་བྱ་བའི་བགེགས། །ཆུ་ནང་སྐྱེས་བུ་འཁྲུ་བའི་ཚེ་ན་འཛིན། །བཀྲེས་
ཤིང་ལུས་ལ་སྙོམས་ཤིང་གཉིད་ཀྱང་ཆ། །དེ་བཞིན་ལུས་ལྕི་མཆོག་ཏུ་ཁྲོ་བར་འགྱུར། །དེ་བཞིན་དྲི་ཟ་ཞེས་ནི་བྱ་བའི་བགེགས། །དེ་ནི་དྲི་འབུལ་བ་ན་ལུས་ལ་
འཇུག །ཡུལ་དང་རྒྱལ་པོ་གཉེན་དང་ནོར་ལ་སེམས། །སྙོམ་ཞིང་བུད་མེད་དག་ལ་ཆགས་པར་འགྱུར། །ནག་པོའི་ལུས་ཆེ་ས་ནི་བརྟོལ་ནས་སུ། །བདུག་པ་རབ་ཏུ་
འབུལ་བའི་ཚེ་ན་འཇུག །འཇུངས་དང་གཡོ་སྒྱུ་བྱེད་ཅིང་མི་སྲུན་ལ། །འདོད་ཆེན་ཆེ་ལ་རབ་ཏུ་ཁུ་ཆུ་འཛག །མར་མེ་གཙུག་ཕུད་གཅིག་པ་གེགས་བྱེད་པ། །སྙིང་ག་
ཚ་ཞིང་གཟེར་ཐབས་སེམས་ཉམས་བྱེད། །བགྲེང་བའི་ཚེ་ན་གཙུག་འཕྱང་འཇུག་འགྱུར་ཏེ། །རིམས་དང་འཁྲུ་སྐྱུགས་དྲག་པོས་འདེབས་པར་བྱེད། །མེ་ཏོག་འབུལ་
ཚེ་མེ་ཏོག་ཆེར་བཀོད་པ། །རང་གི་གནས་སྐབས་རྙེད་ནས་ལུས་ལ་འཇུག །རིམས་དང་ཆམ་པ་ལུས་ཚིགས་ན་བ་དང༌། །གྲོག་པོ་དག་དང་རྣམ་པར་བྲལ་བར་བྱེད། །
བགེགས་ཀྱིས་བརླམས་པ་ཕྱོགས་ན་ལམ་མིན་ལམ་དུ་མཐོང༌། །སྤྱོད་པ་སྣ་ཚོགས་བྱེད་ཅིང་འདོད་ཆགས་རྣམས་ཀྱིས་གདུངས། །གློ་བུར་སྨྲ་ཞིང་ཀློག་ལ་དོན་མེད་ཀུན་ཏུ་

96-1-150b

འཕྱན། །དོན་དུ་སྒྲུབ་པ་རྣམས་ལ་སེམས་ཀྱང་ཡིད་གཉིས་བྱེད། །སེམས་ནི་ལོག་པར་ལྟ་བས་ནོན་པས་ན། །གསང་སྔགས་མེད་ཅིང་མཐོ་རིས་ལྷ་ཡང་མེད། །བསོད་ནམས་མེད་
ཅིང་སྡིག་པ་ཅུང་ཟད་མེད། །ཐར་པ་མེད་ཅིང་འཆིང་བའི་རྒྱུ་ཡང་མེད། །སྐྱེ་བོ་དོན་མེད་ཉོན་མོངས་དཀའ་ཐུབ་ཆེས། །སྣ་ཚོགས་འཁྱལ་བའི་ཚིག་འདི་རྟག་ཏུ་སྨྲ། །སེན་མོས་རྩྭ་
གཅོད་བོང་རྡོ་འཇིག་པ་དང༌། །མཚན་མོ་སོ་ཡང་ཁྲིག་ཁྲིག་འཆའ་བ་དང༌། །བུ་མོ་བདག་འདོད་ཁྱོ་ནི་མི་རྙེད་ཅིང༌། །སྐྱེས་པ་བདག་འདོད་ཆུང་མ་གཞར་མི་རྙེད། །དགོས་པའི་
དོན་མི་འགྲུབ་ཅིང་མི་དགོས་འགྲུབ། །གར་ཡང་འགྲོ་དགོས་གཉིད་མེད་མི་ཡང་བརླམས། །དེ་བཞིན་སྟག་གཟིག་སེངྒེ་ཁྱི་དང་ཕག །བོང་བུ་རྔ་མོ་བྱི་ལ་ཤ་ཟ་ཝ། །བྱ་རྒོད་
འུག་པ་སྐྱར་མོ་མིའུ་ཐུང་ཧྲུལ། །གཅེར་བུ་ཐལ་རིས་ཅན་དང་མི་ནག་པོ། །ཁྲོན་སྐམས་ཐོད་པ་རུས་གོང་ཕུང་པོ་དང༌། །ལྕགས་དང་རྡོ་ཁུང་མི་གཙང་ཁང་རུལ་དང༌། །ཁ་
བཞིན་གྱུར་ཅིང་རལ་གྲི་མདུང་ཐོགས་པ། །རྨི་ལམ་འདི་རྣམས་རྨིས་པའི་མི་ཡང་བརླམས། །བགེགས་དང་ལོག་འདྲེན་རྣམ་པར་གཞིག་པའི་ཕྱིར། །བདུད་རྩི་ཐབ་སྦྱོར་
དྲག་ཤུལ་ཐབས་ལས་སྦྱར། །སྔགས་པ་དེ་ཡི་གསང་སྔགས་ལས་ཞུགས་པ། །བགེགས་དང་ལོག་འདྲེན་རྣམས་ཀྱིས་ཡོངས་མི་ཚུགས། །ཕྱུགས་ལྷས་ཤིང་གཅིག་ལྷ་

96-1-151a

ཡི་ཁང་པའམ། །ལམ་གྱི་བཞི་མདོའམ་ཁང་སྟོང་ནགས་ཚལ་དུ། །དཀྱིལ་འཁོར་གྲུ་བཞི་ལྷམ་པ་ཁྲུ་བཞིའི་ཚད། །ཚོན་རྩི་རྣམ་པ་སྣ་ཚོགས་དག་
གིས་བྲིས། །ཕྱོགས་ཀྱི་ལྷ་རྣམས་གནས་ནི་ཡོངས་སུ་བཟུང༌། །སྒོ་བཞི་པ་ལ་ཀུ་ཤའི་རྩྭ་ཡང་བཀྲམ། །བཟའ་དང་ཤ་ཆང་ལ་ཕུག་ལ་སོགས་བཅས། །འབྲས་ཆན་འབྲས་
བུ་མང་པོའི་གཏོར་མ་སྦྱིན། །བུམ་པ་པདྨ་དམར་པོའི་མདོག་འདྲ་བ། །ནག་པོ་ར་རི་མེད་ཅིང་རིན་ཆེན་བཅས། །སྨན་དང་འབྲུ་དང་སྤོས་ཆུས་བཀང་བ་བཞི། །ལྡུམ་བུས་
ཁ་བརྒྱན་རས་ཀྱིས་མགུལ་བ་དཀྲི། །ལུས་དམར་པོ་དང་ཀཱི་ལི་ཀཱི་ལ་དང༌། །འགྲོ་ལྡིང་བ་ལ་སོགས་པས་བརྒྱ་བཟླས་ཏེ། །དཀྱིལ་འཁོར་ཁོར་ཡུག་ཏུ་ནི་བཞག་པར་བྱ། །
དེ་ནས་བྱུག་སྤོས་བདུག་སྤོས་ལ་སོགས་དབུལ། །བགེགས་ཀྱིས་བརླམས་པས་ཤར་ཕྱོགས་ཁ་བསྟན་ཏེ། །དཀྱིལ་འཁོར་དབུས་སུ་བདེ་བའི་སྟན་ལ་བཞག །བཟླས་
བརྗོད་བྱེད་ཅིང་བུམ་པ་རེ་རེས་བཀྲུ། །འོན་ཀྱང་ལོག་འདྲེན་རྣམས་ལས་ཐར་བར་འགྱུར། །སྒྲུབ་པ་པོ་ཡི་མི་ནི་འབའ་ཞིག་ལ། །བགེགས་རྣམས་གཞིག་ཕྱིར་ཕན་པར་
མ་ཟད་ཀྱི། །རྒྱལ་པོའི་འཁོར་དང་བུད་མེད་བུ་མེད་དང༌། །བུ་མོ་དག་དང་རོལ་མོ་མཁན་རྣམས་དང༌། །བུད་མེད་ཕལ་དང་ཚོང་པ་རྣམས་ཀྱང་རུང༌། །ཞིང་པ་རྣམས་དང་

96-1-151b

དབུལ་ཞིང་ཕོངས་པ་དང༌། །གདོན་གྱིས་ཟིན་ཅིང་རིམ་གྱིས་བཏབ་པ་དང༌། །བུས་པའི་གདེན་དང་མེ་ཏོག་འབྲས་བུ་འཕྲོག །རྨི་ལམ་སྨྱོ་དང་སེམས་ནི་གཡེངས་པ་དང༌། །དུག་ཀྱང་
སེལ་ཏེ་ཁྲུས་འདིས་དག་པར་བྱེད། །འཕགས་པ་དཔུང་བཟང་གི་ཞུས་པའི་ལེའུ་བཞི་པའོ།།    །།བགེགས་ཀྱིས་བསོད་ནམས་མ་ལུས་ཟད་པར་བྱེད། །དེ་བས་
མི་ཡིས་གསང་སྔགས་འགྲུབ་མི་འགྱུར། །ཇི་ལྟར་ཟླ་བ་སྤྲིན་ལས་རྣམ་གྲོལ་ལྟར། །དེ་བཞིན་བགེགས་ལས་གྲོལ་བ་རྣམ་པར་གསལ། །དཔེར་ནས་ཆུ་དུས་རྣམས་བྲལ་བ་
ཡི། །སྣོད་གནས་འབྲས་བུ་མེ་ཏོག་མྱུ་གུ་མེད། །དེ་དང་མ་བྲལ་མྱུ་གུ་ལོ་མ་དང༌། །སྡོང་བུ་དག་དང་མེ་ཏོག་འབྲས་བུ་སྐྱེ། །ཆོ་ག་ཉམས་ཤིང་ཡི་གེ་གུག་སྐྱེད་མེད། །མཆོད་
པ་མེད་ཅིང་མི་གཙང་བཟླས་བརྗོད་བྱས། །གུག་སྐྱེད་ཡི་གེ་ལྷག་པར་གྱུར་པ་ཡིས། །གསང་སྔགས་དངོས་གྲུབ་རྒྱ་ཆེན་མི་སྟེར་རོ། །དཔེར་ན་དབྱར་གྱི་དུས་ནི་ཆར་སྤྲིན་དག །སྐྱེ་
པོའི་སྐལ་བཞིན་ཆར་པ་ལེགས་པར་འབེབས། །དེ་བཞིན་མི་ཡི་སྐལ་བ་གཟིགས་ནས་ནི། །འདོད་པ་བཞིན་དུ་གསང་སྔགས་དངོས་གྲུབ་སྩོལ། །ཡུལ་དང་དུས་དང་ཆོ་ག་ལས་
རྣམས་དང༌། །སྡིག་པ་སྦྱང་ཞིང་བསོད་ནམས་བསགས་པ་དང༌། །གུས་དང་བཟླས་བརྗོད་ཀུན་ལ་གཟིགས་ནས་ནི། །དེ་དག་གསང་སྔགས་འབྲས་བུ་རྣམ་པར་སྩོལ། །ཇི་

96-1-152a

ཙམ་སྡིག་པ་མང་པོས་རབ་གང་ཞིང༌། །ཇི་ཙམ་ལས་དཀར་བསོད་ནམས་མ་བསགས་དང༌། །ཇི་སྲིད་ཆོ་ག་མེད་པར་བཟླས་བྱས་པ། །དེ་སྲིད་སྔགས་
པས་དངོས་གྲུབ་མི་འཐོབ་བོ། །ཆོ་ག་ཉམས་སམ་བར་ཆད་སྔགས་གཞན་བཟླས། །བཟླས་པ་བཏང་ངམ་གཞན་ལ་བྱིན་གྱུར་ན། །དུས་གསུམ་མཆོད་པ་ལ་ནི་བརྩོན་བྱས་
ནས། །སླར་ཡང་འབུམ་བཟླས་བསྒྲུབ་ལ་འཇུག་པར་བྱ། །སྟོང་ཕྲག་བཅུ་འམ་བརྒྱད་དམ་བདུན་ནམ་བཞི། །བཟླས་མཐར་དེ་ལ་མར་གྱི་སྦྱིན་སྲེག་བྱ། །ཡང་ན་མ་གྲུགས་
ནས་སམ་ཏིལ་ནག་གམ། །ཡུངས་ཀར་མར་དང་བསྲེས་པའི་སྦྱིན་སྲེག་བྱ། །འཛམ་བུ་མ་དུ་བླག་ཤ་པ་ལ་ཤ། །ཨུ་དུམ་སེང་ལྡེང་ཨ་ཤྭད་ཨ་པ་མར། །ཨརྐ་ཨ་ཤོ་ཀ་
དང་རརྫ་ཀ །ནྱ་གྲོ་བིལ་པ་ཨ་མྲ་ཤའི་མེ་ཡི། །ཡམ་ཤིང་གཞོན་ནུ་སོར་ནི་བཅུ་གཉིས་པ། །བཙལ་ནས་ཞོ་མར་སྦྲང་རྩི་ལ་བཏགས་ནས། །རྟག་ཏུ་མེ་ལ་སྦྱིན་སྲེག་
བྱ་བར་བྱ། །དེ་ལྟར་བྱས་ན་དངོས་གྲུབ་མྱུར་དུ་འཐོབ། །གཞན་གྱི་གསང་སྔགས་ཀྱིས་ནི་གསང་སྔགས་གང༌། །བཅད་དམ་བཅིངས་སམ་མནན་པར་གྱུར་ཀྱང་རུང༌། །
དེ་ཡི་གཟུགས་བརྙན་ས་ལས་བྱས་ནས་སུ། །ང་ཡི་ཞབས་དྲུང་མངོན་དུ་ཕྱོགས་བཞག་སྟེ། །སྔགས་པས་ཀཱི་ལི་ཀཱི་ལི་སོགས་སྙིང་པོས། །མར་དང་འོ་མས་དེ་ཡིས་གཟུགས་

96-1-152b

བརྙན་བཀྲུ། །དེ་ལྟར་ཞག་བདུན་བྱས་པས་གསང་སྔགས་དག །བཅིངས་པ་དང་ནི་མནན་ལས་གྲོལ་བར་འགྱུར། །མཆོད་པ་ལ་སོགས་ཆོ་ག་ལྡན་ཡང་ནི། །ཅི་སྟེ་གསང་སྔགས་
འབྲས་བུ་མི་སྟེར་ན། །དེའི་གཟུགས་དུག་དང་སྐེ་ཚེས་བྱུགས་ནས་སུ། །ཀཱི་ལི་ཀཱི་ལི་འགྲོ་ལྡིང་ལ་སོགས་པས། །སྔགས་ཀྱིས་དེ་ལ་ཡུངས་མར་ཚྭ་སྦྱར་བས། །ཞག་བདུན་དུས་
གསུམ་སྦྱིན་སྲེག་ལས་བྱས་ན། །གསང་སྔགས་འོངས་ནས་རྨི་ལམ་དག་ཏུ་ནི། །ཆོ་ག་ཉམས་པའམ་ཡི་གེ་ལྷག་ཆད་སྟོན། །སྔོན་ནི་གསང་སྔགས་ལུགས་འཆང་བསྟན་མོད་ཀྱི། །
ཇི་ལྟར་རྒྱ་མཚོ་དུས་ལས་མི་འདའ་ལྟར། །སྔགས་ཀྱིས་གཞན་གྱིས་གསང་སྔགས་མི་བསྣན་ཅིང༌། །བཅིང་དང་གཅད་པ་ནམ་ཡང་མི་བྱེད་དོ། །དཔེར་ན་བྱམས་པའི་མི་ཡིས་
མི་གཞན་ལ། །ཆེ་གེ་མོ་ཡི་ཁྱིམ་འདིར་ཕྱིན་ཆད་ཁྱོད། །བལྟ་བའི་ཕྱིར་ཡང་འགྲོ་བར་མི་བྱའོ་ཞེས། །རིགས་པའི་ཚིག་གིས་རྣམ་པར་བསྟན་པ་དང༌། །དེས་ཀྱང་དེ་ཡིས་ཚིག་དེ་
མཉན་ནས་སུ། །ཁྱིམ་དུ་སྨྲ་དང་བལྟ་ཕྱིར་མི་འགྲོ་བ། །དེ་བཞིན་གསང་སྔགས་གང་ཡང་རུང་བའི་སྔགས། །བཟླས་པས་གཞན་གྱི་གསང་སྔགས་བསྣན་མི་བྱ། །གསང་སྔགས་བཅད་དང་
བཅིང་བ་མི་བྱ་ཞིང༌། །ཡི་གེ་ལྷག་ཆད་གསང་སྔགས་མི་སྦྱིན་ནོ། །ལས་རྣམས་སྤྱད་པ་གཞན་དུ་བསྒྱུར་མི་བྱ། །གནས་རྣམས་གཟིར་བར་ནམ་ཡང་མི་བྱའོ། །དབབ་དང་བཅིང་

96-1-153a

དང་བརྡེག་དང་རྨོངས་བྱ་དང༌། །ཡན་ལག་མི་གཞིག་རིགས་ཀྱང་མི་བརླག་ཅིང༌། །སྔགས་པས་ཀླུ་དང་གདོན་ལ་སོགས་པ་རྣམས། །གཞན་དུ་
བསྐད་པ་རྣམ་ཡང་མི་བྱའོ། །དགར་དང་བསྐྲད་པ་དང་ནི་བསད་པ་དང༌། །བྱིས་པ་གདོན་གྱིས་ཟིན་པ་མི་གསོ་ཞིང༌། །རྒྱ་མོ་ས་མདའ་སྙི་དང་འཛོལ་བུ་ཡིས། །སེམས་ཅན་
གནོད་པ་ནམ་ཡང་མི་བྱའོ། །དངོས་གྲུབ་ཕྱིར་ནི་རྣམ་པ་བཅུར་གསུངས་ཏེ། །སྔགས་པ་དང་ནི་རང་སྔགས་གཡོག་དང་རྫས། །བརྩོན་འགྲུས་ཕྱོགས་དང་ས་གཞི་དུས་
དང་ནི། །ཡན་ལག་རྫོགས་པའི་ལྷ་དང་སེམས་སྟོབས་སོ། །གཞན་དག་ཁ་ཅིག་རིག་འཛིན་གྲོགས་ཞེས་ཟེར། །གཞན་དག་ཕྱོགས་དང་བརྩོན་འགྲུས་དུས་རྣམས་
ཉིད། །གཞན་ནི་རྫས་དང་ས་གཞི་ལྷ་དང་སྔགས། །ཁ་ཅིག་སེམས་སྟོབས་ཡིན་ཞེས་རྣམ་པར་སྨྲ། །སྒྲུབ་ཕྱིར་དེ་ལྟར་བཅུ་དང་བརྒྱད་དང་ལྔ། །དེ་བཞིན་བཞི་དང་
གསུམ་དང་གཅིག་ཉིད་ཅེས། །སྔགས་རིག་རང་རང་བློ་ཡི་རྣམ་པར་འཆད། །སངས་རྒྱས་རྒྱུད་ལ་ཆོ་ག་གཉིས་ཀྱིས་འགྲུབ། །སྒྲུབ་པ་གང་ཞིག་རང་གི་ཡོན་ཏན་རྫོགས།།
བརྩོན་འགྲུས་མཆོག་དང་ཡང་དག་ལྡན་པ་དང༌། །གཞན་གྱིས་རྙེད་པ་དག་ལ་ཕྲག་དོག་མེད། །འདོད་ལ་མ་ཆགས་ལུས་ཀྱིས་ཉོན་མོངས་བཟོད། །གུག་སྐྱེད་ཀླད་ཀོར་ཚེག་

96-1-153b

ཚང་ཟུར་ཕྱིན་ལ། །གསང་སྔགས་དག་ཅིང་ཤིན་ཏུ་ཆོ་གར་བཅས། །སངས་རྒྱས་བྱང་ཆུབ་སེམས་དཔའ་བསྟེན་པ་ཡི། །གནས་སུ་བཟླས་ན་ཡིད་འོང་དངོས་གྲུབ་ཐོབ། །ཇི་
ལྟར་རི་དྭགས་རྒྱལ་པོ་བཀྲེས་པ་དག །མཐུ་སྟོབས་ཆེན་པོས་གླང་ཆེན་གསོད་པ་དང༌། །དེ་བཞིན་སྤྱང་ཀི་ཕག་དང་རི་དྭགས་དང༌། །ཝ་རྣམས་ཀྱང་ནི་མྱུར་དུ་གསོད་པ་ལྟར། །དེ་
བཞིན་སྔགས་པ་སེངྒེའི་ཚུལ་གྱིས་སུ། །རབ་དང་འབྲིང་དང་ཐ་མའི་ལས་རྣམས་ལ། །བརྩོན་འགྲུས་ཆེན་པོ་དང་ནི་ལྡན་པ་དང༌། །འབད་པའི་མཆོག་རྣམས་ཀྱིས་ཀྱང་བསྟེན་
པར་བྱ། །རྫ་རྔའི་སྒྲ་དང་དུང་དང་རྔ་སྒྲ་དང༌། །ཤིན་ཏུ་འཇིགས་བྱེད་སྐྱེ་བོའི་སྒྲ་དག་དང༌། །གད་རྒྱངས་བཤུགས་གླུ་དག་དང་གླུ་གར་དང༌། །གླིང་བུ་པི་ཝང་རྫ་རྔ་ཆེན་པོའི་སྒྲ། །
བྱ་བྲན་སྣ་ཚོགས་སྒྲ་དང་ཆུ་སྒྲ་དང༌། །བུད་མེད་རྒྱན་གྱི་སིལ་ཁྲོལ་སྒྲ་རྣམས་དང༌། །ཤ་སྦྲང་ཚ་གྲང་རླུང་གི་གནོད་པ་ཡིས། །མི་ཡི་སེམས་ནི་གཡེང་ཞིང་གཡོ་བར་བྱེད། །བཟླས་
བརྗོད་བྱེད་ཚེ་མི་མྱུར་མི་དལ་ཞིང༌། །སྒྲ་ཆེར་མི་དབྱུང་ཧ་ཅང་ཆུང་བའང་མིན། །སྨྲ་བཞིན་མ་ཡིན་གཞན་དུ་གཡེངས་བཞིན་མིན། །གུག་སྐྱེད་ཀླད་ཀློར་ཚེག་རྣམས་ཉམས་པར་
མིན། །ཇི་ལྟར་ཆུ་ཀླུང་ཉིན་མཚན་རྟག་ཏུ་ནི། །རྒྱུན་མི་འཆད་པར་འབབ་པར་འགྱུར་བ་ལྟར། །དེ་བཞིན་ཕྱག་བཅས་བཟླས་དང་བརྟུལ་ཞུགས་ཀྱིས། །བསོད་ནམས་ལུས་ཅན་

96-1-154a

ལ་ནི་འཕེལ་བར་འགྱུར། །ལེ་ལོ་འདོད་ཆགས་མི་དགེར་ལྡན་པའི་སེམས། །གང་ནས་གང་དུ་གཡེང་ཞིང་རྒྱུ་བ་དག །དེ་དང་དེ་ནས་མྱུར་དུ་བཟློག་
ནས་ནི། །གསང་སྔགས་ཡི་གེ་མཆོག་ལ་ལེགས་པར་སྦྱར། །སྣ་རྩེར་བལྟ་ཞིང་རྣམ་པར་རྟོག་པ་སྤོང༌། །ནམ་ཞིག་བསྐྱོད་ཀྱང་རྣམ་པར་མི་གཡོ་བ། །དེ་ཚེ་དམིགས་ལ་གནས་
པ་ཐོབ་པ་སྟེ། །སེམས་ནི་ལས་སུ་རུང་བར་འགྱུར་བར་ངེས། །རྩེ་གཅིག་སེམས་དང་ལྡན་པའི་མི་ལ་ནི། །ཡིད་ལས་བྱུང་བའི་དགའ་བ་རབ་ཏུ་སྐྱེད། །དགའ་བས་ལུས་ནི་
ཤིན་ཏུ་སྦྱངས་པ་འཐོབ། །ལུས་སྦྱངས་པས་ནི་བདེ་བའི་སྐལ་ལྡན་འགྱུར། །ལུས་བདེ་རྩེ་གཅིག་སེམས་དང་ཏིང་འཛིན་གྱིས། །དེ་ཚེ་བཟླས་བརྗོད་ཐོགས་པ་མེད་པར་
འགྱུར། །ཚེ་རབས་གཞན་དུ་གང་དང་གང་བྱས་པའི། །སྡིག་པ་མ་ལུས་བཟླས་བརྗོད་བྱས་པས་འབྱང༌། །བཟླས་པས་སྡིག་པ་མ་ལུས་བྱང་གྱུར་ནས། །དང་བའི་ཡིད་ཀྱིས་
དངོས་གྲུབ་ཐོབ་པར་འགྱུར། །དེ་ཕྱིར་བཅོམ་ལྡན་རྒྱལ་བའི་དབང་པོ་ཡིས། །ཆོས་འདི་ཀུན་གྱི་རྩ་བ་སེམས་ཞེས་གསུངས། །སེམས་ནི་དང་བས་ལྷ་མིའི་བདེ་བ་དང༌། །མཐོ་
རིས་དང་ནི་བྱང་གྲོལ་ཐོབ་པར་འགྱུར། །སེམས་ཀྱི་སྐྱོན་གྱིས་དུད་འགྲོར་སྐྱེ་བ་དང༌། །སེམས་དམྱལ་གནས་ཤིང་མི་སྡུག་དབུལ་པོར་འགྱུར། །སེམས་ནི་རབ་ཏུ་དང་བར་

96-1-154b

གྱུར་པའི་མིས། །ས་ཆུ་མེ་རླུང་སྐྱེ་རྒ་ན་འཆི་སོགས། །བར་དང་ཐ་མར་གནོད་པ་ཀུན་བྲལ་བ། །རྣམ་གྲོལ་བདེ་ཞིང་ཞི་བ་ཐོབ་པར་འགྱུར། །གསང་སྔགས་དངོས་གྲུབ་ཀུན་དང་ཐུན་
མོང་བ། །བདེ་བ་ཆུང་ཞིང་སྡུག་བསྔལ་བརྒྱ་དང་འབྲེལ། །ཉོན་མོངས་དུག་བཅས་རྣམ་པར་འཇིག་པར་འགྱུར། །དང་བའི་སེམས་ཀྱིས་ཐོབ་པར་འགྱུར་བ་ཡིན། །འདོད་རྒྱལ་
ལས་ལས་མ་བྱུང་དུས་ལས་མིན། །རང་བཞིན་དབང་ཕྱུག་ལས་ཀྱང་བྱུང་བ་མིན། །རྒྱུ་མེད་ཅན་མིན་སྐྱེས་བུས་མ་བྱས་ཀྱང༌། །ལས་དང་ཉོན་མོངས་པ་ལས་སེམས་ཅན་བྱུང༌། །
གཟུགས་ནི་འབྱུང་བ་ཆེན་པོ་བཞི་དང་ལྡན། །དེ་ནི་བདག་མིན་བདག་ཀྱང་གཟུགས་མ་ཡིན། །གཟུགས་ལ་བདག་མེད་བདག་ལ་གཟུགས་མེད་དེ། །གཟུགས་ནི་སྟོང་པའོ་ཕུང་
བཞིའང་རིག་པར་གྱིས། །གཟུགས་ནི་དབུ་བ་དག་དང་འདྲ་བ་སྟེ། །ཚོར་བ་ཆུ་བུར་བཞིན་དུ་རྟག་པ་མེད། །དེ་ལྟར་མཐོང་བ་ལྟ་བ་བཟང་པོ་ཡིན། །གང་ཞིག་གཞན་གྱུར་དེ་ནི་ལྟ་
ངན་གསུང༌། །དེ་ལྟར་ཟློས་པའི་གསང་སྔགས་ཉེ་གྱུར་ན། །མཚན་མོ་ཉལ་ན་རྨི་ལམ་འདི་དག་མཐོང༌། །ཁང་བཟང་ལྗོན་ཤིང་རྒྱལ་མཚན་སེངྒེ་རྟ། །རི་བོ་ཤིང་རྟ་སྒྲ་ལྡན་སྤྲིན་
དང་གླུ། །སྟག་དང་བསེ་དང་གླང་ཆེན་ཁྱུ་མཆོག་ལ། །རྨི་ལམ་ན་ནི་དགའ་བས་རྨིས་པ་དང༌། །མེ་ཏོག་ཕྲེང་བ་སྤོས་དང་དྲི་རྣམས་དང༌། །ཤ་ཆང་ཉ་དང་འབྲས་བུ་གླེགས་བམ་དང༌། །

96-1-155a

ལྷ་ཡི་གཟུགས་དང་ཨུཏྤལ་དམར་པོ་དང༌། །ཤིང་རྟ་གང་བའམ་བ་བཞོན་བེའུ་ཕྲུག་ཅན། །གདུགས་དཀར་རྔ་ཡབ་ལྷམ་དང་རལ་གྲི་དང༌། །
བསིལ་ཡབ་གསེར་གཡུ་ཅན་དང་ཕྲེང་བ་དང༌། །ནོར་བུ་མུ་ཏིག་ཉ་ཕྱིས་དུང་དང་དངུལ། །བུད་མེད་གཟུགས་བཟང་ཡིད་འོང་བུ་མོ་དང༌། །རིན་ཆེན་སྣ་ཚོགས་རྣམས་ཀྱིས་
སྤྲས་པའི་རྒྱན། །མལ་སྟན་དཀར་པོ་བཏིང་བ་རྙེད་པ་དང༌། །ཐོ་རངས་ཁར་ནི་ཆུ་བོ་ཆུ་ཀླུང་དང༌། །འབབ་ཆུའམ་རྒྱ་མཚོ་དང་ནི་རྫིང་བུ་དང༌། །ལུ་མ་ལ་ནི་འཐུང་ངམ་རྐྱལ་
རྨི་དང༌། །དེ་བཞིན་ཁྲག་གིས་ལུས་ཁྲུས་བྱེད་པའམ། །ལྷ་ཁང་མཆོད་རྟེན་འདུག་ནས་རྒྱལ་བའི་གཟུགས། །བྱང་ཆུབ་སེམས་དཔའ་མཆོག་དང་རང་སངས་རྒྱས། །ཟག་
མེད་དགེ་འདུན་དགེ་སློང་དགེ་སློང་མ། །དགེ་བསྙེན་རྣམས་དང་ས་བདག་ལྷ་རྣམས་དང༌། །མཆོད་གནས་བྲམ་ཟེ་ཡིད་འོང་སྐྱེས་བུ་དང༌། །མི་དང་མི་མཆོག་ཕྱུག་ཅིང་འབྱོར་པའི་
བུ། །ཕ་མ་མཛའ་བཤེས་གཉེན་དང་གནོད་སྦྱིན་དང༌། །གྲུབ་པའི་ལྷ་དང་ན་ཆུང་ཚོགས་རྣམས་དང༌། །ཇི་སྙེད་ཉི་མ་ཟླ་བ་ཟ་བ་དང༌། །ས་ཡི་ནང་འགྲོ་ས་བོན་འཐུང་བ་དང༌།།
མེ་ལ་སྲི་ཞིང་ཤ་ནི་ཟ་བ་དང༌། །ལུས་ཀྱི་ནང་དུ་མེ་ནི་ཞུགས་པ་མཐོང༌། །རྨི་ལམ་བཟང་པོ་འདི་དག་མཐོང་བ་གང༌། །དེ་དག་རིང་པོར་མི་ཐོགས་གྲུབ་པར་འགྱུར། །ཟླ་བ་

96-1-155b

གཅིག་དང་ཟླ་ཕྱེད་ཉིན་ཞག་དང༌། །སྐད་ཅིག་གིས་ནི་ཕྱི་ཕྱིར་ཉེ་བར་འགྱུར། །འཕགས་པ་དཔུང་བཟང་གིས་ཞུས་པའི་ལེའུ་ལྔ་པའོ།།    །།དངོས་གྲུབ་ཉེ་ན་ཟློས་ལ་དགའ་
བ་དང༌། །སེམས་ནི་ནམ་ཡང་སྡིག་ལ་དགའ་མི་འགྱུར། །བཀྲེས་སྐོམ་ཚ་གྲང་རླུང་དང་ངལ་བ་ཡི། །སྡུག་བསྔལ་དྲག་པོས་ཉེན་ཀྱང་གཡོ་མི་འགྱུར། །སྦྲང་བུ་ཤ་སྦྲང་སྲིན་བུ་
གྲོག་སྦུར་དང༌། །སྡིག་སྦྲུལ་རྐང་བརྒྱ་པ་དང་སྦྲུལ་དང་དྲེད། །ཤ་ཟ་སྤྲུལ་པོ་རྣམས་ཀྱང་དེ་དག་གི །ལུས་དང་གྲིབ་མ་ལ་ནི་མི་འགོང་ངོ༌། །ཚིག་ནི་གཟུང་བར་འོས་ཤིང་ཡིད་
གཞུངས་ལ། །སྙན་ངག་དང་ནི་དྲི་བ་རྣམས་ལ་མཁས། །ཆོས་ལ་མངོན་དགའ་གཏེར་རྣམས་མཐོང་བ་དང༌། །ལུས་ཀྱི་ནད་དང་དྲི་མ་མེད་པར་འགྱུར། །སྐྱེ་བོས་མཐོང་ངམ་ཐོས་
པར་གྱུར་ཀྱང་རུང༌། །མྱུར་དུ་མངོན་དགའ་ཡིད་དུ་འོང་བར་འགྱུར། །བུད་མེད་འདོད་ལྷའི་མདས་ཕོག་པ་རྣམས་ཀྱིས། །འདོད་ལྷའི་ལོངས་སྤྱོད་ཕྱིར་ནི་འབོད་པར་འགྱུར། །གང་
ཚེ་མཁས་པས་ལྷ་དང་གནོད་སྦྱིན་དང༌། །དྲི་ཟ་ལྷ་ཡི་བུ་མོའི་གཟུགས་དང་སྒྲ། །མིས་ནི་དགའ་བའི་ཡིད་ཀྱིས་མཐོང་ཐོས་ན། །དེ་ཚེ་ཤིན་ཏུ་ཉེ་བར་གྱུར་པ་ཡིན། །ལུས་ནི་དྲི་མེད་
དག་པར་རིག་པ་དང༌། །གསོ་སྦྱོང་སྡོམ་པ་དང་ནི་ལྡན་པ་ཡིས། །ཉིན་ཞག་གཅིག་གམ་གཉིས་སམ་གསུམ་དུ་ནི། །ཁ་ཟས་སྤང་ཞིང་སྨྱུང་བར་གནས་པ་ཡི། །ཉིན་ཞག་དེ་དག་

96-1-156a

འདས་པར་བྱས་ནས་སུ། །རང་གི་འབྱོར་ཕྱིར་བསྒྲུབ་ལ་འཇུག་པར་བྱ། །གསུང་དེ་དཔུང་བཟང་གིས་ཐོས་སླར་གསོལ་པ། །ཟས་ཀྱིས་མི་འདག་
ཅེས་སྔར་གསུངས་པ་དང༌། །མཆོད་འོས་ཁྱོད་ཀྱིས་ལུས་དག་བགྱི་ཕྱིར་ཡང༌། །ཅི་སླད་སྨྱུང་བ་མི་བཟད་བགྱི་བར་གསུངས། །སྲིད་པའི་མཐར་ཕྱིན་བདེ་བར་གཤེགས་
པ་ཡིས། །ཤིང་རྟའི་མིག་བསྐུ་བཟའ་བའང་ཅི་ཕྱིར་གསུངས། །རྡོ་རྗེ་ཅན་གྱིས་དཔུང་བཟང་ཚིག་གསན་ནས། །འབྲུག་སྒྲ་ཟབ་འདྲའི་གསུང་གིས་བཀའ་སྩལ་པ། །བུ་
གཅིག་ལུས་དག་བྱ་ཕྱིར་སྨྱུང་བྱ་བར། །བདེ་གཤེགས་འདི་ན་ནམ་ཡང་མི་གསུང་ཡང༌། །ལུས་འདི་མི་གཙང་པགས་བ་ཤ་ཁྲག་རྐང༌། །ཀླད་རྒྱས་རྒྱུ་མ་མཆེར་མཆིན་
མཁལ་མ་ཞག །མཁྲིས་པ་བད་ཀན་ཁུ་ཆུ་ཕྱི་ས་དང༌། །གཅིན་སྣབས་བ་སྤུ་སྐྲ་དང་རུས་པ་དང༌། །མིག་དང་རྣ་བ་སྣ་དང་ཁ་དང་ནི། །བཤང་སྒོ་མཚན་དང་བུ་ག་དགུ་
པ་ཡི། །རྨ་ནས་དྲི་མ་སྣ་ཚོགས་མི་གཙང་བ། །འཛག་པའི་རྒྱུན་ནི་རྟག་ཏུ་འབྱུང་བ་ཡིན། །དེ་ལྟར་ཡན་ལག་ཐམས་ཅད་འདུས་པ་དང༌། །ས་ཆུ་མེ་རླུང་ནམ་མཁའ་
རྣམས་དང་ལྡན། །དྲི་བཞིན་ལས་ཀྱི་རྗེས་འབྲང་མི་ཡི་ལུས། །ཐམས་ཅད་ལྡན་པའི་གཟུགས་ལ་གནས་པ་ཡི། །བཤང་གཅི་སྣབས་དང་མཆིལ་མ་བད་ཀན་དང༌།།

96-1-156b

འདི་དག་ཟད་པར་བྱ་ཕྱིར་སྨྱུང་བར་གསུངས། །དྲི་མ་ཟད་ནས་མི་ཡི་ལུས་དག་ཏུ། །རང་གི་འབྱོར་ཕྱིར་བསྒྲུབ་ལ་བདེ་བར་འཇུག །འདོད་ཆགས་ཀྱིས་ནི་གདུངས་པར་གྱུར་ན་
ཡང༌། །ལུས་ཀྱི་ཡན་ལག་འདི་དག་ཐམས་ཅད་ལ། །དྲན་པ་རྩེ་གཅིག་མངོན་དུ་བྱས་ནས་ནི། །ཡེ་ཤེས་མིག་གིས་སོ་སོར་རྣམ་པར་བརྟག །དེ་ལྟར་རང་གིས་ངེས་པར་བརྟགས་
པ་ན། །ལུས་དང་སྲོག་ལ་རྗེས་སུ་ཆགས་པ་ཡི། །འདོད་ཆགས་རྩད་ནས་ཡོངས་ཡེ་ཞི་འགྱུར་ཏེ། །ཉི་མས་མུན་ནག་གཏན་ནས་བསལ་བ་བཞིན། །ཕན་ཡོན་དེ་ཡིས་གསང་
སྔགས་ཉེ་བསྙེན་ནས། །རང་གི་ལས་ལ་ཉེ་བར་རིག་པ་དང༌། །ཡར་གྱི་ཚེས་བརྒྱད་དང་ནི་བཅུ་བཞི་འམ། །ཡང་ན་བཅོ་ལྔ་ལ་ནི་བཟླས་བརྗོད་བྱ། །ལྷ་ཡི་གནས་ཀྱི་ས་དག་
བསྟར་བའི་ཕྱིར། །ས་དང་ལྕི་བསྲེས་བ་ལ་སོགས་པས་བྱུག །དད་པས་བདེ་གཤེགས་ཀུན་ལ་ཕྲེང་བ་དང༌། །ལྷ་བཤོས་མེ་ཏོག་དྲི་དང་མར་མེས་མཆོད། །དེ་ནས་རྡོ་རྗེ་འཛིན་
པ་དང་འཁོར་མཆོད། །དེ་ནས་རང་སྔགས་ལྷ་ལ་དབུལ་བར་བྱ། །བསྟོད་འོས་སངས་རྒྱས་རྣམས་ལའང་བསྟོད་ནས་སུ། །ཕྱིར་ཞིང་བྱང་ཆུབ་སེམས་ཀྱང་དྲན་བྱས་ཏེ། །སེམས་
ཅན་སྐྱེ་རྒན་འཆིས་གཟིར་བ་ལ། །ཇི་ལྟར་རིགས་པར་སྙིང་རྗེའང་བསྒོམ་པར་བྱ། །འདུས་ཆེན་མདོ་སྡེ་བཀླག་པའམ་བཀྲ་ཤིས་ཀྱི། །ཚིགས་སུ་བཅད་པའམ་ཆོས་ཀྱི་འཁོར་

96-1-157a

ལོ་མཆོག །དེ་བཞིན་གཤེགས་པའི་གསང་བའམ་སྒྲོན་མ་ཆེ། །གང་ཡང་རུང་བ་གཅིག་ནི་རིམ་བཞིན་བཀླག །དེ་ནས་བླ་འོག་ཕྱོགས་རྣམས་
བཅིངས་ནས་སུ། །ལུས་ལ་གོ་ཆ་བགོ་བར་བྱས་ནས་ནི། །གོང་དུ་སྨོས་པའི་དཀྱིལ་འཁོར་དེ་རྣམས་ལས། །གཅིག་ཅིག་ཚོན་རྩི་རྣམས་ཀྱིས་བྲི་བར་བྱ། །རྡོ་རྗེ་མེ་ཆུ་
རླུང་དང་མདུང་ཐུང་དག །རིམ་བཞིན་དཀྱིལ་འཁོར་འདིར་ནི་བྲི་བར་བྱ། །ར་བར་བྲིས་ལ་ལྷ་དང་ལྷ་མིན་དང༌། །སྣང་བའི་བདག་ཉིད་སེམས་ནི་མྱོས་པར་འགྱུར། །སེངྒེའི་
གདན་གྱིས་མངོན་པར་བསྔགས་པའི་སྟན། །དེ་ནི་དཀྱིལ་འཁོར་དབུས་སུ་བཞག་པར་བྱ། །བདག་ཉིད་བསྲུང་བ་བྱས་ཏེ་དེར་འདུག་ནས། །རྫས་བླངས་མྱུར་དུ་བཟླས་
བརྗོད་བྱས་ནས་ནི། །བདུག་པའི་སྦྱིན་སྲེག་སྟོང་ཡང་སྦྱིན་སྲེག་བྱ། །དེ་ནས་དེ་ནི་དྲི་ཆུས་བཀྲུས་ནས་སུ། །བགེགས་མང་རྣམས་ཀྱང་རབ་ཏུ་བསལ་བྱས་ནས། །བྱང་ཆུབ་
ཤིང་ལོ་གསུམ་གྱི་སྟེང་དུ་བཞག །བཞི་ཡིས་བཀབ་ནས་ཇི་སྲིད་གྲུབ་པ་ནི། །རྣམ་གསུམ་མཐོང་གི་བར་དུ་གསང་སྔགས་བཟླས། །དྲོད་དང་དུད་འཐུལ་མེ་བཞིན་འབར་
བ་འམ། །རིམ་བཞིན་བཟློག་ནས་འབྱུང་ནའང་འགྲུབ་པར་གསུངས། །དྲོ་བས་འགྲོ་བ་ཐམས་ཅད་དབང་འགྱུར་ཏེ། །དུ་བ་འཐུལ་བས་ལུས་ནི་མི་སྣང་འགྱུར། །འབར་བས་

96-1-157b

མཁའ་ལ་ཤིན་ཏུ་འགྲོ་འགྱུར་ཏེ། །མི་ཡི་ལུས་ནི་ལྷ་ལྟར་གསལ་བར་འགྱུར། །ཇི་ལྟར་ལུས་ལ་གྲང་བ་འཇུག་པ་དང༌། །ཇི་ལྟར་མངལ་དུ་དྲི་ཟ་འཇུག་པ་དང༌། །ཉི་ཟེར་མེ་ཤེལ་
ཞུགས་ནས་མེ་འབྱུང་ལྟར། །དེ་བཞིན་དངོས་གྲུབ་ལུས་ལ་འཇུག་པར་འགྱུར། །མར་མེ་མཆེད་ཅིང་ཤིན་ཏུ་འབར་བ་དག །སྣུམ་ཞིང་དཀྱུས་རིང་གསེར་གྱི་མདོག་ལྟར་
དང༌། །འབྲུ་མར་ཟད་ཀྱང་འབར་བར་གྱུར་ན་ནི། །དེ་ཚེ་སྔགས་པས་དངོས་གྲུབ་ཐོབ་འགྱུར་ཏེ། །དེ་དག་རྫས་ལས་བྱུང་བའི་དངོས་གྲུབ་བོ། །མིས་ནི་རི་མོའི་སྐུ་གཟུགས་འགུལ་
བ་འམ། །ཕྲེང་བ་སྨིན་མ་མིག་དང་རྔ་ཡབ་བམ། །གལ་ཏེ་རྒྱན་རྣམས་གཡོ་བར་གྱུར་པ་འམ། །མཁའ་ལས་མེ་ཏོག་ཆར་རམ་རྫི་ཆར་འབབ། །ས་ནི་མྱུར་དུ་གཡོ་བར་གྱུར་
པ་འམ། །ལུས་མི་སྣང་བར་མཁའ་ལས་ཚིག་ཏུ་ནི། །བུ་ཅིག་དམ་པ་ཅི་འདོད་སློངས་ཤིག་ཅེས། །ལྷ་ཡི་རྔ་སྒྲའམ་ལུས་ཀྱི་བ་སྤུ་ལྡང༌། །རྒྱན་གྱི་ཆར་ཆེན་རབ་ཏུ་འབབ་
པ་འམ། །ཇི་སྟེ་མཁའ་ལ་ལྷ་དང་ལྷ་མིན་དང༌། །གསང་སྔགས་གཟུགས་ནི་མངོན་དུ་མཐོང་ན་གྲུབ། །མ་ཉམས་མེ་ཏོག་དབྱིག་དང་ཆུ་བསྲེས་ཤིང༌། །བསྟོད་དང་བཅས་
པར་མཆོད་ཡོན་རྒྱུན་སྦྲེང་ནས། །རྩེ་གཅིག་སེམས་ཀྱི་མགོ་བཏུད་ཕྱག་བྱས་ཏེ། །དད་དང་འབད་པའི་རྗེས་མཐུན་མཆོག་བླང་ངོ༌། །མཆོག་ཐོབ་ནས་ནི་དགའ་བས་ཕྱག་

96-1-158a

བྱས་ཏེ། །དད་པས་བསྟོད་ཅིང་མཆོད་ཡོན་ཕུལ་ནས་སུ། །གསང་སྔགས་བརྗོད་ཅིང་སླར་ཡང་གཤེགས་སུ་གསོལ། །གསང་སྔགས་ཀུན་ལ་
ཚུལ་ནི་འདི་ཡིན་ནོ། །གང་ཞིག་སེམས་སྟོབས་མཆོག་ཏུ་ལྡན་པ་དེས། །འདིར་ནི་འཇིགས་དང་བཅས་པའི་ལས་བྱའོ། །སེམས་སྟོབས་ཆུང་བའི་མི་ལ་ཤ་ཟ་ཡིས། །
གླགས་མཐོང་ནས་ནི་ཕུང་བར་བྱེད་པར་འགྱུར། །དཔའ་བོ་གོ་བགོས་མཚོན་ཆའི་ཐབས་མཁས་པས། །ཆས་པའི་གླང་ཆེན་མཆོག་ཞོན་གཞུ་ཐོགས་ནས། །མདའ་
འཕེན་མཐུ་དང་ལྡན་པ་གཅིག་པུས་ཀྱང༌། །དགྲ་ཡི་ཚོགས་ཀུན་ལས་ནི་རྒྱལ་བར་ནུས། །དེ་བཞིན་སེམས་སྟོབས་ཆེན་པོའི་ཚུལ་ཁྲིམས་ཀྱིས། །གོ་བགོས་ལེགས་
བསྲུངས་གླང་ཆེན་ཞོན་ནས་སུ། །གསང་སྔགས་གཞུ་ཐོགས་བཟླས་བརྗོད་མདའ་འཕེན་པས། །འབྱུང་པོ་ལ་སོགས་མཚན་མོ་རྒྱུ་ལས་རྒྱལ། །སྒུར་པོའམ་ཡན་ལག་ལྷག་
ཆད་ཐུང་དུ་དང༌། །དེ་བཞིན་རིང་པོ་ཡང་ན་སྦོམ་པོ་འམ། །སྨད་པའི་མངལ་ན་སྐྱེས་པའམ་མ་ནིང་ངམ། །རྣམ་པ་དེ་འདྲའི་རོ་དག་སྤང་བར་བྱའོ། །མ་ཞུ་བ་དང་རིམས་
དྲག་ཚད་པ་དང༌། །འཁྲུ་སྐྱུག་བཅིངས་དང་ཆུ་དང་གསལ་ཤིང་དང༌། །སྦྲུལ་གྱིས་གསད་དམ་དུག་གིས་ཤི་བ་འམ། །བད་ཀན་སྦྲུལ་སོགས་མཐོང་མིན་བསད་པ་ལ། །ཡན་

96-1-158b

ལག་ཚང་ཞིང་ཁ་ན་མ་སྨད་པ། །ལུས་ལ་རྨ་མེད་སྐྱེས་པའི་རོ་མཐོང་ན། །རལ་གྲི་བེ་ཅོན་ལག་ན་ཐོགས་པ་ཡིས། །ཉིན་པར་ཐོག་ཐག་ཏུ་ནི་བསྲུང་བར་བྱ། །དུར་ཁྲོད་ཁང་སྟོང་
དང་ནི་ཤིང་གཅིག་དང༌། །བཞི་མདོའམ་འབབ་ཆུ་དག་གམ་ཆུ་ཀླུང་ངམ། །མཚོ་འམ་རྒྱ་མཚོ་འམ་ནི་རི་བོ་ལ། །སྐད་ཅིག་གིས་ཀྱང་རོ་ལངས་འགྲུབ་པར་འགྱུར། །གང་ཡང་
རུང་བའི་གནས་གཅིག་བརྟགས་ནས་ནི། །ས་དང་ལྕི་བ་ལ་སོགས་བྱུག་པར་བྱ། །གཙང་མ་དེར་ནི་དཀར་ནག་དམར་པོ་འམ། །ཚོན་རྩི་སྣ་ཚོགས་རྣམས་ཀྱིས་དམ་ཚིག་བྲི། །
གོང་དུ་སྨོས་པའི་དཀྱིལ་འཁོར་དེ་རྣམས་ལས། །བསམས་ནས་འདོད་པ་གང་ཡང་རུང་བ་གཅིག །དད་པ་ཆེན་པོས་རིགས་ཀྱི་ཡུམ་གྱི་མཆོག །ཟློས་ཤིང་རབ་ཏུ་བསྒྲིམས་
ཏེ་བྲི་བར་བྱ། །འཇིགས་པ་མེད་པའི་གཡོག་གིས་དེ་བླངས་ནས། །ཁྱེར་ཏེ་འོངས་ནས་ཀུ་ཤའི་སྟེང་བཞག་སྟེ། །སྐྲ་དང་ཁ་སྤུ་རྣམས་ཀྱང་བྲེགས་བྱས་ནས། །དེ་ཡི་མོད་ལ་འབྲུ་
མར་དག་གིས་བསྐུ། །དེ་ནས་བུམ་པ་ཞབས་མི་གནག་པ་བཞི། །གཙང་མའི་ཆུས་བཀང་ཁྲུས་རྩིས་སྦྱར་ཏེ་བཀྲུ། །དེ་ནས་གོས་དམར་ཕྲུགས་གཅིག་བསྐོན་ནས་སུ། །དེ་ནས་
དཀྱིལ་འཁོར་དབུས་སུ་རྩྭ་སྟན་དང༌། །མ་ཉམས་མེ་ཏོག་སྟེང་དུ་རོ་བཞག་ཅིང༌། །རོ་ཡི་མགོ་བོ་ཤར་རམ་བྱང་དུ་བསྟན། །དྲི་ཡིས་བྱུག་ཅིང་བདུག་པས་བདུག་པར་བྱ། །ཕྲེང་

96-1-159a

བ་གདགས་ཤིང་མེ་ཏོག་སིལ་མས་གཏོར། །ཤ་དང་ཉ་ཤ་མར་ཁུ་ཏིལ་བསྲེས་པའི། །ཁུར་བ་ལ་སོགས་ཇི་སྙེད་བུངས་བསྐྱེད་དེ། །འབྱུང་པོ་
ཀླུ་དང་ཤ་ཟ་གནོད་སྦྱིན་དང༌། །འདྲེ་ལ་བླ་འོག་ཕྱོགས་སུ་སྤྱིན་པར་བྱ། །གྲོགས་པོ་མཆོག་ལྡན་བདག་ཉིད་བསྲུང་བྱ་སྟེ། །རྩེ་གཅིག་སེམས་ཀྱིས་གསང་སྔགས་བཟླས་
བརྗོད་བྱ། །རོ་ནི་ལྡང་དུ་ཉེ་བའི་ཚེ་ན་ནི། །འཇིགས་པའི་གཟུགས་ཅན་བགེགས་ནི་སྣ་ཚོགས་འབྱུང༌། །གཙུག་ཏོར་རྒྱལ་པོའི་སྔགས་ཀྱིས་ཐལ་བའམ། །མ་གྲུགས་
ཡུངས་ཀར་སོགས་ལ་སྔགས་ནས་སུ། །གཏོར་ནས་ཕྱོགས་བཞི་དག་ནས་འོངས་པའི་བགེགས། །གསང་སྔགས་མཐུ་ཡིས་དེ་དག་འབྱོར་བར་འགྱུར། །དེ་དག་ཞི་བར་
བྱ་ཕྱིར་ཁྲོ་བོ་ནི། །བདུད་རྩི་ཐབས་སྦྱོར་དྲག་ཤུལ་ལས་ཅན་སྦྱར། །བགེགས་རྣམས་བཅོམ་པས་དེ་ནས་འོངས་བའི་བགེགས། །གསང་སྔགས་མཐུ་ཡིས་མྱུར་དུ་ལྡང་
བར་འགྱུར། །གང་ཞིག་གསང་སྔགས་ཆོ་ག་ཞིབ་མོ་ལས། །མཐོང་བ་དེ་ནི་ཐོགས་མེད་ངེས་པར་འགྲུབ། །གལ་ཏེ་རོ་དེ་ལངས་པར་གྱུར་པ་ལས། །དེ་ཡི་གསང་སྔགས་ཆོ་
ག་མི་ཤེས་ནའང༌། །གསང་སྔགས་གཞན་དུ་བསྟན་པའི་ཆོ་ག་ཡིས། །ལངས་པ་དེ་ལ་རང་གིས་དངོས་གྲུབ་བླང༌། །གཏེར་གྱི་ཕྱོགས་དང་ཕུག་ཏུ་འགྲོ་བ་དང༌། །རལ་གྲི་

96-1-159b

ཨཉྫ་བཞོན་པ་མངག་གཞུག་དང༌། །འབྱུང་ཁུངས་གསེར་འགྱུར་རྩི་དང་བཅུད་ཀྱིས་ལེན། །མཁའ་ལ་འགྲོ་བའི་དངོས་གྲུབ་རབ་ཏུ་སྟེར། །བསྲུང་བའི་སྟོབས་མེད་སྔགས་
ཀྱི་སྟོབས་མེད་དང༌། །དཀའ་ཐུབ་སྟོབས་མེད་སེམས་སྟོབས་མེད་པ་ཡི། །བློ་ཞན་གང་ཞིག་རོ་ལངས་དངོས་གྲུབ་ཚོལ། །དེ་ནི་མཚན་མོ་རྒྱུ་བ་རྣམས་ཀྱིས་བསད། །འཕགས་
པ་དཔུང་བཟང་གིས་ཞུས་པའི་ལེའུ་དྲུག་པའོ།།    །།མི་གང་མི་ཡི་ཤ་ནི་འཚོང་འདོད་དེས། །མར་གྱི་ངོ་ལ་དུར་ཁྲོད་སོང་ནས་སུ། །ཤིང་རྡོ་མཚོན་དང་དུག་དང་དབྱུག་
ཏོ་སྨན། །བགེགས་ལ་སོགས་པས་ཤི་བར་གྱུར་པ་ཡི། །བྱིན་པ་བརླ་དང་སྐེ་དང་མགོ་བོ་དག །འཇིགས་པ་མེད་པས་མཚན་མོ་བླངས་ནས་སུ། །བཏུབས་ཏེ་སྐོན་བུའམ་གྱོ་
དུམ་སར་པ་འམ། །གཙང་མ་དེར་ནི་མི་ཉུང་བཞག་པར་བྱ། །ལུས་ལ་ཁྲག་གིས་ལག་རྗེས་བྲིས་ནས་སུ། །རྒྱུ་མས་མགོ་དང་མགྲིན་པ་དཀྲི་བར་བྱ། །ལུས་ལ་མི་ལྤགས་
སར་པ་བགོས་ནས་ཀྱང༌། །ལག་གཡོན་ཤས་བཀང་གྱོ་མོ་དེ་ཐོགས་ནས། །ཁྲག་གིས་བསྐུས་པའི་རལ་གྲི་ལག་གཡས་ཀྱིས། །རབ་ཏུ་བསྒྲིམས་ནས་དེ་ནི་ཐོགས་ནས་
ཀྱང་། །སྒྲ་ཆེར་འབོད་ཅིང་ཚིག་ཏུ་ཤ་འདི་དག །ཁྱེད་ཅག་སུ་ཞིག་ཉོ་བར་བྱེད་འདོད་ཅེས། །ཤར་དང་བྱང་དང་ལྷོ་དང་ནུབ་ཕྱོགས་སུ། །མྱུར་དུ་བསྐོར་ཞིང་ཤིན་ཏུ་བརྗོད་

96-1-160a

པར་བྱ། །ཅི་སྟེ་ལུས་ནི་སྣང་ངམ་མི་སྣང་བར། །ཚིག་གིས་ཁྱོད་ནི་ནོར་རམ་རིག་པ་འམ། །བཅུད་ཀྱིས་ལེན་པའམ་གྲོང་ངམ་རྒྱལ་སྲིད་དམ། །ཕུག་
ཏུ་འགྲོ་འམ་ཅི་འདོད་ཅེས་ཟེར་ན། །སྔར་ནི་གང་ཞིག་སེམས་ཀྱིས་བསམས་པའི་དོན། །དེ་ཉིད་སྨྲ་ཞིང་གཞན་ནི་སྨྲ་མི་བྱ། །རིག་པ་མང་པོས་བསྟེན་པའི་དུར་ཁྲོད་
འདིར། །དོན་འདིའི་ཕྱིར་ནི་སྡུག་བསྔལ་དྲག་པོ་ཡིས། །བདག་ཀྱང་གདུངས་བཞིན་འོངས་ཀྱི་འདི་ཉིད་ན། །ཡོད་ན་ཤ་འདི་ཁྱེར་ལ་བདག་ལ་བྱིན། །ཅི་སྟེ་སྲང་ལ་
བཅལ་ཏེ་མ་གང་ན། །རང་གི་ཤ་ཡིས་དེ་ནི་དགང་བར་བྱ། །གལ་ཏེ་དུར་ཁྲོད་འདི་ནི་སྟོང་པ་སྟེ། །ནོར་མེད་བུ་ཁྱོད་གཞན་དུ་སོང་ཤིག་ཅེས། །མཚན་མོ་རྒྱུ་བས་དེ་སྐད་
བསྒོ་ན་ནི། །དེ་ལ་བདག་ནི་གང་དུ་འགྲོ་ཞེས་དྲི། །ལན་ཐོབ་དེ་ཉིད་རང་གིས་བརྟགས་ནས་སུ། །ཤ་དེ་བོར་ནས་དེ་ནས་འགྲོ་བར་བྱ། །ཤ་ཡི་ཆོ་ག་ངས་གསུངས་དེ་
དག་ནི། །གསང་སྔགས་མ་བཟླས་པས་ནི་བསྟེན་མི་བྱ། །རིགས་མཆོག་གཙུག་ཏོར་སྟོབས་ཆེན་ལ་སོགས་པས། །དུར་ཁྲོད་དུ་ནི་བསྲུང་བར་ངས་གསུངས་སོ། །གསང་
སྔགས་དྲག་པོས་གང་ཞིག་ཤ་ཟ་བ། །དེ་ལ་དུར་ཁྲོད་མི་ཤའི་སྦྱིན་སྲེག་བྱ། །རལ་གྲིས་སོར་གཉིས་སོར་གསུམ་ཚད་ཙམ་དུ། །བཏུབས་ནས་མེ་ལ་སྦྱིན་སྲེག་སྟོང་བྱ་

96-1-160b

འོ། །མེ་ཏོག་མ་ཉམས་འབྲས་ཡོས་ཤ་ཁྲག་ཉ། །ཆང་དང་སྦྲང་རྩི་བུ་རམ་ཆང་དང་ཏིལ། །བདུག་པ་ཕྲེང་བ་མར་མེ་བྱུག་པ་ཅན། །ལྷ་བཤོས་གཏོར་མ་དུར་ཁྲོད་གཏོར་བར་བྱ། །
དབབ་དང་བསྐྲད་དང་གཉིད་ཀྱིས་མྱོས་བྱ་དང༌། །དམག་གཞོམ་གྲོང་ཁྱེར་ཕུང་བར་བྱ་བ་ལ། །ཤ་ཟ་མ་མོའམ་དྲག་མོ་སྲིན་མོའི་ཚོགས། །གནོད་སྦྱིན་རྣམས་ལ་མི་ཤའི་སྦྱིན་སྲེག་བྱ།།
མི་ཡི་ཤ་ནི་རྙེད་པར་མ་གྱུར་ན། །བ་ལང་ཤ་ཡི་སྦྱིན་སྲེག་དེ་བཞིན་ཤིས། །མ་ཧེའི་ཤ་འམ་ཁྱི་ཤ་མར་བསྲེས་ལ། །ཚེས་གྲངས་དག་ལ་སྨྱུང་བྱས་སྦྱིན་སྲེག་བྱ། །གནོད་སྦྱིན་
མོ་ཡི་ཆོ་ག་ཞིབ་མོར་ནི། །བསང་སྔགས་མཉེས་བྱས་གྲུབ་པ་འདི་རྣམས་སྟེར། །མ་དང་སྒྱུག་མོ་སྲུ་མོ་གྲོགས་མོ་དང༌། །བུ་མོ་ཆུང་མ་མནའ་མར་གྲུབ་པར་འགྱུར། །མ་དང་སྒྱུག་
མོ་སྲུ་མོ་གང་ཡིན་དེ། །མེད་བཞིན་རིན་ཆེན་བཞིན་དུ་གྲུབ་པ་མཆོག །ཡིད་འོང་གྲོགས་མོ་བུ་མོ་གྲུབ་པ་འབྲིང༌། །ཆུང་མ་མནའ་མ་གྲུབ་པ་ཐ་མར་བསྒྲགས། །དུས་གསུམ་
དུ་ནི་མེ་ཏོག་ཕྲེང་བ་དྲི། །མར་རམ་འབྲུ་མར་མར་མེ་ཙནྡན་དང༌། །ཨ་གར་དྲི་ཞིམ་བདུག་པས་མཆོད་པ་དང༌། །གཏོར་མ་སྣ་ཚོགས་རྟག་ཏུ་མཚན་མོ་སྦྱིན། །གནོད་སྦྱིན་མོ་
ནི་དགའ་ནས་མངོན་ཕྱོགས་ནས། །རྙེད་པ་རྙེད་ཅིང་ས་བོན་འབྱུང་བར་བྱེད། །འདོད་ཆགས་ཟིལ་གྱིས་ནོན་པའི་བུད་མེད་དག །གནོད་པར་བྱེད་པ་ངེས་པར་གནས་པར་

96-1-161a

འགྱུར། །བུད་མེད་གནོད་པ་བྱེད་ཚེ་འགྲོ་མི་བྱ། །རྙེད་པ་མང་ཉུང་ལ་ཡང་འདོད་མི་སྐྱེད། །སྔགས་པས་མཚན་མོ་ཁུ་བ་དགག་བྱས་ལ། །བརྩོན་
འགྲུས་རབ་ཏུ་བསྐྱེད་དེ་བསྒྲུབ་པར་བྱ། །སེམས་རྨོངས་གང་ཞིག་གཞན་དུ་བརྩམ་བྱས་ན། །གནོད་སྦྱིན་མོས་ནི་མྱུར་དུ་ཕུང་བར་བྱེད། །བསམས་ན་ཕུང་བར་ཡང་ནི་འགྱུར་
བ་ཉིད། །ཤ་ཟ་གནོད་སྦྱིན་མོ་ལའང་དེ་ཉིད་དེ། །དེ་ལས་ཆོ་ག་ལྷག་པ་འདི་རྣམས་བྱ། །ཤ་ཆང་ལ་ཕུག་ཚོད་མ་ཅུང་པེང་དང༌། །ནས་ཆན་མ་ཤ་ཅན་དང་འབྲས་ཆན་ཉ། །
གཏོར་མ་དེ་དག་ཀུན་ཏུ་བདུག་པ་དབུལ། །གནས་ནི་ཁང་སྟོང་དག་གམ་དུར་ཁྲོད་ཤིས། །མེ་ཏོག་ཤིར་ཤ་ཀུན་དུར་ཨརྒ་དང༌། །བིལ་པ་པྲི་ཧ་ཀུ་ཤ་ར་ཛ་རྐ། །ཨ་ཀས་ཨུཏྤལ་
ཨ་ཏ་རུ་ཤ་ཀ། སེའུ་ཅན་མྱ་ངན་ཚང་སོགས་མེ་ཏོག་དབུལ། །ཀླུ་ལ་བུ་རམ་འོ་མ་མར་སྦྱར་བའི། །བདུག་པ་དྲི་ཞིམ་ཨ་གར་ཙནྡན་དྲི། །ཕྲེང་བ་མེ་ཏོག་དྲི་ཞིམ་སྣ་ཚོགས་
དང་། །འབྲས་ཆན་ཞོ་དང་འབྲས་ཡོས་འབྲས་བུ་དབུལ། །བ་དན་སྔོན་པོ་བུམ་པ་སྔོན་པོ་དང༌། །གོས་ཀྱང་སྔོན་པོ་ལྷ་བཤོས་གཏོར་མ་དྲི། །ཕྲེང་བ་བྱུག་པ་མེ་ཏོག་
སྔོན་པོ་དག །ཇི་སྙེད་བྲང་གིས་འགྲོ་བ་རྣམས་ལ་དབུལ། །མཐེ་བོང་མེ་ལོང་རལ་གྲི་ཆུ་དང་ཤེལ། །མར་མེ་ས་གཞི་བཅས་དང་ནམ་མཁའ་དང༌། །ལྷུང་བཟེད་ནོར་བུ་

96-1-161b

དག་དང་མེ་འབར་བ། །འདི་ལ་གསལ་བར་སྟོན་པ་རྟག་ཏུ་འབྱུང༌། །འདས་པ་དང་ནི་མ་འོངས་ད་ལྟར་བྱུང༌། །མཐོ་རིས་ས་སྟེང་དུས་དང་མི་ལྡན་ཡང༌། །ལྷ་དང་ལྷ་མིན་དག་དང་
མི་དགེ་བའི། །ལས་རྣམས་ཐམས་ཅད་གསལ་བར་སྟོན་པར་རྟོགས། །ཆོ་ག་ཉམས་པའམ་ཡང་ན་ཕྱེད་བཟླས་པ་འམ། །ཡི་གེ་ཆད་དམ་ཡི་གེ་ལྷག་པ་འམ། །བཟླས་བརྗོད་མ་
བྱས་དད་པ་མེད་པ་དང༌། །མཆོད་པ་མེད་ཅིང་ས་གཞི་མི་གཙང་དང༌། །སྤྲིན་གྱི་ཚོགས་ཀྱིས་ཉི་ཟེར་བསྒྲིབས་པ་དང༌། །བྱིས་པ་ཡན་ལག་ཉམས་ཤིང་ལྷག་པ་དང༌། །དེ་ལྟ་བུ་ལ་
མི་ཡི་གསལ་སྟོན་པ། །འབད་པར་མི་འགྱུར་དགོས་པ་ཡོང་མི་སྟོན། །གསལ་སྟོན་དབབ་ཕྱིར་སྔོན་དུ་ཆོ་ག་བཞིན། །བཟླས་ཤིང་ཚེས་གྲངས་བཟང་ལ་སྔགས་པ་ཡང༌། །སྨྱུང་
བྱས་དགོངས་ཀར་ས་དང་ལྕི་བ་ཡིས། །བ་ཀོ་ཙམ་གྱིས་ས་གཞི་ལེགས་པར་བྱུག །བྱུག་སྤོས་དང་ནི་མེ་ཏོག་བདུག་སྤོས་དང༌། །ལྷ་བཤོས་མར་མེ་དག་ཀྱང་ཕུལ་ནས་སུ།།
བྱིས་པ་གཞོན་ནུ་སྟ་གོན་གནས་པར་བྱ། །དེ་ནས་ནང་བར་ཆོ་ག་འདི་ཀུན་བྱ། །ཁྲུས་བྱས་ལུས་ལ་གོས་དཀར་གཙང་བགོས་ཏེ། །ཤར་ཕྱོགས་ཁ་བལྟས་ཀུ་ཤའི་གདན་སྟེང་
དུ། །འདུག་ནས་གསང་སྔགས་རྗེས་སུ་དྲན་པར་བྱ། །མེ་ལོང་ཐལ་བ་གཙང་མས་ལན་བདུན་ནམ། །བརྒྱད་དམ་ཡང་ན་བཅུར་ནི་ཕྱིས་ནས་སུ། །རྩེ་གཅིག་སེམས་ཀྱིས་

96-1-162a

གསང་སྔགས་ཟློས་བཞིན་དུ། །བྱིས་པ་གཞོན་ནུ་ནུབ་ཏུ་ཁ་བསྟན་པས། །ལྷ་ཡི་མིག་གིས་བལྟས་ན་འདས་པ་དང༌། །ད་ལྟར་དང་ནི་མ་འོངས་མཐོང་
བར་འགྱུར། །མེ་ལོང་ཞེས་བྱའི་ཆོ་ག་མཐའ་དག་ནི། །རལ་གྲི་གསལ་བར་སྟོན་ལ་སྦྱར་བར་བྱ། །མཐེ་བོང་རྒྱ་སྐྱེགས་ཁུ་བས་བསྐུས་ནས་སུ། །འབྲུ་མར་དྲི་ཞིམ་དག་
གིས་བསྐུ་བར་བྱ། །བུམ་པ་གཙང་མ་ཆུས་བཀང་མི་གཡོར་བཞག །ས་བཙུགས་ལྷུང་བཟེད་ནོར་བུ་ཆུ་ཡིས་དགང༌། །སྐུ་གཟུགས་ལ་ནི་བདུག་སྤོས་མེ་ཏོག་དབུལ། ། 
དེ་ནས་བྱིས་པ་གཞོན་ནུས་བལྟ་བར་བྱ། །གསལ་བར་སྟོན་ནམ་རྨི་ལམ་ལ་སོགས་པས། །དངོས་གྲུབ་བརྟགས་ཏེ་དེ་ནས་བཟླས་བརྗོད་བྱ། །གལ་ཏེ་ཡིད་ནི་ཆེས་པར་
མ་གྱུར་ན། །དེ་ནས་རིག་སྔགས་མི་གདུག་བཟླས་བརྗོད་བྱ། །ང་ཡི་གསང་སྔགས་དག་པ་གང་ཡང་རུང༌། །གསོ་སྦྱོང་བྱས་ནས་ནན་ཏན་བཟུང་ནས་སུ། །རྒྱལ་བའི་རིང་བསྲེལ་
མཆོད་རྟེན་དྲུང་དུ་བཟླས། །ཡང་ན་སྐུ་གཟུགས་མ་ཉམས་སྤྱན་སྔར་བཟླས། །ལུས་དང་ངག་ཡིད་ལག་པ་མིག་དང་ནི། །སྨིན་མཚམས་ཡན་ལག་རྣམ་པར་གཡོ་བ་
དག །རབ་ཏུ་བསྡམས་ནས་དེ་ལ་ཡིད་གཞོལ་ཞིང༌། །བྱམས་ལ་གནས་ཤིང་ཀུ་ཤའི་ཁྲེས་ལ་འདུག །ཇི་སྲིད་དུ་ནི་རྩེ་གཅིག་གནས་གྱུར་པ། །དེ་སྲིད་དུ་ནི་འབུམ་མམ་

96-1-162b

ཉིས་འབུམ་བཟླས། །ང་ཡི་གསང་སྔགས་ཧཱུཾ་ཞེས་བྱ་བ་འདིས། །ཤིང་ལའང་འབབ་ན་མི་ལ་སྨོས་ཅི་དགོས། །དེ་ནས་དབབ་པའི་སྣོད་རྣམས་བརྟག་པར་བྱ། །བུ་མོ་གཞོན་ནུ་
ལོ་བཅུའམ་བཅུ་གཉིས་པ། །བཅུ་པའམ་བརྒྱད་དམ་བདུན་ནམ་བཞི་འམ་གསུམ། །ཡང་ན་ཁྱེའུ་འང་རུང་སྟེ་གཉིས་སམ་ལྔ། །ཚིགས་རུས་རྩ་མི་མངོན་ཅིང་གཟུགས་བཟང་
བ། །ཡན་ལག་རྫོགས་ཤིང་མིག་དཀྱུས་རིང་ལ་དཀར། །ཁ་བཞིན་ཟླ་འདྲ་མཆེ་བ་མཉམ་ལ་རྣོ། །སོར་མོ་ཐགས་བཟང་མཛེས་ལ་ལོང་བུ་ནུབ། །ལྟེ་བ་ཟབ་ཅིང་མཛེས་ལ་ནུ་
མཇིང་ལེགས། །བ་སྤུ་རེ་རེ་སྐྲ་ཡང་གནག་ལ་སྟུག །ལྟོ་བ་མི་རློག་གཉེར་མ་གསུམ་དང་ལྡན། །མདོག་ཀྱང་བཟང་ཞིང་མངའ་བྱད་དང་ཡང་ལྡན། །གང་ལ་ཡིད་དགའ་ལྟ་བ་བརྟན་
པར་འགྱུར། །བལྟ་བས་ཀྱང་ནི་ངོམས་པར་མི་འགྱུར་དང༌། །ལྷ་གཞན་དག་ལ་མི་ཕྱོགས་དབབ་པའི་སྣོད། །ཚེས་གྲངས་བཟང་ལ་ཉིན་ཞག་གཅིག་ཏུ་ནི། །སྨྱུང་བ་བྱས་པས་
བདུག་སྤོས་ཕྲེང་བ་དང༌། །ཙནྡན་མར་མེ་མེ་ཏོག་རྣམས་ཀྱིས་མཆོད། །བཟའ་དང་འབྲས་ཆན་ལ་སོགས་གཏོར་མ་མང༌། །ལྷ་དང་ལྷ་མིན་གནོད་སྦྱིན་རྣམས་ལ་སྦྱིན། །དབབ་
པའི་སྣོད་རྣམས་ཁྲུས་བྱས་གོས་དཀར་བསྐོན། །ཤར་ཕྱོགས་ཁ་བལྟས་བརྒྱན་ནི་རྣམ་པར་སྤང༌། །བྱུག་སྤོས་མེ་ཏོག་ལ་སོགས་དེ་ལ་སྦྱིན། །བདུག་པས་བདུག་ཅིང་གསང་

96-1-163a

སྔགས་བཟླས་བརྗོད་བྱ། །ཧཱུཾ་གིས་གསང་སྔགས་ཐོག་མར་བཟླས་ནས་སུ། །གྲྀཧྞ་ཨཱ་བི་ཤ་ཞེས་བརྗོད་པར་བྱ། །མིག་ནི་གདངས་ཤིང་འཛུམས་
པར་མི་བྱེད་ན། །རྫོགས་པར་གྱུར་པར་ཤེས་པར་བྱས་ནས་སུ། །འཇིགས་པ་མེད་པར་དེ་ཚེ་དྲི་བར་བྱ། །མཆོད་ཡོན་དང་ནི་བདུག་པ་ཕུལ་ནས་སུ། །རིག་པ་མཆོག་གིས་གསང་
སྔགས་དྲན་བྱས་ནས། །ཕྱག་འཚལ་ནས་ནི་ལྷ་ཚོགས་གང་ཡིན་དྲི། །དུས་གསུམ་དག་གིས་བདག་གི་དགོས་པ་གང༌། །དེ་ནི་ལེགས་པར་དགོངས་ལ་བཀའ་སྩོལ་ཅིག །
བདེ་དང་སྡུག་བསྔལ་དངོས་གྲུབ་ཐོབ་མི་ཐོབ། །ཤེས་ནས་དེ་ཡང་དེ་བཞིན་བཟུང་ནས་སུ། །དེ་མ་ཐག་ཏུ་སླར་ཡང་གཏང་བར་བྱ། །མི་སྡུག་སྔགས་བཟླས་ཆོ་ག་འདི་རྣམས་
ཀྱིས། །དབབ་པའི་དོན་ལ་སེམས་ནི་ཕེབས་འགྱུར་གྱིས། །གང་ཞིག་བླུན་པས་གཞན་དུ་བརྩམས་ན་ནི། །དེ་ནི་མི་ཀུན་རྣམས་ཀྱིས་དཔྱས་པར་འགྱུར། །ཞི་ཞིང་གཞུངས་
ལ་རྒྱ་ཆེར་དཀྱུས་ཀྱང་རིང༌། །བརྟན་ཞིང་གཟི་ཆེ་མདངས་ལྡན་དམར་བར་སྣང༌། །འཛུམས་ཤིང་འཕྱད་མེད་ལྷ་ཡི་མིག་འདྲ་བ། །དབབ་པའི་སྣོད་ལ་ལྷ་བབས་དེ་ལྟར་འགྱུར། །
མིག་ནི་རབ་ཏུ་དམར་ཞིང་ཟླུམ་པོར་འདུག །བགྲང་ཅིང་མི་སྡུག་རབ་ཏུ་འཇིགས་འཇིགས་ལྟ། །འཛུམས་པ་མེད་ཅིང་འཇིགས་མེད་བལྟ་བ་ནི། །སྲིན་པོ་ལྟོ་འཕྱེ་གནོད་སྦྱིན་

96-1-163b

བབས་པའི་མིག །གལ་ཏེ་བབས་པ་སྣོད་ནི་མི་གཏོང་ན། །ཤིན་ཏུ་བཀྲ་ཤིས་ཚིགས་བཅད་བརྗོད་པ་འམ། །སྟོབས་པོ་ཆེ་འམ་དགོད་པའམ་ལྕགས་ཀྱུ་བཟླས། །ཡང་ན་རབ་ཏུ་
འདུས་པའི་མདོ་སྡེ་བཀླག །སེངྒེའི་གདན་གྱི་ཨརྒའམ་པ་ལ་ཤའི། །ཡམ་ཤིང་མར་གྱིས་བསྐུས་པ་བརྒྱ་རྩ་བསྲེག །མ་གྲུགས་ཏིལ་ནི་སྦྲང་རྩིའམ་མར་གྱིས་སྐུས། །གཏུམ་
པོས་སྦྱིན་སྲེག་ཉི་ཤུ་རྩ་གཅིག་བྱ། །སྔ་མ་བཞིན་དུ་གསང་སྔགས་ཆོ་ག་དག །དམ་ཚིག་ཆོ་ག་ཇི་བཞིན་སྤྱད་ནས་ནི། །བདག་གིས་ཡིད་དང་མཐུན་པའི་དངོས་གྲུབ་ཐོབ། །སྔགས་
པ་ཡུན་རིང་ཉོན་མོངས་མི་འགྱུར་རོ། །འཕགས་པ་དཔུང་བཟང་གིས་ཞུས་པའི་ལེའུ་བདུན་པའོ།།    །།སངས་རྒྱས་ཀྱིས་གསུངས་ཡན་ལག་བརྒྱད་ལམ་ནི། །ཡང་དག་འཚོ་
དང་ལས་མཐའ་ཏིང་འཛིན་དག །རྩོལ་དང་རྟོག་དང་དྲན་དང་ལྟ་བ་རྣམས། །སོ་སོ་སོ་སོར་ཡང་དག་བསྟེན་པར་བྱ། །ལམ་འདི་རྣམས་ཀྱིས་གསང་སྔགས་དངོས་གྲུབ་ཅིང༌། །དེ་
བཞིན་འདིས་ནི་མཐོ་རིས་ཐར་པ་ཐོབ། །རྒྱལ་སྲས་སྔོན་གྱི་རྒྱལ་བ་འདས་པ་དག །འདི་ནས་གཤེགས་ཤིང་དེ་བཞིན་གཤེགས་པར་འགྱུར། །ངོམས་མེད་སེམས་ཀྱིས་ལུས་
དང་ངག་ཡིད་ཀྱིས། །གུས་པར་བསོད་ནམས་གང་དག་བསགས་པ་ཡང༌། །བདེ་གཤེགས་གསུངས་པའི་བདེན་པའི་ལམ་དམིགས་ན། །དགེ་བའི་ལམ་དེ་ཡང་དག་བསྐྱེད་

96-1-164a

པ་ཡིན། །ཡོངས་སུ་འཛིན་པ་རྣམ་པར་སྤངས་ནས་སུ། །ཆོས་གོས་དང་ནི་བསོད་སྙོམས་ངན་དོན་དང༌། །སྨན་དང་མལ་སྟན་ངན་དོན་ཙམ་གྱིས་
ཀྱང་། །ཆོག་པའི་སེམས་དང་ལྡན་པས་བསོད་ནམས་ཐོབ། །བདག་ལ་བསྟོད་པ་ནམ་མང་མི་བྱ་ཞིང༌། །སེམས་ཅན་གཞན་ལ་སྨད་པར་མི་བྱའོ། །སྟག་དང་སྤྲུལ་དང་
མེ་འདྲར་འཇིག་རྟེན་དག །བསམས་ནས་སྤངས་ཏེ་དབེན་ལ་དགའ་བར་བྱ། །བུད་མེད་མཚན་ཉིད་སྐྱེས་པའི་མཚན་ཉིད་དང༌། །སྨན་དང་གླང་ཆེན་བརྟག་པའམ་
སྐར་མའི་དཔྱད། །མཚོན་ཆ་བརྟེག་པའམ་རྟ་དཔྱད་རང་བཟོ་འམ། །བསྟན་བཅོས་ངན་པ་སློབ་ཅིང་ཀློག་པ་སྤང༌། །གླང་ཆེན་རྟ་དང་བ་ལང་བྱ་གག་ཁྱི། །གོང་མོ་སྲེག་
པ་འུག་པ་སྐྱེས་པ་དང༌། །བུད་མེད་བུ་མོ་བྱིས་པར་ལུག་སོགས། །འཐབ་མོ་འགྱེད་པ་མི་བལྟ་མི་བྱའོ། །ཡུལ་སའི་གཏམ་དང་མི་དབང་བསྟེན་པ་དང༌། །དམག་དང་
གྱད་དང་ན་ཆུང་གཏམ་དག་དང༌། །སྒྲུང་སྡེབས་དང་ནི་སྔོན་གྱི་ལོ་རྒྱུས་དང༌། །འདོད་ཆགས་དང་ནི་སྨད་འཚོང་གཏམ་མི་བྱ། །སྔགས་པ་གསང་སྔགས་བཟླས་པ་
མནོས་པ་ནི། །གྲོང་དང་གྲོང་ཁྱེར་ཁྱིམ་དང་གཅུག་ལག་ཁང༌། །མཆོད་རྟེན་བསྟི་གནས་རི་དང་དཀའ་ཐུབ་གནས། །ཀུན་དགའི་ལུ་མའམ་རྫིང་བུར་འགྲོ་མི་བྱ། །

96-1-164b

སྔར་བཤད་པ་ཡི་གནས་རྣམས་མ་རྙེད་ན། །ལྷ་ཁང་སྟོང་པ་དག་གམ་ཤིང་དྲུང་ངམ། །རི་དང་ཆུ་བོ་ཆུ་ཀླུང་འབབ་ཆུ་དང༌། །ནགས་ཚལ་སྟོང་པ་དག་དང་ཡུལ་སྟོང་དང༌། །གནས་
གང་རུང་བར་སྔགས་པས་གནས་ཤིང་བཟླས། །ཡང་ན་གནས་ནི་ངེས་པར་མ་བྱས་ན། །ཟླ་བ་བརྒྱད་པོ་འདི་ཡིས་དུས་དག་ཏུ། །གནས་འདི་གང་ཡང་རུང་བ་གཅིག་ཏུ་བསྟེན།།
མཚོ་དང་ཤིང་དང་རི་བོ་དགོན་པའི་གནས། །མཚེའུ་དང་ཁང་པ་གནས་སམ་ཆུ་ངོགས་སུ། །དགུན་དཔྱིད་ཟླ་བ་རྣམས་ལ་གནས་བྱས་ནས། །སྔགས་པས་དབྱར་ནི་གཅིག་ཏུ་གནས་
བྱ་སྟེ། །ཇི་ལྟར་རྒྱལ་བས་དགེ་སློང་དབྱར་ཟླ་གསུམ། །ཚུལ་ཞུགས་གནས་གཞན་མི་འགྲོར་གསུངས་པ་བཞིན། །དེ་བཞིན་བཅོམ་ལྡན་འདས་ཀྱིས་སྔགས་པ་ཡང༌། །ཟླ་བ་གསུམ་
དུ་གཅིག་ཏུ་གནས་པར་གསུངས། །སྔགས་པས་དབྱར་ནི་བསྒྲུབ་ལ་མི་འཇུག་པར། །བཟླས་བརྗོད་ཀྱིས་ནི་དུས་ཀྱང་བཟླས་པར་བྱ། །དབྱར་འདས་ནས་ནི་གསང་སྔགས་གཟི་བསྐྱེད་
པས། །བདག་ཉིད་བསྲུང་བྱས་བསྒྲུབ་ལ་འཇུག་པར་བྱ། །མེ་ཐབ་ཟླུམ་པོ་གྲུ་གསུམ་གྲུ་བཞི་དང༌། །པདྨ་ལྟ་བུར་བྱ་ཞིང་དབྱིབས་ལེགས་ཤིང༌། །འཇམ་ཞིང་ཤིན་ཏུ་མཉམ་པར་
བྱས་ནས་སུ། །དེ་དག་ས་དང་ལྕི་བས་ལེགས་པར་བྱུག །ཟླུམ་པོར་དབང་ཐང་བསྐྱེད་དང་ནོར་དགུག་དང༌། །སྤྱན་དྲང་ཞི་བའི་ཆོ་ག་བྱ་བར་ཤིས། །གྲུ་གསུམ་དུ་ནི་དགར་བསྐྲད་

96-1-165a

བསད་པ་དང༌། །གཤེད་བྱེད་ལ་སོགས་དྲག་པོ་རྣམས་ཀྱང་བྱ། །གྲུ་བཞི་པར་ནི་ཀླུ་དང་གསང་བ་པའི། །སྲོག་བསྐམ་པ་འམ་ཡན་ལག་གཞིག་པར་
བྱ། །པདྨའི་དབྱིབས་སུ་བུད་མེད་བུ་མོའི་གྲོང༌། །ཡུལ་འཁོར་ཐོབ་པའམ་དོན་ཀུན་བསྒྲུབ་པར་ཤིས། །མེ་ཐབ་ལྕི་བ་གཙང་མས་བྱུགས་ནས་ཀྱང༌། །ཐ་མ་ཐོག་ཐག་ཀུ་ཤ་
དགྲམ་པར་བྱ། །དཀོན་མཆོག་གསུམ་དང་ཕྱག་ན་རྡོ་རྗེ་དང༌། །ཡུམ་ལའང་དད་པས་ཕྲེང་བ་བདུག་པ་དང༌། །དྲི་དང་མཉམས་མེ་ཏོག་ཅི་སྙེད་པས། །ཆོ་ག་བཞིན་དུ་
ལེགས་པར་མཆོད་པར་བྱ། །ཡམ་ཤིང་མང་པོ་ཐབ་ཀྱི་དྲུང་བཞག་སྟེ། །རླུང་ཡབ་ཀྱིས་ནི་མེ་ནི་སྦར་བྱས་ནས། །སངས་རྒྱས་རྣམས་ལ་ཕྱག་བྱས་ཁྲོ་བོ་ནི། །བདུད་རྩི་འཁྱིལ་
པས་མ་ཉམས་པདྨ་འམ། །མ་གྲུགས་ཏིལ་ནག་ལས་ནི་བདུན་ནམ་བརྒྱད། །བཅུ་འམ་ཉི་ཤུར་སྲེག་བླུགས་མེ་ལ་བསྲེག །ཀུ་ཤ་བཏིང་བའམ་ཁྲེས་སམ་རྩྭ་སྟན་ལ། །
འདུག་ནས་ཤར་ཕྱོགས་ཁ་བལྟས་རྫས་རྣམས་ནི། །མར་རམ་སྦྲང་རྩི་འོ་མ་ལ་བཏགས་ནས། །རང་གི་གསང་སྔགས་སྒྲུབ་ཕྱིར་སྦྱིན་སྲེག་བྱ། །མེ་ཡི་མཚན་མ་ཉེ་བར་
བརྟག་པ་ནི། །མེ་སྟག་དུ་བ་མེ་ལྕེ་སྒྲ་རྣམས་ལས། །དེ་བཞིན་འགྲུབ་དང་མི་འགྲུབ་ཐམས་ཅད་ཀྱང༌། །སྔགས་ཀྱིས་བྱིན་རླབས་མེ་ནི་སྟོན་པར་བྱེད། །དུ་བ་མེད་ཅིང་

96-1-165b

གསེར་གྱི་མདོག་ལྟར་དྭངས། །མེ་ལྕེ་རབ་ཏུ་ཆེ་ལ་གཡས་སུ་འཁྱིལ། །ཁ་དོག་འཇའ་འདྲ་ཡང་ན་དཀར་ཡང་རུང༌། །ཡང་ན་བྱུ་རུ་བཅག་པའི་ཁ་དོག་འདྲ། །ཤིན་ཏུ་སྣུམ་ལ་མེ་
ལྕེ་འགབ་ནས་འཕྲོ། །རབ་ཏུ་འབར་བ་ཉི་མའི་འོད་ཟེར་འདྲ། །དབྱིབས་ནི་བུམ་པ་རྒྱལ་མཚན་གདུགས་ཀྱང་འདྲ། །དཔལ་བེའུ་དང་པདྨ་བླུགས་གཟར་འདྲ། །མེ་ལྕེ་ཏྲི་ཤུལ་རྡོ་རྗེ་
རལ་གྲི་འདྲ། །ཡང་ན་ཤིང་རྟ་མཆོག་དང་རྔ་ཡབ་འདྲ། །རྫ་རྔ་རྔ་ཆེན་དང་ནི་གླིང་བུའི་སྒྲ། །དུ་བ་མེ་ལྕེ་དྲི་ཞིམ་མེ་སྟག་བཟང༌། །ཡང་ན་མ་སྦར་བར་ཡང་འབར་གྱུར་ན། །དེ་ཚེ་དངོས་
གྲུབ་རྒྱ་ཆེན་ཐོབ་པར་འགྱུར། །དུ་བ་ཆེ་ཞིང་མེ་སྟག་རྒོད་པ་དང༌། །འབར་བར་དཀའ་ཞིང་ཅུང་ཟད་ཅུང་ཟད་འབར། །མེ་ལྕེ་རྣམ་པར་ཆད་ཅིང་གཟི་མདངས་མེད། །རྩུབ་གནག་
སྤྲིན་དང་པ་ལ་ཤ་ཡི་མདོག །གསལ་ཤིང་འདྲ་ཞིང་ཞིབ་མའི་གཟུགས་ཀྱང་འདྲ། །ཕྱུགས་ཀྱི་མགོ་འདྲ་སྐྲ་ཡང་རབ་ཏུ་རྩུབ། །མེ་ལྕེ་འཕྲོ་བས་སྦྱིན་སྲེག་བྱེད་པ་ཚིག །མི་རོའི་
དྲི་ང་དངོས་གྲུབ་མེད་པ་སྟོན། །མེ་ལྕེའི་མཚན་མ་འདི་འདྲ་མཐོང་ནས་ཀྱང༌། །སྟོབས་པོ་ཆེ་ཡི་མར་གྱིས་སྦྱིན་སྲེག་བྱ། །བྱིན་པ་དག་དང་མཆན་ཁུང་སྤུ་རྣམས་ནི། །ལག་པས་
ཀྱང་ནི་བཏོག་པར་མི་བྱ་ཞིང༌། །མེ་ཡིས་མི་སྲེག་སྤུ་གྲིས་དྲེག་མི་བྱ། །སྤུ་མེད་བྱ་ཕྱིར་སྨན་གྱིས་མི་བྱུག་གོ །ཇི་ལྟར་རལ་གྲི་སོ་ལ་འཛིན་པའི་མིས། །ལེགས་པར་མ་བཟུང་ལག་

96-1-166a

པ་ཆོད་པ་ལྟར། །དེ་བཞིན་སྔགས་ཀྱང་ལེགས་པར་མ་བཟླས་ན། །འབྲས་བུ་མེད་པའམ་ཡང་ན་ཕུང་བར་འགྱུར། །མི་ནི་ཚུལ་ཁྲིམས་གཙང་སྦྲ་
མི་ལྡན་ཡང༌། །གསང་སྔགས་ལྷ་ནི་ནམ་ཡང་གནོད་མི་མཛད། །ལྷ་ཡི་འཁོར་དུ་གྱུར་པ་གང་ཡིན་རྣམས། །མི་ཡི་གླགས་མཐོང་ནས་ནི་ཕུང་བར་བྱེད། །སྒྲུབ་པ་ཀུན་ལ་དང་
པོ་ཁོ་ནར་ནི། །ལྷ་བཤོས་གཏོར་མ་ཕལ་ཆེར་དབུལ་བར་བྱ། །སྔགས་པའི་ལས་གྲུབ་ནས་ཀྱང་དུས་ཀུན་ཏུ། །རང་གི་ཉམས་ཀྱིས་ཇི་སྙེད་དབུལ་བར་བྱ། །ལྷ་དང་ལྷ་མིན་
གནོད་སྦྱིན་ལྟོ་འཕྱེ་གྲུལ། །ནམ་མཁའ་ལྡིང་དང་འདབ་བཟང་ལུས་སྲུལ་བ། །དྲི་ཟ་འབྱུང་པོ་གདོན་གྱི་རིགས་རྣམས་དང༌། །གང་དགས་ལ་གནས་པའི་རྫུ་འཕྲུལ་ཅན།
བུ་སྨད་གཡོག་འཁོར་ཚོགས་དང་བཅས་རྣམས་ལ། །བདག་གིས་པུས་མོ་ས་ལ་བཙུགས་ནས་སུ། །ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། །གསན་ནས་ཕན་གདགས་
ཕྱིར་ནི་ལོངས་སྤྱོད་ཅིག །འབྱུང་པོ་གང་དག་རི་རབ་སྟེང་གནས་དང༌། །དགའ་བའི་ཆལ་དང་ལྷ་ཡི་གནས་རྣམས་དང༌། །ཤར་ནུབ་རི་དང་ཉི་ཟླའི་ཁྱིམ་རྣམས་དང༌། །རི་བོ་
ཀུན་ལ་གང་དག་གནས་པ་དང༌། །ཆུ་བོ་ཀུན་དང་ཆུ་བོའི་མདོ་རྣམས་དང༌། །རིན་ཆེན་གནས་ན་ལྷག་པར་གང་གནས་དང༌། །མཚོ་དང་རྫིང་བུ་ལྟེང་ཀ་ཆུ་ངོགས་དང༌།

96-1-166b

གཡའ་ཆུ་སིལ་མ་ཅན་ན་གང་གནས་དང༌། །གྲོང་དང་ཕྱུགས་ལྷས་གྲོང་ཁྱེར་སྟོང་པ་དང༌། །ཁང་སྟོང་དག་དང་ལྷ་ཡི་ཁང་པ་དང༌། །གཙུག་ལག་ཁང་དང་མཆོད་རྟེན་གནས་དག་
གམ། །དཀའ་ཐུབ་གནས་དང་གླང་ཆེན་བྲེས་དག་དང༌། །རྒྱལ་པོའི་དཀོར་ཁང་དག་ན་གང་གནས་དང༌། །ལམ་སྲང་འདུན་ཁང་དང་ནི་བཞི་མདོ་དང༌། །གང་དག་ལམ་པོ་ཆེ་དང་
ཤིང་གཅིག་དང༌། །དུར་ཁྲོད་ཆེན་པོའམ་ནགས་ཚལ་ཆེན་པོ་དང༌། །སེངྒེ་དྲེད་དང་གཅན་གཟན་གནས་དག་དང༌། །འབྲོག་ཆེན་འཇིགས་སུ་རུང་བར་གང་གནས་དང༌། །གང་དག་གླིང་
མཆོག་རྣམས་ན་གནས་པ་དང༌། །ལྷུན་པོ་དུར་ཁྲོད་དག་ན་གནས་པ་རྣམས། །རབ་ཏུ་དགྱེས་ཤིང་མགུ་བར་གྱུར་ནས་སུ། །ཕྲེང་བ་མེ་ཏོག་དྲི་དང་བདུག་པ་དང༌། །བསྟོད་དང་གཏོར་
མ་མར་མེ་གུས་དབུལ་བ། །འདི་བཞེས་ནས་ནི་བཏུང་ཞིང་བསྣམས་ནས་སུ། །ལས་འདི་རྣམས་ཀྱི་འབྲས་བུ་མཆིས་པར་མཛོད། །དེ་ལྟར་གདོན་ལ་མཆོད་པ་བྱས་ནས་སུ། །དེ་
ནས་ཕྱོགས་སྐྱོང་རྣམས་ལ་མཆོད་པ་བྱ། །དབང་པོ་འབྱུང་པོའི་ཚོགས་དང་བཅས་པ་ཡིས། །གཏོར་མ་ཕུལ་བ་འདི་དག་བཞེས་སུ་གསོལ། །མེ་དང་གཤིན་རྗེ་སྲིན་པོ་ཆུ་བདག་
དང༌། །རླུང་དང་ལུས་ངན་འབྱུང་པོ་གདོན་དང་བཅས། །སྟེང་གི་ཉི་ཟླ་ཚངས་པ་ཆེན་པོ་དང༌། །ལྷ་རྣམས་ཀུན་དང་ས་ཡི་ཀླུ་རྣམས་དང༌། །རི་ཡི་ལྷ་དང་གནོད་སྦྱིན་ཚོགས་རྣམས་

96-1-167a

ལ། །སོ་སོ་སོ་སོར་གཏོར་མ་ཕུལ་འདི་རྣམས། །རབ་ཏུ་དགྱེས་པ་ཡིས་ནི་བཞེས་ནས་ཀྱང༌། །རང་རང་ཕྱོགས་སུ་ལེགས་པར་བཞུགས་ནས་སུ་
རང་གི་བུ་སྨད་མཛའ་བཤེས་གཉེན་འདུན་དང༌། །ནང་མི་དམག་དང་དཔུང་བཅས་ཐབས་གཅིག་ཏུ། །མེ་ཏོག་དྲི་དང་བྱུག་པ་གཏོར་མར་བཅས། །འདི་རྣམས་བཏུང་ཞིང་ལེགས་
པར་གསོལ་ནས་ཀྱང༌། །བདག་གི་ལས་འདིའི་འབྲས་བུ་མཆིས་པར་མཛོད། །དེ་ལྟར་གང་ཞིག་མཚན་མོ་རྒྱུ་བ་ལ། །གཏོར་མ་གཏོང་བའི་ལས་རྣམས་བྱེད་པ་དེའི། །དངོས་
གྲུབ་མྱུར་ཞིང་ཤིན་ཏུ་བགེགས་ཀྱང་མེད། །ཡིད་དུ་འོང་བའི་འདོད་པའང་ཐོབ་བར་འགྱུར། །འཕགས་པ་དཔུང་བཟང་གིས་ཞུས་པའི་ལེའུ་བརྒྱད་པའོ།།    །།
གང་ཞིག་དགྲ་བཅོམ་ཕ་མ་གསོད་པ་དང༌། །མཐུན་པའི་དགེ་འདུན་དབྱེན་ནི་བྱེད་པ་དང༌། །དེ་བཞིན་གཤེགས་ལ་སྡང་བའི་སེམས་ཀྱིས་སུ། །ནམ་ཞིག་མི་དག་སྐུ་མཚལ་
འབྱིན་པར་བྱེད། །ཤིན་ཏུ་མི་བཟད་པ་ཡི་ལས་འདི་རྣམས། །རྒྱལ་བས་མཚམས་མེད་ལྔ་པོ་ཡིན་པར་བཤད། །གཏི་མུག་ཅན་གྱིས་སྡིག་པ་གཅིག་བྱས་ཀྱང༌། །ཕུང་པོ་
འདི་ལ་གྲུབ་པ་ཐོབ་མི་འགྱུར། །མཆོད་རྟེན་བཤིག་ཅིང་བྱང་ཆུབ་སེམས་དཔའ་གསོད། །ཉོན་མོངས་ཟད་པའི་མ་ནི་སུན་འབྱིན་དང༌། །སློབ་པ་གསོད་ཅིང་དགེ་འདུན་

96-1-167b

མངའ་བ་ལ། །གང་ཞིག་འདོད་པས་མང་ཉུང་རྐུ་འཕྲོག་པ། །མཚམས་མེད་ཉེ་ལྔར་དེ་བཞིན་གཤེགས་པས་གསུངས། །ཚུལ་ཉམས་མི་གང་ཞིག་ནི་འདི་བྱེད་པ། །བསྐལ་བའི་
བར་དུ་མནར་མེད་སྡུག་བསྔལ་མྱོང༌། །གསང་སྔགས་དངོས་གྲུབ་བསྒྲིམས་ཀྱང་ཡོང་མི་ཐོབ། །གང་ཞིག་བདེ་གཤེགས་གསུང་གི་གླེགས་བམ་དག །ཆུད་གསོན་པ་དང་མེས་ནི་
བསྲེག་པ་དང༌། །བསམ་པ་ངན་པས་ཆུར་ནི་འདོར་བ་དང༌། །ཡང་ན་ཆོས་ཀྱི་སྐུ་ནི་སྤོང་བའམ། །བསླབ་ཚིག་མ་ལུས་པས་ནི་བརྒྱན་པ་ཡི། །དགེ་སློང་དག་གམ་དགེ་སློང་མ་གསོད་
དམ། །དགེ་བསྙེན་དང་ནི་དགེ་བསྙེན་མ་གསོད་དམ། །ངན་པའི་སེམས་ཀྱིས་ལྷ་ཁང་བསྲེགས་ཀྱང་རུང༌། །མི་ཡི་ཡུལ་ན་སྡིག་པ་འདི་བྱས་པ། །དཀའ་བ་སྤྱོད་པ་ལྡན་ཡང་གྲུབ་མི་
ཐོབ། །གང་ཞིག་དཀོན་མཆོག་གསུམ་ལ་གནོད་པ་ཡི། །བསམ་པས་གནོད་པ་ཅུང་ཟད་བྱས་ཀྱང་རུང༌། །བདག་ཉིད་ངན་པས་དམྱལ་བར་བཅོས་པར་འགྱུར། །དེ་ནས་ཤི་ནས་
ལས་ཀྱི་དབང་གིས་ཀྱང༌། །རིགས་ངན་མི་དང་དུད་འགྲོར་སྐྱེ་བ་འཐོབ། །འདི་དག་ངས་ནི་ཁྱོད་ལ་མདོར་བཤད་པའོ། །གང་ཞིག་བྱང་ཆུབ་སེམས་ནི་བླངས་པ་ལས། །རྨོངས་པས་
འཇིག་རྟེན་ལྷ་ཚོགས་ཕྱག་བྱས་ན། །དེ་དག་དེ་ལ་མི་དགར་གྱུར་ནས་སུ། །དེ་ཡི་གསང་སྔགས་དངོས་གྲུབ་ཉམས་པར་བྱེད། །གང་གི་ཚེ་ན་སེམས་ནི་དང་བ་ཡིས། །མི་ཡི་ཡུལ་

96-1-168a

ན་བྱང་ཆུབ་སེམས་བླངས་པ། །དེ་ནི་ཕྱིན་ཆད་ལྷ་དང་ལྷ་མིན་དང༌། །འཇིག་རྟེན་མ་ལུས་རྣམས་ཀྱིས་ཕྱག་བྱར་འོས། །མིས་ནི་མངོན་པར་མཐོ་
བ་མ་ལུས་པའི། །བསླབ་པ་མཐའ་དག་བླངས་པར་གྱུར་པ་དང༌། །སེམས་ཅན་ཀུན་ལ་མི་འཇིགས་སྦྱིན་པ་དང༌། །དཀོན་མཆོག་གསུམ་གྱི་གདུང་ཡང་བསབས་པ་ཡིན།།
གང་ཞིག་མི་བཟད་ལས་བྱེད་ཐུབ་པ་གསོད། །རིག་སྔགས་གཅོད་དམ་གནོད་པར་བྱེད་པའམ། །བསམ་པ་ངན་པས་གསང་སྔགས་ཚོགས་མི་མཆོད། །དོན་མེད་བཞིན་
དུ་སེན་མོས་རྩྭ་གཅོད་དང༌། །རྐང་པས་རྐང་པ་ཉེད་པར་བྱེད་པ་དང༌། །ཕྱུགས་ལ་སོགས་པ་སྣ་ཚོགས་སྣ་འབུགས་དང༌། །འཕགས་པའི་དགེ་འདུན་ལ་ནི་མི་གུས་པ། །འབྱུང་
པོར་བྱིན་ནམ་ལྷ་ཡི་གཏོར་མའམ། །ས་ལ་ལྷུང་བས་སྔགས་པས་བཟའ་མི་བྱ། །འདོད་ཆགས་ཟིལ་གྱིས་གནོན་པས་དུད་འགྲོ་དང༌། །བུད་མེད་བགྲོད་བྱ་མིན་པར་
འགྲོ་མི་བྱ། །གླང་ཆེན་མི་གདུལ་སྤྲུལ་ཡང་མི་གཟུང་ཞིང༌། །རྟ་རྒྱུག་གློ་རྡེབས་ལྕགས་ཀྱིས་གཞུ་མི་བྱ། །ལས་དེ་རྣམས་དང་ལྡན་པར་གྱུར་པ་དེའི། །དངོས་གྲུབ་ནམ་ཡང་
འབྱུང་བར་མི་འགྱུར་རོ། །སེམས་ཅན་ནད་ཀྱིས་གདུངས་དང་སྡུག་བསྔལ་ལ། །རྟག་ཏུ་བྱམས་པའི་སེམས་ནི་ཡིད་ལ་བྱ། །དཔེར་ན་ནམ་མཁའ་མཐར་ཐུག་མེད་པ་ལ།

96-1-168b

འདོམ་གྱིས་གཞལ་བས་མཐའ་རྟོགས་མི་ནུས་ལྟར། །དེ་བཞིན་དཀོན་མཆོག་གསུམ་ལ་བརྟེན་ནས་ནི། །ཕན་གནོད་བྱས་པའི་དགེ་སྡིག་མཐའ་མི་རྟོགས། །རྒྱ་དང་རྙི་དང་བོད་རྒྱ་
འཇོལ་བུ་མིས། །ཁྱི་ལ་སོགས་པའི་སེམས་ཅན་གསོད་པ་དང༌། །བྱ་རོག་ལ་སོགས་གཟེབ་ཀྱིས་བཅིངས་བྱས་ནས། །འདི་དང་ཕ་རོལ་ཏུ་ཡང་གྲུབ་མི་ཐོབ། །བདུད་དགྲའི་མེ་
ཏོག་རྙིང་པ་པོར་བ་རྣམས། །རྐང་པས་མི་རྫི་མགོ་ལ་གདགས་མི་བྱ། །བཀྲེས་པས་གདུང་ཀྱང་དེ་དག་རྣམས་ལ་ནི། །ཕུལ་བའི་ལྷ་བཤོས་རྣམས་ཀྱང་བཟའ་མི་བྱ། །འཇིགས་
ཀྱང་ཚངས་པ་བརྒྱ་བྱིན་ཁྱབ་འཇུག་དང༌། །དྲག་པོ་རླུང་ལྷ་སོགས་ལ་ཕྱག་མི་བྱ། །དེས་བཤད་པ་ཡི་ཆོས་ལ་མི་བསྟེན་ཞིང༌། །དེ་དག་དཀའ་ཐུབ་མི་སྤྱད་རྟགས་མི་མཆོད།།
དེ་དག་ཆོས་ལའང་ངན་སེམས་མི་བྱ་ཞིང༌། །དེ་ཡི་སྤྱོད་ལ་ནམ་ཡང་དགའ་མི་བྱ། །དེ་དག་བསྟོད་པ་མི་གདོན་སྔགས་མི་བཟླས། །སྦྱིན་པ་བྱིན་ཚེ་སྙིང་རྗེ་བསྐྱེད་ནས་སྦྱིན།།
བདེ་བར་གཤེགས་པ་རྣམས་ཀྱིས་བརྟེན་པ་ཡི། །གནས་དང་རྒྱལ་སྲས་རྣམས་ལ་ཕྱག་བྱའོ། །རང་སངས་རྒྱས་དང་རྒྱལ་བའི་ཉན་ཐོས་རྣམས། །དེ་དག་རྟག་ཏུ་ཕྱག་བྱའི་
གནས་ཡིན་ནོ། །ཇི་ལྟར་ཟླ་བ་ཚེས་ལ་མི་རྣམས་ནི། །ཕྱག་འཚལ་ཉ་ལ་ལུས་ཅན་ཕྱག་མི་འཚལ། །དེ་བཞིན་དད་པས་རྒྱལ་བའི་ཐུགས་སྲས་ལ། །ཕྱག་བྱ་དེ་ལྟར་བདེ་བར་

96-1-169a

གཤེགས་ལ་མིན། །འཇིག་རྟེན་ཀུན་གྱི་མངོན་མཐོ་བསླབ་པ་ཅན། །སྙིང་རྗེའི་བདག་ཉིད་འགྲོ་བའི་དོན་དུ་ནི། །སྐྱེ་བ་ལེན་པ་དེ་ལ་ཅི་ཡི་ཕྱིར།།
བུ་གཅིག་བདག་ཉིད་ཀུན་དེར་ཕྱག་མི་བྱ། །སྐྱེས་བུ་བསམ་ཡས་རྨད་བྱུང་རྫུ་འཕྲུལ་ཅན། །དེ་ལ་མི་ངན་གང་ཞིག་མི་འདུད་པ། །དེ་ལ་རྒྱལ་བ་ཐམས་ཅད་ཐུགས་ནུར་
ནས། །དེ་ཡི་གསང་སྔགས་དངོས་གྲུབ་མི་སྩོལ་ཏོ། །དཔེར་ན་ཤིང་གི་མེ་ཏོག་དང་པོར་ནི། །ཡིད་འོང་ཕྱི་ནས་འབྲས་བུར་འགྱུར་བ་ལྟར། །སེམས་ཅན་མཆོག་རྣམས་མེ་
ཏོག་འདྲ་བར་ལྟོས། །འབྲས་བུ་བཞིན་དུ་རྒྱལ་བ་རིག་པར་གྱིས། །གང་ཞིག་རང་བཞིན་ཆགས་སྡང་རྣམ་བྲལ་ཡང༌། །བརྩེ་ལ་སྙིང་རྗེ་ཁྲོ་ལ་ཁྲོ་བ་དང༌། །འདོད་ཆགས་
ཅན་ལ་ཆགས་ཅན་ལྟར་སྟོན་པ། །བྱང་ཆུབ་ཚུལ་གནས་དེ་ལ་ཕྱག་འཚལ་ལོ། །གང་ཞིག་ལས་དང་རྣམ་སྨིན་མཁྱེན་པ་ཡིས། །འགྲོ་བ་ཀུན་ལ་ཇི་ལྟར་མཐུན་པ་ཡི། །
གསང་སྔགས་གཟུགས་ཀྱི་རྗེས་སུ་འཇུག་མཛད་པ། །སྔགས་ཀྱི་རྣམ་འདྲེན་དེ་ལ་ཕྱག་འཚལ་ལོ། །འཕགས་པ་དཔུང་བཟང་གིས་ཞུས་པའི་ལེའུ་དགུ་པའོ།།    །།
ལྷ་དང་ལྷ་མིན་མི་ལ་ཕན་གདགས་ཕྱིར། །གསང་སྔགས་རིག་སྔགས་རྣམ་པ་སྣ་ཚོགས་དག །བྱ་བ་ཕྲག་གསུམ་དང་ནི་འབུམ་ཕྲག་ལྔ། །རིག་འཛིན་སྡེ་སྣོད་བཤད་

96-1-169b

པར་རྒྱལ་བས་གསུངས། །ངས་ནི་གསང་བ་པ་རྣམས་གཞོམ་པ་དང༌། །དབུལ་བའི་སྡུག་བསྔལ་བསལ་བར་བྱ་བའི་ཕྱིར། །དཀྱིལ་འཁོར་བཅས་ཤིང་ཕྱག་རྒྱར་ལྡན་པ་ཡི།།
གསང་སྔགས་བྱེ་བ་ཕྲག་བདུན་རབ་ཏུ་བཤད། །ཕོ་ཉ་བཅུ་དང་རིག་པའི་རྒྱལ་པོ་བདུན། །དེ་བཞིན་ཕྱག་བརྙན་དྲུག་ཅུ་རྩ་བཞི་དང༌། །ང་ཡི་སྙིང་པོ་དམ་པ་བརྒྱད་རྣམས་དང༌།
ཁྲོ་བོ་དྲག་པོ་བདུད་རྩི་ཐབ་སྦྱོར་དང༌། །རིག་པ་མཆོག་ལ་སོགས་པ་མཐུ་བོ་ཆེ། །རིག་པའི་བདག་པོ་གསང་སྔགས་རྗེས་འབྲང་བཅས། །དེ་སྙེད་རྡོ་རྗེའི་རིགས་ནི་གང་ཡིན་བ།
དེ་དར་ནི་འདི་དག་ང་ཡིས་རྒྱ་ཆེར་བཤད། །སྤྱན་རས་གཟིགས་ཀྱི་གསང་སྔགས་བྱེ་བ་ཕྲག །གསུམ་དང་དེ་བཞིན་འབུམ་ཕྲག་ལྔ་རྣམས་བཤད། །དེ་ཡི་རིག་སྔགས་བདག་པོ་རྟ་
མགྲིན་དང༌། །དེ་ཡི་མིང་ཅན་དཀྱིལ་འཁོར་དམ་པ་གསུམ། །བཅུ་གཉིས་ཕྱག་དང་ཕྱག་དྲུག་པ་དང་ནི། །ཐོར་ཚུག་ཅོད་པན་འདོད་པ་འབྱོར་བྱེད་དང༌། །ཞལ་བཞི་དོན་ཡོད་
ཞགས་ལའང་བདུན་བསྟན་པ། །ས་སྟེང་གསང་སྔགས་ཉི་མ་བདུན་ལྟར་འབར། །དེ་རྣམས་རྟ་མགྲིན་དཀྱིལ་འཁོར་གསང་སྔགས་ཏེ། །མི་ལ་མཆོག་སྦྱིན་འཇིག་རྟེན་གསུམ་
གྱིས་འདུད། །སྒྲོལ་མ་དཀར་མོ་གོས་དཀར་ཅན་མ་དང༌། །རྣམ་གཟིགས་རལ་པ་གཅིག་མ་དཀར་ཤམ་དང༌། །གྲགས་ལྡན་ཁྲོ་གཉེར་ཅན་དང་འདི་དག་རྣམས། །པདྨའི་རིགས་

96-1-170a

ཀྱི་རིག་སྔགས་རྒྱལ་མོ་མཆོག །དེ་དག་དཀྱིལ་འཁོར་སྨྲ་ཚོགས་གཟུགས་ཅན་དང༌། །ཕྱག་རྒྱ་རྣམ་པ་སྣ་ཚོགས་རྣམས་དང་ལྡན། །རྒྱལ་བའི་གསང་
སྔགས་རྒྱུད་དུ་འོག་པག་ཅན། །རིག་པའི་དབང་ཕྱུག་གསང་སྔགས་བདག་པོར་བསྒོམ། །དེ་ཡི་གསང་སྔགས་མི་ལ་གྲུབ་མཆོག་སྟེར། །དེ་ལ་ལྔས་རྩེན་ཡང་ནི་མངོན་པར་
དགའ། །གནོད་སྦྱིན་དབང་ཕྱུག་དེ་དང་རྟགས་མཐུན་པས། །དེ་ཡི་བཀའ་ཡིས་གསང་སྔགས་ཚོགས་རྣམས་བཤད། །ལྔས་རྩེན་གྱིས་ནི་སྟོང་ཕྲག་ཉི་ཤུ་སྟེ། །དེ་ཡི་ཆུང་མས་
དེ་ཡི་ཕྱེད་བཤད་དོ། །ནོར་གྱི་བདག་པོས་སྟོང་ཕྲག་སུམ་ཅུ་སྟེ། །གང་པོའི་ཕ་ཡིས་ཀྱང་ནི་འབུམ་བཤད་དོ། །ལྷ་དང་ལྷ་མིན་ལ་སོགས་རྒྱལ་བ་ལ། །དད་པ་རྣམས་ཀྱིས་གསང་
སྔགས་མཐའ་ཡས་བཤད། །ཁ་ཅིག་ང་ཡི་རིགས་སུ་གཏོགས་པ་སྟེ། །ཁ་ཅིག་ཀྱང་ནི་པདྨའི་རིགས་སུ་གཏོགས། །ཁ་ཅིག་ནོར་གྱི་རིགས་སུ་གཏོགས་པ་ཡིན། །གཞན་
ཡང་ཁ་ཅིག་གནས་མེད་རྣམ་པར་འཁྱམ། །ནོར་སྤྱོད་ཅེས་བྱ་ནོར་གྱི་རིགས་སུ་གསུངས། །ང་ནི་རྡོ་རྗེའི་རིགས་ལས་རབ་ཏུ་བསྟན། །སྤྱན་རས་གཟིགས་དབང་པདྨའི་
རིགས་ཡིན་ཏེ། །རིགས་བཞི་པ་ནི་འདིར་ཡང་ལྔས་རྩེན་ཡིན། །གསང་སྔགས་མདོ་སྡེར་ངས་བཤད་གང་ཡིན་དེ། །བཞི་པོ་འདིར་ནི་རྣམ་པར་སྦྱར་བར་བྱ། །གཞན་

96-1-170b

ཡང་འདི་ན་ཁ་ཅིག་གནས་མེད་པར། །བདེ་བར་གཤེགས་ལ་བརྟེན་ཅིང་ཡོངས་འཁྱམ་པ། །མདོ་སྡེ་འདིར་ནི་དེ་དག་ཐམས་ཅད་ཀྱང༌། །འབྱོར་བར་འདོད་པའི་མིས་ནི་རྣམ་པར་
སྦྱར། །ལམ་འདི་ཉིད་དུ་ཞུགས་པའི་སྔགས་པས་ནི། །ཡིད་དང་མཐུན་པའི་དངོས་གྲུབ་ཐོབ་བར་འགྱུར། །སྲིད་གསུམ་ནང་ན་རྒྱལ་བ་དཀོན་མཆོག་སྟེ། །དེ་ཡི་འོག་ཏུ་དེ་ལས་
བྱུང་བའི་ཆོས། །དེ་ཡི་དགེ་འདུན་སྐྱེས་ཆེན་བརྒྱད་པོ་སྟེ། །སྲིད་པ་གསུམ་ན་དཀོན་མཆོག་གསུམ་པོ་གཙོ། །འདི་གསུམ་བསོད་ནམས་རྣམ་འཕེལ་རྒྱུ་ཡིན་པས། །དངོས་གྲུབ་འདོད་
པས་གསང་སྔགས་མགོ་ལ་གདོན། །བསོད་ནམས་ཆེད་དང་ལོག་འདྲེན་རྨོངས་བྱའི་ཕྱིར། །ཕྱག་ན་རྡོ་རྗེ་གཏུམ་མཆོག་ཕྱག་འཚལ་ཞེས། །གསང་སྔགས་རྣམས་ཀྱི་མགོ་ལ་
སྦྱར་བར་བྱ། །གནོད་སྦྱིན་མགོན་པོ་ངས་ནི་བཤད་པ་ཡིན། །ནོར་གྱི་རིགས་དང་པདྨའི་རིགས་ལ་ཡང༌། །རང་གི་གསང་སྔགས་བདག་པོར་ལྡན་པར་བྱ། །བདེ་བར་གཤེགས་
མིན་ཉན་ཐོས་ལམ་ཞུགས་དང༌། །རང་རྒྱལ་རྣམས་ཀྱི་ལམ་ལ་གནས་པ་དང༌། །དད་པ་མེད་ཅིང་ཚུལ་ཁྲིམས་འཇུངས་པ་ཡིས། །ང་ཡི་རྡོ་རྗེ་ནམ་ཡང་བཅང་མི་བྱ། །གང་
ཞིག་ཐེག་པ་མཆོག་ལ་སྡང་བ་དང༌། །བདུད་ཀྱིས་བཤད་པ་ཡིན་ཞེས་སྨྲ་བ་དང༌། །རྨོངས་ནས་ང་ལ་གནོད་སྦྱིན་ཞེས་སྨྲ་དང༌། །བྱང་ཆུབ་སེམས་དཔའ་ལ་ནི་མི་འདུད་པའི།

96-1-171a

དགེ་སློང་དགེ་སློང་མ་དང་དགེ་བསྙེན་དང༌། །དགེ་བསྙེན་མ་དང་འཇིག་རྟེན་པ་རྣམས་ཀྱིས། །ང་ཡི་རིགས་ཀྱི་གསང་སྔགས་བཟླས་བརྗོད་ན། །དེ་
དག་རྣམས་ཀྱིས་ལུས་ནི་མྱུར་དུ་འཇིག །གང་ཞིག་ང་རིགས་རྗེས་སུ་འབྲང་བའི་གདོན། །འབྱུང་པོ་གནོད་སྦྱིན་ཀླུ་དང་ཤ་ཟ་ཡིས། །ང་ཡི་སྔགས་ཟློས་རྡོ་རྗེ་ཐོགས་པ་དག་
མཐོང་ནས་ཁྲོས་ནས་ཕུང་བར་བྱེད་པར་འགྱུར། །གང་ཞིག་ཐེག་མཆོག་རྒྱ་ཆེན་ཀློག་པ་དང༌། །དེ་ལ་དད་ཅིང་དེ་ཉིད་འཆད་པར་སྤྲོ། །བརྩོན་འགྲུས་ཆེ་ཞིང་བྱང་ཆུབ་སེམས་
བརྟན་པ། །དེ་ལ་ང་ཡི་གསང་སྔགས་མཆོག་སྦྱིན་མཛད། །ངས་ནི་འགྲོ་ལ་ཕན་ཕྱིར་སངས་རྒྱས་པའི། །གསང་སྔགས་ཡངས་ཤིང་རྒྱས་པར་བཤད་པ་ཡིན། །དེ་ནས་
གཞན་ཡང་འཇིག་རྟེན་པ་བསྡུས་ནས། །ཞར་ལ་བཤད་པ་འདི་དག་ཁྱོད་ཀྱིས་ཉོན། །དྲག་པོ་ཡིས་ནི་བྱེ་བ་ཕྲག་བཅུ་བཤད། །ནོར་ལྷའི་བུས་ནི་སྟོང་ཕྲག་སུམ་ཅུ་
སྟེ། །ཚངས་པ་ཡིས་ནི་སྟོང་ཕྲག་དྲུག་ཅུ་ཉིད། །ཉི་མས་ཀྱང་ནི་འབུམ་ཕྲག་གསུམ་བཤད་དོ། །ནམ་མཁའ་ལྡིང་གིས་སྟོང་ཕྲག་བཅོ་བརྒྱད་དེ། །གཏུམ་བྱེད་མས་ནི་
སྟོང་ཕྲག་བརྒྱད་བཤད་དོ། །མེ་ཡིས་ཀྱང་ནི་བརྒྱ་ཕྲག་བདུན་ཉིད་དང༌། །ཕུར་བུ་གསུམ་པ་ཡིས་ནི་སྟོང་བཤད་དོ། །ཀླུ་མི་རྒྱལ་པོ་རྣམས་ཀྱིས་ལྔ་སྟོང་སྟེ། །མཚན་མོ་

96-1-171b

རྒྱུ་དབང་སྟོང་ཕྲག་བཅུ་གཉིས་བཤད། །འགྲོ་ལ་ཕན་ཕྱིར་འཇིག་རྟེན་བདག་པོ་བཞིས། །འབུམ་ཕྲག་བཞི་ནི་རབ་ཏུ་བཤད་པ་ཡིན། །ལྷ་མིན་དབང་པོས་འབུམ་ཕྲག་གཉིས་
ཉིད་དེ། །ལྷ་ཡི་དབང་པོས་ཀྱང་ནི་འབུམ་ཕྲག་གསུམ། །གསང་སྔགས་ཕྱག་རྒྱ་སྣ་ཚོགས་ཆོ་གར་ལྡན། །སོ་སོའི་གཞུང་གི་དཀྱིལ་འཁོར་རྣམས་དང་བཅས། །རང་སྔགས་རྡོ་རྗེའི་
རྗེས་འབྲངས་དད་བསྐྱེད་ན། །མ་བསྒྲིམས་བཞིན་དུ་ཐེ་ཚོམ་མེད་པར་འགྲུབ། །དེ་ལས་བཟློག་ན་དངོས་གྲུབ་མི་ཐོབ་ལ། །སྡུག་བསྔལ་མང་པོ་ཡང་ནི་འཐོབ་པར་འགྱུར། །འཕགས་
པ་དཔུང་བཟང་གིས་ཞུས་པའི་ལེའུ་བཅུ་པའོ།།    །།བཅུད་ཀྱིས་ལེན་དང་གཏེར་དང་ཕུག་འགྲོ་དང༌། །ནོར་བསྒྱུར་འབྱུང་ཁུངས་སྔགས་དང་གསེར་བསྒྱུར་རྩི། །རིན་
ཐང་མེད་པའི་རིན་ཆེན་ནོར་སྦྱིན་ཏེ། །བརྒྱད་པོ་བསྟན་པ་ཡོངས་སུ་བསྒྲགས་པ་ཡིན། །སྔགས་དང་ཕུག་ཏུ་འགྲོ་དང་བཅུད་ཀྱིས་ལེན། །སྡིག་པ་སྤོང་བར་བྱེད་པ་མཆོག་ཏུ་
བསྟན། །རིན་ཆེན་དང་ནི་གཏེར་དང་འབྱུང་ཁུངས་འབྲིང༌། །གསེར་བསྒྱུར་རྩི་དང་ནོར་བསྒྱུར་ཐ་མ་འོ། །མི་ནི་སེམས་སྟོབས་ལྡན་ཞིང་ཆོས་ལ་བརྩོན། །དཀའ་ཐུབ་གྱིས་ཕྱུག་
དང་པོར་བསྟན་པའི་སྣོད། །རྡུལ་ཤས་ཆེ་བ་ལ་ནི་འབྲིང་པོར་གསུངས། །ཐ་མ་ལ་ནི་མུན་པ་ཅན་གྱིས་བསྟེན། །གང་ཞིག་མཆོག་ཏུ་བསྟན་པ་བསྟེན་འདོད་པ། །དེས་ནི་ཐ་མར་

96-1-172a

བསྟན་པ་རྣམ་པར་སྤང༌། །གལ་ཏེ་ནོར་ལ་སྲེད་ཅིང་སྡུག་བསྔལ་གྱིས། །གདུངས་ན་འབྲིང་པོ་ལ་ནི་བསྟན་པར་བྱ། །ལྷ་ཡི་བདེ་བ་དང་ནི་འབྱོར་
པ་དང༌། །ཚེ་དང་སྟོབས་གཟུགས་ཕུན་སུམ་ཚོགས་པ་དང༌། །ཐོས་མང་མདངས་བཟང་གཅིག་ཏུ་ཡིད་གཞུངས་དང༌། །དབང་ཐང་ཆེ་ཀུན་དཀའ་ཐུབ་སྟོབས་ཀྱི་འཐོབ། །
ཆགས་དང་རྣམ་བྲལ་དགེ་ལ་དགའ་བ་དང༌། །རྟག་ཏུ་དཀོན་མཆོག་གསུམ་ལ་སེམས་གཞོལ་དང༌། །སྡིག་པ་སྤངས་ཤིང་བཟླས་བརྗོད་ལྡན་པ་ཡི། །མི་ལ་ལྷ་རྫས་
དངོས་གྲུབ་རིང་བ་མེད། །རྡོ་རྗེ་མཚོན་མེ་གནམ་ལྕགས་མཐུ་འདྲ་བའི། །གསང་སྔགས་མི་ཡི་འཇིག་རྟེན་མཆོག་སྦྱིན་མཛད། །འཇིག་རྟེན་འདི་དང་ཕ་རོལ་ཉིད་ན་ཡང༌། །
སྡུག་བསྔལ་སེལ་ཅིང་སྡིག་འཇོམས་གཞན་མེད་དོ། །གང་ཞིག་དཔག་བསམ་ལྗོན་པའི་ཤིང་ལྟ་བུ། །ལ་ལར་དངོས་གྲུབ་ལ་ལར་བསོད་ནམས་དང༌། །གཞན་ལ་གཟུགས་
སྟོབས་ཆེ་དང་བདེ་བ་དག །ཡིད་མཐུན་འབྲས་བུ་འདོད་པའི་མི་ལ་སྩོལ། །གསང་སྔགས་སྣ་ཚོགས་གཟུགས་སུ་རྣམ་སྤྲུལ་ནས། །གང་ཞིག་སྡུག་བསྔལ་གང་ཞིག་འཇིགས་
སྐྲག་པའམ། །རྒྱལ་པོ་ཆོམ་རྐུན་ཐོག་གིས་འཇིགས་སྐྲག་པའི། །འགྲོ་བའི་ཚོགས་ཆེན་མཐའ་དག་སྐྱོབ་པར་མཛད། །གང་ཞིག་ཡུལ་དང་ཁྱིམ་ལ་བསྟེན་ཀྱང་རུང༌། །

96-1-172b

དཀའ་ཐུབ་མ་ཉམས་རྩེ་གཅིག་སེམས་ཀྱིས་ནི། །ཉིན་ཞག་གཅིག་ཏུ་ཅུང་ཟད་སྔགས་བཟླས་ན། །དེ་ཡི་གསང་སྔགས་དུས་ཤིག་ན་ནི་འགྲུབ། །ཆོ་ག་བཞིན་དུ་དང་པོར་འབུམ་བཟླས་
ནས། །དེ་ནས་སྔགས་པ་བསྒྲུབ་ལ་འཇུག་པར་བྱ། །དེ་ནས་དངོས་གྲུབ་མྱུར་དུ་ཐོབ་འགྱུར་ལ། །གསང་སྔགས་ཆོ་གས་ཡུན་རིང་ཉོན་མི་མོངས། །ལུས་ལ་ས་ཡིས་དྲིལ་ཕྱིས་བྱས་
ནས་སུ། །ཆུ་ཆེན་རྙོག་པ་མེད་པར་ཞུགས་ནས་ཀྱང༌། །ཅི་ཙམ་འདོད་པའི་བར་དུ་ཁྲུས་བྱས་ཏེ། །བྱུང་ནས་ཤར་རམ་བྱང་དུ་ཁ་བལྟས་ནས། །ཆུ་ཡིས་ལག་པ་རྐང་པ་བཀྲུས་
ནས་སུ། །པུས་མོ་ཕྱི་རོལ་དུ་ནི་བསྟན་བྱས་ཏེ། །བར་དུ་ལག་བཞག་ཙོག་ཙོག་པོར་འདུག་ནས། །སྒྲ་མེད་དབུ་བ་མེད་པས་ཉེ་རེག་བྱ། །ལན་གསུམ་བར་དུ་ཆུ་ནི་འཐུངས་ནས་
ཀྱང་། །མཆུ་ལ་ལན་གཉིས་ཡོངས་སུ་ཕྱི་བར་བྱ། །སོ་ལ་ཆགས་པ་ལྕེ་ཡིས་རེག་པ་དང༌། །སྦྲིད་པ་བྱུང་ན་ཁ་ཡང་བཀྲུ་བར་བྱ། །རབ་བྱུང་སྐྱེས་པ་བུད་མེད་གཞོན་ནུ་དང༌། །
གཞོན་ནུ་མ་དང་བྲམ་ཟེ་རྒན་མོ་རྣམས། །དེ་ལ་ནམ་ཡང་སྔགས་པས་རེག་མི་བྱ། །སྔགས་པས་དེ་དག་རྣམས་ལ་མི་བསམ་མོ། །བརྒྱ་ལ་དེ་དག་རྣམས་ཀྱིས་རེག་གྱུར་ཏམ།
སྒྲུབ་པོས་དེ་དག་རྣམས་ལ་རེག་གྱུར་ན། །སླར་ཡང་ཁྲུས་དང་འཐོར་འཐུང་བྱས་ནས་སུ། །དེ་ནས་ཕྱིར་ཡང་བཟླས་ལ་འཇུག་པར་བྱ། །གཙང་སྦྲ་ལ་དད་ཟློས་དགའ་སྙིང་

96-1-173a

རྗེ་ཅན། །རྟག་ཏུ་ལེན་པ་ལས་ནི་ལོག་པ་དང༌། །སློང་མོའི་ཟས་ཟ་ལྷ་ཡི་ལས་ལ་བརྩོན། །དེ་ཡི་ལུས་ལ་གསང་སྔགས་འཇུག་པར་འགྱུར།།
འགའ་ཡིས་བུད་མེད་གོས་དང་ནོར་རྣམས་དང༌། །བཞོན་པ་རྒྱན་དང་བྱུག་པ་བཟའ་བཏུང་དང༌། །མལ་སྟན་རྣམས་ནི་མང་ཉུང་བྱིན་གྱུར་ན། །དེ་ལ་སྒྲུབ་ལ་གནས་པར་
མི་བླང་ངོ༌། །ས་ཕུང་བཤང་སྒོར་ལྔ་སྟེ་མཚན་ལ་གསུམ། །གཡོན་ལ་གསུམ་སྟེ་ལག་པ་གཉིས་ལ་བདུན། །ཡང་ན་ས་དང་ཆུ་ཡིས་ཇི་སྲིད་དུ། །དྲི་མ་དྲི་བྲལ་དེ་སྲིད་
བར་དུ་བྱ། །སོས་ཀ་ནགས་མེ་མཆེད་པའི་མེ་ལྕེ་ཡིས། །མ་བསྒྲིམས་བཞིན་དུ་ཚང་ཚིང་ཀུན་བསྲེགས་ལྟར། །བཟླས་བརྗོད་མེ་ལ་ཚུལ་ཁྲིམས་རླུང་གིས་སྦར། །བརྩོན་
འགྲུས་ཆེན་པོའི་མེ་ལྕེས་སྡིག་པ་སྲེག །ཇི་ལྟར་གངས་ལ་ཉི་མའི་འོད་ཟེར་གྱིས། །གདུངས་ན་གཟི་བརྗིད་མི་བཟོད་འཇུ་བ་བཞིན། །ཚུལ་ཁྲིམས་ཉི་མའི་འོད་ཟེར་
བཟླས་བརྗོད་ཀྱིས། །གདུངས་ན་སྡིག་པའི་གངས་ཀྱང་ཟད་པར་འགྱུར། །མུན་ནག་སྨག་ལ་མར་མེ་ཕྱུང་པ་ཡིས། །མུན་ནག་མ་ལུས་སེལ་བར་བྱེད་པ་ལྟར། །ཚེ་རབས་
སྟོང་ན་གནས་པའི་སྡིག་པའི་མུན། །བཟླས་བརྗོད་མར་མེས་མྱུར་དུ་སེལ་བར་བྱེད། །ཅི་སྟེ་སྦྱིན་སྲེག་དང་ནི་བཟླས་བརྗོད་ཀྱིས། །གསང་སྔགས་བསྒྲུབས་ཀྱང་དངོས་

96-1-173b

གྲུབ་མ་ཐོབ་ན། །འཇིམ་པ་ལས་ནི་མཆོད་རྟེན་འབུམ་གདབ་པའམ། །ཡང་ན་ཆུ་འགྲམ་བྱེ་མ་དག་ལ་གདབ། །དེས་ནི་དེ་ཡི་སྡིག་པ་སྲིད་གཞན་ལ། །བྱས་པ་གང་ཡིན་དེ་ནི་ཟད་
གྱུར་ན། །དེས་ནི་གསང་སྔགས་མཐུ་ཡིས་འདི་ཉིད་དུ། །མཐོང་བའི་ཆོས་ལ་བསོད་ནམས་འབྲས་བུ་ཐོབ། །སྔགས་ཀྱི་རྩ་བ་དང་པོ་ཚུལ་ཁྲིམས་ཏེ། །དེ་ནས་བརྩོན་འགྲུས་དང་
ནི་བཟོད་པ་དང༌། །རྒྱལ་བ་ལ་ནི་དད་དང་བྱང་ཆུབ་སེམས། །གསང་སྔགས་དང་ནི་ལེ་ལོ་མེད་པའོ། །དེ་ལྟར་མི་དབང་ཡན་ལག་བདུན་ལྡན་པ། །སྐྱོ་བ་མེད་པར་སྐྱེ་དགུ་འདུལ་
བར་བྱེད། །དེ་བཞིན་སྔགས་པའང་ཡན་ལག་འདི་བདུན་དང༌། །ལྡན་པར་གྱུར་ན་སྡིག་པ་འདུལ་བར་བྱེད། །དང་པོ་བཟླས་བརྗོད་ཕལ་ཆེར་བྱས་ནས་སུ། །དེ་ཡི་འོག་ཏུ་འདིར་
ནི་སྦྱིན་སྲེག་བྱ། །སྦྱིན་སྲེག་དག་གིས་གསང་སྔགས་མཆོག་མྱུར་སྩོལ། །ཡིད་དུ་འོང་བའི་འདོད་པའང་སྦྱིན་པར་མཛད། །གང་གིས་དཔག་ཚད་བརྒྱ་ཡི་ཕ་རོལ་ནས། །
གསང་སྔགས་མཐུ་ཡིས་བུད་མེད་བཀུག་ཀྱང་ནི། །བུད་མེད་མ་ཡིན་གནོད་སྦྱིན་བུ་མོ་སྟེ། །དེ་གཟུགས་ཆ་བྱད་ཀྱིས་ནི་སྔགས་པ་བསྟེན། །འདོད་པའི་དོན་ཕྱིར་བསྒྲུབས་པ་
གང་ཡིན་ཏེ། །གྲུབ་ནའང་གནོད་སྦྱིན་བུ་མོས་སྦྱིན་པར་བྱེད། །དེ་ནི་བུད་མེད་དེ་ཡི་ལུས་སུ་ཡང༌། །སྤྲུལ་ནས་མཚན་མོ་འདོད་པ་བསྟེན་པར་བྱེད། །ཇི་ལྟར་མི་དག་འདོད་ཕྱིར་

96-1-174a

བུད་མེད་ལ། །བསྟེན་པའི་མི་ནི་ནོར་ནི་ཟད་འགྱུར་ལྟར། །དེ་བཞིན་གནོད་སྦྱིན་མོ་འམ་བྲན་མོ་དག །གསང་སྔགས་མཐུས་བཀུག་བསྟེན་
པར་བྱེད་པའོ། །གཞན་གྱིས་ཆུང་མར་ཡིད་ལ་བཞག་ནས་སུ། །གང་ཞིག་དེ་ལ་འདོད་གདུངས་སྟེན་བྱེད་པ། །མི་ཤེས་ཡིད་ཀྱིས་གཞན་གྱི་ཆུང་མ་ལ། །འདོད་པ་
སྤྱད་པས་སྡིག་པ་མང་དུ་ཐོབ། །རྒྱལ་བ་ལ་དང་གཞན་ལ་ཕན་བརྩོན་པའི། །ལྷ་ཀླུ་ལྷ་མིན་གནོད་སྦྱིན་དྲི་ཟ་དང༌། །གྲུབ་པར་བཅས་པའི་སྔགས་བཤད་གང་ཡིན་
པ། །དེ་དག་རྒྱལ་བའི་ཉན་ཐོས་རང་སངས་རྒྱས། །དེ་བཞིན་གཤེགས་དང་བྱང་ཆུབ་སེམས་དཔའ་ཡིས། །མ་འོངས་སེམས་ཅན་མགོན་སྐྱབས་མེད་རྣམས་ལ། །
རབ་ཏུ་གཟིགས་ནས་བྱིན་གྱིས་བརླབ་པ་མཛད། །དེ་དག་འབྲས་བུ་རབ་དང་འབྲིང་དང་ནི། །ཐ་མར་དབྱེ་བས་རྣམ་པ་གསུམ་དུ་བསྟན། །མཁའ་ལ་འགྲོ་དང་དཔལ་
གྱི་ཕུག་ཏུ་འཇུག །འདོད་དགུའི་གཟུགས་ཅན་མི་སྣང་རྣམ་པ་དང༌། །གནོད་སྦྱིན་མོ་ཡི་ཁྱོ་དང་བཅུད་ཀྱིས་ལེན། །མིག་འཕྲུལ་སྒྱུ་མ་མཚན་མོ་རྒྱུ་བ་སྟེ། །དེ་དག་
མཆོག་ཡིན་འབྲིང་ནི་ས་བདག་གོ །གྲོང་དང་ནོར་དང་དབྱེ་དང་དགུག་པ་དང༌། །དགར་དང་བསྐྲད་པ་དང་ནི་གསད་པ་དང༌། །ཀླུ་ཡི་གདོན་གྱིས་ཟིན་པ་གསོ་བ་དང༌།།

96-1-174b

གང་ཡང་འདི་ལྟ་བུ་དང་མཐུན་པའི་ལས། །དེ་ནི་མཁས་པས་ཕྲན་ཚེགས་ཡིན་པར་བསྟན། །བྱེ་ཕྲག་ཏུ་ནི་ཀླུ་དང་གནོད་སྦྱིན་དང༌། །བྱིས་པ་གདོན་གྱིས་ཟིན་དང་གང་དག་ཏུ། །
ལུས་ཅན་རྣམས་ལ་ངོ་མཚར་སྣ་ཚོགས་དག །སྟོན་པར་བྱེད་པར་ཕྲ་མོ་ཕྲན་ཚེགས་ཡིན། །བྱ་བ་དང་ཁུ་ཚུར་ཐལ་ལྕག་སྐྲ་དྲང་དང༌། །རྣ་བར་བཟླས་དང་དབང་དང་བསྐྲད་པ་
པ་དང༌། །བསད་དང་བཅིང་ལ་སོགས་པས་ཚར་གཅད་དང༌། །བོད་དང་རིག་པའི་གོས་དང་སྔགས་གོས་དང༌། །རྡོག་པས་བསྣུན་དང་རྣམ་པར་བསྐྱོད་པ་དང༌། །མིག་ཏུ་དུག་སོང་
ལྟར་ནི་གཞུག་པ་དང༌། །ཁབ་ཀྱིས་གཟུགས་དང་ཁ་བཅིང་སྐྱུག་ཏུ་གཞུག །ཕུ་ཞེས་བུད་དང་ཡན་ལག་གཞིག་པ་དང༌། །བྲང་གིས་འགྲོ་བ་དག་དང་དགུག་པ་དང༌། །ཕྱིར་ཡང་
བཅིང་དང་མནན་པར་བྱ་བ་དང༌། །རྨོངས་པར་བྱེད་དང་དུག་ཟར་གཞུག་པ་དང༌། །དུག་ནི་གཞན་ལ་སྤོ་བར་བྱ་བ་དང༌། །ལྕགས་ཀྱུར་ལྡན་པས་དྲང་བར་བྱ་བ་འམ། །ལུས་ལ་
ཞེན་པའི་དུག་ནི་བསླང་བ་འམ། །ཟོས་པར་བཟའ་དང་ཟོས་པ་བཅད་པ་དང༌། །ས་བཅིང་བ་དང་ཕོ་ཉ་བཏང་བ་དང༌། །བསྐྲད་པ་དང་ནི་ཀླུ་ལ་བསྟན་པ་དང༌། །དུང་དང་རྫ་རྔའི་
སྒྲས་ནི་བསླང་པ་སྟེ། །རྣམ་པ་འདི་དག་དུག་གི་རྒྱུད་དུ་བཤད། །ས་ཡི་སྟེང་ན་སྦྲུལ་ནི་བརྒྱད་ཅུ་དག །གཞན་ལ་གནོད་པར་བྱེད་ཅིང་རྣམ་པར་འཁྱམ། །དེ་དག་རྣམས་ནི་

96-1-175a

ཉི་ཤུ་གདེངས་ཀ་ཅན། །འཁྱིལ་པ་དྲུག་དང་དུག་མེད་བཅུ་གཉིས་དང༌། །དེ་བཞིན་སྤྲུལ་ནི་ཁྲོ་བོ་བཅུ་གསུམ་སྟེ། །སུམ་ཅུ་གང་ཡིན་
རིགས་དེའི་ནང་དུ་གཏོགས། །སྦལ་པའི་མགོ་དང་སྡིག་པ་ཁ་བརྒྱད་དང༌། །རྣམ་པར་དབྱེ་ན་རབ་ཏུ་མང་པོ་ཡོད། །གཅིན་རྟུག་ཁ་ཆུ་རེག་དང་མཐོང་བ་དང༌། །མཆེ་བ་
བཙུགས་པ་ལས་ནི་དུག་ཀྱང་གཏོང༌། །དེ་ལ་དུག་གི་རྒྱུད་ལ་མཁས་པ་ཡིས། །རབ་འབྲིང་ཐ་མ་རྣམ་པ་གསུམ་དུ་དབྱེ། །དུག་མོད་ཁྲོ་བོའི་དབང་བསྒྱུར་སྐྲག་པ་དང༌། །
དེ་བཞིན་སྔགས་པའམ། བཀྲེས་པའི་ཟས་ཕྱིར་རམ། །ཤ་ཁོན་ཡོད་པའམ་གཤིན་རྗེས་བསྟན་པའམ། །ལུས་ལ་བརྫིས་ན་དེ་དག་ཟ་བར་བྱེད། །ཟོས་པ་དེ་ཡང་
རྣམ་པ་བཞིར་འགྱུར་ཏེ། །མཆེ་བས་འཛིན་དང་སོས་བཅད་བཏབ་པའོ། །གང་དུ་མཆེ་བ་གཅིག་གིས་ཁྲག་ཕྱུང་རྗེས། །དེ་ནི་དུག་ཆུང་བས་ནི་ཟིན་པར་བཤད། །གང་
དུ་མཆེ་བ་གཉིས་ཀྱིས་བཏབ་ནས་སུ། །ཁྲག་དག་བྱུང་བར་གྱུར་པ་ཟོས་པའོ། །གལ་ཏེ་མཆེ་བ་གསུམ་གྱིས་ཤ་བཅད་ན། །དེ་ནི་བཅད་པར་གྱུར་པ་ཡིན་ཞེས་བསྟན།།
གང་དུ་མཆེ་བ་བཞི་ཡིས་བཏབ་ནས་སུ། །སྦྲུལ་གྱི་ལུས་ནི་ཟོས་པར་གྱུར་པ་དེ། །བཏབ་ནས་ཟོས་པ་ཡིན་ཞེས་བཤད་པ་སྟེ། །དེ་ནི་སྨན་རྣམས་ཀྱིས་ཀྱང་བཟློག་པར་

96-1-175b

དཀའ། །མེ་ཡི་རང་བཞིན་གནད་རྣམས་འདྲལ་བའི་དུག །མཚོན་དང་མེ་དང་གཟི་བརྗིད་མཚུངས་པ་དང༌། །ཇི་ལྟར་སྔགས་ཀྱིས་རབ་ཏུ་ཞི་འགྱུར་བ། །དེ་ལྟར་སྨན་པས་སྦྱོར་བར་མི་
ནུས་སོ། །ཇི་ལྟར་མེ་དཔུང་ཆེན་པོས་བུད་ཤིང་ལ། །ངེས་པར་སྲེག་ལ་ཆར་བབ་སྐད་ཅིག་གིས། །ཞི་བར་གྱུར་པ་དེ་བཞིན་དུག་དག་གིས། །མེ་དཔུང་ལྟ་བུའང་སྔགས་ཀྱིས་ཞི་བར་
བྱེད། །དུག་གི་མཐུ་སྟོབས་ཤེས་ནས་རབ་བསྒྲིམས་ཏེ། །གསང་སྔགས་ཆོ་ག་ཇི་བཞིན་བཟླས་ནས་ནི། །བ་ལང་ཁྱུ་ན་སེངྒེ་ཇི་ལྟ་བར། །དུག་ཅན་སྤྲུལ་དང་དོགས་མེད་ལྷན་ཅིག་
རྩེ། །ལྷ་ཀླུ་ལྷ་མིན་གནོད་སྦྱིན་གྲུབ་པ་དང༌། །དྲི་ཟ་འབྱུང་པོས་མཚུན་དང་གསང་བ་པ། །ཡི་དྭགས་ཤ་ཟ་དག་དང་ལུས་སྲུལ་པོ། །སྨྱོ་བྱེད་དག་དང་འཕྲོག་མ་གྲིབ་གནོན་དག །ས་
ཡི་སྟེང་ན་གདོན་ནི་སྣ་ཚོགས་པ། །མི་ཡི་ཤ་ཚིལ་ཟ་ཞིང་ཁྲག་ཀྱང་འཐུང༌། །མི་ངན་འདོད་གདུངས་ཁྲོ་བས་ཉམ་ཐག་པའི། །གླགས་སྐབས་རྙེད་ནས་ལུས་ལ་འཇུག་པར་བྱེད། །དེ་
དག་རྣམས་ཀྱིས་ཟིན་པའི་མི་འཕྱན་ཅིང༌། །གླུ་ལེན་གར་བྱེད་དགོད་ཅིང་ཁྲོ་བ་དག །དགའ་ཞིང་རྔམ་པ་ཚེ་ལ་སྨྲ་འདོད་དང༌། །སྤྱོད་པ་སྣ་ཚོགས་བྱེད་ཅིང་ལྷ་རྣམས་དང༌། །ལྷ་མིན་
ལྟར་བཅོས་སྐྱེ་བོའི་བཞད་གང་བྱེད། །གཏོར་མ་འདོད་པའམ་རྩེ་མོ་བྱེད་འདོད་པས། །གསང་བའི་དོན་ཏུ་ལུས་ལ་འབབ་ཅིང་འཇུག །གསང་པ་པ་རྣམས་གཞིག་ཕྱིར་རིག་

96-1-176a

པའི་མཆོག །མཐུ་ཅན་མཆོག་སྦྱིན་རྡོ་རྗེ་ལྕགས་ཀྱུ་འམ། །གཞན་ཡང་ང་ཡི་རིགས་བྱུང་རིག་པའམ། །ཁྲོ་བོ་བདུད་རྩི་ཐབ་སྦྱོར་སོགས་པས་
གསོ། །ཅི་ལྟར་གསང་སྔགས་འཛིན་པའི་མི་དག་ལ། །གདོན་རྣམས་འཇིགས་པར་གྱུར་པ་དེ་ལྟར་ནི། །མི་མིན་རླུང་མིན་གྲོང་ཁྱེར་སུམ་བརྩེགས་དང༌། །འཇོམས་བྱེད་
གཟི་བྱིན་ཉི་མ་མེས་པོ་དང༌། །ཆུ་བདག་མ་ཡིན་ལྷ་མིན་རྣམས་ཀྱི་མིན། །ནོར་བདག་མ་ཡིན་གནོད་སྦྱིན་རྒྱལ་པོས་མིན། །ལྷག་མ་མཁའ་ལྡིང་བྱ་ཡི་རྒྱལ་པོ་དང༌། །ས་
བསྲུངས་བུ་ཞོན་ཁྱེར་འཇིགས་རྣམས་ཀྱི་མིན། །འབྱུང་པོའི་རིག་སྔགས་འདིར་ནི་ཀུན་མཐོང་དང༌། །གདོན་གྱི་སྤྱོད་པ་མ་ལུས་ཤེས་ནས་སུ། །ཕྱི་ནས་གདོན་རྣམས་
དོགས་མེད་བཏུལ་ནས་ནི། །གདོན་གྱིས་མི་འཇིགས་སླར་ཡང་ཚུགས་མི་འགྱུར། །རིག་གསུམ་འཕེལ་དང་སྲིད་གསུམ་མཐར་ཕྱིན་དང༌། །ཉེས་པ་གསུམ་སྤངས་
ལམ་གསུམ་ཐུགས་སུ་ཆུད། །དེ་ཡིས་སྲས་དང་དེའི་ལམ་རྗེས་འགྲོ་བའི། །ལྷ་དང་ལྷ་མིན་སོགས་པས་བཤད་པའི་སྔགས། །བདག་ཉིད་ཆེན་པོ་མུན་པ་སེལ་བ་ཡི། །
གསང་སྔགས་ཀྱིས་ནི་བྱིན་གྱིས་བརླབས་དེ་ལ། །འཇིག་རྟེན་ལྷ་ཚོགས་རྣམས་ཀྱིས་བསྔགས་པ་ཡི། །གསང་སྔགས་མཐུ་ཡིས་དེ་ལ་བསྐྱོད་དུ་མེད། །རྡོ་རྗེ་འཆང་གི་

96-1-176b

གསུང་ཐོས་ལྷ་དེ་རྣམས། །ཚངས་སོགས་ལྷ་མིན་གནོད་སྦྱིན་གྲུབ་པ་དང༌། །རིག་འཛིན་ཀླུ་དང་གནོད་སྦྱིན་དྲི་ཟ་དང༌། །གསང་བབ་དང་མཚུན་དང་འབྱུང་པོ་རྣམས། །དད་པས་
ཞབས་ལ་སྤྱི་བོས་ཕྱག་བཙལ་ཏེ། །གུས་པས་ཐལ་མོ་སྦྱར་ནས་ཚིག་གསོལ་པ། །ཀྱེ་མའོ་སྲོག་ཆགས་རྣམས་ལ་ཐུགས་རྗེར་ལྡན། །ཀྱེ་མའོ་ཁྱོད་ཀྱི་སྤྱོད་པ་སྣ་ཚོགས་པས། །
ཁ་ཅིག་གིས་ནི་རྡོ་རྗེ་འབར་བར་མཐོང༌། །གཞན་གྱིས་དབྱུག་ཏོ་གཞན་གྱིས་འཁོར་ལོ་ཅན། །དེ་བཞིན་གཞན་གྱིས་རྩེ་གསུམ་ཞགས་པ་ཅན། །གཞན་གྱིས་རལ་གྲི་གཞུ་དང་
བེ་ཅོན་དང༌། །འཇིགས་པའི་གཟུགས་ཅན་མཚོན་ཆ་ཀུན་ཐོགས་དང༌། །གཞན་དག་གིས་ནི་ཞི་བ་ཉིད་དུ་མཐོང༌། །དུ་མའི་སྐུ་མངའ་དམིགས་མེད་སྐུ་མངའ་བར། །ལྷ་དང་
གནོད་སྦྱིན་གྱིས་མཆོད་དེ་ལ་འདུད། །ལྷ་མིན་ལྷ་ཡིས་ཞབས་ལ་ཕྱག་བགྱིས་པ། །བྱང་ཆུབ་སེམས་དཔའ་མཆོག་ལ་ཕྱག་འཚལ་འདུད། །རིག་པའི་དབང་ཕྱུག་གཞུ་འགེངས་
ཁྱོད་ལ་འདུད། །ཁྱོད་ལ་བདག་ཅག་ཐམས་ཅད་ཕྱག་འཚལ་འདུད། །ཁྱོད་ལ་བདག་ཅག་དེང་ནས་སྐྱབས་སུ་མཆི། །ཁྱོད་ཀྱིས་ཇི་སྐད་གསུངས་པ་དེ་བཞིན་དུ། །མི་ཡིས་
ལེགས་པར་སྤྱད་པར་བགྱིས་ནས་ནི། །དེ་དག་མྱུར་དུ་དབུལ་བའི་མུན་བསལ་ནས། །ཉི་མ་བཞིན་དུ་ཤིན་ཏུ་རབ་འབར་འགྱུར། །ཡན་ལག་མི་ཉམས་སེམས་ཀྱང་མི་ཉམས་

96-1-177a

ཤིང་། །ནད་དང་སྡུག་བསྔལ་ལུས་ཉམས་མི་འགྱུར་བ། །ཁྱོད་ལ་དད་པའི་མིས་ནི་ཐོབ་པར་འགྱུར། །དེ་སྐད་ཀུན་གྱིས་ཚིག་ཏུ་སྨྲས་ནས་ཀྱང༌།།
རྡོ་རྗེ་འཛིན་ལ་ཡང་ཡང་ཕྱག་བཙལ་ཏེ། །གཞལ་མེད་ཁང་དུ་མངོན་པར་ཞུགས་ནས་ཀྱང༌། །ཇི་ལྟར་འོངས་པའི་ནམ་མཁའི་ལམ་ལ་དོང༌། །ལྷ་རྣམས་དོང་ནས་ཕྱག་
ན་རྡོ་རྗེ་ཡིས། །དཔུང་བཟང་ལ་ནི་ཚིག་ཏུ་ཡང་གསུངས་པ། །ལྷ་རྣམས་ཀུན་གྱིས་མདོ་འདི་ཤེས་ཟིན་གྱི། །ཁྱོད་ཀྱིས་འཇིག་རྟེན་འདིར་ནི་གྲགས་པར་གྱིས། །དེ་སྐད་
གསུངས་ནས་དཔུང་བཟང་དེ་ཡིས་ནི། །ལངས་ཏེ་གུས་པར་རབ་ཏུ་ཕྱག་བཙལ་ནས། །གཙང་བྱེད་སྡིག་འཇོམས་དཔལ་ཡོན་ལྡན་པ་འདི། །མི་ཡི་འཇིག་རྟེན་འདིར་ནི་
བསྒྲགས་པར་བགྱི། །འཕགས་པ་དཔུང་བཟང་གིས་ཞུས་པའི་ལེའུ་བཅུ་གཅིག་པའོ།།    །།འཕགས་པ་དཔུང་བཟང་གིས་ཞུས་པའི་རྒྱུད་རྫོགས་སོ།།    །།
རྒྱ་གར་སྐད་དུ། སརྦ་མཎྜལ་སཱ་མཱ་ནྱ་བི་དྷི་ན་གུ་ཧྱ་ཏནྟྲ། བོད་སྐད་དུ། དཀྱིལ་འཁོར་ཐམས་ཅད་ཀྱི་སྤྱིའི་ཆོ་ག་གསང་བའི་རྒྱུད། ཐམས་ཅད་མཁྱེན་པ་ལ་ཕྱག་
འཚལ་ལོ། །དེ་ནས་གཞན་ཡང་གསང་པའི་རྒྱུད། །དཀྱིལ་འཁོར་དག་ནི་ཐམས་ཅད་ཀྱི། །སྤྱི་ཡི་ཆོ་ག་རྒྱས་པ་དག །མདོར་བསྡུས་རབ་ཏུ་བཤད་པར་བྱ། །གཞན་

96-1-177b

གྱིས་མི་ཐུབ་ལ་སོགས་གང༌། །དེ་བཞིན་གཤེགས་པའི་དཀྱིལ་འཁོར་དང༌། །རབ་ཏུ་གནས་པ་ལ་སོགས་གང༌། །པད་མོ་རིགས་ཀྱིར་བཤད་པ་དང༌། །འཇིག་རྟེན་དག་ལ་
བརྩེ་ཕྱིར་ངས། །རྣམ་པར་གནོན་པ་ལ་སོགས་པ། །དཀྱིལ་འཁོར་སུམ་སྟོང་དག་དང་ནི། །ལྔ་བརྒྱར་བཤད་པ་གང་ཡིན་པ། །དཀྱིལ་འཁོར་དེ་དག་རྣམས་ཀྱི་སྤྱིའི། །ཆོ་ག་འདི་
ནི་ངས་བཤད་དེ། །དེ་ལྟ་བས་ན་ཆོ་ག་འདིས། །དཀྱིལ་འཁོར་ཐམས་ཅད་བྲི་བར་བྱ། །སློབ་དཔོན་བསྟན་བཅོས་ཀུན་ཤེས་པ། །ཚུལ་ཁྲིམས་ལྡན་ཞིང་སྙིང་རྗེའི་བདག །
དྲང་ཞིང་བཟོད་ལ་གཙང་སྦྲ་ཅན། །དད་དང་དྲན་ལྡན་སྙིང་སྟོབས་ཅན། །སྨྲ་མཁས་མི་འཇིགས་སྲན་ཐུབ་པ། །སྒྱུ་རྩལ་དག་ལ་མཁས་ཤིང་གསལ། །མཛེས་དང་ལྡན་
ཞིང་དེ་བཞིན་དུ། །གུས་ལྡན་དུལ་ལ་ཁོང་གཟོ་བ། །རྟག་ཏུ་དམ་པའི་ཆོས་ལ་དགའ། །ཐེག་པ་ཆེ་ལ་མོས་པ་ཅན། །གསང་སྔགས་སྤྱོད་པ་ལ་བསླབས་ཤིང༌། །དཀྱིལ་
འཁོར་དག་གི་བྱེ་བྲག་ཤེས། །སློབ་མ་དག་གི་ཚུལ་ཤེས་ཤིང༌། །དེ་བཞིན་གསང་སྔགས་རྒྱུད་ཀྱང་འཛིན། །རྗེས་སུ་གནང་ཞིང་དབང་བསྐུར་ལ། །ཆོག་ཤེས་བཟླས་
བརྗོད་ལྷུར་ལེན་པ། །སློབ་དཔོན་རིགས་ལ་བསྙེན་བཀུར་བྱས། །དཀྱིལ་འཁོར་ཐམས་ཅད་ཁོང་དུ་ཆུད། །གསང་སྔགས་ཀུན་དང་བླ་མ་དང༌། །དེ་བཞིན་གློ་བུར་མགྲོན་

96-1-178a

མཆོད་བྱེད། །ཕྱག་རྒྱ་ལ་སོགས་བཅིང་བ་དང༌། །དཀྱིལ་འཁོར་འདྲི་བའི་ལས་རྣམས་དང༌། །གསང་སྔགས་སྤྱོད་པའི་མཆོད་པ་ལ། །སློབ་
དཔོན་གྱིས་ནི་མཁས་པར་བྱ། །དེ་ནས་གཞན་ཡང་བཤད་པ་ནི། །ས་ཡི་ཕྱོགས་ཀྱི་མཚན་ཉིད་དེ། །ས་གཞི་ཅི་འདྲ་བཟང་བ་དང༌། །མི་བཟང་བ་དག་བསྒྲགས་པའོ།།
མཐོན་དམན་ཅན་དང་ཚེར་མ་ཅན། །གྱོ་མོ་དུམ་བུ་ཅན་དག་དང༌། །ངམ་གྲོག་རུས་པ་སྡོང་དུམ་ཅན། །གྲོག་མཁར་ཐལ་བ་ཚ་སྒོ་ཅན། །གསེག་མ་རྡོ་དང་རྡུལ་དང་སྐྲ།།
སྲིན་བུ་གྲོག་སྦུར་ལ་སོགས་མང༌། །དེ་ལྟ་བུ་ཡི་ས་གཞི་ནི། །མཁས་པས་ལས་རྣམས་ཀུན་ལ་སྤང༌། །མཐོ་དམན་སྙོམས་ཤིང་གཙང་ལ་སྣུམ། །ཟུག་རྡུ་ཉེས་པ་རྣམ་
པར་སྤངས། །ཤར་དང་བྱང་དུ་གཞོལ་བ་ཡིས། །ས་གཞི་ལས་རྣམས་ཀུན་ལ་ཤིས། །དང་པོར་པུས་ནུབ་ཙམ་བརྐོས་ལ། །ས་དེ་ཉིད་ཀྱིས་དགང་བར་བྱ། །གལ་
ཏེ་ལྷག་པར་གྱུར་ན་ནི། །དངོས་གྲུབ་དག་ནི་ཡོད་པར་བཤད། །དེ་ལས་བཟློག་པར་གྱུར་ན་ནི། །སྒྲུབ་པ་པོས་ནི་ལས་མི་བརྩམ། །བརྩམས་ན་སྡུག་བསྔལ་མྱོང་འགྱུར་
ཞིང་། །ལེགས་པ་དག་ཀྱང་མི་འཐོབ་བོ། །དཀྱིལ་འཁོར་ས་ནི་གང་དག་གི །ཉེ་འཁོར་དག་ན་ཆུ་མོད་པ། །དེ་ནི་ཤིས་ཤིང་དངོས་གྲུབ་ཐོབ། །ཆུ་དཀོན་པ་ནི་མཁས་པས་

96-1-178b

སྨད། །ཁོ་ར་ཁོར་ཡུག་སྣ་ཚོགས་ཤིང༌། །མེ་ཏོག་འབྲས་བུ་ལོ་མར་ལྡན། །འོ་མ་ཅན་གྱི་ཤིང་ཡོད་པ། །དཀྱིལ་འཁོར་དག་ལ་རབ་ཏུ་ཤིས། །ཁོ་ར་ཁོར་ཡུག་ཤིང་ལྡན་
པའི། །ས་གཞི་ཡོན་ཏན་ཀུན་ལྡན་པའི། །ཉ་འཁོར་ན་ཡང་ཆུ་ཡོད་པས། །དཀྱིལ་འཁོར་དག་ལ་ལས་དེ་ཤིས། །ཞི་བའི་ལས་ལ་ས་གཞི་ནི། །དཀར་པོ་དག་ཏུ་བརྟག་པར་བྱ། །
རྒྱས་པའི་ཆེད་དུ་དམར་སེར་བྱ། །དྲག་ཤུལ་སྤྱོད་ལ་ནག་པོ་ཤིས། །གང་དུ་ཆུ་ངོགས་པད་མོ་ཡི། །མཚོ་དང་རྒྱ་མཚོ་ཉེ་འཁོར་དང༌། །ཆུ་ཡི་གླིང་ནི་ཉམས་དགའ་བར། །
ཞི་བའི་དཀྱིལ་འཁོར་བྲི་བར་བྱ། །མ་མོའི་གནས་དང་དུར་ཁྲོད་དང༌། །དབེན་པའི་གནས་དང་ཁང་སྟོང་དང༌། །ཉམས་མི་དགའ་བའི་ཡུལ་གང་ཡིན། །དེ་དག་ཏུ་ནི་མངོན་
སྤྱོད་བྲི། །རི་རྩེ་དང་ནི་བ་ལང་ལྷས། །མཆོད་རྟེན་སྐུ་གཟུགས་ཁང་པ་དང༌། །དེ་ལ་སོགས་པའི་ཕྱོགས་དག་ཏུ། །རྒྱས་པ་ཡི་ནི་དཀྱིལ་འཁོར་བྲི། །མཆོད་རྟེན་ཆེན་པོ་ཉམས་
དགའ་དང༌། །དབེན་པ་ཆེན་པོའི་གནས་དག་དང༌། །རི་བོའི་རྩེ་མོ་རྒྱ་ཆེན་གྱིས། །དངོས་གྲུབ་དཀྱིལ་འཁོར་བྲི་བར་བྱ། །རི་རྩེ་དག་དང་རི་བོ་དང༌། །རི་ཡི་ཟོམ་དང་ཕུག་དག་ཏུ།།
ལྷ་མིན་དག་ནི་འདོད་པ་ཡིས། །ས་འོག་རྡོ་རྗེ་དཀྱིལ་འཁོར་བྲི། །པདྨའི་ཁ་ནི་བྱེ་བའི་ཚལ། །ངང་སྐྱ་དག་ནི་སྒྲ་སྒྲོགས་པར། །རྒྱལ་སྲིད་འདོད་པའམ་ནོར་འདོད་པས། །དཔལ་

96-1-179a

ཀྱི་དཀྱིལ་འཁོར་ཐམས་ཅད་བྲི། །མ་མོའི་གནས་དང་རི་རྩེ་དང༌། །ལྷ་རྣམས་ཀྱི་ནི་གནས་དག་ཏུ། །གདོན་དབབ་པ་དང་འཇོམས་བྱེད་པ། །རྡོ་རྗེ་
ལྕགས་ཀྱུའི་དཀྱིལ་འཁོར་བྲི། །ལམ་གྱི་བཞི་མདོ་ཆེན་པོ་དང༌། །མཆོད་རྟེན་ཕྱག་ན་རྡོ་རྗེ་ཡི། །མདུན་དུ་སྒྲུབ་པ་པོ་ཡིས་ནི། །ཁྲོ་རྒྱལ་དཀྱིལ་འཁོར་བགེགས་འཇོམས་
བྲི། །དེ་བཞིན་གཤེགས་པའི་དཀྱིལ་འཁོར་ནི། །གནས་ནི་བཟང་པོ་གཞན་དུ་ཡང༌། །མཁས་པ་ཡིས་ནི་ཁྱད་པར་དུ། །ཐམས་ཅད་བྲི་བར་བྱ་བ་ཡིན། །རབ་ཏུ་གནས་
སོགས་དཀྱིལ་འཁོར་ཀུན། །མཁས་པ་ཡིས་ནི་ཁྱད་པར་དུ། །པདྨའི་མཚོ་ཡི་ཉེ་འཁོར་དུ། །ཆོ་ག་བཞིན་དུ་བྲི་བར་བྱ། །རི་ཡི་རྩ་མོར་མཁས་པ་ཡིས། །མདོ་ལས་བྱུང་
བའི་ཆོ་ག་བཞིན། །རྣམ་པར་གནོན་སོགས་དཀྱིལ་འཁོར་ཀུན། །ཁྱད་པར་དུ་ནི་བྲི་བར་བྱ། །རྣམ་པར་ངེས་པའི་གནས་འདི་ནི། །ཁྱད་པར་དུ་ནི་བསྟན་པ་ཡིན། །
རབ་ཏུ་བསྒྲིམས་ཏེ་ཐམས་ཅད་ལ། །ས་ནི་རྣམ་གསུམ་ཡོངས་སུ་བརྟག །ཁྱད་པར་ཕུན་སུམ་མ་ལྡན་ན། །སྤྱི་ཡི་ལས་ཀྱིས་བྲི་བར་བྱ། །ཕུན་སུམ་ཚོགས་པར་ཀུན་
བཟང་བའི། །ཚོགས་པ་དག་ནི་རྙེད་པར་དཀའ། །མདོར་ན་ས་གཞི་མཉམ་པ་དང༌། །མདངས་སྣུམ་ཤར་དུ་གཞོལ་བ་བཞེད། །ཆུ་མང་ལྡན་པའི་གནས་དང་ནི། །ལྗོན་

96-1-179b

ཤིང་བཟང་པོས་བརྒྱན་པ་དང༌། །བདག་གི་མིག་ཡིད་མགུ་བ་དང༌། །འཚེ་མེད་ཟུག་རྔུ་སྤངས་པ་ནི། །དཀྱིལ་འཁོར་གནས་སུ་ཤིས་པ་སྟེ། །མི་ཡི་དངོས་གྲུབ་ཀུན་ཐོབ་བྱེད།།
དྲང་སྲོང་གནས་དང་བ་གླང་ལྷས། །ཕུག་དང་རི་ཡི་རྩེ་མོ་དང༌། །ས་གཞི་གང་ན་འཐས་པ་དང༌། །ཁང་ཐོག་དང་ནི་རྡོ་ལེབ་དང༌། །མཆོད་རྟེན་དྲུང་དང་འབབ་ཆུའི་གླིང༌། །མཚོ་
རྣམས་ཀྱི་ནི་འགྲམ་དག་ཏུ། །ས་གཞི་སྦྱང་ཞིང་བརྟག་པ་དང༌། །ནན་ཏན་དུ་ནི་བྱ་མི་དགོས། །དེར་ནི་ཟུག་རྡུ་དབྱུང་མི་དགོས། །འཐས་པར་བཅག་ཀྱང་དེར་མི་དགོས། །
མཐོ་དམན་ལ་སོགས་སྐྱོན་རྣམས་གང༌། །དེར་ནི་དོགས་པ་བསྐྱེད་མི་དགོས། །གཉུག་མར་གནས་པའི་ས་གཞི་ལ། །བྱི་དོར་ལེགས་པར་བྱས་ནས་སུ། །ལག་པས་བྲམ་
ཞིང་གསང་སྔགས་བཟླས། །དེ་ཡི་སྦྱང་བ་དེ་ཡིན་ནོ། །ཟུག་རྡུ་ཉེས་པ་ཐམས་ཅད་ནི། །གལ་ཏེ་དབྱུང་པར་མི་ནུས་ན། །དེར་ནི་གསང་སྔགས་ཁོ་ནས་ནི། །སྦྱངས་པ་ལེགས་
པར་བྱས་པར་འགྱུར། །བརྟན་པར་འགྱུར་བའི་ལས་རྣམས་དང༌། །གདོན་རྣམས་ཚར་གཅད་ལ་སོགས་དང༌། །དྲག་ཤུལ་སྤྱོད་པ་དག་ལ་ཡང༌། །ས་ནི་བརྟག་པར་བྱ་མི་
དགོས། །དཀྱིལ་འཁོར་ས་གཞི་ཆོ་ག་ལ། །ཁྲོ་བོ་ཀཱི་ལི་ཀཱི་ལ་ཡིས། །བ་ཡི་རྣམ་ལྔ་ལ་བཟླས་པའི། །བསང་གཏོར་བྱས་ན་སྦྱངས་པར་འགྱུར། །གཞན་གྱིས་མི་ཐུབ་ལ་སོགས་

96-1-180a

པ། །རྒྱལ་བའི་གཙུག་ཏོར་ཉིད་ཀྱིས་སྦྱང༌། །ཕྱག་ན་པདྨའི་དཀྱིལ་འཁོར་ཀུན། །ས་གཞི་སྦྱང་བར་བྱ་བ་ནི། །ཞི་བ་འདྲེན་པ་ཞེས་བྱ་ཡི།།
དཔལ་མོས་ཆོ་ག་བཞིན་དུ་སྦྱང༌། །ཕྱག་ན་རྡོ་རྗེའི་དཀྱིལ་འཁོར་རྣམས། །ཁྱད་པར་དུ་ནི་ཁྲོ་བོས་སྦྱང༌། །ལས་སུ་བྱ་བ་ཐམས་ཅད་ཀྱང༌། །ཆོ་ག་བཞིན་དུ་འདི་ཡིས་
བྱ། །རྒྱལ་བའི་གཙུག་དང་ཞི་བའི་འདྲེན། །ཁྲོ་བོ་སྟོབས་ཆེན་ཞེས་བྱ་བ། །འདི་གསུམ་རིགས་ནི་གསུམ་ཅར་གྱིས། །ལས་རྣམས་ཀུན་ལ་སྦྱར་བྱས་ཏེ། །ས་སྦྱང་བ་
དང་བསྲུང་བ་དང༌། །སློབ་མ་སྟ་གོན་གནས་པ་དང༌། །བགེགས་རྣམས་བསལ་དང་དྲི་དག་དང༌། །མེ་ཏོག་མངོན་པར་བསྔགས་པ་དང༌། །དེ་ལ་སོགས་པའི་ལས་
ཀུན་ལ། །བསྒྲིབས་ཏེ་སྦྱང་བར་བྱ་བ་ཡིན། །སོ་སོའི་རྒྱུད་ལ་ལས་དང་ནི། །གསང་སྔགས་རབ་ཏུ་བསྒྲགས་པ་གང༌། །སྟོན་ཟླ་འབྲིང་པོའི་ཉ་ནས་ནི། །དཔྱིད་ཟླ་ཐ་
ཆུངས་ཉ་ཡི་བར། །འདི་ཡི་ནང་དུ་མཁས་པ་ཡིས། །དཀྱིལ་འཁོར་ཆོ་ག་བཞིན་དུ་བྲི། །བགེགས་ཀྱི་དཀྱིལ་འཁོར་ནང་བཅད་དང༌། །དེ་བཞིན་བསྒྲུབ་པའི་དཀྱིལ་
འཁོར་དག །དཔྱད་མི་དགོས་པར་དབྱར་ཡང་ནི། །མཁས་པས་དུས་བཞིན་བྲི་བར་བྱ། །སློབ་མ་དབང་བསྐུར་ཆེད་དུ་ནི། །དཀྱིལ་འཁོར་ཡོངས་སུ་བསྒྲགས་

96-1-180b

གང་དང༌། །གནང་བའི་དཀྱིལ་འཁོར་གང་ཡིན་དང༌། །དམ་ཚིག་དཀྱིལ་འཁོར་གང་ཡིན་དང༌། །འབྱོར་པའི་ཆེད་དུ་བསྒྲུབ་པ་དང༌། །ཆེན་པོའི་དཀྱིལ་འཁོར་གང་ཡིན་པ། །
དེ་དག་ཐམས་ཅད་མཁས་པ་ཡིས། །ཟླ་བ་བདུན་པོ་དག་ལ་བྱ། །ཡུལ་དང་དུས་དང་སློབ་མ་དང༌། །བདོག་པའི་ཡོན་ཏན་ཤེས་བྱ་སྟེ། །མཁས་པས་དབྱར་ཡང་དཀྱིལ་
འཁོར་གྱི། །ལས་ནི་ཆོ་ག་བཞིན་དུ་བྲི། །དྲི་དང་མེ་ཏོག་བདུག་སྤོས་དང༌། །ལྷ་བཤོས་སྦྱིན་སྲེག་ལས་ཀྱི་རྣམས། །ཕོངས་པར་གྱུར་ཀྱང་མི་དབྲི་སྟེ། །ཕྲི་ན་ངེས་པར་འཆི་
བར་འགྱུར། །ཚེས་གྲངས་ངན་དང་དུས་མིན་དང༌། །གནས་མིན་ཆོ་ག་མི་ལྡན་པར། །མཁས་པས་དཀྱིལ་འཁོར་མི་བྲིའོ། །བྲིས་ན་དོགས་པ་མེད་པར་འཆི། །མཁས་པས་
ཇི་ལྟར་བཤད་པ་ཡི། །ཟླ་བ་ཡར་གྱི་ངོ་དག་ལ། །ཟླ་བ་ཉ་འམ་བཅུ་གསུམ་མམ། །ཚེས་བརྒྱད་དག་གམ་བཅུ་བཞི་འམ། །ཚེས་བཅུ་དང་ནི་བཅུ་གཅིག་གམ། །ཡང་ན་ཡར་
གྱི་ཚེས་གཅིག་གམ། །ཚེས་ལྔའམ་ཡང་ན་ཚེས་བདུན་ནམ། །ཡང་ན་ཚེས་གྲངས་གསུམ་ལའང་རུང༌། །ཉི་མ་བཅུ་པོ་འདི་དག་ལ། །དཀྱིལ་འཁོར་རབ་ཏུ་བསྒྲིམས་ཏེ་
བྲི། །མར་གྱི་ངོ་ཡི་དུས་མཚམས་ལའང༌། །དཀྱིལ་འཁོར་བྲི་བ་འགལ་བ་མེད། །ཚེས་ལྔའམ་ཡང་ན་ཚེས་བདུན་ནམ། །ཟླ་བ་ཉ་ལ་ཁྱད་པར་དུ། །ཕྱག་ན་པདྨའི་

96-1-181a

དཀྱིལ་འཁོར་གྱི། །ཆོ་ག་རྣམས་ནི་བྱ་བར་ཤིས། །ས་ཡི་འོག་གི་དཀྱིལ་འཁོར་དང༌། །དྲག་ཤུལ་གྱི་ནི་ལས་རྣམས་དང༌། །ཁྲོ་བོ་
རྣམས་ཀྱི་དཀྱིལ་འཁོར་གང༌། །དེ་དག་མར་ངོ་ལ་ཡང་བྲི། །ཟླ་བ་ཉ་ལ་ཁྱད་པར་དུ། །རྒྱལ་བའི་དཀྱིལ་འཁོར་བྲི་བར་ཤིས། །དཔྱིད་ཟླ་འབྲིང་དང་ཐ་ཆུང་ལ།།
མཁས་པས་དཀྱིལ་འཁོར་ཆེན་པོ་བྲི། །གང་ཚེ་ཡོ་བྱད་ལྡན་པ་དང༌། །གང་ཚེ་དད་པ་བོད་བ་དང༌། །གང་ཚེ་ལས་ལ་བརྩོན་གྱུར་པ། །དེ་ཡི་ཚེ་ཡང་དཀྱིལ་འཁོར་
བྲི། །གང་ཚེ་འཚོ་བ་ཀུན་མོད་ཅིང༌། །མེ་ཏོག་མོང་པ་ལ་སོགས་པ། །ཕུན་སུམ་ཚོགས་པའི་དུས་ཤེས་པའི། །དེ་ཡི་ཚེ་ཡང་དཀྱིལ་འཁོར་བྲི། །གང་ཚེ་སློབ་མའི་
བསྙེན་བཀུར་གྱིས། །བླ་མ་དག་ནི་མགུ་གྱུར་པ། །དེ་ཚེ་དེ་ལ་གནང་བས་ན། །དབང་བསྐུར་ཆེད་དུ་དཀྱིལ་འཁོར་བྲི། །ཉི་མ་ཟླ་བ་གཟས་ཟིན་དང༌། །ཡ་མཚན་ཆེ་ལྟས་བྱུང་
བ་དང༌། །ཆོ་འཕྲུལ་གྱི་ནི་ཟླ་བ་ལ། །བསྒྲིམས་ཏེ་དཀྱིལ་འཁོར་བྲི་བར་བྱ། །སྔ་དྲོ་རྒྱས་པ་བསྐྱེད་པ་སྟེ། །ཉི་མ་གུང་ལ་དྲག་ཤུལ་སྤྱད། །དགོངས་ཀར་ཞི་བ་བློ་ཅན་གྱིས།།
ཆོ་ག་བཞིན་དུ་དཀྱིལ་འཁོར་བྲི། །དཀྱིལ་འཁོར་དག་ནི་མ་ལུས་པ། །ཉི་མ་ཙེར་ཙེས་ནུབ་ནས་བརྩམས། །ཉི་མ་ཤར་བར་མ་གྱུར་པ། །མཆོད་ནས་གཤེགས་སུ་གསོལ་

96-1-181b

པར་ཤིས། །ཁྱད་པར་ཅན་གྱི་ཆོ་ག་ནི། །ལྷ་དུས་བྱ་བ་དུས་བཞིན་བཤད། །གཞན་དུ་ཆོ་ག་ཉམས་པའི་ཕྱིར། །དངོས་གྲུབ་འབྱུང་བར་མི་འགྱུར་རོ། །སྤྱི་ཡི་དཀྱིལ་
འཁོར་བློ་ལྡན་པས། །ནམ་ཡང་ཉིན་པར་མི་བྲིའོ། །ཉིན་པར་བྲིས་ན་དེ་དག་ཏུ། །སྡུག་བསྔལ་ཉམས་སུ་མྱོང་བར་འགྱུར། །དགོངས་མགོ་གཙུགས་ནས་ནམ་ཕྱེད་ན། །དྲག་
ཤུལ་སྤྱོད་པར་གྱུར་པ་ཡིན། །མཚན་མོ་དུས་ལས་འདས་པས་ན། །ཉེས་པ་མང་པོ་འབྱུང་བར་འགྱུར། །མཚན་མོ་རབ་ཏུ་ཞི་བའི་ཕྱིར། །སྤྱིར་ན་འདོད་པར་བྱ་བ་ཡིན། །
དམ་ཚིག་དག་ལ་སོགས་པའི་ལས། །དེ་ལྟ་བས་ན་མཚན་མོ་བརྩམ། །ཉི་མ་ནུབ་ན་ལྷ་རྣམས་ནི། །ངེས་པར་བྱིན་གྱིས་རླབས་ཀྱིས་འདུ། །གཞན་དག་ཀྱང་ནི་ཁྱད་པར་
དུ། །བྱིན་གྱིས་རློབ་པར་བྱེད་པར་འགྱུར། །ཆོ་གས་སྤྱན་དྲངས་གསང་སྔགས་དང༌། །ལྷ་ཡང་ཉི་མ་ནུབ་པ་ན། །ཕན་པར་བཞེད་པས་དཀྱིལ་འཁོར་དུ། །ངེས་པར་བྱིན་གྱིས་
རློབ་པར་མཛད། །ཡང་དག་ཞི་བའི་སེམས་ཀྱིས་ནི། །དུས་དང་ཚེས་གྲངས་ཞིབ་ལ། །སྔགས་ཀྱིས་སྤྱན་འདྲེན་བྱེད་པ་ནི། །བསམ་པའི་དངོས་གྲུབ་ཐོབ་པར་འགྱུར། །ཕུར་
བུ་དང་ནི་ཟླ་བ་དང༌། །པ་བ་སངས་དང་ཉི་མ་བཟང༌། །གཞན་ལ་རབ་ཏུ་དྲག་པོ་ཡི། །ལས་ནི་ཀུན་ཏུ་བརྩམ་པར་བྱ། །རྒྱལ་དང་སྐག་དང་ས་ག་དང༌། །མེ་བཞི་ནག་པ་ཐ་སྐར་

96-1-182a

དང་། །སྣོན་ལ་སོགས་གསུམ་ས་ག་ནི། །དཀྱིལ་འཁོར་དག་ལ་རབ་ཏུ་ཤིས། །དེ་ལ་སོགས་པའི་ཞི་བ་དང༌། །རྒྱུ་སྐར་དག་ནི་བཟང་
པོ་ལ། །བློ་དང་ལྡན་པས་དཀྱིལ་འཁོར་བྲི། །དྲག་པོ་ལ་ནི་དྲག་པོ་བྲི། །འབེབས་ལྡན་རྣམ་རྒྱལ་རྒྱལ་བྱེད་དང༌། །གསལ་དང་དམར་ལྡན་ནོར་ཅན་དང༌། །བཟང་མོ་
ཆུ་ལྷ་ཚངས་མ་དང༌། །དེས་དང་བཀྲ་ཤིས་ཁྱབ་འཇུག་དང༌། །སྐྱེ་དགུའི་བདག་དང་ཐ་སྐར་བྱམས། །ཚིག་བཟང་བ་བ་སངས་པའོ། །ཡུད་ཙམ་རྣམས་ཀྱི་རྒྱུད་ཀུན་
གྱི། །བྱ་བའི་ཆོ་ག་རྣམས་ལས་ཤིས། །དེ་དག་ལ་སོགས་བཟང་པོ་དང༌། །བྱེད་པ་བཟང་ལ་རྟག་ཏུ་བྲི། །མི་བཟང་པ་ལ་བརྩམས་པའི་ལས། །གང་དུ་ཅི་ཡང་མི་འགྲུབ་
བོ། །དེ་ལྟ་བས་ན་ཡུད་ཙམ་དང༌། །ཚེས་གྲངས་རྒྱུ་སྐར་བྱེད་པ་དང༌། །རྨི་ལམ་བཟང་པོ་བརྟག་པར་བྱ། །བཟང་པོ་དག་ལ་ལས་བརྩམ་སྟེ། །བཟང་པོ་མིན་ལ་བརྩམ་
མི་བྱ། །བཟང་པོ་མིན་པའི་ལས་རྣམས་ཀྱང༌། །བཟང་པོ་ཉིད་ལ་བརྩམ་པར་བྱ། །ལྟས་ནི་བཟང་དང་མི་བཟང་བས། །གྲུབ་པ་དང་ནི་མི་གྲུབ་སྟོན། །དེ་ལྟ་བས་ན་བརྩམས་
པ་ལ། །མཚན་མ་རབ་ཏུ་འབད་དེ་བརྟག །དེ་ནས་གཞན་ཡང་ས་དག་ནི། །སྦྱང་བར་བྱ་བར་རབ་ཏུ་བཤད། །ཞག་བདུན་གྱི་ནི་ནང་ལོགས་སུ། །ཇི་ལྟར་རིགས་

96-1-182b

པས་བསྲུང་བྱས་ཏེ། །འཇོར་གྱིས་ས་ནི་བཟློག་བྱས་ཤིང༌། །དེ་ནས་ཟུག་རྔུ་དབྱུང་བར་བྱ། །ཟུག་རྡུ་བཅས་པའི་ས་གཞི་ནི། །ལས་བྱས་པ་དག་འགྲུབ་མི་འགྱུར། །ཟུག་རྔུ་ཉེས་
པ་རུས་པ་དང༌། །གྱོ་མོ་དང་ནི་ཐལ་བ་དང༌། །སྡོང་དུམ་དང་ནི་ཚེར་མ་དག །རབ་ཏུ་བསྒྲིམས་ཏེ་མ་ལུས་དབྱུང༌། །དེ་ནས་ཐོ་བས་བོང་བ་དག །བཀྲུམ་ནས་ཞིབ་མོར་བྱས་ཏེ་
བཅག །དེ་ནས་བ་ཡི་གཅིན་གྱིས་ནི། །ཡང་ནས་ཡང་དུ་གདབ་བྱ་ཞིང༌། །ལག་མཐིལ་ལྟ་བུར་མཉམ་བྱས་ཤིང༌། །བ་ཡི་ལྕི་བ་ཆུར་སྦྱངས་ནས། །ཤར་ཕྱོགས་ནས་ནི་མགོ་
བཙུགས་ཏེ། །བློ་དང་ལྡན་པས་ལེགས་པར་བྱུགས། །དེ་ནས་དེ་ཡི་དབུས་སུ་ནི། །ཁུང་བུ་ཅུང་ཞིག་བརྐོས་ནས་དེར། །འབྲུ་རྣམས་དང་ནི་རིན་ཆེན་ཀུན། །སྔགས་ཀྱིས་བཏབ་
སྟེ་གཞུག་པར་བྱ། །དེ་ལྟར་སྦྱངས་ཤིང་དབྱིག་དག་གིས། །དབྱིག་དང་ལྡན་པར་བྱས་ནས་ནི། །བློ་དང་ལྡན་པས་ཅི་རིགས་པར། །ས་གཞི་ཡོངས་སུ་གཟུང་བྱ་བ། །ཡང་དག་
བསྡམས་པས་ཞག་གསུམ་ན། །ལས་ཀུན་བྱེད་པའི་གསང་སྔགས་དང༌། །གང་གི་དཀྱིལ་འཁོར་གང་ཡིན་པ། །དེ་དག་གིས་ནི་ཡོངས་གཟུང་བྱ། །གཅིག་གིས་དྲི་ཡི་ཆུ་ཡིས་
ནི། །དངོས་སུ་བསང་གཏོར་བྱ་བ་སྟེ། །གཅིག་ཤོས་ཀྱི་ནི་ལག་པ་ཡིས། །ས་ལ་བྲམ་སྟེ་མངོན་པར་བསྔགས། །བློ་ཡིས་ཡོངས་སུ་གཟུང་བྱས་ན། །གནས་ནི་ཡོངས་སུ་གཟུང་

96-1-183a

བ་ཡིན། །ལས་ཀུན་བྱེད་པའི་གསང་སྔགས་ཀྱིས། །དེ་ནས་སློབ་མ་ཡོངས་སུ་གཟུང༌། །བུ་མོ་གཞོན་ནུས་བཀལ་བའི་སྐུད། །བླངས་ནས་བཞི་
བཅུ་རྩ་དགུ་བཟླས། །སློབ་མ་རྣམས་ནི་བློས་བསམ་ནས། །མཉམ་པར་གཞག་སྟེ་མདུད་པ་བོར། །དེ་ནས་སློབ་མས་ཡོངས་བཟུང་ནས། །ལམ་ལ་བགེགས་ནི་མེད་པར་
འགྱུར། །སང་ནི་དཀྱིལ་འཁོར་བྲི་བའི་ཚེ། །དོ་ནུབ་ལྟ་བུ་སྟ་གོན་གནས། །ཐོག་མ་ཉི་མ་ཤར་བའི་ཚེ། །ས་ཕྱོགས་ཀྱི་ནི་ཆ་དག་བརྟག །དེ་ནས་དཀྱིལ་འཁོར་དགོད་པ་
དག་།ཡིད་ཀྱིས་ལེགས་པར་ཡོངས་སུ་བརྟག །སྔགས་རྒྱུད་དག་ལས་བྱུང་བའི་ཟས། །བཟང་ལ་གཙང་ཞིང་སྣུམ་བག་ཅན། །རྗེས་སུ་མཐུན་ཞིང་ཡིད་འོང་བ། །སློབ་མར་
བཅས་པས་རན་པར་བཟའ། །དེ་ནས་ནུབ་ཀར་ཁྲུས་བྱས་ཤིང༌། །གཙང་ལ་གོས་ནི་དཀར་པོ་བགོས། །བླ་མ་སློབ་མ་དང་བཅས་པར། །དཀྱིལ་འཁོར་དྲུང་དུ་དོར་བར་
བྱ། །དཀྱིལ་འཁོར་བྲི་བའི་ས་གཞི་ནི། །བྱི་དོར་ལེགས་བྱས་ལེགས་བྱུགས་ལ། །ཁྲོ་བོ་ཆེན་པོ་བཟླས་པ་ཡི། །སྤོས་ཆུས་བསང་གཏོར་བྱས་པ་ལ། །དབུས་སུ་སྟ་གོན་གནས་པ་དག །རིགས་
རྣམས་ཀྱི་ནི་སྙིང་པོ་བཟླས། །དཀྱིལ་འཁོར་བདག་པོའི་གསང་སྔགས་ཀྱིས། །ལས་རྣམས་ཐམས་ཅད་བྱ་བར་བཤད། །ས་གཞིའི་སྟེང་དུ་བྱུག་སྤོས་ཀྱིས། །དཀྱིལ་འཁོར་

96-1-183b

སོར་གྲངས་བཅུ་གཉིས་བྱ། །དཀྱིལ་འཁོར་གྱི་ནི་རིག་སྔགས་ཀྱིས། །ལག་པ་བྲམ་ཞིང་ལན་བདུན་བཟླས། །དེ་ནས་གཙོ་བོ་ལྷ་རྣམས་ནི། །མིང་གིས་ཡིད་ལ་བསམས་
ནས་སུ། །བྱུག་སྤོས་མེ་ཏོག་ལ་སོགས་པས། །སྙིང་པོས་ཅི་རིགས་མཆོད་པར་བྱ། །ལྷ་བཤོས་དག་ཀྱང་དབུལ་བར་བྱ། །བདུག་སྤོས་མངོན་པར་བསྔགས་པའང་དབུལ།།
དེ་ནས་ཙནྡན་སྦྱར་བ་ཡི། །ཆུ་ལ་མངོན་པར་སྔགས་བྱ་ཞིང༌། །དེ་ལ་མེ་ཏོག་གིས་གཏོར་ན། །ཆོ་ག་བཞིན་དུ་བདུག་པས་བདུག །སོ་ཤིང་ཨུ་དུམ་ཝ་རའམ། །ཨ་ཤྭཏྠ་ནི་རྨ་
མེད་པ། །ཧ་ཅང་མི་སྦོམ་མི་ཕྲ་བའི། །སོར་གྲངས་བཅུ་གཉིས་ཚད་དུ་བྱ། །སྤོས་ཀྱི་ཆུས་ནི་ལེགས་པར་བཀྲུས། །སྐུད་པ་དག་གིས་རྣམ་པར་དཀྲིས། །སྤོས་ཀྱིས་བྱུགས་
ཤིང་བདུག་པས་བདུག །ལག་པས་བྲམ་ཞིང་རིགས་ཀྱི་ནི། །སྙིང་པོ་ལན་གྲངས་མང་པོའམ། །ཡང་ན་ལན་བདུན་བཟླས་བརྗོད་བྱ། །སློབ་མ་རྣམས་ཀྱི་གྲངས་ལས་ནི།།
སོ་ཤིང་ལ་སོགས་གསོག་པར་བྱ། །སོ་ཤིང་མགོ་ཞབས་བསྙམས་བྱས་ལ། །ཐོར་ཏོ་གཅིག་ནི་མགོར་བྱས་ནས། །རྩེ་མོ་ནས་ནི་བཅའ་བར་བྱ། །དེ་ནས་མཁས་པས་གནས་
དང་ནི། །བདག་དང་སློབ་མ་བརྟན་བསྲུངས་ནས། །ལྷ་རྣམས་ཐམས་ཅད་ལེགས་མཆོད་དེ། །དང་པོར་བགེགས་ནི་ཞི་བའི་ཕྱིར། །མར་ལས་བཏགས་པའི་ཡམ་ཤིང་

96-1-184a

དང་། །མར་དང་སྦྱར་བའི་ཏིལ་དག་དང༌། །མར་གྱི་སྲེག་བླུགས་སྦྱིན་སྲེག་བྱ། །འབྲས་ཆན་ཞོར་སྦྱར་སྦྱིན་སྲེག་བྱ། །དེ་ཡི་འོག་ཏུ་སྙིང་པོ་
སྟེ། །དེ་ནས་ཞི་བའི་སྦྱིན་སྲེག་ནི། །ཞི་བའི་རིག་སྔགས་ཉིད་ཀྱིས་བྱ། །དེ་ནས་སློབ་མ་ལེགས་བརྟགས་ཏེ། །སྟ་གོན་གནས་པ་ཚུལ་བཞིན་བྱ། །སློབ་མ་རིགས་བཙུན་
གཙང་སྒྲ་ཅན། །སྙིང་སྟོབས་ཆེ་ཞིང་ཆོས་ལྷུར་ལེན། །དད་པ་ཆེ་ཞིང་བཟོད་དང་ལྡན། །དྲན་དང་ལྡན་ཞིང་མཁས་པ་སྟེ། །དྲང་རྐན་ཆེ་ལ་མདོངས་གསོལ་ཅན། །བརྟན་
ཞིང་དུལ་ལ་སྙན་པར་སྨྲ། །སྨྲ་མཁས་པ་ལ་བློ་བསྐྱེལ་ཅན། །ཡང་དག་ཤེས་ཤིང་བྱས་པ་གཟོ། །བློ་དང་ལྡན་ཞིང་སྤོབས་པ་ཆེ། །ཆེན་པོར་འདོད་ཅིང་ང་རྒྱལ་
མེད། །མདོག་དང་གཟུགས་དང་ན་ཚོད་བཟང༌། །བསྟན་བཅོས་དག་ལ་གོམས་པར་བྱས། །ཧ་ཅང་མི་རིང་མི་ཐུང་ལ། །དེ་ལ་སོགས་པའི་ཡོན་ཏན་དང༌། །ལྡན་པའི་
བློ་ཅན་སློབ་མར་ཤིས། །རང་བཞིན་ངན་གཏུམ་གཡོན་ཅན་དང༌། །སྙིང་རྗེ་མེད་ཅིང་ངན་པས་འཚོ། །ཡན་ལག་ཉམས་དང་ཡན་ལག་ལྷག །ཧ་ཅང་སྦོམ་དང་སྐེམ་
དང་སྔར། །མིག་དམར་གདོང་ནི་ཁྲོ་གཉེར་ཅན། །ཁ་དོག་འབྱས་ཤིང་ཡན་ལག་རྣམས། །མཚན་དང་ལྡན་པ་མ་ཡིན་པ། །དེ་འདྲའི་སློབ་མ་སྐྱོན་མང་བ། །སློབ་

96-1-184b

དཔོན་གྱིས་ནི་སྤང་བར་བྱ། །ཤ་ཚུགས་མི་ལེགས་ཡོན་ཏན་མེད། །རིགས་དམན་ཞིང་ནི་ངན་པས་འཚོ། །ནད་བུ་ཅན་དང་དད་མེད་པའི། །སློབ་མ་རྣམས་ནི་ཡོངས་སུ་
སྤང་། །བདག་ཉིད་ངན་པའི་མི་གང་དག །སྨད་འཚོང་མ་ལ་རབ་གདུང་ཞིང༌། །ཆང་དད་ཅན་དང་རྒྱན་ལ་སྲེད། །དེ་དག་རྟག་ཏུ་ཡོངས་སུ་སྤང༌། །དཀོན་མཆོག་གསུམ་ལ་
སེམས་དད་ཅིང༌། །ཚུལ་ཁྲིམས་ཀྱི་ནི་སྡོམ་པས་བསྡམས། །ཐེག་པ་ཆེ་ལ་ལྷག་མོས་པའི། །སློབ་མ་ཡོངས་སུ་གཟུང་བར་ཤིས། །སློབ་མ་ཡན་ལག་མ་ཉམས་དང༌། །
ལྷག་པར་ཡོན་ཏན་ལྡན་པ་དང༌། །ནད་མེད་རིགས་ནི་བཙུན་པ་དང༌། །དད་ཅིང་བརྟུལ་ཞུགས་བརྟན་པ་དཀོན། །དཀོན་མཆོག་གསུམ་ལ་གང་དད་ཅིང༌། །ཐེག་པ་ཆེན་
པོའི་ལུགས་ལ་དགའ། །བསོད་ནམས་འདོད་པའི་སེམས་ཅན་ནི། །ཆེན་པོ་དེ་དག་མདོར་གཟུང་ངོ༌། །བདེ་གཤེགས་གསང་སྔགས་སྒྲུབ་པ་ལ། །དོན་གཉེར་བརྩོན་
པའི་སློབ་མ་ནི། །གཟུགས་ངན་ཡོན་ཏན་མི་ལྡན་ཡང༌། །བློ་དང་ལྡན་པས་གཞུག་པར་བྱ། །དཀྱིལ་འཁོར་ཆོ་ག་འཁོར་བཞི་པོ། །ཐེག་པ་ཆེ་ལ་དགའ་བའི་བདག །རང་
གི་བསླབ་པ་ལ་བརྩོན་པ། །ཀུན་གྱི་ཆོ་ག་ཡིན་པར་བཤད། །ཁ་ཅིག་གསང་སྔགས་བསྒྲུབ་བྱའི་ཕྱིར། །དེ་ལས་གཞན་པ་བསོད་ནམས་འདོད། །གཞན་དག་འཇིག་

96-1-185a

རྟེན་ཕ་རོལ་དོན། །འདི་ན་དཀྱིལ་འཁོར་འཇུག་པར་བྱེད། །འཇིག་རྟེན་ཕ་རོལ་ཆེད་དུ་ནི། །དད་པ་ཆེན་པོ་བསྐྱེད་བྱས་ནས། །བློ་ལྡན་དཀྱིལ་
འཁོར་འཇུག་བྱ་ཡི། །ཚེ་འདི་འབྲས་བུ་འདོད་མི་བྱ། །འཇིག་རྟེན་ཕ་རོལ་དོན་དུ་ནི། །སྐྱེས་བུ་ཚེ་འདི་འབྲས་རྒྱས་པ། །དེ་ལྟར་ཚེ་འདི་འདོད་པ་ཡི། །འཇིག་རྟེན་ཕ་རོལ་
རྒྱས་མི་འགྱུར། །མཁས་པས་སློབ་མ་གཅིག་གམ་གསུམ། །ལྔའམ་ཡང་ན་བདུན་དག་གམ། །ཉི་ཤུ་དག་ནི་ལྔ་ཡི་བར། །ཟུང་དུ་མ་གྱུར་སློབ་མ་གཟུང༌། །དེ་ལས་
ལྷག་པའི་སློབ་མ་དག །ཡོངས་སུ་གཟུང་བར་མི་ཤེས་སོ། །མདོར་ན་སློབ་མ་ཕན་ཚུན་དུ། །ནང་མི་གཤིན་པ་མི་བཟུང་ངོ༌། །གཅིག་ལ་གཅིག་ནི་སེམས་བཟང་
ཞིང་། །ཞི་དུལ་བླ་མ་ལ་ཕན་པ། །འཕགས་པའི་ཡུལ་དང་རིགས་སྐྱེས་པའི། །སློབ་མ་མདོར་ན་གཟུང་བར་བྱ། །དེ་དག་བསྲེག་པར་བྱ་བ་ཡིས། །ཟས་ནི་ཟ་གཅིག་
བཟའ་བར་བྱ། །དེ་ཡི་ནུབ་མོ་ཅི་ནུས་པར། །དེ་བཞིན་སྡོམ་པ་འཛིན་དུ་གཞུག །གཙང་མ་གོས་དཀར་བགོས་པ་ཡི། །སློབ་མ་དེ་ལྟ་བུ་དག་གི །ཤར་ཕྱོགས་ཁ་
བལྟས་འཁོད་པ་ལ། །སྟ་གོན་གནས་པ་བརྩམ་པར་བྱ། །དང་པོ་གསུམ་ལ་སྐྱབས་སུ་བཏང༌། །དེ་ནས་བླ་མས་བྱང་ཆུབ་སེམས། །མ་བསྐྱེད་པ་ནི་བསྐྱེད་པར་བྱ།།

96-1-185b

བསྐྱེད་པ་དག་ཀྱང་དྲག་པར་བྱ། །དེ་ནས་ཁྲོ་བོ་བཟླས་པ་ཡི། །སྤོས་ཆུ་མགོ་ལ་གཏོར་བྱ་ཞིང༌། །མགོ་ལ་བྲམས་ཏེ་མཉམ་གཞག་ནས། །ལན་བདུན་དུ་ཡང་བཟླས་བརྗོད་བྱ། །
བྱུག་སྤོས་དག་གིས་བསྐུས་པ་ཡི། །ལག་པས་མགོ་ལ་བཞག་བཞིན་དུ། །མཁས་པས་རིག་པའི་རྒྱལ་པོ་ཡིས། །སྙིང་པོ་ཡང་ནི་ལན་བདུན་བཟླས། །རྒྱལ་བའི་རིགས་ལ་
རིགས་སྔགས་རྒྱལ། །འཁོར་ལོས་བསྒྱུར་བའི་ཡི་གེ་གཅིག །པདྨའི་རིགས་ལ་རིག་སྔགས་རྒྱལ། །རྟ་མགྲིན་ཡི་གེ་བཅུ་པའོ། །རྡོ་རྗེ་རིགས་ལ་རིག་སྔགས་རྒྱལ། །དེ་བཞིན་
གནོད་མཛེས་མཐུ་བོ་ཆེ། །ཡི་གེ་ཧཱུཾ་ནི་བཞི་དང་ལྡན། །ལས་རྣམས་ཀུན་ལ་རབ་ཏུ་དྲག །ཁྲོ་བོ་བདུད་རྩི་ཐབ་སྦྱོར་ནི། །རིགས་གསུམ་དག་གི་སྤྱི་ལ་ཡང༌། །བགེགས་རྣམས་
ཐམས་ཅད་གཞོམ་པའི་ཕྱིར། །གསང་བ་པ་ཡི་བདག་པོ་བཤད། །དེ་ནས་ལས་ཀུན་བྱེད་པ་ཡི། །སྔགས་ཀྱིས་སྤྱི་བོར་བྲམ་ཞིང་བཟླས། །དེ་ཉིད་ཀྱིས་ནི་བསང་གཏོར་
བྱ། །བདུག་སྤོས་དག་གིས་རབ་ཏུ་བདུག །དབང་བསྐུར་བ་ཡི་བུམ་པ་ནི། །འབྲུ་ལ་སོགས་པ་ཀུན་ལྡན་པ། །ཆུ་ནི་ཅུང་ཟད་བླུགས་ནས་སུ། །རིག་པའི་རྒྱལ་པོས་མངོན་
བསྔགས་ཏེ། །སྤོས་ཆུའི་མཆོད་ཡོན་ཕུལ་ནས་ནི། །ཆོ་ག་བཞིན་དུ་སྟ་གོན་བྱ། །མེ་ཏོག་དག་ཀྱང་བླུགས་ནས་སུ། །བདུག་སྤོས་དག་གིས་བདུག་པར་བྱ། །ཕྱི་དེ་ཉིན་པར་

96-1-186a

དུས་གསུམ་དུ། །མཁས་པས་བཟླས་བརྗོད་ལེགས་པར་བྱ། །དཀྱིལ་འཁོར་དུ་ཡང་བཟླས་ནས་ནི། །དེ་ཡིས་མངོན་པར་དབང་བསྐུར་རོ།
སློབ་མ་མཐུན་པར་ཚོགས་པ་རྣམས། །བྱང་གི་ཕྱོགས་སུ་ཁ་བལྟས་ཤིང༌། །ཐལ་མོ་སྦྱར་ཏེ་འཁོད་པ་ལ། །སོ་ཤིང་གོ་རིམས་བཞིན་དུ་སྦྱིན། །སློབ་མ་ཤར་དུ་ཁ་བལྟས་
ཏེ། །མི་སྨྲ་བར་ནི་སོ་ཤིང་བཅའ། །བཅའ་བ་ཟིན་ནས་མི་དགོས་ཤིང༌། །ཕན་ཚུན་དུ་ཡང་མི་དོར་རོ། །སོ་ཤིང་མདུན་དུ་དྲང་པོར་དོར། །དེ་ཚེ་མདུན་དུ་ལྟ་བ་དང༌། །དེ་
ཚེ་གྱེན་དུ་འགྲེང་འགྱུར་ན། །དེ་ནི་དངོས་གྲུབ་མཆོག་ཅེས་བྱ། །དེ་བཞིན་ཤར་དུ་ཁ་བལྟས་ན། །དེ་ནི་དངོས་གྲུབ་འབྲིང་དུ་བཤད། །མཚམས་དང་བྱང་དུ་ཁ་བལྟས་
ན། །འཇིག་རྟེན་པ་ཡི་དངོས་གྲུབ་འགྲུབ། །སོ་ཤིང་པོར་བ་བརྒྱ་ལམ་ན། །གལ་ཏེ་ཐུར་དུ་ཁ་བལྟས་ན། །དེ་ནི་ངེས་པར་ས་འོག་གི །དངོས་གྲུབ་དེ་ལ་ཐེ་ཚོམ་མེད། །
སློབ་མ་ཉེ་རེག་བྱས་ནས་ནི། །སྔ་མ་བཞིན་དུ་འཁོད་པ་ལ། །རེ་རེ་ལ་ཡང་བཏུང་བའི་ཕྱིར། །བླ་མས་ལས་ཀུན་བྱེད་པ་ཡི། །གསང་སྔགས་དག་གི་སྤོས་ཀྱི་ཆུས། །
སྦྱོར་བར་བླུགས་པས་ལན་བདུན་བླུད། །དེར་ནི་འཐུང་སྟེ་ལངས་ནས་སུ། །ཕྱི་རོལ་དུ་ནི་ཁ་བཀྲུ་བྱ། །དེ་ནས་མཆོད་པ་ཡང་བྱས་ནས། །བདུག་སྤོས་ལག་ཏུ་ཐོགས་

96-1-186b

ནས་སུ། །བློ་གྲོས་ཅན་གྱིས་ལྷ་རྣམས་ལ། །གུས་པར་གསོལ་བ་གདབ་པར་བྱ། །གང་གི་དཀྱིལ་འཁོར་ཡིན་པའི་སྔགས། །དེ་ལ་ཐོག་མར་གདབ་པར་གསོལ། །གོ་རིམས་དེ་ཡི་
ཚུལ་གྱིས་ནི། །ལྷ་རྣམས་ཀུན་ལ་གདས་པར་གསོལ། །འདི་ཞེས་བྱ་བའི་བཅོམ་ལྡན་འདས། །རིག་སྔགས་རྒྱལ་ལ་ཕྱག་འཚལ་ལོ། །བདག་ནི་བརྩེ་བར་གྱུར་ནས་སུ། །སློབ་མ་
རྣམས་ལ་བརྩེ་བ་དང༌། །ཁྱེད་རྣམས་ལ་ཡང་མཆོད་པའི་ཕྱིར། །སང་ནི་དཀྱིལ་འཁོར་འདྲི་བར་འཚལ། །བཅོམ་ལྡན་འདས་ནི་གུས་པ་ལ། །དེ་བས་གནང་བར་མཛད་པའི་
རིགས། །སངས་རྒྱས་འཇིག་རྟེན་མགོན་བརྩེ་དང༌། །བྱང་ཆུབ་སེམས་དཔའ་དགྲ་བཅོམ་དང༌། །གསང་སྔགས་ལྷ་གཞན་གང་ལགས་དང༌། །འཇིག་རྟེན་སྐྱོང་བའི་ལྷ་རྣམས་
དང་། །གང་ཡང་འབྱུང་པོ་མཐུ་ཆེན་དང༌། །གང་སུ་ལྷ་ཡི་སྤྱན་མངའ་བའི། །སེམས་ཅན་བསྟན་ལ་དགའ་བ་རྣམས། །བདག་ལ་དགོངས་པ་མཛད་དུ་གསོལ། །བདག་མིང་
འདི་ཞེས་བགྱི་བ་ཡིས། །སང་གི་དཀྱིལ་འཁོར་བཟང་པོའི་མིང༌། །འདི་ཞེས་བགྱི་བ་ཅི་ནུས་ཀྱིས། །ཆོ་ག་བཞིན་དུ་འདྲི་ལགས་ན། །བདག་དང་སློབ་མར་བཅས་པ་ལ། །ཐུགས་
ནི་བརྩེ་བར་དགོངས་ནས་སུ། །ཚོགས་པ་ཐམས་ཅད་དཀྱིལ་འཁོར་དུ། །བྱིན་གྱིས་བརླབ་པར་མཛད་དུ་གསོལ། །དེ་ལྟར་ལན་གསུམ་སྨྲས་ནས་ནི། །བསམ་པ་དག་པས་ཕྱག་

96-1-187a

བྱས་ཏེ། །བསྟོད་པའི་ཚིག་ཀྱང་བརྗོད་ནས་སུ། །དེ་ནས་སླར་ཡང་གཤེགས་སུ་གསོལ། །འདོད་ཆགས་བྲལ་དང་ལྡན་པའི་ཆོས། །
སློབ་མ་རྣམས་ལ་བཤད་ནས་ནི། །ཀུ་ཤ་བཏིང་བའི་ས་གཞི་ལ། ལངས་ནས། །རྨི་ལམ་ཅི་མཐོང་ལངས་ནས། །རྨི་ལམ་ཅི་མཐོང་
དྲི་བར་བྱ། །ཐོས་ནས་བཟང་ངམ་མི་བཟང་བ། །ཐེ་ཚོམ་མེད་པར་བཤད་པར་བྱ། །རྨི་ལམ་སངས་རྒྱས་མཐོང་ན་ནི། །ཡོན་ཏན་རྒྱ་མཚོ་མངོན་སུམ་བཞིན། །
མཆོད་རྟེན་དང་ནི་སྐུ་གཟུགས་མཐོང༌། །དེ་ལ་མཆོད་པ་རྩོམ་པ་དང༌། །དགེ་སློང་དག་ལ་ཆོས་ཉན་ཏམ། །ཡང་ན་གཞན་ལ་ཉན་ཀྱང་རུང༌། །ཆོས་ནི་རྣམ་པར་སྤྱོད་
པ་དང༌། །དེ་བཞིན་གླེགས་བམ་ཀློག་པ་དང༌། །རྨི་ལམ་དགེ་འདུན་མཐོང་བ་དང༌། །ཡང་ན་དགེ་སློང་གཅིག་པོ་མཐོང༌། །དེ་དང་འགྲོགས་ཤིང་གཏམ་ཟེར་དང༌། །ཡང་
ན་དགེ་སློང་དངོས་པོར་གྱུར། །གཙུག་ལག་ཁང་དག་མཐོང་བ་དང༌། །དེ་བཞིན་དགེ་སློང་མ་དག་མཐོང༌། །རྒྱལ་བའི་སྲས་དག་མཐོང་བ་དང༌། །དེ་བཞིན་ཕ་མ་བླ་མ་
དང་། །མཛའ་བོ་རྣམ་པ་སྣ་ཚོགས་རྣམས། །རྨི་ལམ་དུ་ནི་མཐོང་ན་ཤིས། །རིག་སྔགས་དང་ནི་དངོས་གྲུབ་ཐོབ། །དེ་བཞིན་བསླབ་པ་འཛིན་པ་དང༌། །ཀུན་དགའ་རྣམ་

96-1-187b

པ་སྣ་ཚོགས་དང༌། །འབབ་ཆུ་རྣམས་དང་རྒྱ་མཚོ་དང༌། རི་དང་གླང་པོ་ཆེ་དག་ཀྱང༌། །མཐོང་ན་ཡང་ནི་བཟང་བར་བསྒྲགས། །རྒྱལ་པོ་དག་ནི་མཐོང་ན་ཤིས། །བདེ་
གཤེགས་སྤྱོད་པ་མཐུན་པ་ཡི། །དཀའ་ཐུབ་ཅན་དང་བྲམ་ཟེ་དང༌། །ཕྱུག་པོ་སྐྱེས་བུ་དམ་པ་དང༌། །བ་དང་རྟ་དང་དང་པ་དང༌། །སེངྒེ་དང་ནི་རི་དྭགས་རྣམས། །རྨི་ལམ་
དུ་ནི་མཐོང་ན་ཤིས། །བཀྲ་ཤིས་པ་ཡི་བྱ་རྣམས་དང༌། །གསེར་དག་དང་ནི་གཏེར་རྣམས་དང༌། །རིན་པོ་ཆེ་དང་དངུལ་དག་དང༌། །ནོར་ནི་རྣམ་པ་སྣ་ཚོགས་དང༌། །མདོར་
ན་འབྱུང་ཁུངས་རྣམ་པ་ཚོགས། །མཚོན་ཆ་རྣམས་དང་འབྲུ་རྣམས་དང༌། །འབྲས་བུ་རྣམས་དང་མེ་ཏོག་དང༌། །རྒྱན་ནི་རྣམ་པ་སྣ་ཚོགས་དང༌། །ཁ་ཟས་དང་ནི་གོས་རྣམས་
དང་། །བྱིས་པ་དང་ནི་གཞོན་ནུ་དང༌། །བུད་མེད་གཟུགས་ནི་བཟང་མོ་དག །རྨི་ལམ་དུ་ནི་མཐོང་ན་བཟང༌། །ཡང་ན་ཐོབ་ཅིང་རེག་སྨྲ་དང༌། །རྨི་ལམ་དུ་ནི་དབང་བསྐུར་
དང་། །རྒྱལ་པོར་གྱུར་པའི་འབྱོར་པ་དང༌། །དམག་དཔོན་དུ་ནི་གྱུར་པ་དང༌། །གཡུལ་ལས་རྒྱལ་དང་དགྲ་གསོད་དང༌། །གཉེན་དང་ལྷན་ཅིག་འགྲོགས་པ་དང༌། །ལྷ་རྣམས་
དག་ནི་མཐོང་བ་དང༌། །ཐེག་པ་དང་ནི་ཤིང་རྟ་ཞོན། །དེ་བཞིན་རི་དང་ཁང་ཐོག་འཛེག །ངོ་མཚར་རྣམ་པ་སྣ་ཚོགས་དག །རྨི་ལམ་དུ་ནི་མཐོང་ན་དགེ །ཡམ་ཤིང་མེ་

96-1-188a

ལ་སྦྱིན་སྲེག་བྱེད། །བྱ་བ་བཟང་པོ་དག་ལ་འཇུག །ཆུ་ལས་རྐྱལ་ཏེ་རོང་ལས་རྒལ། །སྐུན་པོ་དག་ནི་ཚར་གཅོད་པ། །སྟོབས་
འགྱེད་པ་ལས་རྒྱལ་བ་དང༌། །གྱད་སྟོབས་རྡེབ་ཅིང་འགྱིང་བ་དང༌། །རྩེད་མོ་སྣ་ཚོགས་རྨི་བ་དང༌། །དེ་བཞིན་རྩལ་སྤུངས་བྱེད་པ་དང༌། །བཀྲ་ཤིས་དག་
ནི་ཐམས་ཅད་ཀྱང༌། །མཐོང་ན་རབ་ཏུ་དགེ་བར་བཤད། །གསང་སྔགས་ཆོ་ག་ཉན་པ་དང༌། །དགའ་སྟོན་དགེ་བ་མཐོང་བ་དང༌། །སྒྲུབ་པ་བཟང་པོ་རྩོམ་པ་
དང་། །སྒྲུབ་པ་པོ་དག་མཐོང་བ་དང༌། །དེ་ལ་སོགས་པའི་ལྟས་རྣམས་ནི། །དགེ་བ་རྣམ་པ་དུ་མ་དག །བློ་ཡིས་རྣམ་པར་དཔྱད་བྱ་ཞིང༌། །དེ་ལས་བཟློག་པ་སྤང་བར་
བྱ། །དགེ་བ་རྣམས་ནི་འགྲུབ་པར་འགྱུར། །མི་དགེ་རྣམས་ནི་མི་འགྲུབ་བོ། །མི་དགེ་བ་དག་ཤེས་ནས་སུ། །དེ་དག་མཁས་པས་སྤང་བར་བྱ། །དགེ་བ་ཡི་ནི་ལྟས་
རྣམས་ནི། །རབ་དང་འབྲིང་དང་ཐ་མ་ལས། །གསང་སྔགས་དངོས་གྲུབ་རྣམ་གསུམ་པོ། །རབ་དང་འབྲིང་དང་ཐ་མ་འགྲུབ། །མི་དགེ་བ་ལ་ཞི་བ་ཡི། །སྦྱིན་སྲེག་ཞི་
བའི་གསང་སྔགས་ཀྱིས། །བ་ཡི་མར་ལ་བརྒྱ་རྩ་བརྒྱད། །ཆོ་ག་བཞིན་དུ་ཞི་བར་བྱ། །དེ་ནས་སློབ་མ་སྡིག་བྲལ་ཞིང༌། །རྣམ་པར་དག་པ་དེ་དག་ལ། །རྗེས་སུ་བརྩེ་བར་

96-1-188b

བྱ་བའི་ཕྱིར། །ཅི་འདོད་པར་ནི་གཟུད་པར་བྱ། །དཀྱིལ་འཁོར་གྱི་ནི་གསང་སྔགས་ཀུན། །ནང་པར་རྗེས་སུ་དྲན་བྱས་ནས། །གོས་དཀར་བགོས་ཤིང་མ་ཡེངས་པར། །
དཀྱིལ་འཁོར་གྱི་ནི་དྲུང་དུ་འགྲོ། །ལས་ཀུན་བྱེད་པའི་གསང་སྔགས་ཀྱིས། །ཐོག་མ་ཉིད་དུ་བསང་གཏོར་བྱ། །ཚོན་སྣ་ལྔ་ཡི་སྲད་བུ་ལ། །དེ་དག་ཉིད་ཀྱིས་བརྒྱར་བཟླས་
ཏེ། །བཟང་པོའི་ལྟས་དང་སྦྱར་ནས་ནི། །མཁས་པས་དཀྱིལ་འཁོར་ཐིག་གདབ་བོ། །ཐིག་སྐུད་ཀྱི་ནི་ཚོན་སྣ་ལྔ། །དཀར་དང་དམར་དང་དེ་བཞིན་སེར། །སྔོ་དང་ལྔ་པ་ནག་
པ་སྟེ། །ཚོན་རྩི་རྣམས་ཀྱང་དེ་དང་འདྲ། །དཀོན་མཆོག་གསུམ་ལ་མཆོད་བྱ་ཞིང༌། །ལྷ་རྣམས་གནས་ལའང་ཕྱག་བྱས་ནས། །མཁས་པས་སྲད་བུ་བྲེ་བར་བྱ། །ནང་
པར་ཉི་མ་ཤར་བའི་ཚེ། །བློ་ཡིས་ཕྱོགས་ཆ་ལེགས་བརྟགས་ལ། །དང་པོར་ཤར་ནས་བསྙམས་ཏེ་གཟུང༌། །སློབ་དཔོན་བྱང་དུ་ཁ་བལྟས་ཏེ། །སྲད་བུ་འཛིན་པ་དེ་ལ་
བལྟས། །དེ་ནས་གཡས་ཕྱོགས་བསྐོར་ནས་ནི། །བདག་ཉིད་ནུབ་ཕྱོགས་ཁ་བལྟས་ཏེ། །དེ་ནས་སྲད་བུ་ནུབ་ཕྱོགས་སུ། །བདག་ཉིད་ཀྱིས་ནི་བྲེ་བར་བྱ། །དེ་ཡི་འོག་ཏུ་
བྱང་ཕྱོགས་སུ། །མཁས་པས་སྲད་བུ་བྲེ་བར་བྱ། །དང་པོར་བདག་ཉིད་མེ་ཕྱོགས་སུ། །འདུག་ནས་ཕྱོགས་གཉིས་བརྟག་པར་བྱ། །དེ་ཡི་འོག་ཏུ་རླུང་ཕྱོགས་སུ། །

96-1-189a

ཕྱོགས་གཉིས་ནས་ནི་སྲད་བུ་བྲེ། །བདེན་བྲལ་དབང་ལྡན་གྲྭ་གཉིས་ནས། །སྲད་བུ་འཛིན་པ་བལྟ་བར་བྱ། །གྲུ་བཞི་ལྷམ་པར་བསྙམས་
ནས་སུ། །རྒྱ་གྲམ་དུ་ནི་སྲད་བུ་བྲེ། །རྒྱ་གྲམ་ཐམས་ཅད་མཉམ་པོར་བསྙམས། །དེ་ལྟར་སད་བུ་གཏན་ལ་དབབ། །བསྙམས་ནས་དེ་ཡི་དཀྱིལ་དུ་ནི། །ཕུར་བུ་
གཅིག་ཀྱང་གདབ་པར་བྱ། །དེ་ནས་དེ་ཡི་འོག་ཏུ་ཡང༌། །གྲྭ་བཞིར་ཕུར་བུ་བཞི་གདབ་བོ། །དེ་བཞིན་དཀྱིལ་འཁོར་གཉིས་པ་དང༌། །གསུམ་པ་ལེགས་པར་གྲྭ་
དག་ནས། །ཆེ་ཆུང་དག་ཀྱང་རིམ་པ་བཞིན། ཡོངས་སུ་བརྩམ་པར་བྱ་བར་བཤད། །རིམ་གྱིས་ཕྱེད་ཕྱེད་དབྲི་བར་བྱ། །དེ་ལས་གཞན་པའི་འཁོར་གྱི་ནི།།
དཀྱིལ་འཁོར་བཤད་པ་གང་ཡིན་པ། །དེ་ཀུན་ཕྱེ་མ་དཀར་པོ་ཡིས། །ཚིག་རྐྱང་དུ་ནི་བྲི་བར་བཤད། །དཀྱིལ་འཁོར་ཉིས་རིམ་སུམ་རིམ་མམ། །བཞིའམ་
མང་པོར་བྱ་བ་ལ། །ཕྱི་རིམ་གང་ཡིན་དེ་ལ་ནི། །སྒོ་གཅིག་པ་དང་རྒྱ་ཆེར་བྱ། །གཞན་ནི་ཕྱོགས་ཀྱི་ཆ་བཞིན་དུ། །སྒོ་བཞི་སྒོ་ཁྱུད་བཅས་པར་བྱ། །ཡང་ན་ཐམས་
ཅད་དོགས་མེད་པར། །སྒོ་རེ་རེ་བཞི་བྱ་བ་ཡིན། །སྙིང་པོ་དཀྱིལ་འཁོར་ངེས་པར་ནི། །རབ་ཏུ་བཟང་པོ་སྒོ་བཞིར་བྱ། །ནུབ་ཕྱོགས་སྒོའམ་ཡང་ན་ནི། །གང་ལས་

96-1-189b

འདི་སྐད་བཤད་པར་དགྱི། །ལྷག་མ་རྣམས་ནི་དཀར་པོ་ཡི། །ཕྱེ་མས་གཅད་པར་བྱ་བ་ཡིན། །དཀྱིལ་འཁོར་རྣམ་གསུམ་དགོད་པ་ཡིས། །དཀྱིལ་འཁོར་རབ་ཏུ་མང་བཤད་
ཀྱང་། །དེ་ནི་དཀྱིལ་འཁོར་མང་པོ་དག །རྣམ་པར་དགོད་པ་བཤད་པ་གང༌། །དེ་དག་རྣམས་ནི་ཐམས་ཅད་ཀྱི། །རྣམ་པར་དབྱེ་བ་ཡིན་པར་གྲགས། །ལྷ་ཡི་གཙོ་བོར་གྱུར་པ་
རྣམས། །རྟག་ཏུ་དཀྱིལ་དུ་དགོད་པར་བྱ། །དེ་ཡི་ལྷག་མའི་དཀྱིལ་འཁོར་ནི། །གཉིས་པ་དག་ཏུ་དགོད་པར་བྱ། །འཇིག་རྟེན་སྐྱོང་བ་ལ་སོགས་པ། །དཀྱིལ་འཁོར་གསུམ་
པ་བསྡུ་བར་བཤད། །དེ་ལས་གཞན་རྣམས་ཇི་སྐད་དུ། །བཤད་པ་དེ་བཞིན་ཁོ་ནར་དགོད། །དཀྱིལ་འཁོར་ཐིག་གདབ་ཐིག་སྐུད་ནི། །ཁ་བསྒྱུར་གཙང་མ་སྲ་ཞིང་
ཕྲ། །དེ་བཞིན་བུ་མོ་གཞོན་ནུས་བཀལ། །སར་པ་ཤིན་ཏུ་གཙང་མ་དང༌། །མཛེས་ཤིང་ཤིན་ཏུ་རན་པར་དག །དྲི་ཞིམ་རེག་ན་བདེ་བ་དང༌། །ལེགས་པར་བཀལ་དང་
སྲ་བ་དང༌། །སྦོམ་ཕྲ་ལ་སོགས་བཀལ་ལེགས་དང༌། །འཇུར་མདུད་མེད་པར་གྱུར་པ་ཡི། །ཐིག་སྐུད་མེ་ཏོག་སྤོས་མཆོད་པས། །ཤེས་རབ་ཅན་གྱིས་ཐིག་གདབ་བོ། །
མཆོད་སྦྱིན་ཤིང་གི་ཕུར་བུ་དག །ཐུར་དུ་རྩེ་བསྟན་མངོན་བསྔགས་པ། །དཀྱིལ་འཁོར་བྲི་བའི་ཆོ་ག་ལ། །ཕྱོགས་བཞི་དག་ཏུ་གདབ་པར་བྱ། །ལྟས་ངན་བྱུང་ན་དངོས་

96-1-190a

མི་འགྲུབ། །སྲད་བུ་ཆད་ན་བླ་མ་འཆི། །རིང་ཐུང་ཁྱེར་ན་ནད་ཀྱིས་འདེབས། །ཕྱོགས་འཁྲུལ་སློབ་མ་མྱོས་པར་འགྱུར། །དེ་བས་ཐམས་
ཅད་ནན་ཏན་དུ། །མཁས་པས་ལེགས་པར་ཐིག་གདབ་བོ། །ཁྱིམ་སའི་དཔྱད་ལས་ཅི་བྱུང་བའི། །ས་ཡི་ངེས་པ་དེ་དང་འདྲ། །དེ་ནས་བླ་མས་ཅི་འབྱོར་པས། །འཕགས་
པའི་དགེ་འདུན་ཆོས་སྟོན་གསོལ། །ཡང་ན་བླ་མས་བསྒོས་པ་ཡིས། །སློབ་མ་རྣམས་ཀྱིས་ཆོས་སྟོན་གསོལ། །གལ་ཏེ་མི་འབྱོར་དགེ་འདུན་གྱིས། །བསྐོས་པའི་
དགེ་སློང་ཆོས་སྟོན་སྦྱིན། །ཡང་ན་སངས་རྒྱས་མཆོད་པའམ། །དགེ་འདུན་དག་ལ་ཡོན་ཡང་དབུལ། །བླ་མ་སློབ་མ་དང་བཅས་པར། །ཁྲོ་བོ་རྒྱལ་པོ་རྗེས་དྲན་
ཞིང༌། །སྐྱུ་རུ་ར་ལ་སོགས་པ་ཡིས། །ཕྱི་དྲོ་ཚུལ་བཞིན་ཁྲུས་བྱའོ། །ཁྲུས་བྱས་གཙང་ཞིང་གོས་དཀར་བགོས། །ཡོ་བྱད་རྣམ་པ་ཀུན་དང་ལྡན། །བྱམས་པའི་སེམས་
ནི་ཉེར་གཞག་ནས། །དཀྱིལ་འཁོར་གྱི་ནི་དྲུང་དུ་འདོང༌། །བླ་མས་ཚོགས་རྣམས་ཀུན་བསགས་ཤིང༌། །ལྟ་བ་ངན་པ་ཐམས་ཅད་སྤངས། །དཀྱིལ་འཁོར་བྲི་བ་
ཐམས་ཅད་ལ། །བླ་མས་མཁས་པ་དག་ཏུ་བྱ། །དང་པོར་དཀྱིལ་འཁོར་ས་གཞི་ལ། །བ་ཡི་གཅིན་དང་བསྲེས་པ་ཡིས། །བ་ཡི་ལྕི་བས་བསྐུ་བྱ་ཞིང༌། །དེ་ནས་

96-1-190b

སྤོས་ཆུས་བསང་གཏོར་བྱ། །ས་གཞི་ཁོ་ར་ཁོར་ཡུག་ཏུ། །ཆག་ཆག་གདབ་ཅིང་ཕྱག་དར་བྱ། །ཡིད་ནི་མོས་པར་བྱ་བའི་ཕྱིར། །མེ་ཏོག་སིལ་མ་གཏོར་བར་བྱ། །སྲད་བུ་
དག་གིས་ཡོངས་སུ་བསྐོར། །རྒྱལ་མཚན་རྟ་བབས་དག་གིས་མཚན། །བརྒྱུས་པའི་ཕྲེང་བ་རྣམས་བྲེ་ཞིང༌། །བཀྲ་ཤིས་ཆོ་གར་བསྟན་པར་བྱ། །དེ་ནས་བྱང་གི་ཕྱོགས་
གཅིག་ཏུ། །ཡོ་བྱད་ཐམས་ཅད་གསོག་པར་བྱ། །ཁྲོ་བོ་རྒྱལ་པོས་བསྲུངས་ནས་སུ། །བློ་དང་ལྡན་པས་དགོད་པར་བྱ། །གནས་ནི་བསང་གཏོར་བྱ་བ་དང༌། །བགེགས་
རྣམས་བསལ་བར་བྱས་ནས་ནི། །བདག་དང་དཀྱིལ་འཁོར་དག་ཀྱང་ནི། །དང་པོར་ཀུན་ནས་བསྲུང་བྱ་སྟེ། །བཀྲ་ཤིས་ལྟས་དང་སྦྱར་ནས་ནི། །མོས་པའི་སེམས་ནི་
བསྐྱེད་བྱ་ཞིང༌། །མཚམས་ཀྱི་དུས་སུ་བབ་པ་ཡི། །སྲོད་ཀྱི་དུས་ལ་བརྩམ་པར་བྱ། །ལྟས་དང་མི་ལྡན་གྱུར་ན་ཡང༌། །སེམས་ནི་ཞུམ་པར་མི་བྱ་བར། །རིགས་གསུམ་
དག་ལ་ཕྱག་བྱས་ནས། །དལ་གྱིས་ལེགས་པར་བརྩམ་པར་བྱ། །ལྟས་ངན་དག་ནི་ཡང་དང་ཡང༌། །བསྟུད་མར་བྱུང་བར་གྱུར་ན་ནི། །དེ་ན་དངོས་གྲུབ་མེད་གྱུར་
གྱིས། །དེ་ཚེ་བརྩམ་པར་མི་བྱ་ཡི། །ཡང་ན་དེ་ནི་ཞི་བའི་ཕྱིར། །ཡམ་ཤིང་མེ་ནི་འབར་བ་ལ། །བ་ཡི་མར་ལས་བརྒྱ་རྩ་བརྒྱད། །ཞི་བའི་ཕྱིར་ནི་སྦྱིན་སྲེག་བྱ། །དེ་

96-1-191a

བཞིན་གཤེགས་པའི་རིགས་ལ་ནི། །སངས་རྒྱས་སྤྱན་གྱིས་ཞི་བར་བྱ། །པདྨའི་རིགས་ལ་གྲགས་ལྡན་མ། །རྡོ་རྗེའི་རིགས་ལ་མཱ་མ་
ཀཱི། །རིགས་གསུམ་དག་གི་སྤྱི་ལ་ཡང༌། །རིག་སྔགས་ཆེན་མོ་མཱ་མ་ཀཱི། །བློ་དང་ལྡན་པས་ལས་ཀུན་ལ། །དེ་བས་དེས་ནི་ཞི་བར་བྱ། །དཀྱིལ་འཁོར་བདག་པོ་
ཆོ་ག་བཞིན། །དེ་ནས་མཆོད་ཡོན་དབུལ་བར་བྱ། །སྣོད་ནི་གསེར་དང་དངུལ་དག་དང༌། །ཟངས་ལས་བྱས་པའམ་དུང་ཡང་རུང༌། །ཤིང་ལས་བྱས་པའམ་རྡོ་
དག་གམ། །ཁམ་པ་སར་བའི་གཙང་མའང་རུང༌། །དེར་ནི་མེ་ཏོག་དཀར་པོ་བླུགས། །བདུག་སྤོས་ཀྱིས་ཀྱང་བདུག་པར་བྱ། །དེ་ནས་དྲི་ཞིམ་ཆུ་བླུགས་ནས། །
བློ་ལྡན་ལག་གིས་བྲིམ་བྱ་ཞིང༌། །བདུག་སྤོས་ཀྱིས་ནི་བདུག་བཞིན་དུ། །ཡིད་ཀྱིས་རབ་ཏུ་བཟླས་བརྗོད་བྱ། །དེ་ནས་བློ་དང་ལྡན་པ་ཡིས། །རྩ་བའི་གསང་སྔགས་
ཟློས་བྱེད་ཅིང༌། །ས་ཡི་དབུས་ཀྱི་ཕྱོགས་སུ་ནི། །པུས་མོ་གཉིས་བཙུགས་མཆོད་ཡོན་དབུལ། །ཡང་ན་དཀྱིལ་འཁོར་ཐམས་ཅད་ཀྱི། །ལས་ལ་མཆོད་ཡོན་
དོན་དུ་ནི། །མེ་ཏོག་དཀར་པོའམ་བདུག་སྤོས་ནི། །བཟང་པོའམ་དྲི་ཞིམ་བྱུག་སྤོས་དབུལ། །བདུག་སྤོས་དག་དང་བྱུག་སྤོས་ནི། །སྲོག་ཆགས་ཡན་ལག་བཅས་

96-1-191b

པ་སྤང༌། །ལས་སུ་བྱ་བ་ཐམས་ཅད་ལ། །ཆུ་ནི་གཙང་མ་བཙག་པར་བྱ། །དཀྱིལ་འཁོར་ངག་ཏུ་ཅིག་རྐྱང་པའི། །བྱུག་སྤོས་དག་གམ་བདུག་སྤོས་དག །མེ་ཏོག་སྐམ་
ལས་སྐྱེས་པ་ནི། །དྲི་ཞིམ་པ་དང་དཀར་པོ་ཤིས། །དེ་ནས་སློབ་མ་བསོགས་ནས་ནི། །སྤོས་ཀྱི་ཆུ་ཡིས་བསང་གཏོར་བྱ། །ཚོགས་པ་སྲུང་བ་བྱས་པ་རྣམས། །ཕྱོགས་
གཅིག་ཏུ་ནི་བཀོད་ནས་སུ། །ཤེས་རབ་ཕ་རོལ་ཕྱིན་བཀླགས་ཏེ། །གུས་པར་ཡང་ནི་ཕྱག་བྱས་ནས། །འཕགས་པའི་ཚོགས་ཀུན་བསམས་ནས་སུ། །དེ་ནས་དཀྱིལ་
འཁོར་དྲི་བར་བྱ། །མཁས་པས་ལྕགས་ནི་རྣམ་ལྔ་འམ། །ཕྱེ་མ་དཀར་པོ་ལ་སོགས་པའམ། །དད་ཅིང་ཡོན་ཏན་ལྡན་པ་ཡི། །སློབ་མས་རིན་ཆེན་ཕྱེ་མས་བྲི། །རིན་ཆེན་
ལྕགས་རྣམས་མ་འབྱོར་ན། །སཱ་ལུ་བཏགས་པའི་ཕྱེ་མས་བྱ། །ཚོན་རྩི་ལྔར་བཤད་ཞིབ་མོ་དང༌། །འབྱུང་ཁུངས་ནས་བྱུང་ཕྱེ་མ་དང༌། །རྡོ་ཡི་ཁམས་ནི་སྣ་ཚོགས་དག །
ཕྱེ་མའི་ལས་ལ་སྦྱར་བར་བྱ། །དེ་ལྟར་རྣམ་པ་བཞི་པོ་དག །ཕྱེ་མའི་རྒྱུར་ནི་བསྒྲགས་པ་ཡིན། །ལྕགས་རྣམས་ཀུན་དང་རིན་ཆེན་དང༌། །འབྱུང་ཁུང་ས་ས་དང་འབྲས་
གཏགས་པ། །དཀྱིལ་འཁོར་ཀུན་གྱི་ལས་རྣམས་ལ། །ཕྱེ་མའི་དོན་དུ་སྦྱར་བར་བྱ། །ཡང་ན་ལས་ཀྱི་ཆོ་ག་ལ། །ཕྱེ་མ་དམར་མོ་སོ་ཕག་བསྲེགས། །ནག་པོ་ཐལ་བ་

96-1-192a

དཀར་པོ་ནི། །ནས་དང་གྲོ་ལས་བྱས་པ་གནང༌། །བྱ་བ་རིངས་པ་འབྱུང་བ་དང༌། །བགེགས་རྣམས་ཚར་གཅད་བྱ་བ་དང༌། །དྲག་ཤུལ་སྤྱོད་
པའི་ལས་དག་ནི། །དཀྱིལ་འཁོར་ལས་ལ་ཐལ་བ་གནང༌། །དཀྱིལ་འཁོར་གྱི་ནི་ཆོ་ག་ལ། །ཕྱེ་མའི་རྒྱུ་ནི་སྔར་བཤད་པ། །ཀུན་ཀྱང་རུང་སྟེ་ཁྱད་པར་དུ། །དང་པོ་
ལ་སོགས་རིམ་བཞིན་ཤིས། །དམ་ཚིག་ལས་ལ་ལྕགས་ཀྱི་བཟང༌། །རིན་ཆེན་ལས་བྱུང་དབང་བསྐུར་ལ། །སཱ་ལུའི་ཕྱེ་མ་ཞི་བ་ལ། །འབྱུང་ཁུངས་ལས་བྱུང་
རྒྱས་པ་ལ། །དྲག་ཤུལ་སྤྱོད་ལ་ཁྱད་པར་དུ། །ཐལ་བ་ལ་སོགས་བྱ་བར་ཤིས། །དེ་ནི་ཕྱི་མའི་ཆོ་གའི་རིམ། །ཁྱད་པར་དང་བཅས་བསྟན་པ་ཡིན། །བྱང་ཤར་
མཚམས་ནས་བརྩམས་ནས་སུ། །རྡོ་རྗེ་ཁུ་ཚུར་སྦྱོར་བའམ། །ཡང་ན་ལྕགས་ཀྱུའི་ཕྱག་རྒྱའམ། །ལྷུང་བཟེད་རྒྱ་ཡིས་སྦྱོར་བ་འམ། །ཡང་ན་རིག་བྱེད་ལག་པས་
བྲི། །དཀར་པོ་དང་པོར་དགྱེ་བར་བྱ། །དེ་ཡི་འོག་ཏུ་དམར་པོ་དགྱེ། །དེ་ནས་སེར་པོ་དགྱེ་བར་བྱ། །དེ་ཡི་འོག་ཏུ་ལྗང་ཁུ་དགྱེ། །སྔགས་པས་ཀུན་གྱི་ཕྱི་རོལ་དུ།།
ཚོན་རྩི་ནག་པོ་དགྱེ་བར་བྱ། །གཡས་སུ་བསྐོར་ཞིང་རྒྱུན་མི་བཅད། །ཐམས་ཅད་མཉམ་ཞིང་བར་ཆད་མེད། །ངན་པ་དང་ནི་ཉམས་པ་དང༌། །མ་སྙོམས་པ་དང་

96-1-192b

བར་ཆད་ན། །གནོད་པ་མང་པོ་འབྱུང་བར་འགྱུར། །དེ་བས་ནན་ཏན་ཆེར་བྱས་ཏེ། །མཁས་པས་ཕྱེ་མ་དགྱེ་བར་བྱ། །ཕྱོགས་རྣམས་ཀུན་ཏུ་མཁས་པ་ཡིས། །དབུས་སུ་སྒོ་
ནི་གདོད་པར་བྱ། །ངོས་གཉིས་སུ་ནི་ཆ་དག་ཀྱང༌། །བཞི་བཞི་དག་ནི་དོར་བར་བྱ། །ཆབ་སྒོ་ཆེན་པོ་སྟེགས་བུར་བཅས། །ཅུང་ཟད་གཅིག་ནི་ལྷག་པར་བྱ། །ཆབ་སྒོ་གཞན་
རྣམས་བཅད་པར་ནི། །ཕྱེ་མ་དཀར་པོ་དག་གིས་ནི། །སྒོ་ཡི་དབུས་ཀྱི་ཆ་དག་ཏུ། །རི་མོ་ཕྲ་མོ་བྲི་བར་བྱ། །ཡང་ན་སྒོ་ཡི་ཕྱག་རྒྱའམ། །སྒོ་སྲུངས་ཇི་ལྟར་འདོད་པར་བྲི། །དང་
པོ་ཚོན་རྩི་སྣ་ལྔས་བྲི། །དཀྱིལ་འཁོར་གཉིས་པ་སྣ་གསུམ་གྱིས། །གསུམ་པ་ཕྱེ་མ་དཀར་པོ་ཡིས། །གཅིག་རྐྱང་དུ་ནི་བྲི་བར་བྱ། །གཞན་ཡང་ཁ་ཅིག་གང་བཤད་པ། །དེ་ཡི་
རི་མོ་གཅིག་རྐྱང་ཉིད། །ཐལ་ཕྱེར་བཤད་པ་གང་ཡིན་པ། །དེ་དག་ཐམས་ཅད་རི་མོ་གཅིག །དེ་ལྟར་དཀྱིལ་འཁོར་བྲིས་ནས་སུ། །ཆ་གསུམ་དུ་ནི་ལེགས་བཏགས་ལ། །
ཆུ་ཞེང་དག་ནི་ཆ་གཉིས་ཀྱང༌། །ཤིན་ཏུ་ལེགས་པར་ངེས་པར་བྱ། །རྣམ་པར་དབྱེ་བ་འདི་དག་ནི། །རིགས་གསུམ་དག་གི་སྤྱིར་བསྟན་ཏོ། །ཡང་ན་སོ་སོ་རྒྱུད་རྣམས་ལས།།
གོ་རིམ་ཇི་སྐད་བཤད་བཞིན་བྱ། །ལྷ་ཡི་གནས་ཀྱི་ས་གཞི་རྣམས། །བ་གླང་ལྕི་བས་བསྐུ་བར་བྱ། །དེ་ཡི་འོག་ཏུ་ཁྱད་པར་དུ། །བ་ཡི་རྣམ་ལྔའི་ཆུ་ཡིས་བསྐུ། །ཐམས་ཅད་

96-1-193a

སྤོས་ཀྱི་ཆུས་གཏོར་ནས། །དེ་ཡི་འོག་ཏུ་ཕྱེ་མ་དགྱེ། །རིག་སྔགས་རྒྱལ་པོས་མངོན་སྔགས་པའི། །སྤོས་ཀྱི་ཆུ་ཡིས་གཏོར་བར་བྱ། །དཀྱིལ་
འཁོར་དག་གི་ཆོག་ནི། །རྣམ་པ་གསུམ་པོ་མ་ལུས་ལ། །ལྷ་རྣམས་ཐམས་ཅད་དགོད་པ་ནི། །རྣམ་པ་གསུམ་དུ་རབ་ཏུ་བཤད། །དང་པོ་གཟུགས་སུ་བྲི་བར་བཤད།།
གཉིས་པ་དག་ནི་ཕྱག་རྒྱ་བྲི། །གསུམ་པ་སྟན་དང་གནས་དག་ཏུ། །བྲི་བའི་ཆོ་ག་ཡོངས་སུ་བསྒྲགས། །བློ་དང་ལྡན་པས་གཟུགས་ཀྱི་ཚུལ། །བྲི་བ་དེ་ལ་མཁས་པར་བྱ།།
གཙང་མས་བསྒྲིམས་ཏེ་རང་གི་ནི། །ངོ་བོ་ཇི་སྐད་བཤད་བཞིན་བྲི། །གཟུགས་དང་འཚམ་པར་ཡན་ལག་གདགས། །གསལ་ཞིང་རྣམ་པར་འབྱེས་པར་བྲི། །གཟུགས་
ཀྱང་དཀྱིལ་འཁོར་རྣམས་ཀྱི་ནི། །ཚད་དང་སྦྱར་ཞིང་བྱ་བར་བསྒྲགས། །རང་གི་ལུང་ལས་ཁ་དོག་གཟུགས། །འབྱུང་བ་བཞིན་དུ་གཟུགས་བྲིས་ཏེ། །ཅི་ནས་ཡན་
ལག་མ་ཉམས་ཤིང༌། །རང་བཞིན་ཞི་བའི་གཟུགས་སུ་བྲི། །གསང་སྔགས་ཆོ་ག་ཤེས་པ་ཡིས། །ཆོ་ག་འདི་ཡིས་དཀྱིལ་འཁོར་བྲི། །བློ་དང་ལྡན་བསམ་བསླབས་
པས། །ཕྱག་རྒྱ་རྣམས་སུ་དགོད་པར་བྱ། །བསླབས་པས་ཀྱང་ནི་ཕྱེ་མ་ཡིས། །ཡན་ལག་རྫོགས་པར་རབ་ཏུ་དཀའ། །ཡན་ལག་རྫོགས་ཤིང་རྒྱས་བྱ་ན། །ཆོ་གའི་

96-1-193b

ལས་ལ་རིང་དུ་ཐོགས། །གཟུགས་རྣམས་ལེགས་པར་བསྒྲུབས་ན་ནི། །མང་པོ་རྣམས་ནི་ཟིན་མི་འགྱུར། །ཡན་ལག་ཉམས་ན་བྱིན་མི་རློབ། །དངོས་མི་འགྲུབ་པར་རབ་
ཏུ་བཤད། །དེ་ལྟ་བས་ན་མཁས་པ་ཡིས། །ཕྱག་རྒྱའི་གཟུགས་སུ་ལྷ་རྣམས་དགོད། །ཡང་ན་རིགས་གསུམ་བདག་པོ་རྣམས། །ཅི་འདོད་པར་ནི་གཟུགས་སུ་དགོད། །དེ་
ལས་སངས་རྒྱས་བཅོམ་ལྡན་གྱི། །ཕྱག་རྒྱ་གཙུག་ཏོར་གོ་རིམས་བཞིན། །ཡིད་ལ་དེ་ཡི་སྔགས་ཟློས་ཤིང༌། །ཕྱེ་མ་དཀར་པོས་བྲི་བར་བྱ། །འཕགས་པ་སྤྱན་རས་གཟིགས་
དབང་གིས། །ཕྱག་རྒྱ་པདྨར་རབ་ཏུ་བསྒྲགས། །ཕྱག་ན་རྡོ་རྗེ་ཕྱག་རྒྱ་ནི། །རྡོ་རྗེ་རྣོན་པོ་རྩེ་གསུམ་འབར། །ལྷ་རྣམས་གཞན་གྱི་ཕྱག་རྒྱ་ནི། །ལུང་ལས་ཇི་སྐད་བཤད་པ་བཞིན།
ཡང་ན་རིགས་ཀྱི་བདག་པོའི་རྒྱ། །དེ་དང་དེར་ནི་སྤྱི་ཡི་ཡིན། །ལྷ་རྣམས་གང་དང་གང་དག་གིས། །མཚན་མ་གང་དང་གང་ཡིན་པ། །དེ་དང་དེ་དག་དེ་ཡི་རྒྱ། །འདི་ནི་མ་ནོར་
མདོར་བཤད་བྱ། །དྲག་པོའི་ཕྱག་རྒྱ་རྩེ་གསུམ་རྣོ། །དཀའ་བཟློག་ཕྱག་ན་རྩེ་གསུམ་གདེངས། །ཁྱབ་འཇུག་གི་ནི་འཁོར་ལོ་རྣོ། །སྡེ་ཆེན་གྱི་ནི་མདུང་ཐུང་ཡིན། །ཚངས་
པའི་པདྨ་ཡིན་པར་བཤད། །བརྒྱ་བྱིན་གྱི་ནི་རྡོ་རྗེར་གསུངས། །མེ་ལྷའི་ཕྱག་རྒྱ་ཞུགས་ཐབ་ཡིན། །གཤིན་རྗེའི་ཕྱག་རྒྱ་བེ་ཅོན་ཡིན། །བདེན་བྲལ་གྱི་ནི་རལ་གྲི་ཡིན།།

96-1-194a

ཆུ་བདག་གི་ནི་ཞགས་པར་བཤད། །རླུང་གི་ཕྱག་རྒྱ་རྒྱལ་མཚན་ཡིན། །ཀུ་བེ་ར་ཡི་དབྱུག་ཏོ་སྟེ། །དབང་བདག་གི་ནི་རྩེ་གསུམ་གསུངས།།
འདི་བརྒྱད་ཕྱོགས་ཀྱི་ལྷ་བརྒྱད་ཀྱིའོ། །ས་ཡི་ཕྱག་རྒྱ་བུམ་པ་ཡིན། །ཉི་ཟླའི་ཕྱག་རྒྱ་ཟླུམ་པོར་བྱ། །ལྷ་རྣམས་སོ་སོའི་བྱེ་བྲག་ལས། །སྭསྟི་ཀ་ལ་སོགས་པའི་རྒྱ། །
མཁས་པས་ཇི་སྐད་བཤད་བཞིན་བྲི། །ཡང་ན་ཀུན་གྱི་ཟླུམ་པོར་བྲི། །གང་དུ་ལྷ་རྣམས་གཟུགས་དག་ཏུ། །དགོད་པ་བཤད་པ་རེར་ཡང་ནི། །ཕྱག་རྒྱ་དག་གམ་
ཡང་ན་ནི། །སྟན་དུ་དགོད་པའི་ཆོ་ག་ནི། །འདི་ལས་གཞན་པ་གསུམ་པར་བཤད། །དེ་ལ་སོགས་པའི་ཕྱག་རྒྱ་རྣམས། །ཇི་སྐད་བཤད་པའི་ཆོ་ག་བཞིན། །དཀྱིལ་
འཁོར་དག་ཏུ་མ་སྨོས་ཀྱང༌། །ཆོ་ག་བཞིན་དུ་བྲི་བར་བཤད། །དེ་ལྟར་ཕྱག་རྒྱ་དགོད་པ་འདིས། །དགོད་པ་གཉིས་པར་བཤད་པ་ཡིན། །སྟན་དུ་དགོད་པའི་ཆོ་
ག་ནི། །འདི་ལས་གཞན་པ་གསུམ་པར་བཤད། །དཀྱིལ་འཁོར་དག་གི་ནང་དུ་ནི། །ཚོན་རྩི་ཕྱེ་མའི་ཐིག་ལེར་བྲི། །དཀྱིལ་འཁོར་དག་གི་ཚད་ལས་ནི། །ཁོར་
ཁོར་ཡུག་རྒྱ་ཆེར་བསྐོར། །རིགས་ཀྱི་བདག་པོའི་ལྷ་རྣམས་ནི། །གོ་རིམས་བཞིན་དུ་དེ་ལྟར་བྲི། །ལྷ་རྣམས་གཞན་ནི་གདན་རྣམས་ཀྱི། །སྤྱི་ཡི་ཆོ་ག་བཤད་པ་ཡིན།

96-1-194b

ཟླུམ་པོའམ་ཡང་ན་གྲུ་བཞི་རུང༌། །ཐོག་མ་སྟན་ནི་དགོད་པར་བྱ། །ཡིད་ལ་དེ་ཡི་སྔགས་ཟློས་ཤིང༌། །དེ་ཡི་སྟེང་དུ་མཁས་པས་དགོད། །ཕྱི་རོལ་དུ་ནི་ཐིག་ལེ་ལ། །མཁས་
པས་ལྷ་རྣམས་མིང་གིས་དགོད། །ཐམས་ཅད་ཐིག་ལེར་གནས་བྱས་ནས། །སྤྱན་དྲང་པར་ནི་བརྩམ་པར་བྱ། །འདི་དག་སྟན་དུ་དགོད་པ་སྟེ། །གསུམ་པ་ཡོངས་སུ་བསྒྲགས་པ་
ཡིན། །རིངས་སམ་ཡང་ན་མི་ནུས་ན། །སྟན་དུ་དགོད་པར་དཀྱིལ་འཁོར་བྱ། །ཡང་ན་ཆོ་ག་ཤེས་པ་ཡིས། །གསུམ་པོ་འདི་ཡི་ཆོ་ག་ནི། །རེ་རེའམ་གཉིས་སམ་གསུམ་
ཆར་རམ། །བསྲེས་ནས་དཀྱིལ་འཁོར་ལེགས་པར་བྲི། །རིགས་ཀྱི་བདག་པོ་གསུམ་རྣམས་ཀྱི། །གསང་སྔགས་ཐོག་མར་བཀོད་ནས་སུ། །དཀྱིལ་འཁོར་ནད་དུ་མཁས་
པ་ཡིས། །ལྷག་མ་རྣམས་ཀྱི་ཕྱག་རྒྱ་བྲི། །ཕྱི་རོལ་དུ་ནི་སྟན་རྣམས་བྲི། །འདི་ནི་སྤྱི་ཡི་ཆོ་ག་སྟེ། །དཀྱིལ་འཁོར་དག་ལ་ཁྱད་པར་དུ། །བར་མ་རབ་ཏུ་བསྔགས་པ་ཡིན།།
གཟུགས་རྣམས་ལེགས་པར་མ་རྫོགས་ན། །ཉེས་པ་སྔར་ནི་བཤད་པ་བཞིན། །གནས་རྣམས་སྟོང་པར་འགྱུར་བས་ན། །ཆོ་ག་ཐ་མ་མི་ཤེས་སོ། །ཕྱག་རྒྱ་རྣམ་གསུམ་
གང་བཀོད་པ། །བར་མ་རབ་ཏུ་བསྒྲགས་པ་ཡིན། །ཁྱད་པར་དུ་ནི་དེ་བསྔགས་ཏེ། །དེ་ལ་བྱིན་གྱིས་རློབ་པར་འགྱུར། །ཕྱག་རྒྱ་བྲི་ན་བདེ་བ་སྟེ། །ཕྱག་རྒྱ་གང་ཡིན་དེ་ཉིད་

96-1-195a

ལྷ། །དེ་བས་མཁས་པས་ནན་ཏན་དུ། །དཀྱིལ་འཁོར་དག་གི་ཕྱག་རྒྱ་བྲི། །དཀྱིལ་འཁོར་མ་ལུས་པ་རྣམས་སུ། །མ་བཤད་ཀྱང་ནི་དོགས་
མེད་པས། །སངས་རྒྱས་བཅོམ་ལྡན་འོག་ལོགས་སུ། །གཞན་གྱིས་མི་ཐུབ་ལྷ་མོ་བྲི། །དབུས་ཀྱི་སྟོང་པ་གང་ཡིན་པ། །དེར་ཡང་བུམ་པའི་སྟེང་དུ་ནི། །ཤེས་རབ་
ཕ་རོལ་ཕྱིན་པ་གཞག །དེར་ཡང་མཆོད་ཅིང་བཀླག་པར་བྱ། །ལ་ལ་དག་ཏུ་མ་གསུངས་ཀྱང༌། །འཕགས་པ་སྤྱན་རས་གཟིགས་དབང་གི །དྲུང་དུ་བློ་དང་ལྡན་པ་
ཡིས། །གོས་དཀར་ཅན་ནི་རྟག་ཏུ་བྲི། །ཕྱག་ན་རྡོ་རྗེའི་དྲུང་དུ་ནི། །བདུད་རྩི་ཐབ་སྦྱོར་ཀུན་ཏུ་བྲི། །བརྩོན་འགྲུས་ཆེན་མོ་མཱ་མ་ཀཱི། །ཕྱག་རྒྱ་ཆེན་མོ་བྲི་བར་བྱ།།
ཆོ་ག་ཤེས་པས་སྒོ་དྲུང་དུ། །དགའ་བོ་དེ་དང་བསྙེན་དགའ་བྲི། །མཁས་པས་ཇི་སྐད་བཤད་པ་ཡི། །འཕྲོག་མ་དེ་བཞིན་མདུན་དུ་བྲི། །སྒོ་རྣམས་ཀུན་ཏུ་རྡོ་རྗེ་
བྲི། །ཕྱོགས་སྐྱོང་ཕྱག་རྒྱའང་ལུགས་བཞིན་དུ། །སོ་སོ་སོ་སོར་དྲག་པོའི་གཟུགས། །སོ་སོའི་ཕྱོགས་ཀྱི་གནས་སུ་བྲི། །གནོད་སྦྱིན་ནོར་བུ་བཟང་ལ་སོགས། །བསྟན་
པ་ལ་ནི་གང་དགའ་བ། །སྒོ་ཡི་བྱང་གི་ཕྱི་རོལ་གྱི། །ཕྱི་རོལ་དུ་ཡང་དེ་དགོད་དོ། །གང་དག་ཏུ་ཡང་མ་བཤད་ཀྱང༌། །ཤར་དུ་སངས་རྒྱས་ཐམས་ཅད་དང༌། །དེ་བཞིན་

96-1-195b

ཆོས་དང་དགེ་འདུན་ལ། །གུས་པར་དཀྱིལ་འཁོར་བྱས་ནས་མཆོད། །འཇམ་དཔལ་གཞོན་ནུར་གྱུར་པ་དང༌། །རྒྱལ་སྲས་མཐུ་ཆེན་ཐོབ་པ་དང༌། །ནམ་མཁའི་སྙིང་
པོ་དོན་གྲུབ་དང༌། །དྲི་མ་མེད་པའི་བློ་གྲོས་དང༌། །དེ་ལ་སོགས་པའི་སེམས་དཔའ་ཆེ། །དཀྱིལ་འཁོར་གྱི་ནི་ཕྱི་རོལ་དགོད། །བསྐལ་པ་བཟང་པོའི་གྲོགས་པོ་ནི། །བྱམས་
པ་ལ་སོགས་ཐམས་ཅད་དགོད། །རྡོ་རྗེ་སྡེ་དང་ལག་བཟང་དང༌། །དེ་བཞིན་བགེགས་ཀྱི་སྡེ་དཔོན་དང༌། །དབང་ཕྱུག་ཆེན་པོ་ཆུང་མར་བཅས། །ཚངས་པ་ཆེན་པོ་མེས་པོ་
བྲི། །རིག་སྔགས་འཆང་གི་རྒྱལ་པོ་ཡང༌། །གླང་པོ་ཆེ་ཞེས་བྱ་བ་དང༌། །ཡན་ལག་བཀྲམ་འབྱིན་རྩེ་བྲན་ཅན། །གཡོན་ཕྱོགས་ཅོད་པན་མི་བཟད་དང༌། །སྣ་ཚོགས་
འོད་དང་ལེགས་པར་གྲུབ། །རིག་སྔགས་འཆང་བདུན་བདག་པོ་སྟེ། །བདུན་པོ་འདི་དག་རིགས་ཀྱི་གཙོ། །དངོས་གྲུབ་པ་སྟེ་མཐུ་ཅན་རྣམས། །དཀྱིལ་འཁོར་དག་ནི་
ཐམས་ཅད་ཀྱི། །ལྷོ་ཡི་ཕྱོགས་སུ་ལེགས་པར་དགོད། །མ་མོ་རྣམས་དང་སྣ་ཡོན་དང༌། །དེ་བཞིན་གཟའ་རྣམས་སྣ་ཚོགས་དང༌། །སྒྲ་གཅན་སྟོབས་ཅན་རབ་སིམ་དང༌། །
རྣམ་པར་སྣང་བྱེད་ལ་སོགས་དང༌། །ནོར་རྒྱས་ལ་སོགས་ཀླུ་རྣམས་དང༌། །དེ་དག་ནུབ་གྱི་ཕྱོགས་སུ་དགོད། །ཤར་དུ་རྡོ་རྗེ་ཕྱག་རྒྱ་ནི། །བརྒྱ་བྱིན་ལྷ་དང་བཅས་པ་དང༌། །

96-1-196a

དེ་བཞིན་གནས་གཙང་ལྷ་རྣམས་ཀྱང༌། །གུས་པར་ཡང་ནི་མཆོད་པར་བྱ། །ཉི་ཟླ་གཉིས་ཀྱི་དཀྱིལ་འཁོར་ནི། །དཀར་དང་དམར་བའི་
བྱེ་བྲག་གིས། །ཤར་དང་ནུབ་ཏུ་བྲིས་ནས་ནི། །དེ་ནས་དེ་གཉིས་མཁས་པས་མཆོད། །མེ་ཡི་ཕྱོགས་སུ་ཞུགས་ཐོབ་རྒྱ། །མེ་ལྷ་དྲང་སྲོང་འཁོར་བཅས་བྲི། །ལྷོ་
ཕྱོགས་བེ་ཅོན་ཕྱག་རྒྱ་ནི། །གཤིན་རྗེ་ཡི་དྭགས་ལ་སོགས་བཅས། །བདེན་བྲལ་ཕྱོགས་སུ་རལ་གྲིའི་རྒྱ། །བདེན་བྲལ་བ་ནི་སྲིན་པོར་བཅས། །ཆུ་ལྷའི་ཕྱོགས་སུ་
ཞགས་པའི་རྒྱ། །ཆུ་ལྷ་ཀླུ་དང་ལྷན་ཅིག་ཏུ། །རླུང་གི་ཕྱོགས་སུ་རྒྱལ་མཚན་རྒྱ། །རླུང་གི་ལྷ་ནི་རླུང་དང་བཅས། །བྱང་དུ་དབྱུག་ཏོའི་ཕྱག་རྒྱ་ཡང༌། །ཀུ་བེ་ར་ཡང་
གནོད་སྦྱིན་བཅས། །དབང་ལྡན་ཕྱོགས་སུ་རྩེ་གསུམ་རྒྱ། །དབང་ལྡན་ཚོགས་དང་ལྷན་ཅིག་ཏུ། །འོག་ཏུ་བུམ་པའི་ཕྱག་རྒྱ་ནི། །ས་ཡི་ལྷ་མོ་ལྷ་མིན་བཅས། །
ཕྱོགས་སྐྱོང་རྣམས་ནི་གོ་རིམས་བཞིན། །དེ་ལྟར་གནས་སུ་དགོད་བྱས་ནས། །བྱུག་སྤོས་མེ་ཏོག་ལ་སོགས་པས། །མཁས་པས་སོ་སོར་འཁོར་བཅས་མཆོད། །
མཛོད་སྤུ་དང་ནི་མདུང་ཐུང་དང༌། །འཁོར་ལོས་བསྒྱུར་བ་ཆེར་འབྱུང་བཅས། །རིག་སྔགས་ཆེན་མོ་སྤྱན་དང་ནི། །ཡིད་བཞིན་ནོར་བུ་རྒྱལ་མཚན་དང༌། །

96-1-196b

མངག་གཞུག་བརྩོན་འགྲུས་ཆེན་པོ་དང༌། །དེ་བཞིན་གཞན་གྱིས་མི་ཐུབ་པ། །དེ་བཞིན་གཤེགས་པའི་རིགས་དག་གི །དཀྱིལ་འཁོར་ཀུན་ལ་དགོད་པར་བྱ། །གྲགས་ལྡན་མ་
དང་དཀར་ཆེན་མོ། །དེ་བཞིན་གོས་དཀར་ཅན་དང་ནི། །རྟ་མགྲིན་དང་ནི་རལ་པ་གཅིག །སྒྲོལ་མ་དཀར་ཤམ་དཔལ་མོ་ཆེ། །འདོད་པ་འབྱོར་བྱེད་གསང་སྔགས་དག །
འཕགས་པ་སྤྱན་རས་གཟིགས་དབང་གི། །དཀྱིལ་འཁོར་མ་ལུས་པ་རྣམས་སུ། །མཁས་པས་ཆོ་ག་བཞིན་དུ་དགོད། །རྡོ་རྗེ་ལྕགས་ཀྱུ་ཁུ་ཚུར་དང༌། །རིག་པའི་
རྒྱལ་པོ་ཕྱག་རྒྱར་བཅས། །ཁྲོ་བོ་ཆེན་པོ་ཐབ་སྦྱོར་དང༌། །གོམ་པ་དོར་ཉིད་དང་ནི། །རྡོ་རྗེ་ལུག་རྒྱུད་བེ་ཅོན་དང༌། །ཁྲོ་བོ་འཆོལ་པ་ཞེས་བྱ་དག །ཕྱག་ན་རྡོ་རྗེའི་དཀྱིལ་
འཁོར་དུ། །མ་སྨོས་ཀྱང་ནི་དེ་དག་དགོད། །དཀྱིལ་འཁོར་དང་པོའི་ནང་དུ་ནི། །ཇི་སྐད་སྨོས་པའི་ལྷ་བཀོད་ནས། །དེ་ནས་མཁས་པས་དཀྱིལ་འཁོར་ནི། །གཉིས་
པར་རིམ་པ་ཇི་བཞིན་དུ། །མ་སྨོས་པ་དང་འདོད་པ་ཡི། །གསང་སྔགས་རྣམས་ཀྱང་དགོད་བྱ་ཞིང༌། །འཁྲུལ་པ་མེད་པར་གསུམ་པར་ཡང༌། །བྱེ་བྲག་ཏུ་ནི་དགོད་པར་
བྱ། །ཕྱོགས་བཞིར་ཆོས་ཀློག་བཞི་བཞག་ནས། །དེ་ལ་ཤར་གྱི་ཕྱོགས་སུ་ནི། །ཤེས་རབ་ཕ་རོལ་ཕྱིན་པ་བཞག །བྱང་གི་ཕྱོགས་སུ་བཞག་པ་ནི། །གསེར་འོད་དམ་

96-1-197a

པའི་མདོ་སྡེ་ཡིན། །ནུབ་ཀྱི་ཕྱོགས་སུ་བཞག་པ་ནི། །དེ་བཞིན་གཤེགས་པའི་གསང་བའི་མདོ། །ཐེག་པ་ཆེན་པོ་སྡོང་པོས་བཤད།།
ལྷོ་ཡི་ཕྱོགས་སུ་བཞག་ནས་སུ། །གུས་པར་དེ་དག་མཆོད་པར་བྱ། །རྒྱུད་ཀུན་གྱི་ནི་གསང་སྔགས་བདག །ཡོངས་སུ་མཉེས་པར་བྱ་བའི་ཕྱིར། །མཁས་པས་
དཀྱིལ་འཁོར་ཕྱི་རོལ་ཏུ། །སྤྱི་ཡི་ཆོ་ག་གཞན་འདི་འང་བྱ། །བྱང་དང་ལྷོ་དང་ཤར་ཕྱོགས་ཀྱི། །ཕྱོགས་གསུམ་དུ་ནི་སྟེགས་བུ་གསུམ། །བྱས་ཏེ་རིགས་གསུམ་
བསམས་ནས་སུ། །སྤྱན་དྲང་བ་ཡི་ཆོ་ག་བྱས། །དེ་བཞིན་གཤེགས་པའི་རིགས་རྣམས་ཀྱིས། །གསང་སྔགས་ཀུན་ལ་དབུལ་ལོ་ཞེས། །མེ་ཏོག་སྤོས་ཆུས་བཀང་བ་
ཡི། །མཆོད་ཡོན་དག་ནི་དབུལ་བར་བྱ། །སངས་རྒྱས་པ་ལ་ཤར་ཕྱོགས་སུ། །པདྨ་འཛིན་ལ་བྱང་ཕྱོགས་སུ། །གསང་བའི་བདག་པོས་བཤད་པ་ཡི། །གསང་སྔགས་རྣམས་ལ་ལྷོ་
ཕྱོགས་སུ། །དེ་ལྟར་བྱས་ན་རིགས་གསུམ་གྱི། །གསང་སྔགས་འཁོར་དང་བཅས་པ་ཀུན། །མཆོད་པ་བྱས་པ་འདི་རུ་ནི། །དགྱེས་པར་གྱུར་པ་གདོན་མི་ཟ། །ཆོ་
ག་འདི་ཡི་ནུབ་ཕྱོགས་སུ། །འཇིག་རྟེན་པ་ཡི་ལྷ་རྣམས་ནི། །ཀུན་ལ་དབུལ་ལོ་ཞེས་བརྗོད་ཅིང༌། །ཕྱི་རོལ་སྟེགས་བུ་སྟེང་དུ་མཆོད། །ཞི་བ་དག་གི་ཆོ་ག་ལ།།

96-1-197b

བྱང་ཆུབ་སེམས་དཔའ་དཀོན་མཆོག་གསུམ། །གཙང་མའི་གནས་ན་འཁོད་པ་ཡི། །ལྷ་རྣམས་ཀྱང་ནི་དགོད་པར་བྱ། །རྒྱས་པ་ལ་ནི་ཁྱད་པར་དུ། །རིག་སྔགས་གསང་
སྔགས་ཐམས་ཅད་དང༌། །བསྟན་པ་ལ་ནི་དགའ་བ་ཡི། །གནོད་སྦྱིན་རྣམས་ཀྱང་དགོད་པར་བྱ། །དྲག་ཤུལ་སྤྱོད་པའི་དཀྱིལ་འཁོར་དུ། །ཁྲོ་བོ་རྣམས་ཀྱི་ཕྱག་རྒྱ་ནི།།
དྲག་ཤུལ་ཆེན་པོའི་རྣམ་དག་དང༌། །མངག་གཞུག་ཕོ་མོ་མང་པོ་དགོད། །དཀྱིལ་འཁོར་དག་ནི་ཐམས་ཅད་ལའང༌། །ལས་རྣམས་གསུམ་དུ་ཤེས་པར་བྱ། །དེ་བས་ཆོ་ག་
འདི་རྣམས་ཀྱིས། །དཀྱིལ་འཁོར་རྣམ་པ་གསུམ་དུ་བརྟག །དཀྱིལ་འཁོར་དག་གི་དབུས་དག་ནི། །ས་སྟོང་གར་ཡང་མ་གཏོགས་པ། །གང་ན་ཡོད་པ་དེ་རུ་ནི། །ཤེས་
རབ་ཕ་རོལ་ཕྱིན་པ་བཞག །ཡང་ན་སྒོ་ཡི་གཡས་རོལ་དུ། །སློབ་མ་བཟང་པོའི་སྟེང་དུ་གཞག །གཡོན་གྱི་ཕྱོགས་སུ་སྦྱིན་སྲེག་ཕྱིར། །མེ་ནི་ཡམ་སྲེག་ཤིང་གིས་
སྦར། །ཡང་ན་ཤར་ལྷོ་མཚམས་དག་ཏུ། །མེ་ནི་རབ་ཏུ་སྦར་བར་བྱ། །ཡང་ན་ལས་ཀྱི་རྗེས་མཐུན་པར། །ཕྱོགས་ཀྱི་གོ་རིམ་བཞིན་དུ་བཞག །དྲི་གཙང་ཁང་ངམ་
གནས་ཁང་ངམ། །ཕུག་གམ་ཡང་ན་གོ་སྐབས་དག །དོག་པ་བཞིན་དུ་བྱེད་ན་ནི། །དེར་ནི་ཇི་ལྟར་འདོད་པར་བྱ། །གོ་སྐབས་དོག་པ་དག་ཏུ་ནི། །སྒྲུབ་པའི་དཀྱིལ་

96-1-198a

འཁོར་མ་གཏོགས་པ། །སློབ་དཔོན་གྱིས་ནི་གཞན་མི་བྲི། །བྲིས་ན་མོད་ལ་འཆི་བར་འགྱུར། །དཀྱིལ་འཁོར་དག་ནི་མ་ལུས་པར།།
གོ་སྐབས་ཡངས་པའི་ཕྱོགས་སུ་ཤིང༌། །ཁང་བཟང་དག་གམ་ཁྱམས་སུ་ཡང༌། །གོམས་པ་ཡིས་ནི་ཅི་བདེར་བྲི། །རང་རོང་དག་གམ་སྡོང་དུ་མ་དག །ལྗོན་ཤིང་
དག་དང་རྔོ་བ་ནི། །རབ་ཏུ་བསྒྲིམས་ནས་དབྱུང་བྱ་སྟེ། །དེ་དག་ཟུག་རྡུ་ཡིན་པར་བཤད། །མཁས་པས་དེ་དབྱུང་ཐབས་མེད་ན། །ཞི་བའི་ཆོ་ག་བྱས་ཏེ་བཞག།
སྙིང་པོའི་དཀྱིལ་འཁོར་དུ་ནི་དེ། །བག་མེད་ནམ་ཡང་མི་བཞག་གོ། །རང་རོང་ལ་སོགས་བྱེ་བྲག་དག། །དཀྱིལ་འཁོར་དབུ་མ་མ་གཏོགས་པར། །གནས་ཁང་ལ་
སོགས་ཉེས་མེད་དེ། །དེ་དག་དེ་ན་རང་བཞིན་གནས། །ཁང་བཟང་དག་ལ་སོགས་པ་ནི། །བསང་གཏོར་བྱས་པས་དག་པར་བཤད། །རི་ལ་ས་གཞི་མཉམ་པ་
དང་། །རྡོ་བའི་ཟུག་རྡུ་བརྟག་མི་དགོས། །གལ་ཏེ་གནས་ཀྱི་དབང་གིས་སུ། །ལྷ་རྣམས་ཕྱོགས་ལོགས་འགོད་བྱེད་ན། །མཁས་པས་ཞི་བ་བྱས་ཏེ་གཞག །སྙིང་
པོར་ནམ་ཡང་མི་བྱའོ། །བྱ་བའི་དབང་གིས་དེ་ལ་སོགས། །འགལ་བ་གང་དང་གང་བྱེད་པ། །དེ་དང་དེར་ནི་མཁས་པ་ཡིས། །ཐམས་ཅད་ཞི་བའི་ལས་ཀྱིས་

96-1-198b

བསལ། །བློ་དང་ལྡན་པས་ཆོ་ག་འདིས། །དཀྱིལ་འཁོར་རྫོགས་པར་བྲིས་ནས་ནི། །ཡིད་ནི་ལེགས་པར་མཉམ་བཞག་ནས། །དེ་ཡི་འོག་ཏུ་ཡང་བརྟགས་ཏེ། །བརྒྱ་ལ་
འགའ་ཞིག་མ་ལེགས་ན། །དེ་ནི་ཕྱིར་ཡང་བཅོས་པར་བྱ། །མཁས་པས་རང་གི་གསང་སྔགས་སམ། །སློབ་མའི་སྔགས་ཀྱང་འདོད་ན་དགོད། །སློབ་མ་བརྟགས་པ་ལ་ལ་
ཞིག་།གལ་ཏེ་དབང་ནི་བསྐུར་འདོད་ན། །དབང་བསྐུར་དོན་དུ་དཀྱིལ་འཁོར་ནི། །ཕྱེ་མ་དཀར་པོས་བྲི་བར་བྱ། །དཀྱིལ་འཁོར་དག་དང་རྗེས་མཐུན་པར། །སྟེགས་བུ་
གྲུ་བཞི་བྱས་ནས་སུ། །དེ་ཡི་དབུས་སུ་ཚོན་སྣ་ལྔས། །པདྨ་ཡོངས་སུ་རྫོགས་པར་བྲི། །བཀྲ་ཤིས་ལ་སོགས་མཚན་མ་རྣམས། །དེ་ནི་ཇི་ལྟར་འདོད་པ་བྲི། །བཀྲ་ཤིས་
ཕྱིར་ནི་གང་བསྟན་པ། །ཡང་ན་དེ་ནི་དངོས་སུ་དགོད། །མཁས་པས་གཡོས་རྣམས་གང་བཞག་པའི། །ས་རིས་རྣམས་ཀྱང་ཕྱེ་མས་བཅད། །གཡོས་སུ་བྱས་པའི་རྣམ་པ་
ཀུན། །བསོགས་ནས་དེར་ནི་དགོད་པར་བྱ། །བུམ་པ་དག་དང་རྒྱལ་མཚན་དང༌། །རྟ་བབས་བཞག་པའི་ས་རིས་དང༌། །ཕྱི་རོལ་མཛེས་པར་བྱ་བ་ཡང༌། །ཇི་ལྟར་འདོད་
པ་ཕྱེ་མས་བྱ། །དེ་ནས་གཞན་ཡང་ལྷ་རྣམས་ནི། །སྤྱན་དྲང་བ་ཡི་ཆོ་ག་གང༌། །མཆོད་པའི་གོ་རིམ་ཇི་བཞིན་དུ། །ཡང་དག་མདོར་བསྡུས་བཤད་པར་བྱ། །དཀྱིལ་

96-1-199a

འཁོར་ཆོ་ག་བཞིན་བྲིས་ནས། །ཉེ་རེག་བྱས་ཤིང་གཙང་བར་བྱ། །ལྷ་རྣམས་ལ་ཡང་ཕྱག་བྱས་ནས། །བཟང་ངམ་མི་བཟང་བརྟག་
པར་བྱ། །ཕྱི་རོལ་ཤར་ཕྱོགས་ཁ་བལྟས་ནས། །ཡིད་ལ་དཀྱིལ་འཁོར་བདག་པོ་ཡི། །སྙིང་པོའམ་གསང་སྔགས་ཀུན་ཟློས་ཤིང༌། །མཚན་མ་དག་
ནི་བརྟག་པར་བྱ། །ཇི་སྲིད་ལྟས་ནི་བཟང་པོ་དག །འགའ་ཞིག་འབྱུང་བར་འགྱུར་གྱི་བར། །དེ་ཉིད་བསྒྲིམས་ཏེ་ཡིད་གཅིག་ཏུ། །བཟླས་བརྗོད་བྱེད་
ལ་འབད་ཅིང་བསྡད། །དེ་མཐོང་བློ་ལྡན་རངས་འགྱུར་བས། །ལས་ཀུན་བྱེད་པའི་གསང་སྔགས་སམ། །བདག་གིས་གང་ཞིག་བཟླས་པ་ཡིས། །
བསྲུང་བ་ལེགས་པར་སྦྱར་བར་བྱ། །ཡང་ན་རྒྱུད་རྣམས་ཀུན་གྱི་སྤྱིར། །བགེགས་རྣམས་ཐམས་ཅད་བཟློག་པ་ལ། །རྡོ་རྗེ་བེ་ཅོན་བརྩོན་འགྲུས་ཆེ།།
ཁྲོ་བོ་བདུད་རྩི་ཐབ་སྦྱོར་དང༌། །མགོ་ལ་རྡོ་རྗེ་སྨོས་པ་ཡིས། །ཕུར་བུ་ར་བ་དྲ་བ་གསུམ། །བློ་དང་ལྡན་པས་ལྔ་པོ་དག །ཆོ་ག་བཞིན་དུ་སྦྱར་བར་
བྱ། །བསྲུང་བ་རྩ་བའི་གསང་སྔགས་སམ། །ཡང་ན་དེ་ཡི་སྙིང་པོས་བྱ། །སློབ་མ་རྣམས་ལ་ཡིད་ཀྱིས་སུ། །བསྲུང་བ་སྔ་མ་བཞིན་དུ་བྱ། །བསྲུང་

96-1-199b

བ་བྱས་ན་དེ་འོག་ཏུ། །མཁས་པས་དཀྱིལ་འཁོར་འཇུག་པར་བྱ། །ཞུགས་ནས་མཆོད་ཡོན་སྣོད་ཐོགས་ཏེ། །མཆོད་ཡོན་དག་ཀྱང་དབུལ་བར་བྱ། །མཆོད་
ཡོན་སྣོད་ནི་གསེར་དངུལ་ལམ། །ཟངས་སམ་ཤེལ་ལམ་ནོར་བུའམ། །མཆིང་བུ་དཀར་པོ་ལས་བྱས་པ། །ཤིང་ངམ་དེ་བཞིན་རྡོ་ལས་བྱ། །དུང་ངམ་ལོ་མ་
སྐྱོངས་པུ་འམ། །ཉ་ཕྱིས་དག་གམ་ཁམ་ཕོར་ནི། །སར་པ་ཡན་ལག་མ་ཉམས་པ། །དག་པར་བྱས་ལ་བླང་བར་བྱ། །དེར་ནི་ཁྲོ་རྒྱལ་བཟླས་པ་ཡི། །མེ་ཏོག་དག་
ཀྱང་བཙུག་ནས་སུ། །མཉམ་པར་བཞག་སྟེ་དཀྱིལ་འཁོར་གྱི། །གསང་སྔགས་ལན་བདུན་བཟླས་ནས་ནི། །སྔ་མ་བཞིན་དུ་དྲི་ཆུ་ཡིས། །མཆོད་ཡོན་གུས་པར་
དབུལ་བར་བྱ། །དཀྱིལ་འཁོར་དབུ་མར་ཕུལ་ནས་ནི། །ལྷག་མ་རྣམས་ལ་གཏོར་བར་བཤད། །དཀྱིལ་འཁོར་ཐམས་ཅད་བསང་གཏོར་བྱས། །དེ་ནས་ཆོ་ག་
འདི་བྱ་འོ། །བུམ་པ་ནག་པོར་རི་མེད། །གཟུགས་བཟང་ཁ་དོག་རབ་ཏུ་དམར། །གསར་ལ་མ་ཆག་མ་གས་པ། །ཡང་དག་དབྱིབས་ནི་ལེགས་ཤིང་ཟླུམ། །བཟླས་
བརྗོད་དག་ཀྱང་ལན་བདུན་བྱས། །སྤོས་ཆུ་དག་གིས་བཀང་བ་ལ། །འབྲུ་རྣམས་ཀུན་དང་ལྡན་བྱས་ཤིང༌། །སྨན་རྣམས་དང་ཡང་ལྡན་པ་དང༌། །རིན་ཆེན་ཀུན་དང་

96-1-200a

རབ་ཏུ་ལྡན། །མགུལ་པར་རས་སར་རངས་པས་དཀྲིས། །མེ་ཏོག་ཕྲེང་བས་རྣམ་པར་བརྒྱན། །ཁ་རྒྱན་ལྡུམ་བུ་བཟང་པོས་བྱ། །ཤིང་
ཏོག་བཀྲ་ཤིས་ཁར་བླུགས་པ། །འབྲས་བུ་མེ་ཏོག་སིལ་མར་ལྡན། །སྤོས་ཀྱིས་བྱུག་ཅིང་བདུག་པས་བདུག །ཐམས་ཅད་བཀྲ་ཤིས་དང་ལྡན་པ། །བཟླས་བརྗོད་
ལན་བདུན་བྱས་པ་དག །བཀྲ་ཤིས་དོན་དུ་གཉེར་བ་ཡིན། །ཕྱོགས་དང་མཚམས་རྣམས་དག་ཏུ་དགོད། །ཡོན་ཏན་ཀུན་དང་ལྡན་པ་ཡི། །བུམ་པ་འདི་ཀུན་
མ་འབྱོར་ན། །དབང་བསྐུར་ཕྱིར་ནི་འབྲིང་པོ་གཅིག །ནན་ཏན་བསྐྱེད་དེ་ལེགས་པར་གཞག །གྲྭ་དང་སྒོར་ནི་མ་ལུས་པར། །བུམ་པ་དག་ཀྱང་བཞག་ནས་
ནི། །བར་སྒོ་ཆེན་པོ་གཉིས་གཉིས་ཤིག །ཁྱད་པར་དུ་ནི་གཞག་པར་བྱ། །བུམ་པ་གཅིག་ནི་ཕྱི་སྒོ་ཡི། །དྲུང་དུ་མངོན་པར་གཞག་པར་བྱ། །མང་པོའི་
འབྱོར་པར་མ་གྱུར་ན། །བརྒྱད་དམ་ཡང་ན་བཞི་བཞག་གོ །ཉུང་ངུ་རྣམས་ནི་ཁྱད་པར་དུ། །ཕ་རོལ་དག་ཏུ་དགོད་པར་བྱ་སྟེ། །སྒོ་ཡི་དྲུང་དུ་གཅིག་བཞག་པ། །དེ་
ནི་ངེས་པར་བྱ་དགོས་སོ། །འབྲས་ཀྱི་སོ་བ་མོན་སྲན་གྲེའུ། །ནས་དང་གྲོ་དང་ཏིལ་དང་ལྔ། །འབྲུ་རྣམས་ཀུན་ཞེས་བྱ་བ་ནི། །ལས་རྣམས་ཀུན་ལ་འདི་དག་གཟུགས།།

96-1-200b

སིང་གྷྲྀ་བྱཱ་གྷྲྀ་ཀརྣི་ཀ །ཧ་ས་ཧ་ས་དེ་བ་སྟེ། །སྨན་རྣམས་ཀུན་ཅེས་བྱ་བ་ལ། །ལྔ་པོ་འདི་དག་ཤེས་པར་བྱ། །བྱུ་རུ་གསེར་གྱི་ས་ལེ་སྦྲམ། །དུང་དང་མུ་ཏིག་ནོར་བུ་
སྟེ། །རིན་ཆེན་ཀུན་ཅེས་བྱ་བ་ལ། །ལྔ་པོ་འདི་དག་ཤེས་པར་བྱ། །རྒྱལ་མཚན་གསར་པ་སྣ་ཚོགས་དང༌། །བརྒྱད་ནི་ཁོ་ར་ཁོར་ཡུག་ཏུ། །ཡུ་བ་དྲང་བོ་རིང་
པོ་ལ། །སྤྱངས་ནས་ཉེ་བར་བཟུང་བྱས་ཏེ། །དཀར་པོ་ཤར་གྱི་ཕྱོགས་སུ་གཟུགས། །ཤར་ལྷོ་མཚམས་སུ་ལེ་བརྒན་གཟུགས། །ལྷོ་ཡི་ཕྱོགས་སུ་ནག་པོ་གཟུགས།
ལྷོ་ནུབ་མཚམས་སུ་དུད་ཀ་གཟུགས། །ནུབ་ཀྱི་ཕྱོགས་སུ་དམར་པོ་གཟུགས། །ནུབ་བྱང་མཚམས་སུ་ཁྲ་བོ་གཟུགས། །བྱང་གི་ཕྱོགས་སུ་སེར་པོ་གཟུགས། །བྱང་
ཤར་མཚམས་སུ་ལྗང་སེར་གཟུགས། །དེ་ལྟར་རྒྱལ་མཚན་བརྒྱད་པོ་རྣམས། །གོ་རིམས་བཞིན་དུ་གཟུགས་པར་བྱ། །རྒྱལ་མཚན་རྣམས་ཀྱི་རྩེ་མོ་ལ། །ཏོག་
ནི་རྨ་བྱའི་མདོངས་ཀྱིས་བརྒྱན། །རྒྱལ་མཚན་རྣམས་ནི་མ་རྙེད་ན། །ཐམས་ཅད་ཐལ་ཀར་གཅིག་པུ་འམ། །ཡང་ན་དེ་བས་མང་ཡང་རུང༌། །ཤར་གྱི་ཕྱོགས་སུ་
གཟུགས་པར་བྱ། །ཕོག་ཕོར་ཁམ་པ་ལས་བྱས་པ། །སོམ་བཏང་བ་དཀར་པོ་བཅུ། །བྱས་ནས་ཕྱོགས་དང་ཕྱོགས་མཚམས་ནི། །རྒྱབ་དང་དེ་བཞིན་མདུན་དུ་དགོད།

96-1-201a

པོག་ཕོར་དག་ཏུ་མ་འབྱོར་ན། །ཁམ་པའི་ཕུར་བུའི་ནང་ནས་དབུལ། །དེ་དག་ཀྱང་ནི་མ་འབྱོར་ན། །གཅིག་ཅིག་སྒོར་ནི་བཞག་ནས་དབུལ་
མེ་ཏོག་ཕྲེང་བས་བརྒྱན་པ་ཡི། །རྟ་བབས་ངག་ཀྱང་ཕྱོགས་བཞིར་བྱ། །ནས་དང་གྲོ་དང་འབྲུ་རྣམས་ཀྱི། །མྱུ་གུ་ལེགས་པར་བསྐྱེད་པ་དགོད། །དྲིལ་བུ་གདུགས་
དང་རྔ་མ་དང༌། །སྲད་བུ་དག་ཀྱང་ཕྱོགས་བཞིར་ནི། །རྟ་བབས་སོགས་ལ་ཕྱི་རོལ་ཏུ། །མཛེས་པར་བྱ་ཕྱིར་མཁས་པས་གདགས། །འབྲས་ཡོས་འབྲུ་དང་བཅས་
པ་ཡིས། །མེ་ཏོག་སིལ་མ་རབ་ཏུ་དགྲམ། །དཀྱིལ་འཁོར་དག་གི་ཕྱི་རོལ་ཏུ། །ཕྱེ་མས་དཀྱིལ་འཁོར་སྡུག་གུ་བྲི། །འཇིག་རྟེན་འདི་ན་གྲགས་པ་ཡི། །བཀྲ་
ཤིས་ལ་སོགས་གང་ཡིན་རྣམས། །དཀྱིལ་འཁོར་དག་གི་ཕྱི་རོལ་ཏུ། །ཕྱོགས་བཞི་དག་ཏུ་མཁས་པས་དགོད། །དེ་ལྟར་རྒྱས་དང་མདོར་བསྡུས་པ། །
ཅི་ནུས་སུ་ནི་སྦྱར་བ་དག །ཆོ་ག་བཞིན་དུ་བྱས་ནས་སུ། །དེ་ནས་སྤྱན་དྲང་བརྩམ་པར་བྱ། །མཆོད་ཡོན་ཆོ་ག་སྔ་མ་བཞིན། །མ་ཡེངས་པར་ནི་སྦྱར་ནས་
སུ། །སོ་སོ་སྔགས་ཀྱིས་ཅི་རིགས་པར། །མཁས་པས་སྤྱན་ནི་དྲང་བར་བྱ། །དཀྱིལ་འཁོར་བདག་པོའི་གསང་སྔགས་སམ། །ཡང་ན་ཐམས་ཅད་སྙིང་

96-1-201b

པོས་བྱ། །སྔགས་རྒྱུད་ལས་ནི་ཅི་བཤད་པ། །དེ་བཞིན་དུ་ནི་སྤྱན་དྲང་བའོ། །མཁས་པས་དེ་བཞིན་གཤེགས་རིགས་ལ། །འཁོར་ལོས་བསྒྱུར་བས་སྤྱན་དྲང་ངོ༌། །
ཡང་ན་སྤྱན་དྲང་ཆོ་ག་ནི། །སངས་རྒྱས་སྤྱན་གྱིས་བྱར་ཡང་རུང༌། །ཕྱག་ན་པད་མོའི་རིགས་ཀུན་ལ། །རིག་པའི་རྒྱལ་པོས་སྤྱན་དྲང་བྱ། །ཡང་ན་སྤྱན་དྲང་ཆོ་ག་
ལ། །དཔལ་མོས་ལས་ཀུན་བྱེད་པས་བྱ། །མཁས་པས་རྡོ་རྗེ་འཛིན་རིགས་ལ། །གནོད་མཛེས་ཅེས་བྱའི་གསང་སྔགས་སམ། །མ་ཡེངས་པར་ནི་མཱ་མ་ཀཱིས།།
སྤྱན་དྲང་བ་ཡི་ཆོ་ག་བྱ། །སྔགས་རྒྱུད་བདག་པོའི་སྔགས་གང་ཡིན། །དེ་འམ་དེ་ཡི་སྙིང་པོ་ཡིས། །ལྷ་རྣམས་ཀྱི་ནི་མིང་སྨོས་ཏེ། །མཁས་པས་སྤྱན་དྲང་ཆོ་ག་
བྱ། །ཡང་ན་རང་གི་རིགས་ཀྱི་སྔགས། །གང་ཡིན་དེ་འམ་དེ་སྙིང་ངམ། །ཆོ་ག་ཇི་སྐད་གསུངས་པས་ཀྱང༌། །སྤྱན་དྲང་བ་ནི་མཁས་པས་བྱ། །ཡང་ན་ཆོ་ག་ཅི་
གསུངས་པས། །ཡང་ན་ཕྱི་འམ་ནང་དག་གི །རང་གི་གསང་སྔགས་གང་ཡིན་པ། །དེ་དག་གིས་ནི་སྤྱན་དྲང་པའམ། །ཇི་ལྟར་ལོབས་པར་བྱར་ཡང་རུང༌། །མཆོད་
ཡོན་གྱི་ནི་ཆོ་ག་བཞིན། །དེ་ལྟར་སྤྱན་དྲང་བྱས་ནས་ནི། །མཆོད་ཡོན་ཉིད་ཀྱིས་ལན་རེ་ཞིང༌། །དེ་ནས་ཞབས་བཀྲུའི་ཆོ་ག་བྱ། །བདེ་བར་གཤེགས་ཞེས་

96-1-202a

བྱ་ལ་སོགས། །ཕྱག་ཀྱང་གུས་པར་འཚལ་པ་དག །གོ་རིམས་བཞིན་དུ་བྱས་ནས་ནི། །མཁས་པས་དེ་ནས་མཆོད་པ་བརྩམ། །དང་
པོ་བྱུག་སྤོས་དབུལ་བྱས་ཏེ། །དེ་ཡི་འོག་ཏུ་མེ་ཏོག་དབུལ། །དེ་ནས་ལེགས་པར་མཉམ་གཞག་ནས། །བདུག་སྤོས་ལྷ་བཤོས་དག་ཀྱང་དབུལ། །ཙནྡན་
ཨ་ཀར་གུར་ཀུམ་དང༌། །ཨུཏྤལ་རྒྱ་སྤོས་པྲི་ཡང་ཀུ། །ལི་ཤི་ཤིང་ཚ་སྤང་སྤོས་སྨྲིག །ནག་པུཥྤ་གཱ་ནཱ་མ་བུ། །གྲན་ཏི་སུག་སྨེལ་པ་ཏྲ་དང༌། །ལ་ནི་སྠོའུ་ནེར་
སར་ལྡན། །རྡོ་དྲེག་ཤ་ཏ་པུཥྤ་དང༌། །སྣ་མའི་ལོ་མ་ཙ་རོང་དང༌། །ཀཽན་ཏི་མ་དྷུ་རི་ཀ་དང༌། །དྷྱན་ནྱ་ཀ་ཙོ་ལ་སོགས་བཟང༌། །འབྲས་བུ་ཐང་ཆུའི་ཚོགས་རྣམས་
ནི། །མཁས་པ་རྣམས་ཀྱིས་འདི་སྦྱར་ན། །མཁས་པ་བློ་དང་ལྡན་པ་ཡིས། །ཕྱི་དང་ནང་གི་ལྷ་ཀུན་ལ། །གོ་རིམས་བཞིན་དུ་གསང་སྔགས་ཀྱིས། །མངོན་
པར་སྔགས་ནས་བྱུག་སྤོས་དབུལ། །སྲོག་ཆགས་ཡན་ལག་སྦྱར་མི་རུང༌། །རྒྱ་སྐྱེགས་ཆང་སོགས་སྦྱར་མི་རུང༌། །རྫས་ངན་དག་དང་སྦྱར་མི་རུང༌། །རྩབས་
དང་སྦྱར་བའང་མི་རུང་ངོ༌། །སངས་རྒྱས་ལ་ནི་ཁྱད་པར་དུ། །བྱུག་སྤོས་གུར་ཀུམ་ལ་བྱས་པའམ། །ཨ་ཀར་ནག་པོ་དྲི་ཞིམ་པ། །དྲི་ཞིམ་གྱིས་བསྒོས་

96-1-202b

དབུལ་བར་བྱ། །འཕགས་པ་སྤྱན་རས་གཟིགས་དབང་ལ། །ཙནྡན་དཀར་པོ་རབ་ཏུ་དབུལ། །ཕྱག་ན་རྡོ་རྗེ་འཁོར་བཅས་ལ། །ཙནྡན་དམར་པོ་དབུལ་བར་
བྱ། །ལྷག་མ་རྣམས་ལ་བྱུག་སྤོས་དག །ཇི་ལྟར་རིགས་པས་སྤྱིར་ཕུལ་ནས། །མེ་ཏོག་སྐམ་ལས་སྐྱེས་པ་དང༌། །ཆུ་ལ་སྐྱེས་པར་མཆོད་པར་
བྱ། །མ་ལི་བ་ཀུན་ཀུན་ད་དང༌། །མི་ལ་ཀི་ན་མ་ལི་ཀ །ཙམ་པ་ཀཱ་ཤོ་བུ་ན་ཀ །པྲི་ཡང་ཡུ་ནི་ཨུ་ར་ན། །གེ་སར་ས་ལ་ཏི་ལ་ཀ །ཤིང་གི་ཨུཏྤ་ཀར་
ཎི་ཀ་།ཏ་ཀ་ཀ་ར་བཱི་ར་དང༌། །ཨ་ཛི་དོག་པ་ཀ་དམ་དང༌། །པིན་ཏི་རི་དང་ཀ་ཏ་ར། །ཀན་ཙ་ན་དང་པ་ཏ་ལ། །ཤི་ཏ་གན་ཏི་ཀུ་ར་པ། །བ་ན་དང་ནི་གིང་
ཤུ་ཉིད། །ཆོ་ག་ཤེས་པས་དེ་ལ་སོགས། །སྐམ་ལས་སྐྱེས་པ་གོ་རིམས་བཞིན། །ནན་ཏན་དུ་ནི་དབུལ་བྱ་ཞིང༌། །ངན་པ་དག་ནི་རྣམ་པར་
སྤངས། །གན་དང་ཀུ་ཡ་ཤིག་མུ་དང༌། །བུ་ཤ་པ་ཏི་མུཀྟ་ཀ །ཨ་གོལ་དྲང་ཀ་ནི་པ་དང༌། །ཀེ་ཏ་ཀ་དང་མ་ན་ཡན། །ཀུ་རན་ཏ་དང་འདའ་
མ་ཀ་།ཀུ་ཏི་བ་ལ་མ་ལི་ཀ །དེ་ལ་སོགས་པ་མི་ཤིས་པ། །དྲག་ཤུལ་སྤྱོད་ལ་སྦྱར་བར་བྱ། །པདྨ་དཀར་དང་པདྨ་དམར། །ཨུཏྤལ་རིགས་ནི་

96-1-203a

སྣ་ཚོགས་དང༌། །ཀུ་མུ་ད་སོགས་ཆུ་སྐྱེས་རྣམས། །དཀྱིལ་འཁོར་ལས་ལ་སྦྱར་བྱ་སྟེ། །དེ་ཡང་ཀུ་མུ་ད་དམར་
དང་། །དེ་བཞིན་སཽ་གན་ཏི་ཀར་དང༌། །དྲི་མི་ཞིམ་པ་གཞན་དག་ཀྱང༌། །དྲག་ཤུལ་སྤྱོད་ལ་སྦྱར་བར་བྱ། །གེ་སར་ཀ་ནི་ཀར་དང༌། །མ་ལ་
ཏི་དང་མེ་ཏོག་དཀར། །དྲི་ཞིམ་པ་དག་ཁྱད་པར་དུ། །དེ་བཞིན་གཤེགས་པའི་རིགས་ལ་དབུལ། །པདྨ་ལ་སོགས་ཆུ་སྐྱེས་རྣམས། །མཁས་
པས་པདྨའི་རིགས་ལ་དབུལ། །ཨ་ཤོ་ཀུ་ཏི་ཏི་ལ་ཀ །དེ་བཞིན་ན་བ་མ་ལི་ཀ །པྲི་ཡང་ཀུ་དང་ཏ་པ་ར། །ཀ་ར་བཱི་ར་ཏྲག་ཏྲ་ཀ །ཨུཏྤལ་
སྔོན་པོ་ཉིད་དག་ཀྱང༌། །རྡོ་རྗེའི་རིགས་ལ་དབུལ་བར་བྱ། །དེ་བཞིན་གཤེགས་པའི་རིགས་ལ་ཡང༌། །ཙནྡན་ཨ་གར་བདུག་སྤོས་དབུལ། །
མཁས་པས་ཤི་རི་བི་སྟ་སོགས། །ཐང་ཆུ་པདྨའི་རིགས་ལ་དབུལ། །ཨ་གར་ནག་པོ་གུ་གུལ་གྱི། །བདུག་སྤོས་རྡོ་རྗེའི་རིགས་དགྱེས་སོ། །
བདུག་སྤོས་དག་ནི་སྤྱིར་བཤད་ན། །སྲོག་ཆགས་ཡན་ལག་སྤངས་པའི་རྫས། །ཙནྡན་ག་པུར་ཨ་ཀར་དང༌། །དུ་རུཥྐ་དང་པོ་དཀར་དང༌།།

96-1-203b

ཤི་རི་བེ་སྟེ་སྲ་རྩི་ཕོག །ར་ས་གུ་གུལ་ཤལ་ལྱ་ཀི །ཨུ་ཤི་ར་དང་ལ་བ་ཀ །སྤང་སྤོས་གླ་སྒང་ག་པུར་དང༌། །དེ་བ་ད་རུ་ཐང་ཤིང་དང༌། །དེ་ལ་
སོགས་པའི་རྫས་རྣམས་ནི། །ཇི་སྙེད་པ་དག་བསྡུ་བྱས་ནས། །བློ་དང་ལྡན་པས་བུ་རམ་དང༌། །ལྷན་ཅིག་ཏུ་ནི་སྦྱར་བར་བྱ། །དེ་ལྟ་བུ་ཡི་
བདུག་སྤོས་ནི། །ལྷ་ལ་གོ་རིམ་བཞིན་དུ་དབུལ། །དེ་དག་གང་ཡང་རུང་བ་དང༌། །གཞན་ཡང་དྲི་ཞིམ་བཤད་པ་གང༌། །རྫས་མང་དག་དང་
སྦྱར་བ་ཡི། །བདུག་སྤོས་དཀྱིལ་འཁོར་དག་ལ་དབུལ། །དཀྱིལ་འཁོར་གྱི་ནི་ཆོ་ག་བཞིན། །རབ་དང་སེམས་ཀྱིས་ཅི་འབྱོར་པ། །བདུག་སྤོས་
མེ་ཏོག་ལ་སོགས་པ། །བྱ་བ་དག་ནི་ལེགས་པར་བྱ། །མེ་ཏོག་དེ་དག་རྒྱུད་མཁན་གྱིས། །བརྒྱུས་པ་ཞིག་ན་ངན་པ་ནི། །ཉུང་ཤས་ཡོད་ན་
མི་འགལ་ཏེ། །དེ་མང་ན་ནི་རྣམ་པར་སྤངས། །མི་ཤིས་པ་ཡི་བྱུག་སྤོས་དག །མཁས་པས་དཀྱིལ་འཁོར་དབུལ་མི་བྱ། །སྲོག་ཆགས་ཡན་
ལག་གིས་གཏུགས་པ། །དེ་ཡིས་གཞན་དག་བདུག་མི་བྱ། །རྒྱ་སྐྱེགས་ལ་སོགས་བདུག་སྤོས་ནི། །དགེ་བའི་ལས་ལ་དབུལ་མི་བྱ། །དེ་འདྲའི་

96-1-204a

ཆོ་ག་འདི་ཤེས་ནས། །ཆོ་གའི་ལས་ལ་འབད་པར་བྱ། །ཕྱི་རོལ་བཞག་པའི་པོག་ཕོར་ནང༌།། ཁམ་ཕོར་ནང་དུ་བསྒྲགས་
པ་གང༌། །དེ་དག་ཏུ་ནི་ཅི་འདོད་པར། །སྲོག་ཆགས་ཡན་ལག་སྦྱར་བའང་བཞག །དཀྱིལ་འཁོར་ཕྱི་རོལ་འཇིག་རྟེན་པའི། །ལྷ་
ནི་གང་དག་འདྲི་བྱེད་པ། །དེ་ཡང་མཁས་པས་དེ་བཞིན་དུ། །བདུག་སྤོས་བྱུག་སྤོས་ཅི་དགར་དབུལ། །རིགས་ཀྱི་བདག་པོ་རྣམས་ལ་ནི། །
མཆོད་པ་ཁྱད་པར་ཅན་དུ་བྱ། །དེ་ཡི་འོག་ཏུ་ལྷ་ཀུན་ལ། །གོ་རིམ་བཞིན་དུ་མཆོད་པར་བྱ། །རིགས་ཀྱི་བདག་པོ་རྣམས་ལ་ནི། །བདུག་སྤོས་
སྣོད་ཀྱང་རྣམ་གསུམ་གཞག །དབུས་སུ་བདུག་སྤོས་སྣོད་གཅིག་ནི། །བདུག་སྤོས་འཐུལ་བ་རྒྱུན་མི་འཆད། །དཀྱིལ་འཁོར་རིམ་པ་རེ་རེ་ལ། །བདུག་
སྤོས་སྣོད་ནི་རེ་རེ་བཞག །དེ་ཉིད་ནས་ནི་ཐམས་ཅད་དུ། །རྟག་པར་བདུག་སྤོས་དབུལ་བར་བྱ། །ཡང་ན་ཐམས་ཅད་སྤྱི་ལ་ནི། །བདུག་སྤོས་སྣོད་
ནི་གཅིག་བཞག་སྟེ། །བསང་གཏོར་ཡང་དང་ཡང་བྱས་ནས། །དེ་ནས་བདུག་སྤོས་དབུལ་བར་བྱ། །དེ་ཡི་འོག་ཏུ་དཀྱིལ་འཁོར་དུ། །ལྷ་རྣམས་

96-1-204b

ཀུན་ལ་མཆོད་ཡོན་དབུལ། །དེ་ནས་ཡིད་ལ་སྔགས་ཟློས་ཤིང༌། །ལྷ་བཤོས་དབུལ་བ་ལེགས་པར་བྱ། །ལྷ་བཤོས་དབུལ་བ་འབྱོར་པ་དང༌། །གཙང་
ཞིང་ཆ་ཡང་མཉམ་པ་རུ། །དཀྱིལ་འཁོར་གྱི་ནི་གོ་རིམ་བཞིན། །མཁས་པས་ནན་ཏན་བསྐྱེད་དེ་བྱ། །རིགས་ཀྱི་བདག་པོ་རྣམས་ལ་ནི། །དབུལ་བ་ཁྱད་པར་
ཅན་དུ་བྱ། །དཀྱིལ་འཁོར་གྱི་ནི་བདག་པོ་ལ། །ལྷ་བཤོས་དག་ནི་ཉིས་འགྱུར་དབུལ། །འོག་མ་རྣམས་ལ་གོ་རིམ་བཞིན། །མཁས་པས་དེ་བས་ཆུང་
ངུ་དབུལ། །ལྷ་བཤོས་དབུལ་བ་བར་བར་དུ། །ཅི་དགར་ཁྱད་པར་ཅན་གྱིས་བྱ། །མཆོད་པའི་བཤོས་ནི་བཟང་པོ་དག །གཙང་ཞིང་རབ་ཏུ་རྒྱ་ཆེ་
ཞིང་། །དཀྱིལ་འཁོར་དག་ཏུ་ལྷ་རྣམས་ཀུན། །རབ་ཏུ་མཉེས་ཤིང་འགོ་བར་འགྱུར། །དབུལ་བར་བྱ་བ་རྣམས་ལ་ནི། །བར་དུ་ཁ་ཅིག་ཆད་འགྱུར་ན། །དེ་
ལས་གཞན་པ་དག་ལ་ནི། །མཁས་པས་ལྷ་བཤོས་ལྷགས་ཏེ་དབུལ། །འབུལ་བ་ཧ་ཅང་ཉུང་བ་གང༌། །རིགས་ཀྱི་བདག་པོར་དབུལ་བར་བྱ། །ཡང་ན་སྙིང་པོར་
དཀྱིལ་འཁོར་དུ། །ཀུན་གྱི་སྤྱི་ལ་མ་ལུས་དབུལ། །ཡང་ན་གང་དང་གང་བཤམས་པ། །དེ་དེ་མཁས་པས་ཐམས་ཅད་དུ། །དཀྱིལ་འཁོར་དང་པོའམ་གཉིས་པའམ།།

96-1-205a

གསུམ་པ་དག་ཏུ་དབུལ་བྱས་ནས། །རིགས་དག་རྣམས་དང་ཁྱད་མེད་པའི། །ཉེས་པ་འགའ་ཡང་ཡོད་མིན་པས། །དཀྱིལ་འཁོར་
དག་ནི་མ་བརྩམས་པར། །བག་དང་ཆས་ཏེ་བརྟག་པར་བྱ། །དང་པོ་ཆུ་ཤིང་པད་མོ་སོགས། །ལོ་མའམ་འདབ་མ་བཏིང་བྱས་ནས། །སྭསྟི་ཀ་ལ་སོགས་པ་ཡི། །
བཅའ་བ་དག་ནི་དབུལ་བྱ་ཞིང༌། །དེ་བཞིན་འབྲས་ཆན་ལ་སོགས་པ། །བཟའ་བ་དག་ཀྱང་རིམས་བཞིན་དབུལ། །དེ་ཡི་འོག་ཏུ་རྡོ་གུ་དང༌། །རྩ་བ་འབྲས་བུ་ལ་
སོགས་དབུལ། །གཏོར་མ་གང་ཡིན་ལས་དག་ལ། །བཅའ་བ་རྣམ་པ་སྣ་ཚོགས་པ། །ནས་དང་གྲོ་ལས་བྱས་པ་ཡི། །དྲི་ཞིམ་པ་དང་ལེགས་པའང་དབུལ། །ཧྭགས་
ནི་རྣམ་པ་སྣ་ཚོགས་དང༌། །ལ་དུ་དག་དང་ལ་བ་ནི། །པེ་ན་མ་དུ་ཤིར་ཤ་དང༌། །སྣུམ་ཁུར་ཨ་ཤོ་བརྟ་དང༌། །ཤྲི་ཀ་ད་ཚི་ལ་ཀ་དང༌། །པརྤ་ཏ་དང་པརྤ་ནི། །
ར་ཙ་ཧ་ས་གུ་ཧ་དང༌། །ཀར་པོད་ཀ་རི་ཀ་ཉིད་དང༌། །པུ་ཤ་པརྟ་ཧ་བི་དང༌། །པུརྞ་དེ་བཞིན་ཞི་ཐེའུ་དང༌། །བརྟི་པུཥྤ་བེ་ཏི་མ། །པཏྟི་ཁ་དང༌། ཁརྫུ་བ། །སརྫ་ཀ་དང་མན་ད་
ཀ་།ཛ་ལི་ཏི་བི་ཀ་དང་ནི། །ཤས་ཀུ་ལ་དང་མོ་ཏ་ཀ །སྣུམ་ཚོས་སྣ་ཚོགས་ཁ་རར་བཅས། །ཨུ་ལོ་བི་ག་ཀུ་ལ་དང༌། །དེ་བཞིན་དུ་ནི་གླང་ན་དང༌། །མ་ཤའི་ཁུར་བ་ལ་

96-1-205b

སོགས་དང༌། །ཤུས་ཀ་ཀ་དང་ལོ་མའི་དབྱིབས། །བརྟ་ཀ་དང་བེ་རེག་དང༌། །སྭ་ཡ་ལི་ཀ་དྭ་ཙེ་དང༌། །དེ་ལ་སོགས་ཏེ་སྣ་ཚོགས་པའི། །བཅའ་བ་དག་ནི་འདིར་དབུལ་ལོ། །ཀྲི་ས་
ར་དང་འོ་ཐུག་དང༌། །འབྲས་ཐུག་ཆུ་དང་སྦྱར་བ་དང༌། །ཞོ་དང་དར་བ་ནས་ཐུག་དང༌། །ཁ་དོག་དམར་དང་སེར་སོགས་བསྒྱུར། །ལོ་མ་བཏིང་བ་འདི་དག་ནི། །ཁམ་ཕོར་དག་ནས་
དབུལ་བར་བྱ། །དེ་ནས་སཱ་ལུའམ་དྲུག་ཅུ་ཡི། །འབྲས་ཆན་བུངས་ནི་མི་ཆུང་དབུལ། །དེ་ནས་ཚོད་མ་སྣ་ཚོགས་པ། །གཡོས་ལེགས་པ་ལ་དྲི་ཞིམ་པ། །སྲན་ཆུང་ཚོད་མ་ལ་སོགས་པའི།།
ཚོད་མ་རྣམ་པ་སྣ་ཚོགས་དབུལ། །འབྲས་ཆན་ཞོ་སྦྱར་བུ་རམ་ཆན། །ཁམ་ཕོར་དག་ནས་དབུལ་བར་བྱ། །མཁས་པས་ཟས་རྣམས་བཟང་པོ་དག །གང་ཡང་རུང་བས་ལྷ་བཤོས་དབུལ། །
ཆོ་ག་ཤེས་པས་ཟས་རྣམས་ནི། །དཀར་གསུམ་འབྱུང་བོ་ཐམས་ཅད་ལ། །རྒྱ་ཆེན་པོ་ནི་སྣ་ཚོགས་པ། །ཇི་ལྟར་རིགས་པར་སྦྱར་བར་བྱ། །འབྲས་ཆན་མར་ཞོ་འོ་མ་སྦྱར། །དཀར་གསུམ་ཞེས་བྱ་
འོ་ཐུག་དང༌། །ཀྲི་སར་སྲན་ཚོད་དང་སྦྱར་བ། །དེ་མིང་འབྱུང་པོ་ཐམས་ཅད་པའི། །བཅའ་བ་མང་བཅས་རྒྱ་ཆེན་དེ། །ནས་ཐུག་དང་སྦྱར་སྣ་ཚོགས་པའོ། །དེ་ལྟར་ཁ་ཟས་རྣམ་པ་དྲུག །ཅི་ནུས་
པར་ནི་དབུལ་བར་བྱ། །དྲི་མི་ཞིམ་དང་བསྐ་བ་དང༌། །ཁ་བ་དང་ནི་ཚ་བ་དང༌། །ཚོད་མ་ཞག་ཏུ་ལོན་པ་དང༌། །བཀྲ་མི་ཤིས་པ་རྣམ་པར་སྤང༌། །ཚོད་མ་རྣམས་ནི་མ་འབྱོར་ན།

96-1-206a

སྲན་ཚེད་གཅིག་པུ་དབུལ་བར་བྱ། །ཞོ་ནི་ཀུན་ཏུ་འབྲས་ཆན་གྱིས། །སྟེང་དུ་བསྒོས་ཏེ་བླུགས་པར་བྱ། །འོ་ཐུག་མ་ཤའི་སྲན་ཚོད་དང༌། །ཞོ་དང་
འབྲས་ཆན་སྭ་སྟི་ཀ །ཀྲི་ས་ར་དང་དྲུག་པོ་དག །གཏོར་མའི་ལས་ལ་རྟག་མི་སྤང༌། །དབུལ་པོའི་གཏོར་མའི་ལས་ལ་ནི། །དྲུག་པོ་ཁོ་ན་བརྗོད་པར་བྱ། །དེ་དག་གང་ཡང་
རུང་བ་ཞིག །ཉམས་དང་གཏོར་མའི་ལས་ཉམས་སོ། །འོ་ཐུག་ནང་དུ་སྦྲང་རྩི་གདབ། །དེ་བཞིན་ཞོ་དང་བུ་རམ་གདབ། །སྲན་ཚོད་ནང་དུ་མར་མེ་གདབ། །བདོག་ན་སྒེའུ་
གཤེར་དག་ཀྱང་གདབ། །འབྲས་ཆུ་དག་དང་རྩ་བ་དང༌། །རྣམ་པ་སྣ་ཚོགས་བསྒྲིམས་ཏེ་གདབ། །ལྷ་རྣམས་དང་ནི་གསང་སྔགས་དང༌། །ཁྱད་པར་དུ་ཡང་དེ་ལ་དགྱེས། །
ཨ་མྲ་འབྲ་གོ་བལ་པོ་སེའུ། །རྒུན་འབྲུམ་རྒྱ་ཤུག་ཏིན་ཏུ་ཀ །ཀ་པིད་པཱི་ཛ་པུ་ར་དང༌། །ན་རད་ཀ་དང་བ་ན་ས། །སྐྱུར་ཤིང་ལ་ཀུ་ཆུ་ཤིང་འབྲས། །བྷ་བྱ་བ་ར་བརྟ་དང༌། །ཤི་
རི་ཛམྦུ་སྐྱུ་རུ་ར། །ཀ་ར་མ་ཏ་བ་རི་ཡ། །དེ་ལ་སོགས་པའི་འབྲས་བུ་ནི། །རྣམ་པ་སྣ་ཚོགས་སྨིན་པ་དག །མཁས་པས་གཏོར་མའི་ལས་ལ་ནི། །གུས་པ་དག་ཏུ་དབུལ་བར་
བྱ། །ན་རི་ཀེ་ར་བིལ་བའི་འབྲས། །ཏ་ལ་དང་ནི་སེའུ་འབྲུ་དང༌། །དེ་ལ་སོགས་པའི་གེལ་བ་ཡི། །འབྲས་བུ་དག་ནི་རྣམ་པར་སྤང༌། །རྡོ་བའི་རྡོ་གུ་དག་དང་ནི། །བི་ཏ་ར་

96-1-206b

ལ་སོགས་པ་ཡི། །ལྡུམ་བུ་བཤུས་པ་བཟང་པོ་དག །ཐམས་ཅད་དུ་ནི་དབུལ་བར་བྱ། །སུ་ར་ན་ཡི་རྩ་བ་དང༌། །ཀརྱ་དུ་ཏན་ཏ་ཉིད་དང༌། །དེ་ལ་སོགས་པའི་རྡོ་གུ་ནི། །མི་ཤེས་པ་དག་
རྣམ་པར་སྤངས། །འབྲས་བུའི་མཆོག་ནི་བལ་པོའི་སེའུ། །རྡོ་གུའི་མཆོག་ནི་བི་དི་རི། །དེ་དག་བློ་དང་ལྡན་པ་ཡིས། །བསྒྲིམས་ཏེ་དཀྱིལ་འཁོར་དག་ཏུ་དབུལ། །སྲན་ཆན་རྣམ་
པ་སྣ་ཚོགས་དང༌། །ཏིལ་ནི་ཁ་ཚོས་དང་བསྲེས་པ། །དེ་དག་དཀྱིལ་འཁོར་ཕྱི་རོལ་གྱི། །ལྷ་ལ་གོ་རིམ་བཞིན་དུ་དབུལ། །དེ་ནས་མེ་ཏོག་དཀར་པོ་དང༌། །ཏིལ་དང་འབྲས་ཡོས་
དཀྱིལ་འཁོར་དགྲམ། །མ་ཐར་ཕྱོགས་ཀྱི་གཏོར་མ་ནི། །རྒྱ་ཆེན་ཕྱོགས་རྣམས་ཀུན་ཏུ་སྦྱིན། །འབྲས་ཡོས་དང་ནི་ཏིལ་དུ་བཅས། །འབྲས་ཆན་མེ་ཏོག་ཆུ་དང་བཅས། །སྲན་
ཆན་བཅས་ཤིང་མང་དུ་བྱ། །མར་དང་ཆག་ཆག་བཅས་པ་ཡིས། །གཏོར་མ་འདི་འདྲ་སློབ་དཔོན་གྱི། །ལག་ཏུ་བླངས་ཏེ་བཀའ་བཞིན་དུ། །ཕྱོགས་མཚམས་ཀུན་ཏུ་གསུམ་
གསུམ་དབུལ། །མཆོད་ཡོན་དང་ནི་བདུག་པའང་སྦྱིན། །སྲིན་པོ་རྣམས་དང་ཤ་ཟ་དང༌། །འབྱུང་པོ་རྣམས་དང་ཤ་རྗེན་ཟ། །སེམས་ཅན་རྣམ་པ་སྣ་ཚོགས་ལ། །མཁས་པས་
གཏོར་མ་ཕྱོགས་སུ་གཏོང༌། །སེམས་ལ་གང་དང་གང་དྲན་པ། །དེ་དག་ཀུན་ལ་གཏོར་མ་སྦྱིན། །ས་ཕྱོགས་དེ་ཡིས་སེམས་ཅན་ནི། །ལྗོན་ཤིང་གེལ་པར་གནས་རྣམས་ལ།

96-1-207a

སྦྱིན་བྱ་གལ་ཏེ་འཐོར་བའི་ཚེ། །གློ་བུར་ལྕེ་སྤྱང་སྒྲ་གྲག་ན། །དེར་ནི་མཉམ་བཞག་མ་འཁྲུལ་བར། །གཏོར་མ་ཡང་དང་ཡང་དུ་སྦྱིན། །ལྕེ་སྤྱང་སྒྲ་
དང་སྒྲ་ཆེན་དང༌། །འབྱུང་པོ་དག་ནི་སྣང་བ་དང༌། །ལྗོན་ཤིང་ཡལ་ག་ཆག་སོགས་དང༌། །འབྲུག་གི་སྒྲ་ནི་གྲག་པ་དང༌། །དེ་ལ་སོགས་པ་ཡི་མཚན་ལྟས། །གལ་ཏེ་དེར་ནི་
འབྱུང་འགྱུར་བ། །གཏོར་མ་ཇི་ལྟར་རིགས་བྱིན་ནས། །བསྲུང་བའི་ལས་ནི་བྱ་བར་བྱ། །ཅི་ཐོས་ཇི་ལྟར་ཤེས་པ་དང༌། །ཅི་མཐོང་རིམ་པ་ཇི་ལྟར་བར། ལྷ་རྣམས་ཀུན་ལ་
ཕྱོགས་དག་ཏུ། །དེ་བཞིན་གཏོར་མ་སྦྱིན་པར་བྱ། །དེ་ལྟར་ཕྱོགས་ཀྱི་གཏོར་མ་དག །བྱིན་ནས་ལེགས་པར་ལག་བཀྲུས་ཏེ། །ཉེ་རེག་བྱས་ནས་ཕྱི་རོལ་ཏུ། །མཁས་པ་ཡིས་
ནི་བདུག་སྤོས་སྦྱིན། །དེ་ནས་ནང་དུ་ཞུགས་ནས་ནི། །མཆོད་ཡོན་སྔ་མ་བཞིན་ཕུལ་ནས། །བདུག་སྤོས་དག་གིས་བདུག་ནས་སུ། །ཡིད་ཀྱིས་མཆོད་པའི་བཤོས་རྣམས་
དབུལ། །དཀྱིལ་འཁོར་དབུ་མའི་ལྷ་རྣམས་ནི། །ཐམས་ཅད་ལ་ཡང་ནན་ཏན་དུ། །རས་ནི་དཀར་ལ་ཕྲ་བ་དག །རེ་རེ་ལ་ཡང་ཟུང་རེ་དབུལ། །འབྱོར་ན་ལྷ་རྣམས་ཐམས་ཅད་
ལ། །རས་ནི་ཟུང་རེ་དབུལ་བར་བྱ། །མ་འབྱོར་ན་ཡང་རིགས་གསུམ་གྱི། །བདག་པོ་རྣམས་ལ་ཟུང་རེ་དབུལ། །ཡང་ན་ཆོ་ག་ཤེས་པ་ཡི། །དཀྱིལ་འཁོར་དབུས་སུ་

96-1-207b

རས་ཕྲན་ནི། །ཟུང་གཅིག་སློབ་མའི་སྟེང་བཞག་སྟེ། །ཕུལ་ནས་ཀུན་ལ་བསྔོ་བར་བྱ། །དེ་ནས་སོ་སོའི་གསང་སྔགས་ནི། །རེ་རེའང་བདུན་བདུན་བཟླས་བརྗོད་བྱ། །དཀྱིལ་འཁོར་བདག་
པོའི་གསང་སྔགས་ཀྱང༌། །བརྒྱ་རྩ་བརྒྱད་དུ་བཟླས་པར་བྱ། །ཡང་ན་རིགས་ཀྱི་སྙིང་པོ་རྣམས། །རེ་རེ་ཞིང་ཡང་བརྒྱ་བརྒྱ་བཟླས། །དེ་ནས་སོ་སོའི་ཕྱག་རྒྱ་རྣམས། །བཟླས་བརྗོད་གསུམ་
བྱས་རིམ་བཞིན་བཟླས། །ཡང་ན་སྤྱི་ཡི་ཕྱག་རྒྱ་ནི། །རེ་རེ་ལ་ཡང་སོ་སོར་བསྟན། །དེ་ལྟར་བྱས་ན་མཉེས་པ་དང༌། །བྱིན་གྱིས་རློབ་ཅིང་དངོས་གྲུབ་སྩོལ། །ཐལ་མོ་སྦྱར་བ་བཀན་པ་
ལས། །མཛུབ་མོ་གཉིས་ནི་ཅུང་ཟད་བཀུག །འདི་ནི་དེ་བཞིན་གཤེགས་རིགས་ཀྱི། །དམ་ཚིག་ཕྱག་རྒྱར་ཤེས་པར་བྱ། །ཐལ་མོ་ལེགས་པར་སྦྱར་བ་ལས། །སོར་མོ་དབུས་མ་
གསུམ་འགྱེད་པ། །འདི་ནི་པདྨའི་ཕྱག་རྒྱ་སྟེ། །པདྨ་ཁ་བྱེའི་མཚན་ཉིད་དེ། །ལག་པ་གཉིས་ནི་རྒྱབ་བསྣོལ་ཏེ། །མཐེའུ་ཆུང་གཉིས་དང་མཐེབ་གཉིས་དཀྲི། །འདི་ནི་རྡོ་རྗེའི་ཕྱག་རྒྱ་
སྟེ། །རྡོ་རྗེའི་རིགས་ལ་བཤད་པ་ཡིན། །དཀྱིལ་འཁོར་རྣམས་ནི་ཐམས་ཅད་ལ། །དམ་ཚིག་གསུམ་གྱི་ཕྱག་རྒྱ་རྣམས། །རིགས་གསུམ་དག་ལ་བཤད་པ་སྟེ། །སྤྱི་ཡི་ཡིན་པར་
རབ་ཏུ་བསྒྲགས། །བསྲུང་བའི་ལས་དང་ཕྱོགས་བཅིང་བ། །ལྷ་རྣམས་ལ་ནི་བསྐུལ་བ་དང༌། །དབང་བསྐུར་བ་ཡི་ཆོ་ག་དང༌། །བགེགས་རྣམས་དག་ནི་བཟློག་པ་དང༌། །མེ་ཏོག་

96-1-208a

སོགས་ལ་གདབ་པ་དང༌། །དེ་བཞིན་དགྲ་རྣམས་ཞི་བྱ་དང༌། །གདོན་རྣམས་ཚར་གཅད་བྱ་བ་དང༌། །བཅིང་བ་དང་ནི་དགྲོལ་བ་དང༌། །ཕྱག་རྒྱ་ཕྱག་རྒྱ་
ལེའུ་ལས་ནི། །རྒྱས་པར་ཡང་དག་བཤད་པ་ཡིན། །དེ་དག་གི་ནི་དཀྱིལ་འཁོར་དུ། །རྣམ་པར་དབྱེ་སྟེ་ལས་རྣམས་བྱ། །གསང་སྔགས་གང་རྣམས་སྔར་བཤད་པ། །དེ་དག་
ཐམས་ཅད་རྒྱར་བཅས་ཏེ། །བསྲུང་བ་དག་ལ་སོགས་པ་ལ། །འདིར་ནི་ཆོ་ག་བཞིན་དུ་སྦྱར། །གདོན་ལ་སོགས་པ་ཁྱད་པར་དུ། །རྡོ་རྗེ་ཐོ་བས་མཚམས་བཅད་དོ། །གདོན་གྱི་
དཀྱིལ་འཁོར་དག་ཏུ་གང༌། །ཕྱག་རྒྱ་བཅོ་བརྒྱད་བཤད་པའང་སྦྱར། །རྡོ་རྗེ་ལྕགས་ཀྱུས་དགུག་པར་བྱ། །བཅིང་བ་རྡོ་རྗེ་ལྕགས་སྒྲོག་གིས། །རྡོ་རྗེ་ཁུ་ཚུར་འདུལ་བ་ལ། །རྡོ་རྗེ་
སྡེར་མོ་སྡིགས་པ་ལ། །ཁྲོ་བོ་ཆེན་པོ་སྟོབས་པོ་ཆེ། །དམ་ཚིག་འཛིན་དུ་གཞུག་ལ་སྦྱར། །རིགས་སྔགས་རྒྱལ་པོ་གནོད་མཛེས་ནི། །ཕྱག་རྒྱར་བཅས་ལ་གདོན་རྣམས་
འཇོམས། །རབ་ཏུ་དྲག་པོའི་གདོན་རྣམས་ལ། །རྡོ་རྗེ་ཐོ་བ་སྦྱར་བ་ནི། །བརྩོན་འགྲུས་མཐུ་རྩལ་ཆེན་པོ་སྟེ། །གཅིག་པུས་ཀྱང་ནི་ལས་རྣམས་འགྲུབ། །གདོན་ལས་སྦྱར་བའི་
ཕྱག་རྒྱ་ནི། །མ་ལུས་པ་དག་འབར་འགྱུར་ཞིང༌། །དེ་དག་གི་ནི་མཐུ་སྟོབས་ཀྱང༌། །དེར་ནི་ལྷག་པར་མངོན་པར་འགྱུར། །དེ་བས་གདོན་རྣམས་ཚར་བཅད་པར། །ཕྱག་

96-1-208b

རྒྱ་དག་ནི་འབད་དེ་སྦྱར། །ལས་ལ་ཇི་ལྟར་མཐོང་བ་བཞིན། །གཞན་དག་ཀྱང་ནི་སྦྱར་བར་བྱ། །དེ་ནས་ཡམ་ཤིང་དག་གིས་ནི། །སྦྱར་བའི་མེ་ལ་སྦྱིན་སྲེག་བྱ། །ཤར་དུ་ཁ་བལྟས་
ཀུ་ཤ་ཡི། །ཁྲེས་ལ་འདུག་སྟེ་མཉམ་བཞག་སྟེ། །ཀུ་ཤ་དགྲམ་དང་བསང་བ་ཡང༌། །གཡས་ཕྱོགས་དག་ནས་བསྐོར་བྱ་ཞིང༌། །མཆོད་སྦྱིན་ཡམ་ཤིང་མེ་ལ་སྦྱར། །ཐོག་མ་དང་
ནི་ཐ་མར་ཡང༌། །མར་གྱི་སྲེག་བླུགས་དགང་བླུགས་ཀྱིས། །སོ་སོ་དག་ཏུ་དབུལ་བར་བྱ། །གོང་དུ་བཟླས་བརྗོད་ཇི་སྐད་བཤད། །སྦྱིན་སྲེག་དག་ཀྱང་དེ་བཞིན་བསྒྲགས། །ཡང་ན་
རེ་རེའི་ཆེད་དུ་ཡང༌། །ཞི་བའི་སྔགས་ཀྱིས་སོ་སོར་བྱ། །གསང་སྔགས་ཐམས་ཅད་རིམ་བཞིན་དུ། །རེ་རེ་ནས་ཀྱང་དྲན་བྱས་ལ། །སྲེག་བླུགས་བདུན་བདུན་བསྲེག་བྱ་ཞིང༌། །ཡང་ནས་
ཡང་དུ་བསང་གཏོར་བྱ། །དེ་ནས་མཇུག་ཏུ་མེ་བསངས་ནས། །ཞི་བ་ཡི་ནི་གསང་སྔགས་ཀྱིས། །སྲེག་བླུགས་བརྒྱ་རྩ་བརྒྱད་ཕུལ་ནས། །ལྷ་རྣམས་ཀུན་ལ་བཟོད་པར་གསོལ། །སེམས་
ནི་རབ་ཏུ་དད་བྱས་ལ། །དཀྱིལ་འཁོར་དུ་ནི་བདུག་སྤོས་དབུལ། །དེ་ནས་རིགས་ཀྱི་བདག་པོ་ལ། །བསྟོད་པ་དག་ནི་ལེགས་པར་བྱ། །སྡིག་པ་རྣམས་ཀྱང་གུས་པར་བཤགས། །བསོད་
ནམས་རྗེས་སུ་ཡི་རང་བྱ། །དེ་ལྟར་བསླབས་ཤིང་ཅི་འདོད་པས། །སྨོན་ལམ་དག་ཏུ་བཏབ་ནས་སུ། །དཀོན་མཆོག་གསུམ་ལ་སྐྱབས་འགྲོ་བ། །ཡང་དང་ཡང་དུ་གུས་པར་བྱ། །ཕྱིར་

96-1-209a

མི་ལྡོག་པའི་དགེ་འདུན་དང༌། །རིགས་སྔགས་གསང་སྔགས་ཚོགས་ལ་ཡང༌། །ཡིད་ལ་བསམས་ཏེ་ཡང་དང་ཡང༌། །བྱང་ཆུབ་ཏུ་ནི་སེམས་ཀྱང་བསྐྱེད།
དེ་ལྟར་བྱས་ནས་དེ་འགོ་ཏུ། །གླེགས་བམ་ཅུང་ཟད་བཀླག་པར་བྱ། །དཀྱིལ་འཁོར་དག་ཏུ་སྤྱན་དྲང་བའི། །ཆོ་ག་ལེགས་པར་བྱས་ནས་ནི། །བདུག་སྤོས་རྒྱུན་མི་འཆད་པར་དབུལ།།
ཡང་དང་ཡང་དུ་མཆོད་ཡོན་གསོལ། །དེ་ལྟར་ཆོ་ག་འདི་བྱས་ནས། །ལྷ་རྣམས་ལ་ཡང་ཕྱག་བྱས་ཏེ། །བློ་དང་ལྡན་པས་ཆོ་ག་འདིས། །སློབ་མ་རྣམས་ནི་ལེགས་པར་གཟུང༌། །སློབ་
མ་རེ་རེ་ནས་འདུག་སྟེ། །བསང་གཏོར་སྔ་མ་བཞིན་བྱས་ནས། །བྱུག་སྤོས་ལ་སོགས་བྱིན་ནས་སུ། །སྙིང་པོ་མངོན་པར་སྔགས་ནས་ནི། །ལས་ཀུན་བྱེད་པའི་གསང་སྔགས་ཀྱིས།།
བཏབ་པའི་གོས་ཀྱིས་གདོང་གཡོགས་ཏེ། །སྔར་བསྟན་པ་ཡི་ཕྱག་རྒྱ་ལ། །མེ་ཏོག་དག་ནི་བཞག་ནས་སུ། །དེ་ནས་དཀྱིལ་འཁོར་བདག་པོའི་སྔགས། །ཕྱག་རྒྱར་བཅས་པ་
སྤྱི་པོར་གཞག །གསང་སྔགས་ལན་གསུམ་བཟླས་བྱས་ནས། །ཉིད་ཀྱི་བདེན་པའི་བྱིན་རླབས་གསོལ། །འདི་ལྟར་བདག་གི་སློབ་མ་འདི། །དཀྱིལ་འཁོར་དུ་ནི་ལེགས་བཙུད་
ན། །ལྷ་ཡི་རིགས་ཀྱི་རིམ་པ་དག །འདི་ཡི་བསོད་ནམས་ཅི་འདྲ་ལས། །དེ་བཞིན་དུ་ནི་འབབ་གྱུར་ཅིག །འདིས་ནི་དངོས་གྲུབ་གང་འགྲུབ་དང༌། །རིགས་ནི་གང་གི་སྣོད་དུ་འགྱུར།།

96-1-209b

བསོད་ནམས་མཐུ་ནི་ཅི་ཡོད་པ། །དཀྱིལ་འཁོར་འདིར་ནི་དེ་བཞིན་འགྱུར། །དེ་སྐད་བརྗོད་ནས་དེ་འོག་ཏུ། །དེ་ནས་སྒོ་ཡི་ཕྱོགས་སུ་དེ། །བཞག་སྟེ་མེ་ཏོག་གཏོར་དུ་གཞུག །གང་དུ་
མེ་ཏོག་བབ་གྱུར་པ། །དེ་ནི་དེ་ཡི་རིགས་སུ་གསུངས། །དེ་ནས་གདོང་གཡོགས་བཀྲོལ་ནས་ནི། །དཀྱིལ་འཁོར་བཟང་པོ་བསྟན་པར་བྱ། །དེ་ནས་བླ་མ་དགའ་གྱུར་ནས། །སློབ་མ་དེ་ལ་འདི་
སྐད་བསྒོ། །དཀྱིལ་འཁོར་བཟང་པོ་འདི་ལ་ལྟོས། །དེ་ནི་དད་པ་རབ་ཏུ་བསྐྱེད། །ཁྱོད་ནི་སངས་རྒྱས་རིགས་སུ་སྐྱེས། །སྔགས་དང་རིགས་པས་བྱིན་གྱིས་བརླབས། །འགྲོ་བ་ཕུན་སུམ་
དངོས་གྲུབ་ཀྱང༌། །ཐམས་ཅད་ཁྱོད་ལ་མངོན་དུ་འགྱུར། །དངོས་སྒྲུབ་ཕྱིར་ནི་དམ་ཚིག་སྲུང༌། །གསང་སྔགས་དག་ལའང་བརྩོན་པར་གྱིས། །དེ་ནས་སློབ་མ་བདག་ཉིད་ཀྱིས། །མེ་ཏོག་
སྙིམ་པ་བཀང་ནས་ནི། །རིགས་གསུམ་དག་ལ་བསྔོས་ནས་སུ། །ཕྱག་བཙལ་ལན་གསུམ་གཏོར་བར་བྱ། །དེ་ནས་དེ་ཚེ་སློབ་དཔོན་གྱིས། །དཀྱིལ་འཁོར་དེར་ནི་རང་སྔགས་སམ། །
སྙིང་པོ་སྦྱིན་བྱ་དེས་ཀྱང་དེ། །མནོས་ན་དཀྱིལ་འཁོར་གཉིས་པོར་བཟླས། །དངོས་གྲུབ་རབ་འབྲིང་རྣམ་གསུམ་ནི། །མེ་ཏོག་བབ་པ་ལས་བརྟགས་ཏེ། །ལྷ་རྣམས་ཀྱི་ནི་ཁྱད་པར་དང༌། །
ནས་ཀྱི་ཁྱད་པར་དག་ལས་བརྟག །གང་ཚེ་སངས་རྒྱས་བཅོམ་ལྡན་གྱི། །དབུ་ལ་མེ་ཏོག་བབ་གྱུར་ན། །དེ་ཚེ་གཙུག་ཏོར་མཛོད་སྤུ་དག །གདོན་མི་ཟ་བར་འགྲུབ་པར་འགྱུར། །

96-1-210a

སྤྱན་ལ་སོགས་པའི་སྔགས་རྣམས་ཀྱང༌། །ཞལ་དུ་བབ་ན་འགྲུབ་པར་འགྱུར། །སྟོད་དུ་བབ་ན་མཆོག་རྣམས་འགྲུབ། །རྐེད་དུ་བབ་ན་འབྲིང་རྣམས་འགྲུབ།།
རོ་སྨད་ཕྱོགས་སུ་བབ་ན་ནི། །དངོས་གྲུབ་ཕལ་རྣམས་འགྲུབ་པར་འགྱུར། །བར་གྱི་སྐུ་ལ་བབ་ན་ནི། །སྙིང་པོ་ལ་སོགས་འགྲུབ་པར་འགྱུར། །སྨད་དུ་བབ་པར་གྱུར་ན་ནི། །མངག་
གཞུག་ལ་སོགས་འགྲུབ་པར་འགྱུར། །རིམ་དེས་པདྨ་རྡོ་རྗེ་ཡི། །རིགས་ཀུན་ལ་ཡང་བསྒྲེ་བར་བྱ། །དེ་བཞིན་ལྷ་གཞན་རྣམས་ལ་ཡང༌། །དངོས་གྲུབ་རྣམ་པ་གསུམ་དུ་བཤད།།
གལ་ཏེ་ལྷ་ཡི་གཟུགས་དག་ལས། །རིང་དུ་མེ་ཏོག་ལྷུང་གྱུར་ན། །དེ་ཡི་དངོས་གྲུབ་ཡུན་རིང་འགྱུར། །ཉེན་དངོས་གྲུབ་མྱུར་དུ་འགྲུབ། །གསང་སྔགས་ཀྱི་ནི་མཆོད་པ་དག།
གང་དུ་བཀྲམ་པ་ཚུན་ཆད་ནི། །དེ་ཡི་ས་རིས་དེ་ཡིན་ཏེ། །མེ་ཏོག་དེར་ལྷུང་དེ་ཡི་རིགས། །ལྷ་གཉིས་ཀྱི་ནི་བར་དག་ཏུ། །གལ་ཏེ་མེ་ཏོག་བབ་གྱུར་ནས། །གང་ལ་ཉེ་བར་གྱུར་ན་
ནི། །དེ་ནི་དེ་ཡི་རིགས་སུ་བཤད། །གལ་ཏེ་ལ་ལའི་མེ་ཏོག་དག །དཀྱིལ་འཁོར་དང་པོ་འདས་ལྷུང་ན། །དེ་ལ་དངོས་གྲུབ་ཕལ་འགྲུབ་ཅིང༌། །དེ་ནི་དད་པའང་རབ་ཏུ་ཆུང༌། །
གལ་ཏེ་མེ་ཏོག་བོར་བ་དག །ར་བའི་རི་མོ་ལ་བབ་ན། །ཞི་བ་བྱས་ནས་དེ་ནས་གདོད། །ནན་ཏན་བསྐྱེད་དེ་འདོར་དུ་གཞུག །དེ་ཚེ་ཐ་ཚོམ་གྱུར་ན་ནི། །མཁས་པས་བཟླས་

96-1-210b

ཏེ་འདོར་མི་གཞུག །དེར་ནི་གང་ཡང་དེས་མེད་པས། །དེས་ནི་དངོས་གྲུབ་ཐོབ་མི་འགྱུར། །གཉིས་ཀྱི་བར་དུ་མཉམ་པ་དང༌། །དོན་མེད་ཕྱིར་རོལ་ལྷུང་བ་ནི། །ཞི་བའི་སྦྱིན་སྲེག་
བྱས་རྣམས་ནི། །དེ་ནས་མེ་ཏོག་འཐོར་དུ་གཞུག །སྙིང་པོར་མེ་ཏོག་བབ་ན་ནི། །རྟག་ཏུ་དོན་མེད་མི་འགྱུར་བ་བཤད། །སྲད་བུ་དག་གི་ཆོ་ག་བཞིན། །དེ་ཡིས་ས་འཁོར་ཤེས་
པར་བྱ། །རིགས་གསུམ་ལ་ཡང་ཆོ་ག་བཞིན། །དཀྱིལ་འཁོར་རྣམ་པ་གསུམ་དུ་བརྟག །ཇི་ལྟར་གནས་པའི་ཚུལ་དག་ལས། །གཙོ་བོ་རྣམས་ཀྱི་རིམ་གྱིས་བསྐྱེད། །ཤེས་
རབ་ཕ་རོལ་ཕྱིན་དབུས་སམ། །དཀྱིལ་འཁོར་གྱི་ནི་གཙོ་བོ་དང༌། །སྒོ་སྲུང་གཉིས་ལ་མཚུངས་གྱུར་ན། །ད་ལྟ་སྙིང་པོ་སྤྱོད་ཡུལ་ལེགས། །གལ་ཏེ་མེ་ཏོག་བོར་བ་དག །མཆོད་
པའི་སྟེང་དུ་བབ་འགྱུར་ན། །དེ་ནི་རྒྱས་པའི་བསྒྲུབ་པ་དག །ཁྱད་པར་དུ་ནི་ཤེས་པར་བྱ། །དཀྱིལ་འཁོར་གྱི་ནི་བདག་པོ་ལ། །གང་གི་མེ་ཏོག་བབ་གྱུར་ན། །དེས་ནི་དེ་ཡི་ལས་
རྣམས་གྱུར། །མྱུར་དུ་འགྲུབ་ཅིང་མཆོག་ཏུ་འགྱུར། །སངས་རྒྱས་བཅོམ་ལྡན་འདས་ལ་ནི། །གང་གི་མེ་ཏོག་བབ་གྱུར་པ། །དེ་ལ་རིགས་གསུམ་གསང་སྔགས་ཀུན། །གདོན་མི་ཟ་བར་
འགྲུབ་པར་འགྱུར། །པདྨ་འཛིན་ལ་རིགས་གཉིས་འགྲུབ། །རྡོ་རྗེ་འཛིན་ལ་རང་རིགས་འགྲུབ། །ཡང་ན་ལྷ་ནི་བསྙན་པ་བཞིན། །གསང་སྔགས་འགྲུབ་པར་ཤེས་པར་བྱ། །གང་

96-1-211a

གིས་གཉིས་དང་གསུམ་པ་ལས། །འདས་ཏེ་སོང་བར་གྱུར་ན་ནི། །དཀྱིལ་འཁོར་དེ་ནས་དབྱུང་བར་བྱ། །ཡང་ན་དཀྱིལ་འཁོར་གཞན་དུ་གཞུག །དེ་
ལ་སོགས་པའི་རྣམ་པ་ཡིས། །མེ་ཏོག་རྣམས་ནི་བོར་བ་ལས། །བདག་གི་མདུན་དུ་གང་ལྷུང་བ། །དེ་ལ་དེ་བཞིན་བརྩམ་པར་བྱ། །སྦྱིན་སྲེག་གིས་ནི་ཞི་བྱས་ནས། །དེ་ནི་སླར་ཡང་
འདོར་དུ་གཞུག །ལན་གསུམ་སྤོགས་ཏེ་མ་བབས་ན། །རེ་ཐག་བཅད་དེ་སླར་གཏང་ངོ༌། །བློ་དང་ལྡན་པས་ཆོ་ག་འདིས། །སློབ་མ་ཐམས་ཅད་གཟུང་བར་བྱ། །བཙུད་ནས་མེ་ཏོག་
དྲི་ལ་སོགས། །དཀྱིལ་འཁོར་དུ་ནི་དབུལ་བར་བྱ། །སློབ་མ་གཅིག་ནས་བཀུག་ནས་ནི། །ཆོ་ག་བཞིན་དུ་ཡོན་ཕུལ་ཏེ། །ཆོ་ག་ཤེས་པས་བསང་གཏོར་བྱ། །གཡོན་གྱི་ཕྱོགས་
སུ་བཞག་ནས་ནི། །དེ་ཡིས་ལག་གཡས་མཐེ་བོང་ནས། །ལག་པ་གཡོན་གྱིས་བཟུང་ནས་ནི། །དཀྱིལ་འཁོར་བདག་པོའི་གསང་སྔགས་ཀྱིས། །མཁས་པས་སྲེག་བླུགས་
བདུན་བདུན་བྱ། །དེ་ནས་ཞི་བའི་གསང་སྔགས་ཀྱིས། །མར་གྱི་སྲེག་བླུགས་ལན་བདུན་བྱ། །དེ་ནས་སློབ་མ་བླུགས་གཟར་གྱིས། །བསྐོར་ཞིང་ལན་བདུན་སྲེག་བླུགས་བྱ། །དེ་
ནས་སྲད་བུས་བཅིངས་ནས་ནི། །བསང་གཏོར་སྔ་མ་བཞིན་བྱས་ནས། །སྙིང་གར་བྲམ་ཞིང་སྔགས་བཏབ་ལ། །ཇི་ལྟར་འདོད་པ་སླར་གཏང་ངོ༌། །སློབ་མ་རྣམས་ནི་ཐམས་

96-1-211b

ཅད་ལ། །ཆོ་ག་འདི་ནི་བཤད་པ་ཡིན། །སྦྱིན་སྲེག་ལས་ནི་བ་མར་གྱིས། །བླུགས་གཟར་ཉིད་ཀྱིས་དེ་བཞིན་དུ། །ཀུ་ཤའི་ཆུ་དང་ཀུ་ཤའི་སྟན། །དེ་བཞིན་ཀུ་ཤའི་བསང་བྱེད་དང༌། །ཀུ་
ཤའི་དགྲམ་པ་དག་ཀྱང་ནི། །སྦྱིན་སྲེག་ལས་ལ་རབ་ཏུ་བྱ། །མཆོད་སྦྱིན་ཤིང་གི་པུད་ཤིང་ནི། །བ་མར་བསྐུས་པས་མེ་སྦར་ཏེ། །དེ་ལ་ཡམ་ཤིང་རློན་བསྲེག་པ། །སྦྱིན་སྲེག་དག་ལ་
དེ་ལྟར་བསྲེག །མར་གྱི་སྦྱིན་སྲེག་ཇི་སྙེད་པ། །ཏིལ་གྱི་སྦྱིན་སྲེག་དེ་སྙེད་བྱ། །འབྲས་ཆན་ཅི་དགར་བསྲེགས་ནས་ནི། །ཐ་མར་དགང་བླུགས་དེ་བཞིན་བྱ། །མེ་ནི་འབོད་དང་བཏང་བ་
དག་།རང་གི་གསང་སྔགས་དག་གིས་བྱ། །དེ་ཡི་བསང་གཏོར་ལས་ཀུན་པའི། །གསང་སྔགས་དག་གིས་བྱ་བ་ཡིན། །དཀྱིལ་འཁོར་དུ་ནི་སྦྱིན་སྲེག་ལ། །གསང་སྔགས་
བཤད་པ་གང་ཡིན་པ། །དེ་དག་གིས་ནི་ཆོ་ག་བཞིན། །མཁས་པས་དེར་ནི་སྦྱིན་སྲེག་བྱ། །དེ་ནས་གཞན་ཡང་ཞི་བ་དང༌། །རྒྱས་པ་དང་ནི་དེ་བཞིན་དུ། །དྲག་ཤུལ་སྤྱོད་པའི་
སྦྱིན་སྲེག་ལས། །ཁྱད་པར་དུ་ནི་བཤད་པར་བྱ། །ལས་དང་ཇི་ལྟར་རྗེས་མཐུན་པར། །དཀྱིལ་འཁོར་ཆོ་ག་བཞིན་བྲིས་ནས། །མཉམ་གཞག་ཟླས་ནི་འདི་དག་གིས། །སྦྱིན་
སྲེག་ལས་ནི་རབ་ཏུ་དབྱེ། །བྱང་དུ་ཁ་བལྟས་ཞི་བའི་ཕྱིར། །ཤར་དུ་ཁ་བལྟས་རྒྱས་པའི་ཕྱིར། །ལྷོ་ཕྱོགས་ཁ་བལྟས་དྲག་པོ་ཡི། །སྦྱིན་སྲེག་ལས་ནི་བརྩམ་པར་བྱ། །ལས་རྣམས་

96-1-212a

ཀུན་ལ་ཁ་རན་ནི། །ཟླུམ་པོ་དང་ནི་གྲུ་བཞི་དང༌། །གྲུ་གསུམ་ཡིན་ཏེ་དཀར་པོ་དང༌། །སེར་པོ་ནག་པོ་གསུམ་དུ་བསྒྲགས། །ཞི་བའི་ལས་ནི་པདྨའི་སྟན། །
རྒྱས་པའི་ལས་ནི་ཀུ་ཤའི་ཁྲེས། །དྲག་ཤུལ་སྤྱོད་ལ་སྟན་མེད་པར། །རྐང་པ་རྐང་པས་མནན་ཏེ་བྱ། །ལས་གསུམ་དག་ལ་ཞི་བ་དག །དགའ་དང་དེ་བཞིན་ཁྲོ་བྱ་སྟེ། །མཁས་
པས་མདོ་ལས་ཇི་སྐད་དུ། །འབྱུང་བའི་ཆོ་ག་དེ་བཞིན་བྱ། །ཞི་ལ་ཡམ་ཤིང་རྩེ་མོ་སྟེ། །དབུས་ཀྱི་ལས་ནི་རྒྱས་པ་ལ། །དྲག་ཤུལ་ཀུན་ལ་རྩ་བ་སྟེ། །ཡམ་ཤིང་རྣམ་པ་གསུམ་དུ་
བཤད། །ཞི་བའི་ལས་ནི་ཀུ་ཤ་དང༌། །ལོ་མ་ལ་སོགས་གྱོན་ནས་བྱ། །རྒྱས་པ་དུ་གུ་ལ་ལ་སོགས། །རས་ཕྲན་སེར་པོའི་ཡོངས་སུ་གྲགས། །མངོན་སྤྱོད་གོས་ནི་ནག་པོ་ལ། །ཁྲག་
གིས་བཏབ་པས་བྱ་བ་ཡིན། །ཡང་ན་གོས་རྙིང་དྲི་མ་ཅན། །བགོ་བའམ་གཅེར་པུར་བརྩམ་པར་བྱ། །ནས་དང་སྦྲང་རྩི་འོ་མ་དང༌། །མར་དང་འབྲས་ཡོས་འོ་ཐུག་དང༌། །དཱུར་བ་མྱུ་
གུ་ཀུན་འདའ་དང༌། །ཙུ་ཏའི་ལོ་མ་ཙནྡན་དང༌། །ཨུ་དུམ་ཨ་ཤྭད་པ་ལ་ཤ་།དེ་བཞིན་ཤ་མྱའི་ཡམ་སྲེག་ཤིང༌། །དེ་ལ་སོགས་པ་ཐམས་ཅད་ནི། །ཞི་བའི་སྦྱིན་སྲེག་རྫས་ཡིན་
ནོ། །འོ་ཐུག་ཞོ་དང་ལག་པན་དང༌། །འོ་མ་དང་ནི་ནས་དཀར་ཅན། །ཏིལ་ནི་རྣམ་པ་གསུམ་སྦྱར་དང༌། །སྒྲོན་ཤིང་ཤུ་ཏེ་ཉེ་འུ་ཤིང༌། །ནཱ་ག་པུཥྤ་བིལ་བའི་འབྲས། །འབྲུ་རྣམས་

96-1-212b

དང་ནི་ཡམ་སྲེག་ཤིང༌། །དེ་ལ་སོགས་པའི་རྫས་རྣམས་ནི། །རྒྱས་པའི་སྦྱིན་སྲེག་རྣམས་ལ་བཤད། །ཡུངས་ཀར་དང་ནི་སྐྱེ་ཚེ་ཁྲག །ཡུངས་ཀར་མར་དང་དེ་བཞིན་དུ། །རུས་ཕྱེ་དུར་
ཁྲོད་ཐལ་བ་དང༌། །དེ་བཞིན་སྐྲ་ནི་གཏུབས་པ་དང༌། །ཀོ་བི་ད་ར་མགལ་དུམ་དང༌། །སེང་ལྡེང་དང་ནི་ཨ་རི་སྟ། །ཡམ་ཤིང་ཚར་མ་ཅན་ལ་སོགས། །དྲག་ཤུལ་ཅན་གྱི་རྫས་སུ་བཤད།།
སྔགས་ཀྱི་རྒྱུད་ལས་མ་གསུངས་ཀྱང༌། །བློ་དང་ལྡན་པའི་རྫས་འདི་རྣམས། །རབ་ཏུ་དྲག་པོའི་ལས་དག་ལ། །ཆོ་ག་བཞིན་དུ་སྦྱར་བར་བྱ། །སྦྱིན་སྲེག་ཆོ་ག་བྱས་ནས་ནི། །སློབ་མ་དབང་
བསྐུར་འོས་རིགས་ནས། །ཆོ་ག་བཞིན་དུ་ནན་ཏན་དུ། །དབང་བསྐུར་བ་ཡི་ཆོ་ག་བྱ། །ལས་ཀུན་བྱེད་པའི་གསང་སྔགས་ཀྱིས། །བཏབ་པའི་སྟན་ནི་གསར་བཞག་སྟེ། །བཀྲ་ཤིས་ལ་
སོགས་ཀུན་བྱས་ལ། །བསྲུང་བ་ནན་ཏན་ཆེར་བྱས་ཏེ། །དཀྱིལ་འཁོར་གྱི་ནི་སྔགས་བཟློས་ཤིང༌། །སྤྱི་བོར་གདུགས་དཀར་བཟང་པོ་ལ། །མེ་ཏོག་ཕྲེང་བ་དཀར་པོས་བརྒྱན། །རས་ཕྲན་
དཀར་པོ་དཔྱངས་པ་གཟུང༌། །སློབ་མ་ཡོན་ནི་ཆེར་ཕུལ་ཞིང༌། །བླ་མ་བསྙེན་བཀུར་བྱས་པ་དག །སྟན་ལ་དེ་ནི་བཞག་ནས་སུ། །སྔགས་ཀྱིས་སྐྱོན་བསལ་བཀྲ་ཤིས་བྱ། །བདུག་པ་
ལེགས་པར་སྦྱར་བ་ཡི། །གདུག་པ་ཁྲོ་བོའི་རྒྱལ་པོས་བདུག །རྔ་ཡབ་ལ་སོགས་གཟུང་བ་དང༌། །སྤྱི་བོ་སྟེང་དུ་གདུགས་ཀྱང་གཟུང༌། །རྔ་མའི་བསིལ་ཡབ་བདུག་སྤོས་དང༌། །ཞྭ་

96-1-213a

དང་གོས་ཀྱིས་སློབ་མ་དགབ། །འདི་དག་དང་ནི་དེ་བཞིན་དུ། །བུམ་པ་བཞི་ཡང་བཤམས་ཏེ་དགོད། །ཤིན་ཏུ་བཀྲ་ཤིས་ཚིག་བཅད་བསྒྲགས་།དེ་
བཞིན་བཀྲ་ཤིས་རྒྱ་ཆེར་གདོན། །འབྱོར་པར་འགྱུར་བའི་སིལ་སྙན་དང༌། །གླུ་དབྱངས་དག་དང་རྔ་སྒྲ་བསྒྲགས། །མདོར་ན་དེ་ལ་སོགས་པ་ཡི། །ཆོ་ག་རྒྱས་པ་བྱས་ནས་སུ། །ཡིད་
ཀྱིས་དཀྱིལ་འཁོར་ལྷ་ཀུན་ལ། །མཁས་པས་གསོལ་བ་བཏབ་ནས་ནི། །བུམ་པ་བཟླས་བརྗོད་བརྒྱར་བྱས་ལ། །དེ་ནི་ལེགས་པར་བླངས་ནས་སུ། །དཀྱིལ་འཁོར་དལ་བུས་ལན་
གསུམ་བསྐོར། །རྩ་བའི་གསང་སྔགས་ཀུན་འདོན་ཅིང༌། །བློ་དང་ལྡན་པས་དབང་བསྐུར་བྱ། །དེ་ནས་ཕྱག་རྒྱ་བཅིངས་ནས་སུ། །གསང་སྔགས་བློས་ནི་སྤྱི་བོས་གཏུགས། །
གསང་སྔགས་རྒྱུད་ནི་འཛིན་འགྱུར་བ། །བློ་དང་ལྡན་པས་དབང་བསྐུར་རོ། །སློབ་མ་ཡོན་ཏན་ཀུན་ལྡན་པ། །ནུབ་ཕྱོགས་ཁ་བལྟས་ཆོ་ག་བྱ། །བྱང་ཕྱོགས་ཁ་བལྟས་ཞི་བའི་
ཕྱིར། །རྒྱས་པའི་ཆོ་ག་ཤར་དུ་བལྟས། །དྲག་ཤུལ་སྤྱོད་པ་དེ་བཞིན་དུ། །ལྷོ་ཕྱོགས་ཁ་བལྟས་བརྩོན་དེ་བྱ། །དེ་ལྟར་དབང་བསྐུར་བྱས་ནས་ནི། །དེ་ལ་སར་པའི་གོས་རྣམས་
བསྐོན། །མེ་ཏོག་དྲི་ལ་སོགས་པས་མཆོད། །མཆོད་ཕྱིར་ཐོགས་དང་གདུག་པུར་བཅས། །དེ་ནས་བླ་མ་བདག་ཉིད་ཀྱིས། །དེ་ཡི་སྤྱི་བོར་གདུགས་ཀྱང་གཟུང༌། །ཐལ་མོ་

96-1-213b

སྦྱར་བ་བྱས་ནས་ནི། །དཀྱིལ་འཁོར་ལེགས་པར་བསྐོར་དུ་གཞུག །གདུགས་དང་བཅས་པས་སྒོ་ཕྱོགས་སུ། །སྤྱི་བོ་བཏུད་དེ་ཕྱག་འཚལ་གཞུག །གསང་སྔགས་རྒྱུད་ཀྱང་འཛིན་འགྱུར་
བའི། །སློབ་མ་འདི་ནི་ཕུལ་བ་ལགས། །མཁན་པོས་དེ་སྐད་སྨྲས་ནས་སུ། །གདུགས་བཞག་ནས་ནི་སློབ་མ་དེ། །ལག་པས་ལེགས་པར་བླངས་ནས་སུ། །དེ་ནས་འདི་སྐད་སྒོ་བར་བྱ། །
ད་ནི་དཀྱིལ་འཁོར་སློབ་དཔོན་འགྱུར། །གསང་སྔགས་རྒྱུད་ཀྱང་འཛིན་པར་འགྱུར། །སངས་རྒྱས་བྱང་ཆུབ་སེམས་དཔའ་དང༌། །ལྷ་རྣམས་ཀྱང་ནི་ཀུན་གྱིས་བཀུར། །སེམས་ཅན་རྣམས་ལ་
སྙིང་བརྩེའི་ཕྱིར། །ཁྱོད་ཀྱིས་དཀྱིལ་འཁོར་ཆོ་ག་བཞིན། །ནན་ཏན་བསྐྱེད་དེ་བྲི་བར་བྱོས། །སྒྲུབ་པ་པོ་ཡང་རྒྱུད་ལ་སྦྱོར། །དེ་སྐད་བསྒོ་ནས་དེ་འོག་ཏུ། །དེ་ནས་སློབ་མ་དེ་ཡི་ཕྱིར། །སྦྱིན་
སྲེག་ཆོ་ག་སྔོན་བཞིན་བྱ། །ཡམ་སྲེག་ཤིང་གི་མེ་ལ་ནི། །དཀྱིལ་འཁོར་བདག་པོའི་གསང་སྔགས་ཀྱིས། །མར་གྱི་སྦྱིན་སྲེག་བརྒྱ་དག་བྱས། །དེ་བཞིན་ཞི་བའི་གསང་སྔགས་ཀྱིས།།
ཞོ་དང་སྦྲང་རྩི་མར་སྦྱར་བའི། །ཏིལ་གྱིས་སྲེག་བླུགས་བརྒྱ་ཡང་བྱ། །སྦྱིན་སྲེག་ཟིན་ནས་སྤྱི་བོར་ནི། །ཆུ་དེ་ཉིད་ཀྱིས་བསང་གཏོར་བྱ། །དེ་ནས་དེ་ལ་དཀྱིལ་འཁོར་ལ། །རབ་ཏུ་རྒྱས་
པར་བསྟན་པར་བྱ། །ཕྱག་རྒྱ་ཆེན་པོ་དག་ཀྱང་བསྟན། །རིག་སྔགས་རྒྱལ་པོ་ཀློག་ཏུ་གཞུག །བླ་མས་དེ་ལ་ཅི་ནུས་པར། །ཆོ་ག་བཞིན་དུ་བཟློས་སུ་གཞུག །དེ་ནས་སློབ་མ་བློ་

96-1-214a

ལྡན་པ། །མེ་ཏོག་སྙིམ་པ་བཀང་ནས་སུ། །བདག་གིས་སྔགས་དང་ལྷ་རྣམས་ཀྱང༌། །གོ་རིམ་བཞིན་དུ་མཆོད་བྱས་ནས། །སློབ་དཔོན་སྦྱིན་སྲེག་
གནས་འདུག་ལ། །དགའ་ཞིང་གུས་པས་དྲན་བྱས་ལ། །དེ་ཚེ་བླ་མ་ཅི་འདོད་པས། །ཡོན་ནི་ཕྱག་རྒྱས་དབུལ་བར་བྱ། །བདག་དང་བདོག་པ་ཀུན་བཅས་པར། །སློབ་དཔོན་ལ་
ནི་དབུལ་བར་བྱ། །བདག་ཉིད་དབང་བའི་སྐྱེ་བོ་ཀུན། །ནོར་དང་བཅས་ཤིང་རྐང་འགྲོས་བཅས། །གཞན་ཡང་ནོར་གྱིས་མགུ་བ་འམ། །ཡང་ན་གང་ལ་དགའ་ཡང་རུང༌། །
ཡང་ན་བདག་ལ་ཅི་འདོད་པ། །བླ་མ་ལ་ནི་དེ་དབུལ་ལོ། །ཡང་ན་དབུལ་པོས་བླ་མ་ལ། །བཀུར་སྟི་དག་གིས་མགུ་བར་བྱ། །སློབ་དཔོན་དག་ནི་ཐམས་ཅད་ལ། །བཀུར་སྟི་
བྱ་བ་ཡོན་དུ་བཤད། །དང་པོར་རས་ཟུང་གཅིག་ཕུལ་ནས། །ཕྱི་ནས་ཆོ་ག་འདི་ཀུན་བྱ། །སློབ་མས་གསང་སྔགས་གྲུབ་འདོད་པས། །བླ་མས་མཆོད་པ་བྱ་བའི་ཕྱིར། །སློབ་
མ་དམ་ཚིག་བསྲུང་བ་ཡིས། །གོས་དང་གསེར་དང་བདག་ཉིད་དང༌། །བུ་དང་བདོག་པ་ཐམས་ཅད་ནི། །བླ་མ་དག་ལ་ཡོན་དུ་དབུལ། །དེ་ནས་བླ་མ་སློབ་མ་རྣམས། །མ་
ཡེངས་ལེགས་པར་བཀོད་ནས་སུ། །ཤེས་རབ་ཕ་རོལ་ཕྱིན་བཀླགས་ཏེ། །དམ་ཚིག་འདི་ལ་བསྒོ་བར་བྱ། །དེ་རིང་ཕྱིན་ཆད་ཁྱེད་རྣམས་ཀྱིས། །སངས་རྒྱས་ཆོས་

96-1-214b

དང་དགེ་འདུན་དང༌། །བྱང་ཆུབ་སེམས་དཔའ་རྣམས་དང་ནི། །རིག་སྔགས་གསང་སྔགས་ཚོགས་རྣམས་ལ། །དད་པས་རབ་ཏུ་བརྟན་པར་བྱ། །རྟག་པར་ཕྱག་རྒྱ་ཆེན་པོ་ལ། །
ཁྱད་པར་དུ་ནི་མོས་པར་བྱ། །དམ་ཚིག་ཅན་དང་མཛའ་བོ་དང༌། །བླ་མ་ལ་ཡང་གུས་པར་བྱ། །ལྷ་རྣམས་ཀུན་ལ་སྡང་མི་བྱ། །དུས་མཚམས་དག་ཏུ་མཆོད་པར་བྱ། །སྟོན་པ་གཞན་
གྱི་གཞུང་མི་མཆོད། །རྟག་ཏུ་གློ་བུར་འགྲོན་མཆོད་བྱ། །སྲོག་ཆགས་རྣམས་ལ་བྱམས་པའི་སེམས། །རབ་ཏུ་བསྟན་པ་ཉེ་བར་གཞག །ཐེག་པ་ལ་ནི་དགའ་རྣམས་ཀྱི། །བསོད་ནམས་
དག་ལ་ནན་ཏན་བསྐྱེད། །བཟླས་བརྗོད་བྱེད་ལ་འབད་པ་ཡིས། །གསང་སྔགས་སྤྱོད་ལ་བརྩོན་པར་བྱ། །གསང་སྔགས་རྒྱུད་ལས་བསྟན་པ་ཡི། །དམ་ཚིག་རྣམས་ཀྱང་བསྲུང་བར་བྱ། །
དམ་ཚིག་མེད་པ་རྣམས་ལ་ནི། །སྔགས་དང་ཕྱག་རྒྱ་མི་སྦྱིན་ནོ། །གསང་སྔགས་རྒྱུད་ནི་ལེགས་བསྲུང་ཞིང༌། །དེ་ཡང་བདག་གིས་རྟོགས་པར་བྱ། །དེ་ལྟར་དམ་ཚིག་བསྒོ་ནས་ནི། །ཉིད་
ཀྱི་ཕྱག་རྒྱ་རྣམས་བསྟན་ལ། །ཉིད་ཀྱི་རིགས་ཀྱི་རིག་པ་སྦྱིན། །དཀྱིལ་འཁོར་དག་ཀྱང་བཤད་པར་བྱ། །དེ་ནས་ཁ་ལག་བཀྲུས་ནས་སུ། །ལྷ་ལ་མཆོད་ཡོན་ཕུལ་ནས་ནི། །གོ་རིམ་
བཞིན་དུ་ཐམས་ཅད་ལ། །བདུག་སྤོས་ཆོ་ག་བཞིན་དུ་དབུལ། །དེ་ནས་དཀྱིལ་འཁོར་རིག་སྔགས་ཀྱིས། །སྦྱིན་སྲེག་བརྒྱ་རྩ་བརྒྱད་དུ་དབུལ། །ཞི་བའི་སྔགས་ཀྱིས་བརྒྱ་རྩ་

96-1-215a

བརྒྱད། །སྙིང་པོ་ཡིས་ནི་ཉི་ཤུ་གཅིག །ཇི་ལྟར་བསྟན་པའི་གསང་སྔགས་ཀྱིས། །མར་གྱི་སྦྱིན་སྲེག་སོ་སོར་བྱ། །དེ་ཡི་འོག་ཏུ་རང་སྔགས་ཀྱིས། །
སྦྱིན་སྲེག་ཇི་ལྟར་འདོད་པར་བྱ། །དེ་ནས་ཕྱོགས་ཀྱི་གཏོར་མ་སྦྱིན། །བསྡམ་ཞིང་ཁ་ལག་ཡང་བཀྲུས་ནས། །མེ་ཏོག་དྲི་ལ་སོགས་པ་ཡིས། །སློབ་མས་ཇི་ལྟར་འདོད་པར་
མཆོད། །སློབ་མ་དང་བཅས་མ་ཡེངས་པར། །མགོ་བོས་གུས་པར་ཕྱག་བཙལ་ཏེ། །སྣོད་དུ་བཤད་པ་གང་ཡིན་པ། །དེ་ནས་སྤོས་ཆུ་ཕུལ་ནས་སུ། །སོ་སོའི་སྔགས་ཀྱིས་ཅི་
རིགས་པར། །དེ་ནས་སླར་ནི་གཤེགས་སུ་གསོལ། །དམན་མ་རྣམས་ནི་ཕྱག་ནས་སུ། །མཚོ་ཆེན་ནང་དུ་དོར་བར་བྱ། །བཟའ་བ་དང་ནི་བཅའ་བ་རྣམས། །ཅི་དགར་ཕོངས་
པ་རྣམས་ལ་སྦྱིན། །ཁྱི་དང་བྱ་རོག་ལ་སོགས་ལ། །ཅུང་ཟད་ཙམ་ཡང་མི་སྦྱིན་ནོ། །ཡོ་བྱད་རྫས་རྣམས་ཐམས་ཅད་ནི། །སློབ་དཔོན་དག་གིས་བསྡུས་ནས་སུ། །བདག་
རང་ཉིད་ཀྱིས་སྤྱད་པར་བྱ། །སློབ་མ་རྣམས་ལ་བགོར་མི་རུང༌། །དཀྱིལ་འཁོར་གྱི་ནི་ཡོ་བྱད་ཀུན། །སློབ་དཔོན་བདག་ཉིད་དབང་བར་བཤད། །དེ་ནས་སློབ་མས་སྤྱད་ན་
ནི། །དམ་ཚིག་ལས་ནི་ཉམས་བར་འགྱུར། །གང་ཞིག་སྤྱོད་པར་མི་འདོད་ན། །དེ་ཡི་ཆོ་ག་རིམ་འདིའོ། །དཀོན་མཆོག་གསུམ་གྱི་ཡོ་བྱད་དུ། །དེ་དག་ཆོ་ག་བཞིན་དུ་དབུལ།།

96-1-215b

གདུགས་དང་རྔ་ཡབ་དྲིལ་བུ་སོགས། །སངས་རྒྱས་ཉིད་ལ་དབུལ་བར་བྱ། །གདན་དང་བདུག་སྤོས་དྲི་ལ་སོགས། །དམ་པའི་ཆོས་ལ་དབུལ་བར་བྱ། །གོས་དང་ཡོ་བྱད་སྣོད་ལ་སོགས།།
དགེ་འདུན་རྣམས་ལ་དབུལ་བར་བྱ། །དེ་དག་ལ་ནི་སློབ་མ་ཡིས། །ཅུང་ཟད་ཙམ་ཡང་མི་བཀུར་རོ། །དགེ་འདུན་མེད་ན་དགེ་འདུན་སློང་སྦྱིན། །ཡང་ན་དགེ་སློང་མ་ལ་སྦྱིན། །གལ་ཏེ་བདག་ཉིད་
མི་འདོད་ན། །དགེ་བསྙེན་དག་ལ་སྦྱིན་པར་བྱ། །དེ་ནས་དེ་ཡི་ཕྱི་དེ་ཉིན། །ཉེས་བྱས་ལྷག་མ་ཞི་བའི་ཕྱིར། །མཁས་པ་ཡིས་ནི་ཞི་བ་ཡི། །སྦྱིན་སྲེག་བརྒྱ་རྩ་བརྒྱད་བྱའོ། །དེ་ནས་གཞན་
ཡང་རྒྱུད་ཀུན་ལས། །དཀྱིལ་འཁོར་ཇི་ལྟར་རྒྱས་བཤད་པའི། །ཆོ་ག་ལྷག་མ་ལུས་པ་དག །འདིར་ནི་ལྷག་པར་རབ་ཏུ་བཤད། །སློབ་དཔོན་གསང་སྔགས་རྒྱུད་ལ་མཁས། །སྙིང་རྗེའི་
བདག་ཉིད་ཚུལ་ཁྲིམས་ལྡན། །དཀྱིལ་འཁོར་བྲི་བ་ལ་མཁས་ཤིང༌། །དྲང་ལག་ཙང་སྦྲ་ཆེ་བ་ཤིས། །ཁང་སྟོང་རྡོ་ཐལ་གྱིས་བྱུགས་པ། །གཙང་མ་བཟང་པོ་ཡངས་པ་དང༌། །ལྷ་ཁང་
དུ་ཡང་དཀྱིལ་འཁོར་ནི། །ཇི་སྐད་བཤད་པ་ལེགས་པར་བྲི། །ཇི་ལྟར་ཆུ་ན་སྤྱོད་པ་ཡི། །ཁང་ཁྱིམ་བྱེད་པ་དེ་བཞིན་དུ། །ཆུ་སྟེང་སྤང་ལེབ་བཟང་པོ་ཡིས། །བསྡམས་པ་དག་ཏུ་བྲི་བར་
བྱ། །མཆོད་སྦྱིན་ས་དང་གྲོང་གིས། །མི་གཙང་བ་ཡིས་གང་བ་དང༌། །གཞན་དུ་དཀྱིལ་འཁོར་དུ་སྤྱད་པའི། །ས་ནི་འབད་དེ་སྤང་བར་བྱ། །ལ་ལ་དཀྱིལ་འཁོར་བདག་པོ་ནི། །

96-1-216a

གཅིག་པུ་ཁོ་ནར་ལས་བྱར་བསྒྲགས། །དེ་ཉིད་ཀྱིས་ནི་རྒྱ་བ་སྟེ། །ས་འོག་དཀྱིལ་འཁོར་ལྟ་བུ་ཡིན། །ཁ་ཅིག་ཏུ་ནི་འཁོར་ཚོགས་ཀྱིས། །ལས་རྣམས་
བྱ་བ་དག་ཏུ་བཤད། །དེ་ཡང་དེ་ཉིད་ཀྱིས་བྱས་ཏེ། །ཁྲོ་བོའི་དཀྱིལ་འཁོར་ལྟ་བུ་ཡི། །གང་དུ་ལས་ནི་ཡོད་འགྱུར་ལ། །རང་གི་ལས་ཀྱི་ཆོ་ག་མེད། །དེར་ནི་མཁས་པས་སྤྱི་
རྒྱུད་ལས། །གསུངས་པའི་ལས་རྣམས་བྱ་བ་ཡིན། །དཀྱིལ་འཁོར་དུ་ནི་དགོད་པའི་སྔགས། །གང་དག་ཡོངས་སུ་བསྒྲགས་པ་ནི། །ཐོག་མར་དེ་དག་རེ་རེ་ལ། །བཟླས་བརྗོད་ཁྲི་ཁྲི་
བྱ་བར་བཤད། །མཁས་པས་དཀྱིལ་འཁོར་གང་བྲིས་པ། །དེ་དག་རྒྱས་པར་བཟླས་ནས་ནི། །དྲན་པར་བྱ་བའི་ཕྱིར་ཡང་ནི། །གླེགས་དམ་དེར་ཡང་ཉེ་བར་གཞག །ཁྲུས་ལ་སོགས་
པ་བྱེད་པའི་ཚེ། །དཀྱིལ་འཁོར་ལྟ་བ་གཞན་བཞག་སྟེ། །དཀྱིལ་འཁོར་འདྲི་བའི་ཚེ་ན་ནི། །ནམ་ཡང་སྟོང་པར་མི་གཞག་གོ །ཐིག་འདེབས་དུས་ལ་བབ་པའི་ཚེ། །སློབ་མ་
གལ་ཏེ་མེད་ན་ཡང༌། །དེ་ནི་ཕུར་བུ་ཆོ་ག་ཡིས། །བདག་རང་ཉིད་ཀྱིས་ཐིག་གདབ་བོ། །དཀྱིལ་འཁོར་དག་གི་ལས་དག་ལ། །གལ་ཏེ་གྲོགས་ཤིག་མེད་ན་ཡང༌། །དེར་ནི་མཁས་
པ་བདག་ཉིད་ཀྱིས། །རྣམ་པ་དེ་བཞིན་ལས་བྱ་འོ། །ནད་བུ་ཅན་དང་ཚུལ་ཉམས་དང༌། །གཙང་སྦྲ་ཆུང་ཞིང་མ་བསླབས་པ། །དེ་ལྟ་བུ་དག་རྒྱུད་མཐོང་ངམ། །གྲོགས་སུ་གཟུང་

96-1-216b

བར་མི་བྱའོ། །བདེར་གཤེགས་ཆོས་ནི་མི་བྱེད་པ། །ལ་ལ་རིགས་བཙུན་དད་ཅིང་དྲང༌། །དཀྱིལ་འཁོར་ཐོས་ན་དད་འགྱུར་ཏེ། །གལ་ཏེ་འཕྲལ་ལ་འོངས་ན་ནི། །དེ་ཡི་དད་པ་བརྟན་
ཤེས་ནས། །དཀྱིལ་འཁོར་དག་ནི་བྲིས་ནས་ཀྱང༌། །བདག་གིས་བསྟན་ལ་གཞུག་པའི་ཕྱིར། །དེ་ནི་གཅིག་པུ་གཞུག་པར་བྱ། །དེ་ཡི་སྟ་གོན་གནས་པ་ཡང༌། །དེ་དག་ཉིད་ནི་མོད་
ལ་བྱ། །སློབ་མ་ནང་ནི་མཐུན་པ་དང༌། །ཆོ་གའི་ཚུལ་ནི་མེད་པ་ལ། །ཇི་སྐད་བཤད་པའི་ཞི་བ་བྱ། །རྒྱལ་པོའི་མི་ནི་དཔའ་སྙིང་ཅན། །ལག་ན་མཚོན་ཐོགས་པས་བསྲུང་ཞིང༌། །ས་
ཡི་བདག་པོས་གནང་ནས་ནི། །སློབ་དཔོན་གྱིས་ནི་དཀྱིལ་འཁོར་བྲི། །སློབ་མ་ཡོངས་སུ་གཟུང་བ་གང༌། །སྟ་གོན་གནས་ཚེ་མེད་ན་ནི། །དེ་ཡི་གཟུགས་བརྙན་བྱས་ནས་སུ། །ཇི་སྐད་
བཤད་པའི་ལས་རྣམས་བྱ། །སློབ་མ་ཡོངས་སུ་གཟུང་བ་གང༌། །གལ་ཏེ་རྐྱེན་འགའ་ཞིག་གིས་ནི། །དེར་ནི་འོངས་པར་མ་གྱུར་ན། །གཞན་དག་དེ་ཡི་སྐྱིན་པར་གཞུག །སྟ་གོན་
གནས་པར་བྱས་པ་ལས། །གལ་ཏེ་རྐྱེན་གྱིས་མ་འོངས་ན། །བླ་མ་བློ་ལྡན་མཁས་པ་ཡིས། །དེར་ནི་སློབ་མ་གཞན་མི་གཟུང༌། །སྟ་གོན་གནས་པར་བྱས་པ་ལས། །སློབ་མ་གལ་ཏེ་
དཀྱིལ་འཁོར་དུ། །གང་ཞིག་འོངས་པར་མ་གྱུར་ན། །ནད་ཀྱིས་བཏབ་ནས་ངེས་པར་འཆི། །རྐྱེན་འགའ་ཞིག་གིས་བསྐལ་ནས་སུ། །གལ་ཏེ་ཉིན་ཅིག་བར་ཆད་ན། །དེ་ཡི་ཉིན་པར་

96-1-217a

ཞི་བྱས་ནས། །སླར་ཡང་སྟ་གོན་གནས་པར་བྱ། །ཡོ་བྱད་གཅེས་པ་མ་འབྱོར་ཡང༌། །བཤོལ་པ་དག་ནི་ཡོང་མི་བྱ། །གལ་ཏེ་བཤོལ་ན་བླ་མ་ལ། །གནོད་
པ་མང་པོ་འབྱུང་བར་འགྱུར། །དཀྱིལ་འཁོར་འདྲི་བའི་ཚེ་ན་ནི། །གནོད་པ་འགའ་ཞིག་འབྱུང་འགྱུར་ན། །བཤད་པའི་སྔགས་ཀྱི་སྟོབས་ཀྱིས་སུ། །དེ་ནི་སླར་ཡང་བཟློག་པར་
བྱ། །དེས་ཀྱང་བཟློག་པར་མ་ནུས་ན། །མཆོད་པའི་ཡོ་བྱད་ཐམས་ཅད་ནི། །བསང་གཏོར་བྱས་ཏེ་ཕུལ་ནས་སུ། །མཆོད་ཡོན་ཕུལ་ཏེ་སླར་གཤེགས་གསོལ། །བློ་དང་ལྡན་
པས་ཕྱི་དེ་ཉིན། །དཀྱིལ་འཁོར་སྔ་མ་བཞིན་དུ་བྲི། །ཡང་ན་མཁས་པས་སྦྱིན་སྲེག་གི །ལས་ཀྱི་ཞི་བར་རབ་ཏུ་བྱ། །མ་བདུན་གྱི་ནི་དཀྱིལ་འཁོར་དང༌། །གནོད་སྦྱིན་དཀྱིལ་
འཁོར་བཤད་པ་གང༌། །དེ་ལ་སོགས་པ་དགོད་པ་ནི། །ཉེས་པ་རིམ་བཞིན་བརྟག་མི་དགོས། །དེ་དག་ཏུ་ནི་དེ་བཞིན་དུ། །དཀྱིལ་འཁོར་དགོད་པ་རྒྱས་པར་བྱ། །ཆོ་གར་
བྱས་པ་གཞན་དག་ལས། །ཆོ་ག་འདི་ནི་ཅི་རིགས་སྦྱར། །མདོར་བསྡུས་བཤད་པ་གང་ཡིན་དང༌། །རྒྱས་པར་བཤད་པ་གང་ཡིན་དང༌། །ཟུར་གྱིས་བསྟན་དང་མདོ་ལས་
ནི། །སྤྱིར་བསྟན་པ་ནི་གང་ཡིན་པ། །དེ་རྣམས་བྱ་བའི་ཆོ་ག་ལ། །རྒྱུད་འདིར་རྒྱས་པར་བཤད་པ་ཡིན། །མཁས་པས་ཆོ་ག་འདི་ཡིས་ནི། །དཀྱིལ་འཁོར་ཐམས་ཅད་

96-1-217b

བྲི་བར་བྱ། །དཀྱིལ་འཁོར་ཆེན་པོའི་མདོ་ལས་ནི། །ཅི་བཤད་ཆོ་ག་རྒྱས་པར་བྱ། །བླ་མས་ཇི་སྐད་བསྟན་པ་དང༌། །རྟོག་པ་དག་ལས་ཅི་གསུངས་དང༌། །གསང་སྔགས་ཀུན་གྱི་འདུལ་
བ་ལས། །ཆོ་ག་རིམ་པ་ཅི་བཤད་པ། །དཀྱིལ་འཁོར་གྱི་ནི་ཆོ་ག་ལ། །མཁས་པས་ཆོ་ག་དེ་བཞིན་སྦྱར། །གསང་སྔགས་ཀྱི་ནི་ཚད་དག་ལས། །བུམ་པ་ལ་སོགས་བསྟན་བྱས་པ། །
དེ་ཡང་ཆོ་ག་འདི་ཡིས་ནི། །ལྷག་པར་བྱས་ལ་ཉེས་པ་མེད། །དེ་བཞིན་གསང་སྔགས་ཆོ་ག་ལ། །ལྷ་གཞན་གྱི་ནི་གཏོར་མ་ཡང༌། །དཀྱིལ་འཁོར་དག་ཏུ་བཤད་པ་ལས། །ལྷག་
པར་བྱས་ཀྱང་ཉེས་པ་མེད། །དེ་བས་གང་དུ་ཅུང་ཟད་ཅིག །བཀླགས་ཏེ་བཤད་པ་གང་ཡིན་པ། །དེར་ནི་དོགས་པ་མེད་སེམས་ཀྱིས། །ཐམས་ཅད་དེ་བཞིན་ཁོ་ནར་བྱ། །ལ་ལར་སློབ་
མ་དང་བཅས་ཏེ། །བདུག་སྤོས་དང་ནི་མར་མེ་དག །ལག་ཏུ་ཐོགས་ཏེ་མཉམ་པར་ནི། །དཀྱིལ་འཁོར་བསྐོར་བར་བཤད་པ་དང༌། །དམ་ཚིག་སྟོན་ཚེ་སློབ་མ་རྣམས། །ལས་ཀྱི་
གྲྭར་ནི་ཞུགས་ནས་སུ། །མེ་ཏོག་འདོར་བར་བྱའོ་ཞེས། །ཁྱད་པར་བཤད་པ་གང་ཡིན་དང༌། །དེ་ལ་སོགས་པའི་ཆོ་ག་དག །གང་དུ་ཅུང་ཟད་བཤད་པ་ནི། །དེར་ནི་དགའ་
མགུ་ཉིད་དུ་བྱའི། །ཀུན་ལ་དེ་ཀུན་སྦྱར་མི་བྱ། །ལྷ་ཡི་རིགས་རྣམས་མཐོང་བ་ལས། །དབང་བསྐུར་བ་ནི་རྣམ་པ་བཞི། །བླ་མ་མཉམ་པར་བཞག་པ་ཡིས། །དེ་དག་ཤེས་ནས་ཅི་

96-1-218a

རིགས་བྱ། །སློབ་དཔོན་གོ་འཕང་ཐོབ་པའི་ཕྱིར། །དང་པོ་ཡོངས་སུ་བསྒྲགས་པ་ཡིན། །རིག་སྔགས་རྣམས་ནི་བསྒྲུབ་བྱའི་ཕྱིར། །གཉིས་པ་ལེགས་
པར་བཤད་པ་ཡིན། །བགེགས་རྣམས་རབ་ཏུ་གཞོམ་པའི་ཕྱིར། །གསུམ་པ་རབ་ཏུ་བསྒྲགས་པ་ཡིན། །བཞི་པ་འབྱོར་པ་ཐོབ་པའི་ཕྱིར། །ཆོ་ག་རྒྱས་པ་དེ་བཤད་དོ། །དང་པོ་ཆོ་
ག་རྒྱས་པར་ནི། །ང་ཡིས་ཐོག་མར་བཤད་པ་ཡིན། །རིགས་གསུམ་དབང་བསྐུར་ཆོ་ག་ཡང༌། །མདོར་བསྡུས་ནས་ནི་འདིར་བཤད་དོ། །སློབ་མ་ལྷ་ཡི་རིགས་མཐོང་བ། །རིག་
སྔགས་གང་ལ་ཟློས་འདོད་པ། །དེ་ཡིས་བརྒྱ་རྩ་བརྒྱད་བཟླས་པའི། །བུམ་པས་མངོན་པར་དབང་བསྐུར་བྱ། །དེ་ཉིད་ཀྱིས་ཀྱང་སྦྱིན་སྲེག་བྱ། །དེ་ཉིད་དུ་ནི་དེ་ཡང་བཟླས། །དེ་ལྟར་
གང་ཞིག་དབང་བསྐུར་བ། །དབང་བསྐུར་ཆོ་ག་གཉིས་པ་ཡིན། །སེམས་ནི་བགེགས་ཀྱིས་བརླམས་པ་དག །ཞི་བར་བྱ་བ་གང་ཡིན་པ། །དེ་ནི་དབང་བསྐུར་གསུམ་པ་སྟེ། །ཕན་
དང་བདེ་བ་ཐོབ་པར་བཤད། །དཔལ་ལ་སོགས་པའི་དཀྱིལ་འཁོར་དུ། །རྒྱལ་སྲིད་ཐོབ་ཕྱིར་དབང་བསྐུར་དང༌། །བྱུར་ནི་མེད་པར་བྱ་བ་དང༌། །དཔལ་ཡང་བསྐྱེད་པར་བྱ་བ་དང༌།།
ནོར་དང་བུ་ཚ་འཕན་པ་དང༌། །དེ་ལ་སོགས་པ་དབང་བསྐུར་གང༌། །དེ་ནི་བཞི་པའི་མི་རྣམས་ལ། །འབྱོར་པ་སྦྱིན་པར་ཤེས་པར་བྱ། །དབང་བསྐུར་དང་པོ་ཐོབ་པ་ནི། །སངས་རྒྱས་

96-1-218b

རྣམས་ཀྱང་དགོངས་པར་འགྱུར། །དེ་སྲས་གསང་སྔགས་སྤྱོད་པ་ལ། །བརྩོན་པ་རྣམས་ཀྱིས་བཀུར་བར་འགྱུར། །རིག་སྔགས་གསང་སྔགས་མང་པོ་དང༌། །འཕགས་པ་སྤྱན་རས་
གཟིགས་དབང་དང༌། །དཔའ་བོ་རྡོ་རྗེ་འཛིན་པ་དག །ཉིད་ཀྱིས་བྱིན་གྱིས་བརླབས་པར་འགྱུར། །དེ་ཡིས་སྦྱར་ན་སྒྲུབ་པ་པོ། །ལས་རྣམས་ཐམས་ཅད་འགྲུབ་པར་འགྱུར། །དེ་ནི་ཅིས་
ཀྱང་མི་ཚུགས་ཤིང༌། །ལྷ་རྣམས་ཀྱིས་ཀྱང་མཆོད་པར་འགྱུར། །འཁོར་བ་ན་ནི་འཁོར་བ་ན། །དེ་ནི་ངན་སོང་ལྟུང་མི་འགྱུར། །ཡན་ལག་ཉམས་དང་དབུལ་བ་དང༌། །སྨད་པ་རྣམས་སུ་སྐྱེ་
མི་འགྱུར། །ཚེ་རབས་དྲན་ཞིང་ལོངས་སྤྱོད་ཆེ། །ཚུལ་ཁྲིམས་ལྡན་ཞིང་གཟུགས་ཀྱང་བཟང༌། །རྟག་ཏུ་ལྷ་དང་མི་རྣམས་ཀྱི། །མཐོ་རིས་རྣམས་སུ་སྐྱེ་བར་འགྱུར། །དེ་ཡི་བསོད་ནམས་
མཐུ་ཡིས་ནི། །སངས་རྒྱས་བྱང་ཆུབ་ལས་མི་ལྡོག །དེས་ནི་རིང་པོ་མི་ཐོགས་པར། །བྱང་ཆུབ་ཚོགས་ནི་རྫོགས་པར་འགྱུར། །དེ་ལ་སོགས་པའི་ཡོན་ཏན་ནི། །མང་པོ་རྒྱ་ཆེན་དག་
དང་ལྡན། །རིག་སྔགས་རྣམས་ཀྱི་རིགས་སྐྱེ་ཞིང༌། །དེ་ནི་བྱང་ཆུབ་སྤྱད་པ་སྤྱོད། །དེ་ལྟར་མངོན་པར་དབང་བསྐུར་ཞིང༌། །བློ་ལྡན་རྒྱུད་ནི་མཐོང་བ་ལ། །བླ་མ་ལས་ནི་ལུང་ཐོབ་པས།།
དཀྱིལ་འཁོར་དག་ནི་བྲི་བར་བྱ། །ཡོན་ཏན་འདི་དང་མི་ལྡན་པར། །གང་ཞིག་དཀྱིལ་འཁོར་འདྲི་བྱེད་པ། །དེ་ནི་མི་བཟད་སེམས་དམྱལ་ལྟུང༌། །སློབ་མ་རྣམས་ཀྱང་དོན་མེད་

96-1-219a

འགྱུར། །མུ་གེ་དང་ནི་ནད་མང་དང༌། །ཐན་པ་དང་ནི་འཚེ་བ་འབྱུང༌། །རྒྱལ་པོ་རྣམས་ཀྱང་འཐབ་པ་དང༌། །ཆོམ་རྐུན་ལ་སོགས་འཇིགས་པ་འབྱུང༌།།
དེ་དང་དེ་ཡི་རྒྱུ་རྣམས་ཀྱིས། །སློབ་མ་རྣམས་ཀྱང་ཕུང་བར་འགྱུར། །དཀྱིལ་འཁོར་ཆོ་ག་མི་ལྡན་པར། །བྲིས་ན་བླ་མ་མེད་པར་འཆི། །དེ་བཞིན་གཤེགས་རིགས་དཀྱིལ་འཁོར་
དུ། །གང་ཞིག་ལེགས་པར་དབང་བསྐུར་བ། །དེ་ནི་རིགས་རྣམས་གསུམ་ཆར་གྱིས། །དཀྱིལ་འཁོར་ལ་སོགས་སློབ་དཔོན་འགྱུར། །འཕགས་པ་སྤྱན་རས་གཟིགས་དབང་
གི །དཀྱིལ་འཁོར་དུ་ནི་དབང་བསྐུར་བ། །དེ་ནི་རིགས་གཉིས་དཀྱིལ་འཁོར་གྱི། །སློབ་དཔོན་དུ་ནི་དབང་བསྐུར་འགྱུར། །ཕྱག་ན་རྡོ་རྗེ་གཟི་ཆེན་གྱི། །དཀྱིལ་འཁོར་དུ་ནི་དབང་
བསྐུར་བ། །དེ་ནི་རྡོ་རྗེ་རིགས་གཅིག་གི །དཀྱིལ་འཁོར་གྱི་ནི་སློབ་དཔོན་འགྱུར། །མ་མོ་གནོད་སྦྱིན་དྲག་པོ་ཡི། །དཀྱིལ་འཁོར་གང་དག་ཅི་བཤད་པ། །ཐམས་ཅད་དེ་དག་ཀུན་
གྱིས་ཀྱང༌། །དགོས་པ་མེད་པར་བྲི་བར་བྱ། །བླ་མས་སློབ་མ་གཅིག་པུ་ནི། །དཀྱིལ་འཁོར་དག་ཏུ་དབང་བསྐུར་བྱ། །མཁས་པས་ཅིག་ཆར་སློབ་མ་གཉིས། །དབང་བསྐུར་བ་
ནི་ཡོད་མི་བྱ། །གཉིས་སམ་གསུམ་མ་མ་བཞི་ཡང་རུང༌། །བླ་མས་དབང་བསྐུར་བྱ་བ་ནི། །ཡོ་བྱད་སར་པ་གཞན་རྣམས་ཀྱིས། །ཐམས་ཅད་སོ་སོ་སོ་སོར་བྱ། །རིག་སྔགས་

96-1-219b

དབང་ནི་ཐོབ་པ་ལ། །བསྒྲུབ་པའི་དཀྱིལ་འཁོར་དབང་བསྐུར་བྱ། །དབང་བསྐུར་བ་ཡི་ཆོ་ག་དང༌། །སྒྲུབ་པའི་ཆོ་གའང་དེ་བཞིན་སྦྱིན། །སློབ་མ་དམ་ཚིག་ཤེས་པ་ནི། །གཞན་རྣམས་
ལ་ནི་རང་གི་སྔགས། །ཆོ་གར་བཅས་ཤིང་ཕྱག་རྒྱར་བཅས། །ཆོ་ག་རྒྱས་དང་བཅས་པར་སྦྱིན། །དཀྱིལ་འཁོར་ལེགས་པར་མ་མཐོང་བར། །གང་ཞིག་ཇི་སྟེ་སྔགས་ཟློས་ན། །དེས་
ནི་དངོས་གྲུབ་ཐོབ་མི་འགྱུར། །ཤི་ན་ངན་སོང་ལྟུང་བར་།སྔགས་དང་ཕྱག་རྒྱ་ཆོ་ག་དག །གང་ཞིག་དེ་ལ་སྟོན་པ་ཡང༌། །དེ་ནི་དམ་ཚིག་ཉམས་གྱུར་ནས། །ངུ་འབོད་སེམས་ཅན་
དམྱལ་བར་འགྲོ། །ཇི་སྐད་བཤད་པའི་དམ་ཚིག་རྣམས། །གལ་ཏེ་ཉམས་པར་གང་གྱུར་པ། །དེས་ནི་རང་གི་སྙིང་པའི་སྔགས། །གཅིག་འབུམ་དུ་ནི་བཟླས་བརྗོད་བྱ། །ཡང་ན་མེས་རྨོངས་
བྱེད་པའི་གཟུངས། །སྟོང་དུ་བཟླས་བརྗོད་བྱས་ཀྱང་རུང༌། །ཡང་ན་ཞི་བའི་སྦྱིན་སྲེག་བྱ། །ཡང་ན་དཀྱིལ་འཁོར་དུ་ཡང་འཇུག །གཏི་མུག་དབང་གིས་མི་ཤེས་པར། །མི་གང་
དཀྱིལ་འཁོར་འདྲི་བྱེད་པ། །དེ་ནི་མཚམས་མེད་ལྔ་རྣམས་དང༌། །འདྲ་བའི་གནས་སུ་འགྲོ་བར་འགྱུར། །གང་ཞིག་བསོད་ནམས་ལས་བྱེད་པ། །ཆོ་ག་ལེགས་པར་འདྲི་ན་ནི། །བྱང་
ཆུབ་སེམས་དཔའ་མཐུ་ཆེན་ཏེ། །འདོད་པའི་གནས་ནི་དམ་པར་སྐྱེ། །གཤེད་བྱེད་རྣམས་དང་རོ་ལངས་དང༌། །ཤ་ཟ་ལྟོ་འཕྱེ་ཆེན་པོ་དང༌། །རྣམ་པ་སྣ་ཚོགས་གདོན་རྣམས་དང༌།།

96-1-220a

འཇིགས་པར་འགྱུར་བའི་བགེགས་རྣམས་ཀྱིས། །ལྷ་ཡི་རིགས་མཐོང་དམ་ཚིག་ཤེས། །རྟག་ཏུ་ཚུགས་པར་མི་འགྱུར་ཞིང༌། །དེ་ཡི་མི་དགེའི་ལས་འབྱང་
ཞིང༌། །ངན་སོང་དུ་ཡང་ཡོང་མི་ལྟུང༌། །དེ་ཡིས་བསྒྲུབས་ན་ངེས་པར་ནི། །གསང་སྔགས་ཐམས་ཅད་འགྲུབ་པར་འགྱུར། །དེ་ལ་བྱང་ཆུབ་ས་བོན་ནི། །བརྟན་པར་འགྱུར་བར་དགོས་
པ་མེད། །སློབ་དཔོན་བློ་གྲོས་ཆེན་པོ་ཡིས། །གསང་སྔགས་རྒྱུད་ནི་འཛིན་པ་པོ། །སློབ་མ་བསྡམས་པ་སྙིང་རྗེ་ཅན། །གཅིག་ནི་ནན་ཏན་བསྐྱེད་དེ་བསྒྲུབ། །དཀྱིལ་འཁོར་རྣམས་ནི་
ཐམས་ཅད་ཀྱི། །ཆོ་ག་འདི་ནི་དམ་པ་སྟེ། །བློ་དང་ལྡན་པས་ཆོ་ག་འདིས། །དཀྱིལ་འཁོར་རྣམས་ནི་བྲི་བར་བྱ། །རིག་སྔགས་རྒྱལ་དང་ཕྱག་རྒྱ་ཆེ། །དཀྱིལ་འཁོར་རྣམས་ནི་ཐམས་ཅད་
ཀྱང་། །སློབ་མ་ལ་ནི་སྔགས་བྱིན་ནས། །དེ་ནས་བླ་མས་རྒྱུད་འདི་སྦྱིན། །དབང་གི་དཀྱིལ་འཁོར་གཤེགས་སུ་གསོལ། །སྒྲུབ་པ་ཆེན་པོ་བྱ་བའི་རྒྱུད་ཀྱི་བཞེད་ལུགས་ཀྱིས་དཀྱིལ་
འཁོར་གྱི་མཛད་བྱང་མ་ལུས་པར་ཡོངས་སུ་རྫོགས་པར་བསྟན་པ་ཡིན་ནོ།།    །།དཀྱིལ་འཁོར་ཆེན་པོ་བཀོད་པ་རིམ་པར་ཕྱེ་བ། ཕྱག་ན་རྡོ་རྗེ་དབང་ཕྱུག་ཆེན་པོ་བདག་ཉིད་
ཀྱིས་བསྟན་པ་ལས། ལས་ཀྱི་དཀྱིལ་འཁོར་ཐམས་ཅད་ཀྱི་སྤྱིའི་ཆོ་ག་གསང་བ་སྤྱིའི་རྒྱུད་རྫོགས་སོ།།    །།རྒྱ་གར་སྐད་དུ། དྷྱཱ་ནོཏྟ་ར་བ་ཊ་ལ་ཀྲ་མ། བོད་སྐད་དུ།

96-1-220b

བསམ་གཏན་གྱི་ཕྱི་མ་རིམ་པར་ཕྱེ་བ། དཔལ་རྡོ་རྗེ་རྣོན་པོ་ལ་ཕྱག་འཚལ་ལོ། །གསང་སྔགས་རྒྱུད་ཀྱི་ཕྱོགས་ལ་ཡང༌། །གང་གི་བློ་ནི་མི་ཞེན་པ། །དེ་ཡང་སྨྲ་བར་སྤྲོ་བ་ནི། །མ་
སྨྲས་ན་ནི་མི་འཚོའམ་ཅི། །གསང་སྔགས་རྒྱ་མཚོ་ཆེན་པོ་འདི། །དཔེ་དང་ཚད་མ་གཏན་ཚིགས་སམ། །རྗེས་སུ་དཔག་པའམ་ཤེས་རབ་ཀྱིས། །རྟོགས་པར་ནུས་པ་མ་ཡིན་ནོ། །ལུང་
དང་མན་ངག་དོན་མེད་པར། །གང་ཞིག་ལམ་གཞན་འཇུག་པ་དེ། །བསྐལ་པ་དག་ནི་བརྒྱ་རུ་ཡང༌། །སྔགས་ལས་དངོས་གྲུབ་མི་ཐོབ་བོ། །ལུང་དང་མན་ངག་མ་ལུས་པ། །གང་
གི་ཡོངས་སུ་སྤངས་པ་དག །གྲུབ་པ་མྱོང་བ་ལ་ལ་ཞིག །ཡོད་དམ་དེ་ནི་མེད་པ་སྨྲོས། །དེ་ནས་གསང་སྔགས་བདག་ཉིད་ཆེ། །དངོས་གྲུབ་རླབས་ནི་འཁྲིགས་པ་ཅན། །བསམ་ཡས་
གཏིང་ནི་དཔག་དཀའ་བ། །རྟོགས་པར་ནུས་པ་སྨྲ་བའི་མཆོག །གལ་ཏེ་དེ་ལྟར་མི་ཤེས་ན། །ཚངས་པ་ཇི་ལྟར་ཤེས་པ་སྨྲོས། །ཡང་དག་སྨྲ་བ་མི་སྤྲོ་ན། །ང་ཡིས་བཤད་ཀྱིས་ང་ལ་
ཉོན། །བྱང་ཆུབ་སེམས་དང་དེ་ཉིད་གསུམ། །གལ་ཏེ་ཤེས་ན་དངོས་གྲུབ་སྣོད། །དེ་དག་ལེགས་པར་མི་ཤེས་ན། །ཁྱོད་ཀྱིས་དངོས་གྲུབ་ཅི་ཞིག་ཐོབ། །རིག་སྔགས་ལས་ནི་གྲུབ་པ་
པོ། །གཞན་ནམ་གཞན་མིན་ཅི་ཞིག་ཉེས། །གལ་ཏེ་གཞན་ན་འགྲུབ་མི་འགྱུར། །འོན་ཏེ་གཞན་མིན་གྲུབ་པ་ཉིད། །གལ་ཏེ་གཞན་མིན་ཁྱོད་འགྲུབ་པས། །མཁའ་ལ་སོགས་པ་

96-1-221a

ད་སོང་ཞིག །དེ་སྟེ་མིན་ན་བརྫུན་ཚིག་པས། །བ་ལང་རྫི་དང་ལྷན་ཅིག་སྨེས། །མི་འཆི་ཚངས་ཆེན་ཕ་མཆོད་ཀྱིས། །ཡོངས་སུ་བསམས་ནས་ཚིག་སྨྲས་པ། །
མི་མཇེད་བདག་པོས་གང་སྨྲས་པ། །གཞན་པས་བདག་ལ་དངོས་གྲུབ་མེད། །རིགས་ལས་གྲུབ་པ་གཞན་མིན་ན། །དངོས་གྲུབ་བདག་ལ་ཡོད་དམ་ཅི། །དེ་ལྟར་གྱུར་ན་ཅི་ཞིག་ཉེས། །
འོན་ཏང་འགལ་བ་ཅི་ཞིག་ཡོད། །ཨེ་མའོ་ཚངས་པ་ཁྱོད་ཀྱི་བློ། །ཤིན་ཏུ་དྲི་མ་མེད་པ་དང༌། །ཤེས་རབ་གསལ་བར་ངས་བསམས་ན། །ཚིག་རེ་ལ་ནི་རྙོགས་པ་བཞིན། །གཞན་
པས་ཁྱོད་ལ་དངོས་གྲུབ་མེད། །གཞན་མིན་པ་ནི་ཡོངས་གྲུབ་རྒྱུ། །གཞན་མིན་པ་ལས་གྲུབ་འདོད་ན། །སྨྱོན་པ་ཉིད་ནི་ཡིན་པར་འགྱུར། །འགྲོ་བའི་བདག་པོ་ཇི་ལྟར་ན། །དངོས་གྲུབ་
ཡོད་པར་ཁས་འཆེ་བ། །ཡེ་ཤེས་སྒྲོན་མར་གྱུར་པ་ཁྱོད། །ཇི་ལྟར་ཕན་པ་བཤད་དུ་གསོལ། །བདག་གིས་རྣམ་པར་དཔྱད་ན་ནི། །རིག་ལས་གཞན་པའམ་མི་གཞན་མིན། །གཞན་
མིན་མི་གཞན་མ་ཡིན་པས། །བདག་ནི་གོམས་ལས་དངོས་གྲུབ་འཐོབ། །ཤེས་བྱ་བླ་མེད་གང་ཡིན་པས། །ཡེ་ཤེས་དེ་ཡང་གོམས་འཐོབ་ན། །ལས་ཀྱི་ཆོ་ག་འདི་དག་གིས། །
དངོས་གྲུབ་ཡོད་པ་ཅི་ཞིག་སྨོས། །བཟླས་བརྗོད་ལྷ་ཡི་དེ་ཉིད་དང༌། །བདག་གི་དེ་ཉིད་ཇི་ལྟ་བ། །གནས་རྟེན་གཞན་ལ་མེད་པར་ནི། །མཚུངས་པ་མེད་པར་བདག་གིས་རྟོགས། །ཚིག་

96-1-221b

ལས་ཚིག་ཏུ་འཕྲོས་པ་ལས། །ཚངས་ཆེན་མི་འཆི་ཞེས་བྱ་བ། །དངོས་གྲུབ་འདོད་པ་སྐལ་ཆེན་པོ། །གཙུག་ཏོར་རྒྱུད་ནི་ཉན་པར་བྱེད། །དེ་ནས་ཚངས་པ་ཆེན་པོ་དེ། །རྡོ་རྗེ་གཙུག་ཏོར་
ཉན་པ་ལ། །ས་ཡི་མེ་ཏོག་འཆར་བྱེད་པས། །བསམ་གཏན་གྱིས་ནི་བརྒྱན་པར་བཤད། །དེ་ནས་ཡེ་ཤེས་ཀུན་རྫོགས་པ། །རིག་སྔགས་གསང་སྔགས་ཐབས་ཆེན་དེ། །ཕྲ་བ་དེ་བཞིན་
གཤེགས་པས་གསུངས། །བསམ་གཏན་གྱིས་ཀྱང་ཤིན་ཏུ་བརྒྱན། །རྣལ་འབྱོར་ཐབས་ནི་ཀུན་བསྟན་པ། །སྡུག་བསྔལ་སྡིག་པ་སེལ་བ་སྟེ། །ཕྱག་ན་རྡོ་རྗེས་ཞལ་ནས་གསུངས། །སྐྱེ་
དང་འཆི་བ་སྡིག་བྱེད་པ། །ཀུན་ཏུ་མི་ཚུགས་བརྟན་པ་སྟེ། །འདི་དང་ཕ་རོལ་བྱེད་པར་གནས། །དཀྱིལ་འཁོར་ཆེན་པོ་ལ་སོགས་འབྱུང༌། །འདོད་པའི་དོན་ནི་རྗེས་སུ་སྒྲུབ། །ཆོ་ག་གང་
དང་གང་དག་གིས། །བསམ་གཏན་ལས་ལ་གང་གནས་པ། །དེ་བཞིན་གཤེགས་ལ་ཕྱག་བཙལ་ནས། །དེ་དག་མ་ལུས་བཤད་པར་བྱ། །གསང་སྔགས་བསམ་གཏན་ཞེས་བྱ་
བ། །མཆོག་ཏུ་གསང་བ་ཡང་དག་གསུངས། །དྲང་སྲོང་དཀའ་ཐུབ་ཆེན་པོ་ཡང༌། །དེ་དག་མེད་ན་མི་འགྲུབ་བོ། །གསང་སྔགས་རྣལ་འབྱོར་ཅན་རྣམས་ཀྱིས། །གསང་སྔགས་བཟླས་
བརྗོད་མེར་འབར་བ། །སྐྱེ་དང་འཆིབ་འཇིག་བྱེད་པ། །རྡོ་རྗེ་ཅན་གྱིས་སྔོན་གསུངས་སོ། །དེ་བས་དེ་འདིར་གསང་སྔགས་ཀྱི། །བསམ་གཏན་ཚིམ་བྱ་མེ་དག་ལ། །དངོས་གྲུབ་འདོད་

96-1-222a

པ་དག་གིས་ནི། །རྟག་པར་རྒྱུན་ཏུ་སྦྱོར་བར་བྱ། །ལྷ་ཡི་སྐུ་ཡི་གནས་དེ་ལ། །དང་པོ་ཁོ་ནར་མཆོད་ནས་ནི། །རྣལ་འབྱོར་གནས་བཅས་ཤེས་རབ་ཅན། །
བདེ་གཤེགས་མདུན་དུ་བསམས་ནས་ནི། །ཕྱི་ནས་ཡན་ལག་རྣམ་གྲོལ་བའི། །མི་འབྱེད་འབྱེད་པའི་རྣམ་པར་སྤངས། །ཕྲ་མོ་མི་གཡོ་གསལ་བ་སྟེ། །བློ་ཡི་སྤྱོད་པ་མདུན་ན་གནས། །
བདག་ཉིད་འདི་འདྲིར་གཞག་ནས་ནི། །སྔགས་ཀྱི་རྣམ་པར་ཤེས་པས་བསྒོམ། །བསྡམས་ནས་ཏིང་ངེ་འཛིན་ལ་གནས། །སྲོག་དང་རྩོལ་བ་རབ་ཏུ་བསྡམས། །སྒྲ་དང་སེམས་དང་
གཞི་ལ་གཞོལ། །གསང་སྔགས་མི་འགྱུར་གཞི་ལ་གནས། །ཡན་ལག་ཉམས་གསང་སྔགས་བཟླས། །ངལ་ན་བདག་ལ་ངལ་སོས་ཤིག །མི་འགྱུར་བ་ནི་ཡི་གེར་ལྡན། །བཞི་
ལས་གཞིར་འགྱུར་དེ་བཞིན་ཏེ། །རང་སྔགས་ཕྱིར་ནི་གང་བརྟགས་པ། །ཡིད་ཀྱི་དག་པ་བསམ་པར་བྱ། །སླར་སྡུད་པ་ཡིས་བཀུག་ནས་ནི། །སྲོག་དང་རྩོལ་བ་བསྡམས་པའི་ཡིད། །
གསང་སྔགས་རིག་པས་སྔགས་ལ་སྦྱར། །ཡིད་ཀྱི་བཟླས་བརྗོད་བརྩམ་པར་བྱ། །འདི་ཉིད་ཀྱི་ནི་ཆོ་ག་ཡིས། །ཡང་ན་ཤུབ་བུར་བྱ་ཡང་རུང༌། །སྔགས་རིག་དངོས་གྲུབ་འདོད་པ་ཡིས།།
བཟླས་བརྗོད་གཞན་དུ་མི་བྱ་འོ། །རིག་སྔགས་དེ་ཉིད་མ་ལུས་དང༌། །བདག་གི་དེ་ཉིད་ཆོ་ག་དང༌། །བཟླས་བརྗོད་དེ་ཉིད་མཆོག་ཤེས་དང༌། །མིས་ནི་དངོས་གྲུབ་ཐོབ་པར་

96-1-222b

འགྱུར། །དབེན་པའི་སྐྱེད་མོས་ཚལ་དང་ངོགས། །ཕུག་དང་རི་བོ་ནགས་ཚལ་དུ། །བརྟུལ་ཞུགས་གནས་སམ་སྡོམ་པ་ཡིས། །སྔགས་པ་བསམ་གཏན་བྱེད་ཅིང་གནས། །གསང་
སྔགས་མེ་གནས་དངོས་གྲུབ་སྟེ། །སྒྲ་གནས་རྣལ་འབྱོར་སྟེར་བར་དྲན། །སྒྲ་མཐར་ཐར་པ་སྟེར་བ་ཉིད། །འདི་དག་དེ་ཉིད་གསུམ་པོ་ཡིན། །མི་འབྱེད་ལས་བྱུང་དངོས་པོ་རྣམས། །བློ་ཅན་
གྱིས་ནི་བདག་ལ་བསྡམ། །སྔགས་པ་ཡན་ལག་འདས་ལ་གནས། །ཞེན་པ་མེད་པར་བསམ་པར་བྱ། །སྒྲ་ཞེན་བྱ་བ་ཕྲེང་བར་སྦྱར། །ཡི་གེ་བརྒྱུས་ལ་མི་འགྱུར་རྣམས། །དྲིལ་བུའི་སྒྲ་
བཞིན་མ་ཆད་པར། །ཡིད་ལ་ཞེན་པར་སེམས་པ་ན། །མེ་ཡི་ནང་ནས་ཞི་བ་སྟེ། །ཚིག་རྣམས་དག་པ་ཡན་ལག་ལྡན། །སྲོག་དང་རྩོལ་བའང་བཀག་པའི་བདག །གཉིད་སྤངས་ནས་
ནི་རྣམ་པར་བསམ། །སྙིང་གར་གནས་པའི་ཕྲ་བ་ནི། །དྲི་མེད་ཟླ་བའི་དཀྱིལ་འཁོར་ཏེ། །དེ་ནས་རབ་ཏུ་ཞི་བ་ཡི། །མེ་ལྕེ་རབ་ཏུ་འོད་བཟང་བ། །མི་འགྱུར་གཞི་ནི་དེར་བཞག་ནས། །བདེ་
བར་འདུག་ནས་སྒྲ་བསམ་མམ། །མི་འགྱུར་བ་ལ་ཡི་གེ་གཞག །སྒྲ་ཉིད་འབའ་ཞིག་བསམ་པར་བྱ། །སྒྲ་ལ་དམིགས་པའི་བསམ་གཏན་ནི། །འབའ་ཞིག་བྱས་པ་ཉིད་ཀྱིས་ཀྱང༌། །
དངོས་པོ་ཀུན་རྣམས་དམ་པའི་དཔལ། །སྒྲུབ་པའི་སྐྱེས་བུས་ཐོབ་པར་འགྱུར། །ལྟོས་བཅས་ཡན་ལག་གྱུར་པར་སྣང༌། །སྐྲ་ཞེས་བྱ་དང་ཡིད་ཀྱི་དང༌། །ཚིག་རྣམས་དག་པ་རིག་

96-1-223a

སྔགས་དབང༌། །ཡན་ལག་སྤང་བ་རྒྱལ་བས་མཁྱེན། །སླར་སྡུད་དཀའ་ཐུབ་བསམ་གཏན་དང༌། །སྲོག་རྩོལ་ཆོ་གའི་བྱ་བ་དང༌། །རྣམ་པར་ཤེས་པ་
སྣ་ཚོགས་པའི། །སྔགས་པ་རེ་ཞིག་ལྟོས་བཅས་པའོ། །དཀའ་ཐུབ་ཆེན་པོ་དང་ལྡན་པར། །ཆོས་བསྐྱེད་བརྟུལ་ཞུགས་མཆོག་ལྡན་པ། །ལྟོས་བཅས་པ་ནི་ཡུལ་ལས་གྲོལ། །
ཡན་ལག་སྣང་བ་ནན་ཏན་བྱ། །དེ་ཡང་བརྟུལ་ཞུགས་བྱས་ནས་ནི། །དོགས་པའི་འཇིག་རྟེན་སྨད་པ་ཡི། །བསམ་གཏན་གཅིག་པུ་རབ་བསྡམས་ནས། །བློ་གྲོས་ཞི་བ་བརྟན་པ་
སྤྱད། །ཁུ་བ་བཤང་གཅི་དག་དང་ནི། །འཕགས་པ་དག་ནི་རྒྱུ་བ་ལའང༌། །དོགས་པ་ཡི་ནི་གཟུགས་ཀྱིས་ཀྱང༌། །དབེན་པར་གཙང་སྦྲ་བརྩམ་པར་བྱ། །སྲང་དང་ཁྲོན་པ་ལུ་མ་
དང་། །གྲོང་དང་གནག་ལྷས་དག་ལ་ཡང༌། །ངག་ལུས་ཡིད་ཀྱིས་སྤང་བ་ནི། །སེམས་ཅན་གནོད་པ་ཀུན་མི་སྤྱད། །བསམ་གཏན་དང་ནི་བཟླས་བརྗོད་དང༌། །གསང་སྔགས་
གྲུབ་པར་བྱ་བ་དང༌། །སྦྱིན་སྲེག་དབང་བསྐུར་ཐམས་ཅད་དང༌། །ཡུལ་གྱི་བྱ་བ་རྣམས་ལ་ཡང༌། །བརྟུལ་ཞུགས་གསུངས་པ་གང་ཡིན་པ། །དེ་ཡི་གནས་དང་ཚད་རྣམས་དང༌། །
སྔོན་ནི་བདག་ཉིད་འབའ་ཞིག་ལ། །མཐུ་ཆེན་རྡོ་རྗེ་འཛིན་གྱི་ལྷས། །རབ་ཏུ་གསང་བ་གསུངས་པ་ཡིན། །ཉེར་འགྱུར་མངོན་དུ་ཕྱོགས་པ་དང༌། །གསང་སྔགས་སྟེར་བར་

96-1-223b

འགྱུར་བ་དང༌། །གཞན་དུ་ཕྱོགས་པ་གང་ཡིན་པ། །དེ་ཀུན་ཚངས་པ་ཁྱོད་ལ་བཤད། །གསང་སྔགས་ལ་སོགས་དང་ལྡན་པའི། །རིག་སྔགས་ཁྲོ་བོ་མང་པོ་ཀུན། །རྒྱལ་བའི་སྐུ་
ལ་མངོན་ཕྱོགས་པར། །བསམ་གཏན་ངོམས་ཕྱིར་རྟག་ཏུ་གནས། །དུས་གསུམ་དུ་ནི་ཕྲ་མོ་འདི། །གསང་སྔགས་སྒྲུབ་ལ་བརྟུན་པ་ཡིས། །ཚངས་པ་རྟག་ཏུ་རིག་བྱ་བ། །ཡན་ལག་
བཅུ་ཡི་ཆོ་ག་ལས། །མ་དད་པ་དང་སྙོམ་པ་དང༌། །བཀྲེས་སྐོམ་ཟིལ་གནོན་དེ་བཞིན་ཏེ། །རྒོད་དང་ཡིད་ཀྱི་གདུང་བ་དང༌། །ལས་ལ་ཐེ་ཚོམ་ཟ་བ་དང༌། །བཟླས་བརྗོད་བསམ་གཏན་
མི་ཞེན་དང༌། །བསྡམ་པ་དག་ནི་བཤིག་པ་དང༌། །ཅལ་ཅོལ་གཏམ་ལ་རབ་ཏུ་དད། །མི་བྱ་བ་ལ་འཇུག་པ་དང༌། །ལོག་འདྲེན་གྱིས་ནི་བརླབས་པ་དང༌། །རྨི་ལམ་ངན་པ་རྣམས་
ཀྱང་མཐོང༌། །སེམས་ཅན་ཐམས་ཅད་ལ་གནོད་བྱེད་དང༌། །ལྷ་རྣམས་ལ་ནི་སྨོད་པ་དང༌། །སྒྲུབ་པ་པོ་ཡི་ཆོ་ག་ལ། །གང་ཚེ་འདི་དག་བྱེད་པ་ན། །རྟག་ཏུ་འཚེ་བ་འབྱུང་བར་འགྱུར། །གསང་
སྔགས་དེ་ལས་གཞན་དུ་ཕྱོགས། །གང་ཞིག་ཞི་བར་འདུག་པ་དང༌། །སྒྲ་ཡི་ངོ་བོར་གྱུར་པ་ན། །དེ་ཚེ་སྔགས་པ་གསང་སྔགས་ལ། །ཉེ་བར་གྱུར་ཏེ་མངོན་དུ་ཕྱོགས། །ལྷ་དང་ལྷ་
མིན་སེམས་ཅན་ནི། །དབང་ཕྱུག་ཡེ་ཤེས་འཇུག་པ་རྣམས། །མཐོང་ན་ཞི་བ་སྐྱེ་འགྱུར་བ། །དེ་ནི་མངོན་དུ་གྱུར་པ་སྟེ། །རྒྱལ་པོ་དང་ནི་ཕྱུག་པོ་དང༌། །སྐྱེ་བོ་བུད་མེད་དགེ་བ་རྣམས། །

96-1-224a

དབང་དུ་གྱུར་ཅིང་མངོན་དུ་ཕྱོགས། །པུས་མོ་འཛུགས་ཤིང་སྤྱི་བོས་འདུད། །དེ་ལ་ཤེས་པའང་སྐྱེ་བར་འགྱུར། །མ་ཐོས་པ་ཡང་ཤེས་པར་འགྱུར། །སྐད་
ཅིག་དག་ལ་ལུས་ལས་ནི། །བར་བར་མེ་བཞིན་འབར་བར་འགྱུར། །གླུ་དང་སིལ་སྙན་སྒྲ་རྣམས་དང༌། །ལྷ་རྣམས་ཀྱིས་ནི་སྨྲ་བར་ཡང༌། །ལྷ་མངོན་ཕྱོགས་པའི་སྔགས་པ་ཡིས།།
དེ་དག་རྟག་ཏུ་ཐོབ་པར་འགྱུར། །གསང་སྔགས་ལྷ་ནི་མངོན་ཕྱོགས་པའི། །སྒྲུབ་པ་པོ་ནི་མཐུ་ཆེན་པོ། །བློ་ཅན་དཀའ་ཐུབ་འགྲུབ་པ་ཡིས། །ཀུན་ཏུ་ཞེན་པར་རྟག་ཏུ་བྱ། །མངོན་
དུ་ཕྱོགས་པའི་གནས་ཐོབ་ན། །ནམ་མཁའ་རྒྱུ་བ་མངོན་པའི་གནས། །དབང་ཕྱུག་མང་པོ་རྟག་གྱུར་ཀྱང༌། །གང་ཞིག་མ་མོས་དེ་སྔགས་རིག །གསང་སྔགས་འབྲས་བུ་མ་ལུས་
པ། །ཡེ་ཤེས་དབང་ཕྱུག་བརྒྱན་པ་ཡང༌། །དེ་མྱོས་གནས་ནི་མཆོག་ཏུ་འགྲོ། །རང་གི་མཐུ་ཡི་ཤེས་པས་གསལ། །རྡོ་རྗེ་ཅན་གྱི་གསང་བའི་མཆོག །ཚངས་པ་སྐྱོན་མེད་
གང་ཡིན་པ། །གང་ཞིག་ཐོབ་ནས་བདེར་འགྱུར་བ། །ཡོངས་སུ་རྫོགས་པ་རྒྱལ་བ་བཞིན། །སྤྲོ་ཞིང་སྟོབས་དང་ལྡན་པ་ནི། །བཟླས་བརྗོད་བསམ་གཏན་དཀའ་ཐུབ་མིས། །
གསང་སྔགས་རང་བཞིན་མེ་ཡིས་ནི། །སྡིག་པ་ཐམས་ཅད་བསྲེག་པར་བྱ། །གནས་དང་ཟས་དང་གྲང་བ་དང༌། །ཆར་དང་རླུང་དང་ཚ་བ་ལ། །ཅི་མི་སྙམ་པར་ནམ་འགྱུར་

96-1-224b

ནི། །དེ་ཚེ་ལས་ཀྱི་འབྲས་བུ་ངེས། །སྒྲ་འམ་ཡང་ན་གཟུགས་ལ་ཡང༌། །གང་བརྩོན་པ་ནི་མི་རྨོངས་པ། །ཉེ་བར་གྱུར་བར་དེ་ཤེས་བྱ། །དཀའ་ཐུབ་ཅན་གྱིས་གནོད་པ་སྤངས། །གང་
ཞིག་མཐོང་བ་ཙམ་གྱིས་ནི། །སེམས་ཅན་ཐམས་ཅད་བྱམས་འགྱུར་བ། །དེ་ནི་དངོས་གྲུབ་ཉེ་བར་འགྱུར། །བགེགས་རྣམས་ཐམས་ཅད་རྣམ་པར་སྤངས། །བདེ་བ་དང་ནི་སྡུག་བསྔལ་
མཐའ། །འདོད་དང་ཁྲོ་དང་འཇིགས་པ་དང༌། །ནད་དང་འཆི་དང་གནོད་དག་གི། །རྒྱུ་ནི་སྔགས་པ་རྣམས་ལ་ཡིད། །ནམ་ཞིག་ཉེ་བར་གྱུར་པ་ནི། །དུས་དང་ལུས་དང་བྱ་དང་ལས། །
ཆོས་དང་ཆོས་མིན་འབྲས་བུ་ལ། །དེ་ཚེ་སྔགས་ལ་མི་ལྟོས་སོ། །རིག་སྔགས་ཉེ་གྱུར་འདོད་པ་དང༌། །གྲུབ་པ་དང་ནི་དེ་བཞིན་མཆོག །ཉེས་པ་སྟོང་དག་བྱས་པ་ཡང༌། །བཟོད་
པར་འགྱུར་བ་དོགས་པ་མེད། །རིགས་བྱུང་རྫས་བྱུང་དངོས་གྲུབ་དང༌། །སྨན་གྱི་ཡང་ནི་ལུས་ཅན་ལ། །ཉེ་བར་གྱུར་དང་སྔགས་གྲུབ་པ། །དབང་དུ་གྱུར་པ་རྟག་པར་རོ། །བསམ་
གཏན་གྱི་ཕྱི་མ་རིམ་པར་ཕྱེ་བ་རྫོགས་སོ།།    །།སྤྱིར་ཤླཽ་ཀ་ལྔ་བཅུ་རྩ་གསུམ་ཡོད་སྐད།    །རྒྱ་གར་སྐད་དུ། སུ་སིདྡྷི་ཀ་ར་མ་ཏཱ་ཏནྟྲ་སཱ་དྷ་ནཽ་བཱ་ཡི་ཀ་པ་ཊ་ལ། །བོད་སྐད་
དུ། ལགས་པར་གྲུབ་པར་བྱེད་པའི་རྒྱུད་ཆེན་པོ་ལས་སྒྲུབ་པའི་ཐབས་རིམ་པར་ཕྱེ་བ། དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །བཅོམ་ལྡན་འདས་འཇམ་པའི་དབྱངས་ཡེ་ཤེས་

96-1-225a

ཀྱི་སྐུ་ཅན་ལ་ཕྱག་འཚལ་ལོ། །དེ་ནས་རྡོ་རྗེ་འཆང་ལ་ཡང༌། །སྟོབས་ཆེན་ཁྲོ་བོ་ཆེན་པོ་ཡིས། །ཞབས་ལ་སྤྱི་བོས་ཕྱག་བཙལ་ཏེ། །ཐལ་མོ་སྦྱར་ནས་
འདི་སྐད་ཞུས། །བཅོམ་ལྡན་འདས་ལ་བདག་གིས་ནི། །རིག་པའི་རྒྱལ་པོའི་དཀྱིལ་འཁོར་དང༌། །མཐུ་དང་ཕ་རོལ་གནོན་པ་དང༌། །འཁོར་གྱི་ཚོགས་འདི་ཐོས་ལགས་ན། །
བཅོམ་ལྡན་ཇི་ལྟར་ཟློས་རྣམས་ལ། །གསང་སྔགས་དུ་མར་རྣམ་བརྟགས་པའི། །དངོས་གྲུབ་མང་པོ་བྱེ་བ་དག །དེ་དག་མྱུར་དུ་འགྲུབ་པར་འགྱུར། །གསང་སྔགས་མཚན་ཉིད་
ཇི་འདྲ་ལ། །སློབ་དཔོན་མཚན་ཉིད་ཇི་ལྟ་བུ། །སྒྲུབ་པ་པོ་ནི་ཅི་འདྲ་དང༌། །དེ་བཞིན་དུ་ནི་སྔགས་གཡོག་གསུངས། །ཡུལ་ནི་ཇི་ལྟ་བུ་དག་བཞེད། །གནས་ནི་གང་དག་ལགས་པ་
གསུངས། །གསང་སྔགས་ཟློས་པའི་འདུལ་པ་དང༌། །བསྡམ་པ་དག་ཀྱང་ཇི་ལྟ་བུ། །མེ་ཏོག་གང་དག་ཤིས་པ་དང༌། དྲི་ནི་གང་དག་རབ་ཏུ་བསྒྲགས། །གཏོར་མའི་ལས་ཀྱི་
ཆོ་ག་གང༌། །བདུག་པ་མར་མེ་ཇི་ལྟ་བུ། །ཞི་དང་རྒྱས་དང་དྲག་སྤྱོད་པའི། །ལས་ཀྱི་དབྱེ་བ་ཅི་འདྲ་ལགས། །དངོས་གྲུབ་རབ་དང་འབྲིང་དང་ནི། །ཐ་མ་ཡང་ནི་ཇི་ལྟ་བུ། །
སྤྱན་དྲང་བ་ཡི་ཆོ་ག་དང༌། །མཆོད་པ་ཡང་ནི་ངེས་པ་དང༌། །བསྲུང་བའི་ལས་ལ་སྦྱར་བ་དང༌། །བཟླས་བརྗོད་བགྱི་བ་རྒྱ་ཆེར་གསུངས། །ཚིམ་པར་བྱ་དང་དབང་བསྐུར་

96-1-225b

དང་། །གསང་སྔགས་སྟ་གོན་གནས་པ་དང༌། །ཡོངས་སུ་བཟུང་དང་བསྐང་བ་དང༌། །གཟི་བྱིན་བསྐྱེད་པ་ཇི་ལྟ་བུ། །སྦྱིན་སྲེག་ལས་ཀྱི་ཆོ་ག་དང༌། །སྒྲུབ་པའི་ཡན་ལག་ངེས་པ་དང༌། །
རྫས་ཀྱི་མཚན་ཉིད་རྒྱས་པ་དང༌། །དེ་བཞིན་རྫས་ཀྱང་གཟུང་བ་དང༌། །སྦྱང་བར་བགྱི་བའི་ཆོ་ག་དང༌། །དེ་བཞིན་ཚད་ནི་ངེས་པ་དང༌། །དེ་དག་སྒྲུབ་པའི་ཆོ་ག་རྣམས། །མ་ལུས་པར་ནི་
བསྒྲགས་པ་གང༌། །བདག་དང་ཟློས་ལ་ཐུགས་བརྩེའི་ཕྱིར། །དེ་ཀུན་བཅོམ་ལྡན་འདས་ཀྱིས་གསུངས། །དངོས་གྲུབ་རྫས་ཀྱི་སྲུང་བ་དང༌། །ཇི་ལྟ་བུར་ཡང་བསྒོ་བ་དང༌། །སྤྱད་པར་བགྱི་
བའི་ཆོ་ག་ཡི། །ངེས་པར་གཙོ་བོས་བདག་ལ་གསུངས། །ཕྲོགས་པ་སླར་ཡང་དགུག་པ་དང༌། །བསྲུང་ཞིང་ཕྱིར་ཡང་བཟློག་པ་དང༌། །བགེགས་རྣམས་ཀྱིས་ནི་སྔ་ལྟས་དག །རྒྱ་
ཆེར་བདག་ལ་བཀའ་སྩོལ་ཅིག །དངོས་གྲུབ་ལས་ལ་དབང་བསྐུར་དང༌། །དཀྱིལ་འཁོར་གང་དག་བསྒྲུབ་པ་དང༌། །གཞན་ཡང་གསང་ཆེན་མ་ལུས་པ། །དེ་དག་རྒྱ་ཆེར་བཀའ་
སྩོལ་ཅིག །བྱ་བའི་ཆོ་ག་འདིར་འཚལ་བའི། །ཕྱག་རྒྱ་གང་ལགས་གསང་སྔགས་དང༌། །དངོས་གྲུབ་སྒྲུབ་པའི་མཚན་མ་དང༌། །ཟློས་པའི་རྨི་ལམ་གང་ལགས་པ། །སེམས་ཅན་
ཀུན་ལ་ཐུགས་བརྩེའི་ཕྱིར། །དེ་དག་མྱུར་དུ་བདག་ལ་གསུངས། །དེ་ནས་དཔལ་ལྡན་རྡོ་རྗེ་འཆང༌། །རིག་སྔགས་འཆང་ཀུན་གྱིས་བསྟོད་པ། །བརྩོན་ཆེན་ཁྲོ་བོ་ཆེན་པོ་ལ། །གཟི་

96-1-226a

ཆེན་གྱིས་ནི་བཀའ་སྩལ་པ། །གང་ཕྱིར་ང་ལ་འདི་དྲིས་པ། །ཁྲོ་བོ་ཆེན་པོ་ལེགས་སོ་ལེགས། །དེ་ཕྱིར་རྩེ་གཅིག་ཡིད་ཀྱིས་ནི། །བཟང་པོ་ཆོ་ག་མཆོག་
ཀུན་ཉོན། །རིག་པའི་རྒྱལ་པོ་བརྩོན་འགྲུས་ཆེ། །དྲག་ལ་ཅིས་ཀྱང་མི་རྫི་བ། །ལེགས་པར་གྲུབ་བྱེད་ཅེས་བྱ་བ། །གསང་སྔགས་ལས་ནི་ཐམས་ཅད་པ། །སྔགས་རྒྱུད་འདི་ནི་མ་
ལུས་པ། །སྒྲུབ་ཅིང་དེ་བཞིན་སྟོན་པར་བྱེད། །འདི་དང་ལྡན་པར་གསང་སྔགས་རྣམས། །བསྙེན་ན་མྱུར་དུ་འགྲུབ་པར་འགྱུར། །འདི་ནི་རིགས་རྣམས་ཐམས་ཅད་ཀྱི། །རིག་པའི་
རྒྱལ་པོ་མཐུ་ཆེན་ཡིན། །བསྲུང་དང་ཕྱིར་བཟློག་ལ་སོགས་དང༌། །མཆོད་དང་ཚིམ་པར་བྱ་བ་ཡི། །ལས་ཀུན་ལ་ནི་འདི་སྦྱོར་བྱེད། །འདི་ནི་སྟོན་ཅིང་གཞན་བསྐུལ་འདེབས། །
གསང་སྔགས་ཐམས་ཅད་འགྲུབ་པར་བྱེད། །ཡང་ན་དེ་ཡི་སྙིང་པོ་ནི། །ཧཱུཾ་གསུམ་དང་ནི་ལྡན་པ་ཡིས། །རྒྱུད་ལས་གསུངས་པའི་ཆོ་ག་བཞིན། །མཁས་པས་བསྲུང་ལ་སོགས་
ལ་སྦྱར། །སྒྲུབ་པ་པོ་ཡིས་དངོས་གྲུབ་ཀྱང༌། །རྒྱུད་རྣམས་མཐོང་ནས་ཐོག་མར་ནི། །དངོས་གྲུབ་རབ་འབྲིང་ཐ་མ་ཡི། །གསང་སྔགས་བྱེ་བྲག་རྣམ་ཤེས་བྱ། །གང་ཕྱིར་རིགས་
ནི་གསུམ་པོ་ཡང༌། །དཀྱིལ་འཁོར་འདིར་ནི་ཀུན་ཏུ་འདུས། །དེ་བས་དེར་གསུངས་སྔགས་རྣམས་ཀྱི། །ཆོ་ག་ཐམས་ཅད་བཤད་པར་བྱ། །བདེ་བར་གཤེགས་པས་ཞི་བར་

96-1-226b

བྱ། །རྒྱས་པ་པདྨའི་རིགས་སྐྱེས་ཀྱིས། །རྡོ་རྗེ་རིགས་སྐྱེས་གསང་སྔགས་ཀྱིས། །དྲག་ཤུལ་སྤྱད་པ་ལས་རྣམས་བྱ། །རོ་སྟོད་ལས་བྱུང་མཆོག་ཡིན་ཏེ། །ལྟེ་བ་མན་ཆད་ཐ་མ་ཡིན། །བར་
གྱི་ལུས་ལས་བྱུང་བ་ཡི། །དངོས་གྲུབ་རབ་འབྲིང་ཐ་མ་ཡང༌། །རྣམ་པར་རྟོག་པའི་མཐུ་དག་ལས། །དངོས་གྲུབ་རྣམས་ལ་གསུམ་རྣམས་སུ། །གསང་སྔགས་ཆོ་ག་མཁས་པས་བཤད། །
མཁས་པས་རིགས་ནི་གསུམ་ཆར་ལའང༌། །རབ་ལ་སོགས་པ་བསྟན་པ་དང༌། །ཞི་བ་ལ་སོགས་བྱེ་བྲག་གིས། །ལས་ནི་རྣམ་པ་གསུམ་དུ་བྱ། །དེ་ལ་དངོས་གྲུབ་རབ་ལ་ནི། །རིག་སྔགས་
བདག་པོ་ཡིན་པར་བཤད། །མཁས་པས་ཤིན་ཏུ་ཐ་མ་ལ། །མངག་གཞུག་ལ་སོགས་ཤེས་པར་བྱ། །ཞི་བ་དང་ནི་རྒྱས་པ་དང༌། །གང་ཡང་དྲག་ཤུལ་སྤྱོད་པ་དག །རིགས་གསུམ་
ལ་ཡང་དེ་དག་ཀུན། །གསང་སྔགས་དབྱེ་བས་ཤེས་པར་བྱ། །རིག་སྔགས་རྒྱལ་པོས་རྒྱས་པར་བྱ། །ཁྲོ་བོ་རྣམས་ཀྱིས་དྲག་ཤུལ་སྤྱད། །སྤྱན་ལ་སོགས་པས་ཞི་བར་བྱ། །རང་བཞིན་
གསུམ་གྱི་ཆོ་ག་ཡིན། །གསང་སྔགས་ཚིག་དང་ཡི་གེ་ཡིས། །མ་སྨོས་པ་ཡང་ཤེས་བྱ་ཞིང༌། །ལས་གང་སྐུལ་བར་བྱེད་པའི་སྔགས། །ལས་དེ་སྒྲུབ་པར་ཤེས་པར་བྱ། །ཞི་བས་
ཞི་བའི་ལས་རྣམས་བྱ། །མཐུ་དང་ལྡན་པས་གསང་སྔགས་ཀྱིས། །དེ་བཞིན་རྒྱས་པའི་ལས་རྣམས་སྤྱད། །དྲག་པོས་དྲག་ཤུལ་སྤྱད་པར་བྱ། །ཁྱད་པར་དུ་ནི་ཞི་བའི་ལས། །རྒྱལ་

96-1-227a

བས་གསུངས་པས་ཞི་བ་བྱ། །དཔལ་སྡོམ་རྒྱུད་ལས་གསུངས་པ་ཡི། །རྒྱས་པའི་ལས་རྣམས་བྱ་བར་ཤིས། །ཁྲོ་བོ་དྲག་ཤུལ་ཅན་དག་གིས། །དེ་ལ་
སོགས་པ་བསྟན་པ་ཡིས། །ལས་ནི་རྣམ་པ་གསུམ་དུ་བསྒྲགས། །གསང་སྔགས་མང་པོ་ཕལ་ཆེར་ནི། །བསྐུལ་བའི་ཚིག་དང་ལྡན་པས་ན། །དེ་དང་དེ་ཡི་ལས་རྣམས་ནི། །དེ་དག་
ཉིད་ཀྱིས་རབ་ཏུ་བྱ། །རིག་སྔགས་རྒྱལ་པོ་བཅོམ་ལྡན་འདས། །ལེགས་པར་གྲུབ་བྱེད་ཅེས་བྱ་བ། །དེ་ནི་དཔལ་ལྡན་ཆེན་མོ་སྟེ། །ཁྱད་པར་དུ་ནི་ལས་ཀུན་བྱེད། །རིག་སྔགས་
འཆང་ཀུན་གྱིས་མཆོད་པ། །དཔལ་ལྡན་རྡོ་རྗེ་འཆང་དེ་ཉིད། །རིག་སྔགས་རྒྱུད་རྣམས་ཐམས་ཅད་དག །སྟོན་ཅིང་དེ་བཞིན་སྒྲུབ་པར་བྱེད། །དེ་ཡི་ཕོ་ཉ་ཆེ་ཆུང་དང༌། །ཁྲོ་བོ་
གསང་སྔགས་ཕྱག་བརྙན་བཅས། །འཁོར་ནི་རྣམ་པ་སྣ་ཚོགས་ཀྱང༌། །ཕ་རོལ་གནོན་པ་རྨད་དུ་གྲགས། །ལྷ་ཡི་ཡང་ནི་ལྷ་འདི་ཡི། །གསང་སྔགས་མང་པོ་གང་གསུངས་པ། །
གཟི་བརྗིད་ཆེ་ཞིང་ཁྱད་པར་འཕགས། །དེ་ཀུན་ལས་རྣམས་ཐམས་ཅད་བྱེད། །རྒྱལ་དབང་པདྨའི་རིགས་འདིར་ཡང༌། །འདི་ཉིད་རྒྱལ་པོར་བསྐོས་པའི་ཕྱིར། །དམ་པ་ཡིན་པར་
ཤེས་བྱ་སྟེ། །འདི་དང་མཚུངས་པ་གཞན་མེད་དོ། །གསང་སྔགས་ཡི་གེ་ཉུང་དུ་དང༌། །གང་དག་སྭཱ་ཧཱ་ཨོཾ་ལྡན་པའང༌། །ཞི་བའི་ལས་རྣམས་ཐམས་ཅད་ནི། །དེ་ཡིས་དེ་

96-1-227b

དག་མྱུར་དུ་བྱེད། །ཧཱུཾ་དང་བཅས་ཤིང་ཕཊ་དང་བཅས། །གང་དག་ར་དང་དཀན་ཆགས་མང༌། །གསང་སྔགས་དེ་དག་དྲག་སྤྱོད་ལ། །མཁས་པས་ཀུན་ཏུ་སྦྱར་བར་བྱ། །མཁས་
པས་དེ་ལས་གཞན་པའི་སྔགས། །དོན་དམ་ཚིག་ནི་ཞིར་ལྡན་པས། །རྒྱས་པའི་ལས་ནི་ཐམས་ཅད་ལ། །ལེགས་པར་རབ་ཏུ་སྦྱར་བར་བྱ། །གདོན་སོགས་དབབ་པའི་ལས་ལ་ནི། །
མཁས་པས་ཕོ་ཉ་སོགས་པས་བྱ། །གསང་སྔགས་གང་དག་དེའི་ལས་བྱེད། །དེ་དག་དེ་དང་དེར་སྦྱར་རོ། །ལས་ཀུན་བྱེད་པའི་གསང་སྔགས་ཀྱི། །ཆོ་ག་ཞིབ་མོ་རྒྱས་གསུངས་པར།།
ཐོག་མར་ལས་ནི་གང་སྨོས་པ། །དེ་ནི་གཙོ་བོ་ཡིན་པར་བསྟན། །གླེང་གཞི་དབང་དུ་མཛད་ནས་ནི། །གསང་སྔགས་གང་དག་གསུངས་གྱུར་པས། །དེ་ཉིད་དེ་ལ་གཙོ་བོར་བསྟན།།
ལྷག་མ་གཞན་དུ་ཤེས་པར་བྱ། །རིགས་དང་རང་བཞིན་མཐུ་རྣམས་དང༌། །ལས་ཀྱང་རྣམ་པར་སྤྱད་ནས་ནི། །རང་གི་ཡིད་དང་མཐུན་པ་ཡི། །གསང་སྔགས་ལ་ནི་བསྙེན་པ་
བརྩམ། །གསང་སྔགས་ཀྱི་མཚན་ཉིད་རིམ་པར་ཕྱེ་བའོ།།    །།དེ་ནས་གཞན་ཡང་གཞུང་དག་ལས། །ཆོ་གའི་རྩ་བར་འདོད་པ་ཡི། །སློབ་དཔོན་གྱི་ནི་མཚན་
ཉིད་དང༌། །ཇི་སྐད་བསྟན་པ་དེ་བཤད་དོ། །ཡན་ལག་ཐམས་ཅད་མཚན་དང་ལྡན། །དཔལ་ལྡན་གཙུག་ལག་རྣམས་ལ་མཁས། །ཆོས་ལ་གཅིག་ཏུ་དགའ་བ་དང༌། །རང་གི་

96-1-228a

བསླབ་པ་ལ་ཡང་གནས། །དེས་ལ་འགྲོགས་ན་བདེ་བ་དང༌། །སྙིང་རྗེའི་བདག་ཉིད་བརྩེ་བ་ཅན། །ཆོ་རིགས་བཙུན་ཞིང་ང་རྒྱལ་མེད། །བློ་ལྡན་སྨྲ་མཁས་
བཟོད་པ་ཆེ། །ཐེག་པ་དོན་ལ་ཞུགས་པ་དང༌། །ཟབ་མོའི་དོན་ལ་ལྷག་པར་མོས། །ཁ་ན་མ་ཐོ་ཆུང་ངུ་ལ་ཡང༌། །འཇིགས་པར་ལྟ་ཞིང་ལེགས་བསྡམས་པ། །གཟུངས་ལ་སོགས་
པའི་མདོ་སྡེ་རྣམས། །ཀློག་པ་ལ་ནི་ལྷག་པར་བརྩོན། །གསང་སྔགས་སྤྱོད་ལ་བརྩོན་པ་དང༌། །གཙུག་ལག་མན་ངག་ལེགས་པར་སྟོན། །ལས་རྣམས་འགྲུབ་ཅིང་བཟླས་བརྗོད་
ཅན། །དཀྱིལ་འཁོར་རྣམས་ཀྱི་ལས་ལ་མཁས། །སྡུག་ཅིང་ལེགས་པར་འགྱེད་པ་དང༌། །ཆེན་པོར་འདོད་ཅིང་འཇུངས་དང་བྲལ། །དཀྱིལ་འཁོར་ཆེན་པོ་དག་ཏུ་ནི། །བླ་མས་ཚུལ་
བཞིན་དབང་བསྐུར་ཞིང༌། །བླ་མ་ལ་ནི་ལུང་ཐོབ་པ། །དེ་ནི་སློབ་དཔོན་ཡིན་པར་བཤད། །དེ་ཉིད་ཀྱིས་ནི་ཆོ་ག་བཞིན། །དམ་ཚིག་ལ་སོགས་དཀྱིལ་འཁོར་བྲི། །གསང་སྔགས་
རྣམས་ཀྱི་ཆོ་ག་གང༌། །དེ་ཉིད་ཀྱིས་ནི་བསྟན་པར་འོས། །དེ་ཡིས་བསྟན་པའི་གསང་སྔགས་ཀུན། །ཐེ་ཚོམ་མེད་པར་འགྲུབ་པར་འགྱུར། །གཞན་དུ་ན་ནི་བསྙེན་བྱས་ཀྱང༌། །
བཟླས་བརྗོད་ཐམས་ཅད་འབྲས་བུ་མེད། །ཇི་ལྟར་དཀོན་མཆོག་གསུམ་དག་དང༌། །རྒྱལ་བའི་སྲས་ལ་ལྟ་བ་ལྟར། །ཟློས་པས་བླ་མ་མཐུ་ཆེན་ལ། །དེ་ལྟར་བལྟ་ཞིང་བཀུར་

96-1-228b

སྟེ་བྱ། །དེ་ནི་ཀུན་ལ་སྐུལ་བར་བྱེད། །སྐྱབས་ལ་སོགས་པ་ཡོངས་སུ་འཛིན། །དེ་ནི་དགེ་བའི་ཕྱོགས་རྣམས་དང༌། །མངོན་པར་མཐོ་བ་ཀུན་གྱི་རྒྱུ། །སློབ་དཔོན་རྟེན་དང་དངོས་གྲུབ་ནི། །
ཁྱད་པར་ཅན་ཡང་མྱུར་དུ་སྐྱེ། །བྱང་ཆུབ་འབྲས་བུའི་བར་དུ་ཡང༌། །དེ་ཉིད་རྒྱུ་ཞེས་རབ་ཏུ་གསུངས། །རིམ་གྲོ་ལ་སོགས་བསྙེན་པ་ཡིས། །དེ་ནི་ནམ་ཞིག་མགུ་གྱུར་པ། །དེ་ཚེ་གསང་སྔགས་
རིགས་སྔགས་རྣམས། །ཐེ་ཚོམ་མེད་པར་འགྲུབ་པར་འགྱུར། །སློབ་དཔོན་གྱི་མཚན་ཉིད་རིམ་པར་ཕྱེ་བའོ།།    །།དེ་ནས་གསང་སྔགས་ཟློས་པ་པོ། །བྱ་བའི་ཆོ་ག་ལ་བརྩོན་
པ། །ཇི་ལྟ་བུ་ཡི་མྱུར་འགྲུབ་པའི། །མཚན་ཉིད་གཞན་ཡང་བཤད་པར་བྱ། །གཙང་ཞིང་དུལ་ལ་བརྟན་པར་ལྡན། །མ་འཇུངས་བློ་ལྡན་གཡེར་བག་ཆེ། །སྨྲ་མཁས་མི་འཇིགས་
བཤེས་གཉེན་ཅན། །བཟོད་ལྡན་དྲང་ལ་གཡོ་སྒྱུ་མེད། །ནད་མེད་པ་ལ་བདེན་བར་སྨྲ། །བཟོ་ཞིང་བཤོར་ལ་དར་ལ་བབ། །དེ་བཞིན་ཡན་ལག་ཚང་བ་ཡི། །བློ་ལྡན་དེ་ནི་འགྲུབ་པར་
ཤིས། །དཀོན་མཆོག་གསུམ་ལ་གང་དད་ཅིང༌། །ཐེག་པ་ཆེན་པོ་ལ་ཡང་བསྒོམ། །དགེ་བའི་ཕྱོགས་ལ་བརྩོན་འགྲུས་ཅན། །དེ་ལ་རིག་སྔགས་མྱུར་དུ་འགྲུབ། །གང་ཞིག་བྱང་
ཆུབ་སེམས་དཔའ་དང༌། །གསང་སྔགས་གུས་ཤིང་རིམ་གྲོ་ཆེ། །སེམས་ཅན་ཀུན་ལ་སྙིང་བརྩེ་ཅན། །དེས་ནི་རིག་སྔགས་འབྲས་བུ་ཐོབ། །གཅིག་པུ་དབེན་པར་དགའ་བ་དང༌།།

96-1-229a

བདེན་པར་སྨྲ་ཞིང་གཙང་སྦྲ་ཆེ། །ཞི་བ་ཡིད་ནི་མི་གཡེང་བ། །རིག་སྔགས་དངོས་གྲུབ་ཐོབ་པར་འགྱུར། །གང་ཞིག་རྡོ་རྗེ་འཆང་བ་ཡིས། །མཐུ་ཆེན་
ཐོས་སོ་ཅོག་ན་ཡང༌། །ཕྱིར་ཞིང་དགའ་བྱེད་དེའི་ལག་ན། །དངོས་གྲུབ་ཐམས་ཅད་མྱུར་བར་གནས། །ཟས་དང་སྟན་དང་མལ་ཆ་ལ། །བྱ་བ་ཉུང་ཞིང་འདོད་ཆེན་ཆུང༌། །བརྩོན་
ཞིང་ངལ་ནི་མི་ཤེས་པ། །དེས་ནི་ངེས་པར་འགྲུབ་པར་འགྱུར། །ཆོ་ག་རྒྱས་པར་ཀློག་པ་ན། །གང་ཞིག་ཡིད་ནི་དགའ་འགྱུར་བའམ། །ཡང་ན་བ་སྤུ་ལྡང་འགྱུར་བ། །དེ་ནི་རིག་
སྔགས་འབྲས་བུའི་སྣོད། །གང་ཞིག་དེ་དང་དེར་བཤད་དེའི། །རང་བཞིན་གྱུར་ཅིང་ཆགས་སྤངས་ལ། །རྨི་ལམ་ན་ཡང་དངོས་གྲུབ་མཐོང༌། །དེ་ལ་ཡང་ནི་དངོས་གྲུབ་ཡོད། །
རིག་སྔགས་དམ་ཚིག་འཆང་བ་ཡི། །བླ་མ་ལ་ནི་སྟོན་པ་བཞིན། །གང་ཞིག་གུས་སེམས་ཤེས་རབ་ཅན། །དེ་ཡི་ལག་ན་དངོས་གྲུབ་གནས། །བརྩམས་ཏེ་འབྲས་བུ་མེད་གྱུར་
ཀྱང༌། །གང་ཞིག་རིག་སྔགས་མི་གཏོང་ལ། །ཡིད་ཀྱང་སྐྱེ་བར་མི་འགྱུར་བའི། །བློ་ལྡན་དེས་ནི་དངོས་གྲུབ་འཐོབ། །སྒྲུབ་པ་པོའི་མཚན་ཉིད་རིམ་པར་ཕྱེ་བའོ།།    །།
དེ་ནས་གཞན་ཡང་སྒྲུབ་པ་པོའི། །བྱ་བའི་ཆོ་ག་དག་ལ་ཡང༌། །ཇི་ལྟ་བུ་དག་ཤིས་པ་ཡི། །སྔགས་གཡོན་དག་གི་མཚན་ཉིད་བཤད། །རིགས་བཙུན་ཆོས་སྤྱོད་དད་པ་

96-1-229b

ཅན། །སེམས་སྟོབས་ཆེ་ལ་རྩོལ་ཕོད་པ། །བདེན་པར་སྨྲ་ཞིང་གུས་པ་ཆེ། །ཡན་ལག་མ་ཉམས་མ་སྨད་པ། །ཧ་ཅང་མི་རིང་མི་སྦོམ་ལ། །སྐེམ་པོ་མ་ཡིན་མིའུ་ཐུང་མིན། །ཧ་ཅང་ཁ་
དོག་གཅིག་མིན་པའི། །ནད་མེད་སྔགས་གཡོག་རབ་ཏུ་ཤིས། །སྡུག་བསྔལ་ཐམས་ཅད་བཟོད་ཅིང་བརྟན། །ལས་རྣམས་ཀུན་ལ་རབ་ཏུ་གཟོ། །བཟོད་དང་ལྡན་ཞིང་དཀའ་ཐུབ་
ཅན། །རྗེས་སུ་མཐུན་ཞིང་དགའ་བར་སྨྲ། །བློ་ལྡན་དྲང་ཞིང་ང་རྒྱལ་མེད། །ཕན་ཚུན་འགྲན་པ་དག་ཀྱང་སྤངས། །མཁས་ཤིང་བྱང་ལ་བྱམས་པ་ཅན། །དྲན་པར་ལྡན་ཞིང་གཏོང་ཡང་
ཕོད། །གསང་སྔགས་རིག་སྔགས་དབྱེ་བ་ཤེས། །གསང་སྔགས་བཟླས་ཤིང་ཤེས་རབ་རྣོ། །བསྲུང་ལ་སོགས་པའི་ལས་རྣམས་ལ། །མཁས་པས་སྔགས་ཀྱི་གཡོག་ཏུ་གཟུང༌། །ལེགས་
པར་བསྡམས་ཤིང་དམ་ཚིག་ཤེས། །བསྟན་པ་ལ་ནི་དགའ་བ་དང༌། །བཟླས་བརྗོད་བྱེད་པའི་བརྡའ་ཤེས་པ། །དད་པ་དེ་ནི་གྲོགས་སུ་འདོད་།བསམ་པ་བཟང་ཞིང་མི་སྐྱོ་ལ། །མ་
གྲུབ་པར་དུ་མི་གཏོང་ཞིང༌། །སེམས་སྟོབས་ཆེ་བའི་གྲོགས་བསྟེན་ན། །ཟློས་པ་པོ་ནི་འགྲུབ་པར་འགྱུར། །ལོངས་སྤྱོད་ཆེན་པོ་དག་ལ་ཡང༌། །གང་ཞིག་ཆགས་པ་མེད་པ་དང༌། །གུས་
ཤིང་ཕན་པར་སྤྲོ་བ་ཅན། །དེ་ཡི་གྲོགས་པོར་ཡོངས་སུ་བསྒྲགས། །དངོས་གྲུབ་ཀྱི་ནི་རྫས་དག་གིས། །གཞན་གྱིས་རབ་ཏུ་བྲིད་གྱུར་ཀྱང༌། །ཆུ་གང་གིས་ནི་མི་གཏོང་བ། །དེས་ནི་གྲོགས་

96-1-230a

པོ་ནུས་པར་ཤེས། །གང་ཞིག་གྲུབ་པའི་བར་དུ་ནི། །དོགས་པ་མེད་པར་འགྲུབ་པ་ལ། །བྱམས་པར་ཡང་ནི་བྱེད་འགྱུར་བ། །དེས་ནི་གཡོག་པོ་ནུས་པ་
ཡིན། །ཡུན་རིང་དུ་ནི་འབྲལ་མེད་དམ། །འཚེ་བ་རྣམ་པ་སྣ་ཚོགས་ཀྱིས། །གང་ཞིག་སྐྱོ་བར་མི་འགྱུར་བ། །དེ་ནི་གཅིག་པུ་གཡོག་ཡིན་ནོ། །སྒྲུབ་པའི་གྲོགས་མཆོག་ཡོན་ཏན་
ཡང་། །དེ་ལྟ་བུར་ནི་ཤེས་པར་བྱ། །ཁྱད་པར་དུ་ནི་རྒྱུད་རྣམས་དང༌། །དཀྱིལ་འཁོར་དག་ལ་དེ་མཁས་པའོ། །བློ་ལྡན་གང་ཞིག་སྒྲུབ་པ་བས། །ཡོན་ཏན་གང་གིས་ལྷག་གྱུར་པ། །
སྒྲུབ་པ་ལས་ཀྱི་ལྷག་མ་རྣམས། །དེ་ནི་གཅིག་པུས་བྱེད་པར་ནུས། །དབང་བསྐུར་ཆོ་ག་སྦྱིན་སྲེག་དང༌། །དྲི་ལ་སོགས་པ་བསད་པ་དང༌། །གང་དག་བསྲུང་ལ་སོགས་པའི་
ལས། །དེ་དག་བློ་ལྡན་དེས་བྱའོ། །དེས་ནི་ཕྱི་ནང་ཐམས་ཅད་ཀྱི། །སྤྱད་པར་བྱ་བ་གཅེས་པ་ཡང༌། །རྒྱུད་ལས་གསུངས་པའི་ཆོ་ག་ཡིས། །ལེགས་པར་རྫོགས་པ་ཉིད་དུ་བྱ། །
སྒྲུབ་པའི་ལས་ནི་ནར་མ་ལ། །ཉམས་པར་གྱུར་པ་ཡོད་ན་ཡང༌། །དེ་ཡི་བྱ་བ་ལ་དམིགས་ནས། །དེས་ནི་དེ་ལ་འཇུག་པར་བྱ། །རྫས་ཀྱི་ལས་རྣམས་གཞན་ལ་ཡང༌། །ཅི་ནས་
བར་ཆད་མི་འབྱུང་བར། །རང་གི་གཟེངས་བསྟོད་བྱ་བའམ། །རྫས་ལ་བྲམ་ཞིང་ཅི་ནས་ཀྱང༌། །ཟློས་པ་གཙང་སྦྲ་ཅན་གྱིས་ནི། །བཟླས་བརྗོད་བཏང་པའི་དུས་ན་ཡང༌། །དེ་

96-1-230b

ཡིས་དེ་ཡི་སྔགས་བཟླས་པ། །རྟག་པར་རབ་ཏུ་བརྩོན་པར་བྱ། །གྲོགས་པོ་ཡིས་ནི་སྒོམ་པ་ལ། །མི་སྨྲ་བརྟུལ་ཞུགས་མི་སྤྱོད་དོ། །དེ་ཡི་བསྡམས་པ་དེ་དག་པས། །དེ་ཕྱིར་རབ་ཏུ་འཇུག་པར་
བྱ། །དེ་ཡི་ཁ་ཟས་གང་ཡིན་པ། །དེ་ཡི་རྗེས་སུ་སློབ་པས་བཟའ། །སློབ་དཔོན་མཚན་ཉིད་སྒྲུབ་པ་དང༌། །སྔགས་གཡོག་རྣམས་ཀྱི་མཚན་ཉིད་ནི། །གང་དག་གསུངས་པ་དེ་དག་ཉིད། །སྒྲུབ་
པའི་གྲོགས་མཆོག་ཡོན་ཏན་དེའོ། །སྔགས་གཡོག་གི་མཚན་ཉིད་རིམ་པར་ཕྱེ་བའོ།།    །།དེ་ནས་གཞན་ཡང་སྒྲུབ་པ་པོས། །ཡུལ་གང་དག་ཏུ་གནས་ནས་ནི། །དངོས་
གྲུབ་མྱུར་ཐོབ་འགྱུར་བ་ཡི། །གནས་ཀྱི་མཚན་ཉིད་བཤད་པར་བྱ། །གང་དུ་བདུད་བཞི་བརྟུལ་ནས་ནི། །བཅོམ་ལྡན་མངོན་པར་སངས་རྒྱས་ནས། །རྨད་བྱུང་གོ་འཕང་བརྙེས་འགྱུར་བ། །
དངོས་གྲུབ་མང་པོ་ཀུན་གྱི་མཆོག །ཆུ་བོ་ནཻརཉྫ་ནའི་འགྲམ། །ཡིད་དུ་འོང་ཞིང་འཚེ་མེད་པ། །དེ་ཡི་དངོས་གྲུབ་ཞིང་མཆོག་ཏུ། །བཅོམ་ལྡན་འདས་ནི་ཉིད་ཀྱིས་གསུངས། །དེར་ནི་བདུད་
རྣམས་མང་པོས་ཀྱང༌། །གནོད་པར་བྱ་བར་མི་ནུས་ཏེ། །དེ་བས་དེར་ནི་ལས་རྣམས་ཀུན། །སྒྲུབ་པ་པོས་ནི་བརྩིས་ཏེ་བརྩམ། །གང་དུ་ཆོས་རྣམས་བསྟན་པ་དང༌། །ཐུབ་པ་ཞི་བར་གཤེགས་
པ་དང༌། །སེམས་ཅན་སྨིན་པར་བྱ་བའི་ཕྱིར། །གང་དུ་སྐྱེ་བ་བསྟན་པ་ཡི། །གནས་དེར་དངོས་གྲུབ་རྣམ་གསུམ་དུ། །ཡོངས་སུ་བསྒྲགས་པ་གང་ཡིན་དེ། །བརྟན་ཞིང་མྱུར་ལ་བགེགས་

96-1-231a

རྣམས་ནི། །ཞི་བར་ཡང་ནི་འགྱུར་བ་ཡིན། །སངས་རྒྱས་རྣམས་དང་དེའི་སློབ་མ། །སྐལ་པ་ཆེན་པོ་བཞུགས་བཞུགས་པ། །བསོད་ནམས་ཅན་གྱི་གནས་
གང་ཡང༌། །དེར་ཡང་འགྲུབ་པར་ཡོངས་སུ་བསྒྲགས། །ཆུ་མིག་སྣ་ཚོགས་དང་ལྡན་ཞིང༌། །ལྗོན་ཤིང་རྣམ་པ་མང་པོས་བརྒྱན། །མེ་ཏོག་འབྲས་བུ་མོད་པའི་རི། །དངོས་གྲུབ་ཕྱིར་
ནི་ཡོངས་སུ་བསྒྲགས། །དགོན་པ་དག་གི་ཕྱོགས་གང་ན། །མེ་ཏོག་འབྲས་བུ་ཆུ་མང་ཞིང༌། །ཡིད་ཀྱི་མངོན་པར་དགའ་འགྱུར་བ། །དེ་དག་ཏུ་ནི་དངོས་གྲུབ་བཤད། །རྩྭ་གནས་
གང་ན་རི་དྭགས་ཚོགས། །བཀྲ་ཤིས་དགའ་མགུར་སྤྱོད་པ་དང༌། །གདུག་པའི་སྤྲུལ་རྣམས་མེད་པ་ཡི། །གནས་དེ་ཟློས་པ་རྣམས་ལ་ཕན། །གང་ན་ལུས་ཅན་རྣམས་ལ་ནི། །
ལྷགས་པ་ལ་སོགས་གནོད་མེད་ལ། །ཤིན་ཏུ་ཡང་ནི་དགའ་འགྱུར་བ། །གནས་དེར་དངོས་གྲུབ་ཕྱིར་བསྟན་ནོ། །ཐལ་སྡིངས་ཟོམ་དང་རི་རྩེ་དང༌། །རི་འོར་གཡའ་ཆུ་སིལ་མ་
ཅན། །ཁྱད་པར་དུ་ནི་ལྡན་པའི་རི། །ལྷག་པར་དངོས་གྲུབ་ཕྱིར་བསྟན་ཏོ། །ནེའུ་སིང་ཉམས་དགའ་མང་པོ་དང༌། །མེ་ཏོག་མང་ཞིང་ཡམ་སྲེག་ཤིང༌། །གནས་གང་དག་ན་ཡོད་
པ་ཡི། །གནས་དེ་དངོས་གྲུབ་ཕྱིར་བསྒྲགས་སོ། །རིང་བསྲེལ་ཅན་གྱི་མཆོད་རྟེན་དང༌། །རི་བོ་རྣམས་དང་མཚོ་འགྲམ་དང༌། །རི་བོ་རྣམ་པ་སྣ་ཚོགས་དང༌། །ནགས་ཚལ་རྒྱུན་

96-1-231b

ལུགས་མེད་པ་དང༌། །དུ་བ་ཡོད་པའི་དུར་ཁྲོད་དང༌། །འབབ་ཆུ་དག་དང་མཚེའུ་དག་དང༌། །ཆུ་ཀླུང་འགྲམ་ན་ཉམས་དགའ་བར། །ཕྱུགས་ལྷས་གསིང་མ་སྔོན་པོ་དང༌། །ལྗོན་ཤིང་ཀུན་
ནས་ཟླུམ་པ་དང༌། །མཚན་ཅིག་ལམ་གྱི་བཞི་མདོ་དང༌། །རྫིང་དང་ལུ་མར་བཅས་པ་དང༌། །དངོས་གྲུབ་ཕྱིར་ནི་ཡོངས་སུ་བསྒྲགས། །ཡུལ་ནི་གང་དང་གང་དག་ཏུ། །མི་ཡི་གཙོ་བོས་
ཀུན་སྤྱད་པར། །ཁྱད་པར་དུ་ནི་འགྲུབ་གསུངས་ཕྱིར། །དེར་ནི་ངེས་པར་འགྲུབ་པར་འགྱུར། །གང་དང་གང་ན་སངས་རྒྱས་ཀྱི། །བསྟན་པ་རྣམས་ནི་མཆོད་པ་ཡི། །ཡུལ་དེ་དངོས་གྲུབ་
ཕྱིར་གསུངས་ཏེ། །གཞན་དག་ཡོན་ཏན་ཆུང་ཞེས་བྱ། །གང་དང་གང་ན་སྐྱེ་བོ་ནི། །དགེ་ཞིང་འཕགས་པ་མང་བ་དག །དེ་དང་དེར་ནི་འགྲུབ་འདོད་པའི། །སྒྲུབ་པ་པོ་དེས་ས་དེར་
གནས། །ཇི་ལྟར་དཀྱིལ་འཁོར་དག་གི་གནས། །རིགས་ཀྱི་བྱེ་བྲག་ཡོན་ཏན་ལས། །རྣམ་པར་དབྱེ་བ་རབ་བསྒྲུབས་པ། །དེ་བཞིན་དངོས་གྲུབ་དག་ལའང་ཤིས། །དངོས་གྲུབ་སྒྲུབ་
པའི་བདག་ཉིད་ནི། །གང་དུ་ཡིད་ནི་དགའ་འགྱུར་བ། །དེ་ཉིད་དུ་ནི་སྦྱང་བ་ཡི། །རིམ་པས་ལས་རྣམས་བརྩམ་པར་བྱ། །གནས་ཀྱི་མཚན་ཉིད་རིམ་པར་ཕྱེ་བའོ།།    །།
དེ་ནས་གཞན་ཡང་གང་ཞིག་གིས། །གནས་ནས་ཟློས་པ་པོ་རྣམས་ཀྱི། །དངོས་གྲུབ་མྱུར་དུ་ཐོབ་འགྱུར་བའི། །གསང་སྔགས་ཟློས་པའི་འདུལ་བ་བཤད། །སྒྲུབ་པས་གསང་

96-1-232a

སྔགས་ཐམས་ཅད་དང༌། །ལྷ་རྣམས་དག་ནི་ཐམས་ཅད་དང༌། །ཟློས་པ་བདག་ཉིད་ཆེན་པོ་ལ། །མཁས་པས་གསང་སྔགས་ཆོ་ག་དང༌། །གསང་
སྔགས་རང་བཟོ་མི་བྱ་ཞིང༌། །རང་བཞིན་ངན་པའི་མི་དག་ལ། །བརྙས་པར་ཡང་ནི་མི་བྱའོ། །བླ་མ་དཀྱིལ་འཁོར་རྟོག་པ་དང༌། །སྤྱོད་པ་ངན་པར་གྱུར་ན་ཡང༌། །ངག་གམ་
ཡང་ན་ཡིད་ཀྱིས་སུ། །ནམ་ཡང་སྨད་པར་མི་བྱའོ། །མཁས་པས་རིག་སྔགས་དག་ལ་ནི། །ཁྲོས་ནས་མནན་དང་བཅིང་བ་དང༌། །བཅད་པ་དང་ནི་ཚར་གཅད་དང༌། །དྲག་
སྤྱོད་དེ་དང་དེ་མི་བྱ། །གཞན་གྱིས་རྗེས་སུ་མ་གནང་བར། །གསང་སྔགས་གཟུང་བར་མི་བྱ་སྟེ། །བསྙེན་བཀུར་མ་བྱས་པ་ལ་ཡང༌། །ཆོ་ག་ཤེས་པས་སྔགས་མི་སྦྱིན། །རྒྱུད་ཤེས་
མཁས་པས་གསང་སྔགས་དང༌། །ཕྱག་རྒྱ་ཆོ་ག་ཞིབ་མོ་དང༌། །རྒྱུད་དང་དཀྱིལ་འཁོར་བཤད་པ་དང༌། །དཀྱིལ་འཁོར་མ་ཞུགས་ལ་མི་སྦྱིན། །མཚོན་ཆ་འདྲ་བ་ཐམས་ཅད་
དང་། །དེ་བཞིན་སེམས་ཅན་འདྲ་བ་དང༌། །ཕྱག་རྒྱ་སྣ་ཚོགས་འདྲ་བ་དང༌། །བཟའ་བར་མི་བྱ་འགོམ་མི་བྱ། །སྒྲུབ་པ་པོ་ནི་བློ་ཅན་གྱིས། །དམན་རྣམས་སྨད་པར་མི་བྱ་སྟེ། །
མི་གཙང་བས་ཀྱང་རེག་མི་བྱ། །རྐང་པས་ཀྱང་ནི་མི་འགོམ་མོ། །ཐེག་པ་ཆེན་པོ་པ་དག་དང༌། །ཤེས་རབ་ཅན་གྱིས་བརྩད་མི་བྱ། །བྱང་ཆུབ་སེམས་དཔའི་མཐུ་ཆེན་དག །

96-1-232b

ཐོས་ནས་སུན་ཡང་མི་དབྱུང་ངོ༌། །སྔགས་ཀྱི་སྒྲུབ་པ་པོ་དག་དང༌། །ལྷན་ཅིག་ནམ་ཡང་འགྲན་མི་བྱ། །ཉེས་པ་ཆུང་དུ་དག་ལ་ནི། །ཁྲོས་ནས་དྲག་ཤུལ་སྤྱད་མི་བྱ། །ཟློས་
པ་ཆོ་ག་ལ་གནས་པ། །གླུ་གར་རྩེད་མོ་མི་བྱ་སྟེ། །མཛེས་པར་བྱ་ཕྱིར་ཕྲེང་བ་དང༌། །ཁ་དོག་བཅད་བར་མི་བྱའོ། །འགོང་བ་དང་ནི་མཆོང་བ་དང༌། །རྒྱུག་པ་དང་ན་རྩིབ་ཧྲལ་དང༌། །
ལུས་ལས་བྱུང་བའི་གནས་ངན་ལེན། །ཐམས་ཅད་ཡོངས་སུ་སྤང་བར་བྱ། །བདེན་པའི་ཆོས་ལ་གནས་པ་ཡིས། །ལོག་པར་ལྟུང་དང་འགྱུར་དང་རྩུབ། །དབྱེན་གྱི་ཚིག་ཀྱང་
སྤང་བ་དང༌། །དོན་མེད་གཏམ་ཡང་མི་བྱའོ། །མུ་སྟེགས་ཅན་དང་གནས་པ་དང༌། །རྩོད་པ་དག་ཀྱང་མི་བྱ་ཞིང༌། །གདོལ་པ་ལ་སོགས་རིགས་དན་དང༌། །གསང་སྔགས་ཟློས་པ་
སྨྲ་མི་བྱ། །བློ་ཅན་བཟླས་བརྗོད་བྱེད་པ་ན། །སྔགས་གཡོག་གཅིག་པུ་མ་གཏོགས་པར། །གཞན་དང་ལྷན་ཅིག་དགོས་མེད་པར། །དགའ་དང་ཡང་ནི་སྨྲ་མི་བྱ། །འབྲུ་མར་དག་
གིས་ལུས་མི་བསྐུ། །ཏིལ་ཡང་བཟའ་བར་མི་བྱའོ། །ལ་ཕུག་སྒོག་པ་ཚྭ་དག་དང༌། །ཆང་སྐྱུར་རྣམ་པ་ཐ་དད་དང༌། །ཅུང་པེད་དང་ནི་སྲན་རིལ་དང༌། །དེ་བཞིན་མ་ཤའི་
སྲན་མ་དང༌། །ཏིལ་གྱི་ཅུང་པེང་ལ་དུ་དག། དངོས་གྲུབ་འདོད་པས་རྣམ་པར་སྤང༌། །ལོག་འདྲེན་དག་གི་ཟས་ཀུན་དང༌། །གཏོར་མའི་ཁ་ཟས་ཐམས་ཅད་དང༌། །ཀྲི་ས་

96-1-233a

ར་དང་འོ་ཐུག་དང༌། །གསང་སྔགས་ཟློས་པས་རྣམ་པར་སྤང༌། །ཤིང་རྟ་ལ་སོགས་བཞོན་པ་དང༌། །པདྨ་ལ་སོགས་བརྫི་མི་བྱ། །ཁ་ཟས་ལྷག་མ་
བོར་བ་ལ། །རྐང་པས་ཀྱང་ནི་རེག་མི་བྱ། །སྒེག་པའི་ཆོ་ག་ཐམས་ཅད་དང༌། །ལྷམ་དང་གདུགས་དག་འཆང་བ་དང༌། །ལུས་ཀྱི་བྱི་བྱད་ཐམས་ཅད་དག །གསང་སྔགས་ཟློས་
པས་རྣམ་པར་སྤང༌། །རྐང་པས་རྐང་པ་ཉེད་པ་དང༌། །ལག་པས་ལག་པ་མཉེ་མི་བྱ། །བཤང་གཅི་དག་ནི་ཆུར་མི་དོར། །དེ་དང་ཉེ་བར་དོར་མི་བྱ། །སྙིམ་པ་ཁོ་ནར་མི་བཟའ་སྟེ།།
འཁར་བའི་སྣོད་དུ་བཟའ་མི་བྱ། །ལོ་མའི་རྒྱབ་ཏུའང་བཟའ་མི་བྱ། །མཁས་པས་ཆགས་པའི་ཟས་མི་བཟའ། །ཁྲི་རྣམས་དང་ནི་ཁྲིའུ་དག་ལ། །སྒྲུབ་པོ་བློ་ལྡན་མི་གཙང་བ། །
གཞན་དང་ཉལ་བར་མི་བྱ་སྟེ། །གན་རྒྱལ་ཁ་སྤུབ་ཏུའང་མིན། །ཡང་དང་ཡང་དུ་མི་བཟའ་སྟེ། །ཧ་ཅང་ཆུང་དང་ཆེ་མི་བཟའ། །མི་བཟའ་བར་ཡང་མི་བྱ་ལ། །གང་དག་
དོགས་པའང་མི་བཟའ་འོ། །ངོ་མཚར་རྣམས་ལ་དགའ་མི་བྱ། །ལྟད་མོ་ཀུན་ལ་མི་བལྟ་ཞིང༌། །བུད་མེད་ཀུན་ལ་འཇོལ་ཉོག་ལ། །ཞེན་པའི་སེམས་ཀྱིས་ཆགས་མི་བྱ།།
སྔགས་ཟློས་ཆོ་ག་ལ་གནས་པས། །ལུས་དང་ངག་དང་ཡིད་ཀྱིས་ཀྱང༌། །ཟས་དང་དེ་བཞིན་སྤོང་བ་དང༌། །མ་བསྡམས་པར་ནི་ཡོང་མི་བྱ། །སྔགས་ཟློས་ཁྱིམ་པ་མཁས་

96-1-233b

པ་ཡིས། །ཁ་དོག་འགྱུར་བའི་གོས་མི་བགོ །དེ་བཞིན་རྙིངས་དང་དྲི་མ་ཅན། །གོས་གཅིག་པར་ནི་ཡོང་མི་བྱ། །བདག་ལ་སྨད་པར་མི་བྱ་ཞིང༌། །རང་ལ་མི་དགར་མི་བྱ་སྟེ། །སྐྱོ་བར་
ཡང་ནི་མ་གྱུར་དང༌། །ནན་གྱིས་འགོད་བར་མི་བྱའོ། །བཀའ་ལན་སྩལ་པ་མ་གཏོགས་པ། །བདག་གིས་གསང་སྔགས་གཏང་མི་བྱ། །གཏི་མུག་བློས་ནི་མི་སྨད་ཅིང༌། །སྒྲིམ་པ་ལྷོད་པར་
མི་བྱའོ། །ཡིད་ནི་གཞན་དུ་མ་གྱུར་དང༌། །བསམ་པ་མང་པོ་མ་ཡིན་དང༌། །མི་གཙང་ཆགས་པའི་སེམས་མེད་པར། །ཟློས་པ་པོས་ནི་གསང་སྔགས་གདོན། །གདོན་གྱི་ལས་རྣམས་
མི་བྱ་ཞིང༌། །བསྲུང་དང་སླར་བཟློས་མི་བྱའོ། །རང་གི་སྔགས་སམ་གཞན་གྱིས་ཀྱང༌། །ཟློས་པས་དུག་གི་ལས་མི་བྱ། །སྒྲུབ་ལ་དགོས་པ་མ་གཏོགས་པར། །གསང་སྔགས་གཞན་
དུ་སྤྱད་མི་བྱ། །འགྲན་པ་དང་ནི་སད་ཕྱིར་ཡང༌། །བདག་གིས་གསང་སྔགས་མི་སྦྱར་རོ། །བློ་ལྡན་གྱིས་ནི་དུས་གསུམ་བཟླས། །དུས་གསུམ་དུ་ནི་ཁྲུས་བྱས་ཏེ། །མཚོ་ལ་སོགས་
པའི་ཆུ་ལ་ནི། །སྔགས་ཀྱིས་བཏབ་སྟེ་བཀྲུ་བར་བྱ། །ཨོཾ་ཧ་ན་བཛྲི་བཛྲེ་ཎ་ཧ། །ས་ལ་ལན་བདུན་བཟླས་པ་ནི། །རོ་སྟོད་བསྐུ་ལ་སོགས་པ་དང༌། །ལུས་ཀྱི་བྱ་བ་ཀུན་བྱས་ཏེ། །སྒྲུབ་པ་
པོས་ནི་ཁྲུས་བྱའོ། །ཨོཾ་བཛྲ་ཏཱ་ར་ཧཱུཾ། ལས་རྣམས་ཀུན་ལ་བློ་ལྡན་གྱིས། །སྔགས་འདི་ཆུ་ལ་བཏབ་པ་ཡིས། །ཐོག་མ་བསལ་བར་བྱས་ནས་སུ། །དེ་ནས་ལས་རྣམས་བརྩམ་

96-1-234a

པར་བྱ། །ན་མོ་བཛྲཱ་ཡ། ཧཱུཾ་ཧ་ན་དྷུ་ན་མ་ཐ་བི་དྷྭ་ན་ས་ན་ཡ་ཨུཏ་སར་ཡ་ཕཊ། དེ་ནས་མཁས་པས་ཆུ་ལ་ནི། །ལག་པས་དཀྲུག་ཅིང་བཟླས་པར་
བྱ། །ཡིད་ལ་གཙང་བར་གྱུར་བར་དུ། །གསང་སྔགས་འདི་ཡང་བརྗོད་པར་བྱ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་
དྷཱ་ཡ། མ་ཧཱ་དཾཥྚོཊྐ་ཊ་བྷཻ་ར་བཱ་ཡ། ཏདྱ་ཐཱ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། གརྫ་གརྫ། བི་སྥོ་ཊ་ཡ་བི་སྥོ་ཊ་ཡ། སརྦ་
བིགྷྣ་བི་ནཱ་ཡ་ཀཾ། མ་ཧཱ་ག་ཎ་པ་ཏི་ཛཱི་བི་ཏ་ཨཾ་ཏ་ཀ་རཱ་ཡ་སྭཱཧཱ། གསང་སྔགས་བཟླས་པའི་ཆུ་དེ་ཡིས། །དེ་ནས་ཁྲུས་ནི་ཅི་དགར་བྱ། །ཁྲུས་བྱེད་ཚེ་ན་སྔགས་འདི་ནི། །ཡིད་ཀྱིས་
ཡང་དང་ཡང་དུ་བཟླས། །ཨོཾ་ཨ་མྲྀ་ཏེ་ཧཱུཾ་ཕཊ། ཁྲུས་བྱས་ཟིན་ནས་འདི་ཉིད་ཀྱིས། །ཆུ་ལ་ཕྱིར་ཡང་བཟླས་ནས་ནི། །སྤྱི་བོར་སྙིམ་པ་གསུམ་བླུགས་ཤིང༌། །ཁྲུས་ཚེ་སྒྲུབ་པོས་
མི་སྨྲ་བྱ། །དེ་ནས་གསང་སྔགས་འདི་ཟློས་ཤིང༌། །སྤྱི་གཙུག་དག་ཀྱང་བཅིང་བར་བྱ། །ཨོཾ་སུ་སིདྡྷི་ཀ་རི་སྭཱཧཱ། །དེ་ནས་ཉེ་རེག་ཡང་བྱས་ནས། །ལས་ཀུན་བྱེད་པའི་གསང་སྔགས་
ཀྱིས། །ནན་ཏན་དུ་ཡང་སྲུང་བྱས་ཏེ། །ཟློས་ཤིང་རང་གི་རིག་སྔགས་བཀྲུ། །ཨོཾ་ཀཱི་ལི་ཀཱི་ལ་བཛྲ་ཧཱུཾ་ཕཊ། །ཇི་ཙམ་འདོད་པར་བཟླས་ནས་སུ། །མཁས་པས་ལྷ་ཡི་གནས་སུ་

96-1-234b

འགྲོ། །དེ་ཡི་བར་དུ་མི་ཁྲོ་ཞིང༌། །འདོད་ཆགས་ཅན་དུ་མི་བྱའོ། །ལྷ་ལ་གཞོལ་བའི་ཡིད་ཀྱིས་སུ། །མ་ཡེངས་པར་ཡང་འགྲོ་བར་བྱ། །སྡོམ་བདག་ནི་གཟུང་བ་དང༌། །ནན་ཏན་དུ་ནི་
དམ་ཚིག་སྲུང༌། །བཟླས་བརྗོད་ཆོ་ག་མཁས་པ་ཡིས། །བཟླས་བརྗོད་བྱ་ལ་བརྩོན་པ་དག །རྟག་ཏུ་དཀྱིལ་འཁོར་བྱ་བ་དང༌། །གླེགས་བམ་དག་ཀྱང་རྟག་ཏུ་བཀླག །མཁས་པས་མཆོད་
རྟེན་རྟག་ཏུ་གདབ། །དགེ་བའི་ཕྱོགས་ཀྱང་རྟག་ཏུ་བྱ། །སྒྲུབ་པ་པོ་ནི་བློ་ཅན་གྱིས། །དུས་གསུམ་དུ་ཡང་སྐྱབས་སུ་འགྲོ། །དུས་གསུམ་དུ་ནི་སྡིག་པ་བཤགས། །དུས་གསུམ་བྱང་ཆུབ་
སེམས་ཀྱང་བསྐྱེད། །རྒྱུད་མཐོང་ཆོ་ག་ཤེས་པ་ཡིས། །དུས་གསུམ་དུ་ཡང་སྨོན་ལམ་གདབ། །ཆོ་གར་སྤྱད་བདེ་དང་དེ། །ཇི་ལྟར་འདོད་པར་ཅི་ནུས་བྱ། །རྟག་ཏུ་གཏོང་ལ་བརྩོན་པ་
དང་། །འཇུངས་བྲལ་སྙིང་རྗེ་ལྡན་པ་དང༌། །རྟག་ཏུ་བཟོད་ཅིང་བྱམས་པར་ལྡན། །རྟག་ཏུ་བརྩོན་འགྲུས་ལྡན་པར་བྱ། །རྗེས་སུ་དྲན་པ་དྲུག་རྣམས་ཀྱང༌། །བསམ་པ་དེས་པས་རྟག་ཏུ་
བསྒོམ། །རྣམ་པ་སྣ་ཚོགས་ཆོས་མཉན་ནས། །མོས་པ་རྣམ་པར་སྤྱད་པར་བྱ། །གསང་སྔགས་ཆོ་ག་ཞིབ་བཀླག་ཅིང༌། །སྔགས་དང་ཕྱག་རྒྱ་རྣམས་ཀྱང་མཆོད། །ཆོ་ག་ལས་ནི་
འབྱུང་བ་བཞིན། །བློ་དང་ལྡན་པས་དཀྱིལ་འཁོར་བྲི། །ཡང་དག་ལྟ་བ་ངེས་གྱུར་ཅིང༌། །བྱང་ཆུབ་སེམས་ནི་བརྟན་བྱས་ལ། །དགེ་སློང་ལ་སོགས་འཁོར་བཞི་རྣམས། །མཁས་པས་

96-1-235a

རྟག་ཏུ་གཟུང་བར་བྱ། །དམ་ཚིག་ཕྱག་རྒྱ་བཅིངས་ནས་སུ། །རང་གི་གསང་སྔགས་རྒྱུད་རྣམས་བསྟན། །མཁས་པས་གསང་སྔགས་ལུང་གི་རྣམས། །
ཐམས་ཅད་ཡང་དག་རྒྱས་པར་བྱ། །སྒྲུབ་པ་པོས་ནི་ཚེས་བརྒྱད་དང༌། །བཅུ་བཞི་དང་ནི་བཅོ་ལྔ་དང༌། །ཆོ་འཕྲུལ་གྱི་ནི་ཟླ་ཕྱེད་ལ། །ཁྱད་པར་དུ་ནི་མཆོད་པར་བྱ། །བཟླས་བརྗོད་སྦྱིན་
སྲེག་མཆོད་པ་དང༌། །དེ་བཞིན་སྡོམ་པ་གཟུང་བ་དང༌། །ཁྱད་པར་དུ་ཡང་བསོད་ནམས་ལ། །གུས་ཤིང་མངོན་པར་བརྩོན་པར་བྱ། །མཁས་པས་སྔགས་ནི་འདི་ཉིད་ཀྱིས། །བརྒྱ་
འམ་ཡང་ན་སྟོང་དག་ཏུ། །མངོན་པར་སྔགས་པ་བྱས་པ་ཡིས། །ལས་ཀྱི་རྡོ་རྗེ་རྟག་ཏུ་བཅང༌། །ཨོཾ་དྷུ་ན་བཛྲ་ཧ། གནམ་ལྕགས་ཕོག་པའི་ཤིང་དག་གམ། །ནིམ་པའམ་དུར་ཁྲོད་
མགལ་དུམ་མམ། །ཙནྡན་དག་གམ་གཞན་ཡང་རུང༌། །རྡོ་རྗེ་རྩེ་མོ་གསུམ་པ་བྱ། །ལེགས་པར་གྲུབ་བྱེད་ཅེས་བྱ་བ། །དེ་ནི་བློ་ལྡན་ལག་གཡོན་གྱིས། །བཟླས་བརྗོད་སྦྱིན་
སྲེག་ལ་སོགས་པའི། །ལས་ལ་དེས་ནི་གཟུང་བར་བྱ། །རྡོ་རྗེ་དེ་ནི་བཅངས་པ་ཡིས། །བགེགས་དང་ལོག་འདྲེན་ཐམས་ཅད་དང༌། །གང་དག་གནོད་པ་བྱེད་པ་རྣམས། །ཤིན་
ཏུ་སྐྲག་ནས་འབྱེར་བར་འགྱུར། །དེ་ཡང་གསང་སྔགས་དེ་ཉིད་ཀྱིས། །མཁས་པས་རྟག་ཏུ་མཆོད་པར་བྱ། །ཙནྡན་དམར་པོས་བསྐུས་ནས་ནི། །བཞག་སྟེ་མངོན་པར་སྔགས་

96-1-235b

ཀྱིས་བཟླས། །ལས་ཀྱི་རྡོ་རྗེ་ཞེས་བྱ་བ། །འདི་ནི་རྨད་ཀྱི་ལས་ཀྱང་བྱེད། །འདི་ནི་སྒྲུབ་པ་པོ་རྣམས་ལ། །གཅིག་ཏུ་གཅེས་སྤྲས་བྱེད་པར་བསྒྲགས། །སྒྲུབ་པ་ཟླས་བརྗོད་བྱེད་པ་ན། །རིག་
སྔགས་འདི་ནི་བརྒྱར་བཟླས་པའི། །སྤོས་ཀྱིས་བྱུགས་པའི་གདུ་བུ་དག །རྟག་ཏུ་ལག་ལ་གདགས་པར་བྱ། །ཨོཾ་ཀ་ལན་དྷྭ་རཱི་བནྡྷ་བནྡྷ་ཧཱུཾ་ཕཊ། །རིག་སྔགས་ཕྱག་རྒྱ་ཆེན་པོ་འདི། །མཱ་
མ་ཀཱི་ཞེས་བྱ་བར་གྲགས། །རིག་སྔགས་ཐམས་ཅད་སྒྲུབ་པ་དང༌། །དེ་བཞིན་ཕྱིན་སྐྱེད་སྐྱོང་བར་བྱེད། །འདིས་ནི་སྲུང་བ་ལ་སོགས་པའི། །ལས་རྣམས་ཐམས་ཅད་བྱར་ཡང་རུང༌། །འདི་
ནི་རིག་སྔགས་ཐམས་ཅད་དང༌། །རྡོ་རྗེ་འཛིན་པའི་ཡུམ་ཡིན་ནོ། །ཕྱག་ན་རྡོ་རྗེའི་རིགས་ལས་ནི། །རུ་དྲཱཀྵ་ཡི་ག་དུ་བུ་བྱ། །བགྲང་ཕྲེང་ལ་སོགས་དབྱེ་བ་ཡིས། །རིག་སྔགས་གཞན་
ལའང་ཤེས་པར་བྱ། །གཙུག་ཏོར་པདྨའི་རིགས་དག་ལ། །རིག་སྔགས་ཆེན་པོ་སྤྱན་དང་ནི། །གོས་དཀར་ཅན་ནི་གང་ཡིན་པ། །དེ་ཡིས་དེ་ཡི་མདུན་དུ་བཟླས། །ཨོཾ་རུ་རུ་སྥུ་རུ་ཛྭ་ལ་
ཏིཥྛ་སིདྡྷ་ལོ་ཙ་ནེ། སརྦ་ཨརྠ་སཱ་དྷ་ནི་སྭཱཧཱ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་
འཚལ་ལོ། །མཐོང་བ་དང་ནི་ཐོས་པ་དང༌། །རེག་པ་དང་ནི་དྲན་པའང་རུས། །བདག་ནི་སེམས་ཅན་ཐམས་ཅད་ཀྱི། །ནད་རྣམས་ཀུན་གྱི་གསོས་གྱུར་ཅིག །ཏདྱ་ཐཱ། ཀ་ཊེ། བི་ཀ་ཊེ། ནི་

96-1-236a

ཀ་ཊེ། ཀ་ཊེ། བི་ཀ་ཊ། ཀ་ཊང༌། ཀ་ཊེ་བྷ་ག་བ་ཏི་བི་ཛ་ཡེ་སྭཱཧཱ། འདི་དག་ཉིད་ཀྱིས་དེ་ལ་ནི། །བགེགས་ཀྱིས་ཟིལ་གྱིས་ནོན་མི་འགྱུར། །དེ་དག་བརྗོད་
པས་མྱུར་དུ་ནི། །དངོས་གྲུབ་ཐོབ་ཅིང་གཙང་བར་འགྱུར། །རིགས་ཀྱི་སྙིང་པོ་འབྲུ་གསུམ་པས། །སོ་སོ་བཟླས་བརྗོད་བྱས་པ་ཡི། །ཀུ་ཤ་ཡི་ནི་བསང་བྱེད་ཀྱང༌། །སྲིན་ལག་ལ་ནི་
གདགས་པར་བྱ། །ཛི་ན་ཛི་ཀ །ཨཱ་རོ་ལི་ཀ །བཛྲ་དྷྲི་ཀ །མཆོད་དང་བཟླས་བརྗོད་སྦྱིན་སྲེག་ལ། །དེ་ནི་རྟག་ཏུ་བཅང་བར་བྱ། །སྒྲུབ་པ་པོས་ནི་འབད་པ་ན། །འདི་ས་ནི་ལག་པ་
གཙང་བར་འགྱུར། །བུ་མོས་བཀལ་པའི་སྐུད་པ་ནི། །ལེ་བརྒན་རྩི་འམ་གུར་གུམ་དུ། །བཙོས་ལ་བཟླས་བརྗོད་སྟོང་བྱས་ཏེ། །དེ་ནི་མདུད་པ་བདུན་བོར་ནས། །སྲོད་ལ་རིག་
སྔགས་འདི་ཡིས་ནི། །རང་གི་རྐེད་པར་བཅིང་བར་བྱ། །འདིས་ནི་ཟློས་པ་པོ་དག་གི །ཁུ་ཆུ་རྟག་ཏུ་བཀག་པར་འགྱུར། །ཨོཾ་ཧ་ར་ཧ་ར་བནྡྷ་ནི་ཤུ་ཀྲ་དྷ་ར་ཎཱི་སིདྡྷཱརྠ་སྭཱཧཱ། །བཟླས་
བརྗོད་སྦྱིན་སྲེག་ཆོ་ག་ལ། །རྟག་ཏུ་སྟོད་གཡོགས་བགོ་བར་བྱ། །ཉལ་དང་འཕྲེས་ལ་ཉེས་པ་མེད། །དེ་ཡང་མངོན་པར་བསྔགས་པར་བྱ། །ཕྱི་རོལ་སར་ནི་ཤིང་གི་ལྷམ། །རྟག་
ཏུ་ཡང་ནི་བགོ་བར་བྱ། །ལྷ་དང་བླ་མ་མཆོད་གནས་ཀྱི། །གནས་དག་ཏུ་ནི་རྣམ་པར་སྤང༌། །གང་དག་རྟག་ཏུ་བརྩོན་པ་ཡིས། །ཟློས་པ་དངོས་གྲུབ་འདོད་པ་དེས། །ལུས་དང་

96-1-236b

ངག་ཡིད་འཇུག་པ་ཡིས། །རྟག་ཏུ་མཆོད་གནས་མཆོད་པར་བྱ། །མཆོད་རྟེན་མཐོང་ན་ཕྱག་བྱ་ཞིང༌། །དགེ་སློང་མཐོང་ནའང་ཕྱག་བྱའོ། །ལྷ་དག་མཐོང་ནའང་རིམ་གྲོ་བྱ། །བླ་མ་མཐོང་ནའང་
མཆོད་པར་བྱ། །ཟབ་མོའི་ཆོས་ནི་བཤད་པ་དག །ཐོས་ནས་དད་པ་བསྐྱེད་པར་བྱ། །བྱང་ཆུབ་སེམས་དཔའ་ཁྱུ་མཆོག་གི །མཐུ་ལ་རབ་ཏུ་དགའ་བར་བྱ། །སྔགས་ཀྱི་ལས་རྣམས་སྣ་ཚོགས་པ། །ཐོས་
ནས་ཡིད་ནི་སྤྲོ་བར་བྱ། །སྒྲུབ་པོ་དངོས་གྲུབ་འདོད་པས་ནི། །བློ་དང་ལྡན་པས་བརྩོན་འགྲུས་བསྐྱེད། །འདི་བྱའོ་འདི་ནི་མི་བྱའོ་ཞེས། །རིག་སྔགས་འདུལ་ལས་སྨོས་པ་དང༌། །བསླབ་པའི་སྡོམ་པ་ཉིད་
ལ་ཡང༌། །ཟློས་པས་རྟག་ཏུ་རྣམ་པར་བསམ། །རང་གི་བདེ་ལ་ཆགས་པ་དག །ཉིན་མཚན་དུ་ཡང་སྤང་བར་བྱ། །འདི་དག་བྱས་ནས་འདི་བྱའོ་ཞེས། །མི་གཡེལ་པར་ནི་གྱུར་བར་བྱས། །ཉིན་པར་
བག་མེད་བྱས་པ་དག །མཚན་མོ་སོ་སོར་བཤགས་པར་བྱ། །ནུབ་མོ་བྱས་ན་ནང་པར་བཤགས། །ལེགས་པར་བྱས་ལ་མངོན་དགའ་བྱ། །བཟླས་བརྗོད་སྦྱིན་སྲེག་གཙང་སྦྲ་བྱ། །རིག་
སྔགས་མཆོག་དང་རང་སྡོམ་དང༌། །རིག་སྔགས་འདུལ་བ་དག་ལ་ཡང༌། །སྒྲུབ་པ་པོས་ནི་ནན་ཏན་གནས། །རིག་སྔགས་ཀྱི་འདུལ་བ་རིམ་པར་ཕྱེ་བའོ།།    །།
ཞི་བ་དང་ནི་རྒྱས་པ་དང༌། །དྲག་ཤུལ་སྤྱད་པ་ཉིད་གསུངས་པ། །ཀུན་ལ་བྱེ་བྲག་མེད་པར་ནི། །ངས་ནི་རྣམ་པ་གསུམ་དུ་བསྒྲགས། །གསང་སྔགས་ཁ་

96-1-237a

ཅིག་འཕགས་པ་སྟེ། །དེ་ལ་ཁ་ཅིག་ལྷ་ཡི་ཡིན། །ཁ་ཅིག་ས་བླའི་ཡིན་པར་གསུངས། །ཐམས་ཅད་རིགས་ནི་གསུམ་དུ་འདུས། །དེ་རྣམས་མེ་ཏོག་སྣ་
ཚོགས་ནི། །ཐང་ལས་སྐྱེས་དང་ཆུ་ལས་སྐྱེས། །ཇི་ལྟ་བྱེ་བ་བློ་ཅན་གྱིས། །མངོན་པར་སྔགས་ཏེ་དབུལ་བར་བྱ། །གཙང་ཞིང་གཙང་མར་སྐྱེས་པ་ཡི། །ལྷ་རྫས་ཀྱི་ནི་མེ་ཏོག་འདི། །
བདག་གི་དད་པས་དབུལ་ལགས་ཀྱིས། །བཞེས་ནས་བདག་ལ་དགྱེས་པར་མཛོད། །ཨོཾ་ཨཱ་ཧ་ར་ཨཱ་ཧ་ར། སརྦ་བིདྱཱ་དྷ་ར་པུ་ཛི་ཏི་སྭཱཧཱ། །མེ་ཏོག་དཀར་པོ་དྲི་ཞིམ་པ། །སངས་
རྒྱས་བཅོམ་ལྡན་འདས་ལ་དབུལ། །མེ་ཏོག་དཀར་བོ་ཆུ་སྐྱེས་རྣམས། །འཕགས་པ་སྤྱན་རས་གཟིགས་ལ་དབུལ། །རབ་ཏུ་དྲི་ཞིམ་སྣ་ཚོགས་པ། །ཕྱག་ན་རྡོ་རྗེ་ཉིད་ལ་དབུལ། །
མ་སྨོས་པ་ནི་གཞན་རྣམས་ལ། །གང་ཡང་རུང་བ་ཐམས་ཅད་དབུལ། །སྣ་མ་པདྨ་པ་ཏ་ལ། །ནཱ་ག་གེ་སར་ཙམ་པ་ཀ །བ་ཀུལ་ཀུ་མུད་སཱ་ལུ་དང༌། །མ་ལི་ཀུ་ཡ་ཡུ་ཏི་ཀ །ཀུ་ར་བ་
ཀ་ཤེ་པ་ལི། །ཀ་དམ་མ་དུ་པུན་ཏི་ཀ །དྲི་ན་ཤུལ་ཡཾ་ཨ་ཤོ་ཀ །ཀླུ་ཤིང་མེ་ཏོག་པུ་ན་ག །ན་བ་མ་ལི་ད་མ་ན། །ཨ་མྲའི་དོག་པ་ཀ་ཐ་ར། །མུ་ཙུ་ཀུཎྜ་ཀཱཉྩ་ན། །ཤིང་གི་ཨུཏྤལ་
སྤྲིན་ཏྲི་ཀ །ཨུཏྤལ་ཏ་ཀར་ཀུཾ་ཌ་དང༌། །གཞན་ཡང་ཀ་ར་བཱི་ར་སོགས། །གྲོང་དང་དགོན་བ་དག་དང་ནི། །ཆུ་སྐྱེས་ཐང་སྐྱེས་མང་པོ་དང༌། །འདི་ལ་སོགས་པའི་མེ་ཏོག་དག །

96-1-237b

ཆོ་ག་བཞིན་དུ་ཤེས་བྱ་སྟེ། །རིགས་དང་ལས་ཀྱི་དབྱེ་བ་ཡིས། །ལྷ་རྣམས་མཆོད་ལ་མཁས་པས་སྦྱར། །སྣ་མ་ཏ་ཀར་ཀུནད་དང༌། །དེ་བཞིན་མ་ལི་ཡུཀྟི་ཀ །ནཱ་ག་གེ་སར་འདི་དག་
རྣམས། །དེ་བཞིན་གཤེགས་པའི་རིགས་ལ་གསུངས། །ཨུཏྤལ་ཀུ་མུད་པདྨ་དང༌། །ས་ལ་པྲྀཏྟ་ཤེ་པ་ལི། །དེ་བཞིན་ཏ་ཀར་པ་བུ་ནག །འདི་དག་པདྨའི་རིགས་ལ་ཤིས། །ནི་ལོཏྤ་ལ་
ལ་སོགས་དང༌། །པྲི་ཡང་ཀུ་ཡི་དོག་པ་དང༌། །གང་གཞན་རུང་བར་བསྒྲགས་པ་སྟེ། །འདི་དག་རྡོ་རྗེའི་རིགས་ལ་གསུངས། །ཁྱད་པར་དུ་ནི་དྲི་ཞིམ་དང༌། །ཁ་དོག་དཀར་སོགས་དབྱེ་བ་
ཡིས། །ཞི་བ་ལ་སོགས་ལས་རྣམས་ལ། །མེ་ཏོག་ཐམས་ཅད་སྦྱར་བར་བྱ། །ཞི་བ་ལ་ནི་མངར་བ་མཆོག །དྲག་ཤུལ་སྤྱོད་ལ་ཁ་བ་སྟེ། །དེ་ལས་གཞན་པ་རོ་ཅན་དག །རྒྱས་པའི་
ལས་ལ་ཤེས་པར་བྱ། །ད་ཚ་གེ་ལ་པ་སྡོང་པོ་དང༌། །དེ་བཞིན་འཁྲི་ཤིང་ལྡུམ་བུ་དག །ལྷབ་ལྷུབ་རྣམས་དང་ཤིང་ལོ་དང༌། །མེ་ཏོག་རྣམ་པ་སྣ་ཚོགས་དང༌། །ས་བླ་པ་ལ་ཤིས་པ་ཡིན། །སྣ་
མ་དེ་བཞིན་གཤེགས་རིགས་ལ། །པདྨ་པདྨའི་རིགས་ལ་ཤིས། །ཨུཏྤ་ལ་སྔོན་པོ་རྡོ་རྗེ་ཡི། །རིགས་ལ་མཆོག་ཏུ་བསྒྲགས་པ་ཡིན། །དྲི་དང་ཁ་དོག་མཆོག་གི་རྣམས། །མཆོག་གི་ལས་
ལ་ཤེས་པར་བྱ། །དམན་ཅིང་ཤིན་ཏུ་དམན་པ་དང༌། །ལྷག་མའི་ལས་ལ་ཤེས་པར་བྱ། །དོག་པ་རྣམ་པ་སྣ་ཚོགས་དང༌། །འཁྲི་ཤིང་མེ་ཏོག་གང་ཡིན་པ། །དེ་ལ་མོ་ཡི་མིང་ཅན་

96-1-238a

གྱི། །རིག་སྔགས་གང་ཡང་རུང་བ་དགྱེས། །ཀ་ར་བི་ར་དམར་པོ་འམ། །ཡང་ན་དཀར་པོ་ཁྱད་པར་དུ། །ཁྲོ་བོ་རྣམས་དང་ཕོ་ཉ་མོ། །གཟི་བརྗིད་ཅན་རྣམས་ཐམས་
ཅད་དགྱེས། །ས་ལ་ཀི་ལ་ཀུ་ཏ་ཛ། །ཀ་རྞི་ཀ་ར་ཨ་སན་མཆོག །བིལ་བའི་མེ་ཏོག་ཀ་ཐ་ར་ན། །ལས་ཀུན་བྱེད་པ་ཐམས་ཅད་དང༌། །མེ་ཏོག་ཕྲེད་རྒྱུད་མང་པོ་དག །ཐམས་ཅད་ལས་
རྣམས་ཀུན་ལ་འདོད། །སྦྱོར་བ་འདི་དག་ཉིད་ཀྱིས་ནི། །སིལ་མ་བཀྲམ་པའང་ཤེས་པར་བྱ། །མེ་ཏོག་རིགས་ནས་མ་སྨོས་དང༌། །ཚེ་རམ་ཅན་དང་དྲི་དཀུ་དང༌། །ཁ་དང་ཚ་བ་ལས་བྱུང་དང༌། །
ཁ་དོག་ངན་པ་རྣམ་པར་སྤང༌། །ཨ་ཏི་མུཀྟ་མད་གོ་ལ། །ནི་བ་ལ་སོགས་སྨད་པ་དང༌། །ཛ་བ་དང་ནི་ཀེ་ཊ་ཀའི། །མེ་ཏོག་ཁྱད་པར་དུ་ཡང་སྤང༌། །ཤ་མ་མེ་ཏོག་པྲི་ཡང་ཀུ། །འབྲས་ཡོས་
ཏིལ་དང་ལེ་བརྒན་རྩི། །དཱུར་བ་ལ་སོགས་ཐམས་ཅད་ནི། །གསང་སྔགས་ཐམས་ཅད་བཞེད་པ་ཡིན། །གང་དུ་གཞན་རྣམས་མ་རྙེད་ན། །འབྲས་ཀྱི་འབྲུ་ནི་རངས་པའང་རུང༌། །
གཅིག་རྐྱ་ཐུབ་པ་འདི་ཡིས་ཀྱང༌། །མཆོད་པ་ལེགས་པར་བྱ་བར་བཤད། །གཞན་གྱི་མེ་ཏོག་གཞན་དག་ལ། །བྱེའུ་རུག་དན་ཏ་མེ་རུ་པ། །ཏ་མལ་ཀྲྀཥྞ་མཱ་ལ་ཀི །མ་དུ་ལུང་ག་ཨ་
རྫ་ཀ །མེ་ཏོག་ལ་སོགས་ལོ་མའང་དབུལ། །བལ་ཀ་ལ་སོགས་རྩ་བ་དང༌། །ལི་ཤི་ལ་སོགས་འབྲས་བུ་དག །མཆོད་པའི་ཕྱིར་ནི་མེ་ཏོག་ཏུ། །ཆོ་ག་བཞིན་དུ་རབ་ཏུ་དབུལ། །

96-1-238b

གཞན་གྱི་མེ་ཏོག་གཞན་དག་ལ། །གང་ཚེ་མ་འབྱོར་ནས་དབུལ་བ། །དེ་ཚེ་རང་རིག་གསང་སྔགས་ཀྱིས། །དེ་ལ་ཡང་ནི་མངོན་པར་བསྔགས། །བློ་ལྡན་རྒྱུད་ལ་མཁས་པ་ཡིས། །མ་
འབྱོར་ན་ནི་མཐོང་བ་དང༌། །ཐོས་པ་དང་ནི་བྱས་པ་ཡིན། །མཆོད་པ་གང་ཡང་རུང་བ་བྱ། །མཆོད་པ་རྒྱ་ཆེར་འབྱོར་ན་ཡང༌། །ཡིད་ལ་གུས་པ་བསྐྱེད་ནས་ནི། །ཐལ་མོ་སྤྱི་བོར་ལེགས་
སྦྱར་ཏེ། །མཆོད་པ་ཐམས་ཅད་འབྱུང་བར་བྱ། །ཐེ་ཚོམ་མེད་པར་བློ་ཅན་གྱིས། །སེམས་ཀྱིས་རབ་ཏུ་བསྒྲིམས་ནས་ནི། །རབ་ཏུ་བསྒྲིམས་ཏེ་གང་བྱས་པ། །མཆོད་པ་དེ་ནི་ཁྱད་པར་
ཅན། །མེ་ཏོག་གི་མཚན་ཉིད་རིམ་པར་ཕྱེ་བའོ།།    །།དྲི་ནི་གང་དག་རུང་བ་དང༌། །གསང་སྔགས་ཀུན་ལ་ཤིས་པ་དང༌། །ཟློས་པ་རྣམས་ལ་དགོས་པ་ཡིས། །དྲི་
ཡི་རྫས་རྣམས་བཤད་པར་བྱ། །གླ་སྒང་ཀུ་ཏྲ་ན་ཊ་དང༌། །རུ་རྟ་ཨུར་ཤིང་བ་ལི་ཀ །ཨ་ཀར་རྒྱ་སྤོས་ཤ་རི་བཱི། །གུར་གུམ་ཙནྡན་པརྞ་ཀ །བཏྟྲ་ད་ར་སྒྲོན་ཤིང་སྦྲིག །ཤུག་པ་ཏི་
ལ་པ་རྞི་ཀ །ལི་ཤི་ཤིང་ཚ་ཀ་ལེ་ཡ། །ཐང་ཤིང་ཨརྫུ་པྲི་ཡང་ཀུ། །སཽརནྡ་ད་ལ་བ་ཀ །ཤི་ལ་བ་ལུ་དེ་བ་དང༌། །གསེར་ཕྲོང་ཤ་ཐི་ཀ་པི་ཐ། །ཀ་ཊུ་ཀ་དང་ཕ་ལི་ནི། །ན་ལི་ཤི་བ་ཙམ་
པི་དར། །སུ་བརྞ་དང་ཤ་ཀ་ལ། །མ་དུ་ལུང་ག་ཤུན་པར་བཅས། །བལ་བུ་སྤང་སྤོས་པུ་པྲི་ན། །མཁན་པ་མུ་ར་བུ་རུ་བ། །ཀེ་ཤི་ཏ་མལ་བུ་ནག །སུ་ག་སྨེལ་བྱ་ཁྲ་ན་ཁ་དང༌། །

96-1-239a

འུ་སུ་བ་སྦྲི་ལ་བ་ལི། །ཤ་ཏ་པུཥྤ་ཧ་རོ་ཎུ། །ཛ་ཏི་ཕ་ལ་ཀ་ཀོ་ལ། །ཀ་ཏུ་བ་ལ་ཙ་རོད་ཀ །སཽ་ནེ་ཡ་དང་དྷ་མ་ཀ །ཙནྡན་དུ་རུས་པྲ་ཏ་ར། །ཐང་ཆུ་དང་
ནི་ར་ས་དང༌། །གེ་སར་ལ་སོགས་བསྡུས་པ་ལས། །དྲི་སྦྱོར་བ་ཡིས་རྒྱུད་ཤེས་པས། །བདག་ཉིད་ཇི་ལྟར་འདོད་བཞིན་སྦྱར། །མེ་ཏོག་འབྲས་བུ་ཐང་ཆུ་བཅས། །རྒྱལ་བའི་
རིགས་ལ་སྦྱར་བར་བྱ། །ཤུན་པ་སྙིང་པོ་ལ་སོགས་ཅན། །སྦྱར་པ་པདྨའི་རིགས་ལ་བསྟན། །སྡོང་བུ་རྩ་བ་ལ་སོགས་ལས། །སྦྱར་བ་རྡོ་རྗེའི་རིགས་ལ་གསུངས། །བྱེ་བྲག་ཏུ་
ནི་མ་ཕྱེ་བ། །ལས་ཀུན་བྱེད་པ་ཐམས་ཅད་ལའོ། །དེ་བཞིན་གཤེགས་པའི་རིགས་ལ་ནི། །ཨ་ཀར་མཆོག་ནི་གཅིག་པུ་དབུལ། །པདྨ་ཅན་ལ་བློ་ཅན་གྱིས། །ཙནྡན་དཀར་
ཕོ་གཅིག་པུ་དབུལ། །གུར་གུམ་གཅིག་པུ་ཁྱད་པར་དུ། །ཕྱག་ན་རྡོ་རྗེ་ཅན་ལ་དབུལ། །འདི་དག་གཅིག་རྐྱ་ཐུབ་པ་སྟེ། །ག་པུར་གྱིས་ནི་བསྒོ་བར་གསུངས། །རྡོ་རྗེ་འཆང་བ་
ཐམས་ཅད་ལ། །ཙནྡན་དམར་པོ་བཞེད་པ་ཡིན། །པྲི་ཡང་ཀུ་ལ་སོགས་པའི་དྲི། །རིག་སྔགས་མོ་ཡི་མིང་ཅན་དགྱེས། །སྤང་སྤོས་སུག་སྨེལ་འབྲུ་སྦྱར་བ། །རིག་པའི་རྒྱལ་
མོ་རྣམས་ལ་བསྒྲགས། །ཙནྡན་གུར་གུམ་ཨ་ག་རུ། །རིག་པའི་རྒྱལ་པོ་ཐམས་ཅད་ལའོ། །ཤུག་པ་དག་ལ་སྦྱར་བ་ཡི། །མངག་གཞུག་རྣམས་ལ་ཤིས་པ་ཡིན། །

96-1-239b

གཞན་རྣམས་ལ་ནི་ཕལ་གཞན་གྱིས། །བྱས་ནས་ལྷག་པར་དགྱེས་པར་འགྱུར། །རིགས་གསུམ་དག་ནི་ཐམས་ཅད་ཀྱི། །སྤྱི་ཡི་ལས་རྣམས་ཐམས་ཅད་ལ། །ཨ་ཀར་ནག་པོ་གཅིག་
པུ་ཉིད། །ཁྱད་པར་དུ་ནི་རབ་ཏུ་ཤིས། །ཁ་དོག་དཀར་པོ་ཞི་བ་ལ། །རྒྱས་པ་ལས་ནི་སེར་པོ་འཕྲོད། །དྲག་ཤུལ་སྤྱོད་ལ་བསུང་མེད་དང༌། །ཁ་དོག་དམར་པོ་རབ་ཏུ་ཤིས། །དངོས་གྲུབ་ཆེན་
པོ་རྣམས་ལ་དྲི། །ཐང་ཆུ་འབྲས་བུ་དང་སྦྱར་བའོ། །འབྲིང་ལ་མེ་ཏོག་སྙིང་པོ་རྣམས། །ཕལ་ལ་ཕལ་པ་རྣམས་ཀྱིས་བྱ། །སྲོག་ཆགས་དང་ནི་ཆང་དག་གམ། །ཚྭ་དང་རྒྱ་སྐྱེགས་དག་
དང་ནི། །དཀུ་བ་དག་གི་དྲི་འདི་རྣམས། །སྦྱར་བར་ཡང་ནི་མི་བྱ་འོ། །ཕྱེ་མ་དང་ནི་བྱུག་པ་དག །དེ་བཞིན་བསྒོ་བར་བྱ་བ་ལ། །བསྟན་པ་འདི་ཡི་ཚུལ་གྱིས་ནི། །ཁ་དོག་རྣམས་ཀྱང་
ཤེས་པར་བྱ། །གཙང་ཞིང་གཙང་མ་ལས་བྱུང་བའི། །ལྷ་རྫས་དམ་པའི་དྲི་འདི་དག །བདག་གི་དད་པས་འབུལ་ལགས་ཀྱིས། །བཞེས་ནས་བདག་ལ་དགྱེས་པར་མཛོད། །ཨཱ་
ཧ་ར་ཨཱ་ཧ་ར། སརྦ་བིདྱ་དྷ་ར་པུ་ཛི་ཏེ་སྭཱཧཱ། །སྒྲུབ་པ་པོ་དང་སྔགས་འདི་དང༌། །རང་གི་སྔགས་ཀྱིས་ཡོངས་བཟླས་ནས། །བསངས་པའི་དྲི་ནི་ལྷ་རྣམས་ལ། །ཆོ་ག་བཞིན་དུ་དབུལ་
བར་བྱ། །གཞན་གྱི་དྲི་དང་གཞན་དག་ལ། །གང་ཚེ་མ་འབྱོར་ནས་དབུལ་བ། །དེ་ཚེ་རང་རིག་གསང་སྔགས་ཀྱིས། །དེ་ལ་ཡང་ནི་མངོན་པར་བསྔགས། །དྲིའི་མཚན་ཉིད་རིམ་པར་

96-1-240a

ཕྱེ་བའོ།།    །།རིགས་གསུམ་རྣམས་གྱི་སྤྱིར་ཡང་ནི། །ཙནྡན་ཨ་གར་གུར་གུམ་གྱི། །བདུག་སྤོས་ཐམས་ཅད་རིམ་བཞིན་དུ། །རེ་རེ་དག་
ལ་སོ་སོར་དགྱེས། །ཤི་རི་བེ་སྟ་སྲ་རྩི་པོག །ས་ར་གུ་གུལ་སཱ་ལི་ཀི །ག་བུར་ཅེ་པོག་ལྷ་མ་ཀ །སྦྲང་རྩི་གུ་ཏ་གི་རི་ཙན། །བུ་རམ་གླ་སྒང་ཨ་རུ་ར། །དུ་རུས་ཨ་གར་བྷ་ལ་ཀ །
ཙནྡན་སྒྲོན་ཤིང་ཐང་ཤིང་དང༌། །བ་རི་པེ་ལ་ན་ལ་ཀི །ཁ་ར་སྤང་སྤོས་ཨུ་ཤི་ར། །འབྲས་བུའི་རིགས་སུ་གཏོགས་ལ་སོགས། །སྦྱོར་བ་རྣམ་པ་སྣ་ཚོགས་དག །གསང་སྔགས་
བདུག་སྤོས་ཕྱིར་གསུངས་སོ། །དེ་ལ་ཤི་རི་བྷེ་ཏ་ཀ །ལྷ་དང་བཅས་པའི་གསང་སྔགས་དགྱེས། །གནོད་སྦྱིན་རྣམས་ནི་གུ་གུལ་འདོད། །ཅེ་པོག་ལ་ནི་རིག་སྔགས་དགྱེས། །གསང་
སྔགས་ཕལ་པ་ཐམས་ཅད་ནི། །སྲ་རྩི་པོག་ལ་ལྷག་པར་དགྱེས། །ཕོ་ཉ་མོ་རྣམས་སཱ་ལི་ཀི །མངག་གཞུག་རྣམས་ལ་ར་ས་གསུངས། །ཐང་ཆུ་བདུན་གྱི་བདུག་སྤོས་ནི། །དོན་
ཀུན་གྲུབ་པར་ཤེས་པར་བྱ། །ཞི་བ་ལ་སོགས་ལས་རྣམས་ལ། །ཐམས་ཅད་དུ་ཡང་སྦྱར་བར་བྱ། །མཆོག་ལ་ཐང་ཆུའི་བདུག་པ་སྟེ། །སྙིང་པོ་རྣམས་ནི་འབྲིང་ལ་གསུངས། །
ལྷག་མ་རྫས་ཀྱི་བདུག་སྤོས་ནི། །ཕྲན་ཚེགས་ཀྱི་ནི་ལས་རྣམས་ལ། །ག་བུར་དུ་རུས་ཨ་ག་རུ། །གསུམ་ནི་དྲི་ཞིམ་མཆོག་ཅེས་བྱ། །དྲི་ཞིམ་ལྔ་ནི་དེ་རྣམས་ལ། །ཙནྡན་

96-1-240b

དང་ནི་བུ་རམ་མོ། །ར་ས་དང་ནི་ཞོས་བསྣན་ན། །དྲི་ཞིམ་རྣམ་པ་བདུན་ཞེས་བྱ། །བདུག་སྤོས་དམ་བ་དེ་གསུམ་ནི། །ལས་རྣམས་ཀུན་ལ་གཙོ་བོར་གསུངས། །གསང་སྔགས་ཕྲན་ཚེགས་ཐམས་
ཅད་ལ། །བུ་རམ་སྦྲང་རྩི་ཨ་རུ་རའི། །བདུག་སྤོས་དེ་དག་སྦྱར་ན་ནི། །པདྨ་རྣམས་དང་འཕྲོད་པར་འགྱུར། །བུ་རམ་རྡོ་རྗེ་ཨ་རུ་ར། །ཁ་ར་སྦྲང་རྩི་པོག་དང་ལྔའི། །བདུག་སྤོས་ཞི་པ་ལ་སོགས་
པའི། །ཆོ་ག་ཀུན་ལ་སྦྱར་བར་བྱ། །འབྱོར་ན་གང་ཡང་རུང་བ་ཡི། །དྲི་ཞིམ་གཅིག་རྐྱ་ཐུབ་པ་དབུལ། །ཡང་ན་རྫས་རྣམས་ཅི་འབྱོར་ལས། །བདུག་སྤོས་སུ་ནི་སྦྱར་བར་བྱ། །བློ་ལྡན་གྱིས་
ནི་རྣམ་པ་འདིས། །རིགས་དང་མི་རིགས་རྣམས་དཔྱད་དེ། །དྲི་ཞིམ་རྫས་ལས་སྦྱར་བ་ཡི། །བདུག་སྤོས་ཆོ་ག་བཞིན་དུ་དབུལ། །རིལ་བུ་གོང་བུ་ཕྱེ་མ་དང༌། །རེང་བུ་དང་ནི་རྣམ་པ་བཞི། །
བདུག་སྤོས་རིགས་སུ་ཤེས་བྱས་ནས། །ལས་རྣམས་སོ་སོར་སྦྱར་བར་བྱ། །ཞི་བ་ལ་ནི་རིལ་བུ་མཆོག །རྒྱས་པ་ལ་ནི་གོང་བུ་མཆོག །དྲག་ཤུལ་སྤྱོད་ལ་ཕྱེ་མ་ཡིས། །ཐམས་ཅད་
ལ་ནི་རེང་བུ་ཤིས། །བུ་རམ་གྱི་ནི་རིལ་བུ་བྱ། །སྦྲང་རྩི་སོགས་པས་གོང་བུ་བྱ། །ཕྱེ་མ་རྣམས་ནི་ཐང་ཆུས་བསྲེ། །རེང་བུ་མར་དང་ལྡན་པ་ཤིས། །བློ་ལྡན་གྱིས་ནི་ངན་པ་དང༌། །སེན་
མོ་རྒྱ་སྐྱེགས་ཐམས་ཅད་དང༌། །དཀུ་བ་དང་ནི་ཆང་སོགས་ཀྱིས། །བདུག་སྤོས་སྦྱར་བར་མི་བྱའོ། །དྲི་ཡི་རྒྱས་པ་ལྷ་ཡི་ཟས། །ནགས་ཚལ་བཅུད་ནི་ཡིད་འོང་འདི། །བདག་གི་དད་

96-1-241a

པས་འབུལ་ལགས་ཀྱི། །བདུག་སྤོས་འདི་ནི་བཞེས་སུ་གསོལ། །ཨཱ་ཧ་ར་ཨཱ་ཧ་ར། སརྦ་བིདྱཱ་དྷ་ར་པུ་ཛི་ཏེ་སྭཱཧཱ། །སྒྲུབ་པོས་དང་པོ་སྔགས་འདི་
དང་། །རང་གི་སྔགས་ཀྱིས་ཡོངས་བཟླས་ནས། །བསངས་པའི་བདུག་སྤོས་ལྷ་རྣམས་ལ། །ཆོ་ག་བཞིན་དུ་དབུལ་བར་བྱ། །གཞན་གྱི་བདུག་སྤོས་གཞན་དག་ལ། །གང་ཚེ་མ་
འབྱོར་ན་དབུལ་བ། །དེ་ཚེ་རང་རིགས་སྔགས་ཀྱིས་ནི། །དེ་ལ་ཡང་ནི་མངོན་པར་བསྔགས། །བདུག་སྤོས་ཀྱི་མཚན་ཉིད་རིམ་པར་ཕྱེ་བའོ།།    །།དེ་ནས་གཞན་ཡང་
གསང་སྔགས་ཀྱི། །ལྷ་ནི་མ་ལུས་པ་དག་ལ། །ཇི་ལྟར་བྱས་ན་མཉེས་འགྱུར་བ། །མར་མེའི་ཆོ་ག་དོན་བཞིན་བཤད། །གསེར་རམ་དངུལ་ལམ་ཟངས་མ་འམ། །ལྕགས་སམ་
ཡང་ན་ཁམ་པ་ལས། །མར་མེ་བླུགས་པའི་སྣོད་བྱས་ན། །གསང་སྔགས་ཡོངས་སུ་མཉེས་པར་འགྱུར། །ལས་རྣམས་བཤད་པའི་བྱེ་བྲག་གིས། །ཤིང་བལ་དང་ནི་རས་གསར་
དང་། །དུ་གུ་ལ་དང་གསོ་རས་དང༌། །དེ་ལ་སོགས་པས་སྙིང་པོ་བྱ། །ཞི་བ་ལ་སོགས་བྱེ་བྲག་གིས། །དེ་ཡི་མར་ནི་དྲི་ཞིམ་བ། །འབྲུ་མར་བསུང་ཅན་ཡིད་འོང་ངམ། །ཡང་ན་
དྲི་ཞིམ་མར་གྱིས་བྱ། །དྲི་ཞིམ་ཤིང་ལས་བྱུང་བའི་མར། །ཞི་བའི་ལས་ལ་ཤེས་པར་བྱ། །ཏིལ་མར་གྱིས་ནི་རྒྱས་པ་ལ། །དྲག་པོ་ལ་ནི་ཡུངས་མར་ཤིས། །རིག་སྔགས་

96-1-241b

ཀུན་ལ་ཟར་མའི་མར། །འབྲས་བུ་ལས་བྱུང་གསང་སྔགས་ལ། །ཁ་བའི་ཤིང་ལས་བྱུང་བའི་མར། །ཕལ་པ་རྣམས་ལ་ཡོངས་སུ་བསྒྲགས། །ཤ་ཟ་རྣམས་ལ་ཉ་ཡི་མར། །གནོད་སྦྱིན་
རྣམས་ལ་ཚིལ་བུར་བཤད། །ཤིན་ཏུ་དམན་པ་གཞན་རྣམས་ལ། །བྷ་ལ་ཏ་ཀ་ལ་སོགས་མར། །དུར་ཁྲོད་པ་ནི་ཐམས་ཅད་དང༌། །རོ་ལངས་ལ་སོགས་དངོས་གྲུབ་ལ། །ཁྱད་པར་དུ་ནི་ཚིལ་
ཆེན་གྱི། །སྣུམ་ནི་རྗེས་སུ་མཐུན་པ་ཡིན། །ལས་རྣམས་དག་ནི་ཐམས་ཅད་ལ། །དམར་སེར་བ་མར་མཆོག་ཏུ་གསུངས། །ཡང་ན་རྒྱུད་ལས་གསུངས་པ་བཞིན། །བ་ཡི་ཁ་དོག་རྣམས་ལ་
བརྟགས། །སྨན་རྣམས་ལས་ནི་བྱུང་བའི་མར། །དེ་ཀུན་རྒྱས་པའི་ལས་ལ་གསུངས། །དྲི་ཞིམ་ཐམས་ཅད་ཞི་བ་ལ། །དྲག་སྤྱོད་ལ་ནི་དྲི་ང་རྣམས། །ཆོ་ག་འདི་ཡི་ཚུལ་གྱིས་
ནི། །མཐོང་ངམ་མ་མཐོང་ཐ་དད་པས། །མཁས་པས་གསང་སྔགས་ཐམས་ཅད་ལ། །མར་མེའི་ཕྱིར་ནི་སྦྱར་བར་བྱ། །གནོད་རྣམས་འཇོམས་ཤིང་བཀྲ་ཤིས་ལ། །དགེ་ཞིང་མུན་
པ་རྣམས་སེལ་འདི། །བདག་གིས་དང་པས་འབུལ་ལགས་ཀྱི། །མར་མེ་འདི་ནི་བཞེས་སུ་གསོལ། །ཨཱ་ལོ་ཀ་ཡ་ཨཱ་ལོ་ཀ་ཡ། །སརྦ་བིདྱཱ་དྷ་ར་པུ་ཛི་ཏེ་སྭཱཧཱ། སྒྲུབ་པོས་དང་པར་
སྔགས་འདི་དང༌། །རང་གི་སྔགས་ཀྱིས་ཁོངས་བཟླས་ནས། །བསངས་པའི་མར་མེ་ལྷ་རྣམས་ལ། །ཆོ་ག་བཞིན་དུ་དབུལ་བར་བྱ། །གཞན་གྱི་མར་མེ་གཞན་དག་ལ། །གང་ཚེ་

96-1-242a

མ་འབྱོར་ནས་དབུལ་བ། །དེ་ཚེ་རང་རིག་གསང་སྔགས་ཀྱིས། །དེ་ལ་ཡང་ནི་མངོན་པར་བསྔགས། །མར་མེའི་མཚན་ཉིད་རིམ་པར་ཕྱེ་བའོ།།    །།ཇི་
ལྟ་བུ་དག་ལྷ་རྣམས་ལ། །ཕུལ་ན་དངོས་གྲུབ་ཐོབ་འགྱུར་བའི། །ལྷ་བཤོས་ལས་ཀྱི་ཆོ་ག་ཀུན། །སྔ་མ་བཞིན་དུ་བཤད་པར་བྱ། །རྩ་བ་རྡོ་གུ་འབྲས་བུ་བཅའ། །ཅུང་པེང་ལ་སོགས་
བཟའ་བ་ཡིན། །ཚོད་མར་བཅས་པའི་ཁ་ཟས་དག །མདོར་ན་བཟའ་བ་ཡིན་པར་བཤད། །ཐུག་པ་དང་ནི་སྐོམ་རྣམས་ནི། །བཏུང་བ་རྣམ་པ་སྣ་ཚོགས་ཏེ། །དེ་ལྟར་རྣམ་པ་བཞི་
པོ་ཀུན། །གཏོར་མ་ལས་ཀྱི་ཆོ་ག་བཤད། །བི་ཛ་པཱུ་ར་གཅིག་པུ་ནི། །གསང་སྔགས་ཀུན་ལ་རབ་ཏུ་ཤིས། །དེ་བཞིན་སེ་འུ་ཨ་མྲ་དག །རིགས་གསུམ་ལ་ཡང་ཤེས་པར་བྱ། །ཞི་
བ་ལ་ནི་མངར་བ་དབུལ། །མངར་སྐྱུར་དག་ནི་རྒྱས་བ་ལ། །འབྲས་བུ་སྣ་ཚོགས་རོ་གཞན་ཅན། །དྲག་ཤུལ་སྤྱོད་པ་དག་ལ་དབུལ། །ན་རི་ཀེ་ལ་ཏ་མ་ལམ། །བིལ་བ་དང་ནི་ནིམ་
པ་འམ། །དེ་བཞིན་སྨད་པར་བྱ་བ་རྣམས། །གསང་སྔགས་ཀུན་ལ་དབུལ་མི་བྱ། །དངོས་གྲུབ་ཆེན་པོ་དག་ལ་ནི། །མང་ལ་རིན་ཆེན་ཞིམ་པ་བསྒྲགས། །འབྲིང་ལ་ཞིམ་པ་བར་མ་
ལ། །ཐ་མ་དག་ནི་ཐ་མ་ལའོ། །འབྲས་བུ་མོ་ཡི་མིང་ཅན་ལ། །རིག་སྔགས་ཐམས་ཅད་ལྷག་པར་དགྱེས། །ནགས་ཀྱི་འབྲས་བུ་མི་ཁ་བ། །རིག་པའི་རྒྱལ་པོ་རྣམས་ལ་ཤིས། །ཁྲོ་

96-1-242b

བོ་རྣམས་ལ་བིལ་བ་སྟེ། །བ་ཏ་ལས་བྱུང་གནོད་སྦྱིན་ལ། །དཔལ་མོ་ཀུན་ལ་ཀ་པི་ཏ། །བི་ཡ་ལ་ཛ་མངག་གཞུག་ལ། །ལྷག་མ་རྣམ་པ་སྣ་ཚོགས་པ། །ལྷག་མ་བཞེད་པ་རྣམས་ལ་སྦྱར། །
གྲོང་དང་དགོན་པའི་རྡོ་གུ་ནི། །ཞིམ་ཞིང་རོ་དང་ལྡན་པ་དང༌། །བི་དྷ་རི་ཡི་རྡོ་གུ་རྣམས། །དེ་དག་ལས་རྣམས་ཀུན་ལ་བསྔགས། །གང་དག་ཤིན་ཏུ་མངར་བ་དང༌། །མི་རྣམས་ལྷག་པར་སྲེད་
པ་དང༌། །རི་ལས་སྐྱེས་པའི་རྡོ་གུ་ནི། །ཁྱད་པར་དུ་ནི་མངར་བ་དང༌། །བི་དང་རི་དང་ཀ་ཤེ་དྲུ། །བ་ཡང་སེ་དང་ཀུ་ཀུ་ཊི། །མོན་པའི་དོ་བ་སྨིན་པ་དག །རྒྱལ་བའི་རིགས་ལ་དབུལ་བར་བྱ།།
ཆུ་ལས་སྐྱེས་པའི་རྡོ་གུ་རྣམས། །པདྨའི་རིགས་ནི་ཀུན་ལ་ཤིས། །སྨན་གྱི་རྡོ་གུ་ཐམས་ཅད་དང༌། །ཁ་བ་དང་ནི་ཚ་བ་དང༌། །དོ་བ་དག་ནི་ཐམས་ཅད་ཀྱང༌། །ལག་ན་རྡོ་རྗེ་ཉིད་ལ་དབུལ།།
ཡང་ན་ལས་ཀྱི་བྱེ་བྲག་ལས། །དྲི་དང་ཁ་དོག་རོར་ལྡན་པའི། །རྡོ་གུ་རྣམས་ནི་ཅི་རིགས་པར། །ཞི་བ་ལ་སོགས་དབུལ་བར་བྱ། །རབ་དང་འབྲིང་དང་ཐ་མ་ཡི། །དངོས་གྲུབ་རྣམས་ནི་
སོ་སོ་ལ། །ཡོན་ཏན་རབ་འབྲིང་ཐ་མ་ཡི། །རྡོ་གུ་རྣམས་ནི་དབུལ་བར་བྱ། །རྡོ་གུ་བཞིན་དུ་རྩ་བ་ཡང༌། །ཞི་ལ་སོགས་པའི་ལས་རྣམས་དང༌། །རིགས་དང་དངོས་གྲུབ་དག་ལ་ཡང༌།།
ཅི་རིགས་པར་ནི་དབུལ་བར་བྱ། །སྒོག་པ་དང་ནི་ལ་ཕུག་དང༌། །ཁ་བ་དང་ནི་བསྐ་བ་དང༌། །རོ་མེད་པ་དང་ངན་པ་དག །གསང་སྔགས་རྣམས་ལ་མི་དབུལ་ལོ། །པུ་པ་ས་ཏི་ཨུ་ལོ་

96-1-243a

པི། །པ་ཏ་ཀི་ཡི་རིགས་རྣམས་དང༌། །ཧང་ཚོས་རྣམས་ཀྱི་རྣམ་པ་དང༌། །འབྲུ་ཡི་ཆན་ནི་སྣ་ཚོགས་དང༌། །ཚག་ཚོག་རྣམ་པ་སྣ་ཚོགས་དང༌། །ཧྭ་གས་དང་
བཟའ་བ་སྣ་ཚོགས་དང༌། །ལ་དུ་དང་ནི་ཞུའུ་ཏེའུ་དང༌། །ཕིན་ཏ་ཀོ་ཤ་ཕེ་ན་ཀ །ཚིལ་ལ་བརྟ་ཨ་ཤོ་ཀ །ཁུར་བ་གུ་ཏ་པཎྜི་ཀ །ཤ་སྐུལ་སྣུམ་ཁུར་བུརྞ་དང༌། །མ་ཤ་པུ་པ་པི་དག་དྷ། །
པུར་ཤ་བརྟ་ལ་བ་ནི། །གར་བྷོད་ཀ་རིའི་རིགས་རྣམས་དང༌། །ཁྱིམ་བྱ་ངང་པ་ར་མ་ཀ །སིཀྟ་བྲེ་འུ་འོལ་པའི་དབྱིབས། །ཤི་རི་པུརྞ་བི་སྟ་ཀ །པང་གི་ཟང་གི་ཟོམ་ཤང་དང༌། །བུ་རམ་
པུ་པ་ཁརྫུ་ཀ །ཁུ་བ་ཁྲ་བོ་གརྟ་དང༌། །ཟུར་གསུམ་བུ་རམ་པརྤ་ཏ། །པིན་རྩི་ཡི་ནི་རིགས་རྣམས་དང༌། །ངང་རྒྱལ་བུང་བའི་གོང་བུ་དང༌། །མར་གྱི་བུརྣ་སརྫ་ཀ །ཀ་མོ་ཏི་ཀེ་ཧོན་
དོན་དང༌། །བེ་རེག་དང་ནི་ཤ་ཏ་བ། །རི་དྭགས་བྱ་དང་ཉ་འདྲ་དང༌། །ཀརྞ་པྲི་ཏི་སྣ་ཚོགས་དང༌། །གཟིག་དང་ཆུ་ཡི་གླང་པོའི་དབྱིབས། །དེ་བཞིན་ཀར་ཀ་པིཎ་ཌ་ཀ །ཕྲེང་བུ་བྷ་ལ་གྷ་
རྟ་དང༌། །ཤིབ་ཏི་ཀ་དང་གླང་རྣ་དང༌། །བུ་རམ་འབྲུ་མར་ལས་བྱས་པ། །འདི་ལ་སོགས་པ་བཟའ་བ་རྣམས། །རིགས་དང་ལས་དོན་དངོས་གྲུབ་ལ། །ཅི་རིགས་པར་ནི་དབུལ་
བར་བྱ། །ཞི་ལ་པི་ཏ་ཀ་བསྔགས་ཏེ། །གྲོ་ལས་བྱས་པ་རྒྱས་པ་ལ། །མ་ཤ་ཏི་སོགས་ལས་བྱས་པ། །དྲག་ཤུལ་སྤྱོད་པ་རྣམས་ལ་བསྔགས། །ཁ་ཟས་འདི་དག་ཐམས་

96-1-243b

ཅད་དང༌། །བཟའ་དང་བཅའ་བའི་ཁྱད་པར་རྣམས་།རྟོགས་ནས་གསང་སྔགས་ཐམས་ཅད་ལ། །ཐམས་ཅད་དབུལ་བ་ཉིད་དུ་བྱ། །ཤྲི་པེ་ཏ་ནི་པདྨའི་རིགས། །ལ་དུ་རྡོ་རྗེ་ཅན་ལ་སྟེ།
གནོད་སྦྱིན་རྣམས་ལ་པུ་པ་ཤིས། །བུད་མེད་སྲེད་ལ་རིག་སྔགས་རྣམས། །ཆོ་ག་ཞིབ་མོའི་རྗེས་འབྲངས་ཏེ། །གསང་སྔགས་དབྱེ་བའང་ཤེས་བྱས་ནས། །གང་གཞན་འཇིག་རྟེན་པ་ལ་
སོགས། །ཅུང་ཟད་ཙམ་ཡང་དབུལ་བར་བྱ། །སྭ་སྟི་ཨུ་ལོ་པུ་པ་རྣམས། །རིགས་གསུམ་ལ་ནི་རིམ་བཞིན་དབུལ། །ལྷག་མའང་གཞན་ལ་ཅི་རིགས་པར། །གཞི་བཏིང་ནས་ནི་དབུལ་
བར་བྱ། །སཱ་ལུ་དང་ནི་བཅུ་དྲུག་པ། །ཇུ་ཙེ་དང་ནི་ཁྲེ་དག་དང༌། །འོ་ཐུག་ལེགས་པར་བཙོས་པ་ཡིས། །ཆན་དག་དེར་ནི་དབུལ་བར་བྱ། །སྲན་ཚོད་ལ་སོགས་སྣ་ཚོགས་པ། །དྲི་ཞིམ་ཡིད་
དུ་འོང་བ་དང༌། །ལེགས་པར་ཡོངས་སུ་བྱས་པ་ཡི། །ཚོད་མ་དག་ཀྱང་དབུལ་བར་བྱ། །ནས་དང་ནས་མངར་འབྲས་ཆན་དག །གཙོ་བོ་ལ་ནི་ཡོངས་སུ་བསྒྲགས། །གང་གཞན་ཅུང་ཟད་
དམན་པ་དང༌། །འབྲིང་ལ་སཱ་ལུ་བཅུ་དྲུག་པ། །གཙོ་བོ་ཞི་བའི་ལས་ཡིན་ཏེ། །འབྲིང་པོ་དག་ནི་རྒྱས་པ་འོ། །དམན་པ་དྲག་ཤུལ་གསུངས་པ་ལ། །ལྷ་བཤོས་རིམ་པ་བཞིན་དུ་སྦྱར།།
ལས་ཅི་འདྲ་བར་རིགས་དེ་ཤེས། །རིགས་ཅི་འདྲ་བར་དངོས་གྲུབ་སྟེ། །གསང་སྔགས་དབྱེ་བའི་རིམ་པ་ཡིས། །འདིར་ནི་ཆོ་ག་ཐམས་ཅད་སྤྱད། །ཞི་བ་ལ་ནི་དང་པོར་བསྔགས། །

96-1-244a

རྒྱས་པ་ལ་ནི་མངར་སྐྱུར་ཏེ། །ཁ་དང་ཚྭ་དང་བསྐ་སོགས་ཀྱི། །ཚོད་མ་དྲག་པོའི་ལས་ལ་འོ། །ཞི་བ་ལ་ནི་འོ་ཐུག་གསུངས། །ཀྲྀ་སི་ར་ནི་དྲག་སྤྱོད་ལ། །
ཞོ་དང་འབྲས་ཐུག་ལ་སོགས་པ། །གཞན་རྣམས་ཐམས་ཅད་རྒྱས་ལ་ཤིས། །བཟའ་བའི་རིགས་ནི་སྣ་ཚོགས་པ། །ཕལ་ཆེར་གྲོང་དང་དགོན་པ་ཡི། །ཅུང་ཟད་ཅིག་ནི་འདིར་བཤད་
དེ། །མ་ལུས་པ་དང་རྒྱས་པར་ནི། །གཞན་དག་ལས་ཀྱང་ཤེས་པར་བྱ། །འཇིག་རྟེན་དག་ན་གང་བཟང་དང༌། །བདག་ཉིད་སྲེད་པ་གང་ཡིན་པ། །དེ་དག་ཐམས་ཅད་སངས་རྒྱས་ལ།།
བློ་དང་ལྡན་པས་ཐོག་མར་དབུལ། །གསང་སྔགས་རྣམས་ཀྱི་བཟའ་བ་དང༌། །ཟས་ཉིད་གང་དང་གང་གསུངས་པ། །བློ་དང་ལྡན་པས་དེ་ཉིད་དབུལ། །གཞན་དུ་བྱས་ན་གྲུབ་མི་
ཐོབ། །གང་དག་འགལ་དང་མ་སྨོས་དང༌། །གང་དག་ཅུང་ཟད་ངན་པའི་རྣམས། །དེ་དག་ཐམས་ཅད་དྲག་སྤྱོད་ལ། །ཁྱད་པར་དུ་ནི་དབུལ་བར་གསུངས། །དྲི་དང་བདུག་སྤོས་
མར་མེ་དང༌། །མེ་ཏོག་དང་ནི་ལྷ་བཤོས་དག །ཐམས་ཅད་ཆོ་ག་འདི་ཉིད་ཀྱིས། །ཞི་བ་ལ་ཡང་བཤད་པ་ཡིན། །གསང་སྔགས་ཀྱི་ནི་རང་བཞིན་དང༌། །མཐུ་དང་ལས་དོན་
རིག་བྱས་ནས། །དེ་ཡི་བཤོས་དང་ཁ་ཟས་རྣམས། །ཇི་ལྟར་རིག་པར་དབུལ་བར་བྱ། །སྭ་སྟི་ཀ་དང་ཨུ་ལོ་པའི། །བཟའ་བ་ཅི་འབྱོར་བུ་རམ་ཅན། །ལག་པན་རྩ་བའི་འབྲས་

96-1-244b

བུ་དང༌། །འོ་ཐུག་དག་ནི་འདོད་པ་ཡིན། །ཐམས་ཅད་འདོད་ཅེས་བྱ་བ་ཡི། །གཏོར་མ་དོན་ཀུན་སྒྲུབ་བྱེད་པ། །གསང་སྔགས་ཀུན་ལ་ཤེས་པར་བྱ། །དྲག་ཤུལ་སྤྱོད་ལམ་ཡིན་ནོ། །དེ་
དག་ཉིད་ལས་ཅི་འབྱོར་བ། །ཁ་དོག་སྣ་ཚོགས་པ་ཞེས་བྱ། །གང་གཞན་ཅུང་ཟད་ཀྱིས་གླགས་པ། །གཏོར་མ་སྣ་ཚོགས་པ་ཞེས་བྱ། །དང་པོ་དེ་དག་གཉིས་ལས་ནི། །སྣ་རེ་ལས་ཀྱང་མ་
བྱས་པ། །གཞན་ཡང་ཇི་སྙེད་པ་བསྣན་པ། །གཏོར་མ་རྒྱ་ཆེན་ཞེས་སུ་གསུངས། །འབྲས་ཆན་ཞོ་དང་འོམ་མར། །མིང་ནི་དཀར་གསུམ་པ་ཞེས་གསུངས། །འབྲས་ཆན་འོ་མ་སྦྲང་རྩི་
མར། །ལྡན་པའི་གཏོར་མ་མངར་གསུམ་ཡིན། །ས་ཡ་ལི་དང་ལིང་ཀ་ལ། །སྲན་ཅན་ཏིལ་གྱི་བི་སྟ་ཀ །ལག་པན་རྩ་བ་འབྲས་བུ་དང༌། །ཅུང་ཟད་ཅུང་ཟད་ཀྱིས་བསྣན་ནས། །མེ་ཏོག་འབྲས་
ཡོས་ཆུ་དང་བཅས། །འདབ་མར་བཅས་པའི་གཏོར་མ་ནི། །གསང་སྔགས་ཀུན་གྱི་གཏོར་མ་སྟེ། །དེ་མིང་འབྱུང་པོ་ཐམས་ཅད་པའོ། །འོ་ཐུག་འབྲས་ཡོས་སྭ་སྟི་ཀ །མར་དང་སྦྲང་རྩི་
ནས་འོ་ཐུག། བི་ཛ་པཱུ་ར་དེ་དག་རྣམས། །རྟག་པར་ཞི་བའི་ལྷ་བཤོས་སོ། །ཞོ་དང་ལག་པན་འབྲས་ཐུག་དང༌། །བུ་རམ་ལ་དུ་ཨུ་ལོ་གི། །ཤྲི་པི་སྟ་ལ་སོགས་པའི་ཟས། །རྟག་པར་
རྒྱས་པའི་ལྷ་བཤོས་སོ། །འབྲས་མར་ཆན་དང་ཀོ་ཏྲ་པ། །བཟའ་བ་ཏིལ་ཆན་པུ་བར་བཅས། །སྲན་ཆན་དང་ནི་ཀྲི་ས་ར། །དེ་དག་རྟག་པར་དྲག་སྤྱོད་ལའོ། །འབྲས་བུ་རྩ་བ་སཱ་ལུ་ཅན།།

96-1-245a

བཏུང་བ་མངར་བ་སྦྲང་རྩི་དང༌། །བཟའ་བ་མང་པོ་བུར་མ་ཅན། །དེ་དག་གནོད་སྦྱིན་གཏོར་མ་ལའོ། །ཚོད་མར་བཅས་པའི་ཟས་རྣམས་དང༌། །སྐོམ་དང་པུ་རྣ་བྷྲྀ་སྟ་
ཀ །འབྲས་བུ་སྣ་ཚོགས་ལྡན་པ་ཡིས། །ལྷ་བཤོས་རིག་སྔགས་ཀུན་ལ་ཤིས། །གང་ཡང་མང་པོས་བསྔགས་པ་དང༌། །ཞིམ་ཞིང་ཀུན་སྲེད་ཕལ་ཆེ་བ། །དེ་དག་བསྒྲུབ་པ་མཆོག་དག་
དང་། །དམ་པ་རྣམས་ལ་དབུལ་བ་བྱ། །དོན་རྣམས་མང་པོ་ཕྱེ་བ་ནི། །ཆོ་ག་བསྟན་པ་འདི་དག་ལས། །རིགས་དོན་དངོས་གྲུབ་བྱེ་བྲག་ལ། །ཟློས་པ་ཅི་རིགས་ཤེས་པར་བྱ། །ཐོག་མར་
འདབ་མ་གཙང་མ་འམ། །ལོ་མ་བཀྲུས་པའི་གཞི་བཏིང་ནས། །ཆོ་གའི་བྱེ་བྲག་ཤེས་པ་ཡིས། །ཕྱི་ནས་ལྷ་བཤོས་དབུལ་བར་བྱ། །པདྨའི་ལོ་མའམ་པ་ལ་ཤ་།འོ་མ་ཅན་ཤིང་ལས་
སྐྱེས་པའམ། །ཡང་ན་རས་ནི་སར་པའང་རུང༌། །ཞི་བའི་གདིང་བར་བསྔགས་པ་ཡིན། །ཆུ་སྐྱེས་འདབ་མ་ཐམས་ཅད་དང༌། །ལྗོན་ཤིང་ལོ་མ་གཙང་མའམ། །ཁུར་སྐྱ་ས་ལ་བཏིང་
བ་དང༌། །ཆུ་ཤིང་ལོ་མ་རྒྱས་པ་ལའོ། །ཨརྒ་བྷ་ལ་ཏ་ཀ་དང༌། །ལྗོན་ཤིང་ཁ་བོའི་ལོ་མ་འམ། །མཁས་པས་གང་ཡང་རུང་བ་དག །དྲག་པོའི་དོན་ཏུ་གདིང་བར་བྱ། །ལོ་འདབ་མོ་ཡི་
མིང་ཅན་རྣམས། །རིག་སྔགས་རྣམས་ཀྱིས་གདིང་བར་བྱ། །མངག་གཞུག་རྣམས་ལ་རྩྭ་དག་དགྲམ། །འདབ་མ་སྔོན་པོ་ས་ལ་དགྲམ། །སློབ་པ་པོས་ཀྱང་ཆོ་ག་འདིས། །རང་དང་

96-1-245b

འབྲིང་དང་ཐ་མ་ལ། །ས་གཞི་བསྐུས་ཤིང་བསྟན་ནས་སུ། །ཅི་རིགས་སུ་ནི་བྱ་བར་བཤད། །ཉེ་རེག་ཁྱད་པར་དུ་བྱས་ནས། །ལྷ་བཤོས་ལས་རྣམས་བརྩམས་པར་བྱ། །ལྷ་བཤོས་ལས་ལ་
ཐོག་མར་ནི། །སྭ་སྟི་ཀ་དག་བྲིམ་པར་བྱ། །རྩ་བ་རྡོ་གུ་འབྲས་བུ་དང༌། །དེ་ཡི་འོག་ཏུ་བཏུང་བ་རྣམས། །དེ་ནས་བཟའ་བ་མང་པོ་སྟེ། །དེ་འོག་ཟས་རྣམས་དབུལ་བར་བསྒྲགས། །ཐ་མར་ཞོ་དང་
འོ་མ་སྟེ། །འདི་དག་ལྷ་བཤོས་ཆོ་གར་བཤད། །ཆོ་ག་འདིས་ནི་མ་སྨོས་པའི། །ལྷག་མའང་ཁོང་དུ་ཆུད་པར་བྱ། །དཀྱིལ་འཁོར་དག་དང་སྒྲུབ་པ་ལ། །ལྷ་བཤོས་ནན་ཏན་བསྐྱེད་དེ་བྱ། །དེ་ནི་
མཁས་པས་ལྷ་བཤོས་དག །མི་ངན་པ་དང་རྒྱ་ཆེར་བྱ། །བསྙེན་པའི་དུས་ན་ཅི་ནུས་དང༌། །ཇི་སྐད་བསྟན་དང་ཇི་རྙེད་པའི། །གཏོར་མའི་ལས་ནི་བྱ་བར་བསྟན། །དུས་ཚིགས་དག་ལ་བཟང་
པོར་བྱ། །གང་དག་བསྲེག་བྱའི་རྫས་རྣམས་དང༌། །བདག་གི་ཁ་ཟས་གང་ཡིན་ལས། །ཐོག་མར་དེ་ཡི་ཕུད་དབུལ་ཏེ། །ཆོ་ག་ཤེས་པས་བཟླས་བརྗོད་བྱ། །ཇི་སྐད་བསྟན་པའི་ལྷ་བཤོས་
དང་། །རྫས་ཀྱི་རིགས་རྣམས་ཅི་འབྱོར་པ། །མཁས་པ་དག་གིས་ཕུལ་ནས་ཀྱང༌། །ཉིན་གཅིག་བཞིན་དུ་བཟླས་བརྗོད་བྱ། །ལྷ་བཤོས་དབུལ་བ་གསང་སྔགས་ཀྱི། །ཞལ་ཟས་ཡིན་པར་
བཤད་པས་ན། །དེས་ན་རྟག་ཏུ་ཁ་ཟས་སྦྱིན། །དེ་ཕྱིར་ཟློས་པ་དག་གིས་དབུལ། །རྩ་བ་རྡོ་གུ་འབྲས་བུ་དང༌། །ལྷ་བཤོས་ཅུང་ཟད་ཅི་རྙེད་པ། །དུས་གསུམ་དུ་ཡང་གསང་སྔགས་ལ། །

96-1-246a

ཕུལ་ན་དངོས་གྲུབ་ཐོབ་པར་འགྱུར། །གལ་ཏེ་ཟློས་པས་གསང་སྔགས་ལ། །མཆོད་པའི་བཤོས་རྣམས་མ་ཕུལ་ན། །དེ་ཚེ་རྩུབ་ཅིང་མདོག་ངན་ལ། །
བཀྲེས་པ་དག་གིས་གདུངས་པར་འགྱུར། །ལྷ་བཤོས་མེད་ན་དེ་ཡི་སེམས། །རྟོག་པ་དག་ཀྱང་མང་པོར་འགྱུར། །ལྷ་རྣམས་འགྲུབ་པར་མི་འགྱུར་ཞིང༌། །བགེགས་རྣམས་ཀྱིས་
ཀྱང་ཟིལ་གྱིས་གནོན། །དེ་བས་ནན་ཏན་ཆེར་བསྐྱེད་དེ། །གསང་སྔགས་འཁོར་དང་བཅས་པ་ལ། །དུས་ཚིགས་དག་ལ་ཅི་འབྱོར་པའི། །ལྷ་བཤོས་ལེགས་པར་དབུལ་བར་བྱ། །
བསྙེན་པའི་དུས་ན་ཟློས་པ་པོས། །ཁང་པའི་ཕྱི་རོལ་ཁོར་ཡུག་ཏུ། །ལྷ་རྣམས་ཀུན་ལ་འབྱུང་པོ་ཡི། །གཏོར་མ་གུས་པར་དབུལ་བར་བྱ། །ཡང་དག་འགལ་དང་མི་ཤིས་དང༌། །གང་
དག་ངན་ཅིང་སྨད་པ་དང༌། །གཞན་དག་མི་གཙང་གྱུར་པའི་རྫས། །ལྷ་བཤོས་ཕྱིར་ནི་ཐམས་ཅད་སྤང༌། །ཐམས་ཅད་དང་ནི་ལས་ཀུན་ལ། །ལག་པས་རྒྱ་ཆེན་དབུལ་བར་བྱ། །
ལྷ་རྣམས་ཀུན་ལ་དབུལ་བའི་བཤོས། །གསང་སྔགས་ཀྱིས་ནི་མངོན་པར་བསྔགས། །སྨན་རྣམས་བཅུད་ནི་ཡི་གེར་འོང༌། །སྔགས་ཀྱི་ཟས་ཀྱི་བཅུད་འདི་དག །བདག་གིས་དད་
པས་དབུལ་ལགས་ཀྱི། །བཞེས་ནས་བདག་ལ་དགྱེས་པར་མཛོད། །ཨཱ་ཧ་ར་ཨཱ་ཧ་ར། །སརྦ་བིདྱཱ་དྷ་ར་པུ་ཛི་ཏེ་སྭཱཧཱ། །སྒྲུབ་པོས་དང་པོར་སྔགས་འདི་དང༌། །རང་གི་སྔགས་ཀྱིས་

96-1-246b

ཡོངས་བཟླས་ནས། །བསངས་པའི་ལྷ་བཤོས་ལྷ་རྣམས་ལ། །ཆོ་ག་བཞིན་དུ་དབུལ་བར་བྱ། །གཞན་གྱི་ལྷ་བཤོས་གཞན་དག་ལ། །གང་ཚེ་མ་འབྱོར་ནས་དབུལ་བ། །དེ་ཚེ་རང་རིག་གསང་
སྔགས་ཀྱིས། །དེ་ལ་ཡང་ནི་མངོན་པར་བསྔགས། །གཏོར་མའི་ཆོ་ག་རིམ་པར་ཕྱེ་བའོ།།    །།ཞི་བ་དང་ནི་རྒྱས་པ་དང༌། །དེ་བཞིན་དྲག་ཤུལ་སྤྱོད་པ་སྟེ། །མདོར་ན་ལས་ནི་རྣམ་
གསུམ་དུ། །གསང་སྔགས་ཀུན་ལ་བསྒྲགས་པ་ཡིན། །ལས་ནི་རྣམ་པ་གསུམ་ཆར་གྱི། །དངོས་གྲུབ་གང་གིས་མྱུར་བ་དང༌། །ངེས་པར་འགྲུབ་པར་འགྱུར་བ་ཡི། །ཆོ་ག་དེ་དག་འདིར་
བཤད་དོ། །བྱམས་པའི་དྲན་པ་ཉེར་གཞག་ནས། །དཀོན་མཆོག་གསུམ་ལ་གཅིག་ཏུ་གཞོལ། །ཞི་བར་གྱུར་པས་ཞི་བ་ཡི། །བཟླས་པའམ་ཡང་ན་སྦྱིན་སྲེག་བྱ། །ཟླ་བ་ཡར་གྱི་ཚེས་གཅིག་
ནས། །ལས་རྣམས་རབ་ཏུ་བརྩམ་པར་བྱ། །བྱེ་བྲག་ཏུ་ནི་སྲོད་ལ་སྟེ། །དེ་ནི་ཞི་བའི་ལས་ཀྱི་དུས། །གནས་གཙང་མ་ཡི་ལྷ་རྣམས་དག །དེ་ན་ཀུན་ཏུ་གཟིགས་པས་ན། །ལས་རྣམས་མྱུར་དུ་
འགྲུབ་པར་འགྱུར། །དེ་བས་དེར་ནི་ཀུན་བརྩམ་མོ། །དཀར་པོའི་གོས་ནི་བགོས་ནས་སུ། །ཀུ་ཤའི་ཁྲེས་ཀྱི་སྟན་འདུག་ནས། །བྱང་ཕྱོགས་ཁ་བལྟས་གཙང་ཞི་བས། །ཞི་བའི་ཆོ་ག་བཤད་པར་
བྱ། །པ་ཡི་ལྕི་བ་མ་ལྷུང་བས། །དུས་གསུམ་དག་ཏུ་དེར་བསྐུས་ལ། །མེ་ཏོག་དཀར་པོ་སིལ་མ་དག །དཀྲམ་པ་བྱས་ན་རབ་ཏུ་ཤིས། །ནས་དང་འོ་ཐུག་ཞོ་དག་དང༌། །འབྲས་ཡོས་དག་གམ་

96-1-247a

ཏིལ་དག་གམ། །དུར་བའམ་ཀུ་ཤ་སྔོན་པོ་འམ། །བྲི་ཡང་ཀུ་ཡི་མེ་ཏོག་གམ། །སཱ་ལུའི་ཆན་ནམ་གེ་སར་རམ། །ཡང་ན་མེ་ཏོག་དཀར་པོ་འམ། །ཤ་མའི་
ཡམ་སྲེག་ཤིང་དག་གམ། །ཡང་ན་དྲི་ཞིམ་ཐད་ཆུའང་རུང༌། །མཆོད་སྦྱིན་དག་གིས་ལྗོན་ཤིང་ངམ། །འོ་མར་བཅས་ཤིང་ལོ་མ་ཅན། །ཡམ་ཤིང་རྩེ་མོ་ལས་སྐྱེས་རློན། །སྦྲང་རྩིའམ་
ཡང་ན་མར་ཡང་རུང༌། །རྟོག་པ་ལས་གསུངས་ཆོ་ག་ནི། །དེ་དང་དེ་ལ་སོགས་པ་སྤྱད། །ཞི་བའི་ལས་ལ་བློ་ཅན་གྱིས། །ལྗོན་ཤིང་འོ་མ་ཅན་གྱི་མེ། །རྒྱུན་བཞག་མེ་ལ་བླངས་ནས་
སུ། །མེ་ནི་ཆོ་ག་བཞིན་བྱས་ཏེ། །ཞི་བའི་ལས་ལ་སྲེག་བྱིན་ན། །དངོས་གྲུབ་རབ་ཏུ་སྟེར་བར་འགྱུར། །འོ་མ་ཅན་གྱི་ཡམ་ཤིང་གི །མེ་ལ་ཡམ་ཤིང་མཐོ་གང་ཙམ། །འོ་མ་སྦྲང་རྩི་མར་
བཏགས་ཏེ། །ཞི་བའི་ལས་ལ་སྦྱིན་སྲེག་བྱ། །དགོན་པའི་བ་ལང་ལྕི་བ་དང༌། །དེ་བཞིན་ཤ་མའི་བུད་ཤིང་བཟང༌། །ཡང་ན་ལྗོན་ཤིང་དྲི་ཞིམ་པའི། །བུད་ཤིང་ཞི་བའི་ལས་ལ་ཤིས།།
ས་གཞི་དཀར་ལ་བཀྲོས་པ་ཡིས། །ཞུགས་ཐབ་ཀུན་ཏུ་ཟླུམ་པོ་ལ། །ཁྲུ་གང་ཙམ་གྱི་ཚད་དུ་བྱ། །ཟབས་སུ་སོར་ནི་བཅུ་གཉིས་པའོ། །དེ་ཡི་སྟེང་དུ་ཁ་རན་ནི། །རབ་མཉམ་སོར་བཞིའི་
ཚད་ཙམ་གདགས། །དེ་ཡི་ཞབས་སུ་འཁོར་ལོ་བཞག །དེ་ཡང་འཕང་དུ་སོར་གཅིག་པའོ། །པད་མའི་སྐྱིལ་མོ་ཀྲུང་འདུག་སྟེ། །བློ་ཡི་བསྒོམ་པ་བྱས་ནས་སུ། །མཆོད་པ་ལ་

96-1-247b

སོགས་ལེགས་བྱས་ཏེ། །དེ་ནས་ཞི་བའི་ལས་བྱ་འོ། །དང་པོར་སྟོན་པ་ཐུབ་ཆེན་དང༌། །ཤེས་རབ་ཕ་རོལ་ཕྱིན་པ་དང༌། །ཉན་ཐོས་འདོད་ཆགས་བྲལ་རྣམས་དང༌། །བྱང་ཆུབ་སེམས་དཔའ་
རྣམས་ལ་མཆོད། །བྱམས་མ་དེ་བཞིན་གཤེགས་མཛོད་སྤུ། །རིག་སྔགས་གཞན་གྱིས་མི་ཐུབ་མ། །དགའ་བོ་ཞེས་བྱ་ཀླུ་རྒྱལ་གཉིས། །གནས་གཙང་རིགས་ཀྱི་ལྷ་རྣམས་དང༌། །འདི་
དག་ལས་ལ་དགོད་བྱ་ཞིང༌། །ཞི་བ་རྟག་ཏུ་མཆོད་པར་བྱ། །དེ་ནས་མེ་ཏོག་དྲི་ལ་སོགས། །ལེགས་པར་བཞག་སྟེ་ལས་རྣམས་བྱ། །དུས་མིན་འཆི་དང་ནད་རྣམས་དང༌། །ཡམས་ཀྱི་ནད་
དང་གནོད་པ་དང༌། །དེ་བཞིན་བགེགས་དང་ནད་འགོ་རྣམས། །ཞི་བར་བྱེད་པས་ཞི་ཞེས་བྱ། །རང་གི་སེམས་ནི་མཉམ་གཞག་སྟེ། །ཡིད་ལ་དགའ་བ་བསྐྱེད་ནས་སུ། །རྒྱས་པ་དག་གིས་
རྒྱས་པ་ཡི། །བཟླས་པའམ་ཡང་ན་སྦྱིན་སྲེག་བྱ། །ཟླ་བ་ཉ་ལ་ཀུན་བརྩམ་སྟེ། །ཕྱི་མའི་ཉ་ཡི་བར་དུ་བྱ། །རྒྱས་པའི་ཆོ་ག་བསྟན་པ་ཡིས། །དེ་སྲིད་བར་དུ་ལས་བྱའོ། །རྒྱས་པ་དག་གེ་ལས་
རྣམས་ལ། །བྱེ་བྲག་ཏུ་ནི་སྔ་དྲོ་ཤིས། །ལས་ཏེ་གྲུབ་པའི་ལྷ་རྣམས་ནི། །དེ་ནི་བྱིན་གྱིས་རློབ་པར་མཛད། །ལྷ་རྣམས་མ་ལུས་པ་དག་ཀྱང༌། །དེ་ཡི་དུས་སུ་རྒྱུ་བས་ན། །ལས་སུ་བྱ་བ་ཐམས་
ཅད་ནི། །དུས་དེ་ཁོ་ནར་རབ་ཏུ་ཤིས། །ནང་པར་དུས་ན་ལྷ་རྣམས་ནི། །ཡིད་དགར་གྱུར་ན་མཆོག་སྦྱིན་མཛད། །དེ་ལྟ་བས་ན་མཁས་པ་ཡིས། །ལྷག་པོར་དེ་ཚེ་བརྩམ་པར་བྱ། །གོས་དཀར་

96-1-248a

ཟུང་གཅིག་བགོས་ནས་སུ། །བཀྲ་ཤིས་སྐྱིལ་མོ་ཀྲུང་བྱས་ཏེ། །ཤར་ཕྱོགས་ཁ་བལྟས་དགའ་བཞིན་དུ། །རྒྱས་པའི་ཆོ་ག་བསྒྲིམས་ཏེ་སྤྱད། །ས་གཞི་
བྱུག་པ་སྤོས་ཞིམ་བཅས། །དུས་གསུམ་དག་ཏུ་བསྐུ་བར་བྱ། །མེ་ཏོག་སིལ་མ་སྣ་ཚོགས་ཀྱིས། །དེར་ནི་རབ་ཏུ་དགྲམ་པར་བཤད། །ཟས་མཆོག་དག་གི་གོང་བུ་ནི། །མངར་གསུམ་
དག་དང་ལྡན་པ་འམ། །སྦྲང་རྩི་མར་དང་ཞོ་སྦྱར་བའི། །ཏིལ་ནག་དག་གམ་མར་དང་ཞོ། །ཤ་ཏ་པུཥྤ་བིལ་བ་དང༌། །སཱ་ལུ་ཡི་ནི་འབྲས་དག་དང༌། །ནཱ་ག་གེ་སར་པདྨ་དང༌། །ཀརྞི་
ཀ་ར་མར་དང་བཅས། །ལག་པན་དང་ནི་འབྲུ་ཀུན་དང༌། །དེ་བཞིན་མཆོད་སྦྱིན་ཡམ་སྲེག་ཤིང༌། །དེ་དག་ལ་སོགས་རྫས་རྣམས་ཀྱིས། །རྒྱས་པའི་སྦྱིན་སྲེག་ཚུལ་བཞིན་བྱ། །རྒྱལ་
རིགས་ཁྱིམ་ནས་བླངས་པའི་མེའམ། །ཡང་ན་རྒྱལ་པོའི་ཁྱིམ་ནས་བླངས། །དགོན་པའི་མེའམ་མེ་ཆེན་པོ། །རྒྱས་པའི་ཆོ་ག་དག་ལ་ཤིས། །ཡམ་ཤིང་སྦོམས་སུ་ཆག་གང་བ། །
སྲིད་དུ་ཁྲུ་གང་ཙམ་གྱི་ཚད། །ཞོ་མར་འོ་མ་ལས་བཏགས་ནས། །རྒྱས་པའི་ཆོ་ག་དག་ལ་བསྲེག །ཡམ་སྲེག་ཤིང་དུ་གང་བསྟན་པ། །དེ་དག་ཉིད་ལས་མེ་བུད་དོ། །ཡང་ན་མེ་ཏོག་
འབྲས་བུ་ཤིང༌། །བུད་ཤིང་ཕྱིར་ནི་རབ་ཏུ་ཤིས། །ཞུགས་ཐབ་ས་གཞི་དམར་པོ་ལ། །རྒྱར་ནི་ཁྲུ་དོ་ཙམ་གྱི་ཚད། །གྲུ་བཞི་པ་ལ་ཁ་རན་ཅན། །ཟབས་སུ་ཁྲུ་གང་ཙམ་དུ་བྱ། །ཁ་

96-1-248b

རན་མཐོ་གང་ཚད་ཙམ་ལ། །ཁ་དོག་དམར་པོའི་སས་ཀྱང་བསྐུ། །པདྨའི་ཕྱག་རྒྱ་མཛུབ་གང་པ། །འཕང་དུ་སོར་བཞི་ཡོད་པ་བྱ། །དགོས་པའི་དོན་ནི་གང་ཡིན་པ། །དེ་ཉིད་ཡིད་ལ་ལྷུར་
བསམས་ཏེ། །ཆོ་ག་ཐོག་མར་བཤད་པ་དག །བྱས་ནས་རྒྱས་པའི་ལས་བྱ་འོ། །ཕྱག་ན་པདྨའི་མཐུ་ཆེན་དང༌། །དོན་གྲུབ་པ་ཡང་མཆོད་པ་བྱ། །རིག་སྔགས་འཆང་དང་གནོད་སྦྱིན་དང༌། །
དཔལ་གྱི་ལྷ་མོ་ཐམས་ཅད་དང༌། །ཚངས་དང་བྱང་ཆུབ་སེམས་དཔའ་དང༌། །རིག་པའི་བདག་མོ་མཐུ་ཆེན་དང༌། །འཕྲོག་མ་རིག་སྔགས་ཆེན་མོ་དག །རྒྱས་པའི་ལས་ལ་མཆོད་པ་བྱ། །དེ་
ལ་སོགས་པ་བློ་ཅན་གྱིས། །ཆོ་ག་བཞིན་དུ་མཆོད་ནས་ཀྱང༌། །བདག་ཉིད་མངོན་པར་དབང་བསྐུར་ཏེ། །རྒྱས་པའི་ལས་རྣམས་བརྩམ་པར་བྱ། །གང་ཞིག་ཚེ་དང་ལང་ཚོ་དང༌། །བྱིན་དང་
མཐུ་སྟོབས་འཕེལ་བྱེད་དང༌། །ཡོན་ཏན་དག་དང་འདོད་དོན་གང༌། །སྒྲུབ་བྱེད་དེ་ནི་རྒྱས་ཞེས་བྱ། །མཆོག་དང་ཁྲོ་བ་ལ་གནས་ཏེ། །དེ་ནས་འདུན་པ་བརྟན་པོ་ཡིས། །གསང་སྔགས་དྲག་
པོས་བཟླས་པ་འམ། །སྦྱིན་སྲེག་བྱ་བས་དགྲ་བོ་གཞོམ། །ཚེས་གྲངས་དག་དང་རྒྱུ་སྐར་དང༌། །སྨྱུང་བར་གནས་པར་བྱ་མི་དགོས། །ཁྲོས་པ་བརྟན་པར་བྱས་ནས་ནི། །མོད་ལ་དྲག་ཤུལ་
སྤྱོད་པ་བརྩམ། །ཁྱད་པར་དུ་ནི་མར་ངོ་འམ། །མར་གྱི་དུས་ཚིགས་དག་གིས་ནི། །ཉི་མའི་གུང་ངམ་ནམ་ཕྱེད་ན། །དྲག་ཤུལ་སྤྱོད་པ་བརྩམ་པར་བྱ། །གང་གི་ཕྱིར་ནི་ཡི་དྭགས་དང༌།།

96-1-249a

ཤ་ཟ་འབྱུང་པོ་སྲིན་པོའི་ཚོགས། །དྲག་པོ་རྣམས་ཀྱིས་བྱིན་རློབ་པ། །དེ་ཕྱིར་དེས་ན་ལས་རྣམས་འགྲུབ། །དུས་དེ་ན་ནི་དྲག་པོའི་ལས། །འགྲུབ་པར་འགྱུར་
ཕྱིར་རབ་ཏུ་ཤིས། །ཡང་ན་གང་ཚེ་ཁྲོས་གྱུར་པ། །དེ་ཚེ་ཉིད་ན་ལས་བརྩམ་མོ། །གང་ཕྱིར་གསང་སྔགས་དྲག་པོའི་ལྷས། །ཁྲོས་པ་ཉིད་ན་བྱིན་རློབ་པ། །དེ་ཕྱིར་ཁྲོ་བ་བསྐྱེད་ནས་སུ། །
དྲག་ཤུལ་སྤྱོད་པའི་ལས་བྱ་འོ། །རབ་ཏུ་དྲག་པོའི་ལས་རྣམས་ལ། །དམར་པོའི་གོས་ནི་བགོ་པ་འམ། །སྔོན་པོའམ་ཡང་ན་ཆུས་བརླན་པ། །ཁྲག་གིས་སྦགས་པ་དག་ཀྱང་བཤད། །དེ་
ནི་མིག་བགྲད་ཁྲོ་གཉེར་བསྙེར། །སོ་ཡང་ཤིན་ཏུ་གཙིགས་ནས་ནི། །རྐང་པས་རྐང་པ་མནན་ནས་སུ། །ལྷོ་ཕྱོགས་ཁ་བལྟས་འདུག་པར་བྱ། །རང་གི་ལུས་དང་ངག་དང་ནི། །ཡིད་
རྣམས་ཀྱིས་ཀྱང་སྲན་བཙུགས་ཏེ། །གསང་སྔགས་མངོན་སུམ་བཞིན་བསྒོམས་ནས། །དྲག་ཤུལ་སྤྱོད་པའི་ལས་བྱ་འོ། །དེར་ནི་དུས་གསུམ་དག་ཏུ་ཡང༌། །ནག་པོའི་ས་ཡིས་བསྐུ་
བ་འམ། །བོང་བུ་རྔ་མོ་ལ་སོགས་པའི། །རྟུག་པའམ་དུར་ཁྲོད་ཐལ་བས་བསྐུ། །མེ་ཏོག་དྲི་ངའི་སིལ་མ་འམ། །ཡང་ན་དྲི་མེད་པ་དག་དགྲམ། །མེ་ཏོག་སྔོན་པོའམ་དམར་པོ་
འམ། །འབྲུ་འམ་ཡང་ན་ཕུབ་མས་དགྲམ། །ཡུངས་ཀར་འབྲུ་ཙམ་ཚ་བ་འམ། །རང་གི་ཁྲག་གམ་ལན་ཚ་འམ། །སྐེ་ཚེ་ནིམ་བའི་ལོ་མ་འམ། །རྐང་རྗེས་ས་འམ་ཐལ་བའམ། །བོང་

96-1-249b

བུ་ལ་སོགས་རྟུག་པ་འམ། །སྐྲ་གཏུབས་པ་འམ་བྱ་རྟུག་གམ། །ཁྲ་ལ་སོགས་པའི་སྒྲོ་འམ་ཚིལ། །གཅིན་ནམ་ཡང་ན་ཚེར་མ་འམ། །གྱོ་མོའི་དུམ་བུའམ་རུས་ཕྱེ་འམ། །དེ་བཞིན་ཤ་ཆེན་
ལ་སོགས་པའམ། །ཀ་པིད་ད་རའམ་ནིམ་པ་འམ། །ཡང་ན་དུར་ཁྲོད་མགལ་དུམ་མམ། །ཚེར་མ་ཅན་གྱི་ཤིང་རྣམས་དང༌། །སེང་ལྡེང་གི་ནི་ཡམ་སྲག་ཤིང༌། །ཆོ་ག་བཞིན་དུ་བློ་ཅན་གྱིས།།
དྲག་ཤུལ་སྤྱད་ཕྱིར་སྦྱིན་སྲེག་བྱ། །དགྲ་ཡི་མིང་ནས་བརྗོད་ནས་ནི། །དུག་ཅན་ཀུན་དང་ལན་ཚྭ་ཀུན། །ཁྲག་དང་ལྡན་པར་སྦྱར་བྱས་ཏེ། །དྲག་ཤུལ་སྤྱོད་པའི་སྦྱིན་སྲེག་བྱ། །དུར་ཁྲོད་
དག་ན་འབར་བའི་མེའམ། །ཡང་ན་གདོལ་པའི་ཁྱིམ་ནས་བླང༌། །རུས་པའམ་རྡོ་ལས་བྱུང་བ་དག །དག་ཤུལ་སྤྱོད་པའི་ལས་ལ་ཤིས། །བདུག་པ་བཤགས་པའི་ཡམ་སྲེག་ཤིང༌། །རྩེ་
གཉིས་རྣོན་པོར་བྱས་པ་ལ། །དུག་ཁྲག་ཡུངས་མར་གྱིས་བསྐུས་པ། །སོར་བཅུ་པ་ཡི་ཚད་དུ་བྱ། །བུད་ཤིང་ཁ་དང་ཚྭ་བ་དང༌། །དྲི་ཞིམ་པ་ཡི་སྐམ་ཤིང་ངམ། །ཡང་ན་དྲག་པོའི་ལས་རྣམས་
ལ། །དུར་ཁྲོད་ནས་ཕྱུང་ཅི་ཡང་རུང༌། །ཁ་དོག་ནག་པོའི་ས་དག་ལ། །ཞུགས་ཐབ་གྲུ་གསུམ་ཕར་བལྟས་པ། །སོར་ནི་ཉི་ཤུའི་ཚད་དུ་བྱ། །ཟབས་སུ་ཁྲུ་ཕྱེད་ཚད་དུ་གསུང༌། །ཁ་རན་སོར་
ནི་གསུམ་པ་ལ། །ཐལ་བ་དག་གིས་བསྐུ་བར་བྱ། །ཞབས་སུ་རྡོ་རྗེ་སོར་བརྒྱད་བ། །འཕང་དུ་སོར་གཅིག་ཡོད་པ་བཞག །ཐལ་བ་སོལ་བ་ཕུབ་མ་སོགས། །ཡང་ན་ལན་ཚྭ་སྐེ་ཚེ་སོགས།།

96-1-250a

སྦྱིན་སྲེག་དག་གི་རྫས་རྣམས་ལ། །དགྲ་བོ་དག་གི་གཟུགས་བྱས་ལ། །གཟུགས་དེར་རང་གི་མིང་སྨོས་ནས། །གཏུབ་ཅིང་གཏུབ་ཅིང་སྦྱིན་སྲེག་བྱ། །ཡང་ན་དེ་
ཡི་སྙིང་ག་རུ། །མནན་ནས་སྦྱིན་སྲེག་ལས་རྣམས་བརྩམ། །སྦྱིན་སྲེག་བཞིན་དུ་བཟླས་བརྗོད་ལའང༌། །དྲག་པོའི་གཟུགས་བརྙན་མནན་ཏེ་བྱ། །ཡང་ན་རྟོག་པ་ལས་གསུངས་པའི། །ཆོ་
གའི་ལས་བཞིན་སྒྲུབ་པར་བཤད། །གང་ཞིག་ཡིད་ལ་བསམ་པའི་དོན། །དེ་ལ་བསྟན་ནས་བརྩམ་བྱ་སྟེ། །ཐམས་ཅད་ཆོ་གའི་རྗེས་མཐུན་པར། །ཆོ་ག་བྱས་ནས་དྲག་ཤུལ་སྤྱད། །
ཕྱག་ན་རྡོ་རྗེ་རབ་གཏུམ་དང༌། །ཁྲོ་བོ་རྣམས་ནི་གང་འདོད་པ། །གཡོག་འཁོར་དག་ནི་ཐམས་ཅད་ཀྱང༌། །དྲག་ལ་གཟི་བརྗིད་འཕགས་པ་དང༌། །རིག་པའི་རྡོ་རྗེ་ལྕགས་ཀྱུ་མ། །ཁྲོ་བོ་རྡོ་
རྗེ་ཐོག་ཐོག་དང༌། །འཆི་མེད་ཚེ་དང་མིག་བརྒྱ་པ། །ཀླུ་དང་གྲུལ་བུམ་སྲིན་པོ་དང༌། །དེ་ལ་སོགས་པ་བློ་ཅན་གྱིས། །དྲག་ཤུལ་སྤྱོད་པའི་ལས་དག་ལ། །ཆོ་ག་བཞིན་དུ་སྔར་མཆོད་དེ། །
བསྲུང་བ་བྱས་ནས་བརྩམ་པར་བྱ། །ལས་གང་ཡན་ལག་ཉམས་བྱེད་དང༌། །གང་ཡང་བསྐྲད་པར་བྱ་བ་དང༌། །དབྱེ་བར་བྱ་བ་གང་ཡང་རུང༌། །ནད་ཀྱིས་འདེབས་བྱེད་གང་ཡིན་དང༌། །ཕུང་
བར་བྱ་དང་གདུང་བྱ་དང༌། །མི་དགར་འགྱུར་བ་གང་ཡང་རུང༌། །ཡང་ན་བསད་པའི་ལས་གང་ཡིན། །དེ་དག་དྲག་ཤུལ་སྤྱོད་པར་བཤད། །དེ་ལྟར་དེའི་ལས་མཁས་པ་ཡིས། །བདེ་

96-1-250b

བར་གཤེགས་པའི་བཀའ་སྨོད་དང༌། །རང་བཞིན་ངན་དང་སྡང་བ་དང༌། །དཀོན་མཆོག་གསུམ་ལ་གནོད་བྱེད་དང༌། །ལོག་པར་ལྟ་དང་སྡིག་ཅན་དང༌། །ཚུལ་ཁྲིམས་འཆལ་དང་རྒོལ་བ་དང༌། །
བླ་མ་ལ་འཁུ་དེ་དག་ལ། །ཕན་ཕྱིར་ཁྲོ་བ་བསྐྱེད་དེ་བྱ། །རྟོག་པ་མང་པོ་ལས་གསུངས་པའི། །ལུས་དང་ལྡན་པའི་སྦྱོར་བ་དང༌། །ཁྲོ་བོ་མངག་གཞུག་ཕོ་ཉ་མོ། །དྲག་པོའི་ཚོགས་ཀྱིས་དྲག་ཤུལ་
སྤྱད། །སེམས་ཅན་ཕོངས་ལ་ཞི་བ་བྱ། །བདེ་བར་གནས་ལ་རྒྱས་པ་སྟེ། །གང་དག་དྲག་ཤུལ་སྤྱོད་པའི་ལས། །དེ་དག་དགྲ་ལ་སྤྱད་པར་བྱ། །མཁས་པས་ས་བླའི་གསང་སྔགས་ཀྱིས། །དྲག་
ཤུལ་སྤྱོད་པ་སྤྱད་པར་བྱ། །ཆོ་ག་ཞིབ་མོར་བརྩམ་བྱ་སྟེ། །སྡང་དང་གཡོ་སྒྱུ་ཅན་ལ་སྤྱད། །ངེས་པར་མྱོང་འགྱུར་ལས་མང་པོ། །བདག་གིས་དང་དུ་བླང་དགོས་ཞེས། །དེ་ཡིས་ཉེས་པ་བྱས་པ་
ཀུན། །ཚེ་འདི་ཉིད་ལ་སྨིན་པར་བྱ། །དེ་ལྟར་གསང་སྔགས་ལྷ་རྣམས་ཀྱང༌། །ངན་སྤྱོད་རྣམས་ལ་བརྩེ་བའི་ཕྱིར། །དེ་ལ་སོགས་པའི་ཐབས་རྣམས་ཀྱིས། །ངན་སོང་དག་ལས་འབྱིན་པར་མཛད།།
དགྲ་ལ་གནོད་པ་བྱ་བ་ཡང༌། །ཉེས་དང་འཚམ་པར་བྱ་དགོས་པས། །ཉེས་པ་ཆུང་ངུ་བྱས་པ་ལ། །འཆི་བར་འགྱུར་བར་མི་བརྩམ་མོ། །ཁྲོས་པའི་དབང་གིས་བྱས་པ་ཡི། །སྙིང་ཚིམ་ནས་ནི་
མོད་ལ་ཡང༌། །ཞི་བར་བྱ་ཕྱིར་ཞི་བ་ཡི། །སྔགས་ཀྱིས་ཞི་བའི་ཆོ་ག་བྱ། །ཡང་ན་དེ་ཡི་མེ་ཉིད་ལ། །གསང་སྔགས་དེ་ཉིད་ཁོ་ན་ཡི། །བསྐུལ་ཚིག་ཡོངས་སུ་བརྗོད་ནས་སུ། །འོ་མས་ཞི་

96-1-251a

བའི་སྦྱིན་སྲེག་བྱ། །མཁས་པས་བདེ་གཤེགས་ཆོས་ཉིད་དང༌། །བྱང་ཆུབ་སེམས་ནི་དྲན་བྱ་སྟེ། །གཟུ་ལུམས་ཅན་དང་སྡིག་ཅན་ལ། །དེ་མ་ཐག་ཏུ་ཞི་བ་བྱ། །
ཞི་བ་མཆོད་རྟེན་རིང་བསྲེལ་ཅན། །པདྨའི་རྫིང་བུར་རྒྱས་པ་སྟེ། །ཟློས་པ་པོས་ནི་ཁྱད་པར་དུ། །དུར་ཁྲོད་དག་ཏུ་དྲག་ཤུལ་སྦྱད། །ཞི་བ་དང༌། རྒྱས་པ་དང༌། དྲག་ཤུལ་སྤྱོད་པའི་ཆོ་ག་རིམ་
པར་ཕྱེ་བའོ།།    །།གང་དག་སྟེང་དུ་འགྲོ་བའི་ལས། །དེ་ཀུན་རབ་ཏུ་ཤེས་པར་བྱ། །གང་གཞན་ཅུང་ཟད་མི་སྣང་བ། །དེ་དག་འབྲིང་གི་ཆོ་གར་བཤད། །གང་དག་འདི་ནས་
ས་པའི་ལས། །དེ་དག་ཐམས་ཅད་ཐ་མར་བཤད། །དེ་བས་རབ་འབྲིང་ཐ་མ་ཡི། །ལས་རྣམས་ཀྱི་ནི་བྱེ་བྲག་དབྱེ། །རབ་དང་འབྲིང་དང་ཐ་མ་ཡི། །དངོས་གྲུབ་ལས་ཀྱི་དབྱེ་བ་ལས། །སྟེང་
དང་བར་སྣང་ས་པ་དག །གནས་ནི་རྣམ་པ་གསུམ་དུ་བཤད། །རིག་སྔགས་འཆང་དང་ནམ་མཁའ་འགྲོ། །སྣ་ཚོགས་གཟུགས་ཀྱི་དངོས་གྲུབ་དང༌། །དེ་བཞིན་མངོན་ཤེས་མཐོང་བ་
དང་། །ཞི་བའི་བློ་དང་ཡེ་ཤེས་ཐོབ། །བསྟན་བཅོས་ཀུན་ཤེས་བློ་དག་དང༌། །སྨྲ་མཁས་ཐོས་པ་འཛིན་པ་དང༌། །རོ་ལངས་གྲུབ་དང་མངོན་ཕྱོགས་དང༌། །གནོད་སྦྱིན་མོ་ལ་སོགས་གྲུབ་
དང་། །ས་སྟེངས་རྒྱལ་སྲིད་ཡིད་བཞིན་ནོར། །གཏེར་ཆེན་དག་ནི་གཉིས་པ་སྟེ། །དེ་དག་ལ་སོགས་བསྟན་པ་རྣམས། །རིག་སྔགས་དངོས་གྲུབ་རབ་ཡིན་ནོ། །མི་སྣང་སྟོབས་དང་

96-1-251b

བརྩོན་འགྲུས་དང༌། །ཕུག་གི་དངོས་གྲུབ་བཅུད་གྱིས་ལེན། །མངག་གཞུག་ལྷ་མིན་དངོས་གྲུབ་དང༌། །ཤ་ཟ་ས་ལ་བྷཉྫི་ཀ །མང་དུ་ཐོས་པའི་ཤེས་ཐོབ་དང༌། །རྐང་མགྱོགས་པ་ཡི་དངོས་གྲུབ་
དང་། །དེ་དག་ལ་སོགས་དངོས་གྲུབ་རྣམས། །འབྲིང་པོའི་ནང་ནས་རབ་ཏུ་བསྟན། །འགྲོ་བ་ཐམས་ཅད་དགའ་བོ་དང༌། །འཇིག་རྟེན་རྣམས་དབང་བསྐུར་དང༌། །དྲག་ཤུལ་སྤྱོད་པའི་ཆོ་ག་ནི། །
བསྐྲད་པ་ལ་སོགས་ཐམས་ཅད་དང༌། །གང་གཞན་ཅུང་ཟད་ཕལ་གྱི་རྣམས། །མཁས་པས་ཐ་མར་རིག་པར་བྱ། །རྫས་འབར་བ་ལས་རབ་ཏུ་འགྱུར། །དུ་བ་ཉིད་ལས་འབྲིང་དུ་འགྱུར། །དྲོད་ལས་
དངོས་གྲུབ་རྣམ་གསུམ་པོ། །འཕགས་གསུངས་གསང་སྔགས་མཐུ་ཆེན་གྱིས། །དངོས་གྲུབ་རབ་ནི་འགྲུབ་པར་གྲགས། །ལྷ་ཡི་སྔགས་ཀྱིས་འབྲིང་པོ་གྲུབ། །ས་བླས་ཐ་མ་འགྲུབ་པར་གསུངས།།
དེ་བཞིན་གཤེགས་པའི་རིག་པ་ཡི། །སྔགས་ཀྱི་དངོས་གྲུབ་ཆེན་པོ་འཐོབ། །པདྨ་འཛིན་པས་གསང་སྔགས་ཀྱིས། །དངོས་གྲུབ་འབྲིང་པོ་ཐོབ་པར་བཤད། །རྡོ་རྗེ་འཛིན་པས་གསུངས་པ་ཡིས། །
དངོས་གྲུབ་ཐ་མ་འགྲུབ་པར་བསྒྲགས། །རབ་ཀྱི་ཐ་མ་གང་ཡིན་པ། །དེ་དང་ཐ་མའི་རབ་མི་མཉམ། །དངོས་གྲུབ་ལྷག་མ་གཉིས་པ་ཡང༌། །ཆོ་གའི་རིམ་པ་དེ་ཉིད་དོ། །འབྲས་བུའི་ཡོན་ཏན་
བསྟན་པ་ཡི། །ཆེ་བའི་བྱེ་བྲག་རྣམ་གསུམ་ལས། །རབ་དང་འབྲིང་དང་ཐ་མ་ཡི། །བྱེ་བྲག་དེ་དག་རབ་ཏུ་བསྒྲགས། །སངས་རྒྱས་བྱང་ཆུབ་སེམས་དཔའ་ཡིས། །གསུངས་པའི་གསང་སྔགས་

96-1-252a

གང་ཡིན་པ། །དེ་ལས་དངོས་གྲུབ་རབ་འབྱུང་བ། །ཐ་མ་དག་ལ་ཡོད་པར་འགྱུར། །རྒྱས་པར་གསུངས་པའི་གསང་སྔགས་ལས། །ཁ་ཅིག་ལས་གཅིག་
བྱེད་པའང་ཡོད། །དེ་དག་གི་ནི་ལས་དེ་ཡང༌། །རབ་དང་འབྲིང་དང་ཐ་མར་བཤད། །ཁ་ཅིག་དེ་ལྟར་རིམ་མེད་པར། །དངོས་གྲུབ་རྣམས་ནི་འབྱུང་འགྱུར་ཏེ། །འདམ་ལས་པདྨ་སྐྱེ་བ་དང༌།།
ཙནྡན་ཤིང་ལས་མེ་འབྱུང་བཞིན། །རབ་དང་འབྲིང་དང་ཐ་མ་ལ། །ལུས་ཀྱི་དངོས་གྲུབ་རབ་ཡིན་ནོ། །རྫས་ལས་གྲུབ་པ་འབྲིང་ཡིན་ཏེ། །ལོངས་སྤྱོད་དངོས་གྲུབ་ཐ་མའོ། །ཐ་མའི་གསང་
སྔགས་ཟློས་པ་ནི། །ལ་ལས་རབ་ཏུ་བསྙེན་བྱས་ན། །དངོས་གྲུབ་གཞན་ལས་བླངས་ནས་ནི། །མཆོག་ཀྱང་རབ་ཏུ་སྟེར་བར་འགྱུར། །རབ་ལའང་ལ་ལ་ཞིག་གིས་ནི། །མ་བསྒྲིམས་པར་
ཡང་བསྙེན་བྱས་ནས། །སྔགས་ཀྱི་དངོས་གྲུབ་ཐ་མ་སྩོལ། །དེ་བས་བསྙེན་པ་རབ་ཏུ་གཅེས། །ལྷ་རྣམས་ལ་ཡང་དབུལ་པོ་ཡོད། །ཡི་དྭགས་ལ་ཡང་མཐུ་ཆེན་ཡོད། །དེ་བཞིན་དངོས་
གྲུབ་དག་ལ་ཡང༌། །རྣམ་པ་སྣ་ཚོགས་ཡོད་པར་འགྱུར། །རབ་འབྲིང་ཐ་མ་རེ་རེ་ལའང༌། །དངོས་གྲུབ་རྣམ་པ་གསུམ་དུ་དབྱེ། །གསང་སྔགས་རྣམས་ཀྱི་མཐུ་ཤེས་ནས། །བསྙེན་པ་ལ་ནི་
དངོས་གྲུབ་བརྩམ། །དངོས་གྲུབ་དབྱེ་བའི་མཚན་ཉིད་རིམ་པར་ཕྱེ་བའོ།།    །།ཁྲོས་པས་དང་པོ་ལྷ་ཁང་དུ། །ཞུགས་ཏེ་མཉམ་པར་བཞག་ནས་ནི། །ལྷ་ལ་མངོན་དུ་

96-1-252b

ཕྱོགས་འདུག་སྟེ། །ཐལ་མོ་སྦྱར་ལ་ཕྱག་བཙལ་ནས། །རྗེས་སུ་མཐུན་པའི་མེ་ཏོག་དང༌། །སྤོས་ཀྱི་ཆུ་ནི་གཙང་མ་ཡིས། །མཆོད་ཡོན་གོ་རིམས་བཞིན་བཤམས་ནས། །བདུག་སྤོས་ཀྱིས་
ཀྱང་རབ་བདུགས་ཏེ། །ལན་བདུན་བཟླས་ལ་མཆོད་ཡོན་དེས། །ལྷ་རྣམས་དག་ནི་སྦྱན་དྲང་ངོ༌། །གསང་སྔགས་སྤྱན་ནི་དྲངས་ནས་ཀྱང༌། །དེ་ཡི་འོག་ཏུ་མཆོད་པ་བྱ། །གསེར་དང་དངུལ་དང་
ཟངས་མ་དང༌། །རྡོ་བ་དང་ནི་ཤིང་གིའམ། །ཁམ་པའམ་དུང་ངམ་ཉ་ཕྱིས་སམ། །དེ་བཞིན་ལོ་མ་སྐྱོངས་པའང་རུང༌། །ཞི་དང་རྒྱས་དང་དྲག་སྤྱོད་དང༌། །རབ་དང་འབྲིང་དང་ཐ་མ་ཡི། །ལས་
དང་དངོས་གྲུབ་རྣམས་ལ་ནི། །རིགས་པའི་སྣོད་རྣམས་སྦྱར་བར་བྱ། །ཁ་དོག་ཡོན་ཏན་བཤད་པ་ལས། །གཞན་དང་གཞན་ཡང་ཅི་རིགས་པའི། །སྣོད་རྣམས་ཅི་ལྟར་འདོད་པ་ནི། །འདོད་
ཡོན་ཕྱིར་ནི་རབ་ཏུ་སྦྱར། །ཞི་བའི་མཆོད་ཡོན་ནས་དང་བཅས། །ཏིལ་དང་བཅས་པ་རྒྱས་པ་ལ། །ཐམས་ཅད་དང་ནི་འགལ་བའི་ཕྱིར། །ཀོ་ཏྲ་བར་བཅས་དྲག་སྤྱོད་ལ། །ཞི་བའི་མཆོད་
ཡོན་འོ་མ་ཅན། །རྒྱས་པ་ལ་ནི་ཞི་ཅན་ནོ། །བ་ཡི་གཅིན་ནམ་ཡང་ན་ཁྲག །དྲག་ཤུལ་སྤྱོད་པའི་དོན་དུ་ཤིས། །རབ་དང་འབྲིང་དང་ཐ་མ་ཡི། །ལས་རྣམས་ཀུན་ལ་འབྲས་ཡོས་ཤིས། །སྤོས་
དང་མེ་ཏོག་ཀུ་ཤ་ཏིལ། །ཆུ་རྣམས་བྱེ་བྲག་མེད་པར་བཟང༌། །མཆོད་ཡོན་ཕྱིར་ནི་ཟངས་ཀྱི་སྣོད། །ལས་རྣམས་ཀུན་ལ་རབ་ཏུ་ཤིས། །འདི་མ་འབྱོར་གྱིས་བདག་ལ་ནི། །བཟོད་མཛོད་ཅི་

96-1-253a

འབྱོར་བས་ཀྱང་བྱ། །སྔགས་རྒྱུད་ལས་གསུང་ཐམས་ཅད་ཀྱང༌། །རིག་པའི་རྒྱལ་པོས་རིམ་བཞིན་དུ། །སྤྱན་དྲང་ཆོ་ག་བྱ་བར་བཤད། །ཡང་ན་གང་རྗེས་གང་
འབྲང་བའི། །སྔགས་རྒྱུད་བདག་པོ་གང་ཡིན་དང༌། །རིག་སྔགས་རྒྱལ་མོ་གང་ཡིན་པ། །དེ་གཉིས་ཀྱིས་ནི་ཡོངས་བཟླས་ན། །དེ་ནས་དེ་ཡིས་མངོན་པར་བསྔགས། །རིགས་གསུམ་ལ་ཡང་
དེ་བཞིན་དུ། །ཐམས་ཅད་སྤྱན་ནི་དྲང་བར་བྱ། །གང་དག་རང་རྒྱུད་ལས་གསུངས་པ། །དེ་དག་ལ་ནི་དེ་ཉིད་བཤད། །གཞུད་ཅིག་ཅེས་ནི་བདག་པོའི་བཀའ། །ཟློས་པས་རབ་ཏུ་བསྒྲགས་
ནས་བཞུད། །སྤྱན་ཡང་དངས་མ་ཐག་ཏུ་ནི། །གསང་སྔགས་དགྱེས་ནས་བྱོན་པར་འགྱུར། །ལ་ལའི་ཆོ་ག་གང་ཡིན་ལས། །སྤྱན་དྲངས་སླར་གཤེགས་བཤད་པ་དག །དེ་དག་གསོལ་
བའི་ལས་བྱས་ནས། །རབ་ཏུ་དགྱེས་ནས་དེ་བཞིན་མཛད། །རིག་སྔགས་རྒྱལ་མོས་རིག་སྔགས་རྣམས། །སྤྱན་དྲང་བ་ཡི་ཆོ་ག་བྱ། །རིག་སྔགས་རྒྱལ་པོས་གསང་སྔགས་རྣམས། །གཞན་
རྣམས་ལས་ནི་གཉིས་ཀས་སོ། །ལན་གཅིག་བཟླས་སམ་ལན་གསུམ་བཟླས། །ཡང་ན་ལན་བདུན་མངོན་པར་སྔགས། །གསང་སྔགས་བྱེ་བྲག་རྣམས་ཤེས་ནས། །ཉི་ཤུ་རྩ་གཅིག་
ཏུ་ཡང་བཟླས། །མཆོད་ཡོན་ཆོ་ག་བཞིན་བཟླས་ནས། །བདུག་སྤོས་དག་གིས་རབ་ཏུ་བདུག །གུས་པས་བུས་མོ་གཉིས་བཙུགས་ནས། །ལས་བྱེད་བཅས་པའི་ལག་པས་དབུལ། །

96-1-253b

དད་པ་དང་ནི་དམ་ཚིག་གིས། །ཚུར་གཤེགས་ཚུར་གཤེགས་བཅོམ་ལྡན་འདིར། །བདག་གིས་མཆོད་ཡོན་དེ་བཞེས་ལ། །མཆོད་པས་བདག་ལ་དགྱེས་པར་མཛོད། །གསང་སྔགས་
གང་དག་གཅིག་པུ་ལ། །དྲག་ཅིང་གཏུམ་ལ་ཕ་རོལ་གནོན། །དེ་ནི་རང་གི་སྔགས་ཉིད་ཀྱིས། །སྤྱན་དྲང་བ་ཡི་ཆོ་ག་བྱ། །གང་ཡང་འཁོར་དུ་གྱུར་པ་དག །དེ་དག་རང་གི་སྔགས་ཉིད་ཀྱིས། །
སྤྱན་དྲང་ཆོ་ག་བྱ་བར་བཤད། །རིག་སྔགས་རྒྱལ་དང་གསང་སྔགས་རྣམས། །མདོར་ན་སོ་སོའི་གསང་སྔགས་སམ། །ཐམས་ཅད་ལ་ཡང་སྙིང་པོ་ཡིས། །སྤྱན་དྲང་བ་ནི་མཆོག་ཏུ་བཤད། །
མདོ་ན་མཁས་པས་མཆོད་ཡོན་དང༌། །སྤྱི་ཡི་རིགས་ཀྱི་སྙིང་པོ་ཡིས། །ཚུར་གཤེགས་ཞེས་ནི་སྤྱན་དྲང་བ། །འདི་ནི་གསང་བར་རབ་ཏུ་བསྒྲགས། །རབ་ཏུ་དད་པས་ཕྱག་བྱ་སྟེ། །གསོལ་པ་
ཡང་དང་ཡང་བྱས་ནས། །གསང་སྔགས་རྣམས་དང་རིག་སྔགས་དག །མཁས་པས་གུས་དང་སྤྱན་དྲང་ངོ༌། །ཟློས་པས་མཉམ་གཞག་ལག་པ་གཉིས། །སྤྱི་བོར་བཞག་པའི་མཆོད་ཡོན་དག།
གསང་སྔགས་མཆོག་ལ་ཕུལ་ན་ནི། །འོན་ཀྱང་སྤྱན་ནི་དྲང་བར་འགྱུར། །བར་མ་དག་ལ་བྲང་ཁ་ནས། །ཕལ་པ་རྣམས་ལ་ལྟེ་བ་ནས། །མཆོད་ཡོན་ཚུལ་བཞིན་བཟླས་དབུལ་བ། །སྤྱན་
དྲང་ཆོ་ག་རིག་པར་བྱ། །མཆོད་ཡོན་སྔགས་ཀྱི་བཟླས་པ་ཡིས། །རི་མོའམ་ཡང་ན་གཟུགས་དག་ལ། །གསང་སྔགས་གང་དག་འགྲེང་སྣང་བ། །དེ་ལ་འགྲེང་སྟེ་སྤྱན་དྲང་བ། །འདུག་པ་

96-1-254a

ལ་ནི་འདུག་ནས་སོ། །བཟུར་པ་ལ་ནི་བཟུར་ནས་སོ། །སྤྱན་དྲང་ཕྱིར་ནི་མཆོད་ཡོད་དང༌། ཆོ་ག་བཞིན་དུ་དབུལ་བར་བགྱི། །གསང་སྔགས་ལ་ལའི་གནས་
དག་ནི། །གང་དང་གང་གི་ཕྱོགས་ཡིན་པ། །ཕྱོགས་དེར་ཐོག་མར་བལྟས་ནས་ནི། །མཆོད་ཡོན་བཟློས་ཏེ་དེར་ཕྱོགས་ལ། །ལས་དེ་ཕྱོགས་སུ་བལྟས་ནས་ནི། །དེ་ནས་མཆོད་ཡོན་དབུལ་
བར་བྱ། །འདི་ནི་སྤྱན་དྲང་ཆོ་ག་གཞན། །གསང་བའི་དམ་པ་བཤད་པ་ཡིན། །ཐལ་སྦྱར་མཆོད་ཡོན་མེ་ཏོག་དང༌། །ཡིད་ཀྱིས་སམ་ནི་ཆུས་ཀྱང་རུང༌། །མཁས་བས་སྤྱན་དྲང་ཆོ་ག་ནི། །
གང་དུའང་རུང་བར་མདུན་དུ་བྱ། །གསང་སྔགས་ཀུན་གྱི་ཆོ་ག་འདིར། །སྔགས་དང་ཕྱག་རྒྱར་ལྡན་པ་ཡིས། །སྤྱན་དྲང་ཆོ་གར་གསུངས་པ་དང༌། །འདི་ནི་ཀུན་གྱི་སྤྱི་ཡིན་ནོ། །སྒྲུབ་
པས་སྔོན་དུ་བསྙེན་པ་དང༌། །མཆོད་པ་ལ་སོགས་ལས་རྣམས་དང༌། །ལས་ཀྱི་ཆོ་ག་བྱེད་པས་ན། །སྤྱན་དྲང་པ་ནི་ཡིད་ཀྱིས་བྱ། །ཇི་ལྟར་མཐུན་པའི་ཆོ་ག་བཞིན། །སྤྱན་དྲང་ཆོ་ག་བཤད་
པ་ནི། །ཐམས་ཅད་དོན་བྱེད་ཕྱིར་གསུངས་ཏེ། །ཕྲན་ཚེགས་དག་ལ་ཕལ་གྱིས་བྱ། །ཟློས་པས་སྤྱན་ནི་དྲངས་ནས་ཀྱང༌། །ཆོ་ག་བཞིན་དུ་མཉེས་བྱས་ནས། །གསང་སྔགས་ཀྱི་ནི་ལྷ་
རྣམས་དང༌། །ཕན་འདོགས་ལ་སོགས་ཐམས་ཅད་མཛད། །སྤྱན་དྲང་བའི་ཆོ་ག་རིམ་པར་ཕྱེ་བའོ།།      །།སྒྲུབ་པ་པོས་ནི་ལས་ཀུན་ལ། །ལྷ་རྣམས་སྤྱན་དྲངས་བྱས་

96-1-254b

ནས་ནི། །གསང་སྔགས་རིམ་པར་ཕྱེ་བ་བཞིན། །ཆོ་ག་ཤེས་པས་མཆོད་པ་བརྩམ། །བདེ་བར་གཤེགས་སོ་བཅོམ་ལྡན་འདས། །ཚུར་གཤེགས་འདིར་ནི་བཞུགས་སུ་གསོལ། །བདག་གི་
མཆོད་པ་བཞེས་ནས་ཀྱང༌། །ཐུགས་ཀྱིས་ཐུགས་དཔག་མཛད་དུ་གསོལ། །བདག་ནི་གུས་དང་ལྡན་ནོ་ཞེས། །ལྷ་ལ་ཡང་དང་ཡང་གསོལ་ནས། །གསང་སྔགས་སྒྲུབ་པས་དུས་གསུམ་དུ། །ཆོ་
ག་འདིས་ནི་མཆོད་པ་བྱ། །སྔོན་གྱི་སྔགས་རྒྱུད་ལུང་གིས་ནི། །ཐོག་མར་དྲི་རྣམས་དབུལ་བར་བྱ། །དེ་ནས་མེ་ཏོག་རྗེས་མཐུན་པའོ། །དེ་ནས་བདུག་སྤོས་རབ་ཏུ་བསྒྲགས། །དེ་ནས་ལྷ་བཤོས་
རྗེས་མཐུན་པའོ། །མར་མེ་ཐ་མར་རབ་ཏུ་སྦྱར། །ཁྲོ་བོའི་རྒྱལ་པོས་བསངས་པའི་རྫས། །གཙང་ཞིང་ངན་པ་མ་ཡིན་པ། །རྗེས་སུ་མཐུན་ཞིང་ཡོན་ཏན་ཅན། །བློ་དང་ལྡན་པས་གུས་པས་
དབུལ། །སོ་སོ་ཡི་ནི་གསང་སྔགས་ཀྱིས། །རེ་རེ་ལ་ཡང་མངོན་བསྔགས་ནས། །མཆོད་པའི་ཡན་ལག་ཅི་དགར་དབུལ། །སོ་སོ་སོ་སོར་མཆོད་ཡོན་དབུལ། །ཆེ་གེ་མོ་འདི་བཞེས་ཤིག་
ཅེས། །རྫས་ཀྱི་མིང་ནས་ཕྱུང་སྟེ་དབུལ། །མ་འབྱོར་ན་ཡང་གཟུགས་བརྙན་རྣམས། །བྱས་ནས་མཆོད་ཡོན་དབུལ་བར་བྱ། །གུས་དང་མཆོད་ཡོན་ཕུལ་བ་ཡིས། །ཆོ་ག་ཐམས་ཅད་རྫོགས་
པར་འགྱུར། །ཐལ་སྦྱར་མཆོད་ཡོན་བློས་མཆོད་དང༌། །ཆོ་གའི་ཡན་ལག་ཉིད་དང་བཞིའོ། །མཆོད་པའི་ཆོ་ག་ཐམས་ཅད་ལ། །ཇི་ལྟར་རིགས་པར་སྦྱར་བར་བྱ། །རྣམ་པ་ཀུན་ལ་མཁས་

96-1-255a

པ་ནི། །རྟག་ཏུ་ཅི་ནུས་པས་ཀྱང་རུང༌། །ཆོས་ཀྱི་ཐོག་མར་ཡིད་འགྲོ་ཞེས། །ཐུབ་བ་ཆེན་པོས་བཀའ་སྩལ་བ། །ཡིད་ཀྱི་མཆོད་པ་ཁྱད་པར་ཅན། །ལེགས་
པ་ཉིད་དུ་བརྩམ་པར་བྱ། །མཆོད་པའི་རིམ་པ་ཕྱེ་བའོ།།    །།ཡིད་ནི་རབ་ཏུ་མཉམ་བཞག་ནས། །ཆོ་ག་ལྷག་མ་བྱ་བར་བཤད། །སྒྲུབ་པ་པོས་ནི་ཐོག་མ་རུ། །ཁྲོ་བོའི་
རྒྱལ་པོས་བསྐྲད་པར་བྱ། །ཡང་ན་རིག་སྔགས་སོ་སོ་ཡི། །ལས་ཀུན་བྱེད་པའི་རིག་སྔགས་ཀྱིས། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡ། ན་མ་ཤྩཎྜ་
བཛྲ་ཀྲོ་དྷ་ཡ། ཨོཾ་ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ་སྭཱཧཱ། ཨོཾ་ཏྲཾ་བནྡྷ་སྭཱཧཱ། །ན་མོ་མཧཱ་ཤྲི་ཡ། ཨོཾ་ཤ་མེ་ས་མ་ཡེ། སོ་མེ། སིདྡྷི་སིདྡྷི། སཱ་དྷ་ཡ།
ཤི་བེ་ཤི་པཾ་ཀ་རི། ཨ་བ་ཧ། སརྦ་ཨརྠ་སཱ་དྷ་ནི་སྭཱཧཱ། །རིགས་གསུམ་གྱི་ལས་ཐམས་ཅད་བྱེད་པའི་གསང་སྔགས་སོ།།    །།ཁྲོ་བོའི་གསང་སྔགས་རྒྱར་བཅས་པས།།
མེ་ཏོག་ལ་སོགས་རྣམ་པར་བསང༌། །ལག་པ་གཡོན་པར་བཞག་པའི་ཆུས། །ཐོག་མ་ཉིད་དུ་བསང་གཏོར་བྱ། །བདག་པོའི་སྔགས་ཀྱིས་བྱ་བའམ། །ཡང་ན་རིགས་ཀྱི་སྙིང་པོས་
བྱ། །མདོར་ན་གསང་སྔགས་ཐམས་ཅད་ཀྱང༌། །ཕྱག་རྒྱར་བཅས་པས་བསང་བར་བྱ། །བདག་ཉིད་རྣམ་པར་སྦྱར་བའི་ཕྱིར། །སྤོས་ཆུས་ལག་མཐིལ་བླུགས་བ་ལ། །བལྟ་ཞིང་

96-1-255b

དེ་ཡི་སྙིང་པོ་བཟླས། །རང་གི་སྤྱི་བོར་བསང་གཏོར་བྱ། །སྟན་ཡང་རྣམ་པར་སྤྱད་བའི་ཕྱིར། །ལས་ཀུན་བྱེ་དཔའི་གསང་སྔགས་སམ། །ཡང་ན་ཁྲོ་བོ་འི་རྒྱལ་པོ་ཡིས། །སྤོས་ཀྱི་ཆུས་ནི་བསང་
གཏོར་བྱ། །ལན་བདུན་བཟླས་བརྗོད་བྱས་པའི་ཆུས། །ས་ཕྱོགས་ཀུན་ཏུ་བསང་གཏོར་བྱ། །བསང་པ་དང་ནི་སྦྱང་བ་དག །གསང་སྔགས་འདིས་ནི་བྱས་པར་འགྱུར། །ཨོཾ་ཀཱི་ལི་ཀཱི་ལ། བཛྲི་
བཛྲི། བྷུར་བནྡྷ་བནྡྷ་ཧཱུཾ་ཕཊ། དེ་ནས་སྟེང་དུ་བློ་ཅན་གྱིས། །རིག་པའི་རྒྱལ་པོ་འདི་འདོན་ཅིང༌། །བདུག་པས་ལྷ་རྣམས་བསང་བ་དང༌། །བཅིང་བ་དང་ནི་སྦྱང་བར་བྱ། །ཨོཾ་སུ་སིདྡྷི་ཀ་ར་ཛྭ་
ལ་ཧི་ཨ་ནནྟ་མུརྟ་མ་ཛྭ་ལ་ཛྭ་ལ། བནྡྷ་བནྡྷ། ཧ་ན་ཧ་ན་ཧཱུཾ་ཕཊ། ཐམས་ཅད་སྦྱིའི་འོ། །ཨོཾ་ཛྲ་ལ་ཧཱུཾ། དེ་བཞིན་གཤེགས་པའི་རིགས་ལའོ། །ཨོཾ་པདྨ་ནི་བྷ་ག་བ་ཏི། མོ་ཧ་ཡ། ཛ་
གང་མོ་ཧ་ནི་སྭཱཧཱ། །པདྨའི་རིགས་ལའོ། །དེ་ནས་བློ་དང་ལྡན་པ་ཡིས། །རིགས་ཀྱི་སྙིང་པོ་ཡོངས་བཟླས་པའི། །སྤོས་ཆུས་ཁོ་ར་ཁོར་ཡུག་ཏུ། །ཐམས་ཅད་དུ་ནི་ཕྱོགས་བཅིང་
བའོ། །རིག་སྔགས་རྒྱལ་པོའི་སྙིང་པོའམ། །བདག་གི་རིག་སྔགས་རྒྱལ་པོའམ། །རང་གི་གསང་སྔགས་མངག་གཞུག་པས། །ཕྱོགས་བཅིང་བ་ནི་གུས་པར་བྱ། །བྷྲུཾ་ཨོཾ་ཨ་མྲྀ་
ཏོད་བྷ་བ་ཧཱུཾ་ཕཊ། ན་མོ་རཏྣ་ཏྲ་ཡཱ་ཡ། ན་མཤྩཏྜ་བཛྲ་པཱ་ཎ་ཡ། མཧཱ་ཡཀྵ་སེ་ནཱ་པ་ཏ་ཡེ། ཨོཾ་སུཾ་བྷ་ནི་སུཾ་བྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྞ་པ་ཡ་གྲྀཧྞ་པ་ཡ་ཧཱུཾ། ཨཱ་ན་ཡ་ཧོ་ཧ་ག་

96-1-256a

བན་བིདྱཱ་རཱ་ཛ་ཧཱུཾ་ཕཊ་སྭཱཧཱ། །རིགས་གསུམ་གྱི་རིག་པའི་རྒྱལ་པོའི་སྔགས་སོ། །དེ་དག་ཉིད་ཀྱི་སྙིང་པོ་ཡིས། །རབ་རྣམས་ཀྱང་རབ་ཏུ་སྦྱར། །རིགས་ཀྱི་རིག་
སྔགས་རྣམས་ཀྱིས་ནི། །ལྷ་རྣམས་ཡོངས་སུ་བསྲུང་བར་བྱ། །ལས་རྣམས་ཀུན་ལ་ཐམས་ཅད་དུ། །བགེགས་ལ་སོགས་པ་བསལ་བ་ལས། །རྣམ་པར་རྟོག་པའི་ཆོ་ག་ཡིས། །བདུད་
རྩི་ཐབ་སྦྱོར་རབ་ཏུ་སྦྱར། །ཁང་པའི་ཁོ་ར་ཁོར་ཡུག་ཏུ། །དྲ་བ་ར་བ་ཕུར་བུ་དག །ཀཱི་ལི་ཀཱི་ལ་བདུད་རྩི་ཞེས། །ཁྲོ་བོ་གཉིས་ནི་རྟག་ཏུ་སྦྱར། །བསྲུང་བའི་གསང་སྔགས་ཐ་དད་པ། །
ཆོ་ག་ལས་བསྟན་གང་ཡིན་པ། །དེ་ཉིད་འདིར་ནི་སྦྱར་བར་བྱ། །ཡང་ན་གང་ལ་དད་པའང་རུང༌། །བཅོམ་ལྡན་སྤྱན་ནི་གང་ཡིན་དང༌། །གོས་དཀར་ཅན་མ་གང་ཡིན་དང༌། །རིག་
སྔགས་མ་མ་ཀཱི་ཡང་ཡིན། །དེ་དག་ཐོག་མར་ཡོངས་སུ་བཟླས། །དེ་ནི་བདག་དང་ལྷ་ཡང་བསྲུང༌། །སྡིག་པ་ཐམས་ཅད་བྱང་བར་འགྱུར། །བགེགས་རྣམས་སྨ་ཡང་འབེབས་པ་
དང་། །བསམས་པའི་འབྲས་བུ་མངོན་དུ་འགྱུར། །རིག་སྔགས་མཱ་མ་ཀཱི་གཅིག་པུ། །རྒྱལ་དང་པདྨའི་རིགས་ལ་ཡང༌། །བློ་ཅན་བདག་གི་གཟུངས་སུ་འདོད། །ཐམས་ཅད་
ལ་ཡང་རབ་ཏུ་སྦྱར། །ཆོ་ག་ལས་བཤད་གསང་སྔགས་ཀྱིས། །སྲུང་བའི་ལས་རྣམས་བརྩམ་དུའང་རུང༌། །ཡང་ན་དཔའ་བོ་གཅིག་པུ་ཡིས། །ཐམས་ཅད་ཆོ་ག་བཞིན་དུ་བྱ།།

96-1-256b

དེ་ལྟར་གསང་སྔགས་ཐམས་ཅད་ནི། །དཀྱིལ་འཁོར་ལས་བཤད་ཆོ་ག་བཞིན། །བསྙེན་པའི་ཚེ་ཡང་ཟློས་པ་པོས། །མ་ལུས་པ་ལས་ཤེས་པར་བྱ། །གང་ཡང་རིགས་བདག་གསང་
སྔགས་སམ། །རིགས་ཀྱི་སྙིང་པོ་གང་ཡིན་པའམ། །གསང་སྔགས་ཀུན་གྱི་རྒྱལ་པོའམ། །གང་ཡང་སྔགས་རྒྱུད་རྒྱལ་པོ་འམ། །ལས་ཀུན་བྱེད་པའི་གསང་སྔགས་ནི། །གསུམ་ག་ལ་
ཡང་དེ་དག་གིས། །རང་རིགས་ལས་ལ་བྱེ་བྲག་ཏུ། །ཟློས་པ་པོས་ནི་བྱ་བར་རིགས། །བསྲུང་དང་སྤྱན་དྲང་སྦྱང་པ་དང༌། །བཅིང་དང་ཕྱིར་བཟློག་མནན་པ་དང༌། །དགང་དང་གཞིལ་བར་བྱ་བ་
དང་། །ཚར་གཅད་པ་དང་བསྐུལ་བ་དང༌། །དེ་ལ་སོགས་པའི་ལས་རྣམས་ཀུན། །རིག་གསུམ་དག་ནི་ཐམས་ཅད་དང༌། །དངོས་གྲུབ་དག་ལ་དེ་དག་གིས། །སྒྲུབ་པ་པོས་ནི་ཐམས་ཅད་
བྱ། །བདག་གི་གསང་སྔགས་བདག་ཉིད་ཀྱང༌། །སྙིང་པོ་དེ་དག་ཉིད་ཀྱིས་བསྲུང༌། །གཙུག་ཕུད་གོས་དང་བསང་བྱེད་ལ། །མདུད་པ་བོར་ཏེ་བདུན་གསུམ་བཟླས། །སྙིང་གར་མཐེ་བོང་རྩེ་
བཙུགས་ཏེ། །བདག་ཉིད་བསྲུང་བའི་ཕྱིར་བཟླས་སོ། །ཡང་ན་ཐལ་བའམ་ཡུངས་ཀར་ཆུས། །བདག་ཉིད་བསྲུང་བར་སྤྱད་པར་བྱ། །དྲག་པོ་ཡི་ནི་ལས་རྣམས་ལ། །བདག་པོའི་སྔགས་ཀྱིས་
བསྲུང་བར་བྱ། །སྒྲུབ་པ་པོས་ནི་ཞི་བ་ལའང༌། །གསང་སྔགས་དྲག་པོས་ནན་ཏན་བྱ། །ལྷ་རྣམས་བྱིན་གྱིས་རློབ་པ་ཡང༌། །བདག་གི་སྔགས་ཀྱིས་མཛད་པར་འགྱུར། །བདག་གི་སྔགས་ལ་

96-1-257a

འཇིགས་དོགས་ན། །བསྲུང་བ་བདག་པོས་བྱ་བར་བཤད། །སྒྲུབ་པ་པོ་ནི་བློ་ཅན་གྱིས། །གཉིས་ཀར་རྟག་པར་ལས་རྣམས་ལ། །བདག་ཉིད་བསྲུང་བའི་ཆོ་ག་
དག་།གཙང་མས་ལྷག་པར་ལེགས་པར་བྱ། །ལྷ་ཡི་ཁང་པའི་ཕྱི་རོལ་དུ། །གཅིག་པུ་ཅི་དགར་སྤྱོད་པ་ན། །ལྷ་རྣམས་ཡོངས་སུ་བསྲུང་བའི་ཕྱིར། །བདག་ཉིད་བཞིན་དུ་ཀུན་ཏུ་སྤྱད། །ཕྱི་
རོལ་ཆགས་ལ་སོགས་པ་དང༌། །ནམ་ཡང་གང་དག་མི་གཙང་བར། །ཁྲོ་བོ་འཆོལ་བའི་གསང་སྔགས་ཀྱིས། །དེ་ཚེ་བསྲུང་བར་བྱ་བར་བཤད། །ན་མོ་བཛྲཱ་ཡ། ཨོཾ་བཛྲ་ཀྲོ་དྷ་མཧཱ་བ་ལ་
ཧ་ན་ད་པ་ཙ་བི་དྷྭ་ན་ས་ཡ། ཨུཙྪཤྨཀྲོ་དྷ་ཧཱུཾ་ཕཊ། །ཁྲུས་བྱེད་ཚེ་ན་བགེགས་ཀྱིས་དགྲས། །བསྲུང་བ་རྟག་ཏུ་བྱ་བར་བཤད། །ཟན་ཟའི་ཚེ་ན་བདག་པོས་བསྲུང༌། །ཉལ་ཚེ་རིགས་ཀྱི་རིག་
སྔགས་ཀྱིས། །རིགས་གསུམ་ལ་ཡང་རྟག་པར་ནི། །བགེགས་རྣམས་ཀུན་གྱིས་གླགས་གྱུར་ལ། །རིག་སྔགས་རྒྱལ་པོ་ཞེས་བྱ་བ། །དེས་ནི་བསྲུང་བ་བྱ་བར་བཤད། །བསྲུང་བའི་རིམ་
པར་ཕྱེ་བའོ།།    །།ཨོཾ་ཨེ་ཀ་ཛྭ་ལ་བཛྲ་པཱ་ཎི་ཧཱུཾ། ས་མ་ཡ་མ་ནུ་སྨ་ར་ཧཱུཾ་ཕཊ་སྭཱཧཱ། དེ་ལ་སོགས་པ་མ་ལུས་པ། །དེ་ལ་བསྲུང་བ་བྱས་པས་ནི། །བདག་གི་ཡིད་ནི་
མཉམ་གཞག་སྟེ། །བཟླས་བརྗོད་བྱ་བ་ཀུན་ཏུ་བརྩམ། །ཀུ་ཤ་སྔོན་པོའི་རྩྭ་སྟན་ནི། །འཕང་དུ་སོར་བཞི་ཡོད་པ་ལ། །མཉམ་ཞིང་ཞེང་དུ་མཐོ་གང་བ། །སྲིད་དུ་སོར་ནི་བཅུ་དྲུག་བྱ།།

96-1-257b

སྔོན་དུ་བསྙེན་པའི་བཟླས་བརྗོད་ཚེ། །དེ་དག་ཐམས་ཅད་བྱ་བར་གསུངས། །དེ་དག་མ་འབྱོར་ཀུ་ཤའི་རྩྭ་འམ། །ཡང་ན་འཇག་མ་སྔོན་པོའང་རུང༌། །ལས་ཀྱི་བྱེ་བྲག་ཇི་ལྟ་བར། །ཤིང་ལས་བྱས་
བའི་སྟན་ཡང་རུང༌། །དེ་ཡི་ཚད་དུ་ལེགས་བཞོགས་པའི། །ཤིང་གི་ཁྲིའུའང་རབ་ཏུ་ཤིས། །འདབ་མ་གཙང་མ་དེ་དང་དེ། །ཁྱད་པར་དུ་ནི་ལས་ཀུན་ལ། །མན་ངག་བསྟན་པ་དེ་ཡིས་ནི། །
ལོ་མའི་སྟན་ཡང་བཤད་པ་ཡིན། །མཆོག་ལ་སོགས་པའི་བྱེ་བྲག་གིས། །སྤྱི་ཡི་ལས་རྣམས་ཐམས་ཅད་དང༌། །སྐྱིལ་ཀྲུང་བཀྲ་ཤིས་བཟང་པོ་སྟེ། །དེ་དག་འདུག་ཐབས་གསུམ་ཡིན་ནོ། །
མཁས་པས་དེར་ཡང་འདུག་ནས་ནི། །མཆོད་པའི་ཆོ་ག་ལེགས་བྱས་ནས། །བློ་ཡིས་གུས་པ་རབ་བསྐྱེད་དེ། །བཅོམ་ལྡན་དེ་བཞིན་གཤེགས་པ་བསྟོད། །དེ་ནས་ཆོས་དང་དགེ་འདུན་ལ། །
དེ་ནས་སྤྱན་རས་གཟིགས་དབང་ཕྱུག །དེ་ནས་རིག་པའི་རྒྱལ་པོ་ཆེ། །རྡོ་རྗེ་འཆང་བ་བསྟོད་པར་བྱ། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་
ཏན་རྒྱ་མཚོ་ཞིང༌། །དེ་བཞིན་གཤེགས་ལ་ཕྱག་འཚལ་ལོ། །དག་པས་འདོད་ཆགས་བྲལ་བར་འགྱུར། །དགེ་བས་ངན་སོང་ལས་གྲོལ་བ། །གཅིག་ཏུ་དོན་དམ་མཆོག་གྱུར་པ། །ཞི་
གྱར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལ་མ་ཐོབ་པ། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །སངས་རྒྱས་

96-1-258a

ཀུན་གྱིས་རབ་ཏུ་བསྔགས། །ཡོན་ཏན་དམ་པ་ཀུན་བསགས་པ། །སྤྱན་རས་གཟིགས་ཞེས་མཚན་གསོལ་པ། །རྟག་པར་བརྩེ་ལ་ཕྱག་འཚལ་ལོ། །སྟོབས་
པོ་ཆེ་ལ་དྲག་ཤུལ་ཅན། །རིག་སྔགས་རྒྱལ་པོ་དགེ་བ་དག །གདུལ་དཀའ་བ་དག་འདུལ་བ་པོ། །རྡོ་རྗེ་འཛིན་ལ་ཕྱག་འཚལ་ལོ། །དེ་ལྟར་གུས་པར་ཐལ་སྦྱར་ནས། །རྒྱལ་སྲས་
གཞན་ཡང་བསྟོད་པ་ནི། །བྱང་ཆུབ་སེམས་དཔའི་གཞུང་གིས་བསྟོད། །དེ་ནས་སྡིག་པ་སོ་སོར་བཤགས། །འཇིག་རྟེན་དག་གིས་ཕྱོགས་ཀུན་ན། །དེ་བཞིན་གཤེགས་པ་གང་བཞུགས་
དང་། །དགྲ་བཅོམ་བྱང་ཆུབ་སེམས་དཔའ་དག །དེ་དག་བདག་ལ་དགོངས་སུ་གསོལ། །ཚེ་རབས་གང་ཡང་རུང་བ་ན། །བདག་གིས་སྡིག་པ་ཅི་བགྱིས་དང༌། །སྔོན་གྱི་ཚེ་རབས་གཞན་
དག་དང༌། །ཚེ་རབས་འདི་དང་འཁོར་བ་ན། །འདོད་ཆགས་དབང་དང་བླུན་པ་དང༌། །ཁྲོ་བ་དག་གིས་འཁྲུགས་གྱུར་ཏེ། །སངས་རྒྱས་ཆོས་དང་དགེ་འདུན་ནམ། །བླ་མ་དག་དང་ཕ་མ་
དང་། །དགྲ་བཅོམ་བྱང་ཆུབ་སེམས་དཔའ་དང༌། །སྦྱིན་གནས་གང་ཡང་རུང་བ་དང༌། །དེ་ལས་གཞན་པའི་སེམས་ཅན་དག །ཡོན་ཏན་ལྡན་དང་མི་ལྡན་ལ། །སྡིག་པའི་ལས་
རྣམས་གང་བགྱིས་དང༌། །གང་ཡང་བགྱིད་དུ་སྩལ་པ་དང༌། །གང་ཡང་ཅུང་ཟད་ཡི་རང་བ། །བག་མེད་པས་ནི་ཕྲ་མོ་ཡང༌། །ལུས་ངག་ཡིད་ཀྱིས་བགྱིས་པ་རྣམས། །དེ་དག་མ་

96-1-258b

ལུས་བློས་བསྡུས་ནས། །རྫོགས་པའི་སངས་རྒྱས་སྲས་བཅས་པ། །བདག་གིས་ད་ནི་མངོན་སུམ་བཞིན། །རབ་ཏུ་གུས་པས་ཕྱག་འཚལ་ལོ། །སྐྱོ་བའི་ཡིད་དུ་གྱུར་པ་ཡིས། །ཐལ་མོ་སྦྱར་ཏེ་
ནོངས་པ་རྣམས། །ཡང་དང་ཡང་དུ་སོ་སོར་བཤགས། །བདག་གིས་མི་དགེ་བགྱིས་པ་རྣམས། །རྫོགས་སངས་རྒྱས་ཀྱིས་མཁྱེན་པ་བཞིན། །དེ་ལྟར་བདག་གིས་སོ་སོར་བཤགས། །སླན་ཆད་
དེ་ལྟར་ཡོང་མི་བགྱིང༌། །སྲོག་ཆགས་སྡུག་བསྔལ་ཞི་བྱའི་ཕྱིར། །བདག་ཉིད་ཇི་སྲིད་འཚོ་བར་དུ། །སངས་རྒྱས་ཆོས་དང་དགེ་འདུན་ལ། །གུས་པར་ཡང་དག་སྐྱབས་སུ་མཆི། །དེ་ཡི་ཡོན་
ཏན་གུས་བསྒྲགས་ཏེ། །ས་ལ་མགོ་བོས་གཏུགས་ནས་ནི། །དཀོན་མཆོག་གསུམ་ལ་བློ་ཅན་གྱིས། །དེ་ལྟར་གུས་པས་སྐྱབས་སུ་འགྲོ། །དེ་ནས་མཆོག་གི་ས་བོན་གང༌། །ཐར་པ་བདུད་རྩི་
འབྲས་བུ་སྦྱིན། །ཤིན་ཏུ་བསྒོམས་ནས་མཆོག་གྱུར་པ། །དངོས་གྲུབ་ཕྱིར་ནི་དེ་བསྐྱེད་དོ། །སེམས་ཅན་ཁམས་ནི་མཐའ་ཡས་པའི། །སྡུག་བསྔལ་ཉེ་བར་ཞི་བ་དང༌། །ངན་འགྲོ་རྣམས་ལས་
བསྒྲལ་བ་དང༌། །ཉོན་མོངས་རྣམས་ལས་དགྲོལ་བའི་ཕྱིར། །སྲིད་པ་མི་བདེ་དོག་པ་ན། །སྡུག་བསྔལ་སྣ་ཚོགས་ཅི་མཆིས་པ། །དེ་ལྟར་ཡོངས་སུ་བསྐྱབ་པའི་ཕྱིར། །བདག་གིས་
བྱང་ཆུབ་སེམས་བསྐྱེད་དོ། །སེམས་ཅན་ཕོངས་པ་ཐམས་ཅད་ཀྱི། །སྐྱབས་སུ་བདག་ཉིད་རྟག་ཏུ་ཤོག །བདག་ནི་མགོན་མེད་རྣམས་ཀྱི་མགོན། །རྟེན་མེད་རྣམས་ཀྱི་རྟེན་དུ་བདག།

96-1-259a

སྐྱབས་མེད་རྣམས་ཀྱི་སྐྱབས་འགྱུར་ཞིང༌། །སྡུག་བསྔལ་བདེ་བར་བྱེད་པ་དང༌། །བདག་ནི་སེམས་ཅན་ཐམས་ཅད་ཀྱི། །ཉོན་མོངས་ཞི་བར་བྱེད་པར་ཤོག།
དགེ་བའི་ལས་རྣམས་གང་དང་གང༌། །འདི་དང་གཞན་དུ་བསགས་པ་རྣམས། །བསོད་ནམས་ཡེ་ཤེས་ཞེས་བྱ་བའི། །ཚོགས་ནི་རྣམ་པ་གཉིས་སུ་ཤོག །ཕ་རོལ་ཕྱིན་པ་དྲུག་སྒོ་
ནས། །བདག་གིས་བརྩོན་འགྲུས་གང་བརྩམས་པ། །དེ་ཡང་སེམས་ཅན་མ་ལུས་པ། །ཐམས་ཅད་ལ་ནི་ཕན་པར་ཤོག །ཚེ་ཡི་མཐའ་ཀླས་བྱེད་པ་དང༌། །གང་ཡང་ཅུང་ཟད་བྱེད་
འགྱུར་བ། །མདོར་ན་སེམས་ཅན་ཐམས་ཅད་ཀྱི། །ཉོན་མོངས་ཐམས་ཅད་ཞི་བ་དང༌། །གྲོལ་བར་བྱ་བའི་ཕྱིར་འབད་ཅིང༌། །བྱང་ཆུབ་རབ་ཏུ་དགའ་བརྩོན་ནོ། །དེ་ནས་རྫོགས་པའི་
བྱང་ཆུབ་སེམས། །ཆོ་ག་བཞིན་དུ་ཀུན་ཏུ་བསྐྱེད། །སེམས་ཅན་ཀུན་ལ་སྙིང་རྗེ་དང༌། །བྱམས་པ་ཉེ་བར་གནས་པར་བྱ། །སེམས་ནི་ལེགས་པར་སྦྱང་བའི་ཕྱིར། །སྣ་ཚོགས་ཐབས་
ཀྱི་རྗེས་དྲན་དྲུག །ནང་གི་བདག་ཉིད་ཞི་བ་ཡིས། །བསམ་པ་གཅིག་ཏུ་བསྒོམ་པར་བྱ། །སྔོན་གྱི་རྒྱལ་བའི་སྲས་རྣམས་ཀྱི། །སྨོན་ལམ་ཇི་ལྟར་མཛད་པ་བཞིན། །བདག་ཀྱང་
དགེ་བའི་སེམས་ཀྱིས་སུ། །དེ་བཞིན་དུ་ནི་སྨོན་ལམ་འདེབས། །ཆོས་ཀྱི་ལོངས་སྤྱོད་སྣ་ཚོགས་ལ། །མཉམ་པར་བཞག་ནས་ཡི་རང་ངོ༌། །སེམས་ཅན་ཐམས་ཅད་བདེ་བ་

96-1-259b

དང་། །ཞི་ཞིང་ནད་ཀྱང་མེད་པར་ཤོག །བདག་ནི་བྱ་བ་ཀུན་ནུས་ཤིང༌། །ཡོན་ཏན་དང་ཡང་ལྡན་པར་ཤོག །ནོར་ལྡན་གཏོང་ཕོད་ཤེས་རབ་ཅན། །བཟོད་ལྡན་དགེ་ལ་དད་པ་དང༌། །སེམས་
ཅན་ཚེ་རབས་ཐམས་ཅད་དུ། །སྐྱེ་བ་དྲན་ཞིང་བརྩེར་ལྡན་ཤོག །དེ་ནས་ཐལ་མོ་མཉམ་སྦྱར་ཏེ། །བླ་མ་ལ་ནི་ཕྱག་བཙལ་ནས། །རིག་སྔགས་རྒྱལ་པོ་དྲན་བྱས་ཏེ། །མཁས་པས་ཆོ་ག་འདི་
དག་བྱ། །སྔགས་ཀྱི་ནོར་བུ་བླངས་ནས་ནི། །ལག་པའི་སྙིམ་པར་བཅུག་ནས་སུ། །རིག་སྔགས་རྒྱལ་པོ་ལན་གཅིག་བསམ། །དེ་ནས་གསང་སྔགས་འདི་བཟླས་སོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་
བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་མེ། ཨོཾ་ཀི་རི་ཀི་རི། རཽ་དྲི་ནི་སྭཱཧཱ། རྡོ་རྗེའི་རིགས་ལའོ། །ན་མོ་རཏྣ་ཏྲ་ཡཱ་ཡ། ཨོཾ་ཨད་བྷུ་ཏེ་བི་ཛ་ཡ་སིདྡྷི་སིདྷ་ར་ཏེ་སྭཱཧཱ། །དེ་བཞིན་གཤེགས་པའི་རིགས་
ལའོ། །ན་མོ་རཏྣ་ཏྲ་ཡཱ་ཡ། །ན་མ་ཨཱ་ཪྻཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། ཨོཾ་ཨ་མྲྀ་ཏེ་ག་མེ། ཤྲི་ཡེ་ཤྲི་ཡ་ནི་ལི་སྭཱཧཱ། །པདྨའི་རིགས་ལའོ། །མཐེ་བོང་དང་ནི་སྲིན་ལག་གིས། །ལས་
རྣམས་ཀུན་ལ་ནོར་བུ་དང༌། །མཁས་པས་དྲག་པོའི་ལས་རྣམས་ལ། །མཛུབ་མོས་དྲང་དྲང་རབ་ཏུ་བསྒྲགས། །རྒྱལ་བའི་རིགས་ལ་པོ་དེ་ཙེ། །སྔགས་ཀྱི་ནོར་བུར་རབ་ཏུ་བསྒྲགས། །པདྨའི་
རིགས་ལ་པདྨའི་སྙིང༌། །རྡོ་རྗེའི་རིགས་ལ་རུ་རག་ཤ་།རིགས་གསུམ་དག་ནི་ཐམས་ཅད་ལ། །ནོར་བུ་དེ་དག་རབ་ཏུ་བསྒྲགས། །བཟླས་བརྗོད་བྱེད་པའི་ལས་ཀུན་ལ། །དེ་དག་དགེ་

96-1-260a

ཞིང་མཆོག་ཏུ་བཤད། །ལུང་ཏང་ཏ་ལའི་འབྲས་བུ་དང༌། །དུང་དང་ཁམ་པ་ལས་བྱུང་དང༌། །ཤེལ་དང་མུ་ཏིག་བ་སོ་དང༌། །དེ་བཞིན་བྱུ་རུ་ནོར་བུ་དང༌། །
ས་བོན་རྣམ་པ་སྣ་ཚོགས་དང༌། །ལྦུ་མ་དག་གི་ཕྲེང་བའང་རུང༌། །སྔགས་ཀྱི་ནོར་བུ་དེ་དག་རྣམས། །ཆོ་ག་འདི་ལས་རབ་ཏུ་བསྒྲགས། །རིགས་དང་བྱེ་བྲག་ལ་སོགས་ལས། །གཅེས་
ཤིང་ཁ་དོག་ཅི་ལྟ་བར། །མཁས་པས་འདི་ལྟར་རིག་པར་བྱ། །དྲག་ཤུལ་སྤྱོད་ལ་ཁྱད་པར་དུ། །རུས་པ་སྣ་ཚོགས་ཤིས་པ་ཡིན། །དེ་ནས་གསང་སྔགས་གཞན་གྱིས་ཀྱང༌། །དངོས་
གྲུབ་འདོད་པས་མངོན་པར་བསྔགས། །གཅིག་ནི་སྦྱང་བའི་གསང་སྔགས་ཏེ། །གཉིས་པ་འགྲུབ་ཕྱིར་ཤེས་པར་བྱ། །ན་མོ་བྷ་ག་བ་ཏེ། སིདྡྷི་སཱ་དྷ་ཡ་སཱ་དྷ་ཡ། སིདྡྷྱཱ་རྠ་སྭཱཧཱ། དེ་བཞིན་
གཤེགས་པའི་རིགས་ལའོ། །ཨོཾ་བ་སུ་མ་ཏི་ཤྲི་ཡེ་སྭཱཧཱ། །པདྨའི་རིགས་ལའོ། །ཨོཾ་བཛྲ་ཨ་ཙི་ཏཉྫ་ཡེ་སྭཱཧཱ། རྡོ་རྗེའི་རིགས་ལའོ། །སྔགས་ཀྱི་ནོར་བུའི་རིག་སྔགས་རྣམས་སོ། །ཕྱག་
རྒྱ་སྔགས་ཀྱི་ནོར་བུ་དག །ཆོ་ག་བཞིན་དུ་བླངས་ནས་ནི། །ནོར་བུ་སྙིང་གར་བཟུང་ནས་སུ། །བཟླས་བརྗོད་རབ་ཏུ་བརྩམ་པར་བྱ། །གུས་པས་དཀོན་མཆོག་གསུམ་པོ་དང༌། །བྱང་ཆུབ་
སེམས་དཔའ་རྣམས་དང་ནི། །རིག་སྔགས་ཚོགས་ནི་མཐའ་དག་ལ། །ཕྱག་བྱས་དེ་འོག་བཟླས་བརྗོད་བརྩམ། །ཡིད་ཀྱིས་གསང་སྔགས་ལྷ་རྣམས་ནི། །ཡང་ནས་ཡང་དུ་མངོན་

96-1-260b

བསམས་ཏེ། །རྟོག་པ་ངན་པ་རྣམ་བསལ་ནས། །མཁས་པས་བཟླས་བརྗོད་བརྩམ་པར་བྱ། །ཞི་བ་དང་ནི་རྒྱས་པ་དང༌། །ཨོཾ་དང་བཅས་ཤིང་ཕྱག་དང་བཅས། །ལྷག་པར་ཞི་བའི་སེམས་ཀྱིས་
ནི། །བློ་ཡིས་བཟླས་བརྗོད་དལ་བུས་བྱས། །དྲག་ཤུལ་ཅན་གྱི་སེམས་ཀྱིས་ནི། །ཧཱུཾ་དང་བཅས་ཤིང་ཕཊ་དང་བཅས། །བཟླས་བརྗོད་གཞན་གྱིས་ཐོས་བྱ་བ། །དྲག་ཤུལ་སྤྱོད་པ་རབ་ཏུ་ཤིས། །
མཁས་པས་གསང་སྔགས་ཡི་གེ་ནི། །བཅོ་ལྔ་མན་ཆད་གྲངས་རྣམས་ལ། །སྤྱིར་ནི་ཡི་གེ་དུ་ཡོད་པ། །དེ་སྙེད་འབུམ་ཕྲག་བཟླས་བརྗོད་བྱ། །ཡི་གེ་སུམ་ཅུ་རྩ་གཉིས་ལ། །བཟླས་བརྗོད་སུམ་
འབུམ་བྱ་བར་བཤད། །དེ་བས་ཡི་གེ་མང་པོ་ལ། །སྔོན་དུ་བསྙེན་པ་ཁྲི་བྱའོ། །རིགས་དང་ལས་དང་གསང་སྔགས་དག །མཁས་པས་ལེགས་པར་ཤེས་བྱས་ནས། །རྗེས་སུ་མཐུན་པའི་
བརྩོན་པ་ཡིས། །སྔོན་དུ་བསྟེན་པ་བརྩམ་པར་བྱ། །ཤིན་ཏུ་མཆོག་གི་ལས་རྣམས་ནི། །བཟླས་བརྗོད་ཁྱད་པར་ཅན་གྱིས་འགྲུབ། །སྔོན་དུ་བསྙེན་པ་མེད་པར་ཡང༌། །ལས་རྣམས་ཕལ་ནི་
འགྲུབ་པར་འགྱུར། །གསང་སྔགས་དག་ནི་ཐམས་ཅད་ཀྱི། །དངོས་གྲུབ་རྣམས་ནི་ཐམས་ཅད་ལ། །ཐོག་མར་བཟླས་བརྗོད་བཅུ་ཆ་བྱ། །དེ་ནས་དེ་ལ་སྟ་གོན་གནས། །དེ་ལྟར་སྟ་གོན་གནས་
བྱས་པས། །ལྷ་ཡང་སྟ་གོན་མཛད་གྱུར་ན། །དེ་ཚེ་ཟློས་པས་ཆོ་ག་བཞིན། །དེ་ཡི་འོག་ཏུ་བཟླས་བརྗོད་བརྩམ། །གང་ཞིག་མཚན་མའམ་ཚིག་གིས་ནི། །བཟླས་བརྗོད་བྱེད་པ་མ་

96-1-261a

བཞེད་ན། །བསྙེན་པ་ཡང་དང་ཡང་བྱས་ནས། །ལན་གསུམ་པར་དུ་སྟ་གོན་གནས། །རིག་སྔགས་བསྙེན་པས་མཉེས་གྱུར་ན། །ཟློས་པ་པོ་ལ་དགོངས་
ནས་སུ། །གང་གིས་དང་པོར་བཀའ་སྩལ་པ། །དེ་དག་མྱུར་དུ་འགྲུབ་པར་འགྱུར། །ཟློས་པ་བློ་དང་ལྡན་པ་ཡིས། །ལན་གསུམ་སྟ་གོན་གནས་བྱས་ཀྱང༌། །གང་དག་དགོངས་པ་མི་འཛིན་པའི།།
ལྷ་དེ་ནམ་ཡང་མི་བཟླས་སོ། །གཙང་མའི་གནས་སུ་གཙང་སྦྲ་ཅན། །མཉམ་པར་གཞག་སྟེ་ལེགས་འདུག་ནས། །ཇི་སྲིད་ཡིད་ནི་མི་སྐྱོ་བར། །དེ་སྲིད་བར་དུ་བཟླས་བརྗོད་བྱ། །ཆོ་ག་
བཤད་པ་ཐམས་ཅད་ལ། །ལུས་ཀྱི་གཙང་སྦྲ་བྱས་ནས་སུ། །སྔ་དྲོ་མེལ་ཚེ་ཐུན་གཅིག་དང༌། །ཕྱི་དྲོ་མེལ་ཚེ་ཐུན་གཅིག་བཟླས། །ཉི་མའི་གུང་ལ་ཐུན་ཕྱེད་དམ། །ཡང་ན་ཐུན་གྱི་སུམ་
ཆ་བཟླས། །ཡང་ན་ཐུན་གྱི་བཞི་ཆ་འམ། །ཡང་ན་མཁས་པས་ཅུང་ཟད་བཟླས། །མཚན་མོ་སྲོད་དང་ཐོ་རངས་ལ། །མེལ་ཚེ་ཐུན་ནི་ཕྱེད་ཕྱེད་དུ། །གང་ཞིག་མཁས་པས་བཟླས་
བྱས་པ། །དེ་ནི་ལྷག་པར་མཆོད་པར་འགྱུར། །དྲག་ཤུལ་སྤྱོད་པའི་ལས་ཀུན་དང༌། །མི་སྣང་བ་ལ་སོགས་པ་དང༌། །དུར་ཁྲོད་དག་གི་ལས་རྣམས་ལ། །རྟག་ཏུ་མཚན་མོ་བཟླས་
པ་བཟང༌། །ཉིན་པར་བཟླས་བརྗོད་གང་བཤད་པ། །དེ་དག་སྦྱིན་སྲེག་མཚན་མོ་བྱ། །མཚན་མོ་བཟླས་བརྗོད་གང་བཤད་པ། །དེ་དག་སྦྱིན་སྲེག་ཉིན་པར་བྱ། །གང་ཞིག་

96-1-261b

བཟླས་པའི་མཇུག་ཏུ་ནི། །སྦྱིན་སྲེག་བྱེད་པ་དེ་མཆོག་གོ །གསང་སྔགས་ཀུན་ལ་དང་པོར་རམ། །བསྲེག་བྱ་ཡོད་ན་གཉི་གར་བྱ། །མཁས་པས་གང་ཞིག་ཉིན་རེ་ཞིང༌། །ཟས་ཀྱི་ཕུད་ལ་
སྲེག་བྱེད་པ། །དེས་ནི་ཐ་མའམ་བར་དག་ཏུ། །ཁྱད་པར་མེད་པར་བྱ་བར་བཤད། །དེ་ལྟར་བྱས་ན་རིག་སྔགས་རྣམས། །ཕལ་ཆེར་ཡོངས་སུ་དགྱེས་པར་འགྱུར། །ཆོ་ག་འདི་དག་ཉིད་ཀྱིས་
ནི། །སྦྱིན་སྲེག་བྱེད་པའི་བཟླས་བརྗོད་བཤད། །བཟླས་བརྗོད་བྱེད་པས་ཁྲོ་མི་བྱ། །ཡུལ་གྱི་བདག་ཉིད་དགའ་མི་བྱ། །ཞུམ་དང་མི་དགའ་འཇིགས་པ་དང༌། །འཇུངས་དང་ང་རྒྱལ་ཡོངས་སུ་
སྤང་། །ཟློས་ཚེ་ཅི་ཡང་མི་སྨྲ་ཞིང༌། །ཡན་ལག་འགྱུར་བར་མི་བྱའོ། །ཀུན་རྟོག་རླུང་གིས་བསྐྱོད་ནས་ནི། །ཅི་ཡང་རུང་བ་མི་བསམ་མོ། །ཟློས་པོ་བཟླས་བརྗོད་བྱེད་པའི་ཚེ། །རིག་སྔགས་
ལྷ་ནི་མ་གཏོགས་པ། །བསྒོམ་པ་མཆོག་ཏུ་གྱུར་པ་དང༌། །རྣམ་རྟོག་བཟུང་ནས་མི་བསམ་མོ། །ཟློས་པས་བཟླས་བརྗོད་ཟིན་པ་དང༌། །རིགས་ཀྱི་བདག་པོའི་གསང་སྔགས་སམ། །རིགས་
ཀྱི་ལྷ་མོ་གང་ཡིན་པ། །དེ་དག་བཟླས་ཏེ་བསྲུང་བར་བྱ། །བཟླས་བརྗོད་གྲངས་བཞིན་བྱས་པ་འམ། །ཡང་ན་ལྷག་པར་བྱས་ཀྱང་རུང༌། །གསོལ་བ་གདབ་པའི་ཚུལ་གྱིས་སུ། །དེ་ནི་གུས་
པར་དབུལ་བར་བྱ། །མཁས་པས་རིག་སྔགས་ཟློས་པའི་ཚེ། །སྦྲིད་པ་ལུད་པ་ལ་སོགས་བྱུང༌། །ཉེ་རེག་བྱས་ཏེ་ཕྱག་བཙལ་ཏེ། །གཞི་ནས་ཀུན་ཏུ་བརྩམ་པར་བྱ། །བཟླས་བརྗོད་ཀྱི་

96-1-262a

ནི་བགེགས་རྣམས་དང༌། །མཁས་པས་བཟླས་བརྗོད་སྐྱོན་རྣམས་ལ། །སླར་ཡང་གྲངས་ཀྱི་ཐོག་མ་ནས། །ཀུན་ཏུ་བརྩམ་པར་བྱ་བར་བཤད། །སྔགས་
ཀྱི་ནོར་བུའི་ཐོག་མ་དང༌། །ཐ་མར་རྟག་ཏུ་སྒྲུབ་པ་པོས། །གུས་པར་གསང་སྔགས་ལྷ་དག་ལ། །བློ་དང་ལྡན་པས་ཕྱག་བྱའོ། །སྔགས་ཀྱི་ནོར་བུ་རྫོགས་པའི་ཚེ། །རི་མོའི་གཟུགས་
སམ་སྐུ་གཟུགས་སམ། །མཆོད་རྟེན་དག་གམ་དེའི་གདན་རྣམས། །མིག་གིས་ཀུན་ཏུ་བལྟ་བར་བྱ། །བཟླས་པས་ངལ་ན་ཡང་དང་ཡང༌། །བསམ་གཏན་ལམ་གྱི་མན་ངག་
དང་། །ཐབས་ཀྱི་རྣམ་པ་ཐ་དད་པས། །བློ་ཅན་སེམས་ནི་སྤྲོ་བ་བསྐྱེད། །བློ་ལ་སྐྱོན་མེད་བྱས་ནས་ནི། །གསང་སྔགས་ཡི་གེ་དག་པ་ལ། །མཉམ་པར་བཞག་སྟེ་རྩེ་གཅིག་ཏུ། །
བཟླས་བརྗོད་དུས་གསུམ་དག་ཏུ་བྱ། །མཁས་པས་དུས་གསུམ་ཁོ་ནར་ཡང༌། །ཁྲུས་བྱས་ནས་ནི་བཟླས་བརྗོད་བྱ། །མཆོད་པ་ལ་སོགས་ཆོ་ག་ཀུན། །དུས་གསུམ་དག་ཏུ་བྱ་བར་
བཤད། །དུས་གསུམ་དག་ཏུ་སྔགས་པ་ཡིས། །གོས་ནི་རྣམ་པ་གསུམ་པོ་དག །བཀྲུ་བའམ་འདུག་པར་བྱ་བའམ། །ཡང་ན་བསང་གཏོར་དག་ཀྱང་བྱ། །ཉལ་དང་ཁྲུས་
བྱེད་མ་གཏོགས་པར། །སྔགས་པས་མཐང་གོས་མི་སྤང་ཞིང༌། །དཀར་ལ་ཤིན་ཏུ་འཇམ་པོ་དེ། །ཉིན་གཅིག་བཞིན་དུ་བཀྲུ་བར་བྱ། །ལྷ་ལ་དགོས་པའི་སྣོད་རྣམས་ཀྱང༌། །

96-1-262b

ཉིན་རེ་ལན་རེ་བཀྲུ་བར་བྱ། །མེ་ཏོག་རྙིང་པ་དུས་གསུམ་དུ། །རྟག་པར་ཡང་ནི་ཕྱག་པར་བྱ། །ཤེས་རབ་ཕ་རོལ་ཕྱིན་སོགས་ཀྱི། །གླེགས་བམ་མཇུག་ཏུ་བཀླག་པ་དང༌། །མཆོད་རྟེན་དག་
དང་དཀྱིལ་འཁོར་ཡང༌། །དུས་གསུམ་དག་ཏུ་དེ་བཞིན་བྱ། །སྔོན་དུ་བསྙེན་པའི་བཟླས་བརྗོད་དག །དང་པོར་གྲངས་བཞིན་ཚང་བ་ལས། །མི་ནུས་ན་ནི་དུས་གཅིག་གམ། །དུས་གཉིས་སུ་ནི་ཆོ་
ག་བསྒོམ། །གང་ཡང་བགེགས་ཀྱིས་བརླམས་པ་དང༌། །ནད་རྣམས་ཀྱིས་ནི་གཟིར་བའམ། །ལྷོད་པ་དང་ནི་བག་མེད་པའམ། །ལུས་དང་སེམས་ནི་སྐྱོ་བ་འམ། །ཆོ་ག་ཅི་སྐད་བཤད་པ་
དག །བཤད་པའི་དུས་ལས་འདས་པ་དང༌། །མ་བསྡམས་པ་དང་མི་གཙང་བས། །གང་དག་བཟླས་བརྗོད་བྱེད་པ་ནི། །བཟླས་པའི་གྲངས་ནི་བཤད་པ་ལ། །མཁས་པས་དེ་དག་མི་སྦྱར་
གྱི། །ཆོ་ག་བཞིན་དུ་བཟླས་པ་དང༌། །མཉམ་གཞག་བཟླས་བརྗོད་དེ་དང་སྦྱར། །སྦྱིན་སྲེག་ལས་ཀྱི་གྲངས་རྣམས་དང༌། །སྤྱན་དྲང་བ་ཡི་ཆོ་ག་ལ། །སྔགས་ཀྱི་ནོར་བུ་མ་རྫོགས་པ། །བཟླས་
བརྗོད་གྲངས་སུ་མི་གཞུག་གོ །དཀྱིལ་འཁོར་དག་ཏུ་ཆོ་ག་བཞིན། །གང་གིས་གསང་སྔགས་སྟོང་བཟླས་དང༌། །ཉི་མ་ཟླ་བ་གཟས་ཟིན་ཚེ། །བསྙེན་པ་དེ་ནི་ཐེ་ཚོམ་མེད། །གཙུག་
ཏོར་ཅན་གྱི་གནས་ཀུན་དང༌། །མཆོད་རྟེན་ཆེན་པོ་དག་དང་ནི། །ཆོ་འཕྲུལ་ཆེན་པོའི་ཟླ་ཕྱེད་ལ། །བཟླས་པ་དེ་ནི་མཆོག་ཏུ་བཤད། །བླ་མ་མགུ་བར་གྱུར་པ་ལས། །རིག་སྔགས་

96-1-263a

བཟླས་པ་གང་ཐོབ་དང༌། །གང་ཡང་ཉིད་ཀྱིས་བཀའ་སྩལ་པ། །དེ་དག་མྱུར་དུ་འགྲུབ་པར་འགྱུར། །གང་ཡང་གནས་ཡུལ་ཡོན་ཏན་ཅན། །མཆོད་
སོགས་ཁྱད་པར་ཅན་དག་དང༌། །རང་གི་སེམས་ནི་དང་བ་ལས། །རིག་པ་མྱུར་དུ་བཀའ་སྩོལ་ཏེ། །མྱུར་དུ་གྲུབ་ཀྱང་མི་ཐོགས་པར། །ངེས་པར་ཉམས་པར་འགྱུར་ཞེས་
གསུངས། །དེ་བས་བསྙེན་པ་རྫོགས་བྱས་ནས། །དངོས་གྲུབ་ཕྱིར་ནི་འབད་པར་བྱ། །བསྙེན་པའི་ཚེ་ནི་ཅི་རིགས་པར། །དངོས་གྲུབ་ཕྱིར་ནི་ལྷ་རྣམས་ལ། །ལྷ་ཁང་གི་ནི་ཕྱི་
རོལ་ཏུ། །དུས་མཚམས་དག་ལ་མཆོད་པ་བྱ། །དུས་མཚམས་དག་ལ་རིག་སྔགས་རྣམས། །བྱེ་བྲག་ཏུ་ནི་མཆོད་པར་བྱ། །རྟག་ཏུ་དགེ་བའི་ཕྱོགས་རྣམས་དང༌། །དེ་
བཞིན་དུ་ནི་སྡོམ་པ་གཟུང༌། །བུམ་པ་བཀྲ་ཤིས་ལྡན་པ་ལ། །སྤོས་ཀྱི་ཆུ་ལ་སོགས་པས་བཀང༌། །རྡོ་རྗེ་ཁྲོ་བོས་མངོན་བསྔགས་ཏེ། །དབང་བསྐུར་དོན་དུ་སྦྱར་བར་བྱ། །
དེ་མ་འབྱོར་ན་མཆོད་ཡོན་སྣོད། །མེ་ཏོག་རྣམས་དང་ཆུས་བཀང་སྟེ། །བགེགས་རྣམས་རྣམ་པར་བསལ་བའི་ཕྱིར། །དབང་བསྐུར་དེ་ནི་ཉེ་བར་སྦྱར། །བྱེ་བྲག་ཏུ་ནི་ལྷ་བཤོས་
འབུལ། །བྱེ་བྲག་ཏུ་ཡང་སྦྱིན་སྲེག་བྱ། །མར་མེའི་ཆོ་ག་བྱེ་བྲག་ཏུ། །ས་ཡི་བྱི་དོར་དེ་བཞིན་བྱ། །གལ་ཏེ་ཟློས་ཚེ་གློ་བུར་དུ། །སྣ་ཚོགས་པ་ཡི་འོད་བྱུང་ན། །དེ་ཚེ་དངོས་

96-1-263b

གྲུབ་མྱུར་བར་ངེས། །བཀྲེས་པས་ཅུང་ཞིག་ནད་ལས་ཐར། །ཤེས་པ་ཁྱད་པར་ཅན་ཡང་འབྱུང༌། །ལྷག་པར་གཟི་མདངས་ཆེ་བསྟན་པ། །གསང་སྔགས་བཟླས་པའི་མཚན་
ཉིད་ཡིན། །མཚན་མོ་རྨི་ལམ་དགེ་བ་དང༌། །བདེན་པ་རྣམས་ནི་མཐོང་བ་དང༌། །བཟླས་བརྗོད་བྱེད་ལ་དགའ་བ་ནི། །གསང་སྔགས་བཟླས་པའི་མཚན་ཉིད་ཡིན། །ངལ་
བ་ཆུང་ཞིང་དྲི་ཞིམ་དང༌། །གཏོང་ཕོད་ཡོན་ཏན་ལྷུར་ལེན་ཅིང༌། །ལྷ་ལ་ལྷག་པར་གུས་པ་ནི། །གསང་སྔགས་བཟླས་པའི་མཚན་ཉིད་ཡིན། །གསང་སྔགས་བཟླས་པའི་
རྗེས་ལ་ཡང༌། །བྱེ་བྲག་ཏུ་ནི་མཆོད་པ་བྱ། །ལྷ་རྣམས་ལ་ནི་ཅི་རིགས་པར། །སྦྱིན་སྲེག་དག་ཀྱང་བརྩམ་པར་བྱ། །བསྙེན་པ་ཚུལ་བཞིན་རྫོགས་བྱས་ནས། །རིག་སྔགས་
བསྒྲུབ་པར་བྱ་བའི་ཕྱིར། །མཁས་པས་ཇི་ལྟར་མཐོང་བ་བཞིན། །སྟ་གོན་གནས་པ་རབ་ཏུ་བྱ། །གནས་གཅིག་ཏུ་ནི་ཕྱེད་བཟླས་ནས། །གང་ཞིག་གཞན་ལ་བཟླས་བྱས་
པ། །བཟླས་པ་ཐམས་ཅད་རྫོགས་གྱུར་ཀྱང༌། །དེ་དག་ཐམས་ཅད་དོན་མེད་འགྱུར། །དེ་ལྟའི་གླགས་ལ་ཆོ་ག་བཞིན། །ཆིག་འབུམ་ལྷག་པར་བཟླས་བརྗོད་བྱ། །བདག་
པོས་སྟོང་དུ་བཟླས་བྱ་འམ། །ཡང་ན་བསྙེན་པ་སླར་བརྩམ་མོ། །བག་མེད་པས་ནི་ལན་འགའ་ཞིག །གསང་སྔགས་ལྷ་གཞན་བཟླས་བྱས་ན། །ཡིད་ཀྱིས་གསོལ་

96-1-264a

བ་གུས་བྱས་ནས། །བཟླས་བརྗོད་སླར་ཡང་བརྩམ་པར་བྱ། །མི་གཙང་ཆོ་ག་མི་ལྡན་པས། །རིག་སྔགས་བག་མེད་བཟླས་གྱུར་ན། །དེ་ལ་
རིག་སྔགས་བདག་པོའི་སྔགས། །ལན་བདུན་ཡོངས་སུ་བཟླས་བརྗོད་བྱ། །ཟློས་པས་ཟླ་བ་ཕྱེད་ཕྱེད་ཅིང༌། །ཉིན་ཞག་གཅིག་ཏུ་སྨྱུང་བྱས་ནས། །ཟླ་ཕྱེད་མཚམས་སུ་བ་
ཡི་ལྔ། །བརྒྱ་རྩ་བརྒྱད་དུ་བཟླས་པ་བཏུང༌། །དེས་ནི་གསང་སྔགས་ཟློས་པ་པོ། །ཟླ་ཕྱེད་དག་ཏུ་དགའ་གྱུར་ཞིང༌། །བཟའ་བ་མིན་སོགས་གང་ཟོས་པ། །དེ་དག་ཐམས་
ཅད་རྣམ་པར་སྤངས། །ན་མོ་བྷ་ག་བ་ཏེ་ཨུཥྣི་ཥ་ཡ། ཨོཾ་བི་ཤུདྡྷེ་བི་ར་ཛེ་ཤི་བེ་ཤཱནྟི་ཀ་རི་སྭཱཧཱ། །དེ་བཞིན་གཤེགས་པའི་རིགས་ལའོ། །ཨོཾ་ཡ་ཤོ་ཛེ་སྭཱཧཱ། །པདྨའི་
རིགས་ལའོ། །ན་མོ་རཏྣ་ཏྲ་ཡཱ་ཡ། །ན་མཥྩཎྚ་བཛྲ་པཱ་ཎ་ཡེ། མ་ཧཱ་ཡཀྵ་སེ་ན་པ་ཏ་ཡེ། ཨོཾ་ཤི་ཁི་ཤི་ཁི་ནི་རྨ་ལེ་པྲ་བྷེ། པྲ་བྷ་ས་རེ། ཏེ་རྫོ་ཏེ་ཛོ་བ་ཏི་སྭཱཧཱ། །རྡོ་རྗེའི་
རིགས་ལའོ། །དམར་སེར་བ་ཡི་འོ་མ་དང༌། །བ་ཡི་ཞོ་དང་བ་ཡི་མར། །བ་གཅིན་བ་ཡི་ལྕི་བ་རྣམས། །སོ་སོར་མངོན་པར་སྔགས་པ་དང༌། །ཀུ་ཤ་ལན་བརྒྱར་སྔགས་
པ་ཡི། །ཀུ་ཤའི་ཆུན་དང་ལྡན་བྱས་ཏེ། །ཤར་ལྟས་མི་སྨྲ་ཙོག་ཙོག་པོར། །འདུག་ནས་འབྲིང་ལ་སྲང་གསུམ་ཙམ། །པ་ལ་ཤ་ཡི་ལོ་མར་བཏུང༌། །ཡང་ན་མཆོད་

96-1-264b

ཡོན་སྣོད་བཤད་པ། །གང་ཡང་རུང་བ་གཅིག་ཏུ་བཏུང་། །དེ་ནི་དེ་ཡི་ཆོ་གར་བསྟན། །ཟློས་ཚེ་གལ་ཏེ་གློ་བུར་དུ། །ཅུང་ཟད་བྱ་བའམ་མི་བྱའམ། །ལྷ་ཉིད་ཀྱིས་ནི་བཀའ་སྩལ་
ན། །བློ་དང་ལྡན་པས་དེ་དག་བརྟག །བསྲུང་པ་བྱས་ཏེ་བརྟགས་ནས་སུ། །བྱ་བ་མིན་པ་དེ་མི་བྱ། །བཀའ་ལུང་རིགས་པར་གང་སྩལ་པ། །དེ་དག་དངོས་གྲུབ་འདོད་པས་
བྱ། །ཟློས་པ་རྨི་ལམ་ངན་མཐོང་ན། །རིགས་ཀྱི་བདག་པོ་བརྒྱར་བཟླས་སོ། །དེ་ཡི་ཉིན་པར་དེ་མ་བཟླས། །བཟླས་བརྗོད་གྲངས་སུ་མི་གཞུག་གོ །གྲངས་ཀྱི་བཟླས་བརྗོད་
ཐམས་ཅད་ལ། །ལྷག་པར་གྱུར་ལ་ཉེས་པ་མེད། །དེར་ནི་དེ་ཡིས་མི་འགྲུབ་ལ། །གྲངས་སྐོངས་པ་ལ་མི་ཕན་ནོ། །མདོར་ན་ཟློས་པ་པོ་རྣམས་ཀྱིས། །བཟླས་བརྗོད་ཆོ་
ག་གང་གསུངས་པ། །ཆོ་ག་དེ་དག་ཉིད་ཀྱིས་ནི། །རིག་སྔགས་བསྙེན་ནས་འགྲུབ་པར་འགྱུར། །བཟླས་བརྗོད་ཀྱི་ཆོ་ག་རིམ་པར་ཕྱེ་བའོ།།     །།དེ་ནས་
གཞན་ཡང་བཟློས་པ་པོའི། །གསང་སྔགས་ལྷ་ནི་གང་ཞིག་གིས། །མྱུར་དུ་མཉེས་པར་འགྱུར་བ་ཡི། །ཚིམ་པར་བྱ་བའི་ཆོ་ག་བཤད། །དུས་མཚམས་དག་གམ་
ཚེས་གཞན་ལ། །ཁྲུས་རྫིང་བཟང་པོས་ཁྱད་པར་དུ། །མགོ་ལ་སོགས་པ་བཀྲུས་ནས་སུ། །དང་པོ་མཆོད་པའི་ཆོ་ག་བྱ། །ཡིད་ལ་གསང་སྔགས་བརྗོད་ནས་སུ། །སྣ་

96-1-265a

མའི་མེ་ཏོག་བརྒྱ་ལ་ནི། །རེ་རེ་ལ་ཡང་མངོན་སྔགས་ཏེ། །བློ་དང་ལྡན་པས་རིགས་གསུམ་མཆོད། །ལན་གྲངས་ཉི་ཤུ་རྩ་གཅིག་གམ། །
ཡང་ན་ལན་བདུན་རིམ་བཞིན་དུ། །གསང་སྔགས་ཡི་གེ་རྗེས་མཐུན་པར། །ལྷ་རྣམས་ལ་ནི་མངོན་པར་མཆོད། །དེ་ནས་དྲི་ལ་སོགས་པ་དང༌། །དྲི་ཞིམ་བགོས་པའི་
བདུག་སྤོས་གསོལ། །ལྷ་བཤོས་ཅི་སྐད་བསྟན་པ་དབུལ། །ཞོ་དང་བུ་རམ་བྱེ་བྲག་ཏུའོ། །ཚུལ་བཞིན་སྦྱིན་སྲེག་ལས་བྱས་ཏེ། །ཡམ་སྲེག་ཤིང་གི་མེ་བུས་ལ། །མཆོད་
སྦྱིན་གྱིས་ནི་ཡམ་སྲེག་ཤིང༌། །མར་ལ་བཏགས་པ་དང་པོར་བརྒྱ། །དེ་ནས་ཏིལ་དང་ཞོ་དང་མར། །སྦྲང་རྩི་བསྲེས་པ་བརྒྱ་ལྷག་དབུལ། །དེ་ནས་ཞོ་དར་མར་སྦྱར་བའི།།
སཱ་ལུའི་འབྲས་ཆན་སྲེག་བླུགས་བརྒྱ། །བ་ཡི་འོ་མ་ཟས་མཆོག་དང༌། །མར་བཅས་སྲེག་བླུགས་བརྒྱ་ཕུལ་ཏེ། །མཇུག་ཏུ་མཆོད་ཡོན་བཀང་ནས་སུ། །ལན་བརྒྱར་
བཟླས་ཏེ་དབུལ་བར་བྱ། །ཆོ་ག་དེ་ལྟར་ཉིན་གཅིག་གམ། །བདུན་ནམ་ཉི་ཤུ་རྩ་གཅིག་གམ། །ཡང་ན་ཉིན་གསུམ་དུས་གསུམ་དུ། །ཡང་ན་ཉི་མ་ལྔར་བྱས་ནས། །
རིག་སྔགས་བཅད་དམ་ཕྲལ་བ་འམ། །དགག་པའམ་ཕུར་བུས་བཏབ་པའམ། །དྲི་བ་དང་ནི་ལྷག་པའང་རུང༌། །དགག་པའམ་ཕུར་བུས་བཏབ་པ་འམ། །གཟིར་

96-1-265b

བ་ལྷག་པར་ཚིམ་པར་འགྱུར། །སྦྱིན་སྲེག་ཡན་ལག་དེ་རྣམས་ལས། །གཅིག་གིས་ཉིན་མཚམས་སྲེག་བྱིན་ན། །ཞག་གསུམ་གྱིས་ནི་ཚིམ་འགྱུར་ཏེ། །ལྷ་རྣམས་རབ་ཏུ་
དགྱེས་པར་འགྱུར། །སྤོས་ལ་གཟུགས་བརྙན་ལེགས་བྱས་ཏེ། །མེ་ཏོག་མ་ཏ་ལི་ཡིས་མཆོད། །དུས་གསུམ་བཟླས་བརྗོད་བརྒྱ་བྱས་ཏེ། །མཇུག་ཏུ་ཤིང་གི་ཐང་ཆུས་བདུག།
པདྨ་ལ་སོགས་འོ་མ་ལ། །བཞག་སྟེ་མཚན་མོ་རབ་མཆོད་དེ། །ནང་པར་མཆོད་ཅིང་བཟླས་བརྗོད་ནས། །ཆུ་ཀླུང་ཆེན་པོར་བསྐུར་བར་བྱ། །ཆོ་ག་འདི་དག་བྱས་པ་ཡིས། །ལྷ་
རྣམས་ཡོངས་སུ་དགྱེས་པར་འགྱུར། །དགྱེས་པར་གྱུར་ནས་དངོས་གྲུབ་ནི། །ཆེན་པོ་མྱུར་དུ་སྩོལ་བར་མཛོད། །ལྷ་ཚིམ་པར་བྱ་བའི་ཆོ་ག་རིམ་པར་ཕྱེ་བའོ།།    །།
གསེར་རམ་དངུལ་ལམ་ཟངས་ཀྱི་འམ། །ཁམ་པའི་བུམ་པ་སར་པ་ལ། །མེ་ཏོག་རིན་ཆེན་འབྲས་བུ་རྩྭ། །འབྲུ་དང་སྤོས་ཀྱི་ཆུས་བཀང་ནས། །མགུལ་པར་རས་ནི་སར་པས་བཅིང༌།།
ལྡུམ་བུ་སར་པས་ཁ་བརྒྱན་ཏེ། །རང་གི་རིག་སྔགས་བདག་པོའམ། །ཡང་ན་རིགས་ཀྱི་རིག་སྔགས་ཀྱིས། །ལན་བརྒྱར་བཟླས་ནས་དང་པོ་དེས། །ལྷ་ཉིད་མངོན་པར་དབང་བསྐུར་
རོ། །གསེར་ལ་སོགས་པའི་གཟུགས་བརྙན་ལ། །རྒྱན་ཕྲེང་ན་བཟའ་ལེགས་བརྒྱན་ཏེ། །རིག་སྔགས་ཁྲི་ལ་བཞག་ནས་སུ། །དབང་བསྐུར་ཕྱིར་ནི་མཆོད་པ་བྱ། །མེ་ཏོག་

96-1-266a

སོགས་པས་མཆོད་བྱས་ཏེ། །བཟླས་བརྗོད་སྦྱིན་སྲེག་དག་གིས་མཆོད། །ཆོ་ག་འདིས་ནི་རིག་སྔགས་དག །མཐུ་ནི་རབ་ཏུ་ཆེ་བར་འགྱུར། །རིག་
སྔགས་མཐུ་དང་ལྡན་གྱུར་ན། །དངོས་གྲུབ་ཆེན་པོ་མྱུར་དུ་སྩོལ། །དུས་མཚམས་དག་ལ་རིག་སྔགས་རྣམས། །སྤྱན་དྲངས་མཆོད་པ་བྱས་ནས་ནི། །མཆོད་ཡོན་མངོན་
པར་བསྔགས་པ་ཡིས། །དབང་བསྐུར་བ་ཡང་བྱ་བར་བཤད། །ཉིན་རེ་ཁྲུས་བྱེད་ཚེ་ན་ཡང༌། །དབང་བསྐུར་ཕྱིར་ནི་གུས་པ་རུ། །བློ་དང་ལྡན་པས་སྙིམ་པའི་ཆུ། །བདུན་ནམ་
ཡང་ན་གསུམ་གྱིས་བྱ། །མར་དང་འོ་མ་ལ་སོགས་པས། །དབང་བསྐུར་ཕྱིར་ནི་ལེགས་བཀྲུས་ནས། །རིག་སྔགས་གཟིར་བ་རྒྱས་གྱུར་ཅིང༌། །འདིས་ནི་ལྷག་པར་ཚིམ་
པར་འགྱུར། །ལྷ་དབང་བསྐུར་བའི་ཆོ་ག་རིམ་པར་ཕྱེ་བའོ།།    །།དུས་མཚམས་དག་ལ་སྨྱུང་བྱས་ནས། །ནུབ་གཅིག་གམ་ནི་ནུབ་གསུམ་དུ། །གཙང་ཞིང་
གོས་དཀར་གསར་བགོས་ཏེ། །ཟློས་པ་སྟ་གོན་གནས་པར་བྱ། །དུས་མཚམས་མིན་ཡང་དགོས་ཡོད་ན། །ཡར་གྱི་ངོ་ཡི་ཚེས་བཟང་ལ། །ཞི་བའི་མཆོག་གི་གསང་སྔགས་
ཀྱིས། །སྟ་གོན་གནས་པ་རབ་ཏུ་བྱ། །སྐྱུ་རུ་ར་སོགས་ཁྲུས་རྩི་དང༌། །དྲི་ཞིམ་སྤོས་ཆུས་ཁྲུས་བྱས་ཏེ། །ཉེ་རེག་བྱས་ནས་སྲོད་ལ་ནི། །སངས་རྒྱས་སྤྱན་དྲང་མཆོད་པ་བྱ། །

96-1-266b

དེ་ནས་ལྷག་པར་མངོན་བསྔགས་པའི། །མཆོད་ཡོན་ཆོ་ག་བཞིན་དུ་དབུལ། །དེ་ནས་ཙནྡན་དཀར་པོ་དང༌། །སྣ་མའི་མེ་ཏོག་ཁ་འབུས་དང༌། །མ་ལ་ཏ་ཡི་ཕྲེང་བ་ལ། །བདུག་
པས་བདུགས་ལ་མཆོད་པ་བྱ། །གཏོར་མ་མང་ཞིང་བཟང་བ་དང༌། །ཞོ་དང་བཅས་པ་དབུལ་བར་བྱ། །དེ་ནས་མར་གྱི་སྦྱིན་སྲེག་ནི། །ཚུལ་བཞིན་བརྒྱ་རྩ་བརྒྱད་བྱས་ཏེ། །གསང་
སྔགས་ལས་དང་རྗེས་མཐུན་པར། །ས་རྫ་ར་སའི་སྲེག་བླུགས་དབུལ། །བུ་མོས་བཀལ་བའི་སྐུད་པ་ལ། །མདུད་པ་བདུན་བོར་ལེན་བདུན་སྔགས། །དཔུང་པ་གཡོན་པ་ལ་བཅིངས་
ལ། །ཀུ་ཤའི་ལོ་མ་བཏིང་པ་ལ། །དེ་ཉིད་ཀྱིས་ནི་གློ་ཕབ་སྟེ། །བཀའ་ལུང་གསོལ་བ་བཏབ་ནས་ནི། །རང་གི་ལྷ་ཡི་ཚུལ་འདྲ་བར། །སེམས་ཀྱིས་ལེགས་པར་བསམ་བྱས་ཏེ། །
ཡིད་ལ་གསང་སྔགས་འདོན་བཞིན་དུ། །ཀུ་ཤ་སར་བ་ཁྲེས་ཀྱི་སྔགས། །མེ་ཏོག་མང་པོས་ཀླུབས་པ་ལ། །ཇི་ལྟར་བདེ་བར་ཉལ་བར་བྱ། །གལ་ཏེ་གཉིད་ལོག་རྨི་ལམ་ན། །བསྟན་
བར་རྟོགས་པའི་ལྷ་མཐོང་ངམ། །སོ་སོར་རིག་པའི་གཟུགས་དག་གམ། །ཡང་ན་རིག་སྔགས་བདག་པོའང་རུང༌། །དཀོན་མཆོག་གསུམ་ལས་གཅིག་ཙམ་མམ། །དེ་དག་ལ་
ནི་མཆོད་ལ་སོགས། །རྒྱལ་སྲས་རྫུ་འཕྲུལ་ཆེན་པོ་འམ། །འཁོར་ནི་རྣམ་པ་བཞི་རྣམས་སམ། །བདག་ཉིད་ཆོ་ག་སྤྱོད་པ་འམ། །ཡང་ན་གོས་ཀྱི་སྦུད་པ་དག །མཐོང་ན་

96-1-267a

དངོས་གྲུབ་ཉེར་འགྱུར་བར། །སྒྲུབ་པ་པོས་ནི་ཤེས་པར་བྱ། །རི་དང་གླང་པོ་འབབ་ཆུ་དང༌། །རྒྱ་མཚོ་དང་ནི་འབྲས་བུ་ཤིང༌། །ངང་མོ་ལ་སོགས་
བྱ་རྣམས་དང༌། །སེངྒེ་ལ་སོགས་རི་དྭགས་སོགས། །ཁྱུ་མཆོག་བཀྲ་ཤིས་རྟ་ལ་སོགས། །བུ་མོ་བཟང་མོ་བརྒྱན་པ་དང༌། །བུམ་པ་ལ་སོགས་བཀྲ་ཤིས་པ། །རྣམ་པ་སྣ་
ཚོགས་གཡས་ནའོ། །ནོར་དང་གོས་རྣམས་རྙེད་པ་དང༌། །དེ་ལ་སོགས་པ་རྣམ་དག་པའི། །རྨི་ལམ་བཟང་པོ་མཐོང་ན་ནི། །བློ་ཅན་འགྲུབ་པར་ཤེས་པར་བྱ། །ཞོ་དང་འོ་
མ་འབྲས་ཡོས་མར། །མེ་ཏོག་འབྲས་བུ་རྩ་བ་དང༌། །ཡང་ན་གྲུབ་པའི་རྫས་ཀྱང་རུང༌། །རྨི་ལམ་དག་ན་རྙེད་པའམ། །དེ་འདྲའི་རྣམ་པ་མཐོང་གྱུར་ན། །རིག་སྔགས་འགྲུབ་
པར་གསུངས་པས་ན། །དེ་ནས་བློ་དང་ལྡན་པ་ཡིས། །བསྙེན་པའམ་སྒྲུབ་པའི་ལས་རྣམས་བརྩམ། །གལ་ཏེ་སྔགས་ཀྱི་ནོར་བུའམ། །སྒྲུབ་པའི་རྫས་རྣམས་ཐོབ་ན་ནི། །
དེ་ནས་བསྙེན་པའམ་སྒྲུབ་པ་ཡི། །ལས་རྣམས་མྱུར་དུ་བརྩམ་པར་བྱ། །གོས་དང་ཁྲུས་དང་རྒྱན་དག་གིས། །བདག་ཉིད་བརྒྱན་པ་མཐོང་ན་ནི། །དེ་ཚེ་བསྙེན་པའམ་སྒྲུབ་
པ་ཡི། །ལས་རྣམས་རབ་ཏུ་བརྩམ་པར་བྱ། །རང་གི་རིག་སྔགས་ཚུལ་བཞིན་དུ། །མཆོད་པ་བྱས་ནས་རིགས་ཡུམ་གྱིས། །སྣ་མའི་མེ་ཏོག་བརྒྱ་དག་ངང༌། །རས་ཟུང་

96-1-267b

དག་གིས་མཆོད་པར་བྱ། །ཙནྡན་གྱི་ནི་བདུག་སྤོས་ཀྱིས། །ལན་བརྒྱད་ཉིད་དུ་བདུག་ནས་ནི། །དེ་ནས་ལྷ་ཉིད་རྨི་ལམ་དུ། །ཅི་རིགས་པར་ནི་བཀའ་ལན་སྩོལ། །ཨུ་ཤི་ར་ཡི་གཟུགས་
བརྙན་ནི། །གྲོགས་མཁར་ས་ཡི་སྣོད་དུ་བཞག །མཆོད་ཅིང་ཡོངས་སུ་ཚིམ་བྱས་ནས། །ལན་བརྒྱད་དག་ཏུ་མངོན་པར་སྔགས། །དེ་ནི་འོ་མའི་ནང་དུ་ཡང༌། །ཡང་ན་སྦྲང་རྩིའི་
ནང་དུ་གཞུག །དུས་གསུམ་དག་ཏུ་ལེགས་མཆོད་ནས། །སྲོད་ལ་ཡང་ནི་གསོལ་བ་གདབ། །རྣམ་པ་འདི་དག་ཉིད་ཀྱིས་ཀྱང༌། །ཡོངས་སུ་དགྱེས་པ་བསྐྱེད་གྱུར་ནས། །དེ་ལྟར་བྱ་
བའམ་མི་བྱ་བ། །ལྷ་ཉིད་བཀའ་ལན་གསོལ་བ་མཛད། །སྨྱུང་བྱས་འདོད་པའི་དུས་མཚམས་ལ། །རིག་སྔགས་ཆོ་ག་བཞིན་མཆོད་ལ། །ཐང་ཆུ་རྣམ་པ་བདུན་དག་དང༌། །ཤིང་
གི་སྙིང་པོ་རྣམ་པ་ལྔས། །སྦྱིན་སྲེག་བརྒྱ་རྩ་བརྒྱད་བྱ་བ། །ཡང་ན་བཟླས་བརྗོད་གྲངས་དག་གིས། །བྱས་ན་རིག་སྔགས་སྔགས་ཉིད་ནི། །མྱུར་བ་ཉིད་དུ་བཀའ་སྩོལ་ཏོ། །དེ་ལྟར་
རིག་པ་སྟ་གོན་གནས། །ངེས་ཤིང་མྱུར་དུ་འགྲུབ་པར་འགྱུར། །སྟ་གོན་གནས་པའི་ཚོ་ག་འདི། །རྒྱས་པར་རབ་ཏུ་བསྒྲགས་པ་ཡིན། །སྟ་གོན་གནས་པའི་ཆོ་ག་རབ་ཏུ་གསང་
བའི་རིམ་པར་ཕྱེ་བའོ།།    །།སློབ་མས་དཀྱིལ་འཁོར་ཕྱག་བྱས་ནས། །ཁྱད་པར་དུ་ནི་ཡོན་ཕུལ་ཏེ། །བླ་མའི་ཁ་ནས་མངོན་སུམ་དུ། །རིག་སྔགས་ཡོངས་སུ་

96-1-268a

གཟུང་བར་བྱ། །སྙིམ་པ་མེ་ཏོག་གིས་བཀང་ནས། །གུས་ཤིང་རིམ་གྲོ་བསྐྱེད་བྱས་ཏེ། །བླ་མས་ཐོག་མར་ལན་གསུམ་བཟླས། །རང་གིས་ལན་
གསུམ་བཟླས་ཏེ་གདོན། །དེ་ནས་ཡི་གེ་མང་པོའི་སྔགས། །གི་ཝང་དག་གིས་ཤོག་ཤོག་ལ། །ཇི་སྐད་བསྟན་བཞིན་མངོན་བྲིས་ཏེ། །དེ་ནས་ཅི་བདེར་ཁ་ཏོན་བསླབ། །བླ་
མ་ཡོངས་སུ་མགུ་བ་ལས། །དུས་མཚམས་དག་གམ་ཚེས་གཞན་ལ། །རིག་སྔགས་བརྟགས་ནས་བྱིན་པ་དག །ཆོ་ག་བཞིན་དུ་གུས་པར་ནོད། །སློབ་མས་ལེགས་པར་
ནོད་པ་དེ། །རིང་པོར་མི་ཐོགས་འགྲུབ་པར་འགྱུར། །མ་བསྙེན་པར་ཡང་དེ་ལ་དེ། །རྟག་ཏུ་འོག་ཞིང་ཉེ་བར་གནས། །ཡང་ན་གསེར་ལ་སོགས་པ་ཡི། །བུམ་པ་གསར་ཞིང་
གཙང་ལ་བཟང༌། །སྐྱོན་ཀུན་རྣམ་པར་སྤངས་པ་ལ། །བཀྲ་ཤིས་ངོ་མཚར་དག་ཀྱང་བྱས། །དེ་ལ་སྤོས་ཆུ་འབའ་ཞིག་མེད། །ཁྱད་པར་དུ་ནི་བཤམ་བྱས་ནས། །གཙང་མར་
བྱས་ཏེ་ནུབ་གཅིག་གམ། །ནུབ་གསུམ་དུ་ནི་སྨྱུང་བྱས་ནས། །སྲོད་ལ་རབ་ཏུ་བརྩམ་བྱས་ནས། །ཆོ་ག་འདི་དག་སྤྱད་པར་བྱ། །གསང་སྔགས་རིག་སྔགས་གདམས་པ་དག །
གྲོ་ག་ལ་སོགས་ཤོག་ཤོག་ལ། །གི་ཝང་དག་གིས་མཉམ་བྲིས་ཏེ། །ཤོག་ཤོག་རྣམས་ནི་ལྷན་ཅིག་གཞུག །རིག་སྔགས་རྒྱལ་པོ་ལེགས་པར་ནི། །དྲི་དང་མེ་ཏོག་

96-1-268b

བདུག་མཆོག་དང༌། །དེ་བཞིན་ལྷ་བཤོས་མར་མེ་དང༌། །སྦྱིན་སྲེག་ལས་ཀྱིས་མཆོད་པ་བྱ། །དེ་ནི་ཆོ་ག་འདི་དག་གིས། །ནུབ་གསུམ་སྟ་གོན་གནས་པ་ལ། །བདེན་པ་དང་ནི་དམ་
ཚིག་གིས། །ཁྱད་པར་དུ་ནི་གསོལ་བ་གདབ། །ལན་བརྒྱར་སྔགས་ནས་ཡང་དང་ཡང༌། །བདུག་སྤོས་དག་གིས་རབ་བདུགས་ཏེ། །དྲི་ཞིམ་ཁྲུས་བྱས་གཙང་བྱས་ནས། །ཕྱག་
བྱས་ཡིད་ལ་བསམས་ནས་སུ། །བསང་བྱེད་བཅས་པའི་ལག་པ་ཡིས། །དེ་ལས་གཅིག་ནི་དབྱུང་བར་བྱ། །དེ་ཤེས་ནས་ནི་ཕྱག་འཚལ་ཏེ། །གུས་པར་སྤྱི་བོའི་སྟེང་དུ་བཞག །ཤེས་རབ་
ཅན་གྱིས་སྔགས་དེ་སྒྲུབ། །དེ་ཉིད་དེ་ལ་མྱུར་དུ་འགྲུབ། །ཤེས་རབ་ཅན་གྱིས་གཞན་མི་སྒྲུབ། །བསྒྲུབས་ན་ཡང་ནི་འཆི་བར་འགྱུར། །གང་ཞིག་བསྒྲུབས་ནས་བྱིན་པ་དག །ཆོ་ག་བཞིན་དུ་
དེ་མནོས་ན། །སྒྲུབ་པ་པོ་ཡི་ལྷ་ཡིན་ཏེ། །དེ་ལ་དེ་ནི་འགྲུབ་པར་ཤེས། །རིག་སྔགས་ཡིད་ཀྱིས་གསོལ་བཏབ་ནས། །ལན་བརྒྱར་ཡོངས་སུ་བཟླས་བརྗོད་བྱ། །འདི་ནི་ཁྱེར་ཅིག་ཁྱེར་ཅིག་
ཅེས། །མེ་ཏོག་དྲི་ཞིམ་དག་གིས་སྦྱིན། །བཅོམ་ལྡན་འདི་ལ་བསྙེན་པ་དང༌། །འདི་ལ་རབ་ཏུ་དགོངས་པར་མཛོད། །བཅོམ་ལྡན་བདག་གིས་གཟུང་ལགས་ཀྱིས། །བདག་ལ་འོག་
བར་མཛོད་ཅེས་བྱ། །སློབ་དཔོན་དང་ནི་སློབ་མ་ཡིས། །རིག་སྔགས་སྦྱིན་ཞིང་ཡོངས་བཟུང་བའི། །ཆོ་ག་འདི་ལྟར་བྱས་ན་ནི། །ལྷ་ཉིད་རབ་ཏུ་འགྲུབ་པར་འགྱུར། །མཁས་པས་རིག་

96-1-269a

སྔགས་འགྲུབ་པ་ཀུན། །གྲུབ་པ་ཉིད་དུ་ཤེས་པར་བྱ། །རྣམ་པ་དེ་ལྟར་རྫས་དག་དང༌། །ཚུལ་བཞིན་ཐོབ་པས་བསྙེན་མི་དགོས། །ཟློས་པ་སྒྲུབ་པ་པོ་དག་
གིས། །རིག་སྔགས་ཚུལ་བཞིན་བཟླས་པ་ཡིས། །བསྙེན་པ་ཚད་བྱས་གང་བྱིན་པ། །དེ་ཡང་མ་བསྙེན་འགྲུབ་པར་འགྱུར། །དངོས་གྲུབ་ཕྱིར་ནི་གསང་སྔགས་ཡོན། །མེ་ཏོག་འབྲས་བུ་
རྩ་བ་དང༌། །གདུ་བུ་གོས་དང་གསེར་དང་ཞོ། །འབྲུ་དང་ནོར་བུ་བུ་མོ་དང༌། །མལ་ཆ་རྣམས་དང་ལྷམ་དག་དང༌། །རྒྱན་གྱི་རྣམ་པ་ཐམས་ཅད་དང༌། །སྒྲུབ་པའི་ཡོ་བྱད་རྣམས་དང་ནི།།
གླང་པོ་བ་ལང་རྟ་ལ་སོགས། །བཀུར་སྟི་རྣམ་པ་དུ་མ་དང༌། །བདག་གི་བདོག་པ་མཐའ་དག་དབུལ། །གུས་པར་ཕྱག་བྱས་ཐལ་སྦྱར་ནས། །བདག་ཉིད་ཀྱང་ནི་དབུལ་བར་བྱ། །དེ་
ལྟར་ཆོ་ག་ཤེས་པ་ཡིས། །རྣམ་པ་སྣ་ཚོགས་ཅི་རིགས་པར། །བླ་མ་ལ་ནི་ཡོན་ཕུལ་ནས། །དེ་ནས་གསང་སྔགས་ནོད་པར་བྱ། །རིག་སྔགས་ཡོངས་སུ་གཟུང་བའི་རིམ་པར་
ཕྱེ་བའོ།།    །།སྒྲུབ་པ་པོས་ནི་ཆོ་ག་འདིས། །ལྷག་དང་ཆད་པ་ཤེས་བྱས་ནས། །མཐོང་དང་མ་མཐོང་ལས་དག་གིས། །རིག་སྔགས་ཡོངས་སུ་བཀང་བར་བྱ།།
གསང་སྔགས་ཡན་ལག་ལྷག་ཆད་གང༌། །རྨི་ལམ་དག་ཏུ་མཐོང་ན་ནི། །དེ་དག་བསྐང་བའི་ཆོ་ག་འདི། །གསང་སྔགས་ཟློས་པ་དག་གིས་བྱ། །གལ་ཏེ་འདིར་ཡང་ལ་ལ་ཞིག །

96-1-269b

ཡི་གེ་ལྷག་གམ་ཆད་པ་ཡི། །དོགས་པ་སྐྱེས་ན་མཁས་པ་ཡི། །གསང་སྔགས་བསྐང་བའི་ཆོ་ག་བྱ། །ཤོག་ཤོག་དག་ལ་གི་ཝང་གིས། །གསང་སྔགས་ཡི་གེ་ཚང་བར་བྲི། །ཆོ་
ག་བཞིན་དུ་མཆོད་བྱས་ཏེ། །རིག་སྔགས་རྒྱལ་པོ་མངོན་པར་བསྔགས། །རིག་སྔགས་རྒྱལ་པོར་བཅས་པ་ཡིས། །མཆོད་སྦྱིན་ཡམ་སྲེག་ཤིང་མེ་ལ། །སྔགས་ཀྱིས་མར་གྱི་སྲེག་
བླུགས་ནི། །གཅིག་ཅར་ལན་བརྒྱར་བསྲེག་པར་བྱ། །རིག་སྔགས་ཁྲི་ལ་བཞག་ནས་སུ། །གསོལ་བ་བཏབ་སྟེ་མངོན་པར་མཆོད། །རིག་སྔགས་ཀྱི་ནི་བདག་པོ་དང༌། །རིག་སྔགས་
ཡིད་དབང་ཕྱུག་མ་དང༌། །བདེ་གཤེགས་སྲས་བཅས་ཕྱག་བྱས་ཏེ། །བཀང་བའི་ཕྱིར་ནི་གསོལ་བཏབ་ནས། །རིག་སྔགས་དྲན་བཞིན་ཀུ་ཤ་ཡི། །སྟན་ལ་ཤར་ཕྱོགས་ཁ་བལྟས་
ཉལ། །རིག་པའི་རྒྱལ་པོས་དེ་ཉིད་ཀྱི། །མཚན་མོ་དག་ནི་ངེས་པར་ཡང༌། །ཡི་གེ་གསལ་བ་དེ་དག་དང༌། །སྨྱུ་གུ་ཡང་ནི་དེ་ཉིད་དང༌། །གི་ཝང་དག་ཀྱང་དེ་ཉིད་ཀྱིས། །ཤོག་
ཤོག་ཀྱང་ནི་དེ་ཉིད་ལ། །གསང་སྔགས་ཆད་པ་རབ་ཏུ་སྐོང༌། །ལྷག་པ་དག་ཀྱང་མཉམ་པར་མཛད། །གསང་སྔགས་མ་ཉམས་མཉམ་པ་དག །འབའ་ཞིག་འདྲི་བར་
མི་མཛད་ལ། །གསང་སྔགས་རིག་སྔགས་མ་ཚང་བ། །ངེས་པར་འདི་ཡིས་སྐོང་བར་མཛད། །ཡང་ན་ཡིག་འབྲུ་མ་ཚང་བ། །རྨི་ལམ་དག་ཏུ་སྟོན་པར་མཛད། །གསང་སྔགས་ཟློས་པ་པོ་དག་

96-1-270a

གིས། །བསྲུང་བའི་ཆོ་ག་བྱས་ཏེ་བྱ། །རིག་སྔགས་ཡོངས་སུ་བཀང་བའི་རིམ་པར་ཕྱེ་བའོ།།    །།རིག་སྔགས་དག་ནི་ཐམས་ཅད་ཀྱང༌། །སྦྱིན་སྲེག་ལས་
ཀྱིས་གཟི་བྱིན་བསྐྱེད། །སྤྲང་རྩིའོ་ཐུག་མར་དག་གམ། །ཡང་ན་ཏིལ་དང་མར་བསྲེས་པའམ། །མར་བཏགས་མེ་ཏོག་སྦྱིན་སྲེག་གམ། །སརྫ་ར་སའི་སྦྱིན་སྲེག་དང༌། །མར་དང་
ཐང་ཆུའི་སྦྱིན་སྲེག་གིས། །གསང་སྔགས་གཟི་བྱིན་ཆེ་བར་འགྱུར། །བ་ཡི་རྣམ་ལྔ་ཟོས་ནས་སུ། །རི་ཡི་རྩེ་མོར་ཅི་རིགས་པར། །མེ་ཏོག་འབུམ་དག་དབུལ་བྱས་ནས། །དེས་ནི་
ལྷ་ཉིད་གཟི་བྱིན་སྐྱེ། །ཉིན་གསུམ་དུ་ནི་དུས་གསུམ་དུ། །དྲི་ཞིམ་དྲི་དང་བདུག་སྤོས་དང༌། །མེ་ཏོག་དག་ཀྱང་ཕུལ་ན་ནི། །གསང་སྔགས་གཟི་བྱིན་ཆེ་བར་འགྱུར། །ཤིང་གི་སྙིང་
པོའི་སྒྲོན་མ་དག། སྦར་ཞིང་ཞག་བདུན་དུས་གསུམ་དུ། །བཟླས་བརྗོད་བྱས་ན་གསང་སྔགས་རྣམས། །གཟི་བྱིན་ཆེན་པོའི་མཆོག་ཏུ་འགྱུར། །དེ་ལྟར་བཟླས་དང་སྦྱིན་སྲེག་
དང༌། །མཆོད་པ་དག་དང་ལྷ་བཤོས་ཀྱང༌། །འདོད་པ་པོས་ནི་ཁྱད་པར་དུ། །ལྷ་རྣམས་ཐམས་ཅད་གཟི་ཆེན་འགྱུར། །ལྷ་གཟི་བྱིན་བསྐྱེད་པའི་ཆོ་ག་རིམ་པར་ཕྱེ་བའོ།།    །།
གང་ཞིག་གསང་སྔགས་ཟློས་པ་དག། དངོས་གྲུབ་ཆེན་པོ་མྱུར་ཐོབ་པའི། །སྦྱིན་སྲེག་ཆོ་ག་མ་ལུས་པ། །དེ་དག་ཇི་བཞིན་སྤྱད་པར་བྱ། །ལྷ་ཡི་གནས་ཀྱི་ཕྱི་རོལ་དུ། །དེ་ཡི་མདུན་

96-1-270b

དུ་མི་རིང་བར། །ཇི་ལྟར་རིགས་པས་ཡོངས་བརྟགས་ལ། །ཆོ་ག་འདི་དག་ཀུན་ཏུ་སྤྱད། །དབུས་སུ་མེ་ཡི་ཐབ་བརྐོ་བ། །གྲུ་བཞི་ལྷམ་པ་ཁ་ཁྱེར་ཅན། །ཁྲུ་གང་ཟབས་སུ་ཁྲུ་ཕྱེད་པ། །ཡང་
ན་ཐབ་ཁུང་ཟླུམ་པོར་བྱ། །དེ་ནས་ཡམ་ཤིང་ལ་སོགས་པས། །ཡོ་བྱད་དགོས་པ་ཐམས་ཅད་དག། གཡས་ཕྱོགས་སུ་ནི་བཞག་པར་བྱ། །གཡོན་དུ་ཆུ་ཡི་སྣོད་བཞག་གོ། དེ་ནས་ལས་
ཀུན་བྱེད་པ་ཡི། །སྔགས་ཀྱིས་དེ་དག་བསང་གཏོར་ཏེ། །འདུག་ནས་མཁས་པས་གསང་སྔགས་རྣམས། །ཡིད་ལ་བསམས་ཏེ་སྤྱན་ཡང་དྲང༌། མཆོད་ཡོན་ཡོངས་སུ་བཟླས་པ་ཡང༌། །
དེ་དག་རྣམས་ལ་ཕུལ་ནས་སུ། །མེ་ཏོག་གཅིག་གིས་རིག་སྔགས་དེ། །དེ་ཉིད་དུ་ནི་བཞུགས་སུ་གསོལ། །དེ་ནས་མེ་ནི་བསང་བའི་ཕྱིར། །ཁྲོ་བོའི་རྒྱལ་པོས་བསང་གཏོར་ནས། །ཆོ་ག་
ལས་སྨོས་ཤིང་དག་གིས། །ཐབ་བཅུག་ཤེས་རབ་ཅན་གྱིས་སྤར། །མེ་འབར་རིག་ནས་དང་པོར་ནི། །གསང་སྔགས་དག་གིས་གཉེར་བར་བྱ། །ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་
ཡི་དྲང་སྲོང་བྲམ་ཟེའི་མཆོག། སྲེག་བླུགས་ཞལ་ཟས་བཞེས་ནས་ཀྱང༌། །འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣ་ཡེ་ཧ་བྱ་ཀ་བྱ་བ་ཧ་ན་ཡ་སྭཱཧཱ། །དེ་ལྟར་དང་པོར་མེ་གཉེར་
ནས། །སྲེག་བླུགས་གསུམ་ཡང་བསྲེག་པར་བྱ། །ཨོཾ་ཨགྷ་ཡེ་ཧ་བྱ་ཀ་བྱ། །བ་ཧཱ་ན་ཡཱ་ད་པཱི་ཡ་སྭཱཧཱ། །དེ་ནས་མཁས་པས་གཡས་ཕྱོགས་ནས། །བསྐོར་ཅིང་བསངས་ནས་རང་གི་ནི་

96-1-271a

སྔགས་ཀྱིས་མར་ལ་སོགས་པ་ལས། །སྲེག་བླུགས་གསུམ་ཡང་བསྲེག་པར་བྱ། །སྒྲུབ་པོས་སྦྱིན་སྲེག་ཐམས་ཅད་ལ། །ཁྲོ་བོ་ཀཱི་ལི་ཀཱི་ལི་གང༌། དེ་ཡི་ཕྱག་
རྒྱས་སྦྱིན་སྲེག་ལ། །མེ་ལ་སོགས་པ་བསང་བར་བྱ། །ཨོཾ་ཀཱི་ལི་ཀཱི་ལི་བཛྲ་བྷཱི་མ་རཽ་ཏྲི་བ་ཏྲི་ཏ། མཧཱ་ཀྲོ་དྷ་བི་ཛ་ཡ་ནི་ཀྲྀནྟ་ཧཱུཾ་ཕཊ། བནྡྷ་བནྡྷྲ་སྭཱཧཱ། །དེ་ནས་ཡམ་སྲེག་ཤིང་དག་བསྲེག །
དེ་ནས་ཡམ་ཤིང་མེ་ལ་མར། །དེ་ནས་ཏིལ་དང་འབྲས་ཆན་ཏེ། །ཆོ་ག་དེ་དག་མདོར་བསྡུས་པའོ། །པ་ལ་ཤ་དང་ནྱ་གྲོ་དྷ། །པླཀྵ་སེང་ལྡང་ཨརྒ་དང༌། །བེའུ་ཀངྐ་ཨ་མྲ་དང༌། །ཀརྨ་རི་
དང་ཤ་མི་དང༌། །ཨ་པ་མརྒ་ལས་བྱུང་དང༌། །ཨུ་དུམ་ཨ་ཤྭད་ཐར་བཅས་པ། །ཡམ་ཤིང་བཅུ་གཉིས་དག་ཏུ་བསྟན། །སར་པ་དག་ལས་མཛུབ་གང་ཙམ། །ལས་རྣམས་ཀུན་ལ་
བསྲེག་བྱ་སྟེ། །ལས་རྣམས་ཀུན་ལ་ཐོར་ཏོ་གཉིས། །བརྟགས་ནས་རྩེ་མོས་བསྲེག་པར་བྱ། །བཟང་ལ་དྲང་ཞིང་གསར་པ་ལ། །སྤོས་ཆུས་བསང་གཏོར་བྱས་པ་ལ། །ཞི་བའི་བསྲེག་
བྱ་ཅུང་ཟད་གང༌། །རྒྱས་པའང་གང་དག་ཡིན་པ་དང༌། །བདག་ཟས་ཅུང་ཟད་གང་ཡིན་པ། །དེ་དག་ལས་རྣམས་ཀུན་ལ་བསྲེག། ཉིན་རེའམ་ཡམ་སྲེག་ཤིང་དག་ལ། །བདག་
གི་ཟག་ཀྱང་རྟག་ཏུ་བསྲེག །སྔགས་དང་ཇི་ལྟར་རྗེས་མཐུན་པར། །སྦྱིན་སྲེག་བྱས་ནས་ཁས་ཟས་བཟའ། །བཟླས་བརྗོད་ཆོ་ག་ཇི་ལྟར་གསུངས། །སྦྱིན་སྲེག་ལ་ཡང་དེ་ལྟར་

96-1-271b

བསྒྲགས། །ལག་པས་པུས་མོའི་ནང་རོལ་ནས། །སྦྱིན་སྲེག་དག་ནི་བརྩམ་པར་བྱ། །རིག་སྔགས་ཐམས་ཅད་གཟི་བསྐྱེད་ཕྱིར། །དུ་རུས་འབྲུ་མར་སྦྱར་བ་ལ། །བཏགས་པའི་ཨ་གར་དུམ་བུ་
ནི། །སོར་བཞི་བསྲེགས་པས་གསང་བ་བཤད། །ཡང་ན་རྟག་ཏུ་གུ་གུལ་ནི། །མར་སྦྱར་སྦྱིན་སྲེག་རབ་ཏུ་ཤིས། །ཡང་ན་གསང་སྔགས་བྱེ་བྲག་ལ། །ས་ལ་ཐང་ཆུའི་བྱེ་བྲག་ཤིས། །སྔགས་
འགྲུབ་ཆོ་ག་ཤེས་པ་ཡིས། །སྦྱིན་སྲེག་ཆོ་ག་ཐམས་ཅད་ལ། །དང་པོར་བདག་པོ་བཞུགས་གསོལ་ནས། །དེ་ཡི་འོག་ཏུ་སྦྱིན་སྲེག་བརྩམ། །སྔགས་འགྲུབ་ཆོ་ག་ཤེས་པ་ཡིས། །སྦྱིན་
སྲེག་ཆོ་ག་ཐམས་ཅད་ལ། །དང་པོར་རིགས་ཀྱི་རིག་སྔགས་ཀྱིས། །བསྲུང་བ་བྱས་ཏེ་ལས་རྣམས་བརྩམ། །སྔགས་འགྲུབ་ཆོ་ག་ཤེས་པ་ཡིས། །སྦྱིན་སྲེག་ཆོ་ག་ཐམས་ཅད་ལ། །ལས་
མཐར་རིགས་ཀྱི་སྙིང་པོ་ཡིས། །གཟི་བྱིན་བསྐྱེད་པ་བརྩམ་པར་བྱ། །སྔགས་འགྲུབ་ཆོ་ག་ཤེས་པ་ཡིས། །སྦྱིན་སྲེག་ཆོ་ག་ཐམས་ཅད་ལ། །ཐོག་མ་དང་ནི་ཐ་མར་ཡང༌། །མར་གྱི་དགང་
བླུགས་རྟག་ཏུ་བསྲེག། སྔགས་འགྲུབ་ཆོ་ག་ཤེས་པ་ཡིས། །སྦྱིན་སྲེག་ཆོ་ག་ཐམས་ཅད་ལ། །རིགས་བདག་རིག་སྔགས་སྙིང་པོ་བཟླས། །ཐ་མར་མཆོད་ཡོན་དབུལ་བར་བྱ། །
དཀྱིལ་འཁོར་དག་ལ་སྦྱིན་སྲེག་གོ། ཆོ་ག་མ་ལུས་བསྒྲགས་པ་ཡིས། །ཆོ་ག་དེ་ཡིས་འདིར་ཡང་ནི། །སྦྱིན་སྲེག་ལས་རྣམས་བྱ་བར་བཤད། །ལག་མཐིལ་ཆུ་ལ་བཟླས་པས་

96-1-272a

ནི། །ལན་གསུམ་དུ་ཡང་འཐོར་འཐུང་བྱ། །སྦྱིན་སྲེག་བྱས་པའི་ཐ་མར་ནི། །རང་གི་རིག་སྔགས་ཉིད་ཀྱིས་ཀྱང༌། །བསང་གཏོར་ལན་གསུམ་བྱ་བར་བཤད།།
དེ་འོག་མེ་ལ་ཀུན་བསྲེགས་ནས། །སྤྱན་དྲང་རིག་སྔགས་དེ་ཉིད་ཀྱིས། །བཞུད་ཅིག་བཞུད་ཅིག་ཅེས་བྱས་ཏེ། །དེ་ཡི་འོག་ཏུ་སླར་བཏང་ངོ༌། །གསང་སྔགས་ཡི་གེའི་རྗེས་མཐུན་
པར། །མཇུག་ཏུ་བཟླས་བརྗོད་བརྩམ་པར་བྱ། །དེ་ལྟར་སྦྱིན་སྲེག་ཐམས་ཅད་ཀྱི། །ཆོ་གར་མདོར་བསྡུས་བཤད་པ་ཡིན། །སྦྱིན་སྲེག་གི་ཆོ་ག་རིམ་པར་ཕྱེ་བའོ།།    །།
དེ་ནས་གཞན་ཡང་གང་དག་གིས། །བསྡུས་ནས་རིག་སྔགས་ཐམས་ཅད་ཀྱི། །གསང་སྔགས་ཆོ་ག་རྩོམ་འགྱུར་བའི། །ཆོ་ག་ཡན་ལག་བསྡུ་བ་བཤད། །དགོས་པའི་ཡོ་བྱད་
ཐམས་ཅད་ནི། །ཐོག་མ་ཉིད་དུ་ཀུན་བསྡུས་ཏེ། །དེ་ནས་བསྙེན་པའམ་སྒྲུབ་པ་དག། བློ་དང་ལྡན་པས་བརྩམ་པར་བྱ། །དྲི་ཞིམ་དེ་ནི་དེ་དང་དེ། །དེ་བཞིན་བདུག་སྤོས་རྣམ་པ་
དང༌། །སྙིང་པོ་ཐང་ཆུ་རིགས་རྣམས་དག། ཁྱད་པར་དུ་ནི་གསོག་པར་བྱ། །ཡུངས་ཀར་ས་རྫ་ར་ས་དང༌། །དུག་དང་ལན་ཚྭ་སྐེ་ཚེ་དང༌། །ཏིལ་དང་འབྲུ་མར་བ་མར་དང༌། །བུམ་
པ་དང་ནི་ཟངས་ཀྱི་སྣོད། །འབྲུ་དང་རིན་ཆེན་སྣ་ལྔ་དང༌། །སྨན་རྣམས་དང་ནི་སྦྲང་རྩི་དང༌། །དེ་བཞིན་བུ་མོས་བཀལ་བ་ཡི། །ཚོན་སྣ་ལྔ་ཡི་སྲད་བུ་དང༌། །མར་མེའི་དོན་

96-1-272b

དུ་ཀོང་བུ་དང༌། །ཤིང་བལ་མར་མེའི་སྙིང་པོ་དང༌། །ཁམ་ཕོར་དང་ནི་ཚོན་རྩིའི་རྫས། །དེ་བཞིན་སེང་ལྡེང་ཕུར་བུ་དང༌། །མཆོད་སྦྱིན་གྱི་ནི་ཡམ་ཤིང་དང༌། །ནིམ་པའི་དགང་གཟར་བླུགས་
གཟར་དང༌། །གི་ཝང་དང་ནི་ཨུར་མོའི་ལྕགས། །ཙནྡན་དམར་པོ་ཉིད་དང་ནི། །གོས་དང་གསང་སྲེལ་སྲད་བུ་དང༌། །རི་དྭགས་ནག་པོའི་པགས་པ་གསར། །ནས་དང་འབྲས་ཡོས་བྲི་
ཡང་ཀུ། །ཙནྡན་དཀར་དང་ཤིང་གི་ལྷམ། །མུཉྫ་ཀུ་ཤ་ཤ་ཏ་པུས། །མེ་ཏོག་སྣོད་ནི་ཤིས་པ་དང༌། །མཆོད་པའི་ཡོ་བྱད་མཆོག་དང་ནི། །དེ་བཞིན་བགྲང་ཕྲེང་ལ་སོགས་དང༌། །དེ་དག་
ལ་སོགས་བློ་ཅན་གྱིས། །ནོར་དང་སྒྲུབ་པའི་ཡན་ལག་རྣམས། །ཐམས་ཅད་ཐོག་མར་ཡོངས་བསྡུས་ནས། །དེ་ཡི་འོག་ཏུ་ལས་རྣམས་བརྩམ། །སྒྲུབ་པའི་ཡན་ལག་གསོག་པའི་ཆོ་ག་རིམ་
པར་ཕྱེ་བའོ།།    །།དེ་ནས་སྒྲུབ་པའི་རྫས་རྣམས་ཀྱི། །མཚན་ཉིད་གང་དག་གསུངས་པ་ཀུན། །སྔགས་ཟློས་པ་ཡི་དངོས་གྲུབ་ཕྱིར། །དེ་དག་མདོར་བསྡུས་བཤད་པར་བྱ།།
ཡིད་བཞིན་ནོར་བུ་བུམ་པ་བཟང༌། །ནོར་གྱི་ཆར་འབབ་གསེར་ཆེན་དང༌། །འཁོར་ལོ་ལྡོང་རོས་རལ་གྲི་སྟེ། །འདི་དག་དངོས་གྲུབ་བདུན་ཡིན་ནོ། །ཕལ་ཆེར་སྤྱི་ཡིན་ཁྱད་པར་འཕགས།།
ཆེ་ལ་མཆོག་གི་མཆོག་ཡིན་ཏེ། །དེ་ཡི་བསོད་ནམས་ཕུང་ཆེན་དང༌། །རྒྱལ་སྲིད་དག་ཀྱང་ཐོབ་པར་འགྱུར། །གཞན་ཡང་དངོས་གྲུབ་དམ་པ་ནི། །གཙུག་ཏོར་པདྨ་རྡོ་རྗེ་གསུམ།།

96-1-273a

རིགས་དང་རིགས་ཀྱི་བྱེ་བྲག་ལས། །ཕལ་ཆེར་ཡོངས་སུ་བསྒྲགས་པ་ཡིན། །གསང་སྔགས་གང་ཡང་རུང་བ་ཡིས། །གང་ཡང་རུང་བའི་དངོས་གྲུབ་
ཀྱང༌། །མངོན་པར་ཤེས་པ་ལྷག་རྟོག་པ། །གཙོ་བོ་ཡིན་པར་ཡོངས་སུ་བསྒྲགས། །གསེར་དང་དངུལ་ལ་སོགས་པ་ལས། །ཡུ་བ་ཁྲུ་གང་ཙམ་བྱས་ལ། །དེ་སྟེང་རིན་ཆེན་ཆེན་པོ་
ནི། །གཅིག་བུ་བཞག་པའམ་ནོར་བུ་ནི། །པདྨ་རཱ་ག་དག་པའམ། །ཡང་ན་ཤེལ་ལས་བྱུང་བའང་རུང༌། །ཁྲིའུའི་སྟེང་དུ་ལེགས་བཞག་ནས། །སྒྲུབ་པ་པོས་ནི་མཚན་མོ་བསྒྲུབ།།
གསང་སྔགས་སྟ་གོན་ཆོ་ག་དང༌། །བདག་ཉིད་དབང་བསྐུར་གང་བཤད་པ། །དེ་ཡི་རང་བཞིན་ཆོ་ག་དེས། །བུམ་པ་བཟང་པོར་སྒྲུབ་པར་གསུངས། །གསེར་དག་དང་ནི་དངུལ་
དག་དང༌། །རིན་ཆེན་སྣ་ཚོགས་ལ་སོགས་པ། །དཔག་ཚད་ལྔ་ཡི་ཁོར་ཡུག་ཏུ། །ནོར་ནི་ཆར་བཞིན་འབབ་པར་གསུངས། །མི་ཟད་པ་ཡི་གསེར་ཆེན་ནི། །གསེར་ལ་སོགས་
པས་གང་བ་སྟེ། །སྦྱིན་དང་ལོངས་སྤྱོད་ལ་སོགས་པར། །སྤྱད་ཅིང་བྱུང་བར་མི་ཟད་པའོ། །ཨུར་མོའི་ལྕགས་ཀྱི་འཁོར་ལོ་ནི། །མཛུབ་གང་ཙམ་ལ་རྩིབས་དྲུག་པ། །ཤིན་ཏུ་
གཟུགས་ལེགས་རྣོ་བདར་བ། །མྱུར་དུ་འགྲུབ་ཅིང་ཆེན་པོར་འགྱུར། །ཉི་མ་འཆར་ཀའི་གཟུགས་འདྲ་ཞིང༌། །གསེར་ནི་བཙོ་མའི་མདོག་ལྟ་བུ། །ཀ་ར་བཱི་རའི་མདོག་འདྲ་

96-1-273b

ཞིང༌། །ལྡོང་རོས་དག་ནི་མཆོག་ཏུ་བཤད། །རལ་གྲི་མཐེའུ་ཆུང་མཐོ་དོ་བ། །འཕན་མེད་ཞེང་དུ་སོར་བཞི་ཚད། །བདར་བ་ཙ་ཤའི་འདབ་མ་འདྲ། །འགྲུབ་ཕྱི་རབ་སོའི་དོང་ཅན་ནོ། །ཕྱག་
རྒྱ་བྲི་བའི་ཆོ་ག་བཞིན། །གཙུག་ཏོར་ཕྱག་རྒྱ་གསེར་ལས་བྱས། །ཡིད་བཞིན་ནོར་བུའི་ཡུ་བ་བྱས། །ཆེ་ལ་བཞག་སྟེ་བསྒྲུབ་པར་བྱ། །པདྨ་ཙནྡན་ལས་བྱས་པའི། །དེ་བཞིན་གསེར་སོགས་
ལས་བྱས་པ། །མཐོ་གང་བ་ལས་སྡོང་བུ་དངུལ། །འདབ་བརྒྱད་སྙིང་པོ་མཛེས་པར་བྱ། །རྡོ་རྗེ་ཨུར་མོའི་ལྕགས་བྱས་པའམ། །ཡང་ན་ཙནྡན་དམར་པོའང་རུང༌། །ལྕགས་གསུམ་
ལས་བྱས་སོར་བཅུ་དྲུག། གཉིས་ཀ་རྩེ་མོ་གསུམ་པར་བྱ། །བ་བླ་ཡོན་ཏན་འཕགས་པ་དག། གསེར་གྱི་གྱི་མ་ཕག་འདྲ་བ་ཡི། །སུལ་གྱིས་གང་ཞིང་ལྗིད་ཆེ་བ། །ཁ་དོག་བཟང་པོ་
འགྲུབ་ཕྱིར་མཆོག །སེར་སྐྱ་དག་ལས་བྱུང་བ་ཡི། །གི་ཝང་ཁ་དོག་སེར་པོའོ། །བཙག་ནི་ཡུག་སྣམ་གསེར་མདངས་ཅན། །མེ་ཏོག་བནྡུའི་མདོག་འདྲ་བའོ། །གྲོག་མཁར་བརྩེགས་
པ་འདྲ་བ་ལ། །བཅག་ན་ཨུཏྤལ་སྔོན་པོའི་མདོག། ཤིན་ཏུ་འཇམ་པོ་འདི་འདྲ་བ། །ཆུ་རྒྱུན་ལས་བྱུང་ཨཉྫ་ནའོ། །རས་ཕྲན་གཙང་མ་འཇམ་པོ་ནི། །ཁོ་ལག་ཆེ་ལ་གུར་གུམ་བཙོས།།
དགོན་བའི་ཕྱུགས་ཀྱི་ལྕི་བ་ཡི། །ཐལ་བ་ག་བུར་གྱིས་བགོས་པའོ། །མཆོད་ཕྱིར་ཐོགས་ཀྱི་སྲད་བུ་དཀར། །ཕྲ་ཞིང་སུམ་སྒྲིལ་ལེགས་བཀལ་བའམ། །ཡང་ན་གསེར་གྱི་སྐུད་

96-1-274a

པ་ནི། །ལེགས་བསྙོད་སུམ་བསྒྲིལ་ཡོན་ཏན་ཅན། །སྣ་མའི་མེ་ཏོག་ཕྲེང་བ་ནི། །བུ་མོས་བསྐལ་སྐུད་ལས་བརྒྱུས་པའོ། །ཤྲི་པ་ཎ་ཡི་ཤིང་གི་ལྷམ། །
ཡམ་ཤིང་ལེགས་བཞོགས་མཐེབ་རྟེན་ཅན། །རྨ་བྱའི་གདུགས་ནི་སྨྱུག་མ་ཡི། །ཡུ་བ་རིང་པོ་གསེར་ལ་བཏགས། །མདུང་ཐུང་རྩེ་གསུམ་དབྱུག་ཏོ་སོགས། །ཐམས་ཅད་རང་གི་
མཚན་ཉིད་ལྡན། །བསྒྲུབས་ན་མྱུར་དུ་འགྲུབ་པའི་ཕྱིར། །མཚོན་ཆ་རྣམས་ནི་རབ་ཏུ་ཤིས། །འདི་ནི་ཆོ་ག་ལས་གསུངས་པའི། །བསྒྲུབ་བྱའི་རྫས་རིགས་གང་ཡིན་པ། །དེ་དག་
མཚན་ཉིད་འཇིག་རྟེན་ལས། །ཁྱད་པར་དུ་ནི་ཉེ་བར་བརྟག། དེ་བཞིན་དངོས་གྲུབ་མང་པོ་ཡིས། །བསྒྲུབ་བྱའི་རྫས་ནི་སྣ་ཚོགས་པ། །དེ་བས་དེ་དག་བདག་བློ་དང༌། །གཙུག་
ལག་བློ་ཡིས་ཡོངས་སུ་བརྟགས། །ནད་མེད་མདངས་བཟང་ལུས་མ་ཉམས། །གཟུགས་བཟང་རྨ་མེད་དར་ལ་བབ། །བདག་ཉིད་ཤི་བར་གྱུར་པའི་རོ། །རོ་ལངས་དངོས་གྲུབ་ཕྱིར་
ནི་མཆོག། ཡང་ན་ལས་ཀྱི་བྱེ་བྲག་ལས། །རིགས་ངན་དག་ཀྱང་རབ་ཏུ་ཤིས། །རོ་ལངས་བསྒྲུབ་པ་དག་ལ་ནི། །འཇིགས་མེད་མཆོག་སྟེ་དེས་ངེས་སོ། །རྫས་ཀྱི་མཚན་ཉིད་ཀྱི་
ཆོ་ག་རིམ་པར་ཕྱེ་བའོ།།    །།ཡོ་བྱད་ཀུན་དང་ལྡན་པ་ཡིས། །ཅི་རིགས་པར་ནི་མཆོད་བྱས་ནས། །སྒྲུབ་པའི་རྫས་རྣམས་ཡོངས་གཟུང་བ། །དུས་མཚམས་དག་ལ་

96-1-274b

སྔ་དྲོ་བྱ། །གསང་སྔགས་ཉེ་བར་གྱུར་ནས་ནི། །གང་ཚེ་བཀའ་ལུང་གསལ་ཤེས་པ། །དེ་ཚེ་བསྒྲུབ་པའི་རྫས་གཟུང་བ། །མཁས་པ་དག་གིས་ལེགས་པར་བྱ། །ཁྲུས་བྱས་གཙང་ཞིང་
སྨྱུང་བྱས་ཏེ། །བཀྲ་ཤིས་ངོ་མཚར་དག་བྱས་ནས། །བློ་དང་ལྡན་པས་བདག་ཉིད་ཀྱིས། །སྒྲུབ་པའི་རྫས་རྣམས་ཡོངས་སུ་གཟུང༌། །འབྱུང་ཁུང་དག་ནས་ཅི་མཐོང་བ། །ལན་ཅིག་སྨྲ་བ་
འཇིག་མེད་པས། །ཁ་ཐབས་བཞིན་དུ་ཉོས་པ་ཡི། །སྒྲུབ་པའི་རྫས་ནི་ཡོངས་སུ་གཟུང༌། །གང་ཚེ་སྒྲུབ་པའི་དུས་དག་ཏུ། །གསང་སྔགས་ཉེ་བར་གྱུར་ཤེས་པ། །དེ་ཚེ་བློ་དང་ལྡན་པ་ཡིས།།
བསྒྲུབ་པའི་རྫས་རྣམས་ཡོངས་སུ་བཟུང༌། །ཡང་ན་མཁས་པས་རྫས་དག་ནི། །རྣམ་མང་གཟུགས་དང་ལྡན་པ་དག། ལུང་གིས་དག་པར་རྣམས་ཤེས་པ། །དེ་དག་ཆོ་ག་བཞིན་དུ་གཟུང༌། །
རྫས་བཟང་གང་ཡང་རུང་བ་དག །ཆོ་ག་བཞིན་དུ་ཡོངས་གཟུང་ནས། །དེ་མ་ཐག་ཏུ་རབ་བསྒྲིམས་ཏེ། །བློ་དང་ལྡན་པས་སྒྲུབ་པ་བརྩམ། །རྫས་ཡོངས་སུ་གཟུང་བའི་ཆོ་ག་རིམ་པར་ཕྱེ་
བའོ།།    །།དེ་ནས་སྒྲུབ་པའི་རྫས་རྣམས་ཀུན། །ཅི་རིགས་པར་ནི་རྣམ་པར་སྦྱང༌། །བཏགས་པར་བྱ་བ་སྲ་བ་རྣམས། །བ་ཡི་རྣམ་ལྔ་སྦྱང་བར་བསྒྲགས། །བ་ཡི་རྣམ་ལྔ་ཆ་མཉམ་པས། །
ལྡོང་རོས་དག་ནི་བཏག་པར་བྱ། །འོ་མ་གཙང་མ་མང་པོ་ཡིས། །བབ་ལ་ལེགས་པར་བཏགས་པར་བྱ། །བ་གཅིན་མང་པོས་ལི་ཁྲི་སྟེ། །མར་མང་རྣམས་ཀྱིས་གི་ཝང་ངོ༌། །འོ་མ་

96-1-275a

ཁ་དོག་ལྡན་པའི་རྫས། །ཨཉྫ་ན་ནི་འབའ་ཞིག་གོ། རལ་གྲི་འཁོར་ལོ་ལ་སོགས་རྫས། །བ་ཡི་ལྕི་བ་ཆུ་མང་པས། །ཤིང་དང་སེམས་ཅན་ལ་སོགས་
རྫས། །ཐམས་ཅད་བ་ཡི་གཅིན་དང་ཆུས། །རི་དྭགས་ནག་པོའི་པགས་ལ་སོགས། །བ་ཡི་གཅིན་དང་བསྐབས་བཀྲུ། །དེ་ལྟར་རྫས་རྣམས་བཀྲུས་ནས་ནི། །སྤོས་ཆུ་དག་གིས་བཤལ་
བར་བྱ། །བ་ཡི་གཅིན་དང་བཅས་པ་ཡི། །ཏིལ་གྱི་ཆུ་ཡིས་མ་ལུས་བཤལ། །རྫས་དང་མཐུན་པའི་སྦྱང་བ་ནི། །འཇིག་རྟེན་ན་ནི་གང་གྲགས་པ། །དེ་དག་གིས་རྫས་སྦྱང་བའམ། །
ཡང་ན་ཐམས་ཅད་སྤོས་ཆུས་བྱ། །ལས་ཀུན་བྱེད་པའི་གསང་སྔགས་སམ། །རིགས་དང་རིགས་ཀྱི་སྙིང་པོ་ཡི། །གསང་སྔགས་རྫས་དང་མཐུན་པ་ཡིས། །ཐམས་ཅད་སྦྱང་བར་བྱ་
བར་གྲགས། །ཐམས་ཅད་རིགས་ཀྱི་རིག་སྔགས་ཀྱིས། །བསང་གཏོར་བྱས་ན་དག་པར་བཤད། །དང་པོ་བ་ཡི་རྣམ་ལྔས་བྱས། །དེ་ཡི་རྗེས་ལ་ཏིལ་གྱི་ཆུས། །ཐམས་ཅད་རབ་ཏུ་
སྦྱང་བར་བྱ། །རྫས་སྦྱང་བའི་ཆོ་ག་རིམ་པར་ཕྱེ་བའོ།།    །།རྒྱན་དང་མཚོན་ཆ་གོས་ལ་སོགས། །རྫས་ཀྱི་རིགས་སུ་གཏོགས་པ་ཀུན། །ཕལ་ཆེར་འཇིག་རྟེན་གྲགས་
པ་ཡི། །ཚད་ཀྱང་གྲགས་པ་ཉིད་དུ་ཟད། །ལྡོང་རོས་དག་ནི་བཏགས་པ་ལས། །དངོས་གྲུབ་ཕྱིར་ནི་སྲང་ལྔ་འོ། །འབྲིང་པོ་ལ་ནི་སྲང་གསུམ་སྟེ། །ཐ་མ་དག་ལ་སྲང་གཅིག་གོ །

96-1-275b

གི་ཝང་དག་ནི་སྲང་གཅིག་ཚད། །བ་བླ་དག་ནི་སྲང་གཉིས་སོ། །ཨཉྫ་ན་ནི་ཞོ་དྲུག་སྟེ། །བ་མར་ལ་ནི་སྲང་བདུན་ནོ། །ཐལ་བདག་ནི་སྲང་ལྔ་སྟེ། །གུར་གུམ་ལྡོང་རོས་དག་དང་མཉམ། །མི་
སྣང་བ་ལ་བཤད་པ་ཡི། །རིལ་བུ་སྣ་ཚོགས་ཡང་བྱས་ཏེ། །བྱེ་བྲག་ཏུ་ནི་གྲངས་བདུན་ནམ། །ཉི་ཤུ་གཅིག་གི་བར་དུ་ཤིས། །ཡང་ན་དགོས་པའི་དབང་གིས་སུ། །རྫས་རྣམས་ཚད་ལས་ལྷག་
གྱུར་ཀྱང༌། །བློ་དང་ལྡན་པས་སྒྲུབ་པ་ལ། །དེ་ཡི་ཚད་དུ་རྫས་རྣམས་གཟུང༌། །སྔགས་རྒྱུད་གཞན་ལས་ཅི་གསུངས་དང༌། །རང་གི་ཆོ་ག་ལས་གསུངས་དང༌། །འཇིག་རྟེན་དག་ན་གང་ཤིས་
པ། །དེ་དང་དེ་དག་ཡོངས་སུ་གཟུང༌། །སྔོན་དུ་བསྙེན་པའི་ཚད་དང་ནི། །གྲོགས་པོ་རྣམས་ཀྱི་ཚད་དག་དང༌། །རིག་སྔགས་ཀྱིས་ནི་སྣང་བ་ལས། །རྫས་ཀྱི་ཚད་ཀྱང་ཤེས་པར་བྱ། །རབ་དང་འབྲིང་
དང་ཐ་མ་ཡི། །དངོས་གྲུབ་དག་གི་བྱེ་བྲག་ལས། །རབ་དང་འབྲིང་དང་ཐ་མ་ཡི། །རྫས་ཀྱི་ཚད་ཀྱང་བཤད་པ་ཡི། །རྫས་ནི་ཚད་ཀྱི་ཆོ་ག་རིམ་པར་ཕྱེ་བའོ།།    །།དེ་ནས་གཞན་
ཡང་གང་ཞིག་གིས། །དངོས་གྲུབ་མྱུར་དུ་ཐོབ་འགྱུར་བའི། །རྫས་སྒྲུབ་པ་ཡི་ཆོ་ག་དག །གསང་ཆེན་རྒྱས་པར་བཤད་པར་བྱ། །སྒྲུབ་པའི་ཕྱིར་ནི་དགོས་པ་རྣམས། །ཐོག་མར་ཡིད་ལ་
ལེགས་བསམས་ཏེ། །བློ་དང་ལྡན་པས་ཡོ་བྱད་ནི། །ཐམས་ཅད་ལེགས་པར་གསོག་པར་བྱ། །སྦྱིན་སྲེག་ལས་ཀྱི་ཆོ་ག་ཡིས། །གསང་སྔགས་ཡོངས་སུ་ཚིམ་བྱས་ཏེ། །དབང་བསྐུར་

96-1-276a

ཆོ་ག་གསུངས་པའང་བྱ། །དེ་ནས་བསྒྲུབ་པ་བརྩམ་པར་བྱ། །དང་པོར་དཀྱིལ་འཁོར་བྲིས་ནས་སུ། །ཆོ་ག་བཞིན་དུ་ལེགས་མཆོད་དེ། །དེར་ནི་བདག་ཉིད་
ཆུལ་བཞིན་དུ། །དབང་བསྐུར་ནས་ནི་ལས་རྣམས་བརྩམ། །དེ་ནས་གཞན་ཡང་ཟློས་པ་དག། དངོས་གྲུབ་ཕྱིར་ནི་དབང་བསྐུར་བའི། །དཀྱིལ་འཁོར་ལས་རྣམས་ཀུན་བྱེད་པ། །གང་
དག་རབ་ཏུ་བསྒྲགས་བཤད་པ། །རིག་པའི་རྒྱལ་པོའི་དཀྱིལ་འཁོར་གྱི། །ཆོ་ག་གང་དག་སྔར་བསྟན་པར། །དེས་ནི་ས་གཞི་སྦྱང་ལ་སོགས། །ཐམས་ཅད་དེ་བཞིན་ཁོ་ནར་བྱ། །
ཁྲུ་ལྔའམ་བདུན་ནམ་བརྒྱད་པ་ལ། །གྲུ་བཞི་པ་ལ་སྒོ་བཞི་པ། །གྲྭ་བཞི་ལྡན་པར་རྣམ་བརྟགས་པ། །ནུབ་ཏུ་སྒོ་གཏོད་སྒོ་ཁྱུད་ཅན། །དེ་ཡི་ཚད་ཀྱི་ཕྱེད་ཀྱི་ཆས། །དཀྱིལ་འཁོར་
ཕྱི་རིམ་བསྐོར་བ་དག། ཚོན་རྩི་སྣ་ལྔའི་ཕྱེ་མ་ཡིས། །དཀྱིལ་འཁོར་ལེགས་པར་བྲི་བར་བྱ། །མཁས་པས་དེ་ཡི་ནུབ་ཕྱོགས་སུ། །གྲུ་བཞི་ཡིས་ནི་བར་བཅད་ནས། །ཁྲུ་ལྔའམ་
བཞིའམ་གསུམ་པ་ལ། །གྲུ་བཞི་ཤར་དུ་སྒོ་ཡང་གདོད། །ཆོ་ག་བཟང་པོ་ཀུན་ལ་ཡང༌། །སྒྲུབ་པོས་མངོན་པར་དབང་བསྐུར་ཕྱིར། །རྩ་བའི་དཀྱིལ་འཁོར་ཚད་དག་གི།
ཕྱེད་ཀྱི་ཚད་དུ་དཀྱིལ་འཁོར་བྱ། །ས་གཞི་ཤར་དུ་གཞོལ་བ་ལ། །ནུབ་བམ་བྱང་དུ་སྒོ་གདོད་དོ། །ཀུན་ཀྱང་བྱང་དུ་གཞོལ་ན་ནི། །ནུབ་ཏུ་སྒོ་ཡང་གདོད་པར་གསུངས། །

96-1-276b

ཀུན་ཏུ་ཐིབ་ནི་བཏབ་ནས་ཀྱང༌། །ཚོན་སྣ་གཅིག་གིས་བྲི་བྱ་སྟེ། །ཕྱི་རོལ་གྱི་ནི་གྲྭ་བཞི་རུ། །རྡོ་རྗེ་རྩེ་མོ་གསུངས་པ་བྲི། །གསང་སྔགས་ཀུན་ལ་ཐོག་མར་ནི། །དབུས་སུ་པདྨའི་སྙིང་པོར་
བཅས། །འདབ་མ་བརྒྱད་པ་བྲིས་ནས་ཀྱང༌། །དེ་ནས་བཀྲ་ཤིས་རྣམས་ཀྱིས་བརྒྱན། །སྒོ་རྣམས་ཀུན་ཏུ་རྡོ་རྗེ་དང༌། །གྲྭ་རྣམས་སུ་ནི་བུམ་པ་དགོད། །ཕྱི་རོལ་དཀྱིལ་འཁོར་དག་ལ་ཡང༌། །
ཆོ་ག་དེ་བཞིན་བྱ་བར་བཤད། །དབང་བསྐུར་བ་ཡི་དཀྱིལ་འཁོར་དུ། །བུམ་པ་གང་བ་བཞི་རྣམས་ནི། །གྲྭ་ཡི་རི་མོ་ནང་རོལ་ཏུ། །ངེས་པ་ཉིད་དུ་གཞག་པར་བྱ། །དབུས་སུ་གསང་
སྔགས་ཟློས་པ་པོའི། །རིག་སྔགས་རྒྱལ་པོ་གང་ཡིན་པ། །དེ་ཡི་ཕྱག་རྒྱ་བྲིས་ནས་སུ། །དེ་ཡི་སྟེང་དུ་བུམ་པ་གཞག། ཇི་ལྟར་རིགས་ལ་རྣམ་བསྟན་པའི། །ཕྱག་རྒྱ་གཙུག་ཏོར་པདྨ་
དང༌། །རྡོ་རྗེ་འདི་གསུམ་རིམ་བཞིན་དུ། །རབ་ཏུ་གསང་བའི་དམ་པ་ཡིན། །ཕྱག་རྒྱ་རྣམས་ལ་མ་གོམས་ན། །ལས་ཀུན་བྱེད་པའི་གསང་སྔགས་སམ། །ཡང་ན་ལྷ་རྣམས་ཀུན་གྱི་
ཕྱིར། །ཡུངས་ཀར་སྟེང་དུ་བུམ་པ་བཞག། སྣམ་བུའི་ཆ་ནི་ལེགས་ཕྱེ་ནས། །ཤར་དུ་བཅོམ་ལྡན་ཕྱག་རྒྱ་བཞག། དེ་ཡི་གཡོན་དུ་སྙིང་པོའོ། །གཡས་སུ་རིགས་ཀྱི་ཡུམ་
བཞག་གོ། །དེ་བཞིན་བྱང་དུ་ཆོ་ག་བཞིན། །པདྨ་འཆང་བ་གཞག་པར་བྱ། །ལྷོར་ནི་ཕྱག་ན་རྡོ་རྗེ་སྟེ། །ནུབ་ཏུ་ཚངས་པ་དྲག་པོའོ། །གྲྭ་གཉིས་ཀྱི་ནི་ངོས་དག་ཏུ། །ཀུན་དགའ་བོ་

96-1-277a

དང་རབ་འབྱོར་དང༌། །མདུང་ཐུང་དང་ནི་མཆེ་བ་དང༌། །རིག་སྔགས་གསང་སྔགས་ཚོགས་རྣམས་དགོད། །གྲྭ་གཉིས་ཀྱི་ནི་ངོས་དག་ཏུ། །དོན་གྲུབ་པ་དང་
མཐུ་ཆེན་དང༌། །དཔལ་མོ་དང་ནི་གོས་དཀར་ཅན། །རིག་སྔགས་གསང་སྔགས་ཚོགས་རྣམས་དགོད། །གྲྭ་གཉིས་ཀྱི་ནི་ངོས་དག་ཏུ། །རྡོ་རྗེ་རྡོ་རྗེའི་དབྱུག་པ་དང༌། །རྡོ་རྗེ་ཁུ་ཚུར་གནམ་
ལྕགས་མ། །རིག་སྔགས་གསང་སྔགས་ཚོགས་རྣམས་དགོད། །གྲྭ་གཉིས་ཀྱི་ནི་ངོས་དག་ཏུ། །དྲག་པོའི་གློར་ནི་དྲག་མོ་དང༌། །ཚངས་པའི་གློར་ནི་དཔལ་ཆེན་དང༌། །སྣ་ཚོགས་
ལྷ་ཡི་ཚོགས་རྣམས་བྲི། །སྔོན་བཞིན་ཕྱི་རོལ་དཀྱིལ་འཁོར་དུ། །ཕྱོགས་མཚམས་སྐྱོང་བའི་ལྷ་ལ་སོགས། །ཕྱོགས་སྐྱོང་གོ་རིམ་བཞིན་དུ་དགོད། །ལྷག་མ་མ་སྨོས་པ་ཡང་
དགོད། །ཀླུ་རྒྱལ་དགའ་བོ་བསྙེན་དགའ་བོ། །སྒོ་ཡི་ངོས་སུ་གཞག་པར་བྱ། །མཛེས་དགའ་ཉེ་མཛེས་ཕྱི་རོལ་སྒོར། །མདུན་དུ་བདུད་རྩི་ཐབ་སྦྱོར་བཞག། དཀྱིལ་འཁོར་སྔ་
མའི་ཆོ་ག་བཞིན། །མཆོད་སོགས་ཆོ་ག་གང་ཡིན་པ། །དེ་དག་བྱས་ནས་སྦྱིན་སྲེག་ལས། །རྣམ་གསུམ་ཚུལ་བཞིན་ལེགས་པར་བརྩམ། །བགེགས་རྣམས་གཞོམ་ཕྱིར་དྲག་
ཤུལ་སྤྱོད། །རང་གི་འབྱོར་ཕྱིར་རྒྱས་པ་བྱ། །ཞི་པའི་ཆེད་དུ་ཞི་བ་སྟེ། །ཇི་ལྟར་མཐོང་བཞིན་བྱ་བར་གསུངས། །རིག་གསུམ་དག་གི་སྤྱི་ལ་ཡང༌། །ལས་ཀུན་བྱེད་པའི་གསང་

96-1-277b

སྔགས་སམ། །ཡང་ན་ཐབ་སྦྱོར་བྱེད་པ་ཡི། །བགེགས་རྣམས་ལ་ནི་དྲག་ཤུལ་སྤྱད། །སྙིང་པོ་ཉིད་ཀྱིས་རྒྱས་པ་སྟེ། །ཞི་བའི་རིགས་ཀྱི་རིག་སྔགས་ཀྱིས། །ཡང་ན་ཀུན་ལ་ལས་ཀུན་
པའམ། །སོ་སོ་ཡིས་ནི་ཆོ་གས་བྱ། །དཀྱིལ་འཁོར་བཤད་པའི་ཆོ་ག་བཞིན། །མཁས་པས་སྒོ་ཡི་གཡས་རོལ་དུ། །མར་སོགས་སྦྱིན་སྲེག་རྫས་དག་ལས། །སྦྱིན་སྲེག་གི་ནི་ལས་བྱའོ།།
ལས་རྣམས་གསུམ་པོ་དག་ལ་ཡང༌། །མཁས་པས་གསང་སྔགས་རྣམ་གསུམ་གྱིས། །རིམ་པ་བཞིན་དུ་བརྒྱ་བརྒྱའམ། །ཡང་ན་ལྷག་པར་སྦྱིན་སྲེག་བྱ། །རིག་སྔགས་བདག་པོར་བཅས་
པ་རྣམས། །ཚིམ་པར་བྱ་ཕྱིར་སྒྲུབ་པ་པོས། །རིགས་དང་རིགས་ལ་སྦྱིན་སྲེག་བརྒྱའམ། །ཡང་ན་སོ་སོར་བདུན་བདུན་བྱ། །སྒྲུབ་པའི་རིག་སྔགས་གང་ཡིན་དེ། །རང་གི་བདག་པོའི་
མདུན་དུ་བཞག། འཕྲོག་མ་དང་ནི་རི་མཁར་མ། །དུང་ཅན་མ་དང་ལྷ་མོ་དྲག། རལ་པ་གཅིག་མའམ་ཕྱོགས་བཞིན་དུ། །མཆོད་པར་འདོད་པས་མཆོད་པ་བྱ། །ལྷ་རྣམས་ཐམས་
ཅད་ལེགས་མཆོད་དེ། །སྦྱིན་སྲེག་ཅི་དགར་བྱས་ནས་ནི། །སྔར་བཀོད་པ་ཡི་བུམ་པ་ལ། །རང་གི་སྔགས་ཀྱིས་མངོན་པར་བསྔགས། །ལྷ་ཡི་མདུན་ན་གང་འདུག་པ། །གཅིག་ནི་
རང་གི་སྔགས་ཀྱིས་བཟླས། །དཀྱིལ་འཁོར་དབུས་ན་གང་འདུག་པ། །རིག་པའི་རྒྱལ་པོས་བཟླས་བརྗོད་བྱ། །སྒོ་ཡི་དྲུང་ན་གང་འདུག་པ། །རྡོ་རྗེ་ཁྲོ་བོས་བཟླས་བརྗོད་བྱ། །སྙིང་པོའི་

96-1-278a

རིགས་ཀྱི་རིག་སྔགས་ཀྱིས། །ཤར་གྱི་གྲྭ་གཉིས་བཟླས་བརྗོད་བྱ། །ལས་ཀུན་བྱེད་པའི་གསང་སྔགས་དང༌། །དེ་བཞིན་གསང་སྔགས་གཞན་ཀུན་གྱིས། །ནུབ་
ཀྱི་གྲྭ་གཉིས་འདུག་པ་ཡི། །བུམ་པ་ལ་ནི་ཚུལ་བཞིན་བཟླས། །དཀྱིལ་འཁོར་གྱི་ནི་ལྷ་རྣམས་ཀུན། །བཟླས་ཤིང་ཚུལ་བཞིན་སྦྱིན་སྲེག་ནས། །ཅི་ནུས་པར་ནི་ལེགས་མཆོད་དེ། །དེ་
ནས་རབ་ཏུ་བསྐོར་བར་བྱ། །དབང་བསྐུར་ཆེད་དུ་ཆོ་ག་གང༌། །དཀྱིལ་འཁོར་དག་ཏུ་ཀུན་བཤད་པ། །བཀྲ་ཤིས་ལས་སོགས་དེ་དག་ནི། །འདིར་ཡང་ནན་ཏན་བསྐྱེད་དེ་བྱ། །བུམ་
པ་བཟང་པོ་རིན་ཆེན་བཅས། །འབྲུ་དང་བཅས་ཤིང་སྨན་དང་བཅས། །མེ་ཏོག་འབྲས་བུ་ལོ་མར་བཅས། །ཆུར་བཅས་མགུལ་ཆིངས་ཕྲེང་བ་ཅན། །དེ་ཡི་ལས་རྣམས་ཐམས་
ཅད་ལ། །དང་པོར་དབང་ནི་བསྐུར་བར་གསུངས། །ཟློས་པ་པོ་ཡི་གྲོགས་པོ་ནི། །སྨྱུང་བར་གནས་པས་དབང་བསྐུར་རོ། །ཡང་ན་རང་གི་བླ་མ་ནི། །ལུང་ལ་ལྷག་པར་མཁས་
པས་བྱ། །ཡོན་ཏན་ལྡན་ཞིང་དཀའ་ཐུབ་ཅན། །མཁས་པས་ལས་འདི་བྱེད་དུ་གཞུག། །དང་པོ་བགེགས་རྣམས་བསལ་བའི་ཕྱིར། །དབང་བསྐུར་བ་ནི་རབ་ཏུ་སྦྱར། །བར་དུ་བར་
མ་དག་གིས་ནི། །མཇུག་ཏུ་རང་གིས་བཟླས་པར་བྱ། །ཡུངས་ཀར་བཟླས་བརྗོད་བྱས་པ་དང༌། །གི་ཝང་དྲི་དང་བདུག་སྤོས་སོགས། །སྲད་བུ་གདུ་བུ་གོས་རྣམས་ཀྱང༌། །འདིར་ནི་

96-1-278b

ཀུན་ཏུ་བཅང་བར་བྱ། །དབང་བསྐུར་ཟིན་ནས་བདག་ཉིད་ཀྱིས། །ཞི་བའི་སྦྱིན་སྲེག་ལས་བྱས་ནས། །དོགས་པ་མེད་པར་ཆོ་ག་བཞིན། །སླར་ཡང་གཤེགས་སུ་གསོལ་བར་བྱ། །ཡང་ན་
ས་ཕྱོགས་མཉམ་བཟང་བར། །སྟེགས་བུ་ཁྲུ་དོ་ཁྲུ་བཞི་ལ། །ཚོན་སྣ་གཅིག་གིས་རྒྱས་པ་དང༌། །ཆུང་དུར་ལེགས་པར་བྲི་བར་བྱ། །ཕྱོགས་རྒྱ་གསུམ་པོ་ཕྱོགས་བཞིན་དུ། །དེ་བཞིན་
ནུབ་ཏུ་མདུང་རྩེ་གསུམ། །དེ་ཡི་དབུས་ཀྱི་བུམ་པ་ཡིས། །དབང་བསྐུར་ཕྱིར་ནི་སྔོན་བཞིན་བྱ། །མདོར་བསྡུས་ཆོ་ག་འདི་ཡིས་ཀྱང༌། །བདག་ཉིད་དབང་བསྐུར་བྱས་པར་འགྱུར། །དེ་ལྟར་
བྱས་ན་བགེགས་མེད་པ། །འདི་ནི་ཟློས་པའི་གསང་ཆེན་ཡིན། །ལྷ་རྣམས་བྱིན་གྱིས་རློབ་པ་དང༌། །བགེགས་རྣམས་རབ་ཏུ་ཞི་བར་འགྱུར། །ཚེ་དང་བསོད་ནམས་མངོན་པར་འཕེལ། །
སྡིག་པ་རྣམ་པར་བྱང་བར་འགྱུར། །དེ་ཕྱིར་ཟློས་པ་ཚུལ་ཤེས་པ། །ཆོ་ག་རྒྱས་པ་ཤེས་བྱས་ནས། །སྒྲུབ་པའི་ཕྱིར་ན་དབང་བསྐུར་བ། །གསང་བ་འདི་ནི་ཀུན་ཏུ་སྤྱད། །དབང་བསྐུར་བའི་
ཆོ་གའི་རིམ་པར་ཕྱེ་བའོ།།    །།དེ་ནས་གཞན་ཡང་སྔགས་སྒྲུབ་པས། །ཉིན་རེ་ཞིང་ཡང་དུས་གསུམ་དུ། །སྔགས་དང་རྗེས་སུ་མཐུན་པ་ཡི། །སྦྱིན་སྲེག་ལས་ནི་གསུངས་
པ་བརྩམ། །ཆོ་ག་བཞིན་དུ་ཏིལ་ནག་དང༌། །ཞོ་དང་སྦྲང་རྩི་མར་སྦྱར་རམ། །ལག་པན་གྱི་ནི་སྦྱིན་སྲེག་བྱ། །ཞག་གྲངས་ཉི་ཤུ་རྩ་གཅིག་གམ། །ཞག་བདུན་ཡང་ན་ཟླ་གཅིག་ཏུ།།

96-1-279a

གསང་སྔགས་དངོས་གྲུབ་རྗེས་མཐུན་པར། །ཆོ་ག་འདི་ནི་བྱ་བར་བསྟན། །དེ་ལ་བདུག་ཅིང་བསང་གཏོར་བྱ། །ཡིད་ལ་བཟླས་ཤིང་བལྟ་བར་བྱ། །
བསང་བྱེད་བཅས་པའི་ལག་པ་ཡིས། །གསང་སྔགས་བཟླས་ཤིང་བྲི་བར་བྱ། །གི་ཝང་བཅུ་དང་ཡུངས་ཀར་གྱིས། །བྱེ་བྲག་ཏུ་ཡང་བསང་གཏོར་བྱ། །རྫས་ལ་དུས་ཚིགས་
དུས་ཚིགས་སུ། །ཇི་ལྟར་རིགས་པར་མཆོད་པར་བྱ། །ཡར་གྱི་ངོ་ལ་སྒྲུབ་འོས་པ། །མཁས་པས་ཟླ་བ་ཉ་ལ་བྱ། །མར་གྱི་ངོ་ལ་སྒྲུབ་འོས་པ། །མར་གྱི་ངོ་ཡི་བཅུ་བཞི་ལ། །མཁས་
པས་རིགས་ཀྱི་རིག་སྔགས་ཀྱིས། །རྫས་རྣམས་བྱིན་ནི་བསྐྱེད་པར་བྱ། །དྲི་དང་བདུག་སྤོས་ཕྲེང་སོགས་ཀྱིས། །ཁྱད་པར་དུ་ནི་མཆོད་པ་བྱ། །ལག་ངར་གདུ་བུ་བཏགས་པ་
ཡིས། །ལག་མཐིལ་དྲི་ཡིས་བསྐུས་པ་ཡིས། །ལག་པས་མཚན་གཅིག་ཐལ་བྱུང་དུ། །ཉི་མ་ཤར་གྱི་བར་དུ་བཟླས། །དེ་ཉིད་ཀྱི་ནི་ནུབ་མོ་ཡང༌། །སོ་སོའི་རིགས་ཀྱི་གསང་
སྔགས་ནི། །རྫས་རྣམས་བྱིན་བསྐྱེད་བྱེད་པ་འདིས། །དུས་གསུམ་དུ་ནི་བརྒྱ་བརྒྱ་བཟླས། །དེ་ལྟར་བློ་དང་ལྡན་པ་ཡིས། །རྫས་དེ་ཡོངས་སུ་བཟུང་བ་ནས། །མ་གྲུབ་པར་དུ་དུས་
གསུམ་བཟླས། །དེ་ལྟར་བྱས་ན་འགྲུབ་པར་འགྱུར། །ཨོཾ་ཏེ་ཛ་ཏེ་ཛ་ས་ནི་སིདྡྷི་སཱ་དྷ་ཡ་ཧཱུཾ་ཕཊ། དེ་བཞིན་གཤེགས་པའི་རིགས་ལའོ། །ཨོཾ་དཱི་བྱ་དཱི་བ། །དཱི་པ་ཡ་ཨ་བི་ཤ་

96-1-279b

མཧཱ་ཤྲི་ཡེ་སྭཱཧཱ། །པདྨའི་རིགས་ལའོ། །ཨོཾ་ཛྭ་ལ་ཛྭ་ལ། ཛྭ་ལ་ཡ་བནྡྷུ་རི་ཧཱུཾ་ཕཊ། རྡོ་རྗེའི་རིགས་ལའོ། །ཀ་ར་བཱི་ར་ད་མར་པོའམ། །མེ་ཏོག་མ་ལ་ཏི་ཡང་རུང༌། །ཡང་ན་ཡུངས་ཀར་
དག་གིས་བྱ། །རྫས་ལ་ལེགས་པར་འཕང་བར་བྱ། །ཐོག་མ་བར་རམ་ཐ་མར་རམ། །མཚན་མ་བྱུང་བའི་ཚེ་ན་ཡང༌། །སྒྲུབ་པ་རྩོམ་པའི་བར་བར་དུ། །འཕངས་ན་རྫས་ཀྱི་བྱིན་བསྐྱེད་
འགྱུར། །དུས་དེ་རྣམས་སུ་ཆོ་ག་བཞིན། །སྤོས་ཆུ་བཟླས་བརྗོད་བྱས་པའམ། །མར་ལ་སོགས་པས་ཅི་རིགས་སུ། །བསང་གཏོར་བྱས་པས་བྱིན་བསྐྱེད་དོ། །གལ་ཏེ་རྫས་རྣམས་
མ་གྲུབ་ན། །ཆོ་ག་དེ་ཉིད་བྱ་བར་བཤད། །ཡང་ན་དཀྱིལ་འཁོར་འདི་བྲིས་ནས། །ཆོ་ག་ཤེས་པས་བྱིན་བསྐྱེད་དོ། །ཚོན་རྩི་སྣ་ལྔའི་ཕྱེ་མ་ཡིས། །དཀྱིལ་འཁོར་སྔ་མ་བཞིན་དུ་
བྲིས། །གྲུ་བཞི་པ་ལ་སྒོ་གཅིག་པ། །ཁྲུ་བཞི་པ་ཡི་ཚད་དུ་བྱ། །དང་པོར་ཤར་དུ་འཁོར་ལོ་དང༌། །ངོས་སུ་ཆོས་གོས་ལྷུང་བཟེད་བཞག། དེ་ནས་བྱང་དུ་པདྨ་དང༌། །རིལ་བ་སྤྱི་
བླུགས་དབྱུག་པ་བཞག། དེ་བཞིན་ལྷོར་ནི་འཁོར་ལོ་དང༌། །ངོས་སུ་དབྱུག་ཏོ་བུམ་པ་བཞག། ཕྱག་རྒྱ་ཐམས་ཅད་སྟེགས་བུ་ལ། །བཞག་ཅིང་ཁ་ཅིག་དཀར་པོར་བྱ། །རང་
གི་ཕྱག་རྒྱ་བཀོད་ནས་སུ། །རྫས་ནི་སྣོད་དང་བཅས་པ་བཞག། དེ་སྟེང་བཞག་པའི་རྫས་ལ་ནི། །སྔགས་ཀྱིས་སྔོན་བཞིན་བྱིན་བསྐྱེད་དོ། །དེ་བཞིན་གཤེགས་པའི་མདུང་ཐུང་

96-1-280a

དང༌། །རིག་སྔགས་འགྲུབ་པའི་སྤྱན་དང་ནི། །གསང་སྔགས་དབང་ཕྱུག་གཟི་བརྗིད་གཏེར། །དེ་བཞིན་གཞན་གྱིས་མི་ཐུབ་ལ། །ཕྱག་དྲུག་པ་དང་རྟ་
མགྲིན་དང༌། །སྒྲོལ་མ་ལྷ་མོ་ཟླ་བ་དང༌། །རྡོ་རྗེ་ལྕགས་ཀྱུ་ཁུ་ཚུར་དང༌། །ངོས་སུ་ཀི་ལི་གནོད་མཛེས་དང༌། །རིག་སྔགས་ཆེན་མོ་མཱ་མ་ཀི། །གོས་དཀར་ཅན་མ་གང་ཡིན་དང༌། །
རིག་སྔགས་གཞན་གྱིས་མི་ཐུབ་མ། །དེ་དག་ནུབ་ཀྱི་ཕྱོགས་སུ་དགོད། །བགེགས་རྣམས་ཐམས་ཅད་སེལ་བྱེད་པ། །བདུད་རྩི་ཐབ་སྦྱོར་བཞག་པར་བྱ། །སྒོ་ཡི་ཕྱོགས་སུ་
རང་གི་རྒྱ། །སྔ་མ་བཞིན་དུ་ཆོ་གས་མཆོད། །ཕྱོགས་ཆའི་དབྱེ་བ་ཤེས་པ་ཡིས། །གོ་རིམ་བཞིན་དུ་གྲྭ་ཀུན་ཏུ། །ལས་ཀུན་བྱེད་པའི་གསང་སྔགས་དང༌། །ལུས་ངན་པོ་ཡང་
རིམ་བཞིན་དུ། །རྫས་ཀྱི་ཁྲི་ཡི་ཤར་ཕྱོགས་སུ། །བསྒྲུབ་པར་བྱ་བའི་ལྷ་ཉིད་གཞག །རིགས་དང་རིགས་ཀྱི་ཕྱག་རྒྱ་ནི། །སྣ་ཚོགས་ཅི་འདོད་པ་ཡང་བཞག །སོ་སོ་ཡི་ནི་གསང་
སྔགས་ཀྱིས། །ཆོ་ག་བཞིན་དུ་སྤྱན་དྲངས་ནས། །མཆོད་པའི་ཆོ་ག་ཐམས་ཅད་ནི། །དཀྱིལ་འཁོར་སྔར་བསྟན་བཞིན་དུ་བྱ། །རིག་སྔགས་སོ་སོར་ཇི་ལྟ་བར། །གསང་སྔགས་
གསུངས་པའམ་རིག་སྔགས་ཀྱིས། །ཁྱད་པར་དུ་ནི་སྦྱིན་སྲེག་བྱ། །དེ་ནས་ཆོ་ག་འདི་དག་བྱ། །དང་པོ་སྦྱིན་སྲེག་ལས་དག་གིས། །རྫས་རྣམ་ལེགས་པར་བྱིན་ཡང་བསྐྱེད། །

96-1-280b

ཀུན་ལ་རིགས་ཀྱི་རིག་སྔགས་ཀྱིས། །སྔགས་ཤིང་མཇུག་ཏུ་བསང་གཏོར་བྱ། །མཱ་མ་ཀཱི་ཡི་སྙིང་པོ་དང༌། །རིགས་དབང་ཡི་གེ་བཞི་བཅས་པ། །དེ་དག་གིས་ནི་བྱེ་བྲག་ཏུ། །བྱིན་བསྐྱེད་
ཆོ་ག་བྱ་བར་བཤད། །ན་མོ་ལོ་ཀ་དྷ་ཏྲ་ཡེ། ན་མཿཤཾ་ཀ་རེ། ཤཱནྟི་ཀ་རེ། གྷུཊྚ་གྷུཊྚ་གྷུཊྚི་ནི། གྷུཊྚི་ཡེ། གྷུཊྚི་ནི་སྭཱཧཱ། མཱ་མ་ཀཱིའི་རིག་སྔགས་སོ། །ཨོཾ་ཀུ་ལནྡྷ་རི་བནྡྷ་བནྡྷ་ཧཱུཾ་ཕཊ། མཱ་མ་ཀཱིའི་
སྙིང་པོའོ། །ཨོཾ་བཛྲ་ཧཱུཾ་དྷ། རིག་པའི་དབང་པོའི་འོ། །ཨོཾ་ཛྭ་ལ་ཛྭ་ལཱ་ཡ། རྒྱལ་བ་རྣམས་ཀྱིའོ། །སིདྡྷི་སཱདྷ་ཡ། བར་མ་རྣམས་ཀྱིའོ། །དཱི་པྱ་དཱི་པ་ཡ། །གསང་སྔགས་བར་མ་རྣམས་ཀྱི་
ཡིན་ཏེ་རྫས་གཟེངས་བསྟོད་པའོ། །ཕཊ་ཅེས་བྱ་བ་ནི་ཐམས་ཅད་ལའོ། །གཟི་བརྗིད་ལྡན་པས་རྫས་ནང་དུ། །ཕྱི་བཤོལ་མ་མཛད་བཞུགས་ནས་སུ། །ཀུན་གྱི་གཟི་བརྗིད་སྤེལ་བ་དང༌།།
བྱིན་རླབས་ཅན་དུ་མཛད་དུ་གསོལ། །དེ་ལ་སོགས་པའི་ཚིག་གི་རྣམས། །ཟློས་བུ་དང་ནི་མ་འདྲེས་དང༌། །བསྣོར་བ་ཡིས་ཀྱང་ཅི་འདོད་པ། །མཁས་པས་རྫས་ཀྱི་བྱིན་བསྐྱེད་དོ། །
ཀ་ར་བཱི་རིའི་མེ་ཏོག་ནི། །དམར་པོ་དག་དང་ཡུངས་ཀར་དང༌། །དེ་ནས་སྣ་མའི་མེ་ཏོག་གིས། །རིམ་པ་བཞིན་དུ་རྫས་བྱིན་བསྐྱེད། །ཐོག་མར་དྲི་ཡིས་བྱུག་པར་བྱ། །དེ་ནས་མེ་ཏོག་
ཡུངས་ཀར་གྱིས། །བདུག་སྤོས་ཀྱིས་ཀྱང་རྣམ་པར་བདུག། སྤོས་ཆུ་ཡིས་ཀྱང་བསང་གཏོར་བྱ། །དུས་གསུམ་དུ་ནི་སྤོས་ཀྱི་ཆུས། །རང་སྔགས་བདག་པོའི་གསང་སྔགས་ཀྱིས། །བསང་གཏོར་

96-1-281a

བྱ་ཞིང་རང་སྔགས་ཀྱིས། །སྐབས་སྐབས་སུ་ནི་བཟླས་བརྗོད་བྱ། །ཉི་མ་ཤར་གྱི་བར་དུ་ནི། །བྱིན་བསྐྱེད་བ་ཡི་ཆོ་ག་བྱ། །ཆོ་ག་འདིས་ནི་རིག་སྔགས་རྣམས་
ཟློས་པ་པོ་ལ་མྱུར་དུ་འགྲུབ། །དེ་ལྟར་བྱིན་ནི་བསྐྱེད་པའི་རྫས། །བརྟན་ཞིང་མྱུར་དུ་འགྲུབ་པར་འགྱུར། །སྒྲུབ་པའི་རྫས་ནི་ཉུང་ངུས་ཀྱང༌། །དངོས་གྲུབ་ཆེན་པོ་སྟེར་བར་འགྱུར། །
མངོན་པར་འཕེལ་ཞིང་གཟི་བརྗིད་དང༌། །རྣམ་པར་དག་པ་མངོན་དུ་འགྱུར། །ཆོ་ག་འདི་ཡིས་རྫས་རྣམས་ལ། །རྟག་ཏུ་བྱིན་ཡང་བསྐྱེད་པར་བྱ། །བསྒྲུབ་པར་བྱ་བའི་ལས་རྣམས་
ཀུན། །ཆོ་ག་གསང་བར་བསྟན་པ་འདིས། །རྫས་རྣམས་ཀུན་གྱི་བྱིན་ཡང་བསྐྱེད། །རྟག་ཏུ་དུས་དང་དུས་མཚམས་ལ། །དེ་ལྟ་བུར་ནི་བྱིན་བསྐྱེད་དེ། །དེ་ནས་ཕྱིས་ནི་མཚན་
གཅིག་ཏུ། །བསྒྲུབ་པ་ལེགས་པར་བརྩམ་པར་བྱ། །རྫས་བྱིན་བསྐྱེད་པའི་ཆོ་ག་རིམ་པར་ཕྱེ་བའོ།།    །།དེ་ནས་གཞན་ཡང་ཅི་མཐོང་བའི། །དུས་བཟང་ཡོན་ཏན་
ལྡན་པ་ལ། །བསྒྲུབ་པའི་ཕྱིར་ནི་མཁས་པ་ཡིས། །ཆོ་ག་བཞིན་དུ་བརྩམ་པར་བྱ། །དགུན་ཟླ་ཐ་ཆུང་སྟོན་ཟླ་འབྲིང༌། །དཔྱིད་ཟླ་ར་དང་འབྲིང་པོ་དང༌། །དབྱར་ཟླ་ར་བ་ཉ་དག་ལ།།
སྒྲུབ་པ་ཆེན་པོ་བརྩམ་པར་བྱ། །དབྱར་ཟླ་ར་བ་རྟག་ཏུ་འབབ། །དཔྱིད་ཟླ་འབྲིང་པོ་རླུང་གི་འཁོར། །དཔྱིད་ཟླ་ར་བ་སྣ་ཚོགས་བགེགས། །དགུན་ཟླ་ར་བ་བགེགས་མེད་དོ།།

96-1-281b

སྟོན་ཟླ་འབྲིང་པོ་གློག་འགྱུར་ཞིང༌། །སྒྲ་ཆེན་རྣམས་ཀྱང་འབྱུང་བར་འགྱུར། །བགེགས་ནི་འགྲུབ་པའི་མཚན་མ་བས། །དེ་ལྟར་དེ་དག་བརྟག་པར་བྱ། །ཟླ་བ་ལྔ་པོ་དེ་དག་ལ། །དངོས་
གྲུབ་རབ་ནི་འགྲུབ་པར་བྱ། །ཞི་བ་ཡི་ནི་ལས་རྣམས་ཀྱང༌། །དེ་དག་ཉིད་ལ་ལེགས་པར་བརྩམ། །ལྔ་པོ་མར་གྱི་ཟླ་ཕྱེད་ཀྱི། །དུས་ཚིག་རྣམས་སུ་གང་བསྒྲགས་པ། །དེ་ལ་འབྲིང་དང་ཐ་
མ་ཡི། །དངོས་གྲུབ་སྒྲུབ་པར་རབ་ཏུ་ཤིས། །ཟླ་བ་གཟས་ནི་ཟིན་པའི་ཚེ། །རྫས་ཀྱི་དམ་པ་བསྒྲུབ་པར་བྱ། །ཉི་མ་གཟས་ཟིན་ཚེ་ན་ཡང༌། །མཁས་པས་ལས་རྣམས་བསྒྲུབ་པར་བྱ། །ཚེས་
ལྔ་དང་ནི་ཚེས་བདུན་དང༌། །ཚེས་གཅིག་དང་ནི་ཚེས་གསུམ་དང༌། །ཚེས་གྲངས་བཅུ་གསུམ་དག་ལ་ཡང༌། །ལས་རྣམས་ཐམས་ཅད་བྱ་བར་ཤིས། །ཚེས་གྲངས་སྐར་མ་དང་ལྡན་
ན། །མཆོག་ཏུ་འགྱུར་བར་ཤེས་པར་བྱ། །ཕལ་དག་ལ་ནི་བྱེ་བྲག་ཏུ། །སྐར་མ་རྒྱལ་ནི་ཀུན་ལ་ཤིས། །གཟའ་དང་ཡུད་ཙམ་བྱེད་པ་དང༌། །དྲག་པོ་དྲག་པོའི་ལས་ལའོ། །རང་གི་
ཆོ་གས་གསུངས་པའམ། །ལྷ་རྣམས་ཀྱི་ནི་བསྐུལ་པའང་རུང༌། །ཆོ་འཕྲུལ་གྱི་ནི་ཟླ་ཕྱེད་ལ། །ལས་རྣམས་ཐམས་ཅད་རབ་ཏུ་ཤིས། །བཀའ་ལུང་སྩལ་པའི་ཚེས་གྲངས་སམ། །ཚེས་
གྲངས་བཅུ་གསུམ་པ་ཡང་རུང༌། །ཞི་བ་ཕལ་ཆེར་སྟོན་ངོ་ལ། །དེ་བཞིན་རྒྱས་པ་དགུན་ངོ་ལ། །དཔྱིད་སྨད་དྲག་ཤུལ་ཆོ་ག་བཞིན། །བསྒྲུབ་པ་དག་ནི་རབ་ཏུ་ཤིས། །དཔྱིད་སྟོད་

96-1-282a

ལས་རྣམས་ཐམས་ཅད་བྱ། །དབྱར་གྱི་ངོ་ལ་ལས་རྣམས་བྱ། །སྟོན་དང་དགུན་དང་དཔྱིད་སྨད་ནི། །འབྲིང་དང་རབ་དང་ཐ་མའོ། །གསུམ་དུ་ཕྱེ་བ་དེ་ལ་ཡང༌། །གསུམ་གསུམ་དག་
ཏུ་དབྱེ་བར་བཤད། །དུས་གསུམ་དག་གི་དངོས་གྲུབ་ཀྱང༌། །ཕལ་ཆེར་རྣམ་པ་གསུམ་དུ་བཤད། །དང་པོ་སྲོད་ཀྱི་དུས་ལ་སྟེ། །འབྲིང་པོ་ནམ་གྱི་ཕྱེད་ནའོ། །རང་ཀྱི་དུས་ན་ནང་པར་ཏོ། །
དེར་ནི་དངོས་གྲུབ་རིམ་བཞིན་འགྱུར། །ཞི་དང་དྲག་ཤུལ་རྒྱས་པ་ཡི། །དུས་ཀྱང་དེ་དག་ཡིན་པར་བསྒྲགས། །ཐ་མ་འབྲིང་དང་རབ་རྣམས་ཀྱིས། །ཆོ་གའི་རིམ་པ་དེ་དག་ཉིད།།
རབ་དང་འབྲིང་དང་ཐ་མ་ཡི། །དངོས་གྲུབ་རྣམས་ཀྱི་མཚན་མ་ལ། །རིམ་པ་ཇི་ལྟར་མཐོང་བ་བཞིན། །བྱེ་བྲག་རྣམ་གསུམ་ཤེས་པར་བྱ། །ཉི་མ་ཟླ་བ་གཟས་ཟིན་ལ། །དུས་ནི་གང་
ཡང་ངེས་པ་མེད། །དྲག་ཤུལ་སྤྱོད་པ་ཁྱད་པར་དུ། །གཟས་ཟིན་ཚེ་ནི་བྱ་བར་བཟང༌། །རབ་ལ་སོགས་པའི་བྱེ་བྲག་ལས། །ཞག་གསུམ་ཡང་ན་ཞག་གཉིས་སམ། །ཡང་ན་ཞག་
གཅིག་ཏུ་ཡང་རུང༌། །སྨྱུང་བར་བྱ་བ་རབ་ཏུ་བཤད། །སྒྲུབ་པའི་དུས་རིམ་པར་ཕྱེ་བའོ།།    །།དེ་ནས་གཞན་ཡང་རྟོག་པ་ལས། །ཇི་སྐད་བསྟན་པའི་ཆོ་ག་བྱ། །
ངལ་བར་ཐལ་བའི་སྐྱོན་ཡོད་པས། །སྨྱུང་བར་བྱ་བར་མི་ཤིས་སོ། །དེ་ཡི་བར་དུ་སྒྲུབ་པ་པོས། །བསྙེན་པ་དང་ནི་མཆོད་པ་དང༌། །སྦྱིན་སྲེག་ཆོ་ག་བསྟོད་པ་དང༌། །དགེ་བ་དག་

96-1-282b

ལ་བརྩོན་བར་བྱ། །ལན་བརྒྱར་མངོན་པར་སྔགས་པ་ཡི། །བུ་མོས་བཀལ་བའི་སྐུད་པ་ནི། །མང་དུ་བསྒྲིལ་ཅིང་སྤོས་བསྐུས་པ། །མདུད་པ་བདུན་ནི་བོར་བ་ལ། །སྒྲུབ་པ་པོས་ནི་གསང་སྔགས་
འདིས། །བརྒྱ་རྩ་བརྒྱད་དུ་བཟླས་བརྗོད་ནས། །སྲོད་ལ་རྐེད་པར་བཅིངས་ན་ནི། །ཁུ་ཆུ་དགག་པར་བྱས་པར་འགྱུར། །ཨོཾ་ཛ་ཡ་ཀུ་མཱ་རི་ཤུ་ཀྲ་བནྡྷ་ནི་སྭཱཧཱ། །ཨོཾ་རཀྵ་ཀུ་རུ་ཀུ་རུཾ་གི་ན་སྭཱཧཱ། །ཨོཾ་
ཀུ་ལནྡྷ་རི་བནྡྷ་བནྡྷ་ཧཱུཾ་ཕཊ། །བདེ་གཤེགས་སྔགས་པ་གཞོན་ནུ་མས། །པདྨ་འཛིན་ལ་ཀུ་རུང་གིས། །རྡོ་རྗེའི་རིག་ལ་མཱ་མ་ཀཱིས། །ཆོ་ག་བཞིན་དུ་ཁུ་ཆུ་དགག། ཚུར་སྤྱོན་ཚུར་སྤྱོན་བརྟུལ་
ཞུགས་བཟང༌། །བདག་གི་ལུས་ལ་མྱུར་ཞུགས་ནས། །རྐང་གི་བར་དུའང་གནས་ནས་སུ། །འདིར་ནི་ཡུན་རིང་རྒྱུ་བར་མཛོད། །རིག་སྔགས་བཤད་པ་འདི་གསུམ་ནི། །ཐམས་ཅད་
ཀྱི་ནི་སྤྱིར་ཡིན་ནོ། །ཁ་ཅིག་ཏུ་ནི་རྟོག་པ་ལས། །གསུངས་པའི་སྔགས་ཀྱིས་ཆོ་ག་བྱ། །དཀྱིལ་འཁོར་དག་ནི་འདྲི་བ་དང༌། །བསྙེན་པ་དག་དང་དུས་ཚིགས་དང༌། །བྱིན་བསྐྱེད་ལ་སོགས་
ཆོ་ག་ཡང༌། །ཉི་མ་རེ་རེ་བཅིང་བར་བྱ། །ཐོག་མར་ལན་བརྒྱ་སྔགས་པ་ཡི། །སྨིག་སྨན་གྱིས་ནི་གཉིད་ཀྱང་བསལ། །སྒྲུབ་པའི་ཚེ་ཡང་མིག་སྨན་དེ། །ལེགས་པར་བསྐུ་བར་བྱ་
བར་བསྒྲགས། །སུག་སྨེལ་ག་བུར་སྲོ་ཏན་ཙ། །ཤིང་ཚ་ཏ་གར་པི་པི་ལིང༌། །ཁ་ར་ཏ་ཡི་ཁ་ཚར་སྦྱར། །གཉིད་དང་སྙོམས་དང་འཇིགས་པ་སེལ། །འཐོར་འཐུང་ཡང་དང་ཡང་བྱས་

96-1-283a

ཏེ། །ཁ་གདོང་བཀྲུས་ནས་མིག་བཀྲུ་འོ། །མིག་སྨན་བསྐུས་པའི་མིག་དེས་ནི། །སྒྲུབ་པའི་ཚེ་ན་བགེགས་ཀྱང་མཐོང༌། །ཨོཾ་ཛྭ་ལ་ལོ་ཙ་ན་སྭཱཧཱ། །དེ་བཞིན་
གཤེགས་པའི་རིགས་ལའོ། །ཨོཾ་བི་ལོ་ཀི་ན་སྭཱཧཱ། པདྨའི་རིགས་ལའོ། །ཨོཾ་བནྡུ་ནི་རི་དྷི་བ་ཏེ་སྭཱཧཱ། །རྡོ་རྗེའི་རིགས་ལའོ། །རིགས་གསུམ་གྱི་མིག་སྨན་བསྐུ་བའི་རིག་སྔགས་སོ།།
ངལ་དང་རྨྱ་བ་བསལ་བའི་ཕྱིར། །སྤོས་ཀྱི་ཆུ་ནི་ཁྱོར་གང་ཙམ། །དྲི་ཞིམ་བདུན་བདུན་བཟླས་པ་དག། ཁྱོར་བ་ཉིད་ཀྱིས་བཏུང་བར་བྱ། །དེ་ནས་ཉེ་རེག་བྱས་ནས་ནི། །བློ་དང་ལྡན་
པས་མཚན་མ་བརྟག། མཚན་མ་བཟང་པོ་མཐོང་ནས་ནི། །སྒྲུབ་པ་གུས་པས་བརྩམ་པར་བྱ། །འཁོར་ལོ་དུང་དང་ལྕགས་ཀྱུ་ཉ། །གཡུང་དྲུང་པདྨ་རྒྱལ་མཚན་དང༌། །བཀྲ་ཤིས་
བུམ་པ་གང་བ་དང༌། །དཔལ་བེའུ་རྡོ་རྗེ་ཕྲེང་བ་དང༌། །བུ་མོ་རྒྱན་གྱིས་བརྒྱན་པ་དང༌། །སྦྲུམ་མའམ་ཡང་ན་བུ་ཐོགས་དང༌། །ན་ཆུང་དགའ་ཞིང་རྒྱགས་པ་དག། གང་ཞིག་དེ་
ཡིས་འགྲུབ་པར་སྟོན། །བྲམ་ཟེ་གོས་དཀར་གྱོན་པ་དང༌། །ཤིང་རྟ་གླང་པོ་རྟ་དག་དང༌། །རྩྭ་རྡོག་འབྲས་བུ་སྣ་ཚོགས་དང༌། །ངོ་མཚར་ཆེ་ཞིང་མཐོང་བ་དག། འབྲུག་གི་
སྒྲ་ནི་གྲག་པ་དང༌། །རིག་བྱེད་དབྱངས་དང་རྒྱལ་བའི་སྒྲ། །དུང་དང་རྔ་དང་རྫ་རྔ་ཡི། །སྒྲ་རྣམས་འགྲུབ་ཕྱིར་རབ་ཏུ་ཤིས། །རྨ་བྱ་ཁྲུང་ཁྲུང་དང་མོ་དང༌། །ནེ་ཙོ་ལ་སོགས་བྱ་

96-1-283b

རྣམས་ཀྱི། །སྒྲ་སྙན་རྣམས་ནི་ཀུན་ཐོས་ནས། །དངོས་གྲུབ་སྦྱིན་པའི་ལས་བརྩམ་མོ། །སྨོན་ལམ་བཀྲ་ཤིས་ཐམས་ཅད་དང༌། །བསོད་ནམས་དགའ་དང་བདེ་ལེགས་ཚིམ། །ཡིད་དུ་འོང་བའི་ཚིག་
གི་རྣམས། །ཐོས་ནས་འགྲུབ་པར་ཤེས་པར་བྱ། །གློག་དང་སྤྲིན་དང་ཆར་འབབ་དང༌། །སུར་བུ་མེ་ཏོག་ཆར་འབབ་དང༌། །འཇའ་དང་དྲི་ནི་ཞིམ་བོ་སྟེ། །མཚན་མ་འདི་དག་ལྷ་ཡི་ཡིན། །བར་
སྣང་ལས་བྱུང་མཚན་མ་ནི། །ཐམས་ཅད་འབྲིང་པོར་ཤེས་པར་བྱ། །ས་ལས་བྱུང་བའི་མཚན་མ་དག། དེ་དག་ས་པའི་ཡིན་པར་བཤད། །ལྷ་དག་གིས་ནི་དངོས་གྲུབ་རབ། །བར་སྣང་
དག་གིས་འབྲིང་པོར་འགྱུར། །ས་པ་དག་གིས་དངོས་གྲུབ་ཕལ། །གསུམ་ལའང་གསུམ་གསུམ་དག་ཏུ་དབྱེ། །དེ་དག་ལ་སོགས་མཚན་མ་རྣམས། །དངོས་གྲུབ་ཕྱིར་ནི་རབ་ཏུ་
བསྒྲགས། །མདོར་ན་གསང་སྔགས་ཐམས་ཅད་ལ། །དེ་ལས་བཟློག་པ་མི་འགྲུབ་བོ། །དང་པོར་མཚན་མ་བཟུང་ནས་ནི། །སེམས་ཀྱང་རབ་ཏུ་དགའ་བྱས་ཏེ། །ཡོངས་སུ་མགུ་བའི་
བསམ་པ་ཡིས། །དེ་ནས་སྒྲུབ་པ་བརྩམ་པར་བྱ། །སྒྲུབ་པའི་མཚན་མ་རིམ་པར་ཕྱེ་བའོ།།    །།དཀྱིལ་འཁོར་གྱི་ནི་རྒྱུད་ཀུན་དང༌། །ཡང་ན་སྒྲུབ་པ་དག་ལའང་རུང༌། །
ཚེས་གྲངས་ཡུད་ཙམ་བྱེད་པ་དང༌། །མཚན་མའང་རྒྱས་པར་ཤེས་བྱས་ནས། །མི་བཟང་བ་ལ་མར་དག་གིས། །རིགས་ཀྱི་རིག་པས་སྦྱིན་སྲེག་བྱ། །དེ་ནས་ལས་རྣམས་བརྩམ་

96-1-284a

བྱས་ནས། །འོན་ཏང་དངོས་གྲུབ་ཐོབ་པར་འགྱུར། །གནས་གང་དག་ཏུ་རིམ་པ་བཞིན། །དཀྱིལ་འཁོར་དག་ནི་མངོན་བྲི་ཞིང༌། །དེ་ཉིད་དུ་ནི་སྒྲུབ་པ་ཡི། །དེ་ཡི་
རིམ་པ་བཤད་པ་ཡིན། །རི་ལ་སོགས་པའི་གནས་རྣམས་སུ། །དངོས་གྲུབ་ཆེན་པོ་ཐོབ་པར་བསྒྲགས། །མཚོ་ལ་སོགས་པར་འབྲིང་རྣམས་འཐོབ། །གཞན་དག་ཏུ་ནི་ཕལ་རྣམས་
སོ། །སྔགས་དང་རྗེས་སུ་མཐུན་ནས་སུ། །བཟླས་བརྗོད་བྱེད་པས་ལས་རྣམས་བརྩམ། །གཞན་དུ་བསྒྲུབ་པར་བྱས་ན་ནི། །དངོས་གྲུབ་མྱུར་དུ་མི་འཐོབ་བོ། །རིང་བསྲེལ་ཅན་གྱི་མཆོད་
རྟེན་ཀུན། །བདེ་བར་གཤེགས་པའི་གསང་སྔགས་འགྲུབ། །མཆོད་རྟེན་ཆེན་པོ་ཉམས་དགའ་བ། །བྱང་ཆུབ་ཆེན་པོ་གྲུབ་གནས་དང༌། །དེ་བཞིན་བལྟམ་ལ་སོགས་པ་བརྒྱད། །
དེ་ན་བགེགས་ནི་ཡོད་མ་ཡིན། །ལས་ཀྱི་ཆོ་ག་ཐམས་ཅད་དང༌། །མཐུན་པ་དག་ཀྱང་དེ་ན་ཡོད། །དེར་ནི་བདུད་ཀྱིས་བགེགས་བྱ་བར། །ནམ་ཡང་ནུས་པ་མ་ཡིན་ནོ། །དེ་བས་གསང་
སྔགས་ཐམས་ཅད་ཀྱང༌། །དེར་ནི་ངེས་པར་འགྲུབ་པར་གསུངས། །འདིར་ནི་དྲག་ཤུལ་སྤྱོད་པའི་ལས། །དུར་ཁྲོད་དག་ཏུ་བྱ་བར་ཤིས། །ཡང་ན་ཤིང་གཅིག་པ་དག་གམ། །ཁང་
སྟོང་མཚན་མ་གཅིག་པའང་རུང༌། །འབབ་ཆུའི་འགྲམ་ནི་ཐམས་ཅད་དུ། །རིག་སྔགས་བསྒྲུབས་ན་འགྲུབ་པར་གསུངས། །སྐྱེད་མོས་ཚལ་དུ་གནོད་སྦྱིན་མོ། །ཀླུ་ཡི་བདག་པོ་

96-1-284b

མཚོ་རྣམས་སུ། །ཁང་སྟོང་དུ་ནི་ལོངས་སྤྱོད་ཕྱིར། །མངག་གཞུག་གྲོང་སྲང་ལ་སོགས་པར། །ཕུག་གི་གསང་སྔགས་ཕུག་རྣམས་སུ། །བསྒྲུབས་ན་མྱུར་དུ་འགྲུབ་པར་འགྱུར། །སྔགས་
རྣམས་མྱུར་དུ་འགྲུབ་པའི་ཕྱིར། །ཆོ་ག་གསང་བ་འདི་གསུངས་སོ། །མན་ངག་བསྟན་པ་འདི་ཉིད་ཀྱིས། །གནས་རྣམས་གཏན་ལ་དབབ་པར་བྱ། །གང་ཡང་རུང་བའི་གནས་གཅིག་ཏུ།།
དཀྱིལ་འཁོར་ཆོ་ག་གསུངས་པའམ། །བཟླས་བརྗོད་ས་ཡི་ཆོ་ག་ཡིས། །དང་པོར་ས་ནི་སྦྱང་བར་བྱ། །ལྷ་ཡི་གནས་ནི་རྣམ་དག་པར། །བྱིན་གྱིས་རློབ་ཅིང་བཞུགས་འགྱུར་བས། །སྒྲུབ་པ་ལ་
ནི་བྱེ་བྲག་ཏུ། །ཆོ་ག་གཞན་ཡང་འདི་དག་བཤད། །ཙནྡན་དམར་པོས་བསྐུས་པ་ཡི། །སེང་ལྡེང་ཕུར་བུ་མཛུབ་གང་བ། །རྣོན་པོར་བྱས་པ་བཞི་དག་ལ། །སྐུད་པ་དམར་པོ་དག་གིས་དཀྲིས། །
རྡོ་རྗེ་ཕུར་བུས་ལན་གྲངས་བརྒྱར། །མངོན་པར་བཟླས་བརྗོད་བྱས་པ་དག། གནས་སམ་ཁྱིམ་དག་ཏུ་ཡང་རུང༌། །ཁུ་ཚུར་གྱིས་ནི་ཕྱོགས་བཞིར་གདབ། །དང་པོར་ལས་ཀུན་བྱེད་སྔགས་
སམ། །ཡང་ན་བགེགས་ཀྱིས་དགྲས་ཀྱང་རུང༌། །ཡུངས་ཀར་དག་ལ་སོགས་པ་ཡི། །ལེགས་པར་ཀུན་ཏུ་བསལ་བར་བྱ། །བ་དན་དཀར་པོ་གཅིག་ལ་ནི། །རིག་སྔགས་རྒྱལ་པོས་མངོན་
བསྔགས་ཏེ། །སྨྱུག་མ་རིང་པོའི་ཡུ་བ་ལ། །བརྟགས་ཏེ་དང་པོ་ཤར་དུ་གཟུགས། །རྡོ་རྗེ་ར་བས་བསྔགས་པ་ཡི། །ལྕགས་ཀྱུའི་ཕྱེ་མས་ར་བ་བྱ། །རྡོ་རྗེ་དྲ་བའི་གསང་སྔགས་ཀྱིས། །ལན་

96-1-285a

བརྒྱར་སྔགས་པའི་ཕྱེ་མ་ཡིས། །ཁོར་དག་ཏུ་རྡོ་རྗེ་ཕྲེང༌། །བྲིས་ན་རྡོ་རྗེ་དྲ་བར་འགྱུར། །དཀྱིལ་འཁོར་ནང་གི་དང་པོ་ཡི། །སྒོ་ཀར་བདུད་རྩི་ཐབ་སྦྱོར་གྱིས། །
རྡོ་རྗེའི་ཕྱག་རྒྱས་བསྲུང་བའམ། །ཡང་ན་གཞན་གྱིས་མི་ཐུབ་པས། །དཀྱིལ་འཁོར་གཉིས་པ་བསྲུང་བ་ནི། །འཕྲོག་མ་སོགས་པས་བྱ་བར་འདོད། །རིག་གསུམ་དག་གི་སྤྱི་ལ་
ཡང༌། །ཆོ་ག་འདི་ནི་རབ་ཏུ་བསྒྲགས། །ཆོ་ག་གསུམ་པོ་འདི་དག་ནི། །ཐུབ་དཀའ་བར་ཡང་ཡོངས་སུ་བསྒྲགས། །རེ་རེའམ་ཡང་ན་ཀུན་གྱིས་ཀྱང༌། །བསྒྲུབ་པའི་ཚེ་ན་བགེགས་
ཀུན་སེལ། །རྫས་སྒྲུབ་པ་ན་བསྲུང་བའི་ཕྱིར། །ཆོ་ག་གསང་བ་འདི་གསུངས་ཏེ། །མདོར་བསྡུས་པ་ལ་དོན་ཡང་ཆེ། །རིམ་པ་བཞིན་དུ་རབ་ཏུ་གཅེས། །མཁས་པས་རིན་ཆེན་ལ་
སོགས་པས། །ས་གཞི་སྙིང་པོ་ཅན་དུ་བྱ། །ཐབ་ཁུང་ལ་ཡང་ཅི་རིགས་པར། །རྫས་བཞག་པ་ཡི་འོག་ཏུའང་རུང༌། །དྲི་གཙང་ཁང་ངམ་ཁང་བཟངས་སུ། །བསང་གཏོར་བྱས་
པ་དག་གསུངས་པས། །དེར་ནི་ས་བརྐོ་མི་དགོས་ཀྱི། །ཆོ་ག་དེ་ལྟར་ཕྱི་རོལ་དུའོ། །བདག་ཉིད་ཀྱིས་ནི་ཆོ་ག་བཞིན། །བརྟགས་ཤིང་བྱས་པའི་ཁང་པར་ནི། །བྱེ་བྲག་ཏུ་ནི་ལས་
བརྩམས་ན། །དེར་ནི་མྱུར་དུ་འགྲུབ་པར་འགྱུར། །ཁུང་དག་ཏུ་ནི་བསྒྲུབ་པ་མིན། །ས་ཕྱོགས་དོག་པར་མི་བྱའོ། །ཁང་རུལ་དུ་ཡང་བློ་ཅན་གྱིས། །བསྒྲུབ་པ་བརྩམ་པར་མི་

96-1-285b

བྱའོ། །དེ་ནས་དང་བའི་ཡིད་ཀྱིས་སུ། །སྲོད་ལ་གསང་སྔགས་ལྷ་ཡི་རྣམས། །མཐོང་བ་བཞིན་དུ་གུས་བྱས་ཏེ། །སྟ་གོན་གནས་པ་ལེགས་པར་བྱ། །རིག་གསུམ་གྱི་ནི་རིག་སྔགས་ལྷ།།
བདག་པོར་བཅས་པ་གང་བཞུགས་དང༌། །སྔགས་རྒྱུད་འདི་ལ་ལྷ་རྣམས་ནི། །གང་དག་ཡོངས་སུ་བསྒྲགས་པ་དང༌། །གསང་སྔགས་ལྷ་ནི་གང་དག་ཅིག། བདག་ཉིད་ཉོན་མོངས་
ཆེན་པོ་ཡིས། །ཆོ་ག་འདི་བཞིན་བསྙེན་པ་དང༌། །བཟླས་བརྗོད་སྦྱིན་སྲེག་གིས་མཉེས་པ། །ཞག་བདུན་ན་ནི་སྒྲུབ་པའི་ཚེ། །བྱིན་གྱིས་རློབ་ཅིང་གཤེགས་སུ་གསོལ། །འདི་ན་ལྷ་དང་
འབྱུང་པོ་དང༌། །འཁོར་རྣམས་དང་ནི་བཅས་པ་དག། ཅི་ནུས་པར་ནི་མཆོད་བྱས་པས། །མཆོད་པ་ལ་ནི་ཕན་འདོགས་རྣམས། །ཡོངས་སུ་མཉེས་ཤིང་ཀུན་འདུས་ནས། །བདག་
ལ་དངོས་གྲུབ་མྱུར་གནས་མཛོད། །དེ་ལྟར་གུས་པར་ཉིན་རེ་ཞིང༌། །ཚིག་གིས་ཀྱང་ནི་ཕྱོགས་བཞིར་བརྗོད། །ཉིན་རེ་འམ་ཞག་རེ་བྲི་བྱས་པས། །གསང་སྔགས་སྟ་གོན་གནས་པར་
བྱ། །མཆོད་ཡོན་དག་དང་མེ་ཏོག་དང༌། །བདུག་པ་དྲི་ཞིམ་དག་ཀྱང་དབུལ། །སྒྲུབ་པ་པོས་ནི་ཆོ་ག་འདིས། །སྲོད་ཀྱི་དུས་སུ་བྱ་བར་བཤད། །སྒྲུབ་པ་པོ་ཡིས་ཆོ་ག་འདིས། །རྫས་ཀྱང་
སྟ་གོན་གནས་པར་བྱ། །ལག་པས་ལེགས་པར་བྲིམ་པ་དང༌། །བདུག་པ་དག་གིས་ལེགས་པར་བདུག། ཡང་ན་གཟའ་སྐར་བྱེད་པ་དག། བཟང་པོ་ལ་ནི་སྨྱུང་བྱས་ཏེ། །དཀྱིལ་

96-1-286a

འཁོར་བྲིས་ནས་རྫས་ཀྱི་རྣམས། །སྟ་གོན་གནས་པའི་ཆོ་ག་བྱ། །ས་ནི་སྒྲུབ་པར་བྱེད་པའམ། །གསང་སྔགས་སྒྲུབ་པས་ཞག་གསུམ་ན། །ཡོ་ལང་ཆུང་ངུ་
དག་གིས་བྱ། །བཟླས་བརྗོད་བྱེད་པས་དཀྱིལ་འཁོར་བྲི། །ཕྱེ་མ་སྣ་ཚོགས་གཉིས་ཀྱིས་ཀྱང༌། །དཀྱིལ་འཁོར་སྣ་ཚོགས་ཟླུམ་པོ་ལ། །ཕྱི་རོལ་རིམ་པ་གཉིས་པས་བསྐོར། །སྒོ་གཅིག་
གཏོད་པ་བྲི་བར་བྱ། །དེ་ཡི་དབུས་སུ་ཁྲུ་དོ་པའི། །པདྨ་འདབ་མ་བརྒྱད་པ་བྲི། །དཀྱིལ་འཁོར་ལྷག་མ་ཚད་དག་ནི། །ཇི་ལྟར་དགའ་བ་ཉིད་དུ་བྱ། །དེར་ནི་བདག་པོ་གསུམ་དག་དང༌།།
ནུབ་ཏུ་བདུད་རྩི་ཐབ་སྦྱོར་བཞག། དཀྱིལ་འཁོར་གཉིས་པའི་ནུབ་ཕྱོགས་སུ། །དབང་ཕྱུག་ཆེན་པོ་ཆུང་མར་བཅས། །གཅིག་ཏུ་གཟི་བརྗིད་ཕུང་པོ་སྟེ། །གཅིག་ཏུ་ཡང་ནི་
སྒྲུབ་པའི་སྤྱན། །གཅིག་ཏུ་དཔའ་མོ་ཆེན་མོ་སྟེ། །ཕྱག་དྲུག་མ་ཡང་གཅིག་ཏུ་བྲི། །གཅིག་ཏུ་རིག་སྔགས་མཱ་མ་ཀཱི། །རིག་སྔགས་རྒྱལ་སྙིང་གཅིག་ཏུ་བྲི། །ཁྲོ་བོ་ཀཱི་ལི་གཅིག་
ཏུ་སྟེ། །གཅིག་ཏུ་རྡོ་རྗེ་ལྕགས་ཀྱུ་མ། །དེ་ལྟར་བསྟན་པ་དེ་དག་ཀུན། །སྙིང་པོའི་དཀྱིལ་འཁོར་དག་ཏུ་དགོད། །ལས་ཀུན་བྱེད་པའི་གསང་སྔགས་རྣམས། །ཕྱི་རོལ་ཕྱོགས་སུ་
རིམ་པ་བཞིན། །དེ་ལྟར་བཀོད་ནས་ཕྱི་རོལ་སྒོར། །གཞན་གྱིས་མི་ཐུབ་པ་ཡང་བྲི། །དེ་ནས་ཕྱོགས་མཚམས་སྐྱོང་བ་དང༌། །འདོད་པའི་ལྷ་རྣམས་བྲི་བར་བྱ། །དེ་ནས་སོ་སོའི་གསང་

96-1-286b

སྔགས་ཀྱིས། །རིམ་པ་བཞིན་དུ་སྤྱན་ཡང་དྲང༌། །བདག་པོ་རྣམས་ནི་སྙིང་པོ་ཡིས། །དེ་ཡི་འོག་ཏུ་མཆོད་པར་བྱ། །པདྨའི་དབུས་སུ་རང་སྔགས་ཀྱིས། །རྫས་ནི་ལེགས་པར་བཞག་སྟེ་མཆོད།
བུམ་པ་གང་བ་དེ་སྟེང་དུ། །ཆོ་ག་བཞིན་དུ་རྫས་བཞག་གོ། །ཡང་ན་གབ་ཚེའམ་ཁམ་ཕོར་དག། མེ་ཏོག་ལ་སོགས་བླུགས་པ་བཞག །དེ་ནས་ལག་པས་བྲིམ་བྱ་ཞིང༌། །རང་གི་རིག་
སྔགས་ཡོངས་བཟླས་པའི། །མེ་ཏོག་བརྒྱའམ་སྟོང་དག་གིས། །དེ་ཡི་འོག་ཏུ་འཕང་བར་བྱ། །དེ་ནས་གུ་གུལ་བདུག་སྤོས་ནི། །མར་དང་སྦྱར་བས་བདུག་པར་བྱ། །སྤོས་ཆུས་བཟླས་
བརྗོད་བྱས་པ་ཡིས། །དེ་ནས་དལ་བུས་བསང་གཏོར་བྱ། །དེ་ནས་རང་གི་གསང་སྔགས་དང༌། །དཀྱིལ་འཁོར་དུ་བཤད་ཐམས་ཅད་ཀྱིས། །རེ་རེས་སོ་སོར་བཟླས་པ་དག། སྦྱིན་སྲེག་ཇི་
སྐད་བསྟན་པའང་བྱ། །སྦྱིན་སྲེག་བྱ་བའི་མར་དག་གམ། །ཡང་ན་བ་ཡི་འོག་མས་བྱ། །མར་དང་སྦྲང་རྩི་ཏིལ་སྦྱར་དང༌། །ལག་པན་གྱིས་ནི་མཇུག་ཏུ་བྱ། །དེ་ནས་གསང་སྔགས་ཐམས་ཅད་ཀྱིས། །མཁས་པས་
རྫས་ལ་བསང་གཏོར་བྱ། །དཀྱིལ་འཁོར་ལེགས་པར་བྲི་བ་དང༌། །རྗེས་སུ་མཐུན་པར་བྱིན་བསྐྱེད་དོ། །ཡིད་ལ་ཡོངས་སུ་ཟློས་བྱེད་ཅིང༌། །ཆོ་ག་ཤེས་པས་ཟློས་བཞིན་དུ། །རྫས་ལ་མིག་
གིས་བལྟ་བར་བྱ། །དེ་བྱས་སྟ་གོན་གནས་བྱས་འགྱུར། །སྦྱིན་སྲེག་ཆོ་ག་གཏོར་མའི་རིམ། །མཆོད་སོགས་གང་ཡིན་དེ་དག་ཀུན། །བཟླས་བརྗོད་བྱེད་པས་རྒྱས་པར་འདིར། །རྒྱུད་

96-1-287a

ལས་བཤད་པ་བཞིན་དུ་བྱ། །འདི་ནི་རྫས་ལ་སྟ་གོན་དུ། གནས་པའི་ཆོ་ག་ཡིན་པར་བསྒྲགས། །སྟ་གོན་གནས་པའི་རྫས་དེ་ནི། །མྱུར་དུ་འགྲུབ་པ་ཉིད་དུ་
འགྱུར། །ཆོ་གའི་རིམ་པ་འདི་ཡིས་ནི། །ཡོངས་སུ་གཟུང་བ་དག་ཀྱང་བྱ། །རྫས་ཀྱི་བྱིན་ནི་བསྐྱེད་པ་དང༌། །ཆོ་ག་འདི་དག་ཉིད་ཀྱིས་ཀྱང༌། །དཀྱིལ་འཁོར་འདི་ཡི་དབུས་སུ་ནི། །རྫས་རྣམས་
སྒྲུབ་པ་དག་ཀྱང་བྱ། །དཀྱིལ་འཁོར་དམ་པ་འདི་ཉིད་དུ། །བགེགས་ཀྱང་མྱུར་དུ་ཞི་བར་འགྱུར། །རྫས་རྣམས་སྦྱང་བར་བྱ་བ་དང༌། །དབང་བསྐུར་བ་ཡི་ཆོ་ག་ཡིས། །སྒྲུབ་པ་པོ་རྣམས་
དབང་བསྐུར་བའང༌། །དཀྱིལ་འཁོར་འདིར་ནི་རབ་ཏུ་བྱ། །ལས་ཀུན་བྱེད་པའི་དཀྱིལ་འཁོར་འདི། །གསང་ཆེན་གསང་བའི་བདག་པོས་གསུངས། །དཀྱིལ་འཁོར་འདི་ནི་བྲི་བྱས་ནས།།
དངོས་གྲུབ་མྱུར་དུ་ཐོབ་པར་འགྱུར། །རྫས་སྟ་གོན་དུ་གནས་པའི་ཆོ་ག་རིམ་པར་ཕྱེ་བའོ།།    །།རྫས་ནི་ཡོངས་སུ་གཟུང་བྱས་ནས། །སྒྲུབ་པ་པོས་ནི་དུས་གསུམ་དུ།།
ཁྲུས་དང་མཆོད་པ་སྦྱིན་སྲེག་དང༌། །ལག་པ་ཡིས་ཀྱང་བྲིམ་པར་བྱ། །གོས་ནི་ལན་གསུམ་བརྗེ་བ་དང༌། །དུས་མཚམས་དག་ལ་སྨྱུང་བྱས་ཏེ། །མཆོད་དང་ལྷ་བཤོས་ཆོ་ག་དག།
ཁྱད་པར་དུ་ནི་ལེགས་པར་བྱ། །དུས་གསུམ་དག་ཏུ་སྡིག་པ་བཤགས། །བསོད་ནམས་རྗེས་སུ་ཡི་རང་དང༌། །དུས་གསུམ་དུ་ཡང་སྨོན་ལམ་གདབ། །གླེགས་བམ་དུས་གསུམ་

96-1-287b

ལན་གསུམ་བཀླག། །དཀྱིལ་འཁོར་ལན་གསུམ་དག་ཏུ་བྱ། །ལན་གསུམ་དུ་ཡང་སྡོམ་པ་གཟུང༌། །དུས་གསུམ་དུ་ཡང་བསྲུང་བ་བྱ། །དེ་ལྟར་བྱས་ན་ངེས་པར་འགྲུབ། །གང་ཚེ་བག་མེད་
གྱུར་པ་ཡིས། །དུས་གསུམ་དག་གི་ལས་ཉམས་ན། །དེ་ཚེ་རང་གི་རིག་སྔགས་དེ། །ཉི་ཤུ་རྩ་གཅིག་བཟླས་བརྗོད་བྱ། །དེ་ལྟར་ཉིན་རེ་དུས་གསུམ་དུ། །མཁས་པ་དག་གིས་རྟག་ཏུ་བྱ། །དེ་ཉམས་
ན་ནི་བརླག་འགྱུར་ཞིང༌། །དངོས་གྲུབ་དག་ཀྱང་ཉམས་པར་འགྱུར། །ལས་ཀྱི་ཀླགས་ལ་འབུམ་བཟླས་པའམ། །ཡང་ན་དཀྱིལ་འཁོར་འདི་བྲིས་པས། །གསང་བའི་ཆོ་ག་དེ་བྱས་ཏེ། །དེ་ནས་
ལས་རྣམས་བརྩམ་པར་བྱ། །སྔོན་བཞིན་ལེགས་པར་ཐིག་བཏབ་ནས། །གྲུ་བཞི་པ་ལ་སྒོ་བཞི་པ། །ཕྱི་རོལ་དཀྱིལ་འཁོར་གྱིས་བསྐོར་བ། །ཆོ་ག་བཞིན་དུ་ལེགས་པར་བྲི། །དབུས་སུ་
འཁོར་ལོ་བྲིས་ནས་དེའི། །ཤར་དུ་འཁོར་ལོས་སྒྱུར་བ་དང༌། །གཟི་བརྗིད་ཕུང་པོ་གཙུག་ཏོར་དཀར། །རྒྱལ་དང་རྨད་དུ་བྱུང་བ་དགོད། །མཁས་པས་ངོས་གཉིས་དག་ཏུ་ཡང༌། །བདེ་
གཤེགས་མཛོད་སྤུ་མདུང་ཐུང་དང༌། །སངས་རྒྱས་བྱམས་པ་སྤྱན་དུ་བཅས། །ཀུན་དགའ་བོ་དང་རབ་འབྱོར་དང༌། །དེ་བཞིན་ལྷུང་བཟེད་མཁར་གསིལ་དང༌། །སྒོ་ཀར་ལས་ཀུན་བྱེད་
པ་དགོད། །རིམ་བཞིན་སྒོར་ནི་འཕྲོག་མ་དང༌། །གཞན་གྱིས་མི་ཐུབ་པ་ཡང་དགོད། །འཁོར་ལོའི་དབུས་སུ་རྫས་རྣམས་ནི། །ཡང་ན་གསང་སྔགས་ལྷ་བཞག་སྟེ། །དེ་ནས་

96-1-288a

མཆོད་པའི་ཆོ་ག་བྱ། །སྦྱིན་སྲེག་ཐམས་ཅད་བྱ་བར་གསུངས། །དཀྱིལ་འཁོར་འདི་ནི་ཕྱག་རྒྱའམ། །གཏན་དུ་དགོད་པར་རབ་ཏུ་བསྒྲགས། །སོ་སོའི་ཆི་
གིས་སྤྱན་དྲངས་བའམ། །སྤྱི་ཡི་སྙིང་པོས་བྱར་ཡང་རུང༌། །དེར་ནི་རང་གི་རིག་སྔགས་ཀྱིས། །སྔ་མ་བཞིན་དུ་མེ་སྦར་ཏེ། །དེ་ནས་མར་དང་སྦྲང་རྩི་ལས། །སྦྱིན་སྲེག་བརྒྱ་ནི་རྩ་བརྒྱད་བྱ།།
དེ་ནས་ཞོ་དང་འབྲས་ཆན་དང༌། །ཏིལ་གྱི་སྦྱིན་སྲེག་བརྒྱ་བརྒྱ་བྱ། །མཁས་པས་མཇུག་ཏུ་བརྒྱ་བཟླས་པས། །འདི་ནི་ཆོ་ག་གསང་ཆེན་ཡིན། །དྲི་ཞིམ་མེ་ཏོག་དྲི་སོགས་ཀྱིས། །འདིར་
ནི་མཆོད་པ་བྱ་བར་གསུངས། །ཞོ་དང་བུ་རམ་ལེགས་སྦྱར་བའི། །གཏོར་མ་རྒྱ་ཆེན་དབུལ་བར་བྱ། །ཆོ་ག་འདི་ཡིས་ལྷ་རྣམས་ནི། །མྱུར་དུ་ལེགས་པར་ཚིམ་པར་འགྱུར། །དགྱེས་
ནས་རིང་པོར་མི་ཐོགས་པར། །སྒྲུབ་པ་པོ་ལ་དངོས་གྲུབ་སྩོལ། །ཟླ་བ་རེ་རེའམ་ཟླ་ཕྱེད་དམ། །ཉི་མ་རེ་རེའམ་དུས་མཚམས་ལ། །དབུལ་པོས་ཀྱང་ནི་ཅི་ནུས་པས། །དཀྱིལ་འཁོར་
འདི་ནི་བྲི་བར་བྱ། །ཆོ་ག་དེ་ལྟར་བྱ་བ་ཀུན། །དཀྱིལ་འཁོར་འདི་ལའང་ཤེས་པར་བྱ། །ཇི་ལྟར་དགའ་བའི་ཚད་ཙམ་དུ། །ཀུན་ཏུ་ཟླུམ་པོར་རབ་ཏུ་བྱ། །དེ་དབུས་པདྨ་བྲིས་ནས་སུ།།
རིག་སྔགས་རྒྱལ་དང་རྟ་མགྲིན་དང༌། །སྣ་ཚོགས་གཟུགས་དང་སྤྱན་གསུམ་པ། །ཕྱག་བཞི་ཕྱག་དྲུག་བཅུ་གཉིས་ཕྱག། དེ་བཞིན་འདོད་པ་འབྱོར་བྱེད་དང༌། །གྲགས་དང་

96-1-288b

ལྡན་པ་དཔལ་མོ་ཆེ། །སྒྲོལ་མ་ལྷ་མོ་ཟླ་བ་དགོད། །སྒོ་ཡི་ཕྱོགས་སུ་དཀར་མོ་དང༌། །གོས་དཀར་ཅན་མ་བཞག་བྱ་ཞིང༌། །སྒོ་ཀར་ལས་ཀུན་བྱེད་བཞག་པ། །འགྲུབ་ཕྱིར་པདྨ་འཆང་
བ་ཡི། །དཀྱིལ་འཁོར་ཆོ་ག་འདི་གསུངས་སོ། །ཇི་ལྟར་འདོད་པས་དཀྱིལ་འཁོར་ནི། །གྲུ་བཞི་པར་ཡང་ལེགས་བྲིས་ཏེ། །སྔོན་བཞིན་སྙིང་པོའི་དཀྱིལ་འཁོར་དུ། །རིག་སྔགས་རྒྱལ་
པོ་གཞག་པར་བྱ། །རིག་པ་ཆེན་མོ་མཱ་མ་ཀཱི། ཁྲོ་བོ་བདུད་རྩི་ཐབ་སྦྱོར་དང༌། །རིག་པ་ཆེན་པོ་ལྕགས་ཀྱུ་མ། །དབྱུག་པ་དང་ནི་སྟོབས་པོ་ཆེ། །རྡོ་རྗེ་ཁུ་ཚུར་རིག་རྒྱལ་མོ། །གནོད་མཛེས་གོ་
རིམས་བཞིན་དུ་བཞག། ཁྲོ་ཆེན་ལྷ་ཡི་ཡན་ལག་དང༌། །གོམ་པ་འདོར་བ་ཉིད་དང་ནི། །ཁྲོ་མོ་མ་རྣམས་ངོས་གཉིས་སུ། །བློ་དང་ལྡན་པས་གཞག་པར་བྱ། །སྒོ་ཡི་ཕྱོགས་ཀྱི་ནང་
རོལ་དུ། །རྡོ་རྗེ་འཇིགས་བྱེད་མིག་དང་ནི། །རྡོ་རྗེ་གཞན་གྱིས་མི་ཐུབ་མ། །སྒོ་ཀར་ལས་ཀུན་བྱེད་པ་བཞག། དཀྱིལ་འཁོར་གཉིས་པ་མཆོད་པ་ཡང༌། །ཆོ་ག་སྔ་མ་བཞིན་དུ་བྱ། །ལྷ་
རྣམས་དགའ་བར་འགྱུར་བ་ནི། །ཕྱག་ན་རྡོ་རྗེས་རབ་ཏུ་བཤད། །དེ་ནས་ནང་པར་ནམ་ལངས་ནས། །རྨི་ལམ་བཟང་པོ་རྣམས་དཔྱད་དེ། །གཙང་ཞིང་ཁྲུས་བྱས་གོས་དཀར་བགོས། །
སྦྱིན་སྲེག་ལས་ནི་བརྩམ་པར་བྱ། །ལྷ་རྣམས་ཆོ་ག་བཞིན་མཆོད་དེ། །བཀྲ་ཤིས་ངོ་མཚར་དག་ཀྱང་བྱ། །ཆོ་ག་བཞིན་དུ་མེ་སྦར་ནས། །ཇི་སྐད་གསུངས་པའི་སྦྱིན་སྲེག་བྱ། །བ་ལང་

96-1-289a

ལྕི་བས་བྱུགས་ནས་སུ། །འབྲས་ཡོས་ཀུ་ཤ་སྔོན་པོ་དང༌། །མེ་ཏོག་དཀར་པོ་དྲི་ཞིམ་པས། །གནས་དེ་ཁྱད་པར་ཅན་དུ་བཤམ། །དེ་ཡི་གཡས་ཀྱི་ཕྱོགས་
སུ་ནི། །བུད་ཤིང་ཞོ་དང་ཀུ་ཤ་དང༌། །མར་དང་སྦྲང་རྩི་འབྲས་ཆན་ཏིལ། །བསྲེག་བྱ་ཅུང་ཟད་ཅི་འབྱོར་དགོད། །གཡོན་དུ་ལེགས་པར་བརྟགས་པ་ཡི། །མཆོད་ཡོན་སྣོད་ནི་གཞག་
པར་བྱ། །དབུས་སུ་དགང་གཟར་བླུགས་གཟར་དང༌། །ལེགས་པར་བཞུས་པའི་མར་དག་བཞག། གཞག་ནས་མཁས་པས་ལས་ཀུན་པའི། །གསང་སྔགས་ཀྱིས་ནི་བསང་གཏོར་
བྱ། །སྔོན་བཞིན་གསང་སྔགས་བདག་པོ་ནི། །མདུན་དུ་བཞག་སྟེ་མཆོད་བྱས་ནས། །དེ་ནས་རང་རིགས་སྤྱན་དྲང་སྟེ། །མཆོད་ཡོན་བཟླས་པས་བཞུགས་སུ་གསོལ། །བདག་གི་
མདུན་དུ་མར་གྱི་སྣོད། །དག་པར་བྱས་པ་བཞག་པར་བྱ། །མར་དང་མེ་ཡི་བར་དག་ཏུ། །བསྒྲུབ་པར་བྱ་བའི་རྫས་བཞག་གོ། བདག་དང་མར་དང་བསྒྲུབ་བྱའི་རྫས། །མེ་དང་གསང་
སྔགས་བདག་པོར་བཅས། །ལྔ་པོ་འདི་དག་གོ་རིམས་བཞིན། །བློ་དང་ལྡན་པས་ལེགས་པར་དགོད། །གཡོན་དུ་རིག་སྔགས་བྱིན་བསྐྱེད་མ། །གཡས་སུ་ལས་ཀུན་བྱེད་པ་སྟེ། །གནས་དེར་སྔ་
མ་བཞིན་དུ་ཡང༌། །བསྲུང་བ་ཐམས་ཅད་རབ་ཏུ་སྦྱར། །དེ་ནས་ཀུ་ཤ་སར་པ་ཡི། །གདིང་བ་དག་ཀྱང་བཀྲམ་ནས་སུ། །ལྷ་བཤོས་འབྲས་ཡོས་བཀྲ་ཤིས་ཅན། །སཱ་ལུའི་འབྲས་ཆན་ཞོར་བཅས་

96-1-289b

དབུལ། །དེ་ནས་བདུག་སྤོས་དྲི་ཞིམ་པས། །ཀུན་ནས་རབ་ཏུ་བདུག་པར་བྱ། །དེ་འོག་ཇི་ལྟར་བསྟན་པ་ཡི། །སྦྱིན་སྲེག་ལས་ནི་ཅི་དགར་བྱ། །གསེར་དང་དངུལ་ཟངས་རྡོ་བའམ། །དུང་དང་མུ་ཏིག་ཤིང་
དག་གམ། །གྲོག་མཁར་ས་ལས་བྱས་པ་ཡི། །སྣོད་དུ་རྫས་ནི་གཞག་པར་བྱ། །བྱང་ཆུབ་ཤིང་གི་ལོ་མ་དག། དེ་ཡི་གདིང་བར་ཤིས་པ་ཡི། །འོ་མ་ཅན་གྱི་ཤིང་གི་འམ། །ཡང་ན་ཨརྒའི་ལོ་མའང་
རུང༌། །ཆུ་ཤིང་པདྨའི་འདབ་མ་འམ། །ཡང་ན་རས་དཀར་འཇམ་པོའམ། །དྲི་ཞིམ་ཤིང་ལས་སྐྱེས་པ་ཡིས། །གདིང་བ་ལྔ་པོ་འདོད་པ་ཡིན། །ཕྱེ་མ་ཁུ་བ་གོས་སོགས་དང༌། །ཅི་རིགས་པར་ནི་གཡོགས་
ནས་ཀྱང༌། །ཆོ་ག་ཤེས་པས་མཉམ་གཞག་སྟེ། །རྫས་ལ་ལེགས་པར་བདུག་པར་བྱ། །ཡིད་ཀྱིས་རྫས་ཀྱི་བྱིན་བསྐྱེད་ཅིང༌། །མར་གྱི་སྲེག་བླུགས་རྒྱུན་ཏུ་བསྲེག །ལེགས་པར་བལྟ་ཞིང་ཆོ་ག་
འདིས། །མཁས་པས་རྫས་ལ་བདུག་པར་བྱ། །རྫས་ལས་བཟླས་ཤིན་བསང་གཏོར་ནས། །བླུགས་གཟར་ཆད་པས་བཟུང་ནས་ནི། །དལ་བུས་མར་གྱིས་ལེགས་བཀང་སྟེ། །རྫས་ཀྱི་སྟེང་དུ་དེ་
བཟླས་ནས། །སྲེག་བླུགས་ཟློས་པ་མེ་འབར་བ། །སྭཱཧཱ་ཞེས་ནི་བརྗོད་བྱ་ཞིང༌། །ཧཱ་ཡི་དབྱངས་ཀྱི་རྒྱུན་བསྲིངས་ཏེ། །བླུགས་གཟར་རྩེ་མོར་དེ་བདུག་ཅིང༌། །སྟོང་ངམ་ཡང་ན་ལན་གྲངས་བརྒྱར།།
རྫས་རྣམས་ལ་ནི་བདུག་པར་བྱ། །དེ་ལྟར་རྫས་ལ་ཡང་དང་ཡང༌། །ཆོ་ག་འདི་ནི་བྱ་བར་གསུངས། །གསང་སྔགས་ཀྱི་ནི་རང་བཞིན་དང༌། །དངོས་གྲུབ་ཆེ་ཆུང་ཤེས་བྱ་སྟེ། །ལན་གྲངས་ཉི་ཤུ་རྩ་

96-1-290a

གཅིག་ཀྱང༌། །གྲངས་ཀྱི་ཆོ་ག་ཡིན་པར་བཞེད། །རྫས་ནི་ཟད་པ་མ་གྲུབ་ན། །མཁས་བས་དེ་ལ་ཉུང་ཟད་ཅིག། རིག་སྔགས་བཟླས་
ཤིང་བསང་གཏོར་སྟེ། །གཞན་ནས་མཆོད་ཅིང་བལྟ་བར་བྱ། །རབ་ལ་སོགས་པའི་དབྱེ་བ་དང༌། །ལས་ཀྱི་དབྱེ་བ་བསྒྲགས་པ་དག། དཀྱིལ་འཁོར་དུ་གསུངས་ཆོ་ག་བཞིན། །འབར་ན་
འགྲུབ་པའི་མཚན་མ་བཞིན། །ཤིན་ཏུ་ཆེན་པོ་རྫས་ཀྱི་རྣམས། །དེ་ནི་གཡས་སུ་བཞག་པའམ། །གཡོན་དུ་འོས་པ་གཡོན་དུ་བཞག། དེར་ནི་དེ་ལ་གཏུགས་ཅིང་བྱ། །སེམས་ཅན་ཀུན་གྱི་
མགོ་བོ་ལ། །ཡང་ན་རང་གི་མགོ་བོ་ཉིད། །མོད་ལས་སྒྲུབ་རྫས་ཅི་ཡང་རུང༌། །མཁས་པས་བདུག་པ་བསྔོས་ཏེ་བྱ། །བདུག་པའི་ཆོ་ག་འདི་ཡིས་སུ། །སྔོན་བཞིན་ཕྱེ་ལ་མར་དག་གིས། །ལ་
ལའི་ཕྱིར་བསྔོ་ཁ་ཅིག་ལ། །ལྟ་ཞིང་སྦྱིན་སྲེག་རབ་ཏུ་བྱ། །གལ་ཏེ་མར་དག་མ་འབྱོར་ན། །ཆོ་ག་བཞིན་དུ་འོ་མས་བྱ། །ཡང་ན་འོ་མ་མར་དང་ནི། །མཁས་པས་མངར་གསུམ་དག་གིས་བྱ། །
ཞི་བ་ལ་སོགས་ཁྱད་པར་གྱིས། །ཁ་ཅིག་ལ་ནི་ཞོ་ཡང་རུང༌། །ཡང་ན་བསྲེག་བྱའི་རྫས་བསྟེན་པས། །ཅི་ལྟར་རིགས་པར་བདུག་པར་བྱ། །མཚོན་ཆ་རྣམས་ལ་འབྲུ་མར་གྱིས། །དྲི་ཞིམ་
ཐང་ཆུ་ཨཾ་ཛ་ན། །དུ་རུ་ཀ་སོགས་འབྲུ་མར་གྱིས། །བདུག་པའི་ཆོ་ག་བྱ་བར་གསུངས། །རྫས་ལ་སོགས་པའི་བྱེ་བྲག་ལས། །རྫས་ནི་རྣམ་པ་སྣ་ཚོགས་དང༌། །དྲི་ཞིམ་ལས་བྱུང་འབྲས་བུ་

96-1-290b

ཡིས། །བདུག་བའི་ཆོ་ག་དག་ཀྱང་བྱ། །ཤ་ཆེན་ལ་སོགས་རྫས་རྣམས་ལ། །ཚིལ་བུ་དག་གིས་བྱ་བར་བསྒྲགས། །དེ་ཡི་གཟུགས་བརྙན་བྱས་ནས་ཀྱང༌། །སོ་སོའི་ཤ་དང་ཚིལ་གྱིས་བྱ། །ཆོ་ག་
བསྟན་པ་འདི་ཡིས་སམ། །ཡང་ན་སྔར་གསུངས་ཆོ་ག་ཡིས། །དངོས་གྲུབ་མྱུར་བར་བྱ་བའི་ཕྱིར། །བདུག་པའི་ཆོ་ག་རྒྱས་པར་བསྟན། །ཆོ་ག་འདི་ཡིས་རྫས་དག་ལ། །བདུགས་ནས་དེ་ལ་
དབང་ཡང་བསྐུར། །དབང་བསྐུར་ནས་ནི་ལྷ་གནས་སུ། །བཞག་སྟེ་ལེགས་པར་མཆོད་པར་བྱ། །དེ་ནས་ཆོ་ག་ལས་གསུངས་པ། །ཐོབ་པར་བྱ་ཕྱིར་གཏོར་མ་བསོག། བདག་ཉིད་རྒྱས་པར་ཁྲུས་
བྱས་ནས། །ཆོ་ག་འདི་ནི་བརྩམ་པར་བྱ། །དྲི་ཞིམ་རྣམས་ཀྱིས་དྲིལ་བྱས་ནས། །དེ་བཞིན་ཁྲུས་རྩི་སྐུ་རུ་རས། །ཁྲུས་བྱ་ཉི་མ་ཕྱེད་མཚམས་ནས། །མཁས་པས་རྫས་ལ་ཡོངས་སུ་བཟླས། །སྐུད་
པ་གདུ་བུ་གོས་རྣམས་དང༌། །ཐལ་བ་ཡུངས་ཀར་ཆུ་དག་ལ། །བསྲུང་པའི་ཕྱིར་ནི་རྫས་འདི་ལ། གསང་སྔགས་བཟླས་པ་བརྩམ་པར་བྱ། །དེ་དག་ཐོག་མར་བཟླས་བརྗོད་དེ། །ཆོ་ག་འདི་ནི་
མྱུར་དུ་བྱ། །དེ་ཕྱིར་དེ་ཚེ་དགོས་པ་ཀུན། །ཐོག་མ་ཉིད་དུ་བསྔགས་པར་བྱ། །མེ་ཏོག་ལ་སོགས་ཅི་འབྱོར་པ། །ཡོངས་སུ་བསྡུ་བ་བྱས་ནས་ནི། །ཅི་རིགས་པ་ཡི་གནས་བཞག་སྟེ། །སྒྲུབ་པའི་
སར་ནི་གནས་པར་བྱ། །དཀྱིལ་འཁོར་ལས་གསུངས་ཆོ་ག་ཡིས། །མཁས་པས་དཀྱིལ་འཁོར་བྲིས་ནས་ནི། །ཅི་རིགས་པར་ནི་མཆོད་བྱས་ཏེ། །རྫས་རྣམས་སྒྲུབ་པ་བརྩམ་པར་བྱ། །ལ་

96-1-291a

ཀུན་བྱེད་པའི་གསང་སྔགས་ཀྱིས། །ཚོན་སྣ་ལྔ་ཡི་སྲད་བུ་ལ། །ལན་བརྒྱར་སྔགས་ནས་དང་པོར་དེས། །ཕུར་བུ་རྣམས་ལ་བྲེ་བར་བྱ། །མཁས་པས་ཐབ་སྦྱོར་བཟླས་
པ་ཡིས། །སྒོ་དྲུང་གི་ནི་བུམ་པ་ལ། །སྲད་བུ་ལྷོད་པར་བཏགས་ནས་སུ། །དེ་ནས་དེར་ནི་གཞག་པར་བྱ། །ཐབ་སྦྱོར་བགེགས་རྣམས་སེལ་བྱེད་པའི། །ཁྲོ་བོ་ཡིད་ལ་དྲན་བཞིན་དུ། །སྲད་བུའི་
འོག་ནས་འབྱུང་བ་དང༌། །འཇུག་པར་བྱ་བ་འདི་གསུངས་སོ། །ཡང་ན་མཁས་པས་ཁྲོ་བོ་དེས། །སྲད་བུ་ལ་ནི་སྔགས་པའམ། །སྲུང་བའི་དོན་དུ་གང་དགའ་བའི། །རིག་སྔགས་གཞན་
གྱིས་བཟླས་ཀྱང་རུང༌། །བསྐྲད་པ་ལ་སོགས་ཆོ་ག་དག། སྔར་གསུངས་པ་ཡང་ཤེས་བྱ་ཞིང༌། །དཀྱིལ་འཁོར་གྱིས་ནི་ཉེ་འཁོར་དུ། །ཆོ་ག་འདི་དག་བྱ་བར་གསུངས། །ཕྱོགས་དང་ཕྱོགས་
སྐྱོང་ཇི་སྙེད་དང༌། །སོ་སོའི་རིགས་ཀྱི་ལྷ་ཡི་རྣམས། །ཕྱོགས་དང་གོ་རིམས་ཇི་ལྟ་བར། །དེ་ཀུན་ཕྱི་རོལ་དག་ཏུ་མཆོད། །བུམ་པར་རྡོ་རྗེ་བཞག་པའམ། །ཡང་ན་ལོ་མས་ཁ་བརྒྱན་པ། །
དེ་ལ་སྲད་བུ་བཏགས་ནས་སུ། །སྒོ་ཡི་ཕྱོགས་སུ་བཞག་པར་བྱ། །རིགས་དང་རིགས་རྣམས་སོ་སོ་ཡི། །རིག་པའི་རྒྱལ་པོའི་སྙིང་པོའམ། །ཡང་ན་ཇི་ལྟར་རིགས་པ་ཡིས། །རྫས་སྒྲུབ་
ཚེ་ན་ཀུན་ནས་སྲུང༌། །ཡང་ན་རིགས་ཀྱི་རིག་སྔགས་དང༌། །སོ་སོའི་རིགས་ཀྱི་ཕྱག་རྒྱ་ཡིས། །བགེགས་རྣམས་ཞི་བར་བྱ་བའི་ཕྱིར། །སྒྲུབ་ཚེ་འདིར་ནི་ཐམས་ཅད་བསྲུང༌། །ཕུར་བུ་རྡོ་

96-1-291b

རྗེ་རྩེ་འདྲའམ། །ཡང་ན་རྩེ་གཅིག་སྦོམ་པོ་ལ། །རྡོ་རྗེ་ཕུར་བུས་ལན་བརྒྱ་རུ། །མངོན་པར་སྔགས་པ་བྱས་པ་དག། ལྷ་ཡི་གནས་ཀྱི་ཕྱི་རོལ་དུ། །གྲྭ་བཞི་ཀུན་ཏུ་གདགས་པར་བྱ། །ཡང་ན་དཀྱིལ་
འཁོར་ཕྱི་རོལ་དུ། །བཏབ་ནས་ལས་རྣམས་རབ་ཏུ་བྱ། །རྡོ་རྗེ་ཕུར་བུའི་ཆོ་ག་འདི། །ལས་ཀུན་བྱེད་པར་ཤེས་པར་བྱ། །སྒྲུབ་ཚེ་འདིར་བགེགས་འཚེ་མེད་ཅིང༌། །སྒྲུབ་པ་པོ་ཡིས་དངོས་གྲུབ་
ཐོབ། །དྲི་ཞིམ་ཕྱེ་མའམ་པིར་དག་གིས། །སྣ་ཚོགས་ཚོན་གྱི་ལྡེ་གུ་ཡིས། །དཀྱིལ་འཁོར་ལེགས་པར་བྲིས་ནས་སུ། །དེ་ནས་ཆོ་ག་འདི་དག་དང༌། །སོ་སོའི་ཕྱོགས་ཀྱི་རི་མོའི་མཐར། །རྡོ་རྗེ་
རྩེ་གསུམ་བྱ་བར་གསུངས། །དབུས་ཀྱི་ངོས་རྣམས་དག་ཏུ་ཡང༌། །རྡོ་རྗེ་བསྒྲེངས་པའི་ཕྲེང་བ་བྱ། །རྡོ་རྗེར་བའི་གསང་སྔགས་ཀྱིས། །ཆོ་ག་དེ་ནི་བྱ་བར་བསྟན། །དེ་ཡི་དབུས་སུ་བཞུགས་
ནས་སུ། །རྫས་རྣམས་རབ་ཏུ་བསྒྲུབ་པར་བྱ། །ཆོ་ག་འདི་ཡིས་ཕྱི་ནང་དུ། །རྡོ་རྗེའི་ལྟེ་བའི་དྲ་བ་བྱ། །རྡོ་རྗེ་དྲ་བའི་གསང་སྔགས་ཀྱིས། །ཤིན་ཏུ་ཐུབ་པར་དཀའ་བར་འགྱུར། །སྒོ་ཁྱུད་དག་ནི་
ཐམས་ཅད་དང༌། །སྒོ་རྣམས་ཀྱི་ནི་མདུན་དག་ཏུ། །མཁས་པས་རྡོ་རྗེ་བྲིས་ནས་སུ། །དེ་ནས་ལས་རྣམས་བྱ་བར་བསྒྲགས། །ཡོ་ལང་ཆུང་ངུས་ཐུང་བུ་ལ། །དཀྱིལ་འཁོར་ལེགས་པར་བྲིས་
བར་བྱ། །མདོར་བསྡུས་ཆོ་ག་བྲིས་ནས་སུ། །རྫས་རྣམས་བསྒྲུབ་པ་བརྩམ་པར་བྱ། །ཁྲུ་ལྔའམ་བདུན་ནམ་བརྒྱད་པ་ལ། །གྲུ་བཞི་པ་ལ་སྒོ་བཞི་པ། །གསང་སྔགས་དངོས་གྲུབ་རྗེས་

96-1-292a

མཐུན་པར། །ཡང་ན་ལྷག་པར་བྱས་ཀྱང་རུང༌། །སྒོ་རྣམས་ཀུན་ཏུ་རྡོ་རྗེ་དང༌། །གྲྭ་རྣམས་སུ་ནི་བུམ་པ་དགོད། །ལས་ཀུན་བྱེད་པའི་བུམ་པ་དག། སྒོ་དྲུང་
དུ་ནི་གཞག་པར་བྱ། །དབུས་སུ་ཆོས་ཀྱི་འཁོར་ལོ་དང༌། །ཐོག་མ་རྒྱལ་པོ་ལྔ་རྣམས་དགོད། །ངོས་སུ་མཆེ་བ་མདུང་ཐུབ་དང༌། །སྤྱན་དང་རྒྱལ་བའི་མཛོད་སྤུའོ། །བདེ་གཤེགས་ཕྱག་
རྒྱ་ཐམས་ཅད་དང༌། །སྒོར་ནི་གཞན་གྱིས་མི་ཐུབ་མའོ། །རབ་འབྱོར་དང་ནི་ཀུན་དགའ་བོ། །སྙིང་པོའི་དཀྱིལ་འཁོར་ལྷ་རྣམས་ནི། །ཕྱོགས་ཆ་བསྟན་པ་བཞིན་དུ་དགོད། །ཕྱི་རོལ་དུ་
ནི་ཅི་དགའ་བའི། །ལྷ་རྣམས་དགོད་པ་བྱ་བར་གསུངས། །དོན་གྲུབ་པ་དང་མཐུ་ཆེན་དང༌། །འཇམ་དཔལ་དང་ནི་གླང་པོ་ཆེ། །དཔལ་ལྡན་ཚངས་པ་མེས་པོ་དང༌། །དེ་བཞིན་དུ་ནི་
བརྒྱ་བྱིན་དང༌། །བཅོམ་ལྡན་མངག་གཞུག་སངས་རྒྱས་པའི། །ལྷ་ནི་དེ་དང་དེ་དག་དང༌། །ཕྱོགས་སྐྱོང་རྣམ་པ་སྣ་ཚོགས་རྣམས། །ཕྱི་རོལ་དཀྱིལ་འཁོར་དག་ཏུ་བྲི། །དེ་ནས་དབུས་
སུ་གསང་སྔགས་སམ། །སྙིང་པོའི་དཀྱིལ་འཁོར་རྫས་བཞག་སྟེ། །མཆོད་པའི་ཆོ་ག་ཐམས་ཅད་དང༌། །སྦྱིན་སྲེག་ལས་ནི་བྱ་བར་བསྒྲགས། །མདོར་ན་སྲུང་བའི་ལས་ཀྱི་རྣམས། །
དཀྱིལ་འཁོར་དག་ཏུ་གསུངས་པ་བཞིན། །སྒྲུབ་པའི་ཚེ་ན་དེ་དག་ཀུན། །ཁྱད་པར་དུ་ནི་སྦྱར་བྱར་བྱ། །དཀྱིལ་འཁོར་ཆོ་ག་བསྟན་པ་འདི། །དེ་བཞིན་གཤེགས་པའི་རིགས་ཀྱིས་

96-1-292b

གསུངས། །འདིས་ནི་རྫས་རྣམས་བསྒྲུབ་བྱས་ནས། །ཟློས་པ་པོ་ལ་མྱུར་དུ་འགྲུབ། །དེར་ནི་ཞུགས་པ་ཙམ་གྱིས་ཀྱང༌། །བགེགས་རྣམས་མེད་པར་གྱུར་པ་དང༌། །ལྷ་རྣམས་ཁྱད་པར་དག་ཏུ་ཡང་
བྱིན་གྱིས་རློབ་པ་མཛད་པར་འགྱུར། །དེ་བཞིན་གཤེགས་པའི་རིགས་ཀྱི་རྫས་སྒྲུབ་པའི་དཀྱིལ་འཁོར་གྱི་ཆོ་ག་རིམ་པར་ཕྱེ་བའོ།།    །།ཚོན་རྩི་སྣ་ནི་ལྔ་པ་ཡིས། །སྔོན་བཞིན་
དཀྱིལ་འཁོར་ཐམས་ཅད་བྲི། །དབུས་སུ་པདྨ་བྲིས་ནས་ཀྱང༌། །དང་པོར་ཤར་གྱི་ཕྱོགས་སུ་ནི། །འདོད་པ་སྦྱོར་བྱེད་དགོད་པར་བྱ། །དེ་ནས་གསང་སྔགས་རྒྱལ་པོ་དྲུག །དེ་ཡི་འོག་ཏུ་གོས་
དཀར་ཅན། །སྒྲོལ་མ་བདུན་དང་དཔའ་མོ་བདུན། །རིག་པའི་རྒྱལ་མོ་གྲགས་ལྡན་མ། །སྒོ་ཀར་རིག་སྔགས་རལ་པ་གཅིག །རྟ་མགྲིན་ཡང་ནི་དགོད་པར་བྱ། །ལས་ཀུན་བྱེད་པའི་བུམ་
པ་ཡང༌། །སྒོ་དྲུང་དུ་ནི་གཞག་པར་བྱ། །སྒོ་ཡི་གྲྭར་ནི་རྡོ་རྗེ་བྲི། །ཕྱི་རོལ་ཚངས་དང་ལྷ་ཡི་སྤྱན། །དབང་ཕྱུག་ཆེན་པོ་ལྷ་ཡི་བུ། །རྒྱལ་སྲས་དྲི་མ་མེད་པ་དང༌། །འོད་ཟེར་ཕྲེང་བས་བརྒྱན་
པ་དང༌། །ཀླུ་ཡི་རྒྱལ་པོ་མཐའ་ཡས་དང༌། །སྟོབས་ཆེན་མཛེས་པ་ཞེས་དགའ་དང༌། །རིག་སྔགས་འཆང་གི་རྒྱལ་པོ་ནི། །བརྩོན་འགྲུས་ཆེན་པོ་དུང་ཅན་དང༌། །སྔོན་བཞིན་ཕྱོགས་
མཚམས་སྐྱོང་བ་དང༌། །འདིར་ཡང་རིག་པའི་ལྷ་རྣམས་དགོད། །དཀྱིལ་འཁོར་སྔ་མའི་ཆོ་ག་བཞིན། །འདིར་ཡང་ཐམས་ཅད་བྱ་བར་གྲགས། །བཤད་པ་འདི་ལ་བརྟེན་ན་ནི། །བགེགས་

96-1-293a

རྣམས་ཀུན་གྱིས་ཐུབ་པར་དཀའ། །པདྨ་རིགས་ཀྱི་རྫས་སྒྲུབ་པའི་དཀྱིལ་འཁོར་གྱི་ཆོ་ག་རིམ་པར་ཕྱེ་བའོ།།    །།གྲུ་བཞི་བར་ནི་ཐིག་བཏབ་ནས།
དང་པོར་དཀྱིལ་འཁོར་བྲི་བར་བྱ། །དབུས་སུ་རྡོ་རྗེ་བྲིས་ནས་ཀྱང༌། །ཤར་དུ་རིག་སྔགས་རྒྱལ་པོ་ནི། །ལེགས་པར་འགྲུབ་བྱེད་ཐོག་མར་དགོད། །དེ་ནས་དེ་ཡིས་ངོས་གཉིས་སུ། །རིག་
སྔགས་རྒྱལ་མོ་གཉིས་བྲིས་ཏེ། །རིན་ཆེན་རྡོ་རྗེ་གནམ་ལྕགས་དང༌། །གཡོན་དུ་རྡོ་རྗེ་ཁུ་ཚུར་རོ། །བཀོད་ནས་དེ་ཡི་ངོས་གཉིས་སུ། །ཀི་ལི་དང་ནི་གནོད་མཛེས་དགོད། །རྡོ་རྗེ་རྡོ་རྗེ་
དབྱུག་པ་དང༌། །ཐོ་བ་དང་ནི་ལུ་གུ་རྒྱུད། །རིན་ཆེན་རྡོ་རྗེ་ལྕགས་ཀྱུ་མ། །མཱ་མ་ཀཱི་ཡང་ཡོངས་སུ་དགོད། །རྒྱལ་པོ་བློན་པོ་ཕོ་ཉ་མོ། །རྡོ་རྗེ་བློ་གྲོས་ལ་སོགས་དང༌། །དབང་ཕྱུག་ཆེན་མོ་
ཆུང་མར་བཅས། །ནོར་བདག་གནོད་སྦྱིན་ལྷན་ཅིག་ཏུ། །ལས་ཀུན་བྱེད་པའི་ཕྱི་རོལ་དུའོ། །ཕྱི་རོལ་ཕྱག་ན་རྡོ་རྗེའི་རིགས། །འཁྲུངས་འདོད་པ་ཡི་རིག་སྔགས་དང༌། །འབྱུང་པོ་སྲིན་
པོ་ཤ་ཟ་དང༌། །གྲུབ་པ་གནོད་སྦྱིན་ལྟོ་འཕྱེ་ཆེ། །ཕྱོགས་མཚམས་སྐྱོང་བའི་ལྷ་རྣམས་དག །ཐམས་ཅད་གོ་རིམ་བཞིན་དུ་དགོད། །དེ་ནས་མཆོད་པའི་ཆོ་ག་དང༌། །གང་ཡང་
བསྲུང་བ་ལ་སོགས་ཀུན། །སྦྱིན་སྲེག་བསྟན་པ་བཞིན་བྱས་ཏེ། །ཇི་སྐད་བསྟན་པའི་ལས་རྣམས་བྱ། །ཟློས་པ་པོས་ནི་དཀྱིལ་འཁོར་དུ། །སྤྱན་དྲངས་པ་ལ་སོགས་པའི་ལས།། རིག་པའི་

96-1-293b

རྒྱལ་པོའི་སྙིང་པོའམ། །ཡང་ན་རྣམ་པར་ཕྱེ་སྟེ་བྱ། །བུམ་པ་དགང་བ་ཐམས་ཅད་ནི། །སྒྲུབ་པར་གསུང་པའི་ཆོ་ག་དང༌། །སྒྲུབ་པའི་དཀྱིལ་འཁོར་དུ་བསྟན་པ། །ཆོ་ག་འདྲ་བར་གསུངས་པ་ཡིན་
དབང་ཆེན་གྲགས་པའི་སེམས་ཅན་ཀུན། །དམ་ཚིག་ལས་ནི་མི་འདའ་བས། །བསྲུང་བར་བྱ་བ་མ་བྱས་ཀྱང༌། །དཀྱིལ་འཁོར་དག་ཏུ་བསྒྲུབ་པར་བྱ། །རིག་སྔགས་ཀྱི་ནི་ལྷ་ཡི་རྣམས། །དམ་
ཚིག་གིས་ནི་དཀྱིལ་འཁོར་དུ། །ལྷག་པར་བྱིན་གྱིས་རློབ་པ་དག །ཁྱད་པར་དུ་ནི་འབྱུང་བར་འགྱུར། །རྟག་ཏུ་གུས་པས་མཉེས་བྱ་བའི། །ཆོ་ག་འདིས་ནི་དགོངས་འགྱུར་ཞིང༌། །སྒྲུབ་པ་པོ་དག་
འདོད་པ་ཡི། །དངོས་གྲུབ་ཐམས་ཅད་སྩོལ་བར་མཛད། །འདིར་ནི་རིགས་ཀྱི་སྙིང་པོ་དང༌། །རིགས་ཀྱི་ཡུམ་དང་རྒྱལ་པོ་དང༌། །སྤྱི་ཡི་སྲུང་བའི་གསང་སྔགས་ཀྱང༌། །དངོས་གྲུབ་མྱུར་དུ་སྩོལ་
བར་མཛད། །དཀྱིལ་འཁོར་གསུམ་པོ་འདི་དག་ནི། །གསང་ཆེན་ཡིན་པར་ཡོངས་སུ་བསྒྲགས། །རྡོ་རྗེ་རིགས་ཀྱི་ཕོ་ཉ་རྫས་སྒྲུབ་པའི་དཀྱིལ་འཁོར་གྱི་ཆོ་ག་རིམ་པར་ཕྱེ་བའོ།།    །།
དེ་ནས་གཞན་ཡང་དཀྱིལ་འཁོར་འདི། །གསང་ཆེན་སྙིང་པོར་གྱུར་པ་སྟེ། །ཚུལ་བཞིན་རྡོ་རྗེས་མཚན་པ་ཡི། །དཀྱིལ་འཁོར་ལེགས་པར་བྲི་བར་བྱ། །དབུས་སུ་རིགས་ཀྱི་རྒྱ་བྲིས་ནས། །
དེ་ལ་རིག་སྔགས་གཞག་པར་བྱ། །ཡང་ན་བུམ་པ་གང་བ་ནི། །བཀྲ་ཤིས་སྔོན་བཞིན་བཤད་པ་བཞག །དེ་སྟེང་ཁམ་ཕོར་ལ་སོགས་པ། །ཁ་སྦྱོར་ནང་དུ་རྫས་ཀྱང་བཞག། ཤར་དུ་

96-1-294a

སངས་རྒྱས་བཅོམ་ལྡན་འདས། །བྱང་དུ་སྤྱན་རས་གཟིགས་དབང་ཕྱུག། ལྷོར་ནི་བཅོམ་ལྡན་རྡོ་རྗེ་འཛིན། །ནུབ་ཏུ་དྲག་བོ་ནོར་བདག་གོ། རིག་པའི་རྒྱལ་
པོའི་ཚུལ་དུ་ནི། །ཐམས་ཅད་ཕྱག་རྒྱའི་སྟེང་དུ་དགོད། །རིགས་ཀྱི་རིག་སྔགས་གཡས་ཕྱོགས་སུ། །གཡོན་དུ་ལས་རྣམས་ཀུན་བྱེད་པའི། །ནུབ་ཕྱོགས་ཀྱི་ནི་ངོས་གཉིས་སུ་
དཀར་ཤམ་མ་དང་དཔལ་མོ་བཞག། ལྷུང་བཟེད་དང་ནི་ཆོས་གོས་ཀྱང༌། །ཤར་གྱི་གྲྭ་ནི་གཉིས་སུ་བྲི། །བྱང་ཕྱོགས་ཕྱག་ན་པདྨ་ཡི། །དབྱུག་པ་དང་ནི་གུཎྜི་བྲི། །ལྷོ་ཕྱོགས་རྡོ་རྗེ་
འཛིན་པ་ཡི། །རྡོ་རྗེ་དང་ནི་ཐོབ་བྲི། །ནུབ་ཕྱོགས་ཀྱི་ནི་གྲྭ་གཉིས་སུ། །རྩེ་གསུམ་ནོར་གྱི་བུམ་པ་བྲི། །སྒོ་ཀར་གཞན་གྱིས་མི་ཐུབ་མ། །ཤར་གྱི་ཕྱོགས་སུ་འཕྲོག་མ་གཞག།
ལྷོ་ཡི་ཕྱོགས་སུ་རི་མཁར་མ། །བྱང་དུ་རལ་པ་གཅིག་མ་བྲི། །ཕྱི་རོལ་ལྷ་རྣམས་དགོད་པ་ནི། །མདོར་ན་ཅི་ལྟར་འདོད་པ་བཞིན། །གསང་སྔགས་མཆོད་པའི་ཆོ་ག་ཀུན། །སྔ་མ་
བཞིན་དུ་ཡོངས་སུ་བསྒྲགས། །དཀྱིལ་འཁོར་རབ་ཏུ་གསང་བ་འདི། །སྒྲུབ་པའི་ཚེན་བགེགས་མེད་བཤད། །རྫས་རྣམས་ཀུན་དང་ལས་རྣམས་ནི། །གསང་སྔགས་དག་གིས་
ཅི་དགར་འགྲུབ། །བཅུག་ནས་འབྱུང་བ་ཉིད་ཀྱིས་ཀྱང༌། །བགེགས་བྱ་བར་ནི་མི་ནུས་སོ། །དྲི་དང་མེ་ཏོག་བསུང་ཞིམ་དང༌། །བདུག་སྤོས་མར་མེ་གསལ་བ་དང༌། །བཤོས་ཀྱང་

96-1-294b

རྣམ་པ་སྣ་ཚོགས་ཀྱིས། །དེ་ནས་མཆོད་པ་ལེགས་པར་བརྩམ། །བཟླས་བརྗོད་ཆོ་ག་ལས་གསུངས་དང༌། །དཀྱིལ་འཁོར་དག་ཏུ་ཅི་བསྟན་པ། །དེ་བཞིན་ཁང་པའམ་དཀྱིལ་འཁོར་དུ། །མཆོད་
པ་ཡི་ནི་ཆོ་ག་བྱ། །རིག་སྔགས་རྒྱལ་ལ་ལྷ་བཤོས་ནི། །སྙིང་པོར་གྱུར་པ་སྣ་ཚོགས་དང༌། །མཆོད་པ་སྣ་ཚོགས་གང་ཡིན་པ། །ཆོ་ག་བཞིན་དུ་བྱ་བར་གསུངས། །མར་གྱི་མར་མེ་གསལ་
བ་དང༌། །སྙིང་པོ་དག་ཀྱང་གསལ་བར་དབུལ། །འགོ་བར་བྱ་བའི་ཆེད་དུ་ནི། །རང་རིག་སྔགས་ལ་མཆོད་ཡོན་དབུལ། །དེ་ནས་རིག་སྔགས་རྒྱལ་པོ་ཡིས། །ཡུངས་ཀར་དག་ལ་སྔགས་
ནས་སུ། །ནད་རིམས་དང་ནི་ཐམས་ཅད་དུ། །གསང་བའི་བསྲུང་བ་རབ་ཏུ་བྱ། །ལས་ཀུན་བྱེད་པའི་རིག་སྔགས་སམ། །ཡང་ན་བསྲུང་བ་གཞན་ཡང་རུང༌། །ཡུངས་ཀར་ཡོངས་སུ་
བཟླས་པ་དག །རྫས་ཀྱི་དྲུང་དུ་གཞག་པར་བྱ། །དེ་ཡིས་ཀུན་ཏུ་གཏོར་བ་ཡིས། །བགེགས་རྣམས་ལས་ནི་བསྲུང་བར་འགྱུར། །གཡོན་དུ་རང་གི་ཕྱག་རྒྱ་བཞག་པའམ། །རལ་གྲི་མངོན་
པར་སྔགས་པའང་རུང༌། །ཕྱོགས་སྐྱོང་ཕྱོགས་སུ་བཞག་བྱས་ཏེ། །དེའི་མོད་སྨྱུང་ཞིང་བསྲུང་བ་བྱས། །སེམས་སྟོབས་ཆེ་ཞིང་གཙང་སྦྲ་ཅན། །གོས་ཀྱང་དེ་ཡི་ཁ་དོག་ལྡན། །ལུས་
དང་སྟོབས་དང་ལང་ཚོ་དང༌། །གཟུགས་དང་ལྡན་པའི་སྐྱེས་བུ་ཞིག། དཔལ་ལ་བཟླས་པའི་རལ་གྲི་འཛིན། །མགུལ་ན་ཕྲེང་བའི་དོ་ཤལ་འཕྱང༌། །ཡུངས་ཀར་དག་ནི་ཐུ་བར་བླུགས།

96-1-295a

བགེགས་རྣམས་བལྟ་ལ་མཁས་པ་སྟེ། །ཕྲེང་བ་དང་ནི་ཡུངས་ཀར་དག། བགེགས་ལ་རབ་ཏུ་འཕེན་པར་ནུས། །བགེགས་རྣམས་ཀུན་ནས་འབྱུང་བའམ།
ཡང་ན་འཇིགས་པ་ཆེན་པོ་ལ། །འཇིགས་པ་མེད་པར་རལ་གྲིས་བསྡིགས། །གལ་ཏེ་ཉེ་བར་འོངས་ནས་འདེབས། །ཡུངས་ཀར་དག་དང་ཕྲེང་བ་སྤོས། །བགེགས་རྣམས་ཉེ་བར་ཞི་
བར་འགྱུར། །ཡང་ན་རང་གི་གནས་དག་ན། །ལེགས་པར་གནས་པའི་རལ་གྲིས་བྱ། །བསྐོར་བའི་གནས་རྣམས་བོར་ན་ནི། །སྐབས་དང་གླགས་ནི་རྙེད་འགྱུར་ཞིང༌། །དེ་ལ་བགེགས་
ཀྱང་འཇུག་པར་འགྱུར། །དེ་བས་ནན་ཏན་བསྐྱེད་དེ་བསྲུང༌། །དེ་དག་སྒྲུབ་པའི་ཆོ་ག་ལས། །བསྲུང་བའི་ལས་ནི་མདོར་བསྡུས་པའོ། །རྒྱུད་ལས་གསུངས་པའི་ཡོན་ཏན་ཅན། །
ཕྱོགས་སྐྱོང་རྣམས་ནི་མ་རྙེད་ན། །ལྕགས་མདའ་མ་ཡང་ན་མདའ་ཅན་དག། བཟླས་ནས་ཕྱོགས་སུ་གཟུགས་པར་བྱ། །གསང་སྔགས་བཟླས་ཤིང་དཀའ་ཐུབ་ཅན། །རྒྱུད་
འཛིན་ཤེས་པར་ལྡན་པ་ཞིག། གསང་སྔགས་སྒྲུབ་པའི་གྲོགས་མཆོག་སྟེ། །བཟླས་བརྗོད་བྱེད་ཅིང་སྒོ་ཀར་བཞག། དེས་ནི་བགེགས་ནི་བཟློག་པ་དང༌། །ལས་རྣམས་ཀུན་ལ་
འཇུག་པར་བྱ། །རྒྱུད་རྒྱུད་དག་ལས་རང་གིས་རྒྱ། །བསྲུང་བ་ཅིས་ཀྱང་མི་ཚུགས་གང༌། །དེ་དག་བཟླས་ཤིང་མཆོད་བྱས་ནས། །བདག་ཉིད་ཀྱིས་ནི་བཅིང་བར་བྱ། །བགེགས་

96-1-295b

ཆེན་དྲག་པོ་རྣམས་ལ་ནི། །དེ་དག་གིས་ནི་བཟླས་བྱའམ། །ཡང་ན་འདོད་པའི་གསང་སྔགས་ཀྱིས། །སྔགས་པའི་ཡུངས་ཀར་དག་གིས་བྱ། །ལྷ་ཡི་དཀྱིལ་འཁོར་ཕྱི་རོལ་དུ། །གཏོར་མའི་
ཆོ་ག་ཅི་རིགས་པར། །རབ་ཏུ་དང་ཞིང་བཟང་བའམ། །ཡང་ན་འབྱུང་པོ་ཀུན་ལ་བྱ། །བསྐྲད་པ་དང་ནི་འོག་བཅིང་དང༌། །སྟེང་ཡང་བཅིང་ཞིང་ཁོར་ཡུག་ཏུ། །མཚམས་བཅད་ཕྱོགས་ཀྱང་
བཅིང་བྱ་ཞིང༌། །རྡོ་རྗེ་དྲ་བ་ར་བ་བྱ། །རྒྱུད་དང་སློབ་དཔོན་ལུང་ངག་གིས། །རྫས་དང་བདག་དང་ལྷ་ཡང་བསྲུང༌། །གསང་སྔགས་དག་གིས་ཕྱི་ནང་དུ། །བགེགས་རྣམས་ཐམས་ཅད་
བཟློག་པར་བྱ། །ཆོ་ག་དེ་དག་ཐམས་ཅད་ནི། །ཕྱི་དྲོའི་དུས་སུ་བྱ་བར་བཤད། །ཉི་མ་ནུབ་པར་གྱུར་ནས་ནི། །རྫས་རྣམས་སྒྲུབ་པ་བརྩམ་པར་བྱ། །བློ་དང་ལྡན་པ་ཕྱིར་བྱུང་ནས། །ཉེ་
རེག་ཡང་དང་ཡང་བྱས་ཏེ། །བདུད་རྩི་ཐབ་སྦྱོར་བཟླས་བྱས་པའི། །སྤོས་ཆུ་ཁྱོར་གང་བཏུང་བར་བྱ། །དཀྱིལ་འཁོར་བདག་པོའི་སྙིང་པོ་ཡིས། །བཟླས་པའི་མར་ནི་ཅུང་ཟད་བཏུང༌། །
ངལ་དང་སྙོམ་པ་ལ་སོགས་པའི། །གནོད་པ་ཐམས་ཅད་ཞི་བར་འགྱུར། །སྟང་ཟིལ་སྦྲང་རྩི་པི་པི་ལིང༌། །སངས་རྒྱས་སྤྱན་གྱིས་བཟླས་པའམ། །སྔ་མས་བསྐུས་ན་མྱུར་བར་ནི། །བགེགས་
ལས་བྱུང་བའི་གཉིད་སེལ་ལོ། །བསྡམས་ཤིང་ཤར་དུ་ཁ་བསྟན་འདུག། ལྷ་རྣམས་ལ་ཡང་ཕྱག་བཙལ་ནས། །ཀུན་ལ་ཡིད་ཀྱིས་གསོལ་བཏབ་སྟེ། །དེ་ནས་སྒྲུབ་ལ་འཇུག་པར་

96-1-296a

བྱ། །མཚན་མ་བཟང་པོ་རྣམ་པ་གསུམ། །བཟླས་བརྗོད་བྱེད་པས་བཟུང་ནས་ནི། །རབ་ཏུ་དགའ་བའི་སེམས་ཀྱིས་ནི། །དེ་ནས་སྒྲུབ་ལ་འཇུག་པར་བྱ། །མཚན་མ་
དག་ནི་ཅི་འདྲ་ལས། །དངོས་གྲུབ་དག་ཀྱང་དེ་འདྲར་གསུངས། །དེ་ནས་ཟློས་པའི་མཚན་མ་ཡིས། །དངོས་གྲུབ་བསྟན་པ་འདོད་པར་བྱ། །ལེགས་པར་གྲུབ་བྱེད་ཅེས་བྱ་བའི། །རིག་པའི་
རྒྱལ་པོའི་བློ་བསམས་ནས། །བུམ་པ་སྒོ་ཀར་བཞག་པ་ལ། །བསྐོར་བ་དག་ཀྱང་གུས་པར་བྱ། །ལྷ་ཡི་གནས་སུ་ཞུགས་ནས་ནི། །དེ་ཡི་འོག་ཏུ་ཕྱག་བྱས་ནས། །འགོ་བར་བྱ་ཕྱིར་
ཐམས་ཅད་ལ། །མཆོད་ཡོན་གྱི་ནི་བྱ་བ་བྱ། །རིག་སྔགས་རྒྱལ་པོའམ་རྒྱལ་མོའམ། །ཡང་ན་སྤྱི་ཡི་སྙིང་པོའམ། །རང་རང་སྔགས་ཀྱིས་ཅི་རིགས་པར། །སྤྱན་དྲང་པ་ཡི་ཆོ་ག་
བྱ། །དཀྱིལ་འཁོར་དག་ཏུ་བྱ་བ་བཞིན། །རང་གི་ཕྱག་རྒྱ་ལེགས་པར་བསྟན། །དེ་ལྟར་བྱས་ན་རིག་སྔགས་དང༌། །གསང་སྔགས་མཐུ་ཆེན་བྱིན་གྱིས་རློབ། །རྫས་ནི་ཁ་ཅིག་རྣམ་
བརྟགས་པ། །ལག་པའི་སྙིམ་པའི་ནང་དུ་གཞུག། ཁ་གཅིག་མཆོད་ཡོན་སྣོད་དུ་གཞུག། ཁ་ཅིག་བུམ་པའི་སྟེང་དུ་འོ། །གྲོག་མཁར་ས་ཡི་ཁམ་ཕོར་རམ། །ཡང་ན་ལོ་མ་བཏིང་
བར་བཞག །བསྒྲུབ་བྱ་སྟེགས་བུ་ལ་བཞག་པ། །གི་ཝང་བསྐུས་པའི་སྣོད་བཅུག་སྟེ། །བཟླས་པའི་གནས་སུ་བཞག་ནས་སུ། །ཡུངས་ཀར་དག་གིས་མངོན་བསྲུང་སྟེ། །བློ་ཅན་

96-1-296b

ཆོ་ག་ཤེས་པ་ཡིས། །མེ་ཏོག་ཏ་མ་ལི་ཡིས་མཆོད། །བསྟན་པར་བྱ་དང་བསྲུང་བ་དང༌། །བྱིན་བསྐྱེད་པ་ནི་གང་བཤད་པ། །ཇི་ལྟར་རིགས་པར་རྫས་ལ་འོ། །མ་སྟོངས་པར་ནི་བྱ་བའི་རིགས་
ལྷ་དང་རྫས་ཀྱི་བར་དག་ཏུ། །ཅི་ཡང་གཞག་པར་མི་བྱའོ། །རྫས་ཀྱི་གཡས་གཡོན་གཉིས་སུ་ནི། །སྲུང་བའི་རྒྱུ་དང་ཡུངས་ཀར་བཞག། བདུག་སྤོས་མཆོད་ཡོན་གཏོར་མ་དང༌། །ཞོ་དང་
མར་མེ་ལ་སོགས་དང༌། །བསྒྲུབ་བྱའི་རྫས་ནི་བཞག་ནས་ཀྱང༌། །དཀྱིལ་འཁོར་བལྟ་བ་གཞག་པར་བྱ། །རྫས་ལ་མིག་གམ་ལག་པ་ཡིས། །བལྟ་འམ་ཡང་ན་བྲིམ་པར་བྱ། །གཡོ་བའི་ཡིད་
ནི་མཉམ་བཞག་སྟེ། །བློ་དང་ལྡན་པས་ཤུབ་བུར་བཟླས། །འདིར་ཡང་བྱིན་བསྐྱེད་ཆོ་ག་དང༌། །སྔོན་ཞིང་སྐབས་སྐབས་དག་ཏུ་བྱ། །དེ་ཡི་མཚན་མེ་ཐོག་ཐག་ནི། །དེ་བཞིན་རྒྱུན་མི་འཆད་
པར་བཟླས། །མཆོད་ཡོན་ལ་སོགས་ཆོ་ག་ཀུན། །དུས་གསུམ་དུ་ཡང་བྱ་བར་བཤད། །འཐོར་འཐུང་ལ་སོགས་དགོས་པ་ལ། །དེ་ཚེ་རྗེས་སུ་བསྒྲུབ་པ་བཞག། སྒྲུབ་པ་པོ་ནི་བསྒྲུབ་པ་ན། །
རྟག་ཏུ་ཉེ་བར་གནས་པར་བྱ། །སྒྲུབ་པ་པོ་བཞིན་ཆོ་ག་ཡི། །ལྷག་མ་སྒྲུབ་གྲོགས་མཆོག་གིས་བྱ། །བགེགས་ཆེན་རྣམས་ནི་ཟློས་པ་ལ། །རྗེས་སུ་སྒྲུབ་པ་དག་གིས་བྱ། །དེས་མ་ནུས་ན་
བདག་ཉིད་ཀྱིས། །ཡུངས་ཀར་ལ་སོགས་བཟླས་པས་བྱ། །ཤར་ཕྱོགས་ནས་ནི་ཆར་ཆེན་འབབ། །འཇིགས་སུ་རུང་བའི་འབྲུག་སྒྲ་སྒྲོགས། །མེ་ཡི་ཕྱོགས་སུ་གློ་བུར་དུ། །མཚམས་

96-1-297a

ཀྱི་སྣང་བ་ནམ་ལངས་བཞིན། །གཤིན་རྗེའི་ཕྱོགས་སུ་འོང་བ་ནི། །འཆི་བདག་གཟུགས་ཅན་འཇིགས་འཇིགས་བལྟ། །རལ་གྲི་ཐོགས་ཤིང་སྒྲ་ཆེན་འབྱིན། །སྣ་ཆད་
ལོ་མ་མི་ཐོད་དུ། །མི་ཡི་ཁྲག་ནི་འཐུང་བར་བྱེད། །མགོ་སྐྲ་གྱེན་དུ་བརྫེས་ཤིང་འབར། །གཅིན་རྒྱང་ཆར་བཞིན་འབབ་པ་ཡི། །བསྲུང་བའི་ལས་རྣམས་འཇིགས་པར་བྱེད། །བདེན་
བྲལ་ཕྱོགས་ནས་སེམས་ཅན་མང༌། །འཇིགས་པའི་གཟུགས་ཅན་ཐ་དད་པའོ། །ཆུ་ལྷའི་ཕྱོགས་ནས་ལྷ་ཡི་བདག། སྤྲིན་དང་བཅས་པར་འབྲུག་སྒྲ་སྒྲོགས། །རླུང་གི་ཕྱོགས་ནས་
ཚུབ་ཆེན་འབྱུང༌། །གནོད་སྦྱིན་ཕོ་མོ་བྱང་ཕྱོགས་ནས། །དབང་ལྡན་ཕྱོགས་ནས་ཚོགས་ཀྱི་གཟུགས། །སྟེང་ནས་མཐུ་ཆེན་ལྷ་རྣམས་འབྱུང༌། །འོག་ནས་ས་འགས་གཡོ་བར་བྱེད།
རྫས་ཀྱི་དངོས་གྲུབ་ཆེན་པོ་ལ། །དེ་ལ་སོགས་པ་བགེགས་ཀྱི་རྣམས། །ནམ་གྱི་ཕྱེད་ན་འབྱུང་བར་འགྱུར། །དངོས་གྲུབ་ཆེན་པོ་རྣམས་ལ་ནི། །བགེགས་ཀྱང་ཆེན་པོ་ཉིད་དུ་འགྱུར། །
ཕལ་ལ་རྗེས་སུ་མཐུན་པ་ཡི། །བགེགས་ནི་རྣམ་པ་སྣ་ཚོགས་འབྱུང༌། །དུས་གསུམ་དག་གི་དངོས་གྲུབ་ནི། །ཐ་མ་འབྲིང་དང་རབ་ཏུ་བཤད། །དུས་བཞིན་བྱུང་ན་རབ་ཏུ་ཤིས། །དེ་
ལ་ཟློས་པ་མི་ཤེས་སོ། །དྲོ་དང་དུད་འཐུལ་འབར་བ་དག། འགྲུབ་པའི་མཚན་མར་བསྟན་པ་ཡིན། །འབར་བ་ལས་ནི་གསུམ་ཆར་བཤད། །དུ་བ་ལ་ནི་རིམ་བཞིན་གཉིས། །

96-1-297b

དྲོད་ནས་དངོས་གྲུབ་གཅིག་པུ་སྟེ། །དེ་ནི་ཐ་མ་ཡིན་པར་བཤད། །ཁ་ཅིག་གསང་སྔགས་མཐུན་པ་ལས། །མྱུར་དུ་འབབ་པར་གྱུར་པའམ། །གལ་ཏེ་བསྒྲུབ་ཚེ་ཐོག་མར་ནི། །དངོས་གྲུབ་
ཁ་ཅིག་འོད་བྱུང་ནས། །དེ་ཚེ་རང་རིག་རིག་སྔགས་ཀྱིས། །དངོས་གྲུབ་མནན་པ་བརྩམས་པར་བྱ། །མིས་ནི་རིག་སྔགས་རྒྱལ་བ་ཡི། །སྙིང་པོས་བ་ཡི་གི་ཝང་ངམ། །ལག་པས་བྲིམ་ན་དངོས་
གྲུབ་ནི། །མནན་པར་འགྱུར་ཞིང་བརྟན་པར་འགྱུར། །མར་རམ་ཡང་ན་མེ་ཏོག་གམ། །རྫས་ཀྱི་རིགས་ལ་བཟླས་ཀྱང་རུང༌། །དེ་ལྟར་མནན་ན་རྫས་རྣམས་ནི། །སྤྱད་ན་ཡོན་ཏན་ཐོབ་པར་འགྱུར།
དང་པོར་གྲུབ་པར་གྱུར་ན་ནི། །ཐོག་མར་གནས་པར་བྱས་ནས་སུ། །དེ་ནས་མཚན་མོའི་ལྷག་མ་ལ། །བློ་ཅན་བཟླས་བརྗོད་ཅི་འདོད་བྱ། །དངོས་གྲུབ་འབྲིང་པོ་དག་ལ་ཡང༌། །ཆོ་ག་དེ་
བཞིན་བྱ་བར་བཤད། །ནམ་ཕྱེད་དག་ན་གྲུབ་པ་ནི། །སྤྱད་པའང་དེ་ཡི་དུས་སུ་བཤད། །དང་པོ་པ་ནི་སྲོད་ལ་སྟེ། །འབྲིང་པོ་དག་ནི་ནམ་ཕྱེད་ན། །དངོས་གྲུབ་རབ་དག་སྤྱད་པ་ནི། །
སྐྱ་རེངས་འཆར་ཀའི་དུས་སུ་འོ། །དང་པོ་པ་ནི་ནང་པར་ཏེ། །ལྷག་མ་གཉིས་ལ་ངེས་པ་མེད། །འབྲིང་པོ་མཚན་མོ་སྤྱད་བྱ་བ། །ནང་པར་སྤྱད་པར་མི་བྱ་འོ། །དངོས་གྲུབ་ཐ་མར་
གྱུར་པ་དག །ནང་པར་སྤྱད་པར་དགག་པ་མེད། །དུས་ལས་འདས་པའི་ངེས་པའམ། །རིམ་པ་གཞན་ཡང་མི་ཤེས་སོ། །གང་ཞིག་ནང་པར་མི་སྤྱད་ལ། །གལ་ཏེ་གནས་པའང་

96-1-298a

མ་བྱས་ན། །དེ་ནི་དམན་མ་བཞིན་བོར་བ། །སྤྱད་ཟིན་པ་ཞེས་བྱ་བར་འགྱུར། །བསྒྲུབ་པས་བསྐུལ་བའི་རྫས་དག་ལ། །གསང་སྔགས་གཟི་བརྗིད་ཀུན་ཞུགས་པ། །
དུས་ལ་འདས་པའི་ཉེས་པ་ཡིས། །ཕལ་ཆེར་ཡོངས་སུ་སྤོང་བར་འགྱུར། །མནན་པ་དག་ནི་ཕྱི་ནས་ཡང༌། །གྲུབ་ཀྱི་བར་དུ་རུང་བར་འགྱུར། །མནན་ཏེ་བཞག་པའི་རྫས་དག་ནི། །ཇི་ལྟར་
འདོད་པ་སྤྱད་པར་བྱ། །གལ་ཏེ་གྲུབ་པའི་རྫས་དག་ནི། །ནམ་ཡང་སྤྱད་པར་མ་བྱས་ན། །དེ་ལས་གཞན་པའི་དུས་མཚམས་ལ། །བཟླས་པ་ཡང་བྱས་སྤྱད་པར་བྱ། །མ་གྲུབ་པ་
ཡི་རྫས་དག་ལ། །ཆོ་ག་དེ་ཉིད་རབ་ཏུ་བསྒྲགས། །དུས་ཚིགས་དུས་ཚིགས་དག་ལ་ཡང༌། །བྱིན་བསྐྱེད་ལ་སོགས་ཆོ་གས་བསྒྲུབ། །ལོ་གསུམ་གྱིས་ནི་གང་མ་གྲུབ། །དེ་ནི་ནམས་
ཀྱང་མི་འགྲུབ་བོ། །མཆོག་ཏུ་གྱུར་པའི་རྫས་རྣམས་ལ། །ཆོ་ག་འདི་ནི་ཡོངས་སུ་བསྒྲགས། །ཟླ་བ་དྲུག་གིས་འབྲིང་པོ་རྣམས། །དངོས་གྲུབ་ཉེ་བར་ཐོབ་པར་འགྱུར། །ཆུང་ངུ་
རྣམས་ལ་དུས་དག་ན། །གང་ཡང་ངེས་པ་མེད་པར་བཤད། །རི་མོ་ཡི་ནི་ལྷ་རྣམས་ལའང༌། །ཆོ་ག་འདི་ཉིད་བཤད་པ་ཡིན། །ཡོངས་སུ་གཟུང་བ་ལ་སོགས་པའི། །ཆོ་གའང་
དེ་ལས་གཞན་པའང་བྱ། །རྫས་སྒྲུབ་པའི་ཆོ་ག་རིམ་པར་ཕྱེ་བའོ།།    །།སེམས་ཅན་སྣང་དང་མི་སྣང་ལས། །གྲུབ་པའི་རྫས་མ་གྲུབ་པའི་ཚེ། །གལ་ཏེ་ཕོག་པར་

96-1-298b

གྱུར་ནས་ནི། །དཀྱིལ་འཁོར་འདིར་ནི་བྲི་བར་བྱ། །ཚེས་གྲངས་མི་དགོས་རྒྱུ་སྐར་མིན། །སྨྱུང་བར་བྱ་བའང་མེད་པར་གསུངས། །མཆོག་ཏུ་འགྲོ་བ་ལ་གནས་ཏེ། །མོད་ལ་དུར་ཁྲོད་ཐལ་བ་
ཡིས། །གྲུ་གསུམ་ནུབ་ཏུ་སྒོ་གཏོད་པའི། །དཀྱིལ་འཁོར་འདི་ནི་བྲི་བར་བྱ། །དེ་ལྟར་བྲིས་ནས་ཕྱི་རོལ་བསྐོར། །སྒྲུབ་པའི་རིག་སྔགས་བཞག་པར་བྱ། །དེ་ནས་ཤར་དུ་བཅོམ་ལྡན་འདས།
ལེགས་པར་གྲུབ་བྱེད་ཅེས་བྱ་བ། །དྲག་པོ་གནོད་སྦྱིན་སྡེ་དཔོན་ནི། །མཐུ་ཆེན་རིག་སྔགས་རྒྱལ་པོ་དང༌། །རྡོ་རྗེ་ཁྲོ་བོ་རྡོ་རྗེ་དབྱུང༌། རྡོ་རྗེ་ཁུ་ཚུར་ལྕགས་ཀྱུ་མ། །རྡོ་རྗེ་ཀཱི་ལི་འཇིགས་བྱེད་
གཟུགས། །སེར་སྐྱ་དང་ནི་ཐོག་ཐོག་གཟུགས། །ལུག་རྒྱུད་རྣམ་རྒྱལ་ནག་པོ་དང༌། །དེ་བཞིན་སྒོར་ནི་དགའ་བྱེད་དགོད། །རྡོ་རྗེ་སྡེ་དང་དཔུང་བཟང་དང༌། །ཁྲོ་བོ་ཆེན་པོར་གྲགས་པ་རྣམས།།
དེ་དག་རིམ་བཞིན་བཀོད་ནས་སུ། །མཁས་པས་མཆོད་པའི་ཆོ་ག་བཞིན། །མེ་ཏོག་དམར་ལ་སོགས་པས་མཆོད། །གཏོར་མ་ཁྲག་དང་བཅས་པར་གསུངས། །དྲག་ཤུལ་སྤྱོད་པའི་ཆོ་
ག་འདི། །སྔོན་དུ་བསྟན་པ་ཀུན་ཀྱང་བྱ། །མཁས་པས་རང་གི་རིག་སྔགས་ལྷ། །སྒོ་ཀར་མངོན་དུ་ཕྱོགས་བཞག་ལ། །དྲི་ཞིམ་མེ་ཏོག་དག་གིས་ཀྱང༌། །ཆོ་ག་བཞིན་དུ་མཆོད་པར་བྱ། །
ཕྱི་རོལ་དཀྱིལ་འཁོར་ཅི་དགའ་བར། །དེ་དང་རྗེས་སུ་མཐུན་བྱ་སྟེ། །ལྷ་ནི་དྲག་པོ་གང་འདོད་པ། །མཆོད་པ་དག་ལ་སོགས་པ་བྱ། །སྙིང་པོའི་དཀྱིལ་འཁོར་དབུས་སུ་ནི། །དྲག་ཤུལ་

96-1-299a

སྤྱོད་པའི་ལས་ཀྱི་ཐབ། །གྲུ་གསུམ་ཁ་རན་ཅན་བྱས་ཏེ། །སྦྱིན་སྲེག་ལས་ནི་བརྩམས་པར་བྱ། །མེ་འབར་ཡམ་ཤིང་སེང་ལྡེང་ངོ༌། །ནིམ་པའམ་དུར་ཁྲོད་
ནས་སྐྱེས་པ། །རང་གི་ཁྲག་ལས་བཏགས་པ་དང༌། །དུར་ཁྲོད་ཐལ་བ་སར་པའམ། །དུག་ཁྲག་ཡུངས་ཀར་བསྲེས་པ་དང༌། །དེ་ནས་སྐེ་ཚེ་སྲེག་བླུགས་དབུལ། །རྫས་འཕྲོག་པ་ཡི་
ཕྱིར་བསྔོས་ཏེ། །གཟུགས་བརྙན་སྟེང་དུ་གནས་པའམ། །ཡང་ན་གཟུགས་བརྙན་བཏུབ་བཏུབ་ཅིང༌། །མཇུག་ཏུ་སྦྱིན་སྲེག་དག་ཀྱང་བྱ། །ཁྲོ་བོའི་ཆོ་ག་ཤེས་པ་ཡིས། །ཆོ་ག་འདི་
ནི་བྱ་བར་གསུངས། །གསང་སྔགས་ཟློས་པས་སྐྲག་གྱུར་ནས། །རྫས་འཕྲོག་པ་ནི་རིངས་པར་ཡང༌། །འཕྲོགས་པའི་རྫས་ནི་ཁྱེར་ནས་སུ། །མངོན་དུ་འོངས་ཏེ་སྦྱིན་པར་བྱེད། །བྱེད་ན་
དེ་ལ་མི་འཇིགས་སྦྱིན། །ཞི་བ་ཅི་དགར་རབ་ཏུ་བྱ། །གལ་ཏེ་ཞི་བ་མ་བྱས་ན། །དེ་ཚེ་མོད་ལ་འཆི་བར་འགྱུར། །ཡང་ན་མི་སྣང་བ་ཡི་རྣམས། །དཀྱིལ་འཁོར་སྒོར་ནི་རྫས་ཀྱང་འཇོག །
ཡང་ན་ཟློས་པར་འདོད་པའི་རྣམས། །རྫས་དག་ལྷག་པར་སྟེར་བར་འགྱུར། །རྫས་འཕྲོག་པའི་མོད་ལ་དགུག་པའི་ཆོ་ག་རིམ་པར་ཕྱེ་བའོ།།    །།རྫས་ཕྲོགས་ནས་ནི་
རིང་ལོན་ནས། །དཀྱིལ་འཁོར་འདིར་ནི་བྲི་བར་བྱ། །རིགས་གསུམ་རྣམས་ཀྱི་སྤྱི་ཡིན་ཏེ། །དངོས་གྲུབ་ཕྱིར་ནི་ལས་ཀུན་བྱེད། །ཐམས་ཅད་དུ་ཡང་རིག་སྔགས་རྒྱལ། །ལེགས་

96-1-299b

པར་གྲུབ་བྱེད་ཅེས་བྱ་བ། །སྙིང་པོའི་དཀྱིལ་འཁོར་དབུས་སུ་ནི། །ཕྱག་རྒྱ་བྲིས་ཏེ་དགོད་པར་བྱ། །རྡོ་རྗེ་ཁྲོ་བོ་ཁྲོ་ཆེན་དང༌། །མཱ་མ་ཀི་དང་ལྕགས་ཀྱུ་མ། །རྡོ་རྗེ་ཁུ་ཚུར་རྡོ་རྗེའི་ཏོག། རྡོ་རྗེ་དབྱུག་པ་
ཐོ་བ་དང༌། །འཇིགས་བྱེད་ལུག་རྒྱུད་ཀཱི་ལི་དང༌། །རྡོ་རྗེ་བློ་གྲོས་མི་ཐུབ་མ། །གསང་སྔགས་ཁྲོ་བོ་ཕོ་ཉ་མོ། །རྨང་བྱུང་ཕ་རོལ་གནོན་གང་དང༌། །འདོད་པ་འབྱོར་བྱེད་རྟ་མགྲིན་དང༌། །ཕྱག་ན་
ཞལ་རས་ཕལ་ཆེན་དང༌། །བཅོམ་ལྡན་སྣ་ཚོགས་གཟུགས་ཅན་དག །སྙིང་པོའི་དཀྱིལ་འཁོར་དག་ཏུ་དགོད། །གྲགས་ལྡན་མ་དང་དཔལ་མོ་ཆེ། །དཀར་མོ་དང་ནི་གོས་དཀར་ཅན། སྒྲོལ་
མ་ཟླ་བ་དཔལ་མོ་གང༌། །རྨད་བྱུང་ཕ་རོལ་གནོན་རྣམས་དང༌། །འཁོར་ལོས་བསྒྱུར་སོགས་གཙུག་ཏོར་དང༌། །མཛོད་སྤུ་དང་ནི་བདེ་གཤེགས་སྤྱན། །མཆེ་བ་མདུང་ཐུང་བྱམས་མ་
ཆེ། །རྨད་བྱུང་ཕ་རོལ་གནོན་གང་དང༌། །གཞན་གྱིས་མི་ཐུབ་ལ་སོགས་པ། །རིགས་ཀྱི་རིག་སྔགས་བསྟན་པ་དང༌། །ལས་ཀུན་བྱེད་པའི་གསང་སྔགས་དང༌། །ཕྱག་རྒྱ་ཆེན་པོར་གྲགས་
པ་དང༌། །ཕྱི་རོལ་སྲུང་བའི་སྒོ་བ་དང༌། །ཆོ་གར་གཏོགས་པ་གང་ཡིན་པའི། །སོ་སོའི་རིགས་ཀྱི་མངག་གཞུག་པ། །བརྩོན་འགྲུས་ཆེན་པོ་དགོད་པར་བྱ། །ཕྱི་རོལ་འཇིག་རྟེན་སྐྱོང་བ་དང༌།
ཚངས་པ་མེས་པོ་ཆེན་པོ་དང༌། །དབང་ཕྱུག་ཆེན་པོ་ཆུང་མར་བཅས། །ཚོགས་སྤྱན་ཚོགས་དང་ལྷན་ཅིག་ཏུ། །མ་མོ་རྣམས་དང་ཀླུ་བདུན་དང༌། །དེ་བཞིན་ལྷ་མིན་བདག་པོ་དང༌། །བསྟན་

96-1-300a

པ་ལ་ནི་གང་དགའ་བ། །རྨད་བྱུང་ཕ་རོལ་གནོན་གང་དང༌། །དཀྱིལ་འཁོར་སྔ་མར་གསུངས་པ་ཡི། །ལྷ་ནི་གང་དང་གང་ཡིན་དང༌། །གསང་སྔགས་ཆོ་གར་
གང་བསྟན་པ། །དེ་ཀུན་ཕྱི་རོལ་མཆོད་པར་གསུངས། །དེ་ནས་དེ་ཡི་འོག་ཏུ་ནི། །ཆོ་ག་སྔོན་བཞིན་མེ་སྦར་ཏེ། །རྫས་འཕྲོག་གཟུགས་བརྙན་སྤྲ་ཚིལ་ལས། །བྱས་ཏེ་སློབ་མའི་སྟེང་
བཞག་ནས། །སྦྱིན་སྲེག་ཆོ་ག་བྱ་བར་གསུངས། །དེར་ནི་གློར་ཡང་བཞག་ནས་སུ། །མཚོན་ཆ་ཡིས་ནི་གཏུབ་གཏུབ་ཅིང༌། །མཇུག་ཏུ་ཚུལ་བཞིན་བསྲེག་པར་བྱ། །སྔོན་བཞིན་
མཆོད་པའི་ཆོ་ག་དང༌། །གཏོར་མ་ཡི་ནི་ལས་ཀྱང་བསྒྲགས། །ཕྱག་ན་རྡོ་རྗེའི་རིགས་དེ་ཡི། །ཆོ་ག་ཀུན་གྱི་དྲག་ཤུལ་སྤྱད། །དེ་བཞིན་རང་གི་རིག་སྔགས་ཀྱིས། །ཆོ་ག་དྲལ་ཤུལ་
བྱ་བར་གསུངས། །ཉི་ཤུ་བརྒྱད་ལ་མ་ཐོབ་ན། །རྫས་ཕྱིར་དགྲ་ལ་དྲག་ཤུལ་སྤྱོད། །མར་གྱི་ངོ་ནི་ཚེས་ལྔ་ལ། །ཆོ་ག་བྱས་པ་དེ་མཆོག་གོ། ལྕུག་ལྕག་གིས་ནི་དགྲ་གཞུ་ཞིང༌།།
དེ་བཞིན་མེས་ཀྱང་གདུང་བར་བྱ། །སྣ་ཚོགས་ཚིག་གིས་བརྒྱན་པ་དང༌། །མདའ་ཡི་ཚེར་མ་རྣོན་པོས་དབུག །སྐེ་ཚེ་ལན་ཚྭས་བྱུགས་ནས་སུ། །ཅི་དགའ་བར་ནི་ཡན་ལག་
གཏུབ། །དགྲ་བོ་ལ་ནི་ཆེར་ཁྲོས་པ། །ཅི་ལྟར་འདོད་པས་ཆད་པས་བཅད། །དར་རས་དམར་པོས་དཀྲིས་ནས་སུ། །སྐུད་པ་དམར་པོས་བཅིང་བར་བྱ། །མེ་ཏོག་དམར་པོས་མཆོད་

96-1-300b

བྱ་ཞིང༌། །ཇི་སྲིད་འདུག་གི་བར་དུ་ནི། །རྫས་ཀྱི་ཕྱིར་ནི་བསྐུལ་བྱ་ཞིང༌། །ཉིན་གཅིག་བཞིན་དུ་བཞུ་བར་བྱ། །གལ་ཏེ་དེས་ནི་དེ་བྱིན་ནོ། །དེ་ཚེ་ཆད་པས་གཅད་པ་བཤོལ། །རྫས་ནི་བསྟན་
པ་འདི་དག་གིས། །ནམ་གྱི་ཕྱེད་ན་སྦྱིན་སྲེག་བྱ། །ཀོ་བི་ད་རའི་ཡམ་སྲེག་ཤིང༌། །འབྲུ་མར་བཏགས་པ་མེ་ལ་བསྲེག། རང་གི་ཁྲག་དང་དུག་དང་བཅས། །ཡུངས་ཀར་ལན་ཚར་བཅས་
པ་དང༌། །སྐེ་ཚེ་དེ་ལ་བཏགས་པ་ཡི། །སྦྱིན་སྲེག་བརྒྱ་ནི་རྩ་བརྒྱད་བྱ། །རྫས་འཕྲོག་པ་ཡི་མིང་དང་ནི། །རང་བཞིན་དག་ནི་སྨོས་ནས་སུ། །ཁྲག་དང་སྦྱར་བའི་ལན་ཚྭ་ཡིས། །ལྷག་པར་སྦྱིན་
སྲེག་བྱ་བར་གསུངས། །གལ་ཏེ་རྫས་ནི་མ་སྟེར་ན། །བདག་ཉིད་ངན་པ་འདིར་བརྟག་ཅིང༌། །དེ་ཚེ་འཆི་བར་གྱུར་པའི་ལས། །མ་ལུས་པས་ནི་སྦྱིན་བསྲེག་བྱ། །གང་ཚེ་རྫས་ནི་སྦྱིན་གྱུར་
ཏམ། །ཡང་ན་སྦྱིན་པ་གཞན་ཡང་རུང༌། །སྒྲུབ་པ་པོ་ལ་འཆགས་བྱེད་ན། །དེ་ཚེ་མཁས་པས་ཞི་བར་བྱ། །གལ་ཏེ་ཆུད་ནི་གསན་པའམ། །བག་མེད་པས་ནི་སྤྱད་གྱུར་ན། །དེ་ཚེ་སྐྲག་
པ་དེ་ལ་ནི། །སྒྲུབ་པས་མྱུར་དུ་དད་པར་གྱིས། །འཕགས་པ་རྡོ་རྗེ་རྣམ་འཇོམས་སམ། །མྱུར་དུ་ཁྲོ་བོ་ཆེན་པོའམ། །ཡང་ན་མནོལ་བ་མེད་པ་ཡིས། །སྦྱིན་སྲེག་ལས་མཐར་མྱུར་དུ་
བསྐུལ། །མཁས་པས་རིགས་གསུམ་དག་གིས་ཀྱང༌། །འཕྲོགས་པ་སླར་ནི་དགུག་པའི་ཕྱིར། །དཀྱིལ་འཁོར་དག་ནི་ཆོ་ག་བཞིན། །གསང་སྔགས་འདི་ནི་སྔོན་བཞིན་བྱ། །ན་མོ་

96-1-301a

རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་ཏ་ཡེ། ཨོཾ་ཧ་ར་ཧ་ར་བཛྲ། མ་ཐ་མཾ་ཐ་བཛྲ། དྷུ་ན་དྷུ་ན་བཛྲ། ཧ་ན་ཧ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་
བཛྲ། དྷ་ར་དྷ་ར་བཛྲ། དྷ་ར་ཡ་དྷ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། དཱ་ར་ཡ་བི་དཱ་ར་ཡ་བཛྲ། ཙྪིནྡ་ཙྪིནྡ་བཛྲ། བྷིནྡ་བྷིནྡ་བཛྲ་ཕཊ། ཟློས་པས་གལ་ཏེ་རྫས་རྙེད་དམ། །ཡང་ན་གཞན་དག་ཐུབ་
ཀྱང་རུང༌། །དེ་ནི་སྔོན་བཞིན་དུས་མཚམས་ལ། བསྲུང་བར་བྱ་སྟེ་སྦྱར་བར་བྱ། །གཞན་ཡང་དངོས་གྲུབ་འབྲིང་དག་དང༌། །ཐ་མ་ཅུང་ཟད་ཙམ་ལ་ཡང༌། །ཆོག་ཤེས་པས་ཅི་རིགས་པར།
དེ་ཡི་མོད་ལ་སྦྱར་བར་གསུངས། །བཅོམ་ལྡན་འདས་ཀྱི་སྐུ་སྐལ་དུ། །རྫས་ཀྱི་ཆ་གཅིག་ཐོག་མར་དབུལ། །བློ་དང་ལྡན་པས་བླ་མ་ལ། །ཕྱག་བྱས་ནས་ནི་གཉིས་པ་དབུལ། །གསུམ་པ་
པ་སྔར་གྲུབ་པ་རྣམས་ལ། །དཀྱིལ་འཁོར་ཕྱི་རོལ་དག་ཏུ་དབུལ། །བཞི་པ་གྲོགས་པོ་རྣམས་ལ་སྦྱིན། །ལྔ་པ་བདག་ཉིད་སྤྱད་པར་བྱ། །དེ་ལའང་སྐལ་བ་ཕྱེད་ཕྱེད་དུ། །བགོས་ནས་
བདག་གིས་ཕྱེད་བསྐུར་བ། །བརྟག་པར་བྱ་བའི་རྫས་རྣམས་ལ། །ཆོ་ག་འདི་དག་བཤད་པ་ཡིན། །བཅོམ་ལྡན་སྐུ་སྐལ་བདག་ཉིད་ཀྱིས། །མཆོད་ཡོན་ཕུལ་ནས་བསྐུལ་བར་བྱ། །
སངས་རྒྱས་རྣམས་ལ་སླུ་བའི་ཕྱིར། །མཆོད་པའི་ཆོ་ག་ལ་སོགས་བཤད། །བླ་མའི་སྐལ་བ་བདག་གིས་བླངས། །དེ་ལ་ལྷག་པར་གུས་བྱ་བ། །དེ་ནི་དེ་ཡི་སླུ་བ་ཡིན། །སྒྲུབ་པ་པོ་ཡིས་

96-1-301b

ཕྱི་རོལ་ཏུ། །མཆོད་ཡོན་དབུལ་ཞིང་གྲུབ་པ་ཁྱེད། །ཉིད་ཀྱི་རྫས་སྐལ་འདི་བཞེས་ཞེས། །ཚིག་ནི་ལན་གསུམ་བསྒྲག་པར་བྱ། །སྔགས་གྲུབ་པ་རྣམས་མེད་ན་ནི། །དེ་ཡི་སྐལ་པས་བསྔགས་
ཟློས་པས། །དོགས་པ་མེད་པའི་སེམས་ཀྱིས་ནི། །གྲོགས་པོ་རྣམས་ལ་སྦྱིན་པར་བྱ། །གསང་སྔགས་ཟློས་པའི་གྲོགས་རྣམས་ནི། །གུས་ཤིང་རྟག་པར་དོན་དུ་གཉེར། །དཀའ་ཐུབ་དག་དང་
གྲོགས་བྱེད་པས། །ཐོག་མ་ཉིད་ནས་གྲུབ་པ་ཡིན། །དེ་བས་དེ་ཡིས་སྦྱིན་པ་ནི། །རྫས་ནི་བླང་བར་འོས་པས་ན། །བདག་ཅག་སྔོན་ནས་གྲུབ་པ་ཞེས། །མཐུན་པར་སྨྲ་ཞིང་བླང་བར་བྱ། །གྲུབ་
པའི་རྫས་རྣམས་དེ་ལྟ་བུར། །བགོ་བར་རབ་ཏུ་བསྒྲགས་པས་ན། །བདག་རང་ཉིད་ཀྱིས་དེ་རྣམས་ལ། །རྫས་ནི་རྣམ་པར་བགོ་བར་བྱ། སྒྲུབ་པའི་རྫས་རྣམས་ཁ་ཅིག་ནི། །ཅི་རན་ཙམ་དུ་
བགོས་ཏེ་དཔེར། །ཨཉྫ་ན་ནི་ཐམས་ཅད་དང༌། །གི་ཝང་ལ་སོགས་བཞིན་དུ་བཤད། །ཆོ་ག་ཤེས་པས་ལ་ལ་ནི། །ཡིད་ཀྱི་བགོས་པ་བྱས་ཏེ་དཔེར། །རལ་གྲི་ལ་སོགས་མཐོང་བ་བཞིན། །
དེ་ལ་ཕན་གདགས་བསམ་པར་བྱ། །གྲུབ་པའི་རྫས་རྣམས་ཁ་ཅིག་ནི། །གཅིག་པུས་སྤྱད་པར་བྱ་སྟེ་དཔེར། །རས་ལ་སོགས་པ་མཐོང་བ་བཞིན། །དེ་ལ་ཕན་གདགས་བསམ་པར་
བྱ། །གྲུབ་པའི་རྫས་ཀྱི་བྱེ་བྲག་ལས། །ཁ་ཅིག་མཉམ་པར་བགོ་སྟེ་དཔེར། །རིལ་བུ་ལ་སོགས་མཐོང་བ་བཞིན། །དེ་ལ་ཕྱེད་དུ་བགོ་བ་མེད། །རྫས་རྣམས་ལ་ནི་ཕལ་ཆེར་ཡང༌།

96-1-302a

གཅིག་པུས་མང་དུ་བསྐུར་བར་གསུངས། །སྐལ་པར་ནོར་རམ་མན་ངག་བསྟན། །རྒྱུད་ལས་གསུངས་པས་ཡིད་ཆེས་བྱ། །འདི་དག་གིས་བྱོས་ཤིག་ཅེའམ། །
བདག་གི་ནོར་འདི་ཁྱོད་ཀྱིའོ་ཞེས། །བཟླས་བརྗོད་བྱེད་པས་གྲོགས་པོ་ལ། །བསྒོ་བ་དག་ནི་དེ་ལྟར་བྱ། །གྲུབ་པར་གྱུར་ན་ཆོ་ག་བཞིན། །མཁས་པ་དག་གིས་ཕན་འདོགས་པ། །
བདག་ཉིད་ཀྱིས་ནི་ཅི་རིགས་པས། །གང་ཡང་རུང་བས་རབ་ཏུ་བྱ། །དངོས་གྲུབ་རྣམ་པ་མང་པོ་དག། གྲུབ་པས་རྣམ་པར་བགོ་བ་ནི། །བྱེ་བྲག་ཏུ་ནི་བདག་ཉིད་ཀྱིས། །དྲི་མེད་བློ་
ཡིས་ཤེས་པར་བྱ། །སྐལ་པ་དབང་བ་མཆོག་གནས་སུ། །ཟློས་པས་གསོལ་བ་གདབ་པར་བྱ། །བཀའ་ལུང་གྲུབ་པར་ཤེས་པར་བྱ། །དེ་ཡི་འོག་ཏུ་བགོ་བར་གསུངས། །དེ་ལྟར་
ཀུན་ལ་ཅི་རིགས་པར། །ལེགས་པར་བགོ་བར་བྱ་བར་གསུངས། །དངོས་པོ་དག་ནི་ཕལ་ལ་ཡང༌། །མདོར་ན་ཆོ་ག་དེ་བཞིན་བྱ། །གུས་ཤིང་ནོར་དང་མཆོད་པ་བྱ། །བཀའ་བཞིན་
བྱེད་པར་ཕན་འདོགས་པས། །རྫས་གྲུབ་བླ་མའི་སྐལ་ལ་སོགས། །སླུ་བ་དག་ནི་དེ་ལྟར་བཤད། །རང་གི་མཆོད་ཡོན་ཕུལ་ནས་སུ། །རྫས་རྣམས་ལུང་བཞིན་ལེགས་པར་
བགོ། རིག་སྔགས་རྒྱལ་ལ་ཕྱག་བྱས་ནས། །རིག་རྒྱལ་མོ་ལའང་གུས་བྱས་ཏེ། །བློ་ཡིས་གསང་སྔགས་ལྷ་རྣམས་ལ། །གུས་པར་བསམས་ཏེ་སྤྱད་པར་བྱ། །བློ་ཅན་གྲུབ་

96-1-302b

ནས་ནམ་མཁའ་ལ། །ཅི་བདེ་བར་ནི་འགྲོ་བར་བྱ། །འོན་ཏམ་གྲུབ་པ་རྣམས་དང་ནི། །ལྷན་ཅིག་འདུག་ཀྱང་ཅིས་མི་ཚུགས། །རྟག་ཏུ་རང་གི་ལྷ་ཉིད་ནི། །ཡིད་ལ་ཡོངས་སུ་བཟླས་པ་དང༌། །བདག་
གི་གྲུབ་པའི་རྫས་རྣམས་ལ། །རྟག་ཏུ་བལྟ་ཞིང་དྲན་བྱས་ན། ཕ་རོལ་གནོད་པ་བྱེད་པ་ནི། །སྡང་པ་རྣམས་ཀྱིས་ཡོངས་མི་ཚུགས། །མཁས་པས་རིག་སྔགས་བརྒྱ་བཟླས་ན། །གྲུབ་པ་རྣམས་
ཀྱིས་མཆོད་པར་འགྱུར། །རིགས་ཀྱི་རིག་སྔགས་བཟླས་ན་ནི། །སྒྲུབ་པོ་འཇིགས་པ་ཀུན་ལས་ཐར། །གཅིག་ལ་གཅིག་ནི་མཐོང་བ་ན། །མཁས་པས་ལགས་པར་སྨྲ་བར་བྱ། །ལེགས་པར་
འོངས་སམ་བདེའམ་ཞེས། །མཐོང་ནས་དང་པོར་མངོན་པར་བརྗོད། །དམ་ཚིག་རིགས་ཀྱི་ཕྱག་རྒྱ་དང༌། །གྲུབ་པའི་རྫས་ཀྱང་བསྟན་པར་བྱ། །གང་ནས་འོངས་ཞེས་ཟེར་ན་ཡང༌། །དྲིས་
པའི་ལན་ཡང་གདབ་པར་བྱ། །ལྷ་ཡི་གནས་ནི་ཐམས་ཅད་དང༌། །ཤིང་གཅིག་ལམ་གྱི་བཞི་མདོ་དང༌། །དཀའ་ཐུབ་གནས་དང་བྱིན་ཅན་དང༌། །མཆོད་སྦྱིན་པ་དང་བྲམ་ཟེའི་གནས། །
མུ་སྟེགས་ལ་སོགས་གྲུབ་པ་དང༌། །ནམ་ཡང་འདའ་བར་མི་བྱའོ། །ང་རྒྱལ་གྱིས་ནི་འདས་གྱུར་ན། །འཁྲུགས་ནས་མོད་ལ་ལྟུང་བར་འགྱུར། །བག་མེད་དམ་ཚིག་ཉམ་པ་ཡིས། །ལྟུང་
ངམ་ལྟུང་བར་གྱུར་ཀྱང་རུང༌། །རིག་རྒྱལ་ཉིད་ཀྱིས་བཟླས་ན་ནི། །དེ་ནས་མོད་ལ་སྣད་བར་འགྱུར། །ནམ་མཁའ་གཟུགས་མེད་པ་ལ་ཡང༌། །རབ་ཏུ་གྲུབ་པ་ལྟ་མིག་ཅན། །རང་གི་ལས་

96-1-303a

རྣམས་རིག་འགྱུར་ཏེ། །རྣལ་འབྱོར་ཅན་རྣམས་འགྲོ་བ་བཞིན། །དེ་བས་སྔོན་ཆད་སྤྲུལ་པ་ཡིས། །ལམ་ནས་འགྲོ་དང་འོང་བར་འགྱུར། །བསོད་ནམས་དབང་
གིས་གནས་ཀྱི་ཕྱིར། །ཁྱིམ་ཡང་ཇི་ལྟར་འདོད་པ་འབྱུང༌། །ཀུན་ནས་ལྗོན་ཤིང་མང་པོས་བརྒྱན། །སྣ་ཚོགས་བྱ་རྣམས་འཕུར་ཞིང་ལྡིང༌། །ལྷ་ཡི་བུ་མོ་རྒྱུ་བ་ཡི། །རྒྱན་གྱི་སྒྲ་ནི་སིལ་ཁྲོལ་
ཅན། །དེ་ཡི་གླུ་གར་སིལ་སྙན་གྱིས། །མངོན་པར་དགའ་བའི་ཡོན་ཏན་གསལ། །མེ་ཏོག་བཟང་པོ་གསུམ་གྱིས་ཁྱབ། །མར་མེའི་འོད་ནི་རབ་ཏུ་གསལ། །གང་དང་གང་དུ་ཀུན་བརྟགས་
པ། །དེར་ཡང་དཔག་བསམ་ལྗོན་ཤིང་ཆེ། །འདོད་པ་ཐམས་ཅད་འབྱོར་པ་ཡི། །རྨད་དུ་བྱུང་བའི་མཚན་ཉིད་འབྱུང༌། །རིན་ཆེན་རྡོ་ལེབ་ངལ་བསོའི་ཕྱིར། །ནོར་བུའི་གཞི་ལས་
འབབ་ཆུ་ཅན། །ས་གཞི་ནེའུ་གསིང་གིས་བརྒྱན་པ། །ཐམས་ཅད་དུ་ཡང་མངོན་པར་འབྱུང༌། །རྒྱན་རྣམས་དང་ནི་གོས་རྣམས་དང༌། །རྩེད་མོ་རྣམས་ཀྱི་ཆ་སྤྱད་དང༌། །བདུད་རྩི་ལ་
སོགས་འབྲས་ལྡན་པའི། །དཔལ་གྱི་ཤིང་ཡང་དེ་ལས་འབྱུང༌། །དེ་ལྟར་གྲུབ་པར་འདོད་པ་རྣམས། །ཇི་ལྟར་འདོད་པ་ཐམས་ཅད་འགྲུབ། །གྲུབ་པར་གྱུར་ནས་དེ་ནས་ནི། །བསྲུང་
བའི་ཕྱིར་ནི་འབད་པར་བྱ། །དབེན་པའི་སྐྱེད་མོས་ཚལ་དག་གམ། །རི་རྣམས་ཀྱི་ནི་རྩེ་མོའམ། །རྒྱ་མཚོ་ཡི་ནི་གླིང་དག་གམ། །མཚོ་ཆེན་དག་གི་གླིང་མའང་རུང༌། །རང་འཕྲུལ་

96-1-303b

སྤྲུལ་པ་ལས་བྱུང་པ། །གྲུབ་པར་དགའ་ཕྱིར་སྤྱོད་པར་བྱེད། །གྲུབ་པ་གཞན་དང་ལྷན་ཅིག་ཏུ། །སྔོན་གྲུབ་པ་ཡི་གནས་སུའང་རུང༌། །དེ་ལྟར་གྲུབ་པ་བྱས་ན་ཡང༌། །གལ་ཏེ་འགྲུབ་པར་མ་གྱུར་ན།།
རྫས་དེས་བསྲུངས་ཏེ་བཞག་པའམ། །ཆོ་ག་བཞིན་དུ་གནས་པར་བྱ། །སྔོན་དུ་བསྙེན་བ་ཅི་ལས་གསུངས། །ལྷག་པར་ཡང་ནི་བྱས་ནས་སུ། །མཁས་པས་རྫས་དེ་སྔམ་བཞིན། །སླར་ཡང་
བཟླས་ཏེ་བསྒྲུབ་པར་བྱ། །འོན་ཀྱང་གལ་ཏེ་རྫས་དེ་ནི། །བརྒྱ་ལ་གྲུབ་པར་མ་གྱུར་ན། །བརྩོན་འགྲུས་བསྟན་པར་བསྐྱེད་ནས་ནི། །དེར་ནི་ཕྱིར་ཡང་བསྒྲུབ་པར་བྱ། །གལ་ཏེ་ལན་བདུན་བར་དུ་
རྫས། །བསྒྲུབ་སྟེ་འོན་ཀྱང་མ་གྲུབ་ན། །གང་གིས་ཆོ་ག་འདི་བྱས་པ། །དེ་ནི་ངེས་པར་འགྲུབ་པར་འགྱུར། །བསོད་སྙོམས་ཟས་ལ་ཟ་ཞིང་གནས། །སྒྲུབ་པོ་བཟླས་བརྗོད་བྱེད་ལ་བརྩོན། །སངས་
རྒྱས་རྣམས་ལ་དད་པ་ཡིས། །མཆོད་རྟེན་ཆེ་ལ་ཕྱག་བྱ་འོ། །གུས་པས་ཤེས་རབ་ཕ་རོལ་ཕྱིན། །བདུན་ནམ་ཡང་ན་ལན་བརྒྱར་བཀླག། ཡང་ན་ཡོན་ནི་ཁྱད་པར་ཅན། །དགེ་འདུན་རྣམས་
ལ་དབུལ་བར་བྱ། །རྒྱ་མཚོར་འབབ་པའི་གླིང་མའམ། །ཡང་ན་རྒྱ་མཚོའི་གླིང་མ་ལ། །མཆོད་རྟེན་དག་ནི་ཁྲུ་གང་པ། །མཁས་པས་གུས་པས་བརྒྱ་བྱས་ཏེ། །རེ་རེའི་མདུན་ནས་འདུག་
ནས་ནི། །བཟླས་བརྗོད་དག་ཀྱང་སྟོང་བྱས་ནས། །མཆོད་རྟེན་ཐམ་འབར་འགྱུར་པ། མཐོང་ནས་ངེས་པར་འགྲུབ་པར་འགྱུར། །མཚམས་མེད་ལྔ་ནི་བྱས་པས་ཀྱང༌། །སྟོང་དག་ལེགས་པར་

96-1-304a

བྱས་ནས་ནི། །མཆོད་རྟེན་ངེས་པར་འབར་འགྱུར་ཞིང༌། །གདོན་མི་ཟ་བར་འགྲུབ་པར་འགྱུར། །ཀུན་ལའང་བྱེ་བར་བཟླས་ན་ནི། །ངེས་པར་འགྲུབ་པར་རྣམ་པར་
བསྟན། །ཉེས་པ་ཆེན་པོ་བྱས་པ་ཡང༌། །ལོ་བཅུ་གཉིས་ཀྱིས་འགྲུབ་པར་འགྱུར། །ཆོ་ག་བཞིན་དུ་མ་བསྙེན་པས། །རིག་སྔགས་དངོས་གྲུབ་མི་སྟེར་ན། །ཚིམ་པར་བྱ་ཕྱིར་བཤད་པ་
ཡི། །སྦྱིན་སྲེག་དེ་ནི་བརྩམ་པར་བྱ། །ཡང་ན་ལས་དང་དོན་རྣམས་ཀུན། །སྒྲུབ་པར་བྱེད་པའི་དཀྱིལ་འཁོར་འདི། །བྲིས་ནས་དེ་ཡི་ནང་ཉིད་དུ། །སྦྱིན་སྲེག་རྣམ་པ་བཞི་བྱ་འོ། །རི་ཡི་
རྩེ་མོའམ་ཕྱུགས་ལྷས་སམ། །ཡང་ན་གངྒཱའི་གླིང་མའམ། །ཡང་ནས་གཞི་མཉམ་བྱས་པར། །དཀྱིལ་འཁོར་བཟང་པོ་སྔོན་བཞིན་བྱ། །འདི་ནི་བློ་དང་ལྡན་པ་ཡིས། །ཁྲུ་ནི་བརྒྱ་རྩ་
བརྒྱད་པར་བྱ། །དེ་དང་མཉམ་པའི་བུམ་པ་ཡིས། །ཁོར་ཁོར་ཡུག་ཉེ་བར་བརྒྱན། །རྟ་བབས་བཟང་པོ་བཞི་དག་ཀྱང༌། །སྒོ་སྒོ་དག་ཏུ་ཡོངས་སུ་གཟུགས། །ཁོར་ཡུག་རྣམ་པར་
རྒྱལ་པ་ཡི། །བདན་སྣ་ཚོགས་རྣམས་ཀྱིས་བརྒྱན། །རྟ་བབས་དག་ཀྱང་རྒྱལ་མཚན་དང༌། །ལོ་མ་སར་པ་དག་གིས་བརྒྱན། །ཕྲེང་བ་བརྒྱུས་པ་གཤིབས་པ་དག། བློ་དང་ལྡན་
པས་གཅད་པར་བྱ། །ཕྱི་རོལ་ཁོར་ཁོར་ཡུག་ཏུ། །མར་གྱི་མར་མེ་གསལ་བྱ་ཞིང༌། །བདུག་སྤོས་རིགས་ནི་སྣ་ཚོགས་པས། །རྒྱུན་མི་འཆད་པར་བདུག་པར་བྱ། །དཀྱིལ་འཁོར་

96-1-304b

གཉིས་པ་ཁོར་ཡུག་ཏུ། །ཁྲུ་བདུན་དག་དང་ལྡན་པ་ཡང༌། །གསུམ་པ་ཁྲུ་ནི་གསུམ་པ་སྟེ། །ཆོ་ག་དེ་ལྟར་ཡོངས་སུ་གཟུང༌། །མཆོད་སོགས་ཆོ་ག་གང་ཡིན་དང༌། །དཀྱིལ་འཁོར་ཆོ་ག་སྔོན་
བཞིན་བྱ། །གཞན་ཡང་ཆོ་ག་ལྷག་པར་ནི། །སྦྱིན་སྲེག་དག་ཀྱང་བྱ་བར་གསུངས། །དབུས་སུ་རང་གི་རིག་སྔགས་ཀྱིས། །བུམ་པ་གང་བ་བཞག་པར་བྱ། །དེ་ཡི་ཕྱོགས་བཞི་དག་ཏུ་
ཡང༌། །སྦྱིན་སྲེག་ཆོ་ག་བཞིན་དུ་བྱ། །དེ་བཞིན་གཤེགས་པའི་རིགས་རྣམས་ཀུན། །ཤར་གྱི་ཕྱོགས་སུ་བྲི་བར་བྱ། །བྱང་ཕྱོགས་སུ་ནི་པདྨའི་རིགས། །ཆ་དང༌། མཐུན་པར་ལེགས་པར་
བྲི། །མཁས་པས་ལྷོ་ཡི་ཕྱོགས་སུ་ནི། །རྡོ་རྗེའི་རིགས་ཀུན་བྲི་བར་བྱ། །ནུབ་ཀྱི་ཕྱོགས་སུ་དྲག་པོ་དང༌། །གཅིག་པུ་གནོད་སྦྱིན་རིགས་རྣམས་བྲི། །དེ་ཡི་ལྷག་པའི་ཆ་དག་ཀྱང༌། །ནང་
རིམ་བཞིན་དུ་ཕྱི་རོལ་བྲི། །དེ་ཡི་ཕྱི་རོལ་འཇིག་རྟེན་སྐྱོང༌། །གཞན་དག་ཀྱང་ནི་བྱ་བར་བསྒྲགས། །གསང་སྔགས་ཟོས་པས་དང་བོར་ནི། །བདག་པོ་ལྔ་རྣམས་དགོད་པར་བྱ། །དེ་ནས་
རིག་སྔགས་རྒྱལ་པོ་དང༌། རིག་སྔགས་རྒྱལ་མོར་བསྒྲགས་པ་དང༌། །ལས་ཀུན་བྱེད་པས་གསང་སྔགས་དང༌། །དཀྱིལ་འཁོར་དག་ཏུ་གང་བསྟན་པའི། །ཕོ་ཉ་ཆེ་ཕྲ་གོ་རིམས་
བཞིན། །དཀྱིལ་འཁོར་དུ་ནི་དགོད་པར་བྱ། །སྒོ་ཀར་བགེགས་ཀྱི་སྡེ་དཔོན་དང༌། །ཁྲོ་བོ་བདུད་རྩི་ཐབ་སྦྱོར་དང༌། །ལྷ་མོ་གཞན་གྱིས་མི་ཐུབ་བཞག། ལྷག་མ་ཅི་དགར་བྱ་བར་

96-1-305a

བཤད། །དེ་ལྟར་རྒྱུད་དོན་མཐོང་བ་ཡིས། །དཀྱིལ་འཁོར་དགོད་པར་བྱས་ནས་ཀྱང༌། །དེར་ནི་སྙིང་པོ་སྤྱན་དྲངས་ཏེ། །ཆོ་ག་ལྷག་མ་བྱ་བར་གསུངས། །མཁས་པས་
ཕྱོགས་བཞི་རིགས་རེ་ལ། །སྦྱིན་སྲེག་ཆོ་ག་བཞིན་བྱས་ནས། །ནུབ་ཀྱི་བུམ་པའི་དྲུང་དུ་ནི། །རང་གི་རིག་སྔགས་སྦྱིན་སྲེག་བྱ། །འདིར་ནི་སྦྱིན་སྲེག་ཆོ་ག་བཞིན། །བྱས་ནས་ཐམས་ཅད་
ཚིམ་པར་འགྱུར། །དེར་ནི་གཏོར་མ་རྒྱ་ཆེར་བྱ། །དེས་ན་ལྷ་རྣམས་མགུ་བར་འགྱུར། །དཀྱིལ་འཁོར་འདི་ནི་བྲིས་ནས་ཀྱང༌། །བཟླས་བརྗོད་སྦྱིན་སྲེག་ཅི་དགར་བྱ། །རང་རིགས་རིག་
པས་རིག་སྔགས་ལ། །མར་གྱི་སྦྱིན་སྲེག་དག་ཀྱང་བྱ། །འོ་ཐུག་མར་དང་སྦྱར་བའམ། །ཏིལ་དང་མངར་གསུམ་སྦྱར་བ་ཡིས། །མཚན་མོའི་ལྷག་མ་རང་རིགས་ཀྱི། །རིག་པས་རིག་
སྔགས་སྦྱིན་སྲེག་བྱ། །ལས་འདི་དག་གིས་ངེས་པར་ཡང༌། །ལྷ་ཉིད་མྱུར་དུ་འགྲུབ་འགྱུར་ཞིང༌། །ཚིག་པར་འགྱུར་ཞིང་མཉེས་པར་འགྱུར། །རིགས་པར་ཡང་ནི་སྐོངས་པར་འགྱུར།།
དཀྱིལ་འཁོར་འདི་ནི་བྲིས་ནས་ཀྱང༌། །གསང་སྔགས་རྗེས་མཐུན་སྦྱིན་སྲེག་བྱ། །ལན་བདུན་ཁོ་ན་བྲིས་ནས་ཀྱང༌། །ཐེ་ཚོམ་མེད་པར་ངེས་པར་འགྲུབ། །རིག་པའི་རྒྱལ་པོའི་རིག་སྔགས་
སམ། །དེ་བཞིན་རིགས་ཀྱི་རིག་སྔགས་ཀྱིས། །རིག་སྔགས་དག་ལ་དྲག་སྤྱད་པ། །ཐམས་ཅད་བཏུད་དེ་བྱ་བར་གསུངས། །སྤྲ་ཚིལ་ལས་ནི་གཟུགས་བྱས་ནས། །དེ་ཡང་རིག་སྔགས་

96-1-305b

ཀྱིས་བཟླས་ཏེ། །དྲག་ཤུལ་སྤྱོད་པའི་སྦྱིན་སྲེག་ནི། །ལས་ཀྱི་ཆོ་ག་ཐམས་ཅད་བྱ། །སྐེ་ཚེ་ཡུངས་མར་གྱིས་བླུགས་ན། །རིམས་ནད་དྲག་པོས་འདེབས་པར་འགྱུར། །ཁ་སྦུབ་ཏུ་ན་བཞག་བྱས་ན།།
ལུས་ལ་སྡུག་བསྔལ་ཚོར་བ་འབྱུང༌། །མི་མཐུན་པ་ཡིས་བརྡེག་པ་དང༌། །མེ་ཏོག་གིས་ཀྱང་བསྣུན་པར་བྱ། །དེ་ཉིད་ལ་ནི་སྤྱོ་བར་གསུངས། །ཐོ་མཚམས་པ་ཡང་ཅི་དགར་བྱ། །དཀྱིལ་འཁོར་
འདིར་ནི་གསང་སྔགས་དག། གནོད་བཞིན་དུ་ནི་ཚར་བཅད་ན། །ཆོ་ག་ལས་ནི་བསྟན་པ་ཡི། །དངོས་གྲུབ་དག་ཀྱང་སྩོལ་བར་འགྱུར། །འདིར་ནི་ལྷ་ཉིད་མངོན་གཤེགས་ནས། །ཉིད་
ཀྱིས་བསྒྲུབ་པ་ཉིད་ལ་ནི། །དངོས་གྲུབ་མྱུར་དུ་སྦྱིན་པར་འགྱུར། །བྱིན་ནས་ཞི་བའི་ཆོ་ག་བྱ། །གལ་ཏེ་ཅི་ཞིག་ལྟར་གྱུར་ན། །དུག་ཁྲག་ལན་ཚྭ་སྐེ་ཚེ་དང༌། །ཡུངས་ཀར་སྦྱར་ནས་དཀྱིལ་
འཁོར་འདིར། །མཚན་མོ་ལྷག་མ་བསྲེག་པར་བྱས། །རང་གི་རིག་སྔགས་ལྷ་ཉིད་ནི། །སྡུག་བསྔལ་བཞིན་དུ་མྱུར་གཤེགས་ནས། །ཀྱེ་ཀྱེ་ང་ཡིས་མཆོག་སྦྱིན་ཞེས། །སྒྲུབ་པ་པོ་ལ་
གཅུགས་པར་མཛད། །གལ་ཏེ་བག་མེད་མ་བྱོན་ན། །སྒྲུབ་པ་པོས་ནི་ཞག་གསུམ་དུ། །འཇིགས་པ་མེད་པར་རང་གི་ཤ། སྲེག་བླུགས་གསུམ་ནི་དེར་བསྲེགས་ན། །དེ་ཚེ་ངེས་པར་མངོན་
གཤེགས་ནས། །སྒྲུབ་པ་པོ་ལ་ཆགས་མཛད་ཅིང༌། །ཅི་འདོད་པ་ཡི་དངོས་གྲུབ་སྩོལ། །ཉེས་པ་མ་ལུས་བརྗོད་པར་མཛད། །མཚམས་མེད་ལྔ་ནི་བྱེད་པས་ཀྱང༌། །ཞག་དགུར་ལ་

96-1-306a

འདི་ངེས་བྱས་ན། །གདོན་མི་ཟ་བར་འགྲུབ་འགྱུར་བས། །དེ་ཕྱིར་ལེགས་པར་བརྩམས་པར་བྱ། །ལས་འདི་དོན་ཡོད་བྱ་བའི་ཕྱིར། །རིག་སྔགས་དག་ལ་རྒོལ་
བའི་ཚེ། །ཟློས་པ་འཇིགས་པ་མེད་པ་དང༌། །བསྲུང་བ་དག་ཀྱང་བྱས་ཏེ་བྱ། །འདིར་ནི་དངོས་གྲུབ་ལེགས་བྱིན་ནས། །ཆོ་ག་བཞིན་དུ་ཞི་བར་བྱ། །ལས་ཀྱི་ངེས་པ་ཅི་ཡོད་པ། །དེ་དག་
རབ་ཏུ་བསྒྲིམས་ཏེ་གཤེགས། །གསང་སྔགས་དངོས་གྲུབ་ཐམས་ཅད་ལ། །དཀྱིལ་འཁོར་འདི་ནི་དམ་པ་ཡིན། །སྦྱིན་སྲེག་ལས་ལ་བསྟན་པ་ཡི། །སྦྱིན་སྲེག་རྣམ་གསུམ་བྱ་བར་
གསུངས། །ལས་རྣམས་ཐམས་ཅད་བྱས་ན་ནི། །དངོས་གྲུབ་རྣམ་གསུམ་ཐོབ་པར་འགྱུར། །ཟློས་པ་རང་གི་རིག་སྔགས་དག། །གདོན་བཞིན་ཚར་གཅད་བྱེད་པ་ན། །ཉིན་ཅིག་
བཞིན་དུ་ཡོ་བྱད་ནི། །ཤིན་ཏུ་གསར་པ་དག་གིས་བྱ། །མཁས་པས་བསྲུང་བ་བྱས་བ་དག། བག་ཡོད་པ་ལ་གཙང་བ་དང༌། །རྒྱུད་ཤེས་དཀའ་ཐུབ་ལྡན་པ་ཡིས། །རིག་སྔགས་
ཚུལ་བཞིན་དྲག་ཤུལ་སྤྱད། །གཞན་དུ་བྱས་ན་ངེས་པར་འཆི། །ལེགས་པར་གྲུབ་པར་བྱེད་པའི་རྒྱུད་ཆེན་པོ་ལས། སྒྲུབ་པའི་ཐབས་བསྡུས་བ་རྫོགས་སོ།།    །།
རྒྱ་གར་སྐད་དུ། ཨཱརྱ་པ་རི་ཎ་ཏ་ཙཀྲ་ན་མཱ་ཧཱ་ཡ་ནཱ་སཱ་ཏྲ། བོད་སྐད་དུ། འཕགས་པ་ཡོངས་སུ་བསྔོ་བའི་འཁོར་ལོ་ཞེས་བྱ་བ་ཐེག་པ་ཆེན་པོའི་མདོ། །སངས་རྒྱས་དང༌། བྱང་ཆུབ་

96-1-306b

སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ནོར་བུ་རིན་པོ་ཆེ་རྡོ་རྗེ་རིའི་ཟོམ་ལ་བྱང་ཆུབ་སེམས་དཔའ་སེམས་དཔའ་
ཆེན་པོའི་འཁོར་མང་པོ་དང་ཐབས་གཅིག་ཏུ་བཞུགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་རྡོ་རྗེ་རིན་པོ་ཆེ་ལ་བཀའ་སྩལ་པ། རིགས་ཀྱི་བུ། གང་བྱང་ཆུབ་སེམས་
དཔའ་ཆེན་པོ་དོན་དུ་གཉེར་བར་འདོད་པ་དང༌། སེམས་ཅན་ཐམས་ཅད་སྒྲོལ་བར་འདོད་ཅིང༌། བྱང་ཆུབ་སེམས་དཔའ་སྡོམ་པ་འཛིན་པར་འདོད་པ་དང༌། བྱང་ཆུབ་ཆེན་པོར་སེམས་བསྐྱེད་
ཅིང་སྙིང་རྗེ་ཆེན་པོ་དང་ལྡན་པས་དེ་བཞིན་གཤེགས་པ་ཐམས་ཅད་ལ་རིམ་གྲོ་དང༌། བཀུར་སྟི་བྱ་བར་འདོད་པ་དང༌། བྱང་ཆུབ་སེམས་དཔའ་རྣམས་ཀྱི་བསོད་ནམས་ཀྱི་ཚོགས་ཡངས་
ཤིང་རྒྱ་ཆེ་བ་གསོག་པར་འདོད་པ་དང༌། སངས་རྒྱས་ཀྱི་ཡེ་ཤེས་སྒྲུབ་པར་འདོད་པ་དང༌། ཐོགས་པ་མེད་པའི་གཟུངས་དང༌། ཏིང་ངེ་འཛིན་དང༌། རྣམ་པར་ཐར་བའི་སྒོ་དང༌། རྫུ་འཕྲུལ་
དང༌། མངོན་པར་ཤེས་པས་རྣམ་པར་རོལ་པར་འདོད་པ་དང༌། ནམ་མཁའ་ལ་དབང་བ་དང༌། མཛོད་ཆེན་པོ་བསྒྲུབ་པར་འདོད་པ་དང༌། རང་གི་ལག་ནས་ཡིད་བཞིན་གྱི་ནོར་བུ་
བཞིན་དུ་གཏོང་ཞིང་འབུལ་བར་འདོད་པར་འདི་སྐད་ཅེས་བརྗོད་པར་བྱ་སྟེ། ཕྱོགས་བཅུན་བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་དང༌། ས་བཅུ་ལ་རབ་ཏུ་གནས་

96-1-307a

པའི་བྱང་ཆུབ་སེམས་དཔའ་ཆེན་པོ་རྣམས་དང༌། རྡོ་རྗེ་འཛིན་པ་རྣམས་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་ཡང་དག་པའི་ལམ་ལ་
བདེ་བར་གནས་པ་ཐོབ་པས། དེང་བྱང་ཆུབ་ཏུ་སེམས་བསྐྱེད་དེ་བདག་གི་ལུས་དང༌། སེམས་འདི་དུས་ཐམས་ཅད་དང༌། རྣམ་པ་ཐམས་ཅད་དུ་དུས་གསུམ་གྱི་དེ་བཞིན་གཤེགས་
པ་དང༌། བྱང་ཆུབ་སེམས་དཔའ་ཐམས་ཅད་ལ་བདག་ལུས་འབུལ་གྱིས། མཐུ་ཆེན་པོ་མངའ་བའི་དེ་བཞིན་གཤེགས་པ་རྣམས་དང༌། ས་ཆེན་པོ་ལ་རབ་ཏུ་གནས་པའི་བྱང་ཆུབ་
སེམས་དཔའ་ཐམས་ཅད་ཀྱིས་བདག་བཞེས་སུ་གསོལ། བདག་གི་བསོད་ནམས་དང༌། ཡེ་ཤེས་ཀྱི་ཚོགས་ཆེན་པོ་དང༌། བརྩོན་འགྲུས་བརྩམས་པ་དང༌། སེམས་ཀྱི་རྒྱ་བསྐྱེད་
པ་དང༌། རབ་ཏུ་ཞི་ཞིང་དུལ་བ་དང༌། དབང་དང༌། མངོན་པར་ཤེས་པ་དང༌། ཕ་རོལ་ཏུ་ཕྱིན་པ་ལ་སོགས་པ་མྱུར་དུ་ཡོངས་སུ་རྫོགས་པར་གྱུར་ཅིག། ཡང་བཅོམ་ལྡན་འདས་
ཐུགས་རྗེ་ཆེན་པོ་དང་ལྡན་པ་རྣམས་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་འཁོར་བ་ན་འཁོར་ཞིང་བཅིང་བ་ཆེན་པོས་བཅིངས་པར་གྱུར་པ། བཙོན་ར་
ན་གནས་པ། ཡང་དག་པའི་ལམ་དང་བྲལ་བ། ཉོན་མོངས་པའི་དགྲའི་དབང་དུ་གྱུར་པ། མགོན་མེད་པ། སྐྱབས་མེད་པ། མིག་མེད་པ། རྟེན་མེད་པ། གཙོ་བོ་མེད་པ་།

96-1-307b

འདྲེན་པ་མེད་པར་གྱུར་པ། ལམ་གོལ་བར་སོང་བ། འཁོར་བ་ལ་གཞོལ་བ། མྱ་ངན་ལས་འདས་པ་ཆེན་པོ་ལ་རྒྱབ་ཀྱི་ཕྱོགས་པ། ངན་འགྲོ་ལ་ཕྱོགས་པ། །ལམ་ངན་པ་ལ་བསྙེན་པ།
ལམ་ངན་པར་ལྷུང་པར་གྱུར་པ། རྟག་ཏུ་བཤེས་གཉེན་ངན་པས་ཟིན་ཅིང་དགེ་བའི་བཤེས་གཉེན་དང་བྲལ་བ། ཡང་དག་པའི་ལམ་ཡིན་པ་དང༌། ཕན་པར་གྱུར་བ་དང༌། ཕན་པ་
མེད་པ་དང༌། དོན་ཡོད་པ་དང༌། དོན་མེད་པ་ལ་རྨོངས་པར་གྱུར་པ། དགེ་བའི་ཆོས་དང་བྲལ་ཞིང་མི་དགེ་བ་ཆེན་པོ་བསྒྲུབས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་དང༌། འཕགས་པ་རྣམས་ལ་རྟག་ཏུ་རྒྱབ་ཀྱིས་ཕྱོགས་པ། སྐྱེ་རྒན་འཆིའི་སྡུག་བསྔལ་གྱིས་གཟིར་ཅིང་མི་བདེ་བ་ཆེན་པོ་བསྒྲུབས་པ། འཇིགས་པ་མེད་པ། བག་ཚ་བ་མེད་
པ། སེམས་རྟག་ཏུ་གཡེངས་པར་གྱུར་པ། སྦྱིན་པ་དང༌། ཚུལ་ཁྲིམས་དང༌། ཞི་ཞིང་དབེན་པར་བསྒྲུབས་པ་དང༌། བག་བྱེད་པ་དང་བྲལ་བར་གྱུར་པ། གཟུངས་དང༌། ཏིང་ངེ་
འཛིན་གྱི་སྒོ་དང༌། ས་བཅུའི་ཆོས་ཀྱི་བཟོད་པ་ལ་བདེ་བར་གནས་པ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་དང་མཉམ་པ་ཉིད་ལས་རིང་དུ་གྱུར་པ། བྱམས་པ་དང༌། སྙིང་
རྗེ་དང༌། དགའ་བ་དང༌། བཏང་སྙོམས་ཚད་མེད་པ་བཞི་མི་སྒྲུབ་པ་དང༌། བྱང་ཆུབ་སེམས་དཔའི་ལྷག་པའི་ཚུལ་ཁྲིམས་དང་མི་ལྡན་པར་གྱུར་པ་དང༌། ཆགས་པ་མེད་པ་

96-1-308a

དང༌། ཐོགས་པ་མེད་པའི་ཡེ་ཤེས་ཆེན་པོ་ལས་རིང་དུ་གྱུར་བ་དང༌། མྱ་ངན་ལས་འདས་པའི་རྒྱུ་དགེ་བའི་ཆོས་སྒྲུབ་པ་ལས་བདེ་བར་གནས་པ་མཐོབ་པ་དང༌།
རྫུ་འཕྲུལ་དང༌། སྟོབས་དང༌། མི་འཇིགས་པ་དང་བྲལ་བར་གྱུར་པ་དང༌། ཡང་དག་པའི་དྲན་པ་ལ་མི་གནས་པ་དང༌། བསྙེལ་བ་མི་མངའ་བའི་ཆོས་ཉིད་ལ་སྤྱོད་ཅིང་གཞོལ་བར་
འཇུག་པ་མི་སྒྲུབ་པ་དང༌། བསོད་ནམས་བྱེད་པ་ལ་གཡེལ་ཞིང་ལྟ་བ་སྙེམས་པ་དང༌། ཐེ་ཚོམ་གྱི་སྒྲིབ་པས་བྱང་ཆུབ་ཀྱི་ཡང་ལག་བདུན་མངོན་པར་མི་རྟོགས་པ་དང༌། དེ་བཞིན་
དུ་འཕགས་པའི་ལམ་ཡན་ལག་བརྒྱད་པ་མི་སྒྲུབ་པ་དང༌། ཉོན་མོངས་པ་བརྒྱ་སྟོང་ཚད་མེད་པས་ཟིལ་གྱིས་ནོན་ཅིང་སྡུག་བསྔལ་རྣམ་པ་མང་པོས་སྡུག་བསྔལ་ཞིང་ཡོངས་སུ་
མནར་ཏེ་རྟག་ཏུ་གདུང་བ། བསམ་པ་ཞན་པས་ཁྲོ་ཞིང་རྣམ་པར་གཡེང་བ། ཉོན་མོངས་པ་བརྒྱ་སྟོང་ལ་རྒྱུན་ཏུ་གཞོལ་བར་གྱུར་པ། དེ་བཞིན་གཤེགས་པ་དང༌། བྱང་ཆུབ་སེམས་
དཔའ་ཐུགས་རྗེ་ཆེན་པོ་ལ་གནས་པ་རྣམས་ཀྱིས་བདག་གི་སྐྱབས་མཛད་པར་གསོལ། བདག་གི་རྟེན་མཛད་པར་གསོལ། བདག་གི་འདྲེན་པ་མཛད་པར་གསོལ། བདག་
མྱུར་དུ་ཡང་དག་པར་རྫོགས་པའི་སངས་རྒྱས་ཀྱི་ལམ་དང༌། བྱང་ཆུབ་སེམས་དཔའ་ཆེན་པོའི་ལམ་དང༌། བྱང་ཆུབ་སེམས་དཔའ་སེམས་དཔའ་ཆེན་པོའི་ཚོགས་གསོག་པ་

96-1-308b

ཡོངས་སུ་རྫོགས་པར་གྱུར་ཅིག། བདག་མྱུར་དུ་དེ་བཞིན་གཤེགས་པའི་སྟོབས་བཅུ་དང༌། མི་འཇིགས་པ་བཞི་དང༌། མ་འདྲེས་པ་བཅོ་བརྒྱད་དང༌། དེ་བཞིན་གཤེགས་པའི་ཆོས་སྤོབས་པ་
ཐོགས་པ་མེད་པ་དང༌། ཏིང་ངེ་འཛིན་དང༌། གཟུངས་དང༌། རྣམ་པར་གྲོལ་བའི་ཡོན་ཏན་དང༌། རྫུ་འཕྲུལ་དང༌། མངོན་པར་ཤེས་པ་དང༌། ཕ་རོལ་ཏུ་ཕྱིན་པ་ཡོངས་སུ་རྫོགས་པར་གྱུར་
ཅིག། ཡང་བདག་བསོད་ནམས་ཕུན་སུམ་ཚོགས་པ་ཐམས་ཅད་དང་ལྡན་པར་གྱུར་ཅིག། མཆོད་པ་རྒྱ་ཆེན་པོ་བྱེད་པའི་དུས་སུའང་འདི་སྐད་དུ་བརྗོད་པར་བྱ་སྟེ། ཡང་སངས་རྒྱས་
བཅོམ་ལྡན་འདས་མཐུ་ཆེན་པོ་མངའ་བ་ཐམས་ཅད་དང༌། བྱང་ཆུབ་སེམས་དཔའི་ཚོགས་ཐམས་ཅད་བདག་ལ་དགོངས་སུ་གསོལ། །དེང་བདག་སངས་རྒྱས་དང༌། བྱང་ཆུབ་སེམས་
དཔའ་ཐམས་ཅད་ལ་མཆོད་པ་དང༌། རིམ་གྲོ་ཆེན་པོ་བགྱིས་ཏེ་ལུས་འབུལ་ལོ། །ཕྱོགས་བཅུའི་འཇིག་རྟེན་གྱི་ཁམས་ན་ཇི་སྙེད་རྒྱན་དང༌། ཡོ་བྱད་བཟང་པོ་ཐམས་ཅད་རིན་པོ་ཆེའི་
གཞལ་མེད་ཁང་རྣམ་པ་སྣ་ཚོགས་པ་དང༌། རིན་པོ་ཆེའི་རྒྱན་ཐམས་ཅད་དང༌། རིན་པོ་ཆེའི་ཤིང་དང༌། རིན་པོ་ཆེའི་རི་དང༌། རིན་པོ་ཆེའི་བ་དན་དང༌། རིན་པོ་ཆེའི་དཀྱིལ་འཁོར་དང༌།
རིན་པོ་ཆེའི་དབྱིག་རྣམ་པར་བཀྲམ་པ་དང༌། རིན་པོ་ཆེའི་གདུགས་དང༌། རིན་པོ་ཆེའི་རྒྱལ་མཚན་དང༌། རིན་པོ་ཆེའི་དོ་ཤལ་གྱི་རྒྱན་དང༌། མུ་ཏིག་གི་དྲ་བ་དང༌། རིན་པོ་ཆེའི་སྣོད་

96-1-309a

དང༌། རིན་པོ་ཆེའི་ཕུང་པོ་དང༌། རིན་པོ་ཆེའི་འོད་འཕྲོ་བ་དང༌། རིན་པོ་ཆེའི་གླིང་དག་ན་ནོར་བུ་རིན་པོ་ཆེ་རྣམ་པར་དག་པའི་མར་མེའི་སྡོང་པོ་དང༌། རིན་
པོ་ཆེའི་དྲིལ་བུའི་སྒྲ་འཁྲོལ་བ། གསེར་བཙོ་མའི་སྦར་ཁབ་ཅན་གྱི་དོམ་དོམ་ཕོ་ལོང་དབྱངས་པས་ཡོངས་སུ་ཁེབས་པ། གསེར་བཙོ་མའི་མེ་ཏོག་ཛམྦུའི་གསེར་གྱི་ཟེ་བ་ཅན་
གསེར་གྱི་ཤིང་ལྗོན་པས་དཀྲིས་པ། གསེར་གྱི་ཕོ་བྲང་སྣ་ཚོགས་རིན་པོ་ཆེའི་སྤྲིན་ཆགས་པ། རིན་པོ་ཆེའི་ཐིགས་པ་ཆར་དུ་འབབ་པ། རིན་པོ་ཆེ་རྣམ་པ་མང་པོའི་མཛོད་ཀྱི་ཕོ་
བྲང་ལྷ་རྫས་ཀྱི་ནོར་བུས་རྩིགས་ངོས་སྤྲས་པ། རིན་པོ་ཆེའི་ཤིང་ཐམས་ཅད་རིག་འཛིན་ཆེན་པོའི་སྐྱེད་མོས་ཚལ་གྱིར་བ་ཡིད་དུ་འོང་བ། རིན་པོ་ཆེའི་ཕོ་བྲང་དང༌། །གནས་དང༌།
ཤིང་དང༌། ནགས་ཚལ་ལ་སོགས་པ་ཐམས་ཅད་ཀྱང་ཡིད་དུ་འོང་བ་དེ་ལྟ་བུ་བདག་མེད་པ་འཛིན་པ་མེད་པ་ཐམས་ཅད་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་
ཅད་ལ་ཡོངས་སུ་བསྔོ་ཞིང་འབུལ་ལོ། །ཛམྦུ་གླིང་ན་སྨན་བཟང་པོ་རིང་དུ་འཚོ་བར་བྱེད་པ་ལ་སོགས་པའི་རྣམ་པ་ཇི་སྙེད་ཡོད་པ་དང༌། ནོར་བུ་རིན་པོ་ཆེ་སེམས་ཅན་ཐམས་ཅད་
ཀྱི་རེ་བ་ཡོངས་སུ་སྐོང་བ་དང༌། མ་གཡོས་པར་རང་བཞིན་གྱི་བདའ་པའི་ཞལ་ཟས་བཟང་པོ་དང༌། སྤོས་ཀྱི་ཤིང་ལྗོན་པ་རྣམ་པ་སྣ་ཚོགས་པ་དང༌། ཙནྡ་གྱི་ཤིང་དང༌། ཨ་ག་རུ་

96-1-309b

དང༌། ཙནྡན་དམར་པོ་དང༌། ལོ་མ་ཆེ་ཞིང་མེ་ཏོག་རྟག་པར་བསུང་གིས་གཟི་བར་བྱེད་པའི་ཤིང་རྣམ་པ་སྣ་ཚོགས་པ་དང༌། ཡིད་དུ་འོང་བའི་ལྷ་རྫས་ཀྱི་སྤོས་ཡོངས་སུ་མ་བཟུང་བ། ཡོངས་
སུ་བཟུང་བ་མེད་པ། དཔག་བསམ་གྱི་ཤིང་རྣམ་པ་སྣ་ཚོགས་པ་དང༌། རྒྱ་མཚོ་ཆེན་པོའི་ནང་ནས་བྱུང་བ་ནོར་བུ་རིན་པོ་ཆེ་རྣམ་པ་སྣ་ཚོགས་ཡིད་བཞིན་གྱི་ནོར་བུ་རིན་པོ་ཆེ་ལ་སོགས་
པ་དང༌། རི་རབ་ལྷུན་པོ་དང༌། རི་ཏི་སེ་དང༌། སྤོས་ཀྱི་རི་དང༌། རི་མ་ལ་ཡ་དང༌། རེ་བཏང་བཟུང་དང༌། རི་མ་ཧ་ལ་དང༌། རྡོ་རྗེའི་རི་ལ་སོགས་ཏེ་རིན་པོ་ཆེའི་རྣམ་པ་
དེ་དག་གི་རིན་པོ་ཆེའི་ཟོམ་སྣ་ཚོགས་དང༌། རིན་པོ་ཆེའི་སྟེགས་དང༌། རྡོ་བ་རིན་པོ་ཆེ་དང༌། རིན་པོ་ཆེའི་ཕུག་དང༌། རིན་པོ་ཆེའི་ཕོ་བྲང་དང༌། རིན་པོ་ཆེའི་རྒྱན་དང༌། རིན་པོ་ཆེའི་
ཞོགས་མ་དང༌། རིན་པོ་ཆེའི་ལམ་སྲང་མང་པོ་དང༌། ནོར་བུ་རིན་པོ་ཆེའི་ལམ་སྲང་མང་པོ་དང༌། ནོར་བུ་རིན་པོ་ཆེའི་ཀ་བ་མང་པོ་དང༌། རིན་པོ་ཆེའི་སྒྲོན་མའི་འཁོར་ལོ་མང་པོ་དང༌།
བཻ་ཌཱུཪྻ་ལ་སོགས་ཏེ་ནོར་བུའི་རིགས་རྣམ་པ་མང་པོ་དང༌། ཇི་ཙམ་དུ་ལྷའི་གནས་ན་བདག་པོ་མེད་པའི་ཕོ་བྲང་དང༌། ལྷའི་ནོར་རྣམ་པ་མང་པོ་ཡིད་དུ་འོང་ཞིང་བལྟ་བར་མོས་པ་
དང༌། ལྷའི་རོལ་མོའི་ཡོ་བྱད་རྣམ་པ་མང་པོ་རླུང་གི་ངད་ཀྱིས་བསྐྱོད་པ་ཙམ་གྱིས་སྒྲ་སྙན་པ་འབྱིན་པ་དང༌། ནམ་མཁའི་གནས་ཀྱི་ཕོ་བྲང་ནས་རོལ་མོའི་སྒྲ་འབྱིན་པ་དང༌།

96-1-310a

ལྷའི་རོལ་མོ་རྣམ་པ་མང་པོ་མ་བསྐྱོད་པར་སྒྲ་སྙན་པ་རང་འབྱིན་པ་དང༌། ལྷའི་ཡོ་བྱད་སྣ་ཚོགས་ནམ་མཁའི་གནས་ཀྱི་ཕོ་བྲང་ནས་སྙན་པའི་སྒྲ་སྣ་ཚོགས་
འབྱིན་པ་དང༌། རིན་པོ་ཆེའི་སྤྲིན་སྣ་ཚོགས་ལས་སྙན་པའི་སྒྲ་འབྱུང་བ་དང༌། ལྷའི་ནོར་བུ་རིན་པོ་ཆེ་དབྱངས་སྙན་པ་འབྱིན་པ་དང༌། གཞན་ཡང་ལྷའི་དྲི་ཤིང་དང༌། མེ་ཏོག་གི་
ཤིང་མང་པོ་དང༌། ཕྲེང་བའི་ཤིང་དང༌། བྱུག་པ་མང་པོ་དང༌། བདུག་པའི་སྤོས་ཀྱི་ཤིང་དང༌། སྒྲོན་མའི་ཤིང་དང༌། རྒྱལ་མཚན་གྱི་ཤིང་དང༌། བདན་གྱི་ཤིང་དང༌། རིན་པོ་ཆེའི་
ཤིང་ལ་སོགས་པ་དེ་དག་ཐམས་ཅད་མ་བཟུང་བ། ཡོངས་སུ་བཟུང་བ་མེད་པ། དེ་དག་ཐམས་ཅད་ཀྱང་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་འབུལ་
ལོ། །ཇི་ཙམ་དུ་དེ་བཞིན་གཤེགས་པ་ཐམས་ཅད་ཀྱི་སྦྱན་གྱིས་གཟིགས་པའི་སངས་རྒྱས་ཀྱི་ཞིང་དག་ན་མཆོད་པའི་སྤྲིན་ཆེན་པོ་མེ་ཏོག་གི་སྤྲིན་དང༌། སྤོས་ཀྱི་སྤྲིན་དང༌།
ཕྲེང་བའི་སྤྲིན་དང༌། བདུག་སྤོས་ཀྱི་སྤྲིན་དང༌། བྱུག་སྤོས་ཀྱི་སྤྲིན་དང༌། རིན་པོ་ཆེའི་གདུགས་ཀྱི་སྤྲིན་དང༌། རིན་པོ་ཆེའི་རྒྱལ་མཚན་གྱི་སྤྲིན་དང༌། རིན་པོ་ཆེའི་བ་དན་
གྱི་སྤྲིན་དང༌། རིན་པོ་ཆེའི་གོས་ཀྱི་སྤྲིན་དང༌། རིན་པོ་ཆེའི་རྣམ་པའི་སྤྲིན་དང༌། རིན་པོ་ཆེའི་ཕུང་པོའི་སྤྲིན་ལ་སོགས་ཏེ་རིན་པོ་ཆེའི་སྤྲིན་རྣམ་པ་དེ་དག་དང༌། གཞན་ཡང་

96-1-310b

སྤོས་ཀྱི་འབྲུ་མར་གྱིས་མར་མེའི་སྣོད་ཆེན་པོ་བཀང་བ། སྟོང་གི་འཇིག་རྟེན་གྱི་ཚད་དང་མཉམ་པ། མར་མེའི་སྙིང་པོ་རི་རབ་ཀྱི་ཚད་ཙམ་སྒྲོན་པར་བྱས་ཏེ་སངས་རྒྱས་བཅོམ་ལྡན་
འདས་དེ་དག་ཐམས་ཅད་དང༌། བྱང་ཆུབ་སེམས་དཔའ་ཆེན་པོ་རྣམས་ལ་མཆོད་ཅིང་འབུལ་ལོ། །དེ་བཞིན་དུ་མཆོད་པ་རྣམ་པ་སྣ་ཚོགས་ཀྱིས་མཆོད་པའི་བསོད་ནམས་དམ་པ་ཇི་
ཙམ་པ་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོའོ། །གང་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་དགེ་བ་མང་པོ་བརྩམས་ཏེ་དམིགས་སུ་
མེད་པའི་ཚུལ་གྱིས་བྱང་ཆུབ་ཏུ་ཡོངས་སུ་བསྔོས་པ་དེ་བཞིན་དུ་བདག་གིས་ཀྱང་བསོད་ནམས་དེ་དག་ཐམས་ཅད་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོའོ། །ཡང་སངས་
རྒྱས་བཅོམ་ལྡན་འདས་བྱང་ཆུབ་ཀྱི་སྙིང་པོར་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་ཆེན་པོ་ནི་བསྐོར། བདུད་ཀྱི་སྡེ་རྣམས་ནི་ཕམ་པར་བྱས་ནས་མྱ་ངན་
ལས་འདའ་བར་གཤེགས་པར་དགོངས་པ་ལ་སེམས་ཅན་ཐམས་ཅད་ལ་ཕན་པ་དང༌། བདེ་བའི་ཕྱིར་བསྐལ་པ་ཆེན་པོ་གཅིག་ཚང་བར་བཞུགས་པར་གསོལ་ཞེས་གསོལ་
བ་བཏབ་བོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། སེམས་ཅན་ཐམས་ཅད་ཀྱིས་བསོད་ནམས་ཅི་བསྒྲུབས་པ་དེ་དག་ཐམས་ཅད་ལ་རྗེས་སུ་ཡི་རང་ངོ་། །

96-1-311a

དུས་གསུམ་གྱི་དེ་བཞིན་གཤེགས་པ་དང༌། བྱང་ཆུབ་སེམས་དཔའ་ཐམས་ཅད་ཀྱིས་སྡིག་པ་དང༌། མི་དགེ་བའི་ལས་ཀྱི་སྒྲིབ་པ་ཐམས་ཅད་བཤགས་
པ་དེ་བཞིན་དུ་བདག་གིས་ཀྱང་ལས་ཀྱི་སྒྲིབ་པ་བཤགས་ཤིང་ཡོངས་སུ་སྦྱོང་ངོ༌། །དེ་བཞིན་དུ་མཆོད་པ་དང༌། བཤགས་པ་ལ་སོགས་པ་བྱས་ནས་སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་མངོན་སུམ་དུ་དམིགས་པའི་སྤྱན་སྔར་གསང་སྔགས་འདི་བརྒྱ་རྩ་བརྒྱད་བཟླས་སོ།།    །།ཨོཾ་སཾ་བྷ་ར་སཾ་བྷ་ར་བི་མ་ནས་ར་མཧཱ་ཛ་བ་ཧཱུཾ།
གང་གསང་སྔགས་དེ་བཟླས་པས་ཅི་དག་འདོད་པ་དེ་ཐམས་ཅད་འགྲུབ་ཅིང༌། ལྷའི་མཆོད་པའི་སྤྲིན་ཆེན་པོ་དང༌། དེ་བཞིན་གཤེགས་པ་ཐམས་ཅད་ཀྱང་མངོན་སུམ་དུ་འགྱུར་
རོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་དེ་བཞིན་གཤེགས་པ་ཡིད་ལ་བྱེད་ཅིང་ཉིན་མོའང་རུང་མཚན་མོའང་རུང་ཡོངས་སུ་བསྔོ་བའི་འཁོར་ལོ་ཆེན་པོ་
འདི་ཀློག་ཅིང་འདོན་ན་དེའི་སྡིག་པ་མི་དགེ་བའི་ལས་འབྱང་ཞིང་ཉོན་མོངས་པ་ཐམས་ཅད་ཁད་ཀྱིས་སྦྱོང་བར་འགྱུར་བ་དང༌། བསོད་ནམས་ཀྱི་ཚོགས་སྔ་མ་དེ་དག་ཐམས་
ཅད་ཐོབ་བར་འགྱུར་རོ། །ལན་གཅིག་བཀླགས་པ་ཙམ་གྱིས་ཀྱང་ཚངས་པ་བརྒྱའི་དཔལ་དང་ལྡན་ཞིང་རྨི་ལམ་ནའང་རྟག་ཏུ་སངས་རྒྱས་མཐོང་བར་འགྱུར་རོ། །ཚེ་འདས་

96-1-311b

ནས་ཀྱང་ཡོངས་སུ་དག་པའི་ཞིང་དུ་སྐྱེའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའི་ཚོགས་མང་པོ་དེ་དག་ཐམས་ཅད་བཅོམ་ལྡན་འདས་ཀྱིས་གསུངས་
པ་ལ་མངོན་པར་བསྟོད་དོ། །ཡོངས་སུ་བསྔོ་བའི་འཁོར་ལོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།།    །།ལིའི་དགེ་སློང་སྡེ་སྣོད་གསུམ་དང་ལྡན་པ་ཤཱི་ལ་དྷརྨས་རྒྱ་གར་
གྱི་དྷརྨ་རྒྱའི་ཡི་གེ་ལས་བནྡེ་རྣམ་པར་མི་རྟོག་གིས་བསྒྱུར་བའོ།།    །།རྒྱ་གར་སྐད་དུ། ཨཱརྱ་སནྡྷི་མཱ་ལ་མཧཱ་ཏནྟྲ་བོ་དྷི་སཏྭ་མཧཱ་བི་ནི་ཤྩཾ་ཡ་ནིརྡེ་ཤཱད་མ་ཧཱ་མ་ཎི་རཏྣ་ཀཽ་ཤ་ལྱ་ནི་རྡེ་ཤ་མ་
ཧཱ་པ་རི་ཎཱ་མཾ་ནཱ་མ་རཱ་ཛཱ། བོད་སྐད་དུ། འཕགས་པ་དགོངས་པའི་རྒྱུད་ཀྱི་ཕྲེང་བ་ཆེན་པོ་བྱང་ཆུབ་སེམས་དཔའི་རྣམ་པར་ངེས་པ་ཆེན་པོ་བསྟན་པ་ལས། ནོར་བུ་ཆེན་པོ་རིན་པོ་ཆེ་ལ་མཁས་
པ་བསྟན་པ་ཡོངས་སུ་བསྔོ་བ་ཆེན་པོའི་རྒྱལ་པོ་ཞེས་བྱ་བ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་བཅོམ་ལྡན་འདས་ནོར་བུ་རིན་པོ་ཆེ་རྡོ་རྗེ་
རིན་པོ་ཆེའི་རྩེ་མོ་ལ་བཞུགས་ནས་བྱང་ཆུབ་སེམས་དཔའི་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཀྱེ་རྒྱལ་བའི་སྲས། འདི་ལ་བྱང་ཆུབ་ལ་རབ་ཏུ་གནས་པའི་བྱང་ཆུབ་སེམས་
དཔའ་སེམས་དཔའ་ཆེན་པོ་སེམས་ཅན་ཐམས་ཅད་ཀྱི་སྐྱབས་བྱེད་པར་འདོད་པ། བྱང་ཆུབ་སེམས་དཔའི་བསླབ་པའི་སྡོམ་པ་བླངས་པ། བྱང་ཆུབ་ཏུ་སེམས་བསྐྱེད་པ། སྙིང་

96-1-312a

རྗེའི་བདག་ཉིད་ཅན། དེ་བཞིན་གཤེགས་པ་ཐམས་ཅད་མཉེས་པར་བྱེད་འདོད་པ། བྱང་ཆུབ་སེམས་དཔའ་ཆེན་པོའི་སྤྱོད་པའི་ཚོགས་ཉེ་བར་སོགས་པར་
འདོད་པ། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་རབ་ཏུ་ཐོབ་པར་འདོད་པ། སྒྲིབ་པ་མེད་པའི་ཏིང་ངེ་འཛིན་དང༌། གཟུངས་དང༌། རྣམ་པར་ཐར་བའི་སྒོ་རྣམས་ཀྱིས་རྣམ་པར་རྩེ་
བར་འདོད་པ། ནམ་མཁའ་མཛོད་ཉིད་དང༌། ལག་ན་རིན་ཆེན་ཉིད་ཐོབ་པར་འདོད་པས་འདི་ལྟར་བསྔོ་བར་བྱ་སྟེ། སངས་རྒྱས་བཅོམ་ལྡན་འདས་རྣམས་དང༌། ས་བཅུ་ལ་རབ་ཏུ་
གནས་པའི་བྱང་ཆུབ་སེམས་དཔའ་རྣམས་དང༌། རྡོ་རྗེ་འཆང་རྣམས་བདག་ལ་དགོངས་སུ་གསོལ། བདག་བྱང་ཆུབ་ཏུ་སེམས་བསྐྱེད་པ། ལམ་ལ་རབ་ཏུ་གནས་པ་མིང་འདི་ཞེས་
བགྱི་བ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ལ་དུས་ཐམས་ཅད་དུ་ཡོང་ཡེ་འབུལ་ཞིང་མཆི་ན། དེ་བཞིན་གཤེགས་པ་མངའ་ཆེན་པོ་
ཅན་རྣམས་དང༌། བྱང་ཆུབ་སེམས་དཔའ་སེམས་དཔའ་ཆེན་པོས་ཆེན་པོ་བརྙེས་པ་རྣམས་ཀྱིས་བཞེས་ཤིང་བདག་ལ་རྟག་ཏུ་བསོད་ནམས་ཀྱི་སྟོབས་ཆེན་པོ་དང༌། ཡེ་ཤེས་
ཀྱིས་ཉེ་བར་བརྟན་པ་དང༌། བརྩོན་འགྲུས་དང༌། བརྩོན་པའི་བདག་ཉིད་དང༌། ཞི་བ་དང༌། དུལ་བ་དང༌། ཉེ་བར་ཞི་བའི་གནས་དང༌། མངོན་པར་ཤེས་པ་དང༌། ཕ་རོལ་ཏུ་ཕྱིན་པ་

96-1-312b

རྣམས་ཡོངས་སུ་རྫོགས་པར་མཛད་དུ་གསོལ། དེའི་འོག་ཏུ་ཡང་འདི་སྐད་ཅེས་བརྗོད་པར་བྱ་སྟེ། ཐུགས་རྗེ་ཆེན་པོ་དང་ལྡན་པ་དག་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ།
འཁོར་བར་ལྷུང་བ། འཆིང་བས་བཅིངས་པ། བཙོན་རར་ཆུད་པ། ཆོས་ཀྱི་ལམ་སྟོར་བ། ཉོན་མོངས་པའི་དགྲ་བདོ་བས་མངོན་པར་གཙེས་པ། མགོན་མ་མཆིས་པ། སྐྱབས་མ་མཆིས་
པ། སྐྱོབ་པ་མ་མཆིས་པ། གནས་མ་མཆིས་པ། དཔུང་གཉེན་མ་མཆིས་པ། སྟོན་པ་མ་མཆིས་པ། ལམ་གོལ་བར་ཞུགས་པ། འཁོར་བ་ལ་མངོན་དུ་ཕྱོགས་པ། མྱ་ངན་ལས་འདས་པ་ལ་
རྒྱབ་ཀྱིས་བལྟས་པ། ངན་སོང་ལ་གཞོལ་བ། ངན་སོང་ལ་འབབ་པ། ངན་སོང་ལ་བབ་པ། མི་དགེ་བའི་བཤེས་གཉེན་དང་འགྲོགས་པར་ལྷུང་བ། དགེ་བའི་བཤེས་གཉེན་དང་བྲལ་བ། སྨན་
པ་ལ་མི་སྨན་པ་དང༌། མཐུན་པ་ལ་མི་མཐུན་པ་དང༌། དགེ་བ་ལ་མི་དགེ་བར་བཟུང་བ། སློབ་དཔོན་མ་མཆིས་པ། དེ་བཞིན་གཤེགས་པ་དང༌། བྱང་ཆུབ་སེམས་དཔའ་ལྟ་བ་ལ་རྒྱབ་ཀྱིས་
ཕྱོགས་པ། སྐྱེ་བ་དང༌། རྒ་བ་དང༌། ན་བ་དང༌། འཆི་བ་དང༌། མྱ་ངན་གྱིས་འཚེ་བས་གཙེས་པ། བདེ་བ་མ་ཐོབ་པ། མི་སྐྲག་པ་མཐོབ་པ། མི་འཇིགས་པ་མ་ཐོབ་པ། རྟག་ཏུ་མཉམ་པར་མ་
བཞག་པ། ཞི་བ་དང༌། དུལ་བ་དང༌། སྦྱིན་པ་དང༌། ངེས་པ་དང༌། ཡང་དག་པར་སྡོམ་པ་དང༌། བག་ཡོད་པ་དང་བྲལ་བ། ཏིང་ངེ་འཛིན་དང༌། གཟུངས་དང༌། ས་དང༌། བཟོད་པ་དང༌། ཤེས་

96-1-313a

རབ་ཀྱི་ཕ་རོལ་ཏུ་ཕྱིན་པ་རྣམས་ལ་གནས་པ་དང་བྲལ་པ། བྱམས་པ་དང༌། སྙིང་རྗེ་དང༌། དགའ་བ་དང༌། བཏང་སྙོམས་ལ་གནས་པ་དང་བྲལ་བ། བྱང་ཆུབ་སེམས་
དཔའི་ཚུལ་ཁྲིམས་ཀྱི་སྡོམ་པ་རྣམ་གསུམ་ལ་རྒྱབ་ཀྱིས་ཕྱོགས་པ། སྒྲིབ་པ་མེད་པའི་ཡེ་ཤེས་ཆེན་པོ་དང་བྲལ་བ། ཤིན་ཏུ་གནས་པའི་ཆོས་ཀུན་དུ་འབྱུང་བའི་རྒྱུ་ཉིད་ལ་མི་གནས་པ།
མངོན་པར་ཤེས་པ་དང་བྲལ་བ། སྟོབས་རྣམས་མ་ཐོབ་པ། མི་འཇིགས་པ་དང་མི་ལྡན་ཞིང་མི་གནས་པ། མི་བརྗོད་པའི་ཆོས་ཀྱི་རྗེས་སུ་འགྲོ་བའི་སྐབས་དང་མི་ལྡན་པ། ཡོན་ཏན་གྱིས་
གྱིས་སྟོང་པ། བྱང་ཆུབ་ཀྱི་ཡན་ལག་བདུན་གྱི་གོས་ཀྱིས་མ་གཡོགས་པ། འཕགས་པའི་ལམ་ཡན་ལག་བརྒྱད་ཀྱིས་བགྲོད་པ་དང་བྲལ་བ། སྡུག་བསྔལ་བརྒྱ་སྟོང་ཕྲག་དུ་མས་
མངོན་པར་གཙེས་པ། རྟག་ཏུ་གདུངས་པ། རྟག་ཏུ་དམན་པ། རྟག་ཏུ་རྨོངས་པ། རྟག་ཏུ་མཉམ་པར་མ་བཞག་པ། རྟག་ཏུ་ཉོན་མོངས་པའི་རྗེས་སུ་ཞུགས་པ་ལགས་ན། ཐུགས་རྗེ་
ཆེན་པོས་དགོངས་ཏེ་བདག་གི་སྐྱབས་མཛད་དུ་གསོལ། བདག་གི་དཔུང་གཉེན་མཛད་དུ་གསོལ། བདག་གི་བྱང་ཆུབ་ཆེན་པོའི་ལམ་དང༌། བྱང་ཆུབ་ཀྱི་ལམ་དང༌། བྱང་ཆུབ་ཀྱི་
ཚོགས་ཡོངས་སུ་རྫོགས་པར་མཛད་དུ་གསོལ། དེ་བཞིན་གཤེགས་པའི་སྟོབས་བཅུ་དང༌། མི་འཇིགས་པ་བཞི་དང༌། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང༌། སོ་སོ་

96-1-313b

ཡང་དག་པར་རིག་པ་བཞི་དང༌། ཏིང་ངེ་འཛིན་དང༌། རྣམ་པར་གྲོལ་བ་དང༌། གཟུངས་རྣམས་སྐྱབས་མཛད་དུ་གསོལ། བདག་གི་ཕུན་སུམ་ཚོགས་པ་ཐམས་ཅད་ཡོངས་སུ་རྫོགས་པར་མཛད་
དུ་གསོལ། ཡོན་ཏན་ཐམས་ཅད་ཡོངས་སུ་རྫོགས་པར་མཛད་དུ་གསོལ། སངས་རྒྱས་བཅོམ་ལྡན་འདས་དང༌། མཐུ་ཆེན་པོ་བརྙེས་པའི་བྱང་ཆུབ་སེམས་དཔའ་རྣམས་བདག་ལ་དགོངས་སུ་
གསོལ། བདག་གིས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་མཆོད་པ་དང༌། བཀུར་སྟི་ཆེན་པོ་བགྱིས་ནས་བདག་འབུལ་ལོ། །ཕྱོགས་བཅུའི་འཇིག་རྟེན་གྱི་ཁམས་ན་
བཀོད་པ་ཆེན་པོ་རྣམས་ཀུན་དུ་གནས་པའི་རིན་པོ་ཆེ་སྣ་ཚོགས་ཀྱི་རིན་པོ་ཆེའི་གཞལ་མེད་ཁང་རྣམས་དང༌། རིན་པོ་ཆེའི་ཤིང་ལྗོན་པ་རྣམས་དང༌། རིན་པོ་ཆེའི་རི་རྣམས་དང༌། རིན་པོ་ཆེའི་
གདན་རྣམས་དང༌། རིན་པོ་ཆེའི་ལན་ཀན་རྣམས་དང༌། རིན་པོ་ཆེའི་ཕྲེང་བ་རྣམས་དང༌། རིན་པོ་ཆེའི་གདུགས་རྣམས་དང༌། རིན་པོ་ཆེའི་རྒྱལ་མཚན་རྣམས་དང༌། རིན་པོ་ཆེའི་ཆུན་པོ་
རྣམས་དང༌། རིན་པོ་ཆེའི་མུ་ཏིག་གི་དྲ་བ་རྣམས་དང༌། རིན་པོ་ཆེའི་སྣོད་རྣམས་དང༌། རིན་པོ་ཆེའི་ཕྲེང་བ་རྣམས་དང༌། རིན་པོ་ཆེ་འབར་པའི་ཚོགས་རྣམས་དང༌། རིན་པོ་ཆེའི་གླིང་
བརྒྱ་དང༌། ནོར་བུ་ཆེན་པོ་རྣམས་དང༌། མར་མེའི་སྡོང་བུ་གཙང་བ། ནོར་བུ་དང༌། རིན་པོ་ཆེ་སྣ་ཚོགས་ཀྱིས་སྤྲས་པས་འཚེར་བ། གསེར་གྱི་ཙོང་ཙོང་མང་པོས་བཏགས་པ་རྣམས་

96-1-314a

པདྨ་འཛམ་བུ་ཆུ་བོའི་གསེར་གྱི་གེ་སར་ཆེན་པོ་ཅན་རྣམས་དང༌། གསེར་གྱི་ཕྲེང་བ་རྣམས་དང༌། གསེར་གྱི་གཞལ་མེད་ཁང་རྣམས་དང༌། རིན་པོ་ཆེའི་སྤྲིན་རྣམས་
དང༌། རིན་པོ་ཆེའི་འབྲུའི་ཆར་རྣམས་དང༌། རིན་པོ་ཆེའི་སྙིང་པོ་ཅན་གྱི་ཁང་བཟང་རྩིག་པ་ནོར་བུ་རབ་མཆོག་སྣ་ཚོགས་ཀྱིས་སྤྲས་པ། རིན་པོ་ཆེའི་ལན་ཀན་ཅན་རྣམས་དང༌།
རིག་སྔགས་འཆང་ཆེན་པོའི་སྐྱེད་མོས་ཚལ་ཉམས་དགའ་བ་རྣམས་དང༌། གནས་ཉམས་དགའ་བ་རྣམས་དང༌། གཞལ་མེད་ཁང་ཉམས་དགའ་བ་རྣམས་དང༌། སྐྱེད་མོས་ཚལ་ཉམས་དགའ་
བ་རྣམས་དང༌། ལྷའི་ཉེ་བར་སྤྱད་པ་ཉམས་དགའ་བ་ཡོངས་སུ་མ་སྤྱད་པ་ཇི་སྙེད་མཆིས་པ་དེ་དག་ཐམས་ཅད་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་འབུལ་ལོ། །
གང་དག་འཛམ་བུའི་གླིང་ན་མཆིས་པའི་སྨན་རྣམ་པ་སྣ་ཚོགས་པ་རྣམས་དང༌། བཅུད་ཀྱིས་ལེན་གྱི་རིགས་རྣམས་དང༌། གང་དག་དུས་ཐམས་ཅད་པའི་ནོར་བུ་དང༌། གང་དག་ཞལ་
ཟས་རོ་ཞིམ་པོ་ཕུན་སུམ་ཚོགས་པ་ཁྱད་པར་དུ་འཕགས་པ་རྣམས་དང༌། གང་དག་དྲི་བདའ་བའི་ལྗོན་ཤིང་རྣམས་དང༌། ཙནྡན་གྱི་ལྗོན་ཤིང་རྣམ་པ་སྣ་ཚོགས་དུས་ཀྱི་རྗེས་སུ་འབྲང་བ་
དང༌། ཙནྡན་དམར་པོ་རྣམས་དང༌། རྟག་ཏུ་མེ་ཏོག་དང་ལྡན་པའི་ནགས་ཚལ་ཆེན་པོ་རྣམས་དང༌། སྤོས་ཀྱི་ངད་རྒྱས་པ་ཡིད་དུ་མཆི་བའི་དྲི་གདའ་བའི་ལྗོན་ཤིང་གི་རིགས་རྣམས་དང༌།

96-1-314b

གང་དག་དཔག་བསམ་གྱི་ཤིང་བདག་གི་མ་མཆིས་ཤིང་ཡོངས་སུ་འཛིན་པ་མ་མཆིས་པ་རྣམས་དང༌། གང་དག་རྒྱ་མཚོའི་ནོར་བུ་རྣམ་པ་སྣ་ཚོགས་དང༌། ཡིད་བཞིན་གྱི་ནོར་བུ་རྣམས་དང༌།
གང་དག་རི་ལྷུན་པོ་དང༌། ཏི་སེ་དང༌། སྤོས་ཀྱི་ངད་ལྡང་དང༌། མ་ལ་ཡ་དང༌། འབིགས་བྱེད་དང༌། མན་དཱ་ར་དང༌། རྡོ་རྗེའི་རི་ལ་སོགས་པའི་རིན་པོ་སྣ་ཚོགས་ཀྱི་ཟོམ་རྣམས་ལ། རིན་པོ་ཆེ་སྣ་
ཚོགས་ཀྱི་ཁང་པ་བརྩེགས་མ་རྣམས་དང༌། རིན་པོ་ཆེ་སྣ་ཚོགས་ཀྱི་ཕུག་རྣམས་དང༌། རིན་པོ་ཆེ་སྣ་ཚོགས་ཀྱི་བྲག་རྣམས་དང༌། རིན་པོ་སྣ་ཚོགས་ཀྱིས་གཞི་བརྟན་པ་རྣམས་དང༌། རིན་པོ་ཆེ་
སྣ་ཚོགས་ཀྱི་གཞལ་མེད་ཁང་རྣམས་དང༌། རིན་པོ་ཆེ་སྣ་ཚོགས་ཀྱི་ཕུང་པོ་རྣམས་དང༌། རིན་པོ་ཆེ་སྣ་ཚོགས་ཀྱི་ཐེམ་སྐས་རྣམས་དང༌། ནོར་བུ་རིན་པོ་ཆེ་སྣ་ཚོགས་ཀྱི་ཀ་བ་རྣམས་དང༌།
རིན་པོ་ཆེ་སྣ་ཚོགས་ཀྱི་ཁང་པའི་ཚར་རྣམས་དང༌། ནོར་བུ་བཻ་ཌཱུཪྻ་སྣ་ཚོགས་ཀྱི་སྒྲོན་མ་རྣམས་དང༌། གང་དག་ལྷ་ཡུལ་གྱི་གཞལ་མེད་ཁང་བལྟ་ན་སྡུག་པ་རྣམས་དང༌། གང་དག་ལྷ་
ཡུལ་གྱི་ལྷའི་གྲོང་ཁྱེར་གྱི་གཞལ་མེད་ཁང་ཡོངས་སུ་བཟུང་བ་མ་མཆིས་པ་རྣམས་དང༌། གང་དག་ལྷ་ཡུལ་གྱི་མེ་ཏོག་བལྟ་ན་སྡུག་པ་རྣམས་དང༌། གང་དག་ལྷ་ཡུལ་གྱི་གླུ་དབྱངས་ཀྱི་
ཆ་སྤྱད་རྣམས་དང༌། གཞལ་མེད་ཁང་སྟོང་རྣམས་ཀྱི་ཚར་རླུང་གིས་བསྐྱོད་པ་སྒྲ་སྙན་པ་འབྱིན་པ་རྣམས་དང༌། རོལ་མོའི་ཆ་སྤྱད་ཀྱི་རྣམ་པ་མ་དཀྲོལ་བར་རང་སྒྲ་སྙན་པར་འབྱིན་པ་རྣམས་

96-1-315a

དང༌། གང་དག་ལྷ་ཡུལ་གྱི་བྱའི་ཚོགས་གཞལ་མེད་ཁང་སྟོང་པ་རྣམས་ན་གནས་ཤིང་སྐད་སྙན་པ་འབྱིན་པ་རྣམས་དང༌། གང་དག་རིན་པོ་ཆེའི་སྤྲིན་སྒྲ་དབྱངས་
ཆེན་པོ་སྙན་པར་འབྱིན་པ་རྣམས་དང༌། གང་དག་ལྷའི་ནོར་བུ་རྣམས་དང༌། གང་དག་གླུ་དབྱངས་རྣམས་དང༌། གང་དག་དྲི་བདའ་བའི་མེ་ཏོག་གི་ལྗོན་ཤིང་རྣམས་དང༌། ཕྲེང་བའི་ལྗོན་ཤིང་རྣམས་དང༌། སྤོས་ཀྱི་
ལྗོན་ཤིང་རྣམས་དང༌། རྒྱལ་མཚན་གྱི་ལྗོན་ཤིང་རྣམས་དང༌། བ་དན་གྱི་ལྗོན་ཤིང་རྣམས་དང༌། རིན་པོ་ཆེའི་ལྗོན་ཤིང་ཡོངས་སུ་ལོངས་མ་སྤྱད་པ་དེ་དག་ཐམས་ཅད་སངས་རྒྱས་དང༌།
བྱང་ཆུབ་སེམས་དཔའ་ཐམས་ཅད་ལ་འབུལ་ལོ། །གང་དག་སངས་རྒྱས་ཀྱི་སྤྱན་གྱིས་གཟིགས་པའི་འཇིག་རྟེན་གྱི་ཁམས་ཐམས་ཅད་ན་མཆོད་པ་ཆེན་པོའི་སྤྲིན་མེ་ཏོག་གི་སྤྲིན་
རྣམས་དང༌། དྲིའི་སྤྲིན་རྣམས་དང༌། ཕྲེང་བའི་སྤྲིན་རྣམས་དང༌། བདུག་པའི་སྤྲིན་རྣམས་དང༌། ལྷབ་ལྷུབ་ཀྱི་སྤྲིན་རྣམས་དང༌། བྱུག་པའི་སྤྲིན་རྣམས་དང༌། རིན་པོ་ཆེའི་གདུགས་
ཀྱི་སྤྲིན་རྣམས་དང༌། རིན་པོ་ཆེའི་རྒྱལ་མཚན་གྱི་སྤྲིན་རྣམས་དང༌། རིན་པོ་ཆེའི་བ་དན་གྱི་སྤྲིན་རྣམས་དང༌། རིན་པོ་ཆེའི་གོས་ཀྱི་སྤྲིན་རྣམས་དང༌། རིན་པོ་ཆེའི་ལྗོན་ཤིང་གི་སྤྲིན་རྣམས་
དང༌། རིན་པོ་ཆེས་བཀང་བའི་སྣོད་ཀྱི་སྤྲིན་རྣམས་དང༌། རིན་པོ་ཆེ་ནོར་བུ་ཆེན་པོ་སྤུངས་པའི་སྤྲིན་རྣམས་དང༌། རིན་པོ་ཆེ་རྣམ་པ་སྣ་ཚོགས་ཀྱི་སྤྲིན་རྣམས་དང༌། མར་མེའི་སྣོད་

96-1-315b

སྟོང་གི་འཇིག་རྟེན་གྱི་ཁམས་ཀྱི་ཚད་ཙམ་ལ་དྲི་ཞིམ་པོའི་འབྲུ་མར་གྱིས་ཡོངས་སུ་བཀང་ཞིང་སྙིང་པོའི་རས་རི་རབ་བརྒྱའི་ཚད་ཙམ་རབ་ཏུ་འབར་བ་རྣམས་སངས་རྒྱས་བཅོམ་ལྡན་འདས་ཐམས་
ཅད་དང༌། བྱང་ཆུབ་སེམས་དཔའ་ཐམས་ཅད་ལ་འབུལ་ལོ། །དེ་དག་ཐམས་ཅད་ལ་གསོལ་བ་ནི་བྱང་ཆུབ་ཀྱི་སྙིང་པོར་གཤེགས་པ་དང༌། བདུད་འདུལ་བ་དང༌། མངོན་པར་བྱང་ཆུབ་པ་དང༌།
ཆོས་ཀྱི་འཁོར་ལོ་བསྐོར་བ་དང༌། ཡོངས་སུ་མྱ་ངན་ལས་འདའ་བར་བཞེད་པ་དེ་དག་རྣམས་ལ་སེམས་ཅན་རྣམས་ཀྱི་དོན་དུ་བསྐལ་པ་མང་པོར་བཞུགས་པར་གསོལ་ལོ། །ཅི་ལྟར་དེ་བཞིན་
གཤེགས་པ་རྣམས་ཀྱི་ས་མི་དམིགས་པར་བཞུགས་ཏེ་བསྔོས་པ་ལྟར་བདག་གིས་བསོད་ནམས་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །དེ་
བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་དང༌། སེམས་ཅན་ཐམས་ཅད་ཀྱི་བསོད་ནམས་ལ་རྗེས་སུ་ཡི་རང་ངོ༌། །སྡིག་པ་ཐམས་ཅད་ཀྱང་སོ་སོར་བཤགས་
སོ། །ཨོཾ་སྨ་ར་སྨ་ར། བི་མཱ་ན་སྐ་ར་མཧཱ་ཛ་བ་ཧཱུཾ། དེའི་འོག་ཏུ་ཅི་ལྟར་འདོད་པ་བཞིན་ལྷ་རྫས་ཀྱི་མཆོད་པ་ཆེན་པོའི་སྤྲིན་རྣམས་དེ་བཞིན་གཤེགས་པ་ཐམས་ཅད་ཀྱི་སྤྱན་སྔར་འབྱུང་བར་
འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་སངས་རྒྱས་དམིགས་པ་ཡིད་ལ་བྱེད་པས་ཡོངས་སུ་བསྔོ་བ་ཆེན་པོའི་འཁོར་ལོ་འདི་ཉིན་པར་རམ། མཚན་མོ་འདོན་ན། དེའི་

96-1-316a

སྡིག་པ་རྣམས་ཡོངས་སུ་ཟད་པར་འགྱུར་ཞིང་ཉོན་མོངས་པ་ཐམས་ཅད་ཀྱང་བསྲངས་པར་འགྱུར་རོ། །གོང་དུ་སྨོས་པའི་ཡོན་ཏན་རྣམས་ཀྱང་འཐོབ་པར་འགྱུར་
རོ། །ལན་ཅིག་བཟླས་བརྗོད་པར་བྱས་ན་ཚངས་པ་བརྒྱའི་བསོད་ནམས་འཐོབ་པར་འགྱུར་རོ། །རྨི་ལམ་ན་ཡང་རྟག་ཏུ་དེ་བཞིན་གཤེགས་པ་རྣམས་ཆོས་སྟོན་པ་མཐོང་བར་འགྱུར་རོ། །
རིག་སྔགས་རྣམས་ཀྱང་ཡང་དག་པར་གྲུབ་པར་འགྱུར་རོ། །རྡོ་རྗེ་འཆང་གིས་ཡོངས་སུ་གཟུང་བར་ཡང་འགྱུར་རོ། །ཇི་ལྟར་འདོད་པའི་སངས་རྒྱས་ཀྱི་ཞིང་རྣམས་སུའང་སྐྱེ་བར་འགྱུར་
རོ།།    །།འཕགས་པ་དགོངས་པའི་རྒྱུད་ཀྱི་ཕྲེང་བ་ཆེན་པོ་བྱང་ཆུབ་སེམས་དཔའི་རྣམ་པར་ངེས་པ་ཆེན་པོ་བསྟན་པ་ལས། ནོར་བུ་ཆེན་པོ་རིན་པོ་ཆེ་ལ་མཁས་པ་བསྟན་
པ་ཡོངས་སུ་བསྔོ་བ་ཆེན་པོའི་རྒྱལ་པོ་རྫོགས་སོ།།    །།ཁ་ཆེའི་མཁན་པོ་དྷརྨཱ་ཀ་ར་དང༌། ལོཙྪ་བ་བནྡེ་དཔལ་འབྱོར་གྱིས་བསྒྱུར་བ་ལས། རྒྱ་གར་གྱི་མཁན་པོ་བིདྱཱ་ཀ་
ར་པྲ་བྷ་དང༌། ཞུ་ཆེན་གྱི་ལོ་ཙྪ་བ་བནྡེ་དཔལ་བརྩེགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། ཨཱརྱ་མཧཱ་པ་རི་ཎཱ་མ་རཱ་ཛ་ས་མནྟཀ།
བོད་སྐད་དུ། འཕགས་པ་ཡོངས་སུ་བསྔོ་བའི་རྒྱལ་པོ་ཆེན་པོ་སྔགས་དང་བཅས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཡོན་

96-1-316b

ཏན་རྒྱ་མཚོ་དཔག་མེད་པ། །སངས་རྒྱས་དམ་ཆོས་འཕགས་པ་ཡི། །དགེ་འདུན་དུས་གསུམ་བཞུགས་པ་རྣམས། །མ་ལུས་པ་ལ་སྐྱབས་སུ་མཆི། །མི་དགེ་ཐམས་ཅད་བཤགས་པར་བགྱི།།
འགྲོ་བའི་དགེ་ལ་རྗེས་ཡི་རང༌། །ཆོས་ཀྱི་འཁོར་ལོ་རབ་བསྐོར་བར། །རྫོགས་སངས་རྒྱས་ལ་བསྐུལ་མ་འཚལ། །ཀུན་མཁྱེན་སྤྱན་གྱིས་གཟིགས་པ་ཡི། །བདག་དགེ་ཆུང་ཡང་གང་མཆིས་
པ། །དེས་ནི་གཏན་དུ་བྲལ་བ་དག། ཐམས་ཅད་ཉེ་བར་ཞི་གྱུར་ཅིག། རྣམ་པ་ཀུན་མཆོག་ལྡན་པ་ཡི། །སྟོང་པ་ཤེས་པའི་ཏིང་ངེ་འཛིན། །བྱང་ཆུབ་བར་གྱི་ཚེ་རབས་སུ། །རྟག་ཏུ་བདེ་དང་
ལྡན་པར་ཤོག། རྣམ་པར་མི་རྟོག་ལྷུན་གྱིས་གྲུབ། །རྟག་ཏུ་མཉམ་པར་བཞག་གྱུར་ཅིག། ཟླ་ཉི་ནོར་བུ་རོལ་མོ་ལྟར། །སེམས་ཅན་དོན་ལ་འཇུག་པར་ཤོག། ཇི་ལྟར་རྒྱལ་བ་མཁས་
པ་རྣམས། །ཤེས་རབ་ཕ་རོལ་ཕྱིན་ཐབས་བསྔོ། །དེ་ལྟར་བདག་གི་དཀར་པོ་རྣམས། །བྱང་ཆུབ་ཏུ་ནི་བསྔོ་བར་བགྱི། །དཀོན་མཆོག་གསུམ་ལ་དམིགས་པ་ཡི། །བདག་གི་ལུས་ངག་
ཡིད་དགེ་དང༌། །སྦྱིན་པ་ཚུལ་ཁྲིམས་བཟོད་བརྩོན་འགྲུས། །བསམ་གཏན་ཤེས་རབ་ལས་བྱུང་གང༌། །དེ་དག་ཀུན་གྱིས་བདག་ཉིད་ནི། །ཚངས་པར་སྤྱོད་པ་ལྡན་པ་དང༌། །འཇིག་
རྟེན་མགོན་གྱི་བསྟན་པ་ལ། །རང་འབྱུང་མངོན་དགའ་དབང་ལྡན་ཞིང༌། །སངས་རྒྱས་ཀུན་གྱིས་གསུང་རབ་ཀྱི། །གཞུང་དོན་ཚིག་ལ་མཁས་གྱུར་ནས། །དམ་ཆོས་ཡོངས་སུ་འཛིན་

96-1-317a

པ་དང༌། །ལུས་དང་སྲོག་ལ་དགའ་མེད་ཤོག། བདག་ནི་འགུམ་པའི་དུས་བགྱིད་ཚེ། །ཕྱིན་ཅི་མ་ལོག་ཡིད་ཀྱིས་སུ། །སངས་རྒྱས་ཚེ་དཔག་མེད་མཐོང་ནས།།
འདི་ནས་བདེ་བ་ཅན་དུ་མཆི། །བདུད་ཀྱི་སྤྱོད་ཡུལ་མངོན་གྱུར་ཚེ། །དྲང་སྲོང་ཆེན་པོ་ཚེ་དཔག་མེད། །རྟག་ཏུ་སྟོན་པར་མཛད་གྱུར་ཅིང༌། །ས་བཅུ་འཐོབ་ནས་དེ་དག་གི །རྣམ་པར་དག་པའི་
རིམ་པ་ཡིས། །བྱང་ཆུབ་དམ་པ་ཐོབ་པར་ཤོག །སངས་རྒྱས་ཀུན་ཏུ་བཟང་པོ་ཉིད་ཐོབ་ནས། །བག་ཆགས་བཅས་པ་ཉེས་བསགས་རྩ་ནས་བཏོན། །ཡེ་ཤེས་སྒྲིབ་མེད་སྙིང་
རྗེར་ལྡན་ནས་སུ། །འགྲོ་བ་རྣམས་ལ་སྨན་དང་བདེ་བ་བགྱི། །ཕྱོགས་བཅུ་མཐའ་ཡས་པ་ན་ཤེས་བྱའི་དོན་མ་ལུས་པར་ཁྱབ་པའི་བློ་མངའ་བ་ཕྱོགས་བཅུའི་སངས་རྒྱས་བཅོམ་
ལྡན་འདས་དང༌། བྱང་ཆུབ་སེམས་དཔའ་རྒྱ་མཚོ་སྙེད་ལ་ཕྱག་འཚལ་ལོ། །སེམས་ཀྱི་རྙོག་མ་ཡིད་གཉིས་གསལ་ནས་དང་པོར་ནི། །ཤཱཀྱའི་རྒྱལ་པོ་ཐུབ་ལ་སྤྱི་བོས་ཕྱག་
འཚལ་ལོ། །བདེ་བ་ཅན་ན་བཞུགས་པའི་རྒྱལ་པོ་འོད་དཔག་མེད། །བླ་མ་ལ་ཡང་དགའ་དང་གུས་པས་གདུང་བར་བགྱི། །གང་ཞིག་ཕྱོགས་ཀུན་དག་ན་ད་ལྟར་བྱུང་བ་ཡི། །
འགྲོ་ལ་བྱམས་པའི་སངས་རྒྱས་ངེས་པར་བཞུགས་རྣམས་དང༌། །འདས་དང་ཕྱིས་འབྱུང་བ་ཡི་རྒྱལ་བ་ཐམས་ཅད་ལ། །བདག་ནི་དགའ་བའི་ཡིད་ཀྱིས་ཡང་དག་མཆོད་པར་

96-1-317b

བགྱི། །འདི་ལྟ་སྟེ། ཡང་དག་པར་རྫོགས་པའི་སངས་རྒྱས་ཉི་ཟླ་སྒྲོན་མ་དང༌། སྐུ་མཆོག་གསེར་འོད་དང༌། བདེན་པའི་དབྱངས་དང༌། ལྷུན་པོ་ཆེན་པོ་དང༌། ལྷུན་པོ་བཟང་པོ་དང༌། དབང་པོའི་འབྱུང་
གནས་དང༌། པདྨའི་དབྱངས་དང༌། ཕྱག་བཟང་དང༌། འོད་ཀྱི་ཏོག་དང༌། མཆོག་གི་འབྱུང་གནས་དང༌། རིན་ཆེན་ཟླ་འོད་དང༌། དཔའ་བོའི་སྡེ་དང༌། ཀུན་ནས་སྣང་བ་དང༌། རྣམ་དག་ཞལ་དང༌།
རིན་ཆེན་ཏོག་དང༌། མདོག་བཟང་འབྱུང་གནས་དང༌། སཱ་ལའི་རྒྱལ་པོ་དང༌། རྣམ་དག་འོད་དང༌། བདེ་མཛད་རྒྱལ་པོ་དང༌། ཀུན་ནས་སྣང་བ་དང༌། ལྷུན་པོ་བཟང་པོ་གསལ་བ་དང༌། འོད་ཀྱི་
དཀྱིལ་འཁོར་དང༌། དཀོན་མཆོག་བརྩེགས་དང༌། ཀུན་ནས་འོད་དང༌། དཔལ་བརྩེགས་དང༌། བཀོད་པ་ཆེན་པོ་དང༌། སྦྱངས་གསལ་བཻ་ཌཱུཪྻ་དང༌། དབང་པོའི་རྒྱལ་མཚན་དང༌། ཐོབ་པའི་
སྡེ་དང༌། རབ་ཏུ་ལྷན་ནེ་དང༌། འོད་མཛེས་དང༌། མེ་ཏོག་ཚེམས་དང༌། སྤྱན་བཟང་དང༌། ཤིན་ཏུ་བཟང་པོ་དང༌། འོད་བཟང་སྒྲོན་མ་དང༌། དགོངས་པ་རྣམ་དག་དང༌། ཆོས་ཀྱི་འོད་ཟེར་དང༌།
བརྩོན་འགྲུས་ཆེ་ལྡན་དང༌། པདྨའི་སྙིང་པོ་དང༌། ལྷག་པར་དགོངས་པ་བརྟན་པ་དང༌། རྡོ་རྗེའི་སྡེ་དང༌། ལེགས་པར་འཁྲུངས་དང༌། ཚུལ་བཟང་དང༌། དབྱངས་སྙན་དང༌། ཡོན་ཏན་དཔལ་
འོད་དང༌། འཇིག་རྟེན་ཏོག་དང༌། མདོག་བཟང་གསལ་བ་དང༌། རྟག་ཏུ་བརྩོན་དང༌། ཙནྡན་ཟླ་འོད་དང༌། རྒྱས་པའི་དཔལ་དང༌། རྒྱ་མཚོ་དང༌། དབང་པོ་ཆེན་པོ་དང༌། རྒྱལ་བའི་དབང་པོ་དང་

96-1-318a

འོད་བཀོད་པ་དང༌། བརྩོན་འགྲུས་སྦྱངས་པ་དང༌། ཀུན་ཏུ་སྒྲོན་མ་དང༌། གསུང་བ་ཆེན་པོ་དང༌། རྡོ་རྗེའི་སྙིང་པོས་རབ་ཏུ་འཇོམས་པ་དང༌། དྲང་སྲོང་ལྷ་དང༌། མེའི་འོད་དང་
ཡིད་དུ་འོང་བ་དང༌། རྣམ་འཇོམས་དང༌། ཏོག་ཆེན་པོ་དང༌། ཤིན་ཏུ་མཐོར་གཤེགས་དང༌། ཕན་པར་བཞེད་དང༌། དྲང་སྲོང་ཆེན་པོ་དང༌། རྣམ་པར་གཟིགས་དང༌། གཙུག་ཏོར་ཅན་དང༌། ཐམས་ཅད་
སྐྱོ་བ་དང༌། འོད་སྲུང་དང༌། གསེར་མདོག་དང༌། གཟི་བརྗིད་མཆོག་དང༌། མཐོ་བ་དང༌། བཀྲ་ཤིས་དང༌། རིན་ཆེན་གྲགས་པ་དང༌། གཟི་བརྗིད་འོད་དང༌། རྣམ་པར་སྣང་མཛད་དང༌། དོན་ཡོད་གཟིགས་
དང༌། དབང་པོའི་ཏོག་དང༌། གྲགས་པ་དང༌། སྣང་མཛད་དང༌། བིཥྞུ་བློ་གྲོས་དང༌། སྐར་རྒྱལ་དང༌། སྐག་དང༌། འོད་འབར་དང༌། རིན་ཆེན་མཆོད་སྡོང་དང༌། འབར་བའི་ཏོག་དང༌། ཐུགས་གཞུངས་
དང༌། རབ་ཞི་དབང་པོ་དང༌། སྤྱན་དག་དང༌། བློ་མཆོག་དང༌། བདེན་པའི་ལྷ་དང༌། དྲང་སྲོང་སྦས་པ་དང༌། ཐུབ་པ་དང༌། ཚངས་པའི་དབྱངས་དང༌། ཀུན་ཏུ་ཞལ་དང༌། མ་སྨད་པ་དང༌། བདུད་འཛོམས་
དང༌། ལྷའི་རྒྱལ་པོ་དང༌། ལེགས་སོན་དང༌། གཟི་བརྗིད་བཟང་པོ་དང༌། ཚོགས་ཀྱི་དབང་པོ་དང༌། ཤིན་ཏུ་རྣམ་པར་གནོན་པས་གཤེགས་པ་དང༌། བསམ་ཡས་འོད་དང༌། ཟླ་བའི་རྒྱལ་པོ་དང་
བདེ་བ་ཆེ་ཐོབ་དང༌། སྣང་བར་གྱུར་པ་དང༌། རྒྱ་མཚོ་ཆེན་པོ་དང༌། མི་འཁྲུགས་པ་དང༌། དབང་པོའི་མཆོག་དག་མེ་ཏོག་དང༌། དེད་དཔོན་ཆེན་པོ་དང༌། རྣམ་པར་རྒྱལ་བྱེད་དང༌། མེ་ཏོག་

96-1-318b

བཟང་པོ་དང༌། བཤེས་གཉེན་བཟང་པོ་དང༌། རྒྱུ་སྐར་བཟང་པོ་དང༌། ཉི་མའི་སྙིང་པོ་དང༌། ཚོགས་ཀྱི་དཔལ་དང༌། ནོར་གྱི་དཔལ་དང༌། སྣང་བ་བཟང་པོ་དང༌། འོད་དཔག་མེད་དང༌། དཔལ་ཆེན་དང༌། སྟོབས་
མཆོག་དང༌། སྒྲོན་མ་སྟེ་དེ་དག་ལ་སོགས་པ་སྔོན་བྱུང་བ་དང༌། ཕྱིས་འབྱུང་བའི་རྒྱལ་བ་གང་དག་ཡོན་ཏན་གྱི་ཀླུང་དཔག་ཏུ་མེད་པར་གྱུར་པ། འཁོར་བའི་ཆུ་བོའི་འདམ་རྫབ་ལས་ཡང་དག་པར་བརྒལ་
བ། །གཏོང་བ་དང་ལྡན་ཞིང་ཚུལ་ཁྲིམས་རྣམ་པར་དག་པ། བཟོད་པ་ཆེན་པོའི་མཆོག་དང་ལྡན་པ། །བརྩོན་འགྲུས་སྦྱངས་ཤིང་སྙིང་པོ་གཡོ་བ་མི་མངའ་བའི་བསམ་གཏན་ཆེན་པོ་དང་ལྡན་པ། མཁྱེན་
རབ་རྣོ་བ་ཐོགས་པ་མེད་པ་དང་ལྡན་པ། སེམས་ཅན་ལ་ཐུགས་རྗེ་དང༌། ཚོགས་དང༌། རྫོགས་པའི་བྱང་ཆུབ་ཀྱི་ཐུགས་སྐྱེ་བ་རབ་ཏུ་འབྱུང་བ། འཇིག་རྟེན་ཐམས་ཅད་ལ་ཐུགས་བརྩེ་བ། དོན་ལ་མངོན་པར་
བརྩོན་པ། སེམས་ཅན་གྱི་སྙིང་པོ། སྐྱེ་དགུ་ལ་བྱམས་པ། གཡོ་མི་མངའ་བ། དགའ་བ་མི་མངའ་བ། ཆགས་པ་མི་མངའ་བ། བྱམས་པའི་ཐུགས་ཀྱི་བདག་ཉིད་ཅན། ལྷའི་འང་ལྷ་དང༌། མིའི་མཆོག་གིས་
རྗེད་པ། ལྷའི་འང་ལྷ་སྟེ་རྒྱལ་བ་དེ་རྣམས་ལ་བདག་གི་ལུས་དང༌། ངག་དང༌། སེམས་གུས་པ་རྣམ་པ་དུ་མས་ཕྱག་འཚལ་ལོ། །རྒྱལ་བ་དེ་རྣམས་ཀྱིས་བདག་སྡིག་པ་ལས་རྣམ་པ་ཐམས་ཅད་དུ་བསྐྱབ་ཏུ་
གསོལ། །སྡུག་བསྔལ་དུ་མས་གདུངས་པའི་སེམས་ཅན་ཐམས་ཅད་ཀྱང་རབ་ཏུ་བརྩོན་པས་དྲང་དུ་གསོལ། ཐུགས་རྗེ་ཆེན་པོ་དང་ལྡན་པས་བདག་ཀྱང་ངན་འགྲོ་དག་ལས་དྲང་ཞིང་དེ་བཞིན་དུ་རྫོགས་པའི་

96-1-319a

བྱང་ཆུབ་ལ་མྱུར་དུ་བཞག་ཏུ་གསོལ། །དྲང་སྲོང་ཆེན་པོ་རྣམས་ཀྱི་མཚན་བརྗོད་པའི། །དགེ་བ་བདག་གིས་བསྒྲུབས་པ་གང་ལགས་པ། །དེ་ཡིས་བདག་ནི་ཚེ་རབས་ཐམས་ཅད་དུ། །ཐུབ་
དབང་དེ་དང་ལྷན་ཅིག་འགྲོགས་པར་ཤོག། ཆོས་དང་ཟང་ཟིང་མཆོད་པས་བདེ་བར་གཤེགས། །དེ་ལ་ཉོན་མོངས་མེད་པར་བདག་གིས་མཆོད། །མཆོད་པ་བགྱིས་ཤིང་ལམ་གཉིས་ལ་བརྟེན་ནས། །འགྲོ་བ་རྫོགས་
པའི་སངས་རྒྱས་ཉིད་གྱུར་ཅིག །དེ་བཞིན་གཤེགས་པ་དེ་དག་གི་མཚན་ཐོས་པ་དང༌། མོས་པ་དང༌། འཛིན་པ་དང༌། འཆང་བ་དང༌། ཡོངས་སུ་བསྒྲགས་པས་སྒྲིབ་པ་ཐམས་ཅད་ཟད་པར་འགྱུར། ངན་འགྲོའི་
འཇིགས་པ་ཐམས་ཅད་ལས་ཀྱང་ཐར་པར་གྱུར། བླ་ན་མེད་པ་ཐམས་ཅད་མཁྱེན་པ་ཉིད་དུའང་ངེས་པར་འགྱུར་རོ། །ཆོས་ཀྱི་དབྱིངས་ཀྱིས་ཀླས་པ་ནམ་མཁའི་ཁམས་ཀྱི་མཐས་གཏུགས་པའི་ཕྱོགས་ཐམས་
ཅད་ན། དུས་གསུམ་ལྷག་མ་མེད་ཅིང་ལུས་པ་མེད་ལ་མ་ལུས་པའི་སངས་རྒྱས་བཅོམ་ལྡན་འདས་དེ་བཞིན་གཤེགས་པའི་སྤྱན་ལྔས་ཐུགས་སུ་ཆུད་པ་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་བས་ཕྱག་འཚལ་ལོ། །སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བ་བྱང་ཆུབ་ཀྱི་སྙིང་པོ་ལ་མཆིས་ཀྱི་
བར་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཐུགས་རྗེ་དང་ལྡན་པ་བྱམས་བ་དང་ལྡན་པ། ཕན་པར་བཞེད་པ། ཐུགས་བརྩེ་བ་ཅན། སྐྱེ་བ་

96-1-319b

མེད་པ་དང༌། འགག་པ་མེད་པའི་ཆོས་དང་ལྡན་པ་དེ་ལ་ལུས་ཐམས་ཅད་ཀྱིས་ཕྱག་འཚལ་ནས་ལྷག་པའི་བསམ་བ་དང་ལྡན་པའི་བསམ་པ་རུས་པའི་ཁོང་ནས་དགའ་བ་དང༌། རྐང་གི་ཁོང་ནས་དགའ་བའི་སེམས་ཐམས་
ཅད་ཀྱིས་སྐྱབས་སུ་མཆིའོ། །དེ་བཞིན་དུ་བཅོམ་ལྡན་འདས་མྱ་ངན་མི་འདའ་བ་དེ་དང༌། རྟག་ཏུ་མྱ་ངན་ལས་འདས་པ་དང༌། སྲེག་བླུགས་གསོལ་དང༌། དེ་བཞིན་དུ་མཆོག་དགའ་དང༌། མཆོག་གི་འབྱུང་གནས་དང༌།
དབང་པོའི་འབྱུང་གནས་དང༌། མར་མེ་མཛད་དང༌། སེངྒེ་སྒྲ་དང༌། མདོག་བཟང་འབྱུང་གནས་དང༌། རིན་ཆེན་འབྱུང་གནས་དང༌། །རིན་ཆེན་བླ་མ་དང༌། རིན་ཆེན་ཟླ་བ་དང༌། རིན་ཆེན་འབྱུང་དང༌། རིན་ཆེན་སྣང་བ་དང༌། རིན་
ཆེན་ཏོག་དང༌། རིན་ཆེན་འོད་གསལ་བ་དང༌། རིན་ཆེན་རབ་གསལ་དང༌། རིན་ཆེན་མང་དང༌། རིན་ཆེན་མྱུ་གུ་དང༌། རིན་ཆེན་པདྨ་དང༌། རིན་ཆེན་པདྨས་རྣམ་པར་གནོན་དང༌། རིན་ཆེན་མེ་དང༌། རིན་ཆེན་མེའི་འཁོར་
དང༌། རིན་ཆེན་ཀུན་གྱིས་སྐུ་རྒྱན་ལྡན་པ་དང༌། དགྲ་ལས་རྒྱལ་བ་དང༌། སའི་སྟོབས་ཀྱི་ཤུགས་མངའ་བ་དང༌། པདྨའི་མཆོག་དང༌། སྐུ་མཆོག་དང༌། ཟླ་མཆོག་དང༌། ཆོས་མཆོག་དང༌། བཅོམ་ལྡན་འདས་དེ་
བཞིན་གཤེགས་པ་བརྗོད་ཀྱིས་མི་ལང་བ་དང༌། རྣམ་པར་རྟོག་མེད་དང༌། དཔག་ཏུ་མེད་པ་དང༌། རིན་ཆེན་མཐའ་ཡས་དང༌། རིན་ཆེན་མཐའ་ཡས་དྲི་མ་མེད་པ་དང༌། ཕྱག་མཐའ་ཡས་དང༌། གྲགས་པ་
མཐའ་ཡས་དང༌། གྲགས་པ་ཆེན་པོ་དང༌། བདེ་བྱེད་ཆེ་ཐོབ་དང༌། མཐུ་ཆེན་བརྩོན་འགྲུས་ངེས་འབྱུང་དང༌། ཡོན་ཏན་ཆེར་བགྲང་དང༌། དཔག་མེད་དབྱངས་དང༌། བདེན་པའི་དབྱངས་དང༌། རྣམ་པར་

96-1-320a

རྒྱལ་བའི་དབྱངས་དང༌། ཟླ་བའི་དབྱངས་དང༌། པདྨའི་དབྱངས་དང༌། སེངྒེའི་དབྱངས་དང༌། སེངྒེའི་སྒྲ་སྒྲོགས་དང༌། རྡོ་རྗེའི་སྒྲ་སྒྲོགས་དང༌། རྡོ་རྗེའི་སྙིང་པོས་རབ་ཏུ་འཇོམས་པ་
དང༌། ཟླ་འོད་དང༌། ཉི་འོད་དང༌། སྐར་འོད་དང༌། དག་པའི་འོད་དང༌། བདུད་རྩིའི་འོད་དང༌། སྤྲུལ་པའི་འོད་དང༌། རིན་ཆེན་དཔག་མེད་སྦྲུལ་པའི་འོད་དང༌། གྲོལ་བའི་འོད་དང༌། ཡོངས་སུ་དག་པའི་
འོད་དང༌། རྣམ་པར་རྟོག་མེད་སྐར་འོད་དང༌། སྐར་མའི་སྒྲོན་མ་དང༌། འཇིག་རྟེན་སྒྲོན་མ་དང༌། ནམ་མཁའ་ཆོས་ཀྱི་སྒྲོན་མ་དང༌། ཟླ་ཉིའི་སྒྲོན་མ་དང༌། ཟླ་བའི་སྒྲོན་མ་དང༌། ཟླ་འོད་དང༌། དྲི་མེད་བླ་མ་དང༌། དྲི་མེད་
གསལ་བ་དང༌། གསེར་མདོག་གསལ་བ་དང༌། གསེར་མདོག་སྣང་བ་དང༌། གསེར་མདོག་རིན་ཆེན་གསལ་བ་དང༌། དཔག་མེད་སྤོས་སྣང་དང༌། སྤོས་ཀྱི་ཞལ་དང༌། ཀུན་ནས་སྤོས་དང༌། ཚངས་དབྱངས་
རྒྱལ་པོ་དང༌། ཀླུའི་དབང་ཕྱུག་རྒྱལ་པོ་དང༌། དཔལ་གྱི་སྙིང་པོ་བརྩེགས་པ་སྒྲ་བསྒྲགས་རྒྱལ་པོ་དང༌། ཀློག་གི་སྒྲོན་མེ་ཏོག་གི་རྒྱལ་པོ་དང༌། དགེ་བ་རབ་གནས་གཏེར་གྱི་རྒྱལ་པོ་དང༌།
བདུད་རྩི་དམ་པ་ལེགས་བྲལ་རྒྱལ་པོ་དང༌། བཟང་པོ་ཏོག་གི་རྒྱལ་མཚན་རྒྱལ་པོ་དང༌། མེ་ཏོག་ཀུན་གྱི་དྲིའི་དབང་ཕྱུག་རྒྱལ་པོ་དང༌། རྔ་སྒྲའི་རྒྱལ་པོ་དང༌། སཱ་ལའི་རྒྱལ་པོ་དང༌། དེ་
བཞིན་དུ་བཅོམ་ལྡན་འདས་མི་འཁྲུགས་པ་དེ་དང༌། འོད་ཆེན་དང༌། སྙིང་པོ་ཟིལ་གྱིས་གནོན་དང༌། མེ་ཏོག་ཟིལ་གྱིས་གནོན་དང༌། ལྷུན་པོ་དང༌། ལྷུན་པོ་ཆེན་པོ་དང༌། ཤིན་ཏུ་ལྷུན་པོ་དང༌།

96-1-320b

ལྷུན་པོ་བཟང་པོ་ལྟ་བུ་དང༌། ལྷུན་པོ་བཟང་པོས་རྣམ་པར་གནོན་པ་དང༌། ནམ་མཁའ་གསལ་བ་དང༌། ཟླ་ཉི་གསལ་བ་དང༌། མེ་གསལ་བ་དང༌། དཔལ་གྱི་སྙིང་པོ་ནོར་བུ་གསལ་བ་དང༌། བདུད་རྩི་སྤྲོ་གསལ་
བ་དང༌། ཟླ་མཆོག་དཔལ་དང༌། མཐའ་ཡས་དཔལ་དང༌། རིན་པོ་ཆེའི་འདུས་པའི་དཔལ་དང༌། རིན་པོ་ཆེའི་ཕྱིར་མི་ལྡོག་པའི་མཐུ་ལ་གནས་པའི་དཔལ་དང༌། རིན་པོ་ཆེ་དེ་དག་ལ་འབྱུང་བའི་དཔལ་དང༌། བཻ་
ཌཱུཪྻའི་སྙིང་པོ་མཆོག་གི་དཔལ་དང༌། ཁྲེལ་ཡོད་དཔག་མེད་གསེར་མདོག་བཀོད་པའི་དཔལ་དང༌། ཏ་ལའི་རྒྱལ་པོ་ལྟར་འཕགས་པའི་དཔལ་དང༌། ལྗོན་པ་རྣམ་པར་འཕེལ་བའི་དཔལ་དང༌། སྤྱོད་པ་གྲངས་
མེད་པ་ལས་ཡང་དག་པར་འདས་པའི་དཔལ་དང༌། དོན་ཡོད་དཔལ་དང༌། དོན་ཀུན་གྲུབ་པའི་དཔལ་དང༌། པདྨ་མཆོག་གི་རྣམ་པར་འཕྲུལ་པའི་དཔལ་དང༌། ཡེ་ཤེས་གཙང་སྦྲས་དཔལ་དང༌། ཚེ་དཔག་
མེད་དང༌། དབྱངས་དཔག་མེད་དང༌། པདྨའི་དབྱངས་དང༌། པདྨའི་སྡེ་དང༌། དཔའ་སྡེ་དང༌། མཚོན་ཆ་དཔའ་བརྟན་པའི་སྡེ་དང༌། ཉོན་མོངས་སྤོང་དང༌། ཤིན་ཏུ་ཡོངས་སུ་དག་རྟོག་དང༌། ཤིན་ཏུ་དྲི་མེད་
འབར་བའི་རྟོག་དང་ཐུགས་དམ་ཀུན་ཆུབ་ཐེ་ཚོམ་གཅོད་པ་དང༌། ཀུན་ཏུ་རྣམ་པར་སྣང་མཛད་རྣམ་དག་བརྙེས་པ་དང༌། ཀུན་ཏུ་ཡོན་ཏན་རྣམ་གནོན་དང༌། ཀུན་ཏུ་ཡོན་ཏན་འབྱུང་བ་དང༌། དེ་བཞིན་དུ་བཅོམ་ལྡན་
འདས་རིན་པོ་ཆེ་སྣང་བ་རྣམ་པར་གནོན་པ་བསམ་གྱིས་མི་ཁྱབ་པ་དང༌། རིན་པོ་ཆེ་གསལ་བ་དང༌། རིན་པོ་ཆེ་མང་པོ་དང༌། དེ་ལ་སོགས་པ་སྐྱེ་བ་མེད་པ་དང༌། འགག་པ་མེད་པའི་ཆོས་དང་ལྡན་པ། འདས་པ་དང༌། མ་འོངས་

96-1-321a

པ་དང༌། ད་ལྟར་བྱུང་བའི་ཡང་དག་པར་རྫོགས་པའི་སངས་རྒྱས་རྣམས་ལ་སེམས་ཅན་ཐམས་ཅད་ཀྱིས་བྱང་ཆུབ་ཀྱི་སྙིང་པོ་ལ་མཆིས་
ཀྱི་བར་དུ་སྐྱབས་སུ་མཆི། དེ་བཞིན་དུ་བཅོམ་ལྡན་འདས་དེ་དག་གི་ཆོས་སྤྲོས་པ་མེད་པ། ཡི་གེ་མེད་པ། འཕགས་པ་རྣམས་ཀྱི་སོ་སོ་རང་རིག་བར་བྱ་བ། སེམས་ཅན་
མེད་པ་དང༌། སེམས་ཅན་གྱི་རྡུལ་དང་བྲལ་བ། བདག་མེད་པ། འདོད་ཆགས་ཀྱི་རྡུལ་དང་བྲལ་བ། སྲོག་མེད་པ། སྐྱེ་བ་དང༌། འཆི་བ་དང་བྲལ་བ། གང་ཟག་མེད་
པ། སྔོན་གྱི་མཐའ་དང༌། ཕྱི་མའི་མཐའ་ཉེ་བར་ཞི་བའི་མཚན་ཉིད་དང་ལྡན་པ། འདོད་ཆགས་དང་བྲལ་བ། དམིགས་པ་མེད་པའི་ཚུལ་ཅན། ཡི་གེ་མ་ཡིན་པ།
དག་ཐམས་ཅད་ཆད་པ། བརྗོད་དུ་མེད་པ། དཔའ་རླབས་ཐམས་ཅད་བྲལ་བ། ཐམས་ཅད་ཀྱི་རྗེས་སུ་འགྲོ་བ། ནམ་མཁའ་དང་འདྲ་བ། ཁ་དོག་མེད་པ། རྟགས་དང་
དབྱིབས་དང༌། རྒྱུ་བ་ཐམས་ཅད་དང་བྲལ་བ། བདག་མེད་པ། བདག་ཏུ་འཛིན་པ་དང་བྲལ་བ། རྣམ་པར་རིག་པ་མེད་པ། སེམས་དང༌། ཡིད་དང༌། རྣམ་པར་
ཤེས་པ་དང་བྲལ་བ། ཟླ་མེད་པའི་ཕྱིར་འདྲ་བ་མེད་པ། རྒྱུའི་མཚན་ཉིད་དང་བྲལ་བ། རྐྱེན་གྱིས་སྒྲོ་བཏགས་པ་མེད་པ། །ཆོས་ཀྱི་དབྱིངས་དང་མཉམ་པ། ཆོས་ཐམས་

96-1-321b

མཉམ་པར་གཞག་པ། འགྲོ་བ་མེད་པའི་ཚུལ་གྱིས་དེ་བཞིན་ཉིད་ཀྱི་རྗེས་སུ་སོང་བ། ཤིན་ཏུ་གཡོ་བ་མེད་པའི་ཕྱིར་ཡང་དག་པའི་མཐའ་ལ་གནས་པ།
ཡུལ་དྲུག་ལ་གནས་པ་མེད་པའི་ཕྱིར་མ་གཡོས་པ། གནས་མེད་པའི་ཕྱིར་གར་ཡང་འོང་བ་དང༌། འགྲོ་བ་མེད་པའི་ཕྱིར་སྟོང་པ་ཉིད་ལ་མཉམ་པར་བཞག་པ། མཚན་མ་མེད་པས་རབ་ཏུ་ཕྱེ་བ།
སྨོན་པ་མེད་པའི་མཚན་ཉིད་ཅན། །རྟོག་པ་དང༌། སེལ་བ་དང་བྲལ་བ། བཞག་པ་དང༌། འདེག་པ་མེད་པ། སྐྱེ་བ་དང༌། འཇིག་པ་དང་བྲལ་བ། ཀུན་གཞི་མེད་པ། མིག་དང༌།
རྣ་བ་དང༌། སྣ་དང༌། ལྕེ་དང༌། ལུས་དང༌། ཡིད་ལས་ཡང་དག་པར་འདས་པ། མཐོ་བ་མེད་ཅིང་དམའ་བ་མེད་པ། གཡོ་བ་མེད་པར་གནས་པ་བརྙེས་པ། སྤྱོད་པ་ཐམས་
ཅད་དང་བྲལ་བ། མདོར་ན། ཡང་དག་པར་སྐྱེད་པ་མེད་པ། སྐྱེས་པ་མེད་པ། འགགས་པ་མེད་པ། འགག་པ་མེད་པ། འདུས་མ་བྱས་པའི་ཆོས་དེ་ལ་ལུས་ཐམས་ཅད་ཀྱིས་ཕྱག་
འཚལ་ནས་བསམ་པ་དང༌། ལྷག་པའི་བསམ་པ་རུས་པའི་ཁོང་ནས་དགའ་བ་དང༌། རྐང་གི་ཁོང་ནས་དགའ་བའི་སེམས་ཅན་ཐམས་ཅད་ཀྱིས་བྱང་ཆུབ་ཀྱི་སྙིང་པོ་ལ་
མཆིས་ཀྱི་བར་དུ་སྐྱབས་སུ་མཆིའོ། །དེ་བཞིན་དུ་ཐོགས་པ་མེད་ཅིང་ཆད་པ་མེད་པའི་སྤོབས་པ་དང་ལྡན་པ་བཅོམ་ལྡན་འདས་དྲི་མ་མེད་པར་གྲགས་པ་དེ་ལ་སྐྱབས་སུ་

96-1-322a

མཆིའོ། །དེ་བཞིན་དུ་རྡོ་རྗེའི་ལྟེ་བ་དང༌། རྡོ་རྗེའི་སྡེ་དང༌། ལྷའི་དབུ་རྒྱན་ལྗོན་པ་དང༌། སྤོས་ཀྱི་གླང་པོ་དང༌། བདེན་པ་པོ་དང༌། ཡེ་ཤེས་
ཏོག་དང༌། ཆོས་ཀྱི་ཏོག་དང༌། ཟླ་བའི་ཏོག་དང༌། ཉི་མའི་ཏོག་དང༌། མཐའ་ཡས་པའི་ཏོག་དང༌། ཚིག་མེད་པ་དང༌། བརྗོད་དུ་མེད་པ་དང༌། དམིགས་པ་མེད་པ་དང༌།
རྩོམ་པ་མེད་པ་དང༌། བུད་མེད་འགྱུར་བ་དང༌། སྐར་མའི་རྒྱལ་མཚན་དང༌། རི་རབ་རྒྱལ་མཚན་དང༌། མེ་ཏོག་རྒྱལ་མཚན་དང༌། ཆགས་མེད་རྒྱལ་མཚན་དང༌།
དེ་དག་ལ་སོགས་པ་ཕྱིར་མི་ལྡོག་པའི་བྱང་ཆུབ་སེམས་དཔའི་ཚོགས་ཀྱི་མཆོག་ལ་ལུས་ཐམས་ཅད་ཀྱིས་ཕྱག་བཙལ་ནས་བསམ་པ་དང༌། ལྷག་པའི་བསམ་
པ་རུས་པའི་ཁོང་ནས་དགའ་བ་དང༌། རྐང་གི་ཁོང་ནས་དགའ་བའི་སེམས་ཀྱིས་སེམས་ཅན་ཐམས་ཅད་ཀྱིས་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་སྐྱབས་
སུ་མཆིའོ། །དེ་བཞིན་དུ་ཐོགས་པ་མེད་ཅིང་ཆད་པ་མེད་པའི་སྤོབས་པ་དང་ལྡན་པ་བཅོམ་ལྡན་འདས་དྲི་མ་མེད་པར་གྲགས་པ་དེ་ལ་སྐྱབས་སུ་མཆིའོ། །དེ་བཞིན་
དུ་རྡོ་རྗེའི་ལྟེ་བ་དང༌། རྡོ་རྗེའི་སྡེ་དང༌། ལྷའི་དབུ་རྒྱན་ལྗོན་པ་དང༌། སྤོས་ཀྱི་གླང་པོ་དང༌། བདེན་པ་པོ་དང༌། ཡེ་ཤེས་ཏོག་དང༌། ཆོས་ཀྱི་ཏོག་དང༌། ཟླ་བའི་ཏོག་དང༌།

96-1-322b

ཉི་མའི་ཏོག་དང༌། མཐའ་ཡས་ཏོག་དང༌། ཚིག་མེད་པ་དང༌། བརྗོད་དུ་མེད་པ་དང༌། དམིགས་པ་མེད་པ་དང༌། རྩོམ་པ་མེད་པ་དང༌། བུད་མེད་འགྱུར་པ་དང༌། སྐར་མའི་རྒྱལ་
མཚན་དང༌། རི་རབ་རྒྱལ་མཚན་དང༌། མེ་ཏོག་རྒྱལ་མཚན་དང༌། ཆགས་མེད་རྒྱལ་མཚན་དང༌། དེ་དག་ལ་སོགས་པ་ཕྱིར་མི་ལྡོག་པའི་བྱང་ཆུབ་སེམས་དཔའི་ཚོགས་
ཀྱི་མཆོག་ལ་ལུས་ཐམས་ཅད་ཀྱིས་ཕྱག་བཙལ་ནས་བསམ་པ་དང༌། ལྷག་པའི་བསམ་པ་རུས་པའི་ཁོང་ནས་དགའ་བ་དང༌། རྐང་གི་ཁོང་ནས་དགའ་བའི་སེམས་ཐམས་
ཅད་ཀྱིས་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་སྐྱབས་སུ་མཆིའོ། །དེ་བཞིན་གཤེགས་པ་ཞི་བའི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ཤཱནྟེ་ཤཱནྟེ། རཱ་ག་ཀྵ་ཡཱ་
ཡ། ཤཱནྟེ་ཤཱནྟེ། དྭེ་ཥ་ཀྵ་ཡཱ་ཡ། ཤཱནྟེ་ཤཱནྟེ། མོ་ཧ་ཀྵ་ཡཱ་ཡ། དེ་ལྟར་ལན་གཉིས་ལན་གསུམ་དུའོ། །ཏདྱ་ཐཱ། མུ་རུ་ལུ། མུ་རུ་ལུ། ཨཱ་བ་ཧ། མུ་རུ་ལུ། བི་ཛ་
ཡཱ་ཡ་སྭཱཧཱ། དེ་ལྟར་སངས་རྒྱས་དང༌། ཆོས་དང༌། དགེ་འདུན་ལ་སྐྱབས་སུ་མཆིས་ནས་སེམས་ཅན་ཐམས་ཅད་ལ་སྨན་པ་དང༌། བདེ་བ་དང༌། མགོན་མ་མཆིས་པ་
རྣམས་ཀྱི་མགོན་དང༌། སྐྱབས་མ་མཆིས་པ་རྣམས་ཀྱི་སྐྱབས་དང༌། དཔུང་གཉེན་མ་མཆིས་པ་རྣམས་ཀྱི་དཔུང་གཉེན་དང༌། འདོད་ཆགས་དང༌། ཞེ་སྡང་དང༌། གཏི་

96-1-323a

མུག་གི་མུན་པར་གྱུར་པ་རྣམས་ལ་སྣང་བར་བགྱི་བ་དང༌། ལམ་ངན་པ་ལ་གནས་པ་རྣམས་ལ་ལམ་བསྟན་ནས་ཁམས་གསུམ་གྱི་སེམས་
ཅན་གྱི་ཁམས་ཐར་བར་བགྱི་བའི་སླད་དུ་བསམ་པ་དང༌། ལྷག་པའི་བསམ་པའི་སེམས་ཅན་ཐམས་ཅད་ཀྱིས་སྙིང་རྗེ་ཆེན་པོ་མངོན་དུ་བགྱིས་ནས་བྱང་ཆུབ་ཀྱི་སེམས་
བསྐྱེད་པར་བགྱིའོ། །ཇི་ལྟར་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་རྣམས་ཀྱིས་བསྐྱེད་པ་
དང་། སྐྱེད་པར་འགྱུར་བ་དང༌། སྐྱེད་པ་དེ་ལྟར་བདག་གིས་ཀྱང་བསྐྱེད་པར་བགྱི་སྟེ། བསམ་པ་དང༌། ལྷག་པའི་བསམ་པའི་རྒྱུད་དེས་དེ་ལྟར་བསྐྱེད་པར་བགྱིའོ། །
གང་འགོག་པ་མ་མཆིས་པ་དང༌། བསགས་པ་མ་མཆིས་པ་དང༌། བསགས་པ་མ་ལགས་པ་བསྟན་པ་དང༌། བསྒྲུབ་པ་མ་མཆིས་པ་དང༌། རྟོག་པ་མ་མཆིས་པ་དང༌། རྣམ་པར་རྟོག་པ་མ་མཆིས་པ་དེ་
ལྟར་བསྐྱེད་པར་བགྱིའོ། །གང་ན་ལུས་མ་མཆིས་པ་དང༌། ལུས་སུ་གདགས་པ་མ་མཆིས་པ་དང༌། ངག་མ་མཆིས་པ་དང༌། ངག་ཏུ་གདགས་པ་མ་མཆིས་པ་དང༌།
སེམས་མ་མཆིས་པ་དང༌། ཡིད་ཀྱི་རྣམ་པར་ཤེས་པ་མ་མཆིས་པ་དང༌། རྣམ་པར་རིག་པ་མ་མཆིས་པ་དང༌། དེ་བཞིན་ཉིད་དུ་མ་ལགས། ཆོས་ཀྱི་དབྱིངས་སུ་མ་

96-1-323b

ལགས། ཡང་དག་པའི་མཐར་མ་ལགས། སངས་རྒྱས་སུ་མ་ལགས། བྱང་ཆུབ་ཏུ་མ་ལགས་ཏེ་གང་དུ་འདི་དག་ཏུ་མངོན་པར་ཞེན་པ་མ་མཆིས་པ་དེ་ལྟར་བསྐྱེད་པར་བགྱིའོ། །
ཀུན་རྫོབ་ལ་བརྟེན་ནས་སྡིག་པ་ཐམས་ཅད་བཤགས་སོ། །བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །དེ་བཞིན་གཤེགས་པ་ཐམས་ཅད་ལ་བསྐུལ་མ་འདེབས་
སོ། །སྡིག་པ་ཐམས་ཅད་བཤགས། བསོད་ནམས་ཐམས་ཅད་ལ་རྗེས་སུ་ཡི་རང༌། དེ་བཞིན་གཤེགས་པ་ཐམས་ཅད་ལ་བསྐུལ་མ་བཏབ་ནས་གཟུངས་སྔགས་འདི་
དག་བརྗོད་པར་བགྱིའོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་བཞིན་གཤེགས་པ་ཙནྡན་བསུང་ལ་ཕྱག་འཚལ་ལོ། །ཏདྱ་ཐཱ།
ཙི་ར་ཏེ། མ་རཱི་ཙི་ཀེ །དུརྡ་མེ། དུར་རཱ་ནུ་པྲ་བིཥྚེ། ཙནྡ་ནཱ་གནྡྷེ། བི་ཤུདྡྷ་ཤཱི་ལེ། ཙ་རི་ཏྲ་བ་ཏི། སརྦ་ཏ་ཐཱ་ག་ཏ་ཨ་དྷི་ཥྛི་ཏེ་སྭཱཧཱ། ཕྱོགས་བཅུའི་འཇིག་རྟེན་གྱི་ཁམས་
སུ་འདུས་པ་ཡང་དག་པར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་དེ་དག་བདག་ལ་དགོངས་སུ་གསོལ། གང་བདག་མི་ཤེས་པའི་རབ་རིབ་ཀྱིས་ཁེབས་ཏེ་
མུན་པར་གྱུར་ནས་ཚེ་འདིའམ། སྐྱེ་བ་གཞན་ནས་སྐྱེ་བ་ཐོག་མ་དང༌། ཐ་མ་མ་མཆིས་པའི་འཁོར་བ་ན་འཁོར་བའི་བར་དུ་སངས་རྒྱས་དང༌། ཆོས་དང༌། དགེ་འདུན་དང༌།

96-1-324a

ཕ་མ་དང༌། བླ་མ་དང༌། ཡོན་གནས་དང༌། མཁན་པོ་དང༌། སློབ་དཔོན་དབ། ཚངས་བ་མཚུངས་པར་སྤྱོད་པ་རྣམས་ལ་ལུས་དང༌། ངག་
དང་། ཡིད་ཀྱིས་ཉེས་པར་སྤྱད་པ་བགྱིས་པ་དང༌། བགྱིད་དུ་སྩལ་བ་དང༌། བགྱིད་པ་ལ་རྗེས་སུ་ཡི་རང་བར་གྱུར་པ་དང༌། སངས་རྒྱས་ཀྱིའམ། ཆོས་ཀྱིའམ། དགེ་
འདུན་གྱི་འམ། ཕྱོགས་བཞིའི་དགེ་འདུན་གྱི་འདུ་བའི་སྒོ་ཆེན་པོ་ཕྲོགས་པ་དང༌། འཕྲོག་ཏུ་སྩལ་བ་དང༌། འཕྲོག་པ་ལ་རྗེས་སུ་ཡི་རང་བར་གྱུར་པ་དང༌། སོ་སོ་ཐར་
པའི་སྡོམ་པའམ། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ལས་ལྟུང་བ་ཆུང་དུ་དང༌། འབྲིང་དང༌། ཆེན་པོ་བྱུང་བར་གྱུར་པ་བཤགས་པ་དང༌། བཤགས་
པར་འོས་པ་དེ་དག་ཕྱོགས་བཅུའི་འཇིག་རྟེན་གྱི་ཁམས་སུ་འདུས་པས་ཆེན་པོར་ཆུད་པ། ཡེ་ཤེས་ཆེན་པོ་བརྙེས་པ། ཐུགས་རྗེ་དང་ལྡན་པ། བྱམས་པ་དང་ལྡན་
པ། ཕན་པར་བཞེད་པ། ཐུགས་བརྩེ་བ་ཅན། ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་སོགས་པ་དང༌། དེ་བཞིན་དུ་རྣམ་པར་སྣང་མཛད་དང༌། རྗེ་
མཛད་དང༌། དངོས་ཉིད་ཆོས་མཆོག་དང༌། ངེས་པར་དྲི་མེད་འབྱུང་གནས་དང༌། རིན་ཆེན་སྒྲོན་མ་འོད་ཟེར་དང༌། ཟླ་བས་བརྒྱན་པ་དང༌། གློག་གི་གཟི་བརྗིད་དང༌།

96-1-324b

དབྱངས་ཀྱི་དབང་ཕྱུག་རྒྱལ་པོ་དང༌། མེ་ཏོག་ཀུན་ཏུ་རྒྱས་པ་སཱ་ལའི་རྒྱལ་པོ་དང༌། མེ་ཏོག་སྐར་འོད་དང༌། མངོན་པར་མཁྱེན་པས་རྣམ་པར་རོལ་པ་དང༌། ཟླ་དཀྱིལ་རྣམ་དག་དང༌། ཤིན་
ཏུ་རབ་ཞི་མཁས་པ་དང༌། ཟླ་དབྱངས་དབང་ཕྱུག་རྒྱལ་པོ་དང༌། བརྩོན་འགྲུས་གྲངས་མེད་དང༌། ཡང་དག་རབ་གནས་དཔལ་དང༌། བདག་ཉིད་ཐམས་ཅད་ཡོངས་གཏོང་དང༌། ཐུགས་
རྗེ་ཆེར་དགོངས་དང༌། ཕྱག་ན་རིན་ཆེན་ཕྱག་རྒྱ་དང༌། ཕྱག་ན་རིན་པོ་ཆེ་དང༌། ཐུགས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་དང༌། ཐུབ་དཀའ་དང༌། ཆུ་ལྷ་དང༌། དྲི་མ་མེད་
པ་དང༌། ངན་སོང་སྤོང་བ་ལ་སོགས་པ་དེ་རྣམས་ཀྱི་སྤྱན་སྔར་ནོངས་པ་ནོངས་པར་མཐོལ་ལོ། །བཤགས་སོ། །རྣམ་པར་གཞིག་གོ །རབ་ཏུ་གཞོམ་མོ། །སྨད་དོ། །བྱིས་པ་
བླུན་པོ་ལྟ་བ་ལོག་པར་ཞུགས་པ། འཁོར་བར་བྱིང་པའི་ནོངས་པ་ནོངས་པར་གཟུང་དུ་གསོལ། །དེ་བཞིན་གཤེགས་པ་བདེན་པའི་བློ་གྲོས་ཏོག་གི་རྒྱལ་པོ་ལ་ཕྱག་འཚལ་
ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་གསེར་བསགས་སྟུག་པོ་དགེ་བ་རྒྱས་པའི་སྙིང་པོའི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ས་ཏྱེ་ས་ཏྱེ། ས་ཏྱ་བི་ཤྭོ་
དྷ་ནི། སཏྱ་ཨཾ་བུ་ཛ། བི་ལོ་ཙ་ནི། སརྦ་ཨཱ་བ་ར་ཎ་ནི་བ་རཎ་བི་ཤོ་དྷ་ནི་སྭཱཧཱ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་ཐུགས་རྗེ་ཆེན་པོ་བསྐྱེད་

96-1-325a

ནས་བདག་ལ་དགོངས་སུ་གསོལ། གང་བདག་གིས་ཚེ་འདིའམ། ཚེ་བརྗེས་བདེ་དང༌། དེ་དག་ཏུ་བྱང་ཆུབ་སེམས་དཔའ་བྱང་ཆུབ་ཀྱི་སེམས་བསྐྱེད་པ་
རྣམས་དང༌། བྱང་ཆུབ་ཀྱི་སེམས་མ་བསྐྱེད་པ་རྣམས་དང༌། མངོན་པར་འདོད་པ་རྣམས་དང༌། ཐེག་པ་ལ་གསར་དུ་ཞུགས་པ་རྣམས་དང༌། སེམས་དང་པོ་བསྐྱེད་པ་རྣམས་
དང་། སྤྱོད་པ་དང་འབྲེལ་པ་རྣམས་དང༌། མི་སྐྱེ་བའི་ཆོས་ལ་བཟོད་པ་ཐོབ་པ་རྣམས་དང༌། ཕྱིར་མི་ལྡོག་པ་རྣམས་དང༌། སྐྱེ་བ་གཅིག་གིས་ཐོགས་པ་རྣམས་དང༌། ས་བཅུར་
བཞུགས་པ་རྣམས་དང༌། དབང་མ་བསྐུར་བ་རྣམས་དང༌། དབང་བསྐུར་བ་ཐོབ་པ་རྣམས་དང༌། དབང་བསྐུར་བ་རྣམས་དང༌། དགེ་བའི་ཕྱོགས་ལ་བརྩོན་པ་རྣམས་དང༌། སྟོང་
པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་དང༌། དེ་ལས་གཞན་པའི་བྱང་ཆུབ་ཀྱི་ཕྱོགས་ཀྱི་ཆོས་ལ་བརྩོན་པ་དེ་དག་ལ་ལུས་དང༌། དག་དང༌། ཡིད་ཀྱིས་ཉེས་པར་
སྤྱོད་པའི་བགྱིས་པ་དང༌། བགྱིད་དུ་སྩལ་བ་དང༌། བགྱིད་པ་ལ་རྗེས་སུ་ཡི་རང་བ་དང༌། དེ་བཞིན་དུ་འཕགས་པ་རང་རྒྱལ་བ་རྣམས་དང༌། དེའི་ལམ་ལ་རབ་ཏུ་གནས་པ་དང་
འཕགས་པ་རྒྱུན་དུ་ཞུགས་པ་རྣམས་དང༌། ལན་ཅིག་ཕྱིར་འོང་བ་རྣམས་དང༌། ཕྱིར་མི་འོང་བ་རྣམས་དང༌། དགྲ་བཅོམ་པ་རྣམས་དང༌། ཕྱི་རོལ་གྱི་མངོན་པར་ཤེས་པ་ལྔ་ཐོབ་

96-1-325b

པ་རྣམས་དང༌། དེ་ལས་གཞན་པ་འདོད་ཆགས་དང་བྲལ་བ་རྣམས་དང༌། དྲང་སྲོང་རྣམས་དང༌། དེ་ལས་གཞན་པ་ལམ་ཡང་དག་པའམ། ལམ་ལོག་པ་ལ་ཞུགས་པ་ནས། དེ་བཞིན་གཤེགས་
པའི་སྙིང་པོ་དང་ལྡན་པའི་བར་རྣམས་དང༌། ཆོས་ཀྱི་དབྱིངས་ཀྱི་ཁོངས་སུ་གཏོགས་པ་དེ་རྣམས་ལ་ལུས་དང༌། ངག་དང༌། ཡིད་རྣམ་པ་བཅུས་ཉེས་པར་སྤྱད་པ་བགྱིས་པ་དང༌། བགྱིད་དུ་
སྩལ་བ་དང༌། བགྱིད་པ་ལ་རྗེས་སུ་ཡི་རང་བར་གྱུར་པ་དེ་དག་ཕྱོགས་བཅུའི་འཇིག་རྟེན་གྱི་ཁམས་སུ་འདུས་པ་ས་ཆེན་པོར་ཆུད་པ། ཡེ་ཤེས་ཆེན་པོ་བརྙེས་པ། འདས་པ་དང༌། མ་
འོངས་པ་དང༌། ད་ལྟར་བྱུང་བའི་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའ་དང༌། ཡང་དག་པར་རྫོགས་པའི་སངས་རྒྱས་དང་བཅས་པ་དེ་རྣམས་ཀྱི་སྤྱན་སྔར་
ནོངས་པ་ནོངས་པར་མཐོལ་ལོ། །བཤགས་སོ། །རྣམ་པར་གཞིག་གོ །རབ་ཏུ་གཞོམ་མོ། །སྨད་དོ། །བྱིས་པ་བླུན་པོ་ལྟ་བ་ལོག་པར་ཞུགས་པ། འཁོར་བར་བྱིང་བའི་ནོངས་པ་
ནོངས་པར་གཟུང་དུ་གསོལ། །ཟླ་འོད་གཞོན་ནུར་གྱུར་པ་ལ་ཕྱག་འཚལ་ལོ། །ཏདྱ་ཐཱ། པྲ་བྷེ་པྲ་བྷ་ཨཱ་ཀ་རེ། པྲ་བྷ་བ་ཏི། དྷརྨ་བི་ཤུད་དྷ། ཀརྨ་བི་ཤུདྡྷི་རྦྷ་བ་ཏུ་མེ་སྭཱཧཱ།
སངས་རྒྱས་དང༌། བྱང་ཆུབ་སེམས་དཔའ་དེ་དག་བདག་ལ་དགོངས་སུ་གསོལ། གང་བདག་གིས་ཚེ་འདིའམ། སྐྱེ་བ་གཞན་དུ་སྐྱེ་བ་བརྒྱའམ། སྐྱེ་བ་སྟོང་ངམ། སྐྱེ་བ་ཁྲིའམ།

96-1-326a

སྐྱེ་བ་ཐོག་མ་དང༌། ཐ་མ་མ་མཆིས་པའི་འཁོར་བ་ན་འཁོར་བའི་ཚེ་སངས་རྒྱས་འབྱུང་བ་མ་རུང་བར་བགྱིས་པའམ། དམ་པའི་ཆོས་སྤངས་
པའམ། མཚམས་མ་མ་མཆིས་པ་ལྔ་བགྱིས་པ་དང༌། བགྱིད་དུ་སྩལ་བ་དང༌། བགྱིད་པ་ལ་རྗེས་སུ་ཡི་རང་བར་གྱུར་པ་དང༌། ཆོས་ཆོས་མ་ལགས་པར་བསྟན་པ་དང༌། ཆོས་
མ་ལགས་པ་ཆོས་སུ་བསྟན་པ་དང༌། བྱང་ཆུབ་ཀྱི་སེམས་བཏང་བ་དང༌། དགེ་བའི་བཤེས་གཉེན་མ་རུང་བར་བགྱིས་པ་ནས་དུད་འགྲོའི་སྐྱེ་གནས་སུ་གཏོགས་པའི་བར་གྱི་
སེམས་ཅན་གྱི་ཡིད་དང༌། ཐང་ཅིག་ཙམ་ཡང་འགལ་བར་བགྱིས་པ་དང༌། བགྱིད་དུ་སྩལ་བ་དང༌། བགྱིད་པ་ལ་རྗེས་སུ་ཡི་རང་བར་གྱུར་པ་དང༌། སྒྲིབ་པ་གང་གིས་
བསྒྲིབས་ནས་སའི་རྒྱུ་མི་འབྱུང་བ་དང༌། ཏིང་ངེ་འཛིན་གྱི་རྒྱུ་དང༌། གཟུངས་ཀྱི་རྒྱུ་དང༌། མངོན་པར་ཤེས་པའི་རྒྱུ་དང༌། སོ་སོ་ཡང་དག་པར་རིག་པའི་རྒྱུ་དང༌། རྫུ་འཕྲུལ་
གྱི་རྐང་པའི་རྒྱུ་དང༌། དབང་གི་རྒྱུ་དང༌། ཕ་རོལ་ཏུ་ཕྱིན་པའི་རྒྱུ་དང༌། དེ་ལས་གཞན་པ་བྱང་ཆུབ་ཀྱི་ཕྱོགས་ཀྱི་ཆོས་ནས་སྣང་བའི་བར་གྱི་རྒྱུ་མི་འབྱུང་བའི་ལས་ཀྱི་སྒྲིབ་པ་དང༌།
རྣམ་པར་སྨིན་པའི་སྒྲིབ་པ་དང༌། ཤེས་བྱའི་སྒྲིབ་པ་དང༌། ཉོན་མོངས་པའི་སྒྲིབ་པ་དེ་དག་ཐམས་ཅད་ཕྱོགས་བཅུའི་འཇིག་རྟེན་གྱི་ཁམས་སུ་འདུས་པ། ས་ཆེན་པོར་ཆུད་པ། ཡེ་

96-1-326b

ཤེས་ཆེན་པོ་བརྙེས་པ། ཐུགས་རྗེ་དང་ལྡན་པ། བྱམས་པ་དང་ལྡན་པ། ཕན་པར་བཞེད་པ། ཐུགས་བརྩེ་བ་ཅན། ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཤཱཀྱ་
ཐུབ་པ་ལ་སོགས་པ་དང༌། དེ་བཞིན་དུ་དྲི་མེད་སྣང་གསལ་དང༌། སྤོབས་པའི་རྒྱན་དགོངས་པ་དང༌། དྲི་མེད་ཟླ་བ་དང༌། ཏོག་གྲགས་དང༌། མེ་ཏོག་བཀོད་པ་དང༌། སྣང་མཛད་
དང༌། གསལ་མཛད་དང༌། རིན་ཆེན་མཆོག་དང༌། འཇིགས་མེད་གཟིགས་དང༌། འཇིགས་པ་དང༌། བག་ཚ་བ་དང༌། སྤུ་ཟིང་མི་མངའ་བ་དང༌། སེངྒེ་བསྒྱིངས་པའི་སྟོབས་
དང་། ཡང་དག་པར་རྫོགས་པའི་སངས་རྒྱས་གསེར་འོད་གཟི་བརྗིད་རྒྱལ་པོ་ལ་སོགས་པ་དང༌། དེ་བཞིན་དུ་བྱང་ཆུབ་སེམས་དཔའ་འཕགས་པ་ཀུན་ནས་འོད་ཟེར་དང༌། དྲི་མེད་
རྣམ་གནོན་དང༌། སྒྲ་འབྱིན་དང༌། ཆོས་ཀྱི་འཁོར་ལོ་ཐོགས་པ་མེད་པར་བསྐོར་བ་དང༌། སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་དང༌། སྒྲིབ་པ་མེད་པར་ཆོས་
ཀྱི་འཁོར་ལོ་བསྐོར་བ་དང༌། དྲི་མེད་གཙང་མ་དང༌། མིག་ཡོངས་སུ་སྦྱོང་བ་དང༌། སེམས་ཅན་ཀུན་ལ་སླུ་བ་མེད་པའི་བློ་དང༌། སྒྲ་སྙན་ངེས་བསྒྲགས་དབྱངས་དང༌། རྒྱལ་
བའི་བློ་གྲོས་དང༌། བཟང་པོ་སྔོན་འབྱུང་དང༌། སྤྲིན་སྒྲ་དང༌། མཆོག་དགའ་རྒྱལ་པོ་དང༌། དགའ་སྟོན་དང༌། རྟག་ཏུ་བརྩོན་དང༌། ལྷུན་པོ་རྩེ་འཛིན་ལ་སོགས་པ་སྐྱེ་བ་མེད་

96-1-327a

པ་དང༌། འགག་པ་མེད་པའི་ཆོས་དང་ལྡན་པ། འདས་པ་དང༌། མ་འོངས་པ་དང༌། ད་ལྟར་བྱུང་བ་དེ་རྣམས་ཀྱི་སྤྱན་སྔར་ནོངས་པ་ནོངས་པར་
མཐོལ་ལོ། །བཤགས་སོ། །རྣམ་པར་གཞིག་གོ །རབ་ཏུ་གཞོམ་མོ། །སྨད་དོ། །བྱིས་པ་བླུན་པོ་ལྟ་བ་ལོག་པར་ཞུགས་པ། འཁོར་བར་བྱིང་བའི་ནོངས་པ་ནོངས་པར་
གཟུང་དུ་གསོལ། ཏདྱ་ཐཱ། སམ་ཡོ་གེ །ཙིཏྟ་བི་བརྟེ། ཨ་ཁེ་མ་ཁེ། མ་ད་ནེ། བི་བྷ་ག་ཏེ། ས་མནྟ་གུ་ཎི། སཏྱ་ར་མེ་མུཀྟེ། པྲ་མུཀྟེ། ཧི་ལེ། ཨ་སི་ལེ། ཨ་ཙ་མེ་ཙ་མེ།
ཨ་ཙི་ཊེ། མ་ཙི་ཊེ། ར་ཧེ། མོ་ཙ་མཱ་ཡོ། གྲ་ཧེ། ཧེ་མ་བ་ཏེ། ཙོད་པ་དེ། དྷརྨ་ཙིཏྟེ། ཨ་བིཀྵེ་བེ་སྭཱཧཱ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་
གིས་བདག་ཁམས་གསུམ་དུ་བྱིང་བ་ལས་མངོན་པར་དབྱུང་དུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་གཡང་ས་ཆེན་
པོར་ལྷུང་བ་ལས་གདེག་ཏུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་ཁྲོན་པ་ཆེན་པོ་ཐིབས་པོ་ན་མཆིས་པ་ལས་དྲང་དུ་
གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་འབྲོག་དགོན་པ་ཆེན་པོའི་ནང་དུ་ལྷུང་པ་ལས་བསྐྱབ་ཏུ་གསོལ། སངས་རྒྱས་

96-1-327b

བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་ཉོན་མོངས་པའི་རྒྱ་མཚོ་ཆེན་པོ་འདས་པ་ནས་བསྒྲལ་དུ་གསོལ། སངས་རྒྱས་བཅོམ་ལྡན་འདས་དང༌། བྱང་
ཆུབ་སེམས་དཔའ་དེ་དག་གིས་བདག་འཁོར་བའི་རྒྱས་ཟིན་པ་ལས་དགྲོལ་དུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་སྲས་
གཅིག་དང་འདྲ་བར་ཐུགས་བརྩེ་བར་དགོངས་སུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས། བདག་སྲས་གཅིག་དང་འདྲ་བར་བསྟན་
དུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་སློབ་མ་སྡུག་པ་དང་འདྲ་བར་བསླབ་ཏུ་གསོལ། སངས་རྒྱས་བཅོམ་ལྡན་འདས་
དང་། བྱང་ཆུབ་སེམས་དཔའ་དེ་དག་གིས་དཀའ་བ་བརྒྱ་སྟོང་དེ་དག་མངོན་དུ་མཛད་ནས། བདག་ལ་ཐུགས་དགོངས་སུ་གསོལ། སངས་རྒྱས་བཅོམ་ལྡན་འདས་དང་།
བྱང་ཆུབ་སེམས་དཔའ་དེ་དག་གིས་སྨོན་ལམ་ཆེན་པོ་བཅུ་པོ་ཁྲི་ཕྲག་གྲངས་མེད་པ་དེ་དག་མངོན་དུ་མཛད་ནས་བདག་ལ་གྲུབ་པར་མཛད་དུ་གསོལ། སངས་རྒྱས་བཅོམ་
ལྡན་འདས་དང༌། བྱང་ཆུབ་སེམས་དཔའ་དེ་དག་གིས་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཏིང་ངེ་འཛིན་མངོན་དུ་མཛད་ནས་བདག་ལ་བསྐྱེད་དུ་

96-1-328a

གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་བདག་མཆོག་ཏུ་ཟག་པ་མེད་པའི་ཆོས་འདུལ་བ་ལ་གཞག་
ཏུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གིས་ཐུགས་རྗེ་ཆེན་པོའི་ཆབ་ཀྱིས་བདག་བཀྲུར་གསོལ། སངས་རྒྱས་བཅོམ་ལྡན་
འདས་དང༌། བྱང་ཆུབ་སེམས་དཔའ་དེ་དག་གིས་སྟོབས་བཅུ་པོ་རྣམས་ཀྱིས་བདག་ལ་བྱུག་ཏུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་
དེ་དག་གི་ངོ་ཚ་མཁྱེན་པའི་ན་བཟས་བདག་ལ་དགབ་ཏུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གི་བྱང་ཆུབ་ཀྱི་ཡན་ལག་མེ་ཏོག་
རྣམས་ཀྱིས་བདག་ལ་གཏོར་དུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གི་རྒྱལ་ཚབ་ཏུ་དབང་བསྐུར་བས་བདག་ལ་དབང་
བསྐུར་དུ་གསོལ། སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་གི་སེངྒེའི་སྒྲ་ཆེན་པོས་བདག་ལུང་བསྟན་དུ་གསོལ། དེ་བཞིན་གཤེགས་པ་
ཟླ་མཆོག་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཇིགས་མེད་འབྱུང་གནས་ལ་ཕྱག་འཚལ་ལོ། །ཏདྱ་ཐཱ། དྷ་རེ་དྷ་རེ། དྷ་ར་ཎི། ནི་དྷ་

96-1-328b

ནེ། ཨ་བྷ་ཡ། ཀལྤེ་ཀལྤེ། བིཀྵི། ཨ་མྲྀ་ཏཱ་ཀལྤ། ཧུ་ཏ་ཤ་ནེ། ཨ་ནནྟ་མུ་ཁེ། ཨ་ནནྟ་ཙཀྵུཿ ཨུངྒ་ཏེ་ཨོཾ་བྷྲཱུཾ་སྭཱཧཱ། སངས་རྒྱས་བཅོམ་ལྡན་འདས་ཡང་དག་པར་རྫོགས་པའི་སངས་
རྒྱས་དང༌། བྱང་ཆུབ་སེམས་དཔའ་དེ་དག་བདག་ལ་དགོངས་སུ་གསོལ། གང་བདག་གིས་ཚེ་འདིའམ། སྐྱེ་བ་གཞན་རྣམས་སུ་སྐྱེ་བའམ། སྐྱེ་བ་སྟོང་ངམ། སྐྱེ་བ་ཐོག་མ་དང༌། ཐམ་མ་
མཆིས་པའི་འཁོར་བ་ན་འཁོར་བའི་ཚེ་སངས་རྒྱས་དང༌། ཆོས་དང༌། དགེ་འདུན་དང༌། ཕ་མ་དང༌། བླ་མ་དང༌། ཡོན་གནས་དང༌། མཁན་པོ་དང༌། སློབ་དཔོན་དང༌། ཚངས་པ་
མཚུངས་པར་སྤྱོད་པ་དང༌། དེ་ལས་གཞན་པ་ཡང་དག་པ་དང༌། ལོག་པའི་ལམ་ལ་ཞུགས་པ་ནས་དེ་བཞིན་གཤེགས་པའི་སྙིང་པོ་དང་ལྡན་པའི་བར་དང༌། ཆོས་ཀྱི་དབྱིངས་
ཀྱི་ཁོངས་སུ་གཏོགས་པ་རྣམས་ལ་ཟས་ཁམ་ཅིག་ཙམ་སྩལ་བའམ། བྱམས་པ་བསྒོམས་པའམ། ལུས་དང༌། ངག་དང༌། ཡིད་ཀྱིས་ཕྱི་དང༌། ནང་གི་ལེགས་པར་སྤྱད་པ་དེ་དག་ཐམས་
ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱི་སྟེ་ཇི་ལྟར་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དང༌།
བྱང་ཆུབ་སེམས་དཔའ་དེ་རྣམས་ཀྱིས་ཆོས་ཉིད་དེ་མངོན་དུ་མཛད་ནས་ཡོངས་སུ་བསྔོས་པ་དང༌། ཡོངས་སུ་བསྔོ་བར་འགྱུར་བ་དང༌། ཡོངས་སུ་བསྔོ་བ་དེ་ལྟར་བདག་གིས་ཀྱང་

96-1-329a

ཡོངས་སུ་བསྔོ་བར་བགྱིའོ། །ཇི་ལྟར་ཆོས་ཉིད་དེ་དང༌། ཇི་ལྟར་དེ་བཞིན་ཉིད་དེ་དང༌། ཇི་ལྟར་ཡང་དག་པའི་མཐའ་དེ་དང༌། ཇི་ལྟར་ཆོས་ཀྱི་དབྱིངས་དེ་དང༌། ཇི་ལྟར་
སྟོང་པ་ཉིད་དེ་དང༌། ཇི་ལྟར་རྣམ་པ་ཐམས་ཅད་མཁྱེན་པ་ཉིད་དང་ལྡན་པ་དེ་ལྟར་ཡོངས་སུ་བསྔོ་བར་བགྱིའོ། །དེ་བཞིན་གཤེགས་པ་མེ་ཏོག་མན་དཱ་ར་བའི་བསུང་ལ་ཕྱག་འཚལ་ལོ། །ཏདྱ་ཐཱ།
བི་ཛི་རམྦྷི། བི་ཛི་རམྦྷི། ཨུ་ཏ་པཱ་ད་བྱ་ཡ། བི་ཛི་རམྦྷི། སྟམྦྷ་ཧ་ར། སྟམྦྷ་ཧ་ར། ཨནཱུ་ན། ཏ་ཐཱ་ག་ཏཱ་བྷཱུ་ཏ་ཀོ་ཊི། བི་ཛི་རི་མ་བྷ་སྭཱཧཱ། འདས་པ་དང༌། མ་འོངས་པ་དང༌། ད་ལྟར་བྱུང་བའི་ཡང་དག་པར་རྫོགས་
པའི་སངས་རྒྱས་དང༌། བྱང་ཆུབ་སེམས་དཔའ་གང་ལགས་པ་དེ་དག་དང་པོ་བདག་གིས་ཇི་ལྟར་སེམས་ཅན་མ་རྒལ་བ་རྣམས་བསྒྲལ་བ་དང༌། མ་གྲོལ་བ་རྣམས་དགྲོལ་བ་དང༌། དབུགས་
མ་ཕྱིན་པ་རྣམས་དབུགས་དབྱུང་བ་དང༌། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའོ་སྙམ་དུ་ཐུགས་བསྐྱེད་པ་དང༌། དེ་དག་ལས་གཞན་པ་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་གནས་པ་དང༌། ཡང་དག་པར་ལྡན་པའི་ཐུགས་བསྐྱེད་པ་དེ་རྣམས་ལ་བདག་མཆོག་དང༌། གཙོ་བོ་དང༌། དམ་པ་དང༌། རབ་དང༌། ཕུལ་དང༌། བླ་ན་མ་མཆིས་པ་དང༌། གོང་ན་མ་མཆིས་པ་
དང་། གོང་མའི་ཡང་གོང་མ་དང༌། མཉམ་པ་མ་མཆིས་པ་དང༌། མི་མཉམ་པ་དང་མཉམ་པ་དང༌། དམིགས་པ་མ་མཆིས་པ་དང༌། རྣམ་པར་རྟོག་པ་མ་མཆིས་པ་དང༌། མཚན་མ་མ་མཆིས་པ་དང༌། སྤྲོས་

96-1-329b

པ་མ་མཆིས་པ་དང༌། ཡི་གེ་མ་མཆིས་པ་དང༌། ཉོན་མོངས་པ་མ་མཆིས་པ་དང༌། ཆགས་པ་མ་མཆིས་པ་དང༌། ནམ་མཁའ་ལྟར་མཉམ་པ་དང༌། ལུས་དང༌། སེམས་གྲོལ་བ་དང༌། རྣམ་པ་ཐམས་ཅད་ཀྱི་མཆོག་དང་
ལྡན་པའི་སྟོང་པ་ཉིད་ཀྱི་རྗེས་སུ་ཡི་རང་བས་རྗེས་སུ་ཡི་རང་ངོ༌། །འདས་པ་དང༌། མ་འོངས་པ་དང༌། ད་ལྟར་བྱུང་བའི་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཤཱཀྱ་ཐུབ་པ། བློ་གྲོས་མི་བཟད་པ་དང་
རིན་ཆེན་རྒྱལ་མཚན་འོད་དང༌། དྲི་མ་མེད་པའི་སྙིང་པོ་དང༌། ཆུང་འབྲིང་ཆེན་པོ་དང༌། མངོན་མཁྱེན་རྣམ་རོལ་དང༌། རྣམ་འཕྲུལ་དང་བ་དང༌། གྲགས་པ་སྤྲིན་སྦས་དང༌། སེངྒེ་རྣམ་པར་རོལ་པའི་རྒྱལ་པོ་
དང་། ལྷུན་པོ་མངོན་འཕགས་རྒྱལ་པོ་དང༌། དམ་ཆོས་ཀུན་སྲུང་ཏོག་གྱུར་རྒྱལ་པོ་ལ་སོགས་པ་གང་ལགས་པ་དེ་དག་དང་པོ་བྱང་ཆུབ་ཏུ་ཐུགས་བསྐྱེད་པ་ནས་བཟུང་སྟེ་ཇི་ཙམ་དུ་དམ་པའི་ཆོས་གནས་
བ་དེའི་བར་དུ་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང༌། ཚུལ་ཁྲིམས་ལས་བྱུང་བ་དང༌། བསྒོམ་པ་ལས་བྱུང་བ་དང༌། སྨོན་ལམ་ཆེན་པོ་བཅུ་པོ་ཁྲི་ཕྲག་གྲངས་མེད་པ་བསྒྲུབས་པ་གང་
ལགས་པ་དང༌། ཕ་རོལ་ཏུ་ཕྱིན་པ་དྲུག་བསྒྲུབ་པ་གང་ལགས་པ་དང༌། སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མ་མེད་པ་ཡང་དག་པར་བླངས་པ་གང་ལགས་པ་དང༌། བག་ཆགས་དང༌།
མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པ་གང་ལགས་པ་དང༌། ཐམས་ཅད་མཁྱེན་པའི་ཡེ་ཤེས་བསགས་པ་གང་ལགས་པ་ནས་སྐུ་དང༌། གསུང་དང༌། ཐུགས་ཀྱི་ཕྱི་དང༌། ནང་གི་

96-1-330a

ལེགས་པར་སྤྱད་པ་གང་ལགས་པ་དེ་དག་ཐམས་ཅད་མཆོག་དང༌། གཙོ་བོ་དང༌། དམ་པ་དང༌། རབ་དང༌། ཕུལ་དང༌། བླ་ན་མ་མཆིས་པ་དང༌། གོང་ན་མ་མཆིས་པ་དང༌།
གོང་མའི་ཡང་གོང་མ་དང༌། མཉམ་པ་མ་མཆིས་པ་དང༌། མི་མཉམ་པ་དང་མཉམ་པ་དང༌། དམིགས་པ་མ་མཆིས་པ་དང༌། རྣམ་པར་རྟོག་པ་མ་མཆིས་པ་དང༌། མཚན་མ་མ་མཆིས་པ་
དང་། སྤྲོས་པ་མ་མཆིས་པ་དང༌། ཡི་གེ་མ་མཆིས་པ་དང༌། ཉོན་མོངས་པ་མ་མཆིས་པ་དང༌། ཆགས་པ་མ་མཆིས་པ་དང༌། ནམ་མཁའ་ལྟར་མཉམ་པ་དང༌། ལུས་དང༌། སེམས་གྲོལ་བ་
དང་། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་རྗེས་སུ་ཡི་རང་བས་རྗེས་སུ་ཡི་རང་ངོ༌། །འདས་པ་དང༌། མ་འོངས་པ་དང༌། ད་ལྟར་བྱུང་བའི་བྱང་ཆུབ་སེམས་དཔའ་འཕགས་པ་སེངྒེ་
རྣམ་པར་རོལ་པ་དང༌། སེངྒེ་བསྒྱིངས་པ་དང༌། སེངྒེ་ཏོག་དང༌། རིན་པོ་ཆེ་ཏོག་དང༌། སེངྒེ་རྣམ་འཕྲུལ་གཙུག་དང༌། པདྨ་བཀོད་པ་དང༌། བརྩོན་པ་མི་གཏོང་བ་ལ་སོགས་པ་གང་ལགས་པ་དེ་དག་དང་པོ་
ཐུགས་བསྐྱེད་པ་ནས་བཟུང་ནས་ཇི་ཙམ་དུ་ས་བཅུའི་བར་དེར་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང༌། ཚུལ་ཁྲིམས་ལས་བྱུང་བ་དང༌། བསྒོམས་པ་ལས་བྱུང་བ་དང༌། སྨོན་ལམ་
ཆེན་པོ་བཅུ་པོ་ཁྲི་ཕྲག་གྲངས་མེད་པ་བསྒྲུབས་པ་གང་ལགས་པ་དང༌། ཕ་རོལ་ཏུ་ཕྱིན་པ་དྲུག་བསྒྲུབས་པ་གང་ལགས་པ་དང༌། སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་ཡང་དག་པར་

96-1-330b

བླངས་པ་གང་ལགས་པ་དང༌། བྱང་ཆུབ་ཆེན་པོ་བསགས་པ་གང་ལགས་པ་ནས་ལུས་དང༌། ངག་དང༌། ཡིད་ཀྱིས་ཕྱི་དང༌། ནང་གི་ལེགས་པར་སྤྱད་པ་གང་ལགས་པ་དེ་དག་ཐམས་ཅད་ལ་མཆོག་དང༌། གཙོ་བོ་དང༌།
དམ་པ་དང༌། རབ་དང༌། ཕུལ་དང༌། བླ་ན་མ་མཆིས་པ་དང༌། གོང་ན་མ་མཆིས་པ་དང༌། གོང་མའི་ཡང་གོང་མ་དང༌། མཉམ་པ་མ་མཆིས་པ་དང༌། མི་མཉམ་པ་དང་མཉམ་པ་དང༌། དམིགས་པ་མ་མཆིས་པ་དང༌།
རྣམ་པར་རྟོག་པ་མ་མཆིས་པ་དང༌། མཚན་མ་མ་མཆིས་པ་དང༌། སྤྲོས་པ་མ་མཆིས་པ་དང༌། ཡི་གེ་མ་མཆིས་པ་དང༌། ཉོན་མོངས་པ་མ་མཆིས་པ་དང༌། ཆགས་པ་མ་མཆིས་པ་དང༌། ནམ་མཁའ་ལྟར་
མཉམ་པ་དང༌། ལུས་དང༌། སེམས་གྲོལ་བ་དང༌། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་རྗེས་སུ་ཡི་རང་བས་ཡི་རང་ངོ༌། །འདས་པ་དང༌། མ་འོངས་པ་དང༌། ད་ལྟར་བྱུང་བའི་འཕགས་པ་
རང་རྒྱལ་བ་ཉོན་མོངས་འདུལ་བ་དང༌། དགེ་འབེབས་དང༌། རྒྱ་སྤོས་གཙུག་དང༌། ས་འཛིན་ལ་སོགས་པ་གང་ལགས་པ་དེ་དག་དང་པོ་སེམས་བསྐྱེད་པ་ནས་བཟུང་ནས་ཇི་ཙམ་དུ་ཐེག་པ་གཅིག་གིས་ཕུང་པོ་ལྷག་
མ་མེད་པའི་མྱ་ངན་ལས་འདས་པའི་བར་དེར་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང༌། ཚུལ་ཁྲིམས་ལས་བྱུང་བ་དང༌། བསྒོམས་པ་ལས་བྱུང་བ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་
པ་དང་ཡང་དག་པར་ལྡན་པ་གང་ལགས་པ་དང༌། སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་ཡང་དག་པར་བླངས་པ་གང་ལགས་པ་དང༌། རང་བྱང་ཆུབ་བསགས་པ་གང་ལགས་པ་ནས་ལུས་དང༌། ངག་

96-1-331a

དང་། ཡིད་ཀྱིས་ཕྱི་དང༌། ནང་གི་ལེགས་པར་སྤྱད་པ་གང་ལགས་པ་དེ་དག་ཐམས་ཅད་ལ་མཆོག་དང༌། གཙོ་བོ་དང༌། དམ་པ་དང༌། རབ་དང༌། ཕུལ་དང༌། བླ་ན་མ་
མཆིས་པ་དང༌། གོང་ན་མ་མཆིས་པ་དང༌། གོང་མའི་ཡང་གོང་མ། མཉམ་པ་མ་མཆིས་པ་དང༌། མི་མཉམ་པ་དང་མཉམ་པ་དང༌། དམིགས་པ་མ་མཆིས་པ་དང༌། རྣམ་པར་རྟོག་
བ་མ་མཆིས་པ་དང༌། མཚན་མ་མཆིས་པ་དང༌། སྤྲོས་པ་མ་མཆིས་པ་དང༌། ཡི་གེ་མ་མཆིས་པ་དང༌། ཉོན་མོངས་པ་མ་མཆིས་པ་དང༌། ཆགས་པ་མ་མཆིས་པ་དང༌། ནམ་མཁའ་
ལྟར་མཉམ་པ་དང༌། ལུས་དང༌། སེམས་གྲོལ་བ་དང༌། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་རྗེས་སུ་ཡི་རང་བས་རྗེས་སུ་ཡི་རང་ངོ༌། །འདས་པ་དང༌། མ་འོངས་
པ་དང༌། ད་ལྟར་བྱུང་བའི་འཕགས་པ་རྒྱུན་དུ་ཞུགས་པ་དང༌། ལན་ཅིག་ཕྱིར་འོང་བ་དང༌། ཕྱིར་མི་འོང་བ་དང༌། དགྲ་བཅོམ་པ་འཕགས་པ་ཤཱ་རིའི་བུ་དང༌། མཽངྒལ་གྱི་བུ་དང༌། ཀ་ཏྱའི་བུ་
དང་། ཤེས་རབ་སྒྲོན་མ་དང༌། རབ་འབྱོར་ལ་སོགས་པ་གང་ལགས་པ་དེ་དག་དང་པོ་སེམས་བསྐྱེད་པ་ནས་བཟུང་ནས་ཇི་ཙམ་དུ་ཐེག་པ་གཅིག་གིས་ཕུང་པོ་ལྷག་མ་མེད་པའི་མྱ་ངན་
ལས་འདས་པའི་བར་དེར་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང༌། ཚུལ་ཁྲིམས་ལས་བྱུང་བ་དང༌། བསྒོམ་པ་ལས་བྱུང་བ་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་

96-1-331b

པ་དང༌། ཡང་དག་པར་ལྡན་པ་གང་ལགས་པ་དང༌། སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་ཡང་དག་པར་བླངས་པ་གང་ལགས་པ་དང༌། ཉན་ཐོས་ཀྱི་བྱང་ཆུབ་བསགས་
པ་གང་ལགས་པ་ནས་ལུས་དང༌། ངག་དང༌། ཡིད་ཀྱིས་ཕྱི་དང༌། ནང་གི་ལེགས་པར་སྤྱད་པའི་བར་གང་ལགས་པ་དེ་དག་ཐམས་ཅད་ལ་མཆོག་དང༌། གཙོ་བོ་དང༌། དམ་པ་དང༌། རབ་དང༌།
ཕུལ་དང༌། བླ་ན་མ་མཆིས་པ་དང༌། གོང་ན་མ་མཆིས་པ་དང༌། གོང་མའི་ཡང་གོང་མ་དང༌། མཉམ་པ་མ་མཆིས་པ་དང༌། མི་མཉམ་པ་དང་མཉམ་པ་དང༌། དམིགས་པ་མ་མཆིས་པ་
དང་། རྣམ་པར་རྟོག་པ་མ་མཆིས་པ་དང༌། མཚན་མ་མ་མཆིས་པ་དང༌། སྤྲོས་པ་མ་མཆིས་པ་དང༌། ཡི་གེ་མ་མཆིས་པ་དང༌། ཉོན་མོངས་པ་མ་མཆིས་པ་དང༌། ཆགས་པ་མ་མཆིས་པ་
དང་། ནམ་མཁའ་ལྟར་མཉམ་པ་དང༌། ལུས་དང༌། སེམས་གྲོལ་བ་དང༌། རྣམ་པ་ཐམས་ཅད་ཀྱི་མཆོག་དང་ལྡན་པ་སྟོང་པ་ཉིད་ཀྱི་རྗེས་སུ་ཡི་རང་ངོ༌། །ཁམས་གསུམ་དུ་སྐྱེས་པའི་སེམས་ཅན་
གྱི་ཁམས་གང་ལགས་པའི་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང༌། ཚུལ་ཁྲིམས་ལས་བྱུང་བ་དང༌། བསྒོམས་པ་ལས་བྱུང་བ་དང༌། དགེ་བ་བཅུའི་ལས་ཀྱི་ལམ་ཡང་དག་པར་
བླངས་པ་གང་ལགས་པ་ནས་ལུས་དང༌། ངག་དང༌། ཡིད་ཀྱིས་ཕྱི་དང༌། ནང་གི་ལེགས་པར་སྤྱད་པ་གང་ལགས་པ་དང༌། མ་འོངས་པ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་དང༌། ཡང་དག་པར་

96-1-332a

ལྡན་པ་གང་ལགས་པ་དེ་དག་ཐམས་ཅད་ལ་མཆོག་དང༌། གཙོ་བོ་དང༌། དམ་པ་དང༌། རབ་དང༌། ཕུལ་དང༌། བླ་ན་མ་མཆིས་པ་དང༌། གོང་ན་མ་མཆིས་པ་དང༌། གོང་
མའི་ཡང་གོང་མ་དང༌། མཉམ་པ་མ་མཆིས་པ་དང༌། མི་མཉམ་པ་དང་མཉམ་པ་དང༌། དམིགས་པ་མ་མཆིས་པ་དང༌། རྣམ་པར་རྟོག་པ་མ་མཆིས་པ་དང༌། མཚན་མ་མ་མཆིས་པ་དང༌། སྤྲོས་པ་
མ་མཆིས་པ་དང༌། ཡི་གེ་མ་མཆིས་པ་དང༌། ཉོན་མོངས་པ་མ་མཆིས་པ་དང༌། ཆགས་པ་མ་མཆིས་པ་དང༌། ནམ་མཁའ་ལྟར་མཉམ་པ་དང༌། ལུས་དང༌། སེམས་གྲོལ་བ་དང༌། རྣམ་པ་ཐམས་
ཅད་ཀྱི་མཆོག་དང་ལྡན་པའི་སྟོང་པ་ཉིད་ཀྱི་རྗེས་སུ་ཡི་རང་བས་རྗེས་སུ་ཡི་རང་ངོ༌། །དེ་བཞིན་གཤེགས་པ་གསུང་མཆོག་ཞལ་ལ་ཕྱག་འཚལ་ལོ། །ཏ་དྱ་ཐཱ། ཙནྡ་ནེ། ཙནྡ་ནེ། ཙནྡ་ན་ཨང་གེ།
ཙནྡ་ན་པྲ་བ་རེ། ཙནྡ་ན་ཨ་བྷ་ཡེ། ཙནྡ་ན་སིདྡྷེ། ཙནྡ་ན་ཨ་བ་ལོ་ཀི་ཏེ། ཙནྡ་ན་ཤ་ཨུངྒ་ཏེ་སྭཱཧཱ། རྗེས་སུ་ཡི་རང་བ་དང་ལྡན་པ་དང༌། ཡོངས་སུ་བསྔོ་བ་དང་ལྡན་པའི་དགེ་བའི་རྩ་བ་དེ་
དག་དང༌། སྐྱེ་བ་ཐོག་མ་དང༌། ཐ་མ་མ་མཆིས་པའི་འཁོར་བ་ན་བསགས་པ་གང་ལགས་པ་དང༌། མ་འོངས་པ་མྱ་ངན་ལས་འདས་པའི་མཐའ་གང་ལགས་པ་དེ་དག་ཐམས་ཅད་ཡོངས་
སུ་བསྡུས་ནས་བདག་དགེ་བ་ལ་བརྩོན་པའི་ལྷ་རྟག་ཏུ་འབྲང་བ་གང་ལགས་པ་དེ་དག་ལ་དབུལ་བར་བགྱིའོ། །དགེ་བའི་རྩ་བ་དེས་གཟི་བྱིན་དང་ལྡན་པ་དང༌། སྟོབས་དང་ལྡན་པ་དང༌། དབང་

96-1-332b

ཆེ་བ་དང༌། ཐུབ་པར་དཀའ་བར་གྱུར་ཏེ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་རབ་ཏུ་བསྐོར་བར་གྱུར་ཅིག །བདུད་
བཞི་ཚར་གཅོད་པར་གྱུར་ཅིག །སེམས་ཅན་ཡོངས་སུ་སྨིན་པར་བྱེད་པར་གྱུར་ཅིག །བདག་དང༌། དགེ་བའི་ཕྱོགས་ལ་མངོན་པར་བརྩོན་པའི་སྙིང་རྗེ་ཆེན་པོ་མངོན་དུ་བགྱིས་ནས་
དྲན་པ་ཉེ་བར་སྒྲུབ་པར་གྱུར་ཅིག །ལེ་ལོ་སེལ་བར་གྱུར་ཅིག །ལམ་ཉེ་བར་སྟོན་པར་གྱུར་ཅིག །མི་དགེ་བའི་ལས་བཟློག་པར་གྱུར་ཅིག །དགེ་བ་ལ་སྦྱོར་བར་གྱུར་ཅིག །ལུས་ལ་
གཟི་བྱིན་འཇུག་པར་གྱུར་ཅིག །མཐུ་དང༌། སྟོབས་ཡང་དག་པར་བསྐྱེད་པར་གྱུར་ཅིག །སྒྲིབ་པ་ཆེན་པོ་སྟུག་པོར་ཐུར་པ་འདི་ལས་རྣམ་པར་གྲོལ་བར་གྱུར་ཅིག །སེམས་ཅན་གྱི་
ཁམས་དང༌། ལས་ཀྱི་ཁམས་དང༌། ཉོན་མོངས་པའི་ཁམས་དང༌། ནམ་མཁའི་ཁམས་ཇི་ཙམ་པ་དེ་ཙམ་དུ་སེམས་ཅན་ལ་ཕན་པའི་ཕྱིར་གནས་པར་གྱུར་ཅིག །དགེ་བའི་རྩ་བ་དེ་ལས་
དགེ་བའི་རྩ་བ་བྱུང་བ་གང་ལགས་པའི་དགེ་བའི་རྩ་བ་དེས་གཙུག་ལག་ཁང་འདི་ན་གནས་པའི་ལྷ་འཕགས་པ་རྣམ་ཐོས་ཀྱི་བུ་དང༌། ཡུལ་འཁོར་སྲུང་དང༌། འཕགས་སྐྱེས་པོ་དང༌། མིག་
མི་བཟང་དང༌། ལྔ་རྩེན་དང༌། ལྔ་ལེན་དང༌། ནོར་བུ་བཟང་པོ་དང༌། གང་བ་བཟང་པོ་དང༌། ལྷ་མོ་ཆེན་མོ་དཔལ་དང༌། ལྗང་སྔོན་དུ་འཁོར་དང་བཅས་པ་ལ་སོགས་པ་དང༌། བྱང་ཆུབ་གོས་ལ་སོགས་པ་

96-1-333a

གཞི་པ་རྣམས་དང༌། དགའ་བོ་དང༌། ཉེ་དགའ་ལ་སོགས་པ་ཀླུ་བདག་པོ་རྣམས་དང༌། འབྲོག་གནས་ལ་སོགས་པའི་གནོད་སྦྱིན་གྱི་བདག་པོ་རྣམས་དང༌། གང་
གཞན་ཡང་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་གང་ལགས་པ་དེ་
དག་ལ་དགེ་བའི་རྩ་བ་དེ་དབུལ་བར་བགྱིའོ། །དགེ་བའི་རྩ་བ་དེས་གཟི་བྱིན་དང་ལྡན་པ་དང༌། སྟོབས་དང་ལྡན་པ་དང༌། དབང་ཆེ་བ་དང༌། ཐུབ་པར་དཀའ་བར་གྱུར་ཏེ་མྱུར་དུ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་རབ་ཏུ་བསྐོར་བར་གྱུར་ཅིག །བདུད་བཞི་ཚར་གཅོད་པར་གྱུར་ཅིག །སེམས་ཅན་ཡོངས་སུ་
སྨིན་པར་བྱེད་པར་གྱུར་ཅིག །བདག་ཀྱང་དགེ་བ་ལ་བརྩོན་པའི་སྙིང་རྗེ་ཆེན་པོ་སྔོན་དུ་བགྱིས་ནས་དྲན་པ་ཉེ་བར་སྒྲུབ་པར་གྱུར་ཅིག །ལེ་ལོ་སེལ་བར་གྱུར་ཅིག །ལམ་ཉེ་བར་སྟོན་པར་
གྱུར་ཅིག །མི་དགེ་བ་ལས་བཟློག་པར་གྱུར་ཅིག །དགེ་བ་ལ་སྦྱོར་བར་གྱུར་ཅིག །ལུས་ལ་གཟི་བྱིན་འཇུག་པར་གྱུར་ཅིག །མཐུ་དང༌། སྟོབས་ཡང་དག་པར་སྐྱེད་པར་གྱུར་ཅིག །སྒྲིབ་
པ་ཆེན་པོ་སྟུག་པོར་གྱུར་པ་འདི་ལས་རྣམ་པར་གྲོལ་བར་གྱུར་ཅིག །སེམས་ཅན་གྱི་ཁམས་དང༌། ལས་ཀྱི་ཁམས་དང༌། ཉོན་མོངས་པའི་ཁམས་དང༌། ནམ་མཁའི་ཁམས་ཇི་ཙམ་པ་

96-1-333b

དེ་ཙམ་དུ་སེམས་ཅན་ལ་ཕན་པའི་ཕྱིར་གནས་པར་གྱུར་ཅིག །དགེ་བའི་རྩ་བ་དེ་ལ་དགེ་བའི་རྩ་བ་བྱུང་བ་གང་ལས་ས་པའི་དགེ་བའི་རྩ་བ་དེས་སེམས་ཅན་དམྱལ་བ་དང༌། དུད་འགྲོ་
དང་། ཡི་དྭགས་དང༌། གཤིན་རྗེའི་འཇིག་རྟེན་དུ་སྐྱེས་པའི་སེམས་ཅན་གང་ལགས་པ་རྣམས་དང༌། མི་ཁོམ་པར་སྐྱེས་པ་གང་ལགས་པ་དང༌། སངས་རྒྱས་དང༌། ཆོས་དང༌། དགེ་
འདུན་དང་བྲལ་བ་གང་ལགས་པ་དང༌། བཅོམ་ལྡན་འདས་ཀྱི་བསྟན་པ་འདི་ལས་ཕྱི་རོལ་པ་དང༌། དེ་ལས་གཞན་པ་མུ་སྟེགས་རྣམས་ལ་གནས་པ་ནས་ལོག་པ་ཉིད་དུ་ངེས་པའི་
བར་གང་ལགས་པ་དེ་དག་ལ་དགེ་བའི་རྩ་པ་དེ་བསྔོ་བར་བགྱིའོ། །དགེ་བའི་རྩ་བ་དེས་ཕུང་པོ་འདི་དག་ཉིད་ཀྱིས་སངས་རྒྱས་ཀྱི་ཞིང་ཡོངས་སུ་དག་པ་རྣམས་སུ་སྐྱེ་བ་འཛིན་པར་འགྱུར་
པ་ནས་བྱང་ཆུབ་མངོན་པར་རྫོགས་པར་སངས་རྒྱས་པའི་བར་དུ་གྱུར་ཏེ་ཆོས་ཀྱི་འཁོར་ལོ་རབ་ཏུ་བསྐོར་བར་གྱུར་ཅིག །བདུད་བཞི་ཚར་གཅོད་པར་གྱུར་ཅིག །སེམས་ཅན་ཡོངས་སུ་
སྨིན་པར་བྱེད་པར་གྱུར་ཅིག། བདག་ཀྱང་དགེ་བའི་ཕྱོགས་ལ་མངོན་པར་བརྩོན་པའི་སྙིང་རྗེ་ཆེན་པོ་མངོན་སུམ་དུ་བགྱིས་ནས་དྲན་པ་ཉེ་བར་སྒྲུབ་པར་གྱུར་ཅིག །ལེ་ལོ་སེལ་བར་གྱུར་
ཅིག་།ལམ་ཉེ་བར་སྟོན་པར་གྱུར་ཅིག །མི་དགེ་བ་ལས་ཟློག་པར་གྱུར་ཅིག །དགེ་བ་ལ་སྦྱོར་བར་གྱུར་ཅིག །ལུས་ལ་གཟི་བྱིན་འཇུག་པར་གྱུར་ཅིག །མཐུ་དང༌། སྟོབས་ཡང་དག་པར་བསྐྱེད་

96-1-334a

པར་གྱུར་ཅིག །སྒྲིབ་པ་ཆེན་པོ་སྟུག་པོར་གྱུར་བ་འདི་ལས་རྣམ་པར་གྲོལ་བར་གྱུར་ཅིག །སེམས་ཅན་གྱི་ཁམས་དང༌། ལས་ཀྱི་ཁམས་དང༌། ཉོན་མོངས་
པའི་ཁམས་དང༌། ནམ་མཁའི་ཁམས་ཇི་ཙམ་པ་དེ་ཙམ་དུ་སེམས་ཅན་ལ་ཕན་པའི་ཕྱིར་གནས་པར་གྱུར་ཅིག །དགེ་བའི་རྩ་བ་དེ་ལས་དགེ་བའི་རྩ་བ་བྱུང་བ་གང་ལགས་པའི་
དགེ་བའི་རྩ་བ་དེས་ཉན་ཐོས་ཀྱི་ཐེག་པ་ལ་མོས་ཤིང་ཉན་ཐོས་ཀྱི་ཐེག་པས་ངེས་པར་འབྱུང་བ་འདོད་པའི་སེམས་ཅན་གང་ལགས་པ་དེ་དག་ལ་དགེ་བའི་རྩ་བ་དེ་དབུལ་བར་བགྱིའོ།།
དགེ་བའི་རྩ་བ་དེས་ལམ་བཞི་ལ་དམིགས་ཤིང་འཕགས་པའི་བདེན་པ་བཞིའི་ཆོས་ཉིད་དང༌། ཡང་དག་པར་ལྡན་པ་མངོན་དུ་བགྱིས་ནས་ཉན་ཐོས་ཀྱི་བྱང་ཆུབ་མངོན་པར་
རྫོགས་པར་སངས་རྒྱས་ཤིང་མངོན་པར་རྫོགས་པར་སངས་རྒྱས་ནས་ཐེག་པ་གཅིག་གིས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་ཀྱི་བར་དུ་ཡོངས་སུ་
མྱ་ངན་ལས་འདའ་བར་གྱུར་ཅིག །དགེ་བའི་རྩ་བ་དེ་ལས་དགེ་བའི་རྩ་བ་བྱུང་བ་གང་ལགས་པའི་དགེ་བའི་རྩ་བ་དེས་རང་སངས་རྒྱས་ཀྱི་ཐེག་པ་ལ་མོས་ཤིང་རང་སངས་རྒྱས་
ཀྱི་ཐེག་པས་ངེས་པར་འབྱུང་བར་འདོད་པའི་སེམས་ཅན་གང་ལགས་པ་དེ་དག་ལ་དགེ་བའི་རྩ་བ་དེ་དབུལ་བར་བགྱིའོ། །དགེ་བའི་རྩ་བ་དེས་རྟེན་ཅིང་འབྲེལ་བར་འབྱུང་བའི་

96-1-334b

ཆོས་ཉིད་སྐྱེ་བ་དང༌། འཇིག་པ་མངོན་དུ་བགྱིས་ནས་རང་བྱང་ཆུབ་མངོན་པར་རྫོགས་པར་སངས་རྒྱས་ཤིང་མངོན་པར་རྫོགས་པར་སངས་རྒྱས་བ་ནས་ཐེག་པ་གཅིག་གིས་ཕུང་པོ་ལྷག་
མ་མེད་པའི་མྱ་ངན་ལས་འདས་པའི་དབྱིངས་ཀྱི་བར་དུ་ཡོངས་སུ་མྱ་ངན་ལས་འདའ་བར་གྱུར་ཅིག །དགེ་བའི་རྩ་བ་དེ་ལས་དགེ་བའི་རྩ་བ་བྱུང་བ་གང་ལགས་པའི་དགེ་བའི་རྩ་བ་དེས་སེམས་
ཅན་ཐེག་པ་ཆེན་པོ་ལ་མོས་ཤིང་ཐེག་པ་ཆེན་པོས་ངེས་པར་འབྱུང་བར་འདོད་ལ་སེམས་ཅན་ཐམས་ཅད་སྒྲོལ་བར་འདོད་པ་གང་ལགས་པ་དེ་དག་ལ་དགེ་བའི་རྩ་བ་དེ་དབུལ་
བར་བགྱིའོ། །དགེ་བའི་རྩ་བ་དེས་ཚོགས་ཤིན་ཏུ་བསགས་ཤིང་དགེ་བའི་རྩ་བ་ཉེ་བར་བསགས་པ། སྐྱེ་བ་མེད་པ་དང༌། འགག་པ་མེད་པའི་ཆོས་ཉིད་མངོན་དུ་
བགྱིས་ནས་བྱང་ཆུབ་ཆེན་པོར་མངོན་པར་རྫོགས་པར་སངས་རྒྱས་པར་གྱུར་ཅིག །དགེ་བའི་རྩ་བ་དེ་ལས་དགེ་བའི་རྩ་བ་བྱུང་བ་གང་ལགས་པའི་དགེ་བའི་རྩ་བ་དེ་ཁམས་གསུམ་
དུ་སྐྱེས་པའི་སེམས་ཅན་གྱི་ཁམས་དབུལ་བར་བགྱིའོ། །དེས་ཁམས་གསུམ་དུ་སྐྱེས་པའི་སེམས་ཅན་ཐམས་ཅད་བྱང་ཆུབ་ཆེན་པོར་མངོན་པར་རྫོགས་པར་སངས་རྒྱས་ནས་
ཆོས་ཀྱི་འཁོར་ལོ་རབ་ཏུ་བསྐོར་བར་གྱུར་ཅིག །བདུད་བཞི་ཚར་གཅོད་པར་གྱུར་ཅིག །སེམས་ཅན་ཡོངས་སུ་སྨིན་པར་བྱེད་པར་གྱུར་ཅིག །བདག་ཀྱང་དགེ་བའི་མཆོག་

96-1-335a

ལ་བརྩོན་པའི་སྙིང་རྗེ་ཆེན་པོ་མངོན་དུ་བགྱིས་ནས་དྲན་པ་ཉེ་བར་སྒྲུབ་པར་གྱུར་ཅིག། ལེ་ལོ་སེལ་བར་གྱུར་ཅིག། ལམ་ཉེ་བར་སྟོན་པར་གྱུར་ཅིག །མི་
དགེ་བ་ལས་ཟློག་པར་གྱུར་ཅིག །དགེ་བ་སྦྱོར་བར་གྱུར་ཅིག། ལུས་ལ་གཟི་བརྗིད་འཇུག་པར་གྱུར་ཅིག །མཐུ་དང༌། སྟོབས་ཡང་དག་པར་བསྐྱེད་པར་གྱུར་ཅིག། སྒྲིབ་པ་
ཆེན་པོ་སྟུག་པོར་གྱུར་པ་འདི་ལས་རྣམ་པར་གྲོལ་བར་གྱུར་ཅིག །སེམས་ཅན་གྱི་ཁམས་དང༌། ལས་ཀྱི་ཁམས་དང༌། ཉོན་མོངས་པའི་ཁམས་དང༌། ནམ་མཁའི་
ཁམས་ཇི་ཙམ་པ་དེ་ཙམ་དུ་སེམས་ཅན་ལ་ཕན་པའི་ཕྱིར་གནས་པར་གྱུར་ཅིག །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ལ་ཕྱག་འཚལ་ལོ། །ཏདྱ་ཐཱ། ཨ་བ་ལོ་ཀེ། ལོ་ཀ། བི་ལོ་ཀེ། ལོ་ཀ། པི་ལི་ཀི་ནི། ཨ་བ་ལོ་ཀ་ཡ་ཧྲི་མེ། སརྦ་ཀརྨ་ཨཱ་བ་ར་ཎ་བྷྱཿསྭཱཧཱ། གང་དག་ཕྱོགས་བཅུའི་འཇིག་རྟེན་
གྱི་ཁམས་ན་བཞུགས་པའི་སངས་རྒྱས་བཅོམ་ལྡན་འདས་ཐུགས་རྗེས་ཐུགས་ཁྱབ་པ། སྔོན་གྱི་སྨོན་ལམ་གྱི་བྱིན་གྱིས་བརླབས་ཀྱིས་བཞུགས་ཤིང་འཚོ་ལ་གཞེས་
པ། འདི་ལྟ་སྟེ། བཟང་པོ་དཔལ་དང༌། ཙནྡན་དཔལ་དང༌། ཏོག་གི་དཔལ་དང༌། མྱ་ངན་མེད་པའི་དཔལ་དང༌། ཏོག་དཔལ་དང༌། མེ་ཏོག་དཔལ་དང༌། སྣང་བའི་དཔལ་དང༌།

96-1-335b

ནོར་དཔལ་དང༌། རྒྱ་མཚོ་དཔལ་དང༌། རིན་ཆེན་མཆོད་སྡོང་ཀུན་ནས་སྣང་བ་དང༌། དེ་ལ་སོགས་པ་ལ་བདག་གི་བསམ་པ་དང༌། ལྷག་པའི་བསམ་པ་རུས་པའི་ཁོང་ནས་དགའ་བ་དང༌། རྐང་
གི་ཁོང་ནས་དགའ་བའི་སེམས་ཅན་ཐམས་ཅད་དང༌། ལུས་ཐམས་ཅད་བཏུད་ནས་ཕྱག་འཚལ་ལོ། །དེ་དག་ཡོངས་སུ་མྱ་ངན་ལས་འདས་པའི་སྐུ་མཆོད་རྟེན་དང༌། གཞལ་མེད་ཁང་དང༌། དྲི་
གཙང་ཁང་དང༌། ཆོས་ཉིད་གང་ལགས་པ་དང༌། ཆོས་ཉིད་གང་ལགས་པ་དེས་སངས་རྒྱས་བཅོམ་ལྡན་འདས་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་
ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཅན་ཐམས་ཅད་དང༌། ལུས་ཐམས་ཅད་བཏུད་ནས་ཕྱག་
འཚལ་ལོ། །གང་དག་འདས་པའི་ཡང་དག་པར་རྫོགས་པའི་སངས་རྒྱས་རྣམས་དང༌། དེ་དག་གི་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་
གཙང་ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་སངས་རྒྱས་བཅོམ་ལྡན་འདས་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་
རོལ་ཏུ་ཕྱིན་པ་ཡོངས་སུ་བསྒོམ་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་བཏུད་ན་

96-1-336a

ཕྱག་འཚལ་ལོ། །གང་དག་མ་འོངས་པའི་ཡང་དག་པར་རྫོགས་པའི་སངས་རྒྱས་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌།
གཞལ་མེད་ཁང་དང༌། དྲི་གཙང་ཁང་དང༌། ཆོས་ཉིད་གང་ལགས་བ་དེས་སངས་རྒྱས་བཅོམ་ལྡན་འདས་དེ་དག་རབ་ཏུ་འབྱེད་པའི་ཆོས་ཉིད་དང༌། དེའང་ཤེས་རབ་ཀྱི་ཕ་རོལ་ཏུ་
ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་བའི་བསམ་པས་སེམས་ཐམས་ཅད་དང༌། ལུས་ཐམས་ཅད་བཏུད་ནས་
ཕྱག་འཚལ་ལོ། །ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་བྱང་ཆུབ་སེམས་དཔའ་རྟག་ཏུ་བརྩོན་པ་དང༌། རབ་ཏུ་བརྩོན་པ་དང༌། བརྩོན་པ་མི་འདོར་བ་རྣམས་ལ།
འདི་ལྟ་སྟེ། ཆུ་ལྷ་བློ་གྲོས་དང༌། སྣང་བའི་བློ་གྲོས་དང༌། ནམ་མཁའི་བློ་གྲོས་དང༌། གློག་གི་བློ་གྲོས་དང༌། དོན་གྲུབ་བློ་གྲོས་དང༌། རབ་ཏུ་ཞི་སྦྱོད་བློ་གྲོས་དང༌། སོ་སོ་ཡང་
དག་རིག་ཐོབ་དང༌། རྟག་ཏུ་བརྩོན་པ་དང༌། རབ་ཏུ་བརྩོན་པ་ལ་སོགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་
ཐམས་ཅད་བཏུད་ནས་ཕྱག་འཚལ་ལོ། །དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་གཅང་ཁང་དང༌། ཆོས་ཉིད་

96-1-336b

དེ་གང་ལགས་བ་དེ་དང༌། ཆོས་ཉིད་གང་ལགས་པ་དེས་བྱང་ཆུབ་སེམས་དཔའ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་རབ་ཏུ་བསྒོམས་པའི་སྐུ་གདུང་
གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་བཏུང་ནས་ཕྱག་འཚལ་ལོ། །གང་དག་འདས་པའི་བྱང་ཆུབ་སེམས་
དཔའ་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་གཙང་ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་
ལགས་པ་དེས་བྱང་ཆུབ་སེམས་དཔའ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་
བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་བཏུད་ནས་ཕྱག་འཚལ་ལོ། །གང་དག་མ་འོངས་པའི་བྱང་ཆུབ་སེམས་དཔའ་རྣམས་དང༌།
དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་གཙང་ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་
བྱང་ཆུབ་སེམས་དཔའ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་

96-1-337a

བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་བཏུད་ནས་ཕྱག་འཚལ་ལོ། །བྱང་ཆུབ་སེམས་དཔའ་འདོད་ཆེན་པ།།
དགའ་ལྡན་གྱི་གནས་མངལ་དུ་འཇུག་པ་དང༌། གནས་དང༌། ས་སྟོན་པ་དང༌། བྱང་ཆུབ་ཀྱི་སྙིང་པོར་གཤེགས་པ་དང༌། བྱང་ཆུབ་མངོན་པར་རྫོགས་པར་བྱང་ཆུབ་པ་དང༌།
བདུད་འདུལ་བ་དང༌། ཆོས་ཀྱི་འཁོར་ལོ་བསྐོར་བ་ནས་ཡོངས་སུ་མྱ་ངན་ལས་འདས་པ་ཆེན་པོའི་བར་སྟོན་པ་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་
བསམ་པས་བདག་ཉིད་ཐམས་ཅད་ཀྱི་བསམ་པ་ཐམས་ཅད་དང༌། ལུས་ཐམས་ཅད་བཏུང་ནས་ཕྱག་འཚལ་ལོ། །དེ་དག་གི་ཡོངས་སུ་མྱ་ངན་ལས་འདས་པའི་སྐུའི་
མཆོད་རྟེན་དང༌། གཞལ་མེད་ཁང་དང༌། དྲི་གཙང་ཁང་དང༌། ཆོས་ཉིད་དེ་གང་ལགས་པ་དེ་དང༌། ཆོས་ཉིད་གང་ལགས་པ་དེས་སངས་རྒྱས་བཅོམ་ལྡན་འདས་དེ་དག་རབ་
ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་
པས་སེམས་ཐམས་ཅད་དང༌། ལུས་ཐམས་ཅད་བཏུད་ནས་ཕྱག་འཚལ་ལོ། །གང་དག་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་འཕགས་པ་རང་རྒྱལ་བ་ཕུང་

96-1-337b

པོ་དང༌། ཁམས་དང༌། སྐྱེ་མཆེད་ལ་མཁས་པ། སྐྱེ་བ་དང༌། འཇིག་བ་རྟོགས་པ་རྣམས་ཀྱི་མཚན་ལ། འདི་ལྟ་སྟེ། བསེ་རུ་ལྟར་སྤྱོད་པ་དང༌། ཚོགས་དང་སྤྱོད་པ་གང་ལགས་པ་དེ་དག་ལ་
བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང་ལུས་ཐམས་ཅད་བཏུད་ནས་ཕྱག་འཚལ་ལོ། །དེ་དག་གི་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་
དང་། གཞལ་མེད་ཁང་དང༌། དྲི་གཙང་ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་རང་རྒྱལ་བ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་
རབ་ཀྱི་ཕ་རོལ་ཏུ་ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་
བཏུད་ནས་ཕྱག་འཚལ་ལོ། །གང་དག་འདས་པའི་རང་རྒྱལ་བ་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་གཙང་
ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་རང་རྒྱལ་བ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་བསྒོམས་
པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང་ལུས་ཐམས་ཅད་བཏུད་ནས་ཕྱག་འཚལ་ལོ། །གང་དག་མ་

96-1-338a

འོངས་པའི་རང་རྒྱལ་བ་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུ་གདུང་གི་མཆོད་རྟེན་དང༌། གཞལ་མེད་ཁང་དང༌། དྲི་གཙང་
ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་རང་རྒྱལ་བ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་
སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་བཏུད་ནས་ཕྱག་འཚལ་ལོ།།
གང་དག་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་འཕགས་པ་རྒྱུན་ཏུ་ཞུགས་པ་རྣམས་དང༌། ལན་གཅིག་ཕྱིར་འོང་བ་རྣམས་དང༌། ཕྱིར་མི་འོང་བ་རྣམས་དང༌།
དགྲ་བཅོམ་པ་རྣམས་དང༌། དེ་དག་ལ་འཇུག་པ་གང་ལགས་པ་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌།
དྲི་གཙང་ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་འཕགས་པ་རྒྱུན་དུ་ཞུགས་པ་རྣམས་དང༌། ལན་གཅིག་ཕྱིར་འོང་བ་རྣམས་དང༌། ཕྱིར་
མི་འོང་བ་རྣམས་དང༌། དགྲ་བཅོམ་པ་རྣམས་དང༌། དེ་དག་ལ་འཇུག་པ་གང་ལགས་པ་དེ་དག་ལ་རབ་ཏུ་འབྱེད་པའི་ཆོས་ཉིད་གང་ལགས་པ་དེ་དང༌། དེའང་ཤེས་རབ་ཀྱི་

96-1-338b

ཕ་རོལ་ཏུ་ཕྱིན་པ་ཡོངས་སུ་བསྒོམ་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང་ལུས་ཐམས་ཅད་བཏུད་ནས་ཕྱག་
འཚལ་ལོ། །གང་དག་འདས་པའི་འཕགས་པ་ཉན་ཐོས་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་གཙང་ཁང་
དང་། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་འཕགས་པ་ཉན་ཐོས་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་
ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང་ལུས་ཐམས་ཅད་བཏུད་ནས་ཕྱག་
འཚལ་ལོ། །གང་དག་མ་འོངས་པའི་འཕགས་པ་ཉན་ཐོས་རྣམས་དང༌། དེ་དག་ཡོངས་སུ་མྱ་ངན་ལས་འདས་པའི་སྐུའི་མཆོད་རྟེན་དང༌། གཞལ་མེད་ཁང་དང༌། དྲི་
གཙང་ཁང་དང༌། ཆོས་ཉིད་གང་ལགས་པ་དེ་དང༌། ཆོས་ཉིད་གང་ལགས་པ་དེས་འཕགས་པ་ཉན་ཐོས་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་
རོལ་ཏུ་ཕྱིན་པ་ཡོངས་སུ་བསྒོམས་པའི་སྐུ་གདུང་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང༌། ལུས་ཐམས་ཅད་

96-1-339a

བཏུད་ནས་ཕྱག་འཚལ་ལོ། །གང་དག་ཁམས་གསུམ་འདིའི་གླིང་བཞི་དག་ན། འཕགས་པ་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་
དཔའ་དང༌། དེ་བཞིན་གཤེགས་པའི་སྐུ་མདོར་ན་འཇིག་རྟེན་གྱི་ཁམས་འདིའམ། འཇིག་རྟེན་གྱི་ཁམས་གཞན་རྣམས་ན་མངོན་པར་འདུས་པ་དང༌། མངོན་པར་འདུ་བྱེད་
པ་དང༌། མངོན་པར་འདུ་བྱེད་པར་འགྱུར་བ་དང༌། མཆོད་པ་བྱས་པ་དང༌། མཆོད་པ་བྱེད་པ་དང༌། མཆོད་པ་བྱེད་པར་འགྱུར་བ་དང༌། འཕགས་པ་ཉན་ཐོས་དང༌། རང་
སངས་རྒྱས་དང༌། བྱང་ཆུབ་སེམས་དཔའ་དང༌། དེ་བཞིན་གཤེགས་པའི་སྐུ་གདུང་གི་མཆོད་རྟེན་དང༌། གཞལ་མེད་ཁང་དང༌། དྲི་གཙང་ཁང་དང༌། ཆོས་ཉིད་གང་
ལགས་པ་དེ་དང༌། ཆོས་ཉིད་གང་ལགས་པ་དེས་འཕགས་པ་དེ་དག་རབ་ཏུ་འབྱེད་པའི་ཆོས་ཉིད་དེ་དང༌། དེའང་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་བསྒོམས་
པའི་སྐུ་གདུང་གང་ལགས་པ་དེ་དག་ལ་བདག་གིས་བསམ་པ་དང༌། ལྷག་པའི་བསམ་པས་སེམས་ཐམས་ཅད་དང་ལུས་ཐམས་ཅད་བཏུད་ནས་ཕྱག་འཚལ་ལོ། །
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཙནྡྲ་པྲ་བྷེ། ཙནྡ་ན་ཙུརྞ་ཀཻ་ལ་ཤ་བ་ཏི། སརྦ་ཏ་ཐཱ་ག་ཏ། ཨ་དྷིཥྛི་ཏ་ཨ་ནུ་

96-1-339b

མོ་ད་ཏི་སྭཱཧཱ། ཇི་ལྟར་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་རྣམས་ཀྱི་ས་རྒྱ་ཆེན་པོ་དང༌། ཟབ་མོས་ཕ་
རོལ་ཏུ་ཕྱིན་པ་དྲུག་ལས་ངེས་པར་འབྱུང་བ་སྣ་ཚོགས་ཚད་མེད་པའི་མཆོད་པ་དང༌། མངོན་པར་འདུ་མཛད་པ་བསྒྲུབས་པ་དང༌། སྒྲུབ་པ་དང༌། སྒྲུབ་པར་འགྱུར་བ་དེ་དག་ལས་
བདག་གི་བསྐལ་བར་འགྱུར་བ་གང་ལགས་པ་དེ་དག་ཐམས་ཅད་ཀྱང་བདག་གི་ལགས་སོ་བར་བཟུང་ནས་བདག་གི་བསམ་པ་དང༌། ལྷག་པའི་བསམ་པས་སེམས་
ཐམས་ཅད་དང༌། ལུས་ཐམས་ཅད་བཏུད་ནས་ཕྱོགས་བཅུའི་འཇིག་རྟེན་གྱི་ཁམས་ཀྱི་རྡུལ་ཕྲ་མོ་སྙེད་ཀྱི་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་
དཔའ་དང༌། ཡང་དག་པར་རྫོགས་པའི་སངས་རྒྱས་དང་བཅས་པ་དེ་རྣམས་ལ་དབུལ་བར་བགྱིའོ། །དགེ་བའི་རྩ་བ་དེས་སེམས་ཅན་ཐམས་ཅད་ཀྱི་ཕ་རོལ་ཏུ་ཕྱིན་པ་ཐམས་
ཅད་དང༌། ས་ཐམས་ཅད་དང༌། ཏིང་ངེ་འཛིན་ཐམས་ཅད་དང༌། གཟུངས་ཀྱི་སྒོ་ཐམས་ཅད་དང༌། བྱང་ཆུབ་ཀྱི་ཆོས་ཐམས་ཅད་མངོན་དུ་གྱུར་ཅིག། དེ་བཞིན་གཤེགས་པ་
རྔ་སྒྲའི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ཊ་ཀེ་ཊ་ཀེ། ཊ་ཀ་ཊ་ཀེ་ཊ་ཀེ་སྭཱཧཱ། གང་དག་སྲིད་པ་གསུམ་པོ་འདི་ན་ལྷ་དང༌། མིའི་དྲི་དང༌། བདུག་སྤོས་ཀྱི་རྣམ་པ་དང༌།

96-1-340a

མེ་ཏོག་དང༌། འབྲས་བུ་དང༌། རོ་བྲོ་བ་དང༌། ལོ་ཏོག་གི་རྣམ་པ་དང༌། གསེར་དང༌། དངུལ་དང༌། ནོར་བུ་དང༌། མུ་ཏིག་དང༌། བཻཌཱུརྱ་དང༌། རྡོའི་སྙིང་པོ་ལ་སོགས་
པ་བདག་གི་བ་མེད་ཅིང་ཡོངས་སུ་བཟུང་བ་མེད་པ་གང་ལགས་པ་དེ་དག་བདག་དང༌། སེམས་ཅན་ཐམས་ཅད་ཐུན་མོང་དུ་བགྱིས་ནས་ཕྱོགས་བཅུའི་འཇིག་རྟེན་གྱི་ཁམས་ཀྱི་རྡུལ་ཕྲ་མོ་སྙེད་
ཀྱི་འདས་པ་དང༌། མ་འོངས་པ་དང༌། ད་ལྟར་བྱུང་བའི་ཡང་དག་པར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་དང༌། ཉན་ཐོས་དང༌། རང་རྒྱལ་བ་དང་བཅས་པ་དེ་རྣམས་
ལ་དབུལ་བར་བགྱིའོ། །དགེ་བའི་རྩ་བ་དེས་སེམས་ཅན་ཐམས་ཅད་ལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་མངོན་དུ་གྱུར་ཅིག །བཅོམ་ལྡན་འདས་དེ་བཞིན་གཤེགས་
པ་བློ་ཡངས་ཟབ་མོ་སྒྲོགས་པའི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། བི་པུ་ལ་སྭ་རེ། བི་པུ་ལ་ཡོ་ནི་ཤེ། ཨ་ན་ལ་སེ། ཨ་ན་ལ་ས། སཾ་བྷ་བེ། ཨ་ན་ལ་ས། ག་ཏིང་ག་ཏེ་སྭཱཧཱ། བདག་
ཉིན་མོ་དང༌། མཚན་མོ་གཉིད་ལོག་པ་དང༌། སད་པ་དང༌། འོང་བ་དང༌། འགྲོ་བ་དང༌། འདུག་པ་དང༌། ལངས་པ་ནས་དབང་པོ་འགག་པའི་བར་དུའང་ལུང་བསྟན་པ་དང༌། ལུང་མ་བསྟན་
པ་དང༌། ལུས་དང༌། ངག་དང༌། ཡིད་ཀྱིས་ཕྱི་དང༌། ནང་གི་ལེགས་པར་སྤྱད་པ་གང་ལགས་པ་དང༌། སྐྱེ་བ་ཐོག་མ་དང༌། ཐ་མམ་མཆིས་པའི་འཁོར་བར་བསགས་པ་གང་ལགས་པ་

96-1-340b

དང་། བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་དགེ་བའི་རྩ་བ་གང་ལགས་པ་དེ་དག་ཐམས་ཅད་སེམས་ཅན་ཐམས་ཅད་དང༌། ཐུན་མོང་དུ་བགྱིས་ནས་གཉིས་སུ་མེད་པའི་ཚུལ་གྱིས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱི་སྟེ་ཇི་ལྟར་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་རྣམས་
ཀྱིས་ཡོངས་སུ་བསྔོས་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །ཡང་དག་པར་རྫོགས་པའི་སངས་རྒྱས་བདུན་པོ་རྣམས་ལ་ཕྱག་འཚལ་ལོ། །རྣམ་པར་གཟིགས་ཀྱི་གཟི་
བརྗིད་དང༌། །ཤཱཀྱ་སེངྒེའི་བརྩོན་འགྲུས་ཀྱིས། །འདོད་ཆགས་ཞེ་སྡང་གཏི་མུག་དག །ནམ་ཡང་གཡོ་བར་མ་གྱུར་ཅིག །ཏདྱ་ཐཱ། ཛ་ཡནྟི། བི་ཛ་ཡནྟི། ཨ་པ་རཱ་ཛི་ཏེ། མཱ་ར་སཻནྱ་པྲ་རྡ་ནཱི་
ཡེ་སྭཱཧཱ། དགེ་བའི་རྩ་བ་དེས་སེམས་ཅན་འགྲོ་བ་དྲུག་ལ་བརྟེན་པ་གང་ལགས་པ་དེ་དག་ཐམས་ཅད་སྦྱིན་པའི་ཕ་རོལ་ཏུ་ཕྱིན་པ་ལ་དགོད་བར་བགྱིའོ། །དེ་བཞིན་དུ་ཚུལ་ཁྲིམས་དང༌།
བཟོད་པ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་དང༌། ཐབས་དང༌། སྨོན་ལམ་དང༌། སྟོབས་དང༌། ཡེ་ཤེས་ཀྱི་ཕ་རོལ་ཏུ་ཕྱིན་པ་ལ་དགོད་པར་བགྱིའོ། །དེ་བཞིན་དུ་
སུ་རབ་ཏུ་དགའ་བ་དང༌། དེ་བཞིན་དུ་དྲི་མ་མེད་པ་དང༌། འོད་བྱེད་པ་དང༌། འོད་འཕྲོ་བ་ཅན་དང༌། ཤིན་ཏུ་སྦྱང་དཀའ་བ་དང༌། མངོན་དུ་གྱུར་པ་དང༌། རིང་དུ་སོང་བ་དང༌། མི་གཡོ་བ་དང༌།

96-1-341a

ལེགས་པའི་བློ་གྲོས་དང༌། ས་ཆོས་ཀྱི་སྤྲིན་ལ་དགོད་པར་བགྱིའོ། །དེ་བཞིན་དུ་རྡོ་རྗེ་ལྟ་བུའི་ཏིང་ངེ་འཛིན་དང༌། དེ་བཞིན་དུ་བརྟན་པར་གནས་པའི་ཐབས་
ལ་མངོན་པར་བརྩོན་པ་དང༌། སྔོན་དུ་འགྲོ་བ་ཡོངས་སུ་བསགས་པའི་ཏིང་ངེ་འཛིན་དང༌། ངེས་པར་འབྱུང་བའི་ཏིང་ངེ་འཛིན་དང༌། ཀུན་ཏུ་གསལ་བའི་ཏིང་ངེ་འཛིན་དང༌། ཀུན་ཏུ་སྣང་
པའི་ཏིང་ངེ་འཛིན་དང༌། རིན་ཆེན་ཏོག་གི་ཏིང་ངེ་འཛིན་དང༌། རིན་ཆེན་ཟླ་བའི་ཏིང་ངེ་འཛིན་དང༌། རྒྱལ་མཚན་རྩེ་མོའི་ཏོག་གི་ཏིང་ངེ་འཛིན་དང༌། སྙིང་རྗེ་བསགས་པའི་ཏིང་ངེ་འཛིན་དང༌།
ཐམས་ཅད་ཀྱི་ཚིག་ཏུ་དབྱེ་བ་བསྟན་པ་ཤེས་པ་ལ་མཁས་པའི་ཏིང་ངེ་འཛིན་ལ་དགོད་པར་བགྱིའོ། །དེ་བཞིན་དུ་རྒྱ་མཚོའི་ཕྱག་རྒྱ་མི་ཟད་པར་སྒྲུབ་པའི་གཟུངས་དང༌། དེ་བཞིན་
དུ་སེམས་ཅན་ཀྱི་སྤྱོད་པ་ལ་འཇུག་པའི་གཟུངས་དང༌། ཉི་མའི་ཏོག་སྣང་བ་མཐའ་ཡས་པའི་གཟུངས་དང༌། ཟླ་བ་དྲི་མ་མེད་པའི་གཟི་བརྗིད་མངོན་པར་འཕགས་པའི་གཟུངས་
དང་། ཀུན་ནས་དཀྲིས་པ་ཐམས་ཅད་རྣམ་པར་སེལ་བ་དང༌། རྡོ་རྗེ་སྙིང་པོ་བསྟན་པས་ཉོན་མོངས་པ་མཐའ་ཡས་པ་རྣམ་པར་འཐོར་བ་དང༌། བརྗོད་དུ་མེད་པའི་དོན་སྟོན་པ་དོན་
དམ་པར་ཡང་དག་པར་འདུ་བ་དང༌། ལྡེམ་པོའི་ཚིག་ཏུ་སྨྲ་བའི་སྒྲ་འཇུག་པ་དང༌། ནམ་མཁའི་དཀྱིལ་ལྟར་དྲི་མ་མེད་པར་སྒྲུབ་པ་དང༌། ཟད་མི་ཤེས་པའི་ཕྱག་རྒྱས་བཏབ་པ་དང༌། སངས་

96-1-341b

རྒྱས་ཀྱི་སྐུ་མཐའ་ཡས་པ་ཡོངས་སུ་འགྲུབ་པ་སྒྲུབ་པའི་གཟུངས་ལ་དགོད་པར་བགྱིའོ། །དེ་བཞིན་དུ་ཕ་རོལ་ཏུ་ཕྱིན་པ་བཅུ་པོ་དེ་དག་ནས་གཟུངས་ཀྱི་སྒོ་བཅུའི་བར་དག་ལ་བཀོད་ནས་
དེ་རྣམས་དང་ལྷན་ཅིག་འདི་ནས་འགུམ་པའི་འོག་ཏུ་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཞིང་གང་ན་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་དེ་དང༌། བཅོམ་ལྡན་
འདས་འཇིག་རྟེན་དབང་ཕྱུག་དེ་དང༌། བཅོམ་ལྡན་འདས་མཐུ་ཆེན་ཐོབ་པ་དེ་དང༌། བྱང་ཆུབ་སེམས་དཔའ་དེ་དག་དང༌། འཁོར་དེ་རྣམས་མཉེས་པར་བྱེད་པར་གྱུར་ཅིག །བཅོམ་ལྡན་འདས་
འཁོར་དང་བཅས་པ་དེ་དག་མི་མཉེས་པར་མ་གྱུར་ཅིག །དེ་བཞིན་གཤེགས་པ་འོད་དཔག་མེད་ལ་ཕྱག་འཚལ་ལོ། །ཏདྱ་ཐཱ། པདྨེ་པདྨེ་ནི། པདྨ་ལོ་ཙ་ནེ། པདྨ་སཾ་བྷ་བེ་སྭཱཧཱ། དེ་བཞིན་
གཤེགས་པ་འོད་དཔག་མེད་ལ་ཕྱག་འཚལ་ལོ། །ཏདྱ་ཐཱ། ཨ་མི་ཏོད་བྷ་བ། ཨ་མི་ཏ་སཾ་བྷ་བེ། ཨ་མི་ཏ་བི་ཀྲཱནྟི། ག་ག་ན་ཀཱིརྟ་ཀ་ར། སརྦ་ཀརྨ་ཀླེ་ཤ་ཀྵ་ཡཾ་ཀ་རི་སྭཱཧཱ། དགེ་བའི་རྩ་བ་
དེས་འཕགས་པ་བྱམས་པ་མངོན་པར་རྫོགས་པར་སངས་རྒྱས་མ་ཐག་ཏུ་བདག་མངོན་དུ་ལུང་སྟོན་པས་ལུང་བསྟན་ཅིང་མངོན་སུམ་དུ་ལུང་སྟོན་པ་དང༌། ཡང་དག་པའི་
ལུང་སྟོན་པ་དང༌། ལྐོག་མ་ཡིན་པར་ལུང་སྟོན་པ་དང༌། དེ་བཞིན་དུ་ལུང་སྟོན་པ་དང༌། ཡང་དག་པའི་མཐར་ལུང་སྟོན་པ་དང༌། ཆོས་ཀྱི་དབྱིངས་སུ་ལུང་སྟོན་པ་ནས། དེ་ཁོ་ན་

96-1-342a

ཉིད་མཐོང་བའི་བར་གྱི་ལུང་སྟོན་པས་ལུང་སྟོན་པར་གྱུར་ཅིག །ལུང་བསྟན་ནས་བཅོམ་ལྡན་འདས་དེ་དང༌། བྱང་ཆུབ་སེམས་དཔའ་དང༌། ཉན་
ཐོས་ཀྱི་དགེ་འདུན་དང་བཅས་པ་མཉེས་པར་བྱེད་པར་གྱུར་ཅིག །ན་བཟའ་དང༌། ཞལ་ཟས་དང༌། གཟིམས་ཆ་དང༌། བསྙུན་པའི་གསོས་སྨན་གྱི་རྐྱེན་ཡོ་བྱད་རྣམས་དང༌། དེ་ལས་
གཞན་པ་དེ་བཞིན་གཤེགས་པ་དག་གི་ཟག་པ་མེད་པའི་མཆོད་པ་རྣམས་ཀྱིས་མཆོད་ནས་དེའི་དྲུང་དུ་བུས་པའི་རབ་ཏུ་འབྱུང་བ་ཐོབ་ཅིང་གཞོན་ནུའི་རབ་ཏུ་འབྱུང་བ་དང༌།
ལྐོག་མ་ཡིན་པར་རབ་ཏུ་འབྱུང་བ་དང༌། དེ་བཞིན་ཉིད་དུ་རབ་ཏུ་འབྱུང་བ་དང༌། ཡང་དག་པའི་མཐར་རབ་ཏུ་འབྱུང་བ་ནས་དེ་ཁོ་ན་ཉིད་མཐོང་བའི་བར་དུ་རབ་ཏུ་འབྱུང་བ་
ཐོབ་པར་གྱུར་ཅིག །དེའང་འཇིག་རྟེན་དང༌། འཇིག་རྟེན་ལས་འདས་པའི་ཁྱད་པར་དུ་འཕགས་པ། སྐྱོན་མེད་པ། མ་འདྲེས་པ། རྙོག་པ་མེད་པ། ལྷ་དང༌། མི་མངོན་
པར་དགའ་བ། སངས་རྒྱས་དང༌། བྱང་ཆུབ་སེམས་དཔས་བསྔགས་པ། སེམས་ཅན་ལ་སྨན་པའི་སླད་དུ་བདག་རབ་ཏུ་འབྱུང་པར་གྱུར་ཅིག །དེ་ནས་བསྐལ་པ་བཟང་
པོའི་ཡང་དག་པར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་དང༌། ཉན་ཐོས་ཀྱི་དགེ་འདུན་ཐམས་ཅད་ལ་བྱིས་པ་ནས་ན་བཟའ་དང༌། ཞལ་ཟས་དང༌། གཟིམས་ཆ་དང༌།

96-1-342b

བསྙུན་པའི་གསོས་སྨན་གྱི་རྐྱེན་ཡོ་བྱད་རྣམས་ཀྱིས་མཉེས་པར་བགྱིས་ནས་དེ་དག་གི་དྲུང་དུ་བུས་པའི་རབ་ཏུ་འབྱུང་བ་ཐོབ་ཅིང་གཞོན་ནུའི་རབ་ཏུ་འབྱུང་བ་དང༌། མངོན་སུམ་དུ་རབ་ཏུ་
འབྱུང་བ་དང༌། ལྐོག་མ་ཡིན་པར་རབ་ཏུ་འབྱུང་བ་དང༌། དེ་བཞིན་ཉིད་དུ་རབ་ཏུ་འབྱུང་བ་དང༌། ཡང་དག་པའི་མཐར་རབ་ཏུ་འབྱུང་བ་ནས་དེ་བཞིན་ཉིད་མཐོང་བའི་བར་དུ་རབ་ཏུ་འབྱུང་བ་
ཐོབ་པར་གྱུར་ཅིག །དེའང་འཇིག་རྟེན་དང༌། འཇིག་རྟེན་ལས་འདས་པའི་ཁྱད་པར་དུ་འཕགས་པ། སྐྱོན་མེད་པ། མ་འདྲེས་པ། རྙོག་པ་མེད་པ། ལྷ་དང༌། མི་དག་མངོན་པར་དགའ་
བ། སངས་རྒྱས་དང༌། བྱང་ཆུབ་སེམས་དཔས་བསྔགས་པ། སེམས་ཅན་ལ་སྨན་པའི་སླད་དུ་བདག་རབ་ཏུ་འབྱུང་བར་གྱུར་ཅིག །དེ་ནས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་
པའི་ཡང་དག་པའི་སངས་རྒྱས་དང༌། བྱང་ཆུབ་སེམས་དཔའ་དང༌། ཉན་ཐོས་ཀྱི་དགེ་འདུན་དང་བཅས་པ་གང་ལགས་པ་དེ་དག་བདག་གིས་མཉེས་པར་བྱེད་པ་བགྱིད་པར་གྱུར་ཅིག །དེ་དག་གི་དྲུང་དུ་
སྐད་ཅིག་མ་གཅིག་ལ་མིང་དང༌། སངས་རྒྱས་ཀྱི་ཞིང་ལུང་བསྟན་པ་ཐོབ་ཅིང་བྱིས་པའི་རབ་ཏུ་འབྱུང་བ་དང༌། གཞོན་ནུའི་རབ་ཏུ་འབྱུང་བ་དང༌། མངོན་སུམ་དུ་རབ་ཏུ་འབྱུང་བ་དང༌། ལྐོག་
མ་ཡིན་པར་རབ་ཏུ་འབྱུང་བ་དང༌། དེ་བཞིན་ཉིད་དུ་རབ་ཏུ་འབྱུང་བ་དང༌། ཡང་དག་པའི་མཐར་རབ་ཏུ་འབྱུང་བ་ན་དེ་ཁོ་ན་ཉིད་མཐོང་བའི་བར་དུ་རབ་ཏུ་འབྱུང་བ་ཐོབ་པར་གྱུར་ཅིག །

96-1-343a

དེའང་འཇིག་རྟེན་དང༌། འཇིག་རྟེན་ལས་འདས་པའི་ཁྱད་པར་དུ་འཕགས་པ། སྐྱོན་མེད་པ། མ་འདྲེས་པ། རྙོག་པ་མེད་པ། ལྷ་དང༌། མི་དག་མངོན་པར་
དགའ་བ། སངས་རྒྱས་དང༌། བྱང་ཆུབ་སེམས་དཔས་བསྔགས་པ། སེམས་ཅན་ལ་སྨན་པའི་སླད་དུ་བདག་རབ་ཏུ་འབྱུང་བར་གྱུར་ཅིག །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་
རྗེ་ཆེན་པོ་དང་ལྡན་པ་འཕགས་པ་བྱམས་པ་ལ་ཕྱག་འཚལ་ལོ། །ཏདྱ་ཐཱ། མཻ་ཏྲི་མཻ་ཏྲི། མཻ་ཏྲི། ས་མ་ཙིཏྟེ་སྭཱཧཱ། དེ་ནས་ཕ་རོལ་ཏུ་ཕྱིན་པ་དྲུག་ལ་མངོན་པར་བརྩོན་པར་གྱུར་ཅིག། ཤེས་རབ་ཀྱི་
ཕ་རོལ་ཏུ་ཕྱིན་པ་ལ་གནས་པ་དང༌། སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པ་ལ་གནས་པ་དང༌། ནམ་མཁའ་མཛོད་དང༌། ལག་ན་རིན་པོ་ཆེ་དང༌། མངོན་པར་ཤེས་པ་ལྔ་དང༌།
དབང་ཐོབ་པ། སོ་སོ་ཡང་དག་པར་རིག་པ་ཐོབ་པ་དང༌། ནམས་ཀྱང་དབང་པོ་ཞན་ཅིང་དབང་པོ་དང་བྲལ་བར་མི་འགྱུར་བ་དང༌། ལྟ་བ་ངན་པར་ལྟུང་བར་མི་འགྱུར་བ་དང༌། ནམས་ཀྱང་ཡུལ་འཁོར་ངན་
བ་དང༌། སྐྱེ་བོ་ངན་བའི་ནང་དུ་སྐྱེ་བར་མ་གྱུར་ཅིག །ནམས་ཀྱང་མི་ཁོམས་པར་སྐྱེ་བར་མ་གྱུར་ཅིག །ནམས་ཀྱང་སངས་རྒྱས་དང༌། ཆོས་དང༌། དགེ་འདུན་མཐོང་བ་དང༌། ཐོས་པ་དང༌། མཆོད་པ་
དང་། རིམ་གྲོ་བགྱིད་པ་དང་འབྲལ་བར་མ་གྱུར་ཅིག །ནམས་ཀྱང་ཚུལ་ཁྲིམས་འཆལ་བར་མི་འགྱུར་བ་ནས་རྨི་ལམ་དུའང་ཉན་ཐོས་དང༌། རང་བྱང་ཆུབ་འདོད་པའི་ཕྱིར་ནམས་ཀྱང་བྱང་ཆུབ་

96-1-343b

ཀྱི་སེམས་དང་འབྲལ་བར་མ་གྱུར་ཅིག །ནམས་ཀྱང་སེམས་ཅན་ཡོངས་སུ་སྨིན་པར་བགྱིད་པ་དང་འབྲལ་བར་མ་གྱུར་ཅིག །ནམས་ཀྱང་དགེ་བའི་བཤེས་གཉེན་དང་འབྲལ་བར་མ་གྱུར་
ཅིག་།ནམས་ཀྱང་སྐད་ཅིག་ཏུའང་ཐབས་དང༌། ཤེས་རབ་དང་འབྲལ་བར་མ་གྱུར་ཅིག །ནམས་ཀྱང་རིགས་དམན་པ་དང༌། བརྩོན་འགྲུས་ཞན་པ་དང༌། ལེ་ལོ་ཅན་དུ་མ་གྱུར་ཅིག །བདག་ཚེ་
རབས་ནས་ཚེ་རབས་སུ་སངས་རྒྱས་ཀྱི་ཆོས་རྣམས་ལ་བརྩོན་འགྲུས་སྦྱངས་པར་སྐྱེ་བར་གྱུར་ཅིག །སེམས་ཅན་ལ་སྨན་པའི་སླད་དུ་བདག་བརྫུས་ཏེ་སྐྱེ་བར་གྱུར་ཅིག །ཇི་ལྟར་སངས་རྒྱས་
བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་འཁྲུངས་པ་དེ་ལྟར་བདག་སངས་རྒྱས་ཀྱི་རིགས་སུ་སྐྱེ་བར་གྱུར་ཅིག །དེ་ནས་བསྟན་བཅོས་ཐམས་ཅད་དང༌། བཟོ་ཐམས་
ཅད་དང༌། ཏིང་ངེ་འཛིན་ཐམས་ཅད་དང༌། གཟུངས་ཀྱི་སྒོ་ཐམས་ཅད་དང༌། བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་མངོན་དུ་གྱུར་ཅིག །བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་དྲི་མ་མེད་པར་གྲགས་པ་ལ་ཕྱག་འཚལ་ལོ། །ཏདྱ་ཐཱ། ཀཱིརྟི་ཏེ། སརྦ་ཛི་ནེ་བྷིཿ། ཨ་ཏི་ཀིརྟ་ཏ། སརྦ་ཛི་ནི་བྷིཿ། བཛྲ་ཨཱ་ཀ་རེ། བཛྲ་སམྦྷ་བེ། བཛྲ་བྷེ་ད་ཀ་རེ་སྭཱཧཱ། ས་
དང་། ཆུ་དང༌། མེ་དང༌། རླུང་དང༌། ནམ་མཁས་ཉེ་བར་འཚོ་བ་ལྟར་དགེ་བ་བཅུའི་ལས་ཀྱི་ལམ་འདི་དག་གིས་ཡང་དག་པར་བསྒྲུབས་པའི་ཕུང་པོ་ལྔ་པོ་གང་ལགས་པ་དེ་དག་ཐམས་

96-1-344a

ཅད་སེམས་ཅན་ཐམས་ཅད་དང་ཐུན་མོང་དུ་བགྱིས་ནས་སངས་རྒྱས་དང༌། ཆོས་དང༌། དགེ་འདུན་ཡོངས་སུ་སྤྱོད་པ་དག་ལ་དབུལ་བར་བགྱིའོ། །ནམ་གུམ་
ནས་ཀྱང་བྱ་རྒོད་དང༌། སྤྱང་ཀི་དང༌། ཁྱི་དང༌། ཝ་དང༌། གཅན་གཟན་དང༌། བྱ་རྣམས་ཀྱིས་པགས་པ་དང༌། ཤ་དང༌། རྒྱུས་པ་དང༌། རུས་པ་དང༌། རྐང་དང༌། ཁྲག་རྣམས་ཡོངས་སུ་ཟ་བར་
གྱུར་ཅིག །དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ངེས་པར་གྱུར་ཅིག །དེ་ནས་ཁམས་གསུམ་ན་རྡུལ་ཕྲ་མོ་ཇི་སྙེད་པའི་སེམས་ཅན་དེ་སྙེད་སེམས་
ཀྱི་སྐད་ཅིག་སེམས་ཀྱི་སྐད་ཅིག་ལ་རྣམ་པར་ཐར་པར་བགྱིད་པར་གྱུར་ཅིག །རྣམ་པར་ཐར་པར་བགྱིད་ནས་ཕྱིར་མི་ལྡོག་པའི་ས་དག་ལ་རབ་ཏུ་འགོད་པར་གྱུར་ཅིག །དེ་ནས་མཐོང་
བས་ཀྱང་སེམས་ཅན་རྣམས་ཡོངས་སུ་སྨིན་པར་བགྱིད་པར་གྱུར་ཅིག །ཐོས་པ་དང༌། དྲན་པས་ཀྱང་སེམས་ཅན་རྣམས་ཡོངས་སུ་སྨིན་པར་བགྱིད་པར་གྱུར་ཅིག །བྱང་ཆུབ་སེམས་
དཔའ་སེམས་དཔའ་ཆེན་པོ་ནམ་མཁའི་སྙིང་པོ་ལ་ཕྱག་འཚལ་ལོ། །ཏདྱ་ཐཱ། གརྦྷེ་གརྦྷེ། གརྦྷ་བི་ཤོ་དྷ་ནི་སྭཱཧཱ། ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་སངས་རྒྱས་
བཅོམ་ལྡན་འདས་ཡོངས་སུ་མྱ་ངན་ལས་འདའ་བར་བཞེད་པ་གང་ལགས་པ་དེ་དག་ལ་བདག་གི་བསམ་པ་དང༌། ལྷག་པའི་བསམ་པ་རུས་པའི་ཁང་ནས་དགའ་བ་དང༌། རྐང་གི་ཁོང་ནས་

96-1-344b

དགའ་བས་སེམས་ཐམས་ཅད་དང༌། ལུས་ཐམས་ཅད་བཏུད་ནས་སེམས་ཅན་ལ་སྨན་བའི་སླད་དུ་སེམས་ཅན་གྱི་ཁམས་དང༌། ལུས་ཀྱི་ཁམས་དང༌། ཉོན་མོངས་པའི་ཁམས་དང༌། ནམ་མཁའི་
ཁམས་ཇི་ཙམ་པ་དེ་ཙམ་དུ་མྱ་ངན་ལས་མི་འདའ་ཞིང་བཞུགས་པར་གསོལ་བ་འཚལ་ལོ། །དེ་བཞིན་གཤེགས་པ་ཡོན་ཏན་འབྱུང་གནས་ལ་ཕྱག་འཚལ་ལོ། །ཏདྱ་ཐཱ། ག་ག་ན་ཨཱ་ཀ་རེ། ག་
ག་ན་སཾ་བྷ་བེ། ག་ག་ན་ཀཱིརྟི་ཀ་རེ་སྭཱཧཱ། ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་བྱང་ཆུབ་སེམས་དཔའ་ཚོགས་ཤིན་ཏུ་བསགས་པ་གང་ལགས་པ་རྣམས་དང༌། ཚོགས་
ཆུང་དུ་གང་ལགས་པ་རྣམས་དང༌། བྱང་ཆུབ་ཏུ་སེམས་བསྐྱེད་པ་གང་ལགས་པ་རྣམས་དང༌། བྱང་ཆུབ་ཏུ་སེམས་མ་བསྐྱེད་པ་གང་ལགས་པ་དེ་རྣམས་ལ་བདག་བསྐུལ་མ་འདེབས་ཏེ་དེ་
རྣམས་ལ་བདག་གི་ལུས་དང༌། ངག་དང༌། ཡིད་ཀྱིས་ལེགས་པར་སྤྱད་པ་དེ་དབུལ་བར་བགྱིའོ། །དགེ་བའི་རྩ་བ་དེས་ཚོགས་རྣམས་ཤིན་ཏུ་བསགས་ཤིང་དགེ་བའི་རྩ་བ་རྣམས་ལེགས་
པར་བསགས་ནས་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ་ཆོས་ཀྱི་འཁོར་ལོ་རབ་ཏུ་བསྐོར་བར་གྱུར་ཅིག །བདུད་བཞི་ཚར་
གཅོད་པར་གྱུར་ཅིག །སེམས་ཅན་ཡོངས་སུ་སྨིན་པར་བགྱིད་པར་གྱུར་ཅིག །སེམས་ཅན་སྨན་པའི་སླད་དུ་སེམས་ཅན་གྱི་ཁམས་དང༌། ལས་ཀྱི་ཁམས་དང༌། ཉོན་མོངས་པའི་ཁམས་དང་།ནམ་

96-1-345a

མཁའི་ཁམས་ཇི་ཙམ་པ་དེ་ཙམ་དུ་བཞུགས་པར་གསོལ་བར་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་བློ་གྲོས་མི་
ཟད་པ་ལ་ཕྱག་འཚལ་ལོ། །ཏདྱ་ཐཱ། ཨཀྵ་ཡེ་ཨཀྵ་ཡེ། ཨཀྵ་ཡེ་བི་ཤོ་དྷ་ནི་སྭཱཧཱ། ཕྱོགས་བཅུའི་འཇིག་རྟེན་གྱི་ཁམས་རྡུལ་ཕྲ་མོ་སྙེད་ཀྱི་འདས་པ་དང༌། མ་འོངས་པ་དང༌། ད་ལྟར་
བྱུང་བའི་ཡང་དག་པར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་དེ་རྣམས་ཀྱི་སྨོན་ལམ་ཆེན་པོ་བཅུ་པོ་ཁྲི་ཕྲག་གྲངས་མེད་པ་གང་ལགས་པ་དེ་དག་མཛད་པ་རྣམས་ལ་ལྷུན་
གྱིས་གྲུབ་པར་འཇུག་པ་དེ་བཞིན་དུ་བདག་ཚེ་རབས་སུ་འཇུག་པར་གྱུར་ཅིག །དེ་ནས་སངས་རྒྱས་ཀྱི་ཞིང་ཡོངས་སུ་དག་པར་འགྱུར་བ་ནི་ཇི་ལྟར་བཅོམ་ལྡན་འདས་དེ་བཞིན་
གཤེགས་པ་འོད་དཔག་མེད་དེའི་འཇིག་རྟེན་གྱི་ཁམས་བདེ་བ་ཅན་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་མི་འཁྲུགས་པ་པདྨའི་སྤྱན་དེའི་འཇིག་རྟེན་གྱི་ཁམས་པདྨ་ཅན་དང༌། ཇི་ལྟར་
དགའ་བ་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་པདྨའི་སྤྱན་དེའི་འཇིག་རྟེན་གྱི་ཁམས་པདྨ་ཅན་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་ཀུན་ཏུ་བཟང་པོ་
དེའི་འཇིག་རྟེན་གྱི་ཁམས་མིག་མི་འཛུམས་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་རིན་པོ་ཆེ་ཏོག་དེའི་འཇིག་རྟེན་གྱི་ཁམས་རིན་ཆེན་ལྡན་པ་དང༌། ཇི་ལྟར་བཅོམ་ལྡན་

96-1-345b

འདས་དེ་བཞིན་གཤེགས་པ་སྤོས་བརྩེགས་དེའི་འཇིག་རྟེན་གྱི་ཁམས་དྲི་བསུང་ཞིམ་པ་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་རིན་པོ་ཆེ་བཀོད་པ་དེའི་འཇིག་རྟེན་གྱི་ཁམས་རིན་
ཆེན་བཀོད་པ་དང༌། ཇི་ལྟར་མ་འོངས་པའི་བཅོམ་ལྡན་འདས་དེ་བཞིན་གཤེགས་པ་བདེན་པའི་བློ་གྲོས་ཏོག་གི་རྒྱལ་པོ་དེའི་སངས་རྒྱས་ཀྱི་ཞིང་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་
པ་གསེར་གྱི་མེ་ཏོག་དེའི་སངས་རྒྱས་ཀྱི་ཞིང་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་རིན་ཆེན་སྦྱིན་པ་དེའི་སངས་རྒྱས་ཀྱི་ཞིང་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་
པ་དྲ་བ་ཅན་གྱི་འོད་དེའི་སངས་རྒྱས་ཀྱི་ཞིང་དང༌། ཇི་ལྟར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་ཤེས་རབ་ཀྱི་ཕ་རོལ་
ཕྱིན་པར་བྱང་ཆུབ་སེམས་དཔའ་རྣམས་ཀྱི་སངས་རྒྱས་ཀྱི་ཞིང་ལེགས་པར་བསྟན་པ་དང༌། ཇི་ལྟར་བཅོམ་ལྡན་འདས་ཀྱིས་སངས་རྒྱས་ཐམས་ཅད་ཀྱི་ཡུལ་ལ་འཇུག་པ་ཡེ་ཤེས་སྣང་བ་རྒྱན་གྱི་
གླེང་གཞིར་སངས་རྒྱས་ཀྱི་ཞིང་རིན་པོ་ཆེ་ཆེན་པོའི་པདྨའི་སྙིང་པོ་བྱུང་བ་མངོན་པར་བསྒྲུབས་པ་དེ་ལྟ་བུའི་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་དེ་རྣམས་ཀྱི་མཐུས་རབ་ཏུ་འབྱུང་ཞིང་དེར་དེ་
དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་གྱུར་ཅིག །ཇི་ལྟར་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་

96-1-346a

འདས་དང༌། བྱང་ཆུབ་སེམས་དཔའ་དེ་རྣམས་ཀྱིས་སྨོན་ལམ་ཆེན་པོ་ཤིན་ཏུ་ཡོངས་སུ་དག་པས་བསྒྲུབས་པ་རང་གི་བསོད་ནམས་ལས་ངེས་པར་སྐྱེས་པ། ཤེས་
རབ་ཀྱི་ཕ་རོལ་ཏུ་ཕྱིན་པར་སངས་རྒྱས་ཀྱི་ཞིང་བསྟན་པ་དེ་དག་ཡོངས་སུ་བཟུང་བ་དང༌། ཡོངས་སུ་འཛིན་པ་དང༌། ཡོངས་སུ་འཛིན་པར་འགྱུར་བ་དེ་ལྟ་བུ་བདག་གི་སངས་རྒྱས་ཀྱི་ཞིང་
གཅིག་ཏུ་འགྱུར་ཞིང་ཆུ་ཞེང་དཔག་ཏུ་མེད་པ་དང༌། ཡོན་ཏན་གྱི་རྒྱན་དཔག་ཏུ་མེད་པའི་མིང་དང༌། སངས་རྒྱས་ཐམས་ཅད་ཀྱི་ཞིང་ཁྱད་པར་འཕགས་པ་མངོན་པར་མཐོ་བའི་རྒྱན་བཀོད་
པར་མཐོང་བ་དང༌། རེག་པ་དང༌། ཐོས་པ་དང༌། དྲན་པས་ལྷན་ཅིག་མངོན་པར་རྫོགས་པར་བྱང་ཆུབ་པར་གྱུར་ཅིག །སངས་རྒྱས་ཀྱི་ཞིང་དེར་སེམས་ཅན་གང་དག་སངས་རྒྱས་ཐམས་ཅད་དང༌།
བྱང་ཆུབ་སེམས་དཔའ་ཐམས་ཅད་ཀྱིས་ཡོངས་སུ་བཏང་བ་དང༌། མར་མི་འཛིན་པ། ཕར་མི་འཛིན་པ། དགེ་སྦྱོང་དུ་མི་འཛིན་པ། བྲམ་ཟེར་མི་འཛིན་པ། རིགས་ཀྱི་རྒན་རབས་ཀྱི་རྗེས་མི་སྙེགས་པ།
ངང་ཚུལ་ངན་པ། སྡིག་པའི་ཆོས་ཡང་དག་པར་སྤྱོད་པ། རྒྱུད་བསྲེགས་པ། བསམ་པ་བསྲེགས་པ། ས་བོན་བསྲེགས་པ། དགེ་བའི་རྩ་བ་ཆད་པ། ངན་སོང་ལ་མངོན་པར་ཕྱོགས་
པ། མཚམས་མེད་པ་ལྔ་དང་ལྡན་པ། བྱང་ཆུབ་སེམས་དཔའ་གཏུམ་པོ་དམ་པའི་ཆོས་སྤོང་བ་དེ་རྣམས་སངས་རྒྱས་ཀྱི་ཞིང་དེར་འདུས་པ་དང་པོར་འབྱུང་བར་འགྱུར་ཞིང་བདག་གིས་

96-1-346b

དེ་དག་ཐམས་ཅད་ཞི་བའི་ལམ་བླ་ན་མེད་པའི་སངས་རྒྱས་ཉིད་ལ་དགོད་པར་གྱུར་ཅིག །དེ་ནས་ཇི་ཙམ་དུ་ཁམས་གསུམ་དུ་སྐྱེས་པའི་སེམས་ཅན་དེ་རྣམས་ཞིང་དེར་འདུས་པ་གཉིས་པ་ལ་
འབྱུང་བར་འགྱུར་ཞིང་བདག་གིས་དེ་དག་ཐམས་ཅད་བག་ཆགས་དང༌། མཚམས་སྦྱོར་བའི་ཉོན་མོངས་པ་ཐམས་ཅད་སྤངས་པ་ཐམས་ཅད་མཁྱེན་པའི་ཡེ་ཤེས་ལ་དགོད་པར་གྱུར་
ཅིག་།དེ་བཞིན་གཤེགས་པ་དུང་གི་འོད་ཀྱི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ཤདྑེ། ཤྔྑེ། ཤྡྑ་པཱཎྜ་རེ་སྭཱཧཱ། ཕྱོགས་བཅུའི་འཇིག་རྟེན་གྱི་ཁམས་སུ་འདུས་པའི་ཡང་དག་
པར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་དེ་རྣམས་ཀྱི་སངས་རྒྱས་ཀྱི་མཛད་པ་དང༌། བྱང་ཆུབ་སེམས་དཔའི་མཛད་པ་གང་ལགས་པ་དེ་དག་ཐམས་ཅད་བདག་གཅིག་
པུ་གཉིས་སུ་མ་མཆིས་པས་རིམ་གྱིས་སངས་རྒྱས་ཀྱི་ཆོས་རྣམས་ལ་འཕེལ་བར་བགྱི་བར་སྤྲོ་བས་སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་དག་སྟོང་པ་ཉིད་དང༌།
མཚན་མ་མེད་པ་དང༌། སྨོན་པ་མེད་པ་དང༌། སྐྱེ་བ་མེད་པ་དང༌། འགག་པ་མེད་པའི་ཆོས་ཉིད་མངོན་དུ་མཛད་ཅིང༌། དེ་ལས་གཞན་པ་བྱང་ཆུབ་ཀྱི་ཕྱོགས་ཀྱི་ཆོས་རྣམས་ཀྱང་མངོན་དུ་མཛད་
ནས་བདེ་བར་བཞུགས་པ་ཚེགས་ཆུང་ངུས་བཞུགས་སུ་གསོལ། དེ་བཞིན་གཤེགས་པ་ལྷུན་པོའི་རྩི་མོའི་འོད་ཀྱི་རྒྱལ་པོ་ལ་ཕྱག་འཚལ་ལོ། །ཏདྱ་ཐཱ། ཤི་ཁེ། ཤི་ཁ་བནྡྷེ་སྭཱཧཱ།

96-1-347a

དེའི་འོག་ཏུ་བདག་ཚོགས་ཤིན་ཏུ་བསགས། བྲང་པ་ཡོངས་སུ་རྫོགས། བསམ་པ་ཡོངས་སུ་རྫོགས། སངས་རྒྱས་ཀྱི་བྱ་བ་ཡོངས་སུ་རྫོགས་ནས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པར་གྱུར་ཅིག །མངོན་པར་རྫོགས་པར་སངས་རྒྱས་ནས་ཆོས་ཀྱི་འཁོར་ལོ་རབ་ཏུ་བསྐོར་བར་བགྱི་བདེ་བཞིན་ཉིད་
ཀྱི་འཁོར་ལོ་དང༌། ཡང་དག་པའི་མཐའི་འཁོར་ལོ་དང༌། ཇི་ལྟ་བ་བཞིན་གྱི་འཁོར་ལོ་དང༌། སྐྱེ་བ་མེད་པ་དང༌། འགག་པ་མེད་པའི་འཁོར་ལོ་དང༌། སྟོང་པ་ཉིད་དང༌། མཚན་མ་མེད་པ་དང༌།
སྨོན་པ་མེད་པའི་འཁོར་ལོ་དང༌། ངེས་པར་འབྱུང་བའི་འཁོར་ལོ་དང༌། ཕུང་པོ་དང༌། ཁམས་དང༌། སྐྱེ་མཆེད་མི་དམིགས་པའི་འཁོར་ལོ་དང༌། ནམ་མཁའ་ལྟ་བུའི་འཁོར་ལོ་དང༌། ཆོས་
ཀྱི་དབྱིངས་དབྱེར་མེད་པའི་འཁོར་ལོ་དང༌། བག་ཆགས་དང༌། མཚམས་སྦྱོར་བའི་ཉོན་མོངས་པ་ཐམས་ཅད་སྤང་པའི་འཁོར་ལོ་དང༌། ང་དང༌། བདག་དང༌། རྟག་པ་དང༌། ཆད་པ་དང༌།
བདག་དང༌། བདག་གིར་འཛིན་པ་ནས་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའ་དང༌། ཡང་དག་པར་རྫོགས་པའི་སངས་རྒྱས་སུ་མངོན་པར་ཞེན་པའི་བར་མི་
དམིགས་པའི་འཁོར་ལོ་དང༌། མདོར་ན་གང་ན་འཁོར་ལོ་མེད་པ་བསྐོར་བ་མེད་པ་དེ་ལྟ་བུའི་ཆོས་ཀྱི་འཁོར་ལོ་རབ་ཏུ་བསྐོར་བར་གྱུར་ཅིག །རབ་ཏུ་བསྐོར་ནས་སེམས་ཅན་རྣམས་སུ་ཡོངས་

96-1-347b

སུ་སྨིན་པར་གྱུར་ཅིག །ཡོངས་སུ་སྨིན་པར་བགྱིས་ནས་སེམས་ཅན་ལ་སྨན་བའི་སླད་དུ་སེམས་ཅན་གྱི་ཁམས་དང༌། ལས་ཀྱི་ཁམས་དང༌། ཉོན་མོངས་པའི་ཁམས་དང༌། ནམ་མཁའི་ཁམས་
ཇི་ཙམ་པ་དེ་ཙམ་དུ་གནས་པར་གྱུར་ཅིག །འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཏདྱ་ཐཱ། མཉེ། སརྦ་མ་ནྱ་པྲ་ཧཱ་ཎེ་སྭཱཧཱ། དགེ་བའི་རྩ་བ་དེ་དག་དང༌། སངས་
རྒྱས་ཀྱི་ཞིང་གི་ཡོན་ཏན་ཡོངས་སུ་སྤྱོད་པ་དང༌། དེ་བཞིན་དུ་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་དང༌། རབ་ཏུ་འབྱུང་བའི་དགེ་བའི་རྩ་བདག། དེ་བཞིན་གཤེགས་པ་
ལ་མཆོད་པ་དང༌། རིམ་གྲོ་དང༌། བསྙེན་བཀུར་བགྱིས་པའི་དགེ་པའི་རྩ་བ་དང༌། ཕ་མ་དང༌། བླ་མ་དང༌། ཡོན་གནས་དང༌། མཁན་པོ་དང༌། སློབ་དཔོན་དང༌། དམན་པ་དང༌། བཀྲེན་པ་དང༌།
སྡུག་ཕོངས་པ་ལས་བསྒྲུབས་པའི་དགེ་བའི་རྩ་བ་དང༌། དམ་པའི་ཆོས་རྣམ་པར་འབྱེད་པའི་དགེ་བའི་ཙ་བ་དང༌། རྗེས་སུ་ཡི་རང་བ་དང༌། མཐོལ་བ་དང༌། བཤགས་པ་དང་ལྡན་པ་
དང་། ཕྱག་འཚལ་བ་དང༌། མཆོད་པ་དང་ལྡན་པ་དང༌། བྱིས་པ་ནས་བཟུང་ནས་ད་ལྟར་རམ། སྐྱེ་བ་ཐོག་མ་དང༌། ཐ་མ་མ་མཆིས་བའི་འཁོར་བ་ནས་འཁོར་བའི་སྐྱེ་བ་གཞན་དག་ཏུ་
བསགས་པ་ནས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་མཐའི་བར་གང་ལགས་པ་དེ་དག་སེམས་ཅན་ཐམས་ཅད་དང་ཐུན་མོང་དུ་བགྱིས་ནས་མཆོག་དང༌། གཙོ་བོ་དང༌། གྱ་

96-1-348a

ནོམ་པ་དང༌། རབ་དང༌། ཕུལ་དང༌། བླ་ན་མ་མཆིས་པ་དང༌། གོང་ན་མཆིས་པ་དང༌། གོང་མའི་ཡང་གོང་མ་དང༌། མཉམ་པ་མ་མཆིས་པ་དང༌། མི་མཉམ་
པ་དང་། མཉམ་པ་དང༌། དམིགས་པ་མ་མཆིས་པ་དང༌། རྣམ་པར་རྟོག་པ་མ་མཆིས་པ་དང༌། མཚན་མ་མ་མཆིས་པ་དང༌། སྤྲོས་པ་མ་མཆིས་པ་དང༌། ཡི་གེ་མ་མཆིས་པ་དང༌།
ཉོན་མོངས་མ་མཆིས་པ་དང༌། ཆགས་པ་མ་མཆིས་པ་དང༌། ནམ་མཁའ་ལྟར་མཉམ་པ་དང༌། ལུས་དང༌། སེམས་གྲོལ་བ་དང༌། རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་
ཉིད་ཀྱི་ཡོངས་སུ་བསྔོ་བས་ཡོངས་སུ་བསྔོ་བར་བགྱིའོ། །ཇི་ལྟར་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དང༌། བྱང་ཆུབ་སེམས་དཔའ་དེ་རྣམས་ཀྱིས་
གཉིས་སུ་མེད་པའི་ཆོས་ཉིད་མངོན་དུ་མཛད་ནས་ཡོངས་སུ་བསྔོས་པ་དང༌། ཡོངས་སུ་བསྔོ་བ་དང༌། ཡོངས་སུ་བསྔོ་བར་འགྱུར་བ་དེ་ལྟར་བདག་གིས་ཀྱང་ཡོངས་སུ་བསྔོ་བར་བགྱིའོ། །
ཇི་ལྟར་ཆོས་ཉིད་དེ་དང༌། ཇི་ལྟར་དེ་བཞིན་ཉིད་དེ་དང༌། ཇི་ལྟར་ཡང་དག་པའི་མཐའ་དེ་དང༌། ཇི་ལྟར་ཆོས་ཉིད་ཀྱི་དབྱིངས་དེ་དང༌། ཇི་ལྟར་སྟོང་པ་ཉིད་དེ་དང༌། ཇི་ལྟར་རྣམ་པ་
ཐམས་ཅད་མཁྱེན་པ་ཉིད་དེ་ནས་ཇི་ལྟར་དེ་ཁོ་ན་ཉིད་མཐོང་བའི་བར་གང་ལ་གཉིས་མེད་ཅིང་གཉིས་མ་ཡིན་པ་མེད་པ་དེ་ལྟར་ཡོངས་སུ་བསྔོ་བར་བགྱིའོ། །སངས་རྒྱས་དང༌།

96-1-348b

བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། བུདྡྷེ། བུདྡྷེ། སརྦ་བུདྡྷ་བི་ཥ་ཡ་བི་ཤོ་དྷ་ནི་སྭཱཧཱ། འཕགས་པ་ཡོངས་སུ་བསྔོ་བའི་རྒྱལ་པོ་སྔགས་དང་བཅས་པ་ཇི་སྙེད་
པ་རྫོགས་སོ།།        །།རྒྱ་གར་གྱི་མཁན་པོ་བི་དྱཱ་ཀ་ར་པྲ་བྷ་དང༌། ཞུས་ཆེན་གྱི་ལོཙྪ་བ་བནྡེ་ཡེ་ཤེས་སྙིང་པོ་དང༌། དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ།།       །།
དཀོན་མཆོག་གསུམ་ལ་ཕྱག་འཚལ་ལོ། །སེམས་ཅན་ཁམས་ནི་མཐའ་ཡས་པའི། །སྡུག་བསྔལ་ཉེ་བར་ཞི་བ་དང༌། །ངན་འགྲོ་རྣམས་ལས་བསྒྲོལ་བ་དང༌། །ཉོན་མོངས་རྣམས་ལས་སྒྲོལ་བའི་
ཕྱིར། །སྲིད་པ་མི་བདེ་དོག་པ་ན། །སྡུག་བསྔལ་སྣ་ཚོགས་ཅི་མཆིས་པ། །དེ་ལྟས་ཡོངས་སུ་བསྐྱབ་པའི་ཕྱིར། །བདག་གིས་བྱང་ཆུབ་སེམས་བསྐྱེད་དོ། །སེམས་ཅན་ཕོངས་པ་ཐམས་ཅད་ཀྱི། །
སྐྱབས་སུ་བདག་ཉིད་རྟག་ཏུ་ཤོག །བདག་ནི་མགོན་མེད་རྣམས་ཀྱི་མགོན། །རྟེན་མེད་རྣམས་ཀྱི་རྟེན་དུ་བདག །སྐྱབས་མེད་རྣམས་ཀྱི་སྐྱབས་འགྱུར་ཞིང༌། །སྡུག་བསྔལ་བདེ་བར་བྱེད་པ་དང༌། །
བདག་ནི་སེམས་ཅན་ཐམས་ཅད་ཀྱི། །ཉོན་མོངས་ཞི་བར་བྱེད་པར་ཤོག །དགེ་བའི་ལས་རྣམས་གང་དང་གང༌། །འདི་དང་གཞན་དུ་བསགས་པ་རྣམས། །བསོད་ནམས་ཡེ་ཤེས་ཞེས་བྱ་
བའི། །ཚོགས་ནི་རྣམ་པ་གཉིས་སུ་ཤོག །ཕ་རོལ་ཕྱིན་པ་དྲུག་སྒོ་ནས། །བདག་གིས་བརྩོན་འགྲུས་གང་བརྩམས་པ། །དེ་ཡང་སེམས་ཅན་མ་ལུས་པ། །ཐམས་ཅད་ལ་ནི་ཕན་པར་ཤོག །

96-1-349a

ཚེ་ཡི་མཐའ་ཀླས་བྱེད་པ་དང༌། །གང་ཡང་ཅུང་ཟད་བྱེད་འགྱུར་བ། །མདོར་ན་སེམས་ཅན་ཐམས་ཅད་ཀྱི། །ཉོན་མོངས་ཐམས་ཅད་ཞི་བ་དང༌། །གྲོལ་བར་བྱ་
བའི་ཕྱིར་འབད་ཅིང༌། །བྱང་ཆུབ་རབ་ཏུ་དགའ་བརྩོན་ནོ། །དེ་ནས་རྫོགས་པའི་བྱང་ཆུབ་སེམས། །ཆོ་ག་བཞིན་དུ་ཀུན་ཏུ་བསྐྱེད། །སེམས་ཅན་ཀུན་དང་སྙིང་རྗེ་དང༌། །བྱམས་པ་ཉེ་བར་
གནས་པར་བྱ། །སེམས་ནི་ལེགས་པར་སྦྱང་བའི་ཕྱིར། །སྣ་ཚོགས་ཐབས་ཀྱིས་རྗེས་དྲན་དྲུག། །ནང་གི་བདག་ཉིད་ཞི་བ་ཡིས། །བསམ་པ་གཅིག་ཏུ་བསྒོམ་པར་བྱ། །སྔོན་གྱི་རྒྱལ་བའི་
སྲས་རྣམས་ཀྱི། །སྨོན་ལམ་ཇི་ལྟར་མཛད་པ་བཞིན། །བདག་ཀྱང་དགེ་བའི་སེམས་ཀྱིས་སུ། །དེ་བཞིན་དུ་ནི་སྨོན་ལམ་འདེབས། །ཆོས་ཀྱི་ལོངས་སྤྱོད་སྣ་ཚོགས་ལ། །མཉམ་པར་
བཞག་ནས་ཡིད་རང་ངོས། །སེམས་ཅན་ཐམས་ཅད་བདེ་བ་དང༌། །ཞི་ཞིང་ནད་ཀྱང་མེད་པར་ཤོག །བདག་ནི་བྱ་བ་ཀུན་ནུས་ཤིང༌། །ཡོན་ཏན་དང་ཡང་ལྡན་པར་ཤོག །ནོར་ལྡན་གཏོང་
ཕོད་ཤེས་རབ་ཅན། །བཟོད་ལྡན་དགེ་ལ་དད་པ་དང༌། །སེམས་ཅན་ཚེ་རབས་ཐམས་ཅད་དུ། །སྐྱེ་བ་དྲན་ཞིང་བརྩེར་ལྡན་ཤོག །དཔལ་ལེགས་པར་གྲུབ་པར་བྱེད་པའི་རྒྱུད་ཆེན་པོ་
ལས་འབྱུང་བའི་སྨོན་ལམ་རྫོགས་སོ།།    །།འཕགས་པ་སྤྱན་རས་གཟིགས་དབང་ཕྱུག་ཡིད་བཞིན་གྱི་ནོར་བུའི་རྟོག་པ་ལས་སྨོན་ལམ་འབྱུང་བ། དེ་བཞིན་གཤེགས་པ་

96-1-349b

དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་དབང་ཕྱུག་ལ་
ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཐུགས་རྗེ་ཆེན་པོ་དང་ལྡན་པ་མཐུ་ཆེན་ཐོབ་པ་ལ་ཕྱག་འཚལ་ལོ། །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་
ཆེན་པོ་དང་ལྡན་པ་དགོངས་སུ་གསོལ། འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་བདག་དང༌། སེམས་ཅན་ཐམས་ཅད་ཀྱི་སྡུག་བསྔལ་
མི་བཟད་པ་ཐམས་ཅད་ཞི་ཞིང་རྒྱུན་ཆད་པར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་
གིས་རྗེས་སུ་དྲན་པ་དང༌། མཚན་ནས་བརྗོད་པས་བདག་དང༌། སེམས་ཅན་ཐམས་ཅད་ཀྱི་འཇིགས་པ་དང༌། གནོད་པ་དང༌། ཕྱིར་རྒོལ་བ་ཐམས་ཅད་རྒྱུན་ཆད་པར་གྱུར་ཅིག །བཙུན་པ་སྤྱན་རས་
གཟིགས་དབང་ཕྱུག་ཐུགས་རྗེ་ཆེན་པོ་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་བདག་དང༌། སེམས་ཅན་ཐམས་
ཅད་ཀྱི་ལས་དང༌། ཉོན་མོངས་པ་ཐམས་ཅད་དང༌། མི་དགེ་བའི་ཆོས་དང༌། བདུད་ཀྱི་ལས་སྐྱེས་པ་ཐམས་ཅད་བྱང་ཞིང་གྲོལ་བར་གྱུར་ཅིག །བཙུན་པ་སྤྱན་རས་གཟིགས་དབང་ཕྱུག་ཐུགས་

96-1-350a

རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་བདག་དང༌། སེམས་
ཅན་ཐམས་ཅད་ཀྱིས་བཙུན་པ་སྤྱན་རས་གཟིགས་དབང་ཕྱུག་ཞལ་རྟག་ཏུ་མཐོང་ཞིང་སྨོན་ལམ་ཇི་སྐད་བསྟན་པ་ཐམས་ཅད་ཀྱང་མྱུར་དུ་ཐོབ་པར་གྱུར་ཅིག །བཙུན་པ་སྤྱན་རས་གཟིགས་
དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་
བདག་དང༌། སེམས་ཅན་ཐམས་ཅད་འཕགས་པ་གང་དག་ཞལ་མངོན་སུམ་དུ་ལྟ་ཞིང་དམ་པ་མཆོག་གསོལ་བ་ཐམས་ཅད་ཀྱང་དེ་བཞིན་དུ་གྲུབ་པར་གྱུར་ཅིག །བཙུན་པ་སྤྱན་རས་
གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་བདག་དང༌།
སེམས་ཅན་ཐམས་ཅད་ཀྱི་འཇིག་རྟེན་དག་ན་ཕོངས་ཤིང་ཉམས་ཐག་པ་ཐམས་ཅད་ལ་ཕན་པ་དང༌། བདེ་བར་བགྱིད་པ་ལ་མཐུ་ཆེན་པོ་ཐོབ་པར་གྱུར་ཅིག །བཙུན་པ་སྤྱན་རས་
གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་པས་འཇིག་རྟེན་

96-1-350b

དག་ན་མུ་གེའི་དགོན་པ་ཆེན་པོ་དང༌། མེ་དང༌། ཆུ་དང༌། རླུང་ལ་སོགས་པའི་གནོད་པ་གང་བྱུང་བས་སྐྱེ་བོ་མང་པོ་ཉམས་ཐག་པ་དེ་དག་ཞི་བ་དང༌། མ་མཆིས་པར་བགྱིད་པར་གྱུར་ཅིག །
བཙུན་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །འཕགས་པ་ཐུགས་རྗེའི་དབང་ཕྱུག་བདག་གིས་རྗེས་སུ་དྲན་པ་དང༌། མཚན་ནས་བརྗོད་
པས་བདག་དང༌། སེམས་ཅན་གང་དག་འཇིག་རྟེན་འདི་ནས་ཕ་རོལ་ཏུ་འཆི་འཕོ་བའི་འཇིག་རྟེན་ཆེན་པོ་ཉེ་བར་གནས་པ་ནའང་འཕགས་པ་ཐུགས་རྗེའི་དབང་ཕྱུག་ཁྱོད་ཞལ་མངོན་
སུམ་དུ་མཐོང་ཞིང་དབུགས་འབྱིན་པ་ཆེན་པོ་མཛད་པར་གྱུར་ཅིག །བདག་དང༌། སེམས་ཅན་གཞན་འཆི་འཕོ་བ་དག་གིས་ཀྱང་ཉོན་མོངས་པ་དག་གིས་མ་སྤྲོས་པ། ཆོས་བདག་མེད་པ་
དྲན་པ་དང་ལྡན་པ། བྱང་ཆུབ་ཀྱི་སེམས་ཚད་མེད་པར་བརྟན་པ། སེམས་མ་ཞུམ་པ། སྤོབས་པ་ཐོགས་པ་མེད་པ་དང་ལྡན་ཞིང་སྡུག་བསྔལ་གྱི་ཚོར་བ་ཐམས་ཅད་ཉེ་བར་ཞི་ཞིང་
དྲན་པ་ཉེ་བར་གཞག་བཞིན་དུ་འཆི་འཕོ་བར་གྱུར་ཅིག །ཚེ་རབས་ཐམས་ཅད་དུའང་འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་སྐྱེ་ཞིང་ཚེ་རབས་རྗེས་སུ་དྲན་པ་དང༌། བྱང་
ཆུབ་ཀྱི་སེམས་ཕུན་སུམ་ཚོགས་པ་དང་ལྡན་པས་འཕགས་པ་ཐུགས་རྗེའི་དབང་ཕྱུག་ལས་སོགས་པ་མཉེས་པར་བགྱིད་ཅིང་ཇི་སྐད་བསྟན་པ་བཞིན་དུ་གྲུབ་པའི་མཐུ་དང་ལྡན་པར་གྱུར་ཅིག།

96-1-351a

ཇི་ལྟར་ཐུགས་རྗེའི་དབང་ཕྱུག་དེས་ཐུགས་རྗེ་ཆེན་པོའི་རྣམ་པར་ཐར་བའི་སྒོ་ལྷུན་གྱིས་གྲུབ་པ་དང༌། སངས་རྒྱས་ཐམས་ཅད་ཀྱི་ཐུགས་རྗེ་དང་རོ་
གཅིག་པར་གྱུར་ཅིག །ཇི་ལྟར་ཐུགས་རྗེའི་དབང་ཕྱུག་གིས་སེམས་ཅན་ཡོངས་སུ་སྨིན་པར་མཛད་པ་དང༌། སངས་རྒྱས་ཀྱི་ཞིང་ཡོངས་སུ་དག་པ་དང༌། སངས་རྒྱས་ཀྱི་ཆོས་
ཐམས་ཅད་ཡོངས་སུ་རྫོགས་པར་འགྱུར་བ་དེ་བཞིན་དུ་བདག་དང༌། སེམས་ཅན་ཐམས་ཅད་ཀྱིས་ཀྱང་སེམས་ཅན་ཐམས་ཅད་ཡོངས་སུ་སྨིན་པར་བགྱིད་པ་དང༌། སངས་
རྒྱས་ཀྱི་ཞིང་ཐམས་ཅད་ཡོངས་སུ་དག་པ་དང༌། སངས་རྒྱས་ཀྱི་ཞིང་གི་ཆོས་ཐམས་ཅད་ཡོངས་སུ་རྫོགས་པར་བགྱིད་པར་གྱུར་ཅིག །ཇི་ལྟར་དུས་གསུམ་གྱི་སངས་རྒྱས་དང༌།
བྱང་ཆུབ་སེམས་དཔའ་ཐམས་ཅད་ཀྱིས་ཐུགས་རྗེའི་བདག་ཉིད་འཕགས་པ་སྤྱན་རས་གཟིགས་དབང་ཕྱུག་རྗེས་སུ་དྲན་པ་དང༌། མཚན་ནས་བརྗོད་པས་དུས་གསུམ་གྱི་རྒྱལ་
བ་སྲས་དང་བཅས་པ་ཐམས་ཅད་ཀྱི་མཚན་ནས་བརྗོད་ཅིང་བསྙེན་བཀུར་བགྱིས་པར་གྱུར་ཅིག །ཇི་ལྟར་དུས་གསུམ་གྱི་རྒྱལ་བ་སྲས་དང་བཅས་པ་ཐམས་ཅད་ཀྱིས་ཐུགས་རྗེའི་རང་
བཞིན་འཕགས་པ་སྤྱན་རས་གཟིགས་དབང་ཕྱུག་དེ་རྗེས་སུ་དྲན་པ་དང༌། མཚན་ནས་བརྗོད་ཅིང་མཆོད་པ་བགྱིས་པས་ཐུགས་རྗེ་ཆེན་པོའི་ཡུལ་དུ་གྱུར་པ་སེམས་ཅན་ཐམས་

96-1-351b

ཅད་ལའང་སྙིང་རྗེ་ཆེན་པོའི་ཐབས་ཀྱི་སྦྱོར་བ་རྒྱུན་མི་ཆད་པར་འབྱུང་བར་གྱུར་ཅིག །ཇི་སྲིད་བདག་ནི་འཁོར་བའི་ཚེ། །དེ་སྙེད་བདག་ནི་ལུས་སྐྱེས་པར། །དེ་སྲིད་མགོན་པོ་མཆོད་བགྱིད་ཅིང༌།
དེ་སྙེད་ལུས་སྦྱོར་ཚོགས་བགྱིད་ཤོག །ཇི་སྲིད་བདག་ནི་འཁོར་བའི་ཚེ། །ཇི་སྐད་བདག་གིས་ངག་སྐྱེས་པར། །དེ་སྲིད་མགོན་པོ་མཚན་བརྗོད་ཅིང༌། །ངག་གི་སྦྱོར་བ་ཚོགས་བགྱིད་ཤོག །ཇི་སྲིད་
བདག་ནི་འཁོར་བ་ན། །དེ་སྙེད་བདག་གི་ཡིད་འབྱུང་བ། །དེ་སྙེད་མགོན་པོ་རྗེས་དྲན་ཞིང༌། །ཡིད་སྦྱོར་ཚོགས་པར་བགྱིད་གྱུར་ཅིག །དེ་ལྟར་ལུས་དང་ངག་ཡིད་ཀྱིས། །ཐུགས་རྗེའི་དབང་ཕྱུག་
རྟེན་བགྱིས་པས། །ལུས་དང་ངག་ཡིད་སྐྱོན་བྲལ་ཞིང༌། །ཡོན་ཏན་ཕུན་སུམ་ཚོགས་གྱུར་ཅིག །དེ་ལྟར་ལུས་ངག་ཡིད་ཀྱིས་སུ། །ཐུགས་རྗེའི་དབང་ཕྱུག་སྐུ་གསུང་ཐུགས། །རྟག་ཏུ་སྦྱོར་བར་
བགྱིས་པས་ན། །ཐུགས་རྗེའི་དབང་ཕྱུག་སྤྱན་རས་གཟིགས། །སྲིད་གསུམ་རེ་བའི་གནས་གཅིག་བོ། །ཡོན་ཏན་བསམ་གྱིས་མི་ཁྱབ་པ། །དེ་འདྲར་བདག་ཀྱང་གྲུབ་གྱུར་ཏེ། །སྲིད་གསུམ་
རེ་རྫོགས་བགྱིད་གྱུར་ཅིག །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ནི་ཀ་ཡ། ཨོཾ་ཙཀྲ་བརྟི། ཙིནྟཱ་མ་ཎི་མཧཱ་པདྨ་རུ་རུ་
ཏིཥཱ། ཛྭ་ལ་ཨ་ཀཪྵ་ཡ་ཧཱུཾ་ཕཊ་སྭཱཧཱ། རྩ་བའི་སྔགས་རྫོགས་སོ།།    །།ཨོཾ་པདྨེ་ཙིནྟཱ་མ་ཎི་ཛྭ་ལ་ཧཱུཾ། སྙིང་པོའོ། །ཨོཾ་བྷ་ར་ཏ་པདྨེ་ཧཱུཾ། ཉེ་བའི་སྙིང་པོའོ། །ཨོཾ་མ་ཎི་བཛྲེ་ཎི་ཧཱུཾ།

96-1-352a

གསང་བའི་སྙིང་པོའོ། །སྔགས་སྙིང་བཞི་འབྱུང་བ་དང༌། སྨོན་ལམ་དང༌། ཚིགས་སུ་བཅད་པ་དང༌། སྔགས་སུ་བཅད་པ་རྫོགས་སོ།།    །།དཀོན་
མཆོག་གསུམ་ལ་ཕྱག་འཚལ་ལོ། །འཇིག་རྟེན་འདིའམ་གང་དག་འདས་པ་དང༌། །མཐོ་རིས་དག་ན་རིན་ཆེན་མཆོག་ཡོད་པ། །དེ་བཞིན་གཤེགས་པ་ལྷ་ཡི་ལྷར་གྱུར་བ། །མི་ཡི་མཆོག་
དང་འདིར་ནི་མཚུངས་པ་མེད། །དེ་བས་འདིར་ནི་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་དགེ་བར་ཤོག །ཟད་པ་ཆགས་བྲལ་བདུད་རྩི་འདུས་མ་བྱས། །ཤེས་པས་
ཤཱཀྱ་ཐུབ་དེས་རབ་ཏུ་ཕྱེ། །བདུད་རྩི་ཞི་བ་འདུས་བྱས་མ་ཡིན་པ། །ཆོས་དེ་དང་ནི་མཚུངས་པ་གང་ཡང་མེད། །དེ་བས་འདིས་ནི་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་
ནི་དགེ་བར་ཤོག །མཆོག་ཏུ་གང་འདོད་ཚུལ་བཞིན་རབ་བསྟན་པ། །སྟོན་པའི་རྣལ་འབྱོར་བླ་མེད་རྟག་སྒྲུབ་པ། །རྡོ་རྗེ་ལྟ་བུའི་མིག་གཉིས་ལམ་མཐོང་བ། །ཏིང་འཛིན་དེ་དང་མཉམ་
པ་ཡོད་མ་ཡིན། །དེ་བས་འདི་ནི་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་དགེ་བར་ཤོག །གང་ཟག་ཆེན་པོ་བརྒྱད་པོ་རབ་བསྔགས་ཤིང༌། །གང་ཟག་ཟུང་བཞིར་
བརྗོད་པ་དེ་དག་ནི། །དང་སོང་ཆེན་པོ་གང་ཟག་མཚུངས་མེད་པ། །བདེ་བར་གཤེགས་པས་སྦྱིན་པའི་གནས་ཞེས་གསུངས། །དེ་ལ་བྱིན་ན་འབྲས་བུ་ཆེར་འགྱུར་ཏེ། །ཞིང་རབ་གཤིན་

96-1-352b

ལ་ས་བོན་བཏབ་པ་བཞིན། །འདི་ནི་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་དགེ་བར་ཤོག །གང་དག་བསྟན་པའི་ཡིད་ཀྱིས་རབ་བརྩོན་ཞིང༌། །གོ་
ཏ་མ་ཡི་བསྟན་ལ་འཇུག་བྱེད་པ། །དེ་དག་ཐོབ་ནས་བདུད་རྩི་འཇུག་ཐོབ་སྟེ། །མུན་པ་བསལ་ནས་མྱ་ངན་འདས་ཐོབ་པ། །དེ་བས་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་
ཡིས་འདིར་ནི་དགེ་བར་ཤོག །ལྟ་བ་འདི་ལ་སྦྱར་མ་ཐག་ཏུ་ནི། །འཇིག་ཚོགས་ལྟ་དང་ཚུལ་ཁྲིམས་བརྟུལ་ཞུགས་དང༌། །ཐེ་ཚོམ་དང་ནི་ཉོན་མོངས་གསུམ་པོ་དག །གཅིག་ཆར་སྤངས་ཏེ་འཕགས་
པའི་བདེན་མཐོང་བ། །དེས་ན་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་དགེ་བར་ཤོག །ལུས་སམ་ངག་གམ་འོན་ཏེ་ཡིད་ཀྱིས་ཀྱང༌། །སྡིག་པ་རྣམ་གསུམ་ནམ་ཡང་མི་
བྱེད་ཅིང༌། །གློ་བུར་བྱས་ནའང་འཆང་པར་མི་བྱེད་པ། །དེ་ལྟར་དེ་དག་ལྟ་བས་འཛིན་མི་བྱེད། །དེ་བས་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་དགེ་བར་ཤོག །
ཅི་ལྟང་དབང་པོའི་སྡོང་པོ་སར་བཙུགས་པ། །ཕྱོགས་བཞིའི་རླུང་རྣམས་ཀྱིས་ནི་མི་གཡོ་ལྟར། །འཕགས་པའི་ལམ་གྱི་དམ་པ་མཐོང་བ་ཡི། །གང་ཟག་འཕགས་པའི་དགེ་འདུན་དེ་བཞིན་
ནོ། །དེས་ན་དགེ་འདུན་རིན་ཆེན་མཆོག་ཏུ་གསུངས། །བདེན་པ་དེ་ཡིས་འདིར་ནི་དགེ་བར་ཤོག །ཤེས་རབ་ཟབ་མོས་ཤིན་ཏུ་བསྟན་པ་ཡི། །འཕགས་པའི་བདེན་པ་སུ་དག་རྣམ་སྒོམ་

96-1-353a

ཞིང༌། །ལུས་ཀྱང་སྦྱིན་པར་ཡིད་ལ་བྱས་པ་ནི། །དེ་དག་འཇིགས་པ་བརྒྱད་དང་ཕྲད་མི་འགྱུར། །དེས་ན་དགེ་འདུན་རིན་ཆེན་མཆོག་ཏུ་གསུངས། །
བདེན་པ་དེ་ཡིས་འདིར་ནི་དགེ་བར་ཤོག །ཅི་ལྟར་མེ་ནི་རླུང་གི་རབ་གཏོར་བ། །ལག་ཏུ་བླངས་ཏེ་བགྲང་དུ་མེད་པ་ཉིད། །དེ་ལྟར་ཀུན་ཏུ་སྦྱོར་བ་རབ་བཏང་བ། །སངས་རྒྱས་སྲས་
རྣམས་བསྟན་དུ་མེད་པར་འགྲོ་།དེས་ན་དགེ་འདུན་རིན་ཆེན་མཆོག་ཏུ་གསུངས། །བདེན་བ་དེ་ཡིས་འདིར་ནི་དགེ་བར་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་
ཅད་འདིར་ནི་བདེར་གྱུར་ཅིག །སྟོན་མཆོག་ལྷ་དང་མིས་ནི་མཆོད་འོས་པ། །སངས་རྒྱས་ཕྱག་འཚལ་དེང་འདིར་དགེ་བར་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་
ཅད་འདིར་ནི་བདེར་གྱུར་ཅིག །ཞི་བ་ཆགས་བྲལ་ལྷ་མིས་མཆོད་འོས་པ། །ཆོས་ལ་ཕྱག་འཚལ་དེང་འདིར་དགེ་བར་ཤོག །སེམས་ཅན་གང་དག་འགྲོ་དང་མི་འགྲོ་བ། །དེ་དག་ཐམས་
ཅད་འདིར་ནི་བདེར་གྱུར་ཅིག །ཚོགས་ཀྱི་དམ་པ་ལྷ་མིས་མཆོད་འོས་པ། །དགེ་འདུན་ཕྱག་འཚལ་དེང་འདིར་དགེ་བར་ཤོག །འབྱུང་པོ་གང་དག་འདིར་ནི་ལྷགས་གྱུར་ཏེ། །ས་
འམ་འོན་ཏེ་བར་སྣང་འཁོད་པ་དག །སྐྱེས་དགུ་རྣམས་ལ་རྟག་ཏུ་བྱམས་བྱེད་ཤོག །ཉིན་དང་མཚན་དུ་ཆོས་ཀྱང་སྤྱོད་པར་ཤོག །འདི་ནི་རྒྱལ་བ་དགྲ་རྒྱལ་བདེན་གང་གིས།།

96-1-353b

ཤིན་ཏུ་བདེན་པ་གསུང་ཞིང་བརྫུན་མེད་པ། །བདེན་པ་དེ་ཡིས་འདིར་ནི་དགེ་བར་ཤོག །དེ་ཀུན་འཇིགས་པ་ཆེ་ལས་ཐར་གྱུར་ཅིག །སངས་རྒྱས་ཀུན་གྱི་གཟི་བརྗིད་དང༌། །རབ་རྒྱལ་དག་
གི་གཟི་བརྗིད་དང༌། །དགྲ་བཅོམ་དག་གི་མཐུ་དག་དང༌། །གསང་སྔགས་འཛིན་པ་ཐམས་ཅད་དང༌། །ཤཱ་རིའི་བུ་ཡི་ཤེས་རབ་དང༌། །མཽངྒལ་བུ་ཡི་རྫུ་འཕྲུལ་དང༌། །མ་འགགས་པ་ཡི་
མིག་དང་ནི། །འོད་སྲུང་སྦྱངས་པའི་ཡོན་ཏན་དང༌། །ཀཽཎྜའིནྱའི་སྔར་ཐོབ་དང༌། །ཀུན་དགའ་བོ་ཡི་ཐོས་པ་དང༌། །ཚངས་པ་ཡི་ནི་བྱམས་པ་དང༌། །བརྒྱ་བྱིན་གྱི་ནི་དབང་རྣམས་དང༌། །འཇིག་
རྟེན་སྐྱོང་བའི་ཡུལ་རྣམས་དང༌། །དབང་ཕྱུག་ཆེན་པོའི་སྟོབས་དག་དང༌། །སྡེ་དཔོན་རྣམས་ཀྱི་མཐུ་དག་དང༌། །འཕྲོག་མའི་གཟི་བརྗིད་རྫུ་འཕྲུལ་དང༌། །དེ་དག་རྣམས་ཀྱི་མཐུ་དང་གཟིས། །
བདག་གི་དུག་ནི་དུག་མེད་ཤོག །སྟོང་ཆེན་མོ་རབ་ཏུ་འཇོམས་པ་ལས་གསུངས་པའི་སྨོན་ལམ་རྫོགས་སོ།།      །།སངས་རྒྱས་བཅོམ་ལྡན་འདས་རྣམས་ལ་ཕྱག་འཚལ་ལོ། །རྒྱལ་
བ་རྣམ་གཟིགས་མྱ་ངན་འཚང་ལ་གནས། །རྒྱལ་བ་གཙུག་ཏོར་པདྨ་དཀར་པོའི་དྲུང༌། །ཐམས་ཅད་སྐྱོབ་བ་སཱ་ལའི་དྲུང་ན་གནས། །བྲམ་ཟེ་འཁོར་བ་འཇིག་ནི་ཤིར་ཤའི་དྲུང༌། །སངས་རྒྱས་
གསེར་ཐུབ་ཨུ་དུ་མ་བཱ་རའི་དྲུང༌། །འོད་སྲུང་ནྱ་གྲོ་དྷ་ཡི་དྲུང་ན་གནས། །ཤཱཀྱ་ཐུབ་མཆོག་ཁྱད་པར་གནས་དྲུང་དུ། །ཕྱིན་ནས་བྱང་ཆུབ་ཐོབ་གྱུར་གཽ་ཏ་མ། །སངས་རྒྱས་རྫུ་འཕྲུལ་ཆེན་པོ་དེ་དག་ལ། །

96-1-354a

མངོན་པར་དད་པའི་ལྷ་གང་འཁོད་པ་དག །ལྷ་རྣམས་དེ་དག་ཡིད་དགའ་མགུར་གྱུར་ནས། །རྟག་ཏུ་དགེ་ཞིང་ཞི་བར་འགྱུར་བར་བྱོས། །སངས་རྒྱས་རྣམས་ལ་ཕྱག་
འཚལ་ལོ། །རྐང་གཉིས་ཁྱེད་རྣམས་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་ཤོག །ལམ་དུ་ཞུགས་རྣམས་བདེ་ལེགས་ཤོག །ཕྱིར་འོང་དག་ཀྱང་བདེ་ལེགས་ཤོག །མཚན་མོ་བདེ་
ལེགས་ཉིན་བདེ་ལེགས། །ཉི་མའི་གུང་ལ་འང་བདེ་ལེགས་ཤིང༌། །ཁྱེད་ཅག་ཀུན་ཏུ་བདེ་ལེགས་ཤོག །དེ་དག་སྡིག་པར་མ་གྱུར་ཅིག །ཉི་མ་ཐམས་ཅད་དགེ་བ་ཡིན། །རྒྱུ་སྐར་ཐམས་ཅད་
བཟང་པོ་ཡིན། །སངས་རྒྱས་ཐམས་ཅད་རྫུ་འཕྲུལ་ཆེ། །དགྲ་བཅོམ་ཐམས་ཅད་ཟག་པ་མེད། །བདེན་པའི་ཚིག་གིས་ཀུན་ཏུ་བདེ་ལེགས་སུ་གྱུར་ཅིག །རིག་སྔགས་ཀྱི་རྒྱལ་མོ་རྨ་བྱ་ཆེན་པོ་
ལས་གསུངས་པའི་སྨོན་ལམ་དང༌། བདེན་ཚིག་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །ཟས་སྐོམ་བཟང་པོའི་རོ་ཞིམ་ཞིང་མདོག་སྡུག་ལ་དྲི་བསུང་དང་
ལྡན་ཞིང་ངད་ལྡང་བ། ཡོན་ཏན་ཕུན་སུམ་ཚོགས་པས་བརྒྱན་པ། དཔག་བསམ་གྱི་ཤིང་ལྗོན་པའི་ནགས་ཚལ་དཀོན་ཞིང་དྲི་མ་མེད་ལ་རྒྱན་གྱིས་ཀླུབས་པ། ཡལ་གའི་ཐོར་ཏོའི་ལྗིད་
ཀྱིས་གཟུར་ཟ་ལ་མགོ་ལྕོགས་མེ་ཏོག་ཁ་ཕྱེ་ཞིང་འདབ་མས་ལེགས་པར་བརྒྱན་ཏེ་བུང་བ་ལང་ལོང་ཁྱུས་ལྡིང་ཞིང་འཕུངས་པ་རྣམས་ཀྱིས་བཞིབ་ཅིང་ནོན་པའི་ཤུགས་ཀྱིས་བག་ཙམ་

96-1-354b

འདར་ལྡེམ་ལྡེམ་ལ་རིན་ཆེན་ཡལ་ག་དང༌། མ་རྒད་ལྕུག་ཕྲན་གྱི་བླ་རེ་འཇོལ་བ་དང༌། མངོན་པར་སྒྲུབ་པར་བྱེད་པ། འགྲོ་བ་དག་ཏུ་མཚོར་བར་འགྲོ་བའི་གཡངས་ཆེན་པོ་ཡང་བ་དག་
ཏུ་མར་མེ་སྣང་གསལ་དག་ཅིང་དྲི་མ་མེད་པ་ལྟ་བུ་བྱིན་པ་གང་ལས་བསོད་ནམས་དང༌། བསོད་ནམས་ཀྱི་རྒྱུ་མཐུན་པ་དང༌། དགེ་བ་དང༌། དགེ་བའི་རྒྱུ་དང༌། མཐུན་པ་བདེ་དགུའི་གཞིར་
གྱུར་པ་དེས་ན་སྦྱིན་བདག་ཆེན་པོ་བདག་ཉིད་ཆེ་བ་ཆེ་གེ་མོ་ཞིག་གི་ལུས་དགེ་བ་བཅུའི་ལས་ཀྱི་ལམ་གྱིས་བསྒྲུབས་པ་ལ་ཚེ་དང༌། ཁ་དོག་དང༌། སྟོབས་དང༌། གཟི་བྱིན་དང༌། ལོངས་སྤྱོད་དང༌།
དབང་ཕྱུག་དང༌། ཤེས་རབ་དང༌། སྤོབས་པ་ཕུན་སུམ་ཚོགས་པར་གྱུར་ཅིག །སྦྱིན་བདག་གི་བསོད་ནམས་མ་སྐྱེས་པ་རྣམས་ནི་སྐྱེ་བར་གྱུར་ཅིག །སྦྱིན་བདག་གི་ལོངས་སྤྱོད་ཀྱི་ས་ཟིན་
བ་རྣམས་ནི་འཕེལ་ཞིང་རྒྱས་པར་གྱུར་ཅིག །དེ་བཞིན་དུ་སྦྱིན་བདག་གི་ཕ་མ་མཆོག་ཏུ་དཀའ་བ་བྱེད་བྱེད་བ། གསོ་གས། གནམ་གནམ། བསྐྱེད་བསྐྱེད། བསྲིང་བསྲིང་ལ་ཛམྦུའི་གླིང་
བཀྲ་ཡེར་ཡེར་མིག་གིས་མཐོང་བར་བྱེད་པས་ཀྱང་བསོད་ནམས་ཀྱི་ཕུད་ཀྱི་སྐལ་ཤས་ཐོབ་པར་གྱུར་ཅིག །དེ་བཞིན་དུ་སྦྱིན་བདག་གི་ཆུང་མ་རྣམས་དང༌། བུ་རྣམས་དང༌། བུ་མོ་རྣམས་དང༌།
སྦྱིན་བདག་གི་གཉེན་འདབ་མཛའ་བཤེས་རྒྱས་བའི་ཚན་རིས་གང་དག་འཁོད་ཅིང་འཚོལ་གནས་པ་དེ་དག་ཀྱང་ཚེ་རང་ཞིང་ལོངས་སྤྱོད་ཆེ་ལ་གཡོག་འཁོར་མང་བར་གྱུར་ཅིག །གང་དག་

96-1-355a

འདས་ཤིང་ཚེ་འཕོས་པ་དེ་དག་ཀྱང་འགྲོ་བ་དང༌། སྐྱེ་བའི་གནས་དང༌། གནས་ཐ་དད་པའི་ཁྱད་པར་ཐོབ་པ་འགྱུར་ཏེ་ལྷའི་གནས་སུ་སྐྱེས་པར་གྱུར་ནས་
འཕགས་པ་བྱམས་པའི་ཞལ་སྔ་ནས་མཉེས་པར་བྱེད་པར་གྱུར་ཅིག །དེ་བཞིན་དུ་རྒྱལ་པོའི་མཆོག་རྒྱལ་པོ་ཆེན་པོ་མངའ་བདག་དམ་པ་དཔལ་ལྷ་བཙན་པོས་མ་ཕེབས་པ་རྣམས་
ནི་ཕེབས་པར་གྱུར་ཅིག །ཕེབས་ཟིན་པ་རྣམས་ནི་ཆམ་དུ་ཕེབས་པར་གྱུར་ཅིག །སྟོབས་ཀྱི་འཁོར་ལོས་བསྒྱུར་བའི་རྒྱལ་སྲིད་ཀྱང་བརྙེས་པར་གྱུར་ཅིག །དེ་བཞིན་དུ་ཉེ་འཁོར་
གྱི་གྲོང་ན་གནས་པའི་རིགས་བཞི་སྟེ་བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་ལ་སོགས་པ་ཡུལ་གྱི་མི་རྣམས་ལ་ནད་མེད་ཅིང་གནོད་པ་མེད་པར་གྱུར་ཅིག།
དེ་བཞིན་དུ་མི་མཛེད་ཀྱི་བདག་པོ་ཚངས་པ་དང༌། ལྷའི་དབང་པོ་བརྒྱ་བྱིན་དང༌། འཇིག་རྟེན་སྐྱོང་བ་བཞི་དང༌། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང༌། ཀླུའི་རྒྱལ་པོ་
དགའ་བོ་དང༌། བསྙེན་དགའ་བོ་དང༌། གནོད་སྦྱིན་གྱི་སྡེ་དཔོན་བདེ་བའི་རི་བོ་དང༌། གངས་ཅན་དང༌། ལྔས་རྩེན་དང༌། ལྔ་ལེན་ལ་སོགས་པ་དང༌། ནོར་བུ་བཟང་དང༌། རྫོགས་
བཟང་གཉིས་དང༌། འཕྲོག་མ་བུ་ལྔ་བརྒྱའི་འཁོར་དང་བཅས་པར། གཞན་ཡང༌། བཅོམ་ལྡན་འདས་ཀྱི་བསྟན་པ་ལ་མངོན་པར་དགའ་བའི་ལྷ་དང༌། ཀླུ་དང༌། གནོད་སྦྱིན་དང༌།

96-1-355b

ལྷ་མ་ཡིན་དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། སྦྱིན་བདག་གི་ཁྱིམ་འདི་ན་གནས་པའི་ལྷ་རྣམས་དང༌། སྦྱིན་བདག་གིས་བསྟེན་པའི་ལྷའི་ཁྱད་པར་
གྱིས་དེ་དག་གཟི་སྦྱིན་དང༌། སྟོབས་དང༌། གཞལ་མེད་ཁང་རྣམས་རྒྱས་པར་གྱུར་ཅིག །དེ་དག་གཟི་བྱིན་དང་ལྡན་པར་གྱུར། སྟོབས་དང་ལྡན་པར་གྱུར། གཞན་གྱིས་མི་ཚུགས་པར་གྱུར།
ཆེ་བར་གྲགས་པར་གྱུར་ནས། སྦྱིན་བདག་བདག་ཉིད་ཆེན་པོ་འདི་ཉིད་ཀྱི་མཛོད་དང༌། བང་བ་དང༌། བ་ལང་གི་ཁྱུ་དང༌། ཕྱུགས་གདགས་སྣ་ཚོགས་ཀྱི་ཁྱུ་དང༌། ཞིང་གི་རྨོ་རྐོ་དང༌། ལམ་གྱི་སྒོ་
རྣམས་དང༌། བླ་འོག་གི་བྱ་བ་ཐམས་ཅད་ལ་ཆོས་བཞིན་དུ་བསྲུང་བ་དང༌། བསྐྱབ་པ་དང༌། སྦ་བ་བྱེད་པར་གྱུར་ཅིག །གནོད་པ་རྣམས་ནི་ཟློག་པར་གྱུར་ཅིག །དོན་དུ་བསྒྲུབས་པ་རྣམས་ནི་
སྣང་བར་གྱུར་ཅིག །དེ་བཞིན་དུ་སྦྱིན་བདག་གི་དད་པ་དང་སྦྱར་ཏེ་དམྱལ་བར་སྐྱེས་པ་རྣམས་ཀྱིས་གནོད་པའི་སྡུག་བསྔལ་ཐམས་ཅད་ཞི་བར་གྱུར་ཅིག །དུད་འགྲོ་རྣམས་གཅིག་ལ་གཅིག་
ཟ་བ་རྣམས་ཟློག་པར་གྱུར་ཅིག །ཡི་དྭགས་ཀྱི་བཀྲེས་ཤིང་སྐོམས་པའི་སྡུག་བསྔལ་ཐམས་ཅད་ཞི་བར་གྱུར་ཅིག །མི་རྣམས་ཚོལ་འགྲོས་གཡེན་སྦྱོར་བའི་སྡུག་བསྔལ་ཐམས་ཅད་ཞི་
བར་གྱུར་ཅིག །ལྷ་རྣམས་ཀྱི་འཆི་འཕོ་བ་དང༌། ལྟུང་བ་དང༌། རྣམ་པར་འཐོར་བ་དང༌། རྣམ་པར་འཇིག་པའི་སྡུག་བསྔལ་ཐམས་ཅད་ཞི་བར་གྱུར་ཅིག །མདོར་ན་ཁམས་གསུམ་དུ་སྐྱེས་པའི་སེམས་

96-1-356a

ཅན་ཐམས་ཅད་དང༌། སྲོག་ཆགས་ཐམས་ཅད་ཀྱིས་ཀྱང་མྱ་ངན་ལས་འདས་པ་མ་སྐྱེས་མ་བྱུང་བ། མ་བྱས་མ་བཅོས་པ། འཆི་འཕོ་མེད་པ། མི་གནས་པ།
དམིགས་སུ་མེད་པ། བདེ་བ། ཞི་བ། གྱ་ནོམ་པ། བདེ་ལེགས་ཅན། གནས་དང༌། གླིང་དང༌། སྐྱོབ་པ་དང༌། སྐྱབས་དང༌། དཔུང་གཉེན་དང༌། མི་གཡོ་བ་གང་ཡིན་པའི་མྱ་ངན་
ལས་འདས་པའི་ཆོས་ཀྱི་མཆོག་དེ་རེག་ཅིང་ཐོབ་པར་གྱུར་ཅིག །གནོད་སྦྱིན་གང་དག་བཞོན་པ་མི་ཟད་དཔུང་ཅན་ལྷ་རྫས་གོས་གྱོན་ཕྲེང་བ་ཐོགས། གང་དག་འཇིག་རྟེན་
གསུམ་མཆོག་མཁས་པ་རྣམས་ཀྱིས་བརྗོད་པའི་སངས་རྒྱས་སྐྱབས་སོང་བ། །ལྔས་རྩེན་ལག་ན་རྡོ་རྗེ་ནོར་སྦྱིན་དཔལ་ཅན་ནོར་བུ་བཟང་སྲས་ལས་སོགས་པ། །དེ་དག་ཐམས་
ཅད་ལྷན་ཅིག་རྟག་ཏུ་ཁྱོད་ཀྱིས་ཁྱིམ་དུ་ཆོས་བཞིན་སྲུང་བར་ཤོག །ལྔས་རྩེན་དང་ནི་འཕྲོག་མ་བུ་སྡུག་འཁོར་བཅས་ནོར་བུ་བཟང་སྲས་དབུང་དང་བཅས་རྣམས་དང༌། །གནོད་སྦྱིན་
དབང་པོ་ལག་ན་རྡོ་རྗེ་རང་གི་སྡེ་ཚན་བཅས་དང་རང་གི་སྡེར་བཅས་དང༌། །གཞན་ཡང་གནོད་སྦྱིན་དབང་པོ་གང་དག་སྡེ་ཆེན་གྲགས་ལྡན་བསྟན་པ་དག་ལ་དགའ་བ་རྣམས། །ཐམས་
ཅད་མཐུན་པར་ཁྱོད་ཀྱི་ཕ་ཚན་དང་ནི་གཉེན་སྡུག་བཅས་ལ་རྟག་ཏུ་སྐྱོང་གྱུར་ཅིག །མཚན་མོ་དང་ནི་ཉི་མ་འཆར་ཀ་ཉི་མའི་གུང་རྣམས་དང༌། །ཉི་མ་ནུབ་ཀར་རྟག་ཏུ་ཁྱོད་ལ་བཀྲ་

96-1-356b

ཤིས་ལྡན་པར་ཤོག །དཔལ་ཆེན་ལག་ན་རྡོ་རྗེ་ནོར་བུ་བཟང་དང་འཕགས་སྐྱེས་སོགས། །ཁྱོད་དང་གཉེན་འདུན་རྣམས་དང་བཅས་ལ་ཡོངས་སུ་སྐྱོང་གྱུར་ཅིག་གཏོང་ལ་དཔའ་བ་
རྣམས་ཀྱང་ཁྱིམ་འཁོར་སྟོབས་དང་འབྱོར་པ་གྲུབ་ཅིང་མི་ནད་མེད་པར་ཤོག །ཡོན་གནས་རྣམས་ཀྱང་ཡོན་ཏན་ཚོགས་པས་འཕེལ་བར་འགྱུར་ཞིང་འབྲུ་རྣམས་རབ་ཏུ་རྒྱས་པར་
ཤོག་།མཆོད་རྟེན་རྣམས་ཀྱང་མཆོད་པར་འགྱུར་ཞིང་བཅོམ་ལྡན་འདས་ཀྱི་བསྟན་པ་ཡུན་རིང་འབར་བར་ཤོག །རྒྱལ་པོ་ཆོས་བཞིན་བྱེད་པས་སྐྱོང་གྱུར་སེམས་ཅན་མཐའ་དག་
རབ་ཞི་བདེ་བ་མྱོང་གྱུར་ཅིག །སྦྱིན་པའི་རབས་ལས་བྱུང་བའི་སྨོན་ལམ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །གང་ལ་སེར་སྣ་རྣམ་ཆགས་པ། །
རྣམ་བཅོམ་དྲི་མ་མེད་མཛད་ཅིང༌། །ཐུགས་ཞི་གནོད་པ་མི་མངའ་དེ། །ཁྱེད་ལ་བདེ་ལེགས་མཛད་པར་འགྱུར། །འདྲེན་པ་གང་ཞིག་འགྲོ་བ་རྣམས། །ཐར་པའི་ལམ་དུ་འཛུད་མཛད་ཅིང༌།
ཆོས་རྣམས་ཐམས་ཅད་སྟོན་པ་དེ། །ཁྱེད་ལ་བདེ་ལེགས་མཛད་པར་འགྱུར། །སྟོན་པ་འགྲོ་བ་རྣམས་ཀྱི་རྟེན། །སེམས་ཅན་ཀུན་གྱི་དོན་གྱི་ཕྱིར། །གང་གིས་བདེ་བ་མངའ་མཛད་དེ། །ཁྱེད་
ལ་བདེ་ལེགས་མཛད་པར་གྱུར། །སྐྱོབ་པ་གང་ཞིག་བྱམས་པ་ཡི། །ཐུགས་ཀྱི་འགྲོ་བ་འདི་དག་ཀུན། །བུ་གཅིག་བཞིན་དུ་རྟག་བསྐྱངས་ཏེ། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་

96-1-357a

འཁོར་བར་འཁོར་བ་ཡིས། །སེམས་ཅན་ཀུན་གྱི་རྟེན་གྱུར་ཅིང༌། །གླིང་དང་དཔུང་གཉེན་གྱུར་བ་དེ། །ཁྱེད་ལ་བདེ་ལེགས་མཛད་བར་འགྱུར། །གང་
ཞིག་ཆོས་ཀུན་མངོན་སུམ་གྱུར། །གཙང་ཞིང་སླུ་བ་མི་མངའ་ལ། །གསུང་གཙང་གཙང་མར་མཛད་པ་དེ། །ཁྱེད་ལ་བདེ་ལེགས་མཛད་པར་འགྱུར། །དཔའ་བོ་ཆེན་པོ་གང་སྐྱེས་
པས། །ཕུན་སུམ་ཚོགས་དོན་འབྱོར་གྱུར་ཅིང༌། །དོན་གྲུབ་ཚོགས་ཀྱང་གྲུབ་པ་དེ། །ཁྱེད་ལ་བདེ་ལེགས་མཛད་པར་འགྱུར། །གང་ཞིག་སྐྱེས་པས་ས་རྣམས་ནི། །ནགས་ཚལ་
བཅས་པར་རབ་གཡོས་ཤིང༌། །སེམས་ཅན་ཐམས་ཅད་རབ་དགའ་དེ། །ཁྱེད་ལ་བདེ་ལེགས་མཛད་པར་འགྱུར། །བྱང་ཆུབ་སྙིང་པོར་གང་ཞིག་གིས། །ས་དག་རྣམ་དྲུག་གཡོས་
གྱུར་ཅིང༌། །བདུད་ཡིད་མི་བདེར་གྱུར་པ་དེ། །ཁྱེད་ལ་བདེ་ལེགས་མཛད་པར་འགྱུར། །ཆོས་ཀྱི་འཁོར་ལོ་བསྐོར་བ་ན། །འཕགས་པའི་བདེན་པ་རྣམ་གསུང་བ། །ཐུབ་པའི་སྙན་
པ་གང་བྱུང་དེ། །ཁྱེད་ལ་བདེ་ལེགས་མཛད་པར་འགྱུར། །ཡིད་འཕྲོག་གང་གིས་མུ་སྟེགས་བྱེད། །ཐམས་ཅད་ཆོས་ཀྱི་ཕམ་མཛད་ཅིང༌། །ཚོགས་ཀུན་དབང་དུ་མཛད་པ་དེ། །ཁྱེད་
ལ་བདེ་ལེགས་མཛད་པར་འགྱུར། །སངས་རྒྱས་ཁྱེད་ལ་བདེ་ལེགས་མཛད། །བརྒྱ་བྱིན་ལྷ་བཅས་བདེ་ལེགས་དང༌། །འབྱུང་པོ་ཀུན་གྱི་བདེ་ལེགས་ནི། །ཁྱེད་ལ་རྟག་ཏུ་

96-1-357b

སྦྱིན་གྱུར་ཅིག །སངས་རྒྱས་བསོད་ནམས་མཐུ་དག་དང༌། །ལྷ་རྣམས་ཀྱིས་ནི་བསམ་པ་ཡི། །ཁྱེད་ཀྱི་དོན་འདོད་གང་ཡིན་པ། །དོན་དེ་དེ་རིང་འགྲུབ་གྱུར་ཅིག །རྐང་གཉིས་ཁྱོད་
ཅག་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་གྱུར། །ཁྱེད་ཅག་ལམ་འགྲོ་བདེ་ལེགས་ཤོག །ཕྱིར་ལྡོག་དག་ཀྱང་བདེ་གྱུར་ཅིག །ཉིན་མོ་བདེ་ལེགས་མཚན་བདེ་ལེགས།།
ཉི་མའི་གུང་ལའང་བདེ་ལེགས་ཤིང༌། །ཁྱེད་ཅག་ཀུན་ཏུ་བདེ་ལེགས་ཤོག །ཁྱེད་ཅག་སྡིག་པར་མ་གྱུར་ཅིག །སངས་རྒྱས་ལྷ་རྣམས་སྟོང་དག་གིས། །ཡོངས་སུ་བསྐོར་ཏེ་གཤེགས་
མཛད་ཀྱི། །སྡང་སེམས་ལྡན་པ་རྣམས་བྱེར་ཅིག །སྙིང་རྗེའི་བདག་ཉིད་ཅན་རྣམས་འཁོད། །སངས་རྒྱས་རང་སངས་རྒྱས་རྣམས་དག །དགྲ་བཅོམ་སློབ་པའི་བདེན་ཚིག་གིས། །
འཇིག་རྟེན་མི་ཕན་བྱེད་པ་རྣམས། །གྲོང་ཁྱེར་འདིར་ནི་གཏོང་གྱུར་ཅིག །སེམས་ཅན་ཀུན་དང་སྲོག་ཆགས་ཀུན། །འབྱུང་པོ་ཀུན་དང་ཁྱེད་ཅག་ཀུན། །བདེ་བ་འབའ་ཞིག་ལྡན་གྱུར་ཅིག།
ཐམས་ཅད་ནད་རྣམས་མེད་པར་ཤོག །ཀུན་གྱི་བཟང་རྣམས་མཐོང་གྱུར་ཅིག །གང་ཡང་སྡིག་པར་མ་གྱུར་ཅིག། འབྱུང་པོ་གང་དག་འདིར་ནི་ལྷག་གྱུར་ཅིང༌། །ས་དང་བར་སྣང་
དག་ལ་གནས་པ་རྣམས། །སྐྱེ་དགུ་རྣམས་ལ་རྟག་ཏུ་བྱམས་བྱེད་ཤོག །ཉིན་དང་མཚན་དུ་ཆོས་ཀྱང་སྤྱོད་གྱུར་ཅིག །འཕགས་པ་ཡངས་པའི་གྲོང་ཁྱེར་དུ་འཇུག་པའི་མདོ་

96-1-358a

ལས་འབྱུང་བའི་བདེ་ལེགས་ཀྱི་ཚིགས་སུ་བཅད་པ་རྫོགས་སོ།།    །།རྒྱ་གར་སྐད་དུ། སྭ་སྟི་གཱཋཱ། བོད་སྐད་དུ། བདེ་ལེགས་ཀྱི་ཚིགས་
སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །ལྷ་ཅིག་ཉེ་བར་སོང་ནས་སུ། །ལྷས་མཆོད་པ་ལ་ཞུས་བྱས་ཏེ། །སངས་རྒྱས་ཆེན་པོ་ཐུབ་པ་ཆེ། །ཅི་ཞིག་སྨྲས་ན་བདེ་ལེགས་
འགྱུར། །དེས་ནི་ཚིག་འདི་གསན་གྱུར་ནས། །འཇིག་རྟེན་རྩ་ལག་བཀའ་སྩལ་པ། །གང་ཞིག་རྟག་ཏུ་རྗོད་བྱེད་པ། །ང་ཡི་བདེ་ལེགས་འགྱུར་ཏེ་སྟོན། །འཇིག་རྟེན་འདི་དང་གཞན་དང་
མཐོ་རིས་ན། །རིན་ཆེན་རྒྱ་ཆེན་མཆོག་ནི་གང་ཡོད་པ། །དེས་ནི་རྫོགས་པའི་སངས་རྒྱས་རིན་ཆེན་ལ། །ཅིས་ཀྱང་གྲངས་དང་བགྲང་དང་ཆར་མི་ཕོད། །ངོ་མཚར་ཤིན་ཏུ་རྨད་བྱུང་དཔག་མེད་
དེ། །རྫོགས་པའི་སངས་རྒྱས་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །ཞི་འགོག་བདུད་རྩི་ཤིན་ཏུ་གྱ་
ནོམ་གང༌། །ཤཱཀྱ་ཐུབ་པས་མཉམ་བཞག་ཐུགས་ཆུད་པ། །ཆོས་དེ་དང་ནི་མཚུངས་པ་ཡོད་མིན་ཏེ། །དེ་སྔོན་བྱས་ན་ཕྱིན་ཆད་མྱ་ངན་མེད། །ངོ་མཚར་ཤིན་ཏུ་རྨད་བྱུང་དཔག་མེད་
དེ། །དམ་པའི་ཆོས་ཀྱི་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །རྒྱལ་བ་གང་དག་གང་ཟག་བརྒྱད་གསུངས་

96-1-358b

པ། །དེ་དག་རྣམས་ནི་སྐྱེས་བུ་ཟུང་བཞི་སྟེ། །སྦྱིན་གནས་དེ་དག་ས་སྟེང་ཤིན་ཏུ་དཀོན། །དེ་དག་རྣམས་ལ་བྱིན་ན་དཔག་མེད་འགྱུར། །ངོ་མཚར་ཤིན་ཏུ་རྨད་བྱུང་དཔག་མེད་དེ། །དགེ་
འདུན་རིན་ཆེན་གང་ཞིག་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །དམ་པ་གཙོ་བོ་མཆོག་སྦྱིན་གྱ་ནོམ་པ། །འོད་མཆོག་
དཔའ་བོ་དམ་པ་མཆོག་གི་གནས། །ཤེས་རབ་དམ་པ་མཆོག་གི་དམ་པ་མཆོག །མཆོག་མིན་མཆོག་མཁྱེན་འདི་ནི་བཅོམ་ལྡན་གཅིག །ངོ་མཚར་ཤིན་ཏུ་རྨད་བྱུང་དཔག་མེད་དེ། །རྫོགས་པའི་
སངས་རྒྱས་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །ཏིང་འཛིན་དམ་པ་བར་ཆད་མེད་པ་གང༌། །མཐའ་ཡས་བློ་
ལྡན་དེ་བཞིན་གཤེགས་གསུངས་པ། །ཏིང་འཛིན་དེ་བརྟན་རྡོ་རྗེ་དཔེར་བྱས་པ། །ཏིང་འཛིན་དེ་དང་མཚུངས་པའི་ཏིང་འཛིན་མེད། །ངོ་མཚར་ཤིན་ཏུ་རྨད་བྱུང་དཔག་མེད་དེ། །ཏིང་
ངེ་འཛིན་གྱི་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །ཇི་ལྟར་སྒོ་གཏན་དམ་ཞིང་རབ་དམ་སྟེ། །སྟོབས་
ཆེན་རླུང་བཞི་དག་གིས་མི་བསྐྱོད་པ། །དེ་ལྟར་མཁས་པ་བདེན་བཞི་མཐོང་གནས་པ། །འཇིག་རྟེན་སྨྲ་བ་རྣམས་ཀྱིས་འདིར་མི་གཡོ། །ངོ་མཚར་ཤིན་ཏུ་རྨད་བྱུང་དཔག་མེད་དེ། །

96-1-359a

དགེ་འདུན་རིན་ཆེན་གང་ཞིག་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །
ཐམས་ཅད་ཟིལ་གནོན་ཀུན་མཁྱེན་ཐམས་ཅད་གཟིགས། །ཐམས་ཅད་མཁྱེན་པ་སྟོབས་རྣམས་ཀུན་དང་ལྡན། །ཀུན་གྱི་དམ་པ་འཛིན་པ་ཀུན་དང་བྲལ། །བསམ་པ་ཀུན་
མཁྱེན་འདི་ནི་བཅོམ་ལྡན་གཅིག །ངོ་མཚར་ཤིན་ཏུ་རྨད་བྱུང་དཔག་མེད་དེ། །རྫོགས་པའི་སངས་རྒྱས་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་
མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །སྲིད་པ་འགོག་ཅིང་མི་གཡོ་འགྱུར་བ་མེད། །སྐྱོན་མེད་འཇིག་པ་ཀུན་ལས་རྣམ་པར་གྲོལ། །ཤིན་ཏུ་འགོག་
ཅིང་གྱ་ནོམ་ངེས་པར་འབྱུང༌། །ཤིན་ཏུ་དྲི་མེད་ཞི་བ་བློས་མི་འཕྲོག །ངོ་མཚར་ཤིན་ཏུ་རྨད་བྱུང་དཔག་མེད་དེ། །དམ་པའི་ཆོས་ཀྱི་རིན་ཆེན་འཇིག་རྟེན་མཆོག །ཇི་ལྟར་
ངའི་འདི་དེ་བཞིན་བདེན་མཆོག་ན། །བདེན་པ་འདི་ནི་ཤིན་ཏུ་བདེ་ལེགས་ཤོག །ཤིན་ཏུ་སྡུག་བསྔལ་སྟོན་ཅིང་བདེ་སྦྱིན་པའི། །བདེན་རྣམས་མཐོང་སྟེ་གང་དག་བག་
ཡོད་པ། །བདེན་པ་རིན་ཆེན་རྣམས་ལ་དོགས་བྲལ་བ། །དེ་དག་སྐྱེ་བ་བརྒྱད་པ་ཕྱིས་མི་ལེན། །ངོ་མཚར་ཤིན་ཏུ་རྨད་བྱུང་དཔག་མེད་དེ། །དགེ་འདུན་རིན་ཆེན་གང་ཞིག་འཇིག་

96-1-359b

རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །དམ་པ་རྣམས་ཀྱིས་དམ་པ་དོན་ལྡན་མཁྱེན། །མཆོག་དང་མཆོག་མིན་
མཁྱེན་ཅིང་དོན་དམ་བརྩོན། །གཞན་གྱིས་མི་ཕྲོགས་དམ་པ་ཐུགས་ཆུད་རྟོགས། །ཤིན་ཏུ་སྡུག་བསྔལ་རྣམས་ཀྱི་དཔུང་མཉེན་མཆོག །ངོ་མཚར་ཤིན་ཏུ་རྨད་བྱུང་དཔག་མེད་དེ། །
རྫོགས་པའི་སངས་རྒྱས་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །འདུན་པ་སྐྱེད་ནས་རྣལ་འབྱོར་ལྡན་
གྱུར་ཅིང༌། །གཽ་ཏམ་བསྟན་ལ་རྟག་བརྩོན་རབ་གྲོལ་ཞི། །གཞན་གྱིས་མི་བཀྲི་བ་དག་ཞི་དེར་རེག། །འདི་ལ་དེ་རེག་གྲངས་སུ་ཕྱིན་མི་འགྱུར། །ངོ་མཚར་ཤིན་ཏུ་རྨད་བྱུང་དཔག་མེད་
དེ། །དགེ་འདུན་རིན་ཆེན་གང་ཞིག་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །བདེན་པ་མཐོང་བས་བརྗེད་
པས་བརྒྱ་ལམ་ན། །གལ་ཏེ་སྡིག་པ་འགའ་ཞིག་བྱས་གྱུར་ཀྱང༌། །དེ་ནི་དེ་འཆལ་བ་ཡི་འོས་མིན་ཏེ། །ཆོས་ཉིད་འདི་ནི་མི་གཡོ་གནས་ཕྱིར་རོ། །ངོ་མཚར་ཤིན་ཏུ་རྨད་
བྱུང་དཔག་མེད་དེ། །དགེ་འདུན་རིན་ཆེན་གང་ཞིག་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་འདིར་ནི་ཤིན་ཏུ་བདེ་ལེགས་ཤོག །ལྷ་དང་

96-1-360a

བཅས་པའི་འཇིག་རྟེན་ཐམས་ཅད་ན། །སངས་རྒྱས་དང་ནི་ལྷག་པའམ་མཚུངས་པ་མེད། །ལྷ་དང་མི་ཡི་སྟོན་པ་བླ་ན་མེད། །སྟོན་པ་དེད་དབོན་སྨན་པ་
རྣམས་ཀྱི་མཆོག །ངོ་མཚར་ཤིན་ཏུ་རྨད་བྱུང་དཔག་མེད་དེ། །རྫོགས་པའི་སངས་རྒྱས་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་ན། །བདེན་པ་
འདིས་ནི་ཤིན་ཏུ་བདེ་ལེགས་ཤོག །སོས་ཀའི་ཟླ་བ་དང་པོར་ཐུབ་པ་ཡིས། །ནགས་ཁྲོད་ཆོས་ཀྱི་དམ་པ་རབ་བརྙེས་པ། །ཆོས་དེ་དང་ནི་ལྷག་པའམ་མཚུངས་པ་མེད། །
འདི་ལ་དེ་རེག་གྲངས་སུ་ཕྱིན་མི་འགྱུར། །ངོ་མཚར་ཤིན་ཏུ་རྨད་བྱུང་དཔག་མེད་དེ། །དམ་པའི་ཆོས་ཀྱི་རིན་ཆེན་འཇིག་རྟེན་མཆོག །ཇི་ལྟར་ངའི་འདི་དེ་བཞིན་བདེན་མཆོག་
ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །སྡུག་པ་རྙིང་ཟད་གསར་དུ་བྱས་མེད་ལ། །རིམས་ནད་མེད་པས་འཇིགས་མེད་མྱ་ངན་བྲལ། །རྩ་བ་འགགས་པས་
སྲིད་པ་མི་སྐྱེད་པ། །བསྟན་པ་མར་མེ་བཞིན་དུ་འབར་བར་འགྱུར། །ངོ་མཚར་ཤིན་ཏུ་རྨད་བྱུང་དཔག་མེད་དེ། །དགེ་འདུན་རིན་ཆེན་གང་ཞིག་འཇིག་རྟེན་མཆོག །ཇི་ལྟར་
ངའི་འདོད་བཞིན་བདེན་མཆོག་ན། །བདེན་པ་འདིས་ནི་ཤིན་ཏུ་བདེ་ལེགས་ཤོག །བདེ་ལེགས་ཀྱི་ཚིགས་སུ་བཅད་པ་རྫོགས་སོ།།    །།རྒྱ་གར་སྐད་དུ། སྭ་སྟྱ་ཡ་ན་གཱ་ཐཱ།

96-1-360b

བོད་སྐད་དུ། བདེ་ལེགས་སུ་འགྱུར་བའི་ཚིགས་སུ་བཅད་པ། ཐམས་ཅད་མཁྱེན་པ་ལ་ཕྱག་འཚལ་ལོ། །འཇིག་རྟེན་འདྲེན་པའི་དྲུང་དུ་ནི། །ལྷ་ཞིག་ཉེ་བར་སོང་ནས་སུ། །གང་གིས་རྟག་
ཏུ་བདེ་ལེགས་པ། །བདག་གིས་ཞུ་ཡི་བཅོམ་ལྡན་གསུངས། །དམ་པས་དེ་དག་གསན་པ་དང༌། །འཇིག་རྟེན་འདྲེན་པས་ལུང་བསྟན་པ། །གང་གིས་ཀུན་ཏུ་བདེ་ལེགས་སུ། །འགྱུར་བ་ལྟ་ཁྱོད་
ལེགས་པར་ཉོན། །གང་ཞིག་དེ་བཞིན་གཤེགས་པ་ལ། །དད་པ་མི་གཡོ་ལེགས་རབ་བསྟན། །གང་ཞིག་དགེ་བ་ཚུལ་ཁྲིམས་ཅན། །དེ་དག་ཀུན་ཏུ་བདེ་ལེགས་འགྱུར། །གང་ཞིག་ཕ་དང་
མ་དག་དང༌། །བུ་དང་བུ་མོ་བྲན་དག་ལ། །རྟག་ཏུ་ལེགས་པར་བསྙེན་བཀུར་བ། །དེ་དག་ཀུན་ཏུ་བདེ་ལེགས་འགྱུར། །གང་ཞིག་དགྲ་བཅོམ་གྲགས་པ་ལ། །ལེགས་པར་རབ་དང་ཡོན་འབུལ་དང༌།།
ལྷ་ཡི་བཀའ་བཞིན་བྱེད་པ་དག །དེ་དག་ཀུན་ཏུ་བདེ་ལེགས་འགྱུར། །གང་གིས་ལུས་དང་ངག་དང་ནི། །ཡིད་ལ་ཉེས་བྱས་མེད་པ་དང༌། །གང་ཞིག་རྣམ་གསུམ་རབ་བསྡམས་པ། །དེ་དག་ཀུན་
ཏུ་བདེ་ལེགས་འགྱུར། །གང་ཞིག་འབྱུང་བོ་ཐམས་ཅད་ལ། །ཚད་མེད་ཀུན་ཏུ་མི་འཁྲུགས་པ། །བྱམས་པའི་སེམས་ནི་སྒོམ་བྱེད་པ། །དེ་དག་ཀུན་ཏུ་བདེ་ལེགས་འགྱུར། །གང་ཞིག་སྡུག་
བསྔལ་ཀུན་སྤང་ཕྱིར། །འཕགས་པའི་ལམ་གྱི་ཡན་ལག་བརྒྱད། །བདེ་བ་འདྲེན་པ་ལེགས་བསྒོམ་པ། །དེ་དག་ཀུན་ཏུ་བདེ་ལེགས་འགྱུར། །གང་གིས་འདུས་བྱས་ཐམས་ཅད་ཀྱིས།།

96-1-361a

སྟོང་ཉིད་རྟག་ཏུ་ལེགས་མཐོང་ཞིང༌། །དེ་ནི་སེམས་ལ་གནས་གྱུར་པ། །དེ་དག་ཀུན་ཏུ་བདེ་ལེགས་འགྱུར། །གང་གིས་ལུས་ཀྱི་དྲི་མེད་ཆོས། །མངོན་སུམ་བྱས་
ནས་རྒྱུ་བ་དང༌། །དགྲ་བཅོམ་རྣམ་གྲོལ་སེམས་ལྡན་པ། །དེ་དག་ཀུན་ཏུ་བདེ་ལེགས་འགྱུར། །གང་གིས་འདོད་ཆགས་ཞེ་སྡང་དང༌། །གཏི་མུག་རྣམས་དང་ཆགས་བྲལ་ཞིང༌། །ཡེ་ཤེས་
འཁྲུག་མེད་སྐྱེས་གྱུར་པ། །དེ་དག་ཀུན་ཏུ་བདེ་ལེགས་འགྱུར། །གང་ཞིག་ལྷར་བཅས་འཇིག་རྟེན་གྱི། །མགོན་པོ་ཡང་སྲིད་སྤངས་པ་ཡི། །སངས་རྒྱས་ཁོང་དུ་ཆུད་གྱུར་པ།།
དེ་དག་ཀུན་ཏུ་བདེ་ལེགས་འགྱུར། །བདེ་ལེགས་སུ་འགྱུར་པའི་ཚིགས་སུ་བཅད་པ་རྫོགས་སོ།།    །།རྒྱ་གར་སྐད་དུ། དེ་བ་པ་རི་པྲི་ཙྪ་མཾ་ག་ལ་གཱ་ཐཱ། བོད་སྐད་དུ།
ལྷས་ཞུས་པའི་བཀྲ་ཤིས་ཀྱི་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །གཞན་གྱིས་མི་ཐུབ་རྫོགས་སངས་རྒྱས། །མགོན་པོ་ཕྱོགས་གཅིག་བཞུགས་པ་
ན། །ལྷ་གཅིག་དཔའ་བོ་ཆེན་པོ་ལ། །ཕྱག་འཚལ་འདི་སྐད་ཚིག་གསོལ་ཏོ། །དགེ་བ་དོན་དུ་གཉེར་བ་ན། །ལྷ་དང་མི་རྣམས་སོ་སོ་ནས། །བཀྲ་ཤིས་དག་ནི་བརྗོད་བགྱིས་ན། །བཀྲ་ཤིས་
དམ་པ་གང་ཞིག་ལགས། །བཅོམ་ལྡན་འདས་ཀྱིས་བཀའ་སྩལ་པ། །དགེ་བ་དོན་དུ་གཉེར་བ་ན། །ལྷ་དང་མི་རྣམས་སོ་སོ་ནས། །བཀྲ་ཤིས་རྣམས་ནི་རྗོད་བྱེད་པ། །དེ་དག་བཀྲ་ཤིས་

96-1-361b

བརྗོད་པར་བྱ། །ཡུལ་བཟང་གནས་དང་གྲོགས་མཆོག་དང༌། །སྔོན་ཆད་བསོད་ནམས་བྱས་པ་དང༌། །སེམས་ནི་ལེགས་པར་གཏད་བྱས་པ། །དེ་ནི་བཀྲ་ཤིས་དམ་པ་ཡིན། །སྦྱིན་དང་ཤིན་ཏུ་སྙན་
སྨྲ་དང༌། །ཡང་དག་དོན་ལ་རྣམ་ངེས་དང༌། །ཁྲིམས་ལྡན་རྣམས་དང་མཚུངས་སྦྱོར་བ། །དེ་ནི་བཀྲ་ཤིས་དམ་པ་ཡིན། །བྱིས་པ་རྣམས་ལ་མི་བསྟེན་དང༌། །མཁས་པ་རྣམས་ལ་བསྟེན་པ་དང༌། །མཆོད་
འོས་རྣམས་ལ་མཆོད་བྱེད་པ། །དེ་ནི་བཀྲ་ཤིས་དམ་པ་ཡིན། །ཕ་མ་བསྙེན་བཀུར་བྱེད་པ་དང༌། །ཞི་དང་ཚངས་པར་སྤྱོད་པ་དང༌། །འབྱུང་པོ་ཀུན་ལ་སྙིང་བརྩེ་བ། །དེ་ནི་བཀྲ་ཤིས་དམ་པ་ཡིན།།
སྡིག་པའི་ལས་ལས་ལྡོག་པ་དང༌། །དགེ་བའི་ལས་ལ་བསྟེན་པ་དང༌། །བག་ཡོད་པ་དང་རྟག་མཁས་པ། །དེ་ནི་བཀྲ་ཤིས་དམ་པ་ཡིན། །ང་རྒྱལ་མེད་དང་ཁེངས་མེད་དང༌། །ཆོག་ཤེས་
མཐུན་པའི་འཚོ་བ་དང༌། །རྟག་ཏུ་བྱས་པ་གཟོ་བྱེད་པ། །དེ་ནི་བཀྲ་ཤིས་དམ་པ་ཡིན། །སྦྱིན་སྤྱོད་དེ་བཞིན་བཟོད་པ་དང༌། །འཕགས་པ་རྣམས་དང་མཐུན་སྦྱོར་དང༌། །དུས་སྐབས་སུ་ནི་
ཆོས་ཉན་པ། །དེ་ནི་བཀྲ་ཤིས་དམ་པ་ཡིན། །ལེ་ལོ་མེད་དང་མང་ཐོས་དང༌། །ཆོས་ལ་ལེགས་པར་རྣམ་ངེས་དང༌། །དེ་བཞིན་སེམས་ལ་རྙོག་མེད་པ། །དེ་ནི་བཀྲ་ཤིས་དམ་པ་ཡིན། །གང་ཞིག་
སེམས་ཅན་ཐམས་ཅད་ལ། །བྱམས་པའི་སེམས་ནི་རབ་བསྒོམ་ཞིང༌། །དཔག་ཏུ་མེད་དེ་མི་འཁྲུག་པ། །དེ་ནི་བཀྲ་ཤིས་དམ་པ་ཡིན། །གང་ཞིག་འཕགས་པའི་བདེན་རྣམས་ལ། །ཤེས་རབ་མིག་

96-1-362a

ནི་རྣམ་སྦྱངས་དང༌། །ཚུལ་ཁྲིམས་ནོངས་པར་མ་གྱུར་པ། །དེ་ནི་བཀྲ་ཤིས་དམ་པ་ཡིན། །འཕགས་པའི་བདེན་པ་མཐོང་བ་དང༌། །ཚངས་པར་སྤྱོད་པ་སྒོམ་པ་དང༌། །
མྱ་ངན་འདས་པ་འཐོབ་འགྱུར་བ། །དེ་ནི་བཀྲ་ཤིས་དམ་པ་ཡིན། །གང་ཞིག་འདོད་ཆགས་ཞེ་སྡང་དང༌། །མ་རིག་པ་ཡང་རྣམ་སྤངས་དང༌། །ཤེས་པ་མི་འཁྲུགས་སྐྱེ་འགྱུར་བ། །
དེ་ནི་བཀྲ་ཤིས་དམ་པ་ཡིན། །འཇིག་རྟེན་ཆོས་རྣམས་ཀྱིས་བསྐྱོད་ཀྱང༌། །གང་གི་སེམས་ནི་མི་གཡོ་དང༌། །དྲི་མེད་ཞི་དང་མྱ་ངན་མེད། །དེ་ནི་བཀྲ་ཤིས་དམ་པ་ཡིན། །དེ་དང་དེ་ནི་
ཅི་རིགས་པར། །འདི་ལ་བཀྲ་ཤིས་དེ་དག་ནི། །མཁས་པ་གང་ཞིག་བསྟོད་བྱེད་པ། །དེ་ལ་རྟག་ཏུ་བཀྲ་ཤིས་འགྱུར། །ལྷས་ཞུས་པའི་བཀྲ་ཤིས་ཀྱི་ཚིགས་སུ་བཅད་པ་རྫོགས་སོ།། །
དཀོན་མཆོག་གསུམ་ལ་ཕྱག་འཆལ་ལོ། །དཔལ་རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ལྷ་སུམ་ཅུ་རྩ་བདུན་གྱི་བཀྲ་
ཤིས་ཀྱི་ཚིགས་སུ་བཅད་པ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །བཅོམ་ལྡན་རྣམ་པར་སྣང་མཛད་རྒྱལ་བ་མི་བསྐྱོད་པ། །རིན་ཆེན་འབྱུང་ལྡན་འོད་དཔག་མེད་དང་
དོན་ཡོད་གྲུབ། །རིགས་ལྔ་བདེ་གཤེགས་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་སེམས་མ་དང་ནི་རིན་ཆེན་སེམས་མ་དང༌།།

96-1-362b

ཆོས་ཀྱི་སེམས་མ་དང་ནི་ལས་ཀྱི་སེམས་མར་བཅས། །བཅོམ་ལྡན་ཡུམ་མཆོག་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་
སེམས་དཔའ་དང་ནི་རྡོ་རྗེ་རྒྱལ་པོ་དང༌། །རྡོ་རྗེ་ཆགས་པ་དང་ནི་རྡོ་རྗེ་ལེགས་པར་བཅས། །བཅོམ་ལྡན་མི་བསྐྱོད་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་
འདིར་བཀྲ་ཤིས་ཤོག །རྡོ་རྗེ་རིན་ཆེན་དང་ནི་རྡོ་རྗེ་གཟི་བརྗིད་མཆོག །རྡོ་རྗེ་རྒྱལ་མཚན་དང་ནི་རྡོ་རྗེ་རྒྱལ་པོ་དང༌། །བཅོམ་ལྡན་རིན་འབྱུང་འཁོར་གྱི་བཀྲ་ཤིས་གང་ཡོད་པ། །བཀྲ་ཤིས་
དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་ཆོས་རབ་དང་ནི་རྡོ་རྗེ་གནོན་པོ་དང༌། །རྡོ་རྗེ་འཁོར་ལོ་དང་ནི་རྡོ་རྗེ་སྨྲ་བར་བཅས། །བཅོམ་ལྡན་སྣང་མཐའི་འཁོར་གྱི་བཀྲ་ཤིས་གང་
ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །རྡོ་རྗེ་ལས་རབ་དང་ནི་རྡོ་རྗེ་སྲུང་བ་དང༌། །རྡོ་རྗེ་གནོད་སྦྱིན་དང་ནི་རྡོ་རྗེ་ཁུ་ཚུར་བཅས། །བཅོམ་ལྡན་དོན་གྲུབ་འཁོར་གྱི་
བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །ལྷ་མོ་སྒེག་མོ་དང་ནི་ལྷ་མོ་ཕྲེང་བ་མ། །ལྷ་མོ་གླུམ་དང་ནི་ལྷ་མོ་གར་མར་བཅས། །ནང་གི་མཆོད་པའི་ལྷ་
མོའི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །ལྷ་མོ་བདུག་སྤོས་མ་དང་ལྷ་མོ་མེ་ཏོག་མ། །ལྷ་མོ་མར་མེ་མ་དང་ལྷ་མོ་དྲི་མར་བཅས། །ཕྱི་ཡི་

96-1-363a

མཆོད་པའི་ལྷ་མོའི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བཀྲ་ཤིས་ཤོག །སྒོ་བ་ལྕགས་ཀྱུ་མ་དང་སྒོ་བ་ཞགས་པ་དང༌། །
སྒོ་བ་ལྕགས་སྒྲོག་མ་དང་སྒོ་བ་དྲིལ་བུར་བཅས། །བཅོམ་ལྡན་སྒོ་སྲུང་རྣམས་ཀྱི་བཀྲ་ཤིས་གང་ཡོད་པ། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །དཔལ་
རྣལ་འབྱོར་གྱི་རྒྱུད་ཀྱི་དཀྱིལ་འཁོར་གྱི་ལྷ་དེ་བཞིན་གཤེགས་པ་རིགས་ལྔ་འཁོར་དང་བཅས་པ་ལྷ་སུམ་ཅུ་རྩ་བདུན་གྱིས་བཀྲ་ཤིས་ཚིགས་སུ་བཅད་པ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་རྣམ་པར་གཟིགས་ནི་རྒྱལ་རིགས་གཟི་བརྗིད་ཅན། །ཚེ་ལོ་བརྒྱད་ཁྲིའི་དུས་ན་གྲོང་ཁྱེར་མཛེས་ལྡན་དུ། །ཤི་རི་ཤ་ཡི་
ཤིང་དྲུང་མངོན་པར་སངས་རྒྱས་པ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་གྱུར་ཅིག །བདེ་གཤེགས་གཙུག་ཏོར་མངའ་བ་རྒྱལ་རིགས་རྫུ་འཕྲུལ་ཅན། །ཚེ་ལོ་
བདུན་ཁྲིའི་དུས་ན་སུ་ཀའི་གྲོང་ཁྱེར་དུ། །ཤིང་མཆོག་པུན་དྷའི་ཤིང་དྲུང་མངོན་པར་སངས་རྒྱས་པ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་གྱུར་ཅིག །རྒྱལ་བ་ཐམས་
ཅད་སྐྱོབ་པ་རྒྱལ་རིགས་བློ་གྲོས་ཅན། །ཚེ་ལོ་དྲུག་ཁྲིའི་དུས་ན་གྲོང་ཁྱེར་མཉམ་མེད་དུ། །ཤིང་མཆོག་སཱ་ལའི་དྲུང་དུ་མངོན་པར་སངས་རྒྱས་པ། །དེང་འདིར་བདེ་གཤེགས་བཀྲ་ཤིས་

96-1-363b

ཕུན་སུམ་ཚོགས་གྱུར་ཅིག །ཐུབ་པ་འཁོར་བ་འཇིག་ནི་བཅོམ་ལྡན་བྲམ་ཟེའི་རིགས། །ཚེ་ལོ་བཞི་ཁྲིའི་དུས་ན་གྲོང་ཁྱེར་མཛེས་ལྡན་དུ། །ཤི་རི་ཤ་ཡི་ཤིང་དྲུང་མངོན་པར་སངས་
རྒྱས་པ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་གྱུར་ཅིག །འདྲེན་པ་གསེར་ཐུབ་བསླབ་པ་མཆོག་ལྡན་བྲམ་ཟེའི་རིགས། །ཚེ་ལོ་སུམ་ཁྲིའི་དུས་ན་གྲོང་ཁྱེར་བདེ་
ལྡན་དུ། །ཨུ་དུམ་བཱ་རའི་ཤིང་དྲུང་མངོན་པར་སངས་རྒྱས་པ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་གྱུར་ཅིག །སྐྱོབ་པ་འོད་སྲུང་རྒྱལ་རིགས་བླ་མེད་ཡོན་ཏན་ཅན། །
ཚེ་ལོ་ཉི་ཁྲིའི་དུས་ན་བཱ་རཱ་ཎ་སཱི་རུ། །ནྱ་གྲོ་དྷའི་ཤིང་དྲུང་མངོན་པར་སངས་རྒྱས་པ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་གྱུར་ཅིག །འགྲོ་མགོན་ཤཱཀྱ་ཐུབ་པ་རྒྱལ་
རིགས་བརྩོན་འགྲུས་ཅན། །ཚེ་ལོ་བརྒྱ་བའི་དུས་ན་སེར་སྐྱའི་གྲོང་ཁྱེར་དུ། །ཨ་ཤྭཏྠ་ཡི་ཤིང་དྲུང་མངོན་པར་སངས་རྒྱས་པ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་
གྱུར་ཅིག །སངས་རྒྱས་རབས་བདུན་བཀྲ་ཤིས་ཕུན་སུམ་ཚོགས་པ་གང༌། །ཕྱོགས་དུས་ཀུན་གྱི་བདེ་གཤེགས་བྱིན་བརླབས་རྨད་བྱུང་བ། །ཆོས་དབྱིངས་རྣམ་དག་རྟེན་འབྲེལ་སྟོབས་
ལྡན་མི་འགྱུར་བ། །དེང་འདིར་བདེ་གཤེགས་བཀྲ་ཤིས་ཕུན་སུམ་ཚོགས་གྱུར་ཅིག །སངས་རྒྱས་རབས་བདུན་གྱི་བཀྲ་ཤིས་ཀྱི་ཚིགས་སུ་བཅད་པ་རྫོགས་སོ།།    །།རྒྱ་གར་སྐད་དུ།

96-1-364a

པཉྩ་ཏ་ཐཱ་ག་ཏ་མཾ་ག་ལ་གཱ་ཐཱ། བོད་སྐད་དུ། དེ་བཞིན་གཤེགས་པ་ལྔའི་བཀྲ་ཤིས་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ།།
རྣམ་པར་སྣང་མཛད་ཡེ་ཤེས་དམ་པ་མཚོ་ཆེན་ལྡན། །ཟླ་བ་ཉ་འདྲའི་སྐུ་མངའ་སྲིད་པའི་མཐར་ཕྱིན་པ། །དགོངས་པ་མཐའ་དག་རྫོགས་པའི་བཀྲ་ཤིས་གང་ཡིན་པ། །བཀྲ་
ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །མི་འཁྲུགས་རྒྱལ་པོ་སྲིད་པའི་གཏི་མུག་རྣམ་སྦྱོང་བ། །མགོན་པོ་ཡོན་ཏན་ཐམས་ཅད་རྫོགས་པས་བཀྲ་ཤིས་པ། །དགེ་མཉམ་བསམ་
སེམས་ལྡན་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །སངས་རྒྱས་ཡོན་ཏན་ཀུན་གྱི་རྒྱན་གྱིས་བརྒྱན་མཛད་ཅིང༌། །ཡང་དག་བདེན་པའི་འབྱོར་
པ་སྦྱིན་མཛད་མི་སླུ་བ། །རིན་ཆེན་འབྱུང་ལྡན་ཞེས་བྱའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །བསམ་གཏན་ཏིང་འཛིན་ཡེ་ཤེས་དམ་པ་ཕ་
རོལ་ཕྱིན་པའི་གནས། །ཡེ་ཤེས་པདྨོའི་སྟེང་བཞུགས་དཔག་མེད་ཚེ་ལྡན་ཞིང༌། །ཚེ་གྲངས་མེད་པར་བྱིན་གྱིས་རློབ་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་
བྱེད་ཤོག །སེམས་ཅན་དོན་གྱི་ལས་ལ་ཐུགས་ནི་སྦྱོར་མཛད་ཅིང༌། །འགྲོ་བ་ཀུན་གྱི་འཆིང་བས་བཅིངས་ལས་གྲོལ་མཛད་པ། །ཐུབ་མཆོག་དོན་ཡོད་གྲུབ་པའི་བཀྲ་ཤིས་གང་ཡིན་པ། །

96-1-364b

བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །དེ་བཞིན་གཤེགས་པ་ལྔའི་བཀྲ་ཤིས་ཚིགས་སུ་བཅད་པ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །རིགས་
གསུམ་གྱི་བཀྲ་ཤིས། བཅོམ་ལྡན་གསེར་མདོག་རི་ཡི་རྒྱལ་པོ་འདྲ། །འཇིག་རྟེན་གསུམ་མགོན་འཇམ་དཔལ་གཞོན་ནུའི་སྐུ། །བདེ་གཤེགས་སྐུ་ཡི་བཀྲ་ཤིས་གང་ཡོད་པ། །བཀྲ་ཤིས་
དེས་ནི་དེང་འདིར་བདེ་ལེགས་ཤོག །བཅོམ་ལྡན་དུང་མདོག་རི་ཡི་རྒྱལ་པོ་འདྲ། །འཇིག་རྟེན་གསུམ་མགོན་སྤྱན་རས་གཟིགས་ཀྱི་དབང༌། །བདེ་གཤེགས་གསུང་གི་བཀྲ་ཤིས་གང་ཡིན་པ། །
བཀྲ་ཤིས་དེས་ནི་དེང་འདིར་བདེ་ལེགས་ཤོག །བཅོམ་ལྡན་ལྗང་སེར་རི་ཡི་རྒྱལ་པོ་འདྲ། །འཇིག་རྟེན་གསུམ་མགོན་ཕྱག་ན་རྡོ་རྗེ་སྟེ། །བདེ་གཤེགས་ཐུགས་ཀྱི་བཀྲ་ཤིས་གང་ཡིན་པ། །བཀྲ་
ཤིས་དེས་ཀྱང་དེང་འདིར་བདེ་ལེགས་ཤོག །དཔལ་རིགས་གསུམ་གྱི་བཀྲ་ཤིས་རྫོགས་སོ།།    །།རྒྱ་གར་སྐད་དུ། རཏྣ་ཏྲི་མངྒ་ལ་གཱ་ཐཱ། བོད་སྐད་དུ། དཀོན་མཆོག་གསུམ་གྱི་
བཀྲ་ཤིས་ཀྱི་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །རྒྱ་མཚོ་ལྟ་བུར་རྒལ་དཀའ་འཁོར་བའི་འདམ་ལས་རྒལ། །བསོད་ནམས་ཡེ་ཤེས་ཚོགས་གཉིས་བསག་དཀའ་
མ་ལུས་རྫོགས། །འགྲོ་བ་ཀུན་གྱི་གཉེན་གཅིག་གྱུར་པ་དེ་བཞིན་གཤེགས། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །རང་དོན་སྤངས་ཤིང་གཞན་དོན་རྟག་ཏུ་ལྷུར་ལེན་ཅིང༌།།

96-1-365a

འདོད་པའི་ཡོན་ཏན་ལྔ་ལ་ལྟ་བ་བརྒྱང་བསྲིངས་ཏེ། །དད་དང་བརྩོན་འགྲུས་ལྷུར་ལེན་གྲོགས་མཆོག་བྱང་ཆུབ་སེམས། །བཀྲ་ཤིས་དམ་པ་དེས་ཀྱང་
དེང་འདིར་བདེ་ལེགས་ཤོག །སྐྱེ་འགག་མེད་ཅིང་རྟོག་པའི་འཆིང་བྱེད་མཐའ་དག་སྤངས། །མ་རིག་མུན་པ་འཇོམས་བྱེད་སྟོང་ཉིད་སྒྲོན་མའི་མཆོག །དམིགས་པ་སྣ་ཚོགས་
སྤངས་པ་ལམ་གྱི་བདེ་སྒྲུབ་ཆོས། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་སུ་བཅད་པ་རྫོགས་སོ།།    །།
རིགས་གསུམ་གྱི་བཀྲ་ཤིས། དཀོན་མཆོག་གསུམ་ལ་ཕྱག་འཚལ་ལོ། །ཡོན་ཏན་རྒྱས་པའི་རྟགས་སུ་སྐུ་མདོག་ཟླ་བའི་གསེར་འདྲ་བ། །ཤེས་རབ་རྟགས་སུ་རལ་གྲི་བོ་ཏི་
ཕྱག་ན་བསྣམས། །འཕགས་པ་འཇམ་དཔལ་གཞོན་ནུའི་བཀྲ་ཤིས་གང་ཡིན་པ། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །ཐུགས་རྗེའི་རྟགས་སུ་སྐུ་མདོག་ཟླ་
བའི་འོད་ཆགས་པ། །སྐྱོན་གྱིས་མགོས་ཕྱག་མཚན་ཕྱག་ན་པདྨ་བསྣམས། །འཕགས་པ་སྤྱན་རས་གཟིགས་ཀྱི་བཀྲ་ཤིས་གང་ཡིན་པ། །བཀྲ་ཤིས་དམ་པ་དེས་ཀྱང་དེང་འདིར་
བདེ་ལེགས་ཤོག །ཆོས་ཉིད་མི་འགྱུར་རྟགས་སུ་སྐུ་མདོག་མཐིང་ནག་སྔོ། །ཐབས་དང་ཤེས་རབ་གཉིས་མེད་ཕྱག་ན་རྡོ་རྗེ་བསྣམས། །འཕགས་པ་ཕྱག་ན་རྡོ་རྗེའི་བཀྲ་ཤིས་གང་

96-1-365b

ཡིན་པ། །བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག །རིགས་གསུམ་གྱི་བཀྲ་ཤིས་རྫོགས་སོ།།    །།རྒྱ་གར་སྐད་དུ། མངྒ་ལ་གཱ་ཐཱ། བོད་སྐད་དུ།
བཀྲ་ཤིས་ཀྱི་ཚིགས་སུ་བཅད་པ། དཀོན་མཆོག་གསུམ་ལ་ཕྱག་འཚལ་ལོ། །ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་
སྤངས་པ། །སངས་རྒྱས་པདྨ་རྒྱས་པའི་འདབ་འདྲའི་སྤྱན་མངའ་བ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་དང་པོ་འོ། །དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །
འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། །ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། །དེ་ནི་འཇིག་རྟེན་དགེ་བའི་བཀྲ་ཤིས་གཉིས་པ་འོ། །དགེ་འདུན་དམ་པའི་ཆོས་
ལྡན་ཐོས་པའི་བཀྲ་ཤིས་ཕྱུག །མི་དང་ལྷ་དང་ལྷ་མ་ཡིན་གྱིས་མཆོད་པའི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེ་ནི་འཇིག་རྟེན་དགེ་བའི་བཀྲ་ཤིས་
གསུམ་པ་འོ། །སེམས་ཅན་ཀུན་ལ་ཕན་ཕྱིར་བྱང་ཆུབ་མངའ་བ་པོ། །དོན་རྣམས་ཐམས་ཅད་འགྲུབ་པར་བརྟུལ་བ་ཡོངས་ལྡན་པ། །ཚོགས་ཀྱི་ལམ་གྱིས་ཐུབ་པའི་བཀྲ་ཤིས་གང་བྱུང་
བ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །འགྲོ་ལ་ཕན་ཕྱིར་དེ་བཞིན་གཤེགས་པ་དགའ་ལྡན་ལྷའི། །གཞལ་མེད་ཁང་གི་སྙིང་པོ་ནས་ནི་འདིར་གཤེགས་ཏེ། །དབང་

96-1-366a

བཅས་ལྷ་ཡིས་བསྐོར་བའི་བཀྲ་ཤིས་གང་བྱུང་བ། །བཀྲ་ཤིས་དེས་ནི་སྐྱེ་དགུ་རྣམས་པ་ཞི་བྱེད་ཤོག། ལོ་མ་མེ་ཏོག་འོད་འབར་ཉམས་དགའ་ལུམ་བཱིའི་
ཚལ། །ལྷ་མང་དག་གིས་བསྟེན་པར་མགོན་པོ་བལྟམ་པ་ན། །སྲིད་པའི་མཐར་ཕྱིན་པ་ཡི་བཀྲ་ཤིས་གང་བྱུང་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །གྲོང་ཁྱེར་སེར་སྐྱའི་
གནས་ནས་རྒྱལ་པོའི་ཕོ་བྲང་དུ། །ལྷུམས་ནས་བལྟམ་པ་སྟོན་པ་བདེ་གཤེགས་ཟས་གཙང་སྲས། །མྱུར་བསྐྲུན་བདུད་རྩིའི་ཆུས་གཏོར་བ་ཡི་བཀྲ་ཤིས་གང༌། །བཀྲ་ཤིས་དེས་
ནི་སྐྱེ་དགུ་རྣམས་ལ་ཞི་བྱེད་ཤོག །གྲོང་ཁྱེར་དམ་པ་སེར་སྐྱའི་གནས་ཞེས་བྱ་བར་ནི། །རྨད་དུ་གྲགས་པ་ཆེ་བའི་ལྷ་ཡིས་མངོན་བསྟོད་པ། །བསམ་པས་དགེ་བསྒྲུབས་བསོད་ནམས་
ཕུང་པོའི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །དགྱེས་ཤིང་ནམ་ཕྱེད་གྲོང་ཁྱེར་མཆོག་ནས་མངོན་བྱུང་སྟེ། །དཀའ་ཐུབ་ཚལ་དུ་མངོན་པར་གཤེགས་
ཤིང་ཚངས་ལ་སོགས། །ལྷ་ཡི་ཚོགས་ཀྱིས་ཡོངས་སུ་བསྐོར་བའི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །རབ་ཏུ་འོད་འབར་གསེར་དང་འདྲ་བའི་སྐུ་མངའ་
ཞིང་། །བཻཌཱུརྱ་ལྟར་སྔོ་བའི་རྩྭ་བཏིང་སྟེང་བཞུགས་ཏེ། །སྐྱིལ་མོ་ཀྲུང་བཅས་མི་གཡོ་མཆོག་གི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །ཆུ་བོའི་

96-1-366b

འགྲམ་ན་ཙ་ཤའི་ཕྲེང་གིས་ཡོངས་བསྐོར་བ། །ཤིན་ཏུ་རྨད་དུ་བྱུང་བའི་སྲིད་པ་སེལ་མཛད་པ། །ཀླུ་ཡི་རྒྱལ་པོས་ཕྱག་བྱས་པ་ཡི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་
ལ་ཞི་བྱེད་ཤོག། ཤིང་རྒྱལ་དྲུང་གཤེགས་བྱམས་པའི་སྟོབས་ཀྱིས་བདུད་ཀྱི་ཕྱོགས། །མང་པོ་བཏུལ་ཏེ་ས་སྟེང་དང་ནི་ནམ་མཁའ་ལ། །བཅོམ་ལྡན་བཀྲ་ཤིས་རྣམ་པ་སྣ་ཚོགས་གང་
བྱུང་བ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །སྡུག་བསྔལ་མཐའ་དག་གཞིག་ཕྱིར་རྡོ་རྗེའི་གདན་བཞུགས་ཏེ། །ནམ་གྱི་ཐོ་རངས་བདུད་བཞི་པོ་དག་རྣམ་བཏུལ་བ། །སྟོན་
པ་བདེ་བར་གཤེགས་པའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །གྲོང་ཁྱེར་བཱ་རཱ་ཎ་སཱིར་དྲང་སྲོང་མཆོག་བཞུགས་ནས། །ཆོས་ཀྱི་འཁོར་ལོ་མཆོག་
ཏུ་བསྟན་པའི་བཀྲ་ཤིས་གང༌། །ལྷ་ཡུལ་དང་ནི་ཤིན་ཏུ་རྨད་དུ་བྱུང་གྱུར་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །བཀྲ་ཤིས་གང་ཞིག་ཕན་བྱེད་དམ་པ་དག་བྱེད་པ། །བསོད་
ནམས་བྱ་བྱེད་འཕགས་པའི་སྐྱེ་བོས་མངོན་བསྟོད་པ། །བཅོམ་ལྡན་ཤཱཀྱ་ཐུབ་པའི་སེང་གེས་གང་གསུངས་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །མུ་སྟེགས་བྱེད་པ་ཀུན་
གྱི་ང་རྒྱལ་གཞོམ་པ་དང༌། །འགྲོ་ལ་བདེ་བ་བསྐྱེད་ཕྱིར་ཆོ་འཕྲུལ་དམ་པ་དག །ཉེ་བར་སྟོན་པ་རྒྱལ་བའི་བཀྲ་ཤིས་གང་ཡིན་པ། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །འགྲོ་

96-1-367a

ལ་ཕན་ཕྱིར་མཐོ་རིས་ནས་ནི་འདིར་གཤེགས་ཏེ། །ཚངས་པ་ལ་སོགས་ལྷ་ཚོགས་ལག་ན་རྔ་ཡབ་གདུགས། །སྣ་ཚོགས་ཐོགས་པས་ཡོངས་སུ་བསྐོར་བའི་
བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །དེ་བཞིན་གཤེགས་པ་ཞི་བ་མཆོག་ཏུ་ཉེར་གཤེགས་པ། །མན་དར་བའི་མེ་ཏོག་མང་པོས་མངོན་མཆོད་པ། །ལྷ་
མཆོག་རྣམས་ཀྱིས་མངོན་པར་བསྟོད་པའི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །ལྷ་དབང་ཀླུ་དང་མི་ཡི་དབང་པོས་ཕྱག་བྱས་པ། །མཁའ་ལྡིང་གནོད་
སྦྱིན་དྲི་ཟའི་དབང་པོས་མཆོད་གྱུར་པ། །དེ་བཞིན་གཤེགས་པའི་སྟོབས་བཅུ་ལྡན་པའི་བཀྲ་ཤིས་གང༌། །བཀྲ་ཤིས་དེས་ནི་སྐྱེ་དགུ་རྣམས་ལ་ཞི་བྱེད་ཤོག །དཀོན་མཆོག་གསུམ་
དང་མཛད་པ་བཅུ་གཉིས་ཀྱི་བཀྲ་ཤིས་ཀྱི་ཚིགས་སུ་བཅད་པ་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། ཞུས་ཆེན་གྱི་ལོཙྪ་བ་བནྡེ་ཡེ་ཤེས་སྡེས་བསྒྱུར་
ཅིང་ཞུས་ཏེ་གཏན་ལ་ཕབ་པའོ།།    །།རྒྱ་གར་སྐད་དུ། རཏྣ་ཏྲི་སྭ་སྟི་གཱ་ཐཱ། བོད་སྐད་དུ། དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་སུ་བཅད་པ། དཀོན་
མཆོག་གསུམ་ལ་ཕྱག་འཚལ་ལོ། །ཆེ་བའི་ཆེ་མཆོག་སྟོན་མཆོག་བླ་ན་མེད། །ཆོས་རྗེ་ཉི་མ་རྒྱལ་བའི་བྱིན་བརླབས་ཀྱིས། །བདུད་དང་བགེགས་རིགས་གནོད་པའི་དགྲ་ཞི་

96-1-367b

སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཆོས་ཉིད་བདེན་པའི་ཆོས་མཆོག་བླ་ན་མེད། །དམ་ཆོས་བདུད་རྩི་བདེན་པའི་བྱིན་བརླབས་ཀྱིས། །ཉེས་པའི་སྐྱོན་བྲལ་
དགེ་ཚོགས་རྣམ་འཕེལ་བ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །དགེ་འདུན་ཡོན་ཏན་རིན་ཆེན་དཔལ་འབར་བ། །རྒྱལ་སྲས་ཕན་མཛད་བདེན་པའི་བྱིན་བརླབས་
ཀྱིས། །ཉོན་མོངས་སྡུག་བསྔལ་གདུང་བའི་དགྲ་ཞི་སྟེ། །རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག །ཚངས་དང་ལྷ་དབང་སྲུང་མའི་བྱིན་བརླབས་ཀྱིས། །ཕན་མཛད་ལྷ་ཡི་
བཀྲ་ཤིས་གནས་གྱུར་ཏེ། །བདེ་ལེགས་བསམ་པ་ཡིད་བཞིན་གྲུབ་པ་དང༌། །ཚེ་རིང་ནད་མེད་བདེ་སྐྱིད་ལྡན་པར་ཤོག །དཀོན་མཆོག་གསུམ་གྱི་བཀྲ་ཤིས་ཀྱི་ཚིགས་སུ་བཅད་པ་བཅོམ་
ལྡན་འདས་ཀྱིས་ཁྱིམ་བདག་དེས་པ་ལ་གསུངས་པ་རྫོགས་སོ།།    །།རྒྱ་གར་གྱི་མཁན་པོ་ཛ་ནི་མི་ཏྲ་དང༌། ཞུས་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་
ལ་ཕབ་པའོ།།    །།གསར་བཅུག་ཁ་སྐོང་འདི་རྣམས་གོང་གི་འཇུག་མཚམས་སོ་སོར་པོད་ཆེ་ལོང་འཁོད་ཟིན་སྟབས་ལེ་ཚན་ཆེ་རིགས་རྒྱུད་སྡེའི་གོ་རིམ་བཞིན་འཇུག་མ་བདེ་ནས་འདི་བས་རིམ་པར་བཞུགས་པ།
རྒྱ་གར་སྐད་དུ། ཀུ་ལ་ལོ་ཀ་ནཱ་ཐ་པཉྩ་ད་ཤ་ཀ་ནཱ་མ། བོད་སྐད་དུ། རིགས་ཀྱི་འཇིག་རྟེན་མགོན་པོ་ལྔ་བཅུ་པ་ཞེས་བྱ་བ། དཔལ་ལྡན་རིགས་ཀྱི་འཇིག་རྟེན་མགོན་པོ་ལ་ཕྱག་

96-1-368a

འཚལ་ལོ། །དེ་ནས་འདི་ནི་མཆོག་ཏུ་གསང༌། །འཇིག་རྟེན་ཡང་དག་རྨོངས་པའི་མཆོག །རིགས་དང་རིགས་བྱུང་མངོན་བརྗོད་པས། །གཉིས་མོད་
སྔགས་ནི་རབ་བཤད་བྱ། །དམ་ཚིག་སྤྱོད་པ་ངེས་པར་གྲོལ། །བྱ་བ་དུས་ཚོད་རྣམ་པར་སྤངས། །དེ་ཉིད་གསུམ་ལྡན་ཡང་དག་ལྷ། །འཇིག་རྟེན་མགོན་པོ་འགྲོ་བའི་བདག །འདོད་
པའི་དབང་ཕྱུག་འདོད་པའི་ལྷ། །མཐོང་དང་མ་མཐོང་འབྲས་རབ་སྟེར། །དེ་འདིར་སྔགས་ནི་མཚུངས་མེད་པ། །བླ་མའི་ཞལ་ལ་རྣམ་པར་གནས། །དྲག་ཆེན་འཇིགས་བྱེད་ལུས་ལ་
ནི། །ལྔ་པའི་ཐིག་ལེ་དང་བཅས་ཤིང༌། །རྣམ་གཅོད་དང་པོ་ཡང་དག་ལྡན། །ཆེན་པོ་ལྔ་པའི་ལྔ་པས་བརྒྱན། །ལྕེ་གཉིས་ཡན་ལག་མེད་གཉིས་གནས། །ལུས་གསུམ་གྱིས་ནི་
སྔགས་མཆོག་ལ། །ཡི་གེ་རྣམས་ཀྱི་བསྡུ་བ་ལས། །མཚན་ཉིད་ཆོ་ག་བཞིན་དུ་བཟླས། །འདི་ཡི་རྗེས་དྲན་སྔགས་པ་ཡིས། །གཙང་ངམ་ཡང་ན་མི་གཙང་རུང༌། །ལྷ་བཞིན་མཐོང་བ་
ལྷ་རྣམས་ཀྱིས། །དེ་ཡི་ལྷ་མོ་འདོད་ལྷ་བཞིན། །འདི་བཞིན་སྔགས་ཀྱི་འདོད་ལྷ་ཡི། །བྱ་བ་མེད་ཅིང་བསྒྲུབ་པའང་མེད། །མཆོད་མེད་མེ་ལ་སྦྱིན་སྲེག་མེད། །རྣལ་འབྱོར་ལྡན་དང་ཡང་
དག་ལྡན། །དུས་ཚོད་རྣམས་ལས་རྣམ་ངེས་གྲོལ། །རྩེ་གཅིག་སེམས་ནི་གཡོ་མི་བྱེད། །སྒྲིབ་པ་དང་བྲལ་མཚུངས་པ་ཡི། །མཆོག་གི་བསམ་གཏན་ཡང་དག་སྦྱར། །རིགས་ཀྱི་འཇིག་

96-1-368b

རྟེན་དབང་ཕྱུག་གི་རྟོག་པ་ལྔ་བཅུ་པ་ལས་སྔགས་ཀྱི་དེ་ཁོན་ཉིད་ཀྱི་ལེའུ་སྟེ་དང་པོའོ།།    །།སྙིང་གའི་འཁོར་ལོའི་ནང་སོང་བའི། །དེ་ཉིད་གཞན་དང་གཞན་དུ་འགྲོ་།དབྱེ་བ་
ཉིས་འགྱུར་དེ་ལས་ནི། །ཡེ་ཤེས་ཉིད་ནི་ཀུན་འགྲོ་བྱ། །མི་འགྱུར་དགའ་བའི་ཡུལ་རིག་པ། །སེམས་ཀྱི་རྗེས་སུ་རྟོགས་པ་ཅན། །བྱ་བ་དེ་ཡི་བདེ་འདོད་ཕྱིར། །རྟོག་པ་ཀུན་ནས་འཇུག་པར་
འགྱུར། །དེ་ཡི་ངོ་བོ་རྟོགས་ཉིད་འཇུག །དེ་སེམས་དགའ་བའི་སྤྱོད་ཡུལ་ལ། །བྱ་བ་དང་ནི་ལས་རྣམས་ཀུན། །ཚིག་དང་བཅས་པས་ཐེ་ཚོམ་མེད། །བསམ་གཏན་རྣལ་འབྱོར་ཡང་དག་ལྡན།།
བརྟན་པར་དགོད་བྱ་བློ་ལྡན་གྱིས། །འགྲོ་ཀུན་དགྲ་ཡི་རང་བཞིན་གྱི། །ས་སྟེང་ས་འོག་མཐོ་རིས་སྒྲུབ། །ལྟེ་བའི་པདྨར་པདྨ་ཆེ། །རྣམ་གསུམ་ནམ་མཁའི་ནང་སོང་བ། །པདྨའི་ཕྱག་རྒྱ་ཡང་དག་
ལྡན། །ནམ་མཁའ་ཕྱག་རྒྱའི་བདག་ཉིད་བཞིན། །སྲོག་འབབ་པ་ཡི་ཚད་ཀྱིས་ནི། །གནས་གཉིས་པོ་ཡིས་གོམས་པར་བྱ། །དེ་བཞིན་རབ་ཏུ་དགོད་བྱས་ནས། །འཇིག་རྟེན་མགོན་པོའི་སྐུ་
རུ་འགྱུར། །གང་གིས་གཞན་དུ་བཟླས་བྱས་དང༌། །ལས་རྣམས་ཀྱང་ནི་བསྒྲུབ་བྱས་ན། །དེ་ནི་མཁའ་ལ་ཁུ་ཚུར་བསྣུན། །རྨོངས་པས་སྦུན་སྟོང་འཇོམས་པར་བྱེད། །བསམ་གཏན་སྦྱོར་བས་
ཆོ་ག་བཞིན། །ལས་གང་རྟག་ཏུ་བྱ་བ་སྟེ། །དེ་ལས་མྱུར་དུ་སྒྲུབ་བྱེད་དོ། །དེ་ཡི་ལས་ནི་ཡིད་ཀྱིར་འདོད། །རིགས་ཀྱི་འཇིག་རྟེན་དབང་ཕྱུག་གི་རྟོག་པ་ལྔ་བཅུ་པ་ལས་བདག་གི་དེ་ཁོ་ན་ཉིད་

96-1-369a

ཀྱི་ལེའུ་སྟེ་གཉིས་པའོ།།    །།རང་བཞིན་བསམ་གཏན་དང་བཅས་ཤིང༌། །ཛཱ་ཏི་མཚལ་གྱི་འོད་ཟེར་བཞིན། །སེ་འབྲུ་ལེ་བརྒན་མེ་
ཏོག་བཞིན། །ལི་ཁྲི་དམར་པོ་དང་མཚུངས་གཙོ། །སྔགས་ཀྱི་སྐུ་ཡི་ལྷ་ཡི་ལྷ། །ཞལ་གཅིག་ཕྱག་ནི་བཞི་པ་སྟེ། །མཁའ་པད་ཟླ་བའི་གདན་ལ་བཞུགས། །ཁྱབ་བདག་ཞགས་པ་ལྕགས་
ཀྱུ་བསྣམས། །མཆོག་སྦྱིན་ཕྱག་གིས་ཡང་དག་རོལ། །མུ་ཏིག་ནོར་བུས་རྣམ་པར་བརྒྱན། །པདྨའི་ཕྱག་དང་སྤྱན་གསུམ་པོ། །གཟི་བརྗིད་ཆེན་པོ་སྣ་ཚོགས་སྐུ། །དཔའ་བོ་དབང་ཕྱུག་
འགྲོ་བའི་མགོན། །རྣལ་འབྱོར་མ་ཡི་ཐུགས་དགྱེས་པ། །དངོས་གྲུབ་ཐམས་ཅད་རབ་སྟེར་བའི། །སྔགས་རྣམས་ཀུན་ལ་བསམ་གཏན་བྱ། །གང་དང་གང་གིས་བསྒོམ་པ་ཡིས། །
རྣལ་འབྱོར་གོམས་པར་གྱུར་པའི་ཕྱིར། །དེ་ནི་དེ་ཡི་རང་བཞིན་འགྱུར། །ཡིད་བཞིན་ནོར་མཆོག་ཇི་བཞིན་ནོ། །ལྷ་ནི་དཀར་པོས་ཞི་རབ་སྟེར། །དེ་བཞིན་དག་ནི་རབ་སད་བྱེད། །དབང་
དང་དགུག་པའི་དེ་ཉིད་ལ། །སྐུ་མདོག་དམར་པོ་རྣམ་པར་བསམ། །དུ་བ་དམར་བའི་འོད་མདོག་ཅན། །རླུང་གི་དཀྱིལ་འཁོར་གྱིས་དཀྲིས་པས། །དགྲ་བོ་རྣམས་ནི་ཉེར་སྐྲོད་པ། །འདིར་
ནི་ཐེ་ཚོམ་མེད་པར་བྱེད། །དུ་བ་སྐྱ་བོ་དམར་བ་ཡིས། །རྣམ་བར་ཞེ་སྡང་ངེས་སྦྱོར་བ། །གསད་པ་ལ་ནི་ཁ་དོག་གནག །རེངས་པ་ལ་ནི་སེར་པོར་ཤིས། །ལུག་གི་སྟེང་དུ་གནས་པ་ལ། །

96-1-369b

རྐན་གྱི་བར་དུ་རྣམ་ཕུག་ན། །སྲིད་པ་གསུམ་དུ་གང་གང་གནས། །ཐམས་ཅད་རབ་ཏུ་རྨོངས་པར་བྱེད། །གཞན་དག་རྨོངས་པས་ཅི་ཞིག་བྱ། །དོན་མང་ཚིག་ནི་རབ་འདུས་བ། །འཇིག་རྟེན་
གསུམ་གྱི་ལས་རྣམས་ནི། །ཡོན་ཏན་བརྒྱད་དང་ལྡན་པ་ཡི། །རྒྱུད་གཞན་རྣམས་ལ་ཉེར་གྱུར་པ། །གསུངས་དང་མ་གསུངས་གྱུར་པ་ནི། །རང་བཞིན་བསམ་གཏན་སྦྱོར་བ་ཡིས། །བྱ་བ་
འདི་ལ་ཐེ་ཚོམ་མེད། །གང་ཞིག་ལྷ་ནི་ནམ་མཁའ་མཚུངས། །ཁ་དོག་དབྱེ་བས་སོ་སོ་སྟེ། །འཇིག་རྟེན་གསུམ་ན་གང་སྤྱོད་པའི། །ལས་རྣམས་ཐམས་ཅད་བྱ་བའོ། །སྐལ་བཟང་བྱེད་པའི་
སྔགས་རྣམས་ནི། །སྙིང་གའི་ཆུ་སྐྱེས་དབུས་སོང་བ། །སྙིང་གའི་ཆུ་སྐྱེས་སྦྱོར་བ་ཡིས། །དབང་ལ་སོགས་པ་ཡང་དག་བསྒྲུབ། །ཡི་གེ་གསུམ་དང་བཅས་པའི་ལྷ། །སྟེང་དུ་འགྲོ་བ་
གསུམ་ལྡན་པས། །མི་རྣམས་ལས་ནི་རྟག་བསྒྲུབས་པ། །རྣལ་འབྱོར་མ་རྣམས་ཞལ་ལ་གནས། །རྣམ་པ་གསུམ་ནི་འགུགས་པར་བྱེད། །པདྨ་གཟུགས་ལྡན་གྱུར་པས་མཛེས། །རྟག་
སྦྱོར་རྒྱུན་དུ་རྣལ་འབྱོར་བས། །མར་མེ་གཡོ་མེད་གནས་པ་བཞིན། །སྔོན་གསུངས་ལྷ་ཡི་ལྷ་དབང་ཕྱུག །སྐྱ་རེངས་དམར་པོ་དང་མཚུངས་འོད། །མཚན་མོ་ཕྱེད་ཀྱི་དུས་གནས་ལ། །
རྣལ་འབྱོར་ཉིད་ནི་ཡང་དག་སྤྱོད། །དེ་ཡི་གཟུགས་འཛིན་ལུས་ལ་ནི། །ཡང་དག་སྔོན་དུ་བཀོད་པ་ཡིས། །ཞགས་པ་ལྕགས་ཀྱུ་འཛིན་པའི་ལྷ། །བསྒྲུབ་བྱའི་ལུས་ལ་ཡང་དག་བླང༌། །

96-1-370a

ཐམས་ཅད་བླ་མའི་ཞལ་ལ་གནས། །ཞགས་པ་ལྕགས་ཀྱུའི་འོད་ཟེར་གྱིས། །དེ་ལས་ལྕགས་ཀྱུ་བསྣུན་ནས་ནི། །ཞགས་པ་ཡིས་ནི་འགུགས་པར་
བྱེད། །རྣམ་པར་མྱོས་ཤིང་ལུས་ནི་དམར། །ཡང་དང་ཡང་དུ་བརྒྱལ་གྱུར་ཏེ། །བུ་ག་སྒོ་དགུ་ནས་བསྣུན་ནས། །ཁྲག་གིས་རབ་ཏུ་འབབ་པར་བྱེད། །སྒྲིབ་པ་མེད་པར་དང་མཚུངས་པར། །
རང་ལུས་རྣམ་པར་ལྟ་བར་བྱ། །དེ་ཡི་དབུགས་ལས་བཞེངས་པའི་སྔགས། །ཡི་གེའི་དབང་པོ་དང་པོར་བསམ། །འབར་ཞིང་འབར་བ་ལྟ་བུ་ཡིས། །ཁ་ཡི་སྒོ་རུ་སྔོན་འདོད་རོལ། །པདྨའི་
གཟུགས་འཛིན་དེ་ཡང་ནི། །ཁ་ཡི་ནང་ནས་ངེས་པར་འབྱུང༌། །བསྒྲུབ་བྱའི་ཁ་རུ་ཐིམ་གྱུར་ཏེ། །ཇི་སྲིད་དེ་སྙིང་ཆུ་སྐྱེས་ལ། །གང་ཞིག་དེ་ཡི་སྙིང་གནས་པ། །འདིར་ནི་དེའི་སྙིང་ཀུན་
ནས་ཕྲོགས། །མེར་མེར་པོར་ནི་བླངས་པ་ཡིས། །སྒྲོལ་མའི་གཟུགས་བཞིན་ཡིད་འཕྲོག་པ། །དེ་ནི་གསུམ་པས་ཆོ་ག་བཞིན། །རླུང་གིས་ལོ་མ་གཡོ་བ་ལྟར། །རང་གི་ཁྱིམ་དུ་རིམ་པར་
བསྒོམ། །གཅིག་གི་ངོ་བོར་གྱུར་པ་མཆོག །ལྷ་དང་ལྷ་ཡི་སྒྲུབ་པའི་ཐབས། །མཚན་མོ་མདུན་དུ་བསྒྲུབ་པར་བྱ། །བྲན་གྱི་ངོ་བོས་འཇུག་འགྱུར་ཞིང༌། །འཚོ་བ་དང་ནི་ནོར་གྱིས་ཀྱང༌།།
ས་སྟེངས་འཇིག་རྟེན་སླར་ཅི་སྨོས། །འགྲུབ་འགྱུར་འདི་ལ་ཐེ་ཚོམ་མེད། །སྔགས་ཀྱི་དབང་པོ་སྒྲུབ་པ་པོས། །རང་དབང་མེད་རྣམས་སྦྱར་མི་བྱ། །སྔགས་ཀྱི་རྒྱལ་དབང་བཟླས་བྱས་

96-1-370b

པས། །རྒྱལ་སྲིད་སྒྲུབ་པ་དེ་མཆོག་གོ །གཞན་དུ་གང་གིས་རབ་བསྒྲུབས་ན། །བུད་མེད་འདོད་པས་ལོང་བཞིན་མྱོས། །གལ་ཏེ་ལྷ་ཡི་བུ་མོ་ཡང༌། །དེ་ཡི་སྐད་ཅིག་ཉིད་ལ་མཆི། །རིགས་ཀྱི་
འཇིག་རྟེན་མགོན་པོའི་ལྔ་བཅུ་པ་ལས་ལྷའི་དེ་ཁོ་ན་ཉིད་ཀྱི་ལེའུ་སྟེ་གསུམ་པའོ།།    །།འཇིག་རྟེན་དབང་ཕྱུག་སྙིང་པོ་མཆོག །སྦ་ཞིང་སྲོག་བཞིན་ཡང་དག་བསྲུང༌། །
དམ་ཚིག་སྤྱོད་པ་དམན་པས་ཀྱང༌། །འདྲེན་པའི་བདག་ཉིད་སྔགས་བཟླས་བྱ། །གཅིག་པུ་གྲོགས་དང་བྲལ་བྱས་ཏེ། །བློ་དང་ལྡན་པས་འབུམ་དུ་བཟླས། །དེ་ཡི་མངོན་སུམ་འོང་འགྱུར་ཏེ། །འཁོར་
ལོ་གསུམ་དུ་ལེགས་འགྲོ་མཆོག །འཇིག་རྟེན་ཐམས་ཅད་འབྱིན་པ་དང༌། །སྡུད་པ་དང་ནི་ཡང་དང་ཡང༌། །ནམ་མཁའི་གོ་འཕང་བདེར་འགྲོ་སྟེ། །དྲན་པས་འདི་ལ་ཐེ་ཚོམ་མེད། །སེམས་
དང་སེམས་མེད་སྦྱོར་བ་ནི། །སེམས་ནི་སེམས་མེད་ལ་ངེས་མཐོང༌། །སེམས་ནི་སེམས་མ་ལ་ཐིམ་ནས། །རབ་འཇུག་ལུས་སྐྱེས་མ་རྣམས་ལ། །ནད་བཅས་ནད་མེད་པ་དང་ནི། །ནད་
མེད་དེ་བཞིན་ནད་བཅས་བྱེད། །ཞགས་པ་ལྕགས་ཀྱུ་འཛིན་པའི་མཆོག །སྔགས་ཀྱི་རྒྱལ་པོའི་དབང་པོས་སོ། །གཞན་དུ་བྱིས་པ་རྨོངས་པ་ཡིས། །ཟླ་བ་འཛིན་པར་འདོད་པ་བཞིན། །
གང་ཞིག་རང་བཞིན་སྦྱོར་བྲལ་བས། །ལས་རྣམས་བསྒྲུབ་པ་དེ་མཆོག་མིན། །གང་གིས་གསུམ་གསུམ་གནས་སྐབས་གསུམ། །འཇིག་རྟེན་མགོན་པོ་ཉིད་རིག་ནས། །ཆུ་འཛིན་བྲལ་

96-1-371a

བའི་ནམ་མཁའ་བཞིན། །འཇིག་རྟེན་མགོན་པོའི་གོ་འཕང་འགྲོ། །ཞེས་པ་ནི་དཔལ་པདྨ་འབར་བའི་རྒྱུད་ཆེན་པོ་ལས་བྱུང་བ་རིགས་ཀྱི་འཇིག་རྟེན་མགོན་
པོ་ལྔ་བཅུ་པ་རྫོགས་སོ།།    །།པཎྜི་ཏ་ཆེན་པོ་བི་མ་ལ་ཤྲཱི་བྷ་དྲའི་ཞལ་སྔ་ནས། བྱང་ཆུབ་རིན་ཆེན་གྱིས་བསྐུལ་ནས། ཤུད་ཀེ་གྲགས་པ་རྒྱལ་མཚན་གྱིས་
དཔལ་ས་སྐྱའི་གཙུག་ལག་ཁང་ཆེན་པོར་བསྒྱུར་བའོ།།    །།རྒྱ་གར་སྐད་དུ། ཡ་ཐཱ་ལ་བྡྷ་ཁ་ས་མ་ཏནྟྲ་ནཱ་མ། བོད་སྐད་དུ། ཇི་བཞིན་བརྙེས་པ་
ནམ་མཁའ་དང་མཉམ་པ་ཞེས་བྱ་བའི་རྒྱུད། བཅོམ་ལྡན་འདས་རྡོ་རྗེ་སེམས་དཔའ་ལ་ཕྱག་འཚལ་ལོ། །གང་ཞིག་སངས་རྒྱས་ལྔ་ཡི་ཅོད་པན་ཅན། །ས་གསུམ་ཀུན་གྱི་སྙིང་པོ་
དང་ལྡན་པ། །དཔལ་ལྡན་དང་པོའི་སངས་རྒྱས་ངོ་བོ་མཛད། །དེ་ནི་མཁའ་དང་མཉམ་པར་སྤྱོད་པའོ། །གལ་ཏེ་དེ་འདྲའི་ངོ་བོར་སེམས་དག་པ། །བྱིས་པ་འདི་ནི་དོན་དམ་སྒོམ་པ་
ཡིན། །སངས་རྒྱས་རྣམས་ཀྱིས་རང་བཞིན་མཐོང་མིན་ཏེ། །སངས་རྒྱས་དང་ནི་རྡོ་རྗེ་འཛིན་པ་དང༌། །རིན་ཆེན་ཏོག་དང་པད་ལྡན་འཇུག་པ་སྟེ། །ལྷ་དེ་རྣམས་ཀྱི་རང་བཞིན་ཡོད་མ་
ཡིན། །དང་པོའི་སངས་རྒྱས་ནམ་མཁའི་རང་བཞིན་ནོ། །དང་པོའི་ཆོས་ལས་དེ་རྣམས་འབྱུང་བ་སྟེ། །མཁའ་དང་ལྷན་ཅིག་སེམས་ཅན་ཁམས་རྣམས་ཀྱང༌། །གཞུག་རྣམས་སུ་ནི་

96-1-371b

བསྟན་བཅོས་ཚད་མར་བྱས། །གདོད་ནས་དག་པའི་གོ་འཕང་མཁའ་མཉམ་མཚུངས། །སངས་རྒྱས་ལྔ་ཡི་ཅོད་པན་དང་ཡང་ལྡན། །གང་ཞིག་ཆོས་དེ་ཉིད་ཀྱི་རང་བཞིན་ཅན། །ས་གསུམ་པོ་
ཡི་ཆོས་ནི་འབྱུང་འགྱུར་བ། །རྡོ་རྗེ་སེམས་དཔའ་དེ་ལ་ཕྱག་འཚལ་ལོ། །རྡོ་རྗེ་སེམས་དཔའ་ལ་ནི་ཕྱག་འཚལ་བའི། །བསོད་ནམས་ཀྱང་ནི་མཐའ་ཡས་འབྱུང་འགྱུར་ཞིང༌། །རྡོ་རྗེ་སེམས་
དཔའ་དེ་ལ་ཕྱག་འཚལ་བས། །ཆོས་ཀྱི་བདག་ཉིད་ཆེན་པོ་འཐོབ་པར་འགྱུར། །སེམས་ཅན་ཐམས་ཅད་ཡོངས་སུ་བསྒོམ་པར་ཡང༌། །བྱ་བ་འདི་ནི་ཐར་པའི་རང་བཞིན་ནོ། །དངོས་ཀུན་
རྡོ་རྗེ་སེམས་དཔར་དག་བྱས་པའི། །ཐར་པ་ཆོས་ཀྱི་རང་བཞིན་བྱ་བ་སྟེ། །ཆོས་འདི་འཇིག་པ་མེད་པའི་རང་བཞིན་ཅན། །འཇིག་རྟེན་པས་ནི་རང་བཞིན་གཞན་དུ་བྱས། །འདི་ནི་སྐུ་དང་
གསུང་དང་ཐུགས་དག་ནི། །ཆོས་འདི་ཡི་ནི་དང་པོ་འབྱུང་བ་སྟེ། །རྣལ་འབྱོར་གནས་ནི་ལྷ་མོ་སྐུལ་བྱེད་མ། །དེར་ནི་དང་པོར་ཆོས་རྣམས་འབྱུང་འགྱུར་བའོ། །དེར་ནི་སྔགས་རྣམས་རྡོ་
རྗེ་གཅིག་དངོས་བསྒོམ། །ཆོས་ཀྱི་རང་བཞིན་རྡོ་རྗེ་དངོས་དམིགས་སམ། །རལ་པའི་ཐོར་ཚུགས་ཀྱིས་ཀྱང་རབ་བརྒྱན་ཅིང༌། །སྐུ་མདོག་ཀྱང་ནི་སྔོན་པོའི་རང་བཞིན་ཅན། །རྡོ་རྗེ་སེམས་
དཔའི་ཏིང་འཛིན་དགེ་བ་སྟེ། །གཅིག་པའི་རང་བཞིན་ཉིད་ནི་བསྒོམ་པར་བྱ། །ཉི་མའི་དཀྱིལ་འཁོར་གྱི་ནི་དབུས་གནས་པར། །ཡི་གེ་བསྐྱེད་པ་ཉིད་དུ་བསམ་པར་བྱ། །ཡི་གེའི་

96-1-372a

གཟུགས་ནི་ཡོངས་སུ་གྱུར་པ་ལས། །རྡོ་རྗེ་རང་བཞིན་ཉིད་དུ་བསམ་པར་བྱ། །མཆུ་ཡི་མཐའ་ནི་སྔགས་པས་བསྒོམ་བྱ་བ། །རང་གི་ངོ་བོ་ཉིད་ཀྱིས་
རང་བཞིན་ཏེ། །གཉིས་སུ་མེད་པའི་སྐུ་ཡི་རང་བཞིན་ཅན། །རྡོ་རྗེ་སེམས་དཔའ་དམིགས་པར་བྱ་བའོ། །འདི་ནི་སེམས་ཉིད་ཡོངས་སུ་གྲུབ་པ་སྟེ། །རྡོ་རྗེ་འཛིན་པ་ཡིས་ནི་གསུངས་པ་ཡིན། །
གང་ཞིག་བསྒོམ་པ་འདི་ཡིས་སྒོམ་བྱེད་པ། །སེམས་ཀྱི་རང་བཞིན་ཉིད་ནི་འགྲུབ་པར་འགྱུར། །འདི་ནི་ལྷ་མོ་བཞི་རྣམས་རོ་གཅིག་པའོ། །ངོ་བོ་བློས་ནི་མཁའ་དང་མཉམ་ལས་བསྒོམ། །དེ་
ལྟའི་ཆོས་བྱས་སེམས་ཀྱི་རང་བཞིན་ཏེ། །ལྷ་མོ་ཐར་པའི་རང་བཞིན་ཉིད་དུ་བསྒོམ། །རྡོ་རྗེ་སེམས་དཔའ་དེས་མཐོང་བ། །ཆོས་རྣམས་ཀུན་གྱི་རང་བཞིན་ཅན། །རྣལ་འབྱོར་གནས་དང་
རོལ་བ་སྟེ། །ཐམས་ཅད་མཉམ་པའི་བཙུན་མོར་བཅས། །བཀོད་པ་དག་དང་ལྡན་པར་གནས། །མཁས་བཅས་དངོས་ལས་བྱུང་དེ་ལ། །རྡོ་རྗེ་སེམས་དཔའ་གང་མཐོང་བར། །
གཟུང་བ་སངས་རྒྱས་སྤྲོ་བསྡུའོ། །བཞི་ཡི་ངོ་བོ་ལྷ་མོ་བཞི། །དབུས་སུ་ངེས་པར་གནས་པ་སྟེ། །སྒྱུ་མ་ལྟ་བུའི་རང་བཞིན་གྱིས། །ས་གསུམ་ལ་ནི་ཁྱབ་པའོ། །ལྷ་ཡི་དེར་ནི་ཁ་
བཞི་པའི། །ལྷ་ཚོགས་རྡོ་རྗེ་ཉིད་ཡིན་ནོ། །དེ་ལ་སངས་རྒྱས་རྣམས་ཀྱི་ནི། །རྣམ་འཕྲུལ་ཐམས་ཅད་འདི་ཡིའོ། །ཅི་ལྟ་ཅི་ལྟར་སེམས་ཅན་རྣམས། །སྐྱེ་བར་འགྱུར་བ་ལན་ཉིད་དོ། །

96-1-372b

སངས་རྒྱས་རྣམས་ཀྱི་རྣམ་འཕྲུལ་ནི། །སྣ་ཚོགས་རྡོ་རྗེ་ཡིན་པར་འགྱུར། །དེ་ལས་གང་བྱུང་ལྷ་ཀུན་ཀྱང༌། །རྡོ་རྗེ་སེམས་དཔའི་རྣམ་འཕྲུལ་ཡིན། །སེམས་ཅན་རྣམས་ནི་ཆོས་ཀྱི་ངོ་བོར་བལྟ། །
ས་གསུམ་ཐམས་ཅད་གཅིག་པའི་ངོ་བོ་ཉིད། །རོལ་པ་མཛད་པ་སངས་རྒྱས་ཀྱིས་གཟིགས་ཤིང༌། །དེ་ཡིས་རྣལ་འབྱོར་དབང་ཕྱུག་མ་ཀུན་མཐོང༌། །ལྷ་ཡི་དམ་ཚིག་གི་ལེའུ་སྟེ་དང་
པོའོ།།         །།རྟག་ཏུ་མཆོག་ལྡན་ཁྱོད་ཀྱིས་ནི། །དམ་ཚིག་ལྷ་མོ་ཐམས་ཅད་ཀྱི། །མཆོག་ཏུ་གྱུར་པའི་ལྷ་མོ་ནི། །དུ་མཆིས་བདག་ཅག་ཞུ་བར་འཚལ། །
དེ་ལ་གྲུ་བཞི་གསུངས་པ་སྟེ། །སྟེང་དང་དབྱེར་མེད་བྱས་པའི་ཆོས་མཉམ་རང་སྣང་མ། །ཞི་ལ་ཐར་པ་མ་དང་མཆོག་ཏུ་མཉམ་བྱེད་མ། །གང་ཕྱིར་སྒྱུ་མའི་མཛད་པས་སངས་རྒྱས་རྣམས་དང་
མཉམ། །མཁའ་མཉམ་ཐམས་ཅད་རོལ་པ་ཞི་བ་མེད་པའོ། །རུ་ལུ་རུ་ལུ་བྷྱོ་རུ་དྷ། །མཁའ་དང་མཉམ་པའི་ཆོས་རྣམས་ཀུན་ཏུ་རོལ་བ་སྟེ། །སྒྱུ་མའི་རང་བཞིན་དང་ནི་སྒྲ་བརྙན་ཆོས་
མཉམ་སྣང༌། །ལྷན་ཅིག་གནས་མིན་ཆ་སྟེ་རང་ཉིད་པི་ཝང་མཚུངས། །བྱས་པའི་སྣང་བ་དང་ནི་མཉམ་པར་གྱུར་པའོ། །གང་ཞིག་ཆོས་རྣམས་སྣང་བ་ནམ་མཁའ་དང་མཉམ་པ། །དེར་
ནི་རྡོ་རྗེ་མཛད་པ་གཟུགས་ཅན་ལྟ་བུ་སྟེ། །རྡོ་རྗེའི་ཐེག་པ་དེར་ནི་གཟུགས་སོགས་འདོད་ཡོན་གྱི། །བདེ་བ་མི་ཟད་སྣ་ཚོགས་དང་མཉམ་སྩོལ་མཛད་པའོ། །རྣལ་འབྱོར་གནས་ནི་དུ་མའི་

96-1-373a

རྡོ་རྗེའི་ཚུལ་འདི་ནི། །དུ་མའི་གཟུགས་འཛིན་དེར་ནི་རྡོ་རྗེ་དང་མཉམ་ཞིང༌། །ཉིད་དང་འདྲ་བའི་སེམས་དཔའ་རྣམས་ནི་སྤྲོ་མཛད་པའི། །རྡོ་རྗེ་དབྱིངས་དང་ལྷན་
ཅིག་མཆོག་སྩོལ་མཛད། །རང་བདག་མཁའ་མཉམ་བཞུགས་ལ་བསྐུལ་བ་ནི། །གང་ཞིག་རྩེ་གཅིག་སེམས་ཀྱིས་འདི་ཉན་ཅིང༌། །བརྗོད་བཅས་སེམས་ཀྱི་གླུ་འདི་འཛིན་པའོ། །གླུ་འདི་ནམ་
མཁའ་དང་ནི་མཉམ་པ་སྟེ། །དེར་ནི་གཟུགས་བཅས་རྡོ་རྗེ་ལེན་པའི་ཕྱིར། །རྡོ་རྗེའི་བདག་ཉིད་ཐུགས་ནི་སད་བྱེད་ཅིང༌། །རང་བཞིན་གཅིག་པའི་ཕྱིར་ནི་རྒྱུད་ཀྱང་ལེན་པར་འགྱུར། །འདི་ནི་
རྡོ་རྗེའི་ཚིག་སྟེ་རྡོ་རྗེ་གཞན་རང་བཞིན། །སྔགས་པས་ཐུགས་ཆུད་དཀྱིལ་འཁོར་ཀུན་བསྒོམས་ཤིང༌། །ཆོས་ཀྱི་དཀྱིལ་འཁོར་དབུས་གནས་པད་མཆོག་དེར་བསྒོམ་པ། །དཀྱིལ་འཁོར་
དབུས་གནས་ཆོས་ནི་ཧཱུཾ་གི་དབྱེ་བ་ཅན། །གཟུགས་རྣམས་ཐམས་ཅད་སྒྱུ་མའི་ངོ་བོར་ངེས་པར་བརྟག །ཐུགས་ཀྱི་ངོ་བོར་གཅིག་བསམ་རྡོ་རྗེ་ཐེག་པའོ། །སེམས་ནི་མཁའ་མཉམ་
སེམས་ཀྱི་ཐེག་པ་རང་བཞིན་མེད། །གཉིས་ཀའི་རང་བཞིན་ཡང་ནི་ལུས་ཅན་མ་ཡིན་ཏེ། །དེར་ནི་རྡོ་རྗེ་ལ་ནི་མེད་པ་ཡིས། །རྡོ་རྗེ་སེམས་དཔའ་ཁྱོད་ནི་གཅིག་པའི་རང་བཞིན་ཏེ། །འཇིག་
རྟེན་པ་ལ་སྒྱུ་མའི་རང་བཞིན་ཉིད་དུ་མཛད། །སེམས་ཅན་འདུལ་བའི་རང་བཞིན་དུ་ནི་སད་མཛད་པ། །ཀྱེ་ལགས་རྡོ་རྗེ་སེམས་དཔའ་ཁྱོད་ནི་གཅིག་པའི་དངོས། །ལྷ་མོ་བཞིས་སྨྲས་རྡོ་

96-1-373b

རྗེ་ཀུན་ཏུ་སྤངས་པ་སྟེ། །ནང་དུ་གནས་པ་རྡོ་རྗེ་རོལ་པར་ལྡན་པ་དང༌། །ཐུགས་ཀྱི་ངོ་བོ་ཉིད་ཀྱིས་དེར་ནི་རབ་ཏུ་གནས། །ཐུགས་ཀྱི་གསང་བའི་ཆོས་ནི་རྣམ་པར་འབྱུང་བའོ། །ནམ་མཁའི་རང་བཞིན་
ཅན་གྱི་རྡོ་རྗེ་སྤྲོ་བྱ་ཞིང༌། །སྤྲོས་པའི་རྡོ་རྗེ་སླར་ཡང་བསྡུ་བྱས་ཏེ། །སེམས་ཀྱི་རང་བཞིན་དུ་ནི་གཅིག་ཕྱིར་རོ། །སེམས་ནི་འགོག་པར་གྱུར་པ་ན། །ཀུན་ཀྱང་མཉམ་ཞིང་མཚུངས་པར་མཐོང༌། །ཡང་
དང་ཡང་དུ་སྔགས་བསྡུས་པས། །གཅིག་པའི་རྣམ་པར་བྱ་བའོ། །ཐུགས་ཀྱི་དཀྱིལ་འཁོར་གྱི་ལེའུ་སྟེ་གཉིས་པའོ།།        །།བྲམ་ཟེ་དང་ནི་གདོལ་པ་གཅིག་པའི་རང་བཞིན་
དུ། །ཆོས་རྣམས་ཀྱི་ནི་རང་བཞིན་སངས་རྒྱས་ཀྱིས་གསུངས་པའོ། །གཅིག་གི་རང་བཞིན་ལ་གནས་པ་ཡི་དངོས་པོ་སྟེ། །དེ་ལ་རྡོ་རྗེ་ཅན་གྱིས་མཉམ་པའི་ངོ་བོར་གསུངས། །བྲམ་ཟེ་དང་ནི་ཁྱི་དག་
གཅིག་པའི་དངོས་ཡིན་ཞིང༌། །རུས་པའི་རྒྱན་རྣམས་ཀྱང་ནི་སྒྱུ་མའི་རང་བཞིན་ཏེ། །རྡོ་རྗེའི་གོ་འཕང་དེ་ལ་ལེན་པའི་རང་བཞིན་ནོ། །རྣལ་འབྱོར་དེ་ལ་མཉམ་པའི་ངོ་བོར་ངེས་མཐོང་སྟེ། །དེ་དང་
མཉམ་པའི་རང་བཞིན་སེམས་ཅན་རྣམས་ལ་སྦས། །དེ་ཡི་རྣལ་འབྱོར་རང་བཞིན་ལྷ་མོས་གསུངས་པ་ནི། །ལྷ་མོ་ཐམས་ཅད་དེར་ནི་གཅིག་པའི་རང་བཞིན་ཏེ། །གཙོ་བོ་དང་བཅས་མཛེས་པ་
གཅིག་པུ་འབྱུང་གྱུར་ཁྱོད། །མཉམ་པ་རང་བཞིན་དེ་ནི་སྔགས་པ་གཅིག་པུ་སྟེ། །རྡོ་རྗེ་རྣམ་པར་སད་པར་བྱེད་པ་གཅིག་པུ་ཉིད། །དེར་ནི་ཞེ་སྡང་རང་བཞིན་དག་ནི་ཞིག་པ་སྟེ། །ཡན་ལག་བྱེད་

96-1-374a

བའི་ཆོས་ནི་འབྱུང་བར་འགྱུར་བ་ཡིན། །དེར་ནི་རྡོ་རྗེའི་བཙུན་མོ་གཅིག་རང་བཞིན། །གང་ཚེ་རྡོ་རྗེ་ལ་ནི་དབྱངས་ཀྱིས་བསྟོད་པའི་ཚེ། །ལྷ་ཡི་གཡོན་གྱི་ཕྱེད་
དང་གཅིག་ཏུ་གྱུར་པར་བལྟ། །ལུང་ཉིད་ཚད་མར་བྱས་ནས་རྡོ་རྗེ་སེམས་དཔའ་དེ་བསྒོམ་བྱ། །གསུང་གི་དཀྱིལ་འཁོར་གྱི་ལེའུ་སྟེ་གསུམ་པའོ།།       །།གླང་པོ་དང་ནི་རྟ་དང་མི་
དང་ཁྱི་དང་ནི། །བ་ལང་ཤ་སྟེ་ཐམས་ཅད་མ་ལུས་གྱུར་པ་རྣམས། །དམ་ཚིག་དེ་ཉིད་གཅིག་པའི་རང་བཞིན་ཉིད་ཡིན་ཏེ། །མཁའ་མཉམ་རང་བཞིན་ཅན་གྱི་རྣལ་འབྱོར་པས་བཟའ་བའི། །དམ་
ཚིག་འདི་ནི་ལྷ་མ་བཞི་པོས་གསུངས་པའོ། །རྣལ་འབྱོར་པ་ལ་བསྒོམ་པའི་སེམས་དང་ལྡན་གྱུར་ཅིང༌། །སེམས་གཅིག་པ་ནི་རྡོ་རྗེ་འཆང་ཉིད་འགྲུབ་འགྱུར་ཏེ། །དངོས་པོ་ཉིད་དང་བཅས་པའི་
ཐུགས་ནི་སྐྱེ་བར་འགྱུར། །རྡོ་རྗེའི་དངོས་མཛད་ཞི་བ་མ་གསུངས་སྙིང་པོ་སྟེ། །འདི་ལྟར་ཆོས་རྣམས་མཉམ་པ་ཉིད་དུ་རྟོགས་བྱ་ཞིང༌། །དེ་ལྟར་མཁའ་དང་མཉམ་པར་རྣམ་པར་དཔྱད་པར་བྱ། །
ལྷ་འདི་རྣམ་སྣང་ལྷ་མོ་ལྔ་རྣམས་དེའི་བདག་ཉིད། །རྡོ་རྗེ་ཐེག་པ་ལ་ནི་མཉམ་པའི་རང་བཞིན་ཏེ། །སྐུལ་བྱེད་མས་ནི་སྲིད་པའི་རང་བཞིན་ཡིན་ཕྱིར་རོ། །གཅིག་པའི་དང་པོ་རྡོ་རྗེ་སེམས་ཏེ་
སྐུར་མཐོང་བ། །རྡོ་རྗེའི་ཐེག་པར་འདོད་རྣམས་ལྷ་མོས་འདི་སྐད་གསུངས། །བདེན་པ་བསྐྱེད་པ་འདི་ནི་རྣམ་སྣང་ལྷ་མོས་གསུངས། །འདི་ནི་ཟླ་བའི་དབུས་གནས་བསྒོམ་པ་རྡོ་རྗེའི་གསང་

96-1-374b

སྔགས་ཏེ། །དེ་ནི་སེམས་གཅིག་པ་ཡིས་རྡོ་རྗེ་རྣམ་བསྒོམ་པ། །རབ་ཏུ་འབར་བའི་རྡོ་རྗེ་རྩེ་གསུམ་པ་ཉིད་དོ། །རྣལ་འབྱོར་གནས་ཀྱི་དབུས་གནས་རྡོ་རྗེའི་རང་བཞིན་བསྒོམ། །ངས་ནི་རྡོ་རྗེའི་ཐེག་པར་
འདི་སྐད་དུ། །ཆོས་རྣམས་གཅིག་པའི་རང་བཞིན་ཉིད་དུ་བསྟན། །སྐུའི་དཀྱིལ་འཁོར་གྱི་ལེའུ་སྟེ་བཞི་པའོ།།           །།དངོས་མེད་མི་རྟག་པ་ལས་དངོས་བཅས་ལུས་བསྒོམ་
ཡིན། །ལྷ་མོས་སྐུལ་བ་བྱེད་པའི་དངོས་པོ་སྟེ། །དེ་ལྟར་ཆོས་ལས་ངེས་པར་བརྟག་བྱ་བས། །སེམས་ནི་ནམ་མཁའ་ལྟ་བུའི་མཚན་ཉིད་དང༌། །དངོས་པོ་ཐེག་པ་མེད་པའི་དངོས་པོར་བྱ། །དངོས་
པོའི་རང་བཞིན་ལ་ནི་ཐེག་པ་མེད་པ་སྟེ། །སེམས་ནི་ནམ་མཁའ་ཉིད་དང་མཉམ་པའི་རང་བཞིན་ཅན། །སྡ་མ་ཅི་བཞིན་སེམས་ནི་རྣམ་པར་སྦྱར་བར་བྱ། །ཅི་ལྟར་དེ་ནི་དངོས་པོར་བྱ་བ་སྟེ། །དངོས་
པོ་འདི་ནི་ཐེག་པར་འགྲུབ་པར་མི་འགྱུར་ཏེ། །སེམས་ཅན་ནམ་མཁའ་ལྟ་བུའི་མཚན་ཉིད་དང༌། །དབུས་སུ་ཚིག་ནི་ཆོས་ལ་ངེས་རྟོག་པར། །སེམས་ལས་དངོས་པོ་ཉིད་དུ་བྱ་བ་སྟེ། །རྣམ་པ་དུ་མའི་ཚུལ་
གྱི་རང་བཞིན་གྱིས། །རྡོ་རྗེ་སེམས་དཔའ་བསྐྱེད་པར་བྱ་བའོ། །ཅི་ལྟར་དང་ཞིང་རྙོག་པ་མེད་པའི་ཆུ། །འདི་འདྲའི་སེམས་ནི་མྱུར་བའི་ངོ་བོར་བསྒྲུབ། །དེ་ལྟར་བསྟན་དུ་མེད་པ་འདི་ནི་ང་ཡིས་བསྟན། །
རྡོ་རྗེ་སེམས་དཔའི་སྐུ་ཡི་རང་བཞིན་གྱིས། །བཞི་པའི་རྣམ་པའི་ངོ་བོར་བྱ་བ་སྟེ། །དེ་ལ་རྡོ་རྗེའི་ཆུ་ནི་ཡི་དམ་ལྷ་ཡི་རང་བཞིན་ཅན། །ཐུགས་ཀྱི་ངོ་བོའི་རྣལ་འབྱོར་པས་བཟའ་བྱ། །ཆོས་དང་དགེ་

96-1-375a

འདུན་དང་ནི་རྡོ་རྗེའི་ཆུ་སྟེ་དེ་རྣམས་མཉམ་པའི་རང་བཞིན་ཏེ། །ཞག་དང་ཁྲག་སོགས་མཆོག་ཏུ་མཛེས་པར་རབ་བཞུགས་དངོས་པོའི་ལུས་ནི་བསྒྱུར་བར་བྱ། །
བཟའ་དང་བཅའ་དང་མལ་བསྟན་ལ་སོགས་དེ་རྣམས་ཐམས་ཅད་འདིའི་རང་བཞིན། །གང་ཞིག་ཏིང་ངེ་འཛིན་དུ་ངེས་པར་བསྟན་པའང་དེ་དང་གཅིག་པའི་རང་བཞིན་ནོ། །སངས་རྒྱས་ཀྱིས་ནི་
གསུམ་ཆར་རྡོ་རྗེའི་ངོ་བོར་མཛད། །ཆོས་རྣམས་ཐམས་ཅད་དངོས་པོ་མེད་པའི་རང་བཞིན་ཏེ། །རྡོ་རྗེ་ཅན་གྱིས་སྒྱུ་མའི་རང་བཞིན་ཉིད་དུ་གསུངས། །དེ་ཡི་རང་བཞིན་མཁའ་མཉམ་སོ་སོར་
སྣང་བར་འགྱུར། །སྒྱུ་མའི་ངོ་བོར་ངེས་པར་བསྟན་པ་ཡིས། །རྡོ་རྗེ་ཡི་ནི་ངེས་པར་འཇུག་པར་བྱ་བ་སྟེ། །སེམས་ཅན་རང་བཞིན་ལ་ནི་ཐེག་པར་མེད། །སེམས་ནི་དེ་ལ་གནས་པའི་སྙིང་པོའོ། །
དེ་ལྟའི་ངོ་བོས་ཐུགས་ཀྱི་བདག་ཉིད་ཀྱི། །སྔགས་པ་ཁྱོད་ནི་འགྲུབ་པར་འགྱུར་བ་སྟེ། །ཐུགས་དང་སྤྲོ་དང་སླར་ཡང་བསྡུས་བྱ་བ། །གསུམ་ཅར་ཡང་ནི་གཅིག་པའི་རང་བཞིན་ནོ། །སེམས་
ནི་རི་རབ་ཧཱུཾ་དང་མཉམ་བྱས་ཏེ། །དག་པའི་སངས་རྒྱས་སུ་ནི་སེམས་སླར་བསྐྱེད། །སེམས་དུབ་གྱུར་ན་སླར་ཡང་བསྡུ་བ་དག །དེར་ནི་སྔགས་པས་དེས་བརྟག་བསྒོམ་པར་བྱ། །བསྡུས་པའི་
ངོ་བོས་སླར་ཡང་སྦྱར་བར་བྱ། །རྡོ་རྗེ་སེམས་དཔའ་དེར་ནི་སྐུ་གཡོས་མཛད། །སླར་ཡང་ནམ་མཁའི་ངོ་བོས་ཁྲོ་བས་ཏེ། །དེ་ལྟར་སྤྲོས་དང་བསྡུས་པའི་རང་བཞིན་ནོ། །དེ་ལ་རྡོ་རྗེ་སེམས་

96-1-375b

དཔའ་གཅིག་དངོས་གྲུབ་པའི་ཕྱིར། །དེའི་ཕྱིར་སྤྲོ་པ་འང་རྡོ་རྗེ་འཆང་དུ་རིགས། །སྔགས་པས་བརྟན་པར་གྱུར་ན་སྤྲོ། །བརྟན་པར་མ་གྱུར་འདིར་སྤྲོས་པ། །ལུས་ཉོན་མོངས་ཀྱི་འབྲས་མི་འབྱིན།།
ངེས་པར་འགྲུབ་འགྱུར་ཐེག་པའི་དངོས། །ཐམས་ཅད་བདེན་པ་འདི་རྣམས་བསྟན། །དེ་ལྟའི་ཆོས་ནི་བསྒོམ་པ་ཡི། །དངོས་པོ་རྡོ་རྗེའི་རང་བཞིན་ནོ། །མཁའ་དང་མཉམ་པའི་སེམས་ནི་
སྨད་མི་བྱ། །གང་ཡང་དྲི་མ་ཅིས་ཀྱང་གོས་པ་མིན། །ཀྱེ་རྣལ་འབྱོར་པ། བཅོམ་ལྡན་འདས་ཡུམ་སྐུལ་བྱེད་མ་ནི་དང་པོའི་རང་བཞིན་ཏེ། །རྡོ་རྗེ་བསྐྱེད་པར་བསྒོམས་པས་སངས་རྒྱས་བསྐྱེད་མཛད་
པའོ། །ལྷ་མོ་རྣམས་ནི་ལྷ་དང་གཅིག་པའི་རང་བཞིན་ཏེ། །རྡོ་རྗེ་སེམས་དཔའ་སངས་རྒྱས་འབྱོར་པ་བསྐྱེད་མཛད་པའོ། །རྗེས་སུ་འཛིན་པས་བསྒོམ་པའི་སེམས་དང་ནི། །ཡི་གེ་ཧཱུཾ་གིས་ཀྱང་ནི་དེ་
འགྲུབ་འགྱུར། །བརླ་དང་རྐང་པ་དག་ཏུ་རྣམ་རྟོག་པའི། །རྨོངས་པ་ཡིད་ལ་བྱ་བ་མ་ཡིན་ནོ། །འཇིག་རྟེན་གསུམ་གྱི་འཁོར་ལོ་འདི་ཉིད་ནི། །རྡོ་རྗེའི་འོད་ཟེར་གྱིས་ནི་ཡང་དག་བཅིངས། །སྔགས་
པས་ནམ་མཁའི་ཁམས་སུ་ཁྲོ་བོའི་ལྷ། །བྱེ་བ་སྟོང་ཕྲག་དག་ནི་སྤྲོ་བྱ་སྟེ། །གཅིག་པའི་ངོ་བོར་གྱུར་པའི་རྡོ་རྗེར་ནི། །སླར་ཡང་ངེས་པར་བསྡུ་བར་བྱ་བ་ཡིན། །བྱང་ཆུབ་ཐེག་པ་སེམས་ཀྱི་རང་བཞིན་
ཏེ། །བྱང་ཆུབ་ཀྱང་ནི་སེམས་ཀྱི་རང་བཞིན་ནོ། །གཉིས་ཀ་རང་བཞིན་སེམས་ཀྱི་ཐེག་པ་སྟེ། །སེམས་ཀྱང་མཁའ་དང་མཉམ་པའི་རང་བཞིན་ནོ། །རྒྱུད་གཞན་དང་ཐུན་མོང་བའི་ལེའུ་སྟེ་ལྔ་པའོ།།    །།

96-1-376a

ཇི་བཞིན་བརྙེས་པ་ནམ་མཁའ་དང་མཉམ་པའི་རྒྱུད་རྫོགས་སོ།།    །།རྒྱ་གར་གྱི་མཁན་པོ་ཆེན་པོ་ཏཱཀྵ་ཀ་ག་ཎ་དང༌། ལོ་ཙཱ་བ་མང་འོར་དགེ་
སློང་བྱང་ཆུབ་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། ཤྲཱི་ཛྙཱ་ན་བཛྲ་ས་མུ་ཙྩ་ཡ། བོད་སྐད་དུ། དཔལ་ཡེ་ཤེས་རྡོ་རྗེ་ཀུན་
ལས་བཏུས་པ། དཔལ་འཇམ་པའི་རྡོ་རྗེ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་ཡིས། །དུས་གཅིག་ཚེ་ན་བཅོམ་ལྡན་འདས། །དེ་བཞིན་གཤེགས་པ་ཐམས་ཅད་ཀྱི། །གསང་
བའི་དབྱིངས་སུ་བདག་ཉིད་ཀྱིས། །ཡེ་ཤེས་ངོ་བོར་བཞུགས་གྱུར་པས། །སངས་རྒྱས་ཀུན་གྱི་སྐུ་གསུང་ཐུགས། །རོ་མཉམ་དམ་ཚིག་རྡོ་རྗེ་ཉིད། །མི་བྱེད་ཏིང་འཛིན་སྙོམས་ཞུགས་སོ།
དེ་ནས་བྱང་ཆུབ་སེམས་དཔའ་ནི། །སེམས་དཔའ་ཆེན་པོ་བྱམས་པ་སོགས། །རྣམས་ཀྱིས་ཞུས་ཤིང་གསོལ་བཏབ་ནི། །དེ་ནས་བཅོམ་ལྡན་འདས་ལ་ཞུས། །མ་རིག་པ་དང་སེམས་བྱུང་དང༌།
སེམས་ཞེས་བགྱི་བ་ཇི་ལྟར་ལགས། །དེ་སྐད་ཅེས་ནི་གསོལ་པ་དང༌། །བཅོམ་ལྡན་དེ་བཞིན་གཤེགས་ཀུན་གྱི། །སྐུ་གསུང་ཐུགས་ཉིད་རྡོ་རྗེ་ཡི། །བདག་ཉིད་ཅན་གྱིས་བཀའ་སྩལ་པ། །
རིགས་ཀྱི་བུ་རྣམས་ལེགས་ཉོན་ཅིག །ཡེ་ཤེས་གསུམ་ནི་རྡོ་རྗེ་ལས། །བྱང་སེམས་རྡོ་རྗེ་དེ་བཞིན་ཉིད། །ཡང་དག་འབྱུང་བ་དེ་ཡི་ཕྱིར། །ཡེ་ཤེས་རྡོ་རྗེའི་རང་བཞིན་ནི། །དེ་ཡི་དོན་ནི་འདི་ལྟ་སྟེ། །

96-1-376b

ཡེ་ཤེས་གསུམ་ནི་དག་པའི་སེམས་སྣང་བ་གསུམ་གྱི་འབྱུང་གནས་རྡོ་རྗེ་ལས་མི་ཕྱེད་པ་རླུང་རིག་ཐ་མི་དད་དུ་གནས་པ་ཉིད་དེ། བྱང་ཆུབ་སེམས་ནི་ཀུན་རྫོབ་དོན་དམ་དབྱེར་མེད་པ་སྟེ། །རྡོ་རྗེ་དེ་བཞིན་
ཉིད་ནི་གདོད་མ་ནས་ལྷུན་གྱིས་གྲུབ་པའི་ཆོས་ཉིད་ལས་ཡང་དག་པར་འབྱུང་བ་ནི། །ཆོས་ཐམས་ཅད་ཀྱི་ངོ་བོ་བདེ་ཆེན། སངས་རྒྱས་ཀྱི་སྐུ་གསུང་ཐུགས་རྡོ་རྗེ་ལས་འབྱུང་ཞིང་འཇུག་ལ་གནས་པ་དེའི་ཕྱིར་
ན། །འཁོར་འདས་ཀྱི་ཆོས་ཐམས་ཅད་ཡེ་ཤེས་རྡོ་རྗེ་རླུང་སེམས་དབྱེར་མེད་ཐོགས་པ་མེད་པས་ཁྱབ་ཅིང་དབང་བྱེད་པ་ཉིད་དོ། །དེ་བཞིན་གཤེགས་པ་ཀུན་གྱི་དགོངས་པ་ནི། །དབྱིངས་དང་ཡེ་ཤེས་གཉིས་
སུ་མེད་པ་ཉིད། །མངོན་པར་བྱང་ཆུབ་ཉིད་ལས་རབ་འབྱུང་བ། །རླུང་རིག་དབྱེར་མེད་པ་ལས་དུས་ཀུན་ཏུ། །སྣང་བ་གསུམ་དུ་ཤར་བ་འགག་པ་མེད། །དེ་ཉིད་ལྷན་ཅིག་སྐྱེས་པར་རབ་རྟོགས་བྱ། །ཡང་
དག་དོན་ནི་ཟབ་པ་སྟེ། །རྡོ་རྗེའི་ངོ་བོར་ཡང་དག་བཤད་ཀྱི་དོན་ལ་ནི། །གསང་བ་ཡང་དང་བྱང་ཆུབ་སེམས། །རླུང་སེམས་དབྱེར་མེད་ཆོས་ཉིད་ལས། །ཟབ་པ་མི་འགྱུར་རང་རིག་ནི། །སྤྲོས་མེད་
འགག་པ་མེད་ཅིང་ཞི། །སྐྱེ་མེད་མཉམ་ཉིད་ངར་ལས་ནི། །རྟོགས་པ་མེད་ཀྱང་རྒྱུ་རྐྱེན་ལས། །ཤེས་པ་མ་རིག་དེ་ཉིད་ནི། །འབྱུང་གནས་ཐོག་མ་མཐའ་མ་མེད། །དེ་ལས་ལྷན་སྐྱེས་མ་རིག་པ། །ཉེ་བར་ཐོབ་
པ་དངོས་མེད་པ། །བདག་མེད་ཐམས་ཅད་སྙིང་པོ་ལས། །སྣང་མེད་པ་ལས་མ་འགགས་པས། །རིམ་པ་མ་ཡིན་འཆར་བ་ཡང༌། །ཟབ་པ་སྟོང་ཆེན་པོར་འབྱུང་བའི། །མ་རིག་པ་ལས་རྐྱེན་སྣང་བ། །

96-1-377a

སྣང་བ་ཐོབ་པ་མི་རྟོག་པ། །དེ་ལས་རང་བཞིན་སེམས་ལས་བྱུང༌། །དེ་ལས་སྣང་བ་མཆེད་པ་སྟེ། །ཤིན་ཏུ་གསལ་ཞིང་སྟོང་པ་ཆེ། །སེམས་ལས་འབྱུང་བའི་རྒྱན་
དག་ནི། །རྒྱུ་དང་མིག་ཡུལ་དབང་པོ་དག །མཚུངས་པའི་དེ་མ་ཐག་པ་ལས། །སེམས་ཞེས་བྱ་བ་འབྱུང་བ་སྟེ། །དེ་ནི་སྣང་བའི་དོན་དང་ནི། །སྟོང་པ་ཉིད་དུ་གསུངས་པ་ཡིན། །སེམས་ནི་དོན་ལ་གནས་
པ་སྟེ། །སེམས་བྱུང་བྱེ་བྲག་རྣམ་པར་སྟོན། །མ་རིག་དེ་ཉིད་ཆོས་ཉིད་དོ། །ཆོས་ཉིད་བདག་ཉིད་མི་གནས་པས། །སྣང་དང་སྟོང་པ་དེ་དག་ནི། །གསུམ་གསུམ་སྤྲོས་པ་མེད་འབྱུང་བ། །འོད་གསལ་དང་
ལས་འབྱུང་བ་སྟེ། །གསལ་བདེ་སྟོང་པ་དབྱེར་མེད་པས། །རྡོ་རྗེ་བྱང་སེམས་ངོ་བོར་བསྟན། །ཅེས་པས་བསྟན་ཏེ། དེ་ནས་བྱམས་པ་ལ་སོགས་པ་བྱང་ཆུབ་སེམས་དཔའ་དེ་དག་དེའི་དུས་
ལ་ཤིན་ཏུ་ངོ་མཚར་ཅན་དུ་ངོ་མཚར་སྐྱེས་ཏེ་ཅང་མི་སྨྲ་བར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་བདག་ཉིད་ཅན་གྱིས་བྱང་
ཆུབ་སེམས་དཔའ་དེ་རྣམས་ཅང་མི་སྨྲ་བར་གྱུར་པ་གཟིགས་ནས་བཀའ་སྩལ་པ་ཅིའི་ཕྱིར་ཅང་མི་སྨྲ་བར་འདུག །དེ་ནས་བྱང་ཆུབ་སེམས་དཔའ་ཆེན་པོ་རྣམས་ཀྱིས། །བཅོམ་ལྡན་འདས་ཀྱི་ཞབས་
གཉིས་ལ་ཕྱག་འཚལ་ཏེ། །མགོ་བོས་གཏུགས་ཏེ་གཞན་ཡང་ཞུས་པ། །ཨེ་མ་ཧོ་སྟོན་པ་རྡོ་རྗེ་འཛིན། །རྟོགས་པར་དཀའ་བའི་རྣམ་ཤེས་ནི། །གསུམ་གྱི་དབྱེ་བ་མཆོག་ཟབ་པ། །བཅོམ་ལྡན་

96-1-377b

འདས་ཀྱིས་བཤད་དུ་གསོལ། །བདེ་བར་གཤེགས་པས་གསུང་དུ་གསོལ། །དེ་སྐད་ཅེས་ནི་ཞུས་པ་དང༌། །བཅོམ་ལྡན་འདས་ཀྱིས་བཀའ་སྩལ་པ། །གང་དག་འོད་གསལ་ལས་བྱུང་དེ་ཉིད་ནི། །སེམས་
དང་ཡིད་དང་རྣམ་པར་ཤེས་པ་ཞེས། །ཆོས་རྣམས་ཀུན་གྱི་རྩ་བར་གྱུར་པ་སྟེ། །ཀུན་ཉོན་མོངས་དང་རྣམ་པར་བྱང་བ་ཡི། །བདག་ཉིད་དེ་ལས་རྟོགས་པ་གཉིས་རིམ་བྱེད། །རྣམ་ཤེས་དེ་ཡི་བཞོན་པ་རླུང་ཡིན་ཏེ། །
རླུང་ལས་མེ་དང་མེ་ལས་ཆུ་འབྱུང་ཞིང༌། །ཆུ་ལས་ས་ཡང་རབ་ཏུ་འབྱུང་བར་བཤད། །དེ་རྣམས་འདུས་ལས་ཕུང་པོ་ལྔ་ཉིད་དང༌། །སྐྱེ་མཆེད་དྲུག་དང་ཡུལ་ལྔར་སྣང་བ་གང༌། །དེ་དག་རྟེན་ཅིང་འབྲེལ་པར་
འབྱུང་བ་སྟེ། །རླུང་དང་རྣམ་ཤེས་ཉེ་བར་འདྲེས་པའོ། །དེ་ནས་རྣམ་པར་ཤེས་པ་གསུམ་གྱིས་ནི། །རང་བཞིན་གྱི་ནི་སྣང་བར་རབ་གསལ་བར། །སྤྱོད་པ་རྗེས་སུ་མྱོང་བར་བྱེད་པའོ། །སྣང་བའི་རྒྱུ་འབྲས་ཀྱིས་
ནི་རང་བཞིན་རྣམས། །ཡང་དག་པར་ཡང་རབ་ཏུ་འབྱུང་བ་དང༌། །རྨི་ལམ་སྒྱུ་མ་ལྟར་ནི་སྣང་བའོ། །དེ་ཡང་འོད་གསལ་གནས་པ་མེད་པ་དང༌། །འགག་པ་དང་ནི་སྐྱེ་བ་མེད་པ་སྟེ། །དོན་དམ་བདེན་པ་
ཡང་དག་པ་ཡི་མཐའ། །དེ་ལས་འབྱུང་བ་མུན་པའི་སྣང་བ་ནི། །འགོག་པ་མ་རིག་པ་ཞེས་བྱ་བར་བསྟན། །དེ་ཡི་རང་བཞིན་སྣང་བ་དང༌། །འཁྲུལ་དང་རྣམ་པར་གཡེང་བ་དང༌། །དྲན་པ་མེད་དང་ལེ་
ལོ་དང༌། །མི་སྨྲ་བ་དང་མི་གསལ་བའོ། །མ་རིག་པ་ཡང་སེམས་ལས་བྱུང་བ་སྟེ། །ངོ་བོ་ཆོས་ཉིད་རྣམ་པར་མི་རྟོག་པ། །མར་མེ་ལྟར་འབར་སྣང་བ་ཉེར་ཐོབ་ལས། །རླུང་གི་ཁམས་ཉིད་ཕྲ་བར་འཇུག་

96-1-378a

པས་ནི། །མ་ནིང་ལྟར་ནི་ཤེས་དང་མི་གསལ་བའོ། །ཉི་མའི་སྣང་བ་ལྟ་བུར་བསྟན་པ་དང༌། །ཤིན་ཏུ་གསལ་བའི་སྨིག་རྒྱུ་ལྟ་བུ་སྟེ། །དེ་ཡི་རང་བཞིན་ཆགས་དང་
དགའ་བ་དང༌། །མཆོག་ཏུ་དགའ་དང་དྲག་པོ་ལ་སོགས་པའོ། །ཀུན་རྫོབ་ཏུ་ནི་མངོན་སུམ་གྱིས་བསྟན་དང༌། །སྐྱེས་པའི་གཟུགས་དང་ཡབ་ལྷའི་ཚོགས་དག་དང༌། །མཚན་མ་རྡོ་རྗེ་ཞེས་ནི་རང་
བརྟགས་པའོ། །སེམས་ལས་སེམས་ཞེས་བཤད་པ་ཡིན། །ཟླ་བའི་སྣང་དང་ཤིན་ཏུ་གསལ་བ་སྟེ། །ཆུ་ཡི་ཟླ་བ་ལྟ་བུར་བསྟན་པའོ། །རང་བཞིན་ནི་འདོད་ཆགས་དང་བྲལ་བ་ལ་སོགས་པའོ། །ཀུན་རྫོབ་
ཏུ་གསལ་བ་ལས། བུད་མེད་དང༌། བྷ་ག་དང༌། པདྨ་དང་ལྷ་མོའི་ཚོགས་ཀྱི་བརྡའོ། །འདིར་ཆོས་ཐམས་ཅད་ཀྱི་གནས་ལུགས་བསྟན་པར་བྱ་བའི་ཕྱིར། །གང་དག་འོད་གསལ་ལས་བྱུང་དེ་ཉིད་
ནི་ཆོས་ཉིད་རང་བཞིན་གྱིས་རྣམ་པར་དག་པ་འོད་གསལ་དབྱིངས་ལས། རིག་པ་རྟོག་མེད་ཀྱི་ཤེས་པ་ཕྲ་བའི་རླུང་དང་ལྷན་ཅིག་ཏུ་འབྱུང་བས་ན། སེམས་ནི་ཀུན་གཞིའོ། །ཡིད་ཀྱི་རྣམ་པར་
ཤེས་པ་ནི་སྤྲོ་བ་དང་སྡུད་པར་བྱེད་པའོ། །རྣམ་པར་ཤེས་པ་ནི་ཚོགས་བརྒྱད་དང་ལྡན་པའོ། །ཆོས་རྣམས་ཀུན་གྱི་རྩ་བར་གྱུར་པ་ནི། །བྱང་ཆུབ་ཀྱི་སེམས་མི་འགྱུར་བ་རྡོ་རྗེ་ནམ་མཁའ་མཉམ་
པ་ཉིད་དོ། །ས་བོན་མ་དག་པ་ལས་འགྲོ་བ་འཁྲུལ་པ་ཀུན་ནས་ཉོན་མོངས་པར་སྣང་ལ། བག་ཆགས་དག་ལས་འཁྲུལ་པ་ལས་ལོག་པ། རྣམ་པར་བྱང་བ་ཉིད་དུ་ཡང་དག་པར་སྣང་བའོ། །ཕྱི་

96-1-378b

རོལ་པས་བཏགས་པའི་ཐ་སྙད་སྣ་ཚོགས་པ་བདག་ཏུ་བཏགས་པ་དེ་ལས། རྟོག་པ་གཉིས་སུ་གྱུར་པ་སྟེ། གཟུང་འཛིན་དུ་འབྱུང་བའོ། །བདག་དང་གཞན་ནི་བདག་དང་བདག་གི་བར་འཛིན་པ་
གཉིས་སུ་བཏགས་པས། དངོས་པོ་དང་མཚན་མར་འཛིན་པ། སེམས་སུ་རིག་པར་བྱེད་པ་ཉིད་དོ། །དེ་ལས་རྣམ་པར་ཤེས་པ་ཉིད་དུ་སྣང༌། དེ་ཉིད་དུ་ཆོས་ཉིད་ཀྱི་རླུང་ལས། འོད་སྣང་རང་བྱུང་གི་
སྣང་བར་ཤར་བའོ། །དེར་ལས་རླུང་ལས་ཀུན་ཏུ་གཡོ་བས། ཆགས་པ་ལས་མེ་བྱུང༌། བསྲུབ་པ་ལས་ཞེ་སྡང་གི་ཆུ་སྣང༌། དྲོད་གཤེར་ལས་གཏི་མུག་གི་སའི་ཁམས་བསྐྱེད་ཅིང༌། དེར་འབྱུང་བ་ལྔ་
ལྷན་ཅིག་ཏུ་ཚོགས་ཤིང་འདུས་པ་ལས། རྩ་ཀུན་གཞིའི་རིག་པ་སྙིང་ག་ཙམ་དུ་བརྟེན་ཏེ། དེ་ལས་གཟུང་འཛིན་དུ་འཁྲུལ་པ་ལས། དེ་རྣམས་འདུས་པ་ལས་ཕུང་པོ་ལྔ་དང་ནི་སྐྱེ་མཆེད་དྲུག་དང་ཡུལ་
ལྔར་སྣང་བ་སྟེ། དེ་ཉིད་རླུང་དང་རྣམ་ཤེས་ཐ་དད་མེད་པར་ཉེ་བར་འདྲེས་པས། འགག་པ་མེད་པ་ཀུན་ཏུ་སྣང་བ་རྟེན་ཅིང་འབྲེལ་བར་འབྱུང་བ་ཉིད་དུའོ། །ཆོས་ཉིད་རྟོག་མེད་ཀྱི་ངང་ལས།
རླུང་དང་ལྷན་ཅིག་ཏུ་འབྱུང་བས། སྲིད་པ་བར་དོར་ཡུལ་ལྷ་སྤྱོད་ཚུལ་ནི། དེ་ནས་རྣམ་པར་ཤེས་པ་གསུམ་གྱི་ནི། རྐྱེན་ལས་འཆར་བའི་སྣང་བ་དང༌། སྣང་བ་མཆེད་པ་དང༌། སྣང་བ་ཐོབ་པ་
སྟེ། རྒྱུའི་རྐྱེན་དང༌། དམིགས་པ་དང༌། དབང་པོ་བདག་པོ་དང༌། མཚུངས་པ་དེ་མ་ཐག་པ་ལས། མངོན་པར་འབྱུང་བ། རྟོག་པ་དང་ལྡན་པའི་རང་བཞིན་གྱི་སྣང་བ། རང་བཞིན་སུམ་ཅུ་རྩ་

96-1-379a

གསུམ་དང༌། མཚན་ཉིད་བཞི་བཅུ་དང་མ་རིག་པའི་སྐད་ཅིག་མ་བདུན་དུ་རབ་ཏུ་གསལ་བར་ཉིན་དང་མཚན་དུ་སྤྱོད་པས། རྗེས་སུ་ཉམས་སུ་མྱོང་བར་
བྱེད་པ་མ་དག་པའི་དུས་སོ། །ཡང་རླུང་དལ་ཞིང་རིག་པ་ཅུང་ཟད་གནས་པའི་ཚེ། སྣང་བ་གསུམ་གྱི་རྒྱུ་འབྲས་ཐམས་ཅད་སྒྱུ་མ་ལྟ་བུར་གྱུར་པས། །རང་བཞིན་རྣམ་པ་ཐམས་ཅད་ཡེ་ཤེས་ཀྱི་
ངང་དུ་རང་དག་རང་ཞི་རང་སར་གྲོལ་བས། ཡང་དག་པར་རབ་ཏུ་འབྱུང་བ། དེ་བཞིན་ཉིད་དུ་བདེ་བ། གསལ་བ། སྟོང་ཞིང་བདག་མེད་པའི་རྣམ་པར་མི་རྟོག་པའི་ཡེ་ཤེས་འཆར་བས། །
བག་ཆགས་རྣམ་པར་དག་པའི་བར་དོར་རྨི་ལམ་གྱི་བར་དོར་ལུས་ངག་སྒྱུ་མ་ལྟར་ཀུན་ཏུ་སྣང་བའོ། །སྒྱུ་ལུས་ཀྱི་སྣང་བ་དེ་ཉིད་ཀུན་རྫོབ་ཀྱི་སྤྱོད་པ་དག་པར་བྱེད་པའི་ཕྱིར། དེ་ཡང་འོད་གསལ་
བ་ལ་རབ་ཏུ་འཇུག་པས་རིལ་པོར་འཛིན་པ་དང༌། རྗེས་སུ་གཞིག་པའི་བསམ་གཏན་གྱིས་ལྷན་ཅིག་སྐྱེས་པའི་དྲི་མ་རྣམ་པར་དག་པའི་ཚེ། གང་ལ་ཡང་གནས་པ་མེད་པ་དང༌། ཆོས་རྣམས་
ཀུན་ལ་འགག་པ་མེད་པ་དང༌། གནས་པ་མེད་ཅིང༌། སྐྱེ་བ་མེད་པ་སྟེ། སྤྲོས་མེད་དོན་དམ་པའི་བདེན་པ་རབ་ཏུ་མི་གནས་པའི་དོན། །ཡང་དག་པའི་མཐའ་སྣང་བ་མེད་པ་ཞེས་བྱའོ། །དེ་ཉིད་ལས་ནི་
ལུགས་ལས་བཟློག་གྱུར་པའི། །མུན་པ་ལྟ་བུའི་སྣང་བ་པྲ་རླུང་ལས། །འགོག་པ་མ་རིག་པ་ཞེས་བྱ་བར་བསྟན། །དེ་ཡི་རང་བཞིན་སྣང་བ་འབྱུང་བ་དང༌། །འཁྲུལ་དང་རྣམ་གཡེང་ཐེ་ཚོམ་དང༌།

96-1-379b

བརྗེད་ངས་པ་དང་ལེ་ལོ་དང༌། །མི་སྨྲ་གྱུར་དང་སྐྱོ་གྱུར་པའོ། །མ་རིག་པ་ཡང་སེམས་ལས་བྱུང་བ་སྟེ། །སྣང་བ་ཉེར་ཐོབ་མར་མེ་ལྟར་འབར་ལས། །ངོ་བོ་ཆོས་ཉིད་རྣམ་པར་མི་རྟོག་པ། །རླུང་གི་ཁམས་
ཉིད་ཕྲ་བར་འཇུག་པས་ནི། །མ་ནིང་ལྟར་ནི་ཤེས་པ་མ་གཡོས་པའོ། །པདྨ་འདབ་བརྒྱད་ལྟེ་བར་ལྡན་པ་ལ། །སྟོང་པ་བཞི་བཅས་མ་ནིང་ཡི་གེ་གནས། །ཧྲཱིཿནི་ཐིག་ལེ་ལྡན་པ་དབུས་སུ་དམིགས། །
སྣང་བ་ཐོབ་པ་ཉིད་ཀྱི་དོན་འདིའོ། །སྣང་བ་མཆེད་པ་ཉི་མ་ལྟ་བུར་བསྟན། །ཤིན་ཏུ་གསལ་བ་སྨིག་རྒྱུ་ལྟ་བུ་སྟེ། །དེ་ཡི་རང་བཞིན་འདོད་ཆགས་དགའ་བ་དང༌། །མཆོག་ཏུ་དགའ་བ་དྲག་པོ་ལ་སོགས་
པའོ། །ཀུན་རྫོབ་ཏུ་ནི་མངོན་སུམ་གྱིས་བསྟན་དང༌། །སྐྱེས་པའི་གཟུགས་དང་ལྷ་ཡི་ཚོགས་དག་ལ། །མཚན་མ་རྡོ་རྗེ་ཞེས་ནི་རང་བརྟགས་པའོ། །པདྨ་དེ་ཉིད་ལྟེ་བར་ཉི་མའི་དལ། །དབུས་སུ་རྡོ་
རྗེ་ཐིག་ལེ་ལྡན་པ་ལ། །ཀཱ་ལི་གསལ་བྱེད་ཡི་གེ་སུམ་ཅུ་བདུན། །སྣང་བ་མཆེད་པ་དེ་ཉིད་གསལ་བའོ། །སེམས་ལས་བྱུང་བ་ལ་ནི་སེམས་ཞེས་བཤད། །རྒྱུ་བའི་སྣང་བ་རབ་ཏུ་གསལ་བ་སྟེ། །ཆུ་ཡི་ཟླ་
བ་ལྟ་བུར་བསྟན་པའོ། །རང་བཞིན་ཆགས་པ་དང་བྲལ་ལ་སོགས་པའོ། །ཀུན་རྫོབ་གསལ་བ་ལས་ནི་བུད་མེད་དང༌། །བྷ་ག་པདྨ་ལྷ་མོའི་ཚོགས་ཀྱི་བརྡའོ། །སྔ་མ་ལྟར་ལས་ཟླ་དབུས་པདྨར་བཅས། །
དབྱངས་ཡིག་ཕྱོགས་སུ་བརྐྱང་བ་འོད་འབར་བ། །མཚམས་སུ་ཟུང་བཅས་བཅུ་གཉིས་རིམ་པར་དགོད། །གསང་སྔགས་འཁོར་ལོ་རིམ་པ་ཀུན་རྫོགས་བྱེད། །དམིགས་བཅས་བཟླས་པ་སེམས་

96-1-380a

གསུམ་སྒྱུ་མར་འཆར། །འོད་གསལ་ཡེ་ཤེས་ངང་ལས་ཟུང་འཇུག་པའོ། །སྣང་བ་མཆེད་པ་བདེ་བ་སྟེ། །གཟུང་དུ་མེད་པས་ཆགས་ཞེན་བྲལ། །ཉི་མ་
ལྟར་གསལ་ངང་གིས་བདེ། །འགྲོ་འོང་གནས་ཉིད་སྐད་ཅིག་མ། །མཚན་མ་བྲལ་བའི་ཏིང་ངེ་འཛིན། །གོ་འབྱེད་མུན་པ་འཇོམས་པའོ། །སྣང་བ་ཐོབ་པའི་ཡེ་ཤེས་སེམས། །རྣམ་པར་མི་རྟོག་
བདག་ཉིད་ཅན། །མ་རིག་དེ་ཉིད་རྣམ་དག་པ། །མུན་བ་མེད་ཅིང་སྣང་བ་བྲལ། །སྒྲོན་མ་ལྟར་འཆར་ལྷུན་གྲུབ་པ། །གཡོ་མེད་མི་གཡོ་རྣམ་དག་པའོ། །གནས་མེད་ཆོས་ཉིད་ངང་དུ་དག །སྟོང་
དང་སྟོང་པ་ཆེན་པོ་དང༌། །ཤིན་ཏུ་སྟོང་པ་དངོས་མེད་པ། །ཐམས་ཅད་སྟོང་པ་ཟག་པ་མེད། །ཉེ་བར་ཐོབ་པ་སྣང་མེད་པ། །མཁའ་ལྟར་དག་པ་འོད་གསལ་བ། །མཉམ་མེད་གཉིས་མེད་ཕྱག་
རྒྱ་ཆེ། །ལྷན་ཅིག་སྐྱེས་པ་ཆོས་ཀྱི་དབྱིངས། །ལྷག་མཐོང་དམིགས་པ་ཀུན་ལས་འདས། །ཀུན་ཁྱབ་ཞི་བ་སྤྲོས་མེད་པ། །སྟོང་ཉིད་ངང་ལས་རྟོག་པ་དང༌། །མི་རྟོག་མཐའ་ལས་འདས་པ་སྟེ།།
ཆོས་ཉིད་ཟབ་དང་རྒྱ་ཆེ་བའི། །རྒྱ་མཚོ་ཆེན་པོ་རང་དངོས་ལ། །རྩ་ཤིང་གཡོ་བཅས་སྣ་ཚོགས་པ། །སྟེང་དུ་ལྷུང་ཞིང་འགྲོ་འོང་ཉིད། །དུ་མས་ཁེབས་ཤིང་བསྐྱོད་གྱུར་ཀྱང༌། །རྟོག་མེད་
རང་བཞིན་གནས་མེད་པས། །རོ་གཅིག་འགྱུར་མེད་མཁའ་ལྟར་རོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་དང་པོའོ།།    །།རྣལ་འབྱོར་ལུས་

96-1-380b

ཉིད་སྒྱུ་མ་རྨི་ལམ་ལྟར། །གནས་ལུས་ངེས་པར་འགྱུར་བ་དེ་ཉིད་ལས། །རྡོ་རྗེ་པདྨ་ཡང་དག་པར་སྦྱོར་བ་ཤེས་རབ་ཀྱི་ཡེ་ཤེས་རབ་ཏུ་འབྱུང་བ་ལས་རང་གི་རྡོ་རྗེ་སྦྱོར་བ་ལས་མེའོ། །མེ་ལས་ཆུ། ཆུ་
ལས་ནུར་ནུར་པོ་རྣམས་དང༌། དེ་ནས་མེར་མེར་པོ་རྣམས་དང༌། ནར་ནར་པོ་དང༌། གོར་གོར་པོ་དག་གོ །དེ་ནས་འདོད་ཆགས་དང་བྲལ་བའི་སྣང་བ་ལས་ཏེ། ཁྲག་གི་གོང་བུ་ལས་མཁྲང་
འགྱུར་རྣམས་སོ། །ཁྱབ་འཇུག་རུས་སྦལ་གྱི་རྣམ་པ་ཅན་དེ་དག་ཕ་མའི་ཁུ་ཁྲག་དག་གིས་བསྐྱེད་པའོ། །དེ་ནས་དབང་པོ་གཉིས་མཉམ་པར་སྦྱོར་བའི་ཆགས་པ་ལས། འདོད་ཆགས་དང་བྲལ་
བ་དང༌། འདོད་ཆགས་དང་བྲལ་བ་བར་མའི་ཆ་ལས་ཤེས་པར་བྱ་སྟེ། དེ་ལས་རྩྭ་རྣམས་ལུས་ལ་མངོན་པར་འབྱུང་བ། སྟོང་ཕྲག་བདུན་ཅུ་རྩ་གཉིས་ལ་སོགས་པ། ཀུན་འདར་མ་དང༌། རོ་མ་
དང༌། རྐྱང་མ་དང༌། ལྟེ་བ་དང༌། སྙིང་ག་དང༌། མགྲིན་པ་དང༌། སྤྱི་བོ་དང༌། གསང་བ་དང༌། མཛོད་སྤུའི་འཁོར་ལོ་དག་དང༌། ཡང་ན་སུམ་ཅུ་གཉིས་དང༌། རྩ་ཁ་གསུམ་པ་དང༌། རྩ་ལུ་གུ་
རྒྱུད་དང༌། རྩ་བའི་མིག་ལྟ་བུ་དང༌། རྩ་བར་ཏ་ཀ་རིན་པོ་ཆེའི་ཕོ་བྲང་དང༌། རྩ་རིག་བའི་གནས་དང༌། གཞུ་ཆེན་གྱི་དབྱིབས་དང༌། བདེ་སྐྱོང་ནོར་བུའི་འཁོར་ལོ་སྟེ། །དབྱིབས་ཐ་དད་དུམ་ལས་ཡི་
གེའི་རྣམ་པ་སོགས་སྲོག་ཏུ་གྱུར་པ་སྙིང་པོར་གནས་པ་ལས། ཁམས་གསུམ་པའི་འགྲོ་བའི་རྒྱུད་དཔག་ཏུ་མེད་པ་ལས་སྐྱོན་དང་ཡོན་ཏན་མཐའ་དག་གི་རྟེན་ཅན་ཏེ། དེའི་ཕྱིར་ལུས་དང་ལུས་ལས་

96-1-381a

འབྱུང་བའི་དཀྱིལ་འཁོར་དུ་འཆར་བ་ལ་སོགས་པའི་ཕྱག་རྒྱ་དང༌། གསུང་གི་བཟླས་པའི་ཕྱིར་ཕྱག་རྒྱ་དང༌། བསྒོམ་པའི་ཕྱག་རྒྱ་གསུམ་དུ་གྱུར་པ་དང༌། ཨཱ་ལི་ཀཱ་ལི་
ལས་ཡང་དག་པར་འབྱུང་བའི་སྔགས་དང་སེམས་ཀྱི་ཐབས་སུ་གྱུར་པ་ཤེས་རབ་དང༌། མི་ཕྱེད་པས་བདེ་བ་ཆེན་པོ་ལྟར་དམིགས་པའོ། །ཡབ་ཡུམ་བསྲུབས་པའི་བདེ་བདེ་ཉིད་ལས། །གནས་
སྐབས་དག་ལས་རིགས་ཀྱི་ཆ་ཐོབ་པ། །མངོན་པར་བྱང་ཆུབ་ཡེ་ཤེས་ལྔར་འབྱུང་ལས། །ལུས་རྫོགས་འབྱུང་བས་བྱ་བ་བྱེད་འགྱུར་བའོ། །ཆོས་རྣམས་ཀུན་ནི་བདག་ཏུ་བསྒྲུབ་པ་དང༌། །བདག་ནི་
ལྷར་བསྒྲུབ་ལྷ་ཉིད་ཡེ་ཤེས་སོ། །གཟུགས་ལ་སོགས་པའི་ཡུལ་དབང་པོ་གཉིས་ཐབས་སུ་གྱུར་པའོ། །རྡོ་རྗེ་དང་པདྨ་ཡང་དག་པར་སྦྱོར་བ་ནི། སེམས་དང་སེམས་ལས་འབྱུང་བདག་གི་ཐབས་
སུ་གྱུར་པའོ། །སེམས་ལས་བྱུང་བ་མཉམ་པར་སྦྱོར་བའི་བདེ་བ་ཆེན་པོའི་ཏིང་ངེ་འཛིན་གྱིས་ཐབས་ཤེས་རབ་རོ་མཉམ་པར་གྱུར་པའོ། །དེ་སྒྱུ་མ་ལྟ་བུའི་དཔེ་ཉེ་བར་མཚོན་ཏེ། དེ་ནས་དེ་བཞིན་གཤེགས་
པ་གངྒཱའི་བྱེ་མ་སྙེད་ཀྱི་ཞིང་ཁམས་རྣམས། །སྒྱུ་མ་ལྟ་བུ་དང༌། ཆུ་ཟླ་དང༌། མིག་ཡོར་དང༌། སྨིག་རྒྱུ་དང༌། རྨི་ལམ་དང༌། སྒྲ་བརྙན་དང༌། དྲི་ཟའི་གྲོང་ཁྱེར་དང༌། མིག་འཕྲུལ་དང༌། དབང་པོའི་གཞུ་
དང༌། གློག་དང༌། ཆུ་བུར་དང༌། མེ་ལོང་ནང་གི་གཟུགས་བརྙན་ལྟ་བུ་སྟེ། སྒྱུ་མའི་དཔེ་བཅུ་གཉིས་ཀྱིས། བདེ་བ་ཆེན་པོའི་ཏིང་ངེ་འཛིན་ཉེ་བར་མཚོན་པའི་ཚུལ་ལོ། །རྡོ་རྗེ་ལུས་ཀྱི་རྩ་དང་

96-1-381b

རླུང༌། །ཡི་གེ་ཐིག་ལེ་གནས་བདག །དབྱངས་དང་གསལ་བྱེད་ཚོགས་རྣམས་ལས། །ཐབས་དང་ཤེས་རབ་རོ་མཉམ་འཆར། །གསལ་དང་བདེ་བ་བརྟེན་པ་ཉིད། །མི་རྟོག་ཆོས་ཉིད་ངང་ལས་ནི། །རླུང་
ངང་ཤེས་པ་མཉམ་དུ་ཡང༌། །འབྱུང་འཇུག་གནས་པ་ཉིད་ཡིན་ནོ། །ཆོས་ཉིད་སྣང་བ་ཀུན་གཞི་སྟེ། །རྣམ་ཤེས་མ་བཅོས་རང་གསལ་བ། །སྒྲིབ་མེད་རང་བྱུང་ཀུན་ཏུ་ནི། །གཡོ་བཅས་འགྱུར་
མེད་ཀུན་ཏུ་ནི། །དེ་ཉིད་གནས་བརྟེན་གྱུར་པའོ། །རྣམ་པ་སེམས་བྱུང་འཆར་བ་ཡང༌། །དུ་མ་ཉིད་ནི་གོ་རིམས་དང༌། །གོ་རིམས་མེད་པའི་རང་བཞིན་རྣམས། །རྟོག་པའི་འདུ་འཕྲོ་རྐྱེན་གྱིས་བསྒྱུར་
ཆགས་བྲལ་གསུམ་དུ་འབྱུང་བ་ཉིད། །ཡིད་ལ་བྱེད་པ་འགྲོ་འོང་དང༌། །རིག་བརྒོད་པར་བྱེད་དང་ཡིད་འབྱུང་བའོ། །མྱ་ངམ་གསུམ་ནི་མ་དད་པ། །ཞེ་སྡང་མེད་བས་ཞི་བར་གནས། །ཀུན་ཏུ་རྟོག་པ་
ཁོང་ཁྲོ་བ། །འཇིགས་པ་ཙམ་མོ་འཚིག་པ་སྟེ། །རེག་པ་ཁྲེ་བོའི་སྤྱོད་པ་དང༌། །འཁོན་དུ་འཛིན་ཉིད་འཇིགས་ཆེན་པོ། །སྲེད་པ་ཆེ་འབྲིང་གསུམ་འབྱུང་བ། །ཉེར་ལེན་བཞི་སྟེ་འཆབ་བཅན། །མི་
དགེ་དཀྲེས་སྐོམ་གདུང་བ་པོ། །རིག་འཛིན་ཡིད་ལ་བྱེད་པ་བཞི། །རིག་པ་པོ་སྟེ་གནས་པ་ལས། །ཚིམ་པར་བྱེད་པ་ཚོར་བ་ནི། །རྣམ་པ་གསུམ་སྟེ་སེམས་པའོ། །གཉིད་དང་འགྱོད་པ་རྟོག་དཔྱོད་པ།།
ངོ་ཚ་ཤེས་དང་བག་ཡོད་པ། །རྣམ་པར་མི་འཚེ་སྙིང་རྗེ་དང༌། །བརྩེ་བ་བྱམས་པ་གསུམ་གསུམ་དང༌། །དོགས་དང་བསགས་པ་སེར་སྣ་དང༌། །ཕྲག་དོག་རྟོག་པ་རང་བཞིན་ཏེ། །སྣང་བའི་ངང་དུ་སྤྲོ་

96-1-382a

ཞིང་སྡུད། །ཆགས་པ་ཞེན་དང་དགའ་བ་དང༌། །དགའ་ཞིང་ཤིན་ཏུ་དགའ་བ་སྟེ། །འདོད་ཆགས་རྟོགས་པར་འབྱུང་བའོ། །བདེ་བས་ཡི་རངས་གཏི་མུག་མོད་
རབ་ཏུ་མགུ་བ་ཤེས་རབ་དང༌། །ངོ་མཚར་དགོད་པར་བྱེད་དང་ཚིམ། །འབྱུང་བ་ཁ་སྤྲོད་འཇིབ་པ་དང༌། །རྟེན་པ་དེ་ཉིད་ཏིང་འཛིན་ཏེ། །བརྩོན་འགྲུས་བྱེད་དང་རྒྱལ་བ་དང༌། །བྱ་དང་འཕྲོག་པ་
ལས་གྱུར་ཡིན། །སྟོབས་ངོམ་རྒྱགས་པ་དྲེགས་བྱེད་དོ། །མོས་པས་སྤྲོ་བར་གྱུར་པ་སྟེ། །ལྷན་ཅིག་སྐྱེས་བདག་བཏང་སྙོམས་སོ། །ཐ་དད་མེད་པ་ཤིན་ཏུའོ། །དྲུག་པོ་རྣམ་སྒེག་ཞེ་འགྲས་
བྱེད། །བག་ཡོད་པ་ཡི་དགེ་བ་སྟེ། །ཚིག་གསལ་བདེན་སྨྲ་དད་པ་དང༌། །གཡོ་མེད་དྲན་པ་ལྡན་པ་ཅན། །མི་བདེན་པ་དང་དེ་བཞིན་ངེས། །ཤེས་བཞིན་མ་ཡིན་མ་ངེས་པ། །ཉེ་བར་མི་
ལེན་མ་ཆགས་སེམས། །སྦྱིན་བྱེད་བསྐུལ་བ་མདུན་པ་ཉིད། །དེ་བཞིན་དེས་དང་ངོ་ཚ་མེད། །དཔའ་བས་རྣམ་པར་འཚེ་བྱེད་པ། །བག་མེད་པ་དང་ཁྲེལ་མེད་པ། །ཤེས་བཞིན་བྲལ་བ་མ་
ཡིན་པ། །གཡོ་སྒྱུ་སྟོན་པས་མི་བསྲུན་དང༌། །གྱ་གྱུར་བྱེད་པ་རྒོད་བག་ཅན། །འདི་དག་རྟོག་པ་འབྱུང་བ་སྟེ། །སྣང་བ་མཆེད་པའི་ཤེས་པ་ལས། །ཀུན་ཏུ་རྒྱུ་ཞིང་འཇུག་པར་བྱེད། །
མཚན་ཉིད་འདི་དག་བསྟན་པའོ། །ཆགས་པ་བར་མའི་སྐད་ཅིག་མ། །མ་རིག་པ་ཉིད་མིན་པ་ལྟར། །འཐིབས་ཤིང་སྣང་བ་མེད་པའོ། །བརྗེད་ངས་པ་དང་རྨུགས་པའོ། །འཁྲུལ་ཆེན་ལོག་

96-1-382b

པར་ལྟ་བ་ཅན། །བརྗོད་མེད་འགོག་པས་འཇུག་པ་ཟད། །སྐྱོ་ཞིང་ལེ་ལོ་སྙོམ་ལས་བྱེད། །ཐེ་ཚོམ་གྱུར་པ་ཡིད་སྤྱོད་པ། །མ་ནིང་འབྱུང་བ་ཕྲ་བ་དང༌། །རགས་པ་སྐྱེ་འགག་གནས་པ་ལས། །
བག་ཆགས་དྲི་མའི་རྟོག་པ་ཀུན། །སྣང་བ་ཐོབ་པའི་དེ་ཉིད་དུ། །སྟོང་ཉིད་སྤྲོས་པ་བྲལ་གྱུར་པས། །རྣམ་པར་དག་པ་འོད་གསལ་བའོ། །ནང་གི་རྣམ་པར་ཤེས་པ་དེ་ཉིད་ནི། །ལྷན་ཅིག་སྐྱེས་པའི་ཆོས་
ཉིད་རྟོག་མེད་པ། །འོད་གསལ་ངོ་བོ་སྟོང་ཞིང་བདག་མེད་པ། །རླུང་གིས་བསྐྱོད་པར་མཚན་མའི་རྣམ་པར་བྱུང༌། །དེ་ཡི་སྐད་ཅིག་རང་བཞིན་འབྱུང་འཇུག་པ། །མཚན་མ་སྣང་བ་གསུམ་དུ་
མངོན་པར་འབྱུང༌། །དེ་བས་ན་འདི་དག་ངེས་པར་རྟོགས་པས་ཇི་ལྟར་འོ་མ་དང༌། ཏིལ་དག་གིས་ཡང་དག་པའི་མངོན་པར་འདུ་བྱ་བ་མེད་པ་དང༌། ཏིལ་མར་གྱི་འབྱུང་བ་དེ་བཞིན་དུ་སྔགས་དང་
ཕྱག་རྒྱ་མངོན་པར་འདུ་བྱ་བའི་རྡོ་རྗེ་དང་པདྨ་མཉམ་པར་སྦྱོར་བ་མེད་པར་རྣམ་པར་ཤེས་པ་གསུམ་ཉེ་བར་བརྟག་པར་མི་ནུས་སོ། །གང་དུ་རླུང་མེད་ན་ཀུན་གཞི་རྟེན་པ་མེད་པའོ། །གང་དུ་ཀུན་
གཞིའི་རྟེན་པ་མེད་ན་རྣམ་པར་ཤེས་པར་མི་འགྱུར་རོ། །རྣམ་པར་ཤེས་པ་ཉིད་མེད་ན་གང་བྷ་ག་དང་ལིངྒ་ཡང་དག་པར་སྦྱོར་བར་ནུས་པ་མེད་དེ། དེས་ནི་བདེ་བ་ཆེན་པོའི་ཏིང་ངེ་འཛིན་མི་
རྙེད་དོ། །ཇི་ལྟར་འོ་མ་བསྲུབས་པ་ལས་མར་དང༌། །ཇི་ལྟར་ཏིལ་མར་ཏེ། དེ་བཞིན་དུ་རྡོ་རྗེ་ཐབས་ཀྱི་ཡེ་ཤེས་ཉེ་བར་བརྟག་པའི་ཕྱིར་དང༌། པདྨ་ཤེས་རབ་ཀྱི་ཡེ་ཤེས་ཉེ་བར་བརྟག་པའི་ཕྱིར་རོ། །

96-1-383a

ཡུལ་འཇུག་པ་མེད་ཅིང༌། དེ་ལ་སེམས་པ་མེད་པས། རྣམ་པར་ཤེས་པའི་བཞོན་པ་རླུང་མེད་དོ། །དེ་མེད་པས་ཕྱི་རོལ་འབྱུང་བ་ཆེན་པོ་བཞི་དང༌། ནང་ཁམས་
དང་སྐྱེ་མཆེད་མེད་པར་འགྱུར་ཏེ། སྣང་བ་གསུམ་དུ་དམིགས་པ་ཡང་མི་འབྱུང་བས། །ཡང་དག་པའི་མཐའ་ལ་རབ་ཏུ་འཇུག་པ་མེད་པ་ན། །ཟུང་དུ་འཇུག་པར་མི་འགྱུར་རོ། །བྱང་ཆུབ་
སེམས་ཀྱི་ངོ་བོ་ཉིད། །བླ་མ་རྡོ་རྗེ་འཛིན་པ་ལ། །མོས་གུས་མཐར་ཕྱིན་གྱུར་པས་ནི། །ལམ་གྱི་རིམ་པ་ཀུན་རྫོགས་པ། །སྒྲིབ་དག་ཡོན་ཏན་ཐོབ་པ་སྟེ། །དབང་གི་རྒྱལ་བ་རྙེད་པ་བཞིན། །
ལས་དང་དངོས་གྲུབ་མ་ལུས་པ། །ཡེ་ཤེས་མི་ཟད་གནས་ཐོབ་བོ། །གང་རྣལ་འབྱོར་ལམ་གྱི་རིམ་པ་ཐམས་ཅད་ཅིག་ཅར་དུ་རྫོགས་པ་བདེ་བ་ཆེན་པོའི་ཏིང་ངེ་འཛིན་གྱིས་ལྷག་པར་མོས་
པ་ཙམ་གྱིས། ལས་དང་པོ་ལ་གནས་པར་འགྱུར་ཏེ་ཕྱིར་མི་ལྡོག་པ་ལ་ཡང་གནས་པར་འགྱུར་རོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་གཉིས་པའོ།།    །།
སྤྱི་དོན་མདོ་ལྟར་སྟོན་པ་བདག་མེད་པ། །ཨེ་ནི་ཆོས་ཏེ་བཾ་ནི་གང་ཟག་གིས། །སྟོང་པ་ཞི་བ་དངོས་པོ་མེད་པ་ཉིད། །ཕུང་པོ་ཁམས་དང་སྐྱེ་མཆེད་ཐམས་ཅད་ཀུན། །རང་བཞིན་མེད་པའི་
ཆོས་རྣམས་ཐམས་ཅད་བྲལ། །བླང་དོར་མེད་པའི་ཡེ་ཤེས་མཉམ་བ་ཉིད། །་ནི་སྟོང་ཉིད་སྤྲོས་དང་བྲལ་བ་ལས། །བཾ་ནི་ཐབས་མཆོག་སྙིང་རྗེ་ཆེན་པོར་བསྟན། །གཉིས་མེད་མཉམ་པ་བྱང་

96-1-383b

སེམས་རོ་གཅིག་པའོ། །རྣམ་ཐར་སྒོ་གསུམ་ཕ་རོལ་ཕྱིན་པ་དྲུག །ཚད་མེད་བཞི་དང་བསྡུ་བའི་དངོས་པོ་བཞི། །བྱང་ཆུབ་མཆོག་ཆོས་སུམ་ཅུ་རྩ་བདུན་ཏེ། །སོ་སོ་ཡང་དག་རིག་དང་མ་འདྲེས་
ཆོས། །སྟོབས་བཅུ་མི་འཇིགས་བཞི་དང་བསྲུང་བ་མེད། །མཁྱེན་པ་རྒྱས་པ་དེ་ཉིད་ཀུན་ཁྱབ་མཛད། །ཨེ་བཾ་བརྟན་གཡོ་སྣང་དང་སྟོང་པ་ལས། །ཕུང་པོ་ཁམས་དང་སྐྱེ་མཆེད་ཐམས་ཅད་ནི། །ལྷ་ཡི་
བདག་ཉིད་དཀྱིལ་འཁོར་དག་ཏུའོ། །ཡིག་དོན་སྒྲ་དང་ཐ་སྙད་དུ་མ་རྣམས། །བརྟགས་པ་མེད་དེ་སྣ་ཚོགས་རྐྱེན་གྱུར་ལས། །རྒྱུ་འབྲས་རབ་བྱེད་སྒྱུ་མར་སྣང་བ་ཀུན། །འཇིག་རྟེན་རིགས་བྱེད་མཚོན་
བྱེད་སྒྲ་ལྡན་པའོ། །འདོད་ཆགས་ཆོས་ཀྱི་སྦས་པ་ཞེས་བྱ་བ། །རྣལ་འབྱོར་ཐབས་དང་ཤེས་རབ་མཉམ་སྦྱོར་ལས། །སྣ་ཚོགས་དགའ་བ་དང་པོ་རྗེས་ཆགས་དང༌། །རྣམ་པར་སྨིན་པ་མཆོག་ཏུ་བདེ་བ་
ཉིད། །མཚན་ཉིད་བྲལ་བ་སྐད་ཅིག་ལྷན་ཅིག་སྐྱེས། །བདེ་བ་མི་འགྱུར་ཡེ་ཤེས་ཕྱག་རྒྱ་ཆེ། །རྣམ་པར་ཉིད་པ་དགའ་བྲལ་རྗེས་ལའོ། །དེ་ཉིད་སྙིང་པོ་བླ་མེད་བྱང་ཆུབ་སེམས། །བདེ་སྟོང་དབྱེར་
མེད་བྱང་ཆུབ་ཆེན་པོའོ། །ཀུན་དེ་བྱང་སེམས་ཡེ་ཤེས་མེས་སྦྱངས་པས། །ཟག་མེད་བདེ་བས་ལུས་སེམས་རྣམ་དག་པའོ། །འཇིག་རྟེན་ཀུན་དུ་བརྟན་པ་སྣ་ཚོགས་པ། །དེ་རྟེན་འབྱུང་བ་འདུས་པའི་
རི་རབ་དང༌། །གཞལ་མེད་ཁང་སོགས་དངོས་པོ་འཁྲུལ་ལས་སྣང༌། །བརྟེན་པ་འགྲོ་རྒྱུད་ཁམས་གསུམ་སེམས་ཅན་ཀུན། །སྒྱུ་མ་ལྟ་བུར་སྐྱེ་ཞིང་འགའ་པར་འགྱུར། །འཁོར་བ་ཡུལ་དང་དབང་

96-1-384a

པོ་རྟོག་པར་བྱུང༌། །དེ་བཞིན་གཤེགས་པ་བྱིན་གྱིས་བརླབས་པ་ལས། །ཟློག་བྱེད་ཡང་དག་ཀུན་རྫོབ་ལམ་བརྟན་པས། །དངོས་པོ་མཚན་མ་འཛིན་པ་ལས་ལོག་
ནས། །རང་བཞིན་བདེན་དོན་རྟོག་པས་བྱང་ཆུབ་ཐོབ། །འོད་གསལ་བ་ཡི་དེ་ཉིད་ནི། །ཤེས་པ་སྤྱི་ཡི་ཁྱད་པར་ལས། །དེ་ལས་སེམས་ནི་མ་བཅོས་པ། །གནས་ལུག་ཕྱོགས་སུ་མ་ལྷུང་བས། །
དེ་ཡང་རྟོག་མེད་ཆོས་ཉིད་ཀྱི། །སྣང་བ་གསུམ་དུ་མངོན་པར་འབྱུང༌། །ཡུལ་དང་ཡུལ་ཅན་གནས་སྐབས་ལས། །རྒྱ་མཚོ་རབ་ཏུ་དངས་པ་ལས། །དེ་ལས་རླུང་གིས་བསྐྱོད་གྱུར་པས། །རབ་རླབས་
འབྱུང་བ་ཇི་བཞིན་དུ། །རང་བཞིན་སེམས་བྱུང་རྟོག་ཚོགས་བྱུང༌། །གནས་རྒྱུ་དུས་དང་རྐྱེན་དབང་གིས། །གནས་ན་འོད་གསལ་སྟོང་ཉིད་ལས། །རྒྱུ་ནི་རླུང་སེམས་དབྱེར་མེད་པས། །དུས་
གསུམ་དུས་མེད་སྐད་ཅིག་མར། །ངོ་བོ་སྟོང་པ་རླུང་གིས་བསྐྱོད། །རྐྱེན་ལས་མཚན་མའི་ཆོས་སུ་སྣང༌། །གནས་སྒྲུབ་བྱེ་བྲག་ཐ་དད་པས། །རྣམ་ཤེས་དེ་ཉིད་འབུལ་བ་དང༌། །མ་འཁྲུལ་པ་
ལས་ཁྱད་པར་དུ། །དགེ་དང་མི་དགེ་སྣ་ཚོགས་ལས། །བདེ་སྡུག་ཉམས་སུ་མྱོང་གྱུར་པས། །ལས་དང་ཉོན་མོངས་བག་ཆགས་ལས། །ལུས་ངག་ཡིད་ཀྱིས་སྤྱོད་པར་སྣང༌། །མ་དག་དག་
བྱེད་བླ་མ་ཡི། །གདམས་པས་ཀུན་ལས་གྲོལ་བར་འགྱུར། །བསོད་ནམས་བསོད་ནམས་མ་ཡིན་ལས། །རྒྱུ་འབྲས་སྣ་ཚོགས་སྣང་བ་ཡང༌། །ནམ་མཁའ་ལྟ་བུའི་དང་ལས་ནི། །ནམ་མཁའ་ལྟ་

96-1-384b

བུའི་ཆོ་འཕྲུལ་བྱུང༌། །དེ་ཉིད་སྐྱེ་མེད་རང་བཞིན་ལས། །འགག་པ་མེད་པར་གནས་པའོ། །རྟེན་ཅིང་འབྲེལ་པར་འབྱུང་བ་སྟེ། །དེ་ཉིད་བདག་མེད་ཆོས་ཉིད་ལས། །སྤྲོས་མེད་དངོས་དང་དངོས་
མེད་ཀྱི། །མ་འདྲེས་ཡོངས་རྫོགས་གནས་མེད་པའོ། །རྒྱར་ནི་གོ་རིམས་བཞིན་དུ་གནས་པ་ལ། །སྡུད་བྱེད་གོ་རིམས་འཆོལ་བ་འཁོར་ལོ་བརྟེན། །དམ་ཚིག་ཀུན་ལྡན་ཕྱག་རྒྱ་སྙིང་པོ་ཉིད། །ཀུན་དོར་
འབྱུང་ལྔ་ལྷ་མོ་རྡོ་རྗེ་དབྱིངས། །བདེ་ཆེན་རྡོ་རྗེ་གསང་བ་ཕུན་སུམ་ཚོགས། །དེ་ཉིད་མི་འགྱུར་འབྱུང་གནས་ཐིམ་གྱུར་གང༌། །སྐད་ཅིག་རྒྱན་རྫོགས་བུམ་པ་གང་བ་ལྟར། །བདུད་རྩི་གཙུག་ཏོར་ཡེ་
ཤེས་རྒྱལ་བར་གྱུར། །རྗོད་བྱེད་འབྲུ་གསུམ་བརྗོད་བྱ་བཛྲ་དྷྲི་ཀ །བྱ་བ་རྫོགས་པའི་རྣམ་པར་སྐྱེ་བ་སྟེ། །སྣང་བ་ཐོབ་པ་ལྷན་ཅིག་ཏུ་གནས་པས་ཡུལ་ལྡན་པ་སྣང་བ་མཆེད་པ། རྟོག་ཅིང་བའི་བྱེ་བྲག་ལ་
རིག་པ་འཇུག་པས་ཟད་པ་སྣང་བའོ། །བྱམས་པས་གསོལ་པ། སྦས་པའི་དོན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་རྫོབ་བདེན་པས་སྦས་པ་ནི་གང་དུ་སྣོད་བཅུད་མ་ལུས་པ་སྣང་བ་
སྒྱུ་མ་ལྟ་བུར་བདག་བྱིན་གྱིས་བརླབ་པར་བཞིན་གྱིས་བདེན་པ་རྣམ་པར་དག་བའོ། །སེམས་སྣང་བ་གསུམ་གྱིས་སྦས་པ་ནི་གང་ཆོས་ཉིད་ལས་ཡང་དག་པར་འབྱུང་བ། ཐོབ་པ་དང༌། མཆེད་པ་
དང༌། སྣང་བ་ནི་སེམས་ཡེ་ཤེས་ཀུན་ཏུ་རྣམ་པར་རྟོག་པ་མེད་པ་བཞིན་དུ་རང་བཞིན་དང་བཅས་པར་འབྱུང་བའོ། །ཆོས་ཀྱིས་སྦས་པ་ནི་བདེ་བའི་དོན་གང་རྡོ་རྗེ་དང་པདྨ་མཉམ་པར་སྦྱར་བའི་བདེ་

96-1-385a

བས། རང་བཞིན་རྣམ་པར་དག་པའི་སྣང་བ་གསུམ་ཉེ་བར་མཚོན་པར་བྱེད་པ་དེ་ནི། བདེ་བ་ཆེན་པོའི་གོ་འཕང་རབ་ཏུ་གནས་པར་འགྱུར་རོ། །འདི་ནི་སྦས་
པའི་བཤད་པའི། །བྱང་ཆུབ་སེམས་དཔའ་ཆེན་པོ་བྱམས་པས་གསོལ་པ། བཅོམ་ལྡན་འདས་སྤྱིའི་དོན་ཅི་ལགས། བཅོམ་ལྡན་འདས་ཀྱིས་བཀ་སྩལ་པ། ཉན་ཐོས་ལ་སོགས་
པ་འདོད་ཆགས་དང་བྲལ་བའི་ཆོས་ལ་སྤྱོད་པ། རྣམ་པར་རྟོག་པའི་བག་ཆགས་ལས་མ་གྲོལ་བ། རྣལ་འབྱོར་ཆེན་པོའི་རྒྱུད་མཐའ་དག་ཏུ། རྡོ་རྗེ་བཙུན་མོའི་བྷ་ག་ལ་བཞུགས་ཞེས་བྱ་བ་ལ་
སོགས་པའི་འདོད་ཆགས་ཀྱི་ཆོས་གསལ་བར་བྱེད་པ་ངོ་མཚར་གྱི་རྡོ་རྗེའི་ཚིག་ཐོས་ནས་སྨོད་པར་བྱེད་བ་དེ་རྣམས་ལས་མི་འགལ་བའི་སྒོ་ནས་བཤད་པ་དེ་ནི་སྤྱིའི་དོན་དུ་གསུངས་པའོ། །
བྱམས་པས་གསོལ་བ། ཡི་གེའི་དོན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། གང་ཡང་ཨཱ་ལི་ཀཱ་ལིའི་སྒྲའི་དོན་ལ་བརྟེན་ནས་བརྗོད་པར་བྱེད་པ། བརྗོད་པའི་མཐའི་
བྱེད་པ། མཐའ་དང་བརྗོད་པ་རྐྱེན་རྣམས་ལས་རྣམ་པར་འབྱུང་བ། རབ་ཏུ་བྱེད་པ་དང་བཅས་པ་ཐ་སྙད་སྣ་ཚོགས་པ་ལ་བརྟེན་ནས་ཆ་ཤས་ཙམ་དུ་བསྟན་པའོ། །བྱམས་པས་གསོལ་པ། ཐུན་
མོང་མ་ཡིན་པ་བླ་ན་མེད་པ་འདི་ལྟར་མཐར་ཐུག་པ་བཤད་པ་ཇི་ལྟར་བཤད་པ་ལགས། དེ་ནས་བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་

96-1-385b

རྣམས་ལ་ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ། །བྱང་ཆུབ་སེམས་དཔའ་སྙིང་རྗེ་མཆོག་དང་ལྡན་པ་ཉོན་ཅིག། །མཐའ་ནི་མུ་སྟེ། འོད་གསལ་བ་ཡང་དག་པའི་ཚུལ་ཞེས་བྱ་བ་མཐར་
ཐུག་པའོ། །མཐའ་ལྡན་མཐའ་བཅས་གྲོལ་བ་ཡང་དག་མཐའ། །མཐའ་ཉིད་བཟློག་བྲལ་གྲུབ་མཐའ་ལས་འདས་པའོ། །བྱང་ཆུབ་སེམས་དཔའ་ཆེན་པོས་གསོལ་པ། བཅོམ་ལྡན་འདས་ཐབས་
གང་གིས་མཐར་ཐུག་ཐོབ་པ་ལགས། །བཅོམ་ལྡན་འདས་ཀྱིས་བཀའ་སྩལ་པ། ཕུང་པོ་དང་ཁམས་དང་སྐྱེ་མཆེད་ལ་སོགས་པའི་མཐའ་སྣང་བ་གསུམ་ལས་སྟོང་པ་གསུམ་མོ། །དམིགས་པ་མེད་
པ་སྒྱུ་མ་ལྟ་བུ་ལས་སྟོང་པ་གསུམ་གྱི་མཐའ་བདེ་སྟོང་འོད་གསལ་པའོ། །བྱང་ཆུབ་སེམས་དཔའ་ཆེན་པོས་གསོལ་བ། སྟོང་པ་གསུམ་འོད་གསལ་བའི་མཐར་ཇི་ལྟར་འགྱུར་བ་ལགས། བཅོམ་ལྡན་
འདས་ཀྱིས་བཀའ་སྩལ་པ། ཇི་ལྟར་མེས་ཤིང་བསྲེགས་པ་སྟེ་འབར་བར་བྱེད་པ་དེ་བཞིན་དུ་འོད་གསལ་བར་ཤེས་རབ་ཀྱི་སྣང་བ་ཡེ་ཤེས་ཡུན་རིང་པོས་རྣམ་པར་སྦྱོང་བར་བྱེད་དོ། །ཇི་ལྟར་ཏ་ལའི་ལོ་མ་
ཡང་འབར་བར་བྱེད་པ་དེ་བཞིན་དུ་སྟེ་འོད་གསལ་བར་བྱེད་པ་དེ་བཞིན་དུ་ཐབས་ཀྱིས་ཡེ་ཤེས་ལ་མཆེད་པ་རྣམ་པར་སྦྱོང་བར་བྱེད་དོ། །ཇི་ལྟར་རས་བལ་གྱི་འདབ་མ་བསྲེགས་པ་དེ་བཞིན་དུ་སྣང་བ་
ཐོབ་པའི་ཡེ་ཤེས་མཆོག་ཏུ་གྱུར་པས་རྣམ་པར་སྦྱོང་བར་བྱེད་དོ། །དེའི་ཕྱིར་ཤིང་ཏ་ལའི་ལོ་མ་དང་རས་བལ་གྱི་འདབ་མ་བསྲེགས་པས་འབར་ཞིང་ཐལ་བར་གྱུར་པ་དེ་བཞིན་དུ་སྟོང་པ་དང༌། སྟོང་པ་

96-1-386a

ཆེན་པོ་དང༌། ཤིན་ཏུ་སྟོང་པ་དང༌། ཐམས་ཅད་སྟོང་པ་རྣམས་སྣང་བ་ཉེ་བར་ཐོབ་པ་འོད་གསལ་བར་འགྱུར་རོ། །འོད་གསལ་དོན་དམ་བདེན་པ་ཉིད། །
མཉམ་ཉིད་ཡེ་ཤེས་རྟོག་པས་ནི། །དབྱིངས་ཀྱི་དང་དུ་རྟོག་པའི་ཚོགས། །མ་དག་གཉེན་པོའི་བྱེད་པ་དང༌། །རྒྱུ་རྐྱེན་ཡུལ་སྤྱོད་དངོས་པོ་ཀུན། །རྟོག་མེད་རང་འབྱུང་མེ་འབར་བས། །ཤིང་གི་
བྱེ་བྲག་སྣ་ཚོགས་དང༌། །རས་བལ་ཕུང་པོ་དུ་མ་ཡང༌། །ཚིག་ཅིང་དངོས་མེད་བྱེད་པ་ལྟར། །དེ་བཞིན་གཟུགས་འཛིན་མ་ལུས་པ། །ཆོས་ཀྱི་དབྱིངས་ཀྱི་གནས་ཉིད་དུ། །བསྲེགས་ཤིང་ཐིམ་
གྱུར་མི་གནས་པའོ། །རྡོ་རྗེ་ལྟ་བུའི་ཏིང་འཛིན་གྱིས། །ཀུན་རྟོག་མ་ལུས་བཅོམ་གྱུར་པའི། །རྣམ་པར་དག་པའི་ཡེ་ཤེས་ཀྱི། །མཁྱེན་པ་བྱང་ཆུབ་སེམས་ཀྱི་རྒྱུན། །མི་འགག་ཕྲིན་ལས་
རྒྱུན་མི་འཆད། །མི་འགྱུར་སྟོང་ཉིད་བདེ་ཆེན་པོ། །ཟུང་འཇུག་རབ་ཏུ་མི་གནས་པ། །ཐོབ་ཏུ་མེད་ལས་ཀུན་ཏུ་འབྱུང༌། །ལྷུན་གྲུབ་དེ་བཞིན་ཉིད་གནས་པའོ། །དེ་ཁོ་ན་ཉིད་ལས་རྟོག་པ་དང་
མི་རྟོག་པ་རྣམ་པར་དག་པར་གྱུར་པས། རང་བཞིན་སློབ་དང་མི་སློབ་པའི་བྱེ་བྲག་གིས་རབ་ཏུ་མི་གནས་པའི་ངོ་བོར་འགྱུར་རོ། །འདི་ནི་མཐར་ཐུག་པའི་བཤད་པ་གསུངས་པའོ། །དཔལ་
ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་གསུམ་པའོ།།    །།བྱམས་པས་གསོལ་བ། བཅོམ་ལྡན་འདས། རྣལ་འབྱོར་གྱི་རྒྱུད་དུ་དེ་བཞིན་གཤེགས་པ་

96-1-386b

ཐམས་ཅད་ཀྱི་མཐའ་དྲུག་གིས་བཤད་པ་ཇི་ལྟར་ལགས། །བཅོམ་ལྡན་འདས་ཀྱིས་བཀའ་སྩལ་པ་དགོངས་པས་བཤད་པ་དང་དགོངས་པས་བཤད་པ་དང་དགོངས་པ་མ་ཡིན་པས་བཤད་པ་དང༌། དྲང་བའི་དོན་དང༌། ངེས་པའི་དོན་དང༌། སྒྲ་ཇི་
བཞིན་པ་དང༌། སྒྲ་ཇི་བཞིན་མ་ཡིན་པ་རྣམས་སོ། །བྱམས་པས་གསོལ་པ། ཐུགས་བརྩེ་བ་ཉེ་བར་གཞག་ཅིང༌། བཅོམ་ལྡན་འདས་ཚིག་རེ་རེའི་དབྱེ་བ་བསྟན་དུ་གསོལ། བཅོམ་ལྡན་འདས་ཀྱིས་
བཀའ་སྩལ་པ། མཐར་ཐུག་པས་བཤད་པ་དེ་ཉིད་དགོངས་པས་འཇིག་རྟེན་གྱི་སྤྱོད་པ་དང་འགལ་བ་རྨད་དུ་བྱུང་བ་བཤད་པ་ནི་འདི་ལྟ་སྟེ། འདོད་ཆགས་མ་ཡིན་པ་དང༌། འདོད་ཆགས་
དང་བྲལ་བ་ཡང་མ་ཡིན་པ་དང༌། བར་མ་དབུ་མ་ཉེ་བར་མི་དམིགས་པ་ཞེས་བྱ་བ་ལ་སོགས་པ་རྡོ་རྗེའི་ཚིག་རྣམས་ནི་དགོངས་པས་བཤད་པའོ། །བདེ་བ་ཟག་བཅས་མ་ཡིན་ཏེ། །ཟག་
པ་མེད་པའི་བདེ་བ་ཉིད། །བདེ་བ་སྤངས་ཤིང་འབྲས་མེད་པས། །སྒྱུ་མ་ལྟ་བུར་བྱུང་བ་སྟེ། །དེ་ཉིད་བདེ་བའི་ཡེ་ཤེས་ནི། །དབུ་མ་ཙམ་དུའང་མི་དམིགས་སོ། །གང་ཟག་དབང་པོ་དམན་པ་
རྣམས། །སྐྲག་བྱེད་འགལ་བ་ལྟར་སྣང་ངོ༌། །དབང་པོ་མཆོག་རྣམས་ཆོས་ལ་ནི། །སྔོན་ཆད་མ་བྱུང་ཆོས་ཐོས་པས། །ངོ་མཚར་ངེས་ཤེས་སྐྱེས་པ་ཡིས། །རྨད་དུ་གྱུར་པའི་ཏིང་ངེ་འཛིན་
ཐོག །རྣམ་པར་གྲོལ་ཐོབ་མཚན་ཉིད་དོ། །ཕྱི་རོལ་གསང་བར་སྨྲ་ལ་སོགས། །མ་དག་དག་པར་འདོད་པ་དང༌། །མ་གྲོལ་གྲོལ་འདོད་དགག་པ་དང༌། །རང་གར་འཇུག་པ་དགག་པའི་ཕྱིར། །ཅུང་

96-1-387a

ཟད་འཇིག་རྟེན་བརྟགས་པ་ལས། །བཟློག་ཕྱིར་ཡེ་ཤེས་ཟབ་མོའི་དོན། །གནས་ལུགས་འཁྲུལ་པ་རྣམ་དག་སྟེ། །དེ་ཉིད་སྙིང་པོ་དགོངས་ཏེ་བཤད། །ལུས་དང་
དག་དང་ཡིད་མེད་པ་དང༌། བདག་མེད་པ་དང༌། ཐམས་ཅད་སྟོང་པ་དང༌། དག་པ་དང༌། འོད་གསལ་བ་ཞེས་བྱ་བ་ལ་སོགས་པའི་རྡོ་རྗེའི་ཚིག་ནི་དགོངས་བ་མ་ཡིན་པས་བཤད་པའོ། །ཆོས་
ཐམས་ཅད་ལ་དངོས་པོ་དང་མཚན་མར་འཛིན་པ་དང༌། བདག་ཏུ་འཛིན་པ་ལ་དགོངས་པ་མ་ཡིན་པའི་ཕྱིར་དགོངས་པ་མིན་ཏེ། ཆོས་ཐམས་ཅད་བདག་མེད་པར་སྟོན་ཅིང་སྤྲོས་མེད་དེ་བཞིན་
ཉིད་ལས་སྟོང་པ་ཉིད་དུ་སྟེན་པ་དང༌། ཆོས་ཐམས་ཅད་ནི་རང་བཞིན་གྱིས་རྣམ་པར་དག་པ་དང༌། ལུས་མེད་པ་སྟེ་ཕུང་པོ་དང་ཁམས་དང་སྐྱེ་མཆེད་མི་དམིགས་པ་དང༌། བརྗོད་པ་ལས་
འདས་པས་ངག་མེད་པ་དང༌། ངོ་བོ་ཉིད་ཀྱིས་སྟོང་པའི་ཕྱིར་ཡིད་མེད་པ་ནི་དགོངས་མིན་དུ་བཤད་པའོ། །ག་བུར་དང༌། ཁྲག་ཆེན་པོ་དང༌། ཙན་དན་དམར་པོ་དང་རྡོ་རྗེ་དང༌། པདྨ་དང༌།
ཡི་གེ་དང༌། ཕྱག་རྒྱ་ཞེས་བྱ་བ་ལ་སོགས་པ་རྡོ་རྗེའི་ཚིག་རྣམས་ནི་དྲང་བའི་དོན་ཏེ། །ག་བུར་ནི་ཁུ་བ་དང༌། ཁྲག་ཆེན་པོ་ནི་ཟླ་མཚན་གྱི་ཁྲག་དང༌། ཙན་དན་དམར་པོའི་ཁུ་བ་དང་བསྲེས་པ་ནི་
ཙན་དན་དམར་པོའི་ཁུ་བའོ། །རྡོ་རྗེ་དང་མཚན་མ་དང༌། ཐབས་དང༌། པདྨ་བྷ་ག་དང༌། ཤེས་རབ་དང༌། ཡི་གེ་དང༌། ཕྱག་རྒྱ་དང༌། བཙུན་མོ་རྣམས་དང་ཞེས་བྱ་བ་ལ་སོགས་པ་རྡོ་རྗེའི་ཚིག་

96-1-387b

རྣམས་ངེས་པའི་དོན་ནོ། །ག་བུར་ནི་དཀྱིལ་འཁོར་ཡིག་འབྲུ་དང༌། ཁྲག་ཆེན་པོ་ཉི་མའི་དཀྱིལ་འཁོར་ཡིག་འབྲུ་དང༌། ཙན་དན་དམར་པོ་ནི་པདྨ་དམར་པོ་འདབ་བརྒྱད་ཡིག་འབྲུ་གསུམ་དང་བཅས་པོ་
དང༌། རྡོ་རྗེའི་རྒྱུད་མཚན་མ་ཡབ་དང༌། པདྨ་མཚན་མ་སྟེ་ཡུམ་དང༌། ཡི་གེ་ནི་སྔགས་ཏེ་ས་བོན་དང༌། ཕྱག་རྒྱ་ནི་ཕྱག་མཚན་ཏེ་སྐུ་ཡོངས་སུ་གྲུབ་པ་ཕྱག་རྒྱ་བཞི་ལྡན་ནོ། །ལྷའི་སྐུ་ཡོངས་སུ་རྫོགས་པ་
ཡོངས་སུ་བརྟགས་པའི་ལྷ་རྣམས་འཁྲུལ་པ་བཟློག་པ་ཐ་མལ་ཅད་ལས་ནུས་པ་ཅུང་ཟང་ལྡན་པ་སྟེ་ཐུན་མོང་པའོ། །ཡང་རང་བཞིན་ཐ་མི་དད་པའི་དོན་ལས་ག་བུར་ནི་ཁུ་བ་ག་བུར་ཤུ་ཀི་སྟེ་རྣམ་པ་ཀུན་འདར་ལས་
རྒྱུ་བ་དང༌། ཁྲག་ཆེན་པོ་ནི་རང་འབྱུང་གི་ཁྲག་སྟེ་སི་སི་ལྷ་རཀྟ་རྩ་རོ་ནས་རྒྱུ་བ་དང༌། ཙནྡན་དམར་པོའི་ཁུ་བ་ནི་ཆོས་འབྱུང་ནང་དུ་འདྲེས་པ་ལས་ཡུམ་གྱི་པདྨའི་ཁོངས་སུ་ཡོངས་སུ་འདྲེས་ལ་དབྱེར་མེད་པ་
ལས་འགྲོ་བའི་ལུས་མངོན་པར་བྱང་ཆུབ་པའི་ཚུལ་དུ་ཡོངས་སུ་རྫོགས་པ་ཉིད་དོ། །པདྨ་བྷ་ག་སྟེ་ཤེས་རབ་ཀྱི་ཆ་དང༌། རྡོ་རྗེ་ལིངྒ་སྟེ་ཐབས་ཀྱི་ཆ་དང༌། ཟླ་ཉིད་ནུབ་པའི་ལྡོག་པ་ཆ་མཉམ་པར་གྱུར་པ་ལས་ཡི་
གེ་སྟེ་ས་བོན་ཡོན་ཏན་གྲུབ་བྱེད། ཕྱག་རྒྱ་བཞི་ལྡན་གྱི་ཡབ་ཡུབ་རྡོ་རྗེ་བཙུན་མོ་རྣམས་ཆོས་འབྱུང་ལས་མངོན་པར་བདེ་བའི་དོན་ཡེ་ཤེས་ཡང་དག་པར་བསྟན་པ་ཐུན་མོང་མ་ཡིན་པའོ། །བྱམས་པས་
གསོལ་པ། དེ་དག་གི་དྲང་བའི་དོན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། གང་ཡང་ཨཱ་ལི་དང་ཀཱ་ལིའི་ཡི་གེ་སྣ་ཚོགས་སྒྲའི་དོན་གྱི་སྒོ་ནས་རྗོད་པར་བྱེད་པའི་མཐའ་དང༌། བརྗོད་པར་བྱ་

96-1-388a

བའི་ཐུན་མོང་གི་ཆོས་དང༌། ཐུན་མོང་མ་ཡིན་པའི་གསང་བ་བྱང་ཆུབ་སེམས་དཔའ་ཆེན་པོ་རྣམས་ལ་བླ་ན་མེད་པ་གསང་བ་ཆེན་པོའི་གཟུངས་སྔགས་དང་རིག་སྔགས་
འདི་སྒྲའི་དེ་ཁོ་ན་ཉིད་ལ་བརྟེན་ནས་རབ་ཏུ་རྟོགས་པར་བྱ་བ་དང༌། ཡང་གང་ཟག་རྟོག་གེ་བར་གྱུར་པ་རྣམས་ལ་བསྟན་གྱི་རྗོད་བྱེད་ཐུན་མོང་དུ་གྱུར་པ་མི་ཕྱེད་རྡོ་རྗེའི་ཡི་གེ་སྲོག་ཏུ་གྱུར་པ་ཆོས་
ཀྱི་ཕུང་པོ་དུ་མ་ཡང་དེ་ཉིད་ལས་བྱུང་ཞིང་དེ་ཉིད་དུ་ཐོས་པ་ནི་དྲང་བའི་དོན་དུ་བསྟན་པའོ། །དེ་དག་ལ་ཡང་ཕུང་པོ་ལྔ་དང༌། རིགས་ལྔ་དང༌། འབྱུང་བ་ལྔ་དང་ཡེ་ཤེས་ལྔ་རྣམ་པར་དག་པ།
ཚུལ་ཁྲིམས་དང༌། ཏིང་ངེ་འཛིན་དང༌། ཤེས་རབ་དང་རྣམ་པར་གྲོལ་བ་དང༌། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དག་གོ །ཐུག་པ་ཕྱོགས་བཅས་འགྱུར་པ་ཉིད། །ཉི་ཟླ་
ལུས་ཀྱི་གནས་ལས་སྐྱེས། །དབང་གི་དཀྱིལ་འཁོར་གཡོ་ལྡན་པ། །གནས་བཞི་ལས་ཕྱོགས་གྱུར་པ། །ཆུ་བོས་བརྒྱད་ཅུ་རྩ་བཞི་སྟེ། །སྟོང་དང་བརྒྱད་ཅུ་དྷྲྀ་འོད་ཅན། །དེ་དག་ཆོས་ཀྱི་
སྒོར་གྱུར་པ། །ཕུང་པོ་བླ་ན་མེད་པར་འགྱུར། །གཉིས་ཀ་དང་བྱ་བའི་རྒྱུད་ལ་སོགས་པ་རྣམས་སུ་དོན་གསལ་བར་གསུངས་པ་ནི་སྒྲ་ཇི་བཞིན་པ་སྟེ། འདི་ལྟ་སྟེ་དཀྱིལ་འཁོར་དང་
མཆོད་སྦྱིན་དང༌། གཏོར་མ་དང༌། སྨན་དང༌། ཞི་བ་ལ་སོགས་པའི་ལས་ཀྱི་ཚོགས་རྣམས་དང༌། དེ་བཞིན་དུ་འཇིག་རྟེན་པའི་དངོས་གྲུབ་ཆེན་པོ་བརྒྱད་གསུངས་པ་རྣམས་ནི་སྒྲ་ཇི་

96-1-388b

བཞིན་པ་སྟེ་ཡི་གེའི་དོན་གྱིས་བཤད་པའོ། །དཀྱིལ་འཁོར་རྟོག་པའི་ཆོ་ག་སོགས། །སྤྱོད་པ་བསྙེན་བསྒྲུབ་འབྲས་ལྡན་པ། །ཡན་ལག་དོན་རྒྱས་རྣམ་བཤད་པ། །ཇི་བཞིན་སྒྲ་ཞེས་བསྟན་པ་
ཡིན། །ཀོ་ཊ་ལྵ། ཀོ་ཊ་བྷ་ཎ། ཀོ་ཊ་ཝེ། ཀོ་ཊ་བྷ་ཋ་པ། ཀོ་ཏ་ར་ཀ། ཀོ་ལ་ཁ། ཀོ་ལ་བ། ཀོ་ལ་བྷ་ཤལ། ཀོ་ལ་སྟ་ཐཱ། ཀི་ལ་བྷ་བྷི། འདིས་དབང་པོ་དང་ཡུལ་གསུངས་ཏེ། དེ་ལྟེ་བུ་ལ་སོགས་པ་
རྡོ་རྗེའི་ཚིག་ནི་སྒྲ་ཇི་བཞིན་མ་ཡིན་པའི་སྒོ་ནས་སྦས་པའི་བཤད་པའོ། །དེ་བཞིན་གཤེགས་པའི་བརྡའི་གསང་བ་གང༌། །ཀོ་ཊ་ཀྵ་སོགས་མཁའ་འགྲོས་བསྟན་པ་དང༌། བརྡ་སྤྱོད་གསང་བ་
འཇིག་རྟེན་མ་གྲགས་པས། །ཇི་བཞིན་མ་ཡིན་སྒྲར་བསྟན་པའོ། །བྱང་ཆུབ་སེམས་ཉིད་སྤྲོས་མེད་ལས། །མཐའ་བྲལ་རྣམ་པར་མི་རྟོག་པས། །དམིགས་མེད་ཕྱག་རྒྱ་ཆེན་པོ་སྟེ། །མི་གནས་ཟུང་
འཇུག་བླ་ན་མེད། །རྡོ་རྗེ་རང་འབྱུང་ཏིང་ངེ་འཛིན། །དེ་བཞིན་གཤེགས་པའི་ངོ་བོ་ཉིད། །རྒྱལ་བས་ངེས་པའི་དོན་དུ་གསུངས། །མཐའ་དྲུག་རྣམ་པར་དབྱེ་བ་གཏན་ལ་ཕབ་པའོ། །དཔལ་ཡེ་
ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཞི་པའོ།།    །།བྱང་ཆུབ་སེམས་དཔའ་ཆེན་པོས་གསོལ་པ། བཅོམ་ལྡན་འདས་རྡོ་རྗེ་ཐེག་པ་ཆེན་པོའི་རྒྱུད་སྡེ་
གང་ལགས། བཅོམ་ལྡན་འདས་ཀྱིས་བཀའ་སྩལ་པ། རྒྱུད་སྡེ་ནི་འདི་ལྟ་སྟེ། རྣལ་འབྱོར་བླ་ན་མེད་པའི་རྒྱུད་དང༌། གཉིས་ཀའི་རྒྱུད་དང༌། སྤྱོད་པའི་རྒྱུད་དང༌། །བྱ་བའི་རྒྱུད་དང༌། རྟོག་

96-1-389a

པའི་རྒྱུད་དོ། །བྱམས་པས་གསོལ་པ། རྒྱུད་དེ་རྣམས་ཀྱི་ཚད་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། རྣལ་འབྱོར་བླ་ན་མེད་པ་རྒྱུད་ནི་སྟོང་
ཕྲག་བཅུ་གཉིས་ཏེ་རྒྱས་པར་ཕྱེ་ན་གྲངས་མེད་དོ། །རྣལ་འབྱོར་གྱི་རྒྱུད་ལ་སྟོང་ཕྲག་དྲུག་གོ །སྤྱོད་པའི་རྒྱུད་ལ་སྟོང་ཕྲག་བརྒྱད་དོ། །བྱ་བའི་རྒྱུད་ལ་སྟོང་ཕྲག་བཞིའོ། །རྟོག་པ་དང་ཕྲ་
མོའི་རྒྱུད་ལ་སྟོང་ཕྲག་བཞིའོ། །དེ་དག་སྟོང་ཕྲག་སུམ་ཅུ་རྩ་བཞི་སྟེ་རྒྱུད་དང་རྟོག་པའི་མིང་གི་མཐའ་མའི་ཡི་གེ་ཇི་སྙེད་པ་ནི། ཀ་ཁ་ག་གྷ་ང༌། ཙ་ཚ་རྫ་ཛྷ་ཉ། ཊ་ཊྷ་ཌ་ཌྷ་ཎ། ཏ་ཐཱ་ད་དྷ་ན། པ་ཕ་
བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཨ་ཨཱ་ཨི་ཨཱི་ཨུ་ཨཱུ། རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ། འདི་དག་ནི་མིང་གི་ཡི་གེའི་ཚོགས་རྣམས་སོ། །བྱང་ཆུབ་སེམས་དཔའ་ཆེན་པོས་གསོལ་པ།
བཅོམ་ལྡན་འདས་དེ་རྣམས་ཀྱི་བྱེད་པའི་ཆོ་ག་དང་སྒྲུབ་པ་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། དོན་དམ་པའི་བདེན་པ་ལས་རང་བྱིན་གྱིས་བརླབ་པའི་རིམ་གྱིས་ལངས་
ཏེ་འདོད་ཆགས་ལས་བྱུང་བའི་བྱང་ཆུབ་ཀྱི་གནས་རབ་ཏུ་བསྟན་པའི་ཕྱིར་བཙུན་མོའི་འཁོར་གྱི་དབུས་སུ་འཁོར་ལོས་སྒྱུར་བའི་གཟུགས་ཀྱིས་བདེ་བ་ཆེན་པོའི་ཏིང་ངེ་འཛིན་གྱིས་རྡོ་རྗེ་
བཙུན་མོའི་བྷ་ག་ལ་ཡང་དག་པར་བཞུགས་ཏེ། འཇིག་རྟེན་གྱི་སྤྱོད་པ་དང་འགལ་བ་རྨད་དུ་བྱུང་བ་རྡོ་རྗེའི་ཚིག་གི་མཐའ་དྲུག་དང་ཚུལ་བཞིའི་སྒོ་ནས་རབ་ཏུ་སྤྱོད་དེ་བསྒྲུབ་པར་བྱའོ། །

96-1-389b

ཞེས་རྣལ་འབྱོར་ཆེན་པོའི་རྒྱུད་དུ་གནས་སོ། །རིག་མ་དང་ལྷ་མོ་དང་ལྷན་ཅིག་ཏུ་དཀྱིལ་འཁོར་གྱི་འཁོར་ལ་དགོད་པར་བྱའོ། །དེ་ནས་ལས་བྱེད་པའི་སྒྲུབ་པ་ལ་སོགས་པ་དེ་ཁོ་ན་ཉིད་རྣམ་པ་བཅུ་
རབ་ཏུ་སྤྱོད་དེ་སྒྲུབ་པར་བྱེད་པ་རྣལ་འབྱོར་གྱི་རྒྱུད་ལ་བཞུགས་སོ། །ལས་ཀྱི་བྱ་བ་སྣ་ཚོགས་རྒྱ་ཆེན་པོ་བྱ་བའི་རྒྱུད་ཕྱག་རྒྱ་དམིགས་པའི་མཚན་ཉིད་རབ་ཏུ་སྤྱད་པ་སྒྲུབ་པར་བྱེད་པ་ནི་སྤྱོད་པའི་རྒྱུད་ལ་བཞུགས་
སོ། །འཁོར་བ་ལ་ཤིན་ཏུ་འཇིགས་པར་དམིགས་ཤིང་ཤིན་ཏུ་གཙང་སྦྲ་བྱེད་པ་དང༌། ཡེ་ཤེས་སེམས་དཔའི་བདེ་བ་མེད་པ་དང༌། བདག་ཉིད་ལྷའི་སྙེམས་པ་མེད་པ་དང༌། རྨད་དུ་བྱུང་བའི་སྤྱོད་
ཡུལ་རང་རྐྱེན་གྱིས་རྒྱུའི་བར་སྤྱོད་པ་སྒྲུབ་པར་བྱེད་པ་ནི་བྱ་བའི་རྒྱུད་ལ་བཞུགས་སོ།། །སྔགས་དང་སྨན་དང༌། སྦྱིན་སྲེག་དང་མིག་སྨན་དང་རྐང་མགྱོགས་ལ་སོགས་པ་དངོས་གྲུབ་ཆེན་པོ་
བརྒྱད་རབ་ཏུ་སྤྱད་པ་སྒྲུབ་པར་བྱེད་པ་ཕྲ་མོ་དང་རྟོག་པའི་རྒྱུད་ལ་བཞུགས་སོ། །གསང་ཆེན་རྒྱུད་ཀྱི་ངོ་བོ་དང༌། །ངེས་ཚིག་སྒྲ་འཇུག་རྒྱུ་མཚན་དང༌། །ཁྱད་པར་དབྱེ་ཐབས་དང་ལྡན་པ། །གཞུང་
ཚད་དང་ནི་ལྡང་ཚད་དང༌། །བརྗོད་བྱ་རྗོད་བྱེད་སྟོན་ཚུལ་ལོ། །སེམས་བསྐྱེད་སྔོན་འགྲོ་མཚུངས་ལྡན་པས། །ཁྱད་པར་སྨིན་ལམ་བྱིན་རླབས་ལམ། །རྗེས་སྣང་འབྲེལ་པ་ཐུན་མོང་མིན། །བདེ་
བ་ལམ་མྱུར་མཐོང་ཆོས་འགྱུར། །དེ་ཉིད་ཐབས་ཟབ་བླ་ན་མེད། །དཔལ་ལྡན་རྡོ་རྗེ་འཆང་ཆེན་གྱི། །སྐུ་གསུང་ཐུགས་ལས་མི་ཕྱེད་པ། །བདེ་ཆེན་མཆོག་གི་སྙིང་པོ་ཉིད། །ངོ་བོ་ཡེ་ཤེས་དྲི་མེད་

96-1-390a

པའོ། །ཏནྟྲ་ཞེས་པ་རྒྱུད་ཡིན་ཏེ། །ཏནྟྲ་ཤེས་པ་དངོས་ལ་རྒྱུ་ན། །ཏྲ་ཡ་དུས་གསུམ་ཐོག་མེད་པས། །འདྲེན་པ་རྟོག་ཚོགས་འཇོམས་བྱེད་པའོ། །རྒྱུན་ཆགས་
འབྲེལ་བ་མ་ཚང་མེད། །རྒྱས་བྱེད་སེམས་ཅན་ཁམས་ལས་ནི། །བྱང་ཆུབ་སེམས་དཔའ་རྣལ་འབྱོར་པ། །སངས་རྒྱས་མཛད་པ་མཐའ་ཡས་པ། །བར་མི་བཅད་ཅིང་ཡེ་ཤེས་རྒྱུན། །
ཕྲིན་ལས་མི་ཟད་འཁོར་ལོ་སྟེ། །རྒྱུད་ཅེས་སྒྲར་བཏགས་དེ་ཉིད་དོ། །གླེང་བཞི་གླེང་སློང་གསང་ཆེན་ལ། །རྒྱས་པ་སྡུས་ངོ་བོ་མི་འགྱུར་བ། །འཇིག་གནས་མཐར་ཕྱིན་བླ་ན་མེད། །རྡོ་རྗེ་
ཐེག་པའི་ལྡང་ཚད་དོ། །སྔོན་རྒྱུ་གདུང་བ་ཤེས་ཆེ་ལ། །སྤོང་བར་མི་ནུས་འཇུག་ཕྱིར་ན། །དབང་ཕྱུག་ཆེན་པོ་ལྟ་བུའོ། །ལམ་ལ་གནས་པ་རིམ་གཉིས་ཆོས། །ངོ་བོ་མི་འགྱུར་མཆོག་
གསང་བ། །ས་ལམ་བགྲོད་པ་མཐར་ཕྱིན་པས། །བླ་མའི་ལམ་ནི་གཙོར་གྱུར་པ། །བླ་ན་མེད་པ་ཚེ་འདིས་ཐོབ། །རྒྱུ་དང་ཐབས་ལམ་འབྲས་བུ་སྟེ། སྒྲུབ་བྱེད་གསང་བརྩ་བའི་རྒྱུད། །སྙིང་པོ་
མཆོག་ལས་རབ་འབྱམ་སྤྱོད། །གསལ་བྱེད་ཕྱི་མ་བདེ་བླག་འགྱུར། །དཀའ་བ་སྤྱོད་དང་ཁ་སྐོང་བྱེད། །ཐེ་ཚོམས་ལ་ངེས་སྟེར་བ་དང༌། །དུས་རྟགས་བློ་ལ་སྦྱར་བ་སྟེ། །སྣོད་རིག་སྐལ་
པའི་ཁྱད་པར་བསྟན། །གསང་བ་ཆེན་པོ་སྤྱི་དང་བྱེ་བྲག་ཐམས་ཅད་དུ། །ཐ་དད་པ་དང་གཅིག་གནས་པ་ཏིང་འཛིན་དང༌། །མཐར་ཐུག་རིམ་པ་དམ་ཚིག་སྐུ་གསུང་ཐུགས་དང་ནི། །སྡོམ་

96-1-390b

པའི་དེ་ཉིད་ཀུན་ཏུ་ཁྱབ་པ་བྱང་ཆུབ་སེམས། །ཡང་དག་བདེ་བ་ཆེན་པོ་ཕྱག་རྒྱས་རྒྱས་བཏབ་པ། །ཡེ་ཤེས་ཚད་མེད་རྒྱ་ཆད་ཕྱོགས་སུ་ལྷུང་བ་མེད། །མཉམ་ཉིད་སྤྲོས་པ་མེད་པ་དག་པ་ཆེན་པོ་
སྟེ། །སྒྲ་དང་སྒྲ་མིན་ལས་འདས་རྒྱུད་ནི་བླ་མེད་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ལྔ་པའོ།།    །།བྱམས་པས་གསོལ་པ། བཅོམ་ལྡན་འདས་སྦྱོར་བ་དང་པོའི་མཛད་པ་
གང་ལགས། བཅོམ་ལྡན་འདས་ཀྱིས་བཀའ་སྩལ་པ། དཔལ་བདེ་བ་ཆེན་པོའི་འབྱུང་བ་འོག་མིན་ཆོས་ཀྱི་དབྱིངས་དཀྱིལ་འཁོར་ཆེན་པོ་ཡོང་སུ་དག་པ་ཚད་མེད་པའི་ཕྲོ་བྲང་དུ། དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེས་
དེ་བཞིན་གཤེགས་པ་ཐམས་ཅད་ཀྱི་འཁོར་གྱིས་ཡོངས་སུ་བསྐོར་བའི་དབུས་སུ་བཞུགས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དཔག་ཏུ་མེད་པ་དང༌། དེ་བཞིན་གཤེགས་པ་འདུས་
པའི་གསང་བ་བླ་ན་མེད་པར་དབང་བསྐུར་བ། སྐུ་གསུང་ཐུགས་རྡོ་རྗེའི་སྙིང་པོ་གསང་བ་ཆེན་པོ་ཡོངས་སུ་དག་ཅིང་ཡེ་ཤེས་ཡོངས་སུ་དག་པ་ཐོབ་པ་ནི་དཀྱིལ་འཁོར་མ་ལུས་པའི་ཡོན་ཏན་ཕྲིན་
ལས་མི་ཟད་པ་རྒྱན་གྱིས་འབྱུང་གནས་སུ་གྱུར་པ། སྤྲོ་བ་དང་བསྡུ་བར་མཛད་པ། སྤྲོས་པ་མེད་ཅིང་སྣང་བ་རྣམ་པར་དག་པ་དེ་ཉིད་ལ་གནས་པ་ནི་སྦྱོར་བ་དང་པོ་ཞེས་བྱའོ། །བྱམས་པས་གསོལ་པ།
དཀྱིལ་འཁོར་རྒྱལ་པོ་མཆོག་ཇི་ལྟར་དུ་སྟོན་པར་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། འདི་ཉིད་ཚད་མེད་དཀྱིལ་འཁོར་གདུ། །དེ་བཞིན་གཤེགས་པའི་སྐུ་གསུང་ཐུགས་

96-1-391a

རྡོ་རྗེ་བླ་ན་མེད་པའི་མཆོག །རྟེན་དང་བརྟེན་པར་བཅས་པ་ཡི། །བདེ་གཤེགས་ཕོ་བྲང་སྙིང་པོ་ནི། །འདོད་པ་ཁམས་ཀྱི་འགྲོ་བ་རྣམས། །རི་རབ་ཆེན་པོའི་སྟེང་དུ་
ནི། །ཁང་བུ་བརྩེགས་པ་ག་ལ་བར། །དབང་པོ་བརྒྱ་བྱིན་འཁོར་བཅས་པ། །ཉེ་དབང་སུམ་ཅུ་རྩ་གཉིས་སོགས། །རིན་ཆེན་རང་བྱུང་མཆོད་སྤྲིན་ལྡན། །དབང་བསྐུར་རིམ་པ་སྟོན་པར་
མཛད། །དབང་ཕྱུག་ཨུ་མར་བཅས་པ་དང༌། །ཚངས་པ་ཁྱབ་འཇུག་གདོང་དྲུག་སོགས། །འདུལ་ཕྱིར་ཡུལ་དང་དབང་པོ་ནི། །གཉིས་མེད་མཉམ་པར་སྦྱོར་བ་ལས། །ལོངས་སྤྱོད་བདེ་བའི་
སྤྱོད་པ་ཡིས། །རྣམ་པར་དག་པ་བྱ་བའི་ཕྱིར། །དཀྱིལ་འཁོར་དུ་ནི་འཇུག་པར་མཛད། །དེ་ནས་དག་ཁམས་དེ་ཉིད་དུ། །དེ་བཞིན་ཉིད་ཀྱི་དང་ལས་འདས་པ་ཡི། །བྱང་ཆུབ་སེམས་མཆོག་
རྡོ་རྗེ་བླ་མེད་པ། །ཟིལ་གནོན་རྡོ་རྗེ་ཏིང་ངེ་འཛིན་ལ་ཞུགས། །དབྱིངས་དང་ཡེ་ཤེས་དབྱེར་མེད་མཉམ་ཉིད་དང༌། །རྣལ་འབྱོར་བདེ་ཆེན་མངོན་པར་བྱང་ཆུབ་པ། །ཉི་ཟླ་པདྨ་ཨཱ་ལི་ཀཱ་ལི་
བཅས། །ཐུགས་གསུང་སྐུ་ཡི་རྡོ་རྗེ་དེ་ཉིད་ལས། །འོད་སྤྲོས་འཇིག་རྟེན་ཁམས་སུ་ཁྱབ་གྱུར་པས། །བརྟན་གཡོར་བཅས་པ་ཡོངས་སུ་དག་པར་གྱུར། །བྱིན་གྱིས་བརླབས་ཀྱི་སྣང་བའི་རྒྱུད་
སྦྱངས་པས། །འགྲོ་བ་རྡོ་རྗེ་སེམས་དཔའི་གོ་འཕང་བཀོད། །བདེ་བ་དང་ནི་ཡིད་བདེ་ཐོབ་གྱུར་ཏེ། །རྗེས་སུ་རྣལ་འབྱོར་ཡེ་ཤེས་རྒྱ་མཚོ་ལས། །མི་བྱེད་དབང་ཕྱུག་བྱང་ཆུབ་སེམས་ཀྱི་སྐུ། །

96-1-391b

ཡེ་ཤེས་འབྱུང་བ་རྡོ་རྗེའི་ཏིང་འཛིན་ལས། །བྱིན་གྱིས་བརླབས་པའི་ཆོ་འཕྲུལ་བསྟན་པ་དང༌། །སྔགས་ཀྱི་བྱིན་གྱིས་བརླབས་པ་དེ་ཉིད་མཆོག །དབང་བསྐུར་བ་ཡི་ཆོ་འཕྲུལ་བླ་ན་མེད། །གསོལ་བ་
ལྷུན་གྲུབ་སྙིང་པོའི་ངང་ལ་སྟེ། །ཨོཾ་ཨཱཿཧཱུཾ་དང་སྭཱ་ཧཱ་འོད་འཕྲོ་བ། །འོད་ཟེར་གྱིས་ནི་ཕྱོགས་བཅུར་ཁྱབ་པར་མཛད། །ལཱཾ་མཱཾ་བཱཾ་ཏཱཾ་ཨཱཾ་ལས་འབྱུང་བ་བཞི། །མཻཾ་ཐླིཾ་ཨོཾ་ཨོཾ་ཨོཾ་ཧཱུཾ་ཨོཾ་སཾ་ལས། །རྣམ་ཤེས་
བརྒྱད་ཀྱི་རང་བཞིན་སེམས་དཔའ་ཆེ། །རཱུ་ཤ་ག་ར་སྤ་སྟེ་འདོད་ཡོན་ཉིད། །ཛཿཧཱུཾ་བཾ་ཧོཿཧཱུཾ་དྲུག་འོད་འབར་ལས། །མཐར་བྱེད་ཁྲོ་བོའི་རྒྱལ་པོ་ཡུམ་བཅས་བཅུ། །ཡན་ལག་ཚོགས་གནས་ཕྱོགས་ཀྱི་
གདོན་འཇོམས་པའོ། །ཤིན་ཏུ་རྣལ་འབྱོར་རྫུ་འཕྲུལ་ཆོ་འཕྲུལ་སྟོན། །དེ་ནས་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་སེམས་ཀྱི་རྡོ་རྗེ་འཆང་དེ་ཉིད། །ཞལ་གསུམ་ཕྱག་དྲུག་རྒྱན་བཅས་
གཟིགས་པར་གྱུར། །མཚན་དཔེ་རྫོགས་པ་ཕྱག་རྒྱ་ལྡན་པར་སྣང༌། །དེ་ཉིད་ཆོས་དབྱིངས་རྡོ་རྗེ་ཡུམ་བཅས་བཞི། །ཆོས་འབྱུང་ནས་བྱོན་ཐུགས་ཀའི་དབུས་མ་ནས། །དེ་བཞིན་གཤེགས་པ་དུ་མ་
སྤྲོས་པ་ལས། །ཆེད་དུ་བརྗོད་པ་གསང་བ་དེ་ཉིད་གསུངས། །ཀུན་རྫོབ་ཆོ་འཕྲུལ་མི་ཟད་འཁོར་ལོ་བསྟན། །དེ་རྗེས་འདོད་པ་ཁམས་པ་གདུལ་དོན་དུ། །རྡོ་རྗེ་སེམས་དཔའི་གཟུགས་ཀྱིས་དང་
བའི་ཚུལ། །རྣམ་སྣང་མཛད་པ་རྡོ་རྗེ་འཛིན་སྐུ་ལས། །སྐུ་ཡི་ཆ་ཞུ་ལྷ་མོའི་ཚུལ་བསྟན་པ། །སྤྲོ་དང་བསྡུ་བ་ཡེ་ཤེས་མངོན་རོལ་པའི། །སྤྱོད་པ་བདེ་ཆེན་དགྱེས་བར་བསྟན་པའོ། །དཔལ་ལྡན་མི་

96-1-392a

བསྐྱོད་རྡོ་རྗེའི་དཀྱིལ་འཁོར་མཆོག །རྡུལ་མེད་པ་ཉིད་གྲུ་བཞིར་བྱིན་བརླབས་པ། །དེ་ནས་དེ་བཞིན་གཤེགས་པའི་ཚོགས་དཔག་མེད། །ཕྱོགས་དུས་ཀུན་ནས་
ཁྱབ་ཅིང་ཡོངས་སུ་བསྐོར། །བྱང་ཆུབ་སེམས་ཉིད་རྡོ་རྗེ་དབུས་བཞུགས་སོ། །བཅོམ་ལྡན་རྣམ་སྣང་མཛད་པ་རིན་ཆེན་འབྱུང༌། །འོད་དཔག་མེད་པ་གདོན་མི་ཟ་བ་ཉིད། །བདེར་གཤེགས་
དཔག་མེད་རྣམས་དང་ལྷན་ཅིག་ཏུ། །བར་སྣང་ཡེ་ཤེས་ཡུམ་དང་གཉིས་མེད་པ། །ཤིན་ཏུ་རྣལ་འབྱོར་རིམ་པ་ཡང་དག་པའོ། །སྐུ་གསུང་ཐུགས་ཀྱི་རྡོ་རྗེས་བྱིན་རླབས་པ། །དམ་ཚིག་པ་དང་
ཡེ་ཤེས་སེམས་དཔའ་ཆེ། །ནུས་པ་བརྟན་དང་དབང་བསྐུར་རྒྱས་བཏབ་པའོ། །ཏིང་འཛིན་སེམས་དཔའ་ཐུགས་ཀར་ངེས་གནས་པ། །རྣལ་འབྱོར་ཆེན་པོ་ཡི་ནི་མགོན་པོ་མཆོག །རིག་པ་
ཆེན་པོའི་སྐྱེས་བུ་དེ་བཞིན་གཤེགས། །ཐབས་དང་ཤེས་རབ་གཉིས་མེད་བཞུགས་པའོ། །དེ་བཞིན་གཤེགས་པ་དཔག་མེད་འདུས་པའི་དུས། །འཁོར་གྱི་དཀྱིལ་འཁོར་དཔག་མེད་
བརྗོད་མི་ལང༌། །རྡོ་རྗེ་རིན་ཆེན་པདྨ་སྤྲིན་ཕྲེང་བའི། །མཆོད་པའི་ཚོགས་ཀྱིས་བར་སྣང་གང་བས་མཆོད། །རྡོ་རྗེ་འཆང་ཆེན་དེ་བཞིན་གཤེགས་པ་ལ། །དེ་བཞིན་གཤེགས་དང་སེམས་
དཔའ་ཐམས་ཅད་ཀྱིས། །ཐུན་མོང་དུ་ནི་གསོལ་བ་བཏབ་གྱུར་པ། །དེ་བཞིན་གཤེགས་པ་ཐམས་ཅད་ཀྱིས། །འདུས་པ་གསང་བ་ལས་བྱུང་བ། །རྡོ་རྗེ་སྙིང་པོས་བསྡུས་པ་ཡི། །བཅོམ་

96-1-392b

ལྡན་སྙིང་པོ་བཤད་དུ་གསོལ། །ཞེས་ཞུས་ཤིང་གསོལ་པ་བཏབ་པར་གྱུར་ལ། །དེ་ཚེ་རྡོ་རྗེ་འཆང་གིས་བཀའ་སྩལ་པ། །འདིར་ནི་ལེགས་གྱིས་གསང་བ་ངེས་པ་ལ། །སྤྲོ་བས་ཞུས་པ་གསང་ཆེན་
བླ་མེད་པ། །དེ་བཞིན་གཤེགས་པ་མཆོག་གྱུར་ཐམས་ཅད་ཀྱང༌། །ཐེ་ཚོམ་སྐྱེ་བར་གྱུར་པ་ཡིན་པས་ན། །སེམས་དཔའ་ཁྱེད་རྣམས་ཀུན་གྱིས་ཇི་ལྟར་རྟོགས། །བྱང་ཆུབ་སེམས་དཔའ་ཀུན་གྱིས་
གསོལ་པ་ནི། །རྡོ་རྗེ་དམ་ཚིག་འབྱུང་བའི་ཚིག་གིས་ནི། །ཤིན་ཏུ་རྟོགས་པར་དཀའ་བར་གྱུར་པ་ལ། །དེ་བཞིན་གཤེགས་པ་ཉིད་ཀྱིས་མཐུ་སྟོབས་ཀྱིས། །སྐལ་པར་ལྡན་པ་རྗེས་སུ་འཛིན་པར་ནི།།
ནུས་པ་མཆོག་ལྡན་ཕུན་སུམ་ཚོགས་པ་ཡི། །ཤིན་ཏུ་རབ་ཏུ་རྟོགས་པར་བྱིན་རླབས་ཤིང༌། །དབང་བསྐུར་མཛད་པས་མངོན་པར་རྟོགས་མཛད་གསོལ། །རྨད་དུ་བྱུང་བའི་ཡེ་ཤེས་ཆོ་འཕྲུལ་ཀུན། །
ད་ལྟ་ཉིད་དུ་གསལ་བར་བསྟན་མཛད་གསོལ། །སྦྱོར་བ་དང་པོའི་རིག་པའོ། །དཔལ་ལྡན་རྡོ་རྗེ་འཛིན་པ་ཡིས། །མངོན་རྫོགས་བྱང་ཆུབ་རྡོ་རྗེ་ཡི། །ཏིང་ངེ་འཛིན་ལ་བཞུགས་ནས་ནི། །དང་པོའི་མགོན་
པོ་ཉིད་ཀྱིས་ནི། །རིག་པ་ཆེན་པོའི་སྐྱེས་བུ་སྟེ། །ཆོས་དབྱིངས་རྡོ་རྗེ་མ་གཉིས་མེད། །དཀྱིལ་འཁོར་སྤྲོ་དང་སྡུད་པར་མཛད། །དཔལ་ལྡན་མི་བསྐྱོད་རྡོ་རྗེས་ནི། །ཡེ་ཤེས་སྒྲོན་མ་རྡོ་རྗེ་ཡི། །ཏིང་ངེ་འཛིན་
ལ་སྙོམས་ཞུགས་པས། །བཛྲ་དྷྲིཀ་ལས་ཕྱུང་གྱུར་ནི། །ཞལ་གསུམ་ཕྱག་ནི་དྲུག་པ་སྟེ། །ཨིནྡྲ་ནཱི་ལ་ཀུནད་ལྟར། །རཱ་ག་འབར་བའི་ཞལ་མངའ་བ། །གཡས་གཡོན་རྡོ་རྗེ་དྲིལ་བུ་འཛིན། །པདྨ་

96-1-393a

འཁོར་ལོ་ནོར་བུ་དང༌། །པདྨ་རལ་གྲི་གཡོན་དུ་སྟེ། །རྡོ་རྗེ་སྐྱིལ་ཀྲུང་རྒྱན་སྤྲས་པ། །དེ་ཉིད་སྐུ་ལས་འོད་ཟེར་ཚོགས། །སྤྲོས་ནས་ཀུན་ཏུ་བདེར་གཤེགས་ཀྱིས། །ཕྱོགས་
བཅུའི་ཞིང་ཁམས་ཁྱབ་མཛད་ནས། །འགྲོ་སྦྱངས་དག་པར་གྱུར་ནས་ནི། །སྨིན་པར་ནས་ཞུགས་ཐུགས་ཀར་ཐིམ། །དེ་ནི་དེ་མ་ཐག་ཏུ་ཡང༌། །བཅོམ་ལྡན་ཞེ་སྡང་རྡོ་རྗེར་གྱུར། །རིན་ཆེན་
སྣ་ཚོགས་སེངྒེའི་ཁྲི། །ཟླ་བ་ཉི་མའི་སྟེང་དུ་བཞུགས། །དཀྱིལ་འཁོར་ཆེན་པོའི་དབུས་གནས་པའོ། །དཀྱིལ་འཁོར་གཙོ་བོ་མངོན་པར་འབྱུང་བའི་ཏིང་ངེ་འཛིན་ཏོ། །དཔལ་ཡེ་ཤེས་
རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་དྲུག་པའོ།།    །།དཔལ་ལྡན་རྣམ་པར་སྣང་མཛད་ཀྱིས། །མངོན་པར་རྟོགས་པ་རྡོ་རྗེ་ཡི། །ཏིང་ངེ་འཛིན་ལ་སྙོམས་
ཞུགས་ཏེ། །ཞལ་གསུམ་ཕྱག་དྲུག་ཀུནདའི་མདོག །འཁོར་ལོ་དྲིལ་བུ་ཡུམ་དང་རོལ། །རྡོ་རྗེ་ནོར་བུ་གཡས་པ་ལ། །གཡོན་པ་པདྨ་རལ་གྲི་འཛིན། །སྔོ་དང་དམར་དང་གཡས་དང་གཡོན་
གླང་ཆེན་ཁྲི་སྟེང་པད་ཟླའི་སྟེང༌། །རྒྱན་བཅས་སྐྱིལ་ཀྲུང་བཞུགས་པའོ། །བདེ་གཤེགས་རིན་ཆེན་འབྱུང་གནས་ཀྱིས། །བདག་མེད་རྡོ་རྗེ་ལ་བཞུགས་ཏེ། །རཏྣ་དྷྲིཀ་ཕྱུང་གསེར་གྱི་མདོག །
ཡིད་བཞིན་ནོར་བུ་དྲིལ་བུ་དང༌། །འཁོར་ལོ་པདྨ་རལ་གྲི་ཅན། །དུང་དང་ཨུཏྤལ་མཚུངས་པ་ནི། །རིན་ཆེན་རྒྱན་སྤྲས་རྟ་མཆོག་སྟེ། །ཡུམ་བཅས་སྐྱིལ་ཀྲུང་བཞུགས་པའོ། །དཔལ་ལྡན་ཚེ་

96-1-393b

དཔག་མེད་པ་ནི། །འོད་ཟེར་འབར་བ་རྡོ་རྗེར་བཞུགས། །ཨ་རོ་ལིཀ་ཅེས་རཱ་གའི་འོད། །སྔོ་དཀར་པདྨ་དྲིལ་བུ་དང༌། །རྡོ་རྗེ་འཁོར་ལོ་རལ་གྲི་བཅས། །ཡུམ་བཅས་རྨ་བྱའི་ཁྲི་ལ་བཞུགས། །རིན་ཆེན་
རྒྱན་ལྡན་འོད་འཕྲོ་བས། །མཉམ་པའི་སྐྱིལ་ཀྲུང་གིས་བཞུགས་པའོ། །བཅོམ་ལྡན་གདོན་མི་ཟ་བའི་སྐུ། །ཟིལ་གནོན་རྡོ་རྗེ་ལ་བཞུགས་ཏེ། །པྲཛྙཱ་དྷྲིཀ་ལས་མརྐཏ་མདོག །དཀར་དམར་རལ་གྲི་
དྲིལ་བུས་འཁྱུད། །རྡོ་རྗེ་འཁོར་ལོ་ནོར་བུ་དང༌། །པདྨ་རིན་ཆེན་རྒྱན་ལྡན་ཉིད། །ཡུམ་བཅས་ཤང་ཤང་ཁྲིར་བཞུགས་པ། །རྡོ་རྗེ་སྐྱིལ་ཀྲུང་གིས་བཞུགས་པའོ། །དེ་བཞིན་གཤེགས་པའི་རིགས་
ཀྱི་འཁོར་ལོ་མངོན་པར་འབྱུང་བའི་ཏིང་ངེ་འཛིན་ཏོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བདུན་པའོ།།    །།དེ་བཞིན་གཤེགས་པ་ཐམས་ཅད་ཀྱི། །རྡོ་
རྗེ་བཙུན་མོ་སྤྱན་མ་ཡིས། །རྡོ་རྗེ་འཛིན་པ་ཐམས་ཅད་ཀུན། །མཉམ་བྱེད་དམ་ཚིག་ལ་བཞུགས་ཏེ། །མོ་ཧཱ་ར་ཏི་ལས་བྱུང་བ། །དུང་མདོག་སྡོ་དང་དམར་བའི་ཞལ། །སྐུ་ཡི་རྡོ་རྗེ་དང་མཚུངས་པ། །པདྨ་
ཟླ་ཉི་ཤར་ལྷོར་བཞུགས། །རྡོ་རྗེ་བཙུན་མོ་མཱ་མ་ཀིས། །སངས་རྒྱས་རྗེས་སུ་མཉེས་བྱེད་པའི། །ཏིང་ངེ་འཛིན་ལ་སྙོམས་ཞུགས་ནས། །དྭེ་ཥ་ར་ཏི་ལས་བྱོན་པ། །ཐུགས་ཀྱི་རྡོ་རྗེ་མཚུངས་པ་ཉིད། །
བཻཌཱུར་དུང་དང་རཱ་གའི་ཞལ། །རིན་ཆེན་སྣ་ཚོགས་རྒྱན་སྤྲས་འགྱིང༌། །པད་ཟླར་ལྷོ་ནུབ་གྲྭར་བཞུགས་སོ། །རྡོ་རྗེ་བཙུན་མོ་གོས་དཀར་གྱིས། །རྗེས་སུ་ཆགས་པ་རྡོ་རྗེ་ཡི། །ཏིང་ངེ་འཛིན་ལ་སྙོམས་

96-1-394a

ཞུགས་ཏེ། །རཱ་ག་ར་ཏི་ལས་བྱོན་པ། །གསུང་གི་རྡོ་རྗེ་མཚུངས་པ་ཉིད། །བནྡྷུ་རི་ཀ་སྔོ་དང་དཀར། །སྒེག་ཅིང་རིན་ཆེན་རྒྱན་སྤྲས་པ། །པད་ཟླར་ནུབ་བྱང་གྲྭར་
བཞུགས་པའོ། །རྡོ་རྗེ་བཙུན་མོ་སྒྲོལ་མ་ཡི། །གླུ་མ་རྡོ་རྗེ་ཞེས་བྱ་བའི། །ཏིང་ངེ་འཛིན་ལ་སྙོམས་ཞུགས་ཏེ། །བཛྲ་ར་ཏི་ལས་བྱུང་སྒེག །མརྐཏ་དུང་དང་བྷནྡུ་ཀ །ཕྲིན་ལས་རྡོ་རྗེ་དང་མཚུངས་
པ། །རིན་ཆེན་རྒྱན་གྱིས་ལེགས་སྤྲས་པ། །པད་ཟླར་བྱང་ཤར་གྲྭར་བཞུགས་པའོ། །ལུས་ཀྱི་གནས་སུ་ལྟེ་བ་དང༌། །སྙིང་ག་མགྲིན་པ་གསང་བ་དང༌། །ལཱཾ་མཱཾ་པཱཾ་ཏཱཾ་ས་བོན་ཉིད། །འབྱུང་བ་ལ་
ནི་ལྷན་ཅིག་སྤྱོད་པ་ཡི། །ལྷ་མོ་ཡེ་ཤེས་བ་དེ་བར་རོལ། །དེ་ཉིད་མཉམ་པ་ཕྱག་རྒྱ་ཆེ། །ཡེ་ཤེས་མཉམ་པར་སྦྱོར་བ་ལྷ་མོའི་ཏིང་ངེ་འཛིན་ཏོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་
རབ་ཏུ་བྱེད་པ་བརྒྱད་པའོ།།    །།ལྷ་མོ་གཟུགས་ཀྱི་རྡོ་རྗེ་མས། །དམ་ཚིག་མཆོག་གི་མཆོད་པ་ཡི། །ཏིང་ངེ་འཛིན་ལ་སྙོམས་བཞུགས་ཏེ། །བཛྲ་རཱུ་པེ་ཞེས་
སྔགས་ལས། །སྐུ་མཆོག་དཀར་མོ་མེ་ལོང་འཛིན། །རྡོ་རྗེ་སྤྱན་མ་དང་མཚུངས་པ། །རིན་ཆེན་རྒྱན་རྣམས་ཀྱིས་མཛེས་སྤྲས། །མེ་ཡི་ཕྱོགས་ཀྱི་གྲྭར་བཞུགས་པའོ། །ལྷ་མོ་སྒྲ་ཡི་རྡོ་རྗེ་
མས། །ནམ་མཁའི་འོད་ཀྱི་སྤྲིན་རྡོ་རྗེ། །ཚིམ་བྱེད་ཏིང་འཛིན་ལ་བཞུགས་ཏེ། །བཛྲ་ཤཔྡེ་ལས་བྱོན་པ། །རྡོ་རྗེ་མཱ་མ་ཀཱི་དང་མཚུངས། །ཨ་གཽ་རྒྱུད་མངས་སྦྲེང་མཛད་གླུ། །དབྱངས་ཀྱིས་ཀུན་

96-1-394b

ཏུ་མཆོད་བྱེད་པ། །བདེན་བྲལ་ཕྱོགས་ཀྱི་གྲྭར་བཞུགས་སོ། །ལྷ་མོ་དྲི་བྱུག་རྡོ་རྗེ་མས། །མངོན་པར་བྱང་ཆུབ་བདུན་སྟོན་པ། །དེ་ཉིད་རྡོ་རྗེའི་ཏིང་འཛིན་བཞུགས། །བཛྲ་གནྡྷེ་ལས་བྱུང་བ། །གོས་དཀར་
ཡུམ་དང་མཚུངས་པ་སྟེ། །དུང་ཆོས་ལྷ་རྫས་མཆོག་འཛིན་པ། །རིན་ཆེན་རྒྱན་སྤྲས་འགྱིང་བག་ལྡན། །རིག་འཛིན་ཕྱོགས་ཀྱི་གྲྭར་བཞུགས་པའོ། །རྡོ་རྗེ་རོ་མཆོག་ལྷ་མོ་ནི། །དམ་ཚིག་ཆེན་པོའི་
མཆོད་པ་ནི། །ཀུན་མཆོག་ཏིང་འཛིན་ལ་བཞུགས་ཏེ། །བཛྲ་རཱ་ས་ལས་བྱུང་བ། །རིན་ཆེན་པད་སྣོད་བདུད་རྩི་ནི། །རོ་མཆོག་བཅུད་ལྡན་འཛིན་མཛད་པ། །སྒྲོལ་མ་དང་ནི་མཚུངས་པ་སྟེ། །དབང་
ལྡན་ཕྱོགས་ཀྱི་གྲྭར་བཞུགས་སོ། །རིག་མ་མཆོད་ལྷ་རྣམས་ཀྱིས་ནི། །མཆོད་སྤྲིན་རྒྱ་མཚོས་མཆོད་གྱུར་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་དགུ་པའོ།། །
བྱང་ཆུབ་སེམས་དཔའ་སའི་སྙིང་ནི། །ཞི་བའི་དམ་ཚིག་མཆོག་གནས་ལས། །ཀྵིཏི་གརྦྷའི་སྔགས་ལས་བྱུང༌། །མདོག་དཀར་འཁོར་ལོ་རྩིབས་བཅུ་འཛིན། །ཐོར་ཚུགས་ཅོད་པན་རྒྱན་
གྱིས་སྤྲས། །ཤར་ཁྱམས་སྐྱིལ་ཀྲུང་དག་གིས་བཞུགས། །སེམས་དཔའ་རྡོ་རྗེ་འཛིན་པ་ནི། །དངོས་དང་དངོས་མེད་དམ་ཚིག་སྟེ། །རོ་མཉམ་ཏིང་འཛིན་ལ་བཞུགས་པ། །བཛྲ་པཱ་ཎི་ཨཾ་ཞེས་
ལས། །གསེར་མདོག་རྡོ་རྗེ་འབར་བ་འཛིན། །ལྷོ་ཕྱོགས་ཁྱམས་ལ་སྐྱིལ་ཀྲུང་བཞུགས། །བྱང་ཆུབ་ནམ་མཁའི་སྙིང་པོ་ནི། །དམ་ཚིག་མཆོག་ལ་གཟིགས་པ་ཡི། །ཏིང་ངེ་འཛིན་ལ་སྙོམས་

96-1-395a

ཞུགས་ཏེ། །ཨཱ་ཀཱ་ཁ་གརྦྷའི་སྔགས་ལས་བྱུང༌། །གསེར་མདོག་མརྐ་ཏ་འཛིན་པ། །འགྱིང་བཅས་ལྷོ་ཕྱོགས་ཁྱམས་ལ་བཞུགས། །སེམས་དཔའ་འཇིག་རྟེན་དབང་
ཕྱུག་གིས། །གསུང་མཆོག་རྡོ་རྗེ་ཡེ་ཤེས་ཀྱི། །ཏིང་ངེ་འཛིན་ལ་སྙོམས་ཞུགས་ཏེ། །ལོ་ཀེ་ཤྭ་ར་བཛྲ་ལས། །བྱོན་པ་པདྨ་རཱ་གའི་འོད། །གཡོན་པའི་པདྨ་གཡས་པ་ཡིས། །འབྱེད་མཛད་ནུབ་
ཀྱི་ལྷ་ཁྱམས་བཞུགས། །བྱང་སེམས་མགོན་པོ་འཇམ་དབྱངས་ཀྱིས། །ནམ་མཁའི་རྡོ་རྗེ་ཚུལ་གཅིག་པའི། །ཏིང་ངེ་འཛིན་ལ་སྙོམས་བཞུགས་ཏེ། །གྷོ་ཥ་ནཱ་ཐ་ལས་བྱུང་བའི། །དམར་སེར་
རིན་ཆེན་རྒྱན་སྤྲས་པའི། །ཨུཏྤལ་དམར་པོ་འཛིན་མཛད་པ། །གཡས་པས་འབྱེད་པར་མཛད་པ་ནི། །སྐྱིལ་ཀྲུང་ནུབ་ཀྱི་ཁྱམས་ལ་བཞུགས། །བྱང་སེམས་ཉེས་པ་ཀུན་སེལ་གྱིས། །ཆོས་རྣམས་
ཀུན་ལ་འཇུག་པའི་སྒོ། །རྡོ་རྗེ་ཞེས་པའི་ཏིང་འཛིན་བཞུགས། །ནི་ཝཱ་ར་ནི་ལས་བྱུང་བའི། །མརྐཏ་འོད་འཕྲོ་རལ་གྲི་ཅན། །རྒྱན་ལྡན་བྱང་གི་ཁྱམས་ལ་བཞུགས། །དཔལ་ལྡན་བྱམས་པའི་མགོན་
པོས་ནི། །རྡོ་རྗེ་སྤྲོས་པའི་སྔགས་བཀོད་ཀྱི། །ཏིང་ངེ་འཛིན་ལ་སྙོམས་ཞུགས་ཏེ། །མཻ་ཏྲི་ནཱ་ཐ་ལས་བྱུང་བ། །དུང་མདོག་ཀླུ་ཤིང་སྤྱི་བླུགས་ཅན། །རིན་ཆེན་རྒྱན་གྱིས་སྤྲས་པ་སྟེ། །ཤར་གྱི་ཁྱམས་
ལ་བཞུགས་མཛད་པའོ། །སེམས་དཔའ་ཀུན་ཏུ་བཟང་པོ་ནི། །ཞིང་ཁམས་ཀུན་ཁྱབ་མཆོད་སྤྲིན་གྱི། །ཏིང་ངེ་འཛིན་ལ་སྙོམས་ཞུགས་ཏེ། །ས་མནྟ་བྷ་དྲ་ལས་བྱུང་བ། །ལྗང་མདོག་སྣ་ཚོགས་

96-1-395b

རྡོ་རྗེ་ཅན། །རིན་ཆེན་སྣ་ཚོགས་རྒྱན་སྤྲས་པ། །བྱང་ཕྱོགས་ཁྱམས་ལ་སྐྱིལ་ཀྲུང་བཞུགས། །པདྨ་ཉི་མའི་གདན་ལ་ནི། །འགྱིད་བཅས་ཐོར་ཚུགས་རྒྱན་སྤྲས་པ། །ཀུན་ཀྱང་ཞལ་གསུམ་ཕྱག་
དྲུག་སྟེ། །གཙོལ་བ་སྣོལ་མའི་ཚུལ་གྱིས་གཟིགས། །མེཾ་ཐླིཾ་ཨོཾ་ཨོཾ་ཨོཾ་དང་ནི། །ཧཱུཾ་ཨོཾ་སཾ་ཉིད་རྣམ་ཤེས་བརྒྱད། །རྣམ་པར་དག་པ་སེམས་དཔའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་
རབ་ཏུ་བྱེད་པ་བཅུ་པའོ།།    །།ཚོགས་སློབ་གང་ཟག་སྒྲ་དོན་སྟོན། །བདེན་པ་གཉིས་སུ་ཡོངས་བསྡུས་པ། །ཁྱད་པར་རྣམ་པར་ངེས་འགྱུར་རོ། །དེ་ནས་དཀྱིལ་འཁོར་སྒོ་
བཞི་དང༌། །ཕྱོགས་རྣམས་ཀུན་ཏུ་ཁྲོ་བོ་བཅུ། །འཇིགས་པའི་གཟུགས་ཅན་བགེགས་འཇོམས་མཛད། །ཞལ་གསུམ་ཕྱག་དྲུག་ལྡན་པའོ། །ཁྲོ་བོ་ཆེན་པོ་གཤིན་རྗེའི་གཤེད། །རྡོ་རྗེ་འཁོར་
ལོ་འབར་བ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །ཡ་མཱནྟ་ཀྲྀ་ཏ་ལས་བྱུང་བ། །མཐིང་ནག་གཡས་དཀར་གཡོན་དམར་ཞིང༌། །རྡོ་རྗེ་ཐོ་བ་འཁོར་ལོ་དང༌། །རལ་གྲི་ནོར་བུ་སྔགས་མཛུབ་ཅན།།
ཤར་སྒོར་དྲི་ཟའི་སྟེང་བཞུགས་པའོ། །ཁྲོ་རྒྱལ་ཤེས་རབ་མཐར་བྱེད་ཀྱིས། །མངོན་པར་བྱང་ཆུབ་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །པྲ་ཛྙཱནྟ་ཀྲྀ་ཏ་སྔགས་ལས་བྱུང༌། །དུང་མདོག་སྔོ་
དང་དམར་བའི་ཞལ། །བེ་ཅོན་དགྲ་སྟ་འཁོར་ལོ་དང༌། །རལ་གྲི་ནོར་བུ་པདྨ་འཛིན། །ལྷོ་སྒོར་གྲུལ་བུམ་གནོན་མཛད་པའོ། །ཁྲོ་བོའི་རྒྱལ་པོ་རྟ་མཆོག་གིས། །རྡོ་རྗེ་ཆགས་མེད་པདྨ་ནི། །ཡེ་ཤེས་

96-1-396a

འབྱུང་བའི་ཏིང་ངེ་འཛིན་ལས། །པདྨ་དྷྲིཀ་ལས་ཕྱུང་བ་ནི། །བྷནྡུ་རི་ཀའི་མདོག་འདྲ་བ། །གཡས་མཐིང་གཡོན་དཀར་འཇིགས་པར་བྱེད། །པདྨ་རྡོ་རྗེ་ཐོ་བ་དང༌། །
རལ་གྲི་འཁོར་ལོ་དགྲ་སྟ་ཅན། །ནུབ་སྒོར་ཀླུ་དབང་སྟེང་བཞུགས་པའོ། །ཁྲོ་རྒྱལ་བདུད་རྩི་འཁྱིལ་བ་ཡིས། །རྡོ་རྗེ་བྱིན་རླབས་སྙིང་པོའི་ཚུལ། །རྡོ་རྗེ་ཏིང་འཛིན་ལ་ཞུགས་ཏེ། །བིགྷྣཱ་ནྟ་ཀྲི་ཏ་ལས་བྱུང་
བ། །མརྐཏ་དཀར་དང་དམར་བའི་ཞལ། །རྒྱ་གྲམ་འཁོར་ལོ་རལ་གྲི་དང༌། །གཏུན་ཤིང་དགྲ་སྟ་སྡིགས་མཛུབ་ཅན། །བྱང་སྒོར་གནོད་སྦྱིན་སྟེང་བཞུགས་སོ། །ཁྲོ་རྒྱལ་མི་གཡོ་མགོན་པོ་ཡིས། །
ཆོས་དབྱིངས་མི་ཟད་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །ཨཱརྱ་ཨ་ཙ་ལས་ཕྱུང་ཉིད། །བཻཌཱུརྱ་དཀར་དང་དམར་བའི་ཞལ། །རལ་གྲི་འཁོར་ལོ་དགྲ་སྟ་དང༌། །པདྨ་ནོར་བུ་སྡིགས་མཛུབ་
བོ། །མེ་ཕྱོགས་དྲང་སྲོང་གནོན་མཛད་པའོ། །ཁྲོ་བོ་འདོད་པའི་རྒྱལ་པོ་ཡིས། །བསམ་གཏན་ཐོགས་མེད་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །ཊཀྐི་རཱ་ཛའི་སྔགས་ལས་ཕྱུང༌། །ཨིནྡྲ་
ནཱི་ལ་ཀུནད་དམར། །ཕྱག་རྒྱ་བསྣོལ་བའི་སྡིགས་མཛུབ་ཅན། །ལྕགས་ཀྱུ་རལ་གྲི་ཨུཏྤལ། །སྡིགས་མཛུབ་ཞགས་པ་འཛིན་པ་སྟེ། །བདེན་བྲལ་སྟེང་དུ་བཞུགས་པའོ། །ཁྲོ་བོ་རྡོ་རྗེ་བེ་ཅོན་ཅན།
འཇིགས་མཛད་སྙིང་རྗེའི་ཏིང་ངེ་འཛིན། །ནཱི་ལ་དཎྜ་ལས་བྱུང་བ། །ཆར་སྤྲིན་མདོག་འདྲ་དཀར་དམར་ཞལ། །དབྱུག་པ་རལ་གྲི་ནོར་བུ་དང༌། །འཁོར་ལོ་པདྨ་སྡིགས་མཛུབ་མཛད། །གཏུམ་པོ་

96-1-396b

མི་བཟད་མེ་དཔུང་ཀློང༌། །རླུང་ལྷའི་གདན་ལ་བཞུགས་པའོ། །རྡོ་རྗེ་ཁྲོ་བོ་སྟོབས་པོ་ཆེ། །སྐུ་གསུམ་མི་ཕྱེད་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །མཧཱ་བ་ལའི་སྔགས་ལས་ཕྱུང༌། །ཨུཏྤལ་
སྤྲིན་དཀར་བྱེ་རུའི་ཞལ། །རྩེ་གསུམ་རྔ་ཡབ་རལ་གྲི་དང༌། །འཁོར་ལོ་ནོར་བུ་སྡིགས་མཛུབ་ཅན། །འབྱུང་པོའི་གདན་སྟེང་བཞུགས་མཛད་པའོ། །ཁྲོ་རྒྱལ་རྡོ་རྗེ་གཙུག་ཏོར་ཅན། །རིག་པའི་སྟེང་
མཆོག་རྡོ་རྗེ་ཡི། །ཏིང་ངེ་འཛིན་ལ་སྙོམས་ཞུགས་ཏེ། །ཨུཥྞཱི་ཥ་བི་ཛའི་སྔགས་ལས་ཕྱུང༌། །ནམ་མཁའི་མདོག་ཅན་གཙུག་ཏོར་གྱི། །ཕྱག་རྒྱ་སྤྱི་བོར་བཅིངས་པ་སྟེ། །རྡོ་རྗེ་རལ་གྲི་པདྨ་དང༌། །
སྡིགས་མཛུབ་ཞགས་པ་འཁོར་ལོ་འཛིན། །རྣམ་འཚེ་འཇོམས་མཛད་ས་བདག་གནོན། །ལྷ་རྒྱལ་ཚངས་པ་གནོན་མཛད་པའོ། །རྡོ་རྗེ་གནོད་མཛེས་ཁྲོས་པའི་སྐུ། །རབ་ཏུ་འབྱུང་གནས་ཡེ་
ཤེས་ཀྱི། །རྡོ་རྗེའི་ཏིང་ངེ་འཛིན་ལ་ཞུགས་ནས། །བརྟན་གཡོ་གདུག་པ་དུག་ཅན་གྱི། །དྲག་པོ་འཇོམས་མཛད་མཐིང་ནག་ཉིད། །སུམ་བྷ་རཱ་ཛའི་སྔགས་ལས་བྱུང༌། །རྡོ་རྗེ་འཁོར་ལོ་རལ་
གྲི་དང༌། །ནོར་བུ་པདྨ་སྡིགས་མཛུབ་མཛད། །རྣམ་འཚེ་ཞི་མཛད་ས་བདག་གནོན། །ལས་ཀྱི་གནས་སུ་ཁྲོ་བོ་རྣམས། །ས་བོན་ཕྱག་མཚན་རྩ་གནས་ལ། །གཡས་མཐིང་ཐོད་དབྱུག་
གཡོན་པར་ནི། །བེ་ཅོན་མགྲིན་པར་པདྨ་དང༌། །གསང་བར་སྣ་ཚོགས་རྡོ་རྗེ་འཁྱིལ། །ཛཿཧཱུཾ་བཾ་ཧོཿསྒོ་བཞི་བསྲུང༌། །དྲུག་ལྡན་ཧཱུཾ་གིས་བརྒྱན་པ་ནི། །ལྕགས་ཀྱུ་དཔུང་གཡས་རྩེ་

96-1-397a

གསུམ་གཡོན། །ལྷ་དར་དབྱུག་པ་ཏྲི་ཤཱུ་ལ། །ལོང་བུར་རྡོ་རྗེ་སྤྱི་གཙུག་ཏུ། །འཁོར་ལོ་གྱེའུ་འཕགས་གྱུར་པའོ། །ཁྲོ་རྒྱལ་ཐམས་ཅད་ཡུམ་དང་ལྡན། །རིན་
ཆེན་ཀླུ་དབང་རྒྱན་གྱིས་སྤྲས། །དབུ་སྐྲ་གྱེན་བརྫེས་མེ་དཔུང་དབུས། །ཡན་ལག་རགས་ཤིང་བརྗིད་པའི་སྐུ། །ཧ་ཧ་ཧཱུཾ་ཧཱུཾ་སྒྲ་སྒྲོགས་པས། །སྲིད་གསུམ་གཡོ་བར་མཛད་པ་པོ། །དངོས་པོ་མཚན་
མར་འཇིན་པའི་གདོན། །ལོག་ལྟ་ཅན་རྣམས་འདུལ་མཛད་པ། །ཡབ་ཡུམ་གཉིས་མེད་སྦྱོར་བ་དགྱེས། །གསང་བ་བདེ་བ་ཆེན་པོ་ཡི། །དཀྱིལ་འཁོར་ཡེ་ཤེས་སྙིང་པོ་བསྟན། །ལྷ་ཚོགས་མངོན་
པར་འབྱུང་བའི་འཁོར་ལོའི་ཏིང་ངེ་འཛིན་ཏོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་གཅིག་པའོ།།    །།ཟབ་པའི་རྒྱན་ལ་རྣམ་པར་དབྱེ་བ་གང༌། །
མཐའ་ལྡན་དང་ནི་བཤད་ཚུལ་དབྱེ་བ་ཡིས། །ནུས་པ་ཁྱད་པར་གྱུར་པ་རྒྱན་དང་ལྡན། །ས་ཡི་དབང་ཕྱུག་གསང་བའི་རྒྱན་བསྟན་པའོ། །རྒྱ་ཆེའི་རྒྱན་ལ་སྤྱི་དང་བྱེ་བྲག་ཅན། །རྒྱ་ཆེ་ལ་
ནི་མཚོན་དོན་སྟོན་པ་དང༌། །རིགས་ཅན་ལྔས་ནི་ངེས་པར་འཇུག་གྱུར་པ། །གང་ཟག་དང་ནི་དངོས་གྲུབ་སྒྲུབ་པའི་གནས། །ལྔ་ཚད་གཟུགས་ཁམས་ཚད་མེད་ལྡན། །ཚུལ་ལྡན་
སྟོན་པའི་མཚན་ཉིད་དང༌། །རྒྱུད་དང་གླེང་གཞི་ངེས་པའི་ཚིག །རྒྱུ་ཡིས་མཐར་འབྱིན་སྤྱོད་པའོ། །ཆོས་ཀྱི་ཐ་དད་པ་ཡི་རྒྱན། །ཚོགས་སློབ་གཉིས་དང་བདེན་གཉིས་སོ། །དེ་ནས་བྱང་

96-1-397b

ཆུབ་སེམས་དཔའ་ཆེན་པོ་བྱམས་པས་གསོལ་པ། །དོན་དམ་པའི་བདེན་པ་ལ་གནས་པའི་རྣལ་འབྱོར་ཆེན་པོ་ལས་ཀྱི་རྒྱལ་པོ་མཆོག་གི་ཏིང་ངེ་འཛིན་ལ་བརྟེན་ནས་སེམས་ཅན་གྱི་དོན་ཇི་ལྟར་རབ་ཏུ་
སྤྱད་པར་བགྱི། །བཅོམ་ལྡན་འདས་ཀྱིས་བཀའ་སྩལ་པ། ཇི་སྲིད་དུ་ཞི་བ་ལ་སོགས་པའི་ལས་ཀྱི་སེམས་ཅན་གྱི་དོན་མི་བྱེད་པ་དེ་སྲིད་དུ་ཡང་དག་པའི་མཐའ་ལ་རབ་ཏུ་གནས་པར་འགྱུར་རོ། །
གང་དུ་སེམས་ཅན་ཐམས་ཅད་ཀྱི་དོན་བྱ་བར་མཐོང་བ་དེའི་ཚེ་ཡང་དག་པའི་མཐའ་ལས་ལངས་ཏེ་སེམས་ཅན་གྱི་དོན་བྱས་ནས་ཡང་དག་པའི་མཐའ་ཉིད་དུ་འཇུག་ཅིང་མི་གནས་པའི་མྱ་ངན་ལས་
འདས་པ་མངོན་དུ་བྱེད་དོ། །གང་དུ་འགྲོ་བའི་དོན་འབྱུང་བ། །དུས་ལ་བབ་པ་དེ་ཡི་ཚེ། །རྡོ་རྗེའི་སྤྱན་གྱིས་གཟིགས་པའི་ཚེ། །ཐོགས་པ་མེད་པར་ཕྲིན་ལས་ཀུན། །གདུལ་བྱའི་བསམ་པ་ཇི་
ལྟ་བར། །ངེས་པ་ཉིད་དུ་འབྱུང་འགྱུར་བའོ། །ས་རླུང་བརྟན་པོ་ཐོབ་པ་དང༌། །རླུང་གིས་རྣམ་པར་འདེགས་བྱེད་པ། །ཐབས་དང་ཤེས་རབ་སྲོག་རྩོལ་ལ། །བརྟེན་པས་རྡོ་རྗེ་རྐང་མགྱོགས་འགྲུབ་
ཐ་མལ་ལུས་ངག་ཡིད་དག་ལ། །ལྷ་སྔགས་རླུང་སེམས་རྩེ་གཅིག་ལས། །བསམ་གཏན་ས་རླུང་མེ་རླུང་གིས། །ཀུན་ཏུ་བསྒྱུར་བས་གསེར་འགྱུར་ཐོབ། །ལྷ་བྱེད་སྒྱུ་མའི་རྣམ་ཤེས་ལས། །ཏིང་
འཛིན་ཆུ་རླུང་གསལ་སྣང་གིས། །ལྐོག་ཏུ་གྱུར་པའི་རྫས་མཐོང་བ། །དེ་ཉིད་མིག་སྨན་རིལ་བུ་འགྲུབ། །རླུང་གི་དམིགས་པ་རྣོན་པོ་ཡི། །རྣལ་འབྱོར་པ་ཡི་མཚོན་ཆ་མཆོག །གར་བསྒྱུར་གཅོད་

96-1-398a

པར་བྱེད་པ་ཡི། །ཐོགས་མེད་རལ་གྲིའི་དངོས་གྲུབ་བོ། །རྟོག་མེད་ཐ་མལ་དབུགས་བྲལ་ལ། །ཞིང་སྐྱོང་ཆོ་འཕྲུལ་ཡུམ་གཞན་བཞུགས། །ཕོ་ཉ་སྔགས་ཀྱི་
ནུས་པ་ལས། །གྲུབ་སྟེར་རོ་ལངས་གྲུབ་པ་འབྱུང༌། །བདུད་རྩི་རང་ལུས་གནས་པ་ལས། །སྟོབས་གྱུར་འབྱུང་བ་རོ་སྙོམས་པས། །སྨན་མཆོག་ཟིལ་ལྡན་རྙེད་པ་ལྟར། །བཅུད་ལེན་ཡོན་
ཏན་ཁྱད་པར་འགྲུབ། །ནམ་མཁའི་རླུང་ལས་རྩ་གནས་དེར། །རླུང་སྒྲོམ་དག་བྱེད་སྦད་ཤེས་པས། །གྲིབ་མ་མི་འབྱུང་བདེ་ཐོབ་པ། །མི་སྣང་བར་སྣང་བྱེད་པ་ཉིད། །གསང་སྒོ་རྩ་ཡི་བུ་
ག་ལས། །འདུས་པ་སྒྲོན་མེས་ཁམས་དགུ་ཡི། །དྭངས་སྙིགས་བྱེད་པས་ལྷ་མིན་གྱི། །བུག་རྙེད་ལ་ནི་ས་འོག་འགྲུབ། །དབང་དང་དགུག་དང་བསྐྲད་པ་དང༌། །མནན་དང་རེངས་བྱེད་མངོན་
སྤྱོད་དང༌། །ཞི་དང་རྒྱས་པ་ཀུན་ལས་བྱེད། །བརྗོད་བྱ་དང་ནི་རྗོད་བྱེད་དང༌། །དཔེ་དང་མངོན་གྱུར་སྟོབས་དང་ནི། །ཆོས་དོན་ཁྱད་པར་གྱུར་བའི་ཕྱིར། །ནུས་ལྡན་གསང་བའི་རྒྱན་ཡིན་ནོ། །
གནས་པ་དང་ནི་གསལ་རྫུ་འཕྲུལ། །ཡོན་ཏན་ཕྲིན་ལས་རྒྱན་རིམ་བཞིན། །དེ་ནི་རྗོད་བྱེད་རྟག་པར་བརྒྱན། །དོན་གྱུར་དགོས་པ་བླ་ན་མེད། །དོན་གནས་བྱེད་དང་ཡེ་ཤེས་ཀྱི། །གསང་
ཆེན་དོན་མཐོང་སྙིང་པོ་སྟེ། །རྒྱན་པས་དབྱེ་བསྡུ་བསྟན་པའོ། །དུག་ཞི་བ་དང་བསྲུང་བ་དང༌། །རྒོལ་བའི་ནུས་འཇོམས་ཕྲིན་ལས་ཏེ། །རབ་འབྱམས་ལས་ཚོགས་དུ་མ་བསྟན། །དཔལ་

96-1-398b

ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་གཉིས་པའོ།།    །།བྱང་ཆུབ་སེམས་དཔའ་ཆེན་པོ་བྱམས་པས་གསོལ་པ། བཅོམ་ལྡན་འདས་རྒྱན་རྣམ་པ་བདུན་ཇི་ལྟར་
ལགས། བཅོམ་ལྡན་འདས་ཀྱིས་བཀའ་སྩལ་པ། གླེང་བསླང་བ་རྣམ་པ་ལྔ་དང༌། རིགས་པ་རྣམ་པ་བཞི་དང༌། མཐའ་དྲུག་གིས་བཤད་པ་དང༌། བཤད་ཚུལ་རྣམ་པ་བཞི་དང༌། དབྱེ་བ་རྣམ་
པ་གཉིས་དང༌། གང་ཟག་རྣམ་པ་ལྔའི་སྒོ་ནས་སློབ་མ་བརྟག་པ་དང༌། བདེན་པ་གཉིས་ཀྱི་དགོངས་པའོ། །གླེང་བསླང་བ་རྣམ་པ་ལྔ་ནི་འདི་ལྟ་སྟེ། མཚན་དང༌། གང་ཟག་དང༌། བྱེད་པ་པོ་དང༌།
ཚད་དང༌། དགོས་པ་རྣམས་སོ། །དང་པོ་གླེང་གཞི་གླེང་སློང་བསྟན་པ་ལས། །ཕུན་སུམ་ཚོགས་པ་ལྔ་དང་ལྡན་བསྡུས་པ། །གསེར་གྱི་འཁོར་ལོ་རིན་ཆེན་ཆོས་མཐུན་པ། །སྤྱི་བོའི་གནས་སུ་ཨེ་
བཾ་རྡོ་རྗེ་བཞུགས། །སྟོན་པ་ཆགས་ཅན་འཁོར་དང་དེ་བཞིན་ཆོས། །ཡེ་ཤེས་དུས་ལྡན་ཚད་ལས་དགོས་པ་བསྒྲུབ། །བྱང་སེམས་རྡོ་རྗེ་ཆོ་ག་དབང་བསྐུར་བ། །རྣམ་གྲངས་ལེའུ་གནས་ཚུལ་
ལྔ་ལྡན་པ། །རིམ་གཉིས་རྒྱུད་གསུམ་དོན་གྱིས་ཕྱེ་བ་ཉིད། །བྱང་ཆུབ་ཕྱོགས་ལས་དུམ་བུ་དབྱེ་བར་གྱུར། །རྣལ་འབྱོར་བསྙེན་བསྒྲུབ་ཡན་ལག་མཆོག་དང་ནི། །རྡོ་རྗེ་རྣམ་བཞི་ཡན་ལག་
རིམ་པས་བསྡུས། །དགོས་པའི་ཁྱད་པར་ལས་དང་དངོས་གྲུབ་ལས། །གྲུབ་པ་བརྒྱད་དང་མཆོག་ལྡན་ཡང་དག་པའོ། །བདེ་ཆེན་འཁོར་ལོར་ཐིག་ལེ་གཙོ་གྱུར་པའི། །དགུ་བརྒྱ་ཕྲག་གཅིག་

96-1-399a

ཡེ་ཤེས་རླུང་གྱུར་པ། །བཅུ་གཅིག་བཞི་ཆ་ཕྲག་ལྔའི་རྩ་གནས་སོ། །ལྔ་བཅུ་ཕྲག་གཉིས་ཨཱ་ལི་ཀཱ་ལི་སྟེ། །རྩིབས་སྟོང་ལྡན་པ་སྦས་པའི་འཁོར་ལོའོ། །སྤྱོད་པ་
རིམ་ལྡན་རྗེས་སུ་གསང་བ་སྟེ། །རྨད་བྱུང་དཀྱིལ་འཁོར་སྙིང་པོ་བསྐུལ་བ་དང༌། །སྔགས་དང་ཡེ་ཤེས་སྐུ་བ་བསྐྱེད་འཕྲིན་ལས་དང༌། །རབ་འབྱམ་རིགས་འཛིན་ཡན་ལག་འབྲས་བུ་བསྟན། །
སྔགས་དང་ནད་ལ་མཆོག་གཞོལ་རྣལ་འབྱོར་གྲུབ། །ལས་ཚོགས་ཚར་གཅོད་རྗེས་འཛིན་རྨི་ལམ་ཆོས། །རྣམ་དག་དཀྱིལ་འཁོར་ལས་ཀྱི་ཕྲིན་ལས་ཚོགས། །དམ་ཚིག་སྡོམ་པ་རབ་
རྫོགས་གཞུང་བསྡུས་བསྟན། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་གསུམ་པའོ།།    །།སྙིང་ག་ཆོས་ཀྱི་འཁོར་ལོ་དེ་ཉིད་དུ། །ལྷན་ཅིག་
སྐྱེས་པའི་སྙིང་པོ་གསང་བ་གང༌། །རྒྱལ་ཆེན་ཤཱཀྱའི་རིགས་རྒྱུད་དུས་ལྡན་མཆོག །དོན་གྱི་ཕོ་བྲང་དུ་འཁྲུངས་དབུགས་འབྱིན་པ། །བྱང་ཆུབ་གླེང་གཞི་ཨ་ཁཾ་བཱིར་ཧཱུཾ་ལས། །འཇིག་པ་ཆུ་
སྒོ་ཡང་དག་ཐར་པའི་རྟེན། །གཟིགས་ལས་རླུང་ཡུལ་ལས་འདས་ཀུན་འདར་མཐོང༌། །གཤེགས་པ་ཡེ་ཤེས་ས་བོན་དྲུག་ཏུ་ནི། །ངེས་འབྱུང་རང་འབྱུང་གཉིས་སུ་མེད་པའི་རྟེན། །སྔོན་
ཞིང་འགོག་པས་ངེས་པ་སྙིང་པོར་བསྐུལ། །རྡོ་རྗེ་འཛིན་པ་མངོན་བྱེད་ཤེས་སྤྱོད་པ། །འཁོར་ལོ་བསྐོར་བསྟན་སྙིང་པོ་མཆོག་ཐོབ་པས། །ཐམས་ཅད་མཁྱེན་པ་བླ་ན་མེད་པར་གྱུར། །དེ་ནི་

96-1-399b

རྒྱུད་ཅེས་མངོན་པར་བྱང་ཆུབ་ལྔ། །ཕུང་པོ་དག་པ་ཁམས་གསང་རིགས་གཅིག་ཉིད། །གླེང་གཞི་ངེས་པ་དབང་སོགས་ལ་མ་རྡོ་རྗེ། །རྒྱུ་ནི་སྤྱོད་པ་ཞི་དྲག་ཁྲོ་ཚོགས་འདྲེན། །གླེང་གཞི་དབྱེ་བ་ཚུལ་
གཉིས་རྟོགས་པར་བྱ། །ཡིད་བཞིན་ནོར་བུ་ངོ་བོ་ཉིད་ལྡན་སྐུ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་བཞི་པའོ།།    །།མགྲིན་པ་ལོངས་སྤྱོད་འཁོར་ལོར་
གསུང་རྡོ་རྗེ། །མཐའ་ལྡན་དྲུག་ནི་གླང་ཆེན་སྟོབས་ལྡན་པ། །བརྗོད་བྱ་མིང་ཚིག་རབ་བྱེད་སྒྲ་ཚོགས་ལས། །ཟུང་གྱུར་རོ་དྲུག་ལོངས་སྤྱོད་དོན་ལྡན་བརྗོད། །འགྲོ་དྲུག་གནས་དོན་ངེས་པ་རྒྱན་དུ་
གྱུར། །འཇིག་རྟེན་གནས་དང་འཇིག་རྟེན་འདས་ལས་གྲོལ། །ཡངས་ཐོབ་རྣལ་འབྱོར་རྒྱུ་འབྲས་རྨི་ལམ་དང༌། །མཚུངས་པ་སྒྱུ་མར་སྟོན་པ་དང་དྲང་བའི་དོན། །གྲུབ་མཐའ་རིམ་ལྡན་གཟུངས་ལས་
ཡོན་ཏན་ཚོགས། །ངོ་བོ་ཉིད་ཀྱིས་གྲོལ་བ་སྟོང་པ་ཉིད། །རྣམ་པར་མི་རྟོག་སྐྱེ་མེད་དངོས་རྣམ་དག །སྤྲོས་བྲལ་དེ་བཞིན་ཉིད་ལས་ཀུན་ཏུ་སྟོན། །ཡེ་ཤེས་ཡོངས་སུ་དག་པ་ངེས་པའི་དོན། །
དངོས་པོ་མཚན་མར་འཛིན་པའི་བློ་བཟློག་བྱེད། །ཡང་དག་གཉིས་མེད་ཡེ་ཤེས་ལམ་སྟོན་ཅིང༌། །དམན་པ་ཟིལ་གནོན་མཆོག་དོན་རྨད་གྱུར་པ། །དགོངས་བཤད་གསང་ཆེན་འབྱུང་གནས་
དོན་ཀུན་བསྒྲུབ། །ཆོས་རྣམས་འབྱུང་བ་རྒྱ་མཚོ་ཆེན་པོ་ལས། །ཐུགས་རྗེའི་ཞགས་པས་འདྲེན་པ་བློ་གྲོས་མཆོག །ཚིག་དོན་སྤྲོ་བསྡུས་བྱང་ཆུབ་གནས་ཐོབ་བྱེད། །ཡོན་ཏན་དགོངས་པ་མིན་པ་

96-1-400a

ཞེས་བརྗོད་དོ། །རྩ་རླུང་བྱང་སེམས་ཡི་གེ་གནས་དག་པ། །རོ་རྐྱང་སྲོག་རྩོལ་དྲང་ངེས་ཁྱད་པར་གསང༌། །སྙིང་གར་འབྲུ་ལྔ་རྩ་བ་འབྲུ་ལྔ་ལྷུང་བ་དག །དགོངས་
བཤད་དྲུག་ལྔ་ཤེས་བྱེད་ལམ་སྦྱང་བའོ། །དགོངས་མིན་ཨཱ་ལི་གསུང་དབྱངས་ཡན་ལག་གནས། །དེ་ཉིད་ཆོས་རྣམས་བདག་མེད་སྒྲ་སྒྲོགས་པ། །ཨཱ་ལི་ཀཱ་ལི་དྲུག་ལྡན་མཚན་དཔེ་ནི། །ཇི་
བཞིན་སྒྲ་ལས་རྒྱན་སྤྲས་བླ་ན་མེད། །ཇི་བཞིན་མིན་སྒྲ་བཅུ་གནས་རྡོ་རྗེའི་དབྱིངས། །གསང་བ་སྙིང་པོ་བསྡུས་པ་བརྡས་བཤད་ཉིད། །ཐོག་མ་བར་དང་མཐའ་མར་དགེ་བའི་ཆོས། །བླ་མེད་
མི་ཟད་རྣམ་པ་ཐམས་ཅད་དུ། །རབ་འབྱམ་དོན་བསྒྲུབ་རྟོག་པ་ཕྲིན་ལས་ཚོགས། །གྲུབ་སྟེང་གནས་ལས་ཇི་བཞིན་སྒར་འབྱུང་སྟོན། །ཕྱིར་མི་བཟློག་པ་བྲལ་དང་མཐའ་ལས་འདས། །ཁྱད་
པར་བརྡ་ལས་ཟབ་པ་སྙིང་པོའི་དོན། །རྒྱལ་བའི་སྤྱོད་ཡུལ་ཐ་སྙད་ལས་གྲོལ་བ། །ཇི་བཞིན་མ་ཡིན་སྒྲ་ཞེས་རྣམ་པར་བསྒྲགས། །དུས་གཞན་ལ་དགོངས་པ་ནི་དྲང་བའི་དོན་ཏོ། །གང་ཟག་
གཞན་ལ་དགོངས་པ་ནི་དྲང་བའི་དོན་ཏོ། །མཉམ་པ་ཉིད་ལ་དགོངས་པ་ནི་ངེས་པའི་དོན་ཏོ། །དོན་གཞན་ལ་དགོངས་པ་ནི་ངེས་པའི་དོན་ཏོ། །གང་ཟག་གི་བསམ་པ་ལ་དགོངས་པ་ནི་དགོངས་
བཤད་དོ། །བསྒྱུར་བ་ལ་ལྡེམ་པོར་དགོངས་པ་ནི་དགོངས་བཤད་དོ། །གཉེན་པོ་ལ་ལྡེམ་པོར་དགོངས་པ་ནི་དགོངས་བཤད་དོ། །གཞུང་ལ་ལྡེམ་པོར་དགོངས་པ་ནི་སྒྲ་ཇི་བཞིན་མ་ཡིན་པའོ། །

96-1-400b

མཚན་ཉིད་ལ་ལྡེམ་པོར་དགོངས་པ་ནི་སྒྲ་ཇི་བཞིན་མ་ཡིན་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅོ་ལྔ་པའོ།།    །།ལྟེ་བ་སྤྲུལ་པའི་འཁོར་ལོར་གནས་པ་ནི། །
རྣམ་པར་བཤད་པ་ཚུལ་བཞིན་ལྡན་པ་ནི། །མ་ནོར་ཕྱིན་ཅི་མ་ལོག་སྟོན་པ་སྟེ། །འདི་ནི་རྡོ་རྗེ་བཙུན་མོའི་ཆོས་ཚལ་མཚུངས། །ལྟེ་བའི་འཁོར་ལོ་སྒྲ་ལྡན་ཡིག་འབྲུ་བརྒྱད། །མདོ་ལས་ཨེ་བཾ་མ་ཡཱ་
གསང་བ་ཉིད། །རྒྱུད་སྤྱི་བརྡ་དབྱིབས་སྒྲ་དང་རྒྱས་འདེབས་ཏེ། །ཀུན་རྫོབ་རང་གཞན་བདག་བྱིན་བརླབས་པ་ལས། །རྨི་ལམ་སྒྱུ་ལུས་མཚན་པ་བར་དོ་སྦྱང༌། །སེམས་གསུམ་སྟོང་ཉིད་ཡེ་ཤེས་སྦས་
པ་ཉིད། །སྣང་བ་གསུམ་ལས་དྲང་བཞིན་དག་འོད་གསལ། །བདེ་བ་ལས་ནི་གཏུམ་མོ་འབར་འཛག་ལས། །ཕྱི་རོལ་གཉིས་མེད་གསང་བའི་སྙོམས་འཇུག་པ། །སྒྱུ་མའི་རོལ་པ་བཙུན་མོ་ལྟ་
བུར་བསྟན། །དང་པོ་ཡི་གེའི་དོན་ཏེ་སྤྱི་མིང་ཙམ། །སྨོས་པས་ཨཱ་ལི་ཀཱ་ལིས་རྐྱེན་སྦྱར་ནས། །རྣམ་པ་དུ་མའི་བྱེད་པ་སྒྲར་བཅས་པ། །ལས་རྣམས་ལུས་དང་ཡན་ལག་འབྲེལ་པས་མཚོན། །སྤྱི་དོན་
གཉིས་ལས་མོས་དོན་ཉན་རང་དང༌། །བྱང་ཆུབ་སེམས་དཔའི་ལམ་མཆོག་ལ་དབང་སྟེ། །འཇུག་པ་རྣམ་ཐར་ལ་སོགས་དྲུག་ལྡན་པ། །ཆོས་རྣམས་ཡོངས་རྫོགས་མཁྱེན་བཅས་འདིར་སྟོན་བྱེད། །
རྡོ་རྗེ་ཐེག་པ་སྤྱི་དོན་རྒྱུད་ཀུན་གྱི། །དགོངས་པར་ལྟ་བའི་རྣལ་འབྱོར་གསང་སྟོན་པ། །རིག་སྔགས་གཟུང་བཅས་གསང་སྔགས་དེ་ཉིད་ཀྱི། །འདུས་པར་འཇུག་པའི་རིམ་པ་ལམ་གྱུར་པའོ། །སྦས་པའི་

96-1-401a

དོན་ལས་སྙིང་པོ་གསང་བ་མཆོག །བླ་ན་མེད་པའི་འབྱུང་གནས་བཙུན་མོ་དང༌། །ཕྱོགས་མཚུངས་ཕྱི་ལྟར་རིན་ཆེན་རྒྱན་སྤྲས་བཞིན། །སྤྱི་དོན་གཉིས་ཀྱིས་ན་
བཟའ་གོས་རིམ་ན། །སྦས་དོན་གསང་བ་བཙུན་མོའི་ལུས་ངག་ཡིད། །ལུས་ནི་སྒྱུ་མ་ཀུན་རྫོབ་རྨི་ལམ་ལྟར། །ངག་ནི་རླུང་སྔགས་གཉིས་མེད་སྦྱོར་བ་ལས། །རྣམ་ཤེས་སེམས་ཉིད་སྣང་བ་
གསུམ་སྦས་པ། །བདེ་བའི་ལམ་གྱིས་སྦས་པ་དགའ་བ་བཞི། །ཡེ་ཤེས་ཆེན་པོ་རོལ་པའི་གསང་བ་མཆོག །སྙིང་པོ་བདེ་ཆེན་ལྷན་ཅིག་སྐྱེས་པའོ། །ཡེ་ཤེས་འབྱུང་གནས་ཉིད་ནི་སྐད་
ཅིག་བཞི། །མཐར་ཐུག་དེ་ཁོ་ན་ཉིད་འོད་གསལ་བ། །དེ་ལ་བརྟེན་པས་ལམ་མྱུར་བགྲོད་པ་སྟེ། །རང་འབྱུང་ཞི་གནས་ལྷག་མཐོང་རོ་མཉམ་པ། །ཟུང་འཇུག་མི་འགྱུར་བྱང་ཆུབ་སེམས་རྡོ་རྗེ།།
ལམ་མཐར་ཕྱིན་པ་ལྷུན་གྲུབ་ངོ་བོ་ཉིད། །བརྗོད་འདས་རྒྱ་ཆེན་པོ་ཡང་དེ་ཉིད་དོ། །ཨེ་ཝཾ་ལས་ནི་ཕུན་ཚོགས་ལྔ་ལྡན་པ། །དཔེ་དོན་གྱུར་པ་སྒྲ་དང་རྟགས་ལས་ཤེས། །ཡི་གེ་བཞི་བཅུ་གསང་བ་
གླེང་གཞི་ལས། །ཨེ་པཾ་གསང་བ་གླེང་བསླང་མདོ་རྒྱས་པ། །འཛམ་གླིང་གནས་སུ་དཀྱིལ་འཁོར་སྣང་བ་བསྟན། །གསང་སྔགས་དབྱིབས་དང་བརྡ་སྔགས་དོན་སྦྱར་བ། །ཐུན་མོང་གྱུར་བ་ཐེ་ཚོམ་
སེལ་བའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་དྲུག་པའོ།།    །།སྨིན་མཚམས་མཛོད་སྤུའི་འཁོར་ལོ་མུ་ཁྱུད་ལས། །རྩ་ཡི་བྱེད་པ་རོ་རྐྱང་ཐབས་ཤེས་ལས།

96-1-401b

སྲོག་རྩོལ་འབྱུང་འཇུག་བྱང་སེམས་སྤྲོ་བསྡུ་དང༌། །སྒྲོ་འདོགས་གཅོད་པ་ཕྱི་དང་གསང་བའི་ཚུལ། །རྡོ་རྗེའི་ལུས་ཀྱི་གནས་ལུགས་ཁྱད་པར་ལས། །དམག་དཔོན་རལ་གྲི་ཐོགས་པ་ལྟ་བུ་སྟེ། །ཚོགས་སློབ་གཉིས་ལ་
སྤྱི་དང་རང་མཚན་ཉིད། །སྤྲོས་དང་སྤྱོད་པ་དེ་ཉིད་སྣང་བ་ལམ། །རྣམ་ཤེས་ཡེ་ཤེས་དབང་པོ་སྒོ་འབྱེད་པ། །ཆོས་ལ་རབ་ཏུ་དབྱེ་བའི་སྒོ་ནས་བསྟན། །གང་ཟག་རིགས་པ་དབྱེ་བ་གཉིས་སུ་ཤེས། །དབང་གིས་
ཕྱེ་བ་ཁྱད་པར་ཆོས་ལ་ཡང༌། །ཕྱི་ལས་གཞོལ་དང་གསང་བ་ནང་གནས་བྱེད། །དེ་ཉིད་ཁྱད་པར་དབྱེ་བ་དེ་ནི་མཚོན་པར་བྱ། །འཇིག་རྟེན་པ་རྣམས་ཁམས་གསུམ་བསམ་གཏན་ཕྱིར་ལྡོག་ལམ། །འཇིག་རྟེན་
ལས་འདས་ཕྱིར་མི་ལྡོག་པ་ཡང་དག་བསྟན། །ཡེ་ཤེས་ལས་ནི་བླ་མའི་ལམ་རྟེན་འདོན་རྫོགས་ཐོབ། །བྱིན་རླབས་ཆུ་རྒྱུན་གྱིས་ནི་བདེ་ཆེན་བླ་མེད་དོན། །རབ་གྲུབ་བདེ་བ་དཔེ་མེད་མ་རྟོགས་ལོག་རྟོག་ཐེ་ཚོམ་སེལ། །སྒྲོ་
འདོགས་སྐུར་འདེབས་བྲལ་བ་དྲི་མེད་གསང་བ་གྲུབ་པ་ཅན། །མཐར་ཐུག་སྙིང་པོ་རྫོགས་སངས་འབྲས་བུ་ལམ་གྱུར་སྤྱོད་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་བདུན་པའོ།།    །།
གསང་བའི་འཁོར་ལོ་ལ་བརྟེན་རིགས་ལས་ནི། །འགྲོ་བ་བློ་རིགས་ལྔ་ལྡན་དབང་པོ་ནི། །རབ་དང་ཡང་རབ་དམན་པ་འབྲིང་རྣམས་ཏེ། །ཡན་ལག་རླུང་སྒོ་དབང་པོ་ལྔ་སྤྱོད་ཡུལ། །བདུད་རྩི་ལྔ་ལྡན་
དེ་ཉིད་བློན་པོ་སྟེ། །བྱང་སེམས་ཐིག་ལེ་བདེ་བའི་འབྱུང་གནས་སོ། །གསང་བ་བདེ་སྐྱོང་འཁོར་ལོ་དེ་ཉིད་ནི། །སྐལ་ལྡན་བློ་ལྡན་འགྲོ་བའི་རྒྱུད་ཀྱིས་བསྡུས། །གང་ཟག་བློ་རིགས་དཔེ་དང་སྦྱར་བ་སྟེ། །

96-1-402a

སྣོད་ཀྱི་བྱེ་བྲག་ཆོས་མཐུན་མཚུངས་པ་སྟེ། །རྒྱུད་ལ་འཇུག་པའི་དབང་པོའི་རིམ་པ་ནི། །ཐ་དད་ཆོས་ཅན་བློན་པོར་ཆོས་མཐུན་པ། །ཙནྡན་ལྟ་བུ་དབང་པོ་དམན་པའོ། །
ཨུཏྤལ་ལྟ་བུ་ཐ་མར་གྱུར་པ་དང༌། །པད་དཀར་སྐལ་ལྡན་འབྲིང་གྱུར་ཅུང་ཟད་དང༌། །པད་དམར་དབང་པོ་རབ་འགྱུར་བརྩོན་པ་ཆེ། །ཡང་རབ་རིན་ཆེན་ལྟ་བུ་བླ་ན་མེད། །རྩ་དང་བྱང་སེམས་ཡི་
གེ་རླུང་དག་པ། །ངེས་པ་ཅན་དང་མ་ངེས་པར་འབྱུང་ལ། །སྦྱངས་པ་ཅན་དང་ཐོག་མ་མེད་ནས་ཀྱི། །རང་བཞིན་ཡོན་ཏན་གུས་པ་ཐོབ་གྱུར་པའོ། །ཙནྡན་ལྟ་བུ་ནི་ཉན་ཐོས་ཀྱི་རིགས་ཅན། ཨུཏྤལ་
ལྟ་བུ་ནི་རང་རྒྱལ་བའོ། །པདྨ་དཀར་པོ་ནི་བྱང་ཆུབ་སེམས་དཔའ་རྣམས་སོ། །པད་དཔར་ལྟ་བུ་ནི་གསང་སྔགས་ལ་འཇུག་པའོ། །རིན་ཆེན་ལྟ་བུ་ཡོན་ཏན་དང་ལྡན་པ་ནི། །དཔལ་རྡོ་རྗེ་
འཆང་གི་རིགས་སོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅོ་བརྒྱད་པའོ།།    །།ཀུན་རྫོབ་ཀྱི་བདེན་པ་ནི་ཆུ་ཟླ་སོགས་པའོ། །དོན་དམ་པའི་བདེན་པ་ནི་
སྟོང་པ་ཉིད་བཅོ་བརྒྱད་དོ། །དེའི་དོན་ནི་རྒྱ་མཚོར་གཟའ་སྐར་ཤར་བ་ལྟར་སྐད་ཅིག་ལ་འཆར་བའོ། །གཙུག་ཏོར་གནས་ལས་ཡོན་ཏན་ཀུན་མཐར་ཕྱིན། །རྡོ་རྗེ་གསུམ་གྱི་སྙིང་པོ་སྐུ་གསུམ་
རྫོགས། །ཀུན་འདར་བྱང་ཆུབ་སེམས་ཀྱིས་བརྟན་གྱུར་པ། །སྒྲོ་འདོགས་གཅོད་བྱེད་དམག་དཔོན་རལ་གྲི་འཛིན་པའོ། །དོན་དམ་ཀུན་རྫོབ་དབྱེར་མེད་རྟ་མཆོག་སྟེ། །དབུ་མ་ཟུང་འཇུག་རབ་ཏུ་མི་

96-1-402b

གནས་པ། །སྐུ་བཞི་ལྷུན་གྲུབ་ཡེ་ཤེས་རྫོགས་སངས་རྒྱས། །སྦྱང་གཞི་སྦྱོང་བྱེད་ལྡན་པར་རིམ་པ་ཉིད། །རྡོ་རྗེ་ལུས་ཀྱི་རྩ་གནས་ཐམས་ཅད་ནི། །དབུ་མ་ལ་བརྟེན་ཆ་ཤས་ཕྲ་རགས་གང༌། །མཚུངས་
གྱུར་རྡོ་རྗེ་གསང་ཆེན་གྱུར་པ་གང༌། །ལམ་གྱུར་བདེན་པ་གཉིས་ཀྱིས་དེ་ཉིད་ནི། །ཐམས་ཅད་སྡུད་བྱེད་རིམ་པ་རབ་རྫོགས་ལ། །རྡོ་རྗེ་ལྟ་བུའི་ཏིང་འཛིན་བྱང་ཆུབ་པས། །ཐོག་མ་བར་དང་མཐའ་མ་
ཀུན་ཏུ་ཡང༌། །དུས་དང་རྣམ་པ་ཐམས་ཅད་རྟེན་བྱེད་པ། །ཁྱབ་ཅིང་གནས་མེད་གནས་ནི་བསམ་མི་ཁྱབ། །རྒྱུ་འབྲས་འགག་མེད་རྟེན་ཅིང་འབྲེལ་འབྱུང་གི །སྐུ་སོགས་དབང་ཕྱུག་ཡོན་ཏན་ཚད་མེད་པ།
ནམ་མཁའ་ཁྱབ་པ་ཡང་དག་ཞིང་ཁམས་ཉིད། །ཟུང་འཇུག་གང་དུ་ཐིམ་པ་གནས་གར་འཇུག །གང་གི་ངོ་བོ་བྱང་སེམས་འགྱུར་མེད་པ། །གཉིས་མེད་རོ་མཉམ་གྱུར་པ་ལམ་དང་ནི། །ལྟ་ལ་
སྤྱོད་པ་ཀུན་ཏུ་ཟུང་འཇུག་པ། །ཐོགས་པ་མེད་པར་འབྱུང་བའི་དཔལ་དང་ལྡན། །ཡེ་ཤེས་བླ་མེད་དབང་ཕྱུག་བཅུ་གསུམ་ས། །མཐར་ཕྱིན་སྐད་ཅིག་བྱང་ཆུབ་དབྱིངས་ཡེ་ཤེས། །དབྱེར་
མེད་བྱང་ཆུབ་ཆེན་པོ་མགོན་པོ་ཉིད། །བདེ་ཆེན་མཉམ་ཉིད་རང་འབྱུང་ཆེན་པོའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་བཅུ་དགུ་པའོ།།    །།ནང་སྟོང་པ་ཉིད་
དང༌། ཕྱི་སྟོང་པ་ཉིད་དང༌། ཕྱི་ནང་སྟོང་བ་ཉིད་དང༌། སྟོང་པ་ཉིད་སྟོང་པ་ཉིད་ནི་ཏིང་ངེ་འཛིན་གྱིས་བསྡུས་སོ། །ཆེན་པོ་སྟོང་བ་ཉིད་དང༌། དོན་དམ་པ་དང༌། འདུས་བྱས་དང༌། འདུས་མ་བྱས་ནི་བརྩོན་

96-1-403a

འགྲུས་ཀྱིས་སོ། །མཐའ་ལས་འདས་པ་དང༌། ཐོག་མ་དང་ཐ་མ་མེད་པ་དང༌། དོར་བ་མེད་པ་ནི་དགའ་བ་ཡང་དག་པས་སོ། །རང་བཞིན་སྟོང་པ་ཉིད་དང༌། ཆོས་ཐམས་
ཅད་སྟོང་པ་ཉིད་ནི་ཤན་ཏུ་སྦྱངས་པས་སོ། །རང་གི་མཚན་ཉིད་དང༌། མི་དམིགས་པ་ནི། ཆོས་རབ་ཏུ་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་གིས་སོ། །དངོས་པོ་མེད་པ་སྟོང་པ་ཉིད་
དང༌། ངོ་བོ་སྟོང་པ་ཉིད་ནི་དྲན་པ་ཡང་དག་པས་སོ། །དངོས་པོ་མེད་པའི་ངོ་བོ་ཉིད་སྟོང་པ་ཉིད་ནི། བཏང་སྙོམས་ཡང་དག་པ་བྱང་ཆུབ་ཀྱི་ཡན་ལག་དང་ལྡན་པས་སོ། །སྐད་ཅིག་མ་སྟེ་ཆོས་ཉིད་
བདེན་པའི་དོན་ཏོ། །དེ་ནས་བྱང་ཆུབ་སེམས་དཔའ་ནམ་མཁའི་སྙིང་པོས་གསོལ་པ། མགོན་པོ་བྱམས་པ་ལ་ཅུང་ཟད་ཅིག་བཞེངས་ལ་བཟོད་པར་གསོལ་ནས། བཅོམ་ལྡན་འདས་ལ་ཞུས་པ།
བདག་ཟབ་དོན་ཅུང་ཟད་ཅིག་ཞུ་བས། །སྐབས་དབྱེ་བར་གསོལ་ཞེས་ཞུས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེའི་དུས་ལ་བབ་པར་ཤེས་ན་ཅི་རིགས་པར་ཞུས་ཤིག །ངས་
ལེགས་པར་བསྟན་པར་བྱའོ་ཞེས་གསུངས་སོ། །དེ་ནས་བྱང་ཆུབ་སེམས་དཔའ་ནམ་མཁའི་སྙིང་པོས་གསོལ་པ། གསང་བ་ཆེན་པོའི་རྒྱུད་འདི་ཡི། །དགོངས་པ་ཟབ་ཅིང་རྒྱ་ཆེ་བས། །གཏིང་
དཔག་དཀའ་བར་གྱུར་པས་ན། །ཟབ་དོན་སྙིང་པོ་གསུང་དུ་གསོལ། །ཞེས་ཞུས་པ་དང༌། བཅོམ་ལྡན་འདས་ཀྱིས་བཀའ་སྩལ། ནམ་མཁའི་སྙིང་པོ་ཤིན་ཏུ་ལེགས། །གསང་ཆེན་དེ་ཉིད་གོང་

96-1-403b

འོག་ཏུ། །སྔ་ཕྱིའི་རིམ་པའི་ཁྱད་པར་ཀུན། །བཤད་ཀྱིས་གུས་པས་ལེགས་པར་ཟུང༌། །གསང་པའི་དེ་ཉིད་བླ་ན་མེད། །རྒྱ་འབྲས་ཟབ་ཅིང་རྒྱ་ཆེ་བ། །ཐབས་དང་ཤེས་རབ་འདུས་པའི་རྒྱུད། །ཟུང་འཇུག་བ་དེ་
ཆེན་བསྟན་པར་བྱ། །ཐོག་མ་པར་དང་མཐར་དགེ་བ། །བྱང་ཆུབ་སེམས་མཆོག་བསྟན་པ་ཉིད། །གཞི་དང་དངོས་པོའི་ཁྱད་པར་དང༌། །ལམ་བྱེད་ནུས་པ་ཕྲིན་ལས་སོགས། །འབྱུང་གནས་ཡེ་ཤེས་བསྟན་པ་
ལ། །སྨོན་པ་དང་ནི་འཇུག་སེམས་བསྐྱེད། །དོན་དམ་བསྟན་པའི་བྱང་ཆུབ་སེམས། །ཡང་དག་དོན་གྱི་སེམས་བསྐྱེད་པ། །ཀུན་ཏུ་བཟང་པོའི་ཏིང་འཛིན་ལས། །སྤྱི་པོར་པདྨ་ཟླ་ཉི་ལ། །འཁོར་ལོ་ཨོཾ་དཀར་འོད་འཕྲོ་
བ། །མགྲིན་པར་པད་དམར་ཨཱཿའོད་འབར། །ཐུགས་ཀར་ཟླ་བ་རྡོ་རྗེ་ནི། །དཀར་པོ་རྩེ་ལྔ་འོད་འཕྲོ་བ། །དངུལ་ཆུའི་མདོག་འདྲའི་ཧཱུཾ་ཡེ་ཤེས། །ཀུན་རྫོབ་དོན་དམ་བྱང་ཆུབ་སེམས། །དེ་ཉིད་ཏིང་འཛིན་གནས་པར་
བྱ། །དཔྲལ་བར་རིན་ཆེན་ས་ཡིག་སེར། །ལྟེ་བར་རལ་གྲི་ཧ་ལྗང་བ། །འོད་འཕྲོ་ཡེ་ཤེས་ལྔ་བདག་ཉིད། །འོད་འགྱེད་འགྲོ་བ་སྦྱངས་པ་ལས། །སླར་འདུས་རིགས་ཀྱི་བདག་པོ་ནི། །རྡོ་རྗེ་བཻ་ཌཱུརྱ་ཡི་འོད། །
ཐུགས་ཀར་རྡོ་རྗེ་ལ་ཐིམ་པས། །ཁྲོ་བོའི་རྡོ་རྗེ་ཁ་གྱེས་པས། །འདུས་པ་རྡོ་རྗེ་འཆང་ངོ་བོ། །བྱང་ཆུབ་སེམས་ཀྱི་རྡོ་རྗེ་ཉིད། །གཉིས་མེད་བདེ་བ་ཆེན་པོར་གནས། །རྟོགས་པ་བརྗོད་པས་བསྟན་པར་འགྱུར། །
རྣལ་འབྱོར་ཏིང་འཛིན་གནས་པ་ནི། །འཇིག་རྟེན་ལམ་ལ་གནས་པ་སྟེ། །ཕྱི་ལ་མཆོག་ཏུ་གཞོལ་བས་ནི། །འཇིག་རྟེན་ཆོས་བརྒྱད་རྟོག་པ་འདབ། །མ་སྤངས་ལྷ་ཡི་དམིགས་པ་ལས། །ཕྲ་མོ་རླུང་ལ་བསླབ་

96-1-404a

པ་དང༌། །རགས་པ་ཐིག་ལེ་བསྒོམ་པས་ནི། །ལས་ཆེན་ཐུན་མོང་དངོས་གྲུབ་ལ། །དམིགས་ཕྱིར་གནས་སྐབས་འབྲས་བུ་ཐོབ། །རིམ་གཉིས་ལྡན་པའི་ཏིང་
འཛིན་ལས། །སྦྲོ་བསྡུ་རིགས་ཀྱི་རྣལ་འབྱོར་ལམ། །ས་བོན་ཐིག་ལེའི་དེ་ཉིད་ལས། །ངོ་བོ་ཡེ་ཤེས་བདེ་ཆེན་འགྲུབ། །མཆོག་གྱུར་ནང་དོན་མངོན་དུ་བྱ། །རྣམ་པར་བཀོད་པའི་དཀྱིལ་འཁོར་དང༌།།
བྱང་ཆུབ་སེམས་དང་ལུས་གནས་པའི། །དཀྱིལ་འཁོར་བདེ་ཆེན་འབྱུང་གནས་ཉིད། །སེམས་ཀྱི་དཀྱིལ་འཁོར་མཆོག་གྱུར་པ། །བུམ་པ་གསང་བ་ཤེས་རབ་དང༌། །དེ་ཉིད་སྙིང་པོའི་དཀྱིལ་འཁོར་
ཏེ། །ཡེ་ཤེས་མཆོག་ཏཱ་དབང་བསྐུར་བའོ། །གསང་བའི་དེ་ཁོན་ཉིད་ཡེ་ཤེས་ཀྱི་དཀྱིལ་འཁོར་ཆེན་པོར་བདེ་བ་ཆེན་པོ་ལྷུན་གྱིས་གྲུབ་པ་ལྷན་ཅིག་སྐྱེས་པ། སྐལ་བ་དང་ལྡན་པ་རྣམས་ལས།
ཚད་མེད་པའི་དོན་དམ་པའི་ཡེ་ཤེས་ཀྱི་དབང་རྡོ་རྗེས་ཐོགས་པ་མེད་པར་ཀུན་ཏུ་དབང་བསྐུར་བའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ཉི་ཤུ་པའོ།།    །།
དེ་བཞིན་གཤེགས་པའི་མཛད་པ་ཡི། །ཆོས་དོན་དེ་ཉིད་བླ་ན་མེད། །སྤྱོད་པའི་གསར་བ་མངོན་དུ་བྱུང༌། །ཁྱད་པར་སྣོད་ལྡན་རྟོགས་གྱུར་པའོ། །དག་པའི་གནས་དང་
འཁོར་འདུས་ལ། །ཅི་ཕྱིར་ཚིག་ནི་འདི་ལྟ་བུ། །རིགས་པ་མ་ཡིན་ཅེས་པའི་དོན། །ཐེ་ཚོམ་གནས་སུ་གྱུར་པ་ལས། །ཕྱི་རོལ་གྱུར་དང་ཐུན་མོང་དང༌། །ཇི་བཞིན་སྒྲ་

96-1-404b

དང་མ་ཡིན་དང༌། །བསྟན་ལ་རང་དགར་འཇུག་པ་ཅན། །ཡིན་ནམ་སྙམ་དུ་རྟོག་པ་ལ། །བཟློག་པ་དེ་བཞིན་གཤེགས་རྣམས་ཀྱིས། །ཕྱིན་ཅི་ལོག་ཏུ་གྱུར་ལས་བཟློག །ལན་
གསུངས་སྒྲོ་འདོགས་བཅད་པའོ། །སེམས་ལ་དམིགས་པ་བདག་མེད་པ། །རྣམ་པར་དབེན་དོན་བསྟན་པ་ལས། །གསང་བ་བྱང་ཆུབ་རིམ་གྱིས་དང༌། །ཅིག་ཅར་རིམ་པ་ཉེར་བསྟན་
པ། །དེ་ཉིད་ལམ་དུ་མངོན་པར་འབྱུང༌། །སྤྱོད་དང་གྲོལ་བ་བླ་མེད་པ། །སྣ་ཚོགས་ཐབས་ཀྱིས་འདུལ་དོན་དུ། །སྒྱུ་མ་ལྟ་བུའི་སྤྱོད་པ་སྤྱོད། །རྣལ་འབྱོར་བརྟུལ་ཞུགས་མཆོག་
འཛིན་པའི། །ཀུན་འགྲོ་ཀུན་ལ་དབང་བསྐུར་བ། །མི་འཇིགས་དགྲ་ལས་རྒྱལ་བ་སྟེ། །རིག་པ་བརྟུལ་ཞུགས་སྦྱོད་བྱ་བ། །ཀུན་བཟང་མགོན་པོ་ཀུན་སྤྱོད་དོ། །སྤྲོས་
པའི་སྤྱོད་པས་མཉམ་གཞག་དང༌། །རྗེས་ཐོབ་གཉིས་མེད་ལམ་དུ་བླང༌། །ཕྱོགས་ལས་རྣམ་རྒྱལ་སྤྱོད་ཐོབ་ནས། །ཡེ་ཤེས་ཆེན་པོའི་སྤྱོད་བྱ་བ། །ཟུང་འཇུག་བདེ་ཆེན་རོ་
མཉམ་ལས། །མཐར་ཐུག་སྦང་བླང་མེད་པར་གྲོལ། །ཨ་བ་དྷཱུ་ཏཱིའི་སྤྱོད་པ་ལས། །སྤྲོས་བཅས་སྤྲོས་མེད་དག་དང་ནི། །ཤིན་ཏུ་སྤྲོས་མེད་སྦྱོད་པ་སྤྱོད། །དཔལ་ཡེ་
ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ཉི་ཤུ་རྩ་གཅིག་པའོ།།    །།སངས་རྒྱས་ཀུན་གྱི་བླ་མེད་པ། །གསང་བ་བྱང་ཆུབ་སེམས་

96-1-405a

དབང་བསྐུར། །དབང་པོ་རབ་དང་ཡང་རབ་དང༌། །འབྲིང་གྱུར་མོས་པའི་དབང་བྱས་པས། །ཐམས་ཅད་མོས་སྤྱོད་ལམ་མཚོན་པ།
གསང་ཆེན་མཆོག་གི་དོན་ལས་ནི། །ཡེ་ཤེས་ལམ་བསྟན་དེ་ཉིད་དོ། །དཀྱིལ་འཁོར་ཆེན་པོ་ཚད་གྱུར་པ། །ཡེ་ཤེས་ཚད་མེད་རི་རབ་སྟེ། །སྤྱོད་ཡུལ་བླ་མེད་འདིར་བསྟན་
པ། །མཆོད་པའི་རོལ་པ་ལྷ་མོ་སྟེ། །པདྨ་སྣ་ཚོགས་བདེ་བས་མཆོད། །ཕྱོགས་བཅུ་དུས་གསུམ་རྒྱལ་བ་ཀུན། །གསང་ཆེན་ཐེག་པ་ལ་བརྟེན་ནས། །རྡོ་རྗེ་ཡེ་ཤེས་ཏིང་འཛིན་
བརྙེས། །རྡོ་རྗེ་འཆང་གི་ངོ་བོར་ནི། །བདེ་ཆེན་མཉམ་པ་ཉིད་གྱུར་པས། །མི་ཕྱེད་ཡེ་ཤེས་མངོན་སངས་རྒྱས། །རིགས་ལྡན་མཆོད་པ་བླ་ན་མེད་པ་སྟེ། །དྲན་པ་གཅིག་པ་
ནས་ནི་ལུས་དབེན་པར། །རགས་པའི་ཏིང་འཛིན་སློབ་དུས་མཉམ་རྗེས་ལས། །ཡུལ་ལྔ་གཟུགས་ཀྱི་རྡོ་རྗེ་མ་ལ་སོགས། །ས་ཡི་སྙིང་པོ་ལ་སོགས་དབང་པོ་ལྔ། །ཡབ་ཡུམ་ལྷར་
བརྟེན་སློབ་པ་སྤྱོད་པ་སྟེ། །གཟུང་འཛིན་མ་སྤངས་སྤྲོས་པ་ལྡན་པའི་ཕྱིར། །སྤྲོས་བཅས་སྤྱོད་པ་ཞེས་ནི་གྲགས་པའོ། །མཆོད་ཡུལ་རིགས་ལྔ་རྣམ་སྣང་ལ་སོགས་པ། །མཆོད་རྫས་
ཡུལ་ལྔ་ལྷ་དང་ལྷ་མོར་སྣང༌། །མཆོད་བྱེད་སྤྲོས་བཅས་སྤྱོད་པ་ལག་ནས་པ། །མཆོད་ཐབས་སོ་སོར་རིགས་ཀྱིས་མཆོད་པའོ། །རྟེན་སློབ་སྤྲོས་མེད་ངག་དབེན་སེམས་དབེན་ལྡན། །

96-1-405b

བདག་བྱིན་བརླབས་པས་ཏིང་འཛིན་ཕྲ་བ་ས། །སློབ་མ་མཉམ་རྗེས་ཐབས་དང་ཤེས་རབ་དག །གཉིས་མེད་རྟེན་པའི་ལུས་སེམས་བརྟེན་སློབ་པ། །མཆོད་བྱ་རིགས་ཀྱི་བདག་པོ་ལྔ་སོགས་
སོ། །མཆོད་དངོས་རྣམ་གསུམ་ཁྱད་པར་དག་ཏུ་རོ། །མཆོད་བྱེད་རྣལ་འབྱོར་གྱིས་ནི་ཐབས་བཅས་མཆོད། །རྟེན་སློབ་ཤིན་ཏུ་སྤྲོས་མེད་འོད་གསལ་ནས། །སྒྱུ་ལུས་དག་པའི་བར་
དུ་ཏིང་འཛིན་ནི། །ཤིན་ཏུ་ཕྲ་བ་སློབ་པ་མཉམ་རྗེས་ལ། །བསམས་པས་ཐབས་དང་ཤེས་རབ་དབང་པོ་དང༌། །ཡུལ་ལྔ་གཉིས་མེད་རང་བཞིན་མེད་པར་བསླབ། །སྤྲོས་པ་རྣམ་པར་
བྱེད་པ་དེ་ཡི་ཕྱིར། །ཤིན་ཏུ་སྦྲོས་མེད་དེ་ལ་བྱེ་བྲག་ཏུ། །མཆོད་བྱའི་ཡུལ་ནི་ཡེ་ཤེས་སྐུ་འབྱུང་བ། །མཆོད་བྱེད་གང་ཟག་སྒྱུ་མར་གནས་པས་སོ། །དོན་ནི་སྣང་གསུམ་སྒྱུ་མར་ལྡན་པ་
ལས། །མཆོད་དངོས་སྒྱུ་མའི་འདོད་ཡོན་ཉིད་ཡིན་ནོ། །མཆོད་པའི་ཐབས་ནི་བསམ་གཏན་གཉིས་ཀྱིས་ནི། །འོད་གསལ་དང་དུ་ཐིམ་པ་དེ་ཉིད་དོ། །དཔལ་ཡེ་ཤེས་རྡོ་རྗེ་ཀུན་ལས་
བཏུས་པ་ལས་རབ་ཏུ་བྱེད་པ་ཉི་ཤུ་རྩ་གཉིས་པའོ།།    །།རྗེས་སུ་མདོར་བསྟན་དྲུག་གིས་ནི། །དབེན་པ་གསུམ་དང་སྒྱུ་ལུས་དང༌། །འོད་གསལ་སྔོན་འགྲོ་རྒྱུ་དག་
ལས། །ཏིང་འཛིན་ལས་སྤྱོད་དེས་སྤྱོད་པའི། །སྙོམས་འཇུག་རིམ་པ་གཉིས་ལྡན་པས། །དག་པའི་སྒྱུ་ལུས་རྫོགས་རིམ་གྱི། །རིགས་ལྔའི་གསང་བའི་སྤྱོད་པ་ལས། །སློབ་བཞིན་ཟུང་འཇུག་ཡེ་ཤེས་

96-1-406a

འཐོབ། །བསྐྱེད་རིམ་པས་ནི་མཁའ་གསང་དག །བྱིན་བརླབས་སྙོམས་ཞུགས་སྤྱོད་པའོ། །རྗེས་སུ་དྲན་པ་བཅུ་དྲུག་གིས། །ལམ་དང་སྤྱོད་པ་བསྟན་པ་ལས། །
དག་པའི་སྒྱུ་མལ་གནས་ནས། །མཚན་མ་མེད་པའི་ཏིང་ངེ་འཛིན། །རིགས་ལྔའི་དང་པོའི་སྦྱོར་བ་བསྟན། །སངས་རྒྱས་རྗེས་དྲན་ལ་སོགས་ལྔས། །སྒྱུ་དག་འོད་གསལ་ལུགས་བཟློག་ལས།།
རྫོགས་པའི་རིམ་པ་བསྟན་པའོ། །སྣང་གསུམ་དང་ལས་ལོངས་སྐུ་ནི། །རྡོ་རྗེ་འཆང་དུ་གནས་པ་ལས། །ཡབ་ཡུམ་བདེ་བའི་ངང་ལས་ནི། །རྣམ་སྣང་མཛད་ཀྱི་སྤྲོ་བསྡུ་ཡིས། །སྤྲུལ་སྐུའི་སྤྲོས་ནས་
བསྡུ་བར་བྱ། །རྗེས་དྲན་དྲུག་པས་ལྕེ་ཆུང་གི །དུད་རྩི་འབབ་བྱེད་བཅུད་ལེན་བསྟན། །བདུན་པས་བདག་ཉིད་ཡབ་ཡུམ་ལྡན། །མཚན་མ་མེད་ལ་གནས་པ་ཡིས། །དཀྱིལ་འཁོར་རྒྱལ་པོའི་
མཆོག་གནས་པ། །བརྒྱད་པ་དགུ་པ་བཅུ་པ་ལས། །སྐུ་གསུང་ཐུགས་རྣམས་བྱིན་བརླབ་པ། །ལྷ་ཡི་རྣལ་འབྱོར་བསྟན་པའོ། །བཅུ་གཅིག་པ་དང་བཅུ་གཉིས་པས། །རྒྱུ་དག་ལྷ་ཡི་སྐུ་གསུང་
ཐུགས། །བྱིན་རླབས་བཞི་ཡི་བསྡུས་པ་ལ། །ཐམས་ཅད་ཡེ་ཤེས་དབྱིངས་འཇུག་པ། །ཕྱི་མར་མཆོག་ཐོབ་བསྟན་པའོ། །བཅུ་གསུམ་པ་ནི་བར་མ་དོར། །སངས་རྒྱས་ལམ་ནི་སྟོན་པའི། །བཅུ་
བཞི་པ་དང་བཅོ་ལྔ་པས། །ཕྱག་རྒྱ་ཆེན་པོ་གྲུབ་པ་སྟེ། །ཚེ་འདིར་འཚང་རྒྱའི་ལམ་སྟོན་བྱེད། །དེ་ལྟར་རྗེས་དྲན་བཅོ་ལྔ་པས། །ཏིང་ངེ་འཛིན་ནི་བསྟན་པའོ། །སྤྱོད་པ་རྗེས་དྲན་བཅུ་དྲུག་པས།།

96-1-406b

དཀྱིལ་འཁོར་ཏིང་འཛིན་བསྡུས་ནས་ནི། །སྤྱོད་པ་ལྷ་མོ་དགུའམ་ལྔ། །སྤྱོད་པ་མཐར་ཕྱིན་བྱེད་པའོ། །རྗེས་དྲན་བཅུ་དྲུག་གིས་ནི་འདིར། །མྱུར་བར་སྐྱོབ་པའི་ཁྱད་པར་ཡང༌། །ཟབ་དང་རྒྱ་ཆེ་བསྟན་
པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ཉི་ཤུ་རྩ་གསུམ་པའོ།།    །།འཇིག་རྟེན་འཇིག་རྟེན་འདས་པ་ཡི། །བདེར་གཤེགས་བྱང་ཆུབ་སེམས་དཔར་
བཅས། །ཐེ་ཚོམ་གཅོད་མཛད་རྡོ་རྗེའི་ཚིག །ཡང་དག་དོན་ནི་སྟོན་པར་མཛད། །གསང་བ་ཡེ་ཤེས་སྨིན་གྲོལ་གྱིས། །ཏིང་འཛིན་ཡེ་ཤེས་ཆོས་བསྟན་ཏོ། །དགོངས་ཏེ་གསུངས་པ་གང་ལ་གང༌། །སྔོན་
བྱུང་རྗེས་འཇུག་ལྡེམ་དགོངས་ཉིད། །གསལ་བ་གཞན་ལས་ཁྱད་པར་གྱུར། །དཀྱིལ་འཁོར་དབུས་དབྱུང་རིགས་བསྡུས་པའི། །དེ་ཉིད་རྒྱལ་བ་བསླང་བར་མཛད། །གཅོད་བྱེད་རྡོ་རྗེ་བཟླས་བ་སྟེ།།
མ་བྱིན་ལེན་པ་སེམས་དམིགས་ཀྱིས། །མི་ཚངས་སྤྱོད་པའི་འོད་གསལ་བ། །སྒྱུ་མས་བརྫུན་དུ་སྨྲ་བ་ཉིད། །ཟུང་འཇུག་རབ་ཏུ་མི་གནས་པས། །ཚིག་རྩུབ་དངོས་འཛིན་ཟློག་པར་བྱེད་པའོ། །ལས་
རླུང་ཅུང་ཟད་དུལ་བར་གྱུར་པ་ཡིས། །ཡེ་ཤེས་རླུང་གི་ནུས་པ་རྙེད་གྱུར་ནས། །ཏིང་འཛིན་གསལ་ཞིང་ཕྲ་རབ་འཇུག་བ་ཉིད། །ཀུན་འདར་དུ་ནི་སྲོག་རྩོལ་རབ་སིམ་གྱུར། །རྒྱ་དཔེར་ཡི་གེ་མི་གསལ་བས་དགེ་གཞན་མ་རྙེད། །དབུ་མར་གནས་པས་
འབྱུང་འཇུག་གཡོ་མི་འགྱུར། །དེ་ལས་ཡེ་ཤེས་འོད་ཟེར་གློག་ལྟ་བུ། །ཀུན་ནས་འབྱུང་བ་དེ་ཉིད་ཐིག་ལེའི་དབུས། །དཀར་དམར་གོང་བུ་འདྲེས་པའི་བྱང་ཆུབ་སེམས། །འབྱུང་བའི་སྒོ་དང་འཇུག་

96-1-407a

པའི་སྒོ་ཉིད་ནི། །མི་འཕོ་རི་བོང་འཛིན་པ་ཟླ་རྒྱས་པས། །སྣ་ཡི་བུ་ག་གཡས་གཡོན་རྣལ་འབྱོར་པའི། །གཅིག་ནས་འབྱུང་ཞིང་གཅིག་ཏུ་འཇུག་པ་ནི། །ཚིམ་བྱེད་བདེ་
གནས་སྙིང་ག་ལྟེ་བར་ནི། །གནས་པ་རྡོ་རྗེ་འཛིན་པའི་སྙིང་པོ་ནི། །བསྐུལ་བར་གྱུར་པའི་བདེ་གཤེགས་ཐམས་ཅད་ལ། །ཕྱོགས་བཅུར་མཆོད་ནས་དགྱེས་བར་གྱུར་པ་ལས། །བདུད་རྩི་སྤྱན་གྱི་
མཛོད་སྤུ་ནས་ཕྱུང་སྟེ། །འཇུག་པ་རྣལ་འབྱོར་སྤྱི་གཙུག་འཁོར་ལོར་ཞུགས། །མགྲིན་པར་ལོངས་སྤྱོད་ཐུགས་ཀར་ཐིམ་གྱུར་བས། །བྱང་ཆུབ་ཆེན་པོ་ཨ་བ་དྷཱུ་ཏཱིར་གནས། །དེ་ཉིད་སྤྲོས་མེད་
བདུད་རྩི་རབ་རྒྱས་པས། །གནས་བཅུར་ཁྱབ་པ་ཀུན་འདར་མི་ལྡོག་གྱུར། །བདེ་བ་ཆེན་པོའི་སྙིང་པོ་བསྐུལ་བ་ནི། །སྐུ་གསུང་ཐུགས་ཀྱི་རྡོ་རྗེ་རོ་མཉམ་པས། །བྱང་སེམས་རྡོ་རྗེ་ཉིད་དུ་མཆོག་
མངོན་འགྱུར། །རྒྱལ་སྲས་ཐམས་ཅད་རབ་ཏུ་དགྱེས་གྱུར་བས། །ཡེ་ཤེས་སྙིང་པོ་ནུས་པ་བརྟན་བྱེད་འགྱུར། །འདི་ནི་ཡེ་ཤེས་པོ་ཉ་མཆོག་གིས་ནི། །སྐད་ཅིག་ཉིད་ལ་བྱང་ཆུབ་མངོན་དུ་
བྱེད། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ཉིད་ཤུ་རྩ་བཞི་པའོ།།    །།ཡེ་ཤེས་མངོན་པར་འབྱུང་བ་ལས། །སྔགས་ཀྱིས་ལྷ་ཡི་སྐུ་བསྐྱེད་པ། །མངོན་
པར་བྱང་ཆུབ་རྣམ་ལྔ་ལས། །རྡོ་རྗེ་འཆང་ཉིད་གྲུབ་བྱེད་པའི། །བདེན་གཉེས་རྣམ་དག་རྒྱུ་འབྲས་ཏེ། །ཡོངས་སུ་དག་པའི་སྐུར་རྫོགས་བྱེད། །རིགས་ཀྱི་ལྷ་ཡི་རྣལ་འབྱོར་པ། །རིམ་པ་ཇི་བཞིན་

96-1-407b

རྫོགས་བྱེད་པ། །སྔགས་ཀྱིས་བསྐྱེད་པའི་རྣལ་འབྱོར་རོ། །ཡེ་ཤེས་ཀྱིས་ནི་སྐུ་བསྐྱེད་པ། །རྡོ་རྗེ་འཆང་ཉིད་རྣལ་འབྱོར་པ། །སྒྱུ་མ་སྟོང་ཉིད་འཇུག་པ་སྟེ། །དངོས་པོས་མཐོང་བར་མི་འགྱུར་རོ། །ཁམས་
གསུམ་བརྟན་གཡོ་བདག་ཉིད་བཅས། །རིལ་འཛིན་རྗེས་གཞིག་ཏིང་འཛིན་གྱིས། །ཐམས་ཅད་འོད་གསལ་གནས་འཇུག་པ། །ཡེ་ཤེས་ཟུང་འཇུག་ཐོབ་འགྱུར་པའོ། །བྱང་ཆུབ་སེམས་དཔའི་ཏིང་
འཇིན་གྱིས། །མངོན་ཤེས་སྒྲུབ་བྱེད་ས་བོན་བཅས། །དེ་ལས་ཡང་དག་རབ་གྲུབ་འགྱུར། །དེ་བཞིན་གཤེགས་པ་ཐམས་ཅད་ཀྱི། །སྐུ་གསུང་ཐུགས་ཀྱི་ཕྲིན་ལས་སྟོབས། །མཚུངས་མེད་ཡོན་ཏན་
རྒྱ་མཚོ་སྟེ། །མི་ཟད་རྒྱན་གྱི་འཁོར་ལོ་མཆོག །ཨཱ་ལི་བཅུ་གཉིས་དབྱངས་ལྡན་པ། །འབྱུང་བ་ལྔ་ཡི་རླུང་གིས་ནི། །ལྷ་མོ་ལྔ་རུ་གྱུར་བ་ལ། །དབྱངས་ཀྱི་ཡན་ལག་དྲུག་ཅུང་བརྗོད། །ཀཱ་ལི་གསལ་
བྱེད་ཡི་གེ་ནི། །ཌ་ཌྷ་ད་དྷ་ཡ་ལ་ཏ། །སུམ་ཅུ་རྩ་བཞི་དེ་སྙེད་ལས། །དྲུག་བཅས་བཞི་བཅུ་ཉིས་འགྱུར་ལས། །བདེ་བྱད་བཟང་པོ་བརྒྱད་ཅུར་འགྱུར། །རང་བཞིན་དག་པས་གནས་འགྱུར་པའོ། །ཡང་ན་
དབྱངས་ཡིག་ཉིས་འགྱུར་བཅས། །མཚན་མཆོག་སུམ་ཅུ་རྩ་གཉིས་བོ། །འགྲུབ་འགྱུར་རྒྱུ་རྐྱེན་ཉེར་ལེན་ལས། །རྒྱུ་འབྲས་མངོན་དུ་གསལ་བར་འབྱུང༌། །རྫོགས་སངས་རྒྱས་ཀུན་ཡོན་ཏན་ནི། །
འཁོར་ལོས་སྒྱུར་ལས་ཁྱད་འཕགས་པ། །མཛོད་སྤུ་སྨིན་མཚམས་འོད་འབར་བ། །གསང་བ་སྦུ་བས་སུ་ནུབ་བ་དང༌། །གཙུག་ཏོར་ལྟ་བས་མི་མངོན་བ། །འོད་ཟེར་དཀྱིལ་འཁོར་ཁྱབ་བྱེད་བ། །དབང་གི་

96-1-408a

ནུས་པ་བརྟན་གྱུར་པས། །གཟུགས་སྐུའི་ཡོན་ཏན་རྒྱུ་འབྲས་ཀྱི། །བྱེད་ལས་སྟོབས་ལྡན་འབྱུང་འགྱུར་ཉིད། །གསང་སྔགས་ཟབ་དང་རྒྱ་ཆེ་བ། །མྱུར་བ་ཉིད་དུ་བྱིན་
བརླབས་ཤིང༌། །བདེ་བ་ལམ་བྱེད་ཚེ་འདི་དང༌། །བར་དོའི་ཡེ་ཤེས་མངོན་དུ་བྱེད། །བླ་མ་ལས་ནི་གྲོལ་སྤྱོད་འཐོབ། །མངོན་སུམ་རྟེན་འབྲེལ་ཁྱད་པར་རོ། །དཔལ་ཡེ་ཤེས་རྡོ་རྗེ་ཀུན་ལས་
བཏུས་པ་ལས་རབ་ཏུ་བྱེད་པ་ཉི་ཤུ་རྩ་ལྔ་པའོ།།    །།དེ་ནས་རང་བཞིན་རྟོག་པ་ནི། །དཔེར་ན་རྒྱ་མཚོ་ཆེན་པོ་ལ། །བྱ་ཡི་ཚོགས་རྣམས་རྒྱུ་བ་ཀུན། །འགྲོ་འོང་དུ་མ་བྱེད་
གྱུར་ཀྱང༌། །རྒྱ་མཚོ་གཡོ་བ་མེད་པ་བཞིན། །སྣང་བ་གསུམ་གྱི་ཡེ་ཤེས་ལ། །གོས་པ་མེད་ཅིང་རྟོག་བ་མེད། །རྩ་རྣམས་རྣམ་པར་དག་པས་ནི། །གཏུམ་མོ་ཡེ་ཤེས་མེ་འབར་བའོ། །
རླུང་ནི་སྲོག་རྩོལ་དག་བ་ན། །སྒྱུ་མ་སྨིག་རྒྱུ་ཆུ་ཟླར་འཆར། །ཐིག་ལེ་དག་པར་གྱུར་པ་ན། །འོད་གསལ་བདེ་བ་ཆེན་པོར་འཆར། །བདག་ཆགས་རྟོག་བདག་པ་ལས། །རྨི་ལམ་སངས་
རྒྱས་ཞིང་ཁམས་མཐོང༌། །ཡི་གེ་དག་ཅིང་ཁམས་དྭངས་བས། །མཁྱེན་པ་རྐྱང་བས་རྣམ་གྲོལ་འཐོབ། །སེམས་གསུམ་ཞི་གནས་ཆ་ངང་ནི། །སེམས་གསུམ་ལྷག་མཐོང་གང་
ཡིན་པ། །རྣལ་འབྱོར་བ་ལ་ངེས་པར་འཆར། །རྟོག་པའི་རྦ་རླབས་དང་གིས་ཞི། །སྣང་བ་སྐྱེ་བ་མེད་བ་སྟེ། །སྣང་བ་ཐོབ་པ་འགག་བ་མེད། །སྣང་བ་མཆེད་བ་མི་གནས་ཤིང༌། །གནས་པ་

96-1-408b

མེད་བས་མི་རྟག་པ། །ཉེར་ཐོབ་སྟོང་ཉིད་དོན་གནས་པའོ། །འོད་གསལ་ཆོས་ཉིད་དེ་བཞིན་ཉིད། །མཁའ་ལྟར་དག་པ་བདེ་བ་ཆེ། །མ་འགགས་དྲི་མ་མེད་ཞི་བ། །དོན་དམ་ཕྱག་རྒྱ་ཆེན་པོ་
ཉིད། །ས་ལམ་ནུས་པ་ཀུན་རྫོགས་པ། །སློབ་པའི་ཟུང་འཇུག་སྙིང་པོ་ཉིད། །རྡོ་རྗེ་སྒོ་གསུམ་རྣམ་དག་པས། །མི་སློབ་ཟུང་འཇུག་མངོན་དུ་གྱུར། །དེ་ཉིད་མཐར་ཕྱིན་བླ་མེད་པའོ། །དཔལ་ཡེ་
ཤེས་རྡོ་རྗེ་ཀུན་ལས་བཏུས་ལས་རབ་ཏུ་བྱེད་པ་ཉིད་ཤུ་རྩ་དྲུག་པའོ།།    །།དེ་ནས་དཔལ་ལྡན་རྡོ་རྗེ་འཆང༌། །འཇམ་པའི་རྡོ་རྗེའི་ཏིང་འཛིན་གྱིས། །བསམ་གཏན་གཉིས་ཀྱིས་ཡེ་
ཤེས་འཇུག །དེ་ཡི་ཁྱད་པར་བཅས་པ་བསྟན། །རིག་པ་འཛིན་པ་ལྔ་གྲུབ་པ། །རྣལ་འབྱོར་དངོས་གྲུབ་ཐོབ་འགྱུར་བཤད། །འབྲུ་གསུམ་བདུད་རྩི་རིལ་བུ་ཡི། །ཡོན་ཏན་ནུས་པ་མྱུར་གྲུབ་
བྱེད། །རྡོ་རྗེ་དགུག་པའི་ཕྲིན་ལས་དབང༌། །དམ་ཚིག་ཤ་ལྔའི་ཡོན་ཏན་ཚུལ། །དེ་ལས་དངོས་གྲུབ་དབང་ཕྱུག་འཐོབ། །མངོན་གྱུར་འབྲས་བུ་ཕྲིན་ལས་འགྲུབ། །ད་ནི་བསྙེན་བསྒྲུབ་ཡན་
ལག་བཞི། །རྡོ་རྗེ་རྣམ་བཞི་ལྷ་ཡི་སྐུ། །ལུས་དབེན་རྡོ་རྗེ་བཟླས་པ་དང༌། །སྣང་གསུམ་སྒྱུ་ལུས་འོད་གསལ་ལ། །སོ་སོར་བསྡུས་པ་བསམ་གཏན་མ། །སྲོག་རྩོལ་འཛིན་པ་དེ་བཞིན་ཉིད། །
རྗེས་དྲན་ཡན་ལག་ཏིང་འཛིན་སྟོབས། །ཟུང་འཇུག་རིམ་པ་བསྟན་པ་ལས། །རིགས་ཀྱི་ཆ་ལས་དེ་ཉིད་གནས། །རྒྱུ་རྐྱེན་ལམ་དང་ནུས་འབྲལ་གང༌། །མངོན་འགྱུར་ལྟ་སྟངས་སྤྱོད་ཡུལ་

96-1-409a

ཀུན། །རིམ་གྱིས་འཆར་དང་ཅིག་ཅར་བ། །དེ་ཉིད་ཐོད་རྒལ་རིམ་རྟོགས་བྱ། །ཚེ་འདིར་སངས་རྒྱས་ལམ་དང་ནི། །བར་དོར་དངོས་གྲུབ་འབྱུང་ལམ་དང༌། །སྒོ་
གསུམ་བྱིན་བརླབས་རྡོ་རྗེ་ཡི། །སྨོན་ལམ་ཕྱི་དུས་འགྲུབ་པར་གྱུར། །བསམ་གཏན་གནས་པ་དབང་པོ་ཐབས། །ཡུལ་ཉིད་ཤེས་རབ་ཏིང་ངེ་འཛིན། །དབྱེར་མེད་སྦྱོར་བ་གསང་གནས་
ཏེ། །དུས་གསུམ་ལས་འདས་རྟོག་པའོ། །རྣམ་ཤེས་དེ་ཉིད་གསལ་བ་ལས། །མ་འགགས་ཡུལ་རྗེས་མི་འབྲང་ཞིང༌། །མི་གཡོ་ཉོན་མོངས་ལས་དག་པ། །རྣམ་པར་སྤྱོད་པ་བྱེ་བྲག་
གསལ། །རྣམ་པར་མི་རྟོག་དམིགས་མེད་པ། །མི་འཁྲུལ་ལུས་སེམས་ཐ་མི་དད། །ཚོར་བ་ལས་འདས་དགའ་བ་ཉིད། །འཕྲོ་བ་མེད་པས་སེམས་གནས་པའོ། །ཟུག་རྔུའི་རྡུལ་མང་རྣམ་
འཚེ་དག །སྒོ་གསུམ་ངང་དུ་དུལ་ཞིང་ཞི། །བདེ་བ་ཟག་མེད་ཆོས་ཉིད་གནས། །འདུ་འབྲལ་མེད་པར་གྱུར་པས་སོ། །རབ་ཏུ་དུལ་བ་རྣམ་ཤེས་ཚོགས། །དག་གྱུར་ཤེས་བྱ་ཆོས་ཀྱི་ཁམས།།
ཟད་ཅིང་གཟུང་འཛིན་རྣམ་དག་པས། །སྟོང་ཉིད་ཡེ་ཤེས་རྩ་གཅིག་པ། །རྣམ་པ་ཀུན་དུ་མི་ལྡོག་པས། །མཚན་མ་མེད་པ་བྱང་ཆུབ་པའོ། །སྣང་བ་ཐོབ་པ་སྟོང་པ་ཉིད། །མཆེད་པ་སྟོང་ཆེན་
གྱུར་པ་སྟེ། །སྣང་ཙམ་ཐམས་ཅད་སྟོང་པ་དང༌། །ཉེར་ཐོབ་ཐམས་ཅད་སྟོང་པ་ཉིད། །དག་པ་རབ་གསལ་མཆོག་གྱུར་པས། །རོ་གཅིག་གྱུར་པ་ལུགས་འབྱུང་དང༌། །ལུགས་བཟློག་རྟོག་

96-1-409b

ཚོགས་ཞི་བ་སྟེ། །སངས་རྒྱས་ཀུན་དངོས་འཇིག་རྟེན་ལམ། །དེ་ཉིད་མཆོག་ཏུ་བསྟན་པ་ཡིན། །དེ་བཞིན་གཤེགས་ཀུན་བདག་ཉིད་ལས། །རྐྱེན་ལས་འབྱུང་བ་ལམ་གྱུར་པ། །རྣལ་འབྱོར་གསལ་
དང་མི་རྟོག་པ། །བདེ་བའི་བྱེ་དཔ་ལྟ་སྟངས་ལས། །ཀ་ར་ཎ་བཅིངས་ནུས་པས་ནི། །སྲིད་པ་གསུམ་པོ་གཡོ་མི་འགྱུར། །བིནྡྲ་ཀུན་དོར་གནང་སྡོམ་ལས། །མི་འགྱུར་བརྟན་བྱེད་ཡོན་ཏན་ཐོབ། །
ལུས་གནས་རྩ་ཡི་ཕོ་བྲང་ལས། །གཡས་པའི་ཉི་མ་རྩོལ་བ་སྟེ། །གཡོན་པ་ཟླ་བ་སྲོག་བཅིང་བ། །འབྱུང་འཇུག་གནས་པ་ལམ་བསྟན་པའོ། །དབུ་མར་བྱང་སེམས་རྟེན་བྱེད་པ། །ཀུན་འདར་
ངེས་གནས་འཕོ་མེད་བཟུང༌། །མཚན་མར་མི་འགྱུར་མཆོག་གི་རྩ། །ལས་ཀྱི་རླུང་སྒོམ་བྱེ་བྲག་པ། །འགོག་པས་མུ་ན་པ་སྒྲ་གཅན་འཛིན། །གསང་བའི་སྣ་རྩེའི་སྟེང་འོག་ཏུ། །འབྱུང་བ་རྐྱེན་རླུང་
སྣང་བ་གྲོགས། །སྒོ་ལྔ་བཟློག་ལས་གནས་པར་བྱ། །ཡེ་ཤེས་སྒྲོན་མེ་སྣང་བ་སྟེ། །རྣལ་འབྱོར་གང་ཞིག་མངོན་གྱུར་པས། །རླུང་སེམས་རྣམ་དག་རྟགས་འཆར་བ། །ཡང་ན་འཕྲོ་ཏེ་ལམ་འཐོབ་
འགྱུར། །དེ་ལས་རང་བཞིན་དག་པའི་ཚེ། །འོད་གསལ་ངང་ལས་སྤྲོ་བསྡུ་ཉིད། །དབུ་མའི་ལམ་ནས་འཇུག་པར་འགྱུར། །བདེ་བའི་ཐིག་ལེ་ཐབས་དང་ནི། །ཡེ་ཤེས་མེ་ནི་ཤེས་རབ་ཆེ། །གཉིས་
མེད་དྷཱུ་ཏཱིའི་ནང་ཞུགས་པས། །བདུད་རྩི་མི་འཕོ་གསང་ལམ་གནས། །དེ་ཉིད་དུ་ནི་སྲོག་བརྟེན་ཅིང༌། །འཛིན་པ་ཡེ་ཤེས་ལམ་གྱུར་པའོ། །དེ་ལས་གཏུམ་མོ་འབར་གྱུར་ཞིང༌། །ལས་རླུང་

96-1-410a

གྱེན་ལོག་ལྟེ་བར་ཕྱིན། །ལྷོ་ལས་བདུད་རྩི་འབར་འཛག་གྱུར། །མགྲིན་པར་དགའ་བ་སྙིང་གར་ནི། །མཆོག་དགའ་ལྟེ་བར་ཁྱད་པར་ཅན། །གསང་པར་མི་ལྡོག་
ལྷན་ཅིག་སྐྱེས། །མཆོག་ཏུ་མི་འགྱུར་འཐོབ་པའོ། །དེ་ཉིད་ཡེ་ཤེས་རྗེས་དྲན་གཅེས། །ལུས་ངག་ཡིད་དང་ཡེ་ཤེས་ཞི། །ཕྱག་རྒྱའི་དེ་ཉིད་མངོན་གྱུར་པའོ། །ཤེས་པ་དག་ནི་རྣམ་དག་
པ། །ལྟེ་བར་འདོད་ཆགས་རྟོག་པ་དག །སྙིང་གར་།ཉིད་ཀྱི་རྟོག་པ་ཞི། །མགྲིན་པར་རྨི་ལམ་ཤེས་པ་དག །དཔྲལ་བར་སད་པའི་སེམས་བ་སྤངས། །ལས་རླུང་རྩ་ཡི་འཁོར་ལོ་ཡི། །ཐིག་
ལེར་གནས་པ་རྟེན་དང་ནི། །བརྟེན་པ་བྱང་སེམས་མི་འགྱུར་ཐོབ། །ལས་ཀྱི་ཕུང་པོ་ལོག་གྱུར་ཅིང༌། །མཉམ་པའི་བདེན་པ་ལ་འཇུག་པ། །གཙུག་ཏོར་སྒོ་ནི་ཕྱེ་གྱུར་པས། །འབིགས་
བྱེད་བརྟན་པའི་དོན་ཐོབ་པས། །ཡོན་ཏན་དཔག་མེད་མངོན་དུ་གྱུར། །ཐབས་དང་ཤེས་རབ་དབྱེར་མེད་པ། །དཔལ་ལྡན་རྡོ་རྗེ་འཆང་དུ་གྱུར། །དེ་ཉིད་ཡོན་ཏན་ཕྲིན་ལས་ཚོགས། །རྟོག་
མེད་དང་ལས་ཀུ་དུ་འབྱུང༌། །སྐད་ཅིག་མངོན་རྫོགས་ཟུང་འཛུག་པ། །ཏིང་ངེ་འཛིན་ཞེས་བརྗོད་པ་སྟེ། །གསང་ཆེན་གནས་འཐོབ་མངོན་སངས་རྒྱས། །དཔལ་ཡེ་ཤེས་རྡོ་རྗེ་ཀུན་
ལས་བཏུས་པ་ལས་རབ་ཏུ་བྱེད་པ་ཉི་ཤུ་རྩ་བདུན་པའོ།།    །།དེ་ནས་ཡེ་ཤེས་ཀུན་མཁྱེན་པའི། །གསང་བ་རབ་འབྱམ་གྲུབ་པ་སྟེ། །འཇིག་རྟེན་འཇིག་རྟེན་འདས་པ་ཡི། །ཡང་

96-1-410b

དག་སྤྱོར་པའི་དོན་གྱིས་ནི། །ཐོགས་མེད་ནུས་པ་ལྡན་གྱུར་པ། །བདེན་པ་གཉིས་བསྲེས་དོན་བསྟན་པའོ། །ཕྲིན་ལས་བཞི་ཡི་བྱེད་པ་ལས། །གྲུབ་ཚུལ་དེ་ཉིད་བསྟན་པའོ། །བཟླས་ཐབས་བཅུ་
ཡིས་གྲུབ་པའི་དོན། །སྔགས་རྣམས་ཀུན་གྱི་དེ་ཉིད་ཀྱིས། །ལམ་རྫོགས་ས་རྣམས་མངོན་གྱུར་པས། །བདག་བྱིན་བརླབ་བར་གྱུར་བའོ། །ཚེ་འདི་ཉིད་དང་བར་དོར་ནི། །ཡེ་ཤེས་དངོས་གྲུབ་
ཐོབ་པར་བཤད། །གོང་དུ་འཕོ་བའི་དོན་གྲུབ་བྱེད། །བཅུ་བདུན་ལྷ་ཡི་འཁོར་ལོ་ལས། །གྲུབ་པ་རབ་གསལ་བདེ་ཐོབ་པའོ། །མཚོན་བྱའི་འབྲས་བུ་མོང་འགྲུབ་ན། །མཚོན་བྱེད་ནུས་པ་ཐོགས་
མེད་འབྱུང༌། །གསལ་བྱ་གསལ་བྱེད་རྒྱུ་འབྲས་དང༌། །བསྐྱེད་བྱ་སྐྱེད་བྱེད་རྒྱུ་འབྲས་སོ། །ངོ་བོ་ཉིད་ཀྱི་རྒྱུ་འབྲས་ལས། །རྒྱུས་ནི་འབྲས་བུ་སྐྱེས་བྱེད་པས། །འབྲས་བུ་རྒྱུ་ལས་འབྱུང་བས་ན། །ཕན་
ཚུན་ལྟོས་པའི་རྒྱུ་འབྲས་སོ། །ངོ་བོ་གཅིག་པར་གྲུབ་འགྱུར་ཏེ། །རྒྱུ་འབྲས་རྣམ་པ་ཐ་དད་ཀྱང༌། །རིགས་མཐུན་གནས་ཉིད་མཚུངས་འབྲལ་བས། །གྲུབ་སྡེ་གཅིག་པར་གྲུབ་པའོ། །རྒྱུ་འབྲས་མ་
ལུས་རྟེན་འབྲེལ་ཏེ། །དེ་ཉིད་ནམ་མཁའི་ངོ་བོ་ཉིད། །སྟོང་ཉིད་དངོས་པོ་སྣ་ཚོགས་པར། །གནས་ཀྱང་རོ་མཉམ་འགག་པ་མེད། །ཆོས་རྣམས་སྣང་པ་མ་ལུས་ལ། །ནམ་མཁའི་རང་བཞིན་
དང་ལས་འབྱུང༌། །སྒྲིབ་ཕྱོགས་དང་ནི་སྣང་ཕྱོགས་དག། །སྐྱེ་འགག་དེ་ཉིད་དངོས་མེད་པས། །བདེན་གཉིས་ཐ་དད་གྱུར་བ་ན། །ཡེ་ཤེས་ལམ་ནི་དོན་མེད་འགྱུར། །གསལ་སྟོང་གཉིས་ནི་

96-1-411a

ཐ་དད་ན། །རྟག་ཆད་མཐར་ནི་ལྟུང་བར་འགྱུར། །དངོས་པོའི་གནས་ལུགས་ལ་བརྟེན་ནས། །དངོས་མེད་ཡེ་ཤེས་འོད་གསལ་བ། །ཟབ་དང་རྒྱ་ཆེ་གཉིས་མེད་པ། །
རྒྱུ་རྐྱེན་མ་ལུས་དག་བྱེད་པས། །བསམ་གཏན་ཏིང་འཛིན་མཐར་ཐུག་ནི། །རྡོ་རྗེ་ལྟ་བུའི་ངོ་བོ་ཉིད། །དངོས་པོ་ཐམས་ཅད་ཟློག་བྱེད་པ། །ཤིང་གི་ཚོགས་ལ་མེ་འབར་བས། །བསྲེགས་ཏེ་
དངོས་མེད་འགྱུར་བ་ལྟར། །མཐར་ནི་ཐམས་ཅད་སྟོང་ཉིད་དུ། །ཡེ་ཤེས་མེས་ནི་རྣམ་པར་སྦྱངས། །ནམ་མཁའ་ལྟ་བུའི་དབྱིངས་ལས་ནི། །ཡེ་ཤེས་ཕྲིན་ལས་འགག་མེད་འབྱུང༌། །དཔལ་
ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ཉི་ཤུ་རྩ་བརྒྱད་པའོ།།    །།དེ་ནས་རྒྱལ་པོ་རྡོ་རྗེ་འཛིན། །དཔལ་ལྡན་ལུས་ཀྱི་རྣམ་ཤེས་དང༌། །ཡེ་ཤེས་སྒྱུ་འཕྲུལ་ལ་
སོགས་བསྟན། །ལྷ་མོ་བཞི་དང་ཁྲོ་བོ་བཅུ། །སྣ་ཚོགས་ཕྲིན་ལས་དུ་མ་མཆོག །འགྲོ་བ་འདུལ་བའི་དོན་དུའོ། །སྐུ་གསུང་ཐུགས་ཀྱི་རྡོ་རྗེ་ལས། །ཕྱི་ནང་དབྱེ་བ་རིམ་པ་ཡིས། །མ་གྲུབ་
སྲོགས་པའི་ཆོ་ག་ནི། །ཕུར་གདབ་དེ་ཉིད་བསྟན་པའོ། །འདོད་པའི་ཁམས་ན་འགྲོ་བ་ཀུན། །རྣམ་རྟོག་རླུང་གི་ར་བར་ཚུད། །བདག་འཛིན་མདུད་པས་བསྡམས་པ་ལ། །སྨིན་གྲོལ་ཡེ་ཤེས་
ལམ་རྟོགས་པ། །བླ་མའི་ཞལ་ལས་ཤེས་པར་བྱ། །པདྨ་འདབ་བརྒྱད་བཀོད་པ་ལ། །སོ་བདུན་ཡི་གེ་ལ་དམིགས་པ། །བཅུ་དྲུག་ཆ་དང་ལྡན་པའོ། །དྲོད་ནི་སྣང་བ་རྟོག་བྲལ་སེམས། །

96-1-411b

སྤངས་ཐོབ་ཡོན་ཏན་འབྱུང་བའི་གཞི། །རྩེ་མོ་མཆོད་པ་ནུས་པ་རྙེད། །འཇིགས་པ་ལས་གྲོལ་བརྟན་པར་འགྱུར། །བཟོད་པ་སྣང་བ་ཐོབ་པ་ཉིད། །རྟོག་པ་ཀུན་ལས་རྣམ་པར་གྲོལ། །ཆོས་མཆོག་
སྣང་བ་ཉེར་ཐོབ་ཉིད། །ཡེ་ཤེས་དེ་མ་ཐག་པ་ཆེ། །ཟིལ་གནོན་རྟེན་འབྲེལ་ཕྱོགས་ཆ་འཆར། །རིགས་པ་མངོན་གྱུར་རྟོག་པ་འདག །དེ་ཉིད་འཁོར་འདས་ཡོན་ཏན་ཐོབ། །གཟུང་འཛིན་ཆ་
འདས་ལམ་དུ་གྱུར། །རྒྱལ་བའི་དགོངས་པ་རྟོགས་པར་བྱ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་ཉི་ཤུ་རྩ་དགུ་པའོ།།    །།སྤྲོས་པ་མེད་པའི་སྤྱོད་པ་
ཡེ་ཤེས་ཀྱི་གྲུབ་པའི་དོན་བསྟན་པའི་ཕྱིར། དབེན་གནས་དབེན་པ་ཡོན་ཏན་ཀུན་དང་ལྡན་པ། ལུས་གནས་སེམས་ཀྱི་དུར་ཁྲོད་རབ་ཏུ་སྒྲུབ་པ་ཉིད་དུ་བྱ་བ་སྟེ། དངོས་འཛིན་རྣམ་པར་དག་
པ་ཉིད་ཀྱིས་སོ། །སྨེ་ཤ་ཅན་ནི་རྟོག་མེད་མའི་ཤ་ལ་རོལ་པ་ཉིད་དེ། ཁྱད་པར་དུ་ཡེ་ཤེས་ཡང་དག་པ་བསྒྲུབ་པ་སྟེ། དུས་རྟག་ཏུ་ཡེ་ཤེས་ཀྱི་ངང་ལས་མི་འདའ་བར་བསྒྲུབ་པའོ། །རིག་མ་ཤེས་
རབ་ཡེ་ཤེས་ལས་སྐྱེས་མ། རྣམ་པ་ཉི་ཤུས་བྱང་ཆུབ་པ་སྟེ་བཅུ་ཕྲག་གཉིས་མ་ཉིད་དོ། །རྡོ་རྗེའི་དཀྱིལ་འཁོར་བསྒོམ་པ་ནི། ཡེ་ཤེས་ཀྱི་སྐུ་བསྐྱེད་པ། འོད་གསལ་ལ་ལས་བྱུང་བའི་ལུས་རྟེན་དང་
བརྟེན་པར་བཅས་པའི་དཀྱིལ་འཁོར་རྡོ་རྗེ་འཛིན་པ་ཆེན་པོའི་ཕོ་བྲང་དང་ལྡན་པའོ། །དེ་ཉིད་ཕུང་པོ་དང་ཁམས་དང་སྐྱེ་མཆེད་རྣམ་པར་དག་པ། དཔལ་རྡོ་རྗེ་འཆང་ཆེན་པོའི་དཀྱིལ་འཁོར་དུ་

96-1-412a

དམིགས་པའོ། །བཤང་གཅིའི་དམ་ཚིག་ནི་ཡུལ་དང་དབང་པོ་གཉིས་མེད་དུ་སྦྱར་བའོ། །ལ་སོགས་ནི་བདེ་བ་སྟོང་པ་ཉམས་སུ་མྱོང་བའི་ཟས་ཀྱིས་ཁྱད་པར་
ཡུལ་ལ་སྤྱོད་པའོ། །དེ་རུ་ཆོ་ག་བཞིན་དུ་ཞེས་པ་རྡོ་རྗེ་འཛིན་པ་ཡབ་ཡུམ་རོལ་བ་བདེ་ཆེན་མི་འགྱུར་བ་ཡོངས་སུ་གྲུབ་པའོ། །དེའི་དཀྱིལ་འཁོར་རྟེན་གཞལ་ཡས་ཁང་ཆོས་འབྱུང་དང༌།
འབྱུང་བ་རིམ་བརྩེགས་དང་བཅས་པ་རྟེན་དང་བརྟེན་པའི་ལྷ་ཚོགས་ཐམས་ཅད་ཡེ་ཤེས་ལས་སྐྱེས་པ། ཡེ་ཤེས་ལས་བྱུང་བའི་མཚན་ཉིད་བདེ་སྟོང་རོ་མཉམ་དུ་འབྱུང་བའི་ངོ་བོ་ཉིད་
ཡོངས་སུ་རྫོགས་པའོ། །རབ་ཏུ་བཟང་བས་ན་འོད་གསལ་བའི་ཡེ་ཤེས་ལས་སྐྱེས་པ། བཞིན་རབ་ཏུ་མཛེས་བ་ཡེ་ཤེས་ཀྱི་དབང་པོ་དང་སྟོབས་ལས་བྱུང་བ་ཉིད་དོ། །རྒྱན་རྣམས་ནི་བྲལ་
བ་དང་རྣམ་པར་སྨིན་པའི་ཆ་ལས་འཕགས་པའི་ནོར་ལས་ཡན་ལག་བདུན་ལྡན་ཡེ་ཤེས་ཀྱི་ཆེ་བས་ཡོངས་སུ་རྫོགས་པའོ། །དཀྱིལ་འཁོར་གྱི་དབུས་སུ་བཞག་བ་ནི། །རྡོ་རྗེ་འཛིན་པ་
ཉིད་དང༌། རེག་བྱ་རྡོ་རྗེ་མ་ཆོས་ཀྱི་དབྱིངས་ཀྱི་རྡོ་རྗེ་མར་གྱུར་པ་རྣམ་པར་བསྒོམ་ཞེས་པའོ། །དཀྱིལ་འཁོར་ལྔའི་འཁོར་ལོ་ནི། དེ་བཞིན་གཤེགས་པ་ལྔའི་དཀྱིལ་འཁོར། དཔྲལ་
བ་མགྲིན་པ་ཐུགས་ཀ་ལྟེ་བ་གསང་བ་དང་བཅས་པར་སངས་རྒྱས་ཀྱི་སྐུའི་མཚན་དཔེ་དང༌། སྐུ་མདོག་ཕྱག་མཚན་རྒྱན་དང་ལྡན་པ། ཡེ་ཤེས་ལས་འབྱུང་བ་སྐད་ཅིག་གིས་སོ། །

96-1-412b

དེར་རྣལ་འབྱོར་གྱི་དབང་ཕྱུག་གསང་སྔགས་ཀྱི་རྣམ་པར་བསམ་པའི་འཁོར་ལོ་ཅན་གྱི་གསང་བ་ཡེ་ཤེས་ཀྱི་བསྒྲུབ་པ་སྟེ། བདེ་སྟོང་གཉིས་སུ་མེད་བའི་ཕྱག་རྒྱ་ཆེན་པོར་ངོ་བོ་ཉིད་མི་འགྱུར་པའི་
མཆོད་པའི་གནས། ཚད་མེད་པས་ཡང་དག་པར་མཆོད་པ། དམིགས་པ་རྣམ་པར་གྱུར་པའི་ཉམས་ཀྱི་ཏིང་ངེ་འཛིན་གྱིས་སོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་བ་སུམ་
ཅུ་པའོ།།    །།དེ་ཉིད་ལས་གསང་བ་བླ་ན་མེད་པའི་བསྒྲུབ་པ་བསྟན་པའི་ཕྱིར། སྐུ་གསུང་ཐུགས་ཀྱི་རྡོ་རྗེ་ཅན་ཞེས་པ་སྟེ། སྐུ་རྡོ་རྗེ་མི་འགྱུར་བ་གསུང་རྡོ་རྗེ་འགག་པ་མེད་པ།
ཐུགས་རྡོ་རྗེ་རྣམ་པར་མི་རྟོག་པའི་ཡེ་ཤེས་ལ། དེ་ཉིད་དབྱེར་མི་ཕྱེད་པའི་དཀྱིལ་འཁོར། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ལ་ཀུན་ཏུ་རྣམ་པར་སྣང་
པར་མཛད་པ། རྡོ་རྗེ་འཆང་ཆེན་པོ། སྐུའི་འོད་ཀྱི་སྣང་བ་ལས་སྤྲོ་བ་དང་བསྡུ་བར་མཛད་པའི་ཕྱིར་འོད་ཟེར་ཆེན་པོ་དང་རབ་ཏུ་ཆེན་པོ། སྤྲོ་བ་དང་བསྡུ་བ་བསམ་གྱིས་མི་ཁྱབ་པའི་ཡེ་ཤེས་ཀྱི་
ངོལ་པ་སྟོན་པའོ། །ཡང་དེ་ཉིད་དུ་རིག་མའི་རིགས་དག་པས། ཡེ་ཤེས་བསྒྲུབ་པ་ཕུན་སུམ་ཚོགས་པ་བསྟན་པའི་ཕྱིར། བྲམ་ཟེ་མ་ལ་སོགས་པ་སྟེ། རྡོ་རྗེ་རིགས་ཀྱི་སྨེ་ཤ་ཅན་ལྟ་བུའོ། །དེ་
བཞིན་གཤེགས་པའི་རིགས་ལ་ནི། བཙོ་བླག་མཁན་ཏེ་དངོས་པོ་ཐམས་ཅད་ཡེ་ཤེས་སུ་སྒྱུར་བར་བྱེད་བའོ། །ཡང་ན་བྲམ་ཟེ་ཞེས་པ་སྟེ། སྡིག་པའི་དྲི་མས་མ་གོས་པའོ། །རྒྱལ་རིགས་ནི་

96-1-413a

རིན་པོ་ཆེའི་རིགས་ལ་སྟེ། ཡེ་ཤེས་འབར་པའི་ཆེ་པ་དང་ལྡན་པའོ། །རྗེའུ་རིགས་ནི་པདྨ་ཅན་ལ་སྟེ་ཆགས་པ་མེད་པའོ། །རྡོ་རྗེ་ཆོས་ཀྱི་རིགས་ཆགས་པ་མེད་
པ་པདྨའི་འདམ་ལས་ཐོན་བ་ལྟ་བུར་བསྒྲུབ་པ་ཉིད་དོ། །ཡང་ན་གར་མཁན་གྱི་རིགས་ཀྱིས་ཀུན་ཏུ་སྒྱུར་བར་བྱེད་པས། འདི་ནི་ཡེ་ཤེས་བདེ་ཆེན་གསང་བ་ཡེ་ཤེས་མྱུར་དུ་ཐོབ་པར་
བྱེད་པ་ཉིད་དོ། །ཡང་ན་པདྨའི་རིགས་ཀྱི་རིག་མ་ལྟ་བུའམ། གཏུམ་པ་མ་རྣམ་རྟོག་རྩད་ནས་གཅོད་པ་དག་གམ། ཁྱད་པར་དུ་རྡོ་རྗེ་སེམས་དཔའི་སྦྱོར་བ་ཡིས། ཞེ་སྡང་རྡོ་རྗེའི་འཁོར་
ལོ་དང་ལྡན་པས། སྙིང་གའི་གནས་སུ་སྟོང་པ་དང་སྙིང་རྗེ་ཐ་མི་དད་པ། བྱང་ཆུབ་རྡོ་རྗེའི་སྦྱོར་བ་དང་ལྡན་པས། རིག་མ་ཨུཏྤ་ལ་མཐིང་གའི་མདོག་འདྲ་བ། སེམས་དཔའ་ཨུཏྤ་ལ་ལ་
ཆུའི་དྲི་མས་མ་གོས་པ་དང་མཚུངས་པ། བཙོ་བླག་མཁན་ཐམས་ཅད་ཡེ་ཤེས་སུ་སྒྱུར་བར་བྱེད་པ་ཉིད་དེ། སངས་རྒྱས་ཀྱི་ཡེ་ཤེས་དང་མཚུངས་པ་དག་ནི། བརྟེན་བསྒྲུབ་པ་
མཉམ་རྗེས་གཉིས་སུ་མེད་པས་རབ་ཏུ་གྲུབ་པའི་དབང་ཕྱུག་འཐོབ་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་སུམ་ཅུ་སོ་གཅིག་པའོ།།    །།
ཡང་ཤིན་ཏུ་སྤྲོས་པ་མེད་པའི་རྣལ་འབྱོར་བསྟན་པ་ལས་ནི། དམ་པ་གཉིས་ཀྱི་སྦྱོར་བ་ནི། ཐབས་རླུང་གི་སྦྱོར་བ་དང༌། ཤེས་རབ་རིག་པ་སྟོང་ཉིད་སྦྲོས་མེད་ལྷན་ཅིག་སྐྱེས་པ་རང་

96-1-413b

འབྱུང་རོ་མཉམ་བདེ་བ་ཆེན་པོའི་སྦྱོར་བས་ཡེ་ཤེས་ལ་རོལ་པ་གར་གྱི་ཉམས་ཀྱི་སྤྱོད་པ་ཐམས་ཅད་འོད་གསལ་བའི་ངང་ལས། ཟུང་འཇུག་བདེ་བ་ཆེན་པོར་ཕྲིན་ལས་ཐམས་ཅད་བརྩམ་
པར་བྱ་བའོ། །འདི་ནི་དེ་བཞིན་གཤེགས་པ་ཐམས་ཅད་ཀྱི་བྱང་ཆུབ་སེམས་འདའ་བར་མི་བྱ་བས་འདའ་བར་དཀའ་བ་སྟེ་ད་ཕན་ཡོན་ནི་སྐུ་གསུང་ཐུགས་གསང་བ་གསུམ་གྱི་ཡེ་ཤེས་
དང་ལྡན་པ་དེ་ནི་སྐད་ཅིག་དེ་མ་ཐག་ཏུ་ཡང༌། དཔལ་རྡོ་རྗེ་འཆང་བྱང་ཆུབ་སེམས་རྡོ་རྗེ་དང་ཕྲིན་ལས་ཐ་མི་དད་པ་འཐོབ་པར་འགྱུར་པའི་མཚན་ཉིད་ཀྱི་ཐ་ཚིག་གོ །རྡོ་རྗེ་ཉི་མ་ནུབ་པ་རྡོ་རྗེ་ནི།
སྒྱུ་ལུས་དག་པ་ཐབས་མི་ཕྱེད་པ། ཉི་མ་ནི་སྣང་བ་དང་སྣང་བ་མཆེད་པའི་ཆ་ལས་ནུབ་པ་སྣང་བ་ཐོབ་པ་ལས། ཁྱད་པར་དུ་རང་བཞིན་གྱི་རྟོག་པ་ཐམས་ཅད་རྩ་རོ་རྐྱང་གཉིས་རླུང་དང་ཤེས་པ་
དབྱེར་མེད་དུ་བསྡུས་ནས། རྩ་དབུ་མ་ཡེ་ཤེས་ཀྱི་ངང་དུ། སྤང་བླང་མེད་པར་ནུབ་པ་ཆེན་པོ་ཉིད་དེ། དེ་ཉིད་དུ་ནམ་མཁའ་རྣམ་པར་དག་པ་ལྟ་བུའི་བདེ་སྟོང་དབྱེར་མེད་འོད་གསལ་ཆེན་པོ་
རབ་ཏུ་མི་གནས་པའི་ངང་དུ་གནས་བར་འགྱུར་བའོ། །དེ་ལས་སློབ་པའི་ཟུང་འཇུག་ཏུ་ལྡང་བས། སྐྱ་རེངས་ཤར་བ་ལྟ་བུ་སྟེ། མཁྱེན་པའི་ཡེ་ཤེས་དུས་གསུམ་ཕྱོགས་བཅུར་ཁྱབ་
པའི་སྐད་ཅིག་མའི་ཁྱད་པར་ལ། རྣམ་པ་ཐམས་ཅད་མཁྱེན་པ་ཉིད་དུ་གྱུར་པའོ། །ཁྱད་པར་སྒྱུ་ལུས་རྣམ་པར་དག་པ་ཡེ་ཤེས་ཀྱི་རབ་ཏུ་བྱེད་པ་བསྟན་པའི་ཕྱིར། རྒྱལ་པོ་སེམས་དཔའ་

96-1-414a

སྟེ། ཆོས་རྣམས་ཀུན་དང་མཚུངས་པར་ལྡན་པ་རྒྱལ་པོ་འཁོར་ལོས་སྒྱུར་བ་ནི། རིན་པོ་ཆེ་བདུན་དང་ལྡན་པ་སྟེ། གནས་སྐབས་སུ་འཕགས་པའི་ནོར་
བདུན་གྱི་རྒྱན་གྱིས་སྤྲས་པ་ན། རྒྱུད་གསང་ཆེན་ལ་རྒྱན་བདུན་གྱིས་སྤྲས་པར་གྱུར་པས། སྐུ་གསུམ་ཡན་ལག་བདུན་ལྡན་དུ་གྲུབ་པ་འདོད་དང་ཐར་པ་རབ་ཏུ་གྲུབ་པ་སྟེ། དབང་
ཕྱུག་བརྒྱད་ལྡན་ཟུང་འཇུག་བླ་ན་མེད་པ་རབ་ཏུ་གྲུབ་པ་ཉིད་དོ། །དངོས་པོ་དང་མཚན་མར་འཛིན་པ་ཐམས་ཅད་རྣམ་པར་འཛིན་པ། རྣམ་པར་དག་པར་སྒྱུ་མ་རབ་ཏུ་མི་གནས་པར་
བསྟན་པའི་དོན་དུ། དེ་ནི་རྡོ་རྗེ་ཆོས་ཀྱི་བདག་ཅེས་ཚད་མེད་པའི་བྱང་ཆུབ་སེམས་ལས་བྱུང་བའི་ཆོས་ཀྱི་དབང་ཕྱུག་ཆེན་པོ། ཕྱིར་མི་ལྡོག་པའི་གནས་ཐོབ་པ། དག་པའི་ས་ལ་གནས་
པར་འགྱུར་བ་ནི། ས་བཅུ་ལ་ནི་གནས་པར་འགྱུར་བ་སྟེ། སྣང་བ་གསུམ་པོ་རང་བཞིན་དང་བཅས་པ། ཐམས་ཅད་དག་པས་བདག་བྱིན་གྱིས་བརླབ་པའི་རིམ་པ་ཐོབ་པས། ལུས་
ཀྱི་གནས་དང་ཉེ་བའི་གནས་ལ་སོགས་པར་བགྲོད་པས། རྟེན་དང་བརྟེན་པ་རང་བྱིན་གྱིས་བརླབས་པར་འགྱུར་བའི་ཕྱིར། རྒྱལ་པོ་དཔུང་གི་དམ་ཚིག་འཛིན་ན། ཐོགས་པ་མེད་
པའི་ཡེ་ཤེས་ཀྱིས་ཕྲིན་ལས་ཡོན་ཏན་མི་ཟད་པ་སྟོབས་དང་མི་འཇིགས་པ་ལ་སོགས་པའི་དབང་ཕྱུག་དམ་པ་བརྒྱད་ལ་སོགས་པ་མ་འདྲེས་པའི་ཆོས་སྤོབས་ལ་དབང་སྒྱུར་བ།

96-1-414b

ཀུན་གྱི་མཆོག་ཚད་མེད་མངོན་དུ་གྱུར་པའོ། །མངོན་པར་བྱང་ཆུབ་རྣམ་གཉིས་ལས། །ཕྱི་ནང་གཉིས་སུ་དགོས་པས་བཤད། །ནང་གི་དུས་ཏེ་ཆོ་འཕྲུལ་བསྟན། །བདུད་ལས་རྣམ་པར་རྒྱལ་
བ་སྟེ། །རྡོ་རྗེ་སྒོ་གསུམ་སོ་སོར་དག །སློབ་པའི་ཕྱི་ཡི་མངོན་བྱང་ཆུབ། །ཐོ་རངས་མི་སློབ་ཟུང་འཇུག་སྟེ། །སྐུ་བཞི་གཅིག་ཏུ་འདུས་པ་སྟེ། །སྐད་ཅིག་ཡེ་ཤེས་རྣམ་གྲོལ་བའོ། །དཔལ་ཡེ་
ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་སུམ་ཅུ་སོ་གཉིས་པའོ།།    །།དེ་ལས་མངོན་པར་བྱང་ཆུབ་པ་བདེ་བ་བདེ་བ་ཆེན་པོའི་དབང་ཕྱུག་བསྟན་པའི་ཕྱིར། རྡོ་རྗེ་རྣལ་
འབྱོར་པས་རྡོ་རྗེ་ལུས་ཀྱི་ཁྱད་པར་ལ་བརྟེན་ནས། རིག་མ་མངོན་པར་འདུ་བྱ་བ་ལས། མཁའ་གསང་བྱིན་རླབས་དང་ལྡན་པས། ཐབས་དང་ཐབས་ལས་འབྱུང་བའི་རྡོ་རྗེ་ཆོས་འབྱུང་པདྨར་
ནུབ་པས། ཤེས་རབ་ཟེ་འབྲུ་རྒྱས་པར་ཟླ་བ་དང་ཉི་མ་རོ་མཉམ་པར་གྱུར་པས། སྣང་བ་དང་སྣང་བ་མཆེད་པ་དང་སྣང་བ་ཐོབ་པ་དང༌། ཉེ་བར་ཐོབ་པ་ནུབ་པ་ཅན་གྱི་ཡེ་ཤེས་ཀྱི་བསྒྲུབ་པ་
ཀུན་ཏུ་བརྩམ་པའོ། །འོད་གསལ་བའི་ཡེ་ཤེས་ཐོག་མ་དང་མཐར་འབྱུང་བ་ཉིད་ཀྱིས་རང་བཞིན་རྣམས་ཀུན་འདར་དུ་ནུབ་ཅིང་རྣམ་པར་དག་པའོ། །སྐྱ་རེངས་འཆར་བའི་ཆ་ནི་མཁའ་སྣང་
དག་པའི་ངང་དུ་ཡེ་ཤེས་འཇུག་པ་དང་བཟློག་པར་གྱུར་པས། སྟོང་པ་བཞི་ལས་འདས་པའི་ཏིང་ངེ་འཛིན་མཆོག་སྟེ། རྒྱུ་ཀུན་ཏུ་བྱང་ཆུབ་སེམས་འཕེལ་བ་ལས། རྐྱེན་རིག་མའི་སྟོབས་

96-1-415a

ཀྱིས། རྩ་གནས་ཐམས་ཅད་དུ་ཐིག་ལེ་འཕེལ་ཞིང་རྒྱས་པ་ལས། དགའ་བའི་དུས་སུ་རྣམ་པ་སྣ་ཚོགས་པའི་སྐད་ཅིག་མ་དང༌། མཆོག་དགའི་
དུས་སུ་རྣམ་པར་སྨིན་པའི་ཁྱད་པར་གྱི་དགའ་བའི་དུས་སུ་རྣམ་པར་ཉེད་པ་ཉིད་དོ། །སྐད་ཅིག་མ་གསུམ་ལས་འདས་པའི་དུས་དེ་མ་ཐག་པ་ལས། ལྷན་ཅིག་སྐྱེས་པའི་དགའ་
བ་ལས་མཚན་ཉིད་བྲལ་བའི་སྐད་ཅིག་མ་མངོན་དུ་གྱུར་པ། བདེ་སྟོང་རོ་མཉམ་གྱི་ཡེ་ཤེས་ཕྱག་རྒྱ་ཆེན་པོ་རབ་ཏུ་མི་གནས་པའི་དོན་ཟུང་འཇུག་ཆེན་པོ་ཐོབ་པར་གྱུར་པའོ། །དེ་
ཉིད་ཡོངས་སུ་དག་པ་བླ་ན་མེད་པའི་ཆེ་བ་བསྟན་པ་ལ། རྒྱན་རྣམས་དོན་གྱི་རྒྱན་ཡེ་ཤེས་ཀྱི་ཆེ་བ་བསམ་གྱིས་མི་ཁྱབ་ཏུ་འཆར་ལ། རྣམ་གྲངས་ཡོན་ཏན་གྱི་ཆེ་བ་ཚད་མེད་
པར་འཆོར་བའོ། །རྣམ་པ་ཐམས་ཅད་དུ་རིམ་དང་ཅིག་ཅར་དུ་ཀུན་དུ་སྣང་བའོ། །མེ་ཏོག་ནི་གཟུགས་རྡོ་རྗེ་སྤོས་ནི་དྲི་རྡོ་རྗེ་མ་ལ་སོགས་ཀྱིས་སྒྲ་རྡོ་རྗེ། རོ་རྡོ་རྗེ་དང༌། རེག་བྱ་རྡོ་རྗེ་
མའི་རྣམ་པར་སྣང་བའོ། །རྡོ་རྗེ་སེམས་དཔའ་སྟེ། བྱང་ཆུབ་སེམས་རྡོ་རྗེའི་ཕྲིན་ལས། ཕུང་པོ་ཁམས་དང་སྐྱེ་མཆེད་ཐམས་ཅད་རྟེན་དང་བརྟེན་པར་གྱུར་པ། སྤྱི་གཙུག་ནས་
རྐང་མཐིལ་གྱི་བར་དུ་བདེ་བ་ཚད་མེད་པ་སྐྱེས་པས། སྣང་སྲིད་ཐམས་ཅད་བདེ་བ་ཚད་མེད་པར་གྱུར་པ། ས་གསུམ་ཀུན་ཏུ་སྒྱུ་མའི་རོལ་པས་མི་ཟད་པའི་ཆོ་འཕྲུལ་དཔག་ཏུ་མེད་

96-1-415b

པ་སྐད་ཅིག་གཅིག་ལ་འཆར་བར་འགྱུར་བའོ། །དེའི་ཚེ་བསྟན་བ་སྐུ་གསུམ་མཆོག་ནི། བདེ་བ་ལོངས་སྐུ། གསལ་བ་སྤྲུལ་སྐུ། མི་རྟོག་པ་ཆོས་ཀྱི་སྐུ་སྟེ། དབྱེར་མེད་ངོ་བོ་ཉིད་ལྷུན་གྲུབ་དེ་
ལ། ཕྲིན་ལས་ཐོགས་པ་མེད་པར་འཆར་བས་རབ་ཏུ་བསྒོམ་པའོ། །དཔག་ཚད་བརྒྱའི་ནི། དེ་བཞིན་གཤེགས་པའི་ཞིང་ཁམས་ཚད་མེད་པའི་སྣང་བ་ཆེན་པོས་ཀུན་ཏུ་བྱས་པ་སྤྲོ་བསྡུའི་
མཛད་པ་སྟོན་པའོ། །དེ་ལས་དབང་པོ་གཉིས་ཀྱི་སྦྱོར་བ་ནི། ཐབས་སྙིང་རྗེ་ཆེན་པོ་བླ་ན་མེད་པ་ནི་ཤེས་རབ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་ཉིད་ཀྱི་ཏིང་ངེ་འཛིན་དབྱིངས་
དང་ཡེ་ཤེས་དབྱེར་མེད་དུ་གྱུར་པའོ། །སངས་རྒྱས་ནི་སློབ་པ་ལས་འདས་པ་མི་སློབ་པའི་ཟུང་འཇུག་སྟེ། བྱང་ཆུབ་ནི་ཡང་དག་པའི་ཡེ་ཤེས་ཐུགས་སུ་ཆུད་པའོ། །གནས་ཞི་བ་སྟེ་མཐའ་
ཐམས་ཅད་དང་བྲལ་བ་གཉིས་མེད་ཟུང་འཇུག་ཆེན་པོ་མངོན་དུ་གྱུར་པས་ས་བཅུ་གསུམ་པའི་དབང་ཕྱུག་དམ་པའོ། །ཉེ་བར་བསྡུ་བ་ལ་གདམས་པ་སྟེ། རྡོ་རྗེ་ཅན་ནི་དག་པའི་སྒྱུ་ལུས་ལ་
གནས་པ་སྟེ། མི་སློབ་པའི་ཟུང་འཇུག་ལམ་ཐམས་ཅད་མཐར་ཕྱིན་པས་སྲོད་དུས་སུ་བདུད་བཅོམ་སྟེ། བྱང་ཆུབ་སེམས་དཔའ་རྡོ་རྗེ་སྙིང་པོའི་ནུས་པ་ཐོབ་པ། ཐོབ་པས་ཡེ་ཤེས་ཆེན་པོ་
གསང་བའི་གནས་གྲུབ་པའོ། །ཐོ་རངས་ཤིན་ཏུ་རྣམ་པར་དག་པའི་གྲུབ་པ། ཡེ་ཤེས་རབ་ཏུ་མི་གནས་པ། གཙུག་ཏོར་ཆེན་པོ་རབ་ཏུ་རྫོགས་པ་བདེ་བ་ཆེན་པོ་མི་ཤིགས་པ་བླ་ན་མེད་པ་

96-1-416a

ཐོབ་པའོ། །བཤང་གཅིའི་དམ་ཚིག་བཟའ་བ་ནི། དབྱིངས་ཀྱི་ངང་དུ་ཡེ་ཤེས་རོ་མཉམ་དུ་ཐིམ་པས་དངོས་གྲུབ་མ་ཟད་པ་ཡེ་ཤེས་རྒྱ་མཚོ་རྣམ་པར་དག་
པ། རྡོ་རྗེ་སྐུ་གསུང་ཐུགས་ཀྱི་གསང་བ་བྱང་ཆུབ་ཆེན་པོ་རབ་ཏུ་རྟོགས་པའི་སྐད་ཅིག་གཅིག་རྡོ་རྗེ་འཆང་དེ་བཞིན་གཤེགས་པ་མངོན་དུ་གྱུར་པའོ། །ཡང་དག་བར་གསུངས་པ་ཕྱིའི་
མངོན་པར་བྱང་ཆུབ་པ་སྟེ། དགོངས་པས་བཤད་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་སུམ་ཅུ་སོ་གསུམ་པའོ།།    །།དེ་ལ་འདིར་ཆོས་
ཐམས་ཅད་ནི་སྒྱུ་མ་དང་མཚུངས་པ། སྒྱུ་མ་ལྟ་བུར་སྤྱོད་ཅིང་འཇུག་པ་ཉིད། །སྒྱུ་མ་དེ་དག་བྱིན་གྱིས་རླབས་པའི་རིམ་པ་ལས། མ་དག་པ་ལས་རྣམ་དག་ལྷ་ཡི་སྐུ། །ལུས་ངག་ཡིད་
གསུམ་སྒྱུ་མར་ལམ་དུ་འཆང༌། །ཕུང་པོ་ཁམས་དང་སྐྱེ་མཆེད་འབྱུང་སོགས་རྣམས། །ཤེས་པ་གཉིས་ལ་དེ་ཉིད་ཡོངས་བསྡུས་ནས། །གང་ཞིག་སྟོང་ཆེན་གཉིད་ལོག་གྱུར་པ་སྟེ། །
རླུང་གི་བྱེད་པས་རྨི་ལམ་མཐོང་བར་འགྱུར། །རྨི་ལམ་ཡུལ་ལས་བྱེ་བྲག་འཁྲུག་པར་སྣང༌། །ཀུན་དུ་རྟོག་པའི་རྒྱུ་འབྲས་རྨི་ལམ་རྟོག །གང་གིས་མཚན་དང་ཉིན་དུ་གཉིད་འཇུག་པས། །
གཉིད་ལོག་སད་པ་ཐ་དད་གྱུར་པ་མིན། །ས་མཐུག་བསྒྲིབས་པས་རབ་ཏུ་རིང་གཉིད་ལོག །སྔར་བྱས་འབྲས་བུ་མ་སྨིན་ལས་རྣམས་ཀུན། །དེ་ནས་རླུང་གིས་ལས་རྣམས་འབྱུང་འཇུག་

96-1-416b

འགྱུར། །སྔོན་ལས་སྨིན་པར་གྱུར་ན་རླུང་སེམས་དག །འཇིག་རྟེན་འཕོ་བ་གནས་གཞན་དག་ཏུ་འགྲོ་།ཇི་ལྟར་ཕྱོགས་བཅུར་བཞུགས་པའི་རྒྱལ་བ་རྣམས། །དེ་ཡི་སྐུ་ལ་རྐང་རུས་ཤ་ཁྲག་མེད། །
སེམས་ཅན་དོན་དུ་ཁམས་ལ་འཇུག་པར་མཛད། །སྤྲུལ་བ་སྒྱུ་མས་འགྲོ་དོན་མཛད་པ་བཞིན། །དེ་བཞིན་གཉིད་ལོག་སད་གྱུར་རིམ་པས་སེམས། །རྣམ་རྟོག་དྲ་བས་བཅིངས་པས་ཐ་དད་ཅན། །
ཆོས་རྣམས་ལས་ནི་ཡོངས་སུ་མ་འདས་ཕྱིར། །བདེན་དང་བརྫུན་པ་གཅིག་དང་དུ་མར་མིན། །ཕྱི་རོལ་དོན་དུ་གྱུར་བ་ཅི་ཡང་མེད། །དེ་ཕྱིར་རང་སེམས་སྟོང་ཉིད་ཆོ་འཕྲུལ་ཡིན། །སྒྱུ་མར་སྣང་བ་
འཁྲུལ་བ་ལས་བཟློག་བྱ། །ཅིར་སྣང་མེད་བདག་རྟོགས་པར་བྱ། །རྨི་ལམ་དེ་ཉིད་རྟོག་མེད་རང་གསལ་བ། །འབྱུང་བའི་གནས་ལ་ཁམས་འདུས་སྣང་བ་གང༌། །སས་བརྟན་ཆོས་སྡུད་མེས་རྣོ་ངར་
ཆགས་པ། །རླུང་གིས་ཡང་ཞིང་གཡོ་བྱེད་མི་བརྟན་པའོ། །ནམ་མཁའ་ལ་འདུས་ལུས་བདེ་ཉམས་བཟང་བ། །བདུད་རྩི་དག་ལས་ནུས་པ་འབྱུང་བ་སྟེ། །གླ་རྩིས་ཞེ་སྡང་བཞི་མཉམ་གཏི་མུག་ཉིད། །
ག་བུར་ཆགས་བྱེད་སི་ཧླས་ང་རྒྱལ་བསྐྱེད། །སྣ་ཚོགས་ལས་ཀྱིས་དག་དོག་འདུ་འཕྲོ་བྱེད། །ལམ་གྱུར་དམིགས་པས་ཡོན་ཏན་པ་རྣམ་འཆར། །སྔར་ཕྱུང་བ་ལས་ཕྱིས་འབྱུང་རྟགས་སུ་འཆར།།
ཡུལ་དུས་མཚན་མ་ངེས་པ་དྲན་པའི་བློ། །ཉམས་སྣང་བློ་ལས་མ་བཅོས་སྒྱུ་མར་སྣང༌། །དེ་ཉིད་ཆོས་ཟིན་ཡེ་ཤེས་གྲོགས་ཡིན་ནོ། །རང་སྲོག་སྙིང་པོར་གྱུར་པ་སེམས་ཉིད་ལས། །ཆོས་ཉིད་སེམས་

96-1-417a

ལུས་ཁམས་གསུམ་སྣང་བ་ལ། །གཞན་པ་མེད་ཅིང་རླུང་ལས་ཁམས་གསུམ་སྤྲུལ། །སྒྱུ་ལུས་རྨི་ལམ་རྨིས་པ་བཞིན་དུ་མཐོང༌། །ཁམས་གསུམ་རླུང་རིག་
བདག་ཉིད་དེ་བཞིན་ཉིད། །རྗེས་སུ་རྟོགས་པ་འབྲིང་གིས་ཆོས་རྣམས་ཀུན། །སྒྱུ་མ་རྨི་ལམ་ལྟ་བུར་འཆར་བ་དང༌། །རབ་ཀྱི་ནམ་མཁའ་ལྟ་བུར་རྟོགས་པ་ནི། །འོད་གསལ་བ་ལ་བསམ་
གཏན་ཏིང་འཛིན་ལྡན། །རྗེས་སུ་རྟོགས་པ་ཤིན་ཏུ་རབ་གྱུར་པས། །ཡིད་བཞིན་ནོར་བུ་ལྟ་བུར་རྟོགས་པ་ཉིད། །ཟུང་འཇུག་མངོན་དུ་གྱུར་པའི་དོན་ཉིད་དེ། །ངོ་བོ་ཉིད་ལས་འབད་མེད་
གཞན་དོན་དུ། །རྟོག་མེད་མི་གཡོ་ལྷུན་གྲུབ་གྱུར་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས། རབ་ཏུ་བྱེད་པ་སུམ་ཅུ་སོ་བཞི་པའོ།།    །།དེ་བཞིན་གཤེགས་པ་
ཐམས་ཅད་ཀྱི། །དཀྱིལ་འཁོར་ཐམས་ཅད་བསྡུས་པ་ཡི། །འཁོར་ལོ་འབྱུང་བ་བླ་མེད་པ། །གསང་ཆེན་དཀྱིལ་འཁོར་བསྟན་པའོ། །སྐུ་གསུང་ཐུགས་ཀྱི་རྡོ་རྗེ་ཡིས། །ཡབ་ཡུམ་རོལ་པ་གསང་
བ་ཡི། །འོག་མིན་གནས་ནས་འདིར་གཤེགས་པ། །བྱིན་རླབས་ཡེ་ཤེས་དབབ་པར་བྱེད། །འདི་ནི་རྡོ་རྗེ་ཆེན་པོ་ཡི། །དབང་བསྐུར་ཡེ་ཤེས་གསང་བ་སྟེ། །རྣལ་འབྱོར་ལུས་ཀྱི་གནས་རྣམས་
སུ། །སྤྱི་བོ་ལྟེ་བ་དཔྲལ་བ་དང༌། །མགྲིན་པ་སྙིང་ག་གསང་བར་ནི། །བདེར་གཤེགས་རྡོ་རྗེ་ཆེན་པོ་ཡི། །ཡབ་ཡུམ་ཕྱི་ནང་གསང་བ་ལ། །གཉིས་མེད་རོལ་པས་དབང་བསྐུར་བ། །བདེ་ཆེན་

96-1-417b

ཡེ་ཤེས་མི་འགྱུར་བའི། །གསང་ཆེན་དབང་ནི་དྲི་མེད་པའོ། །གསང་བ་རྡོ་རྗེ་ཐེག་པ་ཡི། །སྡོམ་པ་གསང་བ་རྒྱས་གདབ་པ། །རིག་པ་འཛིན་པའི་སྙིང་པོ་ནི། །ཡང་དག་སྡོམ་པ་བསྟན་པའོ། །རླུང་
སེམས་འགྱུར་ལྡོག་དུས་གནད་འགྱུར་བ་ཉིད། །རླུང་སེམས་གཅིག་ཏུ་གནས་སམ་ཐ་དད་འགྱུར། །གལ་ཏེ་རླུང་སེམས་གཅིག་ཏུ་མཚུངས་ལྡན་ན། །ཐོག་མར་སྔོན་དུ་འགྲོ་བ་གང་ཡིན་
པ། །འགྲོ་འོང་རིམ་པ་བཞིན་དུ་བྱེད་འགྱུར་ན། །སྔོན་དུ་འགྲོ་བ་གང་ཡིན་དེ་རྗེས་སུ། །འབྲངས་ལས་གང་གང་བྱེད་པ་གང་དེ་སྙེད། །སོ་སོར་བྱེད་དམ་གཅིག་ཏུ་མཉམ་པར་བྱེད། །སོ་སོར་
བྱེད་ན་གཅིག་པའི་ཁྱད་པར་ཉམས། །གཅིག་ཏུ་བྱེད་ན་སྔ་ཕྱི་མེད་པར་འགྱུར། །རླུང་འགགས་ན་ནི་རྟོག་པ་འགག་མི་འགག །གལ་ཏེ་རྟོག་པ་བཟློག་པར་གྱུར་པ་ན། །རླུང་གིས་ལས་ནི་ཇི་
ལྟར་བྱེད་པར་གྱུར། །འབྱུང་བ་རླུང་དང་རང་བཞིན་རྟོག་པ་དག །མཉམ་དུ་འབྱུང་འཇུག་བྱེད་དམ་མི་བྱེད་བརྟག །སྲོག་སྟེ་རླུང་དང་རྣམ་ཤེས་གང་ཡིན་པ། །ཕྱི་རོལ་འབྱུང་བའི་རླུང་ནི་
འགགས་པ་ན། །ལུས་ཅན་རྣམས་ཀྱི་སྲོག་ཀྱང་འགག་པར་འགྱུར། །ཕྱི་ཡི་རླུང་དང་ནང་གི་རླུང་དག་ལས། །གཅིག་འགགས་པས་ན་ཕྱི་མ་འགག་འགྱུར་རམ། །གཅིག་ནི་ལོག་ན་
ཐམས་ཅད་ལོག་འགྱུར་གྲང༌། །གཅིག་ནི་ལོག་ཀྱང་གསུམ་པོ་མི་ལྡོག་འགྱུར། །འདི་ཡི་དབྱེ་བ་ཁྱད་པར་རྟོགས་པར་བྱ། །རླུང་སེམས་འགྲོ་ལྡོག་གི་གནས་ལུགས་བསྟན་པའོ། །རྟག་

96-1-418a

ཏུ་མ་བྱིན་ལེན་པ་ནི། །ཡོན་ཏན་ཡེ་ཤེས་ཕྲིན་ལས་ཀུན། །དུས་མེད་པར་ནི་ནུས་པས་བླང༌། །རྣམ་རྟོག་ལྟུང་བྱེད་མ་ལུས་པ། །རང་བཞིན་ཤེས་པས་རྩ་བ་
བཅད། །ཆོས་རྣམས་སྒྱུ་མ་རྨི་ལམ་ལྟར། །གསང་བ་བདེ་ཆེན་གྲུབ་པ་ལ། །རྨད་བྱུང་བདེ་ཆེན་འདོད་ཆགས་ཉིད། །ཤེས་པས་རང་བཞིན་མེད་བར་སྨྲ། །རྡོ་རྗེ་འཛིན་པར་གནས་པར་
སྤྱད། །བཟློག་བ་སྨན་ཉིད་ཡེ་ཤེས་ཆེ། །ལོག་པར་ལྟུང་བར་མི་འགྱུར་རོ། །སྡོམ་པ་ཐབས་དང་ཤེས་རབ་དག །གཉིས་མེད་ཕྱག་རྒྱ་ཆེན་པོར་ན། །དུས་ཀུན་དུ་ནི་དེ་ཉིད་སྡོམ། །
སྡོམ་པ་ཐམས་ཅད་ཀྱི་གསང་བ་ཟིལ་གནོན་རྡོ་རྗེ་ཞེས་བྱ་བའི་ཏིང་ངེ་འཛིན་སྤྱོད་པའི་བརྟུལ་ཞུགས་སོ། །རྡོ་རྗེའི་བདག་ཉིད་གསུམ་འདུས་ནས། །རྡོ་རྗེ་རྣལ་འབྱོར་པ་ཐིམ་འགྱུར། །དེ་
གཉིས་སྐུ་གསུང་ཐུགས་རྡོ་རྗེ། །རྟོག་པའི་དབའ་རླབས་རབ་ཞི་བ། །ཉེར་དཔྱད་ཡེ་ཤེས་སྒྱུ་མ་དག་པ་ལས། །ཡོངས་དག་རྣལ་འབྱོར་སྤྲོས་བཅས་དང༌། །སྤྲོས་མེད་ལས་འདས་སྟོང་པ་
ཉིད། །འོད་གསལ་ཤིན་ཏུ་སྦྲོས་མེད་ལས། །ཕྱག་རྒྱ་ཆེན་པོ་ཟུང་འཇུག་ཐོབ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས། རབ་ཏུ་བྱེད་པ་སུམ་ཅུ་སོ་ལྔ་པའོ།།    །།
འདི་ནི་སྔགས་རྣམས་ཐམས་ཅད་ཀྱི། །དེ་ཉིད་གསང་ཆེན་ཚུལ་མཆོག་སྟེ། །རྡོ་རྗེ་གསུམ་ལས་འཁོར་ལོ་འབྱུང༌། །བྱང་ཆུབ་སངས་རྒྱས་གནས་འཇུག་བའོ། །དེ་ཁོ་ན་ཉིད་ལས་

96-1-418b

མངོན་རྟོགས། །བསམ་གྱིས་མི་ཁྱབ་རྒྱན་གྱུར་པའོ། །བརྗོད་བྱ་དང་ནི་རྗོད་བྱེད་དང༌། །དཔའ་དང་མངོན་བྱུང་སྟོབས་དང་ནི། །ཆོས་དོན་ཁྱབ་པར་གྱུར་པའི་ཕྱིར། །སྟོབས་ལྡན་ཁྱད་པར་
རྒྱན་ཡིན་ནོ། །གནས་པ་དང་ནི་གསལ་རྫུ་འཕྲུལ། །ཡོན་ཏན་ཕྲིན་ལས་རྒྱན་རིམ་བཞིན། །དེ་ནི་རྗོད་བྱེད་རྟག་ཏུ་རྒྱན། །དོན་གྱུར་དགོས་པ་བླ་ན་མེད། །དོན་གནས་བྱེད་པ་ཡེ་ཤེས་ཀྱི། །
གསང་ཆེན་བདེ་མཐོང་ཁྱད་པར་ཏེ། །རྒྱན་ལས་དབྱེ་བསྡུ་བསྟན་པའོ། །དེ་ནས་བདེར་གཤེགས་རྡོ་རྗེ་འཛིན། །འདུས་པའི་ཚོགས་ལ་རྗེས་བརྩེ་བས། །རྡོ་རྗེ་གསང་བ་གསུང་དག་པ། །ཡེ་
ཤེས་རྡོ་རྗེས་འདིར་གསུངས་པ། །ཨེ་མའོ་སངས་རྒྱས་མ་ལུས་པའི། །ཆོས་ཀྱི་དབྱིངས་ནི་ཡེ་ཤེས་ཆེ། །འོད་གསལ་རང་བཞིན་ཡོངས་སུ་དག །དྲི་མེད་ནམ་མཁའི་དབྱིངས་བཞིན་ནོ། །ཡེ་
ཤེས་ངོ་བོ་ཉིད་འབྱུང་བ། །ཁམས་གསུམ་དག་ན་བྱང་ཆུབ་སྦྱོད། །འགྲོ་བ་ཀུན་ལ་བདེ་འབྱུང་བའི། །དགེ་བ་ཡོངས་སུ་དག་གྱུར་བྱོས། །དག་པའི་ལུས་ནི་རྣམ་ཐར་གྱི། །སྒོ་གསུམ་ཐུབ་པ་སྐུ་
རྡོ་རྗེ། །ངག་ནི་དག་པ་ཆོས་ཀྱི་ཚུལ། །སོ་སོར་ཡང་དག་རིག་པ་ཆེ། །གསུང་གི་དབྱངས་ནི་མི་ཕྱེད་འགྱུར། །རྣམ་ཤེས་དུས་གསུམ་དུས་མེད་དུ། །ཡེ་ཤེས་བྱང་ཆུབ་ཆེན་པོར་འབྱུང༌། །
དབྱེར་མེད་བདེ་ཆེན་མི་གནས་པའོ། །དེ་ནས་སྒྲིབ་པ་ཐམས་ཅད་རྣམ་པར་སེལ་བ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ངོ་མཚར་དུ་གྱུར་རྨད་དུ་གྱུར་ཏེ།

96-1-419a

བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་འདི་ཅིའི་སླད་དུ་དེ་བཞིན་གཤེགས་པ་རྣམས་ཀྱི་འཁོར་གྱི་ནང་དུ། འདི་ལྟ་བུའི་ཚིག་
ངན་པ་གསུང་ཞེས་གསོལ་ཏོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས། བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་རྣམས་ཐོང༌། དེ་
སྐད་ཅེས་མ་ཟེར་ཅིག་ཅེས་པ་ནས། འཇིགས་སྐྲག་དངངས་ནས་བརྒྱལ་བར་གྱུར་ཏོ་ཞེས་པ་དང༌། དེ་དག་ལ་སླར་གསོལ་ཞེས་པའི་བར་གྱི་དཔལ་རྡོ་རྗེ་འཆང་གི་བར་གྱིས་གསུངས་པ་
ནི། གཞུག་པ་ལ་ལྡེམ་པོར་དགོངས་བའི་ཐེ་ཚོམ་སེལ་བ་བསྟན་པའོ། །སྲོག་ཆགས་གསོད་ལ་དགའ་བ་ཞེས་པ་ནས། འདི་ནི་སངས་རྒྱས་འགྲུབ་པར་འགྱུར་གྱི་བར་གྱིས་གསུངས་
པ་ནི། འོད་ཀྱིས་རེག་པ་ཙམ་གྱིས། དེ་དག་རང་རང་གི་སྟན་ལ་གནས་པར་གྱུར་ཏོ་ཞེས་པས་བསྟན་ནོ། །འདི་ལྟ་བུ་ཡང་དག་པ་མ་ཡིན་པའི་ཚིག་གི་ལམ། རྡོ་རྗེའི་ཚིག་ཅིའི་སླད་
དུ་གསུང་ཞེས་དྲིས་པ་དང༌། དེ་བཞིན་གཤེགས་པ་རྣམས་ཀྱིས་བཀའ་སྩལ་པ། རིགས་ཀྱི་བུ་རྣམས་འདུ་ཤེས་ངན་པ་དང༌། དམན་པའི་འདུ་ཤེས་དེ་ལྟ་བུ་མ་སྐྱེད་ཅིག་ཅིའི་ཕྱིར་
ཞེ་ན། རིགས་ཀྱི་བུ་འདི་ལྟ་སྟེ། སྔགས་ཀྱི་སྤྱོད་པའི་མཆོག་གོ །འདི་ལྟ་སྟེ་སྔགས་ཀྱི་སྤྱོད་པ་ནི་དེ་བཞིན་གཤེགས་པའི་སྤྱོད་པའོ་ཞེས་པ་ནས། དམ་ཚིག་ངེ་དག་རྗེས་སུ་རིག་པར་

96-1-419b

བྱའོ་ཞེས་པས། བསྒྱུར་བ་ལ་ལྡེམ་པོར་དགོངས་པའི་ཐེ་ཚོམ་སེལ་བའོ། །སྐུ་མི་འགྱུར་བ་མི་གནས་པ་མ་སྐྱེས་པ་ཞེས་པ་ལ་སོགས་པ་ནས། ཡང་དེ་ནས་འཕགས་པ་འཇམ་དཔལ་ལ་སོགས་བས་
དེ་བཞིན་གཤེགས་པ་རྣམས་ལ་ཞུས་པ་དང༌། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། ཁྱེད་རྣམས་ལྟ་ཅི་སྨོས་ཏེ། ངེད་སྒོ་གསུམ་རྡོ་རྗེའི་གསང་བ་མི་འགྱུར་བ་རྙེད་པ་ཡང་
སྐུ་དང་གསུང་དང་ཐུགས་རྡོ་རྗེའི་བྱང་ཆུབ་མི་ཤིས་སོ་ཞེས་པ་དང༌། དེ་ཅིའི་ཕྱིར་ཞེ་ན། སྐྱེ་བ་མེད་པའི་རྡོ་རྗེ་མངོན་པར་བྱང་ཆུབ་པའི་ངོ་བོ་ཉིད་མེད་པ་མི་འགྱུར་བ་ལས་བྱུང་བའོ། །ཞེས་ངོ་བོ་ཉིད་
ཆོས་ཀྱི་མཚན་ཉིད་ལ་ལྡེམ་པོར་དགོངས་པའི་ཐེ་ཚོམ་སེལ་བའོ། །དགོངས་པ་སྒྱིད་ལུག་པ་སྤང་བའི་ཕྱིར། རིགས་ཀྱི་བུ་སེམས་ཅན་ཆེན་པོའི་ཞེས་པ་ནས། རྡོ་རྗེའི་ཡེ་ཤེས་ཐོབ་པའོ་ཞེས་
པས་བསྟན་པའོ། །བཅོམ་ལྡན་འདས་མར་མེ་མཛད་ཅེས་པ་ནས་སྐལ་བ་མེད་པའི་ཕྱིར་གྱི་བར་གྱིས་གསང་སྔགས་རྡོ་རྗེ་ཐེག་པ་འབྱུང་བ་དཀོན་པ་ལ་གདམས་པའོ། །ཡང་ལམ་མ་ལུས་པ་
ཡོངས་སུ་རྫོགས་ཤིང་ཚེ་གཅིག་ལུས་གཅིག་གིས་སངས་རྒྱས་པ་བསྟན་པ་ནི་འོན་ཀྱང་ཞེས་པ་ནས། སངས་རྒྱས་ཞེས་བྱ་བའི་གྲངས་སུ་འགྲོའོ་ཞེས་གསུངས་སོ། །དེ་ནས་བྱང་ཆུབ་སེམས་
དཔའ་དེ་དག་གིས་གསུང་རྡོ་རྗེའི་ཡི་གེའི་ཚིག་འདི་ཐོས་ནས་རབ་ཏུ་དུས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ།།

96-1-420a

བྱང་ཆུབ་སེམས་དཔའ་ཁྱེད་རྣམས་མ་ངུ་ཅིག །སྡུག་བསྔལ་གསུམ་བསྒོམ་པར་མ་བྱེད་ཅིག །བྱང་ཆུབ་སེམས་དཔའ་ཐམས་ཅད་ཀྱིས་གསོལ་པ། བཅོམ་
ལྡན་འདས་གསང་བའི་ཡི་གེའི་མིང་ཙམ་ཐོས་པའི་སྐལ་བ་ཡང་མ་མཆིས་ན་ཇི་ལྟར་མི་ངུ་བར་བགྱི། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། དེ་སྐད་ཅེས་མ་ཟེར་
ཅིག །གཉེན་པོ་ལ་ལྡེམ་པོར་དགོངས་པས་ན་སྒྱིད་ལུག་པ་སྤང་བའི་ཕྱིར་ཡི་གེ་ནི་ཐུན་མོང་སྟེ། རིགས་ཀྱི་བུ་ཁྱེད་རྣམས་ཀྱིས་ཇི་ལྟར་མི་ཤེས་པ་དང་མ་ཐོས་པ་དེ་བཞིན་དུ་ངེད་དེ་
བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱིས་ཀྱང༌། རིགས་ཀྱི་བུ་གསང་བའི་ཡི་གེ་འདི་དག་མ་མཐོང་མ་ཐོབ་ཅིང་མངོན་པར་རྫོགས་པར་སངས་མ་
རྒྱས་སོ། །དེ་ཅིའི་ཕྱིར་ཞེ་ན། གསང་བ་གསུམ་གྱི་ཡི་གེ་རྣམ་པར་དག་པའི་ཕྱིར་རོ་ཞེས་ཐེ་ཚོམ་བསལ་བའོ། །སྔགས་ཀྱི་སེམས་དཔའ་མི་བྱ་སྟེ། བྱས་ན་བྱང་ཆུབ་རྙེད་པར་དཀའ་
ཞེས་པ་ལ་ཞེན་པ་དང་མ་བྲལ་ན་འཆིང་བར་འགྱུར་ཞེས་པ་གང་ཟག་གཞན་ལ་དགོངས་པའོ། །མདོར་ན་ཕུང་པོ་ལྔ་རྣམས་ནི་སངས་རྒྱས་ལྔར་ནི་རབ་ཏུ་བསྒྲགས་ཞེས་པ་ལ་སོགས་
པ་དོན་གཞན་ལ་དགོངས་པའོ། །ཆོས་ཐམས་ཅད་ལ་མཉམ་པ་ཉིད་མཐོང་ངམ་ཞེས་པ་མཉམ་པ་ཉིད་ལ་དགོངས་པའོ། །ཆོས་ཀྱི་རྣམ་གྲངས་འདི་ལ་སྐལ་བ་ཡོད་པའི་ཕྱིར་རོ་

96-1-420b

ཞེས་གསུངས་པས་ནི་དུས་གཞན་ལ་དགོངས་པའོ། །དགོངས་པ་ཉིད་ནི་ཕྱིར་མི་ལྡོག་པའི་དོན་ལ་དགོངས་པ་ནི་ལྡེམ་པོར་དགོངས་པ་དག་གོ །དགོངས་པ་སྤྱི་ནི་ཡང་དག་པར་དགོངས་པའོ། །
དེ་བཞིན་གཤེགས་པ་ཐམས་ཅད་ཀྱི་དགོངས་པའི་ཁྱད་པར་བསྟན་པ་ཞེས་བྱ་བའི་ཏིང་ངེ་འཛིན་ཏོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས་རབ་ཏུ་བྱེད་པ་སུམ་ཅུ་སོ་དྲུག་པའོ།།    །།
བྱང་ཆུབ་སེམས་ཀྱི་ངོ་བོ་ཉིད། །བླ་མ་རྡོ་རྗེ་འཛིན་པ་ལ། །མོས་གུས་མཐར་ཕྱིན་གྱུར་པས་ནི། །ལམ་གྱི་རིམ་པ་ཀུན་རྫོགས་པས། །སྒྲིབ་དག་ཡོན་ཏན་ཐོབ་པ་སྟེ། །དབང་གི་རྒྱལ་པོ་རྙེད་པ་
བཞིན། །ལས་དང་དངོས་གྲུབ་མ་ལུས་པ། །ཡེ་ཤེས་མི་ཟད་གནས་འཐོབ་པའོ། །དམ་ཚིག་དག་གི་འཁོར་ལོར་ནི། །དགའ་བ་ཆེན་པོས་རོལ་པ་ནི། །ལུས་ཀྱི་གནས་སུ་རྩ་གནས་པ། །འཁོར་
ལོ་དྲུག་གི་རྣམ་པ་ལ། །ཐིག་ལེ་ཡི་གེ་རླུང་དག་པ། །བདེ་གསང་སྟོང་ཉིད་ཡེ་ཤེས་ལས། །དབང་ཕྱུག་མཛོད་སྤུ་གཙུག་ཏོར་དུ། །གཉིས་མེད་མཉམ་པ་བདེ་ཆེན་དུ། །རབ་ཏུ་ཐིམ་པས་རྣམ་
གྲོལ་ཉིད། །རྟེན་འབྲེལ་ཐམས་ཅད་མཁྱེན་པར་འགྱུར། །ལས་རྒྱལ་མཆོག་གི་ཕྲིན་ལས་ནི། །དོན་དམ་སྟོང་ཉིད་ངང་ལས་ནི། །རྡོ་རྗེ་སེམས་དཔའི་སྐུར་གྱུར་ལས། །རྣམ་པར་སྣང་མཛད་
སྐུར་བསྒྱུར་བ། །ཟླ་བའི་གདན་ལ་གནས་པ་ཡི། །སྤྱན་དང་གཉིས་མེད་སྦྱོར་བ་ལས། །ཞི་བར་འདོད་རྣམས་ཐམས་ཅད་ཀྱི། །དེར་གནས་གནོད་པ་ཞི་བར་བྱེད། །རྒྱས་ལ་རིན་ཆེན་འབྱུང་

96-1-421a

གནས་དཔལ། །མཱ་མ་ཀཱི་དང་གཉིས་མེད་པས། །སྤྲོ་བསྡུས་རིན་ཆེན་ཆར་དབབ་བྱ། །དབང་ལ་འོད་དཔག་མེད་པ་ཉིད། །གོས་དཀར་ཡུམ་དང་གཉིས་མེད་
བས། །སྤྲོས་པས་དབང་དུ་བསྡུ་བར་བྱ། །མངོན་སྤྱོད་གདོན་མི་ཟ་བ་ཉིད། །པདྨ་ཉི་མ་ལ་གནས་པས། །སྒྲོལ་མ་དང་ནི་གཉིས་སུ་མེད། །སྤྲོ་བསྡུས་ཁྲོ་བོས་ལས་ལ་སྦྱར། །དེ་དག་ལས་
ཚོགས་ཐམས་ཅད་ཀུན། །སྒྱུ་མ་རྨི་ལམ་ལྟར་གསལ་བས། །བདག་བྱིན་བརླབ་བ་ཉིད་དུ་ལྟ། །སྒྱུ་མའི་དཔེ་བཅུ་གཉིས་ཀྱིས་བདེ་བ་ཆེན་པོའི་ཏིང་ངེ་འཛིན་ཉེ་བར་མཚོན་པར་འགྱུར་བ་ཡིན་
ཏེ། དེ་ལྟར་ཕྱོགས་བཅུའི་འཇིག་རྟེན་གྱི་ཁམས་ན་གནས་པའི་དེ་བཞིན་གཤེགས་པ་མ་ལུས་ཤིང་ལུས་པ་མེད་པ་ཀུན་འཁོར་བའི་རྒྱ་མཚོ་ཇི་སྲིད་གནས་པའི་བར་དུ་ཆོས་ཐམས་ཅད་ལ་
དབང་སྒྱུར་བ། ཟབ་པ་དང་རྒྱ་ཆེ་བ་བླ་ན་མེད་པ་སྒྱུ་མ་ལྟ་བུའི་ཏིང་ངེ་འཛིན་གྱིས་བཞུགས་ནས། འདོད་པའི་ཡོན་ཏན་དུ་མ་རྣམས་ཀྱིས་རོལ་པར་མཛད་ཅིང་རབ་ཏུ་དགའ་བར་མཛད་པས་
ཐམས་ཅད་མཁྱེན་པའི་ཡོན་ཏན་གསང་བ་བསམ་གྱིས་མི་ཁྱབ་པ་དང་ལྡན་པས། བདག་ཇི་ལྟར་བཞེད་པ་ཙམ་གྱིས་སངས་རྒྱས་ཀྱི་ཞིང་ནས། སངས་རྒྱས་ཀྱི་ཞིང་ཁམས་དཔག་ཏུ་
མེད་པར་མི་ཟད་པ་རྒྱན་གྱི་འཁོར་ལོས་ཕྲིན་ལས་ཐོགས་པ་མེད་པར་རབ་ཏུ་མངོན་པར་འབྱུང་བའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས། རབ་ཏུ་བྱེད་པ་སུམ་ཅུ་སོ་བདུན་

96-1-421b

པའོ།།        །།ཨེ་མའོ་རྡོ་རྗེ་ནི་སྣང་བ་ཨེ་མའོ་རྡོ་རྗེ་ནི་མཆེད་པ། ཨེ་མའོ་རྡོ་རྗེ་ཡིན་པར་བཤད་པ་ནི་སྣང་བ་ཐོབ་པའི་ཡེ་ཤེས་སོ། །སྒྱུ་རླུང་སེམས་སྒྱུ་མ་ཙམ་ལས་འབྱུང་བའི་གང་དུ་
ཞེས་འོད་གསལ་བའི་ངང་དུའོ། །དེར་ནི་སྒྱུ་མ་རྨི་ལམ་ལྟ་བུའི་ལུས་མེད་སྣང་ཙམ། ངག་མེད་གྲག་ཙམ་སེམས་མེད་རྟོག་མེད་སྟོང་པ་ཉིད་དོ། །དེར་སྟོང་ཉིད་འོད་གསལ་བའི་ངང་ལས། ལུས་ནི་
རྣམ་པར་བསྒོམ་པ་སྒྱུ་ལུས་རྣམ་པར་དག་བའི་སྐད་ཅིག་གིས་འབྱུང་བའི་ཟུང་འཇུག་གི་སྐུ་ཐོབ་པར་གྱུར་པའོ། །ཟུང་འཇུག་སློབ་བཞིན་པ་ལ་གནས་པས་ནི། ལྷུན་གྱིས་གྲུབ་པའི་དབྱིངས་ཀྱི་དོན་
ནམ་མཁའ་འོད་གསལ་ལས་བྱུང་བའི་ཡེ་ཤེས་ཀྱི་ལྷ་མོ་རིག་མ་དང༌། ཡང་དེ་ཉིད་དུ་ཐབས་སྙིང་རྗེ་ཆེན་པོ་དང་ལྡན་པའི་ཐབས་ཤེས་རབ་གཉིས་མེད་དུ་སྦྱོར་བས་མཉེས་པར་གྱུར་པའི་ངོ་བོ་ཉིད་
དོ། །བདུད་འདུལ་བར་མཛད་པས་རིག་མ་ནི་རྣམ་པ་སྒྱུ་མ་ལྟ་བུ་ལས་སྐྱེས་བུ་རྣལ་འབྱོར་པ་དགའ་བ་ཆེན་པོའི་རོལ་པ་ཡེ་ཤེས་མི་འགྱུར་བའི་རྡོ་རྗེ་སྟེ། ཤེས་རབ་པདྨ་ཆོས་ཀྱི་འབྱུང་གནས་དང་
མཉམ་པར་སྦྱོར་བས་ནི་གང་ཞིག་འདི་ངག་སྒོམ་པ་ཞེས་སྐུ་རྡོ་རྗེ་དག་པ་དགའ་བའི་སྐད་ཅིག །གསུང་རྡོ་རྗེ་མཆོག་དགའི་སྐད་ཅིག །ཐུགས་རྡོ་རྗེ་དག་པ་དགའ་བྲལ་གྱི་སྐད་ཅིག་དང་གསུམ་
ལས་རྡོ་རྗེ་སྐུ་གསུམ་གྱིས་མཚན་པ་ནི་སྐད་ཅིག་བཞི་ལ་ལྷན་ཅིག་སྐྱེས་པ་རོ་མཉམ་བདེ་བ་ཆེན་པོ་ངོ་བོ་ཉིད་ཀྱི་སྐུ་མངོན་དུ་བྱེད་པ་སྟེ། ཁྱུ་མཆོག་བྱང་ཆུབ་སེམས་རྡོ་རྗེ་དེ་ནི་མཉེས་པར་གྱུར་པ།

96-1-422a

ཟུང་འཇུག་སློབ་བཞིན་པའི་བྱང་ཆུབ་སེམས་དཔའ་གྲགས་ཆེན་ས་བཅུ་པའི་ཏིང་ངེ་འཛིན་ཐོབ་པ་དང་མཉམ་པར་འགྱུར་ཏེ། དུས་དག་བ་ཡེ་ཤེས་སྐད་ཅིག་བདུན་
བ་ལ་གཟི་བརྗིད་ཆེ་བ་ནི། ཡེ་ཤེས་དབང་ཕྱུག་ནུས་པ་རྫོགས་པ་ཐོབ་པར་ཡན་ལག་བདུན་དང་ལྡན་པའི་སྐུ་གསུམ་མངོན་དུ་གྱུར་པས་ལོངས་སྤྱོད་རྫོགས་སྐུ་ཡེ་ཤེས་ཁ་སྦྱོར་དུ་གྱུར་པ་བདེ་
བ་ཆེན་པོ་དང༌། སྙིང་རྗེ་ཆེན་པོས་འགྲོ་དོན་མངོན་པར་འབྱུང་བ། འགོག་པ་མེད་པའི་ཡེ་ཤེས་རྒྱུན་མི་འཆད་པའི་ཕྱག་རྒྱ་ཆེན་པོ་རང་བཞིན་གྱིས་རྣམ་པར་དག་པ་དབྱིངས་དང་ཡེ་
ཤེས་དབྱེར་མེད་འཐོབ་པའོ། །སབྟ་ཞེས་བདུན་པའི་སྒྲ་སྟེ་དེས་ཡན་ལག་དང་ལྡན་པར་བརྗོད་པའོ། །དེ་ཉིད་ཀུན་དུ་འོང་ཞེས་དང༌། ཡེ་ཤེས་མཚོན་པའི་ས་ཐོབ་པ། རྡོ་རྗེ་འཛིན་བའི་
ས་ལ་གནས་པས་མངོན་པར་བྱང་ཆུབ་ཆེན་པོ་ཉིད། བདག་གི་ལུས་ངག་སེམས་རྡོ་རྗེ། །མཉམ་རྗེས་གཉིས་སུ་མེད་པར་ནི། །འགྱུར་བ་མེད་དོན་རབ་རྟགས་དང༌། །ཕྱག་རྒྱ་ཆེན་པོ་
མངོན་གྲུབ་པའི། །གསང་བ་དབང་ཕྱུག་ཆོ་ག་ནི། །བྱང་ཆུབ་ཡེ་ཤེས་རྡོ་རྗེ་ཡི། །སྐུར་གྱུར་སྒོམ་པ་སྒྲིབ་བྲལ་བའི། །ཟུང་འཇུག་བླ་ན་མེད་པ་ནི། །མཁྱེན་པ་རྒྱས་པས་རབ་མི་གནས། །
རྟོག་མེད་སྣང་བ་མེད་པ་ཡི། །སྐད་ཅིག་ཉིད་ལ་ཡོན་ཏན་རྫོགས། །དེ་བཞིན་གཤེགས་པར་གྱུར་པ་ཡིས། །ཐམས་ཅད་མཁྱེན་པ་ཉིད་དུ་གནས། །དཔལ་ཡེ་ཤེས་རྡོ་རྗེ་ཀུན་ལས་

96-1-422b

བཏུས་པ་ལས། རབ་ཏུ་བྱེད་པ་སུམ་ཅུ་སོ་བརྒྱད་པའོ།།    །།དེ་ནས་ནམ་མཁའི་དབྱིངས་འདི་ཐམས་ཅད་ནི། །དེ་བཞིན་གཤེགས་པ་ཀུན་གྱི་སྐུ་གསུང་ཐུགས། །དམ་ཚིག་
ཆེན་པོ་རྡོ་རྗེ་ཡེ་ཤེས་ཀྱི། །བྱང་ཆུབ་སེམས་ཀྱི་བདེ་བའི་རང་བཞིན་གྱིས། །དཀྱིལ་འཁོར་མ་ལུས་ཀུན་དུ་སྣང་བར་མཛད། །ས་གསུམ་ཀུན་དུ་ཁྱབ་ཅིང་ཡོངས་གང་བ། །བུམ་པ་རྡོ་རྗེ་མི་
འགྱུར་ཆུས་གང་ལྟར། །ཡོངས་སུ་དག་པས་བྱིན་གྱིས་བརླབས་པའོ། །དེ་ནས་རྡོ་རྗེ་ནམ་མཁའི་དབྱིངས་འདི་ཐམས་ཅད་ཀྱི། །གང་དུ་འགྲོ་བ་སྐུ་གསུམ་ལས་བྱུང་བ། །དེ་དག་རྣམས་ལ་རྡོ་རྗེའི་
འོད་ཟེར་གྱི། །དཔལ་གྱིས་རེག་ནས་དབང་བསྐུར་གྱུར་ཐོབ་པས། །འགྲོ་ཀུན་བདེ་བར་གཤེགས་པ་དགྲ་བཅོམ་པ། །རྡོ་རྗེ་གསུམ་གྱི་ཡེ་ཤེས་རོ་མཉམ་ཐོབ། །དབྱེར་མེད་ཟུང་འཇུག་བླ་ན་
མེད་བར་གྱུར། །ཡང་དག་པར་ནི་མངོན་པར་སངས་རྒྱས་པའོ། །ཆོས་ཀུན་སྙིང་པོ་ལམ་ལས་འདས་པས་ན། །མཐར་ཕྱིན་གྱུར་པས་འབད་རྩོལ་ལས་ལས་གྲོལ། །ལྷན་ཅིག་སྐྱེས་པའི་ཡེ་
ཤེས་རྣམ་དག་པ། །ཟུང་འཇུག་རབ་ཏུ་མི་གནས་གྱུར་པའོ། །དངོས་དང་དངོས་མེད་སྤངས་ཐོབ་བྲལ་བའི་ཕྱིར། །མཚན་མའི་ཆོས་ལས་རྒྱུ་རྐྱེན་བྲལ་བའོ། །མཁྱེན་པའི་ཡེ་ཤེས་བདག་མེད་
མཉམ་པ་ཉིད། །དམིགས་མེད་ངང་འབྱུང་འོད་གསལ་དེ་ཉིད་ལས། །རང་དག་དབྱིངས་དང་དབྱེར་མེད་རང་གྲོལ་བ། །ཕྲིན་ལས་ཡོངས་སུ་དག་པ་བླ་ན་མེད། །ཡུལ་དང་ཡུལ་ཅན་བྱང་ཆུབ་

96-1-423a

ཐོབ་མེད་པ། །རྣམ་པར་མི་རྟོག་མཐའ་བྲལ་བརྗོད་དུ་མེད། །དེ་བཞིན་ཉིད་དག་བདེ་ཆེན་ལྷུན་གྲུབ་པའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས། རབ་
ཏུ་བྱེད་པ་སུམ་ཅུ་སོ་དགུ་པའོ།།    །།དེ་བཞིན་གཤེགས་པ་དུས་གསུམ་དང༌། །ཕྱོགས་བཅུ་ཀུན་དུ་ཞིང་ཁམས་རབ་འབྱམ་དང༌། །ཀུན་དུ་གཟིགས་ཤིང་ཀུན་
མཁྱེན་པ། །མ་ལུས་ཡོངས་དག་ཏིང་ངེ་འཛིན། །ཐམས་ཅད་མཁྱེན་པས་སྐད་ཅིག་ལས། །ནམ་མཁའ་ལྟར་ནི་རྟོག་མེད་པས། །གདུལ་བྱ་དུས་ལ་བབ་པ་ལ། །འབད་མེད་པར་ནི་སྐུ་
གསུང་ཐུགས། །རྒྱུན་མི་འཆད་ཅིང་ཐོགས་མེད་དོན། །སྣང་མེད་རང་ལས་འབྱུང་འགྱུར་བའོ། །རྒྱུད་ཀྱིས་བསྡུས་དང་མ་བསྡུས་ལས། །རྡོ་རྗེ་ངོ་བོ་ཉིད་སྟོན་འགྱུར། །དེ་ལས་མངོན་པར་
བྱང་ཆུབ་བ་བླ་ན་མེད་པ་ཡེ་ཤེས་ཀྱི་སྐུ་དེ་བཞིན་གཤེགས་པ་འཇུག་པ་དང༌། །གནས་པ་དང༌། འབྱུང་བར་འགྱུར་བ་མཉམ་པ་ནི་ཆོས་ཉིད་དེ་བཞིན་ཉིད་ལས་བྱང་ཆུབ་པ་སྟེ། རང་
བཞིན་གྱིས་སྤྲོས་པ་མེད་པ་ལྷུན་གྲུབ་སྟོང་པ་ཉིད་དོ། །ཁྱབ་ཅིང་གསལ་བའི་ངོ་བོ་མངོན་པར་བྱང་ཆུབ་པ་ནི། དངོས་པོ་མེད་པའི་གསལ་བར་གྱུར་པའི་ཁྱབ་བདག་རྡོ་རྗེའོ། །མི་ཟད་པ་
སྣང་བའི་ཡེ་ཤེས་མངོན་པར་བྱང་ཆུབ་པ་ནི། མི་མཚུངས་པ་མེད་པའི་སྣང་པ་འོད་གསལ་བའི་མཚན་ཉིད་རྟག་ཏུ་མི་འགྱུར་བའི་དེ་བཞིན་ཉིད་དོ། །སྒྱུ་འཕྲུལ་དྲ་བ་མངོན་པར་བྱང་ཆུབ་

96-1-423b

བ་ནི། ཀུན་ཏུ་འབྱུང་བ་ཐོགས་པ་མེད་པའི་དུས་དང༌། རྣམ་པ་ཐམས་ཅད་དུ་འགག་བ་མེད་པའོ། །ཡོངས་སུ་དག་པ་ཆོས་ཀྱི་དབྱིངས་མངོན་པར་བྱང་ཆུབ་པ་ནི། ཐ་དད་པར་དམིགས་པ་མེད་པའི་ཡེ་
ཤེས་ཀྱི་སྐུ། །སངས་རྒྱས་ཐམས་ཅད་ཀྱི་བྱང་ཆུབ་ཀྱི་སེམས་དུས་གསུམ་ཐོག་མཐའ་ཀུན་དུ་དཀྱིལ་འཁོར་ཆེན་པོ། གསང་བའི་བདེ་བ་ཆེན་པོ་སྐུ་གསུང་ཐུགས་རྡོ་རྗེ་དམ་ཚིག་གི་འཁོར་ལོས་ཞི་
བ་དང༌། ཁྲོ་བོའི་སྐུ་སྣ་ཚོགས་སུ་སྣང་བའོ། །ལོངས་སྤྱོད་རྫོགས་པ་མཚན་དཔེ་ལྡན། །ཡབ་ཡུམ་བདེ་ཆེན་ངོ་བོ་ཉིད། །སྙིང་རྗེ་ཆེན་པོ་ཚད་མེད་པས། །རྒྱུན་མི་འཆད་པར་བསམ་པ་དང༌། །
མཐུན་པར་འཇུག་པས་ཞི་མི་འགྱུར། །རང་བཞིན་མེད་པས་མི་འགྱུར་བའོ། །དཔལ་ཡེ་ཤེས་རྡོ་རྗེ་ཀུན་ལས་བཏུས་པ་ལས། རབ་ཏུ་བྱེད་པ་བཞི་བཅུ་པའོ།།    །།དེ་ནས་དེ་བཞིན་
གཤེགས་པའི་ཚོགས། །དཔག་མེད་འདུས་པ་ཐམས་ཅད་ཀྱི། །རྟག་ཏུ་དགའ་བའི་གཟུགས་ཅན་མཆོག །བཅོམ་ལྡན་རྡོ་རྗེ་འཆང་ཆེན་གྱི། །གསུང་དབྱངས་རྡོ་རྗེ་སྒྲ་སྒྲོགས་པ། །ཉེ་བ་ཉིད་དུ་
ཐོས་པ་ཡིས། །བདེ་བ་དང་ནི་ཡིད་བདེ་ཐོབ། །དེ་ཉིད་དུ་ནི་སྐད་ཅིག་ལ། །ཡང་དག་ཏིང་འཛིན་སྒོ་ཐོབ་ཅིང༌། །རྨད་བྱུང་ཡེ་ཤེས་དབྱངས་ཀྱིས་བསྟོད། །ཆོས་ཀྱི་དབྱིངས་ལས་མ་གཡོས་ཀྱང༌། །ཐུགས་
རྗེ་ཚད་མེད་འགྲོ་སྐྱོབ་མཛད། །བྱང་ཆུབ་ཡེ་ཤེས་གཙོ་ཆེན་པོ། །བདེ་ཆེན་དཔེ་བྲལ་ཕྱག་འཚལ་ལོ། །རྡོ་རྗེ་གསང་བ་མི་འགྱུར་བ། །མཆོག་ཏུ་གྱུར་པ་བདེ་ཆེན་པོ། །ཐབས་དང་ཤེས་རབ་

96-1-424a

གཉིས་མེད་པའི། །གར་གྱི་བདག་པོ་ཕྱག་འཚལ་ལོ། །དྲག་པོ་མ་རུངས་ཐམས་ཅད་ཀུན། །གསུང་གི་ང་རོས་ཟིལ་གནོན་ཅིང༌། །འཇིགས་བྱེད་བདུད་འདུལ་
ཆེན་པོ་ཉིད། །རྒྱལ་བ་རྒྱ་མཚོ་ལ་ཕྱག་འཚལ། །ཆོས་རྣམས་མི་ཟད་མཛོད་ཐོབ་པས། །འགྲོ་བ་ཀུན་ལ་གཏེར་སྦྱིན་མཛད། །དབང་ཕྱུག་བླ་མེད་ཕྱག་རྒྱ་ཆེ། །ཅོད་པན་གཙུག་ཏོར་ཕྱག་
འཚལ་ལོ། །འཇིག་རྟེན་དབང་སྒྱུར་ས་གསུམ་པ། །དྲི་མེད་ནོར་བུ་ཆེན་པོ་སྟེ། །མཚུངས་མེད་སྒྱུ་འཕྲུལ་རྒྱལ་པོ་ཆེ། །བྱང་ཆུབ་སྙིང་པོ་ཕྱག་འཚལ་ལོ། །ཞེས་དེ་བཞིན་གཤེགས་པ་
ཐམས་ཅད་ཀྱིས། དཔལ་རྡོ་རྗེ་འཆང་ཆེན་པོ་ལ་ཡང་དག་པར་བསྟོད་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་དང༌། བྱང་ཆུབ་སེམས་དཔའ་
ནམ་མཁའི་སྙིང་པོ་ལ་སོགས་པ་དཔག་ཏུ་མེད་པ་དགའ་མགུ་ཡི་རངས་ཏེ། ཆོས་ཐམས་ཅད་མཉམ་པ་ཉིད་དུ་རྟོགས་པས་ཅི་ཡང་མི་སྨྲ་བར་གྱུར་ཏོ། །དཔལ་ཡེ་ཤེས་རྡོ་རྗེ་ཀུན་ལས་
བཏུས་པ་ལས་རབ་ཏུ་བྱེད་པ་བཞི་བཅུ་རྩ་གཅིག་པའོ།།    །།སློབ་དཔོན་ཆེན་པོ་ཟླ་བ་གྲགས་པ་ལས་རིམ་པར་བརྒྱུད་པ། དཔལ་ནཱ་རོ་པའི་སློབ་མ་ཁ་ཆེའི་པཎྜི་ཏ་ཨཱ་ཀ་ར་
སིདྡྷི་དང༌། ལོ་ཙཱ་བ་དགེ་སློང་ཚུལ་ཁྲིམས་ཀྱིས་ཞུས་ཤིང་གཏན་ལ་ཕབ་བ།།    །།རྒྱ་གར་སྐད་དུ། ཤྲཱི་བཛྲ་ཧྲྀ་ད་ཡ་ཨ་ལཾ་ཀཱ་ར་ཏནྟྲ་ནཱ་མ།བོད་སྐད་དུ། དཔལ་རྡོ་རྗེ་

96-1-424b

སྙིང་པོ་རྒྱན་གྱི་རྒྱུད་ཅེས་བྱ་བ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་
དང༌། ཐུགས་ཀྱི་སྙིང་པོ་བུད་མེད་བཅུའི་དཀྱིལ་ན་ཆ་ཤས་ལྔ་པའི་ཚུལ་དུ་བཞུགས་སོ། །བརྗོད་དུ་མེད་པའི་ཡང་བརྗོད་དུ་མེད་པའི་འཁོར་རྡོ་རྗེ་དང་པདྨར་སྦྱོར་བ་ལ་བཞུགས་པ་འདི་ལྟ་སྟེ། དམ་
ཚིག་ཡོངས་སུ་སྤྱོད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། ཡེ་ཤེས་ཀྱི་ལུས་ཡོངས་སུ་འགྲུབ་པ་ཞེས་བྱ་བའི་རྡོ་རྗེ་མཁའ་འགྲོ་དང༌། སྒྲ་བརྙན་ལྟ་བུའི་རྡོ་རྗེའི་གསུང་འབྱུང་བ་ཞེས་བྱ་བའི་རྡོ་
རྗེ་མཁའ་འགྲོ་དང༌། གཞན་གྱིས་ཤེས་པར་བྱེད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། རྩེ་གཅིག་ཏུ་འདྲིས་པ་ཞེས་བྱ་བའི་རྡོ་རྗེ་མཁའ་འགྲོ་དང༌། གཞན་ལས་འཕགས་པ་ཞེས་བྱ་བའི་རྡོ་རྗེ་
མཁའ་འགྲོ་དང༌། རྟེན་པར་བྱེད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། རླན་པར་བྱེད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། སྨིན་པར་བྱེད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། སྐྱོད་པར་
བྱེད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། གོ་འབྱེད་པར་བྱེད་པ་ཞེས་བྱ་བའི་རྡོ་རྗེ་མཁའ་འགྲོ་དང༌། ཧཱ་ར་ནུ་པཱུ་ར་ལ་སོགས་བས་མཛེས་པ་ཞེས་བྱ་བའི་རྡོ་རྗེ་མཁའ་འགྲོ་དང༌། གཱི་ཏ་མགྲིན
ལ་སོགས་པའི་གླུ་མཁན་མ་ཞེས་བྱ་བའི་རྡོ་རྗེ་མཁའ་འགྲོ་དང༌། སྦྲུལ་གྱི་སྙིང་པོ་ལ་སོགས་པའི་དྲི་ལྡན་མ་ཞེས་བྱ་བའི་རྡོ་རྗེ་མཁའ་འགྲོ་དང༌། ཚོད་མ་སྣ་ཚོགས་ཟ་བའི་ཟོ་ལྡན་མ་ཞེས་

96-1-425a

བྱ་བའི་རྡོ་རྗེ་མཁའ་འགྲོ་དང༌། རྩེན་པ་སྣ་ཚོགས་ཀྱིས་འཁྱུད་མཁན་མ་ཞེས་བྱ་བའི་རྡོ་རྗེ་མཁའ་འགྲོ་དང༌། གསུམ་རིག་པར་བྱེད་པ་དངོས་མེད་མ་ཞེས་བྱ་
བའི་རྡོ་རྗེ་མཁའ་འགྲོ་མ་ལ་སོགས་པ་རི་རབ་ཀྱི་རྡུལ་དང་མཉམ་པའི་རྡོ་རྗེ་མཁའ་འགྲོ་ཐམས་ཅད་དང༌། རྡོ་རྗེ་མཁའ་འགྲོ་ཆེན་མོ་ནམ་མཁའི་དབྱིངས་དང་མཉམ་པ་འདི་ལྟ་སྟེ། གཟུགས་
ཀྱི་མཚན་ཉིད་ཞུ་བ་ཞེས་བྱ་བའི་རྡོ་རྗེ་མཁའ་འགྲོ་ཆེན་པོ་དང༌། ཚོར་བའི་མཚན་ཉིད་སིམ་པ་ཞེས་བྱ་བའི་རྡོ་རྗེ་མཁའ་འགྲོ་ཆེན་པོ་དང༌། འདུ་ཤེས་ཀྱི་མཚན་ཉིད་ནུབ་པ་ཞེས་བྱ་བའི་རྡོ་རྗེ་
མཁའ་འགྲོ་ཆེན་པོ་དང༌། འདུ་བྱེད་ཀྱི་མཚན་ཉིད་ལ་རྟོག་པ་ཞེས་བྱ་བའི་རྡོ་རྗེ་མཁའ་འགྲོ་ཆེན་པོ་དང༌། རྣམ་པར་ཤེས་པའི་མཚན་ཉིད་བསྡུས་པ་ཞེས་བྱ་བའི་རྡོ་རྗེ་མཁའ་འགྲོ་ཆེན་པོ་ལ་
སོགས་པ་ནམ་མཁའི་དབྱིངས་དང་མཉམ་པ་རྣམས་ཀྱིས་སངས་རྒྱས་ཀྱི་ཞིང་འདི་ཏིལ་གྱི་གང་བུ་ལྟ་བུར་གང་བར་སྣང་ངོ༌། །དེ་ནས་རྡོ་རྗེ་མཁའ་འགྲོ་དེ་དག་ཐམས་ཅད་གཅིག་ཏུ་འདུས་
ནས་མཁའ་འགྲོ་ཆེན་པོ་རྡོ་རྗེ་འཛིན་པ་ཆེན་པོ་ལ་མཆོད་པའི་སྤྲིན་སྤྲོས་པ་དུ་མ་ཡིད་ལས་བྱུང་བ་ལྷ་དང་མིའི་མཆོད་པ་ལས་ཁྱད་པར་དུ་འཕགས་པས་མཆོད་ནས་ཕྱག་འཚལ་ཏེ། འདི་སྐད་
ཅེས་གསོལ་ཏོ། །དེ་བཞིན་གཤེགས་རྣམས་ཐམས་ཅད་ཀྱི། །གསང་གསུམ་བསྡུས་པའི་སྤྱོད་པའི་མཆོག །རྡོ་རྗེ་སྙིང་པོའི་རྒྱན་གྱི་རྒྱུད། །འདྲེན་པ་མཆོག་གིས་བཤད་དུ་གསོལ། །དེ་ནས་

96-1-425b

རྡོ་རྗེ་ཆེན་པོས་གསོལ་བ་བཏབ་པའི་ཚིག་གསན་ནས་མཁའ་འགྲོ་ཐམས་ཅད་ལ་རྣམ་པར་བལྟས་ཏེ་ཅང་མི་གསུང་བར་བཞུགས་སོ། །དེ་ནས་བྱང་ཆུབ་སེམས་དཔའི་རྡོ་རྗེ་མཁའ་འགྲོ་དེ་དག་ཐམས་
ཅད་ཀྱིས་ཀྱང་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་གི་ཡོན་ཏན་ཁྱད་པར་དུ་འཕགས་པའི་རྡོ་རྗེ་མཁའ་འགྲོ་ཆེན་པོ་ལ་སོགས་པའི་འཁོར་དུ་
འཆད་དུ་མི་བཞེད་པ་དེ་བདག་ཅག་ལ་མི་དགྱེས་སུ་མ་མཛད་ཅིག །དེ་ནས་དེ་བཞིན་གཤེགས་པའི་བདག་པོ་རྡོ་རྗེ་འཛིན་པ་ཆེན་པོས་འཁོར་གྱི་དཀྱིལ་འཁོར་ལ་རྣམ་པར་བལྟས་ཏེ་ཚིགས་སུ་བཅད་
པ་གསུངས་པ། སེམས་དཔའ་ཆེན་པོས་ཞུས་པ་ལེགས། །ས་འོག་མ་ཡི་སངས་རྒྱས་ཀྱང༌། །འདི་ཡི་གཞུང་གིས་སེམས་རྨོངས་ན། །སེམས་དཔའ་གཞན་ནི་སྨོས་ཅི་དགོས། །སངས་རྒྱས་ཆོས་
ཉིད་དག་པ་འདི། །བྱིས་པ་རྣམས་ཀྱིས་མི་རྟོགས་ཕྱིར། །བྱིན་གྱིས་བརླབས་ནས་འཆད་པ་ནི། །སྟོན་པ་རྣམས་ཀྱི་ཆོས་ཉིད་དོ། །དེ་ནས་རྡོ་རྗེ་མཁའ་འགྲོ་དེ་དག་ཐམས་ཅད་རབ་ཏུ་དགའ་ནས་
ཡང་མཆོད་པའི་ཚོགས་ཀྱིས་མཆོད་དེ་ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ལེགས་སོ་ལེགས་སོ། །དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་གིས་བདག་
ཅག་བྱིན་གྱིས་བརླབ་པར་མཛད་དུ་གསོལ། དེ་བཞིན་གཤེགས་པ་ཐམས་ཅད་ཀྱི་གསང་བ་ཐུན་མོང་མ་ཡིན་པ་བསྟན་ཅིང་རྣམ་པ་ཐམས་ཅད་ཀྱི་དབང་ཕྱུག་གིས་བདག་ཅག་བྱིན་གྱིས་

96-1-426a

བརླབ་པར་མཛད་དུ་གསོལ། དེ་ནས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་གིས་རྡོ་རྗེ་མཁའ་འགྲོ་དེ་དག་གིས་གསོལ་བ་བཏབ་པ་མཁྱེན་ནས་
སེམས་དཔའ་ཐམས་ཅད་བྱིན་གྱིས་རློབ་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་བསྡུས་
པ་ཞེས་བྱ་བའི་སྙིང་པོ་འདི་རང་གི་ཐུགས་ལས་བྱུང་ངོ༌། །ཨོཾ་ཨཱཿཧཱུཾ་ས་མ་ཡ་བཛྲ། དེ་ནས་བྱུང་མ་ཐག་ཏུ་དེའི་འོད་ཟེར་གྱིས་རྡོ་རྗེ་མཁའ་འགྲོའི་འཁོར་དེ་དག་ཐམས་ཅད་བསྡུས་ནས་རང་
གི་སྙིང་གར་བཙུད་ནས་བུད་མེད་ཀྱི་དཀྱིལ་ན་ཐམས་ཅད་བརྒྱལ་བ་ལྟར་གནས་སོ། །དེ་ནས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་གིས་དེ་བསླང་བའི་ཕྱིར་མཁའ་འགྲོ་ཐམས་
ཅད་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་དེ་དག་དྲན་པ་སླར་ཐོབ་ཅིང་ཇི་ལྟ་བ་བཞིན་དུ་གནས་སོ། །དེ་ནས་དེ་བཞིན་གཤེགས་
ཐམས་ཅད་ཀྱི་དབང་ཕྱུག་གིས་འཁོར་ལོ་རྣམ་པར་དགོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། སྙོམས་པར་ཞུགས་མ་ཐག་ཏུ་རྡོ་རྗེ་མཁའ་འགྲོ་དེ་དག་ཐམས་ཅད་
རང་རང་གི་གནས་ཇི་ལྟ་བ་བཞིན་དུ་འཁོད་པར་གྱུར་ཏོ། །དེའི་ཚེ་བཅོམ་ལྡན་འདས་རྡོ་རྗེ་འཛིན་པ་ཆེན་པོའི་བྱིན་གྱིས་བརླབས་ཀྱིས་ནམ་མཁའི་དབྱིངས་ན་གནས་པ་ཇི་སྙེད་པ་དེ་དག་

96-1-426b

ཐམས་ཅད་ཀྱང་བདེ་བ་དང་ཡིད་བདེ་བ་མྱོང་བར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་གིས་རྡོ་རྗེ་སྙིང་པོ་རྒྱན་གྱི་རྒྱུད་འབྱུང་བ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས། སེམས་ཅན་གྱི་ཁམས་ཐམས་ཅད་མཉམ་པ་ཉིད་དུ་དམིགས་ཏེ། དབུགས་རྔུབ་པར་མི་མཛད། དབྱུང་བར་མི་མཛད། ལུས་འགྱུར་བར་ཡང་མི་མཛད།
ལུས་གནས་པར་ཡང་མི་མཛད། དུས་གསུམ་གྱི་དེ་བཞིན་གཤེགས་པ་ཐམས་ཅད་ལ་མི་གཟིགས་མི་དགོངས་ཉེ་བར་མི་འཇིག་གོ །ཐབས་དང་ཤེས་རབ་སྟོང་པར་ཡང་མི་མཛད། ཤིན་
ཏུ་འགལ་བ་ཅན་ཡང་དག་པར་འཛུད་པར་མི་མཛད། མཐོ་རིས་ལ་ཡང་མི་འཇོག །མ་དད་པ་རྣམས་དད་པར་ཡང་མི་མཛད། མ་དུལ་པ་རྣམས་དུལ་བར་ཡང་མི་མཛད། ཉེ་བར་འཚེ་བ་ཞི་
བར་ཡང་མི་མཛད། མ་འགགས་པ་རྣམས་འགག་པར་ཡང་མི་མཛད། མ་བསྐུལ་བ་རྣམས་བསྐུལ་བར་ཡང་མི་མཛད། མ་རྒྱས་པ་རྣམས་རྒྱས་པར་ཡང་མི་མཛད། རྣམ་པར་རྨོངས་
བ་རྣམས་རྨོངས་པ་སེལ་བར་ཡང་མི་མཛད། དགའ་བར་གྱུར་པ་རྣམས་མི་དགའ་བར་ཡང་མི་མཛད། མི་དགའ་བ་རྣམས་དགའ་བར་ཡང་མི་མཛད། མ་ཁྲོས་པ་རྣམས་ཁྲོས་པར་
ཡང་མི་མཛད། མི་སྡུག་པ་རྣམས་སྡུག་པར་ཡང་མི་མཛད། དྲག་པོ་མ་རུངས་པ་ཆེན་པོ་དང༌། གཏུམ་པོ་ཆེན་པོ་དང༌། ལྷ་དང་ལྷ་མ་ཡིན་དང་ལོག་འདྲེན་དང་གདུག་པ་ཆེན་པོ་དང་ཡི་

96-1-427a

དྭགས་དང་ཤ་ཟ་དང་གནོད་སྦྱིན་དང་སྲིན་པོ་དང་ཤིན་ཏུ་གདུག་པའི་དུག་ཆེན་པོ་དང་ཚ་བའི་གདོན་དང་ནད་དང་སྦྲུལ་དང་སེམས་ཅན་ཐམས་ཅད་ལ་འཚེ་
བར་བྱེད་པ་རྣམས་ཉེ་བར་ཞི་བར་ཡང་མི་མཛད་དོ། །རྣམ་པར་དུལ་བར་ཡང་མི་མཛད་དོ། །དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་བརྗིད་པ་དང་བཅས་པར་གར་
མཛད་ཅིང་ཞལ་འཛུམ་པ་དང་འདོར་བ་དང་བསྐུམ་པ་དང༌། འགྱེད་པ་དང་སྤྱན་མཛེས་པས་སྨིན་རིངས་བསྐྱོད་ཅིང་བསྒྱུར་བ་དང༌། པདྨའི་ཕྱག་གི་སོར་མོ་གཡས་གཡོན་གར་གྱི་ཕྲེང་བའི་
ཚུལ་གྱིས་སའི་ངོས་ལ་ཞབས་འཕེན་ཞིང་སྒྱུར་བ་དང༌། འདོར་ཞིང་བསྐུལ་བ་དང་འཇོག་ཅིང་འདེགས་པའི་རྣམ་པར་གནོན་པས་ནམ་མཁའི་དབྱིངས་འདི་ཐམས་ཅད་ཀུན་དུ་ཁྱབ་པར་
མཛད་དེ། རླུང་གི་ཁམས་ཆེན་པོར་ཀུན་ཏུ་ཁྱབ་པར་མཛད། དེ་ལ་ཁྱབ་ནས་མེའི་ཁམས་ཆེན་པོར་ཀུན་དུ་ཁྱབ་པར་མཛད་དེ། དེ་ནས་ཆུའི་ཁམས་ཆེན་པོར་ཀུན་དུ་ཁྱབ་པར་
མཛད། དེ་ནས་སའི་ཁམས་ཆེན་པོར་ཀུན་དུ་ཁྱབ་པར་མཛད་དོ། །དེ་ཡང་ཀུན་དུ་ཁྱབ་ནས་བཅོམ་ལྡན་འདས་བྱང་ཆུབ་ཀྱི་སེམས་ལ་ཀུན་དུ་ཁྱབ་པར་མཛད་དོ། །རི་དང་སེམས་ཅན་
ཐམས་ཅད་དང༌། །སྣ་ཚོགས་ཕྲ་བ་སྤོམ་པོ་དང༌། །བུད་མེད་གཞོན་ནུ་རྒན་པོ་དང༌། །སྐྱེས་པ་དང་ནི་མ་ནིང་དང༌། །ལྷ་དང་ཀླུ་དང་གནོད་སྦྱིན་དང༌། །གདོན་དང་སྐར་མ་གཤིན་རྗེ་དང༌། །

96-1-427b

ཆུ་བདག་བརྒྱ་བྱིན་ལ་སོགས་དང༌། །འབྱུང་དང་འབྱུང་འགྱུར་ཐམས་ཅད་ལ། །བཅོམ་ལྡན་འདས་ནི་བདེ་ཆེན་པོ། །ཀུན་དུ་བཟང་པོ་རྡོ་རྗེ་འཛིན། །ཀུན་དུ་ཁྱབ་པར་བྱས་ཏེ་གནས། །དཔལ་རྡོ་རྗེ་
སྙིང་པོ་རྒྱན་གྱི་རྒྱུད་ལས་རྡོ་རྗེ་མཁའ་འགྲོ་བྱིན་གྱིས་རློབ་པའི་ལེའུ་སྟེ་དང་པོའོ།།    །།དེ་ནས་གཞན་ཡང་བཤད་བྱ་བ། །ལས་ཀྱི་མཆོག་རྣམས་འགྲུབ་བྱེད་པའི། །གསང་སྔགས་
རྣམས་ནི་བཤད་པར་བྱ། །རྩེ་གཅིག་སེམས་ཀྱིས་མཉན་པར་བྱའོ། །ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱཱ་ནུཏྤནྣ་ཏྭཱཏ། གཏོར་མའི་སྔགས་སོ། །ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ། ཨཾ་ཨཿ།
བུད་མེད་དོ། །རྀ་རཱྀ། ལྀ་ལཱྀ། མ་ནིང་ངོ༌། །ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། སྐྱེས་པའིའོ། །ཡ་ར་ལ་ཝ་འབྱུང་བའི་འོ། །ཤ་ཥ་ས་ཧ་འཇིགས་པ་ལ་སོགས་པའོ། །
ཀྵཿཆོས་ཀྱི་དབྱིངས་ཀྱི་ས་བོན་ནོ། །བཛྲ་དྷྲྀཀ་ཧཱུཾ། ཛི་ན་ཛིཀ་བྷྲཱུཾ། རཏྣ་དྷྲྀ་ཀ་ཨཾ། ཨཱ་རོ་ལི་ཀ་ཛྲཱིཾ། པྲཛྙཱ་དྷྲྀཀ་ཁཾ། མཁའ་འགྲོ་ཆེན་པོ་ལྔའིའོ། །དྭེ་ཥ་ར་ཏི་མཱཾ། མོ་ཧ་ར་ཏི་ལཱཾ། རཱ་ག་ར་ཏི་བཱཾ། བཛྲ་ར་ཏི་ཏཱཾ། རྡོ་
ཛ་མཁའ་འགྲོ་བརྟན་པར་བྱེད་པ་ལ་སོགས་པའིའོ། །ཀྵི་ཏི་གརྦྷ་ཀྵིཾ། བཛྲ་པཱ་ཎི་ཛྲཱིཾ། ག་ག་ན་གརྦྷ་ཁཾ། ལོ་ཀི་ཤྭ་ར་བཾ། ནི་བ་ར་ཎ་བིཥྐམྦྷི་ནི་ཀཾ །ས་མནྟ་བྷ་དྲ་སཾ། རྡོ་རྗེ་མཁའ་འགྲོ་དམ་ཚིག་སྤྱོད་པ་ལ་
སོགས་པའིའོ། །རཱུ་པ་བཛྲ་ཛཿ། ཤབྡ་བཛྲ་ཧཱུཾ། གནྡྷེ་བཛྲ་བཾ། ར་ས་བཛྲ་ཧོཿ། སྤཪྴ་བཛྲ་ཁཾ། དྷརྨཱ་དྷཱ་ཏུ་བཛྲ་རཾ། རྡོ་རྗེ་མཁའ་འགྲོ་མཛེས་པར་བྱེད་པ་ལ་སོགས་པའིའོ། །ཡ་མཱནྟ་ཀྲྀཏ། པྲ་ཛྙཱནྟ་ཀྲྀཏ།

96-1-428a

པདྨཱནྟ་ཀྲྀཏ། བིགྷྣཱནྟ་ཀྲྀཏ། ཊཀྐི་རཱ་ཛ། ནཱི་ལ་དཎྜ། མཧཱ་བ་ལ། ཨ་ཙ་ལེ་ཀ་ཎ་ཧཱུཾ། སུཾ་བྷ་ནི་ཧཱུཾ། ཙཀྲ་བརྟི་ནི་ཧཱུཾ་བྷྲཱུཾ། རྡོ་རྗེ་མཁའ་འགྲོ་གཤིན་རྗེའི་གཤེད་ལ་སོགས་
པའིའོ། །ཝ་རི་ཛི་ན་བྷྲཱུཾ། ཏེ་ཛོ་སྐནྡྷ་བྷྲཱུཾ། མནྟྲ་ཙཀྲ་བྷྲཱུཾ། བར་དྷན་བྷྲཱུཾ། བི་ས་ར་ཎ་བྷྲཱུཾ། བི་ར་ཛི་ན་བྷྲཱུཾ། ཀ་རོ་བྷ་བ་བྷྲཱུཾ། རྡོ་རྗེ་མཁའ་འགྲོ་གཙུག་ཏོར་རྒྱལ་པ་ལ་སོགས་པའི་འོ། །ཧཱུཾ་ཧྲཱིཿཁ་རྡོ་རྗེ་
མཁའ་འགྲོའིའོ། །ཨོཾ་མེ་དི་ནེ་བཛྲཱི་བྷ་བ་བཛྲ་བྷ་བནྡྷ་ཧཱུཾ། སའིའོ། །ཨོཾ་བཛྲ་པྲཱ་ཀཱ་ར་ཎ་ཧཱུཾ་བཾ་ཧཱུཾ། ར་བའིའོ། །ཨོཾ་བཛྲ་བཉྫ་ར་ཧཱུཾ་ཡཾ་ཧཱུཾ། དྲ་བའིའོ། །ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། གུར་གྱིའོ། །ཨོཾ་
བཛྲ་ཤ་ར་ཛ་ལ་ཏྲཱཾ་སཾ་ཏྲཱཾ། མདའིའོ། །ཨོཾ་བཛྲ་ཛྭཱ་ལཱ་ན་ལཱརྐ་ཧཱུཾ་ཧཱུཾ་ཧཱུཾ། འོད་ཀྱིའོ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། སྟོང་པ་ཉིད་ཀྱི་སྔགས་སོ། །ཨོཾ་དྷརྨ་དྷཱ་ཏུ་སྭ་བྷཱ་ཝ་ཨཱཏྨ་ཀོ྅ཧཾ།
ཆོས་ཀྱི་དབྱིངས་ཀྱི་སྔགས་སོ། །ཨོཾ་སརྦ་ཏ་ཐཱ་ག་ཏཱ་ཀཱ་ཡ་ཝཱ་ཀྩིཏྟ་བཛྲ་སྭ་བྷཱ་བ་ཨཱཏྨ་ཀོ྅ཧཾ། སྐུ་ལ་སོགས་པ་བྱིན་གྱིས་བརླབ་པའིའོ། །བཛྲ་ས་མ་ཡ་སཱུ་ཏྲཾ་མཱ་ཏི་ཀྲ་མ་ཧཱུཾ། ཐིག་གདབ་
པའོ། །བཛྲ་ཙི་ཏྲ་ས་མ་ཡ་ཧཱུཾ། ཚོན་དགྱེ་བའི་འོ། །ཧཱུཾ་ཧཾཿཨཱ་ཛྙཻཿ། དབབ་པའི་འོ། །བཛྲ་ཀཱི་ལ་ཡ་མུངྒ་ར་ཨཱ་ཀོ་ཊ་ཡ་ཧཱུཾ་ཕཊ། ཕུར་བུས་བརྡུང་བའིའོ། །དེ་ལ་སོགས་པའི་མཐའ་ཡས་པ། །
འཇིག་རྟེན་གསུམ་དུ་རྙེད་དཀའ་བའི། །སྔགས་ཀྱི་ཚོགས་རྣམས་ཇི་སྙེད་པ། །དེ་ཀུན་སྔོན་དུ་རྒྱས་པ་རུ། །གསང་བ་དང་ནི་འཇིགས་བྱེད་དང༌། །བདེ་མཆོག་སོགས་ལ་ང་ཡིས་ནི། །

96-1-428b

ལས་དང་བཅས་པར་རབ་བཤད་པ། །རྣལ་འབྱོར་རྟོགས་པས་ཤེས་བྱའོ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་སྔགས་ཀྱི་ལེའུ་སྟེ་གཉིས་པའོ།།    །།དེ་ནས་མཁའ་འགྲོའི་གྲོང་
ཁྱེར་མཆོག །དཀྱིལ་འཁོར་འཇིགས་པ་བྲི་བར་བྱ། །ལས་ཀྱི་ཆོ་ག་ཤེས་པ་ཡིས། །ཅི་རིགས་པར་ནི་ལས་རྣམས་བྱ། །ཉི་ཤུ་རྩ་ལྔའི་སྲད་བུ་ནི། །སེམས་མེད་ལས་བྱུང་བྱས་ནས་སུ། །བྱིན་རླབས་
མི་བསྐྱོད་རྟག་པ་རུ། །བྱས་ཏེ་ཐིག་ནི་གདབ་པའོ། །གྲུ་བཞི་པ་ལ་སྒོ་བཞི་པ། །ཏྭེ་ར་ཎ་བཞིས་བརྒྱན་པ་སྟེ། །དར་དང་མེ་ཏོག་ཕྲེང་བས་བཀླུབས། །སྲད་བུ་བཞི་དང་རབ་ལྡན་པ། །ཟུར་གྱི་ཆ་ནི་ཐམས་
ཅད་དུ། །ཟླ་བ་རིན་ཆེན་རྡོ་རྗེ་དགོད། །ལས་ཀྱི་བྱེ་བྲག་ཤེས་པ་ཡིས། །བློ་དང་ལྡན་པས་ཕྱག་རྒྱ་དགོད། །ཨིནྡྲ་ནཱི་ལ་ལྟ་བུ་ཡི། །འཇིགས་བྱེད་རྡོ་རྗེ་དབུས་སུ་བྲི། །ཤར་དུ་རྩིབས་བརྒྱད་འཁོར་ལོ་
དཀར། །ལྷོ་རུ་རིན་ཆེན་ཟུར་དགུ་ལྗང༌། །ནུབ་ཏུ་འདབ་བརྒྱད་པདྨ་དམར། །བྱང་དུ་རལ་གྲི་སྔོན་པོ་བྲི། །མེ་ཡི་མཚམས་སུ་འཁོར་ལོ་སྔོན། །བདེན་བྲལ་ཨུཏྤལ་དམར་པོ་དང༌། །རླུང་གི་མཚམས་
སུ་པདྨ་དམར། །དབང་ལྡན་ཨུཏྤལ་སེར་པོ་སྟེ། །རྡོ་རྗེ་ཐོ་བ་ཤར་གྱི་སྒོ། །ལྷོ་ཡི་སྒོ་རུ་རྡོ་རྗེ་དབྱུག །པདྨའི་སྡོང་བུ་ནུབ་ཀྱི་སྒོ། །བྱང་སྒོ་རྡོ་རྗེ་ཁ་བྱེ་བ། །སྦྱོར་བ་ལྡན་པས་དགོད་པར་བྱ། །རྣམ་པ་ཉི་ཤུ་རྩ་
ལྔར་ནི། །ཚོན་རྩི་དག་ཀྱང་བསྒོམ་བྱ་སྟེ། །རྡུལ་ཅོན་ལྔ་ལ་སོགས་པ་རྣམས། །རིམ་པ་བཞིན་དུ་གདབ་པར་བྱ། །དེ་ནས་བུམ་པ་གཟུང་བྱ་བ། །རྩ་བ་ནག་ནོག་མེད་པ་ཡི། །ཞབས་བརྟན་མགྲིན་

96-1-429a

རིང་མཆུ་འཕྱང་བ། །ལྷ་ཡི་གྲངས་ཙམ་སྟ་གོན་གནས། །མགུལ་བར་རས་ཀྱིས་ཡང་དག་དཀྲིས། །ལྡུམ་པུ་ཡིས་ནི་ཁ་མཛེས་པ། །རིན་ཆེན་སྨན་འབྲུ་སྣ་ལྔ་
དང༌། །སྤོས་ཆུ་ཡིས་ནི་རབ་བཀང་ནས། །བུམ་པ་མངོན་པར་བསྔགས་པར་བྱ། །རྣམ་རྒྱལ་བུམ་པ་དཀྱིལ་འཁོར་གྱི། །བདག་པོ་ལྷ་མོ་རྣམས་ཀྱི་བཞི། །ལྷ་རྣམས་ཀྱི་ནི་བུམ་པ་བཞི། །
སྒོ་ཡི་ཕྱོགས་ཀྱི་བུམ་པ་ནི། །ལས་ཀུན་བྱེད་པས་བཟླས་བྱས་ཏེ། །ཀུ་ཤའི་ཆུན་པོས་སེམས་ཅན་ཆེ། །འཇུག་པ་ཀུན་ལ་གཏོར་བར་བྱ། །ཡོན་དང་གཏོར་མ་མཆོད་ཕུལ་ནས། །དེ་དག་
ཕྱི་གྲྭར་རབ་བཀོད་དེ། །གཡས་སུ་རྒྱལ་བ་སྤྱན་དྲང་ངོ༌། །དེ་ནས་ལྷ་རྣམས་རབ་གནས་པའི། །བསམ་པའི་སྦྱོར་བས་བསམ་བྱ་སྟེ། །ཕྱག་རྒྱ་བྲལ་བའི་སྦྱོར་བ་ནི། །ལུས་ཅན་བྱིན་གྱིས་
མི་རློབ་པས། །བུ་མོ་གཟུགས་བཟང་ལང་ཚོས་བརྒྱན། །དབང་ཐོབ་ལུས་རྒྱས་ཐོབ་པ་མོ། །གཡོན་མ་རྒྱན་གྱིས་རབ་བརྒྱན་ཏེ། །དེ་ཡི་འཁོར་ལོ་སྤྲུལ་བར་བྱ། །དེ་ལ་མར་མེ་བརྒྱ་
སོགས་པའི། །མཆོད་པ་ཕུལ་ནས་བསྟོད་བྱ་སྟེ། །བཤད་གཅི་ཁུ་བ་ཁྲག་རྣམས་ནི། །དུང་ཆེན་པོ་རུ་བཞག་བྱས་ཏེ། །ལྷ་རྣམས་ལ་ནི་དབུལ་བར་བྱ། །དེ་ནས་མཁའ་འགྲོ་གྲོང་མཆོག་
ཏུ། །སློབ་མ་རྣམས་ནི་གཞུག་བྱ་སྟེ། །རྡོ་རྗེ་ཡེ་ཤེས་རབ་ཐོབ་པའི། །དེ་བཞིན་གཤེགས་པ་ཐམས་ཅད་ཀྱི། །ཕོ་བྲང་དཀྱིལ་འཁོར་དམ་པ་འདིར། །བདག་གིས་སློབ་མ་གཞུག་

96-1-429b

པར་བྱ། །དེ་ནས་སློབ་མ་དེ་ཡིས་ཀྱང༌། །མེ་ཏོག་སྔགས་འདིས་གཏོར་བའོ། །ཨོཾ་པྲ་ཏཱིཙྪ་བཛྲ་ཧོཿ། །དེ་ནས་ཚིག་འདིས་གདོང་གཡོགས་དགྲོལ། །དེ་རིང་དད་པའི་ཤུགས་ཀྱིས་ནི། །དཀྱིལ་
འཁོར་དེང་འདིར་བལྟ་བར་བྱ། །སངས་རྒྱས་རིགས་སུ་ཁྱོད་སྐྱེས་སོ། །སྔགས་དང་ཕྱག་རྒྱས་ཁྱོད་བྱིན་བརླབ། །དངོས་གྲུབ་ཐམས་ཅད་ཕུན་སུམ་ཚོགས། །དམ་ཚིག་མཆོག་ཏུ་འགྲུབ་པར་
བྱེད། །རྡོ་རྗེ་པདྨོ་རོལ་པའི་མཆོག །སྔགས་ཀྱི་བདག་ཉིད་ཤེས་པར་བྱ། །པཱ་ཤྱ་བཛྲ། གང་དག་མེ་ཏོག་གསང་བ་སྟེ། །དེ་དེ་དེ་ཡི་ལྷ་ཡང་དག །དེ་ཡི་སྦྱོར་བ་རབ་སྦྱིན་ཏེ། །དེ་ཡི་ནན་ཏན་དུ་
སྒྲུབ་བོ། །དུང་ཆེན་བདུད་རྩི་ལྔ་བླུད་དེ། །དམྱལ་བའི་ཆུ་འདིས་ཁྱོད་ལ་ནི། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་པའི། །འཐུང་ཤིག་རྡོ་རྗེ་བདུད་རྩིའི་ཆུ། །བཛྲ་
ཨུངྐ་ཐ། །དེ་ནས་སངས་རྒྱས་ཐམས་ཅད་ཀྱི། །དམ་ཚིག་དང་ནི་སྡོམ་པ་རྣམས། །བླ་མས་སློབ་མ་སྡིག་བྲལ་ལ། །ཅི་ལྟ་བ་བཞིན་བསྒྲག་པར་བྱ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་རི་མོའི་
དཀྱིལ་འཁོར་གྱི་ལེའུ་སྟེ་གསུམ་པའོ།།    །།དེ་ནས་གཞན་ཡང་བཤད་བྱ་བ། །དབང་བསྐུར་བ་ཡི་ཆོ་གའི་མཆོག །གང་གིས་ལེགས་པར་བྱེད་འགྱུར་ན། །དེ་ནི་སངས་རྒྱས་
ཉིད་དུ་འགྲུབ། །སློབ་དཔོན་མཚན་ཉིད་ཐམས་ཅད་ལྡན། །ཡང་དག་ཤེས་ཤིང་རྒྱུད་ཤེས་པ། །དེ་ཉིད་བཅུ་ལ་སོགས་པ་ཡི། །གསང་རིག་ཆོ་ག་ཤེས་པ་པོས། །བསྒྲིམས་ཏེ་སློབ་མ་ཡང་

96-1-430a

དག་གཟུང༌། །བླ་མ་ལ་གུས་དད་པའོ། །དགེ་བསྒོམ་ལྷ་རྣམས་མཆེད་བྱེད་པ། །གཏོང་ཕོད་ཡོན་ཏན་ལྡན་པའོ། །དེ་ནས་སློབ་མ་དེ་ཡིས་ཀྱང༌། །ལངས་ཏེ་ཞབས་
ལ་མགོས་གཏུགས་ནས། །རྒྱལ་པོ་དབང་ཕྱུག་བདེ་དམ་པ། །གོས་དང་རྒྱན་གྱིས་ལེགས་པར་བགོས། །སྟེང་དུ་བླ་རེ་བྲེ་བར་བྱ། །གདུགས་དང་རྒྱལ་མཚན་བ་དན་དང༌། །ལྷམ་དང་
ཚངས་པའི་སྐུད་པ་དང༌། །གདུ་བུ་དག་དང་སྐ་རགས་དང༌། །བཀྲ་ཤིས་ཚིགས་བཅད་སྣ་ཚོགས་ཀྱིས། །སློབ་མ་སྡིག་དང་བྲལ་བ་ལ། །སློབ་དཔོན་གྱིས་ནི་དབང་བསྐུར་རོ། །དང་པོ་
རྣམ་རྒྱལ་བུམ་པ་དང༌། །དེ་ནས་ལྷ་མོ་བཞི་རྣམས་དང༌། །ལྷ་རྣམས་ཀུན་གྱི་བཞི་པོ་ཡིས། །བཀྲ་ཤིས་ཚིགས་བཅད་གླུ་སྒྲ་དང༌། །རྡོ་རྗེ་དྲིལ་བུ་གསིལ་བ་ཡིས། །སྐྱོབ་པའི་
དཀྱིལ་འཁོར་མངོན་སུམ་དུ། །ཏིལ་གྱི་གང་བུ་བཞིན་གང་བའི། །རྒྱལ་བས་བུམ་པ་བཟུང་ནས་ནི། །དེ་ཉིད་ལ་ནི་དབང་བསྐུར་བར། །དཀྱིལ་འཁོར་དེ་ཉིད་རིག་པར་བསམ། །
དེ་ལྟ་བུ་ནི་བསམས་ནས་ཀྱང༌། །ཆོས་ཀྱི་མཚན་ཉིད་བསྟན་པར་བྱ། །དེ་ནས་ཡིད་འོང་བུ་མོ་ནི། །ལེགས་པར་གོམས་པ་དབང་ཐོབ་པ། །རྒྱན་གྱིས་རབ་བརྒྱན་རབ་མཛེས་པ། །
བཙལ་ཏེ་བླ་མ་ལ་ཕུལ་ནས། །དེ་ནས་རྒྱལ་དབང་སློབ་མ་དེ། །ནང་གི་སྦས་པ་བཏུས་བ་ཡི། །གསང་བ་མཉམ་པར་འཇུག་པ་ཡི། །སྦྱོར་དང་ལྡན་པས་དབང་བསྐུར་བྱ། །རྡོ་རྗེ་པདྨོ་

96-1-430b

ལས་དྲང་བ། །སྦོམ་པོ་མཐའ་ལྟག་རྩེ་སྦྱར་ནས། །རྐན་དུ་རྡོ་རྗེ་གཞག་པར་བྱ། །ཀྱེ་མའོ་བདེ་བ་བདེ་བ་ཆེ། །ཀྱེ་མའོ་དམ་ཚིག་བདེ་བརྗོད་ཅིང༌། །ཀྱེ་མའོ་བདེ་པ་བླང་བར་བྱའོ། །འདི་ནི་
གསང་བ་ཞེས་བྱ་བའི། །དེ་དབང་བསྐུར་བའི་ཐབས་མཆོག་གོ །ཡང་ན་ཤིན་ཏུ་དད་ལྡན་བ། །གཟུགས་བཟང་སྒྲུབ་ལ་དགའ་བ་དང༌། །སྦྱོར་གོམས་བླ་མ་ལ་ནི་དབུལ། །བླ་མས་བྱིན་
བརླབས་ལྷ་མོ་དང༌། །སྒྲུབ་པ་དེ་ལ་སྦྱིན་པར་བྱ། །དེ་ཡིས་བླངས་ནས་བརྩོན་པའི་ཚོགས། །ཅི་སྐད་གསུངས་བཞིན་རབ་བྱས་ནས། །རང་གི་ལྷ་དང་སངས་རྒྱས་དང༌། །བྱང་ཆུབ་སེམས་དཔའི་
ཚོགས་རྣམས་ཀུན། །མཉེས་བྱེད་ཆོ་གས་སེམས་བརྟགས་ཏེ། །མངོན་སུམ་བདེ་བ་རང་འབྱུང་བ། །གཞན་གྱིས་གང་དུ་བསྒྲག་མི་ནུས། །གོ་བའི་ཡུལ་དེ་བདེ་བ་ཆེ། །བླ་མ་དེ་ལ་དབུལ་
བར་བྱ། །བླ་མ་གཞན་ལ་དེ་བཞིན་དུ། །ཅི་དགའ་བར་ནི་ཡོན་ཡང་དབུལ། །སློབ་དཔོན་ཅུང་ཟད་ཅི་འདོད་པ། །ཡིད་ལ་བསམས་པ་དབུལ་བར་བྱ། །དམ་ཚིག་འདའ་པས་འཇིགས་
པའི་ཕྱིར། །བསྒྲིམས་ཏེ་དེ་བཞིན་དབུལ་བར་བྱ། །སློབ་དཔོན་གྱི་ནི་ཡུལ་གྱི་མཆོག །རིགས་ཀྱི་ཁྱད་པར་གྱིས་ནི་ལྔ། །བུམ་པའི་དབང་སོགས་དབྱེ་བ་ཡིས། །ཡང་ན་གསུམ་དུ་འགྱུར་
བ་ཡིན། །རང་གི་མ་དང་སེང་གེ་གདན། །ཡོན་གྱི་མཆོག་སྟེ་སངས་རྒྱས་རིགས། །གསེར་དང་གླང་པོ་རིན་ཆེན་དང༌། །སྲིང་མོ་བླ་མ་ལ་དབུལ་བ། །རྡོ་རྗེ་སེམས་དཔའི་རིགས་ཡིན་ཏེ། །ཡོན་

96-1-431a

དེ་ཡོན་གྱི་མཆོག་ཡིན་ནོ། །ཤིང་རྟ་རྟ་ནི་ཤིན་ཏུ་བརྒྱན། །རང་གི་ཆུང་མ་དབུལ་བྱ་སྟེ། །རིན་ཆེན་སྣ་ཚོགས་རྣམ་དག་པ། །ཡོན་དེ་རིན་པོ་ཆེ་ཡི་རིགས། །
མུ་ཏིག་ཕྲེང་བ་ཤིན་ཏུ་མཛེས། །བུ་མོ་རིན་ཆེན་འདྲ་བ་ཡིས། །བརྒྱན་ཏེ་བླ་མ་ལ་དབུལ་བ། །ཡོན་དེ་པདྨའི་རིགས་ཡིན་ནོ། །རྒྱལ་པོ་དང་ནི་དབང་ཕྱུག་དང༌། །ཆུང་མ་འཕྲུལ་གྱི་བཞོན་པ་
སོགས། །གླང་པོ་རྟ་ནི་ཤིན་ཏུ་བརྒྱན། །དེ་བཞིན་གཤེགས་པ་ཀུན་གྱི་རྗེ། །ནན་ཏན་བླ་མ་དབུལ་བྱ་བ། །སྣ་ཚོགས་རྡོ་རྗེའི་རིགས་ཡིན་ནོ། །དེ་རྣམས་བཞི་དང་འགྱུར་བ་དང༌། །མི་
འགྱུར་བ་ཡི་བྱེ་བྲག་གིས། །གསུམ་དུ་ཤེས་བྱ་བླ་མ་ལ། །བློ་ལྡན་རྡོ་རྗེ་སློབ་མ་ཡིས། །ཅི་སྟེ་བདེ་བ་ཀུན་འདོད་ན། །དད་མོས་སེམས་ཀྱིས་དབུལ་བར་བྱ། །ཡིད་ལ་གང་བསམས་མ་ཕུལ་
ལམ། །ཁས་བླངས་དེ་ནི་མ་ཕུལ་ན། །ཡི་དྭགས་དམྱལ་བ་རྣམ་གཉིས་སུ། །ངེས་པར་སྐྱེས་ཏེ་བརླག་པར་འགྱུར། །དེ་བས་དེ་རྣམས་རབ་ཕུལ་ནས། །གསོལ་བ་དག་ནི་རབ་ཏུ་གདབ། །རྡོ་
རྗེ་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་ཞུགས་སོ། །སྦྱོར་བའི་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་ཞུགས་སོ། །སྦྱོར་བའི་དཀྱིལ་འཁོར་ཆེན་པོ་ཡི། །
དཀྱིལ་འཁོར་བདག་གིས་དེ་རིང་མཐོང༌། །གསང་བའི་དཀྱིལ་འཁོར་ཆེན་པོ་ཡི། །དཀྱིལ་འཁོར་དུ་ནི་བདག་དབང་བསྐུར། །དེ་ནས་བླ་མ་དེ་ཡིས་ཀྱང༌། །དེ་ལ་དབང་བསྐུར་སྦྱིན་བྱ་སྟེ། །

96-1-431b

དྲི་དང་མེ་ཏོག་ཕྲེང་བས་བརྒྱན། །བསྒྲིམས་ཏེ་ཡང་དག་བརྟག་པར་བྱ། །དང་པོ་ལ་ནི་བུམ་པའི་དབང༌། །གཉིས་པ་ལ་ནི་གསང་བའི་དབང༌། །གསུམ་པ་ཤེས་རབ་ཡེ་ཤེས་ཏེ། །བཞི་པ་དེ་ཡི་ཡེ་
ཤེས་ཏེ། །བླ་མ་ལས་ནི་ཐོབ་པའོ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་ཕན་ཡོན་དང་བཅས་པར་དབང་བསྐུར་བའི་ལེའུ་སྟེ་བཞི་པའོ།།    །།གང་གི་ཐབས་ཀྱིས་རིགས་ལྔའི་
དོན། །རང་གི་དོན་གྱུར་ཀུན་ཏུ་བཟང༌། །འདི་དག་གཞན་ལ་རབ་བདེའི་ཕྱིར། །རྡོ་རྗེ་སེམས་དཔའི་སྒྲུབ་ཐབས་བཤད། །ཡིད་འོང་དབེན་པའི་ས་ཕྱོགས་སུ། །ཅི་བདེར་གནས་ལ་ནམ་མཁའ་ཀུན། །
སེམས་ཀྱིས་ཁྱབ་པར་བྱས་ནས་སུ། །རྣམ་བརྟགས་ཨེ་མའོ་འཇིག་རྟེན་ཀུན། །སྡུག་བསྔལ་ཆོས་ཀྱིས་ཀུན་ནས་གཙེས། །བྱང་ཆུབ་སེམས་ཉམས་སེམས་ཅན་རྣམས། །ཀུན་ལས་འབྱུང་ཞེས་
དམ་བཅས་པའི། །སྔགས་པས་སྤྱི་བོར་བཞག་པ་ནི། །ཨཱཿསེམས་ཀྱི་རྡུལ་ཕྲན་ཆ་དྲུག་རྣམས། །ཕྱོགས་བཅུ་དག་ཏུ་ཕྱེ་ནས་སུ། །ཆོས་ཀྱི་དོན་རྣམས་དེས་བསལ་ནས། །ཤིན་ཏུ་དྲི་མེད་སེམས་
དག་པ། །འདས་དང་མ་འོངས་པ་ཡི་སེམས། །ད་ལྟར་ཡང་ནི་དམིགས་སུ་མེད། །གཉིས་མེད་དེ་ལ་གཉིས་མེད་མེད། །ནམ་མཁར་ཞེས་པའང་གནས་པ་མེད། །དེ་ལྟར་ཀུན་ཏུ་བརྟགས་ནས་སུ།
འགྲོ་བ་ཐམས་ཅད་ཤིན་ཏུ་སྟོང༌། །དྲི་མེད་རྣལ་འབྱོར་ཉིད་ཀྱི་ཡིན། །དངོས་པོ་མེ་པར་རང་སེམས་བསམ། །འགྲོ་བ་འདི་ནི་དེ་ལྟ་བུའི། །དངོས་པོ་གང་དག་ཡོད་མིན་ན། །སྡུག་བསྔལ་སྣ་ཚོགས་

96-1-432a

གང་དག་ལགས། །སེམས་ཉམས་སེམས་ཅན་འབྱུང་བར་བསྒོམ། །འོན་ཀྱང་སྔོན་གྱི་སྨོན་ལམ་ཤུགས། །དབྱངས་ཡིག་སྤེལ་བའི་གླུ་ལྡན་བྱ། །རིན་ཆེན་སེམས་
ནི་བླུགས་པ་ལ། །བདེ་གཤེགས་རྣམས་ཀྱིས་བསྐུལ་བར་སྣང༌། །ཤཱུ་ནྱ་ཏཱ་ཏི་ཡོ་ག་པཱ་དཾ་སྭཱཧཱ། པྲ་བྷ་བཱི་ཨཱ་ཀཱ་ཤ་ཏ་མཱ་པ་ག་ཏཱ་ས་མ་ཡ། ཨུ་པ་ཏ་པ་ཡནྟི་སུ་ག་ཏ་སུ་ག་ཏེ་ག་ཏི་ཤྲཱི་བཛྲ་
སྭཱཧཱ། པཱུ་པུ་སྟཱཾ་ཧཱཾ། རྣམ་རྟོག་ཀུན་སྤངས་དྲི་མེད་པའི། །རྣམ་པར་མི་རྟོག་སྒོམ་པའི་སེམས། །སྔགས་ཀྱི་དེ་ཉིད་བསྐྱོད་བྱས་ལ། །ཧཱུཾ་ཞེས་པ་ཡི་གཟུགས་སུ་བརྟག །ཏིང་ངེ་འཛིན་གྱིས་
དབང་བསྒྱུར་ན། །གང་ཕྱིར་དེ་ནི་བསྒོམས་པས་ཐོབ། །དམ་པ་ནམ་མཁའི་དབྱིངས་ལ་གནས། །བྱང་ཆུབ་སེམས་ཚོགས་དེར་བཅས་ལ། །རྣལ་འབྱོར་ཡིད་ཀྱིས་ཀུན་བསམས་ནས། །རྒྱས་
པར་རྣམ་པར་བརྟག་པར་བྱ། །ཡི་གེ་བྷྲཱུཾ་གྱིས་ལྷ་ཡི་གནས། །རྡོ་རྗེ་རིན་ཆེན་གྱིས་ནི་བརྒྱན། །སྒོ་ཁྱུད་རྟ་བབས་ཀ་བ་དག །དར་གྱི་ཕྲེང་བས་རྣམ་པར་བཀླུབས། །གྲུ་བཞི་པ་ལ་སྒོ་བཞི་པ། །
དྲིལ་བུའི་དྲ་བདག་གིས་བརྒྱན། །རྟག་པར་དོ་ཤལ་མེ་ལོང་དང༌། །མེ་ཏོག་ཕྲེང་བས་རྒྱན་རྣམས་བྲེས། །དེ་ཡི་དབུས་སུ་སེངྒེའི་གདན། །སེངྒེ་བརྒྱད་ཀྱིས་རྣམ་པར་བརྒྱན། །སྨོན་ལམ་དབང་
གིས་དེ་དག་ཀུན། །བྱང་ཆུབ་སེམས་དཔའ་མཐུ་བོ་ཆེ། །ཤར་ཕྱོགས་བ་གླང་ཤིན་ཏུ་རྒྱས། །ལྷོ་ཕྱོགས་རྟ་ཡི་གདན་བཟང་སྟེ། །ནུབ་ཕྱོགས་སུ་ནི་རྨ་བྱ་བཤད། །དེ་བཞིན་བྱང་ཕྱོགས་ནམ་

96-1-432b

མཁའ་ལྡིང༌། །མི་བསྐྱོད་ཁྲོ་བོ་བསམ་པ་ནི། །མཐིང་ག་དཀར་པོ་དམར་པོའི་ཞལ། །རྡོ་རྗེ་ཕྱག་རྒྱ་ཐུགས་ཀ་ན། །མཐིང་ག་ཁ་དོག་གསལ་ལ་བཟང༌། །གཡས་ན་རིན་ཆེན་འཁོར་ལོ་སྟེ། །རལ་གྲི་པདྨ་
གཡོན་པ་ན། །འཇིག་རྟེན་ཁམས་ནི་ཀུན་འཁྲུག་པའོ། །བརྟུལ་ཞུགས་ཅན་གྱིས་ཞལ་གསུམ་བསམ། །དང་པོ་ཡི་ནི་སྟོང་པ་ཉིད། །གཉིས་པ་དེ་བཞིན་མཚན་མ་མེད། །གསུམ་པ་སྨོན་པ་
མེད་པ་ཡི། །ཞལ་དུ་མཁས་པས་རིག་པར་བྱ། །ཕྱག་དྲུག་རྟག་ཏུ་འབར་བར་བསྒོམ། །མཚོན་ཆ་སྣ་ཚོགས་རྣམས་དང་ལྡན། །པདྨ་ལ་ནི་མཉམ་གཞག་ནས། །ཡེ་ཤེས་ཕྱག་རྒྱ་སྙིང་ག་ནང༌། །
དབུས་ཀྱི་གནས་སུ་བསམ་པ་ནི། །རྡོ་རྗེ་སྐྱིལ་མོ་ཀྲུང་དུ་གནས། །ཤར་གྱི་གནས་སུ་བསམ་པ་ནི། །སྔགས་པ་རྣམ་སྣང་ཐུབ་པ་སྟེ། །དཀར་དང་མཐིང་ག་དམར་བའི་ཞལ། །འཁོར་ལོ་ཕྱག་རྒྱ་
སྙིང་ག་ན། །རྡོ་རྗེ་འབར་སོགས་འོད་གསལ་བ། །རིན་ཆེན་རྡོ་རྗེ་གཡས་པ་ན། །རལ་གྲི་པདྨ་གཡོན་པ་ན། །རྣལ་འབྱོར་ཅན་གྱིས་རྟག་པར་བསམ། །ཐོར་ཚུགས་དབུ་རྒྱན་དག་གིས་བརྒྱན། །
རིན་ཆེན་མགོན་པོ་ལྷོ་ཕྱོགས་ན། །སེར་དང་མཐིང་ག་དཀར་བའི་ཞལ། །རིན་ཆེན་ཕྱག་རྒྱ་སྙིང་གནས། །མ་རྒད་ལྟ་བུར་སྣང་བའོ། །གཡས་ན་འཁོར་ལོ་རལ་གྲི་སྟེ། །རྡོ་རྗེ་པདྨ་གཡོན་ནའོ། །
རྟག་པར་རྣལ་འབྱོར་པས་བསམ་པ། །རིན་ཆེན་ཆར་དུ་འབེབས་པའོ། །ནུབ་ཕྱོགས་གནས་སུ་དགོད་བྱ་བ། །སྣང་བ་མཐའ་ཡས་བསམ་པ་ནི། །དམར་དང་མཐིང་ག་དཀར་བའི་ཞལ། །པདྨ་

96-1-433a

རཱ་གའི་མདོག་ལྟ་བུ། །པདྨའི་ཕྱག་རྒྱ་སྙིང་ག་ན། །རྡོ་རྗེ་རིན་ཆེན་གཡས་པ་ན། །འཁོར་ལོ་རལ་གྲི་གཡོན་པ་ན། །པདྨ་ལ་ནི་མཉམ་གཞག་བསམ། །བྱང་ཕྱོགས་
གནས་སུ་དོན་གྲུབ་ནི། །ལྗང་གུ་མཐིང་ག་དཀར་བའི་ཞལ། །རལ་གྲི་ཕྱག་རྒྱ་སྙིང་ག་ན། །འབར་བའི་ཕྲེང་བས་མཉམ་པའི་འོ། །པདྨ་རྡོ་རྗེ་གཡས་པ་ན། །འཁོར་ལོ་རིན་ཆེན་གཡོན་པ་
ན། །ཟླ་བའི་དཀྱིལ་འཁོར་དབུས་གནས་པ། །བྱང་གི་གནས་སུ་བསམ་པར་བྱ། །སྔགས་པས་ཕྱག་དྲུག་བསམ་པ་ནི། །སྤྱན་དེ་ཞལ་གསུམ་དཀར་མོ་ཡི། །རྣམ་པར་སྣང་མཛད་
ཕྱག་རྒྱ་བཞིན། །དེ་ཡི་དོན་དུ་རྣམ་པར་བསྒོམ། །མཱ་མ་ཀཱི་ཡང་བསམ་པ་ནི། །ཨུཏྤལ་དང་ནི་མཐིང་འདྲ་བ། །ཞལ་གསུམ་ཕྱག་དྲུག་ཆགས་པ་སྟེ། །མི་བསྐྱོད་ཕྱག་རྒྱ་མཆོག་འཛིན་པའོ།།
ཆགས་པས་ཆགས་བ་རིགས་ཀྱི་སྔགས། །ཞལ་གསུམ་ཕྱག་དྲུག་དགེ་བ་སྟེ། །སྦྱོར་བའི་ས་ནི་དཀར་མོ་བསམ། །པདྨ་རཱ་གའི་ཕྱག་རྒྱའོ། །སྒྲོལ་མ་ཁ་དོག་སེར་མོ་སྟེ། །འཁྲིལ་བག་རྒྱན་གྱིས་
རབ་ཏུ་བརྒྱན། །ཞལ་གསུམ་ཕྱག་དྲུག་རབ་ཏུ་བསམ། །ཐོགས་མེད་རྒྱལ་པོའི་ཕྱག་རྒྱའོ། །སྒོ་བཞི་སྒོ་སྲུང་དགོད་བྱ་བ། །སྒོ་རྣམས་སུ་ནི་ཁྲོ་བོ་བསམ། །ཁྲོ་བོ་ཆེན་པོ་གཤིན་
རྗེའི་གཤེད། །གཞན་གྱིས་མི་ཐུབ་དེ་བཞིན་ཏེ། །ཐུབ་པར་དཀའ་བ་རྟ་མགྲིན་དང༌། །ཁྲོ་བོ་བ་དུད་རྩི་འཁྱིལ་བ་བསམ། །དེ་དག་ཀུན་ཀྱང་ཞལ་གསུམ་པ། །དྲག་ཅིང་དྲག་པོར་གནོན་

96-1-433b

བའོ། །མཐིང་གསེར་པོ་དེ་བཞིན་དམར། །ལྗང་གུ་དག་ནི་ཁ་དོག་ཏུ་འོ། །མཚོན་ཆ་སྣ་ཚོགས་འཛིན་པ་སྟེ། །ཐོད་པའི་ཕྲེང་ཐོགས་དེ་བཞིན་ནོ། །གདོན་རྣམས་ཐམས་ཅད་སྐྲག་བྱེད་པ། །གནོད་
སྦྱིན་སྲིན་པོ་ཕྲ་མེན་མ། །མ་ཧེ་སེངྒེ་སྟག་རྣམས་དང༌། །བ་ལང་ཞོན་པ་རྣམས་བཞིའོ། །རྣམ་པར་འགྱུར་བའི་ཁྲོ་གཉེར་ཅན། །ཁྲོ་བོ་སྦྱན་ནི་ཀུན་ནས་བསྡུས། །སྔགས་འདི་རྣམས་ཀྱིས་བསམ་
པ་ནི། །གཤིན་རྗེའི་གཤེད་ལ་སོགས་པའོ། །སྔགས་ཀྱི་དེ་ཉིད་རྗེས་མཐུན་པར། །སྔགས་པའི་དཀྱིལ་འཁོར་བསྒྲུབས་ནས་སུ། །ས་ཡི་སྙིང་པོ་ལ་སོགས་པ། །སེམས་དཔའ་རྣམས་ནི་
དེར་གནས་བསམ། །ལུས་དང་ངག་དང་སེམས་དེ་ཉིད། །ཧཱུཾ་ཞེས་བྱ་བའི་ཡི་གེ་མཆོག །སེམས་ནི་དེ་རུ་ཞུགས་པར་བསམ། །མི་བསྐྱོད་པ་ནི་བདག་ཉིད་ཆེ། །དབང་པོའི་ལམ་དུ་གྱུར་ནས་
སུ། །དང་བའི་དཀྱིལ་འཁོར་གྱིས་ནི་བརྒྱན། །བདག་ཉིད་གཅིག་ཅིང་གཅིག་འགྱུར་བ། །སྐད་ཅིག་གིས་ནི་བརྟག་པར་བྱ། །ཁྱོད་ནི་རྡོ་རྗེ་སེམས་ཞེས་བྱ། །དེ་ལ་སོགས་པས་བསྟོད་པར་
བྱེད། །དེ་ནས་རྣམ་སྣང་མཛད་ལ་སོགས། །རང་གི་སྙིང་གར་རབ་ཏུ་གཟུང༌། །གཟུགས་རྣམས་ཀྱི་ནི་རང་བཞིན་དུ། །རྣམ་པར་སྣང་མཛད་ཐུབ་པ་བཞུགས། །ཚོར་བ་རིན་ཆེན་མགོན་པོ་
ཡིན། །མཐའ་ཡས་འོད་ནི་འདུ་ཤེས་སུའོ། །འདུ་བྱེད་ཀུན་ཏུ་གདོན་མ་ཟ། །མི་བསྐྱོད་པ་ནི་ཕུང་པོ་ལྔར། །དེ་བཞིན་གཤེགས་པ་ལྔ་རྣམས་ནི། །སྔགས་འདི་རྣམས་ཀྱིས་བཞུགས་པར་

96-1-434a

བསམ། །ས་ཡི་ཁམས་གྱི་རང་བཞིན་དུ། །དེ་ནས་སྤྱན་ནི་གཞུག་བྱ་སྟེ། །རྣལ་འབྱོར་ཡིད་ཀྱིས་བསམ་པ་ནི། །དེ་ཡང་སྤྲོ་བར་གནས་བར་བསམ། །མཱ་
མ་ཀཱི་ཡང་ཆུ་ཡི་ཁམས། །བརླན་ཞིང་ཁྲག་ནི་རྒྱུ་བའི་ཕྱིར། །རྣལ་འབྱོར་པས་ནི་ཡིད་ཀྱིས་བསམ། །དེ་ཡི་ལུས་ནི་རྒྱས་པར་འགྱུར། །མེ་ཡི་ཁམས་ཀྱི་རང་བཞིན་དུ། །གོས་དཀར་
མོ་ཡང་གཞུག་པར་བྱ། །ཀུན་ཏུ་ཁྱབ་པར་བཞུགས་པ་ཡི། །འོད་རྣམས་སུ་ནི་དེར་འགྱུར་རོ། །སྒྲོལ་མ་རླུང་གི་རང་བཞིན་དུ། །བཞུགས་པར་དེ་ནི་བསམ་པར་བྱ། །རླུང་གི་རྣམ་པ་
ལྔ་རུ་འགྱུར། །དེ་བཞིན་ཡིད་མགྱོགས་རྫུ་འཕྲུལ་འགྲུབ། །རྡོ་རྗེ་དབྱིངས་ཀྱི་དབང་ཕྱུག་མ། །ནམ་མཁའི་རང་བཞིན་དག་ཏུ་འཇུག །དེ་ལུས་ཁོང་སྟོང་ཉིད་ལ་ནི། །རང་སེམས་
ཡོན་ཏན་བསྒོམ་པའི་སེམས། །ནམ་མཁའི་དབྱིངས་ཀྱི་རྣལ་འབྱོར་གྱིས། །སངས་རྒྱས་སྒྱུ་མའི་སྦྱོར་བས་སུ། །དག་པའི་བདག་ཉིད་ཅི་འདོད་པར། །དེ་ནས་རི་རབ་ཕུལ་ནས་
འགྲོ། །ས་ཡི་སྙིང་པོ་བདག་ཉིད་ཆེ། །སངས་རྒྱས་སྤྱན་ནི་བདག་ཉིད་དེ། །མིག་གི་ཕྱོགས་སུ་ཞུགས་ནས་ནི། །འཕྲུལ་གྱི་མིག་ཏུ་རྟ་ཏུ་འགྱུར། །ཕྱག་ན་རྡོ་རྗེ་བདག་ཉིད་ཆེ། །རྣ་
བའི་རྣམ་ཤེས་སྦྱོར་བས་ན། །སྒྲ་རྣམས་ཐམས་ཅད་ཤེས་པ་དེ། །རྣ་བའི་རྣམ་ཤེས་དེ་བཞིན་འགྱུར། །ནམ་མཁའི་སྙིང་པོ་བདག་ཉིད་ཆེ། །སྣ་ཡི་རྣམ་ཤེས་སྦྱོར་བས་ན། །

96-1-434b

སངས་རྒྱས་ཤངས་ནི་བདག་ཉིད་ཤེས། །དེ་ཡང་དེ་ཡི་ངོ་བོར་འགྱུར། །འཇིག་རྟེན་དབང་པོར་རབ་ཆགས་པ། །རྡོ་རྗེ་ལྕེ་ཡི་སྦྱོར་བས་སུ། །རོ་ཡི་དངོས་པོ་མྱོང་བ་དེས། །སྐད་ཅིག་གཅིག་
ལ་དེ་རུ་འགྱུར། །བློ་ལྡན་སྒྲིབ་པ་ཐམས་ཅད་ནི། །རྣམ་པར་སེལ་བའི་མིང་དང་ལྡན། །ཉོན་མོངས་ཐམས་ཅད་རྣམ་པར་སེལ། །ཉེ་བའི་ཉོན་མོངས་པ་ཡང་འཇིག །མེ་ལོང་གི་ནི་རྣམ་པ་
ལྟར། །རྟེན་པའི་ཚུལ་གྱིས་འབྱུང་བ་ནི། །གཟུགས་བརྙན་གྱི་ནི་སྦྱོར་བས་སུ། །སྐད་ཅིག་གིས་ནི་དེ་རུ་འགྱུར། །བཅོམ་ལྡན་རྡོ་རྗེ་སེམས་དཔའ་ལ། །རྣམ་པ་བཅུ་དང་དྲུག་ཏུ་ཡང༌། །སྦྱོར་
བ་དེ་ནི་བྱིན་རླབས་གནས། །སྔགས་པས་དེ་ནི་སེམས་ལ་གཞུག །ཁྲོ་བོ་ལྕགས་ཀྱུ་དཔུང་པ་ཡིས། །ཞགས་པ་ལྟ་བུ་གཉིས་པའོ། །ལུ་གུ་རྒྱུད་ཀྱི་ཁ་སྤྲད་གསུམ། །རྒྱལ་མཚན་གཞུག་
པར་ཁྱབ་པར་བཞུག །དེ་ལྟར་དོན་རྣམས་རབ་ཏུ་ཞུགས། །སངས་རྒྱས་ཀུན་གྱི་ངོ་བོར་བདག །རྡོ་རྗེ་ཕྱག་རྒྱ་དང་ལྡན་པ། །གཡོན་པ་དྲིལ་བསྣམས་སྟ་ཟུར་བརྟེན། །རྡོ་རྗེ་སེམས་དཔའ་
དེ་གནས་འགྱུར། །རྣལ་འབྱོར་ཆེན་པོ་དཀར་བའི་གཟུགས། །དཀར་དང་མཐིང་ག་དམར་པོའི་དབུ། །སྟོང་ཉིད་ལ་སོགས་བདག་སྦྱོར་བ། །རྡོ་རྗེ་སེམས་དཔའ་ཞེས་སུ་སྨྲ། །རྡོ་རྗེ་ཕྱག་རྒྱ་
རྗེས་སུ་ཆགས་པ་ལ། །ཨོཾ་སརྦ་ཏ་ཐཱ་ག་ཏཱ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ་ཉ་ཧཾ། །སངས་རྒྱས་མཆོད་པ་ལ། ཨོཾ་སརྦ་ཏ་ཐཱ་ག་ཏ་བཱུ་ཛ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། རང་གི་དཀྱིལ་འཁོར་

96-1-435a

སྔ་མ་བཞིན། །མདུན་དུ་བསམས་ནས་ནམ་མཁའ་ལ། །ཁྱབ་པའི་སྦྱོར་བས་གཅིག་བྱས་ཏེ། །དཀྱིལ་འཁོར་སྔ་མ་བཞིན་བསམས་བཟླས། །བཅོམ་ལྡན་
མི་མཉམ་གཞུག་བཅིང་བཞུགས། །རྡོ་རྗེ་ཕྱག་རྒྱ་ཐུགས་ཀར་བསྣམས། །གཡས་པར་འཁོར་ལོ་རིན་པོ་ཆེ། །པདྨ་རལ་གྲི་གཡོན་པའོ། །དེ་ཉིད་གསུམ་གྱི་ཚུལ་གྱིས་ནི། །ཅི་ཙམ་
ནུས་པར་བཟླས་པར་བྱ། །སྤྲོ་ན་ཡིད་ཀྱིས་དྲངས་ནས་ནི། །དེ་དག་ཐམས་ཅད་སྙིང་གར་གཞུག །མཉམ་པ་ཉིད་ཀྱི་གནས་འདུག་ན། །ལུས་ཀྱིས་ཇི་ཙམ་བསྐྱོད་པ་དང༌། །ཚིག་ཏུ་
རབ་ཏུ་འགྲོ་བའི་རྣམས། །དེ་དག་སྔགས་དང་ཕྱག་རྒྱར་འགྱུར། །རྟག་ཏུ་བསྒོམ་པའི་སྦྱོར་བས་ནི། །དེ་ལ་སེམས་དཔའི་གཞན་མ་ཡིན། །རྣལ་འབྱོར་ངོ་བོ་གཟུགས་ཅན་ལ། །
ལྷ་མོ་རྣམས་ཀྱང་དེ་ལ་འཛིན། །དབང་པོ་ལམ་དུ་གང་གྱུར་པ། །དེ་དང་དེ་ཡི་ངོ་བོ་དག །ཤིན་ཏུ་མཉམ་གཞག་སྦྱོར་བས་སུ། །བདག་ཉིད་ལྷག་པའི་ལྷར་བྱའོ། །དཔལ་རྡོ་རྗེ་སྙིང་པོ་
རྒྱན་གྱི་རྒྱུད་ལས་ལྷའི་ལེའུ་སྟེ་ལྔ་པའོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་སྐུ་དང་གསུང་དང་ཐུགས་རྡོ་རྗེའི་དེ་བཞིན་གཤེགས་པ་ལ་དེ་
བཞིན་གཤེགས་པ་ཐམས་ཅད་དང༌། །བྱང་ཆུབ་སེམས་དཔའ་ཐམས་ཅད་ཀྱིས་ཚིག་མཐུན་བར་སྒྲ་དབྱངས་གཅིག་གིས་གསོལ་བ་བཏབ་པ། བཅོམ་ལྡན་དེ་བཞིན་གཤེགས་

96-1-435b

ཀུན་གྱི། །ཡེ་ཤེས་གཅེས་པ་དྲི་མེད་པ། །བྱང་ཆུབ་སེམས་ནི་རིན་པོ་ཆེ། །བླ་ན་མེད་པ་བཤད་དུ་གསོལ། །དེ་ནས་བཅོམ་ལྡན་འདས་ལ་དེ་བཞིན་གཤེགས་པ་ཐམས་ཅད་ཀྱིས་གསོལ་བ་
བཏབ་པར་ཐུགས་སུ་ཆུད་ནས། བྱང་ཆུབ་སེམས་དཔའ་རྣམས་ལ་འདི་སྐད་ཅེས་བཀའ་སྩལ་ཏོ། །སེམས་ནི་ལུས་ཀྱི་རྣམ་པ་ཡིན་ལ། །ལུས་ཀྱང་སེམས་ཀྱི་རྣམ་པ་ཡིན་ཞིང་སེམས་ཀྱང་
ཚིག་གིས་རབ་ཏུ་བརྗོད་པ་ཡིན་ནོ། །དེ་ནས་བྱང་ཆུབ་སེམས་དཔའ་དེ་དག་གིས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་སྦྱོར་བ་ཐོབ་ནས་ཆེད་དུ་བརྗོད་པ་འདི་ཆེད་
དུ་བརྗོད་དོ། །ཀྱེ་མ་ཀུན་ཏུ་བཟང་པོ་འདི། །སྐུ་གསུང་ཐུགས་ཀྱི་རྡོ་རྗེ་ཅན། །ཆོས་རྣམས་སྐྱེ་བ་མེད་པ་སྟེ། །གཡོ་བ་མེད་ཅིང་གནས་པ་མེད། །རྟོག་པའི་དྲི་མ་སྤངས་པ་ཡིན། །བསྐྱེད་པར་
བྱ་ཞེས་རབ་ཏུ་གསུངས། །དེ་ནས་བཅོམ་ལྡན་འདས་མི་འཁྲུགས་པ་དེ་བཞིན་གཤེགས་པ་གསུང་སྤྲོས་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་ཆུབ་ཀྱི་སེམས་འདི་
གསུངས་སོ། །དངོས་པོ་འདི་དག་མ་སྐྱེས་ཏེ། །ཆོས་ཅན་མེད་ཅིང་ཆོས་ཉིད་མེད། །ནམ་མཁའ་བཞིན་དུ་དམིགས་མེད་པའི། །བྱང་ཆུབ་སེམས་ནི་བརྟན་པ་ཡིན། །བཅོམ་ལྡན་འདས་དེ་
བཞིན་གཤེགས་པ་རྡོ་རྗེ་མི་འཁྲུགས་པས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་རིན་ཆེན་འབྱུང་གནས་ཀྱི་ས་དེ་བཞིན་གཤེགས་པ་ཐམས་ཅད་དམིགས་སུ་མེད་པ་

96-1-436a

ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་ཆུབ་ཀྱི་སེམས་འདི་གསུངས་སོ། །དངོས་པོ་འདི་དག་དངོས་མེད་དེ། །ཆོས་ཀྱི་མཚན་ཉིད་སྤངས་པ་
ཡིན། །བདག་མེད་ཆོས་ལས་ལེགས་བྱུང་བའི། །བྱང་ཆུབ་སེམས་ནི་བརྟན་པ་ཡིན། །ཞེས་བཅོམ་ལྡན་འདས་རིན་ཆེན་ཏོག་གིས་གསུངས་སོ། །དེ་ནས་བཅོམ་ལྡན་འདས་དེ་བཞིན་
གཤེགས་པ་འོད་དཔག་མེད་ཀྱིས་རྡོ་རྗེ་མེ་ལྕེ་འབར་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་ཆུབ་ཀྱི་སེམས་འདི་གསུངས་སོ། །དངོས་པོ་སྐྱེ་བ་མེད་པ་སྟེ། །དངོས་པོ་ངོ་བོ་ཡོད་
མིན་པས། །ནམ་མཁའི་གོ་འཕང་འཐོབ་བོ་ཞེས། །དངོས་རྣམས་རབ་ཏུ་བརྗོད་པ་ཡིན། །ཞེས་བཅོམ་ལྡན་འདས་འོད་དཔག་མེད་ཀྱིས་གསུངས་སོ། །དེ་ནས་བཅོམ་ལྡན་འདས་དེ་བཞིན་
གཤེགས་པ་དོན་ཡོད་གྲུབ་ཀྱིས་དེ་བཞིན་གཤེགས་པ་ཐམས་ཅད་ཀྱི་བླ་མའི་ཡང་བླ་མའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བྱང་ཆུབ་ཀྱི་སེམས་འདི་གསུངས་སོ། །
ཆོས་རྣམས་རང་བཞིན་འོད་གསལ་བ། །གཟོད་ནས་དག་ཅིང་རྙོག་པ་མེད། །སེམས་ཅན་མེད་ཅིང་སྲོག་ཀྱང་མེད། །སངས་རྒྱས་ཉིད་དང་བྱང་ཆུབ་མེད། །རྨི་ལམ་སྒྱུ་མ་ལྟར་སྣང་བའི། །བྱང་
ཆུབ་སེམས་ནི་བརྟན་པ་ཡིན། །ཞེས་བཅོམ་ལྡན་འདས་དོན་ཡོད་གྲུབ་ཀྱིས་གསུངས་སོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་དེ་བཞིན་

96-1-436b

གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་དེ་བཞིན་གཤེགས་པའི་བྱང་ཆུབ་ཀྱི་སེམས་རྣམ་པར་དག་པ་ཐོབ་ནས་ངོ་མཚར་སྐྱེས་པར་གྱུར་ཏེ་ཆེད་དུ་བརྗོད་བ་འདི་ཆེད་དུ་བརྗོད་
དོ། །ཀྱེ་མའོ་སངས་རྒྱས་ཀྱེ་མའོ་དགེ །ཀྱེ་མའོ་ཆོས་ནི་བསྟན་པ་རྣམ། །བདག་མེད་ཆོས་ལས་ལེགས་བྱུང་བ། །བྱང་ཆུབ་སེམས་ཁྱོད་ཕྱག་འཚལ་ལོ། །བྱང་ཆུབ་སེམས་ཀྱི་བསྒོམ་པ་ཡི། །
མི་གཡོ་ཡི་གེ་ལས་བྱུང་ཞིང༌། །རྨི་ལམ་ལ་སོགས་མ་སྐྱེས་པ། །བྱང་ཆུབ་སེམས་ཁྱོད་ཕྱག་འཚལ་ལོ། །གནས་དང་བསྟན་ནི་རྣམ་བསམས་ཏེ། །སེམས་དཔའི་སྐྱིལ་མོ་ཀྲུང་བཅས་ནས། །དང་
པོར་རང་བཞིན་དག་གོ་ཞེས། །དག་པའི་ཆོས་ཀྱི་ཚུལ་ལ་གནས། །ཡིད་ཀྱིས་ཧཱུཾ་བྱས་རྡོ་རྗེ་ཅན། །རྡོ་རྗེ་སེམས་མས་བྱིན་གྱིས་བརླབ། །རིན་ཆེན་ལུས་སུ་ང་རྒྱལ་བྱ། །ལག་པ་བསྟོད་དེ་བསྐོར་བ་
ན། །ལྕགས་ཀྱུ་ཡིས་ནི་སྤྱན་ཡང་དྲང༌། །བྱོན་ནས་དྲང་པོར་ཕྱོགས་བཅིང་སྟེ། །དམ་ཚིག་མཆོག་ཀྱང་དབུལ་བར་བྱ། །གདན་རྣམས་སོ་སོར་ཕུལ་ནས་སུ། །མཆོད་ཡོན་འབུལ་
བའི་སྦྱོར་བ་བྱ། །དབང་བསྐུར་མཚོན་ཆ་གོ་ཆ་སོགས། །སིལ་སྙན་མཆོད་སོགས་ངོ་བོ་བྱ། །རྣམ་པ་ཀུན་གྱིས་མཉེས་བྱ་བ། །རྣལ་འབྱོར་བདག་ཉིད་ཅན་གྱི་བདག །རྣལ་འབྱོར་རྣམ་
གསུམ་ཤེས་བྱ་སྟེ། །བྱིན་གྱིས་བརླབས་དང་ཡོངས་བརྟགས་དང༌། །གཟུགས་ཉིད་ཡོངས་སུ་རྫོགས་པ་དག །རྣལ་འབྱོར་ཡིན་ཞེས་སངས་རྒྱས་གསུངས། །སྔགས་ཀྱི་བྱིན་རླབས་ང་རྒྱལ་

96-1-437a

བསྐྱེད། །རྣལ་འབྱོར་བྱིན་རླབས་ཡིན་པར་གསུངས། །བྱང་ཆུབ་སེམས་ནི་དག་པ་དང༌། །གསང་སྔགས་ས་བོན་སྐྱེ་བ་ཆེ། །ཕྱག་རྒྱ་ཚོགས་སུ་བརྟག་པ་ཡི། །
རིམ་གྱིས་གཟུགས་ཀྱིས་རྫོགས་བྱ་བ། །དེ་ནི་བརྟགས་པས་བརྗོད་པ་སྟེ། །རྣལ་འབྱོར་ཆོག་ཡིན་པར་གསུངས། །བསྡུ་དང་སྤྲོ་བར་བྱ་བ་ལས། །རྣམ་པའི་མཆོག་ཀུན་ལྡན་པ་དང༌། །
སྐད་ཅིག་ཡེ་ཤེས་ཀྱིས་རྫོགས་པ། །རྫོགས་པའི་རྣལ་འབྱོར་ཞེས་བརྗོད་དོ། །དང་པོར་དམ་ཚིག་བྱིན་བརླབས་པར། །རྣལ་འབྱོར་རིག་པ་དག་གིས་བརྟན། །རབ་ཏུ་རྫོགས་པར་བྱ་
བདག །འདི་ནི་རྣལ་འབྱོར་ཆོ་གར་བཤད། །ཉོན་མོང་ས་དྲི་མར་བཅས་པའི་སེམས། །བྱང་ཆུབ་སེམས་ཀྱིས་དག་བྱ་སྟེ། །དེ་ནི་རང་བཞིན་དག་པའོ་ཞེས། །བརྗོད་ཅིང་ཐལ་མོ་
གསུམ་གྱིས་སྦྱར། །དག་གྱུར་དེ་ནས་བློ་ཡིས་ནི། །སེམས་ལ་སོ་སོར་བརྟག་པར་བྱ། །སེམས་ལ་སོ་སོར་བརྟགས་ནས་ཀྱང༌། །ཕྱི་རོལ་རང་བཞིན་སྟོང་བར་བྱ། །སེམས་
ཙམ་ལ་ནི་གནས་ནས་སུ། །བྱང་ཆུབ་ཚོགས་ཀྱི་བག་ཆགས་དེས། །བསྒོམ་པར་བྱ་བའི་ངོ་བོ་དག །ཟླ་བའི་གཟུགས་སུ་རྣམ་པར་བརྟག །དག་པའི་པདྨ་ལ་གནས་པ། །ཨོཾ་གྱི་
མྱུ་གུས་བསྐྲུན་པ་ཡི། །ཡན་ལག་ཀུན་གྱི་མཚན་ཉིད་གཟུགས། །རྡོ་རྗེ་སྐུ་ནི་བསྒོམས་པར་བྱ། །ཨཱཿཞེས་བྱ་བའི་སྤྲོས་མེད་གསུང༌། །སེམས་ནི་ཧཱུཾ་ཞེས་བྱ་བར་སྤྲུལ། །ཡི་གེ་གསུམ་

96-1-437b

གྱིས་བྱིན་བརླབས་ལུས། །སྙིང་ལ་གནས་པ་ཟླ་བའི་གཟུགས། །དེ་ལ་རང་གི་ཡི་གེ་ནི། །མདོག་གཟུགས་འོང་མི་བྱེད་བསམས་ཏེ། །ང་རྒྱལ་བསྐྱེད་ནས་དེ་ལ་ནི། །རྡོ་རྗེའི་བདག་ཉིད་བདག་ཉིད་བརྗོད། །
རྒྱན་ཀུན་ཡོངས་སུ་རྫོགས་པ་དང༌། །འོད་གྱི་དཀྱིལ་འཁོར་གྱིས་བརྒྱན་པ། །ཆ་ཤས་ཀྱི་ནི་དྲ་བ་ཅན། །ཡེ་ཤེས་སེམས་དཔའ་རྫོགས་པར་བརྟག །དེ་འོག་ལག་
པའི་ཕྱག་རྒྱ་ཡི། །གོ་ཆ་མཚོན་ཆ་ལ་སོགས་བྱ། །རྫོགས་སངས་རྒྱས་ལྔ་དབང་བསྐུར་ཏེ། །ཅོད་པན་ཕྲེང་བ་རྣམས་ཀྱིས་བཀླུབས། །ད་ནས་དེ་འོག་སངས་རྒྱས་ཀྱི། །སྤྲུལ་པ་མཛད་པའི་
སྒྱུ་མ་འཕྲོ། །ཡན་ལག་བཞི་པ་དཔུང་ལྡན་པའི། །ཕྱོགས་བཅུར་ཁྲོ་བོ་བཅུ་དག་དན། །བསྙེམས་མ་དང་ནི་ཏོག་ལྡན་མ། །མཚོན་ཆ་མ་དང་རྩེད་མོ་ཅན། །སྒྱུ་མའི་ཆ་བྱད་རྣམ་པའོ། །རྣམ་
པར་འཕྲུལ་པ་བྱིན་གྱིས་བརླབ། །ཀུན་ལ་ཁྱབ་པར་བྱེད་པ་ཡི། །སྣ་ཚོགས་དབུས་སུ་བཞག་ནས་ནི། །དེ་ཉིད་ཆེན་པོ་བདག་ཉིད་ལྔས། །ཕྱོགས་བཞི་འཁོར་ལ་ཁྱབ་བྱ་སྟེ། །དགའ་བས་
དགའ་བྱེད་བཞི་ཡང་སྤྲོ། །ཏིང་འཛིན་ཀུན་གྱི་དགའ་བ་ལ། །འོས་པར་བྱེད་པའི་སྔགས་པ་ཡི། །འཁོར་ལོ་དང་ནི་རྡོ་རྗེའི་གཟུགས། །པདྨའི་གཟུགས་ལ་དེ་དག་ནི། །འཁོར་ལོ་ཀུན་
ལ་པདྨ་ཡི། །ངོ་བོ་ཡིས་ནི་རོལ་པ་དང༌། །ཨེ་ཞེས་བྱ་བ་འཕྲོ་བ་ལས། །མདོག་ལྡན་བདག་ཉིད་གཟུགས་སུ་བྱ། །མཛེས་པའི་རྒྱན་རྣམས་ཀུན་ལྡན་པའི། །ཉིད་ཀྱི་གདན་ལ་བཞུགས་

96-1-438a

པར་བལྟ། །སྒེག་དང་གླུ་དང་གར་རྣམས་དང༌། །རྒྱལ་མཚན་ལ་སོགས་ཚོན་དགྱེ་དང༌། །སིལ་སྙན་མཆོད་པའི་རྣམ་པ་ནི། །སྣ་ཚོགས་རྣམས་ཀྱིས་མཆོད་
པ་བྱ། །རྣམ་པ་ཀུན་དང་ལྡན་པར་ནི། །བདག་ཉིད་ཀྱི་ནི་ལུས་བསྒོམས་ནས། །མྱུར་ཆེས་བྱ་བ་ཕུལ་བ་དང༌། །མི་གསལ་གུག་སྐྱེད་ཉམས་པ་དང༌། །རྟོག་པ་ངན་པ་རྣམ་པར་སྤངས། །དེ་
ནས་གསང་སྔགས་བཟླས་བརྗོད་བྱ། །བཟླས་པས་སྐྱོ་ན་ལག་གཡས་ཀྱིས། །བསྒྲིམས་ནས་རྡོ་རྗེ་གསོར་ནས་སུ། །གཡོན་པས་དྲིལ་བུ་ལ་གསིལ་ཞིང༌། །རྡོ་རྗེ་གླུ་ཚུལ་སྣ་ཚོགས་དང༌། །
བ་དན་ཚུལ་དུ་བྱས་པས་མཆོད། །བཟླས་པ་ཡིས་ནི་འཇུག་བརྟུལ་ནས། །གཤེགས་སུ་གསོལ་དང་རང་ཉིད་འགྲུབ། །ལུས་དང་ངག་དང་སེམས་བསྒོམས་ཏེ། །བརྟན་པོར་ཅི་བདེར་
འགྲོ་བར་བྱ། །བར་ཆད་དུ་ནི་གྱུར་ན་ཡང༌། །ཡི་གེ་བརྒྱ་པས་བྱིན་གྱིས་བརླབ། །དེ་ལྟར་བསྒོམས་པས་སྒོམ་བྱེད་པ། །རྡོ་རྗེ་ཐེག་པས་རབ་རྫོགས་པའི། །བྱང་ཆུབ་དེ་ནི་མྱུར་ཐོབ་ནས། །
ཟླ་ཉི་དཀྱིལ་འཁྲོ་ལྟ་བུར་སྣང༌། །སྣ་ཚོགས་ལས་ཀྱི་ཐོག་འདྲེན་ཅིང༌། །རིན་ཆེན་རྒྱལ་མཚན་རབ་དགའ་བྱེད། །རྒྱལ་བྱེད་པདྨའི་གདུང་བརྒྱུད་ཅན། །གནས་ཆེན་འཇིག་རྟེན་དབང་
ཕྱུག་འགྱུར། །དཔལ་ལྡན་རིག་སྔགས་ཀུན་གྱི་གཙོ། །དགའ་ཆེན་འདོད་དགུར་ལྕགས་ཀྱུར་འགྱུར། །སྒྱུ་མ་བཞིན་དུ་ཀུན་ཤེས་ཤིང༌། །དྲེགས་པ་འཇོམས་བྱེད་ཁྲོ་བར་འགྱུར། །

96-1-438b

དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་བྱང་ཆུབ་ཀྱི་སེམས་བསྒོམས་པའི་ཡེ་ཤེས་བསྒྲུབ་པའི་ལེའུ་སྟེ་དྲུག་པའོ།།    །།སྦྱིན་སྲེག་དེ་ཉིད་ལ་གནས་པའི། །མེ་ནི་ལྷ་ཡི་ཞལ་
ཡིན་པས། །སྣ་ཚོགས་ལས་རྣམས་གྲུབ་བྱེད་པའི། །སྦྱིན་སྲེག་ལས་ནི་རབ་ཏུ་བཤད། །སྦྱིན་སྲེག་གིས་ནི་ལྷ་རྣམས་ཚིམ། །ཚིམ་པར་གྱུར་ནས་དངོས་གྲུབ་སྟེར། །གསང་སྔགས་ལྷག་ཆད་
གང་ཡིན་པ། །ཐམས་ཅད་སྦྱིན་སྲེག་དག་གིས་བསྐོངས། །དེ་ཕྱིར་སྐུ་གསུམ་ཆོས་མཆོག་གིས། །སྦྱིན་སྲེག་རབ་ཏུ་བསྔགས་པར་མཛད། །གཙུབ་ཤིང་ལས་ནི་བྱུང་བའི་མེ། །དགེ་བ་
ཡི་ནི་ལས་རྣམས་བྱེད། །གདོལ་པའམ་དུར་ཁྲོད་བྱུང་བ་ཡི། །མེ་ནི་ལས་རྣམས་རབ་ཏུ་བསྒྲུབ། །ཐབ་ཁུང་ཟླུམ་པོ་གྲུ་བཞི་དང༌། །ཟླ་གམ་དང་ནི་ཟུར་གསུམ་དང༌། །དཀྱིལ་འཁོར་གྱི་ནི་ཁ་ཁྱེར་
ལ། །རྡོ་རྗེ་མཚན་མ་དག་གིས་བརྒྱན། །སྦྱིན་སྲེག་དེ་ཉིད་ཚུལ་རིག་པས། །ཐབ་ཁུང་རྣམས་ཀྱི་དབུས་སུ་ནི། །པདྨའི་སྟེང་གནས་གཙུག་ཏོར་དང༌། །རྡོ་རྗེ་རིན་ཆེན་པདྨ་བཞག །ཇི་ལྟར་
དམིགས་པས་བདུགས་ནས་སུ། །ལག་གཉིས་པུས་མོའི་བར་བཞག་སྟེ། །དགང་གཟར་མར་གྱིས་བཀང་ནས་ནི། །བླུགས་གཟར་བཀང་སྟེ་དེ་བཞིན་བསྲེག །སྦྱིན་སྲེག་ལ་དགོས་གཡས་
སུ་བཞག །གཡོན་དུ་ཆུ་ཡི་སྣོད་དགོད་དོ། །ལས་ཀུན་བྱེད་པས་བཟླས་ནས་སུ། །བསང་གཏོར་དང་ནི་འཐོར་འཐུང་བྱ། །ཀུ་ཤ་རྩེ་མོ་རྣོན་པོ་ཡིས། །ཐབ་ཁུང་ཁོར་ཡུག་བསྐོར་བར་བྱ། །མེ་ནི་

96-1-439a

འབར་བར་ཤེས་པ་དང༌། །གཡས་པ་མི་འཇིགས་ཐོབ་སྤྱོད་ཅིང༌། །གསང་སྔགས་འདིས་ནི་ཆོ་ག་བཞིན། །མེ་ཡི་ལྷ་ནི་སྦྱར་དྲང་ངོ༌། །ཚུར་སྤྱོན་ཚུར་སྤྱོན་འབྱུང་
བོ་ཆེ། །ལྷ་ཡི་དྲང་སྲོང་བྲམ་ཟེ་མཆོག །སྲེག་བླུགས་ཞལ་ཟས་བཞེས་ནས་ཀྱང༌། །འདི་ཉིད་དུ་ནི་བཞུགས་སུ་གསོལ། །ཨོཾ་ཨགྣ་ཡེ་ཨཱ་དི་བྱ་ཨཱ་བཱི་ཤི་ཨཱ་བཱི་ཤི་མཧཱ་ཤྲི་ཡེ་ཧཱ་བྱ་ཀཱ་བྱ་བཱ་
ཧཱ་ནཱ་ཡེ་སྭཱཧཱ། ཕྱག་གཡོན་རྡོ་རྗེ་བསང་གཏོར་ཏེ། །མཆོད་ཡོན་མཆོད་པ་རྣམ་ལྔ་དབུལ། །མེ་ཡི་ཕྱོགས་ནས་བོད་བ་ནི། །གསུས་པོ་ཆེ་ལ་མིག་གསུམ་པ། །གདོང་བཞི་པ་ལ་ལག་
བཞིར་ལྡན། །མདོག་དམར་རལ་པའི་ཐོར་ཚུགས་ཅན། །མེ་ཡི་དཀྱིལ་འཁྲོ་ལ་གནས་ཤིང༌། །ལས་ཀྱི་འོད་ཟེར་རྣམས་ཀྱིས་བརྒྱན། །ལག་པ་དང་པོ་མཆོག་སྦྱིན་ལ། །གཉིས་
པ་ན་ནི་སྔགས་ནོར་ཕྲེང༌། །གཡོན་པ་རིལ་བ་སྤྱི་བླུགས་ཏེ། །གཉིས་པ་ན་ནི་བེ་ཅོན་ཉིད། །མདོག་དམར་རྒྱན་ནི་མེད་པ་ལ། །དྲང་སྲོང་རྣམས་ཀྱིས་ཡོངས་བསྐོར་བ། །འདི་ལྟའི་གཟུགས་
ནི་བསམས་ནས་ཀྱང༌། །ཐབ་ཀྱི་དབུས་སུ་བཞུགས་སུ་གསོལ། །དེ་ལ་སྦྱིན་སྲེག་ལ་དགོས་པ། །ཀུན་ལ་ལན་གསུམ་བསྲེག་བླུགས་དབུལ། །དེ་ནས་འཐོར་འཐུང་བྱས་ནས་སུ། །འབར་
བའི་རྣམ་པར་བསྒྱུར་བར་བྱ། །རིམ་པ་འདི་ཡི་ཚུལ་གྱིས་ནི། །མཁས་པས་ལྷ་རྣམས་ཚིམ་པར་བྱ། །ལེགས་པར་ཚིམ་བྱས་བཟོད་གསོལ་ཏེ། །འདོད་པའི་དངོས་གྲུབ་གསོལ་བ་

96-1-439b

གདབ། །བུམ་པ་རྒྱལ་མཚན་རྡོ་རྗེ་གདུགས། །པདྨའི་ལྕགས་ཀྱུའི་རྣམ་པ་དང༌། །མེ་ལྕེ་མདོག་དཀར་སྣང་བ་དང༌། །འཁྱིལ་པའི་མཚན་མས་མཁས་པས་བརྟག །དེས་ནི་མྱུར་དུ་འབྱུང་
འགྱུར་བ། །བསྒོམ་དང་བཟླས་ལ་འབད་པར་བྱ། །ཞི་དང་རྒྱས་དང་དབང་ལ་ནི། །ཨོཾ་ཞེས་པ་དང་སྭཱ་ཧཱ་མཐར། །དབྱངས་ཀྱི་རྒྱུད་ཀྱི་བསྲིང་བ་ནི། །བར་ཆད་མེད་པའི་དབྱངས་ཀྱིས་སྦྱར། །ཞི་
བའི་སེམས་ནི་ཞི་བ་ལ། །འབྱོར་པས་རྒྱས་པ་མངོན་པར་སྤེལ། །དྲེགས་བདེ་སྟབས་ཚུལ་བཅས་པ་དང༌། །དབང་དུ་གྱུར་པས་དབང་དུ་བྱའོ། །དྲག་ཤུལ་སྤྱོད་ཚུལ་ལ་གནས་པ། །ཧཱུཾ་ཞེས་པ་དང་ཕཊ་
དང་བཅས། །ལུས་ནི་མེ་ལྕེ་འབར་བ་དང༌། །འཇིག་རྟེན་གསུམ་པོ་བཟར་བསམས་ནས། །བསྐུལ་བའི་ཚིག་དར་སྤེལ་བ་ཡི། །གསང་སྔགས་ཡི་གེ་ངེས་པར་སྦྱོར། །སྔགས་
གྲུབ་ཆོ་ག་ཤེས་པ་ཡིས། །སྦྱིན་སྲེག་ཆོ་ག་ཐམས་ཅད་ལ། །སྣ་ཚོགས་ལས་དང་ལྡན་པ་ཡི། །ཡང་དག་ཡིན་པ་མཆོད་པར་བྱ། །སྦྱིན་སྲེག་དེ་ཉིད་ལ་བསྐུལ་ཞིང༌། །དང་པོར་དགང་བླུགས་
བསྲེག་ཅིང་དབུལ། །ཕྱིས་ནི་རིམ་བཞིན་རྣམ་པར་སྤེལ། །ཞི་དང་རྒྱས་དང་དབང་རྣམས་ལ། །དགེ་བའི་རྫས་རྣམས་སྦྱིན་སྲེག་བྱ། །བཤད་གཅི་ཁྲག་རྐང་རུས་པ་དང༌། །ཤ་ཆེན་དག་
ཀྱང་སྦྱིན་སྲེག་བྱ། །ཅི་སྟེ་ཡེ་ཤེས་སེམས་དཔའི་ཞལ། །མི་གཙང་བ་ཡིས་བཀང་ན་ཀོ །ཇི་ལྟར་སྡིག་པ་སྐྱེ་མི་འགྱུར། །གལ་ཏེ་སྡིག་འགྱུར་འབྲས་བུ་གང༌། །སེམས་ཅན་མི་ཤེས་པས་

96-1-440a

རྨོངས་པ། །ཐབས་དང་ཤེས་རབ་རྣམ་སྤངས་ཤིང༌། །ཕྱི་རོལ་དངོས་ལ་མངོན་ཞེན་པ། །རྣམ་རྟོག་དྲ་བ་ས་བླུགས་བྱས་གང༌། །དེ་དག་གིས་ནི་དགེ་སྡིག་གི །
ཕུང་པོ་གཉིས་སུ་རྣམ་པར་བརྟགས། །ཆོས་འདི་རང་བཞིན་གྱིས་དག་ཏེ། །སྐྱེ་བ་མེད་ཅིང་གནས་མེད་ཀྱང༌། །སེམས་ཅན་ཤེས་པ་སྤེལ་བའི་ཕྱིར། །སངས་རྒྱས་རྣམས་ཀྱིས་ཐབས་སུ་
བསྟན། །དམ་པའི་དོན་དུ་དགེ་སྤངས་ནས། །བསོད་ནམས་མིན་པ་ཅི་ཞིག་སྨོས། །དཔེར་ན་མི་གང་ཆུ་ཀླུང་གི །ཕ་རོལ་འགྲོ་བའི་སེམས་ཅན་དག །རྩྭ་དང་ཤིང་ལ་སོགས་བསྡུས་
ནས། །ཆུ་ལ་རྒལ་བའི་གཟིངས་བྱས་ཏེ། །དེ་ལ་འཇུག་སྟེ་ལེགས་བརྒལ་ནས། །བོར་ཏེ་བདེ་བར་འགྲོ་བ་ལྟར། །དེ་བཞིན་འཁོར་བའི་ཕ་རོལ་གྱི། །ཆོས་ཀྱི་ལམ་ནི་བསྐྱེད་བྱས་
ཀྱང༌། །ཆོས་དང་ཆོས་མིན་རྣམ་སྤངས་ནས། །བྱང་ཆུབ་བདེ་བ་ཐོབ་པ་ནི། །དེ་ཕྱིར་རྣམ་རྟོག་རྣམ་སྤངས་ལ། །ཟབ་མོ་ཡི་ནི་ཆོས་སྤེལ་ཏེ། །དེ་བཞིན་གཤེགས་པས་
གསུངས་རྣམས་ལ། །སྔགས་རིག་རྣམ་རྟོག་མ་བྱེད་ཅིག །རྣམ་རྟོག་རྨོངས་པ་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་པས། །ནམ་མཁའ་ལྟ་བུར་དྲི་མེད་པའི། །རྣམ་
པར་མི་རྟོག་ཏིང་འཛིན་གནས། །དབང་པོ་གཉིས་ནི་མཉམ་སྦྱར་ཏེ། །ལུས་དང་ངག་དང་སེམས་བསྡུས་ནས། །ངའོ་སྙམ་པས་གཟི་བསྐྱེད་ལུས། །རྣམ་པ་ཀུན་གྱིས་

96-1-440b

རྣམ་བརྒྱན་ན། །རྣལ་འབྱོར་ལྡན་པས་ཚེ་འདི་ལ། །ཡེ་ཤེས་རྫོགས་པ་ཉིད་དུ་འགྱུར། །ལས་ལས་བྱུང་བར་བསྟན་པ་ཡི། །སྐྱེས་བ་བུད་མེད་གཟུགས་མང་ལ། །མཉེས་པ་ཉིད་དུ་མི་བྱ་
འདི། །རྡོ་རྗེ་ལུས་ཅན་དམ་ཚིག་ཡིན། །ངན་རྟོག་བཟང་རྟོག་དྲ་བ་ཡི། །སེམས་ཀྱིས་སེམས་ཅན་རྣམས་ལ་ནི། །སྣ་ཚོགས་གདུང་བས་སུན་མི་འབྱུང༌། །རྡོ་རྗེ་དང་ལྡན་དམ་ཚིག་
ཡིན། །སྲེད་པས་བསྐྱེད་རྩུབ་ཕྲ་མ་ཡི། །ཚིག་དག་རྣམ་པར་མི་སྨྲ་ཞིང༌། །མཉན་ན་བདེ་བ་བྱེད་པ་འདི། །རྡོ་རྗེ་ངག་ཅན་དམ་ཚིག་ཡིན། །རྣམ་པར་སྣང་མཛད་ཆེན་འཁྲུག་མཆོག །
ཤ་ཡི་ཁམས་ལ་གནས་པ་ཡིན། །རྐང་ལ་མི་འཁྲུགས་རྒྱས་པ་སྟེ། །ཁྲག་ལ་རིན་ཆེན་འབྱུང་བ་གཙོ། །སེམས་ཅན་རྣམས་ཀྱི་རུས་ཕུང་གི །རུས་གོང་ལ་ནི་འོད་དཔག་མེད། །རྩ་ཡི་ཚོགས་
རྣམས་རྣམ་འགྲེལ་ལ། །ཐུབ་པ་སྐྱེས་མཆོག་དོན་ཡོད་ལ། །དམ་ཚིག་ཤེས་པ་རྣམས་ལ་ནི། །གསང་ཆེན་པ་ཡིས་བསྟན་པ་འདི། །བློ་ལྡན་རྡོ་རྗེ་རྣམས་ཀྱིས་ནི། །རྟག་ཏུ་བརྟེན་ཅིང་
བསྒོམ་པར་བྱ། །འདོད་ཆགས་དེ་བཞིན་གཏི་མུག་རྨོངས། །སྲེད་དང་འདུ་བྱེད་རྣམ་སེལ་བའི། །ཆོས་ནི་རྣམ་པ་ལྔ་པོ་འདི། །ཐུབ་པ་སྐྱེས་མཆོག་རྣམས་ཀྱིས་གསུངས། །
བཤང་གཅི་ཁུ་ཆུ་མཆིལ་མ་ཁྲག །འཛག་པ་འབྱུང་བ་བཞིས་བསྡུས་པ། །བསྒོམ་པའི་བློ་གྲོས་རྟོགས་པ་ཡིས། །དམ་ཚིག་བརྟན་པར་བྱ་བ་སྟེ། །རྟག་ཏུ་བཟའ་ཞིང་སྦྱིན་པར་བྱ། །

96-1-441a

དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་སྦྱིན་སྲེག་གི་ལེའུ་སྟེ་བདུན་པའོ།།    །།དེ་ནས་གཞན་ཡང་བཤད་བྱ་བ། །འགྲོ་བ་མི་ཤེས་
མུན་བསལ་ཕྱིར། །ཡེ་ཤེས་ཉི་མ་ཤར་བ་ལས། །ཀེག་བུ་མུན་པ་བསལ་ཚུལ་གསུངས། །གཤིན་རྗེའི་གཤེད་ལ་སོགས་པ་ཡི། །མདོག་དང་ཕྱག་མཚན་ལ་སོགས་པ། །དེ་
ཀུན་སྔོན་དུ་རྒྱས་པ་རུ། །བྱེ་བྲག་གིས་ནི་རྒྱས་པར་བསྟན། །དེ་ནི་ལས་ཀྱི་ཁྱད་པར་གྱི། །དབང་དུ་བྱས་པ་ཁྲོ་བོའི་ཚོགས། །གཞན་དུ་མ་གསུངས་གང་ཡིན་པ། །དེ་དག་
འདི་རུ་བཤད་པར་བྱ། །བྲུཾ་གྱི་ཡེ་ཤེས་ལས་བྱུང་བ། །གཙུག་ཏོར་གཟི་བརྗིད་ཕུང་པོ་སྟེ། །ཞལ་གསུམ་སེར་པོ་མདངས་དང་ལྡན། །ཕྱག་དྲུག་ཉི་མ་ལ་སོགས་པ། །འཛིན་
ཅིང་སྐྱིལ་མོ་ཀྲུང་བཅས་པ། །རལ་བའི་གཙུག་ཏོར་གྱིས་བརྒྱན་ཅིང༌། །འཇིག་རྟེན་ཁམས་ཀུན་འཁྲུག་བྱེད་པའི། །གཟུགས་ཀྱི་འཕྲོས་པས་ནམ་མཁའ་གང༌། །
རིག་མས་སྐུ་ལ་རབ་འཁྱུད་པས། །ཆགས་ཕྱིར་སྤྲོ་བའི་རྩོལ་བ་ཅན། །འདི་འདྲ་སྒོམ་པར་བྱེད་པ་ལ། །བགེགས་ཀྱིས་གནོད་པ་ཡོང་མི་གོས། །སྐྱོན་མེད་རྡོ་རྗེ་ཞེས་
བྱ་བའི་ཏིང་ངེ་འཛིན་ཏོ། །ཡང་ནི་བྲུཾ་གྱིས་ཡེ་ཤེས་ལས། །བྱུང་བ་སྔགས་ཀྱི་འཁོར་ལོ་ཅན། །ཞལ་གསུམ་གསེར་འདྲ་མདངས་པོ་ཆེ། །ཕྱག་དྲུག་འཁོར་ལོ་ལ་

96-1-441b

སོགས་པ། །རལ་བའི་གཙུག་ཏོར་གྱིས་བརྒྱན་པ། །འཛིན་ཅིང་སྟག་གི་སྨད་གཡོགས་ཏེ། །ཐོད་པའི་ཕྲེང་བས་སྐུ་ལ་བརྒྱན། །རིག་མ་དང་ལྡན་ཆགས་པ་པོ། །འཇོལ་སྒྲེག་
ཉམས་ཀྱི་སྦྱོར་བ་མཛད། །འདི་བསྒོམ་སྤྲོ་བར་བྱེད་པ་ལ། །ཉིན་དང་མཚན་དུ་རྡོ་རྗེ་སེམས། །འཁོར་བཅས་གནས་སུ་བྱོན་ནས་སུ། །རྟག་ཏུ་སྲུང་བ་ཉིད་དུ་བྱེད། །བཀའ་བཞིན་
བྱེད་པས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །དེ་བཞིན་བྲུཾ་གྱི་ཡེ་ཤེས་ལས། །བྱུང་བའི་ཁྲོ་བོ་གཙུག་ཏོར་རྒྱལ། །ཞལ་གསུམ་སེར་པོ་མདངས་དང་ལྡན། །ཕྱག་དྲུག་ལྕགས་
ཀྱུ་ལ་སོགས་པ། །འཇིན་ཅིང་སྦྲུལ་གྱིས་ཡང་དག་བརྒྱན། །འོག་ཏུ་བགེགས་ཀྱི་གཙོ་མནན་ནས། །གད་མོའི་སྒྲས་ནི་འདེབས་པར་བྱེད། །རལ་པའི་གཙུག་ཏོར་གྱིས་བརྒྱན་
པ། །ཁྲོ་བོ་འདི་འདྲ་སྒོམ་བྱེད་པའི། །རྣལ་འབྱོར་གང་ལ་སངས་རྒྱས་ཀྱི། །སྤྲུལ་པའི་བགེགས་ཀྱང་རླག་བྱེད་ན། །གཞན་མ་རྣམས་ནི་སྨོས་ཅི་དགོས། །སྙིང་འགུགས་པ་རྡོ་རྗེ་
ཞེས་བྱ་བའི་ཏིང་ངེ་འཛིན་ཏོ། །བྲུཾ་ལས་ཡང་ནི་བྱུང་བ་ཡི། །གཙུག་ཏོར་དམ་ཚིག་ཅོད་པན་ཅན། །ཞལ་གསུམ་གསེར་ཞུན་མདངས་ལྡན་པ། །ཕྱག་དྲུག་ཀ་པཱ་ལ་སོགས་པ། །
འཛིན་ཅིང་སྣ་ཚོགས་རབ་ཏུ་འབར། །རལ་པའི་གཅུག་ཏོར་གྱིས་བརྒྱན་པ། །ཞབས་རྣམས་བསྒྱུར་ཞིང་རྣམ་པར་འཕེན། །སྤྲོ་དང་བསྡུ་བའི་བློ་གྲོས་ཅན། །འདི་འདྲ་གང་

96-1-442a

ཞིག་བསྒོམ་པ་ལ། །བི་ནཱ་ཡ་ཀ་ལ་སོགས་པའི། །བགེགས་ཀྱིས་སྐབས་ནི་མི་རྙེད་ཕྱིར། །ཇི་བཞིན་རབ་ཏུ་བསྒོམ་པར་བྱ། །གཞན་གྱིས་མི་ཐུབ་
པ་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །བྲུཾ་གྱི་ཡི་གེ་ལས་ཀྱང་བྱུང༌། །མིང་གི་གཙུག་ཏོར་རྣམ་པར་འཐོར། །ཞལ་གསུམ་གསེར་ནི་བཙོ་མ་འདྲ། །ཕྱག་དྲུག་ཏྲི་ཤཱུ་ལ་སོགས་
པ། །འཛིན་ཅིང་སྲོག་སོང་སྟེང་ན་གནས། །རོལ་པའི་སྟོབས་ཀྱིས་བགེགས་མཆུ་བཅིངས། །རལ་པའི་གཙུག་ཏོར་གྱིས་བརྒྱན་པ། །སངས་རྒྱས་སྤྲིན་ནི་སྤྲོ་བའོ། །གང་
ཞིག་དེ་འདྲ་སྒོམ་བྱེད་པའི། །རྣལ་འབྱོར་དེ་ཡིས་གོ་ཆ་དགོས། །སྲ་བའི་ངང་ཚུལ་ཅན་ཡིན་པས། །བགེགས་ལུས་གང་གིས་མི་གཡོའོ། །བགེགས་ལས་རྒྱལ་བ་རྡོ་རྗེ་
ཞེས་བྱ་བའི་ཏིང་ངེ་འཛིན་ཏོ། །བྲུཾ་གྱི་ཡེ་ཤེས་མཐུ་ལས་བྱུང༌། །གཙུག་ཏོར་རྣམ་པར་འཇོམས་པའི་མཆོག །ཞལ་གསུམ་གསེར་འདྲའི་ཉི་འོད་མཚུངས། །ཕྱག་དྲུག་རྡོ་
རྗེ་ལ་སོགས་པ། །འཛིན་ཅིང་ཚེམས་ཀྱིས་སྒྲོས་མནན་ཏེ། །ཆགས་ལྡན་རིག་མས་འཁྱུད་པའོ། །རལ་པའི་གཙུག་ཏོར་གྱིས་བརྒྱན་པ། །ཁྲག་ཅན་ལྗགས་ཀྱང་འདྲིལ་
བ་སྟེ། །བླ་མེད་བྱང་ཆུབ་ཐོབ་འདོད་པ། །འདི་འདྲ་སྒོམ་པར་བྱེད་པ་ལ། །བསྐལ་པ་བརྒྱད་བཅུའི་བར་དུ་ཡང༌། །བགེགས་ཀྱི་གནོད་པ་ཡོད་མི་འོང༌། །བགེགས་ཀྱི་

96-1-442b

སྟོང་པ་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཡང་ནི་བྲུཾ་གྱི་ཡེ་ཤེས་ལས། །ཡང་དག་བྱུང་བའི་སྐབས་དཀར་པོ། །ཞལ་གསུམ་གསེར་ཞུན་ལྟ་བུར་གནས། །ཕྱག་
དྲུག་གདུགས་ལ་སོགས་འཛིན་ཅིང༌། །སྐྱབས་མེད་ཕོངས་པའི་སྐྱབས་མཛད་ཅིང༌། །མ་ནིང་རྣམས་དང་ཟ་མ་ལ། །བུ་ནི་སྦྱིན་པར་བྱེད་པ་པོ། །རལ་པའི་གཙུག་ཏོར་གྱིས་
བརྒྱན་པ། །རིག་མ་དང་ལྡན་སྐུ་ཆེན་འདི། །རྣལ་འབྱོར་གང་གིས་སྒོམ་བྱེད་ཅིང༌། །བཟླས་པ་རྩེ་གཅིག་ཏུ་བྱེད་ན། །བགེགས་ཀྱི་གནོད་པས་དེ་མི་བརྫི། །རིན་ཆེན་གྱི་
སྐྱབས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །རྣལ་འབྱོར་ཁྱད་པར་ཅན་གྱིས་ནི། །འདི་རྣམས་བྱང་ཆུབ་བསྲུང་བའི་ཕྱིར། །འཁོར་ལོ་གཙོ་བོར་རབ་བསྒོམས་ན། །ནང་གི་
བགེགས་ཀྱིས་ཡོང་མི་ཚུགས། །བྱང་ཆུབ་སྙིང་པོ་དོན་གཉེར་བས། །འདི་འདྲའི་འཁོར་ལོ་ཅན་བསྒོམས་ན། །བསྒྲིམས་ནས་རྣལ་འབྱོར་བསྒོམས་པ་ཡིས། །རིང་པོར་མི་
ཐོགས་འདོད་པ་ཐོབ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་བྱང་ཆུབ་ཀྱི་སྙིང་པོའི་རྒྱན་གཙུག་ཏོར་འབྱུང་བའི་ལེའུ་སྟེ་བརྒྱད་པའོ།།    །།དེ་
ནས་ཡང་རྡོ་རྗེ་མཁའ་འགྲོ་མ་ཐམས་ཅད་འདུས་ནས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་རྡོ་རྗེ་འཛིན་པ་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །འདི་ཡི་

96-1-443a

དཔལ་ནི་གང་ཞིག་ལགས། །རྡོ་རྗེ་དང་ནི་སྙིང་པོ་དང༌། །དེ་བཞིན་རྒྱན་གྱི་དོན་ནི་ཅི། །ཀྱེ་ཧོ་མཆོག་དེ་བསྟན་དུ་གསོལ། །དེ་ནས་དེ་བཞིན་གཤེགས་པ་ཐམས་ཅད་ཀྱི་དབང་ཕྱུག་
རྡོ་རྗེ་འཛིན་པས་དེ་དག་ལ་འདི་སྐད་ཅེས་བཀའ་སྩལ་ཏོ། །འདི་ནི་ཐུན་མོང་མ་ཡིན་པའི། །གསང་བའི་རྒྱུད་དུ་རབ་སྦས་པ། །ཇི་བཞིན་གནས་པའི་དེ་ཁོ་ན། །ཡང་དག་བསྟན་གྱིས་རྩེ་གཅིག་ཉོན། །ལུས་
ངག་ཡིད་གསུམ་བདེ་དམ་པས། །ལྷ་མོ་ལས་ནི་བསྐྱོད་བྱ་སྟེ། །བྱང་ཆུབ་ཆེན་པོ་བདེ་བ་ཡིས། །ཆུལ་བཞིན་དུ་ནི་སྔགས་པས་བྱ། །བསྐུལ་བའི་སྙིང་པོས་འདི་སྨྲ་སྟེ། །ཛྫ་ཞེས་སྐད་ཅིག་སྐད་ཅིག་ཏུ། །རང་
གི་གནས་ན་གནས་པ་ཡིན། །དེ་ཉིད་ལྷ་ཉིད་བསྐྱེད་པར་བྱ། །བཅུ་དྲུག་ཆ་དང་ཡང་དག་ལྡན། །རྩ་བ་གསང་བའི་ཐིག་ལེ་ལ། །མེ་ཏོག་དང་ནི་དྲ་བ་ཉིད། །རླུང་གིས་ཕུལ་བས་བསྐྱོད་པར་བྱ། །དེ་བཞིན་
བསྐྱོད་པས་བསྒྲུབ་པར་བྱ། །དེ་བཞིན་དུ་ཡང་བསྐུལ་བྱ་བ། །རྒྱུད་ཀྱི་ཕྲེང་ནི་འོད་གསལ་བཞིན། །སྟེང་དང་མདུན་དུ་རྩ་གཉིས་ལས། །བཅུ་དྲུག་གནས་སུ་ཡང་དག་གནས། །དེ་ལས་སྙིང་དབུས་
རབ་ཞུགས་ཏེ། །རླུང་གི་སྦྱོར་བས་ཕུལ་བྱས་པས། །སྟེང་དང་མདོག་རབ་མཛེས་རྫོགས་སྐུ། །བདག་གི་དཔལ་དུ་ཤེས་པར་བྱ། །དེ་ལས་བྱུང་བའི་དངོས་གྲུབ་ཆེ། །ནོར་བུ་ལ་གནས་རྟོག་བྲལ་བ། །ཐིག་ལེ་
ཡིག་མེད་བསྡུས་པའི་སྐུ། །ལྷན་ཅིག་སྐྱེས་པར་ཤེས་པར་བྱ། །དེ་ལ་དེ་ཡི་གཟུགས་ཀྱི་སྐུ། །ནམ་མཁའི་ཁམས་ཀུན་གང་བ་ཡི། །བྲལ་བའི་ཤེས་པས་དོན་བྱེད་པ། །གཞན་གྱི་དཔལ་དུ་ཤེས་པར་

96-1-443b

བྱ། །དེ་རྣམས་རྒྱུད་ལས་བྱུང་བ་ཡི། །ཡེ་ཤེས་ཤེས་རབ་ཤིན་ཏུ་གསང༌། །གསང་བ་རྣམ་པར་འགྲུབ་པ་ཡི། །རྡོ་རྗེ་སྙིང་པོའི་རྒྱན་ཞེས་བྱ། །ལྷ་མོ་ལས་བྱུང་བདེ་དང་ལྡན། །འཇའ་ཚོན་ལྟར་གསལ་རྒྱུད་དག་པ་
སྣང་བའི་སྐུ་དེ་མི་ཤིགས་པ། །རྡོ་རྗེ་ང་ཡིས་ཡང་དག་བསྒྲགས། །སྣང་ཞིང་སྲིད་པའི་ཆོས་རྣམས་ཀུན། །བསྡུས་ཕྱིར་བརྩེགས་པའི་སྐུ་དམ་པ། །རྟོག་བྲལ་རྒྱུད་དུ་སིམ་གནས་པ། །འབྱུང་ཕྱིར་
སྙིང་པོ་ཞེས་སུ་བསྒྲགས། །དག་དང་མ་དག་ཐམས་ཅད་ལ། །འཁོར་བ་ཇི་སྲིད་བར་སྣང་བ། །གཉིས་ཀ་མཛེས་པར་བྱེད་པས་ན། །རྒྱན་དུ་ཡང་དག་བསྒྲགས་པ་ཡི། །དཔལ་དང་རྡོ་རྗེ་སྙིང་པོ་
དང༌། །རྒྱན་ཞེས་བྱ་བ་བཞི་པོ་ནི། །འབྲེལ་ཅིང་གྲུབ་པར་བྱེད་པའི་ཕྱིར། །རྒྱུད་ཅེས་བྱ་བར་བཤད་པའོ། །ཆོས་ཀྱི་ཕུང་པོ་བརྒྱད་ཁྲི་དང༌། །བཞི་སྟོང་གི་ནི་གྲངས་སྙེད་ཀྱི། །མཚན་གྱི་དོན་ནི་འདི་
དོན་དུ། །ཡང་དག་འདུས་བར་ངས་བཤད་དོ། །གཞན་དུ་དོན་ནི་མ་བསྒྲགས་པ། །བླ་མ་ལ་ནི་གུས་པ་ཡི། །སློབ་མ་ལ་ནི་མ་རྟོགས་པའི། །རྒྱུད་གཞན་དག་ཏུ་སྦས་པའོ། །དོན་འདི་ཡང་དག་
མ་ཤེས་ན། །ཇི་སྙེད་དོན་ནི་བསམ་ཡས་པ། །ཤེས་ཀྱང་དེ་ཡི་འབྲས་བུ་མེད། །དེ་འདོད་མཉེས་བྱས་ཡང་དག་བླང༌། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་ཡེ་ཤེས་གསུམ་གྱི་མཚན་འབྱུང་བ་
ཞེས་བྱ་བའི་ལེའུ་སྟེ་དགུ་པའོ།།    །།རྟག་པར་མི་ཕྱོགས་སྨྲ་བ་དང༌། །བླ་མ་སྨོད་བྱེད་བརྩོན་པ་ལ། །དམ་ཚིག་ཕྱིར་ནི་ཡོངས་བསྒྲལ་བྱ། །དེ་ཡི་ཤ་ཁྲག་ཀླད་པ་རྣམས། །

96-1-444a

དྲངས་ཏེ་ཆོས་ཀྱི་སྟོན་མོ་བྱ། །དེ་ལྟར་མ་བྱས་སྡུག་བསྔལ་ཚོགས། །གཏི་མུག་ཅན་དེས་ཐོབ་པར་འགྱུར། །ནད་ཐམས་ཅད་དང་ཁྲོས་ཆེན་དང༌། །འཇིགས་དང་ཉེ་
བར་འཚེ་བ་ཡི། །བསྐལ་པ་གྲངས་མེད་བྱེ་བ་རུ། །སྡུག་བསྔལ་ཆེན་པོར་རབ་སྙེད་ཅིང༌། །འོ་དོད་འབོད་པས་སྦྲུལ་གྱིས་བརྒྱན། །བསྟིར་མེད་ཆེན་པོར་རྟག་པར་འགྲོ། །དེ་བས་ལས་
འདིས་རྒྱས་གདབ་བོ། །བདག་ཉིད་རྡོ་རྗེ་མཁའ་འགྲོ་ཡི། །ཁྲོ་བོ་གཟུགས་ཅན་ཉིད་གྱུར་ནས། །ཨུཏྤལ་མཐིང་ག་འདྲ་བ་ཡི། །ཞལ་གསུམ་པ་ལ་ཕྱག་དྲུག་པ། །རྡོ་རྗེ་ཏྲི་ཤཱུལ་ཕུར་བུ་
དང༌། །ཐོད་བ་གྲི་གུག་འཁོར་ལོ་འཛིན། །མི་སྡུག་ཁྲོས་པ་ལྕེ་ལྔ་པ། །བསམས་ནས་དེ་འོག་ནམ་མཁའ་ལ། །བསྒྲུབ་བྱ་རྒྱས་པར་དམིགས་ནས་སུ། །རྡོ་རྗེ་ཕུར་པ་ལ་སོགས་པ། །
སེམས་ཅན་དཀྱིལ་འཁོར་གནས་པ་ལ། །སྒྲུབ་པོས་དེ་ཡི་ཉེས་པ་བསྒོ། །དེ་ནས་ཕྱག་མཚན་ཏྲི་ཤུལ་དང༌། །ཕུར་བུ་དྲག་པོ་མཆོག་དག་གིས། །མགོ་དང་སྙིང་ག་ལྟ་བ་དང༌། །རྐང་པ་གཉིས་
དང་ལྟེ་བ་དང༌། །རྐང་པ་གཉིས་དང་ལག་པ་ཡི། །ག་ནས་ལྔ་རབ་ཏུ་ཕུག་བྱ་སྟེ། །ལྕེ་ལྔའི་འོད་ཟེར་ལྔ་པོ་ཡིས། །སྲིན་བུ་འཛའ་ལུ་ཀ་བཞིན་དུ། །ཁྲག་ཀུན་སྔགས་ཀྱིས་དྲངས་ནས་སུ། །ཐོད་
པར་ཕབ་ནས་བཏུང་བར་བྱ། །དེ་བཞིན་ཤ་རྣམས་ཡང་བསྡུས་ནས། །བཟའ་བ་རུ་ནི་རབ་ཏུ་བརྟག །རུས་པ་རྣམས་ཀྱང་འཆོས་བྱས་ནས། །ཤེས་པ་རྡོ་རྗེ་པདྨར་སྦྱར། །འདི་ནི་དོན་སྒྲུབ་

96-1-444b

རབ་བྱེད་པས། །ཟླ་བ་ཕྱེད་ནི་ཚུན་ཆད་ཀྱི། །རྡོ་རྗེ་འཛིན་པ་ཆེན་པོ་ཡང༌། །འཆི་བར་འགྱུར་བར་གདོན་མི་ཟ། །རྡོ་རྗེ་གསང་བ་འདི་ལྟ་བུ། །བསྒྲུབ་བྱ་ལེགས་པར་བསྒྲུབ་བྱས་ནས། །ལས་ངན་དག་གིས་དེ་མི་
འཁོལ། །སངས་རྒྱས་སུ་ནི་སྐྱེ་བར་འགྱུར། །རྣལ་འབྱོར་དེ་ཡང་དེ་ཡི་མཐུས། །ཁྲོ་བོ་མཁའ་འགྲོ་ཞེས་འགྱུར་ཏེ། །ཁམས་གསུམ་བསད་དང་གསོབ་དང༌། །སེམས་ཀྱིས་རྡོ་རྗེ་བརྟན་བྱས་ནས། །སྐད་ཅིག་
ཙམ་དུ་བྱེད་པར་འགྱུར། །གསལ་བར་ནུས་པ་གདོན་མི་ཟ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་རྡོ་རྗེ་མཁའ་འགྲོ་ཁྲོ་བོའི་སྦྱོར་བས་དགྲ་བསད་པའི་ལེའུ་སྟེ་བཅུ་པའོ།།    །།དེ་ནས་གཞན་
ཡང་བཤད་བྱ་བ། །འདོད་ཆགས་ཐབས་ཆེན་པོ་ཡི་རྒྱུད། །གང་གིས་ལེགས་པར་ཤེས་ན་ནི། །ཚེ་འདིས་དངོས་གྲུབ་སྦྱིན་པར་བཤད། །གསང་བ་འདུས་པ་སྟོང་ཕྲག་གཅིག །རྡོ་རྗེ་ཕྲེང་བ་འབུམ་
ཕྲག་གསུམ། །དགོངས་པ་ལུང་སྟོན་སྟོང་ཕྲག་བཞི། །ལྷ་མོ་བཞིས་ཞུས་བརྒྱ་བདུན་ཅུ། །ཨུཏྤ་ཏནྟྲཱ་ཉིས་བརྒྱ་བརྒྱད། །དེ་ཡི་ཉེ་བར་བཤད་པའི་རྒྱུད། །དམ་ཚིག་ཆེན་པོ་ལྔ་བཅུ་ལྔ། །རྡོ་རྗེ་ལྔ་
འབུམ་སྟོང་ཕྲག་གཅིག །ཀུན་ལས་བཏུས་པ་འབུམ་ཕྲག་གཅིག །མཉམ་ཉིད་རྣམ་རྒྱལ་ཉིས་བརྒྱ་བཅུ། །ཟླ་གསང་ཐིག་ལེ་སྟོང་ཕྲག་བདུན། །རྡོ་རྗེ་ས་འོག་བརྒྱ་ཉི་ཤུ། །ཅོད་པན་རྡོ་
རྗེ་བདུན་བརྒྱ་ལྔ། །ཁྲོ་ཟླ་ཐིག་ལེ་འབུམ་ཕྲག་ལྔ། །རྡོ་རྗེ་རྣམ་རྒྱལ་བརྒྱ་དགུ་བཅུ། །མཉམ་ཉིད་གསང་བ་སྟོང་ཕྲག་ལྔ། །རྡོ་རྗེ་གསང་རྒྱན་སྟོང་ཕྲག་ལྔ། །རྡོ་རྗེ་གསང་མཛེས་སྟོང་ཕྲག་

96-1-445a

བདུན། །ནོར་བུ་གསང་ཐིག་འབུམ་ཕྲག་བཅུ། །སྣང་མཛད་རྫུ་འཕྲུལ་སྟོང་དང་བརྒྱ། །རྡོ་རྗེ་གསང་རྒྱན་སྟོང་ཕྲག་གཅིག །རྡོ་རྗེ་ཐོད་པ་ཉིས་
བརྒྱ་བརྒྱ། །དེ་ཉིད་བརྒྱ་སྟོང་བརྒྱ་སྟོང་བདུན། །དམ་ཚིག་མངོན་བརྒྱན་སྟོང་ཕྲག་གསུམ། །འཇམ་དཔལ་དཔའ་བོ་འབུམ་ཕྲག་གཅིག །གསང་ཆེན་འདུས་པ་བརྒྱ་ལྔ་བཅུ། །
རིན་ཆེན་སྡོང་པོ་དགུ་བརྒྱ་བདུན། །དུས་ཀྱི་ཐིག་ལེ་བརྒྱ་བརྒྱད་ཅུ། །ལྷ་མོ་བསྟན་ཆོས་ལྔ་བརྒྱ་བདུན། །འདི་རྣམས་དགོངས་པའི་བྱེ་བྲག་གིས། །ང་ཡིས་ཡང་དག་བསྟན་པར་བྱ། །
འདི་ནི་གཉིས་གཉིས་འཁྱུད་པ་ཡིས། །རྒྱུད་ཀྱི་དབྱེ་བ་བསྟན་པའོ། །དེ་བཞིན་དུ་ནི་ཡན་ལག་བཅིངས། །རྒོད་དང་བལྟས་པས་ཤེས་པར་བྱ། །དེ་བཞིན་ཞེ་སྡང་གཏི་མུག་
གིས། །རྒྱུད་རྣམས་ཀུན་ཀྱང་ཤེས་པར་བྱ། །མཁའ་འགྲོ་མ་ཡི་རྒྱུད་ཀུན་ཡང༌། །འདི་ཡི་རིམ་པས་ཤེས་པར་བྱ། །ཕྱི་ནང་དབྱེ་བར་ཤེས་པ་ཡིས། །རྒྱུད་ཀྱི་དབྱེ་བ་ཤེས་པར་
བྱ། །ནང་དུ་བསྟན་པའི་བླ་མ་ལས། །ཡང་དག་བླངས་ཏེ་བསྒྲུབ་པར་བྱ། །ཅི་བཞིན་གནས་པ་ལ་དགོངས་ཏེ། །བདེ་བར་གཤེགས་པས་རྒྱུད་ཀུན་བསྟན། །རྡོ་རྗེ་སྙིང་པོའི་རྒྱན་གྱི་
རྒྱུད། །འདི་ཡི་རྒྱུད་ནི་མཁའ་འགྲོ་བ། །རྒྱུད་རྣམས་ཀུན་གྱི་ཕྱི་མོ་སྟེ། །གཞན་དུ་མ་བསྒྲགས་དོན་གང་ཞིག །འདི་རུ་ཡང་དག་བསྟན་པ་སྟེ། །རྣལ་འབྱོར་གང་ཞིག་ལེན་པའམ། །

96-1-445b

སྒོམ་པར་བྱེད་དམ་འཆད་པ་འམ། །གྲོག་པར་བྱེད་པ་རྣལ་འབྱོར་ཆེ། །དེ་ཡང་ང་དང་འདྲ་བར་འགྱུར། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་རྒྱུད་ཐམས་ཅད་དབྱེ་བའི་ལེའུ་སྟེ་བཅུ་གཅིག་
པའོ།།    །།དེ་ནས་གཞན་ཡང་བཤད་བྱ་བ། །སྣ་ཚོགས་མདོ་དང་རྒྱུད་རྣམས་ཀྱིས། །སྡོམ་པ་ཡང་དག་ཤེས་འགྱུར་ན། །མཁའ་འགྲོ་ཆེན་པོར་འགྱུར་བར་བཤད། །
གང་གིས་ཉན་ཐོས་རབ་འབྱིན་པ། །སྤོང་བ་ལྟུང་བའི་བྱེ་བྲག་བཤད། །བསྒྲུབ་པ་དང་ནི་རྫས་གྲགས་ཀྱིས། །འདི་རུ་དེས་ཀྱང་ཡོངས་རྫོགས་བྱེད། །ཚུལ་ཁྲིམས་ཀྱིས་ནི་བསླབ་པ་གསུམ། །
དགེ་བའི་ཆོས་ནི་སྡུད་པ་དང༌། །སྡོམ་པ་ཉི་ཤུ་ལ་སོགས་དང༌། །སེམས་ཅན་དོན་བྱེད་པའི་ཚུལ་ཁྲིམས། །བྱང་ཆུབ་སེམས་དཔའ་རབ་སྦྱིན་པ། །ལུས་ངག་ཡིད་གསུམ་རབ་འབྱུང་བའི། །
སྡོམ་པ་དེས་ཀྱང་མཁའ་འགྲོ་ཡི། །རྒྱུད་རྣམས་ཡང་དག་སྦྱོར་བར་བྱེད། །ཟླ་བ་སྨྱུང་དང་གཙང་སྤྲ་བསྡམ། །གྲོང་དང་གནག་ལྷས་ཐང་པའམ། །ལུས་དང་ངག་དང་ཡིད་ཀྱིས་ནི། །གནོད་པ་དང་ནི་ཡོད་མི་
བྱེད། །དེ་བཞིན་གཤེགས་པའི་སྡོམ་པ་མཆོག །བླ་ན་མེད་པའི་བྱང་ཆུབ་སེམས། །འགྲོ་བའི་དོན་བྱེད་བྱང་ཆུབ་སེམས། །བྱང་ཆུབ་སེམས་ནི་རབ་ཏུ་བཟུང༌། །རྡོ་རྗེ་མི་བསྐྱོད་རིགས་ཆེན་པོ། །རྡོ་རྗེ་ཆེ་
དང་དྲིལ་བུ་དང༌། །སློབ་དཔོན་ཡང་ནི་བཟུང་བྱས་ལ། །དེ་ཡི་ཡོན་ཏན་ཐོབ་པར་བྱེད། །རིན་ཆེན་ཏོག་གི་རིགས་མཐོན་པོ། །ཉིན་དང་མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས།།

96-1-446a

བྱིན་པས་དེ་ཡི་ཡོན་ཏན་ཐོབ། །པདྨོ་སྣང་བའི་རིགས་དག་ལ། །ཕྱི་དང་ནང་དང་གསང་བ་ཡི། །དམ་ཚིག་རབ་ཏུ་བཟུང་བ་ཡིས། །བླ་མེད་བྱང་ཆུབ་ཐོབ་པར་བྱེད། །རྔ་སྦྲ་ལས་ཀྱི་རིགས་མང་པོ། །དམ་
ཚིག་དང་ནི་སྡོམ་པར་ལྡན། །བསྙེན་བཀུར་མཆོད་པ་སེམས་ཅན་དོན། །བྱས་པས་དེ་ཡི་ཡོན་ཏན་ཐོབ། །སྲོག་མི་གཅོད་ཅིང་གཡེམ་མི་བྱ། །མ་བྱིན་མི་ལེན་རྫུན་མི་སྨྲ། །ཕྲ་དང་ཀྱལ་ཚིག་རྩུབ་
པོ་དང༌། །སྨྲ་བ་མི་བྱ་བ་རྣབ་སེམས་དང༌། །གནོད་སེམས་ལོག་པར་ལྟ་བ་རྣམས། །ནམ་ཡང་བྱ་བ་མ་ཡིན་ནོ། །དཀོན་མཆོག་གསུམ་ནི་ཡོང་མི་སྤང༌། །ལྷ་དང་བླ་མ་དེ་བཞིན་ནོ། །ཉེས་པ་ཀུན་གྱི་
རྩ་བའི་ཕྱིར། །ཆང་ཡང་རྣམ་པར་སྤང་བར་བྱ། །ཕྱག་རྒྱ་བཞོན་པ་མཚོན་ཆ་སོགས། །མཚན་མ་འམ་ནི་ལྷ་ཡི་གྲིབ། །འགོམ་དང་བཟའ་བར་མི་བྱ་བ། །དེ་ལ་སོགས་པ་མཐའ་ཡས་པའི། །སྡོམ་
པ་གང་དེ་གསུངས་པ་རྣམས། །འདི་རུ་དང་པོའི་ལས་ཅན་ལ། །དེ་ཡིས་ཡང་དག་འཇུག་པར་བྱེད། །ཐུན་མོང་མ་ཡིན་པས་ཕམ་པ། །བཅུ་བཞིར་གྲགས་པ་གང་འདི་ནི། །སྔགས་པས་དོན་ཀུན་
འགྲུབ་བྱེད་པས། །སྤང་ཞིང་དོར་བར་མི་བྱའོ། །སློབ་དཔོན་སྙིང་ནས་སྨོད་པ་དང༌། །བདེ་གཤེགས་བཀའ་ལས་འདའ་བྱེད་དང༌། །ཞེས་སྡང་གིས་ནི་མཆེད་སུན་འབྱིན། །བྱམས་སེམས་མེད་པར་
སེམས་ཅན་སྤངས། །བྱང་ཆུབ་སེམས་ཆེན་འདོར་བ་དང༌། །བདག་གཞན་གྲུབ་པའི་མཐའ་སྨོད་བྱེད། །སྣོད་མི་རུང་ལ་གསང་བ་བསྟན། །རྒྱལ་བའི་བདག་ཉིད་ཕུང་པོ་སྨོད། །དག་པའི་ཆོས་ལ་སོམ་

96-1-446b

ཉི་བྱེད། །གསུམ་ལྡན་ཁྲོ་ལ་བྱམས་ལྡན་ཏེ། །སྟོང་པ་ཐལ་བྱུང་ལ་རྟོག་པ། །དད་ལྡན་སེམས་ནི་སུན་འབྱིན་བྱེད། །དམ་ཚིག་དང་ལྡན་རྩེ་མི་བྱེད། །ཤེས་ལྡན་བུད་མེད་སྨོད་པར་བྱེད། །སྔགས་པས་དེ་དག་ཡོང་
སྤངས་ནས། །ངེས་པར་དངོས་གྲུབ་ཐོབ་པར་བྱེད། །དེ་ལ་སྔགས་པ་ཡོང་འདས་ནས། །ངེས་པར་བདུད་དང་ཕྲད་པར་འགྱུར། །ནད་དང་སྡུག་བསྔལ་འཕེལ་འགྱུར་ཏེ། །བསྟིར་མེད་སྤྱིའུ་ཚུགས་དམྱལ་
བར་འགྲོ། །སྦོམ་པོ་ལྟུང་བྱེད་ཉེས་དམིགས་ཀྱང༌། །དེ་དང་འདྲ་བར་ཤེས་པར་བྱ། །དམ་ཚིག་མི་ལྡན་རིག་མར་བསྟེན། །ཚོགས་ཀྱི་འཁོར་ལོར་རྩོད་པར་བྱེད། །གསང་བའི་ཆོས་ནི་སྟོན་
པ་དང༌། །དད་ལྡན་རྣམས་ལ་གཞན་དུ་སྟོན། །ཉན་ཐོས་ནང་དུ་ཡུན་རིང་གནས། །སྣོད་མི་རུང་ལ་གསང་བ་བསྟན། །ཁ་ན་མ་ཐོ་སྦོམ་འགྱུར་ཏེ། །སྔགས་པ་དེ་ཡི་དམ་སྡོམ་ཟད། །ཟད་པས་
འགྲུབ་པར་ཡོད་མི་འགྱུར། །དེ་བས་ཉིན་རེ་ལན་གསུམ་དུ། །ཁ་ཏོན་གྱིས་ཀྱང་བཀླག་པར་བྱ། །དཀྱིལ་འཁོར་མཐོང་དང་ཞུགས་པ་དང༌། །དབང་བསྐུར་བ་ལ་སོགས་ཚུལ་ཀྱི། །རྡོ་རྗེ་
མཁའ་འགྲོ་ཐོབ་པ་གཞན། །བྱང་ཆུབ་སེམས་དང་ཉན་ཐོས་དང༌། །བྱ་དང་གཉིས་ཀ་རྣལ་འབྱོར་རྒྱུད། །དགོངས་གསུངས་རྣམས་ཀྱིས་དེ་ལྟ་མིན། །དེ་ལྟ་བས་ན་སྡོམ་པའི་མཆོག །ང་ཡིས་ཡང་
དག་བསྟན་པར་བྱ། །དྲི་ཆེན་དྲི་ཆུ་རཀྟ་དང༌། །ཤེས་དང་བྱང་ཆུབ་སེམས་རྣམས་ནི། །བཟའ་བའི་སྦྱོར་བས་ཡང་དག་བཟའ། །ལྟོ་ཡི་ཡེ་ཤེས་མིས་སྦྱངས་ཕྱིར། །ཕྱི་རོལ་ཟས་ལས་ཁྱད་པར་འགྱུར། །དེ་བཞིན་གླད་

96-1-447a

ཆེན་རྟ་ཤ་དང༌། །བ་གླང་ཁྱི་ཤ་ཤ་ཆེན་རྣམས། །ཡེ་ཤེས་ལྔ་ཡི་ངོ་བོའི་ཕྱིར། །དགའ་བའི་སེམས་ཀྱིས་བཟའ་བར་བྱ། །དེ་བཞིན་སེམས་ཅན་གསད་པར་
བྱ། །མ་བྱིན་པར་ཡང་བླང་བར་བྱའོ། །བུད་མེད་ཐམས་ཅད་འདོད་པ་སྤྱོད། །བརྫུན་ཚིག་དག་ཀྱང་སྨྲ་བར་བྱ། །དེ་ལྟར་བྱས་པས་སངས་རྒྱས་དང༌། །བྱང་ཆུབ་སེམས་དཔའ་
མཉེས་པར་འགྱུར། །སེམས་ཅན་རྣམས་ཀྱང་ཚིམ་ཞིང་དགའ། །དེ་བཞིན་རྣལ་འབྱོར་སྙིང་པོ་ཡིས། །སངས་རྒྱས་དང་ནི་བྱང་ཆུབ་སེམས། །རང་འདྲེན་ཉན་ཐོས་སྐུ་གཟུགས་
སོགས། །རང་ཉིད་དག་པ་གསུམ་སྦྱོར་བས། །ཕྱག་བྱས་ན་ནི་མི་རུང་འགྱུར། །ཀུན་དུ་རྡོ་རྗེ་སེམས་དཔའ་ཡི། །ལུས་ངག་ཡིད་ཀྱི་དཀྱིལ་འཁོར་ལས། །རང་ཉིད་བསམ་གཏན་
གསུམ་སྦྱོར་བས། །དབྱེར་མེད་བློ་ཡིས་མི་བྱའོ། །དཀྱིལ་འཁོར་དག་ཀྱང་མི་བྲིའོ། །གླེགས་བམ་དག་ཀྱང་མི་བཀླག་གོ །མཆོད་རྟེན་ལས་ཀྱང་ཡོང་མི་བྱ། །ལག་པའི་ཕྱག་
རྒྱ་རྣམས་ཀྱང་སྤང༌། །ཉིན་རེ་ཞིང་ནི་དུས་བཞི་རུ། །བུ་མོ་ལེགས་པར་གོམས་པ་ལས། །ག་བུར་ཙནྡན་ཁས་བླངས་ཏེ། །ཆོ་ག་བཞིན་དུ་ལུས་འཁོར་མཆོད། །རོལ་མོའི་ཐབས་ནི་
སྣ་ཚོགས་པ། །ང་མི་རྒྱུད་ལས་རབ་བསྟན་པས། །བཅུ་དྲུག་ཐིག་ལེ་ངལ་སོ་ལས། །སྔགས་ཀྱི་སྙིང་པོ་བརྟག་པར་བྱ། །བླ་མ་དམ་པ་ཐུགས་རྗེ་ཆེས། །ཡང་དག་བསྟན་པ་ལ་

96-1-447b

དམིགས་ནས། །ཕྱིན་ཅི་ལོག་ཁུར་ཡོངས་འདོར་ཏེ། །རྡོ་རྗེ་འཛིན་པ་ང་འདྲར་འགྱུར། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་དམ་ཚིག་དང་སྡོམ་པ་དབྱེ་བའི་ལེའུ་སྟེ་བཅུ་གཉིས་པའོ།།    །།
དེ་ནས་རོ་ལངས་ཆེན་མོ་ཡི། །སྒྲུབ་པ་ཡང་དག་བཤད་པར་བྱ། །སྒྲུབ་པོས་ལེགས་པར་ཤེས་གྱུར་ན། །དངོས་གྲུབ་ཐོབ་པར་འགྱུར་བའོ། །ནག་པོ་ཡི་ནི་ཚེས་བརྒྱད་དང༌། །ཡང་ན་བཅུ་
བཞི་གང་ཡང་རུང༌། །ཤིང་གཅིག་དུར་ཁྲོད་མ་མོའམ། །ཡང་ན་མི་མེད་གྲོང་བར་དུ། །སྔོན་དུ་སྒྲུབ་པའི་བདག་ཉིད་ཅན། །ལས་ཀུན་འགྲུབ་པར་བྱེད་པར་སྒྲུབ། །མདའ་མཁན་མ་དང་སྨེ་ཤ་
ཅན། །གདོལ་པ་མོ་དང་གར་མཁན་སོགས། །མདུན་གྱི་སོ་ལ་ལྷག་ཡོད་པ། །བྱད་དང་མདངས་ལྡན་རྨ་མེད་མ། །ལོ་ནི་སུམ་ཅུ་རྩ་གཉིས་བསྔགས། །ཡང་ན་ཉི་ཤུ་རྩ་ལྔའོ། །ཡང་ན་ཆུ་དང་
དང་པོར་སྐྱེས། །སྦྱངས་ནས་ཤི་བ་མ་སྦགས་པ། །ཡང་དག་བླངས་ཏེ་ཕ་བོང་སྟེང༌། །གཞན་ཡང་བུ་མོ་སྐྲ་བཟུང་སྟེ། །ལྷ་བཞད་དང་ནི་དབང་པོ་ལག །དཀར་པོ་དང་ནི་རི་སྒྲ་དང༌། །གྲུ་
གནོན་ཆུ་ཡིས་བཀྲུ་བར་བྱ། །དེ་ནས་ཙནྡན་དཀར་པོ་ཡིས། །བུ་མོ་ལུས་བྱུགས་རྒྱན་དང་གོས། །ཡང་དག་བརྒྱན་ཏེ་མདུན་བཞག་ནས། །དཀྱིལ་འཁོར་འཇིགས་པ་བྲི་བྱ་སྟེ། །རྩ་སོགས་
གསང་སྔགས་རབ་ཏུ་བཟླ། །འབྱུང་པོའི་གཏོར་མ་ཡང་བྱིན་ཏེ། །ཤན་ནག་པོ་མདངས་དང་ལྡན། །མྱོས་བྱེད་བསྲེགས་པ་རོ་ཡི་ཁར། །མཚན་གཅིག་ཐོག་ཐག་སྦྱིན་སྲེག་བྱ། །དེ་ནས་

96-1-448a

ཐོ་རས་དུས་སུ་ཡང༌། །ཁྲག་ཆེན་ཕྱོགས་བཞིར་གཏོར་བྱས་ནས། །མར་ཁུ་ཆེན་པོ་རོ་ལ་བསྐུ། །དེ་ནས་རོ་དེ་ལངས་གྱུར་ཏེ། །ཁྲོ་དང་ལྡན་བའི་ཨག་
ཙར་གྱིས། །ས་གསུམ་མོ་ཡི་སྒྲས་འགེངས་བྱེད། །དེ་ཚེ་སྒྲུབ་པོ་སྐྲག་མི་བྱ། །མཱ་མ་ཀི་ཡི་སྦྱོར་བ་སོགས། །སྲུང་བའི་འཁོར་ལོས་བསྲུང་བར་བྱ། །སྐྲག་ན་དེ་མ་ཐག་ཏུ་གསོད། །དེ་
ཚེ་བསྲུང་བས་བསྲུངས་བྱས་ནས། །བདག་ཉིད་ལངས་ཏེ་དེ་ཡི་མགོར། །ཡུངས་ཀར་གྱིས་ནི་བརྡེག་པར་བྱ། །དེ་ནས་དེ་ནི་བབས་གྱུར་ཏེ། །སྒྲུབ་པ་པོ་ཡི་མདུན་གནས་ནས། །བཀའ་
ནོད་འདི་སྐད་སྨྲ་བར་བྱེད། །སེམས་ཅན་ཆེན་པོ་ཁྱོད་ཅི་འདོད། །བདག་ལ་ཡང་དག་བཀའ་སྩོལ་ཅིག །རལ་གྲ་མིག་སྨ་ནས་འོག་གམ། །རྐང་མགྱོགས་དེ་བཞིན་བཅུད་ཀྱིས་
ལེན། །མི་སྣང་འགུགས་པ་ལས་གང་དག །བདག་གིས་གཅིག་ཅིག་སྦྱར་བར་བྱ། །དེ་ནས་སྒྲུབ་པོ་དེ་ཡིས་ཀྱང༌། །གང་འདོད་སྨྲས་ནས་ཅང་ཏེའུ་བརྡུང༌། །དེ་ནས་རོ་ལངས་ཁ་དེ་ནས།།
དུ་བ་འཐུལ་ཞིང་མེ་འབར་བ། །དེ་ནས་སྦྲུལ་ནག་ལྟ་བུ་རུ། །རོ་ཡི་ཁ་ནས་འབྱུང་བར་བྱེད། །དེ་དེ་སྒྲུབ་པོས་ཁ་ཡིས་བླང༌། །བྱུང་སྟེ་གསེར་གྱི་རལ་གྲིར་འགྱུར། །དེ་ཐོགས་ཚངས་
པའི་འཇིག་རྟེན་ཁམས། །སྟེང་དུ་ངེས་པར་འགྲོ་བར་བྱེད། །དེ་བཞིན་ཀུན་དུ་འགྲོ་བར་བྱེད། །དེ་བཞིན་རྫས་ཀུན་གང་ལ་བསྟན། །ཐམས་ཅད་གསེར་འགྱུར་རྩི་ལྟ་བུ། །དེ་བཞིན་

96-1-448b

ཐབས་སྒྲུབ་དེ་བྱ་ན། །རོ་ནི་སྔ་མཁོ་བཞིན་འགྱུར་ཏེ། །དེ་ཡིས་སྤྱིན་སྲེག་རབ་བྱས་ནས། །དཀྱིལ་འཁོར་ཡང་དག་ཚིམ་པར་བྱ། །དེ་བས་འདི་ནི་སྒྲུབ་པའི་མཆོག །དོན་ཀུན་ཡང་དག་འགྲུབ་བྱེད་པ། །
ལས་ཐམས་ཅད་ཀྱི་གཙོ་བོ་སྟེ། །བཅོམ་ལྡན་རྡོ་རྗེ་སེམས་དཔས་གསུངས། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་རོ་ལངས་ཆེན་མོའི་ལེའུ་སྟེ་བཅུ་གསུམ་པའོ།།    །།དེ་ནས་
ང་ཡིས་སྒྲུབ་པོ་ཡི། །དངོས་གྲུབ་སློབ་དཔོན་ལས་བྱུང་ཕྱིར། །རྒྱུད་རྣམས་ཀུན་ལས་གསུངས་པ་ཡི། །སློབ་དཔོན་བཀུར་པའི་ཆོ་ག་བཤད། །སློབ་དཔོན་མེད་པར་གྱུར་ན་ནི། །དངོས་གྲུབ་ཐོབ་པར་མི་
འགྱུར་བས། །སློབ་དཔོན་གྲངས་དང་མཚན་ཉིད་ནི། །ཡིད་གཅིག་བསྡུས་ལ་མཉན་པར་གྱིས། །དམ་སྡོམ་གྱི་ནི་སྣོད་གཙང་ལ། །སློབ་དཔོན་མཚན་ཉིད་ཡོངས་རྫོགས་པར། །བྱེད་ཅིང་དང་པོ་ལས་
འཇུག་པར། །བྱེད་པ་རྒྱུ་ཡི་སློབ་དཔོན་ནོ། །རི་བོང་འཛིན་པ་སྐུལ་བྱེད་ཅིང༌། །དེ་ཡི་སྒྲུབ་པོ་ཞིང་དག་ཅིང༌། །ཡེ་ཤེས་སྒྱུ་མའི་སྣོད་རུང་བྱེད། །རྐྱེན་ཀྱི་སློབ་དཔོན་ཆེན་པོའོ། །ལྷན་ཅིག་ཉན་པར་གང་གྱུར་པ། །
དེ་ལས་དགའ་བ་ཡང་དག་ཐོབ། །ཐོབ་པས་ཡང་དག་རབ་མཐར་ཕྱིན། །ལྷན་ཅིག་བྱེད་པའི་སློབ་དཔོན་ནི། །མི་འགྱུར་བྱམས་ལྡན་ཤེས་རབ་ཅན། །སྔགས་རྒྱུད་སྦྱོར་ཤེས་དཀྱིལ་འཁོར་མཁས། །དེ་ཉིད་
བཅུ་ཤེས་ཐེག་ཆེན་དགའ། །གསང་བ་ཟུངས་ཐུབ་སློབ་དཔོན་ཡིན། །མིག་བཟང་ཡ་སོ་བཅུ་དྲུག་པ། །ཁུ་འཕྲིག་རྟོག་པ་ཡང་དག་སྤངས། །བླ་མ་དགའ་བ་དད་མོས་ཅན། །ཤིན་ཏུ་རྒྱན་གྱིས་རབ་བརྒྱན་པ།།

96-1-449a

དད་ལྡན་སྦྱོར་བ་ལ་གོམས་པ། །གཟུགས་བཟང་འདོད་ཆགས་ཀྱིས་མྱོས་བྱེད། །ཤིན་ཏུ་དུལ་བ་ཁྱད་པར་ཅན། །བཀུར་བའི་གནས་སུ་ཡང་དག་བླངས། །དགེ་དང་
བསྒོམ་པ་ལ་དགའ་བ། །རྟག་ཏུ་བླ་མ་ལ་གུས་པའི། །སློབ་མས་བླ་མ་འདི་ལྟར་བལྟ། །བླ་མ་སངས་རྒྱས་ཀུན་དང་མཉམ། །དེ་ཉིད་རྟག་ཏུ་རྡོ་རྗེ་འཆང༌། །དེ་བཞིན་གཤེགས་པ་རིན་ཆེན་འབྱུང༌། །དེ་
ནི་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་བུ་རིན་ཆེན་སྦྱིན། །དེ་ཡི་ཡོན་ཏན་ཐམས་ཅད་གཟུང༌། །སྐྱོན་ཀུན་སེམས་ཀྱིས་ཀྱང་མི་བསམ། །ཡོན་ཏན་བཟུང་ནས་དངོས་གྲུབ་འཐོབ། །སྐྱོན་གྱིས་
དངོས་གྲུབ་ཉམས་པར་བྱེད། །མཆོད་རྟེན་བཤིག་དང་སྡིག་འདྲའི་ཕྱིར། །དེ་ཡི་གྲིབ་མའང་མི་འགོམ་སྟེ། །སྟན་དང་ལྷམ་དང་བཞོན་པ་དང༌། །འགོམ་པར་བྱ་བ་སྨོས་ཅི་དགོས། །རྒྱུ་བ་དང་ནི་མི་རྒྱུ་
བའི། །མཆོག་ཀུན་དེ་ཡིས་སྦངས་པར་འགྱུར། །སློབ་དཔོན་སྨོད་པར་བྱེད་པ་དེ། །རྨི་ལམ་དུ་ཡང་མཐོང་མི་བྱ། །ད་ནི་བགེགས་དང་ལོག་འདྲེན་འཛིན། །རིམས་དང་སྤྱུག་དང་གཤིན་རྗེས་འཛིན། །
འཆི་བར་རབ་ཏུ་འགྱུར་བ་སྟེ། །ངན་པ་གཏུམ་པོ་བླུན་ཆེན་ཏེ། །ཕྱོགས་བཞི་དག་ཏུ་སོང་གྱུར་ཡང༌། །བློ་ལྡན་རྣམས་ཀྱིས་མི་བསྲུང་བར། །མདུང་ལ་སོགས་པའི་མཚོན་ཆ་ཡིས། །ཁན་མཐོ་བྱེད་པ་
བསད། །མདོ་སོགས་བསྟན་པའི་དམྱལ་བ་རུ། །སློབ་དཔོན་སྨོད་པར་བྱེད་པ་དེ། །གནས་པར་འགྱུར་བར་ང་ཡིས་བསྟན། །དེ་བས་བླ་མའི་ཞབས་དྲུང་དུ། །བག་མ་བཞིན་དུ་ངོ་ཚ་བསྲུང༌། །གླལ་

96-1-449b

དང་དགོད་དང་ལུད་པ་སོགས། །ཁ་ལ་ལག་བས་བཀབ་ནས་སུ། །ཤིན་ཏུ་འཇམ་པར་སྨྲ་བར་བྱ། །མགོ་ཐོད་བཅིང་དང་མཚོན་བྱུག་པ། །བླ་མའི་དྲུང་དུ་མི་བྱའོ། །བྲོ་བརྡུང་བ་དང་བརྐམ་ཚིག་དག། །ཐོས་
པའི་ཡུལ་ནས་མི་བྱའོ། །མདུན་འགྲོ་བ་དང་རྐང་པ་བརྐྱང༌། །ཡང་དག་ཉིད་དུ་མི་བྱའོ། །ལས་ནི་གང་དག་བྱེད་པའམ། །མཉན་པ་ལ་སོགས་འདོད་པ་ལ། །གཟུང་ཕྱིར་ཐལ་མོ་མ་བཤིག་པར། །གནས་
ནས་ལངས་ཏེ་མཐོང་ཡུལ་དུ། །རྒྱབ་ཀྱིས་ཕྱོགས་པར་མི་བྱ་སྟེ། །མཚན་མོ་དང་ནི་ཆུ་བརྒལ་དང༌། །གཅོང་རོང་དག་ཏུ་གནས་གྱུར་ན། །བཀའ་ལུང་གཉེར་དུ་དགུམ་པའི་ཕྱིར། །མདུན་དུ་འགྲོ་བ་ཉེས་
མི་འགྱུར། །དེ་བས་ཐབས་ནི་ཐམས་ཅད་ཀྱིས། །རྡོ་རྗེ་འཛིན་པ་བླ་མ་མཆོག །རྗེས་སུ་མཐུན་པས་མཉེས་པར་བྱ། །དེ་མཉེས་སངས་རྒྱས་ཐམས་ཅད་མཉེས། །གང་གིས་སློབ་དཔོན་ཡང་དག་སྨད། །
དེ་ཡིས་རྒྱུད་ཀུན་བསྒྲུབ་པའི་མཆོག །གཉིད་དང་འདུ་འཛི་རྣམ་སྤངས་ཏེ། །བསྐལ་པ་སྟོང་དུ་ལེགས་བསྒྲུབས་ཀྱང༌། །དམྱལ་སོགས་སྒྲུབ་པར་བྱེད་པའོ། །དེ་ཕྱིར་ཀུན་གྱིས་རབ་བསྒྲིམས་ཏེ། །
བསམ་པ་འབྲས་བུ་སྨིན་བྱེད་པའི། །སངས་རྒྱས་འབྲས་བུ་འདོད་པ་ཡིས། །སེམས་ཅན་དད་དང་ལྡན་པས་མཆོད། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་བླ་མ་བཀུར་བའི་ལེའུ་སྟེ་བཅུ་བཞི་པའོ།།    །།
རྡོ་རྗེ་པདྨོ་སྦྱོར་བ་ལས། །ཡང་དག་ཡེ་ཤེས་སྐྱེ་འགྱུར་བས། །སྒྱུ་མའི་མཆོག་ནི་བུད་མེད་དེ། །དེ་ཡི་མིང་དང་མཚན་ཉིད་བསྟན། །ཧ་སྟི་ནི་དང་ཤངྐི་ནི། །ཀ་མ་ལ་དང་ཙི་ཏྲ་མ། །ཐམས་ཅད་རིགས་ནི་

96-1-450a

བཞིར་འགྱུར་ཏེ། །ཧ་སྟི་རཀྟ་རོ་ཚ་བ། །སྦོམ་མོ་འདོད་ཆགས་ཡང་དག་ཆ། །པད་ཡངས་ཁ་ནས་ཤ་རུལ་བྲོ། །དཀར་འཆང་མཐའ་ཕྲ་གོ་སྦོམ་བྱེད། །ཤངྐི་རཀྟ་
རོ་སྐྱུར་བ། །རྐེད་ཕྲ་སྣ་ལེགས་ཅུང་ཟད་ཁྲོ། །ཁ་ནས་དུད་བྲོ་འགྲོས་དལ་ལེགས། །དཀར་འཆང་དཔལ་གྱི་འབྲས་བུ་འདྲ། །ཀ་མའི་རཀྟའི་རོ་མངར་ཞིང༌། །ཤངྐི་རཀྟ་རོ་སྐྱུར་བ། །ཕྲ་སྦོམ་རན་པ་
དམར་མོ་སྟེ། །འདོད་ཆགས་མིག་ནི་མི་འཛུམས་ལྟ། །དཀར་འཆང་ཨ་རི་ཤ་འདྲ་བ། །ཙི་ཏྲ་རཀྟ་རོ་མངར་ཞིང༌། །ཐུན་རུང་ཁྲོ་བག་དང་བཅས་པ། །ཆགས་མིན་ལྟ་བྱེད་ངོ་གང་པ། །དཀར་འཆང་
གཡས་གཡོན་དགྱེ་བ་སྟེ། །འདི་རྣམས་ཡང་དག་ཕྲད་གྱུར་ན། །སྒྲུབ་པ་པོ་ལ་ཚེ་འདི་རུ། །དངོས་གྲུབ་ཡང་དག་སྟེར་བ་སྟེ། །དེ་བས་འདི་རྣམས་འབད་པས་བཙལ། །ཡང་དག་རྙེད་ནས་གང་རུང་
དུ། །བ་ལང་བཟའ་ནི་མདའ་ཡི་ནང༌། །བཏུང་བས་ཤེལ་ཁམས་རྣམ་པར་འཕེལ། །དེ་ནི་ཐབས་ཀྱིས་སྟེར་བ་ཡིས། །ཡང་དག་ཏུ་ནི་རང་བཞིན་བརྟག །རང་བཞིན་ནམ་མཁའ་ལྟ་བུ་སྟེ། །དངོས་
པོ་ཐམས་ཅད་ཟད་པ་སྟེ། །རྣམ་པར་རྟོག་པ་ཐམས་ཅད་དང༌། །བྲལ་བའི་དགའ་བ་ཡང་དག་ཟབ། །བསམ་མེད་ཟད་མེད་ཕྲ་མོ་སྟེ། །དམ་པ་ཞི་བ་རྣམ་དག་པ། །འཆི་མེད་རྡོ་རྗེ་བདུད་རྩི་བརྗོད།།
གང་གི་དབུས་སུ་འདབ་བརྒྱད་པ། །སྙིང་པོ་ལྔ་ཡིས་ཡང་དག་བརྒྱན། །དེ་དབུས་དེ་གནས་ཆ་ནས་ལྔ། །ཆ་གཉིས་པ་ནི་བརྒྱད་མཐར་དབྱུང༌། །སུམ་ཅུ་བཅུ་པ་ལྔ་ཡི་ནི། །ཆ་གཉིས་ལྔ་པ་དྲུག་པ་

96-1-450b

ཡི། །ཐིག་ལེ་རུ་ནི་གཞུག་པ་སྟེ། །སྐྱེས་བུ་གང་གིས་དེ་ལ་ནི། །མིག་གི་འོད་ཟེར་གྱིས་བལྟ་བ། །དེ་ལ་ཅི་བཞིན་གནས་པ་ཡི། །ཡེ་ཤེས་སྐྱེ་བར་ཐེ་ཚོམ་མེད། །ནམ་ཞིག་འགོག་པའི་སེམས་གྱུར་ན། །སངས་
རྒྱས་ཀུན་གྱི་མཆོག་འཛིན་པ། །དཔལ་ལྡན་མཁའ་འགྲོ་འདྲ་བར་འགྱུར། །དེ་རིང་ཕན་ཆད་བུ་ཁྱོད་ནི། །དཀྱིལ་འཁོར་ཡང་དག་འདྲི་བ་དང༌། །སྒྲུབ་པོ་རྒྱུད་ལ་སྦྱོར་བ་ཡི། །སློབ་དཔོན་ཆེན་པོ་ཉིད་དུ་འགྱུར།།
འདི་ནི་སངས་རྒྱས་ཀུན་གྱིས་ཀྱང༌། །དབང་བསྐུར་བར་ནི་རབ་བསྔགས་ཏེ། །ཐམས་ཅད་སྔགས་ནི་སྒྲུབ་འགྱུར་ཏེ། །ལས་མཆོག་ཁྱད་པར་ཅན་ཡང་འགྲུབ། །བུ་མོ་འདི་ནི་ཁྱོད་དང་མཐུན། །སེམས་ཅན་
ཁྱོད་ཀྱིས་འདོད་པ་གྱིས། །ཡིད་དུ་འོང་བའི་རིག་མ་འདི། །བདེ་གཤེགས་ཀུན་གྱིས་ཁྱོད་སྤྱོད་གནས། །སྟོང་པ་ལ་ནི་སེམས་སྦྱོར་ན། །ཁྱོད་ནི་ཡང་དག་དམ་པར་འགྱུར། །འདི་ནི་བདེ་གཤེགས་བདེ་
མཛད་པ། །ཁྱོད་ནི་འདི་ལས་རབ་བྱུང་ངོ༌། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་ལས་དམིགས་པ་དང་བཅས་པའི་ཤེས་རབ་ཀྱི་མཚན་ཉིད་བརྟག་པའི་ལེའུ་སྟེ་བཅོ་ལྔ་པའོ།།    །།དེ་ནས་
ཡང་ནི་བཤད་བྱ་བ། །དངོས་ཀུན་ཆོ་ག་ཤེས་མེད་ན། །སྒྲུབ་པོ་དངོས་གྲུབ་འབྱུང་མི་འགྱུར། །དེ་ཕྱིར་འདིར་ནི་བརྟུལ་ཞུགས་བསྟན། །སྦྱོར་བའི་རྩོལ་བ་ཐམས་ཅད་ནི། །དེ་ཉིད་རིག་པས་སྤང་བར་བྱ། །རྡོ་རྗེ་
སེམས་དང་ངེས་འདུག་པ། །སྤངས་ནས་གཞན་དུ་མི་བྱའོ། །དག་པ་དེ་ཉིད་ལ་གནས་པས། །སྦྱོར་བ་རྣམས་ཀྱང་མི་བྱ་སྟེ། །བདག་མེད་གནས་པའི་སྦྱོར་བ་ཡིས། །ཅི་སྲིད་བར་དུ་སོ་སོར་བརྟག །དངོས་

96-1-451a

མེད་གོ་འཕང་ལ་གནས་དང༌། །ཐབས་བཟང་དག་དང་ལྡན་པ་ཡིས། །རྒྱུད་ལས་གང་ཅི་འབྱུང་བ་རྣམས། །མ་བརྟགས་པས་ནི་འབྱུང་བར་འགྱུར། །སྒོམ་པའི་སྦྱོར་
བའི་སྟོབས་ཀྱིས་ནི། །དངོས་གྲུབ་མཚན་ཉིད་གང་ཡང་རུང༌། །དེ་ཀུན་སྐད་ཅིག་ཙམ་ལ་ནི། །རང་ཉིད་གནས་པར་གྱུར་པ་ཡིན། །དེ་བས་དགེ་སློང་དངོས་གནས་དང༌། །དེ་བཞིན་རྟོག་གེ་རྒན་པོ་དང༌།
རང་གི་བུ་དང་རྒྱལ་པོ་ལ། །དེ་ཉིད་ཡང་དག་བཤད་མི་བྱ། །ཇི་ལྟར་མར་མེ་བུམ་ནང་གནས། །ཕ་རོལ་དུ་ནི་འོད་མི་གསལ། །བུམ་པ་དེ་ཉིད་ཆག་གྱུར་ན། །དེ་འོག་མར་མེ་གསལ་བར་འགྱུར། །དེ་
བཞིན་རང་ལུས་བུམ་པ་ཉིད། །བླ་མའི་ཁ་ཡིས་ལེགས་བཅག་ནས། །དེ་ཉིད་མར་མེ་ཉིད་ལྟ་བུ། །སྦྱོར་བའི་དེ་ཉིད་སྟོན་པ་ཡིན། །སྦྱོར་བ་དེ་ཉིད་ལ་གནས་ན། །གང་ཚེ་བསྟན་པ་མི་རྟག་ལ། །གནས་
ཤིང་འཇིག་རྟེན་པ་སྤངས་ཏེ། །སྤྱོད་པ་ཐམས་ཅད་བྱས་ན་ནི། །དེ་ལ་དེ་ཚེ་སངས་རྒྱས་གཟིགས། །ཀུན་ཏུ་ཐེ་ཚོམ་གཅོད་པ་ཡིས། །རིག་པས་བྱིས་པ་བཞིན་དུ་སྤྱད། །གང་ཚེ་ཆགས་མེད་རྣལ་
འབྱོར་པ། །དེ་ཚེ་ཕུན་སུམ་ཚོགས་འཕེལ་འགྱུར། །སྡིག་པ་མ་ལུས་ལྡན་པ་དང༌། །གཏི་མུག་སྒྲིབ་པ་རབ་གནས་པ། །སྨྱོན་པའི་རྣལ་འབྱོར་སྦྱོར་བ་ཡིས། །ཟླ་དྲུག་གིས་ནི་དོན་ཡོད་གྲུབ། །རང་
ཉིད་སངས་རྒྱས་ཀུན་མཐོང་ཞིང༌། །འདོད་པ་ཀུན་གྱིས་རབ་ཏུ་འགེངས། །ཟད་མེད་གཞོམ་དུ་མེད་པ་དང༌། །དང་བའི་སྐུ་ཚ་འབྱུང་བར་འགྱུར། །བླ་ན་མེད་པའི་བྱང་ཆུབ་མཆོག །འབད་པ་མེད་

96-1-451b

པར་ཡང་དག་འཐོབ། །འདོད་པ་ཀུན་གྱི་དགའ་མོས་རྣམས། །འབད་བྲལ་བས་ནི་འགྲུབ་པར་འགྱུར། །འགྲོ་དང་འདུག་དང་གནས་པ་ན། །མཆོག་ཏུ་ཟབ་པའི་གནས་ལ་བརྟག །འོད་
གསལ་ཡེ་ཤེས་ལམ་མཁན་པ། །མཚན་ཉིད་རྟོག་པའི་རྣལ་འབྱོར་པའི། །བསམ་གཏན་སྦྱོར་བ་འདི་ཡིས་ནི། །སེམས་ཀྱི་རིན་ཆེན་བརྟན་པར་འགྱུར། །སངས་རྒྱས་བྱང་ཆུབ་རབ་ཞུགས་པ། །བྱིན་
གྱིས་བརླབ་པའང་མཛད་པར་འགྱུར། །དེ་ལྟར་གྱུར་པས་ཞུགས་ནས་ཀྱང༌། །ཇི་སྲིད་སེམས་ནི་མི་སྐྱོ་བར། །མཉམ་བཞག་ཡིད་ནི་བཟང་པོ་ཡིས། །དེ་ལ་འབད་པས་བསྒོམ་པར་བྱ། །དེ་འོག་ལ་ནི་ཅི་དགའ་
བའི། །སྤྱད་པ་ཡིས་ནི་གཅིག་བྱས་ན། །ཅུང་ཟད་སྤྱན་ཕྱེ་བ་ཡི་མཚན། །བྱང་ཆུབ་རྒྱ་ཆེན་འཐོབ་པར་འགྱུར། །དགོད་དམ་སྨྲའམ་འདུག་པའམ། །ལ་ལར་རབ་ཏུ་གར་བྱེད་པར། །ཇི་སྲིད་སྐྱོ་བར་མི་འགྱུར་
བར། །བསྒོམ་པའི་སེམས་ལ་ཞེན་པར་བྱ། །དེ་ལྟའི་དམ་ཚིག་ལྡན་གྱུར་ཅིག །རྣམ་པར་མི་རྟོག་སྔགས་པ་ཡིས། །དུས་ཀྱི་ངེས་པས་ཡོངས་སྤངས་ནས། །བླ་མེད་བྱང་ཆུབ་འཐོབ་པར་འགྱུར། །དཔལ་
རྡོ་རྗེ་སྙིང་པོ་རྒྱན་གྱི་རྒྱུད་ལས་ཤེས་བྱེད་ཀུན་ཏུ་སྤྱོད་པའི་ལེའུ་སྙེ་བཅུ་དྲུག་པའོ།།    །།དེ་ནས་མཁའ་འགྲོ་དེ་དག་ཐམས་ཅད་གཅིག་ཏུ་འདུས་ནས་བཅོམ་ལྡན་འདས་རྡོ་རྗེ་
འཛིན་པ་ལ་ཚིགས་སུ་བཅད་པས་བསྟོད་པ། སངས་རྒྱས་ཀུན་གྱི་རང་བཞིན་ལས། །བྱུང་བའི་ལྷ་སྟེ་ཁྱོད་མཆོག་པས། །སེམས་དཔའ་ཀུན་གྱི་ཕྱག་རྒྱ་ཆེ། །མཁའ་འགྲོ་ཆེན་པོ་ཕྱག་འཚལ་ལོ། །གཏི་མུག་

96-1-452a

ཐམས་ཅད་འོད་གསལ་བ། །མཁའ་འགྲོ་སངས་རྒྱས་ཆེན་པོ་སྟེ། །གཟུགས་སྣང་ཆོས་ནི་རྣམ་དག་པ། །བདེ་གཤེགས་མཁའ་འགྲོ་ཁྱོད་ཕྱག་འཚལ། །ང་རྒྱལ་ཐམས་
ཅད་འོད་གསལ་བ། །མཁའ་འགྲོ་རེ་འདོད་སྐོང་བ་སྟེ། །ཐིམ་སོགས་ཆོས་ནི་རྣམ་དག་པ། །རིན་ཆེན་མཁའ་འགྲོ་ཁྱོད་ཕྱག་འཚལ། །འདོད་ཆགས་ཐམས་ཅད་འོད་གསལ་བ། །སྐྱོན་གྱིས་གོས་
མེད་མཁའ་འགྲོ་ཆེ། །མཚན་མར་འཛིན་པ་རྣམ་དག་པ། །པདྨ་མཁའ་འགྲོ་ཁྱོད་ཕྱག་འཚལ། །ཕྲག་དོག་ཆོས་ནི་འོད་གསལ་བ། །མཁའ་འགྲོ་སྣ་ཚོགས་ལས་བྱེད་པ། །མངོན་པར་འདུ་བྱེད་
ཆོས་ཀུན་དག་།སྣ་ཚོགས་མཁའ་འགྲོ་ཕྱག་འཚལ་བསྟོད། །མཚན་མཆོག་འདི་ཡིས་ཁྱོད་བསྟོད་པས། །གང་ཟག་དེ་ཡང་བསོད་ནམས་ཚོགས། །ཡེ་ཤེས་ཚོགས་ཆེན་ཡོངས་རྫོགས་
ནས། །སངས་རྒྱས་འགྱུར་བར་ཐེ་ཚོམ་མེད། །དེ་ནས་བཅོམ་ལྡན་འདས་རྡོ་རྗེ་འཛིན་པ་ཆེན་པོས་ཀུན་ཏུ་བཟང་པོའི་བདེ་བ་ཆེན་པོ་ནམ་མཁའི་དབྱིངས་ཐམས་ཅད་དུ་ཁྱབ་པའི་བདག་ཉིད་ཆེན་
པོས། དེ་བཞིན་གཤེགས་པ་ཐམས་ཅད་ཀྱི་སྙིང་པོ་མི་ཤིགས་པའི་ཟླ་བ་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རང་གི་ཐུགས་ཀའི་མི་ཤིགས་པའི་ཐིག་ལེ་ལས་
ཤིན་ཏུ་དགྱེས་པ་ཆེན་པོ་ཞེས་བྱ་བའི་འོད་ཟེར་གྱི་ཚོགས་ཕྱུང་སྟེ། དེ་བཞིན་གཤེགས་པ་ཐམས་ཅད་ཀྱི་གསང་བའི་སྙིང་པོ་ཟླ་བའི་ཐིག་ལེའི་དབུས་སུ་རྒྱས་པར་བྱས་ཏེ། ནམ་མཁའི་

96-1-452b

དབྱིངས་ཐམས་ཅད་དུ་ཡང་སྣང་བར་བྱས་ནས་སྟེང་འོག་ཏུ་ཡང་བཞུགས་ཏེ། མ་ལུས་ཤིང་ལུས་པ་མེད་པའི་རི་དང་སེམས་ཅན་ཐམས་ཅད་ལ་གསལ་བར་བྱས་ནས་ཤིན་ཏུ་དགྱེས་པ་ཆེན་པོའི་བདེ་བས་
མཉེས་པར་བྱས་ཏེ་སླར་ལོག་ནས་བཅོམ་ལྡན་འདས་ཤིན་ཏུ་དགྱེས་པ་ཆེན་པོའི་བདེ་བའི་བདག་པོའི་སྙིང་པོའི་མཆོག་གི་ཟླ་བའི་ཐིག་ལེའི་དབུས་ན་བདེ་བར་ཞུགས་སོ། །དེ་ནས་བཅོམ་ལྡན་འདས་
དེ་བཞིན་གཤེགས་པ་ཐམས་ཅད་འོད་ཟེར་གྱི་ཚོགས་ཀྱི་ཕྲེང་བ་མཆོག་ཏུ་བདེ་བར་གྱུར་པའི་སྙིང་པོ་དེས་བསྐུལ་བ་ན་གར་མཛད་ཅིང་རང་རང་གི་ཏིང་ངེ་འཛིན་དུ་དམིགས་ནས་བཅོམ་ལྡན་འདས་དཔལ་
ཀུན་ཏུ་བཟང་པོའི་ཐུགས་ཀའི་ཟླ་བའི་ཐིག་ལེའི་དབུས་སུ་གསང་བའི་དགྱེས་པ་ཆེན་པོའི་བདེ་བར་གཅིག་ཏུ་བསྡུས་པར་གྱུར་ཏེ། རང་རང་གི་སྐུ་བུད་མེད་ཀྱི་ཚུལ་དུ་བསྐྱེད་ནས་བཅོམ་ལྡན་འདས་ཀྱི་
ཐུགས་ཀ་ནས་མངོན་པར་བྱུང་བར་གྱུར་ཏོ། །དེ་ནས་མཁའ་འགྲོའི་ཚོགས་དེ་དག་ཐམས་ཅད་རབ་ཏུ་དགའ་ནས་ཅ་ཅོའི་སྒྲ་ཡང་དག་པར་འབྱིན་ཅིང་དབྱངས་ཆེན་པོ་བརྗོད་པར་གྱུར་ཏོ། །ཀྱེ་མའོ་རྡོ་
རྗེ་སེམས་དཔའ་ཡི། །རྡོ་རྗེ་ཤིན་ཏུ་དགྱེས་ཆེན་པོ། །ཀྱེ་མའོ་སྣ་ཚོགས་ཐབས་ནི་བདེ་བྱེད་ཆེ། །སྣ་ཚོགས་ཡེ་ཤེས་བདེ་བ་ཆེ། །ཀྱེ་མའོ་ཀུན་ཏུ་བཟང་པོ་ཡི། །དགེ་བའི་ཡེ་ཤེས་བདེ་བྱེད་ཆེ། །
གང་བདེའི་ཕྱིར་ནི་རིག་མ་ཡི། །པདྨ་ལ་ནི་གནས་པར་མཛོད། །ཀྱེ་མའོ་རེག་པ་ཤིན་ཏུ་ཟབ། །ཤེས་རབ་ཕ་རོལ་ཕྱིན་མ་འདི། །སེམས་ཅན་ཀུན་ལ་ཤེས་རབ་ཀྱི། །མུན་པ་ཐིབས་པོ་སེལ་བར་མཛད། །

96-1-453a

ཀྱེ་མའོ་ཐམས་ཅད་ངོ་མཚར་ཆེ། །མཁའ་འགྲོ་འདྲ་བར་གར་མཛད་ཅིང༌། །རྣམ་པར་སྣང་མཛད་མྱང་བ་དང༌། །མཉེ་བ་དང་ནི་འཕྲོག་པ་མཆོག །ཀྱེ་མའོ་ཤིན་ཏུ་
རབ་ཏུ་དགྱེས། །སྐལ་ལྡན་སྐལ་སྤྱོད་པ་དང་ནི། །སྣ་ཚོགས་སྐལ་བས་བདེ་བྱེད་ཆེ། །སྣ་ཚོགས་རྡོ་རྗེ་ཤིན་ཏུ་མཛེས། །དེ་ནས་དེ་བཞིན་གཤེགས་པ་ཐམས་ཅད་ཀྱི་བདག་པོ་རྡོ་རྗེ་འཆང་ཆེན་
པོས་ཏིང་ངེ་འཛིན་ལས་བཞེངས་ཏེ་འཁོར་གྱི་དཀྱིལ་འཁོར་ལ་རྣམ་པར་བལྟས་ཏེ་འདི་སྐད་ཅེས་བཀའ་སྩལ་ཏོ། །ཨཱ་ལི་དང་ནི་ཀཱ་ལི་དང༌། །དེ་བྱུང་ཟླ་བ་རྣམ་པ་གཉིས། །མེ་ལོང་ལྟ་བུའི་ཡེ་
ཤེས་ཏེ། །གཅིག་ཏུ་གྱུར་པ་མཉམ་ཉིད་དོ། །ས་བོན་མཚན་མར་གྱུར་པ་ནི། །སོ་སོར་རྟོག་པར་ངས་བཤད་དོ། །དེ་བྱུང་སངས་རྒྱས་ཐམས་ཅད་ཀྱིས། །འགྲོ་དོན་བྱེད་པ་བྱ་ནན་ཏན། །
གཟུགས་བརྙན་རྫོགས་པ་ཆོས་དབྱིངས་ཏེ། །ལྷ་ཡི་དབང་པོ་སངས་རྒྱས་བསྐྱེད། །དེ་ལ་བར་མས་ཁུ་བས་བསྐྱེད། །བསྐུར་བས་རང་གི་ལྷར་བསྐྱེད་ནས། །བྱིན་གྱིས་བརླབ་པ་བྱ་བ་ནི། །རྒྱུད་
རྣམས་ཀྱི་ནི་ཐུན་མོང་ངོ༌། །གསང་དང་གསང་ཆེན་ཤིན་ཏུ་གསང༌། །རྣལ་འབྱོར་རྣལ་འབྱོར་ཆེན་པོ་དང༌། །རྗེས་སུ་རྣལ་འབྱོར་ཞེས་བྱ་དང༌། །སྟོང་བ་དང་ནི་ཤིན་ཏུ་སྟོང༌། །ཆེན་པོ་སྟོང་པ་
ཞེས་བྱ་དང༌། །དགའ་དང་དགའ་བ་བར་མ་དང༌། །དགའ་བྲལ་གྱི་ནི་དགའ་བ་རྣམས། །རྒྱུད་རྣམས་ཀུན་གྱི་སྤྱི་བོའོ། །ཕྱིར་བཟློག་གཉིས་ཀྱི་ཆོ་ག་དང༌། །གསང་དང་ཤེས་རབ་ཡེ་ཤེས་དང༌། །

96-1-453b

ཁ་སྦྱོར་འབྱེད་པའི་ཆོ་ག་དང༌། །གཏོར་མ་རྡོ་རྗེའི་བཟླས་པ་དང༌། །དྲག་ཤུལ་སྒྲུབ་པའི་ཆོ་ག་དང༌། །རབ་ཏུ་གནས་དང་དཀྱིལ་འཁོར་སྒྲུབ། །གསང་བའི་དེ་ཉིད་བཅུ་ཡིན་ན། །དཀྱིལ་འཁོར་ཏིང་
འཛིན་ཕྱག་རྒྱ་དང༌། །སྟང་སྟབས་འདུག་སྟངས་བཟླས་བརྗོད་དང༌། །སྦྱིན་སྲེག་མཆོད་པ་ལས་སྦྱོར་དང༌། །སླར་སྡུད་པ་ཡི་རྣམ་པ་ནི། །ཕྱི་ཡི་དེ་ཉིད་བཅུ་ཡིན་ནོ། །ཡང་དག་དེ་ཉིད་དངོས་པོ་མི་ཤེས་
པར། །གསང་སྔགས་སྨྲ་བ་པོ་ཡིན་ཞེས་བརྗོད་པ། །དེ་དག་མངོན་པའི་ང་རྒྱལ་གསང་སྔགས་ཆོ་ག་འཆད། །དེ་ནི་དམ་ཉམས་འདི་དང་ཕ་རོལ་བརླག །ཉམས་པས་བདུད་ཀྱིས་བཟུང་ནས་ཤི་
ནས་དམྱལ་བར་འགྲོ། །སེམས་ཅན་རྣམས་ལ་རབ་བརྟེན་ཏོ། །བྱང་ཆུབ་དམ་པ་ཐོབ་འགྱུར་བ། །སེམས་ཅན་སླུ་བར་མི་བྱ་སྟེ། །བདེ་གཤེགས་ལས་ལ་སེམས་ཅན་སྦྱར། །གང་ཞིག་སྦྱོར་
འདི་མི་བརྩོན་པས། །རྐང་ལག་མིག་སོགས་སྦྱིན་པ་དང༌། །དཀའ་ཐུབ་ཅི་འདྲ་སྤྱད་བྱས་ཀྱང༌། །བདུད་རྩི་རོ་ཐོབ་མི་ནུས་སོ། །རྣལ་འབྱོར་གཅིག་ཅིག་ཤེས་བྱས་ནས། །དབེན་པར་སོང་སྟེ་རབ་
འབད་ན། །སྡིག་དག་ཚེ་འདིར་སངས་རྒྱས་འགྲུབ། །ཆོས་བདག་མེད་པར་རབ་བསྒོམས་པས། །ཐམས་ཅད་མཁྱེན་པ་ཁོང་དུ་ཆུད། །ཐབས་ཤེས་གཉིས་ཀྱི་འཇོ་སྒེག་གིས། །གསང་བ་ལྔ་
ཡི་བདག་ཉིད་མཆོད། །དངོས་པོ་ཐམས་ཅད་དངོས་མེད་པར། །བཞི་བཅུའི་དོན་ནི་རྟོགས་པ་དང༌། །རྡོ་རྗེ་པདྨའི་དབང་བསྐུར་བས། །བདུད་རྩི་ཡིས་ནི་དགའ་བར་བྱེད། །གསང་བར་བྱ་བའི་ཆོས་

96-1-454a

གསང་བས། །གསང་ཞིང་སྦས་ཏེ་སྤྱད་པར་བྱ། །འདོད་པའི་ཡོན་ཏན་ལྔ་ལས་ནི། །རྣལ་འབྱོར་སེམས་པས་སྤྱད་བྱ་ཞིང༌། །དེ་བཞིན་བཟའ་དང་བཏུང་བྱས་
ནས། །སེམས་ཅན་ཐམས་ཅད་དབང་དུ་བྱེད། །འདི་ལ་ཁྲུས་དང་གཙང་སྦྲ་མེད་དེ་མཆོད་ཕྱིར་ཐོགས་པའང་མེད། །དཀྱིལ་འཁོར་སྦྱིན་སྲེག་མེད་དེ་དུས་དང་གཟའ་ཚེས་མེད། །གཏོར་མ་ལ་
སོགས་བྱ་བར་བྱ་བ་མེད་དེ་མཆོག་གི་རབ་མཆོག་དང་པོའོ།།    །།རྡོ་རྗེ་སེམས་དཔའི་སྒྲུབ་པ་ཡང་དག་འདི་ཉིད་ཡིན་ཏེ་བརྩོན་བར་བྱ། དེ་ནས་མཁའ་འགྲོ་དེ་དག་ཐམས་ཅད་རབ་ཏུ་
དགའ་ནས། བཅོམ་ལྡན་འདས་རྡོ་རྗེ་འཛིན་པ་ཆེན་པོ་ལ་ལེགས་སོ་ཞེས་གསོལ་ཏེ། ལེགས་སོ་ལེགས་སོ་བདེ་བྱེད་ཆེ། །ལེགས་སོ་ལེགས་སོ་ཡེ་ཤེས་ཆེ། །ལེགས་སོ་ལེགས་སོ་བདེ་བ་ཆེ།།
ལེགས་སོ་ལེགས་སོ་སྣ་ཚོགས་ཆེ། །ལེགས་སོ་ལེགས་སོ་ཤེས་རབ་ཆེ། །ལེགས་སོ་ལེགས་སོ་དགྱེས་པ་ཆེ། །དེ་ནས་བཅོམ་ལྡན་འདས་རྡོ་རྗེ་འཛིན་བ་ཆེན་པོས། ཐུགས་རྗེ་ཆེན་པོའི་
ཐུགས་རང་གི་ཐུགས་ཡང་དག་པ་ལ་དམིགས་ནས་ཅང་མི་གསུང་བར་བཞུགས་སོ། །དཔལ་རྡོ་རྗེ་སྙིང་པོ་རྒྱན་གྱི་རྒྱུད་རྣལ་འབྱོར་ཆེན་པོའི་དེ་ཁོ་ན་ཉིད་ངེས་པ་ཞེས་བྱ་བ། དཔལ་ཨཽ་ཌྱཱན་
གྱི་གསང་བའི་དགོན་པ་ནས་བྱུང་བ་རྫོགས་སོ།།    །།རྒྱ་གར་གྱི་མཁན་པོ་ཀ་མ་ལ་གུཔྟ་དང༌། བོད་ཀྱི་ལོཙྪ་བ་ཆེན་པོ་མངའ་བདག་ལྷ་ཡེ་ཤེས་རྒྱལ་མཚན་གྱིས་

96-1-454b

བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། ཨཱརྱ་དྭ་ཡ་ས་མ་ཏཱ་བི་ཛ་ཡཱ་ཁྱཱ་བི་ཀལྦ་མཧཱ་རཱ་ཛཱ། བོད་སྐད་དུ། འཕགས་པ་གཉིས་སུ་མེད་པ་
མཉམ་པ་ཉིད་རྣམ་པར་རྒྱལ་བ་ཞེས་བྱ་བའི་རྟོག་པའི་རྒྱལ་པོ་ཆེན་པོ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །འདི་སྐད་བདག་གིས་ཐོས་བ་དུས་གཅིག་ན། བཅོམ་ལྡན་འདས་
གཞན་འཕྲུལ་དབང་བྱེད་ཀྱི་གནས། ལྷའི་ཁང་བཟང་ན་རིའི་རྒྱལ་བོ་རི་རབ་དགུ་བཅུ་རྩ་དགུའི་རྡུལ་ཕྲ་རབ་གྱི་གྲངས་དང་མཉམ་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཚོགས་
དང་ཐབས་ཅིག་ཏུ་བཞུགས་ཏེ། བྱང་ཆུབ་སེམས་དཔའ་དེ་དག་ཐམས་ཅད་ཀྱང་རྡོ་རྗེ་སེམས་དཔའི་གནས་ཐོབ་པ། རྡོ་རྗེའི་རྒྱལ་ཚབ་ཏུ་དབང་བསྐུར་བ་ཤ་སྟག་སྟེ། འདི་ལྟར་བྱང་ཆུབ་
སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་ཁུ་ཚུར་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་མཉམ་པ་ཉིད་ཀྱི་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་མཛོད་དང༌། བྱང་ཆུབ་སེམས་དཔའ་

96-1-455a

སེམས་དཔའ་ཆེན་པོ་བདུད་ཀྱི་སྟོབས་ཐམས་ཅད་རབ་ཏུ་འཇོམས་པ་དང༌། དེ་དག་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རི་རབ་དགུ་
བཅུ་རྩ་དགུའི་རྡུལ་ཕྲ་རབ་ཀྱི་གྲངས་དང་མཉམ་པ་དང་ཐབས་ཅིག་གོ །དེའི་ཚེ་དེ་བཞིན་གཤེགས་པའི་མཐུ་དང་བྱིན་གྱི་རླབས་ཀྱིས་ལྷའི་རྒྱལ་བའི་ཁང་བཟང་དེ་ནི། ནོར་བུ་རིན་པོ་ཆེའི་
ཁང་བརྩེགས་དང༌། ནོར་བུ་རིན་པོ་ཆེ་ཆེན་པོའི་ཏོག་དང༌། ཁ་དོག་སྣ་ཚོགས་རྣམ་པར་བཀྲ་བའི་དར་དཔྱངས་དང༌། འཕན་དང༌། གདུགས་དང༌། རྒྱལ་མཚན་དང༌། བླ་བྲེས་དང༌།
རིན་པོ་ཆེ་སྣ་ཚོགས་ཀྱི་རྒྱན་ཕྲེང་དང༌། དྲ་བ་དང༌། དྲ་བ་ཕྱེད་པ་དང༌། རྔ་ཡབ་དང༌། མེ་ཏོག་གི་ཆུན་པོ་དང༌། དྲིལ་བུ་དང༌། དར་གྱི་ལྔ་ལྡི་རླུང་གིས་བསྐྱོད་པ་ལ་སོགས་པའི་རྒྱན་བཀོད་
ཕུན་སུམ་ཚོགས་པ་དང་ལྡན་ཏེ། དཔེར་ན་ཟླ་བའི་དཀྱིལ་འཁོར་ཆ་ཤས་ཡོངས་སུ་རྫོགས་པ་བཞིན་དུ་ཀུན་ནས་མཛེས་པར་གྱུར་ཏོ། །སྟོན་པ་བཅོམ་ལྡན་འདས་ནི་དེ་བཞིན་གཤེགས་
པ་ཐམས་ཅད་ཀྱི་རྡོ་རྗེའི་བྱིན་གྱིས་བརླབས་པའི་དམ་ཚིག་གི་ཡེ་ཤེས་རྣམ་པ་སྣ་ཚོགས་པ་ཁྱད་པར་འཕགས་པ་དང་ལྡན་པ། དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེའི་ཅོད་པན་
གྱིས་ཁམས་གསུམ་གྱི་ཆོས་ཀྱི་རྒྱལ་པོ་དབང་བསྐུར་བ་བརྙེས་པ། དེ་བཞིན་གཤགས་པ་ཐམས་ཅད་ཀྱི་ཐམས་ཅད་མཁྱེན་པའི་ཡེ་ཤེས་དང་ལྡན་པའི་རྣལ་འབྱོར་ཆེན་པོའི་དབང་ཕྱུག་

96-1-455b

ཡོངས་སུ་རྫོགས་པ། དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་ཆོས་ཐམས་ཅད་མཉམ་པ་ཉིད་ཐུགས་སུ་ཆུད་པ། དེ་བཞིན་གཤེགས་པ་ཐམས་ཅད་ཀྱི་རྨད་དུ་བྱུང་བའི་ཕྲིན་ལས་སྣ་
ཚོགས་མཛད་པ། ཐུགས་རྗེ་ཆེན་པོའི་བདག་ཉིད་རྣམ་པར་སྣང་མཛད་ཆེན་པོ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་མཉམ་པ་ཉིད་ལ་དུས་གསུམ་དུ་
རྟག་པར་བཞུགས་པ། སེམས་ཅན་གྱི་ཁམས་མ་ལུས་ཤིང་ལུགས་པ་མེད་པ་ཐམས་ཅད་ཀྱི་རེ་བ་ཡོངས་སུ་སྐོང་བར་མཛད་ཅིང༌། དེ་བཞིན་གཤེགས་པ་ཐམས་ཅད་ཀྱིས་བསྟོད་ཅིང་བསྔགས་
པ་དང༌། དེ་བཞིན་གཤེགས་པ་ཐམས་ཅད་ཀྱིས་ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པ་ལ་བདག་གིར་མཛད་དོ། །གཞན་ཡང་ཕྱོགས་བཅུའི་འཇིག་རྟེན་གྱི་ཁམས་ནས་འདུས་པའི་
གངྒཱའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་པ་རྣམས་དང་ཐབས་ཅིག་སྟེ། དཔེར་ན་ཏིལ་གྱི་གང་བུས་ཛམྦུའི་གླིང་ཡོངས་སུ་གང་བ་བཞིན་ནོ། །དེ་བཞིན་གཤེགས་པའི་སྐུ་རེ་རེ་ལས་
ཀྱང་གཞལ་དུ་མེད་ཅིང་གྲངས་སུ་མ་མཆིས་པའི་དེ་བཞིན་གཤེགས་པའི་ཞིང་སྣང་བར་གྱུར་ཅིང༌། སངས་རྒྱས་ཀྱི་ཞིང་དེ་དག་ཐམས་ཅད་ན་ཡང་གཉིས་སུ་མེད་བ་མཉམ་པ་ཉིད་རྣམ་པར་
རྒྱལ་བ་མཆོག་ཏུ་གསང་བའི་ཆོས་ཀྱི་སྒོ་འདི་ཉིད་སྟོན་པར་མཛད་དོ། །ཡང་དེའི་ཚེ་ན་ལག་ན་རྡོ་རྗེ་རྡོ་རྗེ་འཆང་ཆེན་པོ་ཞེས་བྱ་བ། དེ་བཞིན་གཤེགས་ལ་རབ་ཏུ་གནས་

96-1-456a

པ། དེ་བཞིན་གཤེགས་པ་ཐམས་ཅད་ཀྱི་སྤྱོད་པ་ཡང་དག་པར་སྒྲུབ་པར་བྱེད་པ། དེ་བཞིན་གཤེགས་པ་ཐམས་ཅད་ཀྱི་སྐུའི་ཕྲིན་ལས་རྗེས་སུ་སྐྱོང་བ། དེ་
བཞིན་གཤེགས་པ་ཐམས་ཅད་ཀྱི་ཐུགས་ཀྱི་དགོངས་པ་ཡོངས་སུ་རྫོགས་པར་བྱེད་པ་པོ་སྟེ། དེ་ལྟར་རང་གི་རིགས་ཀྱི་ཆོས་ལ་གནས་པའི་རྣལ་འབྱོར་རྗེས་སུ་འཛིན་པར་གནས་པ་ལས།
འདུས་པ་ཆེན་པོའི་དབུས་སུ་རང་གི་ལུས་མི་སྣང་བར་མཛད་དོ། །དེ་ནས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་ཚོགས་ཀྱི་ནང་ན་བྱང་ཆུབ་སེམས་དཔའ་ཕྱག་ན་རྡོ་རྗེ་མི་
སྣང་བར་གྱུར་པ་གཟིགས་ནས་གསུངས་དབྱངས་གཅིག་གིས་ཆེད་དུ་རྗོད་པ་འདིས་ཆེད་དུ་བརྗོད་དོ། །ཨེ་མ་ལག་ན་རྡོ་རྗེ་འཆང༌། །བདག་ཅག་ཡོངས་ཀྱི་བྱེད་པ་པོ། །འདུས་པའི་དབུས་
ནས་མི་སྣང་བ། །མགོན་ཁྱོད་ད་ལྟ་གང་དུ་བཞུད། །ཅེས་གསུངས་ནས་ཐམས་ཅད་ཀྱང་སོ་སོའི་མི་ཤིགས་པ་རྡོ་རྗེ་རིན་པོ་ཆེ་མཆོག་གི་བྱིན་གྱིས་བརླབས་པའི་གནས་སུ་ཅང་མི་གསུང་
བར་བཞུགས་སོ། །དེ་ནས་ལག་ན་རྡོ་རྗེ་རྡོ་རྗེ་འཆང་ཆེན་པོ་དེས། དེ་བཞིན་གཤེགས་པ་ཐམས་ཅད་ཀྱི་གནས་ལྔ་ལས་བྱུང་སྟེ་བཅོམ་ལྡན་འདས་རྣམ་པར་སྣང་མཛད་ཆེན་པོའི་སྐུར་
བཞེངས་ལ། དེ་བཞིན་གཤེགས་པ་ཐམས་ཅད་ཀྱི་ཐུགས་ཉི་མའི་དཀྱིལ་འཁོར་ཆེན་པོར་སྣང་བ་དེ་དཔག་ཚད་སྟོང་ཕྲག་གི་ཚད་དུ་ཉི་མའི་དཀྱིལ་འཁོར་ཆེན་པོར་བྱིན་གྱིས་བརླབས་

96-1-456b

ནས། དེའི་དབུས་སུ་གནས་པར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་སླར་ཡང་འདུས་པར་གྱུར་ནས། དེ་བཞིན་གཤེགས་པ་ཐམས་ཅད་ཀྱི་རྗེ་བོ་ལ་གསོལ་
བ་བཏབ་བོ། །རྡོ་རྗེ་ཆོས་ཕྱིར་ཁྱོད་ལེགས་སོ། །རྡོ་རྗེའི་སྤྱན་ཕྱེད་ཁྱོད་ལེགས་སོ། །རྡོ་རྗེ་ཡེ་ཤེས་ཕྱིར་ཁྱོད་ལེགས། །སངས་རྒྱས་ཡེ་ཤེས་ཕྱིར་ཁྱོད་ལེགས། །གོང་བཞིན་དུ་སྦྱར་རོ། །དེ་ནས་
བཅོམ་ལྡན་འདས་དེ་བཞིན་གཤེགས་པ་རྣམས་ཐམས་ཅད་བཅོམ་ལྡན་འདས་རྡོ་རྗེ་འཆང་ཆེན་པོ་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །སངས་རྒྱས་ཀུན་ལ་ཕན་པར་མཛད། །སེམས་
ཅན་མགོན་ལ་གསོལ་བ་ནི། །ཁྱབ་བདག་ཐེག་པ་ཆེན་པོའི་ཚུལ། །ཐེག་པའི་མཆོག་ནི་བསྟན་དུ་གསོལ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་དེ་བཞིན་གཤེགས་པ་རྣམས་ཐམས་
ཅད་ལ་འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས་དེ་བཞིན་གཤེགས་པ་རྣམས་ཐམས་ཅད་དེ་སྐད་མ་ཟེར་ཅིག །སྤྲོ་བ་མཆོག་གི་དེ་ཁོ་ན་ཉིད་ཀྱི་ཚུལ་ངེས་པར་བསྟན་པར་དེ་བཞིན་
གཤེགས་པ་ཐམས་ཅད་ཀྱིས་རབ་ཏུ་གསུངས་སོ། །ཅིའི་རྒྱུས་རྡོ་རྗེ་འཛིན་རབ་ཏུ་གསུང༌། བཅོམ་ལྡན་འདས་དེ་བཞིན་གཤེགས་པ་རྣམས་ཐམས་ཅད་ཀྱིས་དགོངས། དེ་ཉིད་ཀྱི་ཚེ་འཁོར་
ཆེན་པོའི་དཀྱིལ་འཁོར་དུ་བྱམས་པ་ལ་སོགས་པའི་བྱང་ཆུབ་སེམས་དཔའ་ཆེན་པོ་རྣམས་ཐེག་པ་ཆེན་པོ་མཆོག་གི་དོན་གྱི་ཚུལ་ཆེན་པོ་འདི་ཐོས་ནས། རྣམ་བ་སྟོང་དུ་རྣམ་པར་བསྙིལ་བར་གྱུར་ཏོ།།

96-1-457a

དེ་བཞིན་གཤེགས་པ་ཐམས་ཅད་ལ་གསོལ་བ། ཁྱོད་ཀྱིས་ཞི་བར་བྱིན་བརླབས་པས། །སངས་རྒྱས་རྣམས་ཀྱི་རྣམ་པ་ཅན། །ཁྱབ་བདག་དེ་ཉིད་རྡོ་རྗེ་ཅན། །
བྱིན་རླབས་མཉམ་པར་ཀུན་ཏུ་སྤྱོད། །དེ་ནས་བཅོམ་ལྡན་འདས་ཕྱག་ན་རྡོ་རྗེས་སྤྱན་གདངས་ནས་དེ་བཞིན་གཤེགས་པ་ཐམས་ཅད་ལ་ལེགས་སོ་བྱིན་ནས། དེ་བཞིན་གཤེགས་པ་
ཐམས་ཅད་ཀྱི་འཁོར་ལོ་ཆེན་པོའི་འོད་ཟེར་གྱིས་བགང་ནས། དེ་བཞིན་གཤེགས་པ་ཐམས་ཅད་ཀྱི་ཐུགས་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་སོ། །སྙོམས་པར་ཞུགས་མ་ཐག་ཏུ་ཉི་མའི་དཀྱིལ་འཁོར་ཆེན་པོ་བཞི་རབ་ཏུ་བྱུང་བར་གྱུར་ཏེ། ཤར་གྱི་ཕྱོགས་སུ་མི་ཟད་པའི་གཟུགས་འཛིན་མ་ཞེས་བྱ་བའི་ཉི་མའི་དཀྱིལ་
འཁོར་ཆེན་པོ་རབ་ཏུ་ཤིན་ཏུ་བྱུང་བར་གྱུར་ཏོ། །ལྷོ་ཕྱོགས་སུ་རིན་པོ་ཆེ་ཡིད་བཞིན་གྱི་ནོར་བུའི་རྡོ་རྗེ་ཞེས་བྱ་བའི་ཉི་མའི་དཀྱིལ་འཁོར་ཆེན་པོ་རབ་ཏུ་ཤིན་ཏུ་བྱུང་བར་གྱུར་ཏོ། །ནུབ་ཕྱོགས་
སུ་འཆི་མེད་རྡོ་རྗེ་ཞེས་བྱ་བའི་ཉི་མའི་དཀྱིལ་འཁོར་ཆེན་པོ་རབ་ཏུ་ཤིན་ཏུ་བྱུང་བར་གྱུར་ཏོ། །བྱང་ཕྱོགས་སུ་དོན་ཡོད་པའི་དམ་ཚིག་གི་རྡོ་རྗེ་ཞེས་བྱ་བའི་ཉི་མའི་དཀྱིལ་འཁོར་ཆེན་པོ་རབ་ཏུ་
ཤིན་ཏུ་བྱུང་བར་གྱུར་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད་ཀྱི་གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བ་

96-1-457b

ཞེས་བྱ་བའི་རྟོག་པའི་རྒྱལ་པོ་ཆེན་པོ་སྟོན་ཏོ། །རྡོ་རྗེའི་སྤྱོད་པ་མངོན་པར་བརྩོན་པ་ཞེས་བྱ་བའི་དེ་བཞིན་གཤེགས་པ་ཐམས་ཅད་ཀྱང་བཅོམ་ལྡན་འདས་ཕྱག་ན་རྡོ་རྗེ་དེ་ཉིད་ཀྱི་ཕྱོགས་བཅུ་རྣམས་སུ་
དེ་བཞིན་ནོ། །དེ་བཞིན་དུ་ཡོན་ཏན་ཁྱད་པར་དུ་འཕགས་པའི་རྫུ་འཕྲུལ་དང༌། དེ་བཞིན་དུ་ཡོན་ཏན་དང་ལྡན་པའི་འཁོར་གྱི་དཀྱིལ་འཁོར་དང་ཐབས་ཅིག་ཏུ་ཕྱོགས་བཅུར་བཞུགས་སོ། །འདི་ལྟ་སྟེ།
ཡང་སྟོང་གསུམ་གྱི་སྟོང་ཆེན་པོ་ཞེས་བྱ་བའི་འཇིག་རྟེན་གྱི་ཁམས་རྣམས་མཁའ་སྣང་གི་འོད་ཟེར་གྱིས་གཡོགས་པར་གྱུར་ཏོ། །ཉི་མའི་དཀྱིལ་འཁོར་ཐམས་ཅད་ཀྱི་འོད་ཟེར་གྱིས་ལྷན་ཅིག་པ་
དང་མཐུན་པ་ཙམ་དུའང་མི་བཟོད་པའི་འོད་ཟེར་དུ་བྱས་པ་དེ་ལྟ་ཁོ་ནར་དེ་བཞིན་གཤེགས་པ་ཐམས་ཅད་ཀྱི་འོད་རྡོ་རྗེ་སེམས་དཔའི་འོད་ཀྱིས་མོག་མོག་པོར་གྱུར་ནས་ཀུན་ཏུ་གནས་སོ། །དེ་ནས་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཕྱག་ན་རྡོ་རྗེ་ལ་བྱང་ཆུབ་སེམས་དཔའ་དང༌། དེ་བཞིན་གཤེགས་པ་ཐམས་ཅད་མཆོད་པའི་སྤྲིན་རྣམས་ཀྱིས་ཡང་དག་པར་མཆོད་དེ།
ཀུན་ཏུ་བཟང་པོ་ཞེས་བྱ་བ་བསྐྱེད་དེ་ཅང་མི་གསུང་བའི་རྣམ་པར་གནས་པར་གྱུར་ཏོ། །དེ་ནས་ཀུན་ཏུ་བཟང་པོ་རྡོ་རྗེ་འཆང་ཆེན་པོ་བྱང་ཆུབ་སེམས་དཔའ་ཐམས་ཅད་ཀྱི་རང་གི་ཐུགས་ལ་བཞག་
ནས་ཡེ་ཤེས་ཀྱི་རིགས་དེ་བསྐྱེད་པ་གསང་ཆེན་དང་བཅས་པ་དེ་བཞིན་གཤེགས་པ་ཐམས་ཅད་ཀྱི་གསང་བ་གསལ་བར་བྱེད་པའི་རྒྱུ་རང་གི་ཏིང་ངེ་འཛིན་ལ་སྙོམས་པར་ཞུགས་ཏེ། ཡེ་ཤེས་ཀྱི་རིགས་

96-1-458a

རང་གི་ཏིང་ངེ་འཛིན་སྟོན་ཏོ། །ལོགས་བཞི་པ་ལ་ཟུར་བཞི་པ། །རིན་ཆེན་བཞི་དང་ཡང་དག་ལྡན། །འོ་མ་ཞོ་ནི་ཀུན་བཀྲམ་པར། །བྱས་ནས་བསམ་གཏན་
ཡང་དག་བརྩམ། །དེ་ཡི་དབུས་སུ་པདྨ་ཆེ། །ཤེལ་དང་ཟླ་བ་མཉམ་པའི་འོད། །གསལ་བའི་དཀྱིལ་འཁོར་ཡང་དག་ལྡན། །དཀྱིལ་འཁོར་རྒྱུན་དུ་བསྒོམ་པར་བྱ། །འབར་བ་འདུས་པ་དེ་
རྣམས་སུ། །སངས་རྒྱས་གཟུགས་ནི་རྣམ་པར་བསྒོམ། །ཀུན་ནས་ཡོངས་སུ་ཟླུམ་པོ་ནི། །ཁྲུ་ནི་ཉི་ཤུ་བསམ་པར་བྱ། །ཆོ་ག་ཤེས་པས་དེ་དབུས་སུ། །རང་གཟུགས་དགེ་བ་བསྒོམ་པར་
བྱ། །བདག་དང་བདག་གིར་རྣམ་རྟོག་པ། །དོར་བའི་བསམ་གཏན་ཡང་དག་བརྩམ། །ཡེ་ཤེས་རིགས་ཀྱི་ཆོ་ག་ཡིས། །གསང་སྔགས་སེམས་ལ་རྗེས་དྲན་བྱ། །ཨོཾ་སརྦ་ཏ་ཐཱ་ག་ཏཱ་ཛྙཱ་ན་ཀུ་
ལ་སྭ་བྷཱ་ཝ་ཨཱཏྨ་ཀོ྅ཧཾ། འདིས་ཕྱག་རྒྱ་མཉམ་པར་འདུས་པས། སྡིག་པ་ཐམས་ཅད་ཡོངས་སུ་དོར་བར་བྱའོ། །འོད་ཟེར་སྟོང་ཕྲག་བཅུ་པ་། །དང་པོར་བསམ་ནས་དྲི་མ་
དབྱུང༌། །ཡེ་ཤེས་རིགས་ཀྱི་ཆོ་ག་ཡིས། །རིག་པའི་རྒྱལ་པོ་རྣམ་པར་བསྒོམ། །འོད་དཀར་ཕྲ་མོ་འབར་བ་ནི། །དེང་ནི་ཀུན་ཏུ་རྣམ་པར་དགོད། །ཐམས་ཅད་དེ་ཉིད་དུ་བྱ་སྟེ། །
 བསྒོམ་པར་བྱ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་དབང་བསྐུར་བ་འདི་གསུངས་སོ། །རང་ལུས་ཤིན་ཏུ་བརྟེན་བྱས་ནས། །འོད་ཀྱི་ཚུལ་གྱི་

96-1-458b

ཆོ་ག་རྣམས། །སངས་རྒྱས་གཟུགས་ནི་འདུས་པས་ནི། །མཚོན་པས་རྡོར་སེམས་བསྐྱེད་པས་སོ། །ཆོ་ག་ཤེས་པས་རབ་བརྩམས་ན། །དེ་ཡི་དངོས་གྲུབ་རྙེད་མི་དཀའ། །རང་གི་གཟུགས་ནི་མི་
གཡོ་བར། །བྱས་ནས་རྡོར་སེམས་ཆོ་ག་རྣམས། །ཇི་སྲིད་ནམ་མཁའ་འགོངས་གྱུར་པ། །ཆོ་ག་ཤེས་པས་སྤྲོ་བར་བྱ། །སངས་རྒྱས་གཟུགས་དང་རང་གཟུགས་ཤིང༌། །བྱས་ནས་ཀུན་སྦྱོར་
མཚན་ཉིད་ཀྱིས། །རྣལ་འབྱོར་བསམ་གཏན་དུས་སུ་ནི། །རྫོགས་བྱ་དེ་ལ་རབ་ཏུ་གཞུག །རང་གི་གཟུགས་དང་སངས་རྒྱས་གཟུགས། །ཇི་ལྟར་གནས་ལྟར་བློ་དང་ལྡན། །ཇི་ལྟར་རིགས་
པར་སྦྱོར་བ་ནི། །རྡོ་རྗེ་སེམས་དཔར་བསྒོམ་པར་བྱ། །དེ་བཞིན་གཤེགས་པ་ཀུན་གྱི་རྗེ། །བཅོམ་ལྡན་འདས་ཀྱིས་འདི་གསུངས་སོ། །འབར་བའི་ཕྲེང་བ་འཁྲུགས་པའི་འོད། །རང་ལུས་བསྒོམ་
བྱ་རྣལ་འབྱོར་པ། །དེ་ཉིད་རྡོ་རྗེའི་ཚུལ་གྱིས་ནི། །རྡོ་རྗེ་དབྱེར་མེད་དེ་སྒོམ་མོ། འོད་ལྔ་ཤིན་ཏུ་ཕྱུང་ནས་ནི། །བྱང་ཆུབ་སེམས་ནི་རྣམ་པར་བསྒོམ། །སྙིང་གར་ །སངས་རྒྱས་
ཀུན་ནི་མཆོད་པར་བྱ། །དེ་བཞིན་གཤེགས་པ་ཀུན་གྱི་རྗེ། །བཅོམ་ལྡན་འདས་ཀྱིས་འདི་གསུངས་སོ། །འབར་བའི་ཕྲེང་བ་འཁྲུགས་པའི་འོད། །དཀྱིལ་འཁོར་ལྔ་ནི་བསམ་པར་བྱ། །སངས་
རྒྱས་གཟུགས་ནི་འདུས་པས་ནི། །བཀང་སྟེ་སྔགས་ནི་བསྒོམས་པ་ལས། །སངས་རྒྱས་གཟུགས་བརྙན་ལྟར་བྱས་ནས། །སྒོམ་པའི་བདག་ཉིད་ཅན་བསྒོམ་བྱ། །རང་གི་གཟུགས་ནི་དེར་བསམ་

96-1-459a

བྱ། །རྟོག་པ་བསྐྱེད་པའི་ཆོ་ག་ལས། །ཐུགས་ལ་བྱང་ཆུབ་སེམས་ཀྱང་ནི། །བསྒོམ་བྱ་དེ་ལ་རྣལ་འབྱོར་སྐྱེས། །རྡོ་རྗེ་སེམས་དཔས་རྣམ་པར་བརྒྱན། །ཆོ་ག་ཤེས་
པས་དབྱུང་བར་བྱ། །དེར་ཡང་རྡོ་རྗེ་སེམས་དཔའ་ལ། །སངས་རྒྱས་གཟུགས་ནི་རྣམ་བསྒོམ་བྱ། །ཆོ་ག་ཤེས་པས་སངས་རྒྱས་གཟུགས། །ཡི་གེ་ཕྲ་མོ་རྣམ་པར་བསྒོམ། །ཡི་གེ་རྣམས་སུའང་
ཐམས་ཅད་དུ། །སངས་རྒྱས་གཟུགས་ནི་རྣམ་བསྒོམ་བྱ། །དེ་རྣམས་དང་ནི་ཡི་གེ་གཉིས། །རང་གཟུགས་རྣམ་པར་མཉམ་བསྒོམ་ལ། །ཉི་མའི་དཀྱིལ་འཁོར་ཚུལ་གྱིས་ནི། །མཁས་
པས་རང་གཟུགས་བསྒོམ་པར་བྱ། །ཇི་སྲིད་ནམ་མཁའ་འགོངས་གྱུར་པ། །ཞིང་འདི་ཁྱབ་པར་གཡོག་པར་བྱ། །ཉི་མའི་དཀྱིལ་འཁོར་ཚུལ་གྱིས་ནི། །རྡོ་རྗེའི་རྣལ་འབྱོར་རྣམ་བསྒོམ་བྱ། །
 སྦྱོར་རྣམས་སུ། །སངས་རྒྱས་གཟུགས་ནི་རྣམ་བསྒོམ་བྱ། །ཉི་མའི་དཀྱིལ་འཁོར་ཚུལ་གྱིས་ནི། །འཇིག་རྟེན་ཁམས་འདིར་སྤྲོ་བར་བྱ། །ཇི་སྲིད་ནམ་མཁའ་
འགོངས་གྱུར་བའི། །ཞིང་འདི་ཁྱབ་པར་གཡོག་པར་བྱ། །ཟླ་བའི་དཀྱིལ་འཁོར་ཚུལ་གྱིས་ནི། །ཉི་མའི་དཀྱིལ་འཁོར་སྒོམ་པ་ལས། །ཉི་མའི་དཀྱིལ་འཁོར་ཚུལ་གྱིས་ནི། །སངས་རྒྱས་
གཟུགས་ནི་རྣམ་བསྒོམ་པ། །སངས་རྒྱས་གཟུགས་ནི་རྣམ་བསྒོམས་པས། །ཟླ་བའི་དཀྱིལ་འཁོར་རྣམ་བསྒོམ་པ། །ཟླ་བའི་དཀྱིལ་འཁོར་ཚུལ་གྱིས་ནི། །སངས་རྒྱས་གཟུགས་ནི་རྣམ་

96-1-459b

བསྒོམ་པ།  ཆོས་ཀྱི་རྒྱལ། །པདྨའི་རྣལ་འབྱོར་ཆོ་ག་ཡིས། །སྒོམ་པ་ཐམས་ཅད་བརྟག་པར་བྱ། །སྒོམ་པ་ལ་སོགས་ཡོངས་འཛིན་ལས། །གཞན་དུ་མཆོད་བྱ་མིན་པ་ཉིད། །
སངས་རྒྱས་གཟུགས་ནི་རྣམ་བསྒོམས་ནས། །ཤིན་ཏུ་བརྟན་པར་བརྟན་པའི་སེམས། །བྱང་ཆུབ་སེམས་ནི་ཡང་དག་བསྐྱེད། །རྒྱུན་དུ་བདག་ཉིད་རྣམ་བསྒོམ་བྱ། །འདི་ནི་རྡོ་རྗེའི་ཚུལ་ཞི་བ། །
རྣོན་པོ་གཞི་དང་མཉམ་པའི་འོད། །རྡོ་རྗེ་སེམས་དཔའ་རྣམ་བསྒོམས་པས། །ཆོ་ག་ཤེས་པས་དགང་བར་བྱ། །ཞེས་བཅོམ་ལྡན་འདས་ཀུན་ཏུ་བཟང་པོས་གསུངས་སོ། །དེ་ནས་ཀུན་ཏུ་བཟང་
པོ་རྡོ་རྗེ་འཆང་ཆེན་པོ་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ལས་ཕྱུང་ངོ༌། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམས་ནམ་མཁའི་ཁམས་ཐམས་ཅད་བཀང་སྟེ།
བྱང་ཆུབ་སེམས་དཔའ་ཐམས་ཅད་མཆོད་པའི་སྤྲིན་རྣམས་ཀྱིས་ཡང་དག་བར་མཆོད་དེ། བཅོམ་ལྡན་འདས་རྡོ་རྗེ་འཆང་ཆེན་པོ་ལ་འདུད་པ་དང་ལྡན་པར་ཀུན་ཏུ་གནས་པར་གྱུར་ཏོ། །དེ་ནས་
དེ་བཞིན་གཤེགས་པ་ཐམས་ཅད་སླར་ཡང་འདུས་པར་གྱུར་ནས་ཀུན་ཏུ་བཟང་པོ་བྱང་ཆུབ་སེམས་དཔའ་ཆེན་པོ་ལ། དེ་བཞིན་གཤེགས་པ་ཐམས་ཅད་མཆོད་པའི་སྤྲིན་ཆེན་པོ་རྣམས་ཀྱིས་
ཡང་དག་བར་མཆོད་དེ་ཕྱག་འཚལ་ནས། བྱང་ཆུབ་ཀྱི་སེམས་རྡོ་རྗེ་ལ་རབ་ཏུ་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་འོད་ཟེར་ཀུན་ཏུ་གང་སྟེ། འོད་ཟེར་དེ་རྣམས་དེ་བཞིན་

96-1-460a

གཤེགས་པ་ཐམས་ཅད་ཀྱི་འབྱུང་གནས་ཡང་དག་པར་བསྐུལ་བར་གྱུར་ཏོ། །ད་ནས་ཀུན་ཏུ་བཟང་པོ་རྡོ་རྗེ་འཆང་ཆེན་པོ་དེ་བཞིན་གཤེགས་པ་ཐམས་ཅད་
བརྟན་པར་མཛད་ནས། ཡེ་ཤེས་ཀྱི་རིགས་འདི་རྒྱས་པར་བྱེད་པའི་རྒྱུ་རང་གི་གཟུགས་རྣམ་པར་སྣང་མཛད་ཀྱི་གཟུགས་སུ་བྱིན་གྱིས་བརླབས་ནས། རང་གི་གཟུགས་ཀྱི་རྣམ་པའི་འོད་ཟེར་རྣམས་ཀྱིས་ཕྱུང་
སྟེ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་སྙིང་པོ་ཡེ་ཤེས་རིགས་ཀྱི་ཏིང་ངེ་འཛིན་གྱི་ལེའུ་གསུངས་སོ། །དེ་ཉིད་ཐམས་ཅད་བྱེད་བཞིན་པའི། །བསམ་གཏན་ཀུན་སྦྱོར་མཚན་ཉིད་ཀྱིས། །ཆོ་
ག་ཤེས་པས་རབ་ཏུ་བརྩམ། །འདི་ནི་དེ་ཉིད་ཚུལ་དག་པའོ། །ཉི་མའི་དཀྱིལ་འཁོར་མཆོག་གྱུར་པ། །ཁྲུ་ནི་སྟོང་ཕྲག་བསམ་པར་བྱ། །ཟླ་བའི་དཀྱིལ་འཁོར་དབུས་གནས་པར། །ཝ་ཡིག་
དེ་ལ་བསྒོམ་པར་བྱ། །ཀུན་ནས་ཡོངས་སུ་ཟླུམ་པོར་ནི། །མཐེ་ཆུང་མཐོ་ཙམ་བསམ་པར་བྱ། །འབར་བ་དེ་ལ་ཆོ་ག་ཤེས། །སྣ་ཚོགས་ཁ་དོག་རྣམ་པར་བསྒོམ། །དེར་ནི་འབར་བ་ཡང་དག་
སྐྱེས། །སངས་རྒྱས་གཟུགས་ནི་རྣམ་བསྒོམ་བྱ། །ཕྱོགས་རྣམས་ཀུན་ཏུ་ཨོཾ་ཡིག་ནི། །ཁ་དོག་སྣ་ཚོགས་རྣམ་བསམ་བྱ། །རྣམ་སྣང་ལ་སོགས་རྣམ་བསྒོམས་པས། །ཆོ་ག་ཤེས་
པས་བསྐྱེད་པར་བྱ། །ཉི་མའི་དཀྱིལ་འཁོར་དབུས་གནས་པར། །ཟླ་བའི་དཀྱིལ་འཁོར་སྒོམ་པའོ། །བདག་ཉིད་དེ་ལ་བསམ་པ་ནི། །དགའ་བ་བསྐྱེད་པའི་ཆོ་ག་ལས། །སྙིང་གི་དབུས་

96-1-460b

སོན་ཕྲ་མོ་ནི། །དྲི་མེད་ཟླ་བའི་དཀྱིལ་འཁོར་ལ། །སྔགས་ཡིག་ཕྲ་མོའི་གཟུགས་རྣམས་ཀྱིས། །དེ་དེ་སེམས་ལ་བསམ་པར་བྱ། །ཨོཾ་ཡིག་འོད་ཟེར་ཡང་དག་སྦྱོར། །འབར་བའི་ཕྲེང་བ་མཉམ་
པའི་འོད། །སངས་རྒྱས་གཟུགས་སོགས་མཚན་ཉིད་ཀྱིས། །ཆོ་ག་ཤེས་པས་དབྱུང་བར་བྱ། །སངས་རྒྱས་གཟུགས་རྣམས་ཐམས་ཅད་དུ། །ཟླ་བའི་དཀྱིལ་འཁོར་སྒོམ་པ་ནི། །སངས་རྒྱས་
བསྐྱེད་པའི་ཆོ་ག་ལས། །རང་གི་གཟུགས་སུ་དེ་ལ་བྱའོ། །རྡོ་རྗེ་ཐུགས་སུ་ཆོ་ག་ལས། །ཉི་མ་ལྔ་ནི་དགོད་བྱ་བ། །སྔགས་པས་ཟླ་བའི་དཀྱིལ་འཁོར་ཅན། །དཔྲལ་བ་རུ་ནི་རྣམ་པར་བསྒོམ། །འོད་ཟེར་
འབར་བ་མཉམ་པའི་འོད། །སངས་རྒྱས་གཟུགས་སུ་རྣམ་པར་བསྒོམ། །འཇིག་རྟེན་ཁམས་རྣམས་རིམ་པར་འདས། །སླར་ཡང་དེ་ལ་རབ་གཞུག་བྱ། །ཁྲུ་ཡི་ཚད་ལས་འདས་པ་ཡིས། །ཟླ་བའི་
དཀྱིལ་འཁོར་བསྒོམ་པ་ནི། །རྡོ་རྗེ་སེམས་དཔའ་ཡང་དག་བསྐྱེད། །རང་གི་གཟུགས་ཉིད་བསྒོམ་པར་བྱ། །བཅོམ་ལྡན་འདས་ཀུན་ཏུ་བཟང་པོས་དེ་སྐད་ཅེས་གསུངས་སོ། །ཡེ་ཤེས་ཀྱི་རིགས་
རྣམ་པར་རྒྱལ་བ་ཞེས་བྱ་བའི་ཏིང་ངེ་འཛིན་ནོ། །ཉི་མའི་དཀྱིལ་འཁོར་དབུས་གནས་པར། །རང་གི་གཟུགས་ནི་བསྒོམ་བྱ་དགེ །ཟུར་དུ་རྣམ་སྣང་གཞག་བྱ་སྟེ། །རྡོ་རྗེ་སེམས་དཔའ་རྣམ་བསྒོམ་
བྱ། །ཞེས་བཅོམ་ལྡན་འདས་རྡོ་རྗེ་སེམས་དཔས་གསུངས་སོ། །ཆོ་ག་ཤེས་པས་གཟུགས་བཅུ་དྲུག །ཁ་དོག་བཞིར་ནི་རྣམ་བསམ་བྱ། །སྙིང་ག་རྣམས་དང་ཐམས་ཅད་དུ། །ལྷ་རྣམས་དེ་ལ་བསྒོམ་

96-1-461a

པར་བྱ། །ཞེས་བཅོམ་ལྡན་འདས་རྡོ་རྗེ་འཆང་གིས་གསུངས་སོ། །རང་གི་གཟུགས་ལ་བགེགས་འཇོམས་པར། །སེམས་ལ་བརྟན་པར་བསྒོམ་པར་བྱ། །
ཧཱུཾ་ཡིག་དབུགས་ལས་ཕྱུང་ནས་ནི། །འོད་ཟེར་རྣམ་པར་རབ་ཏུ་གཞུག །ཅེས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་གསུངས་སོ། །རང་གཟུགས་ལ་སོགས་མཚུངས་
པའི་འོད། །ལྷ་རུ་སྐད་ཅིག་དེ་འགྱུར་རོ། །ཡི་གེ་རྣམས་ཀྱི་ཚད་ཀྱིས་ནི། །ཝ་ཡི་གཟུགས་ནི་རྣམ་བསྒོམ་བྱ། །སྔགས་པས་དབུས་སུ་ཡི་གེ་ཉིད། །བྱིན་ནས་ལས་ནི་ཀུན་ཏུ་བརྩམ། །སྔགས་
པས་དཔྲལ་བའི་སྟེང་ནས་ནི། །ཇི་སྲིད་ལྟེ་བ་ཞེས་པར་དྲན། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པ་ཆེན་པོ་ལས་རྣམ་པར་འགོད་པའི་ལེའུ་དང་པོ་རྫོགས་སོ།།    །།
ཤིང་རྟའི་འཁོར་ལོའི་ཚད་དུ་ནི། །པདྨ་ཆེན་པོ་རྣམ་བསྒོམ་བྱ། །ཉི་མའི་དཀྱིལ་འཁོར་དབུས་གནས་པར། །པདྨའི་ཆུ་བ་དེ་རྣམ་བསྒོམ། །ལས་ཀྱི་རྡོ་རྗེ་ཡང་དག་བསྐྱེད། །རང་གཟུགས་དེ་
ལ་བསྒོམ་པར་བྱ། །ལས་ཀྱི་རྡོ་རྗེ་རབ་བསྒོམས་པས། །རྡོ་རྗེ་སེམས་དཔའ་མཉམ་པར་འགྱུར། །ཞེས་བཅོམ་ལྡན་འདས་རྡོ་རྗེ་སེམས་དཔས་གསུངས་སོ། །འོ་མ་དང་ཞོ་བྱས་ནས་ནི། །
དབུས་སུ་པདྨ་རྣམ་པར་བསྒོམ། །རང་གཟུགས་སངས་རྒྱས་ལྟར་བྱས་ནས། །མཁས་པས་རང་གཟུགས་རྣམ་བསྒོམ་བྱ། །ནམ་མཁའི་ཁམས་ནི་ཀུན་བཀང་སྟེ། །སླར་ཡང་དེ་ཉིད་སྦྱར་བྱ་

96-1-461b

སྟེ། །འོ་མ་དང་ཞོ་མཉམ་བྱས་ནས། །སྣ་ཚོགས་ཁ་དོག་མཉམ་པའི་འོད། །ཟླ་བའི་དཀྱིལ་འཁོར་ཚུལ་གྱིས་ནི། །ཉི་མའི་དཀྱིལ་འཁོར་བསྒོམ་པ་ནི། །རང་གཟུགས་སངས་རྒྱས་མཚུངས་པ་ནི། །
ཆོ་ག་ཤེས་པས་དབྱུང་བར་བྱ། །རང་གི་གཟུགས་དང་ཐམས་ཅད་དུ། །ལྷ་ལ་སོགས་པ་རྣམ་སྒོམ་བྱེད། །ཁྲུ་གང་ཙམ་ལས་འདས་པར་ནི། །ཉི་མའི་དཀྱིལ་འཁོར་བསྒོམ་པ་ནི། །བགེགས་རྣམས་
འཇོམས་པ་ལྟར་བྱས་ནས། །འཇིག་རྟེན་ཁམས་སུ་འདི་སྤྲོ་བྱ། །རང་གི་ཕྱག་རྒྱ་སྙིང་ག་རུ། །བསམས་ནས་ཉི་མའི་དཀྱིལ་འཁོར་དབུས། །སངས་རྒྱས་རྣམ་པར་ཆོ་ག་ཤེས། །འོད་ཀྱི་དཀྱིལ་
འཁོར་བསྒོམ་པར་བྱ། །དེ་དབུས་ཡི་གེ་བྱིན་ནས་ནི། །འཇིག་རྟེན་ཁམས་ནི་འདིར་སྤྲོ་བྱ། །གདུལ་བ་ལ་སོགས་ཅན་བྱས་ནས། །སླར་ཡང་དེ་ཉིད་ལ་སྦྱར་བྱ། །ཁྲུ་གང་ཙམ་ལས་འདས་པར་ནི། །
བླ་བའི་དཀྱིལ་འཁོར་བསྒོམ་པར་བྱ། །རྡོ་རྗེ་རལ་གྲི་ཡང་དག་བསྐྱེད། །འཇིག་རྟེན་ཁམས་ནི་ཡོངས་བགྲོད་བྱ། །པདྨ་དཀར་པོའི་འོད་འབར་ཏེ། །བྱང་ཆུབ་སེམས་ཀྱིས་རྣམ་པར་བརྒྱན། །དབུས་
སུ་རང་གི་ལྷ་ཡི་གཟུགས། །གཞོགས་སུ་བཙུན་མོ་དགོད་པར་བྱ། །ཆོ་ག་ཤེས་པས་དེ་ལྟར་གཟུང༌། །རང་གི་རྡོ་རྗེ་དེ་ལ་གཞུག །འཇིག་རྟེན་ཁམས་ནི་ཐམས་ཅད་དུ། །སངས་རྒྱས་དེ་ཉིད་ཀྱིས་
མཆོད་བ། །ཞེས་བཅོམ་ལྡན་འདས་ཀུན་ཏུ་བཟང་པོས་གསུངས་སོ། །ཇི་སྲིད་ཡང་དག་ཐོབ་སྦྱོར་སྐྱེས། །སྔགས་པས་སླར་ནི་བསྡུ་བར་བྱ། །མཐོ་གང་ཙམ་ལས་འདས་པར་ནི། །ཉི་མའི་དཀྱིལ་

96-1-462a

འཁོར་བསྒོམ་པ་ནི། །རང་གཟུགས་ཤིན་ཏུ་བརྟན་བྱས་ནས། །ལྷ་ལ་སོགས་པ་རྣམ་པར་བསྒོམ། །སྙིང་གར་སྔགས་ཀྱི་ཡིག་བྱིན་ནས། །སངས་རྒྱས་ཀུན་ནི་མཆོད་
པར་བྱ། །མཐོ་བདུན་ཙམ་ལས་འདས་པར་ནི། །དཀྱིལ་འཁོར་བཞི་ནི་སྒོམ་པར་བྱེད། །ལྷ་ཡི་གཟུགས་ཀྱི་དབུས་གནས་པར། །སྙིང་གར་དེ་ལ་བསྒོམ་པར་བྱ། །ཞེས་བཅོམ་ལྡན་འདས་རྡོ་རྗེ་
དམ་ཚིག་གིས་གསུངས་སོ། །རང་གཟུགས་སྤྱན་ཞེས་བྱ་བར་ནི། །བྱས་ནས་སངས་རྒྱས་རྣམ་པར་བསྒོམ། །ཐུགས་ཀ་ཉིད་དང་ཐམས་ཅད་དུ། །མཁས་པས་རང་གཟུགས་བསྒོམ་པར་
བྱ། །དེ་རུ་སྙིང་པོའི་ཚུལ་གྱིས་ནི། །སེམས་དཔའི་རྣལ་འབྱོར་རྣམ་པར་བསྒོམ། །རྒྱང་གྲགས་ཙམ་ལས་འདས་པར་ནི། །སངས་རྒྱས་གཟུགས་ནི་རྣམ་བསྒོམ་བྱ། །གཟུགས་ཀྱིས་ནམ་
མཁའ་འགོངས་པར་ནི། །སྙིང་པོ་རྣམས་ལས་ཡང་དག་བསྐྱེད། །རྒྱང་གྲགས་ཙམ་ལས་འདས་པར་ནི། །གསལ་བའི་དཀྱིལ་འཁོར་བསྒོམ་པ་ནི། །རང་གི་རྣལ་འབྱོར་ལེགས་བརྟན་
བྱས། །སངས་རྒྱས་ཡང་དག་རྣལ་འབྱོར་བསྒོམ། །རྒྱང་གྲགས་ཙམ་ལས་འདས་པར་ནི། །བྱང་ཆུབ་སེམས་ནི་རྣམ་པར་བསྒོམ། །ལྷ་ནི་ཡང་དག་བསྐྱེད་ནས་ནི། །སྔགས་ཀྱི་ཡི་གེ་རྣམ་
པར་བསྒོམ། །མཐོ་གང་ཙམ་ལས་འདས་པར་ནི། །པདྨའི་ཚུལ་དུ་རྣམ་པར་བསྒོམ། །རང་ལུས་དྲི་མ་མེད་བྱས་ནས། །གསལ་བའི་དཀྱིལ་འཁོར་བསྒོམ་པའོ། །དེ་དབུས་ལེགས་པར་བརྟན་

96-1-462b

བྱས་ནས། །རང་གཟུགས་དེང་ནས་དང་པོར་བསྒོམ། །འོད་དཀར་འབར་བའི་ཕྲེང་བ་སོགས། །པདྨ་ལྔ་པོ་རྣམ་བསྒོམ་བྱ། །དེ་ཡི་དབུས་སུ་རང་གཟུགས་དང༌། །གཞོགས་སུ་བཙུན་མོ་དགོད་པར་བྱ།
རང་གི་ཁུ་བ་དེང་སོགས་འབྱུང༌། །ཆོ་ག་ཤེས་པས་སྤྲོ་བར་བྱ། །སངས་རྒྱས་གཟུགས་ཀྱིས་ནམ་མཁའི་ཁམས། །ཀུན་ཏུ་གང་བར་བསྒོམ་པ་ནི། །རང་གཟུགས་རལ་གྲི་ལྟར་བྱས་ནས། །ཀུན་གྱི་
སྙིང་གར་དགོད་པར་བྱ། །རང་གཟུགས་སངས་རྒྱས་ཡང་དག་སྦྱོར། །མཚན་ཉིད་ལ་སོགས་ཆོག་རིམ་གྱིས། །བྱང་ཆུབ་སེམས་དཔས་ནམ་མཁའི་ཁམས། །ཡང་དག་གང་བར་རྣམ་བསྒོམ་བྱ། །
རང་གཟུགས་ཞགས་པ་ཡང་དག་སྦྱོར། །ཁྱབ་བདག་སངས་རྒྱས་གཟུགས་དགོད་བྱ། །ཇི་སྲིད་ནམ་མཁའི་དཀྱིལ་འཁོར་དུ། །ཆོ་ག་ཤེས་པས་དགུག་པར་བྱ། །རང་གཟུགས་སངས་རྒྱས་ཡང་
དག་སྦྱོར། །བྱང་ཆུབ་སེམས་སུ་རྣམ་སྒོམ་མོ། །སྔགས་ཀྱི་ཡི་གེ་སོགས་སྦྱོར་གྱིས། །དེ་ཡི་རྣམ་པར་མྱུར་བསྒོམ་བྱ། །བྱང་ཆུབ་སེམས་ནི་ཡང་དག་བསྐྱེད། །འོད་ཟེར་འབར་བས་རྣམ་པར་བརྒྱན། །
རང་གཟུགས་སངས་རྒྱས་མཚུངས་པར་ནི། །ཆོ་ག་ཤེས་པས་དབྱུང་བར་བྱ། །རང་གཟུགས་དེ་ལ་གཟུགས་གནས་པར། །འབར་བའི་ཕྲེང་བ་མཉམ་པའི་འོད། །སྤྱན་ཞེས་བྱ་བ་ཡིད་དགའ་བ། །
ཆོ་ག་ཤེས་པས་དབྱུང་བར་བྱ། །ཟླ་བའི་དཀྱིལ་འཁོར་དབུས་གནས་པར། །སྤྱན་ནི་སྙིང་གར་རྣམ་པར་དགོད། །ཆོ་ག་ཤེས་པས་འོད་རྣམ་པར། །རྡོ་རྗེ་སེམས་དཔའ་རབ་གཞུག་བྱ། །ཞེས་བཅོམ་

96-1-463a

ལྡན་འདས་རྡོ་རྗེ་སེམས་དཔས་གསུངས་སོ། །རང་གཟུགས་མྱུར་བའི་དཀྱིལ་འཁོར་དུ། །རྡོ་རྗེ་སེམས་དཔའ་ཡང་དག་བསྐྱེད། །ལྷ་ཡི་རྣམ་པར་ཡང་དག་
སྦྱོར། །བསྒོམ་བྱ་བརྩོན་པ་གཞན་མིན་ནོ། །ཉི་མའི་དཀྱིལ་འཁོར་དབུས་སུ་ནི། །རྡོ་རྗེ་སེམས་དཔར་ཡང་དག་བསྐྱེད། །ལྕགས་ཀྱུའི་རྣམ་པ་ཞགས་པ་སོགས། །བྱས་ནས་སློབ་མ་རབ་
གཞུག་བྱ། །རྡོ་རྗེ་སེམས་དཔར་ཡང་དག་བསྐྱེད། །རང་གཟུགས་སྙིང་གར་རྣམ་དགོད་བྱ། །དགོད་པ་བྱས་ནས་ལག་སོགས་ཀྱིས། །དེ་ནས་གྲངས་ནི་ཡང་དག་བརྩམ། །བཟླས་པ་
སོགས་སམ་བཏུང་བྱ་བ། །བློ་ལྡན་དེས་ནི་དེ་བྱའོ། །སྒྲུབ་པོ་རྣམས་ཀྱི་རྣམ་བཟླས་བྱ། །གཞན་དུ་ཡང་དག་གྲུབ་མིན་ཉིད། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དམ་
ཚིག་གིས་དེ་སྐད་ཅེས་གསུངས་སོ། །རང་གི་གཟུགས་ནི་ཡང་དག་བསྐྱེད། །དབུས་སུ་རང་གི་རིགས་སྒོམ་མོ། །མཐར་ཡང་དགྲ་དང་བགེགས་འཇོམས་པར། །སྙིང་པོ་དེ་རུ་བསྒོམ་པར་བྱ།།
འདི་རྣམས་ཀྱི་ནི་ཆོ་ག་ཡིས། །སྒོམ་པ་ལ་སོགས་ཆོ་གའི་རིམ། །ཉི་མའི་དཀྱིལ་འཁོར་ཚུལ་གྱིས་ནི། །རིག་པའི་རྒྱལ་པོ་རྣམ་བསྒོམ་བྱ། །འབར་བའི་ཕྲེང་བ་འཁྲུགས་འབར་བའི། །ཁྲོ་བོའི་
གཟུགས་སུ་བསྒོམ་པར་བྱ། །ཁ་དོག་གང་དེ་ཁོ་ནར་བརྗོད། །དེ་ཉིད་མཐར་ཐུག་དེ་ཉིད་བརྗོད། །དེ་ཉིད་དེ་ཡིས་བསམ་པར་བྱ། །གཞན་དུ་གྲུབ་པ་མིན་པ་ཉིད། །བཅོམ་ལྡན་འདས་དེ་བཞིན་

96-1-463b

གཤེགས་པ་ཐམས་ཅད་ཀྱི་ཀུན་ཏུ་བཟང་པོས་དེ་སྐད་ཅེས་གསུངས་སོ། །རང་གཟུགས་དཀྱིལ་འཁོར་བྱས་ནས་ནི། །དབུས་སུ་འབར་བ་མཉམ་པའི་འོད། །འཇིག་རྟེན་ཁམས་རྣམས་ཐམས་ཅད་
དུ། །དེ་ཉིད་ཤེས་པས་སྙིང་གར་དགོད། །དེ་ལ་བདག་ཉིད་ཡང་དག་བསྐྱེད། །དེ་ཡི་རང་བཞིན་དེར་བརྩམ་བྱ། །རང་གཟུགས་པདྨའི་དབུས་གནས་པར། །སྣང་བྱེད་ལ་སོགས་མཉམ་པའི་
འོད། །སྙིང་གར་ཡི་གེ་བྱས་ནས་ཀྱང༌། །རྡོ་རྗེ་སེམས་དཔའ་རྣམ་བསྒོམ་བྱ། །རྡོ་རྗེ་སེམས་དཔའ་འདུས་པ་ལ། །སངས་རྒྱས་གཟུགས་སུ་རྣམ་བསྒོམ་བྱ། །རིག་པའི་ཚུལ་དུ་ཡང་དག་བསྐྱེད།།
དངོས་གྲུབ་ཐམས་ཅད་ཀུན་ཐོབ་འགྱུར། །དེ་ཕྱིར་སྔགས་པས་ཁྱད་པར་གྱི། །རིག་པའི་ཚུལ་ནི་མཆོག་ཏུ་འགྱུར། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་སེམས་དཔས་
དེ་སྐད་ཅེས་གསུངས་སོ། །ཐམས་ཅད་དེ་ཉིད་བྱ་བ་ནི། །ཉི་མའི་དཀྱིལ་འཁོར་དབུས་སུ་ནི། །གཟུགས་ནི་རྣམ་སྣང་མཛད་བསམས་ནས། །སྙིང་གར་སྔགས་ནི་རྣམ་བསྒོམ་བྱ། །དེ་ཉིད་
སྔགས་སུ་རྗེས་སུ་དྲན། །རིག་པའི་ཚུལ་གྱི་ཆོ་ག་ལས། །སློབ་དཔོན་ཡིད་ནི་དགའ་བ་རུ། །ཆོ་ག་ཤེས་པས་དབྱུང་བར་བྱ། །སྙིང་ག་རྣམས་དང་ཐམས་ཅད་དུ། །ཟླ་བའི་དཀྱིལ་འཁོར་བསྒོམ་
པའོ། །རང་གི་གཟུགས་ནི་ཡང་དག་བསྐྱེད། །དེ་ལ་རལ་གྲི་ལ་སོགས་བསྒོམ། །ཆོ་ག་ཤེས་པས་ཡང་དག་བསྐྱེད། །འབར་བ་ལྔ་ནི་རྣམ་བསྒོམ་བྱ། །གཟུགས་དང་ཁ་དོག་རྣམ་པར་ཤེས། །

96-1-464a

འཇིག་རྟེན་ཁམས་སུ་འདི་སྤྲོ་བྱ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྤྱན་གྱིས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་
པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོ་ལས་ཡེ་ཤེས་རིགས་ཀྱི་ཏིང་ངེ་འཛིན་གྱི་ལེའུ་སྟེ་གཉིས་པའོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེ་
དེ་བཞིན་གཤེགས་པ་ཐམས་ཅད་ཟླ་བའི་དཀྱིལ་འཁོར་ལ་གནས་ཏེ་རྣམ་པར་སྣང་མཛད་ཀྱི་གཟུགས་སུ་བྱིན་གྱིས་བརླབས་ནས་དེ་རྣམས་ཀྱང་དཀྱིལ་འཁོར་ཆེན་པོ་འདུས་པ་རྣམས་སུ་
རང་གི་གཟུགས་སུ་བཞག་གོ །བསྡུས་པའི་རིགས་ཀྱི་ཏིང་འཛིན་གྱིས། །ལེའུ་བཀའ་རྣམས་སྩལ་བར་མཛད། །འོ་མ་དང་ཞོར་བསམས་ནས་སུ། །འཕགས་པའི་དམ་ཚིག་བཞི་པོ་དང༌། །
དབུས་སུ་སྔགས་པས་ཨུཏྤ་ལ། །བསྒོམ་བྱ་གཞན་དུ་མི་བསམ་མོ། །ཡེ་ཤེས་དཀྱིལ་འཁོར་ཡང་དག་སྦྱོར། །དེ་ཡི་སྟེང་དུ་རྣམ་བསྒོམ་བྱ། །ཁྲོ་བོའི་རྣམ་པ་ཡང་དག་བསྐྱེད། །འོད་ཟེར་
ཡང་དག་སྦྱོར་བ་བསྒོམ། །དེར་ནི་འོད་ཟེར་འདུས་རྣམས་སུ། །རྡོ་རྗེ་སེམས་དཔའ་རྣམ་བསྒོམ་བྱ། །ཆོ་ག་ཤེས་པས་དེར་རང་གཟུགས། །དབུས་སུ་ཡང་དག་བཞག་བསྒོམ་བྱ། །བཅོམ་
ལྡན་འདས་དམ་ཚིག་རྡོ་རྗེས་དེ་སྐད་ཅེས་གསུངས་སོ། །ཨོཾ་སརྦ་ཏ་ཐཱ་ག་ཏ་ཛྙཱ་ན་སྭ་བྷཱ་བ་ཨཱཏྨ་ཀོ྅ཧཾ། གསང་སྔགས་རྒྱལ་པོ་འདི་ཡིས་ནི། །རང་གི་རྣམ་རྟོག་ཡོངས་དོར་བྱ། །རང་གཟུགས་

96-1-464b

ཧཱུཾ་ཡིག་ཅེས་བརྗོད་པ། །བྱས་ན་ཀུན་ཏུ་རྣམ་བསྒོམ་བྱ། །ཆོ་ག་ཤེས་པས་དེ་རྣམས་སུའང༌། །ཧ་ཡིག་མཐར་ཐུག་རྣམ་བསམ་བྱ། །རང་གཟུགས་ལ་སོགས་མཚུངས་པའི་འོད། །ལྷ་དེ་སྐད་
ཅིག་དེ་ལ་འགྱུར། །གསལ་བའི་དཀྱིལ་འཁོར་ཡང་དག་སྦྱོར། །སྙིང་གར་དེ་ལ་རྣམ་བསམ་བྱ། །ཆོ་ག་ཤེས་པས་གསང་སྔགས་ཡིག །ཆོ་ག་མཐོང་བས་བསྒོམ་པར་བྱ། །བཅོམ་ལྡན་འདས་
དམ་ཚིག་རྡོ་རྗེས་དེ་སྐད་ཅེས་གསུངས་སོ། །གནས་ལྔར་ཡང་དག་སྦྱར་བྱ་བ། །རྩེ་མོ་ལྔ་རུ་རྣམ་བསྒོམ་བྱ། །སྔགས་ཀྱི་ཡི་གེ་ཐམས་ཅད་དུ། །རྡོ་རྗེ་སེམས་དཔའ་རྣམ་བསྒོམ་བྱ། །སངས་རྒྱས་
གཟུགས་ནི་རྣམ་བསྒོམས་པས། །ཆོ་ག་ཤེས་པས་སྤྲོ་བར་བྱ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྲས་ཀྱི་གཙོ་བོས་དེ་སྐད་ཅེས་གསུངས་སོ། །རང་གཟུགས་སེམས་
དཔའི་ཚུལ་གྱིས་ནི། །སེམས་དཔའི་མཚན་མར་བསྒོམ་པར་བྱ། །སངས་རྒྱས་ཞིང་རྣམས་ཀུན་ཏུ་ནི། །ཆོ་ག་ཤེས་པས་སྤྲོ་བར་བྱ། །རང་གཟུགས་སེམས་དཔའི་ཚུལ་གྱིས་ནི། །ལྷ་ཡི་སྙིང་གར་
བསྒོམ་པར་བྱ། །སངས་རྒྱས་གཟུགས་དེ་དབྱུང་བར་བྱ། །འཇིག་རྟེན་ཁམས་འདིར་སྤྲོ་བར་བྱ། །རང་གཟུགས་ཡེ་ཤེས་ཞེས་བརྗོད་པ། །འབར་བའི་ཕྲེང་བས་རྣམ་པར་བརྒྱན། །བྱང་ཆུབ་
སེམས་སུ་དེ་ཕྱུར་ནས། །འཇིག་རྟེན་ཁམས་སུ་འདི་སྤྲོ་བྱ། །རང་གི་གཟུགས་ཞེས་བརྗོད་པ་ནི། །འབར་བའི་ཕྲེང་བ་མཉམ་པའི་འོད། །རང་གི་གཟུགས་ཀྱི་འོད་ཟེར་གྱིས། །ཞིང་འདིར་ཁྱབ་

96-1-465a

པར་རྣམ་བསྒོམ་བྱ། །རང་གཟུགས་ལྕགས་ཀྱུར་བཅས་བྱས་ནས། །རང་གི་གཟུགས་ཀྱི་ལག་པར་དགོད། །ཆོ་ག་ཤེས་པས་བཀུག་ནས་ཀྱང༌། །སངས་
རྒྱས་གཟུགས་ལ་རབ་གཞུག་བྱ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྗེ་བོས་དེ་སྐད་ཅེས་གསུངས་སོ། །རང་གཟུགས་གཟུགས་ཀྱི་ཚུལ་གྱིས་ནི། །གསང་སྔགས་
ཡི་གེ་རྣམ་པར་བསྒོམ། །རྡོ་རྗེ་སེམས་དཔའ་རྣམ་བསྒོམས་པས། །ཆོ་ག་ཤེས་པས་སྤྲོ་བར་བྱ། །བྱང་ཆུབ་སེམས་སུ་རང་གཟུགས་ནི། །དེ་ཉིད་སྒོམ་པས་བསྒོམ་པར་བྱ། །བགེགས་
ནི་སྔགས་ལ་ཡང་དག་བསྐྱེད། །འཇིག་རྟེན་ཁམས་སུའང་སྤྲོ་བར་བྱ། །མི་སྡུག་གཙིགས་ཤིང་འཇིགས་པ་ནི། །བགེགས་ཀྱི་དགྲ་དེ་དབྱུང་བར་བྱ། །བྱང་ཆུབ་སེམས་སུ་དེ་ཕྱུང་
ནས། །འཇིག་རྟེན་ཁམས་འདིར་སྤྲོ་བར་བྱ། །རང་གཟུགས་ཉི་མའི་དབུས་གནས་པར། །རྣོན་པོ་འབར་བས་རྣམ་པར་བརྒྱན། །ལས་ཀྱི་རྡོ་རྗེ་ཤིན་ཏུ་མཛེས། །ཆོ་ག་ཤེས་པས་
དབྱུང་བར་བྱ། །དང་པོའི་རྣལ་འབྱོར་ཡང་དག་བསྐྱེད། །ཤིན་ཏུ་བརྟན་པ་བརྟན་པའི་སེམས། །ཆོ་ག་ཉེ་བར་མཐོང་བ་ཡིས། །དང་པོའི་རྣལ་འབྱོར་ཡང་དག་བརྩམ། །རང་གཟུགས་
ཨུཏྤ་ལར་བསམས་ནས། །སྣ་ཚོགས་འོད་ཟེར་མཉམ་པར་ལྡན། །ལྷ་ཡི་གཟུགས་སུ་ཡང་དག་སྦྱོར། །དེ་ཡི་སྟེང་དུ་རྣམ་བསྒོམ་བྱ། །ཇི་སྲིད་ནམ་མཁའི་དཀྱིལ་འཁོར་དུ། །སྔགས་

96-1-465b

པས་འཇིག་རྟེན་གསུམ་དུ་སྤྲོ། །སངས་རྒྱས་གཟུགས་ནི་ཡང་དག་བསྐྱེད། །ཁ་དོག་དཀར་པོ་ཤིན་ཏུ་མཛེས། །ཟླ་བའི་དཀྱིལ་འཁོར་དབུས་གནས་པར། །ཡིད་དགའ་བ་ནི་བསྒོམ་པར་བྱ། །ཐོ་
བའི་རྣམ་པ་ཡང་དག་སྦྱོར། །ཆོ་གས་རྟག་ཏུ་བསྒོམ་པར་བྱ། །རྡོ་རྗེ་སེམས་དཔའ་སོགས་གསུངས་པས། །ཇི་ལྟར་རིགས་པར་བི་ཊུའི་ཏ། །རང་གཟུགས་གསལ་བ་འབར་བའི་འོད། །མཱ་མ་ཀཱི་
སོགས་རྣམ་བརྒྱན་པས། །རྡོ་རྗེ་སེམས་དཔའ་ཡང་དག་བསྐྱེད། །འཇིག་རྟེན་གསུམ་དུ་ཡང་སྤྲོ་བྱ། །རྡོ་རྗེ་ཡེ་ཤེས་ཡང་དག་བསྐྱེད། །ཁྲོ་བོ་ཡང་དག་སྦྱོར་བསྒོམས་པས། །རང་གཟུགས་
འབར་བ་མཚུངས་པ་ཡིས། །ཆོ་ག་ཤེས་པས་སྤྲོ་བར་བྱ། །ཉི་མའི་དཀྱིལ་འཁོར་དབུས་གནས་པར། །མཁས་པས་རང་གི་གཟུགས་བསྒོམ་བྱ། །རྩེ་མོ་ལྔ་ཡི་རྡོ་རྗེ་ཆེ། །འཇིག་རྟེན་ཁམས་སུ་
ཡང་སྤྲོ་བྱ། །ཁྲོ་བོའི་གཟུགས་སུ་ཡང་དག་བསྐྱེད། །རང་གི་སྔགས་ཀྱི་ཡི་གེས་བརྒྱན། །སངས་རྒྱས་གཟུགས་སུ་རྣམ་བསྒོམ་བྱ། །ཆོ་ག་ཤེས་པས་འཁོར་ལོ་ལྷའི། །འོད་ཟེར་ཚུལ་དུ་
རྣམ་བསྒོམ་བྱ། །བཅོམ་ལྡན་འདས་རྡོ་རྗེའི་རང་བཞིན་གྱིས་དེ་སྐད་ཅེས་གསུངས་སོ། །རང་གཟུགས་འཁོར་ལོའི་ཚུལ་གྱིས་ནི། །འབར་བའི་ཕྲེང་བས་རྣམ་པར་བརྒྱན། །རང་གཟུགས་
སངས་རྒྱས་དང་མཚུངས་པ། །ཆོ་ག་ཤེས་པས་དབྱུང་བར་བྱ། །རང་གཟུགས་འཁོར་ལོའི་ཚུལ་གྱིས་ནི། །རལ་གྲིའི་འོད་ཟེར་གྱིས་བརྒྱན་པ། །འབར་བའི་ཕྲེང་བ་འཁྲུགས་གསལ་བ།།

96-1-466a

ཀུན་ནས་རྣམ་པར་འཕྲོ་བའོ། །པདྨ་རང་སྙིང་དབུས་གནས་པར། །བྲམ་ཟེ་ཚངས་པ་རྣམ་པར་བརྒྱན། །བྱང་ཆུབ་སེམས་སུ་ཡང་དག་བསྐྱེད། །དེ་ལ་སྔགས་
ཡི་གེ་དགོད། །སྙིང་པོ་ཨུཔྟ་ལར་བསམས་ནས། །སྣ་ཚོགས་འོད་ཟེར་རྣམ་པར་བརྒྱན། །ཆོ་ག་ཤེས་པས་བྱང་ཆུབ་སེམས། །བསམས་ནས་སྔགས་གསུམ་རྣམ་བསྒོམ་བྱ། །སྙིང་གའི་
དབུས་སོན་ཕྲ་མོ་ནི། །ཨིནྡྲ་ནཱི་ལ་མཚུངས་བའི་འོད། །ཡེ་ཤེས་སྦྱོར་བ་ཀུན་བསྐྱེད་ནས། །སངས་རྒྱས་གཟུགས་སུ་བསྒོམ་པར་བྱ། །རང་གཟུགས་ཕྲ་མོའི་དབུས་གནས་པར། །སྣ་ཚོགས་
འབར་བ་མཉམ་པའི་འོད། །སྙིང་པོར་ཡི་གེ་བསམས་ནས་ནི། །རང་གཟུགས་དེ་ལ་བསྒོམ་པར་བྱ། །བཅོམ་ལྡན་འདས་རྡོ་རྗེ་ཡེ་ཤེས་ཀྱིས་དེ་སྐད་ཅེས་གསུངས་སོ། །ཁྲུ་གང་ཙམ་ལས་
འདས་པ་ཡི། །ཕྲ་མོའི་དཀྱིལ་འཁོར་བསྒོམ་པ་ནི། །རང་གཟུགས་ཡི་གེར་ཡང་བྱས་ནས། །རྡོ་རྗེ་འབར་བར་རྣམ་བསྒོམ་བྱ། །ཁྲུ་གང་ཙམ་ལས་འདས་པ་རུ། །ཡེ་ཤེས་དཀྱིལ་འཁོར་
བསྒོམ་པ་ནི། །དབུས་སུ་གཟུགས་ནི་ཡང་དག་བསྐྱེད། །བསམས་ནས་བཟླས་པ་བརྩམ་པར་བྱ། །ཁྲུ་གང་ཙམ་ལས་འདས་པར་ནི། །ཉི་མའི་དཀྱིལ་འཁོར་བསྒོམ་པ་ནི། །རྡོ་རྗེ་སེམས་
དཔའ་ཡང་དག་བསྐྱེད། །བསམས་ནས་བཟླས་པ་བརྩམ་པར་བྱ། །ཁྲུ་གང་ཙམ་ལས་འདས་པ་རུ། །ཆོས་ཀྱི་དཀྱིལ་འཁོར་བསྒོམ་པ་ནི། །བགེགས་དགྲར་ཡང་དག་བསྐྱེད་བསམས་ནས།།

96-1-466b

བཟླས་པ་ཀུན་ཏུ་བརྩམ་པར་བྱ། །མཐོ་གང་ཙམ་ལས་འདས་པ་རུ། །ཡེ་ཤེས་དཀྱིལ་འཁོར་སྒོམ་པ་ནི། །རྣམ་སྣང་མཛད་ཀྱི་གཟུགས་བསམས་ནས། །འཇིག་རྟེན་ཁམས་སུ་འདི་སྤྲོ་བྱ། །
མཐོ་གང་ཙམ་ལས་འདས་པ་རུ། །པདྨའི་དཀྱིལ་འཁོར་སྒོམ་པ་ནི། །དབུས་སུ་གཟུགས་ནི་ཡང་དག་བསྐྱེད། །གཞོགས་སུ་སངས་རྒྱས་ཡང་དག་བསྒོམ། །རྒྱང་གྲགས་ཙམ་ལས་འདས་པར་
ནི། །ཕྲ་མོའི་དཀྱིལ་འཁོར་སྒོམ་པ་ནི། །དབུས་སུ་གཟུགས་ནི་ཡང་དག་བསྐྱེད། །འཇིག་རྟེན་ཁམས་འདིར་སྤྲོ་བར་བྱ། །བཅོམ་ལྡན་འདས་རྡོ་རྗེ་ཅན་གྱིས་དེ་སྐད་ཅེས་གསུངས་སོ། །རྒྱང་
གྲགས་ཙམ་ལས་འདས་པར་ནི། །ཟླ་བའི་དཀྱིལ་འཁོར་སྒོམ་པ་ནི། །སངས་རྒྱས་གཟུགས་ནི་ཡང་དག་བསྐྱེད། །གཞོགས་སུ་བཙུན་མོ་དགོད་པར་བྱ། །བཙུན་མོ་རྣམས་ནི་ཐམས་ཅད་དུ། །
འོད་ཟེར་ལྔ་ནི་རྣམ་བསྒོམ་བྱ། །མེ་ཏོག་ཡིད་དགའ་འདི་རྣམས་ཀྱིས། །ཆོ་ག་ཤེས་པས་མཆོད་པར་བྱ། །འཕྲོག་བྱེད་དྲི་ཡི་སྤྲིན་ལ་སོགས། །བསམས་ནས་སངས་རྒྱས་མཆོད་པར་བྱ། །བཅོམ་
ལྡན་འདས་རྡོ་རྗེའི་སྦྱན་གྱིས་དེ་སྐད་ཅེས་གསུངས་སོ། །ཆོ་ག་ཤེས་པས་བཙུན་མོ་ནི། །སེར་པོ་ལྟ་བུར་བསམས་ནས་ནི། །སངས་རྒྱས་སྲས་པོ་འདུས་པ་ནི། །རྣལ་འབྱོར་བསྐྱེད་དེ་བསྒོམ་པར་བྱ།།
དེ་དབྱུང་ཇི་ལྟ་བར་བཀོད་ལ། །རྡོ་རྗེ་སེམས་དཔའ་རྣམ་བསྒོམ་བྱ། །རྡོ་རྗེ་སེམས་དཔའ་ཡང་དག་བསྐྱེད། །རིགས་ཀྱི་དབྱེ་བ་བསྒོམ་པར་བྱ། །རྒྱང་གྲགས་ཙམ་ལས་འདས་པར་ནི། །ཡེ་ཤེས་

96-1-467a

ཕྲ་མོ་རྣམ་པར་བསྒོམ། །རང་གཟུགས་གཟུགས་ཀྱི་ཚུལ་གྱིས་ནི། །དབུས་སུ་ཡང་དག་བཞག་བསྒོམ་བྱ། །ཆོ་ག་ཤེས་པས་རྡོ་རྗེའི་རྩེར། །རྣམ་པ་ལྔ་རུ་རྣམ་
བསྒོམ་བྱ། །དཀར་པོ་ཡེ་ཤེས་རིགས་རབ་བརྗོད། །ནག་པོ་བསྡུས་པའི་རིགས་སུ་དྲན། །དམར་པོ་པདྨའི་རིགས་ཤེས་བྱ། །སེར་པོ་འདོད་པའི་རིགས་སུ་དྲན། །མཛེས་པའི་གཟུགས་ནི་
རབ་གསལ་བར། །རིག་ནས་སྣ་ཚོགས་རྒྱན་གྱིས་བརྒྱན། །པདྨ་རབ་ཏུ་རྒྱས་བྱས་ནས། །རང་གི་རྡོ་རྗེ་དེ་ལ་གཞུག །བཅོམ་ལྡན་འདས་རྡོ་རྗེ་སེམས་དཔས་དེ་སྐད་ཅེས་གསུངས་སོ། །
དེ་ལྟར་བྱས་པས་གང་ལྡན་པ། །དེ་ལྡན་ཡེ་ཤེས་རྙེད་པར་དཀའ། །རང་གཟུགས་ཤིན་ཏུ་བརྟན་བྱས་ནས། །བསམ་གཏན་བརྩོན་པར་རབ་ཏུ་གཞུག །མཛེས་ལྡན་མ་དགའ་ལྟ་བ་
ན། །གཟུགས་དང་ལྡན་པར་དེ་འགྱུར་རོ། །བཙུན་མོ་མཐོང་བ་ཙམ་གྱིས་ནི། །འཐུང་འགྱུར་འདིར་ནི་ཐེ་ཚོམ་མེད། །རྡོ་རྗེ་སེམས་དཔས་ཞིང་འདིར་ནི། །ཡོངས་སུ་གང་བར་རྣམ་བསྒོམ་
བྱ། །སངས་རྒྱས་གཟུགས་ནི་བརྟན་བྱས་ནས། །རྡོ་རྗེས་རྣམ་པར་ལྷུང་བར་བྱ། །བཅོམ་ལྡན་འདས་རྡོ་རྗེ་གསུམ་དབྱེར་མི་ཕྱེད་པས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་
པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོ་ལས་རིགས་བསྡུས་པའི་ཏིང་ངེ་འཛིན་གྱི་ལེའུ་གསུམ་པ་རྫོགས་སོ།།    །།དེ་ནས་བཅོམ་ལྡན་འདས་

96-1-467b

ཕྱག་ན་རྡོ་རྗེས་ཆོས་ཀྱི་རིགས་ཀྱི་ཏིང་ངེ་འཛིན་གྱི་ལེའུ་བཀའ་སྩལ་ཏོ། །དཀྱིལ་འཁོར་ཆེན་པོའི་ཚུལ་དུ་ནི། །ཐམས་ཅད་དུ་ནི་དེ་ཉིད་བྱ། །ཆོས་ཀྱི་དཀྱིལ་འཁོར་རྣམ་བསྒོམ་པ། །ཆོ་ག་ཤེས་པས་
རབ་ཏུ་བརྩམ། །ཆོས་ཀྱི་ཀུན་སྦྱོར་མཚན་ཉིད་ཀྱིས། །རྣམ་པར་རྟོག་པ་ཡོངས་དོར་བྱ། །གསང་སྔགས་དབྱེ་བ་བརྗོད་ནས་ནི། །ཐམས་ཅད་རྣལ་འབྱོར་རྣམ་བསྒོམ་བྱ། །ཨོཾ་སརྦ་ཏ་ཐཱ་ག་ཏ་དྷརྨ་ཛྙཱ་ན་སྭ་
བྷཱ་ཝ་ཨཱཏྨ་ཀོ྅ཧཾ། དམ་ཚིག་ཆེན་པོའི་རྣལ་འབྱོར་ཉིད། །ཆོ་ག་ཤེས་པས་ཡང་དག་བརྗོད། །དངོས་པོ་ཐམས་ཅད་ཡང་དག་བསྐྱེད། །དངོས་མེད་བསྒོམ་བྱ་མིན་པ་ཉིད། །བཅོམ་ལྡན་འདས་
འཇིག་རྟེན་དབང་ཕྱུག་གིས་དེ་སྐད་ཅེས་གསུངས་སོ། །བློ་གྲོས་ལྡན་པས་པདྨ་བསམ། །པདྨ་རཱ་གའི་དབང་མཚུངས་པ། །དཀྱིལ་འཁོར་དེ་ལ་བསམ་བྱ་བ། །གཟུགས་བརྙན་དབུས་སུ་
རྣམ་བསྒོམ་བྱ། །རིག་པའི་རྒྱལ་པོ་ཡང་དག་བསྐྱེད། །འབར་བའི་ཕྲེང་བ་མཚུངས་པའི་འོད། །འབར་བ་འདུས་པ་དེ་རྣམས་སུ། །འཇིག་རྟེན་དབང་ཕྱུག་རྣམ་བསྒོམ་བྱ། །བཅོམ་ལྡན་འདས་
འཇིག་རྟེན་དབང་ཕྱུག་གིས་དེ་སྐད་ཅེས་གསུངས་སོ། །ནམ་མཁའི་ཁམས་ནི་ཀུན་ཏུ་དགང༌། །སླར་ཡང་དེ་ཉིད་ལ་བསྡུ་བྱ། །རང་གི་གཟུགས་དང་ཟླ་དབུས་གནས། །སྣ་ཚོགས་ཁ་དོག་
མཚུངས་བའི་འདི། །སྙིང་ག་རུ་ནི་རྣམ་བསྒོམས་ནས། །ལྕེ་ལ་གསང་སྔགས་བསྒོམ་པའོ། །རང་གཟུགས་དེ་ཡི་དབུས་གནས་པར། །སངས་རྒྱས་ཡེ་ཤེས་རྣམ་པར་བརྒྱན། །འཇིག་རྟེན་

96-1-468a

དབང་ཕྱུག་ཡང་དག་བསྐྱེད། །འཇིག་རྟེན་ཁམས་འདིར་སྤྲོ་བར་བྱ། །རིག་པའི་རྒྱལ་པོ་ཡང་དག་བསྐྱེད། །པདྨའི་དཀྱིལ་འཁོར་དབུས་སུ་ནི། །འཇིག་རྟེན་དབང་
ཕྱུག་རབ་བསྒོམས་ནས། །གཟུགས་ཀྱིས་ནམ་མཁའ་འགེངས་པར་བྱེད། །ཆོས་ཀྱི་དཀྱིལ་འཁོར་དབུས་སུ་ནི། །འཇིག་རྟེན་དབང་ཕྱུག་རབ་བསྒོམས་ནས། །རྡོ་རྗེ་སེམས་དཔའ་ཡང་
དག་བསྐྱེད། །འཇིག་རྟེན་ཁམས་སུ་འདི་སྤྲོ་བྱ། །བཅོམ་ལྡན་འདས་ཀུན་ཏུ་བཟང་པོས་དེ་སྐད་ཅེས་གསུངས་སོ། །ཆོས་ཀྱི་དཀྱིལ་འཁོར་དབུས་སུ་ནི། །རྡོ་རྗེ་སེམས་དཔའ་ཡང་དག་
བསྐྱེད། །ཇི་ལྟར་རིགས་པར་གནས་ལྔ་རུ། །ཁྱབ་བདག་འཇིག་རྟེན་དབང་ཕྱུག་དགོད། །བཅོམ་ལྡན་འདས་འཇིག་རྟེན་དབང་ཕྱུག་གིས་དེ་སྐད་ཅེས་གསུངས་སོ། །སྙིང་གའི་དབུས་སོན་ཕྲ་མོ་
ནི། །ཆོས་ཀྱི་དཀྱིལ་འཁོར་མཆོག་གྱུར་པ། །ཆོས་དེར་ཡང་དག་བསྐྱེད་ནས་སུ། །འཇིག་རྟེན་ཁམས་སུ་འདི་སྤྲོ་བྱ། །སྙིང་གའི་དབུས་སོན་ཕྲ་མོ་ནི། །ཆོས་ཀྱི་དཀྱིལ་འཁོར་དྲི་མེད་
པ། །པདྨ་དེ་ལ་རྣམ་བསྒོམས་ཤིང༌། །སངས་རྒྱས་གཟུགས་ནི་རྣམ་བསྒོམས་ནས། །སངས་རྒྱས་གཟུགས་རྣམས་ཐམས་ཅད་དུ། །འཇིག་རྟེན་དབང་ཕྱུག་རྣམ་བསྒོམ་པའོ། །བཅོམ་
ལྡན་འདས་ཆོས་འཆང་བས་དེ་སྐད་ཅེས་གསུངས་སོ། །སྙིང་གའི་དབུས་སོན་ཕྲ་མོ་ནི། །ཆོས་ཀྱི་དཀྱིལ་འཁོར་མཆོག་གྱུར་པ། །སངས་རྒྱས་ལྔ་ནི་རྣམ་བསྒོམས་ནས། །དེར་ཡང་དེ་བཞིན་

96-1-468b

བསྒོམ་པར་བྱ། །ལྟེ་པའི་དབུས་སོན་ཕྲ་མོ་ནི། །ཆོས་ཀྱི་དཀྱིལ་འཁོར་མཆོག་གྱུར་པ། །རང་གཟུགས་ལ་སོགས་རྣམ་བསྒོམས་པས། །ཆོ་ག་ཤེས་པས་བསྐྱེད་པར་བྱ། །མཐོ་གང་ཙམ་ལས་
འདས་པར་ནི། །ཆོས་ཀྱི་དཀྱིལ་འཁོར་དབུས་སུ་ནི། །ཆོ་ག་ཤེས་པས་རིམ་པ་བཞིན། །འཇིག་རྟེན་ཁམས་སུ་མཆོད་པར་བྱེད། །བཅོམ་ལྡན་འདས་ཆོས་འཆང་བས་དེ་སྐད་ཅེས་གསུངས་
སོ། །རྒྱང་གྲགས་ཙམ་ལས་འདས་པར་ནི། །ཆོས་ཀྱི་དཀྱིལ་འཁོར་སྒོམ་པ་ནི། །འཇིག་རྟེན་དབང་རབ་བསྒོམས་པ་ཡིས། །རང་གི་གཟུགས་ནི་རྣམ་བསྒོམ་བྱ། །རྒྱང་གྲགས་ཙམ་ལས་
འདས་པར་ནི། །པདྨའི་དཀྱིལ་འཁོར་སྒོམ་པ་ནི། །གཞོགས་སུ་བཙུན་མོ་བྱས་ནས་སུ། །སངས་རྒྱས་གཟུགས་ནི་མཆོད་པར་བྱ། །གསལ་བའི་དཀྱིལ་འཁོར་ཚུལ་གྱིས་ནི། །ཆོས་ཀྱི་
དཀྱིལ་འཁོར་སྒོམ་པ་ནི། །འཇིག་རྟེན་ཁམས་ནི་ཀུན་ནས་སུ། །ཆོ་ག་ཤེས་པས་མཆོད་པར་བྱ། །གསལ་བའི་དཀྱིལ་འཁོར་ཚུལ་གྱིས་ནི། །འཁོར་ལོའི་དཀྱིལ་འཁོར་བསྒོམ་པ་སྟེ། །
ཉི་མའི་དཀྱིལ་འཁོར་མཆོག་བྱས་ནས། །རང་གི་གཟུགས་ནི་དགོད་པར་བྱ། །སྔགས་པས་སྟེང་གི་རིམ་པར་ནི། །ཇི་སྲིད་ནམ་མཁའ་འགེངས་པ་ཞེས། །པདྨ་རཱ་གའི་འོད་མཉམ་པའི། །པདྨ་
ལྔ་ནི་རྣམ་བསྒོམས་ནས། །ཆོ་ག་ཤེས་པས་རང་གཟུགས་ནི། །དབུས་སུ་ཡང་དག་གནས་བསྒོམ་བྱ། །སངས་རྒྱས་གཟུགས་ནི་ཀུན་འབྱུང་བ། །ཤར་དུ་རྣམ་པར་བསྒོམ་པར་བྱ། །ལྷོར་

96-1-469a

ནི་བསྡུས་པ་ཞེས་བྱས་ནས། །རྣལ་འབྱོར་ཡང་དག་བརྩམ་པར་བྱ། །ནུབ་ཏུ་ཆོས་འཆང་བྱས་ནས་ནི། །བྱང་དུ་འདོད་པ་འབྱུང་བའོ། །འཁོར་ལོ་ཡེ་ཤེས་
རིགས་ཞེས་བརྗོད། །རལ་གྲི་ཆོས་ཀྱི་རིགས་ཞེས་དགོངས། །རྡོ་རྗེ་བསྡུས་པའི་རིགས་སུ་གྲགས། །རྩེ་གསུམ་འདོད་པའི་རིགས་སུ་བཤད། །ནམ་མཁའི་ཁམས་ནི་ཀུན་གང་བར། །
བྱས་ནས་ཁྱབ་བདག་ཆོས་འཆང་བ། །ལག་ཏུ་རལ་གྲི་ཡང་དག་བསྐྱེད། །རང་གཟུགས་ཀྱིས་ནི་གཞོམ་པར་བྱ། །འདོད་མཆོད་ཀྱིས་ནི་འཇོམས་བྱས་ནས། །ཆོས་ཀྱི་དབྱིངས་ཀྱི་ཆོ་ག་
རིག །ལག་ཏུ་མདུང་ནི་ཡང་དག་བསྐྱེད། །རང་གཟུགས་ཀྱིས་ནི་ཕྱེ་མར་བརླག །གསལ་བའི་དཀྱིལ་འཁོར་ཚུལ་གྱིས་ནི། །ཡེ་ཤེས་རིགས་ནི་ཟློག་པར་བྱེད། །ཡེ་ཤེས་དཀྱིལ་འཁོར་
ཚུལ་གྱིས་ནི། །བསྡུས་པའི་རིགས་ནི་རྣམ་ལྟུང་བྱེད། །ཆོས་ཀྱི་དཀྱིལ་འཁོར་ཚུལ་གྱིས་ནི། །ཆོས་ཀྱི་རིགས་ནི་ངེས་ལྟུང་བྱེད། །ཟླ་བའི་དཀྱིལ་འཁོར་ཚུལ་གྱིས་ནི། །ཆེན་པོའི་རིགས་
ནི་ངེས་ལྟུང་བྱེད། །ཉི་མའི་དཀྱིལ་འཁོར་ཚུལ་གྱིས་ནི། །རིགས་ཀུན་ངེས་པར་ལྟུང་བར་བྱེད། །བཅོམ་ལྡན་འདས་རྡོ་རྗེ་འཆང་བས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་
པ་ཉིད་རྣམ་པར་རྒྱལ་བའི་རྟོག་པ་ཆེན་པོར་ཆོས་ཀྱི་དཀྱིལ་འཁོར་གྱི་ཏིང་ངེ་འཛིན་གྱི་ལེའུ་བཞི་པ་རྫོགས་སོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེས་

96-1-469b

དེ་བཞིན་གཤེགས་པ་དེ་རྣམས་ཐམས་ཅད་རང་གི་རྡོ་རྗེ་ཆེན་པོ་ལ་བཞག་ནས་ཡེ་ཤེས་ཀྱི་རིགས་ལ་སོགས་པ་ཅན་དེ་ལ། ཡེ་ཤེས་ཀྱི་དཀྱིལ་འཁོར་ཆེན་པོའི་ཚུལ་གྱིས་རབ་ཏུ་བཅུག་ཅིང་བརྟན་
པར་བྱས་ནས། དཀྱིལ་འཁོར་ཆེན་པོ་དེ་རྣམས་སུ་རང་གི་གཟུགས་ཀྱི་རྣམ་པས་ཀུན་ཏུ་གནས་པ་དང༌། གཟུགས་ཆེན་པོ་ལྷ་ཆེན་པོའི་ལྷའི་རྣམ་པར་ཡང་དག་པར་སྦྱར་ནས། འདོད་པའི་རིགས་
ཀྱི་ཏིང་ངེ་འཛིན་འདི་གསུངས་སོ། །དཀྱིལ་འཁོར་ཆེན་པོའི་ཚུལ་ལས་ནི། །ཐམས་ཅད་དེ་བཞིན་ཁོ་ནར་བྱ། །ཆོ་ག་ཤེས་པས་རབ་བརྩམ་བྱ། །གཞན་དུ་བསྒོམ་བྱ་མིན་པ་ཉིད། །འདོད་པའི་
རིགས་ཀྱི་ཆོ་ག་ཡིས། །གསང་སྔགས་རིག་པ་རྗེས་དྲན་བྱ། །ཨོཾ་ཀཱ་མ་ཛྙཱ་ན་སྭ་བྷཱ་བ་ཨཱཏྨ་ཀོ྅ཧཾ། ཇི་ལྟར་རིགས་པར་བརྗོད་ནས་ནི། །རྣལ་འབྱོར་འདི་ནི་ཡང་དག་བརྩམ། །ཀར་ནི་ཀཱ་ར་མཚུངས་
པའི་འོད། །པདྨ་ཆེན་པོ་ཡང་དག་བསྐྱེད། །དེ་ཉིད་དཀྱིལ་འཁོར་བྱས་ནས་ནི། །རང་གི་གཟུགས་ནི་དགོད་པར་བྱ། །འདོད་མཆོད་གཟུགས་ནི་ཀུན་བསྐྱེད་ནས། །འཇིག་རྟེན་ཁམས་སུ་འདི་སྤྲོ་བྱ། །
རང་གཟུགས་འདོད་མཆོད་ཚུལ་གྱིས་ནི། །གཟུགས་ཀྱིས་ནམ་མཁའ་འགེངས་པར་བྱེད། །སྣ་ཚོགས་འབར་བས་རྣམ་བརྒྱན་པའི། །ཚངས་པའི་གཟུགས་ནི་ཡང་དག་མནན། །འདོད་མཆོད་
གཟུགས་ནི་ཀུན་བསྐྱེད་ནས། །འཇིག་རྟེན་ཁམས་སུ་འདི་སྤྲོ་བྱ། །ཆོ་ག་ཤེས་པས་རེ་རེ་བར། །གཟུགས་གསུམ་རྣམ་པར་བསྒོམ་པར་བྱ། །བཅོམ་ལྡན་འདས་འདོད་པའི་མཆོད་པས་དེ་སྐད་

96-1-470a

ཅེས་གསུངས་སོ། །ཁྲུ་གང་ཙམ་ལས་འདས་པར་ནི། །པདྨ་ཆེན་པོ་རྣམ་བསྒོམ་པ། །ཚངས་པའི་གཟུགས་ཀྱིས་སྲིད་པ་འདིར། །ཆོ་ག་ཤེས་པས་སྤྲོ་བར་
བྱ། །ཁྲུ་ནི་བརྒྱ་ཕྲག་འདས་པར་ནི། །པདྨ་ཆེན་པོ་རྣམ་བསྒོམ་བྱ། །འདོད་མཆོད་གཟུགས་ནི་ཡང་དག་དབྱུང༌། །སངས་རྒྱས་དེ་ཉིད་ལ་བསྒོམ་བྱ། །ཁྲུ་ནི་བརྒྱད་བརྒྱ་འདས་པར་ནི། །པདྨ་
ཆེན་པོ་རྣམ་བསྒོམ་བྱ། །ཁྱབ་འཇུག་གཟུགས་ནི་ཡང་དག་བསྐྱེད། །སངས་རྒྱས་ལ་སོགས་དེར་བསྒོམ་བྱ། །སངས་རྒྱས་གཟུགས་ནི་ཡང་དག་བསྐྱེད། །ཚངས་པའི་གཟུགས་ཀྱིས་
འདི་སྤྲོ་བྱ། །ཆོས་ཀྱི་གཟུགས་ནི་ཡང་དག་བསྐྱེད། །ཁྱབ་འཇུག་གཟུགས་ཀྱིས་འདི་སྤྲོ་བྱ། །སེམས་དཔའི་གཟུགས་སུ་བརྟན་བྱས་ནས། །འདོད་མཆོད་མཚུངས་པའི་གཟུགས་
རྣམས་ཀྱིས། །འཇིག་རྟེན་ཁམས་ནི་ཀུན་ཏུ་ཡང༌། །ཆོ་ག་ཤེས་པས་སྤྲོ་བར་བྱ། །ཁྲུ་གང་ཙམ་ལས་འདས་པར་ནི། །ཚངས་པའི་གཟུགས་ཀྱིས་རྣམ་བསྒོམ་པ། །སྙིང་གར་དེ་རྣམས་
ཡང་དག་བསྐྱེད། །སངས་རྒྱས་གཟུགས་སུ་རྣམ་བསྒོམ་བྱ། །ཆོ་ག་ཤེས་པས་སངས་རྒྱས་གཟུགས། །གཟུགས་ལ་གཟུགས་སུ་རྣམ་བསྒོམ་བྱ། །བཅོམ་ལྡན་འདས་འདོད་པའི་
མཆོད་པས་དེ་སྐད་ཅེས་གསུངས་སོ། །ཁྲུ་གང་ཙམ་ལས་འདས་པར་ནི། །ཁྱབ་འཇུག་གཟུགས་ནི་རྣམ་སྒོམ་པ། །སྙིང་གར་དེ་རྣམས་ཀུན་བསྐྱེད་ནས། །སངས་རྒྱས་གཟུགས་སུ་

96-1-470b

རྣམ་བསྒོམ་བྱ། །སངས་རྒྱས་གཟུགས་རྣམས་ཐམས་ཅད་དུ། །འདོད་པའི་མཆོད་པ་མཚུངས་བའི་གཟུགས། །སྒེག་པའི་རྒྱན་གྱིས་བརྒྱན་གྱུར་པ། །ཆོ་ག་ཤེས་པས་དབྱུང་བར་བྱ། །ཇི་སྲིད་
གཟུགས་སུ་ཡང་དག་སྦྱོར། །དེ་སྲིད་དུ་ནི་བཙུན་མོར་འགྱུར། །བཅོམ་ལྡན་འདས་འདོད་པའི་མཆོད་པས་དེ་སྐད་ཅེས་གསུངས་སོ། །རིགས་ཀྱི་དཀྱིལ་འཁོར་ཚུལ་གྱིས་ནི། །གཟུགས་སུ་
བསྐྱེད་ནས་བསྒོམ་པར་བྱ། །ཆོ་ག་ཤེས་པས་དང་པོའི་སྦྱོར། །མཉམ་པར་བཞག་པས་བསྒོམ་པར་བྱ། །ནམ་མཁའ་ཁམས་ནི་ཀུན་བཀང་བར། །མཁས་པས་དེ་ལྟར་བསམས་བྱས་ནས།།
བརྗོད་པའི་རྣམ་པས་གསོལ་བ་བཏབ། །མཉམ་པར་བཞག་པས་དེ་ལྟུང་བྱ། །ཆོ་ག་ཤེས་པས་ལྷའི་རྣམ་པ། །སངས་རྒྱས་འོད་དང་མཉམ་པའི་གཟུགས། །ཇི་ལྟར་རིགས་པར་སྔགས་
པས་སྦྱིན། །གཞན་དུ་འགྲུབ་པར་མི་འགྱུར་རོ། །ཆོ་ག་ཤེས་པས་ལྷ་མོ་ལྷའི། །རང་གི་གཟུགས་ནི་རྣམ་བསྒོམ་བྱ། །གཞན་དུ་རྡོ་རྗེ་སེམས་དཔའ་རྣམས། །དཀར་སོགས་ཆོ་ག་འབྱུང་བ་
ཡི། །སྒེག་པའི་རྒྱན་གྱིས་བརྒྱན་གྱུར་པའི། །རང་གཟུགས་རྣོན་པོའི་ཚུལ་གྱིས་ནི། །ཆོ་ག་ཤེས་པས་ལྷ་མོ་དེར། །བྱས་ནས་མཚོན་བྱ་རྣམ་བསྒོམ་བྱ། །ཆོ་ག་ཤེས་པས་རྡོར་པདྨ། །ཀུན་སྦྱོར་
ཆོ་ག་འབྱུང་བ་ཡིས། །རིགས་ཀྱི་གཟུགས་ནི་ཀུན་བསྐྱེད་ནས། །རང་གི་ཁུ་བས་དེ་ནི་མཆོད། །རྒྱལ་བ་ཆུ་སྐྱེས་རིགས་ཀྱི་ལྷ། །གཞན་དུ་གྲུབ་པ་ཉིད་མི་འགྱུར། །ཕྱག་ན་རྡོ་རྗེའི་རིགས་

96-1-471a

བརྗོད་པའི། །ལྷ་ཉིད་གྲུབ་པ་ཉིད་མི་འགྱུར། །དང་པོ་དང་མཐར་ཐམས་ཅད་དུ། །འདི་ནི་ཐུན་མཚམས་བཞི་རུ་བྱ། །རྒྱལ་བ་ཆུ་སྐྱེས་རྡོ་རྗེ་སྐྱེས། །
གཞན་དུ་འགྲུབ་པ་མིན་པ་ཉིད། །མ་མོའི་གཟུགས་ནི་ཀུན་བསྐྱེད་ནས། །འོད་ཟེར་སྣ་ཚོགས་མཉམ་པའི་འོད། །རང་གཟུགས་འདོད་མཆོད་ཚུལ་གྱིས་ནི། །ཁམས་གསུམ་པར་ཡང་
སྤྲོ་བར་བྱ། །འདོད་པའི་མཆོད་པ་མཚུངས་པའི་གཟུགས། །སྲིང་མོ་བཞིར་ནི་ཡང་དག་སྦྱོར། །གཟུགས་ཀྱི་མཚན་ཉིད་ཚུལ་གྱིས་ནི། །མཉམ་པར་བཞག་པས་སྨྲ་བར་བྱ། །གེ་སར་སེར་
པོ་དང་མཚུངས་པའི། །ཚངས་པའི་གཟུགས་ནི་རྣམ་བསྒོམས་ནས། །ཆོ་ག་ཤེས་པས་སངས་རྒྱས་གཟུགས། །བྱས་ནས་དེ་ནི་རབ་བསྒོམ་བྱ། །བཅོམ་ལྡན་འདས་རྡོ་རྗེ་ཆོས་འཆང་བས་
དེ་སྐད་ཅེས་གསུངས་སོ། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོ་ལས། འདོད་པའི་རིགས་ཀྱི་ཏིང་ངེ་འཛིན་གྱི་ལེའུ་སྟེ་ལྔ་པ་རྫོགས་སོ།།    །།
དེ་ནས་བཅོམ་ལྡན་འདས་ཕྱག་ན་རྡོ་རྗེས། དེ་བཞིན་གཤེགས་པ་ཐམས་ཅད་རང་གི་དཀྱིལ་འཁོར་དུ་བཞག་ནས་རང་གི་ཏིང་ངེ་འཛིན་ལ་སྙོམས་པར་ཞུགས་ཏེ། གཉིས་སུ་མེད་པ་
མཉམ་པ་ཉིད་རྣམ་པར་རྒྱལ་བའི་རྟོག་པ་ཆེན་པོར་དངོས་གྲུབ་ཐམས་ཅད་ཀྱི་དམ་ཚིག་གི་ཡེ་ཤེས་མཆོག་གི་ལེའུ་འདི་བཀའ་སྩལ་ཏོ། །བློ་ལྡན་འདོད་པ་ཐམས་ཅད་ལ། །རྣམ་རྟོག་

96-1-471b

བྱ་བ་མིན་པ་ཉིད། །སངས་རྒྱས་ཐམས་ཅད་འཇོམས་པ་ནི། །སེམས་ལ་སྨད་བྱ་མིན་པ་ཉིད། །དགའ་དང་རྩོད་པའི་མཚན་ཉིད་ཀྱིས། །སངས་རྒྱས་ཐམས་ཅད་བསླུ་བ་དང༌། །གཞན་དུ་ང་ལ་ལྷའོ་
ཞེས། །སེམས་ནི་བརྟན་བྱ་མིན་པ་ཉིད། །སངས་རྒྱས་ཀུན་གྱི་རྫས་གང་ཡིན། །སྐྱེ་བ་མེད་པའི་ཡོན་ཏན་འབྱུང༌། །སེམས་ནི་ཤིན་ཏུ་བརྟན་བྱས་ལ། །བཙུན་མོ་ལ་སོགས་རྣམ་པར་བསྒོམ།
འཇིག་རྟེན་གསུམ་པའི་དབང་ཕྱུག་མ། །རིག་མཆེན་མོ་སྦྱན་མར་གྲགས། །དེ་ཡང་བཙུན་མོར་བྱས་ནས་ཀྱང༌། །ཀུན་ཏུ་ཉེ་བར་ལོངས་སྤྱད་དོ། །ཆོ་ག་ཤེས་པས་ཡེ་ཤེས་རིགས། །ལྷན་ཅིག་
འཇོམས་པར་ཡང་དག་བརྩམ། །སྲོག་ཆགས་རྣམས་ཀྱི་དགེ་འཇོམས་པ། །བསྡུ་བའི་དོན་ནི་རྟག་ཏུ་བྱ། །ཆགས་ལ་ཆགས་པས་སྦྱོར་བྱ་བ། །ཆོས་ཀྱི་རིགས་ལ་རྟག་ཏུ་བྱ། །འདོད་མཆོད་
རིགས་ནི་མཚུངས་པ་ལ། །རག་ཏུ་བརྫུན་ཡང་སྨྲ་བར་བྱ། །ཀུན་ལ་རང་དེ་ལྟར་འདི་བྱ། །གཞན་དུ་གྲུབ་པ་མིན་པ་ཉིད། །སངས་རྒྱས་གཟུགས་ནི་རྣམ་བསྒོམས་ནས། །སྙིང་གར་དེ་ནི་རྣམ་
བསྒོམ་བྱ། །ཐམས་ཅད་དེ་བཞིན་ཁོ་ནར་བྱ། །གཞན་དུ་དེ་དག་མི་འགྱུར་རོ། །ཡེ་ཤེས་རིགས་ནི་རྣམ་འཇོམས་པས། །དགའ་ལྡན་རྣམས་སུ་ཉེ་བར་སྐྱེ། །ཆོས་ཀྱི་རིགས་ནི་རྣམ་བསྒོམས།
པས། །བདེ་ལྡན་དུ་ནི་སྐྱེ་བར་འགྱུར། །ཆོས་ཀྱི་རིགས་སོགས་དབྱེ་བ་ཡིས། །བསྡུས་པ་ཞེས་ནི་གྲགས་པར་འགྱུར། །འདོད་མཆོད་རིགས་ནི་འཇོམས་པ་ཡིས། །ཁམས་གསུམ་པ་ལ་

96-1-472a

སོགས་པར་འབྱུང༌། །གནས་མེད་ལུས་དང་བྲལ་བ་ཡི། །ལུས་དང་ལྡན་པས་གནས་པར་འགྱུར། །དེ་ཡི་གདོང་ནི་གཟི་རྒྱས་པར། །ཆོས་རྣམས་ཀུན་ཏུ་སྐྱེ་
བར་འགྱུར། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྗེ་བོས་དེ་སྐད་ཅེས་གསུངས་སོ། །སེམས་ཅན་ཁམས་ཀྱི་མཐར་ཐུག་པར། །བདག་ནི་རྡོ་རྗེ་ལྟ་བུར་བརྟན། །སྲིད་པ་
སྒྲོལ་བར་ཡང་དག་སྦྱོར། །སངས་རྒྱས་བཀའ་ཡིས་དགོད་པར་བྱ། །ཡེ་ཤེས་དགེ་བ་ཀུན་འབྱུང་བ། །སངས་རྒྱས་ཆོས་ཚུལ་འདི་རྣམས་ཀྱིས། །སེམས་དཔའ་བསྡུས་པ་ཡང་དག་
འབྱུང༌། །གཞན་དུ་མཆོད་བྱ་མིན་པ་ཉིད། །ཤེས་རབ་ཕ་རོལ་ཕྱིན་པའི་ཐབས། །ཡེ་ཤེས་ཆེན་པོ་ཀུན་བཏུས་པས། །སེམས་ལ་རྟག་ཏུའང་སྦྱར་བར་བྱ། །ཆོས་བསྡུས་པ་ནི་ཐོབ་པར་
འགྱུར། །བྱང་ཆུབ་སེམས་ནི་སེམས་ཆེན་པོ། །རྡོར་སོགས་མཚན་ཉིད་མིན་པ་ཉིད། །དེ་བཞིན་དུ་ནི་ཡེ་ཤེས་ཀུན། །སྙིང་པོ་ཀུན་ལས་བཏུས་པ་འདི། །ཕ་རོལ་ཕྱིན་པ་བསྡུས་པ་
འདིར། །སངས་རྒྱས་རྣམས་ཀྱི་བཙུན་མོར་བསྟན། །དེ་རྣམས་སངས་རྒྱས་ཐོབ་པར་འགྱུར། །ཀུན་སྦྱོར་མཚན་ཉིད་དེ་རྣམས་ཀྱིས། །སྒྲ་དྲི་རོ་ལ་སོགས་པ་རྣམས། །ཇི་ལྟར་ནུས་པར་
འབུལ་བར་བྱེད། །རང་གཟུགས་སངས་རྒྱས་ཚུལ་གྱིས་ནི། །དེ་ལ་དབུས་སུ་རྣམ་བསྒོམ་བྱ། །འོད་ཟེར་འབར་བ་འཁྲུགས་བྱས་ནས། །སྙིང་གར་དེ་རྣམས་རབ་གཞུག་བྱ། །བཅོམ་

96-1-472b

ལྡན་འདས་ཆོས་འཆང་བས་དེ་སྐད་ཅེས་གསུངས་སོ། །བསྡུས་པ་ཞེས་རིགས་སུ་བརྗོད་པའི། །གར་མཁན་ཆེན་པོ་ཡང་དག་འབྱུང༌། །དེ་ལ་ངོ་མཚར་གསོལ་བཏབ་པ། །དེ་ལ་འཇོམས་པར་
བྱེད་པར་དགོངས། །ཕྱག་རྒྱ་ཆེན་པོའི་གོ་འཕང་བརྗོད། །མི་རྣམས་རིགས་ནི་བཞི་པོ་ཡང༌། །བྱས་ནས་དམ་ཚིག་ཚུལ་གྱིས་ནི། །མཉམ་པར་བཞག་པས་བསྒོམ་པར་བྱ། །སེམས་ནི་སེམས་
ཅན་ཐམས་ཅད་ཀྱི། །རང་བཞིན་ཕུལ་བྱུང་ཆེན་པོ་སྟེ། །རྣམ་རྟོག་དམ་ཚིག་ལ་གནས་པ། །སྐྱེ་བ་རྣམས་དང་དམན་པར་སྨྲ། །བསོད་ནམས་བསོད་ནམས་ཀྱིས་དེའི་ལུས། །གོས་པའམ་ཡང་
ན་དེ་མིན་ཉིད། །དེ་ལྟར་ཤེས་ནས་ཅི་རིགས་པར། །གཞན་དུ་བསྒོམ་བྱ་མིན་པ་ཉིད། །པདྨ་ཨུཏྤལ་ལ་སོགས་པ། །འདམ་སྐྱེས་ཡང་དག་བྱུང་མ་སྐྱེས། །སེམས་ལ་སོགས་པའི་མཚན་
ཉིད་ཀྱང༌། །དེ་ཉིད་ལ་ཀུན་ཤེས་པར་བྱ། །བྱང་ཆུབ་སེམས་ནི་བརྟན་བྱས་ནས། །སངས་རྒྱས་རྣམས་ཀྱང་ཡོངས་སུ་གཟུངས་།རྡོ་རྗེ་དེ་ཉིད་ལས་སྐྱེས་ཏེ། །གཞན་དུ་འབྱུང་བ་མིན་པ་ཉིད། །
སེམས་ཅན་གྱི་ནི་ས་རྣམས་ཀྱིས། །འགྲུབ་པར་འགྱུར་བར་གྲགས་པ་ཡིན། །དེ་བཞིན་གང་འདི་དག་པ་ཆེ། །ཡེ་ཤེས་ལྕགས་ཀྱུའི་ཚུལ་ཆེན་ནོ། །བཅོམ་ལྡན་འདས་ཀུན་ཏུ་བཟང་པོ་ཆེན་པོས་
དེ་སྐད་ཅེས་གསུངས་སོ། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་པའི་རྟོག་པའི་རྒྱལ་པོ་ཆེན་བོར་དངོས་གྲུབ་ཐམས་ཅད་ཀྱི་དམ་ཚིག་གི་ཡེ་ཤེས་མཆོག་གི་ལེའུ་སྟེ་དྲུག་པ་རྫོགས་

96-1-473a

སོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ་དེ་རྣམས་ཐམས་ཅད་ངེས་པར་བྱུང་ནས་ཀྱང་སེམས་དཔའ་ཆེན་པོའི་
ཟླ་བའི་དཀྱིལ་འཁོར་བྱིན་གྱིས་བརླབས་པར་ཀུན་ཏུ་གནས་པར་གྱུར་རྣལ་འབྱོར་དམ་ཚིག་ཐམས་ཅད་ཀྱི་དངོས་གྲུབ་ཀྱི་ཡེ་ཤེས་འདུ་རྗེ་ཐམས་ཅད་ཀྱི་དམ་ཚིག་གི་ཡེ་ཤེས་བྱིན་གྱིས་རློབ་པ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དང་པོའི་རྣལ་འབྱོར་དམ་ཚིག་ཐམས་ཅད་ཀྱི་དངོས་གྲུབ་ཀྱི་ཡེ་ཤེས་འདུ་བར་བྱེད་བསྐྱེད་པ་དང་བཅས་པའི་གསང་ཆེན་བཀའ་སྩལ་ཏོ། །
སངས་རྒྱས་གཟུགས་སུ་ཡང་དག་བསྐྱེད། །འོད་ཟེར་སྣ་ཚོགས་མཚུངས་པའི་འོད། །འོད་ཟེར་སྙིང་པོ་སོགས་ཚུལ་གྱིས། །འཁོར་ལོ་དཀར་པོ་དང་མཚུངས་པ། །ཙ་ན་ཀ་ཡི་འབྲུ་ཚད་ཀྱིས།།
ཀུན་ནས་ཡོངས་སུ་ཟླུམ་པོ་རུ། །སྔགས་པའི་དཔྲལ་བའི་སྟེང་དུ་ནི། །མཉམ་པར་བཞག་པས་བསྒོམ་པར་བྱ། །ཆོ་ག་ཤེས་པས་ཟླ་བ་གཅིག །དེ་ཡིས་དེ་ལྟར་འདི་སྤྲོ་བྱ། །ནམ་མཁའ་ལ་
སོགས་རབ་འབྱམ་དུ། །ཟླ་གཉིས་ནང་དུ་རྒྱས་པར་བྱ། །ཛཱ་ཏིའི་མེ་ཏོག་སོགས་གཡོགས་པར། །དཀྱིལ་འཁོར་དེ་རུ་རྣམ་བསྒོམ་བྱ། །མཚན་མ་ཕུལ་བྱུང་བཅས་མཐོང་ནས། །མཚན་ཉིད་
བརྗོད་པས་མཚོན་པར་བྱ། །འབར་བའི་ཕྲེང་བས་རྣམ་བརྒྱན་པའི། །རྡོ་རྗེ་སེམས་དཔའ་རྣམ་བསྒོམས་ནས། །གང་དུ་དཀྱིལ་འཁོར་སོགས་ཚུལ་གྱིས། །ནས་ཙམ་དུ་ནི་བསྒོམ་པར་བྱ། །རྩེ་མོ་

96-1-473b

ལྔ་པའི་རྡོ་རྗེ་ཆེ། །སྣ་ཡི་རྩེར་ནི་རྣམ་བསྒོམ་བྱ། །ཨིནྡྲ་ནཱི་ལ་སོགས་ཚུལ་གྱིས། །དེ་ཡི་ཁ་དོག་རྣམ་སྒོམ་མོ། །ཨུཏྤལ་ལ་སོགས་གཡོགས་པ་ལ། །དཀྱིལ་འཁོར་དེ་ལ་བསྒོམ་པར་བྱ། །ཀུན་ཏུ་དེ་
ཉིད་བྱ་བ་ནི། །ཡེ་ཤེས་རིགས་ཀྱི་ཆོ་ག་ལས། །ཆོ་ག་ཤེས་བས་ཆོས་སེམས་དཀའ། །བསྐྱེད་ནས་བསྒོམ་པར་བྱ་བ་འདི། །ནམ་མཁའི་ཁམས་ནི་ཀུན་བཀང་བར། །བྱས་ནས་འོད་ཟེར་ཡང་དག་
བསྡུ། །རྒྱ་ཤུག་ཚི་གུའི་ཚད་ཀྱིས་ནི། །པདྨ་ཡང་དག་སྦྱར་བསྒོམ་བྱ། །པདྨ་རཱ་གའི་འོད་མཚུངས་པའི། །འདབ་མ་བརྒྱད་པ་རྣམ་བསྒོམས་ནས། །ཇི་ལྟར་རིགས་པར་སྙིང་གར་དེ། །བསྒོམ་བྱ་
གཞན་དུ་མི་བསམ་མོ། །ཐོག་མ་བར་ནི་རྣམ་སྤངས་ནས། །སྒོམ་པ་དེ་ཡི་དགོངས་པའོ། །མེ་ཏོག་པདྨ་སོགས་གཡོགས་པར། །དེ་ཕྱོགས་སུ་ནི་རྣམ་བསྒོམ་བྱ། །ཆོ་ག་ཤེས་པས་འདོད་མཆོད་
པའི། །སེམས་དཔའ་འོད་མཚུངས་བསྒོམ་པར་བྱ། །འོད་ཟེར་འབར་བས་རྣམ་བརྒྱན་པའི། །རྩེ་གསུམ་ཤིན་ཏུ་བརྟན་བྱས་ནས། །ཆོ་ག་ཤེས་པས་ནས་ཙམ་དུ། །བསམས་ནས་ལྟེ་བར་བསྒོམ་
པར་བྱ། །ཀར་ནི་ཀར་སོགས་མེ་ཏོག་ཆེ། །སེར་པོ་འབར་བ་བསྒོམ་པར་བྱ། །བཅོམ་ལྡན་འདས་ཀུན་ཏུ་བཟང་པོས་དེ་སྐད་ཅེས་གསུངས་སོ། །ཀུན་ཏུ་རྣལ་འབྱོར་བཞི་རྣམས་སུ། །རྣམ་པ་བཞི་
པོ་རྣམ་བསྒོམ་བྱ། །ཇི་སྲིད་ནམ་མཁའི་དཀྱིལ་འཁོར་དུ། །ཆོ་ག་ཤེས་པས་སྤྲོ་བར་བྱ། །གང་ཡང་སྔགས་པས་ཟླ་གཉིས་སུ། །ཐུན་བཞིར་རྣམ་པར་བསྒོམ་པར་བྱ། །རྣམ་པར་དབེན་དང་ཡིད་

96-1-474a

འོང་དང༌། །སྐྱོ་བོ་བྲལ་པར་བསྒོམ་པར་བྱ། །ཉ་དང་ཤ་སོགས་ཅན་བཟའ་ལ། །བརྟུལ་ཞུགས་ཅན་གྱིས་མར་སར་བཏུང༌། །བསླུས་པ་དང་ཡང་ས་ལ་འཇིགས།།
དེ་ལྟར་གང་འདི་བཏུལ་ཞུགས་ཅན། །ཆོ་ག་ཤེས་པས་སངས་རྒྱས་གཟུགས། །དངོས་ཉིད་དུ་དེ་ལྟ་བར་བྱེད། །རང་གཟུགས་རྣམ་ཤེས་བྱ་མིན་ཉིད། །སྒྲ་ནི་ཉན་པར་བྱེད་མིན་ཉིད། །རྣམ་པ་
གཉིས་སུ་དེ་ཡི་སེམས། །སྐྱེ་བ་མིན་ཞིང་ཡང་ཡང་མིན། །གང་ཞིག་ཁོ་ནར་བསྒོམ་པར་བྱ། །གཞན་དུ་དེ་དག་མི་འགྱུར་ཉིད། །གསལ་བའི་དཀྱིལ་འཁོར་སྦྱོར་ལ་སོགས། །བསྐྱེད་ནས་
དེ་ལ་བསྒོམ་པར་བྱ། །བདག་པོའི་རྣལ་འབྱོར་ཀུན་བསྐྱེད་ནས། །མཉམ་པར་བཞག་པས་བསྒོམ་པར་བྱ། །འབྲས་བུའི་ཆོས་སུ་སྐྱེ་འགྱུར་ཏེ། །གཞན་དུ་བསྐྱེད་པར་འགྱུར་མིན་ཉིད། །
བཅོམ་ལྡན་འདས་བྱང་ཆུབ་ཀྱི་སེམས་ཀྱིས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོ་ལས། དང་པོའི་ཡེ་ཤེས་ཀུན་ལས་
བཏུས་པའི་ལེའུ་སྟེ་བདུན་པའོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ་དེ་རྣམས་ཐམས་ཅད་རང་གི་བ་སྤུའི་ཁུང་བུ་རྣམས་སུ་རབ་ཏུ་
བཅུག་ནས་དམ་ཚིག་ཐམས་ཅད་ཀྱི་ཡེ་ཤེས་འབྱུང་བ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་ཡང་བཅོམ་ལྡན་འདས་ཕྱག་ན་

96-1-474b

རྡོ་རྗེ་དེ་བཞིན་གཤེགས་པ་དེ་རྣམས་ཐམས་ཅད་རང་གི་གཟུགས་བུད་མེད་ཀྱི་གཟུགས་སུ་བྱིན་གྱིས་བརླབས་པ་ཁོ་ནར་བ་སྤུའི་ཁུང་བུ་རྣམས་ནས་མངོན་པར་བྱུང་བར་གྱུར་ཏོ། །དེ་ནས་བཙུན་མོ་
དེ་རྣམས་ཐམས་ཅད་ཀྱིས་ཡེ་ཤེས་ཆེན་པོའི་རིན་པོ་ཆེ་དེ་ཡི་མཆོད་པ་ཐམས་ཅད་ཀྱི་བཀོད་པས་ཡང་དག་པར་མཆོད་དེ། ནམ་མཁའི་ཁམས་ཐམས་ཅད་ཀུན་ཏུ་བཀང་ཞིང་སྣང་བར་བྱས་ནས་སྐུ་དང་
གསུང་དང་ཐུགས་རྣམས་སུ་གནས་པར་གྱུར་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་བཙུན་མོ་ཐམས་ཅད་ཀྱི་བྷ་ག་རྣམས་སུ་རང་གི་རྡོ་རྗེ་ཡང་དག་པར་སྤྱོར་བའི་རྣམ་པས་ཡང་དག་པར་
སྦྱར་ནས། རང་གི་གཟུགས་དེའི་ཚད་དུ་བྱིན་གྱིས་རློབ་པར་བྱེད་པས་བྱིན་གྱིས་བརླབས་ནས། དེ་བཞིན་གཤེགས་པ་ཐམས་ཅད་ཀྱང་དེའི་ཚེ་ཚད་དེ་ཁོ་ན་བཞིན་དུ་མཁས་པ་རྣམས་ཀྱིས་སྔ་
མ་ཇི་ལྟ་བའི་ཕྱག་ན་རྡོ་རྗེ་རིགས་ཐམས་ཅད་དམ་ཚིག་གི་ཡེ་ཤེས་དེ་ཁོ་ན་ཉིད་བྱིན་གྱིས་རློབ་པ་ཞེས་བྱ་བའི་ཡེ་ཤེས་ཆེན་པོའི་དམ་ཚིག་བཀའ་སྩལ་ཏོ། །དཀྱིལ་འཁོར་བཞི་ཡི་ཚུལ་གྱིས་ནི།
དབུས་སུ་སྔགས་སུ་རྣམ་བསྒོམ་བྱ། །སྙིང་གར་དཀྱིལ་འཁོར་བྱས་ནས་ནི། །རྡོ་རྗེ་སེམས་དཔའ་བསྒོམ་པར་བྱ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྗེ་བོས་དེ་སྐད་ཅེས་
གསུངས་སོ། །དཀྱིལ་འཁོར་བཞི་ཡི་ཚུལ་གྱིས་ནི། །རྣམ་སྣང་ལ་སོགས་རྣམ་བསྒོམ་པ། །དེ་ཉིད་ཀྱིས་ནི་ཀུན་བསྐྱེད་ནས། །དེ་ཉིད་མཆོད་པར་བྱེད་པར་འགྱུར། །དཀྱིལ་འཁོར་བཞི་ཡི་ཚུལ་

96-1-475a

གྱིས་ནི། །རྡོ་རྗེ་སེམས་དཔའ་བསམ་པར་བྱ། །སངས་རྒྱས་གཟུགས་ནི་ཡང་དག་བསྐྱེད། །དེ་ཡི་མཆོད་པ་བྱེད་པར་བཤད། །དཀྱིལ་འཁོར་བཞི་ཡི་ཚུལ་གྱིས་ནི། །
རང་རིགས་ལ་སོགས་རྣམ་པར་བསྒོམ། །དབུས་སུ་གཟུགས་ནི་བརྟན་བྱས་ནས། །དེ་ཡི་མཆོད་པ་བྱེད་པར་བཤད། །སྣ་ཚོགས་རྒྱན་གྱིས་བརྒྱན་པ་ཡི། །སྤྱན་ནི་ཡང་དག་བསྐྱེད་ནས་སུ། །
གསལ་བའི་དཀྱིལ་འཁོར་ཚུལ་གྱིས་ནི། །དམངས་རིགས་དཀར་མོ་རྣམ་བསྒོམ་བྱ། །ཀུན་སྦྱོར་ལ་སོགས་མཚན་ཉིད་ཀྱིས། །སྣ་ཚོགས་རྒྱན་དང་ཡང་དག་ལྡན། །ཨུཏྤལ་སྔོན་པོ་དང་
མཚུངས་པའི། །མཱ་མ་ཀཱི་ནི་རྟག་བསྒོམ་བྱ། །མེ་ཏོག་ཆུན་སོགས་ཀྱིས་དོན་བཞིན། །ཇི་ལྟར་རིགས་པར་རྣམ་བརྒྱན་པ། །རིག་མ་ཆེན་མོ་དཀར་མོར་གྲགས། །ཁྲག་དང་མཚུངས་པར་
བསམ་པར་བྱ། །ཡིད་ཀྱི་ཀུན་སྦྱོར་ཕུན་ཚོགས་ཀྱིས། །བསྡུས་པ་ཡིས་ནི་རྣམ་པར་བརྒྱན། །ཨུཏྤལ་ན་མཚུངས་སྐལ་བཟང་མོ། །སྔགས་པས་རྟག་ཏུ་བསམ་པར་བྱ། །བཅོམ་ལྡན་འདས་
ཀུན་ཏུ་བཟང་པོས་དེ་སྐད་ཅེས་གསུངས་སོ། །མར་སར་ལ་སོགས་ཀུན་སྦྱོར་གྱིས། །ཡིད་དུ་འོང་བ་དེ་བསྒོམ་བྱ། །ཆང་ཉིད་ཡིད་ཀྱིས་སྦྱོར་བྱེད་པ། །གང་དེ་ཉིད་ནི་སྒོམ་བཞིན་དུ། །ཟླ་བའི་
དཀྱིལ་འཁོར་དབུས་སུ་ནི། །རང་གི་སྔགས་ཀྱིས་ཡང་དག་བསྐྱེད། །སྐྲོད་པར་བྱེད་པས་ཆོ་ག་ཀུན། །འདི་ནི་བསྐྱེད་ཅིང་བསྒོམ་པར་བྱ། །ལག་པས་མགྲིན་པ་ལ་སོགས་བཟུང༌། །རྐང་པ་

96-1-475b

དེ་ལ་སྦྱར་བར་བྱ། །མེ་ཏོག་གཉིས་སོགས་མཚན་ཉིད་ཀྱིས། །རང་གི་རྡོ་རྗེ་གཞུག་བསམ་བྱ། །ཟླ་བའི་དཀྱིལ་འཁོར་ཡང་དག་སྦྱར། །ཁུ་བ་དེ་ལ་ལྟུང་བར་བྱ། །བཅོམ་ལྡན་འདས་རྡོ་རྗེ་འཆང་
གིས་དེ་སྐད་ཅེས་གསུངས་སོ། །ནམ་མཁའི་ཁམས་ནི་ཀུན་བཀང་བར། །བྱས་ནས་དེ་ཉིད་ཀྱིས་བསྒོམ་བྱ། །མེ་ཏོག་བཞི་ལ་སོགས་ཚུལ་གྱིས། །དེ་ལ་མཆོད་པར་བྱེད་ཅེས་དགོངས། །ཉེར་
སྤྱོད་ལྔ་ཡི་མཆོད་པ་ཡིས། །མཆོད་བདག་ཀུན་སྦྱོར་ལས་མཆོད་བྱ། །དྲི་གཟུགས་རོ་དང་རེག་བྱ་ནི། །ཐམས་ཅད་དུ་དེ་ཉིད་ཀྱིས་སྦྱིན། །རྡོར་སེམས་རྣམས་ནི་བློ་ལྡན་གྱིས། །སངས་རྒྱས་ཀུན་
གྱིས་བསྐྱེད་པ་དང༌། །མཉེས་དང་མཆོད་པར་རབ་ཏུ་བརྗོད། །དགྱེས་པར་ཡང་ནི་བརྗོད་པ་ཡིན། །འདི་ཡིས་གསང་སྔགས་བྲུབ་པ་ནི། །སྒྲུབ་པ་པོ་རྣམས་རྣམ་རྒྱལ་འགྱུར། །གསལ་བྱེད་
རྒྱས་པ་སྒྲུབ་དོན་དུ། །སངས་རྒྱས་ཉིད་སོགས་ཡང་དག་འཐོབ། །གལ་ཏེ་ཆོས་ཉིད་མི་འགྱུར་བ། །འདི་ནི་སངས་རྒྱས་ཆོས་ཉིད་དོ། །སངས་རྒྱས་ཉིད་སོགས་ཡོངས་གཟུང་བ། །གཞན་དུ་
ཐོབ་པར་མི་འགྱུར་རོ། །སེམས་ཀྱི་མི་དགེ་བྱ་མིན་ཉིད། །སྨད་པའི་ཀུན་སྤྱོད་བྱ་མིན་ཉིད། །འདི་ནི་སངས་རྒྱས་ཐམས་ཅད་ཀྱི། །ཆོས་ཉིད་མི་འགྱུར་ཀུན་ལས་བཏུས། །གང་གཞན་བཙུན་
མོ་རྣམས་ཉིད་ནི། །འདོད་པ་ཉེ་བར་ལོངས་སྤྱོད་པའོ། །ཉི་མའི་དཀྱིལ་འཁོར་སྦྱོར་བ་ནི། །ཇི་ལྟར་འོས་པར་མཆོད་བྱ་བ། །སྦྱིན་དང་ཚུལ་ཁྲིམས་དེ་བཞིན་བཟོད། །བརྩོན་འགྲུས་སུ་ཡང་བསྟན།

96-1-476a

པར་བརྗོད། །འདི་ནི་སྔགས་པ་མཁས་པ་ཡིས། །ཆོ་གས་ལྷག་པར་གནས་པར་བྱ། །རང་གི་སྔགས་ནི་ཡང་དག་བརྗོད། །ཟླ་བ་ལྟ་བུར་སྦྱར་བར་བྱ། །
དེར་ནི་རྡོ་རྗེ་ལ་བསྡུས་པས། །སླར་ཡང་སྔགས་པས་གཞུག་པར་བྱ། །གཞོགས་སུ་རིན་ཆེན་རྣམ་བསྒོམ་པ། །ཟེའུ་འབྲུ་ཉིད་ལ་བྱ་བའོ། །དེ་རྣམས་ཁ་དོག་བསྡུས་པ་ཡིས། །རིགས་
ཀྱི་དབྱེ་བ་རྟོགས་པར་བྱ། །རིགས་གསུམ་ལ་ཡང་ཐུན་མོང་དུ། །རྡོ་རྗེ་སེམས་དཔའི་ཡོན་ཏན་འབྱུང༌། །དེ་ཡི་ཡི་གེ་ཡང་དག་བསྐྱེད། །གཞུག་ལ་བསམ་གཏན་ལྷུར་ལེན་པས། །ལས་
ཀྱི་དབྱེ་བ་སོགས་རྣམས་ཀྱིས། །བྱ་བའི་མཚན་ཉིད་དེ་རབ་གྲགས། །ཡེ་ཤེས་རིགས་ལ་ཨུཏྤལ་སྔོ། །བསྡུས་པ་ཤེས་པ་ལ་ཡང་གྲགས། །འདོད་མཆོད་རིགས་ལ་པདྨ་དང༌། །
ཆོས་ཀྱི་རིགས་ལའང་དགོངས་པ་ཡིན། །ཆོ་ག་ཤེས་པས་ལོ་བཅུ་བའི། །བཙུན་མོ་ཡེ་ཤེས་རིགས་ལ་ཤེས། །བསྡུས་པ་ཞེས་ལ་བརྟག་བྱ་བ། །ཡོན་ཏན་མདངས་ལྡན་བཅུ་གཉིས་ལོ། །
སྔགས་པས་རྟག་ཏུ་ཆོས་ཤེས་པར། །བཅུ་དྲུག་ལོ་མ་ཀུན་ཏུ་བརྩམ། །ཀུན་ཏུ་འདོད་མཆོད་རིགས་ལ་ནི། །ཉི་ཤུའི་ལོ་ཅན་བསྟེན་པར་བྱ། །བཅོམ་ལྡན་འདས་དེ་བཞིན་གཤེགས་པ་
ཐམས་ཅད་ཀྱི་དམ་ཚིག་གི་དཀྱིལ་འཁོར་གྱིས་དེ་སྐད་ཅེས་གསུངས་སོ། །ཇི་སྲིད་ཁུ་བ་ཡང་དག་བསྡུས། །བཅུ་གཉིས་ལོ་དང་ལྡན་པར་བྱ། །མདོར་ན་གང་གང་འདོད་གྱུར་པ། །སྣ་ཚོགས་

96-1-476b

རྒྱན་དང་ཡང་དག་ལྡན། །མེ་ཏོག་ཆུན་པོ་སོགས་བརྒྱན་པ། །ཇི་ལྟར་རིགས་པར་བྱ་བ་ཡིན། །རྣམ་པར་སྣང་མཛད་སོགས་བྱས་ནས། །དེ་ནས་མཆོད་པ་ཡང་དག་བརྩམ། །རིགས་ཀྱི་
དབྱེ་བས་ལས་རྣམས་ནི། །ཙནྡན་གུར་གུམ་རབ་ཏུ་བརྗོད། །བདེ་བར་བཞུགས་ཤིང་མཛེས་བྱས་པ། །དཀྱིལ་འཁོར་དེ་ཉིད་ཀྱིས་དེ་བྱ། །ཐམས་ཅད་བསྡུས་པ་དེ་བྱ་བ། །ཇི་ལྟར་དབྱེ་
བ་མི་ཤེས་ན། །གལ་ཏེ་དབྱེ་བ་དེ་ཡིས་ནི། །སངས་རྒྱས་ཀྱང་ནི་འགྲུབ་མི་འགྱུར། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱིས་དེ་སྐད་ཅེས་གསུངས་སོ། །
མཆེན་རྣམས་ཀུན་གྱིས་བརྒྱན་པ་ཡིས། །རྒྱན་དུ་བྱས་པའི་བུ་མོ་བདུན། །བཅུ་དྲུག་ལོ་ཡི་རྣམ་པ་དེ། །ཇི་སྲིད་བཅྭ་བརྒྱད་ལོ་ལོན་པར། །ཤིན་ཏུ་རིང་མིན་ཐུང་བ་མིན། །ཕྲ་མིན་དམན་
པར་སྐྱེས་པའང་མིན། །མཚུངས་མེད་གཞོན་ནུ་མ་བསྒྲུབ་བྱ། །གཞན་དུ་འགྲུབ་པར་མི་འགྱུར་རོ། །ཆོག་ཤེས་པས་དེ་བཟུང་ལ། །དེ་ཉིད་སྒྲུབ་ཐབས་ཀྱིས་བསྒྲུབ་བྱ། །འཛམ་བུའི་གླིང་དུ་
དབྱངས་སོགས་ཀྱི། །མཚན་ཉིད་ཐམས་ཅད་ཀྱིས་བརྒྱན་པ། །བཅུ་དྲུག་བསྒྲུབས་ན་ཆོག་ཤེས། །འགྲུབ་འགྱུར་འདིར་ནི་ཐེ་ཚོམ་མེད། །ཁྲུ་བཞི་བ་ཡི་དཀྱིལ་འཁོར་ནི། །བྲིས་ནས་རྟག་ཏུ་
བསྒྲུབ་པར་བྱ། །རིག་པའི་ཚུལ་གྱི་ཆོ་ག་ཡིས། །མཁས་པས་འབུམ་ཕྲག་ལྔ་རུ་བཟླས། །མར་མེ་ལ་སོགས་ཚད་ཀྱིས་ཏེ། །གཞན་དུ་བསྒྲུབ་བྱ་མིན་པ་ཉིད། །བཅོམ་ལྡན་འདས་སངས་

96-1-477a

རྒྱས་ཐམས་ཅད་ཀུན་ཏུ་སྣང་བས་དེ་སྐད་ཅེས་གསུངས་སོ། །ཁྲུ་ཡི་ཚད་ཀྱི་དཀྱིལ་འཁོར་དུ། །རྡོ་རྗེ་སེམས་དཔའ་ཡང་དག་བསྐྱེད། །བདུད་རྩི་ཞེས་
བྱའི་ཁྲོ་བོ་ཆེ། །བྱིན་ནས་ཡང་དག་ལས་རྣམས་བརྩམ། །ཆོ་ག་ཤེས་པས་དེ་རུ་ཡང༌། །མཚན་མ་བཀོད་ནས་བསྒྲུབ་པར་བྱ། །དྲི་དང་མེ་ཏོག་སོགས་མཆོད་པ། །བྱས་ནས་བསྒྲུབ་བྱ་
གཞན་དུ་མིན། །མཚོ་དང་ཆུ་འགྲམ་ཡིད་འོང་དང༌། །རི་བོ་དབེན་པ་རྣམས་སུ་ཡང༌། །ཆོ་ག་ཤེས་པས་བསྡུས་པ་ཡིས། །རང་ཉིད་དཀྱིལ་འཁོར་བྲི་བར་བྱ། །རིན་ཆེན་ཀུན་གྱིས་
མཆོད་པ་ནི། །རྡོ་རྗེ་སེམས་དཔའི་མཆོད་པ་སྟེ། །སྤྱན་རས་གཟིགས་ཀྱི་མགོན་པོ་ཡི། །མཆོད་པ་ཞེས་ནི་དེ་ལ་བཤད། །ཐུན་ཚོད་དང་པོ་ལས་འདས་པར། །གཉིས་པར་ཡང་
དག་ཉེར་གནས་པས། །རྣལ་འབྱོར་པ་ཡིས་སྒྲུབ་པར་བསྒྲུབ། །དེ་ཁོ་ཉིད་ཀྱང་འགྲུབ་པར་འགྱུར། །ཐུན་ཚོད་ཕྱེད་དུ་ཡང་དག་འབྱུང༌། །ལྔ་ཡི་བར་མཆད་རྣམས་སུའང༌། །ཕྱག་ན་
རྡོ་རྗེས་བྱིན་བརླབས་པས། །སྒྲུབ་པོ་རྟག་ཏུ་འགྲུབ་པར་འགྱུར། །རིགས་ཀྱི་བདག་པོ་ལྟར་གྱུར་ནས། །འཇིག་རྟེན་ཁམས་ནི་ཀུན་ཏུ་ཡང༌། །བཙུན་མོ་གྲངས་མེད་པོ་ཊི་ཡིས། །དངོས་
གྲུབ་རྟོགས་ཕྱིར་རྣམ་པར་སྤྱོད། །དེ་ཡི་བྱ་བས་སངས་རྒྱས་ཉིད། །རི་རབ་ཀྱི་ནི་རྡུལ་ཕྲན་གྱི། །ཕྱག་ན་རྡོ་རྗེ་ཀུན་འབྱུང་བ། །སེམས་ཅན་རྣམས་ཀྱི་བྱེད་པ་ཡིན། །གཉིས་སུ་མེད་

96-1-477b

པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོར་དམ་ཚིག་ཐམས་ཅད་ཀྱི་སྒྲུབ་ཐབས་ཆེན་པོ་གསང་བའི་མཆོད་པའི་ལེའུ་སྟེ་བརྒྱད་བ་རྫོགས་སོ།།    །།
དེ་ནས་དེ་བཞིན་གཤེགས་པ་ཐམས་ཅད་སླར་ཡང་ཡང་དག་འདུས་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་འདེ་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་
རྣམས་ཐམས་ཅད་ཀྱི་ཡེ་ཤེས་ཁོང་དུ་ཆུད་པ་ཞེས་བྱ་བའི་གསང་སྔགས་ཆེན་པོའི་དམ་ཚིག་སྒྲུབ་པ་པོ་རྣམས་ཀྱིས་སེང་གེ་རྣམ་པར་རོལ་བའི་དམ་ཚིག་གི་ཡེ་ཤེས་བྱེད་པས་མྱུར་དུ་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་བ་བསྟན་དུ་གསོལ། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་དེ་བཞིན་
གཤེགས་པ་དེ་རྣམས་ཀྱི་ཚིག་ཉེ་བར་གསན་ནས། རྡོ་རྗེ་དེ་རང་གི་སྙིང་གར་བཞག་སྟེ། དེ་བཞིན་གཤེགས་པ་དེ་རྣམས་ལ་གསུང་འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས་
དེ་བཞིན་གཤེགས་པ་རྣམས་རྒྱུ་ཅིའི་ཕྱིར་དེ་སྐད་གསུང༌། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གང་ངེས་པར་བསྟན་ནུས་པ་ནི་མེད་དོ། །ཡང་བཅོམ་ལྡན་འདས་དེ་བཞིན་
གཤེགས་པ་འདི་ལ་ཡེ་ཤེས་ཀྱི་འོད་ཟེར་ཡང་རྣམ་པ་སྟོང་དུ་རྣམ་པར་ཞིགས་པར་གྱུར་ཏོ། །གཞན་དུ་ན་ག་ལ་འགྱུར་ཞེས་སོ། །དེ་བཞིན་དུ་ནི་དེ་ལྟ་བུ་བྱས་ནས་དེ་ཉིད་བཅོམ་ལྡན་འདས་ཕྱག་ན་རྡོ་

96-1-478a

རྗེ་དེ་བཞིན་གཤེགས་པ་རྣམས་ཐམས་ཅད་ཀྱིས་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་དང་སྤྱི་བོར་ཟླ་བའི་དཀྱིལ་འཁོར་གྱི་སྟེང་དུ་རང་གི་གཟུགས་
གནས་པར་བྱེད་དོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་ཡེ་ཤེས་ཀྱི་དམ་ཚིག་ཁོང་དུ་ཆུད་པ་ཞེས་བྱ་བའི་གསང་སྔགས་ཀྱི་དམ་ཚིག་བཀའ་སྩལ་ཏོ། །གྲངས་མེད་འབྱུང་པོ་ཐམས་
ཅད་ནི། །དེ་ཉིད་སྦྱར་བས་གསང་བར་བྱ། །སྐྱེ་བ་འདིར་ཉིད་སངས་རྒྱས་ཉིད། །ཐོབ་འགྱུར་འདི་ལ་ཐེ་ཚོམ་མེད། །སངས་རྒྱས་བྱེ་བ་ཡོངས་རྫོགས་པ། །ཡེ་ཤེས་སྦྱོར་བས་གསད་པར་བྱ།།
སྐྱེ་བ་འདིར་ཉིད་འགྲུབ་འགྱུར་ཏེ། །རྡོ་རྗེ་སེམས་དཔའ་ཐོབ་པར་འགྱུར། །པདྨ་ཆེན་པོའི་ཚད་ཀྱིས་ནི། །སེམས་ཅན་ཕུང་པོ་རྣམས་གཞོམ་བྱ། །ཆོས་ཀྱི་དེ་ཉིད་ཏིང་འཛིན་གནས། །
བཅོམ་པས་དངོས་གྲུབ་ཐོབ་པར་འགྱུར། །ཆོ་ག་ཤེས་པས་པདྨའི་ཚད། །འཇོམས་བྱེད་འདྲེན་པ་གསད་པར་བྱ། །འདོད་མཆོད་དེ་ཉིད་བསྒོམ་པ་ཡིས། །དེ་ཡིས་དངོས་གྲུབ་ཆེ་ཞེས་
བྱ། །བཅོམ་ལྡན་འདས་ངོ་བོ་ཉིད་དག་པས་དེ་སྐད་ཅེས་གསུངས་སོ། །ནམ་མཁའི་ཁམས་ནི་ཀུན་བཀང་བར། །མཚན་ཉིད་དེས་ནི་གསད་པར་བྱ། །དེ་ཉིད་ཡང་འདིར་སངས་རྒྱས་
ཉིད། །སྐྱེ་བ་འདི་ཉིད་ཁོ་ན་ལ། །རྣམ་པ་སྣ་ཚོགས་མཐའ་དག་འཐོབ། །སེམས་ཅན་སེམས་ནི་ཆོ་ག་ཡིས། །ཡང་དང་ཡང་དུ་སྦྱང་བར་བྱ། །གསོད་པའི་བདག་ཉིད་སོགས་འབྱུང་བ། །གཞན་

96-1-478b

དུ་འབྱོར་བར་མི་འགྱུར་ཉིད། །སེམས་ཅན་ཀུན་གྱི་སེམས་གང་ཡིན། །གསལ་བཞི་བ་འོད་གསལ་བར། །སྣ་ཚོགས་དངོས་པོས་མ་གོས་པས། །སེམས་སུ་བརྗོད་པའི་དེ་ཉིད་བསྒོམ། །ཆོ་ག་
ཤེས་པས་སངས་རྒྱས་ཡུམ། །དེ་ཉིད་ཉེ་བར་ལོངས་སྤྱོད་བྱ། །གསང་སྔགས་དགེ་བ་འབྱུང་བ་ཀུན། །གཞན་དུ་གྲུབ་པ་ཉིད་མི་འགྱུར། །དེ་དེ་སྔགས་པ་མ་ལུས་པས། །མཆོག་གི་ཚོགས་ནི་
ཡང་དག་དབྱུང༌། །རྡོ་རྗེ་སེམས་དཔའ་དགེ་འབྱུང་བ། །གཞན་དུ་དགྱེས་པར་འགྱུར་མིན་ཉིད། །ཉེ་བར་ལོངས་སྤྱོད་བྱ་ཀུན་ཏུ། །ཉེ་བར་ལོངས་སྤྱོད་ཀུན་བརྩམ་བྱ། །གཞན་དུ་གལ་ཏེ་བདག་
རྨོངས་པས། །མནར་མེད་ལྟ་བུར་འཚེད་པར་འགྱུར། །ཐམས་ཅད་བདག་ཉིད་བཟའ་བར་བྱ། །ཆང་ངམ་གཞན་ཡང་རང་གིས་བཏུང༌། །སངས་རྒྱས་ཀུན་གྱི་སྦྱིན་བར་འགྱུར། །མྱུར་དུ་
འགྲུབ་པར་འགྱུར་བ་ཉིད། །ཤ་ཆེན་རྟག་ཏུ་བཟའ་བར་བྱ། །ཏིལ་མར་ཡང་རུང་རང་བཏུང་བྱ། །ཆོ་ག་ཤེས་པས་བཤང་གཅིའང་རུང༌། །བཟའ་བའི་བདག་ཉིད་ཅན་གྱིས་བཟའ། །རྨ་ཡི་
སྒོ་ལས་བྱུང་བའང་མིན། །སངས་རྒྱས་སོགས་ལ་དབུལ་བར་བྱ། །མེ་ཏོག་དྲི་ཞིམ་སྤྲིན་ཆེན་པོ། །བྱས་ནས་ཐམས་ཅད་དོན་ཇི་བཞིན། །སྔགས་པས་རྟག་ཏུ་སྨད་པ་ཡིས། །བཏུང་བ་ཉིད་
ནི་འབྱུང་བར་བྱ། །འདི་ནི་སངས་རྒྱས་ཐམས་ཅད་ཀྱི། །ཡེ་ཤེས་བློ་ཡིས་དམ་ཚིག་བརྗོད། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྗེས་སུ་གནང་བར་བྱེད་པས་དེ་

96-1-479a

སྐད་ཅེས་གསུངས་སོ། །སྔགས་པས་རྟག་ཏུ་དཀྱིལ་འཁོར་ནི། །བཤང་དང་གཅི་བས་སོ་སོ་རུ། །ཉལ་བར་བྱེད་པ་ལ་སོགས་སམ། །བསམ་པ་ཤིན་ཏུ་
སྲ་བརྟན་བྱ། །བཤད་དང་གཅི་བས་བཀང་བ་ཡི། །གྲུ་བཞི་ཀུན་ཏུ་བསྐྱེད་ནས་ནི། །རང་གཟུགས་དེ་ཡི་དབུས་སུ་ནི། །སྣ་རྩེར་ནས་ཀྱི་དགང་བར་བྱ། །བཅོམ་ལྡན་སངས་རྒྱས་འབྱུང་
བ་ནི། །དེས་ཆགས་བདག་པོ་དཀའ་བ་མིན། །གང་གཞན་གསུམ་པོ་བསྡུས་པ་ཡིས། །འདིར་གཞན་སོ་སོར་གནས་དེ་མིན། །ཆོ་ག་ཤེས་པས་ཕྱིས་འདིར་ནི། །བྱ་སྟེ་གཞན་རྣམས་
དང་སྦྱར་བྱ། །ཡེ་ཤེས་འཁོར་ལོས་བསྐུལ་བ་ཡིས། །དངོས་གྲུབ་ཡངས་པ་དེར་འགྲོ་འགྱུར། །རང་ངམ་གལ་ཏེ་གཞན་ཡང་རུང༌། །དེ་ཉིད་སྦྱོར་བར་མི་བྱེད་དོ། །ཇི་སྲིད་ནམ་མཁའ་
ཀུན་འབྱུང་བ། །སངས་རྒྱས་ཉིད་ནི་ཐོབ་མི་བྱེད། །ང་ནི་མནར་མེད་ང་འཇིགས་རུང༌། །ང་ནི་སྡུག་བསྔལ་ང་བདེ་བ། །ཞེས་སྡང་ང་ལ་དེ་བཞིན་རྨོངས། །ང་ནི་འདོད་ཆགས་སོ་སོར་གནས།།
ཞེས་སོ། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོར་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཁོང་དུ་ཆུད་པར་བྱེད་པ་ཞེས་བྱ་བའི་མཆོག་ཏུ་
གསང་ཆེན་གྱི་ལེའུ་སྟེ་དགུ་པ་རྫོགས་སོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེ་སླར་ཡང་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཐོབ་པའི་འབྲས་བུ་

96-1-479b

དང་རྒྱུ་དག་གིས་རྡོ་རྗེ་སེམས་དཔའ་ཐམས་ཅད་ཀྱི་བཅུད་ཀྱི་དམ་ཚིག་གི་གསང་ཆེན་བཀའ་སྩལ་པ། དགྲ་བཅོམ་ལ་ཕྱག་བྱ་མིན་ཉིད། །དགེ་སློང་ཡང་རུང་ཕྱག་བྱ་མིན། །སངས་རྒྱས་རྣམས་
ཀྱི་སངས་རྒྱས་ཉིད། །ཐོབ་པ་ཕྱག་སྟེ་ཕྱག་བྱ་མིན། །རང་གཟུགས་སུ་ནི་རང་གཟུགས་ཀྱིས། །བསམས་ནས་དེ་ཉིད་ཆོ་ག་ལས། །སྙིང་གར་རྡོ་རྗེ་སོགས་བྱས་ནས། །ཡང་དག་མཆོད་
བྱར་དེ་སྦྱར་བྱ། །གལ་ཏེ་རྡོ་རྗེ་སེམས་དཔའ་འང་རུང༌། །ཁ་ཅིག་ཕྱིས་འདི་ལས་འགོངས་ན། །རང་གི་བྱང་ཆུབ་སེམས་སྨྲས་པས། །མགོ་བོ་ཚལ་བ་བདུན་དུ་འགས། །བྷ་གར་ལིང་ག་རབ་
བཞག་ནས། །གསང་སྔགས་ཡང་ནས་ཡང་དུ་བཟླ། །རྡོ་རྗེ་སེམས་དཔའ་ཡང་དག་བསྐྱེད། །རང་གཟུགས་ལ་ནི་བསྒོམ་པར་བྱ། །སངས་རྒྱས་སློབ་དཔོན་དེ་ཉིད་འདི། །རྟག་ཏུ་བསྲུང་བའི་
ཁྱད་པར་ལས། །གཞན་དུ་སློབ་དཔོན་རྣམས་ཀྱིས་ནི། །སངས་རྒྱས་ཉིད་ནི་ཐོབ་མི་འགྱུར། །རང་གི་གཟུགས་སུ་རྣམ་བསྒོམས་ནས། །དེ་ཉིད་ལས་ནི་ཕྲ་མོའི་གཟུགས། །བྱང་ཆུབ་
སེམས་ནི་ཡང་དག་བསྐྱེད། །སློབ་དཔོན་སངས་རྒྱས་སུ་བསྒོམ་བྱ། །སྒྲུབ་པོ་རྣམས་ཀྱི་ཡེ་ཤེས་འདི། །དེ་ཉིད་དམ་ཚིག་འབྱུང་བའོ། །དམ་ཚིག་ལ་སོགས་སྦྱོར་པ་འདིས། །སངས་རྒྱས་
ཀྱིའང་འགྲུབ་མི་འགྱུར། །དམ་རྒྱ་ཤིན་ཏུ་རྣལ་འབྱོར་གྱིས། །རང་གི་སྙིང་གར་གཟུགས་བསྒོམ་བྱ། །དེ་ལ་རྡོ་རྗེ་ཡང་དག་བསྐྱེད། །ཇི་སྲིད་འདོད་པས་བརྟན་པར་བྱ། །དུས་ལ་ལྟོས་པ་ལ་

96-1-480a

སོགས་ལྡན། །དཱི་ནི་དམ་ཚིག་མཆོག་ཡིན་ནོ། །ཇི་སྲིད་དངོས་གྲུབ་བསྒྲུབ་བྱ་བ། །རྟག་ཏུ་དེ་ཡིས་བསྲུང་བར་བྱ། །བཅོམ་ལྡན་འདས་བྱང་ཆུབ་ཀྱི་སེམས་
ཀྱིས་དེ་སྐད་ཅེས་གསུངས་སོ། །རང་གི་གཟུགས་ནི་ཡང་དག་བསྐྱེད། །རང་གཟུགས་ལ་སོགས་མཚན་ཉིད་ཀྱིས། །སྙིང་གར་བདུད་རྩིར་བརྗོད་པ་ནི། །དེ་ཡི་སྔགས་ནི་ཡང་
དག་བརྩམ། །འདི་ཡང་དམ་ཚིག་ཡེ་ཤེས་ཏེ། །ཀུན་ཏུ་དྲི་མ་བསལ་བ་ཉིད། །འདོད་པའི་དངོས་གྲུབ་བརྟན་པ་ནི། །བརྟུལ་ཞུགས་བརྩོན་པས་བསྲུང་བར་བྱ། །སངས་རྒྱས་ཐམས་
ཅད་རྣམ་བསྒོམས་ནས། །བསྒྲུབ་བྱའི་རྣམ་པར་བསམ་པར་བྱ། །རྡོ་རྗེ་སེམས་དཔའ་ཡང་དག་བསྐྱེད། །སྙིང་པོ་དེ་ལ་བསྒོམ་པར་བྱ། །ཆོ་ག་ཤེས་པས་འདི་རྟག་ཏུ། །དུས་
གསུམ་དུ་ཡང་བསྒོམ་པར་བྱ། །གལ་ཏེ་གཞན་དུ་བཟླས་བྱས་སམ། །བསྒྲུབ་ན་དེ་ནི་མ་ཡིན་ཉིད། །རིག་མ་གཟུགས་དང་གཟུགས་སོགས་ཅན། །འབར་བའི་ཕྲེང་བས་རྒྱན་
བྱེད་པ། །སེམས་དཔའ་རིན་ཆེན་ཡང་དག་བསྐྱེད། །དེ་ཡི་ལག་ཏུའང་རྣམ་བསྒོམ་བྱ། །བསྡུས་པ་ཡིས་ནི་བསྒོམ་བཞིན་དུ། །ཇི་སྲིད་དངོས་གྲུབ་རབ་མཐོང་བྱེད། །གཞན་དུ་
གལ་ཏེ་བདག་རྨོངས་ན། །དེ་ཡི་སྦྱིན་པ་དེར་མི་འགྱུར། །ཤིན་ཏུ་རྣམ་བཀྲ་ཤིན་དྲི་མེད། །ཡེ་ཤེས་རིན་ཆེན་ཅོད་པན་དུ། །བཞག་ནས་སྒྲུབ་པ་ཡི་ནི་མཆོག །ས་སྟེངས་ལྷན་ཅིག་

96-1-480b

རྒྱུ་བར་བྱེད། །རྡོར་སེམས་བདག་ཉིད་དངོས་གྲུབ་ང༌། །རྡོ་རྗེ་སེམས་དཔས་བྱིན་གྱིས་བརླབས། །རྟག་ཏུ་རྡོ་རྗེ་ཡེ་ཤེས་ཆོས། །གོ་འཕང་དུ་ནི་བསྒྲལ་བར་བགྱི། །ཡེ་ཤེས་རྡོ་རྗེས་དངོས་
གྲུབ་ང༌། །བདུད་རྩི་ཞེས་སོགས་བྱིན་གྱིས་བརླབས། །ནམ་མཁའ་མཆོག་ཏུ་ཕྲ་བ་ཡི། །བཟང་པོ་ང་ནི་རྣམ་དཔྱོད་བྱེད། །བཅོམ་ལྡན་འདས་རྡོ་རྗེ་འཆང་ཆེན་པོས་དེ་སྐད་ཅེས་གསུངས་
སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་དེ་བཞིན་གཤེགས་པ་ཐམས་ཅད་ཀྱིས་ཀུ་དང་གསུང་དང་ཐུགས་དང་ཡེ་ཤེས་ཀྱི་གསང་སྔགས་ཡོངས་སུ་དག་པའི་དེ་ཁོ་ན་ཉིད་
བྱིན་གྱིས་རློབ་པ་ཞེས་བྱ་བའི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་བཀའ་སྩལ་ཏོ། །རྡོ་རྗེ་སེམས་དཔའ་སྐྱེ་སྒོམ་པ། །ཐུགས་ཀྱི་རྡོ་རྗེ་ཞེས་རབ་བརྗོད། །སེམས་ལ་དེ་ནི་བསྒོམས་
ནས་ནི། །ཡེ་ཤེས་རྡོ་རྗེ་རབ་གཞུག་བྱ། །རྡོ་རྗེ་རང་བཞིན་དག་པའི་དོན། །གསུང་གི་རྡོ་རྗེར་ཡོངས་སུ་བརྟག །དག་པའི་ཡེ་ཤེས་རྣམ་བསྒོམས་པས། །སྐུ་གསུང་དག་པར་རྣམ་
བསྒོམ་བྱ། །རྡོ་རྗེའི་བྱིན་རློབ་ཤིན་ཏུ་གསལ། །མི་ཕྱེད་རྡོ་རྗེའི་སྐུ་ཉིད་དོ། །སངས་རྒྱས་སྐུ་ཡི་རང་བཞིན་ཉིད། །ཆོ་ག་ཤེས་པས་བྱིན་གྱིས་བརླབ། །རྡོ་རྗེ་འདི་ཡིས་བྱིན་རླབས་པ། །
འདི་ཡིས་བྱང་ཆུབ་ཐོབ་པར་བྱེད། །ཆོ་ག་ཤེས་པས་ཟླ་དྲུག་གིས། །སངས་རྒྱས་ཉིད་འདིར་ཐོབ་པར་གྱིས། །ཆགས་སྐྱེས་ཆོས་ཀྱིས་མ་གོས་པའི། །རྡོ་རྗེ་དེ་རྣམས་ཐམས་ཅད་འབྱུང༌། །

96-1-481a

དེ་ལྟར་དེ་ཉིད་ཆོག་བྱས་ནས། །དངོས་གྲུབ་ཐམས་ཅད་བསྡུས་པ་ཡིན། །དེ་ནས་ཕྱག་ན་རྡོ་རྗེས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་
ཀུན་ཏུ་སྤྱོད་པའི་དམ་ཚིག་བཀའ་སྩལ་ཏོ། །མི་བསླུ་བ་ཡི་ཚུལ་གྱིས་ནི། །རྡོ་རྗེ་ཡེ་ཤེས་གསུམ་འབྱུང་བས། །དེ་ཀུན་ཉེ་བར་ལོངས་སྤྱོད་པ། །སངས་རྒྱས་ཀུན་སྤྱོད་ཉིད་དུ་འགྱུར། །
ནམ་མཁའི་ཁམས་ནི་ཀུན་བཀང་བའི། །སངས་རྒྱས་རྣམས་ནི་གལ་ཏེ་བཅོམ། །སྐྱེ་བ་འདིར་ཉིད་སངས་རྒྱས་ཉིད། །རྡོ་རྗེ་སློབ་དཔོན་བསྡུས་པའོ། །ཉི་མའི་དཀྱིལ་འཁོར་དབུས་
སུ་ནི། །རྡོ་རྗེའི་གཟུགས་ནི་ཡང་དག་བསྐྱེད། །མཁའ་ཁམས་སངས་རྒྱས་གཟུགས་ཀྱིས་ནི། །ཡོངས་སུ་གང་བར་རྣམ་བསྒོམ་བྱ། །སྙིང་གར་སྔགས་ནི་ཡང་དག་བསྐྱེད། །
མཉམ་པར་བཞག་པས་བསྐུལ་བར་བྱ། །ཀུན་ཏུ་དགྱེས་པའི་དམ་ཚིག་གང༌། །རྡོ་རྗེ་སློབ་དཔོན་རྟག་བསྒོམ་བྱ། །ཉི་མའི་དཀྱིལ་འཁོར་དབུས་གནས་པར། །རང་གི་སྔགས་ནི་ཡང་
དག་བསྐྱེད། །མཁའ་ཁམས་གཟུགས་ཀྱིས་ཡང་དག་བཀང༌། །སྙིང་གར་ཐམས་ཅད་རྣམ་བསྒོམ་བྱ། །དེ་ཉིད་དེ་ནི་བྱེད་བཞིན་པས། །སངས་རྒྱས་བཀའ་ཉིད་གོ་འཕང་གནས། །ཟླ་
བའི་དཀྱིལ་འཁོར་དབུས་གནས་པར། །རང་གི་སྔགས་ནི་ཡང་དག་བསྐྱེད། །ཆོག་ཤེས་པས་གཟུགས་རྣམ་པར། །གནས་ལྔ་རྣམས་སུ་བསྒོམ་པར་བྱ། །བྱང་ཆུབ་སེམས་ནི་

96-1-481b

ཡང་དག་བསྐྱེད། །དེ་ཀུན་བསྐུལ་བྱ་བརྟུལ་ཞུགས་ཅན། །ཆོས་ཀྱི་དཀྱིལ་འཁོར་དབུས་སུ་ནི། །རང་གི་སྔགས་ནི་ཡང་དག་བསྐྱེད། །ཅོད་པན་དུ་དེ་རྣམ་བསྒོམས་ནས། །མཆོད་པར་བྱ་
ཞིང་བསྒོམ་པར་བྱ། །སངས་རྒྱས་སློབ་དཔོན་བདེ་ལྡན་གང༌། །དེ་ཉིད་རྣལ་འབྱོར་པའི་བདེ་དེ། །ཀུན་ཏུ་སྐྲག་པ་ཀུན་སྤངས་པའི། །སྔགས་པ་སེང་གེ་བཞིན་དུ་སྤྱོད། །སྐྱེ་བ་འདིར་ཉིད་སངས་
རྒྱས་ཉིད། །སྐད་ཅིག་དེ་ལ་ངེས་སྦྱོར་བྱེད། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གིས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་པ་ཉིད་རྣམ་
པར་རྒྱལ་བའི་རྟོག་པའི་རྒྱལ་པོ་ཆེན་པོར་དམ་ཚིག་གི་ལེའུ་སྟེ་བཅུ་པའོ།།    །།དེ་ནས་དེ་བཞིན་གཤེགས་པ་ཐམས་ཅད་བསྡུ་བས་བྱོན་ནས། དེ་བཞིན་གཤེགས་པ་
ཐམས་ཅད་ཀྱི་སྐུ་དང་གསུང་དང་ཐུགས་དང་ཡེ་ཤེས་ཀྱི་མཆོད་པའི་སྤྲིན་གྱི་བཀོད་པས། བཅོམ་ལྡན་འདས་ཕྱག་ན་རྡོ་རྗེ་ལ་ཡང་དག་པར་མཆོད་དེ་འདི་སྐད་ཅེས་གསོལ་ཏོ། །དངོས་གྲུབ་
ཐམས་ཅད་བྱེད་བསམ་གཏན། །བསམ་གཏན་དཀྱིལ་འཁོར་མཆོག་གྱུར་བ། །དཀྱིལ་འཁོར་ཆེན་པོ་མཆོག་གྱུར་པ། །དེ་ཉིད་བཅོམ་ལྡན་བཤད་དུ་གསོལ། །དེ་ནས་བཅོམ་ལྡན་འདས་
ཕྱག་ན་རྡོ་རྗེས་དེ་བཞིན་གཤེགས་པ་ཐམས་ཅད་ཀྱི་གསོལ་བ་འདེབས་པར་བྱེད་པའི་ཚིག་གསན་ནས། དེ་བཞིན་གཤེགས་པ་ཐམས་ཅད་ཀྱི་དམ་ཚིག་རྡོ་རྗེ་བྱིན་གྱིས་རློབ་པ་ཞེས་བྱ་བའི་

96-1-482a

ཏིང་ངེ་འཛིན་ལ་སྙོམས་པར་ཞུགས་ནས། དམ་ཚིག་ཐམས་ཅད་ཀྱི་དངོས་གྲུབ་ཀྱི་ཡེ་ཤེས་ཀུན་དུ་སྤྱོད་པའི་ཕྱིར་དཀྱིལ་འཁོར་ཆེན་པོ་འདི་སྟོན་པར་
མཛད་དོ། །དེ་ནས་ཡང་དག་བཤད་བྱ་བ། །དཀྱིལ་འཁོར་ཆེན་པོ་དམ་པ་སྟེ། །རྡོ་རྗེ་ཡེ་ཤེས་ལྟ་བུ་སྟེ། །སངས་རྒྱས་བྱང་ཆུབ་རབ་གསལ་བྱེད། །འོ་མ་དང་ཞོར་བསམ་བྱ་ཞིང༌། །
པདྨ་ཕྲ་མོས་ཉེ་བར་མཛེས། །སྣ་ཚོགས་མེ་ཏོག་ཆུན་པོས་གང༌། །རབ་ཏུ་འབད་པས་བསྒོམ་པར་བྱ། །ལོགས་བཞི་པ་དང་ཟུར་བཞི་པར། །མཁས་པས་རབ་ཏུ་བརྟག་པར་གྱིས། །ཛམ་
བུ་ནཱད་ཡང་དག་བྱུང༌། །དེ་ལ་དབུས་སུ་བསྒོམ་པར་བྱ། །ཁྲུ་ནི་བཅུ་དྲུག་ཏུ་བྱ་བ། །སངས་རྒྱས་སློབ་དཔོན་ཆོ་ག་གནས། །ཆོ་ག་ཤེས་པས་གྲྭ་རྣམས་སུ། །རྩེ་མོ་ལྔ་པ་རྣམ་བསྒོམ་བྱ།།
ཇི་ལྟར་རིགས་པའི་གནས་ལྔ་རུ། །ཟླ་བ་ཡི་ནི་དཀྱིལ་འཁོར་བརྟག །དཀྱིལ་འཁོར་རྣམས་ནི་སྒོམ་བྱེད་པ། །ལག་པ་གཅིག་ཏུ་ཡང་དག་བསྐྱེད། །ཇི་ལྟར་རིགས་པར་ཤར་གྱི་ནི། །མི་
བསྐྱོད་ཡོངས་སུ་བརྟག་པར་བྱ། །ཆོག་ཤེས་པས་ལྷོ་ཡི་ནི། །དེར་ནི་རིན་ཆེན་དགོད་པར་བྱ། །ནུབ་ཀྱི་དཔག་མེད་ཅེས་བརྗོད་པ། །བྱང་དུ་དོན་ཡོད་གྲུབ་པའོ། །ཆོ་ག་ཤེས་པས་སེར་
པོའི་མདོག །དེ་ཉིད་སྒོམ་པས་བསྒོམ་པར་བྱ། །དབུས་སུ་ཁྱབ་བདག་རྣམ་སྣང་མཛད། །ཡང་དག་བསྐྱེད་ནས་བསྒོམ་པར་བྱ། །སློབ་མའི་རྣམ་པར་ཐམས་ཅད་དུ། །ཆོ་ག་ཤེས་པས་

96-1-482b

རྣམ་བསྒོམ་བྱ། །རིག་མ་ཆེན་མོ་སྤྱན་ལ་སོགས། །གྲྭ་རྣམས་ཉིད་དུ་རྣམ་བསྒོམ་བྱ། །ཆོ་ག་ཤེས་པས་བདུད་རྩི་ཞེས། །སྒོ་རྣམས་ཀུན་དུ་བསྒོམ་པར་བྱ། །དེ་རྣམས་ཁ་དོག་བསྡུས་པ་ཡིས། །
སོ་སོ་སོ་སོར་རྟོགས་པར་བྱ། །དེ་རྣམས་ཀུན་གྱི་གཟུགས་རྣམས་སུ། །རྡོ་རྗེ་སེམས་དཔར་རྣམ་བསྒོམ་བྱ། །འོད་ཟེར་ལྔ་པོ་ཡང་དག་བསྐྱེད། །འདོད་ཡོན་ལྔ་རྣམས་བསྡུས་པ་ཡིས། །ཁྱབ་
བདག་ལ་ནི་དབུལ་བར་བྱ། །སངས་རྒྱས་སློབ་དཔོན་ཆོ་ག་ལས། །མཁའ་ཁམས་སངས་རྒྱས་ཀུན་གྱིས་ནི། །ཡོངས་སུ་གང་བར་རྣམ་བསྒོམ་བྱ། །དེས་ནི་ཁུ་བ་ཐམས་ཅད་
ཀྱིས། །མཆོད་པ་སྒོམ་པར་གྲགས་པ་ཡིན། །དམ་ཚིག་ཐམས་ཅད་ཀྱི་དངོས་གྲུབ་ཅེས་བྱ་བ་བསམ་གཏན་གྱི་དཀྱིལ་འཁོར་རྫོགས་སོ།།    །།
དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་གདོན་མི་ཟ་བའི་དམ་ཚིག་ཅེས་བྱ་བའི་བསམ་གཏན་གྱི་དཀྱིལ་འཁོར་གསུངས་པ། བློ་ལྡན་སངས་རྒྱས་སློབ་དཔོན་གྱིས། །དེ་བཞིན་
ཉིད་དུ་ཐམས་ཅད་བྱ། །ཕྲ་མོའི་དཀྱིལ་འཁོར་ཚུལ་གྱིས་ནི། །ཐམས་ཅད་དེར་ནི་རྣམ་བསྒོམ་བྱ། །ཤར་གྱི་ཆོས་རྣམས་ཀུན་གྱི་མཆོག །རྡོ་རྗེ་སེམས་དཔའ་དགོད་པར་བྱ། །སྔགས་ལས་
ལྷོ་རུ་བརྟག་པ་ནི། །རྡོ་རྗེ་སེམས་དཔའ་དགོད་པར་བྱ། །ནུབ་ཏུ་ཡེ་ཤེས་རྫོགས་བྱང་ཆུབ། །སངས་རྒྱས་སློབ་དཔོན་དགོད་པར་བྱ། །བྱང་དུ་ཐམས་ཅད་ཀུན་སྐྲག་པ། །རྡོ་རྗེ་སེམས་དཔའ་

96-1-483a

དགོད་པར་བྱ། །དབུས་སུ་ཁམས་གསུམ་པ་མཉམ་པ། །རྡོ་རྗེ་གཟུགས་སུ་རྣམ་བསྒོམ་བྱ། །དཀར་པོའི་མདོག་ཏུ་རྣམ་བསྒོམས་ནས། །ནག་པོ་དབུས་
སུ་བསྒོམ་པར་བྱ། །བཙུན་མོ་རྣམས་ནི་ཁ་ཕྱེ་ནས། །དེ་ཉིད་ལ་ནི་རྡོ་རྗེ་གཞུག །རྡོ་རྗེ་སེམས་དཔའི་དབང་ཕྱུག་མ། །གནས་བཞི་རྣམས་སུ་འབད་པས་སོ། །ཇི་ལྟར་རིགས་པར་
མདོག་ཀུན་དང༌། །སངས་རྒྱས་གཟུགས་སུ་རྣམ་བསྒོམ་བྱ། །ཆོ་ག་ཤེས་པས་ཐམས་ཅད་དུ། །ཁྲོ་བོའི་མཆོག་ནི་རྣམ་པར་བསམ། །སྔགས་པས་འདོད་ཡོན་ལྔ་རྣམས་ཀྱིས། །
སྔགས་ཀྱི་མཆོད་པ་ཡང་དག་བརྩམ། །མཁའ་ཁམས་རྡོ་རྗེ་སེམས་དཔས་ནི། །ཡོངས་སུ་གང་བར་རྣམ་བསྒོམ་བྱ། །རྡོ་རྗེ་ཀུན་གྱི་ཁུ་སོགས་ཀྱིས། །མཆོད་པ་རུ་ནི་རྣམ་བསམ་
བྱ། །གདོན་མི་ཟ་བའི་དམ་ཚིག་ཅེས་བྱ་བ་བསམ་གཏན་གྱི་དཀྱིལ་འཁོར་རྫོགས་སོ།།    །།དེ་ནས་ཕྱག་ན་རྡོ་རྗེས་སླར་ཡང་དེ་བཞིན་གཤེགས་པ་
ཐམས་ཅད་ཀྱི་དམ་ཚིག་འབྱུང་བ་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། འདོད་ཆགས་ཆེན་པོའི་ཆོས་ཞེས་བྱ་བ་དེ་བཞིན་གཤེགས་པའི་
དཀྱིལ་འཁོར་འདི་གསུངས་པ། ཆོས་ཀྱི་དཀྱིལ་འཁོར་ཚུལ་གྱིས་ནི། །ཐམས་ཅད་དེར་ནི་རྣམ་བསམ་བྱ། །ཆོ་ག་ཤེས་པས་ཤར་གྱི་ནི། །ཆོས་འཆང་འབར་བ་དགོད་པར་བྱ། །

96-1-483b

ལྷོ་རུ་ཡེ་ཤེས་ཆོས་ནི་དེང༌། །སྒོམ་པའི་བདག་ཉིད་ཅན་གྱིས་བསྒོམ། །ནུབ་ཏུ་པདྨ་ལོངས་སྤྱོད་པ། །བྱང་དུ་ཆོས་ཀྱི་དབྱིངས་ལས་སྐྱེས། །ཇི་ལྟར་རིགས་པར་བསྒོམ་བྱས་ནས། །དབུས་སུ་ཆོས་
ཀྱི་དབང་ཕྱུག་དགོད། །དཀར་པོའི་མདོག་ཏུ་རྣམ་བསྒོམས་ནས། །དབུས་སུ་དམར་པོ་རྣམ་པར་བསྒོམ། །ཆོ་གས་ཆོས་ཀྱི་དབང་ཕྱུག་མ། །གྲྭ་བཞི་རུ་ནི་བསྒོམ་པར་བྱ། །ཁྲོ་བོ་ཆེན་པོ་རྟ་ཞེས་
པ། །སྒོ་རྣམས་ཉིད་དུ་རྣམ་བསམ་བྱ། །ཆོས་ཀྱི་རྣལ་འབྱོར་ཐམས་ཅད་ལ། །འདོད་ཡོན་ལྔ་ཡིས་མཆོད་པར་བྱ། །རྡོ་རྗེ་སེམས་དཔའ་ཡང་དག་བསྐྱེད། །གཞོགས་སུ་རྣམ་པར་བསྒོམ་པར་
བྱ། །ཁུ་བ་ཉིད་ཀྱིས་ནམ་མཁའི་ཁམས། །རིན་ཆེན་གང་བར་རྣམ་བསམ་བྱ། །ཇི་ལྟར་རིགས་པར་ཆོས་ཀྱི་སྐུ། །དེ་ཉིད་སྦྱོར་བས་མཆོད་པར་བྱ། །འདོད་ཆགས་ཀྱི་ཆོས་ཞེས་བྱ་བའི་བསམ་
གཏན་ཆེན་པོའི་གསང་ཆེན་རྫོགས་སོ།།    །།དེ་ནས་ཕྱག་ན་རྡོ་རྗེས་སླར་ཡང་དམ་ཚིག་ཐམས་ཅད་འབྱུང་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས། འདོད་ཆགས་ཐམས་ཅད་ཀྱི་ཚུལ་ཞེས་བྱ་བའི་བསམ་གཏན་གྱི་དཀྱིལ་འཁོར་ཆེན་པོ་འདི་གསུངས་སོ། །སྐུ་ཡི་དཀྱིལ་འཁོར་ཚུལ་གྱིས་ནི། །ཐམས་ཅད་དེར་ནི་རྣམ་བསམ་བྱ། །
ཤར་དུ་དགྲ་རྣམས་ངེས་འཇོམས་པ། །སྣ་ཚོགས་མདོག་ཏུ་རྣམ་བསམ་བྱ། །ལྷོ་རུ་མེ་ཏོག་ཡང་དག་སྦྱོར། །ངོ་བོ་ཉིད་ཀྱིས་བསྒོམ་པར་བྱ། །ནུབ་ཏུ་ཡེ་ཤེས་ཡང་དག་དག །ཞི་བའི་

96-1-484a

གཟུགས་ནི་རྣམ་བསམ་བྱ། །བྱང་དུ་རྣམ་རྒྱལ་ཞེས་བྱ་ཡང༌། །བརྩོན་པའི་བསམ་པས་བསྒོམ་པར་བྱ། །དབུས་སུ་འདོད་མཆོད་ཡང་དག་སྦྱོར། །རང་གི་
གཟུགས་ཀྱི་སྒོམ་པ་ལས། །ཆོ་གས་འདོད་པའི་དབང་ཕྱུག་མར། །བསམ་བྱ་སེམས་པའི་བདག་ཉིད་ཅན། །ཆོག་ཤེས་པས་པདྨའི་ཕྱག །གྲྭ་རྣམས་ཉིད་དུ་རྣམ་བསམ་བྱ། །འདོད་
ཡོན་ཀུན་གྱིས་མཆོད་པ་ལ། །མཆོད་པར་བྱས་ནས་མཆོད་པར་བྱ། །རྡོ་རྗེ་སེམས་དཔའ་དེ་ཕྱུང་ནས། །གཞོགས་སུ་རྣམ་པར་བསམ་པར་བྱ། །ཁུ་བ་འདོད་མཆོད་ཚུལ་གྱིས་ནི། །
བསྐྱེད་ནས་ཁྱབ་བདག་མཆོད་པར་བྱ། །འདོད་པའི་སློབ་དཔོན་གྱིས་བརྟག་བྱ། །མཆོད་པ་ལ་སོགས་ཡོངས་སུ་གཟུང༌། །འདོད་ཆགས་ཐམས་ཅད་ཀྱི་དམ་ཚིག་བསམ་གཏན་གྱི་
དཀྱིལ་འཁོར་ཆེན་པོ་རྫོགས་སོ།།    །།འདི་ཉིད་ཀྱི་ནི་དཀྱིལ་འཁོར་དུ། །སངས་རྒྱས་སློབ་དཔོན་རྟག་ཏུ་བྱ། །ཐམས་ཅད་དུ་ཡང་དཀྱིལ་འཁོར་དུ། །རྡོ་
རྗེའི་སློབ་དཔོན་གྱིས་བསྒོམས་ནས། །འདོད་པའི་སློབ་དཔོན་ཇི་གསུངས་བས། །བྱའོ་དཀྱིལ་འཁོར་གཞན་དུ་མིན། །དེ་ནས་ཕྱག་ན་རྡོ་རྗེས་སླར་ཡང་དེ་བཞིན་གཤེགས་པ་ཐམས་
ཅད་ཀྱི་གཙུག་ཏོར་གྱི་སྙིང་པོ་ཀུན་དུ་སྐུལ་བར་བྱེད་པའི་དེ་ཁོ་ན་ཉིད་བྱིན་གྱིས་རློབ་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་གཙུག་ཏོར་ཐམས་ཅད་ཀྱི་སྙིང་པོ་སྐུལ་

96-1-484b

བ་ཞེས་བྱ་བའི་བསམ་གཏན་གྱི་དཀྱིལ་འཁོར་འདི་གསུངས་སོ། །ཞོ་རུ་བྱས་པ་བསམས་ནས་ནི། །པདྨ་མཛེས་པ་སོགས་བརྒྱན་པ། །ཤེལ་དེ་ཡི་ནི་དབུས་སུ་ནི། །ཐམས་ཅད་དུ་ནི་རྣམ་
བསམ་བྱ། །ལོགས་བཞི་པ་ལ་གྲྭ་བཞི་པ། །སྒོ་བཞི་པར་ནི་རབ་ཏུ་བརྟག །ཆོས་ཀྱི་དཀྱིལ་འཁོར་རྣམ་པར་ནི། །དེ་ལ་དབུས་སུ་བསྒོམ་པར་བྱ། །སྔགས་པ་ཆོ་ག་ཤེས་པས་དབུས། །
འཁོར་ལོས་སྒྱུར་བ་དགོད་པར་བྱ། །ཆོག་ཤེས་པས་རྣམ་སྣང་མཛད། །ཤར་ཉིད་དུ་ནི་རྣམ་བསྒོམ་བྱ། །ཆོ་ག་ཤེས་པས་བྱང་དུ་ནི། །གྱེན་འཕྱགས་ཞེས་བྱ་རྣམས་བསྒོམ་བྱ། །ལྷོ་རུ་
དཔག་མེད་ཞེས་བྱ་ནི། །བསམ་པ་བརྟན་པས་བསྒོམ་པར་བྱ། །ཇི་ལྟར་རིགས་པར་ནུབ་ཏུ་ནི། །གཟི་བརྗིད་ཕུང་པོ་རྣམ་བསྒོམ་བྱ། །བཙུན་མོའི་རྣམ་པ་མཚུངས་པ་ཡི། །ཆོས་ཀྱི་གཟུགས་
ནི་ཡང་དག་བསྐྱེད། །མཚན་མ་རྡོ་རྗེ་སོགས་མཚན་ཉིད། །ཆོག་ཡིས་ནི་དེ་རྣམས་སྦྱིན། །རིག་མཆེན་མོ་སྤྱན་ལ་སོགས། །གྲྭ་རྣམས་ཀུན་ཏུ་བསམ་པར་བྱ། །གཞན་གྱིས་མི་ཐུབ་
ཁྲོ་བོ་ཆེ། །སྒོ་དང་སྒོར་ནི་རྣམ་བསྒོམ་བྱ། །རྡོ་རྗེ་སེམས་དཔའ་ཡང་དག་དབྱུང༌། །དེ་ཁོ་ཉིད་གང་སྦྱར་བར་བྱ། །ཡེ་ཤེས་སྦྱོར་བས་ཐམས་ཅད་ལ། །འདོད་ཡོན་ལྔ་ཡིས་མཆོད་པར་
བྱ། །ཁུ་བ་དེ་ལ་ཡང་དག་བསྐྱེད། །མཆོད་པར་བྱེད་པ་བསྐྱེད་པར་བཤད། །མཁའ་ཁམས་གཙུག་ཏོར་ཐམས་ཅད་ཀྱིས། །ཡོངས་སུ་གང་བར་རྣམ་བསྒོམ་བྱ། །གཙུག་ཏོར་གྱི་སྙིང་

96-1-485a

པོ་ཀུན་ཏུ་སྐུལ་བར་བྱེད་པའི་དཀྱིལ་འཁོར་རྫོགས་སོ།།    །།དེ་ནས་ཕྱག་ན་རྡོ་རྗེས་སླར་ཡང་འདོད་པའི་ཁམས་ཐམས་ཅད་དུ་
མཉམ་པར་འཇུག་པ་འབྱུང་བའི་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རིགས་ཐམས་ཅད་ཀྱི་ཐུན་མོང་གི་སེང་གེ་རྣམ་པར་རོལ་པ་ཞེས་བྱ་བའི་
བསམ་གཏན་གྱི་དཀྱིལ་འཁོར་ཆེན་པོ་འདི་གསུངས་པ། ཆོག་ཤེས་པས་སྣ་ཚོགས་མདོག །འོ་མ་དང་ཞོར་རྣམ་བསྒོམ་བྱ། །རིན་ཆེན་བཞི་ཡི་རང་བཞིན་དབུས། །རི་བོ་དེ་ལ་
བསྒོམ་པར་བྱ། །ལོགས་བཞི་པ་ལ་གྲ་བཞི་པ། །སྒོ་བཞི་པར་ནི་རབ་ཏུ་བརྟག །པདྨ་ཨུཏྤལ་ཀུན་ཏུ་བཀྲམ། །གཞོགས་རྣམས་སུ་ནི་རྣམ་པར་བསམ། །རིན་ཆེན་ཀུན་གྱི་གདན་
དང་ནི། །རྟག་ཏུ་ཟླ་བའི་དཀྱིལ་འཁོར་ཉིད། །སངས་རྒྱས་སློབ་དཔོན་ཁྱད་པར་གྱིས། །བསམ་གཏན་བརྩོན་པས་སྦྱོར་བར་བྱ། །སྔགས་པས་ཉི་མའི་དཀྱིལ་འཁོར་ཅན། །དེ་ཡི་
དབུས་སུ་བསྒོམ་པར་བྱ། །མཐེ་ཆུང་མཐོ་ལས་འདས་པ་ལས། །སོར་བཞིའི་ངོས་དང་གྲྭ་རྣམས་སུ། །ངོས་རྣམས་སུ་ནི་རྟག་ཏུ་བྱ། །བདུད་རྩི་ཞེས་ནི་བསྒོམ་པར་བྱ། །འབར་བའི་
ཕྲེང་བ་ལ་སོགས་གང༌། །མི་སྡུག་མཆེ་གཙིགས་འཇིགས་པར་བྱེད། །སྔགས་པ་ཟླ་བའི་དཀྱིལ་འཁོར་ཅན། །གནས་ལྔ་རྣམས་སུ་རྣམ་བསྒོམ་བྱ། །དབུས་སུ་རྡོ་རྗེ་རལ་གྲི་ནི། །

96-1-485b

ཤིན་ཏུ་རྣམ་འབྱེས་ཤིན་ཏུ་མཛེས། །འོད་ཟེར་འབར་བས་འཁྲུགས་ཤིང་འབར། །པདྨ་རཱ་ག་དབང་པོ་མཚུངས། །འོད་དཀར་འབར་བའི་ཕྲེང་བ་གསལ། །ཁ་དོག་དཀར་པོ་ཤིན་ཏུ་
མཛེས། །རལ་པའི་ཅོན་པན་ཀུན་རྫོགས་པ། །སྣ་ཚོགས་རྒྱན་གྱིས་བརྒྱན་གྱུར་པ། །སངས་རྒྱས་སློབ་དཔོན་ཆོ་ག་ཡིས། །ཤར་ཕྱོགས་སུ་ནི་རྣམ་བསྒོམ་བྱ། །རྡོ་རྗེ་སེམས་དཔའ་ཡང་
དག་བསྐྱེད། །སྣ་ཚོགས་རིན་ཆེན་རྣམ་བརྒྱན་པ། །འབར་བའི་ཕྲེང་བས་འཁྲུགས་ཤིང་འབར། །ཨུཏྤལ་སྔོན་པོ་དང་མཚུངས་པ། །ལྷོ་རུ་རྟག་ཏུ་སློབ་དཔོན་གྱིས། །བསྒོམ་བྱ་གཞན་དུ་མི་
སྒོམ་མོ། །ཆོས་ཀྱི་རྡོ་རྗེ་ཡང་དག་བསྐྱེད། །པདྨ་རཱ་ག་མཚུངས་པའི་འོད། །མེ་ཏོག་ཆུན་པོ་དམར་པོས་གང༌། །ནུབ་ཕྱོགས་སུ་ནི་བསྒོམ་པར་བྱ། །འོད་ཟེར་འབར་བས་རྣམ་བརྒྱན་པའི། །
འདོད་པའི་རྡོ་རྗེ་ཡང་དག་བསྐྱེད། །གསེར་དག་གི་ནི་ཡེ་ཤེས་རྫོགས། །བྱང་དུ་ཡང་ནི་བསྒོམ་པར་བྱ། །གྲྭ་རུ་ལྷ་མོ་རི་དབང་ཕྱུག །ཇི་ལྟའི་གནས་སུ་རྣམ་བསམ་བྱ། །བུད་མེད་མཚན་
ཉིད་ཡོངས་རྫོགས་པ། །མི་མོའི་རྒྱན་གྱིས་བརྒྱན་གྱུར་པ། །ཆགས་དང་ཆགས་བྲལ་སྐད་ཅིག་མ། །སྔགས་པས་ཡིད་འོང་བསྒོམ་པར་བྱ། །སྒོ་ཡི་ཕྱོགས་རྣམས་ཐམས་ཅད་དུ།།
རིག་མ་གཞན་གྱིས་མི་ཐུབ་མ། །གཡས་བརྐྱང་ཞབས་ཀྱིས་མནན་པ་ཡི། །འཇིག་རྟེན་གསུམ་འཇིགས་འཕྲོག་པ་མོ། །དེ་རྣམས་ཐམས་ཅད་རང་གཟུགས་སུ། །རྡོ་རྗེ་སེམས་དཔའ་རྣམ་

96-1-486a

བསྒོམ་བྱ། །སངས་རྒྱས་སློབ་དཔོན་དེ་རྟག་ཏུ། །འདོད་ཡོན་ལྔ་ཡི་མཆོག་རྣམས་ཀྱིས། །འབུལ་བར་བྱེད་པ་རྟག་ཏུ་བྱ། །དེ་ལྟས་དགྱེས་འགྱུར་གཞན་
དུ་མིན། །རང་གི་ཁུ་བ་ཡང་དག་བསྐྱེད། །མཆོད་པ་བསྐྱེད་པར་བཤད་པ་ཡིན། །གཟུགས་བརྙན་དེས་ནི་ནམ་མཁའི་དབྱིངས། །ཡོངས་སུ་གང་བར་རྣམས་བསྒོམ་བྱ། །དཔག་
བསམ་ལྗོན་ཤིང་རིན་ཆེན་ཆེ། །ཡིད་བཞིན་ནོར་བུ་ཤིན་ཏུ་མཛེས། །རིགས་ཀྱི་དབྱེ་བཤེས་པ་ཡིས། །དེ་རྣམས་ཁ་དོག་རྣམ་བསྒོམ་བྱ། །ཇི་སྐད་གསུངས་པའི་གཟུགས་དེས་ནི།།
དབང་བསྐུར་བ་ནི་གཟུང་བར་བྱ། །ཆོ་ག་ཤེས་པས་དེ་ཡི་ཚེ། །བྱ་བ་བུམ་པ་བསམ་པར་བྱ། །སངས་རྒྱས་གཟུགས་སོགས་ཐམས་ཅད་ཀྱིས། །མཆོད་བཞིན་པར་ནི་རྣམ་པར་
བསམ། །ཡང་དག་སྦྱོར་བའི་མཚན་ཉིད་འདི། །ཤིན་ཏུ་དབང་བསྐུར་མཉམ་པ་ཅན། །སྐྱེ་བ་འདིར་ཉིད་སངས་རྒྱས་ཉིད། །ཐོབ་སྟེ་འདིར་ནི་ཐེ་ཚོམ་མེད། །རང་སྔགས་ཁྲོ་བོ་
མཚུངས་པ་ཡི། །ཕན་པའི་སྦྱིན་པ་སྦྱིན་པར་བྱེད། །དེ་ནི་དུས་ཡུན་མི་རིང་བས། །དངོས་གྲུབ་སྐྱེ་བ་ལྟ་བུར་ཐོབ། །བློ་ལྡན་སངས་རྒྱས་སློབ་དཔོན་གྱིས། །རྟག་ཏུ་དེ་ཡི་དམ་ཚིག་ནི།།
གང་ཁོ་ན་ཡི་རིགས་འབྱུང་བ། །འབད་པ་ཡིས་ནི་འདི་ལྟར་འོས། །གཉིས་སུ་མེད་བ་མཉམ་པ་ཉིད་རྣམ་པར་རྒྱལ་བའི་རྟོག་པ་ཆེན་པོར་བསམ་གཏན་ཆེན་པོའི་ལེའུ་སྟེ་བཅུ་གཅིག་

96-1-486b

པའོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་ནམ་མཁའི་ཁམས་ཐམས་ཅད་ཡེ་ཤེས་ཀྱི་སྣང་བས་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ཏེ། དམ་ཚིག་ཆེན་པོའི་དེ་ཁོ་ན་ཉིད་སྐྱེད་པར་བྱེད་པའི་སྔགས་འདི་གསུངས་པ། ཨོཾ་སརྦ་ཏ་ཐཱ་ག་ཏ་ཛྙཱ་ནོད་བྷ་བཱ་ཡ་སྭཱཧཱ། སྔགས་འདི་གསུངས་མ་ཐག་ཏུ་སངས་
རྒྱས་ཀྱི་ཞིང་གྲངས་མེད་པ་བརྗོད་དུ་མེད་པའི་ཡང་བརྗོད་དུ་མེད་པ་བརྒྱ་སྟོང་ཕྲག་གཡོས་ཤིང་རབ་ཏུ་གཡོས་སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་ཀུན་ནས་ཀུན་ཏུ་སྣང་བའི་དམ་
ཚིག་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་འདི་ལ་སྙོམས་པར་ཞུགས་ཏེ་སྔགས་འདི་གསུངས་སོ། །ཨོཾ་སཾ་གྲ་ཧ་ཛྙཱ་ནོད་བྷཱ་བཱ་ཡ་སྭཱཧཱ། དེ་ཁོ་ན་ཉིད་ཀྱི་སྙིང་པོ་ཆེན་པོ་འདི་གསུངས་
མ་ཐག་ཏུ། དེ་ནས་གང་ནམ་མཁའི་ཁམས་ཐམས་ཅད་འོད་ཟེར་འབར་བ་ཆེན་པོས་ཀུན་ཏུ་སྣང་ཞིང་ཡང་དག་པར་མཐོང་བར་གྱུར་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་
ཡང་རང་བཞིན་དག་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྔགས་འདི་གསུངས་སོ། །ཨོཾ་དྷརྨ་ཛྙཱ་ནོད་བྷཱ་ཝཱ་ཡ་སྭཱཧཱ། བཅོམ་ལྡན་འདས་ཀྱིས་འདི་གསུངས་མ་ཐག་
ཏུ། སངས་རྒྱས་ཀྱི་ཞིང་གི་མཐར་ཐུག་པར་ཡེ་ཤེས་ཀྱི་རྗེས་སུ་མཐུན་པས་ཀུན་ཏུ་སྣང་བར་གྱུར་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་རང་བཞིན་གྱིས་དཔལ་ཀུན་འབྱུང་

96-1-487a

བ་ཡང་དག་པར་འབྱུང་བ་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྔགས་འདི་གསུངས་སོ། །ཨོཾ་ཀཱ་མ་ཛྙཱ་ནོད་བྷཱ་བཱ་ཡ་སྭཱ་ཧཱ།
དེ་བཞིན་ཉིད་དུ་ཀུན་ཤེས་ཕྱིར། །དེ་ཉིད་དུ་ནི་སྦྱར་བར་བྱ། །རང་གི་གཟུགས་ཀྱིས་བཞག་ནས་ནི། །དེ་ཀུན་དེ་ལ་བསྒོམ་པར་བྱ། །བསྐྱེད་པ་ལ་སོགས་ཀུན་འབྱུང་བ། །རང་གི་སྔགས་
ཉིད་ཀྱིས་ནི་བྱ། །མང་པོ་ཕན་ཚུན་ཡང་དག་སྦྱོར། །ཕྱག་རྒྱ་དེར་ནི་རྣམ་བསྒོམ་བྱ། །བློ་ལྡན་ཡེ་ཤེས་རིགས་ལ་ནི། །སོར་མོའི་རྣམ་པ་སྦྱོར་བར་བཤད། །རྡོ་རྗེའི་རྣམ་པས་ཀུན་སྦྱར་ནས།
རིན་ཆེན་རྣམ་པས་སྦྱར་བར་བྱ། །པདྨའི་རྣམ་པས་ཀུན་སྦྱར་ནས། །འདི་ནི་ཆོས་ཀྱི་རིགས་སུ་བརྗོད། །རྩེ་གསུམ་རྣམ་པའི་དབྱེ་བ་ཡིས། །དེ་ཉིད་དུ་ནི་བཅིང་བར་བྱ། །བཅོམ་ལྡན་འདས་
བྱང་ཆུབ་ཀྱི་སེམས་ཀྱིས་དེ་སྐད་ཅེས་གསུངས་སོ། །བསམ་གཏན་གྱི་དཀྱིལ་འཁོར་ཞེས་བྱ་བ་སེམས་དཔའ་ཆེན་པོ་སྐྱེད་པར་བྱེད་པའི་ལེའུ་བཅུ་གཉིས་པ་རྫོགས་སོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་བསམ་པ་ཐམས་ཅད་ཡོངས་སུ་རྫོགས་པའི་དམ་ཚིག་འབྱུང་བ་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས། དམ་ཚིག་ཆེན་པོའི་དངོས་གྲུབ་ཀྱི་དཀྱིལ་འཁོར་ཆེན་པོ་འདི་གསུངས་སོ། །དེ་ནས་ཡང་དག་རབ་བཤད་བྱ། །དཀྱིལ་འཁོར་ཆེན་པོ་དམ་པ་འདི། །རྡོ་རྗེ་ཡེ་ཤེས་ལྟ་བུས་ཏེ།།

96-1-487b

དངོས་གྲུབ་ཆེན་པོ་ཞེས་བཤད་དོ། །སར་པ་ལེགས་པར་བཀལ་བ་ཡི། །ཚད་དང་ལྡན་པ་མཛེས་པ་ཡི། །ཐིག་གིས་མཁས་པས་ཅི་ནུས་ཀྱིས། །དཀྱིལ་འཁོར་ལ་ནི་ཐིག་གདབ་
པོ། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་བརྒྱན་པ་དང༌། །ཐིག་བཞི་དང་ནི་ཡང་དག་ལྡན། །དར་དང་མེ་ཏོག་ཆུན་པོས་བརྒྱན། །གྲྭ་ཡི་ཆ་རྣམས་ཐམས་ཅད་དང༌། །སྒོ་
ཁྱུད་ཀྱི་ནི་མཚམས་རྣམས་སུ། །རྡོ་རྗེ་རིན་ཆེན་གྱིས་སྤྲས་པར། །ཕྱི་ཡི་དཀྱིལ་འཁོར་ཐིག་གདབ་བོ། །རྟག་ཏུ་བསྡུས་པའི་ཆོ་ག་ཡིས། །རིམ་པ་གསུམ་ནི་བྱང་བ་ཡིན། །ཆོ་ག་ཤེས་
པས་ཤར་དུ་ནི། །ཡེ་ཤེས་ཞེས་ནི་དགོད་པར་བྱ། །ལྷོར་ནི་འབད་པས་བསྡུས་པ་ཞེས། །བརྗོད་པ་རྟག་ཏུ་བྱ་བའོ། །ཆོ་ག་ཡིས་ནི་བྱང་ཕྱོགས་སུ། །ཆོས་ཀྱི་རིགས་ནི་རྟག་ཏུ་བྱ། །
སྔགས་པས་འདོད་པ་ཀུན་རིགས་ལ། །གསུམ་པ་རུ་ཡང་མཉམ་པར་བྲི། །ཤར་དུ་སངས་རྒྱས་བཅོམ་ལྡན་འདས། །རྒྱལ་བའི་གཙུག་ཏོར་གདུགས་དཀར་དང༌། །རིག་མཆེན་མོ་
སྤྱན་དང་ནི། །མཛོད་སྤུ་ཡང་ནི་ཉེ་བར་རོ། །རྡོ་རྗེ་འཆང་གི་ལྷོ་རུ་ནི། །བདུད་རྩི་ཞེས་དང་སྟོབས་པོ་ཆེ། །རྡོ་རྗེ་ཁུ་ཚུར་མཱ་མ་ཀཱི། །ཉེ་བ་ཉིད་དུ་གཞག་པར་བྱ། །བཅོམ་ལྡན་འདས་ཀྱི་བྱང་དུ་
ནི། །པདྨ་འཆང་བ་ཞི་བ་བསྐྱེད། །ཁྲོ་གཉེར་རིམ་པར་ལྡན་པ་དང༌། །རིག་མ་ཆེན་མོ་དཀར་ཞེས་དང༌། །ཁྲོ་གཉེར་ཅན་མའང་མཉམ་པར་བྲི། །ཆོག་ཤེས་པས་དེ་དབུས་སུ། །རིག་མ་མི་ཐུབ་

96-1-488a

ཅན་མ་བྲི། །ཕྱག་རྒྱ་ཐམས་ཅད་ཉིད་དུ་ནི། །རྩེ་མོ་ལྔ་པ་རྣམ་པ་སྒོམ་བྱ། །དཀྱིལ་འཁོར་གསུམ་པར་སློབ་དཔོན་གྱིས། །ཡ་དྲི་ཙྪ་ཡས་སཱུ་ཏྲཾ་བྲི་བར་བྱ། །སྒོ་
རྣམས་ཐམས་ཅད་ཉིད་དུ་ནི། །རྡོ་རྗེ་ལྕགས་སྒྲོག་ལ་སོགས་བྲི། །ཇི་ལྟར་རིགས་པར་ཕྱོགས་ཀུན་ཏུ། །འཇིག་རྟེན་སྐྱོང་བ་དགོད་པར་བྱ། །ཤར་ཕྱོགས་དབང་པོ་ལྷ་རྒྱལ་དང༌། །འདོད་པ་
སྤྱོད་པའི་ལྷ་རྣམས་དང༌། །གནས་གཙང་མ་ཡང་དགོད་པར་བྱ། །མེ་ཕྱོགས་ཀུན་དུ་མེ་ཡི་ལྷ། །དྲང་སྲོང་ཆེན་པོ་ལྔ་མངོན་ཤེས། །ལྷོ་ཕྱོགས་ཡི་དྭགས་རྣམས་ཀྱི་བདག། གཤིན་རྗེ་
དང་ནི་མ་མོ་བདུན། །བདེན་བྲལ་ཕྱོགས་སུ་ཡི་དྭགས་ཀྱིས། །དབང་པོ་དང་ནི་འབྱུང་པོ་ཀུན། །ནུབ་ཀྱི་ཕྱོགས་སུ་ཀླུ་ཡི་བདག །ཆུ་ལྷ་དང་ནི་ཀླུ་རྣམས་ཀུན། །རླུང་གི་ཕྱོགས་སུ་རླུང་ལྷ་
དང༌། །རིག་པ་འཛིན་པ་ཐམས་ཅད་དང༌། །བྱང་གི་ཕྱོགས་སུ་གནོད་སྦྱིན་བདག །ལུས་ངན་དང་ནི་གནོད་སྦྱིན་ཀུན། །དབང་ལྡན་ཕྱོགས་སུ་དབང་ཕྱུག་ནི། །འབྱུང་པོ་ཀུན་གྱི་བདག་པོ་
དང༌། །ཇི་སྐད་གསུངས་པའི་ཆོ་ག་ཡིས། །བུམ་པ་དགོད་དང་གདན་སོགས་བྱ། །ལྷ་རྣམས་ཀུན་གྱི་རྒྱལ་པོ་ནི། །དེར་ནི་དགོད་པར་བྱ་བ་ཡིན། །མཁས་པས་མེ་ཏོག་དྲི་སོགས་ཀྱིས། །
མཆོད་པའི་ཆོ་ག་བྱས་ནས་ནི། །མཉེས་པའི་རིགས་པས་མཉེས་པར་བྱ། །དེ་ལྟར་རྒྱས་འགྱུར་གཞན་དུ་མིན། །འདིར་ནི་སྔོན་མཐར་དེ་རྣམས་ཀྱི། །ཉ་དང་ཆང་སོགས་རབ་སྦྱིན་བྱ། །ཆོག་

96-1-488b

ཤས་པས་གསང་བའི་མཆོད། །སྒོ་བཞི་རྣམས་སུ་བརྟག་པར་བྱ། །ཁུ་བ་དེར་ནི་གཟུང་བྱས་ནས། །ཐམས་ཅད་དུ་ནི་དབུལ་བར་བྱ། །རིག་མའི་ཚུལ་གྱིས་ཆོག་ཡིས། །དེ་ནི་ཡང་ཡང་དགྱེས་པར་བྱ།
མཁས་པས་དགའ་བའི་རྣམ་པ་ཡིས། །ཐོག་མར་གཏོར་མ་སྦྱིན་པར་བྱ། །ཚེ་གཤེགས་པས་འཕྲོག་མ་ཡི། །གཉིས་པ་རུ་ནི་ཡང་དག་གཟུང༌། །སྔགས་པས་ཁྱད་པར་གསུམ་པ་རུ། །སངས་རྒྱས་རྣམས་
ཀྱི་སྦྱིན་པར་བྱ། །དེ་ཉིད་བརྗོད་པ་དེ་ཡིས་ནི། །གང་གསུངས་སྦྱིན་སྲེག་ལས་རྣམས་བྱ། །དེ་ཚེ་སློབ་མ་དབང་བསྐུར་བའི། །ལས་རྣམས་སོ་སོར་བསྒྲུབ་པར་བྱ། །དེ་གཞན་བསམ་
པས་བུམ་པ་རུ། །རྡོ་རྗེ་སེམས་དཔའི་རབ་སྦྱོར་གྱིས། །ལྷག་མའི་སངས་རྒྱས་ཞེས་བྱ་བར། །དེ་ཉིད་རིགས་པར་ཡང་དག་བསྐྱེད། །རྟག་ཏུ་སངས་རྒྱས་སློབ་དཔོན་གྱིས། །དེ་ཡི་ཚུལ་
འདི་སྨྲ་བར་བྱ། །སངས་རྒྱས་ཀུན་གྱི་དམ་ཚིག་གང༌། །ལམ་གསུམ་ལམ་ནི་འཇུག་བྱེད་པ། །དབང་བསྐུར་ཆེན་པོ་དེ་ཡི་ནི། །ནམ་མཁའ་ཇི་སྲིད་ཡང་དག་འབྱུང༌། །ཁྱད་པར་དུ་ཡང་འདིར་
སྨྲས་པ། །བདག་གི་ཡང་འདི་ཡང་དག་འབྱུང༌། །ཡིད་བཞིན་རིན་ཆེན་ནོར་བསྟེན་ནས། །དེ་ཉིད་འབྱུང་བས་འདིར་དབང་བསྐུར། །གཞན་ཡང་གལ་ཏེ་སེམས་ཅན་གང༌། །མཐོང་
བར་འགྱུར་ཞེས་བྱ་བ་ཉོན། །སྐྱེ་བ་བདུན་གྱི་ནང་དུས། །ཐོབ་ཅིང་ཕྱག་འོས་མཆོག་ཏུ་འགྱུར། །སངས་རྒྱས་སློབ་དཔོན་གང་ཉིད་དུ། །ཡེ་ཤེས་རྒྱ་མཚོ་གནས་པར་འགྱུར། །ཐུབ་ཆེན་དེ་

96-1-489a

ཉིད་ཤེས་པ་གང༌། །རྟག་ཏུ་སངས་རྒྱས་མཆོད་པར་བྱེད། །སངས་རྒྱས་སློབ་དཔོན་ཇི་གསུངས་པ། །དེ་ཡིས་རང་གི་སློབ་མ་དེའི། །དམ་ཚིག་ལྔ་པོ་བྱིན་
ནས་ནི། །རབ་ཏུ་འབད་པས་སྨྲ་བར་བྱ། །སངས་རྒྱས་ཀུན་གྱི་དམ་ཚིག་ཆེ། །དཀྱིལ་འཁོར་དེ་ཉིད་ཤེས་དཀྱིལ་འཁོར། །སྒྲུབ་པོ་རྣམས་ཀྱིས་ཅི་འདྲ་དེར། །ཡིད་བཞིན་ནོར་བུ་ལྟ་བུར་
བླང༌། །དམ་ཚིག་ཆེན་པོའི་དཀྱིལ་འཁོར་རྫོགས་སོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེས་སླར་ཡང་དེ་བཞིན་གཤེགས་པ་ཐམས་ཅད་ཀྱི་ཐུགས་སུ་
བཞུགས་སོ། །དེ་ནས་བཅོམ་ལྡན་འདས་རྣམ་པར་སྣང་མཛད་ནམ་མཁའི་ཁམས་ཐམས་ཅད་དུ་སྤྲོ་བའི་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ།།
སྙོམས་པར་ཞུགས་མ་ཐག་ཏུ་བཅོམ་ལྡན་འདས་དེ། བཅོམ་ལྡན་འདས་ཕྱག་ན་རྡོ་རྗེ་དེ་ཉིད་དེ་ནམ་མཁའི་ཁམས་ཐམས་ཅད་དུ་སེམས་ཀྱིས་གང་བར་བྱས་ནས། དེ་བཞིན་གཤེགས་
པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱིས་བཅོམ་ལྡན་འདས་རྣམ་པར་སྣང་མཛད་ལ་རབ་ཏུ་སྩལ་ཏོ། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་དེ་བཞིན་གཤེགས་
པ་ཐམས་ཅད་ཀྱི་དམ་ཚིག་བསྒྲུབ་པའི་མཆོག་ཅེས་བྱ་བ་རིག་མའི་ཚུལ་ལ་སོགས་པའི་ལས་ཅན་གསུངས་པ། ཁྲུ་ནི་སུམ་ཅུའི་ཁྱོན་ཙམ་དུ། །ཀུན་ནས་ཡོངས་སུ་ཟླུམ་པོར་ནི། །ཨིནྡྲ་ནི་

96-1-489b

ལམ་ཚུངས་པའི་འོད། །འོད་ཟེར་འབར་བ་དེ་ཕྱུང་ནས། །ནམ་མཁའ་རུ་ནི་འདི་བྱ་བ། །བསམ་གཏན་སྦྱོར་བས་བསམ་པར་བྱ། །འཛམ་བུའི་གླིང་ནི་ཐམས་ཅད་དུ། །འོམ་དང་ཞོས་ཀུན་ཏུ་
འཁྲུགས། །ཤིང་རྟའི་འཁོར་ལོའི་ཚད་ཀྱིས་ནི། །པདྨས་གཡོགས་པར་རྣམ་བསྒོམ་བྱ། །ཁྲོ་བོ་ཆེན་པོ་གཤིན་རྗེ་གཤེད། །དྲག་ཏུ་དགོད་པ་ཆེན་པོ་སོགས། །རྟག་ཏུ་དེ་ཡི་དཀྱིལ་འཁོར་
གྱི། །དེ་ཡི་གཟུགས་ནི་རྣམ་བསྒོམ་ནས། །ཁྲོ་ཆེན་ཁྲོ་གཉེར་རིམ་པར་ལྡན། །འབར་བའི་ཕྲེང་བ་འཁྲུགས་པའི་འོད། །ཇི་ལྟར་རིགས་པར་ཀུན་བསྐྱེད་ནས། །སྒོམ་པར་བྱེད་པ་དེ་དེར་བཤད།།
ཁྲོ་བོ་ཆེན་པོ་དབྱུག་པ་སྔོ། །འཇིག་རྟེན་གསུམ་འཇིགས་འཕྲོག་བྱེད་པ། །སངས་རྒྱས་ཀུན་གྱི་ཡེ་ཤེས་སུ། །འཇོམས་པ་པོ་ནི་རབ་ཏུ་གནས། །ཇི་སྐད་གསུངས་པའི་གཟུགས་གསུམ་གྱི།།
ནམ་མཁའི་ཁམས་ནི་ཀུན་ཏུ་གང༌། །ཡི་གེའི་གཟུགས་ནི་ཀུན་བསྐྱེད་ནས། །བདག་ཉིད་སྙིང་གར་རྣམ་བསམ་བྱ། །སྙིང་གའི་གཟུགས་ནི་དེ་རྣམས་སུ། །ལྷ་ཡི་རྣམ་པར་སྒོམ་པར་
བྱེད། །སླར་ནི་སྔགས་པས་བསྡུ་བར་བྱ། །དེ་ཉིད་ལ་ནི་གཞུག་པར་བྱ། །ཆོག་ཤེས་པས་བསྐལ་བའི་མེར། །བསམས་ནས་བསམ་གཏན་ཡང་དག་བརྩམ། །ཟླ་འོད་ལྟ་བུར་འབར་བ་ནི།།
བརྩུན་མོ་རྟག་ཏུ་བསྒོམ་པར་བྱ། །ལྷ་ཉིད་ཡང་དག་བསྐྱེད་ནས་ནི། །དེ་ཡི་དབུས་སུ་རྣམ་བསྒོམ་བྱ། །རང་གཟུགས་སྙིང་གར་བསམས་ནས་ནི། །དེ་ཡི་དབུས་སུ་རྣམ་བསྒོམ་བྱ། །རང་

96-1-490a

གཟུགས་སྙིང་གར་བསམས་ནས་ནི། །ཧ་ཡིག་ཏུ་ནི་རྣམ་བསྒོམ་བྱ། །འདི་དེ་སྔགས་རྣམས་ཐམས་ཅད་ཀྱི། །བསམ་པ་ཐམས་ཅད་ཡོངས་རྫོགས་
བྱེད། །འདི་ནི་དང་པོའི་བསམ་གཏན་བརྗོད། །རབ་ཏུ་འབད་པས་བསྒོམ་པར་བྱ། །རྟག་ཏུ་རིགས་ཀྱི་བདག་པོ་ཡིས། །བསྐལ་པར་བསྲེགས་པར་རྣམ་བསྒོམས་ནས། །སྔགས་པས་དེ་
ཡི་རྣམ་པ་དེར། །བསམ་གཏན་བརྩོན་པས་བསྒོམ་པར་བྱ། །སངས་རྒྱས་གཟུགས་ཀྱི་རབ་སྦྱོར་གྱིས། །ཟླ་བའི་དཀྱིལ་འཁོར་སྒོམ་པ་ནི། །རང་གི་གཟུགས་ཀྱིས་ཀུན་བསྐྱེད་ནས། །
བ་སྤུའི་ཁུང་བུར་འདི་སྤྲོ་བྱ། །ཇི་སྐད་གསུངས་པའི་གཟུགས་གསུམ་གྱིས། །ནམ་མཁའི་ཁམས་ནི་ཀུན་ཏུ་བཀང༌། །འོད་ཟེར་ལྔ་ཡི་རབ་སྦྱོར་གྱིས། །རང་ལུས་སུ་ནི་རབ་གཞུག་བྱ། །
རིག་མའི་རྒྱལ་མོ་སོགས་སྦྱོར་བས། །དེ་རྣམས་ཐམས་ཅད་ཡོངས་བརྟག་བྱ། །སངས་རྒྱས་ཀུན་གྱི་མཁའ་ཁམས་ནི། །ཡོངས་སུ་གང་བར་རྣམ་བསྒོམ་བྱ། །རང་ལུས་སུ་ནི་རྣམ་བསྒོམས་
ནས། །ཐམས་ཅད་དེར་ནི་རབ་གཞུག་བྱ། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོར་རིག་མའི་ཚུལ་ལ་སོགས་པའི་ལས་ཅན་གྱི་ལེའུ་སྟེ་བཅུ་
གསུམ་པ་རྫོགས་སོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་གསང་སྔགས་ཐམས་ཅད་ཀྱི་གསང་ཆེན་རིག་མའི་ཚུལ་གྱི་ལས་གསུངས་པ།

96-1-490b

ནམ་མཁའི་ཁམས་ཀྱི་དབུས་གནས་པར། །དཀྱིལ་འཁོར་ཆེན་པོ་མཆོག་གྱུར་པ། །དཔག་ཚད་ཀྱི་ནི་གྲངས་གྱི་ཁྱོན། །ཀུན་ནས་ཡོངས་སུ་ཟླུམ་པོར་ནི། །གསལ་བ་གསལ་བར་མཚུངས་བསམས་
ནས། །དབུས་སུ་བདག་ཉིད་རྣམ་བསམ་བྱ། །འབད་པས་གནས་ལྔ་རྣམས་སུ་ནི། །རྣམ་སྣང་མཛད་ཆེན་གཟུགས་བསམས་ནས། །ཉི་མའི་དཀྱིལ་འཁོར་དབུས་གནས་པར། །དེ་རྣམས་
ཐམས་ཅད་ཡོངས་བརྟག་བྱ། །སྙིང་གར་རྡོ་རྗེ་སེམས་དཔའ་ནི། །ཡང་དག་བསྐྱེད་ནས་རྣམ་བསྒོམ་བྱ། །ཆོ་ག་ཤེས་པས་ཉི་རྣམ་པར། །ནམ་མཁའི་ཁམས་ནི་གང་བར་བྱེད། །ལྷ་ལ་
སོགས་པའི་སྦྱོར་བ་ཡིས། །སླར་ཡང་དེ་ནི་རབ་གཞུག་བྱ། །དེ་ཉིད་ཚུལ་ནི་དགེ་བ་འདི། །རིགས་ཀྱི་དབྱེ་བས་རྟོགས་པར་བྱ། །གཞན་དུ་གསང་བའི་བསམ་གཏན་ནི། །རྣམ་པར་སྤངས་
པས་འགྲུབ་མི་འགྱུར། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོར་རིག་མའི་ལས་ཀྱི་ལེའུ་སྟེ་བཅུ་བཞི་པ་རྫོགས་སོ།།    །།དེ་ནས་
བཅོམ་ལྡན་འདས་རྣམ་བར་སྣང་མཛད་ལྷ་ཐམས་ཅད་ཀྱི་དེ་ཁོ་ན་ཉིད་ཀྱི་ཚུལ་བཟླས་པའི་ཆོག་སྟོན་བར་མཛད་དོ། །ནམ་མཁར་འཕྲུལ་ནི་སྟོན་པར་རམ། །གང་དུ་སེམས་ནི་རབ་
དགྱེས་བྱེད། །དབང་ཆེན་དཀྱིལ་འཁོར་བསམས་ནས་ནི། །རང་གི་དཀྱིལ་འཁོར་མཆོད་བསྒོམ་བྱ། །མེ་ཏོག་བཟང་པོ་དེ་དབུས་སུ། །དེ་ཉིད་སྦྱོར་བས་བསྒོམ་པར་བྱ། །རང་གཟུགས་

96-1-491a

ཕྱག་རྒྱ་ཆེན་པོ་ནི། །བསྒོམ་བྱ་གཞན་དུ་བརྩོན་མི་བྱ། །སྙིང་གའི་དབུས་སོན་ཕྲ་མོ་ནི། །དྲི་མེད་ཡེ་ཤེས་དཀྱིལ་འཁོར་ནི། །གསལ་བ་འོད་དཀར་
འབར་བ་སོགས། །ཆུ་ཡི་རྣམ་པར་དགོད་པར་བྱ། །དེ་ལ་སྔགས་ཀྱི་ཡི་གེའི་ཚིག། །དང་པོ་གསང་བ་རྣམ་བསྒོམ་བྱ། །རྩེ་མོ་ལྔ་པ་རྣམ་བསྒོམས་ནས། །སླར་ཡང་དེ་ཉིད་ལ་སྦྱར་
བྱ། །བློ་དང་ལྡན་པས་གནས་ལྔ་རུ། །གཟུགས་བརྙན་ཡང་ནི་ཡང་དག་བསྐྱེད། །དེ་ཉིད་ཡི་གེའི་ཚུལ་མཐུན་པས། །བསམ་གཏན་འབྱུང་བ་བསྒོམ་པར་བྱ། །ཆོ་ག་ཤེས་པས་
ཡིག་རྣམས་ཀྱི། །ཕྲེང་བ་བསྐྱེད་ནས་བསྒོམ་པར་བྱ། །ནས་ཀྱི་ཚད་འདི་ཐམས་ཅད་དུ། །བསམ་གཏན་འབྱུང་བ་བསྒོམ་པར་བྱ། །རབ་ཏུ་འབད་པས་འོག་དེར་ནི། །རྟག་ཏུ་ནམ་
མཁའ་གང་བར་བྱ། །དེ་ཉིད་སངས་རྒྱས་ཐམས་ཅད་ཀྱི། །གང་བ་དེ་ལ་གྲགས་པ་ཡིན། །ཡི་གེ་གཅིག་གི་གསང་སྔགས་ཀྱི། །རང་གཟུགས་རྣམ་པར་བསྒོམ་པར་བྱ། །རིགས་ཀྱི་
བདག་པོ་འབྱུང་བ་ནི། །ཡི་གེ་གསུམ་གྱི་རྟག་ཤེས་བྱ། །ཡི་གེ་ལྔ་ལ་སོགས་གཟུང་བས། །ཇི་སྲིད་ཡི་གེ་འབྱུང་བའོ། །འོད་དཀར་འབར་བའི་ཕྲེང་བ་སོགས། །འབར་བའི་ཕྲེང་བ་
མཉམ་པའི་འོད། །རིགས་ཀྱི་དབྱེ་བས་ལས་རྣམས་ཀྱི། །ཐོག་མ་ཐ་མ་འདི་བྱའོ། །ཨུཏྤལ་སྔོན་པོའི་འདབ་རྣམ་པར། །ཨིནྡྲ་ནཱི་ལ་མཚུངས་པའི་འོད། །འོད་ཟེར་འབར་འཁྲུགས་གཙོ་

96-1-491b

བོའི་ཡུམ། །ཡིད་ཀྱིས་བསམས་ནས་འགྲུབ་པར་འགྱུར། །པདྨ་རཱ་ག་དབང་མདོག་འོད། །དམར་པོ་འབར་བ་མཚུངས་པའི་འོད། །འཇིག་རྟེན་ཁམས་ནི་ཀུན་ནས་སུ། །ཆོ་ག་ཤེས་པས་སྣང་བ་
བྱ། །གེ་སར་སེར་པོ་དང་མཚུངས་པ། །སེར་པོ་འོད་ཟེར་འབར་ལ་སོགས། །སྒོམ་པའི་གོ་འཕང་གིས་བསྒོམ་བྱ། །ཐེ་ཚོམ་མེད་པར་བསྒྲུབ་པར་བྱ། །དེ་ཉིད་འབྱུང་བ་གང་གསུངས་པ། །རང་
གཟུགས་ཡང་དག་བསྐྱེད་ནས་ནི། །སྙིང་གར་མེ་ཏོག་བསམས་ནས་ནི། །དཀྱིལ་འཁོར་དེ་ལ་བསྒོམ་པར་བྱ། །ཆོ་ག་ཤེས་པས་དེའི་སྟེང་དུ། །སྙིང་པོ་ཕྱག་རྒྱ་རྣམ་བསྒོམ་བྱ། །ཇི་ལྟའི་གོ་འཕང་
ཀུན་བསྐྱེད་ནས། །ཡེ་ཤེས་དེ་ཉིད་རྣམ་བསྒོམ་བྱ། །བྷ་གར་ཨ་ཡིག་ངེས་ཕྱུང་ནས། །སངས་རྒྱས་མཆོད་པ་ལ་སོགས་བྱ། །འཇིག་རྟེན་ཁམས་ནི་ཀུན་ནས་སུ། །ཆོ་ག་ཤེས་པས་སྤྲོ་བར་བྱ།
ཐོག་མ་བར་དང་ཐ་མར་ནི། །སླར་ཡང་བསྡུ་བར་བསམ་པར་བྱ། །ཟླ་འོད་ལྟ་བུར་ཡང་དག་སྦྱོར། །རང་ལུས་སུ་ཡང་བསྒོམ་པར་བྱ། །འདི་ནི་དེ་ཉིད་ཚུལ་དགེ་བ། །རིགས་གསུམ་དུ་ཡང་རྟོགས་
པར་བྱ། །བྱ་དང་ཁྱད་པ་ཡང་དག་སྦྱོར། །སྒོམ་པ་དེ་ནི་འགྲུབ་པར་བྱེད། །སེམས་ཀྱི་ཀུན་སྦྱོར་མཚན་ཉིད་ཀྱིས། །གལ་ཏེ་ཆགས་ལ་ཆགས་པར་འགྱུར། །བསམ་གཏན་འདུས་ལ་རབ་བཞུགས་ནས། །
དེ་ལ་ཞུགས་པར་བསྒོམ་པར་བྱ། །འདི་དེ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ཀྱི་སྒྲུབ་པ་པོ། །སྒྲུབ་པོ་རྣམས་ཀྱི་དེ་ཉིད་འདི། །དངོས་གྲུབ་བསྒྲུབ་ལ་དམ་ཚིག་མཆོག །སངས་རྒྱས་གཟུགས་

96-1-492a

སུ་རྣམ་བསྒོམས་ནས། །རལ་པའི་ཅོད་པན་འཛིན་བཞིན་པ། །སངས་རྒྱས་སློབ་དཔོན་ཡང་དག་བསྐྱེད། །སྙིང་གར་དེ་ནི་དགོད་པར་བྱ། །རང་སྔགས་མཆོག་
གི་ཕྱག་རྒྱ་ནི། །བསམས་ནས་དེ་ཡི་སྙིང་གར་དགོད། །འཐུང་དང་ཟ་བའི་དུས་རྣམས་སུ། །ཉེ་བར་ལོངས་སྤྱོད་བྱེད་རྣམས་སུའང༌། །དྲི་དང་གཟུགས་སོགས་བྱ་བ་རྣམས། །འདི་ནི་དེ་ཁོ་ན་
ཉིད་བརྗོད། །ལྷ་སྦྱོར་སངས་རྒྱས་སློབ་དཔོན་གྱི། །རང་གི་བདེ་བ་རྟག་ཏུ་ནི། །ཆོ་ག་ཤེས་པས་དབུལ་བར་བྱ། །གཞན་དུ་འགྲུབ་པར་བྱེད་མིན་ཉིད། །འདི་ནི་སྔགས་རྣམས་ཐམས་ཅད་
ཀྱིས། །བསམ་པ་ཐམས་ཅད་ཡོངས་རྫོགས་བྱེད། །ཡེ་ཤེས་རྣམས་ནི་ཀུན་གྱི་གསང༌། །སྔགས་ཀྱི་དངོས་གྲུབ་བྱེད་དེ་ཉིད། །རང་གཞན་སེམས་ཅན་ཐམས་ཅད་ཀྱི། །འཆི་བ་དེ་བཞིན་
འཕྲོག་པར་བྱེད། །དེ་བཞིན་རང་གཟུགས་བསམས་ལ་སོགས། །བསྟེན་དང་ཡོན་རྣམས་ཀུན་དང་ལྡན། །འདི་དེ་སངས་རྒྱས་ཐམས་ཅད་ཀྱི། །སངས་རྒྱས་ཡེ་ཤེས་རབ་སྒྲུབ་པའོ།།
རྡོ་རྗེ་སེམས་དཔའ་རབ་སྒྲུབ་པས། །རྡོ་རྗེ་ཡེ་ཤེས་སྤྲུལ་པའོ། །གནས་བཞི་རྣམས་ཀྱི་ཀུན་སྦྱོར་གྱིས། །ལྷ་ཡི་སྦྱོར་བ་མཚུངས་པ་ལ། །ཆོ་ག་ཤེས་པས་གཟུང་བར་བྱ། །རིག་པ་འཛིན་
པར་དེ་བརྗོད་བྱ། །འདི་དེ་སངས་རྒྱས་ཐམས་ཅད་ཀྱི། །དེ་ཉིད་བྱ་བ་དྲི་མེད་བཟང༌། །དེ་ཡི་སྔགས་ཀྱི་སྐུ་བྱེད་པ། །བསྡུས་པ་ཡིས་ནི་བསྒོམ་པར་བྱ། །ཐུན་བཞིར་བསམ་གཏན་འདི་ཉིད་ནི།།

96-1-492b

དེ་ཉིད་དམ་ཚིག་གར་མཁན་ནོ། །ཐམས་ཅད་དུ་ནི་རིགས་དབྱེ་བ། །བསྡུས་པ་ཡིས་ནི་བསྒོམ་པར་བྱ། །སངས་རྒྱས་གཟུགས་ནི་རྣམ་བསྒོམས་ནས། །འཁོར་ལོ་དེ་ཡིས་རྣམ་བསྒོམ་བྱ། །རང་ལག་
ཏུ་ནི་ཡང་དག་བསྐྱེད། །ཇི་སྲིད་སྲོག་དེ་གཏང་མི་བྱ། །རྡོར་སེམས་ལ་སོགས་སྒོམ་བྱེད་པ། །བསྡུས་པ་ཡིས་ནི་རིགས་གསུམ་དུའམ། །རྡོ་རྗེ་སེམས་དཔས་བྱིན་རླབས་པས། །སྒྲུབ་པོས་
རྟག་ཏུ་བསྒྲུབ་པར་བྱ། །འདི་དེ་སངས་རྒྱས་ཐམས་ཅད་ཀྱི། །དངོས་གྲུབ་ཐམས་ཅད་རབ་སྒྲུབ་པའོ། །སྔགས་རྣམས་ཀུན་གྱི་ཉེས་པ་དང༌། །དངོས་གྲུབ་དམ་ཚིག་སྟོན་པ་པོ། །དེ་ནས་
བཅོམ་ལྡན་འདས་རྣམ་པར་སྣང་མཛད་དེ་བཞིན་གཤེགས་པ་ཐམས་ཅད་ཀྱི་ཡིད་བཞིན་གྱི་ནོར་བུའི་དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་བཞིན་གཤེགས་
པ་ཐམས་ཅད་འབྱུང་བའི་རྡོ་རྗེ་ཞེས་བྱ་བའི་དཀྱིལ་འཁོར་འདི་སྟོན་པར་མཛད་དོ། །དམ་ཚིག་དཀྱིལ་འཁོར་དུ་གསུངས་པ། །གང་དེ་ཐམས་ཅད་ཉིད་བྱ་དེ། །ཤར་དུ་རང་གི་ཕྱག་རྒྱ་ཡིས། །
མི་བསྐྱོད་པར་ནི་དགོད་པར་བྱ། །ལྷོ་རུ་དེ་ལ་ཆོ་ག་ལས། །རིན་ཆེན་འབྱུང་ལྡན་བྲི་བར་བྱ། །ཆོ་ག་ཤེས་པས་ནུབ་ཏུ་ནི། །འོད་དཔག་མེད་ནི་མཉམ་པར་བྲི། །ཆོ་ག་ཤེས་པས་བྱང་ཕྱོགས་སུ། །དོན་
ཡོད་གྲུབ་པ་མཉམ་པར་བྲི། །དབུས་སུ་རྟག་ཏུ་བསྡུས་བ་ཡིས། །སངས་རྒྱས་སློབ་དཔོན་ཀུན་ཏུ་བྲི། །རྩེ་མོ་ལྔ་པའི་རྡོ་རྗེ་ཆེ། །འབར་བའི་ཕྲེང་བས་རྣམ་བརྒྱན་པ། །རྣམ་ཀུན་སངས་རྒྱས་སློབ་

96-1-493a

དཔོན་གྱིས། །རབ་ཏུ་འབད་པས་བསྒྲུབ་པར་བྱ། །ཕྱག་རྒྱ་རྣམས་ནི་ཐམས་ཅད་དུ། །ཨུཏྤལ་སྔོན་པོ་མཚུངས་པའི་འོད། །རྩེ་མོ་བཅུ་གཅིག་ཆེན་པོ་ཡི། །རྡོ་
རྗེའི་རྣམ་པར་ཀུན་ཏུ་བྲི། །ཟླ་བའི་དཀྱིལ་འཁོར་དབུས་གནས་པར། །ཕྱག་རྒྱ་ཐམས་ཅད་ཀུན་ཏུ་བྲི། །མཁས་པས་ཕྱག་རྒྱ་ཆེན་པོ་ནི། །འཁོར་ལོས་སྒྱུར་བ་ཞེས་བཤད་དོ། །སྙིང་པོའི་
དཀྱིལ་འཁོར་གྲྭ་རྣམས་སུ། །པདྨ་དང་ནི་ཨུཏྤལ་བྲི། །རིན་ཆེན་བཞི་ཡི་ཁ་དོག་ཏུ། །དེ་རྣམས་དབུས་སུ་མཉམ་པར་བྲི། །འདོད་པས་ལྷ་རྣམས་ཐམས་ཅད་ཀྱི། །ལྷ་གཞན་དེ་ནི་ཡང་
དག་འབྱུང༌། །སྒོ་རུ་བདུད་རྩི་འབྱུང་བ་དང༌། །མཐུན་པ་རུ་ནི་མཉམ་པར་བྲི། །དཀར་པོ་ནག་པོ་དེ་བཞིན་དམར། །སེར་པོ་ལྗང་གུ་ཉིད་དང་ཡང༌། །རྟག་ཏུ་བསམ་གཏན་གདན་ལ་གནས།།
དེ་ལ་དགོད་པར་བྱ་བ་ཡིན། །ཆོ་ག་ཤེས་པས་དེ་རེ་རེར། །འཇོམས་བྱེད་བདག་ཉིད་ཅན་གྱིས་གཞོམ། །དེ་ལ་རྟག་ཏུ་གསང་བའི་མཆོད། །སྒོ་བཞི་རུ་ནི་རབ་ཏུ་བརྩམ། །སློབ་
མས་མ་དང་ཆུང་མ་མཆོག །སྲིང་མོ་དང་ནི་བུ་མོ་བྲི། །ཆོ་ག་ཤེས་པས་ཡོངས་སྤྱད་བྱ། །དཀྱིལ་འཁོར་དེ་ཡི་དབུས་སུ་ནི། །རྒྱལ་བྱེད་རྒྱལ་བའི་རིགས་དེ་ལ། །ཕྱག་རྒྱ་དགོད་པར་
རབ་ཏུ་གྲགས། །ཛིཿརྡོ་རྗེ་ཆེན་པོའི་རིགས་མཆོག་ལ། །ཛཿཡིག་རྣམ་པར་རྟག་ཏུ་བྱ། །ཛཿཕྱག་ན་པདྨའི་རིགས་བྱུང་ལ། །ཨཱཿཡིག་དང་ནི་རྟག་ཏུ་བྱ། །ཨཱཿའདོད་པའི་རིགས་ཀྱི་

96-1-493b

ཆོག་ལས། །ཇི་ལྟར་རིག་པའི་ཨཱཿཡིག་གོ །ཨཱཿ། དེ་བཞིན་གཤེགས་པ་ཐམས་ཅད་འབྱུང་བའི་རྡོ་རྗེ་ཞེས་བྱ་བའི་དཀྱིལ་འཁོར་ཆེན་པོ་རྫོགས་སོ།།    །།དེ་ནས་
བཅོམ་ལྡན་འདས་སྒྲུབ་པ་དང་ཉེ་བའི་སྒྲུབ་པ་སྟོན་པར་མཛད་དོ། །ཉ་ཆང་བཟའ་བའི་གསང་མཆོད་སོགས། །མངོན་དགྱེས་གྱུར་ནས་གང་དུ་སེམས། །སེམས་ཅན་མི་ལྡན་གནས་
པར་བྱེད། །དེ་ལ་དམ་ཚིག་ཆེན་པོ་ཡི། །རྣལ་འབྱོར་བརྩམ་པར་བྱ་བ་སྟེ། །དེ་ཡི་སངས་རྒྱས་སོགས་དངོས་གྲུབ། །ཟླ་བ་གཅིག་གིས་དེ་མཐར་བྱོན། །ཡེ་ཤེས་འཁོར་ལོས་བསྐུལ་བ་ཡིས།།
དེ་ཚེ་དེ་བཞིན་འགྲུབ་པར་འགྱུར། །ཐོག་མར་ཟླ་བ་གསུམ་དུ་ནི། །དང་པོའི་རྣལ་འབྱོར་བརྩམ་པར་བྱ། །ཕྱག་ན་རྡོ་རྗེའི་རིགས་འབྱུང་ལ། །འདིར་ནི་སྔགས་ཆེན་བསྒྲུབ་
པར་བྱ། །དེ་ནས་བཅོམ་ལྡན་འདས་ཡེ་ཤེས་ཀྱི་རིགས་ལ་སོགས་པ་རྣམས་ཀྱིས་དངོས་གྲུབ་ཀྱི་དམ་ཚིག་རིན་པོ་ཆེ་འཆིང་བར་བྱེད་པ་གསུངས་པ། རྣམ་པར་སྣང་མཛད་
ཅེས་གཟུགས་སུ། །དེ་རུ་བདག་ཉིད་ཡང་དག་བསྐྱེད། །རང་སྔགས་ཙ་ཀྲཾ་ཞེས་བརྗོད་ན། །འཁོར་ལོའི་རིག་པ་འཛིན་པར་འགྱུར། །རྣམ་པར་སྣང་མཛད་ཅེས་བཤད་པར། །དེར་ནི་བདག་
ཉིད་ཡང་དག་བསྐྱེད། །རང་སྔགས་ཁཌྒཾ་ཞེས་བརྗོད་ན། །རལ་གྲིའི་རིག་པ་འཛིན་པར་འགྱུར། །རང་ཉིད་རྣམ་པར་སྣང་མཛད་ཅེས། །དེར་ནི་བདག་ཉིད་ཡང་དག་བསྐྱེད། །རང་སྔགས་པདྨཾ་ཞེས་བརྗོད་ན། །པདྨའི་

96-1-494a

རིག་པ་འཛིན་པར་འགྱུར། །རང་ཉིད་རྣམ་པར་སྣང་མཛད་ཅེས། །དེར་ནི་བདག་ཉིད་ཡང་དག་བསྐྱེད། །རང་སྔགས་ཏྲཾ་ཤཱུ་ལཾ་ཞེས་བརྗོད། །རྩེ་གསུམ་རིག་
པ་འཛིན་པར་འགྱུར། །རྣམ་པར་སྣང་མཛད་ཅེས་བཤད་པར། །དེར་ནི་བདག་ཉིད་ཡང་དག་བསྐྱེད། །རང་སྔགས་བཛྲཾ་ཞེས་བརྗོད་ན། །རྡོ་རྗེའི་རིག་པ་འཛིན་པར་འགྱུར། །རང་ཉིད་
རྣམ་པར་སྣང་མཛད་ཅེས། །དེར་ནི་བདག་ཉིད་ཡང་དག་བསྐྱེད། །རང་སྔགས་ཨཾ་ཀུ་ཤཾ་བྱས་ན། །ལྕགས་ཀྱུ་ཞེས་པར་མངོན་བརྗོད་འགྱུར། །རང་ཉིད་རྣམ་པར་སྣང་མཛད་ཅེས། །དེར་
ནི་བདག་ཉིད་ཡང་དག་བསྐྱེད། །རང་སྔགས་པཱ་ཤཾ་ཞེས་བརྗོད་ན། །ཞགས་པའི་རིག་པ་འཛིན་པར་འགྱུར། །ཕྱག་རྒྱ་ཆེ་སོགས་མཚན་ཉིད་ཀྱིས། །རང་གི་གཟུགས་ནི་ཡང་དག་བསྐྱེད།
དེ་ཉིད་ཡིད་བཞིན་ནོར་བུ་མཆོག །རིགས་གཞན་དབྱེ་བས་རྟོགས་པར་བྱ། །འདི་ནི་དམ་ཚིག་སྒྲུབ་ཐབས་ཏེ། །སྒྲུབ་པ་པོ་ཡིས་བསྒྲུབ་པར་བྱ། །སྐྱེ་བ་འདིར་ནི་གྲུབ་པར་འགྱུར། །རང་
སྔགས་དྲིལ་བུའི་ཚུལ་གྱིས་ནི། །རང་ཉིད་བདག་པོ་རང་ཉིད་དུ། །ཁྲུ་གང་ཙམ་དུ་ཡང་དག་བསྐྱེད། །སངས་རྒྱས་ཀྱིས་ཀྱང་མཐོང་མི་འགྱུར། །ཆོ་ག་ཤེས་པས་གཞི་རྣམས་ཀྱིའང༌། །དེ་
ཉིད་སྦྱོར་བས་བསྒོམ་པར་བྱ། །གཟུགས་ཀྱི་དབུས་སུ་རྣམ་བསྒོམས་ནས། །མྱུར་དུ་འགྲུབ་འགྱུར་གཞན་དུ་མིན། །གཟུགས་སུ་སྦྱོར་བའི་མཚན་ཉིད་ཀྱིས། །དེར་ནི་བདག་ཉིད་

96-1-494b

ཡང་དག་བསྐྱེད། །རང་སྔགས་ཨུཏྤ་ལཾ་བྱས་ནས། །ཡེ་ཤེས་རིག་པ་འཛིན་པར་འགྱུར། །ཟླ་བའི་དབུས་སུ་རྣམ་བསྒོམས་ནས། །ནམ་མཁའི་སྟེང་དུ་ཡང་དག་བརྩམ། །སྙིང་གར་རྡོ་རྗེ་ཡང་དག་
བསྐྱེད། །ཡེ་ཤེས་རིག་པ་འཛིན་པར་འགྱུར། །ཟླ་བའི་གཟུགས་ནི་ཡང་དག་བསྐྱེད། །རྡོ་རྗེ་རིན་ཆེན་རྣམ་བསྒོམ་བྱ། །ཇི་སྲིད་དག་པའི་བདག་ཉིད་འདོད། །དེ་སྲིད་མཁའ་ལ་འགྲོ་བར་འགྱུར། །ཟླ་
བའི་གཟུགས་སུ་ཡང་དག་བསྐྱེད། །རྡོ་རྗེ་པདྨ་ལག་པར་དགོད། །པདྨའི་སྤྱན་ནི་བསྒོམ་པར་བྱ། །ས་བདུན་གྱི་ནི་དབང་ཕྱུག་འགྱུར། །ཟླ་བའི་གཟུགས་ནི་རྣམ་བསྒོམས་ནས། །འབར་བའི་ཕྲེང་
བས་འཁྲུགས་པའི་འོད། །སངས་རྒྱས་གཟུགས་ནི་ཀུན་བསྐྱེད་ནས། །སངས་རྒྱས་རིག་པ་འཛིན་པར་འགྱུར། །རྡོ་རྗེའི་གཟུགས་སུ་རྣམ་བསྒོམས་ནས། །སངས་རྒྱས་ལྔ་རུ་རྣམ་བསྒོམ་བྱ། །
འོད་ཟེར་ལྔ་ཡིས་ཀུན་བཀང་ནས། །སངས་རྒྱས་སྐུ་དང་མཚུངས་པར་འགྱུར། །པི་སྟ་ར་ཤཿཉི་མའི་གཟུགས་སུ་རྣམ་བསྒོམས་ནས། །ལས་ཀྱི་རྡོ་རྗེ་སྙིང་གར་དགོད། །རང་གི་སྔགས་ནི་ཡང་
དག་བསྐྱེད། །རྡོ་རྗེའི་སྐུ་དང་མཉམ་པར་འགྱུར། །ཟླ་བའི་གཟུགས་ནི་རྣམ་བསྒོམས་ནས། །བཛྲོ྅ཧཾ་ཞེས་བསྒོམ་པར་བྱ། །སྙིང་གར་རྩེ་མོ་ལྔ་པའམ། །རྡོ་རྗེའི་སྐུ་དང་མཉམ་པར་འགྱུར། །ཟླ་བའི་
གཟུགས་སུ་རབ་བསྒོམས་ནས། །རྡོ་རྗེ་འབར་བས་རྣམ་བརྒྱན་པ། །རྡོ་རྗེ་སེམས་དཔའ་རང་གི་གཟུགས། །སེམས་དཔའི་གཟུགས་ནི་འཛིན་པར་འགྱུར། །ཟླ་བའི་གཟུགས་སུ་ཡང་དག་

96-1-495a

བསྐྱེད། །འཁོར་ལོ་འབར་བས་རྣམ་བརྒྱན་པ། །རང་གི་གཟུགས་ནི་སངས་རྒྱས་གཟུགས། །སངས་རྒྱས་གཟུགས་ནི་འཛིན་པར་འགྱུར། །ཟླ་བའི་གཟུགས་
ནི་ཡང་དག་བསྐྱེད། །པདྨ་འབར་བས་རྣམ་བརྒྱན་པ། །རང་གི་གཟུགས་ནི་ཆོས་ཀྱི་གཟུགས། །ཆོས་ཀྱི་གཟུགས་ནི་འཛིན་པར་འགྱུར། །ཟླ་བའི་གཟུགས་ནི་ཡང་དག་བསྐྱེད། །དཀར་
པོ་འབར་བས་རྣམ་བརྒྱན་པ། །འདོད་པའི་མཆོད་པ་རང་གི་གཟུགས། །འདོད་མཆོད་གཟུགས་ནི་འཛིན་པར་འགྱུར། །དང་པོར་ཡི་གེ་གཅིག་པ་སོགས། །རིག་པའི་རྒྱལ་པོ་སྟོབས་པོ་
ཆེ། །རིགས་ཀྱི་བདག་པོའི་ཕྱག་རྒྱ་ཡིས། །རང་གི་ཕྱག་རྒྱ་སོགས་བསྒོམས་པས། །སྐུ་གསུང་ཐུགས་ཀྱི་རྡོ་རྗེ་རུ། །མཆོག་ཏུ་ཕྲ་བའི་བདག་ཅན་བྱ། །དེ་ཉིད་དམ་ཚིག་དབུས་སུ་ནི། །རྡོ་
རྗེའི་གཟུགས་ནི་སྒོམ་པའོ། །ཉི་མའི་གཟུགས་ནི་རྣམ་བསྒོམས་ནས། །མུ་དྲོ྅་ཧཾ་ཞེས་སྒོམ་པ་ནི། །སྙིང་གར་སྔགས་ཡིག་བྱས་ནས་ནི། །བསྐྱེད་དེ་འདིར་ནི་ཐེ་ཚོམ་མེད། །སྔགས་པས་
ཉི་མའི་དཀྱིལ་འཁོར་ཅན། །བསམས་ནས་དབུས་སུ་གཟུགས་བསྒོམ་བྱ། །རྡོ་རྗེའི་གཟུགས་ནི་ཡང་དག་བསྐྱེད། །བསམ་གཏན་འབྱུང་བས་བསྐྱེད་པར་འགྱུར། །ཉེ་སྒྲུབ་ཆོ་ག་བྱས་ནས་
ནི། །དངོས་གྲུབ་མཆོག་ནི་བསྒྲུབ་པར་བྱ། །རྡོ་རྗེ་སེམས་དཔའི་ཆོ་ག་ལས། །དེ་ཡི་འཇིག་རྟེན་གསུམ་སྒྲུབ་འགྱུར། །དང་པོར་རང་གནས་རི་གནས་སུ། །ཟླ་བ་དྲུག་ཏུ་བཟླས་བྱས་ནས། །

96-1-495b

གྲུབ་པ་པོ་ཡིས་རྟག་ཏུ་བསྒྲུབ། །རྡོ་རྗེ་སེམས་དཔའ་ལྷག་པར་གནས། །ཇི་ལྟར་ཀླུ་མོ་ལྷའི་བུ་མོ། །མི་མོའམ་ཡང་ན་ལྷ་མིན་མོ། །ཇི་ལྟར་རིགས་པར་བཀུག་ནས་ནི། །གསང་བའི་མཆོད་པ་ཡང་
དག་བརྩམ། །རྣམ་པར་དབེན་དང་ཡིད་འོང་དང༌། །ནགས་དང་དགོན་པ་རྣམས་སུ་ཡང༌། །དེ་རུ་བཀུག་ནས་ཉེར་ལོངས་སྤྱོད། །འདོད་ཡོན་ལྔ་ཡི་མཆོག་རྣམས་ཀྱིས། །ཡེ་ཤེས་རྡོ་རྗེ་རབ་
བསྐུལ་བས། །དམ་ཚིག་མཉན་པར་བྱ་བ་ཡིན། །རྡོ་རྗེ་སེམས་དཔའ་རང་ཉིད་ཀྱང༌། །ཆོ་ག་ཤེས་པས་དགུག་པར་བྱ། །རང་གི་ཕྱག་རྒྱ་དེ་རྣམས་གཟུགས། །རང་གི་བརྗོད་པ་དེ་རྣམས་
སྔགས། །དེ་ཉིད་ཕྱག་རྒྱ་བཅིངས་ནས་ནི། །རང་གི་སྔགས་འདི་བཟླས་པར་བྱ། །མཚན་མོ་ཕྱེད་དུ་ཇི་ལྟར་བྱ། །ཉི་མའི་གུང་ལའང་དེ་བཞིན་བརྗོད། །ལྕགས་ཀྱུའི་སྙིང་པོ་དེ་ཉིད་ཀྱིས། །དེ་
རྣམས་རབ་ཏུ་བསྒྲུབ་པར་བྱ། །བསྐལ་པ་བསྲེག་པ་ལྟར་བསམས་ནས།  རྡོ་རྗེ་མཚུངས་པས། །སྙིང་པོས་ལྕགས་ཀྱུ་སྦྱར་བྱས་ནས། །བཀུག་ལ་དབང་དུ་བྱ་བ་ཡིན། །ཁྲོ་བོ་ཆེན་
པོ་གཤིན་རྗེ་གཤེད། །དེ་བཞིན་ཉིད་དུ་རྟ་མགྲིན་དང༌། །རྡོ་རྗེའི་དབྱུག་དང་བཅོམ་ལྡན་འདས། །འཇིག་རྟེན་གསུམ་གྱི་བདག་པོར་བརྗོད། །ཁྲོ་བོ་ཆེན་པོ་མི་གཡོ་བ། །ཁྲོ་གཉེར་ཅན་ཡང་གང་
ཞིག་འགྱུར། །ཁྲོ་བོ་ཆེན་པོ་སྟོབས་པོ་ཆེ། །ཁམས་གསུམ་པ་ཡང་དབང་དུ་བྱེད། །བདུད་རྩི་ཞེས་བྱའི་ཁྲོ་བོ་ཆེ། །སྟོབས་ཆེན་ཕ་རོལ་གནོན་པ་པོ། །རྡོ་རྗེ་མི་ཕྱེད་གསུམ་གནས་པ། །སངས་

96-1-496a

རྒྱས་ཀྱང་ནི་སྐྲོད་པར་བྱེད། །རིག་མ་ཆེན་མོ་དྲི་སོགས་ནི། །བཅས་པའི་ཕྱག་རྡོར་སྟོབས་ཀྱིས་ནི། །རྡོ་རྗེ་སེམས་དཔའ་རང་ཉིད་ཀྱང༌། །ཁམས་གསུམ་པ་ཡང་
འབེབས་པར་བྱེད། །ཕོ་ཉ་ཆེན་པོ་རྡོར་སེ་ན་མོ། །རབ་གཏུམ་ལ་སོགས་རྡོ་རྗེ་ཅན། །ནམ་མཁའི་ཁམས་ཀུན་གང་བ་ཡི། །དུག་ནི་སྐད་ཅིག་ལས་འཇོམས་བྱེད། །དེ་ནས་བཅོམ་
ལྡན་འདས་རྣམ་པར་སྣང་མཛད་དམ་ཚིག་ཐམས་ཅད་རྣམ་པར་སྐྲོད་པར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་གཤིན་རྗེ་མཐར་བྱེད་ཅེས་བྱ་
བའི་རྡོ་རྗེའི་སྔགས་འདི་གསུངས་སོ། །ན་མོ་བཛྲ་ཛྙཱ་ནཱ་ཡ། ས་མ་ཡ་སཏྭཱ་ནཱཾ། ཀ་ར་ཀ་ར། ཀུ་རུ་ཀུ་རུ། མ་མ་ཀཱརྱཾ་བྷཉྫ་བྷཉྫ། སརྦ་བིགྷྣཾ་ད་ཧ་ད་ཧ། སརྦ་བི་ནཱ་ཡ་ཀཱཾ། མཱུརྡྷ་ཌ་ཀ་ཛཱི་བི་ཏཱནྟ་ཀ་ར།
མཧཱ་བི་ཀྲྀ་ཏ། རཱུ་བི་ཎེ་པ་ཙ་པ་ཙ། སརྦ་དུཥྚཱཾ། མཧཱ་ག་ཎ་པ་ཏི། ཛཱི་བི་ཏཱནྟ་ཀ་ར་བནྡྷ་བནྡྷ། སརྦ་གྲ་ཧཱཾ། ཥ་ཌ་མུ་ཁ། ཥ་ཌ་བྷུ་ཛ། ཥ་ཌ་ཙ་ར་ཎཱཾ། རུ་དྲ་མཱ་ན་ཡ། བིཥྞུ་མཱ་ན་ཡ། པྲཧྨ་དྱཱཾ་སརྦ་དེ་བཱ་
མཱ་ན་ཡ། མཱ་བི་ལམྦ་མཱ་བི་ལམྦ། ལ་ཧུ་ལ་ཧུ། མཎྜ་ལ་མ་དྷྱེ། པྲ་བེ་ཤ་ཡ། ས་མ་ཡ། མ་ནུས་མ་ར། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། དེ་ནས་འདི་ནི་གསུངས་པ་ཙམ་ལ་བཅོམ་ལྡན་འདས་
རྣམ་པར་སྣང་མཛད་ཆེན་པོ་དེ་ཉིད་སྣ་ཚོགས་པའི་གཟུགས་འཛིན་པར་གྱུར་ནས། ནམ་མཁའི་ཁམས་ཐམས་ཅད་ཀྱི་རྡུལ་ཕྲ་མོ་དང་མཉམ་པའི་དེ་བཞིན་གཤེགས་པ་ཐམས་

96-1-496b

ཅད་ཀྱི་ཐུགས་ཀའི་སྟེང་དུ་ཟླ་བའི་དཀྱིལ་འཁོར་དུ་གནས་པར་གྱུར་ཏོ། །རང་གི་གཟུགས་ཀྱིས་ནམ་མཁའི་ཁམས་ཀུན་ཏུ་བཀང་ནས། ཆེད་དུ་བརྗོད་པས་ཆེད་དུ་རྗོད་པར་མཛད་དོ། །ཨེ་མའོ་
སྔགས་རྣམས་ཀུན་གྱིས་ནི། །རྡོ་རྗེ་མི་ཕྱེད་བླ་ན་མེད། །དེ་བཞིན་གཤེགས་པའི་རྡོ་རྗེ་གང༌། །ས་ཡི་གོང་བུར་འགྱུར་བར་བྱེད། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་ངོ་བོ་
ཉིད་ཀྱི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་སྒྱུ་མར་བརྗོད་པ་ཞེས་བྱ་བའི་སྔགས་འདི་སྟོན་པར་མཛད་དོ། །ཨོཾ་བཛྲ་ཁུ་ར་བི་ཀྲྀ་ཏཱ་ན་ན་ཧཱུཾ་ཕཊ། དེ་ནས་འདི་ནི་གསུངས་
ཙམ་ལ། །བཅོམ་ལྡན་ཆོས་འཆང་དེ་ཉིད་ནི། །དེ་བཞིན་གཤེགས་ཀུན་ཀུན་སྐྲག་པའི། །ཆེད་དུ་བརྗོད་འདི་ཆེད་རྗོད་མཛད། །ཨེ་མའོ་སྔགས་རྣམས་ཐམས་ཅད་ཀྱི། །རྣམ་ཀུན་དེ་ཉིད་སྟོན་
པ་པོ། །འཇོམས་བྱེད་རྡོ་རྗེ་རྒྱལ་མཚན་གྱིས། །སངས་རྒྱས་ཐམས་ཅད་བཞག་པར་གྱུར། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོ་ནམ་མཁའི་ཁམས་ཐམས་ཅད་ཀུན་དུ་སྣང་
པར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། སྔགས་ཆེན་པོ་འདི་སྟོན་པར་བྱེད་དོ། །ཨོཾ་བཛྲ་ཀྲོ་དྷ་མཧཱ་བ་ལ་ཧ་ན་ད་ཧ་པ་ཙ་བི་དྷྭནྶ་ཡ་ཨུ་ཙྪུཥྨ་ཀྲོ་དྷ་ཧཱུཾ་ཕཊ། དེ་ནས་
འདི་གསུངས་པ་ཙམ་ལ་བཅོམ་ལྡན་འདས་རྡོ་རྗེ་འཆང་དེ་ཉིད་ནམ་མཁའི་ཁམས་ཐམས་ཅད་ཀུན་དུ་སྣང་བར་བྱས་ནས། དེ་བཞིན་གཤེགས་པ་ཐམས་ཅད་ཀྱི་འཁོར་ལོའི་འོད་ཟེར་གྱིས་

96-1-497a

ཀུན་དུ་བཀང་ནས་ཆེད་དུ་བརྗོད་པས་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱིས་ནི། །སྔགས་ཀྱི་ཚུལ་གྱི་བདག་ཉིད་དང༌། །སངས་
རྒྱས་ཀུན་གྱི་སངས་རྒྱས་ཉིད། །ཟླ་བ་དྲུག་གིས་ཐོབ་པར་འགྱུར། །དེ་ནས་བཅོམ་ལྡན་འདས་སླར་ཡང་ནམ་མཁའི་ཁམས་ཐམས་ཅད་ཀྱི་ངོ་བོ་ཉིད་ཀྱི་ཚུལ་གསལ་བར་བྱེད་བའི་རྡོ་རྗེ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་མི་གཡོ་བ་ཞེས་བྱ་བའི་སྔགས་འདི་གསུངས་སོ། །ན་མཿས་མནྟཱ་བཛྲཱ་ཎཱཾ་ཨ་ཙ་ལ་ཀཱ་ན་ཧེ་ཧེ་མོ་ཧ་ཡ་མོ་ཧ་ཡ། ཧ་ས་ཧ་ས། ཏིཥྛ་ཏིཥྛ། ཨཱ་བི་
ཤ་ཨཱ་བི་ཤ་།མཧཱ་བ་ལ་མནྟྲ་ཙ་ལ་དྷུ་ན་དྷུ་ན། ཏི་ན་ཏི་ན། ཁཱ་ད་ཁཱ་ད། བིགྷྣཾ་མཱ་ར་ཡ་མཱ་ར་ཡ། དུཥྚཱ་ན་བྷཀྵ་ཡ་བྷཀྵ་ཡ། སརྦཱཾ་ཀ་ར་ཀ་ར། ཀི་རི་ཀི་རི། མཧཱ་བི་ཥ་མ་བཛྲཱ་སྥོ་ཊ་ཡ་སྥོ་ཊ་ཡ། ཧཱུཾ་
ཧཱུཾ་ཏྲི་བ་ལི་ཏ་རངྒཱ་ནརྟ་ཀཿཨཱཾ་ཧཱཾ་ཨཱཾ་ཧཱཾ་ཨཱཾ་ཧཱཾ། ཨ་ཙ་ལ་ཙ་ཊ། སྥོ་ཊ་ཡ་སྥོ་ཊ་ཡ། ཧཱུཾ་ཨ། ས་མནྟཾ་ཀ་ཏྲཱ་ཊ། མཧཱ་བ་ལ། སཱ་ཏ་ཡ། ཏྲཱཾ་ཧཱཾ་མཱཾ་ཤུདྷྱནྟུ་ལོ་ཀ་སྟུ་ཥྱ་སྟུ། བཛྲཱི་ན་མ་ཤུནྡ་པྲ་ཏི་ཧ་ཏ་བ་ལེ་
བྷྱོ་ཛྭཱ་ལ་ཡ་ཏྲཱཊ། ཨ་ས་ཧཱ་ན་མཿསྭཱཧཱ། དེ་ནས་མངག་གཞུག་གི་ཁྲོ་བོ་འདི་གསུངས་པ་ཙམ་ལ། བཅོམ་ལྡན་འདས་གཟུགས་སྣ་ཚོགས་འཆང་ཆེན་པོ་དེ་ཉིད་ཐམས་ཅད་ཡང་དག་པར་
བསྐྱེད་ནས། དེ་བཞིན་གཤེགས་པ་ཐམས་ཅད་ཀྱི་སྙིང་པོའི་དཀྱིལ་འཁོར་དུ་ཆེད་དུ་བརྗོད་པ་འདི་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱི་ནི། །དེ་ཉིད་འབྱུང་བ་བསྟན་

96-1-497b

པ་ང༌། །རྡོ་རྗེ་མི་ཕྱེད་རང་བཞིན་གྱིས། །ཡེ་ཤེས་རྟོག་གིས་སྐྱེད་པར་བྱེད། །དེ་ནས་བཅོམ་ལྡན་འདས་སླར་ཡང་དེ་བཞིན་གཤེགས་པ་ཐམས་ཅད་ཀུན་དུ་སྐྲག་པར་བྱེད་པའི་རྡོ་རྗེ་བྱིན་གྱིས་རློབ་པ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་ཆེན་པོ་ཁྲོ་གཉེར་ཅན་ཞེས་བྱ་བའི་སྔགས་འདི་གསུངས་སོ། །ན་མོ་བྷ་ག་བ་ཏྱཻ་བྷྲྀ་ཀུ་ཊྱཻ། ཨོཾ་བྷྲྀ་ཀུ་ཊི་ཏ་རངྒཱ་བཛྲྀམྦྷི་ཏ་བཛྲ་མ་ཧཱ་བ་ལ་ཧཱུཾ་
ཕཊ། དེ་ནས་འདི་གསུངས་པ་ཙམ་ལ་འདོད་ཆགས་ཆེན་པོ་དེ་ཉིད་དེ་བཞིན་གཤེགས་པ་ཐམས་ཅད་ཀྱི་དེ་བཞིན་གཤེགས་པ་ཀུན་གྱི་ཆོས་ཀྱིས་ཀུན་དུ་སྣང་བ་དེ་བཞིན་གཤེགས་པ་ཐམས་
ཅད་ཀྱི་ཆོས་ཀྱི་གནས་པ་ཆེད་དུ་བརྗོད་པ་འདི་ཆེད་དུ་རྗོད་བར་མཛད་དོ། །ཨེ་མའོ་སྔགས་རྣམས་ཀུན་གྱི་ནི། །ཆོས་ཀྱི་འདོད་ཆགས་ཀུན་བསྡུས་པ། །རྡོ་རྗེ་ཡེ་ཤེས་ལྟ་བུ་སྟེ། །སྔགས་ཀྱི་དངོས་
གྲུབ་ཅེས་བཤད་དོ། །དེ་ནས་བཅོམ་ལྡན་འདས་སླར་ཡང་ཀུན་ནས་སྤྲོ་བའི་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་སྟོབས་པོ་ཆེ་ཞེས་བྱ་བའི་སྔགས་
འདི་གསུངས་སོ། །ཨོཾ་བཛྲ་ཀྲོ་དྷ་མ་ཧཱ་བ་ལ་ཧ་ན་ད་ཧ་པ་ཙ་བི་དྷྭནྶ་ཡ་ཨུ་ཙྪུཥྨ་ཀྲོ་དྷ་ཧཱུཾ་ཕཊ། དེ་ནས་འདི་གསུངས་པ་ཙམ་ལ་བཅོམ་ལྡན་འདས་གསང་བ་ཆེན་པོ་འཛིན་པ་དེ་བཞིན་གཤེགས་
པ་ཐམས་ཅད་ཀྱི་གསང་བ་རྣམས་ཀྱིས་དེ་བཞིན་གཤེགས་པ་ཐམས་ཅད་ཀྱིས་གསུངས་པ་གང་ཡིན་པ་ཆེད་དུ་བརྗོད་པ་འདི་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱི་ནི།།

96-1-498a

རྡོ་རྗེའི་དབྱེ་བ་བླ་ན་མེད། །དེ་ཉིད་དམ་ཚིག་ཀུན་དུ་དག །རྡོ་རྗེ་ཡིད་བཞིན་ནོར་བུར་བཤད། །དེ་ནས་བཅོམ་ལྡན་འདས་སླར་ཡང་དེ་བཞིན་གཤེགས་པ་ཐམས་
ཅད་མི་ཕྱེད་པའི་ངོ་བོ་ཉིད་ཀྱི་རྡོ་རྗེ་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་བདུད་རྩི་ཐབ་སྦྱོར་དུ་བརྗོད་པ་ཞེས་བྱ་བའི་སྔགས་ཆེན་པོ་འདི་གསུངས་
སོ། །ཨོཾ་ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བྷནྡྷ་བྷནྡྷ། གྲྀཧྞ་གྲྀཧྞ། ཧ་ན་ཧ་ན། གརྫ་གརྫ། བི་སྥོ་ཊ་ཡ་བི་སྥོ་ཊ་ཡ། ཛྭ་ལ་ཛྭ་ལ། པྲ་ཛྭཱ་ལ་པྲ་ཛྭཱ་ལ། གྲ་ས་གྲ་ས། སརྦ་བིགྷྣཱཾ་བི་ནཱ་ཡ་ཀཱཾ། བིདྱཱ་དྷ་རེ།
ཀི་ལཱི་ཀི་ལ་ཛྭ་ལི་ཏ་ཧུ་ཏ་བ་ཧ་ཤི་ར་མ་ཧཱ། བྷཻ་ར་བེ་ནི་རྒྷོ་ཥ། སཾ་ཙྪིནྡ་ཙྪིནྡ། མཧཱ་བཛྲ་དྷཱ་ར། ཏིཥྛ་ཏིཥྛ། བནྡྷ་བནྡྷ། བདག་ཆེ་གེ་མོའི། བི་ནཱ་ཡ་ཀ་ཧྲྀ་ད་ཡཱཾ་སྥོ་ཊ་ཡཱ། གནྡྷ་རྦཧྲྀ་ད་ཡཱཾ། སྥོ་ཊ་
ཡ། ནཱ་ག་ཧྲྀ་ད་ཡཱཾ། སྥོ་ཊ་ཡ། ཡཀྵ་ཧྲྀ་ད་ཡཱཾ། སྥོ་ཊ་ཡ། པྲཧྨ་རཱཀྵ་ས་ཧྲྀ་ད་ཡཱཾ་སྥོ་ཊ་ཡ། སརྦ་གྲ་ཧ་ཧྲྀ་ད་ཡཱཾ་སྥོ་ཊ་ཡ། སརྦ་ཛྭ་ར་ཧྲྀ་ད་ཡཱཾ་སྥོ་ཊ་ཡ། སརྦ་ཙཱ་ཏུརྠི་ཀ་ཧྲྀ་ད་ཡཱཾ་སྥོ་ཊ་ཡ། ཧཱུཾ་ཀཱ་རེ་ཕཊ་
ཕཊ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། བི་ཀུརྦ་བི་ཀུརྦ། ཨཱ་བི་ཤ་ཨཱ་བི་ཤ་།མཧཱ་བཛྲ་དྷ་ར་ཨཱ་ཛྙཱ་པ་ཡ་ཏི་སྭཱཧཱ། དེ་ནས་འདི་གསུངས་པ་ཙམ་ལ་བཅོམ་ལྡན་འདས་རྡོ་རྗེ་འཛིན་པ་ཉིད།
དེ་བཞིན་གཤེགས་པ་ཐམས་ཅད་ཀུན་དུ་དགྱེས་པ་ཆེད་དུ་བརྗོད་པ་འདི་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱི་ནི། །དེ་ཉིད་རྡོ་རྗེ་བླ་ན་མེད། །དམ་ཚིག་ཐམས་ཅད་

96-1-498b

ཡང་དག་འབྱུང༌། །དེ་ཉིད་མི་ཕྱེད་ཀུན་བསྡུས་པའོ། །དེ་ནས་བཅོམ་ལྡན་འདས་རྣམ་པར་དག་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རྡོ་རྗེ་གཱནྡྷ་རཱི་ཆེན་མོ་འདི་གསུངས་སོ། །
ཨོཾ་ཨེ་ཧྱེ་ཧི་བྷ་ག་བ་ཏི་མ་ཧཱ་བཛྲ་གཱནྡྷ་རི་ཏྲ་ཡཱ་ཎཱཾ་རཏྣ་ནཱཾ་ས་ཏྱེ་ན། ཨཱ་ཀཌྷྱ་ཨཱ་ཀཌྷྱ། བ་ལ་དེ་བཾ། མ་ཧེ་ཤྭ་རཾ། ག་རུ་ཌཾ། བིཥྞུ། ཀུ་མཱ་རཾ། པྲཧྨ་ཎཾ། ཨིནྡྲཾ། ཙནྡྲཾ། ཨཱ་དི་ཏྱཾ། ཡ་མཾ། བ་རུ་ཎཾ། ཀུ་བེ་རཾ། དྷྲྀ་ཏ་
རཱཥྚཾ། བི་རུ་ཌྷ་ཀཾ །བི་རཱུ་པཱཀྵཾ། ཤངྐུ་ཀཌྞཾ། དྭི་ཀརྞཾ། ཏྲི་ཀརྞཾ། གོ་ཀརྞཾ། སྠཱུ་ལ་ཀརྞཾ། མ་ཧཱ་ཀརྞཾ། ནཱནྡི་ཀེ་ཤྭ་རཾ། བྷྲིཾ་གི་རཱི་ཊིཾ། ནཱ་ཡ་ཀཾ། བི་ནཱ་ཡ་ཀཾ །པཱཉྩི་ཀཾ །ལོ་ཧ་ཀཾ །ཥཥྛ་དེ་ཝཱི། ཀོ་ཊ་ཀི་རིཾ། ཨོཾ་ཀཱ་རིཾ།
དུརྒ་ཀཱ་ཏྱ་ཡ་ཎཱི། ཙཎྜ་ཀཱ་ཏྱ་ཡ་ཎཱི། མ་ཧཱ་ཀཱ་ཏྱ་ཡ་ཎཱི། ཨཻ་ཤཱ་ནཱི། ནཻ་རི་ཏྱཱ། ཀཱ་ལཱི། མ་ཧཱ་ཀཱ་ལཱི། བཛྲ་ཀཱ་ལཱི། ཡ་ཤ་སྭི་ནཱི། ས་ཀཱ་ལཱི། གྷ་ཏྲ་ཀཱ་ལཱི། ཨགྣེ་ཡཱ། བཱ་ཡ་བྱཱ། ཧ་ལི་ཀཱ །བིརྟ། ཤཀྟི། ཤ་ཏཱ་ཀྵི། ཨིནྡྲ་
ཎཱི། པྲཧྨ་ཎཱི། ཀཽ་བེ་བཱི། མཱ་ཧེ་ཤྭ་རཱི། བཻཥྞ་བཱི། སུ་བྷ་གཱ །ཙཱ་མུཎྜཱ། རཽ་ཏྲི། བཱ་རཱ་ཧཱི། ཀཽ་པེ་རཱིཾ། ཡེ་ཙཱ་ནྱེ། མ་མ་ཡེ་ན། ཏིཥྛ་ནྟི། ཏཱ་ནྱ་བརྟ་ཡིཥྱཱ་མི་ཤཱི་དྷྲཾ། གྷྲྀཧྞ་གྷྲྀཧྣ། ཧུ་ལུ་ཧུ་ལུ། ཙུ་ལུ་ཙུ་ལུ། མུ་ལུ་མུ་ལུ།
དྷ་མ་དྷ་མ། རངྒ་རངྒ། པཱུ་ར་ཡ་པཱུ་ར་ཡ། ཨཱ་བི་ཤ་ཨཱ་བི་ཤ་།བྷ་ག་བ་ཏི། མ་ཧཱ་བཛྲ་གཱནྦྷ་རི་སིདྡྷ་ཥྩཎྜ། བཛྲ་པཱ་ཎི། རཱཛྙཱ་བ་ཡ་ཏི། ཧྲཱིཿཧཿཧཿཧཿཧཿཧཱུཾ་ཕཊ་སྭཱཧཱ། འདི་གསུངས་པ་ཙམ་ལ་དེ་
བཞིན་གཤེགས་པ་ཐམས་ཅད་རྡོ་རྗེ་ཆེན་པོའི་ཚུལ་གྱིས་བསྐོར་བར་གྱུར་ཏོ། །དེ་ནི་དེ་བཞིན་གཤེགས་པ་ཐམས་ཅད་ཀྱི་རིག་མ་དེ་སྒྲོགས་པར་བྱེད་པ་འདི་ཆེད་དུ་བརྗོད་པས་ཆེད་དུ་རྗོད་པར་

96-1-499a

མཛད་དོ། །ཨེ་མའོ་སྔགས་རྣམས་ཀུན་གྱི་ནི། །ཀུན་གཞི་འབད་པར་བྱེད་པ་བདག །རྡོ་རྗེ་རྩེ་ཅན་གང་འདི་དྲན། །སངས་རྒྱས་ལ་སོགས་འབེབས་པར་
འགྱུར། །དེ་ནས་བཅོམ་ལྡན་འདས་སླར་ཡང་ཞི་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་སེན་མོ་ཞེས་བྱ་བའི་ཕོ་ཉ་མོ་ཆེན་མོ་འདི་གསུངས་སོ། །
ཨོཾ་ཨེ་ཧྱེ་ཧི་བཛྲ་ན་ཁི་བཛྲ་མུ་ཁཾ། ཧ་ན་ཧ་ན། པ་ཙ་པ་ཙ། རངྒ་རངྒ། ཨལྤ་ཨལྤ། ཨཱ་བི་ཤ་ཨཱ་བི་ཤ་།ཧ་ཡ་གྲཱི་བཱ། བ་ཡ་ཏི་སྭཱཧཱ། དེ་ནས་འདི་གསུངས་པ་ཙམ་ལ་ཇི་སྲིད་དུ་དུག་ཆེན་
པོ་དེ་རྣམས་ཐམས་ཅད་དེ་རབ་ཏུ་བསྒོམས་པས་བཅོམ་པ་བཞིན་དུ་གྱུར་ཏོ། །དེ་ནས་རིག་མ་དེ་དེ་བཞིན་གཤེགས་པ་ཐམས་ཅད་ལ་རབ་ཏུ་བཏུད་ནས་ཆེད་དུ་བརྗོད་པ་འདི་ཆེད་
དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱི་ནི། །དུག་རྣམས་ཐམས་ཅད་སེལ་བ་བདག །ཕོ་ཉའི་མཆོག་གང་དེ་བརྟེན་ནས། །སངས་རྒྱས་ཐམས་ཅད་རྣམ་པར་
སྦྱངས། །དེ་ནས་བཅོམ་ལྡན་འདས་སླར་ཡང་རྡོ་རྗེ་གསུམ་མི་ཕྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་གཞན་གྱིས་མི་ཐུབ་པ་ཞེས་བྱ་བའི་སྔགས་
འདི་གསུངས་སོ། །ཨོཾ་ཛི་ན་རི་ཊི་ཊཾ་ཧཱུཾ་ཧཱུཾ་ཕཊ་ཕཊ་སྭཱཧཱ། དེ་ནས་འདི་གསུངས་པ་ཙམ་ལ་བཅོམ་ལྡན་འདས་རྣམ་པར་སྣང་མཛད་ཆེན་པོ་འདི་སེམས་ཅན་ཐམས་ཅད་ཀྱི་བདེ་བའི་

96-1-499b

ནོམ་གྱིས་ཉེ་བར་བཀང་ནས་ཆེད་དུ་བརྗོད་པ་འདི་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱི་ནི། །བསྐྱེད་པ་ཡང་དག་འབྱུང་བ་བདག །སངས་རྒྱས་བྱང་ཆུབ་རབ་བསྒྲུབ་
དོན། །བསྐལ་པའི་རྒྱ་མཚོར་བདག་གནས་སོ། །དེ་ནས་བཅོམ་ལྡན་འདས་སླར་ཡང་ཆོས་ཀྱི་དབྱིངས་སུ་སྤྲོ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་
རལ་པ་གཅིག་མ་ཞེས་བྱ་བའི་རིག་མའི་རྒྱལ་པོ་མཆོག་འདི་གསུངས་སོ། །ན་མཿསརྦ་ཏ་ཐའ་ག་ཏེ་བྷྱཿ། སརྦ་བིདྱཱ་ག་ཎེ་བྷྱཿ། ཨོཾ་ཨེ་ཧྱེ་ཧི་བྷ་ག་ཝ་ཏི། ཡཀྵི་ཎཱི་ཡེ། མཱ་པེ་ཊི་ཨི་ཊི་བ་ཊེ་ཛོ་སུ་
ར་སུ་ར་པྲ་མ་ཐ་ནི། ཨེ་ཀ་ཛ་ཊི་ནི་རཀྟ་ས་ཧི་ཏ་དེ་བི་མ་བི་ཧེ་ཋ་ཡ་ནི། རི་བི་ཏི་རི་ཀ་རི། ཏ་ཡཱི་རི། ཀ་པཱ་ལ་ཙྪ་ཏྲ། པྲི་ཡེ་མ་ཧཱ་ཀ་པཱ་ལི། མ་ཧཱ་པ་ལ། མ་ཧཱ་ཙ་པ་ལེ། སིདྡྷི་སརྦ་ཨརྠ། སཱ་དྷ་ཡ། སརྦ་
སཏྭ་བིགྷྣ་པྲ་ཤ་མ་ནི་སྭཱཧཱ། དེ་ནས་འདི་གསུངས་པ་ཙམ་གྱིས་བཅོམ་ལྡན་འདས་པདྨ་འཆང་བ་དེ་ཉིད་ནམ་མཁའི་ཁམས་ཐམས་ཅད་རྣམ་པར་སྤྲོས་ནས། དེ་བཞིན་གཤེགས་པ་
ཐམས་ཅད་ཀྱི་ཅོད་པན་དུ་གནས་ནས་ཆེད་དུ་བརྗོད་པ་འདི་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་ཀུན་གྱི་ནི། །སྔགས་ཀྱི་བདག་ཉིད་ཅན་འབྱུང་བ། །རྒྱལ་བ་ཀུན་གྱི་ཞི་གང་
དེ། །རྣམ་པར་བསྒོམས་པས་མཆོད་པར་བྱེད། །དེ་ནས་བཅོམ་ལྡན་འདས་འཁོར་ལོ་ཐམས་ཅད་ཀུན་དུ་སྐྲག་པར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་

96-1-500a

ཆེན་པོ་ཁྲོ་གཉེར་ཅན་འདི་གསུངས་སོ། །ཨོཾ་བྷ་ཡ་ནཱ་ཤ་ནི་ཏྲཱ་ས་ཡ་ཏྲཱ་ས་ཡ། བྷྲྀ་ཀུ་ཊི་ཏ་ཊི་བཻ་ཏ་ཊི་ཤྭེ་ཏེ་ཛ་ཊི་ནི་སྭཱཧཱ། དེ་ནས་འདི་གསུངས་པ་ཙམ་ལ་
བཅོམ་ལྡན་འདས་ཞི་བ་འཆང་བ་དེ་ཉིད་དེ་བཞིན་གཤེགས་པ་ཐམས་ཅད་ཡང་དག་པར་མཆོད་ནས་ཆེད་དུ་བརྗོད་པ་འདི་ཆེད་དུ་རྗོད་པར་མཛད་དོ། །ཨེ་མའོ་སྔགས་རྣམས་
ཀུན་གྱི་ནི། །ཊ་གང་སངས་རྒྱས་ཡང་དག་འབྱུང༌། །ཆོས་ཀྱི་ཡུམ་ནི་རབ་བསྒྲུབ་དོན། །འདི་ནི་བསྐྱེད་པར་གསུངས་པ་ཡིན། །དེ་ནས་བཅོམ་ལྡན་འདས་སླར་ཡང་ཡེ་ཤེས་འདུ་
བར་བྱེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རང་གི་རིགས་ཀྱི་སྙིང་པོ་འདི་གསུངས་སོ། །ཨོཾ་ཨཱ་རོ་ལི་ཀ །དེ་ནས་བཅོམ་ལྡན་འདས་སེམས་ཅན་
ཐམས་ཅད་ཀྱི་དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རིགས་ཀྱི་ཡུམ་འདི་གསུངས་སོ། །ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷི་ལོ་ཙ་ནེ་སརྦ་ཨརྠ་སཱ་དྷ་ནི་སྭཱཧཱ།
དེ་ནས་བཅོམ་ལྡན་འདས་སླར་ཡང་རང་གི་སྐུ་རྣམ་པར་དག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྔགས་འདི་གསུངས་སོ། །ཨོཾ་ཤངྐ་རི་ཤཱནྟི་ཀ་རེ་གྷུ་ཊ་གྷུ་ཊ་གྷུ་
ཊི་ནི་གྷུ་ཊི་ནི། གྷཱ་ཏ་ཡ་གྷཱ་ཏ་ཡ། གྷུ་ཊི་ནི་ཧཱུཾ་ཕཊ་སྭཱཧཱ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་བསྐྱེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་

96-1-500b

པར་ཞུགས་ནས་རང་གི་སྔགས་འདི་གསུངས་སོ། །ཨོཾ་ཤྭེ་ཏེ་པཱཎྜ་ར་བཱ་སི་ནི་ཛ་ཊཱ་མ་ཀུ་ཊ་དྷཱ་རི་ཎི་སྭཱཧཱ། དེ་ནས་བཅོམ་ལྡན་འདས་སངས་རྒྱས་རྣམ་པར་རོལ་པ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ནས་རིག་པའི་རྒྱལ་པོ་འདི་གསུངས་སོ། །ཨོཾ་དྷཱུཿ དེ་ནས་བཅོམ་ལྡན་འདས་ཀྱིས་རིག་པའི་རྒྱལ་པོ་ལ་བཀའ་སྩལ་པ། ཨོཾ་སུམྦྷ་ནི་སུམྦྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྣཱ་པ་ཡ་གྲྀཧྣ་པ་ཡ་
ཧཱུཾ། ཨཱ་ན་ཡ་ཧོ་བྷ་ག་ཝཱཾ་བིདྱཱ་རཱ་ཛ་ཧཱུཾ་ཕཊ་སྭཱཧཱ། དེ་ནས་བཅོམ་ལྡན་འདས་ཆོས་རྣམ་པར་རོལ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྔགས་འདི་གསུངས་སོ། །ཨོཾ་ཨ་
མྲྀ་ཏོདྦྷ་བོདྦྷ་བཱ་ཡ་སྭཱཧཱ། དེ་ནས་བཅོམ་ལྡན་འདས་ཉོན་མོངས་པ་འཇོམས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཉོན་མོངས་པ་ཟ་བའི་སྔགས་འདི་གསུངས་
སོ། །ཨོཾ་ཀླེ་ཤཱ་ས་ནི་བི་ཛ་ཡེ་སྭཱཧཱ། དེ་ནས་བཅོམ་ལྡན་འདས་དམ་ཚིག་ཆེན་པོའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཆོས་ཀྱི་འཁོར་ལོའི་གཙུག་ཏོར་འདི་
གསུངས་སོ། །ཨོཾ་ཙྪིནྡ་ཙྪིནྡ། ཧ་ན་ཧ་ན། ད་ཧ་ད་ཧ། དཱིབྟ་ཙ་ཀྲ་ཧཱུཾ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གཟི་བརྗིད་ཀྱི་མཆོག་ཅེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས་གཟི་བརྗིད་ཕུང་པོ་འདི་གསུངས་སོ། །ཨོཾ་ཛྭ་ལ་ཛྭ་ལ། དྷ་ཀ་དྷ་ཀ །ད་ར་ད་ར། བི་ད་ར་བི་ད་ར། ཚིནྡ་ཚིནྡ། བྷིནྡ་བྷིནྡ། ཧཱུཾ་ཧཱུཾ་ཕཊ་སྭཱཧཱ། དེ་ནས་

96-1-501a

བཅོམ་ལྡན་འདས་སླར་ཡང་རྣམ་པར་རྒྱལ་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྒྱལ་བའི་གཙུག་ཏོར་འདི་གསུངས་སོ། །
ཨོཾ་ཛ་ཡོཥྞཱི་ཥ་ཛྭ་ལ་ཛྭ་ལ། བནྡྷ་བནྡྷ། ད་མ་ད་མ། ཧཱུཾ་ཧཱུཾ་ཧཱུཾ། ཧ་ན་ཧ་ན་ཧཱུཾ་ཕཊ། དེ་ནས་བཅོམ་ལྡན་འདས་དཀར་པོ་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས།
གཙུག་ཏོར་གདུགས་དཀར་པོ་འདི་གསུངས་སོ། །ཨོཾ་མ་མ་མ་མ་ཧཱུཾ་ནིཿ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས། རིག་མ་ཆེན་མོའི་མཆོག་འདི་གསུངས་སོ། །ཨོཾ་ཏཱ་རེ་ཏུ་ཏ་ཏཱ་རེ་ཏུ་རེ་སྭཱཧཱ། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ངེས་པར་སྒོམ་
པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཁྲོ་བོ་གཟེགས་མའི་སྔགས་ཆེན་པོ་འདི་གསུངས་སོ། །ཨོཾ་ཀ་ནི་དྷུ་ནི་ཧཱུཾ་ཕཊ། འཇིག་རྟེན་གསུམ་འགུགས་
པར་བྱེད་པའི་སྔགས་ཤིན་ཏུ་མ་རུངས་པའི་ལས་ཏེ་ཇི་སྲིད་དུ་གདོན་གཞན་འབྱུང་བ་གང་ཡིན་པ་དེའང་དེ་ཁོ་ན་ཉིད་ཀྱི་རྣལ་འབྱོར་བསྒོམས་པས་ལས་རྣམ་པ་གསུམ་བྱེད་དོ། །
མི་གཡོ་ཞེས་བྱའི་ཁྲོ་བོ་ཆེ། །གཤིན་རྗེ་མཐར་བྱེད་གསུམ་འབྱུང་བ། །ཀུན་ནས་སངས་རྒྱས་ཞིང་རྣམས་སུ། །ཁམས་གསུམ་པ་ཡང་ངེས་འཇོམས་བྱེད། །ཁྲོ་བོ་ཆེན་པོ་རྟ་

96-1-501b

མགྲིན་དང༌། །ཁྲོ་གཉེར་རིམ་པར་ལྡན་གྱུར་གང༌། །རྡོ་རྗེ་སེམས་དཔའ་རང་ཉིད་ཀྱང༌། །ཁྲོ་བོ་འདི་ཡིས་འཇོམས་པར་བྱེད། །སྟོབས་ཆེན་བདུད་རྩི་ཞེས་གྲགས་དག །མི་ཤེས་འཇིག་ཅིང་
འཕྲོག་བྱེད་པ། །ནམ་མཁའི་ཁམས་དང་མཚུངས་པ་ཡང༌། །ཐེ་ཚོམ་མེད་པར་འཇོམས་པར་བྱེད། །འབུམ་དུ་བཟླས་པའི་སྦྱོར་བ་ཡིས། །ཀུན་དུ་སོན་པར་བྱེད་པ་ཡིན། །བློ་ལྡན་སངས་
རྒྱས་ཉིད་ཐོབ་པའང༌། །འགུགས་པར་བྱེད་པར་ཐེ་ཚོམ་མེད། །ཁྲོ་གཉེར་ཙཻ་ཀ་ཊ་རིག་མ། །འཇིགས་པ་ཡང་ནི་འཇིགས་པར་བྱེད། །ལྷ་མིན་ཆེན་པོ་སོགས་སྦྱོར་བས། །གཡུལ་དུ་རྒྱལ་བར་
བྱེད་པ་ཡིན། །ཁྲོ་བོ་གཟེགས་མའི་མཆོག་རྩེར་སྐྱེས། །སྔགས་པས་འབུམ་ཕྲག་གཅིག་བཟླས་བྱ། །ཁྲོ་བོའི་སེམས་ཀྱིས་སྦྱར་བྱས་ན། །ངེས་པར་སངས་རྒྱས་ཀྱང་འཇིགས་བྱེད། །ལག་པར་
དེ་ནི་ཡང་དག་བསྐྱེད། །མི་སྨྲ་དེར་སོན་བསམ་པ་ཡིས། །ཕ་རོལ་དཔུང་ནི་རེངས་པར་བྱེད། །བརྒྱ་བྱིན་གྱི་ཡང་ཐེ་ཚོམ་མེད། །གཟི་བརྗིད་ཕུང་པོ་བཟླས་ནས་ནི། །འབུམ་ཕྲག་གསུམ་དུ་
ལེགས་བསྐོར་ན། །བརྒྱ་བྱིན་སྡེ་ཡང་རེངས་པར་བྱེད། །འགའ་ཞིག་མིན་པར་འཇོམས་པར་བསྟན། །སྒྲོལ་མ་སྒྲོལ་ལེན་ཡང་དག་འབྱུང༌། །འབར་བའི་ཡེ་ཤེས་དགེ་འབྱུང་བ། །འོག་གི་སྦྱོར་
བ་བསྒོམས་པ་ཡིས། །རྡོ་རྗེའི་སྡེ་ཡང་རེངས་པར་བྱེད། །དེ་ཡི་སྙིང་པོའི་མཆོག་སྐྱེས་གང༌། །རིགས་དང་རིགས་དབང་རིག་པར་བྱེད། །དེ་དང་ཡང་ན་འདི་ཉིད་དུ། །སྦྱོར་བར་བསམས་ནས་

96-1-502a

བསམ་གཏན་གྱི། །ཏིང་འཛིན་བསྒོམ་པས་སེར་པོའམ། །གཞན་དུ་དམར་པོར་ངེས་སྦྱར་བྱ། །བཅོམ་ལྡན་འདས་རྣམ་པར་སྣང་མཛད་ཀྱིས་དེ་སྐད་
ཅེས་གསུངས་སོ། །སྔགས་ཐམས་ཅད་ཀྱི་རྡོ་རྗེ་འབྱུང་བ་ཞེས་བྱ་བའི་ལེའུ་བཅོ་ལྔ་པ་རྫོགས་སོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཀྱིས་སྔགས་
ཐམས་ཅད་ཀུན་ལས་བཏུས་པའི་ལེའུ་གསུངས་སོ། །ཞི་བ་རྒྱས་པ་སོགས་ལས་ལ། །རང་གཟུགས་རྣམ་པ་བསྒོམ་པ་ཡིས། །ཐུགས་ཀར་ཡེ་ཤེས་ཡང་དག་འབྱུང༌། །ཅོད་པན་ཡེ་
ཤེས་ཆོས་དབང་ཕྱུག །སངས་རྒྱས་གཟུགས་སུ་རྣམ་བསྒོམས་ནས། །རིན་ཆེན་སྣ་ཚོགས་མཚུངས་པའི་འོད། །རྣལ་འབྱོར་པས་བསྡུས་གོང་བུར་བྱ། །སངས་རྒྱས་གཟུགས་
ནི་རྣམ་བསྒོམ་བྱ། །ཁྲོ་བོ་རྣམས་ཀྱི་སྟོན་པ་འདི། །རྡོ་རྗེ་འབྱུང་བསྒོམ་བྱེད་པ། །དེ་ཡིས་ངོ་བོ་རྣམ་བསྒོམས་པས། །རིགས་དང་རིགས་སུ་འདི་བསྟན་ནོ། །རིགས་ཀྱི་དབང་ཕྱུག་
རྣམ་བསྒོམས་ནས། །ཁ་དོག་ལྔ་པ་ལེགས་མཛེས་པར། །སྒོམ་པའི་གོ་འཕང་གིས་བསྒོམ་བྱ། །སླར་ཡང་རིགས་ཀྱི་བདག་པོའི་སྔགས། །འདི་ཉིད་བསྒོམ་པར་བྱ་བ་སྟེ། །གཙུག་
ཏོར་ཡང་ནི་རྣམ་བསྒོམ་བྱ། །འདི་ནི་སྔགས་རྣམས་ཐམས་ཅད་ཀྱི། །དགྱེས་དང་མགུ་བར་བྱེད་པར་བཤད། །དངོས་གྲུབ་ཐམས་ཅད་བྱེད་པར་འདོད། །རྡོ་རྗེ་ཡེ་ཤེས་སོགས་

96-1-502b

རྫོགས་བྱེད། །རིག་མ་ལ་སོགས་ཐམས་ཅད་ཀྱིའང༌། །རིག་པའི་རྒྱལ་པོ་རྣམ་འཇོམས་བྱེད། །ཕོ་ཉ་མོས་ཀྱང་ཐམས་ཅད་ཀྱི། །རྡོ་རྗེ་སེམས་དཔའ་རྣམ་སྒོམ་པ། །འདོད་འགྱུར་སྤགས་
རྣམས་ཐམས་ཅད་ཀྱི། །རང་གཟུགས་རྣམ་པ་སྒོམ་པས་སོ། །འདི་ནི་སྔགས་རྣམས་ཐམས་ཅད་ཀྱི། །སྔགས་ཀྱི་དམ་ཚིག་འབྱུང་བ་སྟེ། །སངས་རྒྱས་ཀུན་གྱི་ཕན་འདོད་པས། །རྡོ་
རྗེ་དཔའ་བོའི་མཆོག་གིས་གསུངས། །སྔགས་ཐམས་ཅད་ཀུན་ལས་བཏུས་པའི་ལེའུ་བཅུ་དྲུག་པ་རྫོགས་སོ།།    །།དེ་ནས་བཅོམ་ལྡན་འདས་ཀྱིས་དེ་བཞིན་
གཤེགས་པ་ཐམས་ཅད་སྐྲོད་པར་བྱེད་པའི་ལས་འདི་གསུངས་སོ། །སྐྲོད་པ་ལ་སོགས་བྱ་བ་ལ། །སངས་རྒྱས་དེ་ཉིད་ཡེ་ཤེས་ཅན། །ཁྲོ་བོ་གསུམ་པོ་བསྡུས་པ་ཡི། །རྡོ་རྗེ་འབྱུང་བས་
གྲགས་པ་ཉིད། །གཤིན་རྗེ་གཤེད་ནི་ཡེ་ཤེས་རིགས། །བསྡུས་པའི་དོན་ལ་མཆོག་རྩེར་སྐྱེས། །ཁྲོ་བོ་ཆེན་པོ་རྟ་མགྲིན་ནི། །ཆོས་ཀྱི་ཡེ་ཤེས་རིགས་སུ་བཤད། །སྟོང་ཕྲག་གམ་
ནི་བརྒྱ་ཡང་རུང༌། །ཐེར་འབུམ་གཅིག་ཏུ་བཟླས་ནས་ནི། །རང་ཉིད་སངས་རྒྱས་ཤེས་པ་ཡང༌། །ཆོ་ག་ཤེས་པས་སྐྲོད་པར་བྱེད། །ཐོད་པ་གསུམ་ལ་ཀུན་བཞག་ནས། །ལྷོ་ཡི་ཕྱོགས་
ཀྱི་དུར་ཁྲོད་དུ། །འདོད་པ་འདི་ནི་ཡང་དག་བརྩམ། །རྡོ་དང་ཤིང་གི་སྦྱོར་བ་ཡིས། །དངོས་པོ་མེད་པས་ཡང་དག་བརྩམ། །རྡོ་དང་ཕུབ་མ་ཡང་དག་ལྡན། །བཟའ་དང་གསལ་བྱེད་རྣམ་

96-1-503a

པར་སྤངས། །ཁྲག་དང་ཕབས་སུ་ཡང་དག་ལྡན། །ནིམ་པའི་འདབ་མས་བཟའ་བྱ་བ། །ཏ་ལའི་འདབ་མ་ལ་བྲི་བྱ། །སྔགས་པས་འཁྲུལ་འཁོར་སྨད་
པར་བྱ། །ཚེར་མ་ཅན་གྱིས་བྲིས་ནས་ནི། །ནིམ་པའི་འདབ་མ་ཁར་བཅུག་ནས། །སྦྱོར་བའི་གནས་སུ་གཞག་པར་བྱ། །ལྷ་ཆེན་པོ་ཡི་འོག་ཏུ་ནི། །དྲི་མ་མེད་པ་ཀུན་གཟུང་བྱ།།
ཆོག་ཤེས་པས་ལན་བདུན་དུ། །མངོན་པར་སྔགས་ཏེ་ཡང་དག་བརྩམ། །དགྲ་ཡི་སྒོའམ་ཡང་ན་གྲོང༌། །གྲོང་ཁྱེར་རམ་ནི་ཀུན་འབྱུང་བའི། །གནས་འདི་རྣམས་སུ་ཕུང་
པོ་ནི། །ཀུན་ནས་སྐྲོད་པར་བྱེད་པ་ཡིན། །སྙིང་པོ་དེ་ལ་མདོར་བསྡུས་པས། །བྱ་བ་ཙོག་བུའི་སྟན་ལ་འདུག །དྲི་མ་མེད་པའི་གཟུགས་བྱས་ནས། །ཁྲོ་བོ་ཁྲོ་བོའི་མཆོག་འབྱུང་
བ། །ཡོན་ཏན་སྟོང་ཕྲག་ཀྱང་བསྐྱེད་ནས། །རྟག་ཏུ་སངས་རྒྱས་ཀྱང་ཐོབ་བྱེད། །ཉི་མ་བདུན་ནམ་སོ་སོར་བྱས། །གལ་ཏེ་འགའ་ཞིག་མི་འགྲོ་ན། །མགོ་བོ་ཚལ་པ་བདུན་
དུ་འགས། །མི་ཕྱེད་རྡོ་རྗེ་རང་གིས་གསུངས། །དེ་བཞིན་གཤེགས་པ་ཐམས་ཅད་སྐྲོད་པའི་ལེའུ་སྟེ་བཅུ་བདུན་པ་རྫོགས་སོ།།    །།དེ་ནས་བཅོམ་ལྡན་
འདས་ཀྱིས་རྣམ་པར་སྣང་མཛད་ཆེན་པོ་རྡོ་རྗེ་སེམས་དཔའ་མཉེས་པར་བྱས་པའི་ལས་འདི་གསུངས་སོ། །སངས་རྒྱས་སློབ་དཔོན་འདབ་བཟང་ཉིད། །རྡོ་རྗེའི་སྐྱིལ་ཀྲུང་དུ་

96-1-503b

གནས་ཏེ། །བྱ་དཀའི་ཉེ་བར་ལོངས་སྤྱོད་ཀྱིས། །གང་དེ་འཚོ་ཞིང་གནས་པར་བྱེད། །བརྗོད་པའི་ལྷག་མ་བསྟན་པར་བཤད། །འགྲོ་བ་དང་ཞི་བར་ཉིད་དང༌། །དེ་བཞིན་འབེལ་གཏམ་དུ་
མི་འགྱུར། །མཐོན་པོ་མིན་ཉིད་སློབ་མ་ཡིས། །ཆོས་ཀྱི་དུས་སུ་འང་སྡིག་པ་སོགས། །གནས་བྱ་གལ་ཏེ་རྨོངས་པ་དེ། །མནར་མེད་གནས་སུ་འཚེད་པར་འགྱུར། །སྔགས་ཙམ་གལ་ཏེ་
ཚངས་པ་ལ། །ལག་པ་གཉིས་ཀྱིས་ཡང་དག་བརྩམ། །ཇི་སྲིད་ནམ་མཁའ་ཡང་དག་འབྱུང༌། །མནར་མེད་གནས་སུ་འཚེད་པར་འགྱུར། །བུད་མེད་གསང་མིན་བརྗོད་བྱ་མིན། །གང་
ཞིག་ལ་ལ་སློབ་དཔོན་ཆེད། །བདེ་དང་ལུས་སེམས་སྡུག་བསྔལ་བ། །སྦྱོར་བ་ཇི་སྲིད་འཚོ་ཡི་བར། །གལ་ཏེ་སློབ་དཔོན་རྣམས་ཀྱི་བཀའ། །དགའ་བའི་སེམས་ཀྱིས་བྱས་གྱུར་ན། །དེ་ཚེ་
བདག་ལ་སངས་རྒྱས་སོགས། །འགྲུབ་འགྱུར་འདིར་ནི་ཐེ་ཚོམ་མེད། །དེ་ལ་ཇི་སྲིད་འཚོ་ཡི་བར། །བརྡ་ཡིས་ཀུན་དུ་གནས་པར་བྱ། །དཀུ་རུ་བརྟེན་པའི་ལག་པ་སོགས། །ཇི་སྲིད་འཚོ་
བར་མི་བྱའོ། །དངོས་གྲུབ་འབྲས་བུ་དོན་གཉེར་བས། །སློབ་དཔོན་མིང་ནས་སྨོས་མི་བྱ། །ཇི་སྲིད་ནམ་མཁའ་ཡང་དག་འབྱུང༌། །མནར་མེད་དམྱལ་བར་འཚེད་པར་འགྱུར། །དེ་
བཞིན་གཤེགས་པ་ཇི་ལྟ་བ་དེ་བཞིན་དུ་བྱའོ་ཞེས་སོ། །བཟའ་བ་ལ་ཡང་རང་སློབ་ཤེས། །སངས་རྒྱས་གཟུགས་སུ་རྣམ་བསྒོམ་བྱ། །དེ་ཡི་མིང་གི་ཡི་གེ་གང༌། །ཇི་སྲིད་འཚོ་བར་

96-1-504a

བརྗོད་མི་བྱ། །སངས་རྒྱས་གྲངས་མེད་བསད་བྱས་ན། །སྡིག་པ་འདི་ནི་ཁྱད་པར་འཕགས། །གང་ཚེ་ཁ་ཅིག་ཡོན་ཏན་འདིས། །བསྟོད་ན་བསོད་
ནམས་ཡང་དག་འབྱུང༌། །དེ་ཚེ་སློབ་དཔོན་རྟོག་མེད་པས། །གཞན་དུ་གལ་ཏེ་རྨོངས་པ་བདག །དེ་ཚེ་ངུ་འབོད་དུ་འཚེད་འགྱུར། །གང་ཚེ་དེ་བེ་མཱ་པཱ་ཏི། །གུས་པས་ཉན་སོགས་
བསྙེན་པ་གང༌། །དེ་ཚེ་སློབ་མ་སྔགས་ཞུ་དང༌། །ཇི་ལྟར་ཁ་ཅིག་སློབ་དཔོན་རྣམས། །བདེ་བ་དངོས་སུ་མཐོང་བར་འགྱུར། །གང་ཞིག་ལ་ལ་སློབ་དཔོན་རྣམས། །བདག་ཉིད་
ཐིག་ནག་འཚོད་ཅིང་འཚེད། །དེ་དག་ངུ་འབོད་དུ་འཚེད་འགྱུར། །སློབ་དཔོན་གང་ཞིག་ཚོལ་བྱེད་པ། །དེ་ནི་དེ་ལ་དབུལ་བར་བྱ། །གཞན་དུ་དངོས་གྲུབ་མེད་པ་ཉིད། །སློབ་མའི་
མ་བརྟག་སློབ་དཔོན་གྱི། །ཆུང་མའི་དོན་དུ་བསྒྲུབ་པར་བྱ། །ཡང་ན་སྲིང་མོ་དེ་བྱིན་ནས། །འགྲུབ་འགྱུར་འདིར་ནི་ཐེ་ཚོམ་མེད། །སློབ་དཔོན་གང་ཞིག་སློབ་མའི་ཕྱིར། །ཕྱག་
འཚལ་བ་ནི་བསྒྲུབ་པར་བྱ། །བསྐལ་པ་དྲུག་ཅུར་དེ་དམྱལ་བའི། །སྡུག་བསྔལ་མྱོང་བར་འཚེད་པར་འགྱུར། །དེ་ལྟར་ཡོན་ཏན་ཁྱད་འཕགས་ཀྱི། །ཟླ་བ་དྲུག་གིས་རབ་གསལ་
བྱ། །གལ་ཏེ་གཞན་དུ་བདག་རྨོངས་ན། །མནར་མེད་ལྟ་བུར་འཚེད་པར་འགྱུར། །གང་ཉིད་སློབ་དཔོན་ཚོལ་བྱེད་པ། །དེ་ཉིད་སོ་སོར་བསྒྲུབ་པར་བྱ། །རྡོ་རྗེ་ཡེ་ཤེས་རབ་བསྐུལ་

96-1-504b

བས། །དངོས་གྲུབ་ཡངས་པར་དེར་འགྲོ་འགྱུར། །ཡོན་ཏན་འདི་རྣམས་གང་གིས་འགས། །བསོད་ནམས་འབྱུང་བར་ཤེས་པར་བྱ། །སློབ་དཔོན་འདི་ཡི་རྒྱུད་ལ་སོགས། །དེ་ལྟ་བུ་སོགས་
གསལ་བྱ་མིན། །དེ་ལྟར་བདག་ཉིད་དག་པ་ཐོབ། །ཆོས་ཀྱི་དེ་ཉིད་ཆོ་གས་གནས། །དེ་ཡིས་སློབ་དཔོན་རབ་གསལ་བྱ། །མྱུར་དུ་འགྲུབ་འགྱུར་གཞན་དུ་མིན། །སངས་རྒྱས་གནས་
ལ་གནས་པ་ཡིས། །གང་དེ་མགུ་ནས་རྡོར་སེམས་མཆོག །མྱུར་དུ་འགྲུབ་བྱེད་གཞན་དུ་མིན། །སངས་རྒྱས་སངས་རྒྱས་ཉིད་ཐོབ་པ། །དེ་མགུ་བྱེད་པ་མཆོག་འབྱུང་འགྱུར། །དེ་ཡིས་
འཇིག་རྟེན་གསུམ་འགྲུབ་སྟེ། །སངས་རྒྱས་ཡེ་ཤེས་རང་ཉིད་ཀྱང༌། །དེ་བཞིན་གཤེགས་པའི་གསང་བ་རྡོ་རྗེ་སེམས་དཔའ་མཉེས་པར་བྱེད་པའི་ལེའུ་སྟེ་བཅོ་བརྒྱད་པ་རྫོགས་སོ།།    །།
དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོས་སྔགས་ཐམས་ཅད་ཀྱི་ལེའུ་གསུངས་སོ། །སྐྱེད་མོས་ཚལ་དང་རྣམ་པར་དབེན། །ཆུ་ཀླུང་རབ་ཏུ་འབབ་པ་དང༌། །རི་དང་
རྣམ་པར་བཀྲ་བ་རུ། །སྒྲུབ་པའི་གོ་འཕང་གིས་བསྒྲུབ་བྱ། །ཟླ་བ་གཅིག་གིས་འགྲུབ་པར་འགྱུར། །གལ་ཏེ་མིན་ན་དེ་འགྲུབ་མིན། །དབེན་དང་གཞན་པའི་ཡུལ་རྣམས་སུ། །སེམས་
ནི་གང་དུ་རབ་དགྱེས་བྱེད། །གསང་སྔགས་འབར་བས་བྱིན་བརླབས་པ། །དེ་ལ་སངས་རྒྱས་ཉིད་འགྲུབ་འགྱུར། །རྒྱ་མཚོ་དང་ནི་ཆུ་ཀླུང་ཆེ། །རི་བོ་ཆེན་པོའི་རྩེ་རྣམས་སུ། །ཡན་ལག་

96-1-505a

ཐ་དད་མིན་སྔགས་བཟླས། །ངེས་པར་ཟླ་བས་འགྲུབ་པར་བྱེད། །སྐེ་ཚེ་དུག་དང་ཡང་དག་ལྡན། །ཏིག་ཏའི་ཤིང་གི་སྦྱིན་སྲེག་གིས། །བསྙེན་པ་སོགས་
ནི་དེ་བསྐྱེད་ནས། །གསང་སྔགས་སྒྲུབ་པ་ཀུན་སྤྱད་བྱ། །དེ་ལ་སྡོམ་པ་བཟུང་ནས་ནི། །ངེས་པར་འགྲུབ་བྱེད་གཞན་དུ་མིན། །གསང་སྔགས་ཆོ་ག་ཀུན་ཐོབ་ནས། །སྔགས་པས་
བསྙེན་པ་འགྲུབ་པར་བྱེད། །དེ་ཕྱིར་སྔགས་པས་ཁྱད་པར་གྱི། །སྡོམ་པ་སོ་སོར་བསྒྲུབ་པར་བྱ། །གང་ཉིད་སྡོམ་པར་ཡང་དག་བརྗོད། །དེ་ཉིད་བརྟུལ་ཞུགས་ཅན་གྱིས་བསྲུང༌། །
གཞན་དུ་ནམ་མཁའ་ཇི་སྲིད་པར། །མནར་མེད་དམྱལ་བར་ཀུན་དུ་འབྱུང༌། །ཇི་སྲིད་འཚོ་བར་ཆོ་ག་བཞིན། །སློབ་དཔོན་སྡོམ་པ་སྲུང་བ་ལ། །དེ་ཡིས་སངས་རྒྱས་ཉིད་དུ་འགྲུབ།།
སྣ་ཚོགས་འཛིན་པ་ཀུན་གཞི་ཡི། །མཉམ་མེད་གསང་སྔགས་བཟླས་ནས་ནི། །སྒྲུབ་པའི་བདག་ཉིད་ཅན་གྱིས་བསྒྲུབ། །ཟླ་བ་གཅིག་གིས་འཇིག་རྟེན་གསུམ། །དེ་ཡིས་འགྲུབ་
འགྱུར་ཐེ་ཚོམ་མེད། །རྣམ་ཤེས་ལས་ཀྱང་བྱུང་བའི་སྔགས། །འབུམ་ཕྲག་དྲུག་ཏུ་བཟླས་ནས་ཀྱང༌། །རྡོ་རྗེ་སེམས་དཔར་ཕྱག་བྱས་ནས། །ཟླ་བ་ཉ་ལ་དེ་འགྲུབ་འགྱུར། །སྔགས་
དང་ཕྱག་རྒྱའི་རབ་དབྱེ་བས། །ངེས་པར་སངས་རྒྱས་ཀྱང་ཐོབ་བྱེད། །ཕྱག་རྒྱའི་དབྱེ་བར་བཀོད་པ། །ངེས་པར་ལྷ་རྣམས་སྤྱན་དྲངས་མེད། །ངག་བདག་གང་ཉིད་ཚོལ་བྱེད་པ། །དེ་

96-1-505b

ཉིད་རྟག་ཏུ་འབད་བྱའོ། །མཁས་པས་རབ་མཆོག་སངས་རྒྱས་ལ། །སོགས་པའི་ཕྱག་རྒྱ་བཅིང་བྱས་ནས། །དེ་རྣམས་སྔགས་ནི་བཟླས་ནས་ནི། །རྟག་ཏུ་ངེས་པར་སྦྱིན་པར་བྱ། །སྔགས་
པས་རྒྱལ་པོའི་བུ་མོ་གང༌། །གལ་ཏེ་སངས་རྒྱས་བུ་མོའང་རུང༌། །བཟུང་ནས་ཉེ་བར་ལོངས་སྤྱད་བྱ། །ཇི་སྲིད་ཡང་ནི་ཚིམ་པར་འགྱུར། །དུག་དང་སྐེ་ཚེ་ཡང་དག་ལྡན། །ཡུངས་ཀར་ཏིལ་མར་
བསྲེས་པ་དང༌། །རུས་པ་རྡོ་བར་ཡང་དག་ལྡན། །མ་ཏྲི་ཏྲཾ་དེ་ཕྱེ་མར་བྱ། །བཤང་དང་གཅི་བ་རབ་བཅུག་ནས། །བརྟུལ་ཞུགས་ཅན་གྱི་ཁྱད་པར་གྱིས། །ཟུར་གསུམ་མགྲིན་པའི་མེ་ལ་བསྲེག་
ངེས་པར་མྱུར་དུ་འགྲུབ་པར་བྱེད། །ལྷ་སྦྱིན་ཞེས་ནི་བྱས་ནས་ནི། །གང་གིས་འདི་ནི་རབ་གསལ་བྱེད། །གལ་ཏེ་འདིར་ནི་སངས་རྒྱས་རུང༌། །གང་དེ་ཐལ་བར་བྱེད་པར་འགྱུར། །མཁས་
པས་མཚན་མོ་ཕྱེད་ལ་ཡང༌། །ཉི་མའི་གུང་ལ་སྦྱིན་སྲེག་བྱ། །བསྐལ་པ་གཅིག་གི་བར་གྱི་ཡང༌། །སྦྱིན་བྱེད་གཞན་དུ་ནམ་ཡང་མིན། །གལ་ཏེ་སངས་རྒྱས་སམ་འགའ་ཞིག །རྨོངས་
པའི་སེམས་ཀྱིས་འདས་ན་ནི། །མགོ་བོ་ཚལ་བ་བདུན་དུ་འགས། །བྱང་ཆུབ་སེམས་ནི་ངང་གིས་གསུངས། །རེངས་དང་འབེབས་པ་དང་པོར་གྲགས། །གཉིས་པ་ས་ཞེས་བྱ་བར་
བརྗོད། །གསུམ་པ་ལྷ་ཡི་མཆོག་ཡིན་ནོ། །བཞི་པ་འཕགས་པའི་ཡུལ་དུ་ཡང༌། །ཕྱག་ན་རྡོ་རྗེར་གྲགས་པ་ཡིན། །སྙིང་པོ་ཀུན་གྱི་སྦྱོར་བ་ཡིས། །བྱ་བ་མྱུར་དུ་འགྲུབ་པར་བྱེད། །རིག་

96-1-506a

པ་སྣ་ཚོགས་སོགས་དང་གནས། །སྐྱེད་མོས་ཚལ་དང་དགའ་སྟོན་ཆེ། །དཀྱིལ་འཁོར་དེ་ལ་བྱ་བ་ནི། །བདུག་པ་བྱིན་ནས་ཡང་དག་བརྩམ། །གལ་
ཏེ་བརྒྱ་བྱིན་ནམ་ཚངས་པ། །སངས་རྒྱས་སམ་ཡང་བློ་གྲོས་ཆེ། །ཆོ་ག་ཤེས་པས་ཞག་བདུན་གྱིས། །འཇོམས་འགྱུར་འདིར་ནི་ཐེ་ཚོམ་མེད། །ཆོ་ག་ཤེས་པས་ཁྲག་གིས་
བྱུགས། །རང་ཉིད་རང་གི་ལུས་སུ་བྱ། །སྐྲ་གྲོལ་གཙུག་ཏོར་གྱུར་ནས་ནི། །མི་སྡུག་མཆེ་གཙིགས་འཇིགས་པར་བྱེད། །དུར་ཁྲོད་ཁྱིམ་དུ་ཡང་དག་སྦྱོར། །རང་གིས་དེ་ཡི་
མིང་བྲི་བྱ། །སྟོང་ཕྲག་གཅིག་ཏུ་བཟླས་ནས་ནི། །ངེས་པར་སངས་རྒྱས་ཀྱང་འཛིན་བྱེད། །ཆོ་ག་ཤེས་པས་གཤེར་བའི་གོས། །ཁྲོ་བོའི་སེམས་ཀྱིས་རབ་ཞུགས་ནས། །ལིང་
ག་རྐང་པས་མནན་ནས་ནི། །སངས་རྒྱས་ཀྱང་ནི་ངེས་པར་འཇོམས། །ཁྱབ་འཇུག་ལྷ་མིན་ལ་སོགས་ལྷ། །རྐང་པར་བྱས་ནས་བརྩམ་པར་བྱ། །ཆོ་ག་ཤེས་པས་ཉིན་བདུན་
གྱིས། །ཁམས་གསུམ་པོ་ཡང་འཇོམས་པར་བྱེད། །བཅོམ་ལྡན་འདས་རྣམ་པར་སྣང་མཛད་ཆེན་པོ་སྔགས་ཐམས་ཅད་འཆང་བས་དེ་སྐད་ཅེས་གསུངས་སོ། །གསང་བ་
ཆེན་པོའི་ལེའུ་བཅུ་དགུ་པ་རྫོགས་སོ།།    །།དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོས་སྒྲུབ་པ་པོ་ཐམས་ཅད་ཀྱི་སྡོམ་པའི་ལེའུ་གསུངས་

96-1-506b

སོ། །བཤང་དང་གཅི་བ་བཟའ་བར་བྱ། །སེམས་ཅན་ཀུན་ལ་བདེ་བ་སྦྱིན། །རྡོ་རྗེ་འཆང་རྒྱལ་དེ་ཉིད་ནི། །ཀུན་མཆོག་ས་ཡི་དབང་ཕྱུག་གོ །རྨ་དགུ་ལས་ནི་ཡང་དག་བྱུང༌།
འགའ་ཞིག་ཏུ་ནི་བཟའ་བར་བྱ། །རྡོ་རྗེ་འཛིན་པ་ཀུན་གྱི་རྒྱལ། །ཀུན་མཆོག་ས་ཡི་དབང་ཕྱུག་གོ །འདོད་ཆགས་བཟའ་བར་བྱ་བ་ནི། །ཕན་དང་བདེ་བ་ཐམས་ཅད་སྦྱིན། །དེ་ནི་
རྡོ་རྗེ་འཆང་རྒྱལ་པོ། །ཀུན་མཆོག་ས་ཡི་དབང་ཕྱུག་གོ །ཞེ་སྡང་བཟའ་བར་བྱ་བ་ནི། །རྡོ་རྗེ་ཡེ་ཤེས་རབ་རྟོགས་བྱེད། །དེ་ཉིད་རྡོ་རྗེ་འཆང་རྒྱལ་པོ། །ཀུན་མཆོག་ས་ཡི་དབང་ཕྱུག་
གོ །གཏི་མུག་བཟའ་བར་བྱ་བ་ནི། །ཡེ་ཤེས་ཐམས་ཅད་རྟོགས་པ་པོ། །དེ་ཉིད་ཞི་བ་འཛིན་རྒྱལ་པོ། །སངས་རྒྱས་རྣམ་པར་སྣང་མཛད་གཞི། །བདེ་སྡུག་བཟའ་བར་བྱ་བ་ནི། །སློབ་
དཔོན་ཇི་སྲིད་འཚོ་ཡི་བར། །དེ་ཉིད་ཞི་བ་འཛིན་རྒྱལ་པོ། །སངས་རྒྱས་རྣམ་པར་སྣང་མཛད་གཞི། །སློབ་དཔོན་ཇི་སྲིད་འཚོ་ཡི་བར། །ཆོས་དང་ཆོས་མིན་བཟའ་བར་བྱ། །དེ་ཉིད་རྡོ་རྗེ་
འཆང་རྒྱལ་པོ། །ཀུན་མཆོག་དེ་ཉིད་སྟོན་པ་པོ། །ཇི་སྲིད་འཚོ་བར་འགའ་ཞིག་ཏུ། །སེམས་ཅན་ཁམས་ནི་བཟའ་བར་བྱ། །དེ་ཉིད་རྡོ་རྗེ་འཛིན་རྒྱལ་པོ། །ཀུན་མཆོག་ས་ཡི་དབང་ཕྱུག་
གོ །ཇི་སྲིད་འཚོ་བར་སྣང་བ་ཡི། །བྱ་བ་ཐམས་ཅད་མི་བྱའོ། །དེ་ཉིད་པདྨ་འཆང་རྒྱལ་པོ། །ཀུན་མཆོག་ས་ཡི་དབང་ཕྱུག་གོ །དེ་ནས་དེ་བཞིན་གཤེགས་པ་རྣམས་ཐམས་ཅད་དེ་

96-1-507a

བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་ཆོས་ཉིད་དང་ཡི་གེ་ཐོས་ནས་ངོ་མཚར་ཐོབ་ནས་རྡོ་རྗེ་འཆང་ཐམས་ཅད་ལ་འདི་སྐད་ཅེས་གསོལ་
ཏོ། །རིགས་ཀྱི་བུ་འདི་ནི་ངོ་མཚར་ཏེ་གང་དུ་ཐམས་ཅད་མཁྱེན་པའི་ཡེ་ཤེས་ཀྱི་བདག་པོ་དེ་དག་གི་མིང་ཡང་ཤེས་པར་བྱ་བ་མ་ཡིན་ན། གཞན་ལྟ་ཅི་སྨོས་ཞེས་སོ། །དེ་
ནས་བཅོམ་ལྡན་འདས་ཕྱག་ན་རྡོ་རྗེ་བཅོམ་ལྡན་འདས་རྣམ་པར་སྣང་མཛད་ཆེན་པོའི་ཐུགས་ཀར་གནས་ནས་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་
གཤེགས་པ་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་སྔགས་ཡིད་བཞིན་གྱི་ནོར་བུའི་ལེའུ་བསྟན་པར་བགྱིའོ། །དེ་བཞིན་གཤེགས་པ་ཐམས་ཅད་ཀྱིས་གསོལ་
བ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ནི་གཡོ་བར་བྱེད་པ་ཞེས་བྱ་བ་བསྟན་དུ་གསོལ། དེ་ནས་བཅོམ་ལྡན་འདས་རྡོ་རྗེ་འཆང་ཆེན་པོས་དེ་བཞིན་
གཤེགས་པ་ཐམས་ཅད་ཀྱི་གནས་སྔར་ཡིད་བཞིན་གྱི་ནོར་བུའི་སྔགས་ཀྱི་ཏིང་ངེ་འཛིན་གྱི་ལེའུ་འདི་གསུངས་སོ། །བྱིན་རླབས་ལ་སོགས་སྔགས་སོགས་ཀྱིས། །དེ་ཉིད་
སྣ་ཚོགས་རྣམ་བསྒོམ་པ། །ཆོ་ག་ཤེས་པས་དེ་སྟེང་དུ། །ཡི་གེ་བཞི་ནི་རྣམ་བསྒོམ་པ། །བདག་ཉིད་དབུས་སུ་སོན་བྱས་ནས། །རང་གི་གཟུགས་སུ་གཟུགས་མཚོན་པ། །

96-1-507b

རང་སེམས་བྱང་ཆུབ་ཡང་དག་འབྱུང༌། །ཆོ་ག་ཤེས་པས་ཀུན་དགང་བྱ། །དེ་ཡིས་སངས་རྒྱས་ཉིད་འགྲུབ་འགྱུར། །སྒོམ་པ་འདི་ཉིད་རབ་སྒྲུབ་བྱེད། །ཟླ་བའི་དཀྱིལ་འཁོར་དབུས་
གནས་པར། །ཤེལ་དང་ཟླ་བ་མཚུངས་པའི་འོད། །ཉི་མའི་དཀྱིལ་འཁོར་དབུས་སུ་ནི། །བཞི་ལྔའི་ཡི་གེ་རྣམ་བསྒོམས་ནས། །ཡི་གེ་ལྔ་ནི་རྣམ་བསྒོམ་བྱ། །སྔགས་པས་ལུས་ཀྱི་
དབུས་སོན་པར། །ཨོཾ་ཡིག་སེར་པོ་དང་མཚུངས་པ། །འོད་ཟེར་ལྔ་པོ་ཀུན་དུ་འཁྲུགས། །དེར་སོན་བདག་ཉིད་སྔགས་པས་སྒོམ། །དབུས་སུ་ཧཱུཾ་ཡིག་ཡང་དག་སྦྱོར། །རང་གཟུགས་
དགེ་བ་བསྒོམ་པར་བྱ། །འཛམ་བུ་ནཱ་ད་མཚུངས་པའི་འོད། །གཟུགས་བརྙན་ཚུལ་གྱིས་བསྐྱེད་ནས་ནི། །མཚན་ཉིད་ཐམས་ཅད་ཡོངས་རྫོགས་པ། །ཡིད་དུ་འོང་བ་བསྒོམ་པར་
གྱིས། །སངས་རྒྱས་གཟུགས་བརྙན་དེ་རྣམས་སུ། །འོད་ཟེར་ལྔ་ནི་རྣམ་བསྒོམ་བྱ། །རྣམ་སྣང་མཛད་གཟུགས་འོད་ཟེར་གྱིས། །ནམ་མཁའི་ཁམས་ནི་ཀུན་བཀང་བར། །
བརྩམས་ནས་ཆོ་ག་ཤེས་པས་དེར། །བསྡུས་ནས་དེ་ལ་ལྟུང་བར་བྱ། །ཟླ་བ་འཆར་བས་མཚན་པ་ཡི། །མཉམ་མེད་གཟུགས་ནི་བསྐྱེད་ནས་ནི། །གསལ་བའི་རལ་པ་འཆང་ཞི་
བ། །ཅོད་པན་ལྔ་ནི་འཛིན་པ་པོ། །སྣ་ཚོགས་འོད་ཟེར་མཉམ་པའི་འོད། །སངས་རྒྱས་གཟུགས་སུ་རྣམ་བསྒོམས་ནས། །དཀྱིལ་འཁོར་དུ་བཞུགས་བསམས་ནས་ནི། །དེ་ཡི་

96-1-508a

སྔགས་ནི་རྣམ་བསྒོམ་བྱ། །སངས་རྒྱས་གཟུགས་ནི་དེ་རྣམས་སུ། །རྡོ་རྗེ་སེམས་དཔའ་རྣམ་བསྒོམས་པས། །གཙུག་ཏོར་དེ་ཡི་བཟླས་པ་བྱ། །
ཁྲོ་བོ་གང་གཞན་འབྱུང་བས་ཀྱང༌། །རིགས་རྣམས་ཐམས་ཅད་ཉིད་ཀྱི་ཡང༌། །བསྐྱེད་པའི་ཆོ་གར་འགྱུར་བ་ཡིན། །རྡོ་རྗེ་གསུམ་ཀུན་དུ་འབྱུང་བ་ཞེས་བྱ་བའི་ཏིང་ངེ་འཛིན་
རྫོགས་སོ།།         །།དེ་ནས་བཅོམ་ལྡན་འདས་ཀྱིས་རྡོ་རྗེ་འཆང་ཆེན་པོ་རྡོ་རྗེ་གསུམ་གྱི་ཡེ་ཤེས་ཞེས་བྱ་བའི་ཏིང་ངེ་འཛིན་གསུངས་སོ། །ཆོ་ག་ཤེས་པས་དེ་
ཐམས་ཅད། །ཨོཾ་ཡིག་དབུས་སུ་རྣམ་བསྒོམ་བྱ། །འབར་བའི་ཕྲེང་བས་རྣམ་བརྒྱན་པའི། །ཧཱུཾ་ཡིག་མཐར་ནི་རྣམ་བསྒོམས་ནས། །དབུས་སུ་རྡོ་རྗེ་འཆང་བསམས་ནས། །ཨིནྡྲ་ནཱི་
ལ་མཚུངས་པའི་འོད། །ཞི་བ་རལ་པའི་ཅོད་པན་འཆང༌། །ཕྱག་ན་རྡོ་རྗེ་རྣམ་བསྒོམ་བྱ། །རྣམ་པར་སྣང་མཛད་རྣམ་བསྒོམས་ནས། །འོད་ཟེར་སྣ་ཚོགས་མཚུངས་པའི་འོད། །
བསམས་ནས་དེ་ཡི་ཐུགས་ཀ་རུ། །ཟླ་བར་སྔགས་ཀྱི་ཡི་གེ་བསྒོམ། །བཅོམ་ལྡན་འདས་རྡོ་རྗེ་སེམས་དཔའི་ཏིང་ངེ་འཛིན་རྫོགས་སོ།།    །།དེ་ནས་བཅོམ་ལྡན་
འདས་རྡོ་རྗེ་འཆང་ཆེན་པོས་བཅོམ་ལྡན་འདས་སྤྱན་རས་གཟིགས་དབང་ཕྱུག་གི་ཏིང་ངེ་འཛིན་འདི་གསུངས་སོ། །དེ་བཞིན་ཉིད་དུ་ཀུན་བྱས་ནས། །དབུས་སུ་ཧཾ་ཡིག་སྒོམ་པ་ནི། །

96-1-508b

ངོས་སུ་རང་གི་གཟུགས་ལྟར་བྱས། །རྡོ་རྗེ་དམར་པོ་རྣམ་བསྒོམ་བྱ། །དབུས་སུ་ཆོས་འཆད་བསམས་ནས་ནི། །པདྨ་རཱ་གའི་དབང་མཚུངས་པ། །ཕྱག་ན་པདྨ་འདབ་བརྒྱད་པ། །དེ་ཡི་
དབུས་སུ་རྣམ་བསྒོམ་པ། །ཐུགས་ཀར་ཟླ་བའི་དཀྱིལ་འཁོར་ནི། །བསམས་ནས་སྔགས་ནི་རྣམ་བསྒོམ་བྱ། །བཅོམ་ལྡན་འདས་ཆོས་ཀྱི་དབང་ཕྱུག་གི་ཏིང་ངེ་འཛིན་གྱི་ཆོ་ག་རྫོགས་
སོ།།    །།ཆོ་ག་ཤེས་པས་གཟུགས་བྱས་ནས། །ངོས་སུ་ཧཾ་ཡིག་ཡང་དག་སྦྱར། །དབུས་སུ་རང་གི་རྣམ་པ་བསྒོམ། །འཛམ་བུ་ནཱ་ད་མཚུངས་པའི་འོད། །འདོད་
མཆོད་གཟུགས་ནི་བསྐྱེད་པར་བྱ། །ལག་ཏུ་མདུད་རྩེ་གསུམ་བསྒོམས་ནས། །དེ་ཡི་སྙིང་གར་དཀྱིལ་འཁོར་དགོད། །ཆོས་ཀྱི་དབང་ཕྱུག་གཟུགས་བསྒོམས་ནས། །ཕྱི་ནས་བྱ་
པ་ཡང་དག་བརྩམ། །སྒྲོན་མ་འབྱུང་བ་ཞེས་བྱ་བ་བཅོམ་ལྡན་འདས་འདོད་པའི་མཆོད་པའི་ཏིང་ངེ་འཛིན་རྫོགས་སོ།།    །།ཡང་ན་བརྟུལ་ཞུགས་ཅན་གྱིས་ནི།།
བསྡུ་བས་སངས་རྒྱས་གཟུགས་བསྒོམ་བྱ། །གཙུག་ཏོར་སྔགས་དང་ཁྲོ་བོ་དང༌། །རིག་པའི་རྒྱལ་པོ་རིགས་བཅས་པས། །ལས་རྣམས་ཐམས་ཅད་པ་ཡི་སྔགས། །གོ་རིམས་བཞིན་
དུ་དེ་བཟླས་བྱ། །དབུས་སུ་བདག་པོ་བསྒོམས་ནས་ནི། །ངོས་སུ་ལྷ་རྣམས་དགོད་པར་བྱ། །སྙིང་པོ་སྦྱོར་བ་དེ་རྣམས་སུ། །ཟླ་བའི་དཀྱིལ་འཁོར་བསྒོམ་པར་བྱ། །སྔགས་ཀྱི་ཡི་གེ་

96-1-509a

མཆོད་བསྒོམས་ནས། །དེ་ཡིས་ལྷ་རྣམས་རྣམ་བསྒོམ་བྱ། །ཐམས་ཅད་ཀྱི་ནི་ལག་པར་ནི། །རྡོ་རྗེ་འཁོར་ལོ་པདྨ་བསྒོམ། །མདུང་དང་ཡིད་བཞིན་
ནོར་བུ་ཡང༌། །བསྒོམས་ནས་མྱུར་དུ་སྒྲུབ་པར་བྱེད། །སྔགས་པས་རང་སྔགས་བཟླས་བྱ་སྟེ། །ཟླ་བའི་དཀྱིལ་འཁོར་བསྒོམས་པ་ཡིས། །ངོས་སུ་ཟླ་བ་ཡང་དག་སྦྱོར། །དབུས་
སུ་སེར་པོ་རྣམ་བསྒོམ་བྱ། །བསྡུས་ཏེ་གོང་བུའི་ཚུལ་གྱིས་ནི། །རང་གི་ལུས་ལ་དགོད་པར་བྱ། །སངས་རྒྱས་ཐམས་ཅད་རབ་བསྐུལ་བས། །འདི་ནི་རེངས་པར་བྱེད་པའི་མཆོག།
དུས་རྣམས་ཀུན་དུ་རྣམས་བསྒོམས་ནས། །ངེས་པར་བསྐལ་པར་དེ་གནས་འགྱུར། །ཆོ་ག་ཤེས་པས་མི་བསྐྱོད་སོགས། །ཉི་མའི་དཀྱིལ་འཁོར་ལ་དགོད་བྱ། །རིགས་ཀྱི་
དབང་ཕྱུག་རྣམ་བསྒོམས་ནས། །ཟླ་བའི་དཀྱིལ་འཁོར་དགོང་པ་ནི། །ཐོག་མ་ཐ་མར་བསམ་གཏན་འདི། །བཞི་ཡི་དབུས་སུ་བསམ་པར་བྱ། །དེ་ཡིས་སངས་རྒྱས་ཉིད་བསྒྲུབས་
ན། །ཡུན་མི་རིང་བར་སངས་རྒྱས་འགྱུར། །དེ་ཡི་རང་གི་སྔགས་ཀྱི་མཆོག །ཕྱག་རྒྱ་ཤེས་ནས་སྒྲུབ་པ་པོ། །ཆོ་ག་ཤེས་པས་བསྐྱེད་པར་བྱ། །མྱུར་དུ་འགྲུབ་བྱེད་གཞན་དུ་མིན།
ཕྱག་རྒྱ་ཆེན་པོར་རབ་བསྒོམས་ནས། །ནམ་མཁའི་ལམ་གྱི་དབུས་ལས་ནི། །དབུས་སུ་ཉི་མ་དང་མཚུངས་པའི། །དཀྱིལ་འཁོར་དགེ་བ་བསྒོམ་པར་བྱ། །སྔགས་པས་དཀྱིལ་

96-1-509b

འཁོར་ལས་ངོས་སུ། །ཟླ་བའི་དཀྱིལ་འཁོར་བསྒོམ་པར་བྱ། །བདག་པོའི་གཟུགས་ནི་ཡང་དག་བསྐྱེད། །དེ་ཡིས་མི་གཡོ་བསྒོམ་པར་བྱ། །རིན་ཆེན་བཞི་བྱུང་སྒོ་ང་རུ། །སྦྲང་རྩི་མར་
གྱིས་རབ་ཏུ་དགའ། །སྔགས་ཀྱི་ཡི་གེ་རྣམ་བསྒོམས་ནས། །བསམ་པ་དེ་ཡིས་སྦྱིན་སྲེག་བྱ། །དཀྱིལ་འཁོར་ལྔ་ཡི་ཚུལ་གྱིས་ནི། །དབུས་སུ་ཧཱུཾ་གི་ཡི་གེ་འགེངས། །འབར་བའི་ཕྲེང་བ་
འཐིབས་པ་ནི། །ཀུན་ནས་རྣམ་པར་འཕྲོ་བར་བྱེད། །དེ་ལ་གནས་པས་ལྷ་ཡི་གཟུགས། །ཚིམ་པའི་དམ་ཚིག་གསུམ་འབྱུང་བས། །ཆོ་ག་ཤེས་པས་གཙུག་ཏོར་གྱིས། །གཙུག་
ཏོར་རྣམས་ནི་བསྒོམ་པར་བྱ། །བདག་པོའི་སྔགས་ནི་ཡང་དག་བསྐྱེད། །མཉམ་པར་བཞག་པས་བསྒོམ་པར་བྱ། །ཀུན་ནས་སོར་མོ་བཅུ་གཉིས་པའི། །ཨུཏྤལ་ཆེན་པོ་འདབ་
བརྒྱད་པ། །ཆོས་ཀྱི་དཀྱིལ་འཁོར་དབུས་གནས་པར། །དེ་ཉིད་ཀྱིས་ནི་བསྒོམ་པར་བཤད། །རྩེ་མོ་ལྔ་པའི་རྡོ་རྗེ་ཆེ། །ཨུཏྤལ་སྔོན་པོ་མཚུངས་པའི་འོད། །ཨཱ་ལི་བཅུ་དྲུག་ཡང་དག་
ལྡན། །རྟག་ཏུ་བསྒོམ་བྱ་འགྲུབ་པར་འགྱུར། །སྔགས་པས་སོར་མོ་ཉི་ཤུ་པའི། །རྩེ་གསུམ་སེར་པོ་དང་མཚུངས་པ། །ཆོ་ག་ཉིད་ཀྱིས་བསྒོམས་བྱས་ན། །འགྲུབ་འགྱུར་འདིར་
ནི་ཐེ་ཚོམ་མེད། །པདྨ་ལས་ཀྱི་རྡོ་རྗེ་དང༌། །ཡིད་བཞིན་ནོར་བུ་གསུམ་པ་ཅན། །བདག་པོའི་སྔགས་ནི་ཡང་དག་བསྐྱེད། །མྱུར་དུ་སྒྲུབ་བྱེད་གཞན་དུ་མིན། །འཁོར་ལོ་དེ་བཞིན་

96-1-510a

པད་རྡོ་རྗེ། །བསམས་ནས་རྡོ་རྗེའི་ཆོ་ག་ལས། །སྒོམ་པའི་གོ་འཕང་གིས་བསྒྲུབ་བྱ། །གཞན་དུ་འདི་ནི་འགྲུབ་མི་འགྱུར། །རྡོ་རྗེ་ཆེན་པོ་མདུང་
སོགས་བཅས། །འབར་བའི་ཕྲེང་བ་མཚུངས་པའི་འོད། །ཀུན་གྱི་ལས་ཅན་གསང་སྔགས་ཀྱི། །རྗོད་པ་རྣམས་ཀྱིས་བརྗོད་བྱས་ནས། །རལ་གྲི་འབར་བས་འཁྲུགས་པའི་
སེམས། །འཕྲོ་ཞིང་འཐིབས་པ་ཀུན་དུ་འཁྲུགས། །ཁྲུ་གང་ཙམ་དུ་ཡང་དག་བསྐྱེད། །ཁྲོ་བར་བྱེད་པའི་ཁྱད་པར་བྱ། །ཕོ་ཉ་མངག་གཞུག་སོགས་སྔགས་རྣམས། །རྡོ་
རྗེའི་དཀྱིལ་འཁོར་སྒོམ་པའོ། །ཉི་མའི་དཀྱིལ་འཁོར་སྦྱོར་བ་ལས། །སྒོམ་པས་མཆོག་ཏུ་མཐོང་བར་འགྱུར། །དབྱུག་པ་ཐོབ་དགྲ་སྟ་དང༌། །ཞགས་པ་པཊྚི་ས་སྒོམ་པའི། །ཆོ་
གས་བསྒོམ་པར་བྱས་ནས་ནི། །རྡོ་རྗེ་འཆང་རྣམས་མཉེས་པར་བྱེད། །འདི་དེ་སྔགས་རྣམས་ཐམས་ཅད་ཀྱི། །སྐུ་གསུང་ཐུགས་ཀྱི་སྒོམ་པ་སྟེ། །རྡོ་རྗེ་ཡེ་ཤེས་ཅན་གྱིས་
གསང༌། །ཡེ་ཤེས་དངོས་གྲུབ་ཅན་དུ་བརྗོད། །བཅོམ་ལྡན་འདས་རྡོ་རྗེ་སེམས་དཔས་དེ་སྐད་ཅེས་གསུངས་སོ། །གང་ཞིག་དངོས་གྲུབ་མཆོག་འདོད་ན། །ཆོ་ག་ཤེས་
པས་སྦྱིན་སྲེག་བྱ། །དེ་ཉིད་གསང་བའི་ཏིང་འཛིན་གནས། །རྣམ་པ་སྣ་ཚོགས་སྦྱིན་སྲེག་བརྩམ། །དཀྱིལ་འཁོར་བཞི་ཡི་སྦྱོར་བ་ལས། །རིགས་ཀྱི་ལས་ནི་སྒྲུབ་པར་བྱེད། །

96-1-510b

ཨོཾ་ཡིག་སྔགས་ཀྱི་དབྱེ་བ་ཡིས། །སྒོམ་པས་དངོས་གྲུབ་ཐོབ་པར་འགྱུར། །ཞི་བ་ཅན་ལ་དཀྱིལ་འཁོར་ཟླུམ། །རྒྱས་པ་ཅན་ལ་ཟུར་བཞི་པ། །མངོན་སྤྱོད་ལ་ནི་གྲུ་གསུམ་མཆོག །དབང་
བྱ་གཞུ་ཡི་རྣམ་པའོ། །ཞི་ལ་མེ་ཡི་དབུས་སོ་ན་པར། །བདུད་རྩི་ལྟ་བུར་བསྒོམ་པར་བྱ། །དེ་ཉིད་ལ་ནི་ལྷ་ཡི་གཟུགས། །རང་གི་ཚུལ་གྱིས་བསྒོམ་པར་བྱ། །བདག་ཉིད་བདག་པོའི་ཚུལ་
གྱིས་ནི། །འདི་ནི་རྡོ་རྗེའི་ཚུལ་ལས་བྱུང༌། །ཁ་ནི་རབ་ཏུ་གདངས་བྱས་ནས། །མེ་སྟག་འཐིབས་པས་འཁྲུགས་པ་ཡི། །སྔགས་པས་ལྕེ་ཡི་དབུས་སོན་པར། །ཧཱུཾ་ཡིག་དེ་ཡིས་བསམ་པར་བྱ།།
བཅོམ་ལྡན་འདས་སྦྱིན་སྲེག་རྡོ་རྗེས་དེ་སྐད་ཅེས་གསུངས་སོ། །ཆོ་ག་ཤེས་པས་འོ་མ་སྦྲང༌། །མར་ནི་ཞི་བའི་རིགས་ལ་སྤྱད། །མར་ཁུ་ཆེན་པོའི་བྱེ་བྲག་ལས། །ཡེ་ཤེས་རྡོ་རྗེའི་རིགས་
སུ་བརྗོད། །ཞི་ལ་རྡོ་རྗེ་སློབ་དཔོན་གྱི། །སྙིང་གའི་དབུས་སོན་རྣམ་བསྒོམ་བྱ། །ཡིད་བཞིན་ནོར་བུ་ལག་བསམས་ནས། །འདི་ནི་དག་པའི་ཚུལ་མཆོག་གོ །རྣམ་པར་སྣང་མཛད་གཟུགས་
བརྙན་ཆེ། །པདྨའི་ཡོན་ཏན་འབྱུང་བ་ལ། །གཟུགས་ནི་འདོད་ཆགས་རིགས་མཆོག་གོ །གཟུགས་ནི་འདོད་མཆོད་རྡོ་རྗེ་ཅན། །ལས་བཞིའི་རབ་ཏུ་དབྱེ་བ་ལས། །སྔགས་ཀྱི་ཡི་གེ་དགོད་
བྱས་ནས། །བཅོམ་ལྡན་འདས་གསང་བའི་སྦྱིན་སྲེག་རྡོ་རྗེ་འཆང་ཆེན་པོས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བའི་རྟོག་པའི་རྒྱལ་པོ་ཆེན་པོར་དེ་

96-1-511a

བཞིན་གཤེགས་པ་ཐམས་ཅད་ཀྱི་སྔགས་ཡིད་བཞིན་ནོར་བུའི་ལེའུ་སྟེ་ཉི་ཤུ་པ་རྫོགས་སོ།།    །།དེ་ནས་བཅོམ་ལྡན་འདས་ཕྱག་ན་རྡོ་རྗེས་
དེ་བཞིན་གཤེགས་པ་ཐམས་ཅད་ཀྱི་སྟོབས་ཀྱི་སྔགས་ཀུན་ལས་བཏུས་པ་ཞེས་བྱ་བའི་སྙིང་པོའི་ལེའུ་འདི་གསུངས་སོ། །སངས་རྒྱས་རྡོ་རྗེ་ཆོས་ཆེན་པོ། །འདོད་པའི་དམ་ཚིག་དགྱེས་པ་
པོ། །སྔགས་རྣམས་ཐམས་ཅད་ཡང་དག་དམིགས། །དེ་ཡི་བསམ་གཏན་རབ་བསྐུལ་བྱ། །དམ་ཚིག་ཡེ་ཤེས་སངས་རྒྱས་ཀུན། །རིགས་དམིགས་དཀྱིལ་འཁོར་ཚུལ་གྱིས་ནི། །གཟུགས་
ནི་སངས་རྒྱས་མཚུངས་པའི་འོད། །ཨོཾ་ཡིག་ཡེ་ཤེས་དབྱེ་བ་ཡིས། །འདི་ནི་རྡོ་རྗེའི་ཚུལ་བསྟན་པའོ། །རལ་བའི་ཅོད་པན་ལོངས་སྤྱོད་པ། །ཁ་དོག་དཀར་པོ་ཤིན་ཏུ་མཛེས། །ཕྱག་བཞི་
པ་ལ་སྤྱན་ཡངས་པ། །མེ་སྟག་འཐིབས་བས་ཀུན་དུ་འཁྲུགས། །རྣལ་འབྱོར་མཆོད་ཕྱིར་ཐོགས་ལ་སོགས། །བརྒྱན་ཅིང་དཀྱིལ་འཁོར་ལ་སོགས་པ། །ཅོད་པན་དུ་ནི་རྡོ་རྗེ་སེམས།།
མཛེས་པའི་གཟུགས་ནི་རྒྱལ་བའི་གཞི། །དབང་པོ་གཉིས་ཀྱི་རབ་སྦྱོར་བས། །འདི་ནི་བསམ་གཏན་ཚུལ་མཆོག་གོ །སྐུ་ཡི་རྡོ་རྗེའི་སོགས་སྦྱོར་གྱིས། །མངོན་ཤེས་ལྔ་ཡི་རབ་སྦྱོར་ལས།།
རྐང་གཉིས་མཆོག་དེ་ཉིད་ཤེས་པས། །ཐོད་པ་ཅན་གྱི་གཙོ་བོར་བརྗོད། །སངས་རྒྱས་ཀུན་གྱི་འདི་ཡེ་ཤེས། །རིགས་ཞེས་བྱ་བའི་ཏིང་འཛིན་ནོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་

96-1-511b

རྡོ་རྗེ་འཛིན་པ་ཐམས་ཅད་ཀྱི་དམ་ཚིག་གི་དེ་ཁོ་ན་ཉིད་བྱིན་གྱིས་རློབ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རྡོ་རྗེ་ཐམས་ཅད་ཀྱི་དམ་ཚིག་གི་སྙིང་པོ་འབྱུང་བ་རྡོ་རྗེ་ཞེས་བྱ་བ་འདི་
གསུངས་སོ། །རྡོ་རྗེའི་དཀྱིལ་འཁོར་ཚུལ་གྱིས་ནི། །དབུས་སུ་གཟུགས་ནི་རབ་བརྟག་བྱ། །ནག་པོ་ཤིན་ཏུ་རྣམ་འགྱུར་ཁྲོས། །མ་རུངས་ཞལ་ནི་རྣམ་པར་གདངས། །མེ་སྟག་འཐིབས་པོ་འབར་བ་
སྟི། །འཇིགས་པ་ཡང་ནི་འཇིགས་པར་བྱེད། །ཕྱག་བཞི་པ་སྟེ་རབ་འབད་པས། །དབང་པོ་གཉིས་ཀྱིས་རབ་སྦྱོར་ལས། །འདི་ནི་རྡོ་རྗེའི་ཚུལ་བསྟན་པའོ། །རྡོ་རྗེ་ཐུགས་སོགས་ཡང་དག་གྲུབ། །རབ་ཏུ་
གནས་པས་དེ་བསྒྲུབ་བྱ། །འདོད་ཆགས་རྡོ་རྗེ་རབ་བསྐུལ་བས། །དངོས་གྲུབ་ཐམས་ཅད་བསྒྲུབ་པར་བྱ། །རྡོ་རྗེ་དམ་ཚིག་ཅེས་བྱ་བའི་ཏིང་ངེ་འཛིན་ནོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་
ཆོས་ཐམས་ཅད་འཆང་བའི་དམ་ཚིག་བྱིན་གྱིས་རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཆོས་འཆང་བའི་དཔལ་ཞེས་བྱ་བ་འདི་གསུངས་སོ། །ཆོས་ཀྱི་དཀྱིལ་འཁོར་སྦྱོར་བ་
ལས། །དབུས་སུ་གཟུགས་ནི་རྣམ་བསྒོམ་བྱ། །དམར་པོ་འདོད་ཆགས་འཛིན་པ་འབར། །སྣ་ཚོགས་རྒྱན་གྱིས་བརྒྱན་པ་ཡི། །ཕྱག་བཞི་པ་ལ་ཡིད་འོང་བར། །དབང་པོ་གཉིས་ཀྱི་རབ་སྦྱོར་བས།།
དེ་ཡི་ཆོ་ག་བསྒོམ་པ་ནི། །འདི་ནི་འདོད་ཆགས་ཚུལ་བསྟན་པའོ། །གསུང་གི་རྡོ་རྗེ་གཙོ་དངོས་གྲུབ། །རྡོ་རྗེ་ཆོས་རབ་སྦྱོར་སོགས་ཀྱིས། །སྙིང་རྗེའི་བདག་ཉིད་ཅན་གྱིས་སྒྲུབ། །སྒོམ་པ་ཡང་ནི་

96-1-512a

མྱུར་འགྲུབ་བྱེད། །ཆོས་འཆང་བའི་དམ་ཚིག་གི་དཔལ་ཞེས་བྱ་བའི་ཏིང་ངེ་འཛིན་ནོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དམ་ཚིག་གི་རྡོ་རྗེའི་རིགས་བྱིན་གྱི་
རློབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རྡོ་རྗེའི་རིགས་ཀྱི་དམ་ཚིག་གི་མཆོག་ཅེས་བྱ་བའི་ཏིང་ངེ་འཛིན་འདི་གསུངས་སོ། །འདོད་པའི་དཀྱིལ་འཁོར་བསམ་གཏན་གྱིས་
གཟུགས་ནི་དབུས་སུ་དགོད་པར་བྱ། །ཁྱབ་བདག་ཞི་བ་སེར་པོའི་མདོག །སྤྱན་གསུམ་བརྟུལ་ཞུགས་ཅན་གྱིས་བསྒོམ། །ཀུན་དུ་དག་པའི་ཤེལ་དང་མཚུངས། །མེ་སྟག་ཚོགས་ནི་
ཀུན་དུ་འཁྲུགས། །ཕྱག་བཞི་པར་ནི་ཆོ་ག་ཡིས། །བསྒོམ་བྱ་མྱུར་དུ་འགྲུབ་པར་བྱེད། །རྡོ་རྗེའི་མཐར་ཐུག་ནོར་དངོས་གྲུབ། །རབ་ཏུ་གནས་པས་དེ་བསྒྲུབ་བྱ། །འདི་དེ་སྔགས་རྣམས་
ཐམས་ཅད་ཀྱི། །ཐར་པའི་ཏིང་འཛིན་སྙིང་པོ་ཅན། །སྐུ་གསུང་ཐུགས་ཀྱི་སྒོམ་པ་ནི། །རྡོ་རྗེ་སེམས་དཔས་སྤྲུལ་པ་ཡིན། །རྡོ་རྗེ་མདུང་གི་དམ་ཚིག་ཅེས་བྱ་བའི་ཏིང་ངེ་འཛིན་ནོ། །ཇི་སྲིད་
གཟུགས་ནི་ཀུན་སྦྱོར་བ། །དེ་ལ་ལྷ་ཉིད་རབ་ཏུ་གྲགས། །སླར་ཡང་འདི་ཡི་ཚུལ་གྱིས་ནི། །སྐྱེད་པར་བྱེད་པའི་ཆོ་གར་འགྱུར། །བཅོམ་ལྡན་འདས་རྡོ་རྗེ་སེམས་དཔས་དེ་སྐད་ཅེས་གསུངས་
སོ། །རང་གི་སྔགས་ཡིག་དབྱེ་བས་སམ། །ཡང་ན་རིགས་ཀྱི་རིག་པ་ཡིས། །རིགས་ཀྱི་བདག་པོའི་སྔགས་ཀྱིས་སམ། །བརྟུལ་ཞུགས་ཅན་གྱི་རིག་རྒྱལ་པོས། །ཐམས་ཅད་ལས་ཅན་

96-1-512b

སྔགས་ཀྱིས་དང༌། །གཙུག་ཏོར་སྔགས་ཀྱིས་རྣམ་བསྒོམ་བྱ། །འདི་དེ་སྔགས་རྣམས་ཐམས་ཅད་ཀྱི། །གསང་བའི་དེ་ཉིད་གསུངས་པ་ཡིན། །བཅོམ་ལྡན་འདས་ཕྱག་ན་རྡོ་རྗེས་དེ་སྐད་ཅེས་
གསུངས་སོ། །ཞི་བའི་ལས་ཀྱི་རབ་དབྱེ་བས། །རིགས་ཀྱི་སྔགས་སུ་རབ་ཏུ་གྲགས། །རྒྱས་པ་ཅན་ལ་རིགས་ཀྱི་སྔགས། །སྒོམ་པས་ངེས་པར་འགྲུབ་པར་བྱེད། །དབང་དུ་བྱ་བའི་ཆོ་ག་ལས། །རིག་པའི་
རྒྱལ་པོས་བསྒོམ་པར་བྱ། །ཐམས་ཅད་ལས་ཅན་སྔགས་ཀྱིས་ནི། །མངོན་སྤྱོད་རྣམ་པར་སྒོམ་པར་བྱེད། །སྐྲོད་པར་བྱེད་པའི་ཆོ་ག་ལས། །གཙུག་ཏོར་དུ་ནི་རྣམ་བསྒོམ་བྱ། །སྔགས་ཤེས་པས་ནི་
ཕུར་གདབ་སོགས། །ཕོ་ཉ་ཕོ་ཉ་མོ་བསམ་བྱ། །བཅོམ་ལྡན་འདས་ཕྱག་ན་རྡོ་རྗེས་དེ་སྐད་ཅེས་གསུངས་སོ། །འོད་ཟེར་ལྔ་ཡི་ཚུལ་གྱིས་ནི། །རྟོག་པས་དེ་ལ་བསྒོམ་པར་བྱ། །གཞན་དུ་དངོས་གྲུབ་
མེད་པ་ཉིད། །སྒོམ་པ་རྣམས་སུ་ཤེས་པར་བྱ། །རིགས་ཀྱི་ལས་ཀྱི་རབ་དབྱེ་བས། །དཀྱིལ་འཁོར་རྣམས་ཀྱི་རྣམ་སྒོམ་པའོ། །སྔགས་ཀྱི་ཡི་གེའི་རབ་དབྱེ་བས། །བསྒོམ་བྱ་དངོས་གྲུབ་ཐོབ་པར་
འགྱུར། །སྙིང་གའི་དབུས་སོན་ཕྲ་མོ་ནི། །དཀྱིལ་འཁོར་རྣམས་ཀྱི་རྣམ་བསྒོམ་པ། །སྔགས་ཀྱི་ཡི་གེའི་རབ་དབྱེ་བས། །བསྒོམས་པས་དངོས་གྲུབ་ཐོབ་པར་འགྱུར། །སྙིང་གའི་དབུས་སོན་ཕྲ་མོ་
ནི། །དཀྱིལ་འཁོར་རྣམས་ཀྱི་རྣམ་བསྒོམ་པ། །སྟེང་དུ་བཀོད་པའི་དབྱེ་བ་ཡིས། །འདི་ནི་བསམ་གཏན་ཚུལ་མཆོག་གོ །དཀར་ནག་དམར་པོའི་སྦྱོར་བ་ལས། །བསམ་གཏན་ཐམས་ཅད་དུ་

96-1-513a

བརྟག་བྱ། །གཞན་དུ་དངོས་གྲུབ་མེད་པ་ཉིད། །སྔགས་རྣམས་ཀུན་དུ་བཟླས་པར་བྱ། །ཧཱུཾ་ཡིག་ཨོཾ་ཡིག་དབྱེ་བ་ཡིས། །སྭཱ་ཧཱ་ཧཱུཾ་ཡིག་གཞན་གྱི་གཟུགས། །སྐྱེད་པའི་ཆོ་ག་
བྱས་ནས་ནི། །བསྙེན་པ་གང་ཞིག་ངེས་བསྒྲུབ་བྱ། །རིགས་གསུམ་ལ་ཡང་ཧཱུཾ་ཡིག་དང༌། །ཨོཾ་ཡིག་ཡེ་ཤེས་རིགས་མཆོག་ཡིན། །སྔགས་ཀྱི་ཡི་གེ་ལ་སོགས་རྣམས། །དཔྲལ་བར་བཀོད་ནས་
རྣམ་བསྒོམ་བྱ། །བཅོམ་ལྡན་འདས་རྡོ་རྗེ་འཆང་གིས་དེ་སྐད་ཅེས་གསུངས་སོ། །ཐུན་བཞིའི་སྦྱོར་བ་ལ་སོགས་ཀྱིས། །རྡོ་རྗེ་ཅན་ལ་བདུད་རྩིའི་གཟུགས། །སྤྲོ་བ་དང་ནི་གནས་པར་བྱ། །འདི་ནི་
དངོས་གྲུབ་ཚུལ་བསྟན་པའོ། །སྒྲུབ་པར་རང་གི་ལྷ་ཡི་གཟུགས། །རྡོ་རྗེ་ཅན་ལ་བདུད་རྩིའི་གཟུགས། །ཉེ་བར་སྒྲུབ་པ་འདུས་པ་ལ། །འདི་ནི་དངོས་གྲུབ་ཚུལ་མཆོག་གོ །བདག་གི་སྒྲུབ་པའི་
ལས་ཅན་ལ། །བདག་པོའི་གཟུགས་དང་ཡང་དག་ལྡན། །བསྙེན་པའི་དུས་སུ་རབ་བསྒྲུབ་པ། །གཙུག་ཏོར་གཟུགས་དང་ཡང་དག་ལྡན། །མེ་སྟག་འཐིབས་པས་འཁྲུགས་པ་ཡི། །རང་ལྷའི་
གཟུགས་དང་ཡང་དག་ལྡན། །རྡོ་རྗེ་ཕྲ་རབ་དབྱེ་བ་ཡིས། །དུས་གསུམ་སངས་རྒྱས་བཞུགས་པའོ། །གྲགས་པར་ལྡན་པའི་དངོས་གྲུབ་ཀུན། །འདི་ཉིད་ཀྱིས་ནི་བྱང་ཆུབ་ཐོབ། །དེ་ཡི་མཆོག་
ཏུ་བསྒྲུབ་བར་བྱ། །དངོས་གྲུབ་ཆེན་པོའི་ཡོན་ཏན་འབྱུང༌། །བཅོམ་ལྡན་འདས་ཀུན་ཏུ་བཟང་པོ་རྡོ་རྗེ་འཆང་ཆེན་པོས་དེ་སྐད་ཅེས་གསུངས་སོ། །གཉིས་སུ་མེད་པ་མཉམ་པ་ཉིད་རྣམ་པར་

96-1-513b

རྒྱལ་བའི་རྟོག་པའི་རྒྱལ་པོ་ཆེན་པོར་སྔགས་ཐམས་ཅད་ཀུན་ལས་བཏུས་པ་ཞེས་བྱ་བའི་ཏིང་ངེ་འཛིན་གྱི་ལེའུ་སྟེ་ཉི་ཤུ་རྩ་གཅིག་པ་རྫོགས་སོ།།    །།དེ་ནས་བཅོམ་ལྡན་འདས་དེ་བཞིན་གཤེགས་
པ་ཐམས་ཅད་སླར་ཡང་འདུས་པར་གྱུར་ནས་ཕྱག་ན་རྡོ་རྗེ་བྱང་ཆུབ་སེམས་དཔའ་དེ་བཞིན་གཤེགས་པ་ཐམས་ཅད་དགྱེས་པའི་རྡོ་རྗེའི་བཀོད་པས་ཡང་དག་པར་མཆོད་ནས་གསུང་གི་རྡོ་རྗེ་ཆོས་ཀྱི་
གསུང་གི་ལམ་ངེས་པར་བསྐྱེད་པའི་རྡོ་རྗེའི་ཚུལ་འདི་སྟོན་པར་མཛད་དོ། །གསང་བ་དག་པ་དམིགས་པ་མེད། །ཡེ་ཤེས་ཡོན་ཏན་ཀུན་གྱི་གཞི། །ཀུན་ནས་ཡེ་ཤེས་བདག་མེད་པ། །གསང་བའི་ཡེ་ཤེས་
ཕྱག་འཚལ་བསྟོད། །གསང་བའི་དེ་ཉིད་དོན་དང་ལྡན། །མཆོག་གི་སྤྱོད་པ་རྒྱ་མཚོ་ཆེ། །ཀུན་ནས་འདོད་པ་ཡང་དག་འབྱུང༌། །རྡོ་རྗེ་ཡེ་ཤེས་ཕྱག་འཚལ་བསྟོད། །གཙོ་བོའི་ཡེ་ཤེས་ཇི་ལྟར་གནས། །རྡོ་རྗེ་
མི་ཕྱེད་གསུམ་གནས་པ། །རིགས་ཀྱི་ཕ་རོལ་ཕྱིན་པ་ཐོབ། །བྱང་ཆུབ་སྤྱོད་ལ་ཕྱག་འཚལ་བསྟོད། །སེམས་ཅན་ཀུན་སྐྱེས་ཅན་གྱི་མཆོག །སངས་རྒྱས་བྱང་ཆུབ་རབ་གཞུག་མཛད། །རང་བཞིན་
དག་པ་དག་པའི་མཆོག །སེམས་ཅན་སྐྱོབ་ལ་ཕྱག་འཚལ་བསྟོད། །ཆོས་སྐུ་ཐར་པ་ཆེན་པོ་སྟེ། །ཡིད་བཞིན་ནོར་བུ་མཐོང་བ་ཆེ། །སེམས་ཅན་ཀུན་དགྱེས་བྱེད་པ་པོ། །དག་པའི་སྤྱོད་ལ་ཕྱག་
འཚལ་བསྟོད། །དེ་ནས་ཡང་ཡིད་བཞིན་གྱི་ནོར་བུའི་དམ་ཚིག་གི་རྡོ་རྗེ་ཞེས་བྱ་བའི་བྱང་ཆུབ་སེམས་དཔའ་ཕྱག་ན་རྡོ་རྗེ་བྱང་ཆུབ་སེམས་དཔའ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་

96-1-514a

བྱང་ཆུབ་སེམས་དཔའ་དེའི་མཐོང་བའི་ཆོས་ཀྱི་ཡོན་ཏན་གྱི་ཁྱད་པར་སོ་སོར་འདོད་པར་བྱ་བ་གང་ཅི་ལྟར་ལགས། །དེ་ནས་ཕྱག་ན་རྡོ་རྗེ་དེ་བཞིན་
གཤེགས་པ་ཐམས་ཅད་ཀྱི་བདག་པོས་བྱང་ཆུབ་སེམས་དཔའ་དེ་ལ་འདི་སྐད་ཅེས་བཀའ་སྩལ་ཏོ། །ཐེ་ཚོམ་མེད་པར་མཉམ་པར་ཤེས། །སངས་རྒྱས་ཆོས་སུ་འདོད་པར་བྱ། །ཐེ་
ཚོམ་མེད་པར་འདུ་ཤེས་པ། །ཆོས་རྣམས་ཐམས་ཅད་འདོད་པར་བྱ། །ཐེ་ཚོམ་མེད་པར་འདུ་ཤེས་པ། །འདུས་བྱས་ཐམས་ཅད་འདོད་པར་བྱ། །འདི་ལྟ་སྟེ། རིགས་ཀྱི་
བུ་ཞེས་བྱ་བ་བྱང་ཆུབ་སེམས་དཔའི་ཆོས་ཀྱི་སྤྲིན་གྱི་ས་ལ་རབ་ཏུ་གནས་པ་སྟེ། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་སྐུ་དང༌། དེ་བཞིན་གཤེགས་པ་ཐམས་ཅད་
ཀྱི་ལོངས་སྤྱོད་རྫོགས་པའི་སྐུ་དང༌། དེ་བཞིན་གཤེགས་པ་ཐམས་ཅད་ཀྱི་སྤྲུལ་པའི་སྐུ་རྣམས་སུ་རྣམ་པར་རྟོག་པ་མེད་ཅིང་ཐེ་ཚོམ་མེད་པ་དེ་བདག་གོ་ཞེས་ཆོས་
ཐམས་ཅད་ཀྱང་ནམ་མཁར་མཐོང་བར་གྱུར་ཏོ། །རིགས་ཀྱི་བུ་མདོར་བསྡུས་ན་བྱང་ཆུབ་སེམས་དཔའ་རྡོ་རྗེ་ཡེ་ཤེས་ཞེས་བརྗོད་པར་བྱའོ། །དེ་ནས་བཅོམ་ལྡན་འདས་
དེ་བཞིན་གཤེགས་པ་ཐམས་ཅད་ངོ་མཚར་དུ་གྱུར་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐྱེས་བུའི་མཆོག་ལ་ཕྱག་བཙལ་ནས་འདི་སྐད་ཅེས་

96-1-514b

གསོལ་ཏོ། །བཅོམ་ལྡན་འདས་སྔགས་ཀྱི་སྤྱད་པ་སྤྱོད་པར་བྱེད་པའི་བྱང་ཆུབ་སེམས་དཔའ་འདི་དོན་དམ་པའི་གསང་བ་ལ་དད་པར་ཅི་ལྟར་འགྱུར། འདི་ལྟ་སྟེ། ཡང་བཅོམ་
ལྡན་འདས་དེ་བཞིན་གཤེགས་པ་ཐམས་ཅད་ཅེས་བྱ་བ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་སངས་རྒྱས་བཅོམ་ལྡན་འདས་རྣམས་སུ་ཡང་དག་པར་བྱང་ཆུབ་
ནས་མངོན་པར་རྫོགས་པར་འཚང་རྒྱ་བར་ཇི་ལྟར་འགྱུར། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། བཅོམ་ལྡན་འདས་དེ་བཞིན་གཤེགས་པ་གཅིག་པུ་
མངོན་པར་རྫོགས་པར་འཚང་རྒྱ་བར་འགྱུར་རོ། །རྡོ་རྗེ་འཆང་བས་གསོལ་བ་ཇི་ལྟར་མངོན་པར་རྫོགས་པར་འཚང་རྒྱ་བར་འགྱུར། །འདི་ལྟ་སྟེ་གཞན་ཡང་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་རྡུལ་ཕྲ་རབ་ཀྱི་ཆ་ཤས་སུ་གྱུར་པ་གཞིའི་སེམས་ཅན་རྣམས་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་བཞིན་དུ་བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཕྱག་ན་རྡོ་རྗེའི་ཚུལ་འདི་བལྟ་བར་བྱའོ། །དེ་ནས་བྱང་ཆུབ་སེམས་དཔའ་དེ་རྣམས་ལ་མཚན་ཐོབ་ཅིང་དགའ་ཞིང་རབ་ཏུ་མགུ་བ་ཐོབ་ནས་དེ་ལྟ་བུའི་དབྱངས་
འདི་གསུངས་སོ། །ཨེ་མའོ་ཡེ་ཤེས་ཡེ་ཤེས་ཆེ། །རྡོ་རྗེ་ཆེན་པོ་རབ་ཏུ་མཐོང༌། །རྨད་དུ་བྱུང་བའི་འཇིག་རྟེན་གྱིས། །ཡེ་ཤེས་མིག་ནི་རྣམ་སྦྱངས་པའོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་

96-1-515a

གཤེགས་པ་ཐམས་ཅད་ཀྱི་བདག་པོས་དེ་བཞིན་གཤེགས་པ་ཐམས་ཅད་དང་གཉིས་སུ་མེད་པ་མཉམ་པ་ཉིད་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱིས་གངྒཱའི་ཀླུང་གི་བྱེ་མ་དང་མཉམ་པའི་འོད་ཟེར་བྱེ་བ་ཁྲག་ཁྲིག་བརྒྱ་སྟོང་བྱུང་ནས་ཤར་དང་ལྷོ་ལ་སོགས་
པའི་ཕྱོགས་མངོན་པར་བརྗོད་དུ་མེད་པའི་ཡང་བརྗོད་དུ་མེད་པའི་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་ཀྱི་ཞིང་གི་རྡུལ་ཕྲ་རབ་དང་མཉམ་པའི་སྐུ་གསུམ་གྱི་ཡེ་ཤེས་ཀྱི་གང་བར་
མཛད་དོ། །དེ་ནས་དེ་བཞིན་གཤེགས་པ་དེ་རྣམས་བྱོན་ནས་བྱང་ཆུབ་ཀྱི་སེམས་འདི་གསུངས་སོ། །བྱང་ཆུབ་རང་བཞིན་ཡང་དག་ཐོབ། །བྱང་ཆུབ་སེམས་དཔས་སྙིང་པོ་བྱིན། །ནམ་
མཁའི་ཁམས་ལ་ལོངས་སྤྱོད་པའི། །རྡོ་རྗེ་བྱང་ཆུབ་རབ་ཏུ་གནས། །མཚན་ཉིད་མེད་པའི་ཆོས་རྣམས་ལ། །སྤྲོས་པ་དག་ནི་ཡོད་མ་ཡིན། །རྡོ་རྗེའི་རང་བཞིན་ཡེ་ཤེས་ཀྱིས། །ནམ་
མཁའ་ལྟ་བུར་དྲི་མ་མེད། །ཅེས་སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་ཏིང་ངེ་འཛིན་ལས་བཞེངས་ནས་རྡོ་རྗེ་ཆོས་ལ་བོས་པར་གྱུར་ཏོ། །སེམས་དཔའ་ཆེན་པོ་དམ་ཚིག་གང་ཡིན་
པ་དེ་མཐོང་ངམ། །བཅོམ་ལྡན་འདས་མཐོང་ལགས་སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་སྐྱེས་བུ་ཆེན་པོ་དེའི་སྐུ་དང་གསུང་དང་ཐུགས་ཀྱི་དབྱེ་བ་རིན་པོ་ཆེ་སྒྲོམ་བུ་ངེས་པར་རིག་

96-1-515b

ནས་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་རྣམས་རང་གི་ཐུགས་སུ་ཞུགས་པར་མཛད་དོ། །དེ་ཇི་ལྟ་བ་བཞིན་དུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཀྱི་བདག་པོས་རང་གི་སྐུ་དང་གསུང་དང་ཐུགས་ནམ་མཁའ་ལྟ་བུར་སྦྱོར་བས་ཡང་དག་པར་གནས་པར་གྱུར་ཏོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཡོངས་
སུ་དག་པའི་ངོ་བོ་ཉིད་ཀྱི་རྡོ་རྗེ་ཞེས་བྱ་བའི་ལེའུ་ཉི་ཤུ་རྩ་གཉིས་པ་རྫོགས་སོ།།        །།འཕགས་པ་གཉིས་སུ་མེད་པ་མཉམ་པ་ཉིད་རྣམ་པར་རྒྱལ་བ་ཞེས་བྱ་བའི་རྟོག་
པའི་རྒྱལ་པོ་ཆེན་པོ་རྫོགས་སོ།།      །།མཁན་ཆེན་ཐར་པ་ལོ་ཙཱ་བའི་ཕྱག་དཔེའི་གསེབ་ནས་ཤོག་ཡར་ལྔ་བྱུང་བ་སྔར་བསྒྱུར་བ་ལས། །ཕྱིས་ཉང་སྟོད་སྨོན་འགྲོའི་གཙུག་
ལག་ཁང་ནས་རྒྱ་དཔེ་ལྷག་མ་རྣམས་རྙེད་ནས་བསྒྱུར་བར་རྩོམ་པ་ན། །དཔལ་དུས་ཀྱི་འཁོར་ལོའི་ཕྱི་ནང་གཞན་གསུམ་གྱི་ཚུལ་ལ་མི་འཇིགས་པའི་སྤོབས་པ་ཐོབ་པའི་བླ་མ་ཡང་དག་པའི་
དགེ་བའི་བཤེས་གཉེན་ཆེན་པོ་ལེགས་པར་སྦྱར་བའི་སྐད་ཀྱི་བརྡ་སྤྲོད་པའི་ཚུལ་ལ་བློ་གྲོས་ཤིན་ཏུ་བྱང་བའི་འཇིག་རྟེན་གྱི་མིག་ཆོས་གྲགས་དཔལ་བཟང་པོའི་བཀས་བསྐུལ་ཞིང་སྦྱིན་
བདག་མཛད་ནས། །བུ་སྟོན་གྱིས་བསྒྱུར་བའི་ཡི་གེ་པ་ནི་དགེ་སློང་རིན་ཆེན་རྒྱལ་མཚན་པའོ།།       །།རྒྱུད་མིན་རྒྱུད་ལྟར་བཅོས་པ་ཡི། །ཆོས་མིན་སུན་དབྱུང་བྱ་ཕྱིར་

96-1-516a

དང་། །དམ་ཆོས་སྣང་བ་སྤེལ་བའི་ཕྱིར། །དམ་ཆོས་སྣང་བ་སྤེལ་བའི་ཕྱིར། །ཇི་ལྟར་ནུས་བཞིན་བསྒྱུར་བ་ལགས། །འདི་དོན་འབྱེད་པའི་འགྲེལ་པ་དང་། །རྒྱ་དཔེའི་དཔེ་དཔང་མ་རྙེད་ཅིང་། །དོན་
ཟབ་སྒྲ་ནི་རྟོགས་དཀའ་ལ། །སཾསྐྲྀཏ་ལ་མ་བྱང་བས། །སྒྲ་དོན་ཇི་བཞིན་མ་འབྱོར་པའི། །ནོངས་དེ་མཁས་རྣམས་བཟོད་མཛད་ཅིང་། །ཕྱིས་འབྱུང་སྐད་གཉིས་སྨྲ་རྣམས་ཀྱིས། །མ་དག་
ཤེས་ན་བཅོས་པར་ཞུ། །རྒྱུད་ཆེན་འདི་ཉིད་བསྒྱུར་བ་ལས། །དགེ་བ་དག་གིས་གང་ཐོབ་པ། །དེ་ཡིས་མཐའ་ཡས་འགྲོ་བ་ཀུན། །རྡོ་རྗེ་འཆང་ཆེན་ཉིད་འགྱུར་ཅིག།       །།
བཤད་པར་བྱའོ།།    །།འདིར་གླེང་བ། མཁས་གྲུབ་ཐམས་ཅད་མཁྱེན་པས་སྡོམ་གསུམ་བསླབ་བྱ་ཐུབ་བསྟན་བྱི་དོར་དུ། དེས་ནི་གསང་འདུས་གཉིས་མེད་རྣམ་རྒྱལ་གྱི་རྒྱུད་ཡང་དག་པར་རྫོགས་པ་བོད་དུ་མ་འགྱུར་ཀྱང་ཐར་ལོ་ཉི་མ་
རྒྱལ་མཚ་གྱི་ཕྱག་དཔེའི་ནང་ནས་རྒྱ་དཔེ་ཤོག་ཡར་འགའ་ཞིག་རྙེད་པ་ལ་བརྟེན་ནས་བུ་སྟོན་ཐམས་ཅད་མཁྱེན་པས་བསྒྱུར་བ་ལེའུ་དང་པའི་མགོ་ནས་ཅུང་ཟད་ཙམ་མ་ཚང་བའི་ལེའུ་ཐ་མའི་མཇུག་ཅུང་ཟད་ཡོད་དེ། རྒྱུད་ཡང་དག་འདི་ལ་
ལེའུ་ཉི་ཤུ་རྩ་གཉིས་ལས་མེད་ཀྱང་སྔར་བོད་ན་ཡོངས་རྫོགས་གྲགས་པའི་གསང་འདུས་གཉིས་མེད་རྣམ་རྒྱལ་ཀྱི་རྒྱུད་ལེའུ་བདུན་ཅུ་དོན་བདུན་ཡོད་པ་དང་། དེའི་རྗེས་སུ་འབྲངས་ནས་གསང་འདུས་མི་བསྐྱོད་པའི་དཀྱིལ་འཁོར་ལ་བསྐལ་བཟང་སྟོང་དུ་བཞིས་མ་ཚང་བ་བཀོད་པའི་

96-1-516b

དཀྱིལ་འཁོར་གྱི་ཆོ་ག་དང་དབང་བསྐུར་དང་རྫོགས་རིམ་ཀྱི་རྣམ་གཞག་སོགས་ཐམས་ཅད་རྫུན་མ་ཡིན་པར་ཤེས་པར་བྱའོ། །བུ་སྟོན་ཐམས་ཅད་མཁྱེན་པས་ཀྱང་ཁོང་རང་གི་དེའི་འགྱུར་བྱང་དུ། །འདི་ལ་དུམ་བུ་ལས་མེད་ཀྱང་སྔར་གྱི་གཉིས་མེད་རྣམ་རྒྱལ་གྱི་རྒྱུད་དུ་འདོད་པ་ལེའུ་
བདུན་ཅུ་དོན་བདུན་ཡོད་པ་དེ་རྫུན་མ་ཡང་དག་པར་རྟོགས་པའི་དགོས་པ་ཡོད་དོ། །དེས་ན་དེ་དང་དེ་ལ་བརྟེན་པའི་དབང་བཀའ་ཐམས་ཅད་རྫུན་མ་ཡིན་པས་རྟོགས་ལྡན་རྣམས་ཀྱིས་སྤང་བར་བྱའོ། །ཞེས་གསུངས་ཀྱང༌། ད་དུང་འགའ་ཞིག་དེའི་ཆོ་ག་དང་དབང་བསྐུར་བྱེད་པ་སྣང་བ་ནི། སངས་
རྒྱས་ཀྱི་བསྟན་པ་ལ་གནོད་པ་བྱ་བའི་ཕྱིར་དུ་བླུན་པོ་ནན་གྱིས་འཚང་བར་བྱེད་པའོ། །ཞེས་གསུངས་པ་ལྟར་གཉིས་མེད་རྣམ་རྒྱལ་གྱི་རྒྱུད་ཆེ་བར་གྲགས་པ་ལེའུ་དོན་བདུན་ཡོད་པ་དེ་ནི་ཐམས་ཅད་མཁྱེན་པ་བུ་སྟོན་རིན་པོ་ཆེ་དང༌། མཁས་གྲུབ་རིན་པོ་ཆེ་རྣམས་གཉིས་ཀྱིས་རྒྱུད་རྫུན་མ་ཡིན་པར་གསུངས་ལ།།
ཀུན་གཟིགས་ལྔ་པ་ཆེན་པོའི་གསན་ཡིག་གངྒཱའི་ཆུ་རྒྱུན་དུའང་དེ་དང་མཐུན་པར་གསུངས་པས། མཁས་པ་མང་དུ་ཐོས་པའི་སྤྱན་དང་ལྡན་པ་རྣམས་ཀྱིས་རྒྱུད་རྫུན་མ་ཉིད་དུ་གསུངས་པ་བཞིན་འདིར་ཡང་མ་བཅུག་ལ། གཉིས་མེད་རྣམ་རྒྱལ་ཀྱི་རྒྱུད་ལེའུ་ཉི་ཤུ་རྩ་གཉིས་པ་འདི་ནི་རྒྱུད་ཡང་དག་པ་ཉིད་དུ་བཞེད་ཅིང༌།
བུ་སྟོན་ཐམས་ཅད་མཁྱེན་པས་བསྒྱུར་བར་ལེའུ་དང་པོའི་དབུ་ནས་ཅུང་ཟད་ཙམས་འགྱུར་བ་སྡེ་དགེའི་བར་དུ། ཡང་གླེང་བ། འདི་ལ་བུ་སྟོན་གྱིས། དབུ་ནས་མཚང་བ་རྙེད་ན་བསྒྱུར་བར་བྱའོ། ཞེས་གསུངས་པ་ལ། དུས་བྱིས་ཇིང་གིར་རིགས་ཀྱི་སྐད་རིགས་སྨྲ་བའི་ལོ་ཙཱ་བ་མགོན་པོ་སྐྱབས་ཀྱིས།
རྒྱ་ནག་གོང་མའི་བཀའ་བསྟན་རིན་པོ་ཆེའི་ཞུས་དག་བྱས་པའི་ཚེ་ཚང་བར་རྙེད་པ་ལས། དེ་བཞིན་གཤེགས་པ་ཐམས་ཅད་ཀྱི་ཐུགས་ཉི་མའི་དཀྱིལ་འཁོར་ཆེན་པོར་སྣང་བ་དེ་དཔག་ཚད་སྟོང་ཕྲག་ཅེས་པ་ཡན་ཆད། བོད་སྐད་དུ་བསྒྱུར་ནས་སྤྱིར་བོད་ཀྱི་བཀའ་འགྱུར་རོ་འཚལ་ཐམས་ཅད་དང་བྱེ་བྲག་ཏུ་སྡེ་
དགེའི་པར་ལ་འཇུག་རྒྱུར་སྩལ་བའི་ཚེ། འགྱུར་བྱང་ལ་འདི་ལྟར་སྣང་སྟེ། དེ་ལྟར་བུ་སྟོན་རིན་པོ་ཆེས་བསབ་དགོས་པར་བཀའ་ཆེམས་སུ་བཞག་པ་ནས་བཟུང་སྟེ་ལོ་ལྔ་བརྒྱར་ཉེ་བ། ཆེན་པོ་ཆིང་གུར་གྱི་གནམ་སའི་དབང་ཕྱུག་རབས་དྲུག་པ་བདག་ཉིད་ཆེན་པོ་གོང་མ་ལྷ་སྐྱོང་རྒྱལ་པོའི་གནམ་ལོ་

96-1-517a

དང་པོར། ཇིང་གིར་རིགས་ལས་བཀའ་འགྱུར་ཁང་གི་དོ་དམ་པ་བོད་ཀྱི་སློབ་གྲྭའི་མིང་བཟང་མགོན་པོ་སྐྱབས་ཀྱིས། རྒྱའི་བཀའ་འགྱུར་ནང་གི་རྒྱ་གར་པཎ་ཆེན་དཱ་ན་རཀྵི་ཏས་བསྒྱུར་བའི་རྒྱུད་དཔེ་ཚང་མ་ལས་བླངས་ཏེ་ཇི་ནུས་བཞིན་བོད་
སྐད་དུ་བསྒྱུར་ནས། ཐམས་ཅད་མཁྱེན་པ་བཛྲ་དྷ་ར་ཏ་ལའི་བླ་མའི་སྐུ་ཞབས་དང་ཀྭན་ཏིང་ཀྭན་ཤིན་ལྕང་སྐྱའི་ཞལ་སྔ་ལ་སོགས་པའི་བླ་ཆེན་མང་པོར་གཟིགས་སུ་ཕུལ་བར། ཚང་མས་དགྱེས་པ་ཆེན་པོས་ལེགས་སོ་གནང་བ་ལ་བརྟེན་ནས། སླར་གནམ་ལོ་གཉིས་པའི་ཟླ་༡༢་ཚེས་༡༥་བཟང་
པོའི་ཉིན། །དད་སྟོབས་ཀྱིས་མངོན་པར་འཕགས་པ་ཧོ་ཤོས་ཐོབ་ཆིན་དབང་དང་ཧོ་ཤོས་ཧཱ་ལྱ་ཁ་ཆིན་དབང་གཉིས་བརྒྱུད་དེ་གོང་དུ་ཞུས་པས། གོང་ནས་ཀྱང་ལེགས་སོ་སྩལ་བ་གུས་པས་དང་དུ་བླངས་ཏེ་བོད་ཀྱི་བཀའ་འགྱུར་ནང་ཁ་སྐོངས་སུ་ཚུད་པར་བྱས་སོ། །ཞེས་པའི་ཁུངས་བཀོད་ནས་
ཁ་བསྐངས་འདུག་པ་ལྟར་འདིར་ཡང་བརྐོས་ཤིང༌། ཡང་སྡེ་དགེ་བར་མའི་བུ་སྟོན་རིན་པོ་ཆེའི་འགྱུར་བྱང་དུ་མཁན་ཆེན་ཐར་པ་ལོ་ཙཱ་བའི་ཕྱག་དཔེའི་གསེབ་ནས་རྒྱ་དཔེ་ཤོག་ཡར་འགའ་ཤས་རྙེད་པ་བསྒྱུར་བ་ལས། ཕྱིས་ཉང་སྟོད་སྨོན་འགྲོའི་གཙུག་ལག་ཁང་ནས་རྒྱ་དཔེ་ལྷག་མ་རྣམས་རྙེད་དེ་བསྒྱུར་
བར་ཞེས་སོགས་འགྱུར་བྱང་དང་བཅས་ལྷག་མཚང་བར་འདུག་པ་ལྟར་འདིར་ཡང་སྡེ་བར་སོར་གཞག་གིས་བརྐོས་ཡོད་ཀྱང༌། །མཁས་གྲུབ་རིན་པོ་ཆེའི་གསུང་གོང་དུ་དྲངས་པ་ལྟར་བུ་སྟོན་ཐམས་ཅད་མཁྱེན་པས་བསྒྱུར་བ་ལེའུ་དང་པོའི་དབུ་ནས་ཅུང་ཟད་ཙམ་མཚང་བའི་ལེའུ་བཞི་པའི་མགོ་
ཡན་ཆད་དང༌། ལེའུ་ཐ་མའི་མཇུག་ཅུང་ཟད་ཅིག་ཡོད་དེ་ཞེས་དང༌། བུ་སྟོན་རང་གི་འགྱུར་བྱང་དྲངས་པར་ཡང༌། འདི་ལ་དུམ་བུ་ལས་མེད་ཀྱང་ཞེས་སོགས་གསུངས་པ་ལྟར་ན། བར་རྣམས་བུ་སྟོན་རིན་པོ་ཆེས་བསྒྱུར་བར་མ་མཛད་པ་ལྟ་བུ་ཞིག་གསུངས་པ་བཅས་འགྱུར་བྱང་གཉིས་ཀྱང་མི་མཐུན་པས་
ཞིབ་ཏུ་དཔྱད་དགོས་པར་སྣང་ཡོད། དཔེ་དབང་གཞན་མ་རྙེད་པས་སླད་མཁས་པ་རྣམས་ཀྱིས་དཔྱད་པར་མཛོད་ཅིག།    །།རྒྱ་གར་སྐད་དུ། སིདྡྷ་པ་ཋི་ཏ་བྷ་ག་ཝ་ཏཱི་ཨཱརྱ་ཨངྐུ་ལི་ནཱ་མ་བིདྱཱ་རཱ་ཛྙཱི། བོད་སྐད་

96-1-517b

དུ། བཀླགས་པས་གྲུབ་པ་བཅོམ་ལྡན་འདས་མ་འཕགས་མ་སོར་མོ་ཅན་ཞེས་བྱ་བ་རིག་པའི་རྒྱལ་མོ། སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །
དེ་ལྟར་དགེ་སློང་རྣམས་རི་དྲི་རྒྱལ་ན་གནས་ཏེ་དེའི་ཚེ་འཕགས་པ་སྤྱན་རས་གཟིགས་དབང་ཕྱུག་ཀྱང་དེ་ན་བཞུགས་ཏེ། དེས་བདག་ལ་སྨྲས་པ། བུ་སྔགས་ཀྱི་ཚིག་འདི་ཉོན་ཅིག །ཀླུའི་དབང་པོ་
རྣམས་ཀྱི་དུག་མེད་པར་བྱེད། སྦྲུལ་གྱི་དུག་མེད་པར་བྱེད། །གཡོག་རྣམས་དང༌། སྲིན་པོ་རྣམས་དང༌། འབྱུང་པོ་རྣམས་དང༌། ཤ་ཟ་རྣམས་དང༌། སེམས་ཅན་སྟོབས་པོ་ཆེ་རྣམས་དང༌། གྲུལ་
བུམ་རྣམས་དང༌། སེམས་ཅན་ཕྲ་མོ་རྣམས་དང༌། ཕྲ་མེན་ཕ་དང༌། ཕྲ་མེན་མ་དང༌། ཆུ་སྲིན་དང༌། སྟག་དང༌། གྲུལ་བུམ་དང༌། རྭ་ཅན་དང༌། མཆེ་བ་ཅན་གྱིས་དེ་ལྟར་སྔགས་ཀྱི་ཚིག་དྲག་ཤུལ་
ཆེན་པོ་ཨཾ་གུ་ལི་ཡང་དག་པར་ཐོས་ན་སྔགས་ཀྱི་གཙོ་བོ་སེམས་ཅན་གདུག་པ་རབ་ཏུ་འཇིལ་བར་བྱེད་པ་སྟེ། །སྔགས་ཅན་གང་གིས་དེ་ཤེས་ན་ལྷ་རྣམས་ཀྱི་བདུག་པ་ཡང་དག་པར་མེད་པར་
བྱེད་དོ། །ཨོཾ་ན་མོ་དྷ་ག་ཝཱ་ཏེ་ཨཱརྱ་ཨཾ་གུ་ལི། ཏདྱ་ཐཱ། ཨོཾ་ཀླུའམ། ཀླུ་མོའམ། སྦྲུལ་ལམ། སྦྲུལ་མོའམ། གནོད་སྦྱིན་ནམ། གནོད་སྦྱིན་མོ་འམ། འབྱུང་པོའམ། འབྱུང་མོའམ། ཕྲ་མེན་ཕའམ།
ཕྲ་མེན་མའམ། གདུག་པས་ཟིན་པའམ། གདུག་པས་མ་ཟིན་པ་ཡང་རུང་སྟེ། ཕ་ཕ་ཕ། ཧ་རེ་ཧ་རེ་ཧ་རེ། ར་ཛ་རི། བེ་ཤ་བེ། ནཱ་ག་རེ། སརྦ་རེ་རེ། ཧ་ར་ཧ་ར། མ་ར་མ་ར། དྷ་ར་དྷ་ར། བི་དྷ་ར་

96-1-518a

བི་དྷ་ར། མ་ར་མ་ར། མཱ་ར་ཡ་མཱ་ར་ཡ། མ་ཊ་མ་ཊ། མོ་ཊ་ཡ་མོ་ཊ་ཡ། ཤཱི་གྷྲཾ་ཤཱི་གྷྲཾ། ལ་གྷུ་ལ་གྷུ། ཨཱ་ན་ཡ་ཨཱ་ན་ཡ། དྷ་ར་དྷ་ར། བནྡྷ་བནྡྷ་བནྡྷ། གྷུརྞྞ་གྷུརྞྞ། གྷུརྞྞཱ་པ་ཡ་
གྷུརྞྞཱ་པ་ཡ། དཔག་ཚད་སྟོང་བརྒྱད་ཅུ་ན་གནས་པའི་ཀླུ་རྣམས་ཀྱི་གདུག་པ་མེད་པར་མཛོད་ཅིག །ཀླུ་ཐམས་ཅད་ཆིངས་ཤིག །སོད་ཅིག །ཐར་བར་མཛོད་ཅིག །ཨོཾ་ཧུ་ལུ་ཧུ་ལུ། ཧ་ལ་
ཧ་ལ། ཧ་ལ་བཱི་ཤཾ། བཅོམ་ལྡན་འདས་མ་གྲུབ་པའི་རྒྱལ་མོ་ཨཾ་གུ་ལིས་བཀའ་སྩལ་པ། ཏཀྐ། ཊཀྐེ། ཏཀྐེ་ནི། ཊཀྐེ་ནི། ཤི་ར་ཤི་ར། ཙནྡྲ་ཀེ་ཤ་རོ་ཧི་ཎི། བགེགས་ཐམས་ཅད་སེལ་བར་
མཛད་པ་ཅན། ལས་སྟོང་ཅན། བཅོམ་ལྡན་འདས་མ་གྲུབ་པ་ཨཾ་ཀུ་ལི་ཏ་ཐཱ་བི་ག་ཏ། ཀླུ་མོའི་ཚོགས་སུམ་ཅུས་མཆོད་པ། ཛ་ཡ་ཛ་ཡ་སིདྡྷ། རྒྱལ་བར་མཛད་པ། མི་མགོའི་ཐོད་གྱི་ཕྲེང་བ་ཅན་
ཧཱུཾ་ཀྵ་སྐད་ཅིག་ཐང་ཅིག་ཡུད་ཙམ་ཉིན་པར་གྱི་བར་དུ་དུག་སེལ་བ། ཨ་སུ་ར་དེ་བི་ཏ་དང༌། དན་པའི་སྟོབས་འཇོམས་པར་བྱེད་པ་ཅན། བགེགས་འཇོམས་པར་མཛད་པ་ཅན། ལྷའི་ཡུམ་ཁྱོད་ལ་ཕྱག་འཚལ་བསྟོད་སྭཱཧཱ་
སྔགས་ཀྱི་ཚིག་དྲག་ཤུལ་ཅན་སྦྲུལ་གྱི་མདུན་དུ་བཀླག་པར་མི་བྱ་སྟེ། འཆི་བ་དང༌། ཀླད་པ་འགས་ཤིང་ཚལ་བ་བརྒྱར་འགྱུར་རོ། །སྔགས་ཀྱི་ཚིག་དྲག་ཤུལ་ཅན་ཆེན་མོ་སྦྲུལ་གྱིས་ཐོས་
ན་ཐམས་ཅད་ཚིག་པར་བྱེད་དོ། །ཨོཾ་ཀི་ལི་ཀི་ལི། མཧཱ་ཀི་ལི། ཀཱ་ལ་རུ་ལི་ནི། བགེགས་ཐམས་ཅད་ཟློག་ཤིག །ཕ་ཕམ་ཕ་རོལ་ཕམ་པར་མཛོད་ཅིག་སྭཱཧཱ། བཀླགས་པས་གྲུབ་པ་ཨཾ་

96-1-518b

ཀུ་ལིའི་སྙིང་པོ་དང་བཅས་པའོ། །ཏདྱ་ཐཱ། ཨོཾ་དྷུ་ནེ་དྷུ་ནེ། དྷུ་ནི་དྷུ་ནི། སཏྱ། ཏཱཊྚ་ཧཱ་སི་ནི་དྷུ་དྷུ་ནི། བནྡྷ་བནྡྷ། རྡོ་རྗེའི་གཟུངས་མང་པོས་བཀའ་སྩལ་པ། འཇོག་པོའི་འདུག་འདོར་དུ་འཇུག་ལ། །ཛཱ་
ཡ་ཛཱ་ཡ། མུ་ཛ་མུ་ཛ། མུཉྫ་མུཉྫ། ཐོང་ཤིག །གློག་དང་རླུང་ཞེས་བྱ་བ་མགྱོགས་པའི་ཤུགས་ཅན། རོ་ལངས་ཆེན་མོ་བཅོམ་ལྡན་འདས་མ་ཤཱཀྱ་ཐུབ་པའི་ཞལ་ནས་འབྱུང་བའོ། །མུ་ཡ་མུཉྩ་
མུཉྩ་སྭཱཧཱ། བཀླགས་པས་འགྲུབ་པ་བཅོམ་ལྡན་འདས་མ་འཕགས་མ་སོར་མོ་ཅན་ཞེས་བྱ་བ་རིག་པའི་རྒྱལ་མོ་རྫོགས་སོ།།    །།རྒྱ་གར་སྐད་དུ། མཧཱ་ས་མཱ་ཛ་སཱུ་ཏྲན་
ནཱ་མ་མ་ཧཱ་སཱུ་ཏྲ། བོད་སྐད་དུ། མདོ་ཆེན་པོ་འདུས་པ་ཆེན་པོའི་མདོ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཤཱཀྱ་
རྣམས་ཀྱི་སེར་སྐྱའི་གནས་ཀྱི་ནགས་ཚལ་ན། དགེ་སློང་ལྔ་བརྒྱ་ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། བྱ་བ་བྱས་པ། བྱེད་པ་བྱས་པ། ཁུར་བོར་བ། བདག་གི་དོན་རྗེས་སུ་ཐོབ་པ། སྲིད་པར་
ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲོལ་བ་ཤ་སྟག་དང་ཐབས་ཅིག་ཏུ་བཞུགས་སོ། །དེ་ནས་བཅོམ་ལྡན་འདས་དགེ་སློང་གི་དགེ་འདུན་ལ་མྱ་ངན་ལས་
འདས་པ་དང་ལྡན་པའི་ཆོས་ཀྱི་གཏམ་སྟོན་པར་མཛད་དེ། དེའི་ཚེ་ན་ཕྱོགས་བཅུ་ཀུན་གྱི་འཇིག་རྟེན་གྱི་ཁམས་དག་ནས། དབང་ཆེ་བར་གྲགས་པ་དབང་ཆེ་བར་གྲགས་པའི་ལྷ་དག་ལྷགས་ནས། བཅོམ་

96-1-519a

ལྡན་འདས་དང་དགེ་སློང་གི་དགེ་འདུན་ལ་བསྙེན་བཀུར་བྱེད་དོ། །དེ་ནས་ཚངས་རིས་ཀྱི་ལྷ་ཚངས་པའི་འཇིག་རྟེན་གནས་པ་བཞི་ཞིག་འདི་སྙམ་དུ་སེམས་ཏེ། སངས་
རྒྱས་བཅོམ་ལྡན་འདས་དེ་ནི་ཤཱཀྱ་རྣམས་ཀྱི་སེར་སྐྱའི་གནས་ཀྱི་ནགས་ཚལ་ན། དགེ་སློང་ལྔ་བརྒྱ་ཐམས་ཅད་ཀྱང་དགྲ་བཅོམ་པ་ཟག་པ་ཟད་པ། བྱ་བ་བྱས་པ། བྱེད་པ་བྱས་པ། ཁུར་བོར་བ།
བདག་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲོལ་བ་ཤ་སྟག་དང་ཐབས་ཅིག་ཏུ་བཞུགས་སོ། །དེ་ནས་
བཅོམ་ལྡན་འདས་དགེ་སློང་གི་དགེ་འདུན་ལ་མྱ་ངན་ལས་འདས་པ་དང་ལྡན་པའི་ཆོས་ཀྱི་གཏམ་སྟོན་པར་མཛད་དེ། དེའི་ཚེ་ན་ཕྱོགས་བཅུ་ཀུན་གྱི་འཇིག་རྟེན་གྱི་ཁམས་དག་ནས་དབང་
ཆེ་བར་གྲགས་པ་དབང་ཆེ་བར་གྲགས་པའི་ལྷ་དག་ལྷགས་ནས་བཅོམ་ལྡན་འདས་དང་དགེ་སློང་གི་དགེ་འདུན་ལ་བསྙེན་བཀུར་བྱེད་ཀྱིས་བདག་ཅག་ཀྱང་སོང་ལ། བཅོམ་ལྡན་འདས་
ལ་རེ་རེ་ནས་ཚིགས་སུ་བཅད་པས་མངོན་པར་བསྟོད་པར་བྱ་བ་གོར་མ་ཆག་སྙམ་མོ། །དེ་ནས་ཚངས་རིས་ཀྱི་ལྷ་བཞི་པོ་དག་འདི་ལྟ་སྟེ། དཔེར་ན་སྐྱེས་བུ་སྟོབས་དང་ལྡན་པས་ལག་པ་
བསྐུམ་པ་ལས་བརྐྱང་བའམ། བརྐྱང་བ་ལས་བསྐུམ་པ་ཙམ་གྱིས་ཚངས་པའི་འཇིག་རྟེན་ནས་མི་སྣང་བར་གྱུར་ཅིང༌། བཅོམ་ལྡན་འདས་ཀྱི་སྤྱན་སྔར་ལྷགས་ཏེ་ཕྱོགས་གཅིག་ཏུ་

96-1-519b

འཁོད་ནས། ཚངས་རིས་ཀྱི་ལྷ་གཅིག་གིས་ཚིགས་སུ་བཅད་དེ་གསོལ་བ། འདུས་པ་ཆེ་ལ་གཞོལ་བ་ཡི། །ལྷ་ཚོགས་ཀུན་ནས་ལྷགས་གྱུར་པས། །གཞན་གྱིས་མི་ཐུབ་དགེ་འདུན་ལ། །བལྟ་
བའི་སླད་དུ་བདག་ཅག་མཆིས། །ཚངས་རིས་ཀྱི་ལྷ་གཉིས་པས་ཚིགས་སུ་བཅད་དེ་གསོལ་བ། དྲང་པོར་གྱུར་པའི་སེམས་ཀྱིས་ནི། །འདི་ན་དགེ་སྦྱོང་རབ་བརྩོན་པ། །ཁ་ལོ་བ་ལྟར་མིག་
བླངས་ཤིང༌། །དབང་པོ་རྣམས་ནི་ལེགས་སྡོམ་བགྱིད། །ཚངས་རིས་ཀྱི་ལྷ་གསུམ་པས་ཚིགས་སུ་བཅད་དེ་གསོལ་པ། དབང་ཕུར་འོད་པ་འོབས་འདྲ་བའི། །ཕུར་བུ་རབ་བཅོམ་བཀྲིར་མི་
ཚུགས། །དེ་དག་སྲེད་བྲལ་དག་སྤྱོད་ཅིང༌། །འདྲེན་པས་གླང་པོ་གཞོན་ལྟར་བཏུལ། །ཚངས་རིས་ཀྱི་ལྷ་བཞི་པས་ཚིགས་སུ་བཅད་དེ་གསོལ་པ། གང་དག་སངས་རྒྱས་སྐྱབས་མཆི་བ། །དེ་
དག་ངན་འགྲོར་མི་མཆི་ཞིང༌། །མི་ལུས་སྤངས་པར་གྱུར་ནས་ཀྱང༌། །ལྷ་ཡི་ལུས་ནི་ཐོབ་བར་འགྱུར། །ཚངས་རིས་ཀྱི་ལྷ་བཞི་པོ་དག་གིས་དེ་སྐད་ཅེས་གསོལ་ནས་དེ་ཉིད་ན་བག་བཅུམ་སྟེ་
འཁོད་དོ། །དེ་ནས་བཅོམ་ལྡན་འདས་ཀྱིས་ལྷའི་འཁོར་ཐམས་ཅད་ལ་རྣམ་པར་གཟིགས་ནས། དགེ་སློང་རྣམས་ལ་བཀའ་སྩལ་བ། དགེ་སློང་དག་ཀྱེ་མ་ལྷ་རྣམས་ཀྱི་འདུས་པ་འདི་ནི་ཆེ་བ་
ཡིན་ནོ། །དགེ་སློང་དག་ཀྱེ་མ་ལྷ་རྣམས་ཀྱི་འདུས་པ་འདི་ནི་ཤིན་ཏུ་ཆེ་བ་ཡིན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་འདས་པའི་དུས་ན་

96-1-520a

བྱུང་བར་གྱུར་པའི་སངས་རྒྱས་བཅོམ་ལྡན་འདས་དེ་དག་ལ་ཡང་འདི་ལྟ་སྟེ། དཔེར་ན་ད་ལྟར་ངའི་ལྷ་རྣམས་ཀྱི་འདུས་པ་ཆེན་པོ་འདི་ཁོ་ན་ལྟ་བུ་དག་འདུས་
པར་གྱུར་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་དག་མ་འོངས་པའི་དུས་ན་འབྱུང་བར་འགྱུར་བའི་སངས་རྒྱས་བཅོམ་ལྡན་འདས་དེ་དག་
ལ་ཡང་འདི་ལྟ་སྟེ། དཔེར་ན་ད་ལྟར་ངའི་ལྷ་རྣམས་ཀྱི་འདུས་པ་ཆེན་པོ་འདི་ཁོ་ན་ལྟ་བུ་དག་འདུ་བར་འགྱུར་རོ། །དགེ་སློང་དག་ལྷ་རྣམས་ཀྱི་མིང་དག་བརྗོད་པར་བྱས། ལྷ་རྣམས་ཀྱི་
མིང་དག་ཟུང་ཤིག །གང་དག་ས་ལ་གནས་པ་དང༌། །གང་དག་རི་ཁྲོད་གནས་པ་རྣམས། །སེང་གེ་བཞིན་དུ་ཐ་དད་ལ། །སེམས་བསྡུས་མཉམ་པར་བཞག་བྱས་ཤིང༌། །ཀུན་ནས་འདུས་
པར་གྱུར་པ་ནི། །སྤུ་དག་ཟིང་ཞེས་བྱེད་པ་ཡིན། །གང་དག་ས་ལ་གནས་པ་དང༌། །གང་དག་རི་ཁྲོད་གནས་པ་རྣམས། །སེང་གེ་བཞིན་དུ་ཐ་དད་ལ། །སེམས་བསྡུས་མཉམ་པར་བཞག་
བྱས་ཤིང༌། །ཀུན་ནས་འདུས་གྱུར་སྤུ་ཟིང་ཞེས། །བྱེད་པ་བདག་གིས་བརྗོད་པར་བྱ། །ཡིད་བྱད་དག་ཅིང་རབ་དང་ལ། །རྙོག་མེད་འཆི་བདག་སྤངས་པ་རྣམས། །ཚངས་པའི་འཇིག་རྟེན་མཐར་
ཐུག་པའི། །ལྷ་དང་མི་ཡི་བར་ན་འཁོད། །སློབ་མ་ལྔ་བརྒྱ་ཕྲག་གཉིས་དང༌། །གཞན་ཡང་བརྒྱ་དང་བཅུ་དག་དང༌། །སྟོང་ཕྲག་དུ་མ་རྣམས་དག་གི །ལྷ་རྣམས་འདུས་པར་གྱུར་པ་དག །

96-1-520b

མཐའ་ནས་མཐའ་མ་མི་མཐོང་ཞིང༌། །ཕྱོགས་རྣམས་ཐམས་ཅད་ཁྱབ་གྱུར་པ། །སངས་རྒྱས་ཀྱིས་ནི་དེ་མཁྱེན་ནས། །དེ་བཞིན་གཤེགས་པས་རྣམ་གཟིགས་ཏེ། །དེ་ནས་སྟོན་པས་བསྟན་
དགའ་བའི། །ཉན་ཐོས་རྣམས་ལ་དགེ་སློང་དག །ལྷ་ཚོགས་མངོན་པར་ལྷགས་གྱུར་གྱིས། །ངེས་པར་རྟོགས་ཞེས་བཀའ་སྩལ་བ། །ཚིགས་སུ་བཅད་པས་མཐར་ཆ་གས་ཀྱིས། །དེ་དག་
རྣམས་ཀྱི་མིང་བརྗོད་ཀྱི། །རྩེ་གཅིག་གྱུར་པའི་ཡིད་ཀྱིས་ནི། །ང་ཡིས་བཤད་པ་མཉན་པར་གྱིས། །སེར་སྐྱའི་གནས་ཀྱི་ནགས་ཚལ་གྱི། །གནོད་སྦྱིན་སྟོང་ཕྲག་བདུན་པོ་དག །སེར་སྐྱའི་གནས་
ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་
ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །གསེར་ཅན་སྟོང་ཕྲག་དྲུག་པོ་ཀུན། །ཁ་དོག་སྣ་ཚོགས་ལྡན་པ་དག །སེར་སྐྱའི་གནས་ཀྱི་
ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་
རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཤར་ཕྱོགས་རྣམ་རྒྱལ་ཚལ་གྱི་ནི། །རི་མཉམ་སྟོང་ཕྲག་གསུམ་པོ་དག །སེར་སྐྱའི་གནས་ཀྱི་

96-1-521a

ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན།།
ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །དེ་ལྟར་སྟོང་ཕྲག་བཅུ་དྲུག་ཀུན། །ཁ་དོག་སྣ་ཚོགས་ལྡན་པ་
དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན་
ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །གནོད་སྦྱིན་ཆུ་སྲིན་རྒྱལ་པོའི་ཁབ། །ཡངས་པ་ལ་ནི་རྟག་
གནས་ཤིང༌། །བརྒྱ་སྟོང་ཕྲག་ནི་མང་པོ་ཡི། །གནོད་སྦྱིན་བསྙེན་བཀུར་བྱེད་པ་དང༌། །གང་དག་དེ་ཡི་འཁོར་རྣམས་དང༌། །དེ་ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་
དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཀུན་གྱི་བཤེས་གཉེན་ལྔ་བརྒྱ་དང༌། །རྫུ་འཕྲུལ་
ཆེན་པོ་ཀུན་གྱི་ལྷ། །གང་དག་དེ་ཡི་འཁོར་རྣམས་དང༌། །དེ་གཉིས་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་

96-1-521b

རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཤར་ཕྱོགས་མངོན་པར་སྐྱོང་བྱེད་པ། །རྒྱལ་ཆེན་གྲགས་དང་ལྡན་བ་ནི། །དྲི་ཟའི་བདག་པོ་རྒྱལ་པོ་སྟེ། །མིང་ནི་ཡུལ་
འཁོར་སྲུང་ཞེས་བྱ། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གང་དག་དེ་ཡི་འཁོར་རྣམས་དང༌། །དེ་ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་
ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །དེ་ལ་བུ་ནི་མང་ཡོད་དེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་
མཐུན་གྲགས་པ་ནི། །དབང་པོ་ཞེས་བྱ་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པར། །ཀུན་ཏུ་གཞན་གྱིས་མི་ཐུབ་པར། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་
ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ལྷོ་ཕྱོགས་མངོན་
པར་སྐྱོང་བྱེད་པ། །རྒྱལ་ཆེན་གྲགས་དང་ལྡན་པ་ནི། །གྲུལ་བུམ་བདག་པོ་རྒྱལ་པོ་སྟེ། །མིང་ནི་འཕགས་སྐྱེས་པོ་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གང་
དག་དེ་ཡི་འཁོར་རྣམས་དང༌། །དེ་ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །

96-1-522a

འདུས་པའི་ཚལ་དུ་མངོན་པར་ཞུགས། །དེ་ལ་བུ་ནི་མང་ཡོད་དེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་
སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པར། །ཀུན་ཏུ་གཞན་གྱིས་མི་ཐུབ་པ། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་
དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་བར་ཞུགས། །ནུབ་ཕྱོགས་མངོན་པར་སྐྱོང་བྱེད་པ། །རྒྱལ་ཆེན་
གྲགས་དང་ལྡན་པ་ནི། །ཀླུ་ཡི་བདག་པོ་རྒྱལ་པོ་སྟེ། །མིང་ནི་མིག་མི་བཟང་ཞེས་བགྱི། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གང་དག་དེ་ཡི་འཁོར་རྣམས་དང༌། །དེ་
ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་
ཞུགས། །དེ་ལ་བུ་ནི་མང་ཡོད་དེ། །བརྒྱད་ཅུ་དང་ནི་བཅུ་དང་གཅིག །དེ་དག་མིང་མཐུན་གྲགས་པ་ནི། །དབང་པོ་ཞེས་བགྱི་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པར། །ཀུན་ཏུ་
གཞན་གྱིས་མི་ཐུབ་པ། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་

96-1-522b

སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །བྱང་ཕྱོགས་མངོན་པར་སྐྱོང་བྱེད་པ། །རྒྱལ་ཆེན་གྲགས་དང་ལྡན་པ་ནི། །གནོད་སྦྱིན་བདག་པོ་རྒྱལ་པོ་སྟེ། །མིང་
ནི་ལུས་ངན་པོ་ཞེས་བྱ། །དེ་ནི་ཉེ་དུ་ལྷན་ཅིག་ཏུ། །གླུ་དང་གར་གྱིས་རྟག་ཏུ་རྩེ། །གང་དག་དེ་ཡི་འཁོར་རྣམས་དང༌། །དེ་ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་དང་ལྡན། །ཁ་
དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །དེ་ལ་བུ་ནི་མང་ཡོད་དེ། །བརྒྱད་ཅུ་དང་ནི་བཅུ་དང་གཅིག །དེ་དག་
མིང་མཐུན་གྲགས་པ་ནི། །དབང་པོ་ཞེས་བྱ་སྟོབས་པོ་ཆེ། །ལྷ་དང་ལྷ་མིན་གཡུལ་འགྱེད་པར། །ཀུན་ཏུ་གཞན་གྱིས་མི་ཐུབ་པ། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་
འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཤར་
ཕྱོགས་ན་ནི་ཡུལ་འཁོར་སྲུང༌། །ལྷོ་ཕྱོགས་ན་ནི་འཕགས་སྐྱེས་པོ། །ནུབ་ཕྱོགས་ན་ནི་མིག་མི་བཟང༌། །བྱང་ཕྱོགས་ན་ནི་ལུས་ངན་པོ། །རྒྱལ་པོ་ཆེན་པོ་དེ་བཞི་དག །འཇིག་རྟེན་སྐྱོད་བ་
གྲགས་དང་ལྡན། །རྫུ་འཕྲུལ་ཆེན་པོ་སྟོབས་པོ་ཆེ། །ཕྱོགས་བཞི་དག་ནི་སྐྱོང་བར་བྱེད། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་

96-1-523a

དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །དེ་དག་གི་ནི་
ཁོལ་པོ་རྣམས། །མཆོད་རྟེན་མང་ལ་གནས་བཅས་པ། །སླུ་བྱེད་གཡོན་ཅན་སྒྱུ་མ་ཅན། །སྒྱུ་མ་ཤེས་དང་རྣམ་ཤེས་དང༌། །ངན་སྤོང་ཁྲོ་གཉེར་ལྷན་ཅིག་ཏུ། །དེ་ཚེ་རྫུ་འཕྲུལ་སྟོན་
ཅིང་ལྷགས། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་
ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །གནོད་སྦྱིན་དང༌། །གནོད་སྦྱིན་ཆེན་པོ་དང༌། གནོད་སྦྱིན་གྱི་སྡེ་དཔོན་དང༌། དམག་དཔོན་འདི་དག་ཀྱང་དེར་ཀུན་ནས་
ལྷགས་ཏེ། འདི་ལྟ་སྟེ། དབང་པོ་ཟླ་བ་ཆུ་ལྷ་དང༌། །བྷ་ར་དྭ་རྫ་སྐྱེ་དགུའི་བདག །དབང་ལྡན་ཙནྡན་འདོད་གཙོ་དང༌། །མགྲིན་ངན་དང་ནི་མགུལ་ངེས་དང༌། །སྟོབས་ལྡན་ནོར་བུ་ནོར་
སྤྱོད་དང༌། །སྒྲ་རབ་དང་ནི་ཉེ་རྡ་དང༌། །རི་མཉམ་གསོར་ཅན་གང་པོ་དང༌། །སེང་ལྡེང་པ་དང་གཡོན་ཅན་དང༌། །གནོད་སྦྱིན་པ་སྐྱོང་འབྲོག་གནས་དང༌། །རྒྱལ་བའི་ཁྱུ་མཆོག་མི་
རྒྱལ་པོ། །དྲི་ཟ་སྣ་ཚོགས་སྡེ་དང་ནི། །ལྕགས་མདུང་རིང་དང་མ་ལྡན་དང༌། །ཚིགས་ལྔ་སེར་པོ་ཡིད་དགའ་དང༌། །གནོད་སྦྱིན་རིང་པོ་འཁོར་དང་བཅས། །འབྲས་བུ་གསུམ་དང་

96-1-523b

མགུལ་གསུམ་པ། །འགྲོ་གནས་ཇི་སྙེད་ཡོད་པ་ཡིན། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་
ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ལྷན་ཅིག་འབྱུང་བའི་ཀླུ་དང་ནི། །འཇོག་པོ་དང་ནི་ཡངས་པའང་འོངས། །ལ་བ་དང་ནི་
མགྱོགས་མཆོག་དག །སྲུང་བྱེད་འགྲོ་དང་ལྷན་ཅིག་ལྷགས། །ཀླུ་བདག་བྲན་བཟང་བུ་དང་ནི། །ཡུལ་འཁོར་སྲུང་དང་གླང་པོ་ཆེ། །འཇིགས་བྱེད་ཆེ་དང་ས་སྲུང་བུ། །རྫུ་འཕྲུལ་ལྡན་པའི་
ཀླུ་ཡང་འོངས། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་
ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །གང་ཞིག་ཀླུ་རྒྱལ་ཟིལ་མནན་ལེན། །སྟོབས་ལྡན་མིག་རྣོན་འདབ་ཆགས་བྱ། །དེ་མིང་འདབ་བཟང་ཁྲ་བོ་ཡང༌། །མཁའ་ལས་
ཚལ་དུ་མངོན་པར་འོངས། །དེ་ཚེ་ཀླུ་རྒྱལ་མི་འཇིགས་བྱིན། །སྟོན་པས་འདབ་བཟང་བདེ་མཛད་ཅིང༌། །གསུང་འཇམ་བརྗོད་པ་དེ་ཉིད་ལ། །སངས་རྒྱས་སྐྱབས་སུ་ཉེ་བར་སོང༌། །གང་དག་དེ་ཡི་
འཁོར་རྣམས་དང༌། །དེ་ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་

96-1-524a

དུ་མངོན་པར་ཞུགས། །ལག་ན་རྡོ་རྗེས་ཕམ་བྱས་ཤིང༌། །རྒྱ་མཚོར་རྟེན་པའི་ལྷ་མིན་རྣམས། །ཐམས་ཅད་ནོར་ལྷས་སྐྲག་གྱུར་ཅིང༌། །མཚོ་ལ་སྐྱབས་སུ་འདུ་
ཤེས་པ། །ཐགས་བཟངས་རིས་དང་རབ་བཀྲ་དང༌། །རབ་སིམ་བྱེད་དང་བཏང་བཟུང་དང༌། །སྟོབས་ལྡན་བུ་ནི་བརྒྱད་པོ་ཀུན། །རྣམ་སྣང་བྱེད་པའི་བུ་རྣམས་དང༌། །སྟོབས་ལྡན་སྡེ་དང་སྒྲ་གཅན་
བཟང༌། །དཔའ་ཆེན་ཁྱོད་ཀྱི་དུས་ལགས་ཤེས། །དགེ་སློང་འདུས་པའི་ནགས་ཚལ་དུ། །གོ་ཆ་བགོས་ཏེ་ལྷགས་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །
རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཆུ་ལྷ་མོ་དང་བུ་མོ་དང༌། །ཟླ་བ་
མོ་ཡང་ཕྱི་བཞིན་འོངས། །མཛའ་བཤེས་མ་དང་ཆུ་ལྷ་ཅན། །ལྷ་མོ་གྲགས་ལྡན་ཉིད་ཀྱང་འོངས། །ས་དང་ཆུ་དང་རླུང་གི་དང༌། །མེ་ཡི་ལྷ་མོའང་འོངས་གྱུར་ཏེ། །བཅུ་ཚན་ཚོགས་བཅུ་དེ་དག་
ཀུན། །ཁ་དོག་སྣ་ཚོགས་ལྡན་པ་དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་
འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཁྱབ་འཇུག་ལྷ་དང་གཤོལ་ཅན་

96-1-524b

ལྷ། །མཚེ་མ་གཉིས་ཀྱང་ལྷགས་པར་གྱུར། །ཟླ་ལ་གནས་པའི་ལྷ་རྣམས་ཀྱིས། །ཟླ་བ་ཉིད་ནི་མདུན་དུ་བདར། །ཉི་ལ་གནས་པའི་ལྷ་རྣམས་ཀྱིས། །ཉི་མ་ཉིད་ཀྱང་མདུན་བདར་ཅིང༌། །ཆར་པ་འབེབས་པར་
བྱེད་པ་དག །རྒྱུ་སྐར་རྣམས་ཀྱིས་མདུན་པར་ལགས། །ཐམས་ཅད་བཟང་པོ་རྡོ་རྗེ་ཅན། །བརྒྱ་བྱིན་ཁྱེར་འཇིག་འོངས་གྱུར་ཏེ། །བཅུ་ཚན་ཚོགས་བཅུ་དེ་དག་ཀུན། །ཁ་དོག་སྣ་ཚོགས་ལྡན་པ་དག།
སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་
གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ལྷ་མོ་ཚོགས་ཅན་མ་དང་ནི། །མེ་ལྕེའི་རྩེ་འདྲ་འཆི་ལྟས་ཅན། །ཞི་བ་མོ་དང་དཀའ་ཟློག་
མ། །མེ་ཏོག་གོས་ཅན་འོངས་གྱུར་ཅིང༌། །རྒྱུ་བ་མོ་དང་མཚན་མཆིངས་བཟང༌། །འཆི་མེད་རྣམ་པ་དུ་མ་དང༌། །གང་ཞིག་ཕྱོགས་སུ་ཆར་འབབས་པ། །འདོད་ལྷའི་དབྱངས་ཅན་མ་ཡང་འོངས། །
བཅུ་ཚན་ཚོགས་བཅུ་དེ་དག་ཀུན། །ཁ་དོག་སྣ་ཚོགས་ལྡན་པ་དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་
པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་དྲག་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །སྔོ་བསངས་སྔོ་བསངས་

96-1-525a

ཆེན་མོ་དང༌། །མི་འདྲ་མི་འདྲ་དམ་པ་དང༌། །རྩེད་མོས་མྱོས་དང་དེ་བཞིན་དུ། །ཡིད་རབ་འཁྲུག་མའང་འོངས་གྱུར་ཅིང༌། །ཕག་མོ་ཕག་མོ་ཆེན་མོ་དང༌། །སློང་
མ་ངེས་མ་ལྷན་ཅིག་ལྷགས། །བཅུ་ཚན་ཚོགས་བཅུ་དེ་དག་ཀུན། །ཁ་དོག་སྣ་ཚོགས་ལྡན་པ་དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་
ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །
འདུས་པའི་ཚལ་དུ་མངོན་པར་ཞུགས། །དཀར་མོ་རྒྱགས་བྱེད་སྙིང་རྗེ་དང༌། །གོས་སྔོན་མོ་ཡང་འོངས་གྱུར་ཅིང༌། །སྐྲ་དཀར་མོ་ལ་སོགས་པ་དང༌། །གོས་སེར་མོ་ཡང་འོངས་པར་གྱུར། །
འཕྲོག་མ་རྟག་ཏུ་མྱོས་པ་དང༌། །སྤེལ་མ་རྣམ་པ་དུ་མ་དང༌། །དག་པ་དང་ནི་འོད་ཅན་མ། །ལྷ་མོ་གྲགས་ལྡན་རྣམས་ཀྱང་ལྷགས། །བཅུ་ཚན་ཚོགས་བཅུ་དེ་དག་ཀུན། །ཁ་དོག་སྣ་ཚོགས་
ལྡན་པ་དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་
ལྡན། །ཁ་དོག་ལྡན་ཞིང་གྲགས་ལྡན་རྣམས། དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །བདེ་བྱེད་དགའ་ལྡན་འཐབ་བྲལ་དང༌། །ནག་པོ་བཏབ་

96-1-525b

བདུ་མ་དང༌། །ལུམ་བི་ནི་དང་ལུམ་བི་མཆོག །སྐར་མ་ཞེས་བྱ་ལེགས་སྨོན་དང༌། །འཕྲུལ་དགའ་རྣམས་དང་དེ་བཞིན་དུ། །དབང་སྒྱུར་རྣམས་ཀྱང་ལྷགས་པར་གྱུར། །བཅུ་ཚན་ཚོགས་བཅུ་དེ་
དག་ཀུན། །ཁ་དོག་སྣ་ཚོགས་ལྡན་པ་དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་
འཕྲུལ་ལྡན་ཞིང་ཡོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ལྷ་ཚོགས་དྲུག་ཅུ་དེ་དག་ཀུན། །
ཁ་དོག་སྣ་ཚོགས་ལྡན་པ་དག །སེར་སྐྱའི་གནས་ཀྱི་ནགས་ཚལ་ནི། །སྣང་བར་བྱས་ཏེ་འཁོད་པ་དང༌། །གང་དག་དེ་ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་
ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །ཚངས་པའི་འཇིག་རྟེན་སྟོང་དག་གི །
ཚངས་པ་ཆེན་པོ་ཞེས་བྱ་བ། །ཀུན་འགེད་གཞོན་ནུ་སྐར་རྒྱལ་དེ། །སོ་སོར་དབང་སྒྱུར་དབང་ཕྱུག་བཅུ། །རྫུ་འཕྲུལ་ལྡན་པ་དེ་དག་དང༌། །ལྷན་ཅིག་འགྲོགས་ཏེ་དེར་ལྷགས་པ། །གང་དག་དེ་
ཡི་འཁོར་རྣམས་དང༌། །དེ་དག་ཀྱང་ནི་འདུས་པར་ལྷགས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །དགེ་སློང་རྣམས་ལ་ཕྱག་འཚལ་ཞིང༌། །འདུས་

96-1-526a

པའི་ཚལ་དུ་མངོན་པར་ཞུགས། །དབང་སྒྱུར་བྱེད་པའི་འཕྲོག་མ་མོ། །ཁ་དོག་གཟུགས་མཆོག་ལྡན་པ་ཡང༌། །བུ་རྣམས་ཀྱིས་ནི་ཡོངས་བསྐོར་ཅིང༌། །
དེ་དག་རྣམས་ཀྱི་ཕྱི་བཞིན་འོངས། །གང་དག་དེ་ཡི་འཁོར་རྣམས་དང༌། །དེ་ཡང་འདུས་པའི་ནང་དུ་འོངས། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་ལྡན་རྣམས། །
དགེ་སློང་རྣམས་ལ་ཕྱག་འཚལ་ཞིང༌། །འདུས་པའི་ཚལ་དུ་མངོན་པར་ཞུགས། །དབང་པོར་བཅས་དང་དབང་ལྡན་བཅས། །སྐྱེ་དགུའི་བདག་དང་བཅས་པ་ཡི། །ལྷ་རྣམས་དེ་དག་
དེར་ལྷགས་ཤིང༌། །དགེ་སློང་རྣམས་ཀྱང་དེར་ལྷགས་སོ། །ནག་པོས་སྨྲས་པའི་ཚིག་ལ་ལྟོས། །འདོད་ཆགས་ཀྱིས་ནི་འདི་བཟུང་ལ། །བཅིང་བ་གྱིས་དང་ཁྱོད་ལ་ལེགས། །འདི་
དག་ཀུན་ནས་ཡོངས་བསྡུས་ལ། །འདི་དག་གསོན་པོར་མ་བཏང་ཞེས། །དེ་ན་ནག་པོ་སྡེ་བོ་ཆེ། །སྡེ་རྣམས་ལ་ནི་སྐུལ་བྱེད་ཅིང༌། །ཁྲོས་ཤིང་རང་དབང་མེད་གྱུར་ནས། །རང་ཡང་
མངོན་པར་ཞུགས་གྱུར་ཏེ། །ལག་པ་ས་ལ་བརྡབས་ནས་ནི། །ཤིན་ཏུ་འཇིགས་པའི་སྒྲ་ཕྱུང་སྟེ། །དེ་ནས་ལྷ་ཡིས་སྤྲིན་ཕྲེང་དང༌། །གློག་དང་བཅས་པའི་ཆར་ཡང་ཕབ། །སངས་རྒྱས་
ཀྱིས་ནི་དེ་མཁྱེན་ནས། །དེ་བཞིན་གཤེགས་པས་རྣམ་གཟིགས་ཏེ། །དེ་ནས་སྟོན་པས་བསྟན་དགའ་བའི། །ཉན་ཐོས་རྣམས་ལ་དགེ་སློང་དག །བདུད་སྟེ་མངོན་པར་ལྷགས་གྱུར་

96-1-526b

གྱིས། །མངོན་པར་རྟོགས་ཞེས་བཀའ་སྩལ་པ། །བརྩོན་པར་བྱེད་པ་དེ་དག་གིས། །སངས་རྒྱས་གསུངས་པ་ཐོས་ནས་ནི། །དེ་དག་སྤུ་ཡང་མི་གཡོ་བས། །དེ་དག་ཆགས་བྲལ་ཡིན་པར་
རྟོགས། །རྒྱལ་སྲས་ཉན་ཐོས་དེ་དག་ནི། །སློབ་མ་རྣམས་དང་ལྷན་ཅིག་དགའ། །དེ་དག་གཡུལ་ལས་རྣམས་རྒྱལ་ཞིང༌། །འཇིགས་བྲལ་གྲགས་དང་ལྡན་པ་ཡིན། །བར་གྱི་སྡོམ་ནི།
བདུན་སྟོང་གསེར་ཅན་རི་མཉམ་དང༌། །དེ་བཞིན་གནོད་སྦྱིན་ཆུ་སྲིན་དང༌། །ཀུན་གྱི་བཤེས་དང་རྒྱལ་པོ་རྣམས། །དེ་བཞིན་ཁོལ་པོ་གནོད་སྦྱིན་དང༌། །ཀླུ་དང་འདབ་བཟང་ལྷ་མིན་
དང༌། །ཆུ་ལྷ་མོ་དང་ཁྱབ་འཇུག་དང༌། །ཚོགས་ཅན་མ་དང་སྔོ་བསངས་དང༌། །དཀར་མོ་བདེ་བྱེད་དབང་ཕྱུག་དང༌། །ཀུན་འགེད་གཞོན་དང་འཕྲོག་མ་དང༌། །དབང་བཅས་བདུད་དང་
དགེ་སློང་ངོ༌། །དེ་ནས་གནས་གཙང་མའི་ལྷ་ཤིན་ཏུ་དབང་ཆེ་བར་གྲགས་པ་རྣམས་མདོ་སྡེ་བསྟན་པས་ཡི་རངས་པར་གྱུར་ནས་དེའི་ཚེ་ཚིག་འདི་དག་གིས་འདུས་པ་ཆེན་པོའི་མདོ་
བཤད་དོ། །བཅོམ་ལྡན་འདས་བདག་ཅག་གིས་ཀྱང་ཚིག་འདི་དག་གིས་མདོ་སྡེ་འདི་ཡང་དག་པར་བསྙད་པར་བགྱི་ཞིང་ཡང་དག་པར་བརྗོད་པར་བགྱི་ལགས་སོ། །དེ་ལ་གསང་སྔགས་
ཀྱི་ཚིག་ནི་འདི་དག་ལགས་སོ། །ཏ་དྱ་ཐཱ། ཏེ་རྫེ་ཏེ་ཛ་བ་ཏི། ཙི་ཏྲེ་ཙི་ཏྲ་བ་ཏི། ལ་ཏེ་ལ་ཏ་བ་ཏི། ཁ་མེ་ཁ་མ་བ་ཏི། ཀྵེ་མེ་ཀྵ་མ་བ་ཏི། བྷ་དྲེ་བྷ་དྲ་བ་ཏི། ཡ་ཤེ་ཡ་ཤ་བ་ཏི། དཱུ་ཏེ་དཱུ་ཏ་བ་ཏི། རྩ་བ་

96-1-527a

ལེ་ཙ་བ་ལ་བ་ཏི། ཁ་ཙེ་ཁ་ཙ་བ་ཏི། བཅོམ་ལྡན་འདས་འདི་དག་ནི་གནས་གཙང་མ་ཕ་རྣམས་ཀྱི་གསང་སྔགས་ཀྱི་ཚིག་རྣམས་ལགས་ཏེ། བཅོམ་ལྡན་
འདས་གང་ཞིག་མདོ་སྡེ་འདི་དང༌། གསང་སྔགས་ཀྱི་ཚིག་འདི་དག་རྨོངས་པ་མཆིས་པར་འཛིན་པར་བགྱིད་ན། དེ་ནི་ཇི་སྲིད་འཚོའི་བར་དུ་འབྱུང་པོ་ཐམས་ཅད་ལས་བསྲུང་བ་བགྱིས་
པར་འགྱུར་ལགས་སོ། །འབྱུང་པོ་ཐམས་ཅད་ཀྱང་དགའ་བར་འགྱུར་ལགས་སོ། །དེ་ལ་བྲོ་ནད་ཐམས་ཅད་ཀྱིས་མི་ཚུགས་པར་འགྱུར་ལགས་སོ། །གང་དུ་ཀློག་པ་དེར་དགེ་
བར་འགྱུར་ཞིང་དེ་དག་ལ་དགུང་ལོ་བདུན་དུ་བསྲུང་བ་བགྱིས་པར་ཡང་འགྱུར་ལགས་སོ། །ཇི་ཙམ་འཚལ་བར་འགྱུར་བ་དེ་ཙམ་གྱིས་དགུང་ཆར་འབབ་པར་ཡང་འགྱུར། །འཆད་
པར་ཡང་འགྱུར། །དགུང་སེར་འབེབ་པར་ཡང་འགྱུར། །འཆད་པར་ཡང་འགྱུར་ལགས་སོ། །པྲོ་ནད་ཐམས་ཅད་ལ་བྱབ་པར་བགྱིས་སམ། ཆབ་ལ་བཟླས་བརྗོད་བགྱིས་ཏེ་སྩལ་
ན། དེས་དེའི་བྲོ་ནད་ཐམས་ཅད་རབ་ཏུ་ཞི་བར་འགྱུར་ལགས་སོ། །དེ་ནས་བཅོམ་ལྡན་འདས་ལ་ཚངས་པས་གསོལ་པ། བཅོམ་ལྡན་འདས་གནས་གཙང་མ་པ་དག་མ་གཏོགས་
པ་གཟུགས་ན་སྤྱོད་པའི་ལྷའི་རིས་གོང་མ་རྣམས་ཀྱི་རིག་སྔགས་ཀྱང་འདི་དག་ལགས་ལ། གསང་སྔགས་ཀྱི་ཚིག་ཞིབ་མོ་ཡང་འདི་དག་ལགས་སོ། །འདི་ནི་འདིར་མདོ་སྡེ་ཡོངས་

96-1-527b

སུ་འཛིན་པར་བགྱིད་པ་ལགས་སོ། །ཏདྱ་ཐཱ། བྷ་ལེ་བྷ་ལ་མ་ལེ། དུར་དུ་ལེ། ཧི་མེ། པུ་བ་པི་སེ། ཀཱ་ཙཱ་ཀྴི་ཀུ་ཙེ་སི། མ་མཱི་ནི་ཥེ་རེ་ཐོ་ར་ནཱི། པི་བམ་བོ་ཊི་སྟེ་ཀེ །ཏ་ར་ཀེ །གུ་རུ་ག་རོ་ཊེ། གུག་གུ་
མི་ཏི། ཏཱ་རེ་རཀྵ། སཱུ་ཏྲ་མ་ནུ་པཱ་ལ་ཡ་ཐཱ། འདི་ནི་བདག་ཅག་གི་རིག་སྔགས་ཀྱི་ཆོག་ཞི་བ་མོ་ལགས་ཏེ། གང་ལ་ལ་ཞིག་མདོ་སྡེ་འདི་དང་གསང་སྔགས་ཀྱི་ཚིག་འདི་དག་དུམ་བུར་མ་གྱུར་
པར་འཛིན་ཏམ། ཀློག་པར་བགྱིད་ན་དེ་ལ་མི་དང༌། མི་མ་ལགས་པ་དག་མཆི་བར་མི་འགྱུར་ཞིང་གདུག་པ་ཡང་མི་མཆི། །སྦྲུལ་ཡང་མི་མཆི། དུག་ཀྱང་མི་མཆི་ལ། དེའི་ལུས་ལ་གནོད་པ་
དག་གིས་མི་ཚུགས་པར་འགྱུར་ལགས་སོ། །འབྱུང་པོ་ཐམས་ཅད་ཀྱང་དགའ་བར་འགྱུར་ལགས་སོ། །ཇི་སྲིད་འཚོའི་བར་དུ་འབྱུང་པོ་ཐམས་ཅད་ལས་བསྲུང་བ་བགྱིས་པར་ཡང་འགྱུར་
ལགས་སོ། །གང་ཀློག་པར་བགྱིད་པ་དང༌། གང་ཉན་པར་བགྱིད་པ་དེ་ལ་དགུང་ལོ་བདུན་དུ་བསྲུང་པ་བགྱིས་པར་འགྱུར་ལགས་སོ། །ཆབ་ལ་བཟླས་བརྗོད་བགྱིས་ཏེ་གཏོར་ཏམ། འཚལ་
དུ་སྩལ་ན་དེའི་བྲོ་ནད་ཐམས་ཅད་ཉེ་བར་ཞི་བར་འགྱུར་ལགས་སོ། །དེ་ནས་བཅོམ་ལྡན་འདས་ལ་འདོད་པའི་བདག་པོ་ཐམས་ཅད་ཀྱིས་གསོལ་པ། བཅོམ་ལྡན་འདས་འདི་ནི་བདག་ཅག་
གཡུལ་ཡང་ལགས་ཏེ། མདོ་སྡེ་འདི་ཡོངས་སུ་གཟུང་བའི་རིག་སྔགས་ནི་འདི་ལགས་སོ། །ཏདྱ་ཐཱ། ལེནྟེ་ལི་བེ། ལོ་པེ། བ་པེ། བད་ཀེ། ཀ་མེ། ཀཱ་ཙེ་ཀཱ་ཙེ་ཀྵི། ཀཱ་ཙ་བི་ག་ལེ། དུ་མེ་དུ་མེ། ཏ་

96-1-528a

ཊེ་ཏྲ་ཊེ། ཏད་ཏྲ། ཊེ་ཏྲ་ཊཱ་ཀྵི། གོ་ལཱ། ཀོ་ལི། ཀི་ཀ་ཀོ་ལི་ཀེ་སཱ་དྷཱ། སཱུ་ཏྲ་མ་ནུ་པཱ་ལ་ཡ་ཐཱ། ཨུད་གྲ་ཧྣ་ཡ་ཙེ་ཏི། བཅོམ་ལྡན་འདས་གང་ཞིག་གསང་སྔགས་ཀྱི་
ཚིག་འདི་དག་དང༌། མདོ་སྡེ་ལེགས་པར་གསུངས་པ་འདི་དུམ་བུར་མ་གྱུར་པ་དང༌། མ་ཉམས་པར་བཟུང་སྟེ་སྲུང་བར་བགྱིད་ན་དེ་ནི་ཐམས་ཅད་ལས་བསྲུང་བ་བགྱིས་པར་འགྱུར་ལགས་
སོ། །འབྱུང་པོ་ཐམས་ཅད་ཀྱང་དགའ་བར་འགྱུར་ལགས་སོ། །ཇི་ཙམ་འཚལ་བར་དེ་ཙམ་གྱི་དགུང་ཆར་འབེབ་པར་ཡང་འགྱུར། འཆད་པར་ཡང་འགྱུར། དགུང་སེར་འབབ་པར་ཡང་
འགྱུར། འཆད་པར་ཡང་འགྱུར་ལགས་སོ། །འབྱུང་པོ་དང་གདོན་རྣམས་ལས་ཡོངས་སུ་ཐར་བར་ཡང་འགྱུར་ལགས་སོ། །དུག་འབྱིན་པར་ཡང་འགྱུར་ལགས་སོ། །ཆབ་ལ་ལན་བདུན་
བཟླས་བརྗོད་བགྱིས་ཏེ་གཏོར་ཏམ་འཚལ་དུ་སྩལ་ན་དེས་བྲོ་ནད་ཐམས་ཅད་ཉེ་བར་ཞི་བར་འགྱུར་ལགས་སོ། །དེ་ནས་བཅོམ་ལྡན་འདས་ལ་ལྷའི་དབང་པོ་བརྒྱ་བྱིན་གྱིས་གསོལ་པ།
བཅོམ་ལྡན་འདས་བདག་ཅག་གི་རིག་སྔགས་འདི་ཡང་དེ་བཞིན་དུ་མདོ་སྡེ་འདི་ཡོངས་སུ་འཛིན་པར་བགྱིད་ཅིང༌། འདོད་པ་ན་སྤྱོད་པའི་ལྷ་གོང་མ་རྣམས་ཀྱིས་ནི་རྗེས་སུ་ཡི་རང་བར་
བགྱིས་ལ། འོག་མ་རྣམས་ཀྱིས་ཀྱང་ལེགས་པར་རྗེས་སུ་ཡི་རང་བར་བགྱིས་པ་ལགས་སོ། །ཏ་དྱ་ཐཱ། བཱི་རེ་བཱི་ར་བ་ཏི། ཏོ་ཊེ་ཏོ་ཊ་བ་ཏི། བྷ་དྲེ་བྷ་དྲ་བ་ཏི། གོ་ནེ་གོ་ན་བ་ཏི། མེ་གྷེ་མེ་གྷ་བ་ཏི།

96-1-528b

ཛྭ་ལ་ནེ་ཛྭ་ལ་ན་བ་ཏི། བྷུ་ཏི་བྷུ་ཏ་བ་ཏི། ཁོ་ར་ཏེ་ཁོ་ར་ཏ་བ་ཏི། ཨི་དན་སཱུ་ཏྲ་མ་ནུ་ཀྲྀ་ཧྣ་ཋ། ཨ་ནུ་པཱ་ལ་ཡ་ཐ་ཙི་ཏི། བཅོམ་ལྡན་འདས་གང་ཞིག་མདོ་སྡེ་འདི་དཎ་གསང་སྔགས་ཀྱི་ཚིག་འདི་དག་དུམ་
བུར་མ་གྱུར་པར་འཛིན་པར་བགྱིད་ན་དེ་ཇི་སྲིད་འཚོའི་བར་དུ་འབྱུང་པོ་ཐམས་ཅད་ལས་སྲུང་བར་བགྱིད་པར་འགྱུར་ལགས་སོ། །དེ་ལ་མི་དང་མི་མ་ལགས་པ་འགའ་ཡང་འཚེ་བར་མི་འགྱུར་
ལགས་སོ། །གང་དུ་ཀློག་པ་དེར་ཇི་སྲིད་འཚོའི་བར་དུ་སྲུང་བ་བགྱིད་པར་འགྱུར་ལགས་སོ། །སེམས་ཅན་ཐམས་ཅད་ཀྱང་དགའ་བར་འགྱུར་ལགས་སོ། །དེ་ལ་ཟིལ་གྱིས་གནོན་པ་འགའ་
ཡང་འབྱུང་བར་མི་འགྱུར་ལགས་སོ། །དེ་ཡི་ལུས་ལ་བྲོ་ནད་རྣམས་ཀྱིས་མི་ཚུགས་པར་འགྱུར་ལགས་སོ། །སེམས་ཅན་ཐམས་ཅད་ལ་ཕན་འདོགས་པར་ཡང་འགྱུར་ལགས་སོ། །གང་
དུ་ཀློག་པར་འགྱུར་བ་དེར་དགུང་ལོ་བདུན་དུ་བསྲུང་བ་བགྱིས་པར་འགྱུར་རོ། །འབྱུང་པོ་དང་གདོན་རྣམས་ལས་ཐར་བར་ཡང་འགྱུར་ལགས་སོ། །དུག་འཇོམས་པར་ཡང་འགྱུར་ལགས་
སོ། །བྲོ་ནད་ཐམས་ཅད་སེལ་བར་ཡང་འགྱུར་ལགས་སོ། །སྐུད་པའམ་ཆབ་ལ་བཟླས་བརྗོད་བགྱིས་ཏེ་བཅིངས་སམ་གཏོར་ན་བྲོ་ནད་ཐམས་ཅད་དང་བྲལ་བར་ཡང་འགྱུར་ལགས་སོ། །དེ་
ནས་བཅོམ་ལྡན་འདས་ལ་རྒྱལ་པོ་ཆེན་པོ་བཞིས་གསོལ་པ། བཅོམ་ལྡན་འདས་བདག་ཅག་རྒྱལ་པོ་ཆེན་པོ་བཞིའི་རིག་སྔགས་འདི་ཡང་མདོ་སྡེ་འདི་ཡོངས་སུ་འཛིན་ཅིང་གྲུབ་པར་བགྱིད་

96-1-529a

པ་ལགས་སོ། །རྣམ་ཐོས་ཀྱི་བུས་གསོལ་བ། ཏདྱ་ཐཱ། ཀུ་རེ་ཀུ་ར་ནཱི། མོ་རེ་མོ་ར་ནཱི། ཀཱ་ཙེ་ཀཱ་ཙ་ནཱི། ཀྲི་མི་ཀྲི་མི་ནཱི། ཡུལ་འཁོར་སྲུང་གིས་གསོལ་པ།
པུ་རེ་པོ་རེ། པུ་ར་ཏཱི། ཧོ་རེ་ཧོ་ར་ནཱི། པྲ་ཧོ་རེ་པྲ་ཧོ་ར་ནཱི། འཕགས་སྐྱེས་པོས་གསོལ་པ། ཀེ་ཤེ་ཀེ་ཤེ་བ་ཏི། ཀེ་ཤ་ན། མི་ཀེ་ཤ་།ཋེ་ཏི་ཋེ་ནི་མ་རི་ཏི། མིག་མི་བཟང་གིས་གསོལ་པ། ཙ་ཀྲེ་
ཙ་ཀྲི་ནཱི། ཙ་ཀྲ་བ་གི་ནི། བྷི་ཏི་རི་རྨི་ནི། ཤི་མི་ཤི་མི། ཤཱ་མ་ནེ་ཏི། བཅོམ་ལྡན་འདས་གང་ཞིག་རྒྱལ་པོ་ཆེན་པོ་བཞིས་བརྗོད་པའི་རིག་སྔགས་ཀྱི་ཆོ་ག་ཞིབ་མོ་འདི་བཞི་དང༌། མདོ་
སྡེ་འདི་དུམ་བུར་མ་གྱུར་པ་དང༌། མ་བཀོལ་བར་ལེགས་པར་བཟུང་སྟེ་སྲུང་བར་བགྱིད་ན། དེ་ཇི་སྲིད་འཚོའི་བར་དུ་བསྲུང་བ་བགྱིས་པར་འགྱུར་ལགས་སོ། །དེ་ལ་འབྱུང་པོ་ཐམས་
ཅད་དང༌། བྲོ་ནད་ཐམས་ཅད་ཀྱང་སླར་མི་ལྡོག་པར་འགྱུར་ལགས་སོ། །གདུག་པས་ཟིན་པ་དང༌། དུག་ཐམས་ཅད་ལས་ཀྱང་ཐར་བར་འགྱུར་ལགས་སོ། །སྐུད་པའམ། ཆབ་ལ་
བཟླས་བརྗོད་བགྱིས་ཏེ་བཅིངས་སམ། གཏོར་ཅིང་འཚལ་དུ་སྩལ་ན། ཆོ་ག་དེས་དེ་ལ་འགྲུབ་པར་འགྱུར་ལགས་སོ། །དེ་ནས་བཅོམ་ལྡན་འདས་ལ་ལྷ་མ་ཡིན་དང༌། རླུང་ལྷས་
གསོལ་པ། བཅོམ་ལྡན་འདས་བདག་ཅག་གི་རིག་སྔགས་འདི་ཡང་ཡོངས་སུ་འཛིན་པར་བགྱིད་པ་ལགས་སོ། །ཏ་དྱ་ཐཱ། ག་ལེ། ག་ག་ག་ལེ། ག་ལེ་ག་ནི། ཁི་ནི་ཁི་ནི། གྷུ་ཥེ་གྷུ་ཥེ་

96-1-529b

གྷུ་གྷུ་ཥྱ། ཁ་ན་ཁ་ཁ་ན། ཁ་ན་ཁ་ནི། ལུ་པི་ལུ་བི། ལུ་པ་ལུ་པི་ཏི། བཅོམ་ལྡན་འདས་གསང་སྔགས་འདི་དག་དང༌། མདོ་སྡེ་འདི་དུམ་བུར་མ་གྱུར་ཅིང༌། མ་བཀོལ་བར་བཟུང་ན་ཇི་སྲིད་འཚོའི་
བར་དུ་བསྲུང་བར་འགྱུར་ལགས་སོ། །དེའི་བྲོ་ནད་ཐམས་ཅད་ཀྱང་རབ་ཏུ་ཞི་བར་འགྱུར་ལགས་སོ། །ལུས་ལ་དུག་གིས་མི་ཚུགས་པར་ཡང་འགྱུར་ལགས་སོ། །དེ་ནས་བཅོམ་ལྡན་འདས་ལ་
གནས་གཙང་མའི་རིས་ཀྱི་ལྷ་རྣམས་ཀྱིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་མདོ་སྡེ་འདིའི་དགོངས་པ་ཡོངས་སུ་གཟུང་བའི་སླད་དུ་ཕྱོགས་བཅུའི་འཇིག་རྟེན་གྱི་ཁམས་
ནས་ལྷགས་པ་རྣམས་ཀྱིས་རིག་སྔགས་དག་སྨྲས་པ་ལགས་ན། བཅོམ་ལྡན་འདས་ཉན་ཐོས་ཀྱི་ཚོགས་དང་བཅས་པས་ཀྱང་ཡང་དག་པར་རྗེས་སུ་ཡི་རང་བར་མཛད་ཅིང༌། ཀུན་ཏུ་གཟུང་བ་
དང༌། བསྲུང་བ་དང༌། བསྒྲུབ་པ་དག་ལེགས་པར་བཤད་དུ་གསོལ། དེ་ལྟར་ན་རིགས་ཀྱི་བུ་དེ་དག་གི་སྦྱིན་པར་བགྱི་བའི་ཆོས་ཀྱི་མདོ་སྡེ་འདི་འབྲས་བུ་དང་བཅས་པར་འགྱུར་ལགས་སོ། །དེ་
ནས་བཅོམ་ལྡན་འདས་ཀྱིས་བཀའ་སྩལ་པ། ཁྱེད་ཀྱིས་གསང་སྔགས་ཀུན་ཏུ་བཟུང་བ་འདི་ནི་གྲུབ་པ་ཡིན་ཏོ། ང་ཉན་ཐོས་ཀྱི་ཚོགས་དང་བཅས་པས་ཀྱང་མདོ་སྡེ་འདིའི་གྲུབ་པ་དང༌། བསྲུང་
བ་དང༌། བསྒྲུབ་པ་དག་བཤད་པར་བྱ་སྟེ། དེ་ཉོན་ཅིག་དང་བཤད་པར་བྱའོ། །གནས་གཙང་མའི་རིས་ཀྱི་ལྷ་རྣམས་ཀྱིས་བཅོམ་ལྡན་འདས་དེ་བཞིན་ལགས་ཏེ། བཅོམ་ལྡན་འདས་ཉན་ཐོས་

96-1-530a

ཀྱི་ཚོགས་དང་བཅས་པས་མདོ་སྡེ་ཆེན་པོ་འདི་གྲུབ་པར་བགྱི་བའི་སླད་དུ་བསྲུང་བ་དང༌། བསྒྲུབ་པ་དག་བཤད་དུ་གསོལ། དེ་ནས་བཅོམ་ལྡན་འདས་ཀྱིས་མདོ་
སྡེ་འདི་གྲུབ་པར་བྱ་བའི་ཕྱིར་བསྲུང་བ་དང༌། བསྒྲུབ་པ་དག་བཀའ་སྩལ་པ། དེ་ལ་རྒྱུན་དུ་ཞུགས་པ་རྣམས་ཀྱི་གྲུབ་པ་ནི་འདི་ཡིན་ནོ། །ཏ་ལ་ཏ་ལ། ཏན་ཏ་ལ། ཏ་ཏོ་ཏ་ལེ་མེ་ཏེ། ལན་ཅིག་
ཕྱིར་འོང་བ་རྣམས་ཀྱི་གྲུབ་པ་ནི་འདི་ཡིན་ནོ། །ས་ལེ་ས་ས་ལི་ཏི། ཕྱིར་མི་འོང་བ་རྣམས་ཀྱི་གྲུབ་པ་ནི་འདི་ཡིན་ནོ། །ལ་ཏི་ལ་ཏེ་ལོ་ལ་ཏེ། དགྲ་བཅོམ་པ་རྣམས་ཀྱི་གྲུབ་པ་ནི་འདི་ཡིན་ནོ། །
དྷུ་བུ་དྷུ་པུ། དྷུ་རུ་དྷུ་རུ། ཀ་ཙི་བི་ཀ་ཙི། ཀ་ཙ་བི་ཀ་ཙེ་ཏི། དེ་ནས་བཅོམ་ལྡན་འདས་ཀྱི་གྲུབ་པ་ནི་འདི་ཡིན་ནོ། །དྷ་མེ་དྷ་མེ། དྷ་མེ་དྷ་མེ། དྷ་སེ་དྷ་སེ། དྷ་རེ་དྷ་དྷ་རེ། དྷ་རོ་དྷི་དྷི་ཏི། དེ་ལ་སྲུང་བ་
ནི་འདི་ཡིན་ནོ། །ཏི་ན་ཏི་རི་ཙ་རི་ཥ། བིངྒ་ལ་ཀྵི་ར་ཀྵ། མཚམས་བཅད་པ་ནི་འདི་ཡིན་ནོ། །བདྡྷ་བདྡྷོ་ཏི། བདྡྷ་སི་རི་མི་ཏི། བདྡྷ་ཀུ་ཥེ་བདྡྷ། གྷུ་གྷུ་ཥེ་བདྡྷ་གྷུ་ཥེ་གྷུ་ཥེ་ཡ་མ་བདྡྷ་བྷི། སྒྲུབ་པ་ནི་
འདི་ཡིན་ནོ། །བེ་ཥེ་སཱ་དྷ་ཡ། ཏུ་ཏུ་ལེ་སཱ་དྷ་ཡེ་ཏི། ཞག་གསུམ་སྨྱུང་བ་བྱས་པས་ཚེས་བཅོ་ལྔའི་ཉིན་པར་གསང་སྔགས་ཀྱི་ཚིག་འདི་དག་དང༌། མདོ་སྡེ་འདིས་བཅོམ་ལྡན་འདས་ལ་མཆོད་
པར་བྱས་ཏེ། ཁ་ཤར་ཕྱོགས་སུ་བལྟས་ལ་སྲུང་བ་ལན་བརྒྱ་བརྗོད་པར་བྱ་ཞིང༌། བཟླས་བརྗོད་ལན་བརྒྱ་བྱས་ལ། མདུད་པ་རེ་རེ་ལ་བརྒྱ་རྩ་བརྒྱད་བྱས་ན་བསྲུང་བ་བྱས་པ་ཡིན་ཞིང༌། ལན་

96-1-530b

གསུམ་སྤུ་ཟིང་ཞེས་བྱེད་བར་ཡང་འགྱུར་ཏེ། སྔོན་གྱི་ལས་ཀྱི་རྣམ་པར་སྨིན་པ་ནི་མ་གཏོགས་སོ། །ཟླ་བ་མར་གྱི་ངོའི་ཚེས་བཅུ་གཉིས་ལ་བཅོམ་ལྡན་འདས་ལ་མཆོད་པ་བྱས་ལ་སྐུད་པ་དེ་ལག་ཏུ་
སྦང་ས་ཏེ་བཟླས་ཤིང་མཚམས་གཅད་པར་བྱས་ཏེ། ལན་བརྒྱ་རྩ་བརྒྱད་བརྗོད་ཅིང་མདུད་པ་བརྒྱ་རྩ་བརྒྱད་བྱས་ཏེ། མཚམས་གཅོད་པར་བྱེད་ན་ལན་བདུན་སྤུ་ཟིང་ཞེས་བྱེད་པར་ཡང་འགྱུར་རོ།།
སྟོ་ཕྱགས་ནས་ཅེ་སྤྱང་མོས་ལན་གསུམ་སྒྲ་ཕྱུང་སྟེ་འདུག་པར་གྱུར་ན། དེ་ནས་མཚམས་བཅད་པར་ཤེས་པར་བྱའོ། །དེས་དེ་བཞིན་དུ་སྨྱུང་བ་བྱས་ཏེ། ཆོས་བཅོ་ལྔའི་ཉིན་པར་ཁྲུས་བྱས་
ལ། བཅོམ་ལྡན་འདས་ལ་མཆོད་པ་བྱས་ཏེ། སྐུད་པ་བླངས་ལ། ཉན་ཐོས་ཀྱི་ཚིག་རྣམས་དང༌། བཅོམ་ལྡན་འདས་ཀྱི་ཆོ་ག་ཞིབ་མོས་ལན་བདུན་བཟླས་ཏེ། བཟླས་བརྗོད་ལན་བརྒྱ་རྩ་བརྒྱད་
བརྗོད་ཅིང་མདུད་པ་བརྒྱ་རྩ་བརྒྱད་བྱས་ལ། སྐུད་པ་ལག་ཏུ་བླངས་ཏེ། རིག་སྔགས་ཐམས་ཅད་ལན་ཅིག་བཟླས་བརྗོད་བྱས་ཤིང་སྒྲུབ་པ་བྱས་ན་ཆར་པ་ཆེན་པོ་དང༌། རླུང་ཆེན་པོ་ཡང་
འབྱུང་སྟེ། མཚམས་ཀྱི་ཕྱི་རོལ་ཏུ་ལྡང་ཞིང་འབབ་པར་འགྱུར་ལ། སྐད་ཅིག་གིས་འཆད་པར་ཡང་འགྱུར་ཏེ། ལན་བདུན་གྱི་བར་དུ་ཡང་བརྗོད་པར་བྱའོ། །དེ་ནས་ལྷའི་བུ་སྤྲིན་ཆེན་ཞེས་བྱ་
བ་དང༌། སྦྲིན་བཟང་ཞེས་བྱ་བ་གཉིས་འོངས་ཏེ། དེའི་རྐང་པ་ལ་མགོ་བོས་ཕྱག་འཚལ་ཞིང་གྲུབ་པ་སྦྱིན་པ་དང༌། རྗེས་སུ་ཡི་རང་བར་ཡང་འགྱུར་རོ། །དེ་ལ་གྲུབ་པ་ནི་འདི་དག་ཡིན་ཏེ། སྤྲིན་ནི་

96-1-531a

ཀུ་ཙུ་ཀུ་ཙ་ཞེས་བྱའོ། །སྤྲིན་བཟང་ཀྱི་ནི་འདི་ཡིན་ཏེ། ཀ་ར་ཀ་ར་ཀཱ་རོ་ར་ཞེས་བྱའོ། །ཚིག་འདི་དག་དང་སྐུད་པ་ལག་ཏུ་བླངས་བས་མདོ་སྡེ་དང༌། གསང་སྔགས་
རྣམས་བསམས་ན་གང་བྱ་བར་འདོད་པ་དེ་དག་ཐམས་ཅད་བྱེད་པར་འགྱུར་རོ། །བཅོམ་ལྡན་འདས་ཀྱི་མདོ་སྡེ་དང༌། རིག་སྔགས་འདི་དག་ཐམས་ཅད་ཀྱིས་ཆུའམ་སྐུད་པ་ལ་
བཟླས་ན་གང་བྱེད་པར་མི་འགྱུར་བ་དེ་མེད་དེ་ལས་ཐམས་ཅད་འགྲུབ་པར་འགྱུར་རོ། །ཇི་སྲིད་འཚོའི་བར་དུ་བདག་དང༌། གཞན་དག་བསྲུང་བའི་ཕྱིར་མདོ་སྡེ་འདི་གཟུང་བར་བྱའོ། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། དགེ་སློང་དེ་དག་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འབྱུང་པོ་གང་དག་འདིར་
ནི་ལྷགས་གྱུར་ཅིང༌། །ས་དང་བར་སྣང་དག་ལ་འཁོད་པ་རྣམས། །སྐྱེ་དགུ་རྣམས་ལ་རྟག་ཏུ་བྱམས་བྱས་ཅིང༌། །ཉིན་དང་མཚན་དུ་ཆོས་ཀྱང་སྤྱོད་གྱུར་ཅིག །མདོ་ཆེན་པོ་འདུས་
པ་ཆེན་པོའི་མདོ་ཞེས་བྱ་བ་རྫོགས་སོ།།      །།རྒྱ་གར་གྱི་མཁན་པོ་འཛིན་མི་ཏྲ་དང༌། པྲཛྙཱ་བ་རྨ་དང༌། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེ་ལ་སོགས་པས་བསྒྱུར་ཅིང་
ཞུས་ཏེ་གཏན་ལ་ཕབ་པ།།    །།

96-1-531b


