90-1-1a

རྒྱུད་ན་པ་བཞུགས་སོ།།

90-1-1b

༄༅༅། །རྒྱ་གར་སྐད་དུ། མཧཱ་མ་ཡཱུ་རཱི་བིདྱ་རཱ་ཛྙཱི། བོད་སྐད་དུ། རིག་སྔགས་ཀྱི་
རྒྱལ་མོ་རྨ་བྱ་ཆེན་མོ། །འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་དང༌།
བྱང་ཆུབ་སེམས་དཔའ་དང༌། ཉན་ཐོས་དང༌། རང་སངས་རྒྱས་ཐམས་ཅད་ལ་ཕྱག་འཚལ་ལོ། །
སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །

90-1-2a

༄༅༅། །ཡང་དག་པར་རྫོགས་པའི་སངས་རྒྱས་ཉན་ཐོས་ཀྱི་དགེ་འདུན་དང་བཅས་པ་བདུན་པོ་དག་ལ་ཕྱག་
འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །བྱམས་པ་ལ་སོགས་པ་བྱང་ཆུབ་སེམས་
དཔའ་རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །ལན་གཅིག་ཕྱིར་འོང་བ་རྣམས་
ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་
ལ་ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །དེ་དག་ལ་ཕྱག་འཚལ་ནས་རིག་སྔགས་

90-1-2b

ཀྱི་རྒྱལ་མོ་རྨ་བྱ་ཆེན་མོ་འདི་ལ་སྦྱར་བར་བྱའོ། །བདག་ལ་རིག་སྔགས་དེ་གྲུབ་པར་གྱུར་ཅིག །འབྱུང་པོའི་ཚོགས་གང་སུ་དག་ས་ལ་
རྒྱུ་བ་རྣམས་དང༌། ནམ་མཁའ་ལ་རྒྱུ་བ་རྣམས་དང༌། ཆུ་ལ་རྒྱུ་བ་རྣམས་དང༌། ལྷ་རྣམས་དང༌། ཀླུ་རྣམས་དང༌། ལྷ་མ་ཡིན་རྣམས་དང༌།
རླུང་ལྷ་རྣམས་དང༌། ནམ་མཁའ་ལྡིང་རྣམས་དང༌། དྲི་ཟ་རྣམས་དང༌། མིའམ་ཅི་རྣམས་དང༌། ལྟོ་འཕྱེ་ཆེན་པོ་རྣམས་དང༌། གནོད་
སྦྱིན་རྣམས་དང༌། སྲིན་པོ་རྣམས་དང༌། ཡི་དྭགས་རྣམས་དང༌། ཤ་ཟ་རྣམས་དང༌། འབྱུང་པོ་རྣམས་དང༌། གྲུལ་བུམ་རྣམས་དང༌།
སྲུལ་པོ་རྣམས་དང༌། ལུས་སྲུལ་པོ་རྣམས་དང༌། སྐེམ་བྱེད་རྣམས་དང༌། སྨྱོ་བྱེད་རྣམས་དང༌། གྲིབ་གནོན་རྣམས་དང༌། བརྗེད་བྱེད་
རྣམས་དང༌། གནོན་པོ་རྣམས་བདག་ལ་ཉོན་ཅིག །འབྱུང་པོའི་ཚོགས་གཟི་བྱིན་འཕྲོག་པ་རྣམས་དང༌། ཟས་སུ་མངལ་ཟ་བ་རྣམས་

90-1-3a


དང༌། ཟས་སུ་ཁྲག་འཐུང་པ་རྣམས་དང༌། ཟས་སུ་ཞག་ཟ་བ་རྣམས་དང༌། ཟས་སུ་ཤ་ཟ་བ་རྣམས་དང༌། ཟས་སུ་
ཚིལ་ཟ་བ་རྣམས་དང༌། ཟས་སུ་རྐང་ཟ་བ་རྣམས་དང༌། ཟས་སུ་བཙས་པ་ཟ་བ་རྣམས་དང༌། སྲོག་འཕྲོག་པ་རྣམས་དང༌། ཟས་སུ་
གཏོར་མ་ཟ་བ་རྣམས་དང༌། ཟས་སུ་ཕྲེང་བ་ཟ་བ་རྣམས་དང༌། ཟས་སུ་དྲི་ཟ་བ་རྣམས་དང༌། ཟས་སུ་བདུག་པ་ཟ་བ་རྣམས་དང༌། ཟས་
སུ་མེ་ཏོག་ཟ་བ་རྣམས་དང༌། ཟས་སུ་འབྲས་བུ་ཟ་བ་རྣམས་དང༌། ཟས་སུ་ལོ་ཏོག་ཟ་བ་རྣམས་དང༌། ཟས་སུ་སྦྱིན་སྲེག་ཟ་བ་རྣམས་
དང༌། ཟས་སུ་རྣག་ཟ་བ་རྣམས་དང༌། ཟས་སུ་ཕྱི་ས་ཟ་བ་རྣམས་དང༌། ཟས་སུ་གཅིན་འཐུང་བ་རྣམས་དང༌། ཟས་སུ་ལྷག་མ་ཟ་བ་
རྣམས་དང༌། ཟས་སུ་མཆིལ་མ་ཟ་བ་རྣམས་དང༌། ཟས་སུ་ངར་སྣབས་ཟ་བ་རྣམས་དང༌། ཟས་སུ་སྣབས་ཟ་བ་རྣམས་དང༌། ཟས་

90-1-3b


སུ་མི་གཙང་བ་ཟ་བ་རྣམས་དང༌། ཟས་སུ་སྐྱུག་པ་ཟ་བ་རྣམས་དང༌། ཟས་སུ་སྟོར་ཁུང་ནས་འབབ་པ་འཐུང་བ་རྣམས་དང༌། སྡིག་པའི་སེམས་དང་ལྡན་པ་རྣམས་དང༌། སྡང་བའི་
སེམས་དང་ལྡན་པ་རྣམས་དང༌། དྲག་ཤུལ་གྱི་སེམས་དང་ལྡན་པ་རྣམས་དང༌། གཞན་གྱི་སྲོག་འཕྲོག་པ་རྣམས་བདག་ལ་ཉོན་ཅིག །རིག་སྔགས་ཀྱི་རྒྱལ་མོ་རྨ་བྱ་ཆེན་མོ་
འདི་བརྗོད་པར་བྱའོ། །སྤོས་དང༌། མེ་ཏོག་དང༌། བདུག་པ་དང༌། གཏོར་མ་ཡང་སྦྱིན་ནོ། །བདག་ལ་སྡིག་པའི་སེམས་དང་ལྡན་པ་རྣམས་དང༌། སྡང་བའི་སེམས་དང་ལྡན་པ་
རྣམས་དང༌། དྲག་ཤུལ་གྱི་སེམས་དང་ལྡན་པ་རྣམས་དང༌། གཞན་གྱི་སྲོག་འཕྲོག་པ་རྣམས་དང༌། ཟས་སུ་མདངས་ཟ་བའི་གདོན་ཐམས་ཅད་ནི། དེངས་ཤིག །ཞི་བའི་
སེམས་དང་ལྡན་པ་རྣམས་དང༌། བྱམས་པའི་སེམས་དང་ལྡན་པ་རྣམས་དང༌། དགེ་བའི་སེམས་དང་ལྡན་པ་རྣམས་ནི། བདག་ལ་ཉོན་ཅིག །སངས་རྒྱས་དང༌། ཆོས་དང༌།
དགེ་འདུན་ལ་མངོན་པར་དད་པ་རྣམས་བདག་ལ་ཉོན་ཅིག །འདི་ལྟ་སྟེ། ནག་མོ་བཞིན་སྒྱུར་མ། གྲུལ་བུམ་མ། དུང་ཅན་མ། མེ་ཏོག་ཀ་མ་ལ་ལྟ་བུའི་མིག་ཅན་མ། འཕྲོག་
མ༑ སྐྲ་མདོག་ལྗང་གུ་མ། དཔལ་ལྡན་མ། སྤྲེའུ་ལྟར་དམར་སེར་མ། འཕྱང་མ། རབ་ཏུ་འཕྱང་མ། དུས་ཀྱི་ཞགས་པ་མ། བུམ་ལྟོ་མ། གཤིན་རྗེའི་ཕོ་ཉ་མོ། གཤིན་

90-1-4a


རྗེའི་སྲིང་མོ། འབྱུང་པོ་ཟ་བ་མོ། མེ་ཏོག་དང༌། བདུག་པ་དང༌། དྲི་དང༌། གཏོར་མ་འདི་དབུལ་གྱི། བཞེས་ཤིག །འཇིགས་པ་དང༌། གནོད་པ་ཐམས་
ཅད་ལས་བདག་ལ་སྲུང་དུ་གསོལ། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །བདག་ལ་རིག་སྔགས་ཀྱི་ཚིག་རྣམས་གྲུབ་པར་གྱུར་ཅིག་སྭཱཧཱ། འདི་
སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེའི་
ཚེ་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་ས་རི་ཞེས་བྱ་བ། གཞོན་ནུ་ཐོར་བུ་ལང་ཚོ་ལ་བབ་པ་རབ་ཏུ་བྱུང་
ནས་རིང་པོ་མ་ལོན་པ། བསྙེན་པར་རྫོགས་ནས་རིང་པོ་མ་ལོན་པ། ཆོས་འདུལ་བ་འདིར་འོངས་ནས་རིང་པོ་མ་ལོན་པ་ཞིག་གནས་པ་དེ་དགེ་འདུན་གྱི་བསྲོ་གང་བྱ་
བའི་ཕྱིར་ཤིང་གཤགས་པ་དང༌། ཤིང་རུལ་བའི་སེར་ཀ་ཞིག་ནས་སྦྲུལ་ནག་པོ་ཆེན་པོ་ཞིག་བྱུང་ནས་རྐང་པ་གཡས་པའི་མཐེ་བོང་ལ་ཟིན་པ་དང༌། ལུས་སྦྲིད་ནས་
ས་ལ་འགྱེལ་ཏེ་ལྦུ་བར་སྐྱུག་ཅིང་མིག་ཀྱང་གྱུར་ནས་ཉལ་བ་དང༌། ཚེ་དང་ལྡན་པ་ཀུན་དགའ་བོས་དགེ་སློང་ས་རི་ནད་ཀྱིས་བཏབ་སྟེ་སྡུག་བསྔལ་ཞིང་ནད་ཚབས་ཆེ་

90-1-4b


ནས་ས་ལ་འགྱེལ་ཏེ། ལྦུ་བར་སྐྱུག་ཅིང་མིག་ཀྱང་གྱུར་ནས་ཉལ་ཞིང་འདུག་པ་མཐོང་ངོ༌། །མཐོང་ནས་ཀྱང་རིངས་པ་རིངས་པར་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་
བཅོམ་ལྡན་འདས་ཀྱི་ཞབས་ལ་མགོ་པོས་ཕྱག་འཚལ་ཏེ། ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་
འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་འདི་ན་དགེ་སློང་ས་རི་ཞེས་བགྱི་བ་གཞོན་
ནུ་ཐོར་བུ། ལང་ཚོ་ལ་བབ་པ། རབ་ཏུ་བྱུང་ནས་རིང་པོ་མ་ལགས་པ། བསྙེན་པར་རྫོགས་ནས་རིང་པོ་མ་ལགས་པ། ཆོས་འདུལ་བ་འདིར་མཆིས་ནས་རིང་པོར་མ་ལགས་པ་
ཞིག་གནས་པ་དེ་དགེ་འདུན་གྱི་བསྲོ་གང་བགྱི་བའི་སླད་དུ་ཤིང་གཤགས་པ་དང༌། ཤིང་རུལ་པའི་སེར་ཀ་ཞིག་ནས་སྦྲུལ་ནག་པོ་ཆེན་པོ་ཞིག་བྱུང་ནས་རྐང་པ་གཡས་པའི་
མཐེ་བོང་ལ་ཟིན་པ་དང༌། ལུས་སྦྲིད་ནས་དོག་ས་ལ་འགྱེལ་ཏེ། ལྦུ་བར་སྐྱུག་ཅིང་མིག་ཀྱང་གྱུར་ནས་ཉལ་ཞིང་མཆིས་ན། བཙུན་པ་བཅོམ་ལྡན་འདས། དེ་ལ་བདག་གིས་
ཇི་ལྟར་ནན་ཏན་དུ་བགྱི། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། དེ་བཞིན་

90-1-5a


གཤེགས་པའི་བཀས་ཁྱོད་སོང་ལ་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་ལྷའི་གདོན་དང༌། ཀླུའི་གདོན་དང༌། ལྷ་མ་ཡིན་གྱི་གདོན་དང༌།
རླུང་ལྷའི་གདོན་དང༌། ནམ་མཁའ་ལྡིང་གི་གདོན་དང༌། དྲི་ཟའི་གདོན་དང༌། མིའམ་ཅིའི་གདོན་དང༌། ལྟོ་འཕྱེ་ཆེན་པོའི་གདོན་དང༌། གནོད་སྦྱིན་གྱི་གདོན་དང༌། སྲིན་
པོའི་གདོན་དང༌། ཡི་དྭགས་ཀྱི་གདོན་དང༌། ཤ་ཟའི་གདོན་དང༌། འབྱུང་པོའི་གདོན་དང༌། གྲུལ་བུམ་གྱི་གདོན་དང༌། སྲུལ་པོའི་གདོན་དང༌། ལུས་སྲུལ་པོའི་གདོན་དང༌།
སྐེམ་བྱེད་ཀྱི་གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་གདོན་དང༌། བརྗེད་བྱེད་ཀྱི་གདོན་དང༌། གནོན་པོའི་གདོན་དང༌། སྐར་མའི་གདོན་དང༌། གཤེད་བྱེད་དང༌།
སྒྱུར་པའི་ལས་དང༌། བྱད་དང༌། གཡེང་བྱེད་དང༌། རོ་ལངས་དང༌། སེམས་སྒྱུར་བ་དང༌། རྦོད་གཏོང་དང༌། བཟའ་ཉེས་དང༌། སྐྱུག་ཉེས་དང༌། གནོད་སྒྲིབ་དང༌། གནོད་བལྟས་
དང༌། བྲི་ཉེས་དང༌། སྒོམ་ཉེས་དང༌། སྨད་པ་དང༌། རིམས་ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། ཉིན་བདུན་པ་དང༌། ཟླ་བ་
ཕྱེད་པ་དང༌། ཟླ་བ་གཅིག་པ་དང༌། ཉིན་མོ་པ་དང༌། ཡུད་ཙམ་པ་དང༌། རྟག་པའི་རིམས་དང༌། རིམས་དྲག་པོ་དང༌། འབྱུང་པོའི་རིམས་དང༌། མིའི་རིམས་དང༌། མི་མ་

90-1-5b


ཡིན་པའི་རིམས་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་དང༌། རིམས་ཐམས་ཅད་ལས་དགེ་སློང་
ས་རི་ལ་སྲུང་བ་གྱིས་ཤིག །སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་པ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་
སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ཀླད་པ་ན་བ་མེད་པར་གྱིས་ཤིག །གཞོགས་
ཕྱེད་ན་བ་དང༌། ཡི་གེ་འཆུས་པ་དང༌། མིག་ནད་དང༌། སྣ་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་མའི་ལྷ་གོར་ན་བ་དང༌། རྣ་བ་ན་བ་དང༌། སོ་ན་བ་དང༌།
སྙིང་ན་བ་དང༌། རྩིབ་ལོགས་ན་བ་དང༌། རྒྱབ་ན་བ་དང༌། ལྟོ་ན་བ་དང༌། མཁུར་པ་ན་བ་དང༌། ཆུ་སོ་ན་བ་དང༌། སྐྱེ་གནས་ན་བ་དང༌། རབ་ཏུ་སྐྱེ་གནས་ན་བ་དང༌། རྐེད་པ་ན་བ་དང༌།
བརླན་བ་དང༌། བྱིན་པ་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་མེད་པར་གྱིས་ཤིག །མཚན་མོ་དགེ་དང་ཉིན་མོ་དགེ། ཉི་མའི་གུང་གི་དགེ་བ་དང༌། །
ཉིན་མཚན་ཀུན་གྱི་དགེ་བ་དག །སངས་རྒྱས་ཀུན་གྱིས་བདག་ལ་སྩོལ། །ཏདྱ་ཐཱ། ཨི་ཌི་བི་ཌི། ཀི་ཌི། ཧི་ཌི། མི་ཌི་ནི་ཌི། མེ་ཋེ་དོ་དུམྦཱ། ཨཱ་ཌེ། གྷཱ་ཌེ། དུརྒཱ་ཌེ། ཧི་རི་ནི། བ་

90-1-6a


གུ་ཌེ༑ པཱ་ན་སུ། པི་ཤཱ་ཙི་ནི། བཪྵ་ཎི། ཨཱ་རོ་ཧ་ནི། ཨ་ཧ་ཏ་ནྲི། ཨེ་ལེ། མེ་ལེ་ཏེ་ལེ། ཏི་ལི་ཏི་ལི། མེ་ལེ་མེ་ལེ། ཏི་མེ་ཏི་མེ། དུ་མེ་དུ་མེ། དུ་དུ་མེ། ཨིཊྚི། མིཊྚི།
བིཥྚ་བ་དྷེ། ཙ་པ་ལེ། བི་མ་ལེ། ཧུ་ལུ་ཧུ་ལུ། ཨ་ཤྭ་མུ་ཁི། ཀཱ་ལི་ཀཱ་ལི། ཀ་ར་ལི། མཧཱ་ཀཱ་ལི། པྲ་ཀིརྞ་ཀི་ཤེ། ཀུ་ལུ་ཀུ་ལུ། བ་སྥུ་ལུ་བ་སྥུ་ལུ། ཀོ་ལུ་ཀོ་ལུ། ཧུ་ལུ་ཧུ་ལུ། བ་
ཧུ་ལུ་བ་ཧུ་ལུ། བོ་ས་དུམྦཱ། དོ་དུཾ་བཱ། དུཾ་མ་དུཾ་བཱ། གོ་ལཱ་ཡཱ། བེ་ལཱ་ཡཱ། པ་རི་བེ་ལཱ་ཡཱ་པི་ཤུ་པི་ཤུ། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་
ལི་ཧི་ལི༑ མི་ལི་མི་ལི། མི་ལི་མི་ལི། མི་ལི་མི་ལི། མི་ལི་མི་ལི། མི་ལི་མི་ལི། ཏི་ལི་ཏི་ལི། ཏི་ལི་ཏི་ལི། ཏི་ལི་ཏི་ལི། ཏི་ལི་ཏི་ལི། ཏི་ལི་ཏི་ལི། ཙུ་ལུ་ཙུ་ལུ། ཙུ་ལུ་ཙུ་
ལུ༑ ཙུ་ལུ་ཙུ་ལུ། ཙུ་ལུ་ཙུ་ལུ། ཙུ་ལུ་ཙུ་ལུ། མུ་ཧུ་མུ་ཧུ། མུ་ཧུ་མུ་ཧུ། མུ་ཧུ་མུ་ཧུ། མུ་ཧུ་མུ་ཧུ། མུ་ཧུ་མུ་ཧུ། མུ་ལུ་མུ་ལུ། མུ་ལུ་མུ་ལུ། མུ་ལུ་མུ་ལུ། མུ་ལུ་མུ་ལུ།
མུ་ལུ་མུ་ལུ། ཧུ་ཧུ་ཧུ་ཧུ་ཧུ་ཧུ་ཧུ་ཧུ་ཧུ་ཧུ། བཱ་བཱ་བཱ་བཱ་བཱ་བཱ་བཱ་བཱ་བཱ་བཱ། པཱ་པཱ་པཱ་པཱ་པཱ་པཱ་པཱ་པཱ་པཱ་པཱ། ཛྭ་ལ་ཛྭ་ལ་ཛྭ་ལ་ཛྭ་ལ་ཛྭ་ལ་ཛྭ་ལ་ཛྭ་ལ་ཛྭ་ལ་ཛྭ་ལ་ཛྭ་ལ། ད་མ་
ད་མ་ནི༑ ཏ་པ་ཏ་པ་ནི། ཛྭ་ལ་ཛྭ་ལ་ནི། པ་ཙ་པ་ཙ་ནི། དུནྡུ་བྷི། གརྫ་ནི། བཪྵ་ནི། སྥོ་ཊ་ནི། ཏ་པ་ནི་ཏཱ་པ་ནི། པ་ཙ་ནི་པཱ་ཙ་ནི། ཧ་རི་ཎི་ཧཱ་རི་ཎི། ཀཱ་རི་ཎི། ཀི་མི་ནི། ཀཾ་

90-1-6b


པ་ནི༑ མརྡ་ནི། མཎྜ་ཏི་ཀེ །ཀྵེ་མཾ་ཀ་རི་མ་ཀ་རི། ཤ་ཀ་རི། ཤརྐ་རི། ཀརྐ་རི། ཤ་བ་རི། ཤཾ་ཀ་རི། ཛྭ་ལ་ཛྭ་ལ་ནི། དུ་མ་དུཾ་བ་ནི། སུ་ཀུ་སུ་མེ། གོ་ལཱ་ཡཱ། བེ་ལཱ་ཡཱ། པ་རི་པེ་ལཱ་
ཡཱ༑ ལྷས་ཀུན་ཏུ་ཆར་ཕོབས་ཤིག །ཨི་ལི་ཀི་སི་སྭཱཧཱ། ང་ནི་ཡུལ་འཁོར་སྲུང་ལ་བྱམས། །ས་སྲུང་བུ་ལའང་ང་བྱམས་ཏེ། །ང་ནི་མིག་མི་བཟང་ལ་བྱམས། །གོའུ་ཏ་མ་ནི་
ནག་པོ་དང༌། །ང་ནི་ཀླུ་རྒྱལ་ནོར་བུ་དང༌། །ང་ནི་ནོར་རྒྱས་བུ་ལའང་བྱམས། །དབྱུག་བ་རྐང་གི་ཀླུ་དག་དང༌། །གང་བ་བཟང་ལའང་ང་རྟག་ཏུ། །ཀླུ་གང་དགའ་བོ་ཉེ་དགའ་བོ། །
ཁ་དོག་ལྡན་ཞིང་གྲགས་དང་ལྡན། །རྫུ་འཕྲུལ་ལྡན་ཞིང་ལྷ་མིན་དང༌། །ལྷ་ཡི་གཡུལ་ཡང་མྱོང་བར་བྱེད། །མ་དྲོས་ཀླུ་དང་ཆུ་ལྷ་དང༌། །ཛམ་པ་ལེན་པ་ལ་ཡང་བྱམས། །
འཇོག་པོ་དང་ནི་མཐའ་ཡས་དང༌། །དེ་བཞིན་ནོར་གྱི་སྒོ་དང་ནི། །གཞན་ལས་རྒྱལ་ལ་ང་བྱམས་ཏེ། །གཅོད་དང་ལྡན་པའི་བུ་ལ་བྱམས། །རྟག་པར་གཟི་ཅན་ཆེན་པོ་དང༌། །གཟི་
ཅན་ལ་ཡང་དེ་བཞིན་ནོ། །ཕུབ་མ་མེད་དང་དུང་ཅན་དང༌། །ལོངས་སྤྱོད་ལྡན་དང་དགེ་ཚུལ་དང༌། །ཁ་ན་ཞོ་དང་ནོར་བུ་དང༌། །པདྨ་དཀར་པོ་ཕྱོགས་དག་དང༌། །སྟོབས་ཀྱི་རྒྱུ་དང་
དུང་སྐྱོང་དང༌། །ལྭ་བ་དང་ནི་མགྱོགས་མཆོག་དང༌། །ཀླུ་ཡི་རྒྱལ་པོ་དེ་དག་ལ། །ང་ནི་རྟག་ཏུ་བྱམས་པ་ཡིན། །གནས་བཅས་ཆུ་སྲིན་ཀུམྦྷི་ར། །དེ་བཞིན་ཁབ་ཀྱི་སྤུ་དག་དང༌།།


90-1-7a


བྲང་འགྲོའི་བདག་པོ་ནག་པོ་དང༌། །དྲང་སྲོང་ལ་ཡང་ང་བྱམས་སོ། །དེ་བཞིན་རྣ་བ་ཚང་བ་དང༌། །ཤིང་རྟའི་བཞིན་ལ་བྱམས་པ་སྟེ། །གཟི་ཅན་དང་
ནི་རབ་དགའ་དང༌། །བད་སའི་བུ་ལ་ང་རྟག་ཏུ། །ང་ནི་ཨེ་ལའི་འདབ་ལ་བྱམས། །འཕྱང་པའི་ཚུལ་ལའང་ང་བྱམས་ཏེ། །མི་མིན་ཀླུ་ནི་གང་དག་དང༌། །དེ་བཞིན་མི་ཡི་
བླ་མ་དང༌། །ཀླུ་ཆེན་ཚོལ་བའི་ཚུལ་ཅན་དང༌། །བཏང་བཟུང་ཞེས་ནི་གྲགས་པ་དང༌། །ཀླུ་གང་ས་ལ་རྒྱུ་དག་དང༌། །དེ་བཞིན་ཆུ་ལ་གནས་རྣམས་དང༌། །གང་དག་བར་
སྣང་རྒྱུ་བ་དང༌། །གང་དག་ལྷུན་པོར་གནས་པ་དང༌། །མགོ་གཅིག་པ་དང་མགོ་གཉིས་པ། །དེ་དག་ལ་ནི་ང་རྟག་བྱམས། །རྐང་པ་མེད་ལ་ང་བྱམས་ཏེ། །རྐང་གཉིས་
པ་ལའང་པ་བྱམས་སོ། །རྐང་བཞི་པ་ལའང་ང་བྱམས་སོ། །རྐང་མང་ལ་ཡང་ང་བྱམས་སོ། །རྐང་མེད་ང་ལ་གནོད་མ་བྱེད། །རྐང་གཉིས་ང་ལ་གནོད་མ་བྱེད། །རྐང་
བཞི་ང་ལ་གནོད་མ་བྱེད། །རྐང་མང་ང་ལ་གནོད་མ་བྱེད། །གང་དག་ཆུ་ལ་གནས་པ་ཡི། །ཀླུ་རྣམས་ཀུན་ལ་ང་བྱམས་སོ། །གང་སུ་ས་ལ་གནས་པ་ཡི། །འབྱུང་པོ་
ཀུན་ལ་ང་བྱམས་སོ། །སེམས་ཅན་གང་དག་གནས་པར་བཅས། །སེམས་ཅན་ཀུན་ལ་ང་བྱམས་སོ། །སེམས་ཅན་ཀུན་དང་སྲོག་ཆགས་ཀུན། །འབྱུང་པོ་དག་ནི་

90-1-7b


ཐམས་ཅད་ཀྱང༌། །ཐམས་ཅད་བདེ་བ་འབའ་ཞིག་ཤོག །ཐམས་ཅད་ནད་ནི་མེད་གྱུར་ཅིག །ཀུན་གྱིས་བཟང་པོ་མཐོང་བར་ཤོག །གང་ཡང་སྡིག་པར་མ་གྱུར་ཅིག །བྱམས་
པའི་སེམས་ལ་གནས་ནས་སུ། །དུག་ནི་རབ་ཏུ་གསད་པར་བྱ། །བསྲུང་དང་ཡོངས་སུ་གཟུང་བ་དང༌། །དེ་བཞིན་ཡོངས་སུ་བསྐྱང་བར་བྱ། །སངས་རྒྱས་ཕྱག་འཚལ་བྱང་ཆུབ་ཕྱག་
འཚལ་ལོ། །གྲོལ་གྱུར་ཕྱག་འཚལ་གྲོལ་ལ་ཕྱག་འཚལ་ལོ། །ཞི་གྱུར་ཕྱག་འཚལ་ཞི་ལ་ཕྱག་འཚལ་ལོ། །རྣམ་གྲོལ་ཕྱག་འཚལ་གྲོལ་ལ་ཕྱག་འཚལ་ལོ། །བྲམ་ཟེ་གང་
དག་སྡིག་པའི་ཆོས་རྣམས་བསལ་བར་གྱུར་པ་དེ་དག་ལ་ཡང་ཕྱག་འཚལ་ལོ། །དེ་དག་གིས་བདག་ལ་སྲུང་བ་གྱིས་ཤིག །འཇིགས་པ་ཐམས་ཅད་དང༌། གནོད་པ་ཐམས་ཅད་
དང༌། ནད་འགོ་བ་དང༌། འཁྲུག་པ་ཐམས་ཅད་དང༌། རིམས་ཐམས་ཅད་དང༌། ནད་ཐམས་ཅད་དང༌། གདོན་ཐམས་ཅད་དང༌། དུག་ཐམས་ཅད་ལས་སྲུང་བ་གྱིས་ཤིག །ལོ་
བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། སྔོན་བྱུང་བ་རིའི་རྒྱལ་པོ་གངས་རིའི་ལྷོ་ཕྱོགས་ཀྱི་ངོས་ལ་རྨ་བྱའི་རྒྱལ་པོ་གསེར་དུ་སྣང་བ་ཞེས་
བྱ་བ་ཞིག་གནས་ཏེ། དེ་ནང་པར་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདེ་ལེགས་སུ་འགྱུར་བར་བྱས་ཏེ་ཉིན་མོ་དགེ་བར་གནས། ནུབ་ཀར་བདེ་ལེགས་སུ་འགྱུར་

90-1-8a


པར་བྱས་ཏེ་མཚན་མེ་དགེ་བར་གནས་སོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །རིག་སྔགས་
ཀྱི་རྒྱལ་མོ་རྨ་བྱ་ཆེན་མོ་ལ་ཕྱག་འཚལ་ལོ། །ཏདྱ་ཐཱ། ཧུ་ཧུ། ཧུ་ཧུ། ཧུ་ཧུ། ནཱ་ག་ལེ་ལེ་ལེ། དུཾ་བ་ལེ་ལེ་ལེ། ནཱ་ག་ལེ་ལེ་ལེ། ཧུ་ཡ་ཧུ་ཡ། བི་ཛ་བི་ཛ། ཐུ་སུ་ཐུ་སུ། གུ་
ལུ་གུ་ལུ༑ ཧུ་ཙེ་ཛི་ནི་ཙེ་ཛི་ནི། ཨ་གུ་ལུ། ཨེ་ལཱ་མེ་ལཱ། ཨེ་ལཱ་མེ་ལཱ། ཏི་ལི་མེ་ལཱ། ཨི་ལི་མིཏྟེ། ཨི་ལི་ཏི་ལི་མིཏྟེ། དུཾ་བེ་སུ་དུཾ་བེ། ཏོ་སུ་ཏོ་སུ། གོ་ལཱ་བེ་ལཱ། ཙ་པ་ལཱ།
བི་མ་ལཱ༑ ཨིཊྚི་རི། བྷིཊྚི་རི། རིཊྚི་རི། ན་མོ་བུདྡྷ་ནན། ཙི་ལི་ཀི་སི། གོ་དོ་ཧི་ཀཱ། ན་མོ་ཨརྷ་ཏཱན། ཧཱ་ལ་ཧཱ་ལ། ལྷས་ཕྱོགས་བཅུ་ཀུན་ཏུ་ཆར་ཕོབས་ཤིག །སངས་རྒྱས་
རྣམས་ལ་ཕྱག་འཚལ་ལོ་སྭཱཧཱ། དེ་དུས་གཞན་ཞིག་ན་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་སྲུང་བ་དང༌། བདེ་ལེགས་སུ་འགྱུར་བ་མ་བྱས་པར་འདོད་པ་རྣམས་
ལ་ཞེན་ཅིང་ཆགས་ཏེ་རྒྱགས་པས་མྱོས་ནས་རབ་ཏུ་རྨོངས་ཤིང་བརྒྱལ་བ་དང་འདྲ་བར་གྱུར་ནས་རབ་ཏུ་ཞེན་ཏེ། ནགས་ཀྱི་རྨ་བྱ་གཞོན་ནུ་མང་པོ་དང་ལྷན་ཅིག་ཏུ་
ཀུན་དགའ་ར་བ་ནས་ཀུན་དགའ་ར་བར། སྐྱེད་མོས་ཚལ་ནས་སྐྱེད་མོས་ཚལ་དུ། རིའི་ངོས་ནས་རིའི་ངོས་སུ་རྒྱུ་ཞིང་སོང་སོང་བ་ལས་དེ་བག་མེད་པར་གྱུར་ནས།

90-1-8b


རིའི་སེར་ཀ་ཞིག་ཏུ་ཆུད་ནས་དེ་དེར་རིགས་ངན་གཞོན་ནུ་ཡུན་རིང་དུ་ཕྱིར་རྒོལ་བ། དགྲར་གྱུར་པ། འཚེ་བར་གྱུར་པ། གླགས་ལྟ་བ་རྣམས་ཀྱིས་རྨ་བྱ་རྙིས་བཟུང་སྟེ། དེ་མི་
མཛའ་བའི་ནང་དུ་སོན་པ་དང་དྲན་པ་སླར་རྙེད་ནས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ཉིད་ཡིད་ལ་བྱས་སོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །
དགེ་འདུན་ལ་ཕྱག་འཚལ་ལོ། །རིག་སྔགས་ཀྱི་རྒྱལ་མོ་རྨ་བྱ་ཆེན་མོ་ལ་ཕྱག་འཚལ་ལོ། །ཏདྱ་ཐཱ། ཧུ་ཧུ་ཧུ་ཧུ། ནཱ་ག་ལེ་ལེ་ལེ། དུཾ་བ་ལེ་ལེ་ལེ། ནཱ་ག་ལེ་ལེ་ལེ། ཧུ་ཡ་ཧུ་ཡ།
བི་ཛ་བི་ཛ། ཐུ་སུ་ཐུ་སུ། གུ་ལུ་གུ་ལུ། ཧུ་ཙེ་ཛི་ནི། ཙེ་ཛི་ནི། ཨ་གུ་ལུ། ཨེ་ལཱ་མེ་ལཱ། ཨེ་ལ་མེ་ལཱ། ཏི་ལི་མེ་ལཱ། ཨི་ལི་མིཏྟེ། ཨི་ལི་ཏི་མི་ལིཏྟི། དུཾ་བེ། སུ་དུཾ་བེ། ཏོ་སུ་ཏོ་སུ།
གོ་ལཱ༑ བེ་ལཱ། ཙ་བེ་ལཱ། བི་མ་ལཱ། ཨིཊྚི་རི། བིཊྚི་རི། རིཊྚི་རི། ན་མོ་བུདྡྷཱ་ནཱན། ཙི་ལི་ཀི་སི། གོ་དོ་ཧི་ཀཱ། ན་མོ་ཨརྷ་ཏཱན། ཧཱ་ལ་ཧཱ་ལ། ལྷས་ཕྱོགས་ཀུན་ཏུ་ཆར་ཕོབས་
ཤིག །སངས་རྒྱས་ལ་ཕྱག་འཚལ་ལོ་སྭཱཧཱ། དེ་ནས་དེ་སྡུག་བསྔལ་དེ་ལས་ཐར་ཏེ་དགེ་བ་དང༌། བདེ་བར་བདག་གི་ཡུལ་དུ་ཕྱིན་ནས་གསང་སྔགས་ཀྱི་ཚིག་འདི་དག་ཀྱང་
བཟླས་སོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །རྨ་བྱའི་རྒྱལ་པོ་གསེར་དུ་སྣང་བ་ལ་ཕྱག་འཚལ་ལོ།།

90-1-9a


རིག་སྔགས་ཀྱི་རྒྱལ་མོ་རྨ་བྱ་ཆེན་མོ་ལ་ཕྱག་འཚལ་ལོ། །ཏདྱ་ཐཱ། སི་དྷེ། སུ་སིདྡྷེ། མོ་ཙ་ནི། མོ་ཀྵ་ཎི། མུཀྟེ། བི་མུཀྟེ། ཨ་མ་ལེ། བི་མ་ལེ། ནིརྨ་
ལེ༑ ཨཎྜ་རེ། པཎྜ་རེ། མཾ་ག་ལེ། མཾ་ག་ལྱེ། ཧི་ར་ཎྱེ། ཧི་ར་ཎྱེ། གརྦྷེ་རཏྣེ། རཏྣ་གརྦྷེ་བྷ་དྲེ། སུ་བྷ་དྲེ། ས་མནྟ་བྷ་དྲེ། ཤཱི་བྷ་དྲེ། སརྦ་ཨརྠ་སཱ་དཱ་ནི། པ་ར་མཱརྠ་སཱ་དྷ་ནི།
སརྦྦ་ཨ་ནརྠ་པྲ་ཤ་མ་ནི། སརྦྦ་མཾ་ག་ལ་སཱ་དྷ་ནི། སརྦ་ཨ་མཾ་ག་ལ་སཱ་དྷ་ནི། ཡེ་ཤོ་བ་ཏི། མ་ན་སི། མཱ་ན་སི། མ་ཧཱ་མ་ན་སི། ཨད་བྷུ་དེ། ཨ་ཏྱད་བྷུ་དེ། མུཀྟེ། བི་མུཀྟེ། མོ་
ཙ་ནི༑ མོ་ཀྵ་ནི། ཨ་ཙྱུ་ཏེ། ཨ་ར་ཛེ། བི་ར་ཛེ། བི་མ་ལེ། ཨ་མྲྀ་ཏེ། ཨ་མྲྀ་ཏ་བཪྵ་ཎི། ཨ་མ་རེ། ཨ་མ་རི་ཎི། བྲཧྨེ། བྲཧྨ་སྭ་རེ། པཱུརྞེ། པཱུརྞ་མ་ནོ་ར་ཐེ། ཨམྲྀ་ཏེ་ཨ་མྲྀ་ཏ་
སཉྫཱི་བ་ནི། ཤཱི་བྷ་དྲེ། ཙནྡྲེ། ཙནྡྲ། པྲ་བྷེ། སཱུཪྱ། སཱུཪྱ་ཀཱནྟེ། བཱི་ཏ་བྷ་ཡེ། སརྦ་སུ་བརྞེ། སུ་བརྞ་པྲ་བྷེ། བྲཧྨ་གྷོ་ཥ། བྲཧྨ་ཛུཥྚེ། སརྦྦ་ཏྲ། ཨ་པྲ་ཏི་ཧ་ཏེ་སྭཱཧཱ། སངས་རྒྱས་
ལ་ཕྱག་འཚལ་ལོ། །བདག་ལ་དགེ་བ་དང་སྲུང་བ་མཛད་དུ་གསོལ། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག། ཏདྱ་ཐཱ། ཧུ་ཙི་གུ་ཙི་གྷུ་ཙི། མུ་
ཙི་སྭཱཧཱ། ཀུན་དགའ་བོ། དེའི་ཚེ་དེའི་དུས་ན་རྨ་བྱའི་རྒྱལ་པོ་གསེར་དུ་སྣང་བ་ཞེས་བྱ་བར་གྱུར་པ་དེ་གཞན་ཞིག་ཡིན་སྙམ་དུ་སེམས་ན་དེ་ལྟར་མི་བལྟའོ། །དེ་


90-1-9b


ཅིའི་ཕྱིར་ཞེ་ན། ཀུན་དགའ་བོ། ང་ཉིད་དེའི་ཚེ་དེའི་དུས་ན་རྨ་བྱའི་རྒྱལ་པོ་གསེར་དུ་སྣང་བ་ཞེས་བྱ་བར་གྱུར་ཏོ། །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་པོའི་
སྙིང་པོ་འདི་ཡང་བཟླ་བར་བྱའོ། །ཏདྱ་ཐཱ། ཨི་ལི་མིཏྟེ། ཏི་ལི་མིཏྟེ། ཏི་ལི་མི་ལི་མིཏྟི། ཏི་ལི་མི་ལི་མིཏྟི། ཏི་ལི་མི་ལི། མི་ལི་ཏི་ལི། ཏི་ལི་མིཏྟི། བི་ལི་མི་ལི་མིཏྟི། བི་ལི་
མི་ལི་མིཏྟི། བི་ལི་མི་ལི་མི་ལི་ཏི་ལི་མི་ལི། སུ་དུཾ་བཱ། དུཾ་བཱ། སུ་བ་ཙ། ཙི་རི་ཀི་སི་ཡཱ། བྷིན་ན་མ་ཌི། ན་མོ་བུདྡྷཱ་ནན། ཙི་ལི་ཀི་སི། པྲཱནྟ་མཱུ་ལེ། ཨི་ཏི་ཧཱ་རེ། ལོ་ཧི་ཏ་མཱུ་ལེ།
དུཾ་བཱ༑ སུ་དུཾ་བཱ། ཀུཊྚི། ཀུ་ནཊྚི། ཀུ་ཀུ་ནཊྚི། ཏི་ལ་ཀུཉྫ། ནཊྚི། ལྕང་ལོ་ཅན་དུ་ལྷས་ཟླ་བ་དགུའམ། ཟླ་བ་བཅུར་ཆར་ཕོབས་ཤིག །ཨི་ལི་མི་ལི། ཀི་ལི་མི་ལི། ཀི་ལི་མེ་
ལེ༑ ཀེ་ཏུ་མཱུ་ལེ། དུ་དུཾ་བེ། སུ་དུཾ་པེ་ཌེ། ད་བི་མེ། སནྡུ་བཊྚེ། བུ་ས་བཊྚེ། བུ་ས་ར། བུ་ས་ར། དྷ་ན་བ་སྟ་ར་ཀེ། ནཀྐ་ལཱ། ནརྐ་ལི་མི། ཁ་ལི་མ་གྷོ་ཥ། ར་ཁི་ལེ། ཨི་ཏི་སད་ཛ་
ལེ༑ དུཾ་བེ། སུ་དུཾ་བེ། ཨཊྚེ། ནཊྚེ། པྲ་ནཊྚེ། ཨ་ན་ཎཊྚེ། ཨ་ན་མཱ་ལེ། ལྷས་ཀུན་ནས་ཆུ་གསར་པའི་ཆར་ཕོབས་ཤིག །ནཱ་རཱ་ཡ་ནི། པཱ་རཱ་ཡ་ནི། ཧ་རི་ཏཱི་ལ། ཀུནྟཱ་ལི། ཨི་ལི་
མི་སྟི༑ ཀི་ལ་ཏི་ལི་མི་སྟི། འགྲོ་ལྡིང་བའི་གསང་སྔགས་ཀྱི་ཚིག་འདི་དག་གྲུབ་པར་གྱུར་ཅིག་སྭཱཧཱ། ཀུན་དགའ་བོ། འདི་ནི། རིག་སྔགས་ཀྱི་རྒྱལ་མོ་རྨ་བྱ་ཆེན་མོའི་སྙིང་

90-1-10a


པོ་ཡིན་ནོ། །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་པོ་འདི་གྲོང་ན་འདུག་པ་ན་ཡང་ཡིད་ལ་བྱའོ། །དགོན་པ་ན་འདུག་གམ། ལམ་ན་འདུག་
གམ༑ ལམ་གོལ་བ་ན་འདུག་གམ། རྒྱལ་པོའི་ཕོ་བྲང་འཁོར་ན་འདུག་གམ། ཆོམ་རྐུན་གྱི་ནང་ན་འདུག་གམ། མེའི་ནང་ན་འདུག་གམ། ཆུའི་ནང་ན་འདུག་གམ། དགྲའི་
ནང་ན་འདུག་གམ། ཕྱིར་རྒོལ་བ་དང༌། དགྲ་བོའི་ནང་ན་འདུག་གམ། འཁོར་གྱི་ནང་ན་འདུག་གམ། རྩོད་པའི་ནང་ན་འདུག་གམ། སྦྲུལ་གྱིས་ཟིན་ཏམ་དུག་འཐུངས་
སམ༑ འཇིགས་པ་ཐམས་ཅད་འདུས་པ་ན་ཡང་ཡིད་ལ་བྱའོ། །རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་དང༌།
ནད་བཞི་བརྒྱ་རྩ་བཞི་ལས་ནད་གང་ཡང་རུང་བས་བཏབ་པར་གྱུར་པ་དང༌། ཕོངས་པར་གྱུར་པ་ན་ཡང་ཤིན་ཏུ་ཡིད་ལ་བྱའོ། །དེ་ཅིའི་ཕྱིར་ཞེ་ན། ཀུན་དགའ་བོ། གསད་
པའི་རིགས་པ་ནི། ཆད་པས་བྲལ་བར་འགྱུར་རོ། །ཆད་པས་གཅད་པའི་རིགས་པ་ནི། བཞུ་བཙོག་གིས་སོ། །བཞུ་བཙོག་པའི་རིགས་པ་ནི། སྤྱོ་བས་སོ། །སྤྱོ་བའི་
རིགས་པ་ནི། དམ་བཅས་པས་སོ། །དམ་བཅས་པའི་རིགས་པ་ནི། སྤུ་ཟིང་ཞེས་བྱ་བས་སོ། །སྤུ་ཟིང་ཞེས་བྱ་བའི་རིགས་པ་ནི། དེ་བཞིན་དུ་ཐར་པར་འགྱུར་ཏེ། དེའི་

90-1-10b


དེའི་ནད་ཐམས་ཅད་ཀྱང་ལྡོག་པར་འགྱུར་རོ། །ཀུན་དགའ་བོ། རིག་སྔགས་དང༌། གསང་སྔགས་ཀྱི་ཚིག་འདི་ཡང་ཡིད་ལ་བྱའོ། །ཏདྱ་ཐཱ། ཙི་ལི་མི་ལི། ཀི་ལི་མི་ལི། ཀེ་དཱུ་
མཱུ་ལེ༑ བུ་ས་བཊྚེ། བུ་ས་རི་ཎི། བུ་ད་རི་ཎི། ཀེ་བཊྚེ། ཀེ་བཊྚེ་ཀ། མཱུ་ལེ། ཨི་ཏི་ཤ་བ་རེ། དུཾ་བ། བེ་དུཾ་བེ། པྲི་ཡཾ་ཀ་རེ། ཨཱ་བཊྚེ། པ་རི་བཊྚེ། ལྷས་ཀུན་ཏུ་ཆུ་སར་པའི་ཆར་ཕོབས་
ཤིག །ན་མོ་བྷ་ག་བ་ཏེ། ཨིཊྚཊྚ་ཡ། ཨིནྡྲ་གོ་མི་སི་ཀཱ་ཡ། བྷྀངྒ་རི་ཀཱ་ཡ། ཨཱ་ཤ་ནེ། བཱ་ཤ་ནེ། པཱ་པ་ནི་ཀུའུ་ལེ། ཀ་པི་ལི་མིཊྚེ། ཨི་ལི་མིཊྚེ། སངས་རྒྱས་བཅོམ་ལྡན་འདས་ལ་
ཕྱག་འཚལ་ལོ། །གསང་སྔགས་ཀྱི་ཚིག་རྣམས་གྲུབ་པར་གྱུར་ཅིག་སྭཱཧཱ། ཀུན་དགའ་བོ། དེ་བཞིན་གཤེགས་པས་གསུངས་པའི་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་
སྲུང་བར་གྱིས་ཤིག །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་
ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བགྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་
ཅིག །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་སྲུང་བ་བྱས་ཤིང་སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་


90-1-11a


དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་
པ་དང༌། ས་བཅིང་བ་བྱས་པ་ལ་རྣམ་པར་འཚེ་བའི་ཕྱིར་འོང་བ། ལྷའམ། ལྷ་མོའམ། ལྷའི་བུ་ཕོའམ། ལྷའི་བུ་མོའམ། ལྷ་རྒན་པོའམ། ལྷ་རྒན་མོའམ། ལྷའི་འཁོར་ཕོའམ།
ལྷའི་འཁོར་མོའམ། ཀླུའམ། ཀླུ་མོའམ། ཀླུའི་བུ་ཕོའམ། ཀླུའི་བུ་མོའམ། ཀླུ་རྒན་པོའམ། ཀླུ་རྒན་མོའམ། ཀླུའི་འཁོར་ཕོའམ། ཀླུའི་འཁོར་མོའམ། ལྷ་མ་ཡིན་ནམ། ལྷ་མ་
ཡིན་མོའམ། ལྷ་མ་ཡིན་གྱི་བུ་ཕོའམ། ལྷ་མ་ཡིན་གྱི་བུ་མོའམ། ལྷ་མ་ཡིན་རྒན་པོའམ། ལྷ་མ་ཡིན་རྒན་མོའམ། ལྷ་མ་ཡིན་གྱི་འཁོར་ཕོའམ། ལྷ་མ་ཡིན་གྱི་འཁོར་མོའམ།
རླུང་ལྷའམ། རླུང་ལྷ་མོའམ། རླུང་ལྷའི་བུ་ཕོའམ། རླུང་ལྷའི་བུ་མོའམ། རླུང་ལྷ་རྒན་པོའམ། རླུང་ལྷ་རྒན་མོའམ། རླུང་ལྷའི་འཁོར་ཕོའམ། རླུང་ལྷའི་འཁོར་མོའམ།
ནམ་མཁའ་ལྡིང་ངམ། ནམ་མཁའ་ལྡིང་མོའམ། ནམ་མཁའ་ལྡིང་གི་བུ་ཕོའམ། ནམ་མཁའ་ལྡིང་གི་བུ་མོའམ། ནམ་མཁའ་ལྡིང་རྒན་པོའམ། ནམ་མཁའ་ལྡིང་རྒན་
མོའམ༑ ནམ་མཁའ་ལྡིང་གི་འཁོར་ཕོའམ། ནམ་མཁའ་ལྡིང་གི་འཁོར་མོའམ། དྲི་ཟའམ། དྲི་ཟ་མོའམ། དྲི་ཟའི་བུ་ཕོའམ། དྲི་ཟའི་བུ་མོའམ། དྲི་ཟ་རྒན་པོའམ། དྲི་

90-1-11b


ཟ་རྒན་མོའམ། དྲི་ཟའི་འཁོར་ཕོའམ། དྲི་ཟའི་འཁོར་མོའམ། མིའམ་ཅིའམ། མིའམ་ཅི་མོའམ། མིའམ་ཅིའི་བུ་ཕོའམ། མི་འམ་ཅིའི་བུ་མོའམ། མིའམ་ཅིའི་རྒན་པོའམ། མི་
འམ་ཅི་རྒན་མོའམ། མིའམ་ཅིའི་འཁོར་ཕོའམ། མིའི་ཅིའི་འཁོར་མོའམ། ལྟོ་འཕྱེ་ཆེན་པོའམ། ལྟོ་འཕྱེ་ཆེན་མོའམ། ལྟོ་འཕྱེ་ཆེན་པོའི་བུ་ཕོའམ། ལྟོ་འཕྱེ་ཆེན་པོའི་བུ་མོའམ།
ལྟོ་འཕྱེ་ཆེན་པོ་རྒན་པོའམ། ལྟོ་འཕྱེ་ཆེན་པོ་རྒན་མོའམ། ལྟོ་འཕྱེ་ཆེན་པོའི་འཁོར་ཕོའམ། ལྟོ་འཕྱེ་ཆེན་པོའི་འཁོར་མོའམ། གནོད་སྦྱིན་ནམ། གནོད་སྦྱིན་མོའམ། གནོད་སྦྱིན་
གྱི་བུ་ཕོའམ། གནོད་སྦྱིན་གྱི་བུ་མོའམ། གནོད་སྦྱིན་རྒན་པོའམ། གནོད་སྦྱིན་རྒན་མོའམ། གནོད་སྦྱིན་གྱི་འཁོར་ཕོའམ། གནོད་སྦྱིན་གྱི་འཁོར་མོའམ། སྲིན་པོའམ། སྲིན་མོའམ། སྲིན་
པོའི་བུ་ཕོའམ། སྲིན་པོའི་བུ་མོའམ། སྲིན་པོ་རྒན་པོའམ། སྲིན་པོ་རྒན་མོའམ། སྲིན་པོའི་འཁོར་ཕོའམ། སྲིན་པོའི་འཁོར་མོའམ། ཡི་དྭགས་སམ། ཡི་དྭགས་མོའམ།
ཡི་དྭགས་ཀྱི་བུ་ཕོའམ། ཡི་དྭགས་ཀྱི་བུ་མོའམ། ཡི་དྭགས་རྒན་པོའམ། ཡི་དྭགས་རྒན་མོའམ། ཡི་དྭགས་ཀྱི་འཁོར་མོའམ། ཤ་ཟའམ།
ཤ་ཟ་མོའམ། ཤ་ཟའི་བུ་ཕོའམ། ཤ་ཟའི་བུ་མོའམ། ཤ་ཟ་རྒན་པོའམ། ཤ་ཟ་རྒན་མོའམ། ཤ་ཟའི་འཁོར་ཕོའམ། ཤ་ཟའི་འཁོར་མོའམ། འབྱུང་པོའམ། འབྱུང་པོ་

90-1-12a


མོའམ༑ འབྱུང་པོའི་བུ་ཕོའམ། འབྱུང་པོའི་བུ་མོའམ། འབྱུང་པོ་རྒན་པོའམ། འབྱུང་པོ་རྒན་མོའམ། འབྱུང་པོའི་འཁོར་ཕོའམ། འབྱུང་པོའི་འཁོར་
མོའམ༑ གྲུལ་བུམ་མམ། གྲུལ་བུམ་མོའམ། གྲུལ་བུམ་གྱི་བུ་ཕོའམ། གྲུལ་བུམ་གྱི་བུ་མོའམ། གྲུལ་བུམ་རྒན་པོའམ། གྲུལ་བུམ་རྒན་མོའམ། གྲུལ་བུམ་གྱི་
འཁོར་ཕོའམ། གྲུལ་བུམ་གྱི་འཁོར་མོའམ། སྲུལ་པོའམ། སྲུལ་པོ་མོའམ། སྲུལ་པོའི་བུ་ཕོའམ། སྲུལ་པོའི་བུ་མོའམ། སྲུལ་པོ་རྒན་ཕོའམ། སྲུལ་པོ་རྒན་མོའམ།
སྲུལ་པོའི་འཁོར་ཕོའམ། སྲུལ་པོའི་འཁོར་མོའམ། ལུས་སྲུལ་པོའམ། ལུས་སྲུལ་པོ་མོའམ། ལུས་སྲུལ་པོའི་བུ་ཕོའམ། ལུས་སྲུལ་པོའི་བུ་མོའམ།
ལུས་སྲུལ་པོ་རྒན་པོའམ། ལུས་སྲུལ་པོ་རྒན་མོའམ། ལུས་སྲུལ་པོའི་འཁོར་ཕོའམ། ལུས་སྲུལ་པོའི་འཁོར་མོའམ། སྐེམ་བྱེད་དམ། སྐེམ་བྱེད་མོའམ།
སྐེམ་བྱེད་ཀྱི་བུ་ཕོའམ། སྐེམ་བྱེད་ཀྱི་བུ་མོའམ། སྐེམ་བྱེད་རྒན་པོའམ། སྐེམ་བྱེད་རྒན་མོའམ། སྐེམ་བྱེད་ཀྱི་འཁོར་ཕོའམ། སྐེམ་བྱེད་ཀྱི་འཁོར་མོའམ། སྨྱོ་བྱེད་
དམ༑ སྨྱོ་བྱེད་མོའམ། སྨྱོ་བྱེད་ཀྱི་བུ་ཕོའམ། སྨྱོ་བྱེད་ཀྱི་བུ་མོའམ། སྨྱོ་བྱེད་རྒན་པོའམ། སྨྱོ་བྱེད་རྒན་མོའམ། སྨྱོ་བྱེད་ཀྱི་འཁོར་ཕོའམ། སྨྱོ་བྱེད་ཀྱི་འཁོར་མོའམ།

90-1-12b


གྲིབ་གནོན་ནམ། གྲིབ་གནོན་མོའམ། གྲིབ་གནོན་གྱི་བུ་ཕོའམ། གྲིབ་གནོན་གྱི་བུ་མོའམ། གྲིབ་གནོན་རྒན་པོའམ། གྲིབ་གནོན་རྒན་མོའམ། གྲིབ་གནོན་གྱི་འཁོར་
ཕོའམ༑ གྲིབ་གནོན་གྱི་འཁོར་མོའམ། བརྗེད་བྱེད་དམ། བརྗེད་བྱེད་མོའམ། བརྗེད་བྱེད་ཀྱི་བུ་ཕོའམ། བརྗེད་བྱེད་ཀྱི་བུ་མོའམ། བརྗེད་བྱེད་རྒན་པོའམ། བརྗེད་བྱེད་རྒན་
མོའམ༑ བརྗེད་བྱེད་ཀྱི་འཁོར་ཕོའམ། བརྗེད་བྱེད་ཀྱི་འཁོར་མོའམ། གནོན་པོའམ། གནོན་པོ་མོའམ། གནོན་པོའི་བུ་ཕོའམ། གནོན་པོའི་བུ་མོའམ། གནོན་པོ་རྒན་
པོའམ༑ གནོན་པོ་རྒན་མོའམ། གནོན་པོའི་འཁོར་ཕོའམ། གནོན་པོའི་འཁོར་མོའམ། འགའ་ཡང་འོང་བར་ངས་ལྷ་དང་བཅས་པ། བདུད་དང་བཅས་པ། ཚངས་པ་དང་
བཅས་པ། དགེ་སྦྱོང་དང་བྲམ་ཟེའི་སྐྱེ་རྒུ་དང་བཅས་པ། ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ན་མ་མཐོང་ངོ༌། །གླགས་ཚོལ་བར་འདོད་ཅིང་གླགས་ལྟ་ན་
ཡང་གླགས་མི་རྙེད་དོ། །ལྷ་ནི། ལྷ་འདུ་བའི་གནས་སུ་མ་ཡིན། ཀླུ་ནི། ཀླུ་འདུ་བའི་གནས་སུ་མ་ཡིན། ལྷ་མ་ཡིན་ནི། ལྷ་མ་ཡིན་འདུ་བའི་གནས་སུ་མ་ཡིན། རླུང་ལྷ་ནི།
རླུང་ལྷ་འདུ་བའི་གནས་སུ་མ་ཡིན། ནམ་མཁའ་ལྡིང་ནི། ནམ་མཁའ་ལྡིང་འདུ་བའི་གནས་སུ་མ་ཡིན། དྲི་ཟ་ནི། དྲི་ཟ་འདུ་བའི་གནས་སུ་མ་ཡིན། མིའམ་ཅི་ནི། མིའམ་

90-1-13a


ཅི་འདུ་བའི་གནས་སུ་མ་ཡིན། ལྟོ་འཕྱེ་ཆེན་པོ་ནི། ལྟོ་འཕྱེ་ཆེན་པོ་འདུ་བའི་གནས་སུ་མ་ཡིན། གནོད་སྦྱིན་ནི། གནོད་སྦྱིན་འདུ་བའི་གནས་སུ་མ་ཡིན།
སྲིན་པོ་ནི། སྲིན་པོ་འདུ་བའི་གནས་སུ་མ་ཡིན། ཡི་དྭགས་ནི། ཡི་དྭགས་འདུ་བའི་གནས་སུ་མ་ཡིན། ཤ་ཟ་ནི། ཤ་ཟ་འདུ་བའི་གནས་སུ་མ་ཡིན། འབྱུང་པོ་ནི།
འབྱུང་པོ་འདུ་བའི་གནས་སུ་མ་ཡིན། གྲུལ་བུམ་ནི། གྲུལ་བུམ་འདུ་བའི་གནས་སུ་མ་ཡིན། སྲུལ་པོ་ནི། སྲུལ་པོ་འདུ་བའི་གནས་སུ་མ་ཡིན། ལུས་སྲུལ་པོ་ནི།
ལུས་སྲུལ་པོ་འདུ་བའི་གནས་སུ་མ་ཡིན། སྐེམ་བྱེད་ནི། སྐེམ་བྱེད་འདུ་བའི་གནས་སུ་མ་ཡིན། སྨྱོ་བྱེད་ནི། སྨྱོ་བྱེད་འདུ་བའི་གནས་སུ་མ་ཡིན། གྲིབ་གནོན་ནི། གྲིབ་
གནོན་འདུ་བའི་གནས་སུ་མ་ཡིན། བརྗེད་བྱེད་ནི། བརྗེད་བྱེད་འདུ་བའི་གནས་སུ་མ་ཡིན་ཏེ། གནོན་པོ་ནི། གནོན་པོ་འདུ་བའི་གནས་སུ་མི་བྱེད་དོ། །གང་ལ་ལ་ཞིག་
རིག་སྔགས་ཀྱི་རྒྱལ་མོ་རྨ་བྱ་ཆེན་མོ་ལས་འགལ་བར་བྱེད་ན། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་སོ། །གསང་སྔགས་ཀྱི་ཚིག་འདི་དག་ཀྱང་ཡིད་
ལ་བྱའོ༑ ༑ཏདྱ་ཐཱ། ཨི་ལི་མི་ལི། ཀི་ལི་མི་ལི། ཀིན་དུག་དྷེ། མུཀྟེ། སུ་མུཀྟེ། །ཨཱ་ཌེ་ནཱ་ཌེ་སུ་ཎཱ་ཌེ། ལྕང་ལོ་ཅན་དུ་མཆོག་ཏུ་ལྷས་ཆར་ཕོབས་ཤིག །ཨཱ་རཱ་པཱ་རཱ། གོ་དོ་ཧི་

90-1-13b


ཀཱ༑ ཨི་ལི་མི་ལི། བྷི་ཛྫི་ལི་ཀཱ། ཨུ་དུ་ཀཱ། ཨུ་དུ་ཀཱ། ཀཱ་དུ་ཊུ་ཀཱ། ཨི་ལི་མི་ལི། ཏི་ལི་མི་ལི། ས་མནྟ་ཏ། ཀྲི་ཏྭཱ། ཧུ་ལུ་ཧུ་ལུ། ཧི་ལི་ཧི་ལི། མི་ལི་མི་ལི། པི་ལི་པི་ལི། ཀི་ལི་ཀི་ལི།
ཤཱིར་ཥེ་ཎ། བཪྵ་ཏུ། ཙུ་ལུ་ཙུ་ལུ། ཙ་ལ་ཙ་ལ། ཙི་ལི་ཙི་ལི། ཙུ་ལུ་ཙུ་ལུ། ཙི་ཊི་ཙི་ཊི། ཤི་ཁི་ཤི་ཁི། ཤི་ཁི་ཤི་ཁི། ཨི་ཊ་ཊི་བི་ཊི་ཊ་ཁི་ཁི་ཁི་ཁི། ཛུ་ཧུ་ཛུ་ཧུ་ཛུ་ཛུ་ཧུ་ཛུ་ཧུ་ཛུ་ཧུ་ཛུ་ཧུ་ཛུ་
ཧུ་ཛུ་ཧུ་ཛུ་ཧུ་ཛུ་ཧུ། ཧ་ར་ཧ་ར། ཧ་ར་ཎེ། ཛམྦྷེ། པྲ་ཛམྦྷེ། སརྦྦ་དུཥྚ་པྲ་དུཥྚཱ་ནཱཾ། ཛམྦྷེ་མི། སྟམྦྷེ་མི། བདག་ལ་སྲུང་བ་གྱིས་ཤིག །སྤ་བ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་
བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་
གྱིས་ཤིག་སྭཱཧཱ། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཙི་ཏྲེ་ཙི་ཏྲེ་མཱུ་ལེ། ཙི་ཏྲེ་ཙི་ཏྲེ་མཱ་ལེ། ཧ་ལེ་ཧ་ལེ་མཱ་ལེ། ཕ་ལེ་ཕ་ལ་མཱ་ལེ། ཁུ་རུ་ཁུ་
རུ༑ བ་རུ་ཎེ། བཱི་རེ་དྷ་ཡེ། སུ་རུ་སུ་རུ། མུ་རུ་མུ་རུ། སངས་རྒྱས་ཐམས་ཅད་ཀྱི་གཟི་བརྗིད་ཀྱིས་སྡང་བ་དང༌། རབ་ཏུ་སྡང་བ་རྣམས་ཀྱི་དུག་དང༌། མཆེ་བའི་དུག་དང༌། རྩ་བའི་
དུག་དང༌། ཁ་ཟས་ཀྱི་དུག་བཅོམ་མོ། །སུ་རུ་སུ་རུ་ཀེ །ཙ་ར་ཙ་ར་ཀེ །བ་ར་བ་ར་ཀེ །ཙ་རཀྐེ། པི་རི་ཧི་རི། ཡང་དག་པར་རྫོགས་པའི་སངས་རྒྱས་ཉན་ཐོས་ཀྱི་དགེ་འདུན་


90-1-14a


དང་བཅས་པ་བདུན་པོ་དག་གི་གཟི་བརྗིད་ཀྱིས་དུག་བཅོམ་མོ། །དུག་ངེས་པར་བཅོམ་མོ། །དུག་མེད་དོ། །ཨེ་ལཱ་མེ་ལཱ། ཨི་ལི་མི་ལཱ། ཏི་ལི་ཏི་ལི། ཏི་ལི་མཱ།
ཏི་ཧ་དུ་ཧ། ཏི་ལི་མཱ། ཏི་མཱ། དུ་མཱ། དྷི་མཱ། དྷུ་མཱ། དྷུ་སུ་ཀུཾ་བྷཱ་ཀུམྦྷ་སུ་ཀུམྦྷ་སུཾ་བཱ། ཏུཾ་བཱ། ས་མ་ཏུཾ་བཱ། ཨཱ་ཌེ་ནཱ་ཌེ། ཏི་ལ། ཀུཉྩ་ཎཱ་ཌེ། བཪྵ་ཏུ་དེ་བ། ཨི་ལི་ཀི་སི། ང་སེམས་
ཅན་ཐམས་ཅད་ལ་བྱམས་པས་ལྷས་ཟླ་བ་དགུའམ། ཟླ་བ་བཅུར་ཀུན་ཏུ་ཆར་ཕོབས་ཤིག། བུ་ཥ་ཌེ་ཤ་བ་རི་ཎི། བུ་དྷཱ་རི་ཎི། ཀེ་བཊྚེ། ཀེ་བཊྚེ། ཀེ་བཊྚ། ཀ་མཱུ་ལེ། ཨི་ཏི་ཤ་
བ་རེ༑ ཏུམྦེ་ཏུམྦྷཱ་པྲི་ཡཾ་ཀ་རེ། ཨཱ་བཊྚེ། པ་རི་བཊྚེ། ལྷས་ཀུན་ནས་ཆུ་གསར་བའི་ཆར་ཕོབས་ཤིག། ན་མོ་བྷ་ག་བ་ཏེ། ཨིནྡྲ་གོ་མི། སི་ཀཱ་ཡ། ཨིཊྚཊྚཱི་ཡ། གོ་དོ་ཧི་ཀཱ་ཡཱ། བྷྲིཾ་
གཱ་རི་ཀཱ་ཡ། ཨ་ལེ་ཏ་ལེ། ཀུནྟ་ལེ། ཨཊྚེ་ནཊྚེ། ཀུ་ནཊྚེ། ཨཱ་ས་ནེ། པཱ་ཤ་ནེ། པཱ་པ་ནི་ཀཱུ་ལེ། པྲ་ཏི་ཀཱུ་ལེ། སངས་རྒྱས་བཅོམ་ལྡན་འདས་རྣམས་ལ་ཕྱག་འཚལ་ལོ་སྭཱཧཱ།
རྒྱལ་བ་རྣམ་གཟིགས་མྱ་ངན་འཚང་ལ་གནས། །རྒྱལ་བ་གཙུག་ཏོར་པདྨ་དཀར་པོའི་དྲུང༌། །ཐམས་ཅད་སྐྱོབ་པ་སཱ་ལའི་དྲུང་ན་གནས། །བྲམ་ཟ་འཁོར་བ་འཇིག་ནི་
ཤིཪྵའི་དྲུང༌། །སངས་རྒྱས་གསེར་ཐུབ་ཨུ་དུམ་ཝ་རའི་དྲུང༌། །འོད་སྲུང་ནྱ་གྲོ་དྷའི་དྲུང་ན་གནས། །ཤཱཀྱ་ཐུབ་མཆོག་ཁྱད་པར་གནས་དྲུང་དུ། །ཕྱིན་ནས་བྱང་ཆུབ་


90-1-14b


ཐོབ་གྱུར་གཽའུ་ཏ་མ། །སངས་རྒྱས་རྫུ་འཕྲུལ་ཆེན་པོ་དེ་དག་ལ། །མངོན་པར་དད་པའི་ལྷ་གང་འཁོད་པ་དག །ལྷ་རྣམས་དེ་དག་ཡིད་དགའ་མགུ་གྱུར་ནས། །རྟག་ཏུ་དགེ་དང་
ཞི་བར་འགྱུར་བ་བྱས། །ཏདྱ་ཐཱ། ཨི་ལི་མི་ལི། ཀི་ལི་མི་ལི། ཀི་ལི་ཙི་ལི། ཀི་ལི་བོ་ལི། ཨུ་དུ་རཱ། སུ་དུ་རུ། སུ་དུ་མོ་དེ། བུ་ས་ར་བུ་ས་ར། ཧུ་ཧུ་ཀ་རཉྫེ། ཀ་རཉྫ། མཱུ་ལེ། ཨི་
ཏི༑ སན་ཏཱ། ཀུནད་ལི། ཀུན་ཏཱ་ལི། ནཱ་རཱ་ཡ་ཎི། པཱ་རཱ་ཡ་ནི། པ་ཤྱེ་ནི། པ་ཤྱ་པ་ཤྱ་ནི། ཀི་པ་ལི་བཱ་སྟུ་ནི། འགྲོ་ལྡིང་བའི་སྔགས་ཀྱི་ཚིག་རྣམས་གྲུབ་པར་གྱུར་ཅིག་སྭཱཧཱ།
ཀུན་དགའ་བོ། སྨན་ཆེན་པོ་འདི་དག་ནི། མི་མཇེད་ཀྱི་བདག་པོ་ཚངས་པ་དང༌། ལྷ་རྣམས་ཀྱི་དབང་པོ་བརྒྱ་བྱིན་དང༌། རྒྱལ་པོ་ཆེན་པོ་བཞི་དང༌། གནོད་སྦྱིན་གྱི་སྡེ་དཔོན་
ཆེན་པོ་ཉི་ཤུ་རྩ་བརྒྱད་ཀྱིས་བཤད་པ་སྟེ། ཀུན་དགའ་བོ། གང་སྨན་ཆེན་པོ་འདི་དག་གི་མིང་འཛིན་པ་ལ་འགའ་ཞིག་རབ་ཏུ་ལྡང་བའི་སེམས་ཀྱིས་འོང་ན། དེའི་མགོ་ཨརྫ་
ཀའི་དོག་པ་བཞིན་དུ་ཚལ་པ་བདུན་དུ་འགས་སོ། །ཏདྱ་ཐཱ། ཀཱིརྟི་མཱུ་ལེ། ཨེ་རཎྜེ་མཱུ་ལེ། ས་མནྟ་མཱུ་ལེ་ན་ཌ་ནཱ་ཌེ། ཨ་ཌེ། ནཱ་ཌེ། ཀུ་ཤ་ནཱ་ཌེ། ཨིཏྟེ། མིཏྟེ། པཱ་རུ། ཨ་ར་ཌ་
ཀ༑ མ་ར་ཌ་ཀཱ། ཨི་ལི་ཀུ་ཤི། གོ་དོ་ཧི་ཀ། ཨུད་དྷུཾ་དྷུ་མ། བྷིན་ན། མེ་ཌཱ། སངས་རྒྱས་རྣམས་ལ་ཕྱག་འཚལ་ལོ། །རྐང་གཉིས་ཁྱེད་ཅག་བདེ་ལེགས་ཤོག །རྐང་བཞི་


90-1-15a


ཁྱེད་ཅག་བདེ་ལེགས་ཤོག །ལམ་དུ་ཞུགས་རྣམས་བདེ་ལེགས་ཤོག །ཕྱིར་འོང་དག་ཀྱང་བདེ་ལེགས་ཤོག །མཚན་མོ་བདེ་ལེགས་ཉིན་བདེ་ལེགས། །ཉི་
མའི་གུང་ལའང་བདེ་ལེགས་ཤིང༌། །ཁྱེད་ཅག་ཀུན་ཏུ་བདེ་ལེགས་ཤོག །དེ་དག་སྡིག་པར་མ་གྱུར་ཅིག །ཉི་མ་ཐམས་ཅད་དགེ་བ་ཡིན། །རྒྱུ་སྐར་ཐམས་ཅད་བཟང་
པོ་ཡིན༑ ༑སངས་རྒྱས་ཐམས་ཅད་རྫུ་འཕྲུལ་ཆེ། །དགྲ་བཅོམ་ཐམས་ཅད་ཟག་པ་མེད། །བདེན་པའི་ཚིག་འདིས་ཀུན་ཏུ་བདེ་ལེགས་སུ་གྱུར་ཅིག། དེ་བཞིན་གཤེགས་
པས་གསུངས་པའི་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག། སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་
སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་
དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། །གནོད་སྦྱིན་གང་དག་རྒྱ་མཚོ་ལ་གནས་པའི་གནོད་
སྦྱིན་དེ་དག་དང༌། གང་དག་རིའི་རྒྱལ་པོ་རི་རབ་དང༌། གང་དག་རིའི་རྒྱལ་པོ་གཞན་རྣམས་དང༌། འབྲོག་རྣམས་དང༌། འབྲོག་ཆེན་པོ་རྣམས་དང༌། ཀླུང་རྣམས་དང༌།


90-1-15b


ཀླུང་ཆེན་པོ་རྣམས་དང༌། སྨན་ལྗོངས་རྣམས་དང༌། འབབ་ཆུ་རྣམས་དང༌། ལྟེང་ག་རྣམས་དང༌། ལུ་མ་རྣམས་དང༌། རིའི་ཕུག་རྣམས་དང༌། དུར་ཁྲོད་རྣམས་དང༌། དུར་ཁྲོད་ཆེན་པོ་
རྣམས་དང༌། བཞི་མདོ་རྣམས་དང༌། གྲོང་རྣམས་དང༌། གྲོང་ཁྱེར་རྣམས་དང༌། ལྷ་རྣམས་དང༌། སྐྱེད་མོས་ཚལ་རྣམས་དང༌། ནགས་རྣམས་དང༌། ནགས་ཚལ་རྣམས་དང༌། ལམ་
རྣམས་དང༌། ལམ་གོལ་བ་དག་ན་གནས་པ་དང༌། ཀུན་དགའ་བོ། གནོད་སྦྱིན་གང་དག་ལྕང་ལོ་ཅན་གྱི་ཕོ་བྲང་འཁོར་ན་གནས་པ་དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་
བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རི་ཧཱ་རི་ཎི། ཙ་ལི་ཙ་ལི་ཎི། བྷྲ་མ་ནི། བྷྲ་མ་ནི། མོ་ཧ་ཎི།
སྟམྦྷ་ནི། ཛམྦྷ་ནི། སྭ་ཡཾ་བྷུ་བེ་སྭཧཱ། ཀུན་དགའ་བོ། ཤར་ཕྱོགས་ན་དྲི་ཟའི་རྒྱལ་པོ་ཡུལ་འཁོར་སྲུང་ཞེས་བྱ་བ་དྲི་ཟ་ཐམས་ཅད་ཀྱི་བདག་པོ་འཁོར་དྲི་ཟ་འབུམ་ཕྲག་དུ་མ་
ཡོད་པ༑ དྲི་ཟ་རྣམས་ལ་དབང་བྱེད་དུ་འཇུག་པ་གནས་ཏེ། གང་ཤར་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་དེ་ཡང་བུ་དང་བཅས། ཚ་བོ་དང་བཅས། སྤུན་དང་བཅས། བློན་
པོ་དང་བཅས། སྡེ་དཔོན་དང་བཅས། མངག་པ་དང་བཅས། ཕོ་ཉ་དང་བཅས། གཡོག་དང་བཅས། འཁོར་དང་བཅས་པས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་


90-1-16a


སྲུང་བ་གྱིས་ཤིག །སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་
སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་
མཐོང་བར་ཤོག་ཅིག །ཏདྱ་ཐཱ། ཛྷུ་ཛྷུ་རུ། ཛྷུ་ཛྷུ་རུ། ཛྷུ་ཛྷུ་རུ། ཛྷུ་རུ། ཛྷུ་རུ། ཛྷུ་རུ་མེ་སྭཱཧཱ། ཀུན་དགའ་བོ། ལྷོ་ཕྱོགས་ན་གྲུལ་བུམ་གྱི་རྒྱལ་པོ་འཕགས་སྐྱེས་པོ་ཞེས་བྱ་བ་
གྲུལ་བུམ་གྱི་བདག་པོ་འཁོར་གྲུལ་བུམ་བརྒྱ་སྟོང་དུ་མ་ཡོད་པ། གྲུལ་བུམ་རྣམས་ལ་དབང་བྱེད་དུ་འཇུག་པ་གནས་ཏེ། གང་ལྷོ་ཕྱོགས་སྲུང་ཞིང་ཡོངས་སུ་སྐྱོང་བར་
བྱེད་པ་དེ་ཡང་བུ་དང་བཅས། ཚ་བོ་དང་བཅས། སྤུན་དང་བཅས། བློན་པོ་དང་བཅས། སྡེ་དཔོན་དང་བཅས། མངག་པ་དང་བཅས། ཕོ་ཉ་དང་བཅས། གཡོག་དང་བཅས།
འཁོར་དང་བཅས་པས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །སྦ་བ་དང༌། ཡོངས་སུ་བསྐྱབ་པ་དང་ཡོངས་སུ་གཟུང་བ་དང༌། ཡོངས་
སུ་བསྐྱང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་


90-1-16b


གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། བེ་ལུ་ཀེ །བེ་ལུ་ཀེ །ཨ་མྲྀ་ཏ་གྷཱ་ཏ་ནི། བ་རུ་ཎ་བ་ཏི། སོ་མ་བ་
ཏི༑ བེ་ཎུ་མཱ་ལི་ནི་བེ་ལུ་ནི། པྲི་ཏྲེ་ཀེ །ཙོ་ཙུ་ཙི་ཙུ་སྭཱཧཱ། ཀུན་དགའ་བོ། ནུབ་ཕྱོགས་ན་ཀླུའི་རྒྱལ་པོ་མིག་མི་བཟང་ཞེས་བྱ་བ་ཀླུ་ཐམས་ཅད་ཀྱི་བདག་པོ་འཁོར་ཀླུ་བརྒྱ་སྟོང་དུ་མ་
ཡོད་པ༑ ཀླུ་རྣམས་ལ་དབང་བྱེད་དུ་འཇུག་པ་གནས་ཏེ། གང་ནུབ་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་དེ་ཡང་བུ་དང་བཅས། ཚ་བོ་དང་བཅས། སྤུན་དང་བཅས། བློན་པོ་
དང་བཅས། སྡེ་དཔོན་དང་བཅས། མངག་པ་དང་བཅས། ཕོ་ཉ་དང་བཅས། གཡོག་དང་བཅས། འཁོར་དང་བཅས་པས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་
བ་གྱིས་ཤིག །སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་
ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །
ཏདྱ་ཐཱ༑ བེ་དུ་རི་བེ་དུ་རི། བེ་དཱུ་རཱི། བེ་དཱུ་རཱི། མཊྚི་ཏ། མཊྚི་ཏེ། མཊྚི་ཏེ། ཀོ་ཊི། ཀོ་ཊི། བི་དྱུ་མ་ཏི་བི་དྱུ་མ་ཏི། ཧུ་ཧུ་ཧུ་ཧུ་ཧུ་ཧུ་ཧུ་ཧུ། རུ་རུ་རུ་རུ་རུ་རུ་རུ་རུ། ཙུ་ཙུ་ཙུ་ཙུ་ཙུ་ཙུ་ཙུ་ཙུ།

90-1-17a


ཙ་ཙ་ཙ་ཙ་ཙ་ཙ་ཙ་ཙ་ཛུ་སྭཱཧཱ། ཀུན་དགའ་བོ། བྱང་ཕྱོགས་ན་གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུ་ཞེས་བྱ་བ་གནོད་སྦྱིན་ཐམས་ཅད་ཀྱི་བདག་པོ་འཁོར་
གནོད་སྦྱིན་བརྒྱ་སྟོང་དུ་མ་ཡོད་པ། གནོད་སྦྱིན་རྣམས་ལ་དབང་བྱེད་དུ་འཇུག་པ་གནས་ཏེ། གང་བྱང་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་དེ་ཡང་བུ་དང་བཅས། ཚ་
བོ་དང་བཅས། སྤུན་དང་བཅས། བློན་པོ་དང་བཅས། སྡེ་དཔོན་དང་བཅས། མངག་པ་དང་བཅས། ཕོ་ཉ་དང་བཅས། གཡོག་དང་བཅས། འཁོར་དང་བཅས་པས་རིག་སྔགས་
ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །སྦ་བ་དང༌། ཡོངས་སུ་བསྐྱབ་བ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་
ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །
ལོ་བརྒྱ་འཚོ་བར་གྱུར་ཅིག། སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། སོ་རི་སོ་རི། ཤི་རི་ཤི་རི། མ་ཏི་མ་ཏི། ཏི་རི་ཏི་རི། མ་ཏི། ཀི་རི་ཀི་རི། ཧི་རི་ཧི་རི། པེ་ལུ་པེ་ལུ། པིཾ་
ག་ལེ༑ ཙུ་ལུ་ཙུ་ལུ། ཧ་ཏཾ་བི་ཥཾ། བན་དྷུ་མ་ཏི། ནི་ཧ་ཏཾ་བི་ཥཾ། བནྡྷུ་མ་ཏི་སྭཱཧཱ། ཤར་ཕྱོགས་ན་ནི་ཡུལ་འཁོར་སྲུང༌། །ལྷོ་ཕྱོགས་ན་ནི་འཕགས་སྐྱེས་པོ། །ནུབ་ཕྱོགས་

90-1-17b


ན་ནི་མིག་མི་བཟང༌། །བྱང་ཕྱོགས་ན་ནི་ལུས་ངན་པོ། །རྒྱལ་པོ་ཆེན་པོ་འདི་བཞི་དག །འཇིག་རྟེན་སྐྱོང་བ་གྲགས་དང་ལྡན། །ཕྱོགས་བཞི་དག་ནི་སྐྱོང་བར་བྱེད། །སྡེ་བོ་ཆེ་
ལ་སྟོབས་པོ་ཆེ། །ཕ་རོལ་དགྲ་རྣམས་རབ་ཏུ་འཇོམས། །གཞན་གྱིས་མི་ཐུབ་ཐུལ་བར་དཀའ། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་གྲགས་དང་ལྡན། །རྫུ་འཕྲུལ་
ཆེ་ཞིང་ལྷ་མིན་དང༌། །ལྷ་ཡི་གཡུལ་ཡང་མྱོང་བར་བྱེད། །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བགྱིས་ཤིག །སྦ་བ་དང༌། ཡོངས་སུ་བསྐྱབ་
པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་
པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཨེ་མ་ལེ། ཀེ་ལེ་ཏི་ལེ། མི་ལེ། ཤི་ལེ། པཱ་
ལེ༑ དུཾ་བེ། དུ་དུཾ་བེ། ལྷས་ཀུན་ཏུ་ཆར་ཕོབས་ཤིག །ཧི་ལི་མི་ལི། དུཾ་བེ། དུ་དུཾ་བེ། ཨཊྚེ། བཊྚེ། པ་ར་མ་དུ་བཊྚེ། ལྷས་འུར་འུར་ཀུན་ཏུ་ཆར་ཕོབས་ཤིག །ཀུ་ཊུ་གུ་ཊུ་ན་ཏ། ཨ་ཌ་
ཀ་བད་དཱ་ཡཱཾ། ཨཎཱནཎྜེ། ཏུནྜེ། ཏུ་ཏུཎྜེ། ཙུཀྐེ། བུཀྐེ། མཀྐེ། ཨི་རི་ཌི། མི་རི་ཌི། ནི་རི་ཌི། པི་རི་ཌི། ཧི་རི་ཌི། ཧི་རི་ཧི་ལེ། ཧི་ལེ། ཧུ་ལུ་ཧུ་ལུ། མི་ལི་མི་ལི། ཏུ་ལེ། ཏ་ཏ་ལེ་


90-1-18a


སྭཱཧཱ། ཀུན་དགའ་བོ། ཁྱོད་ཀྱིས་གནོད་སྦྱིན་གྱི་སྡེ་དཔོན་ཆེན་པོ་རྣམས་ཀྱི་མིང་ཟུངས་ཤིག །འདི་ལྟ་སྟེ། ལུས་ལན་གྱི་ནི་བུ་ཐུ་བོ། །ཀུན་ཏུ་རྒྱལ་པ་
མི་ལ་ཞོན། །ཕྲུགས་སུ་ལྡན་ན་གནས་པ་སྟེ། །ལྷ་ཡི་བདེན་པ་གསལ་བ་པོ། །དེས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་
བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་གྱུར་ཅིག །ཏདྱ་ཐཱ། ར་ལེ་བཀྐ་ལེ། མཱ་ཏཾ་གི་ཙཎྜཱ་ལི། པུ་ར་ཥ་ནི། བི་ཙི་ལི་ནི། གཽ་རི། གཱནྡྷ་རི། མཱ་ཏཾ་གི །ཙཎྜཱ་ལི། མཱ་
ལི་ནི༑ ཧི་ལི་ཧི་ལི། ཨ་ག་ཏི། གཽ་རི། གཱནྡྷ་རི། ཀོཥྛ་ཀི་བ་ཙ་རི། བི་ཧཱ་རི། ཧི་ལི་ཧི་ལི། ཀུ་བྱེ་སྭཱཧཱ། སྐྱ་སྣར་བུ་ན་འཁོར་བ་འཇིག །གཞན་གྱིས་མི་ཐུབ་ཀ་བ་ན། །གྲོང་
ཁྱེར་བཟང་ན་གནོད་སྦྱིན་བྲག །ཤེད་ཀྱི་བུ་ནི་བྱང་ཕྱོགས་ན། །ལག་ན་རྡོ་རྗེ་རྒྱལ་པོའི་ཁབ། །བྱ་རྒོད་ཕུང་པོར་གནས་བཅས་པ། །རྒྱ་མཚོའི་མཐའ་ཡི་བར་གྱི་སར། །
ལན་གསུམ་བར་དུ་འགྲོ་བྱེད་པ། །སྟོབས་ཆེ་ཞིང་ནི་གཟི་བརྗིད་ཆེ། །དཔག་ཚད་བཅུར་ནི་རྣམ་པར་གནོན། །གནོད་སྦྱིན་མཁའ་ལྡིང་རྒྱལ་བ་ན། །སྣ་ཚོགས་སྦེད་
པ་གནས་སྒོ་ན། །གནོད་སྦྱིན་བ་ཀུ་རྒྱལ་ཁབ་ན། །སྡེ་བོ་ཆེ་ལ་སྟོབས་པོ་ཆེ། །གནོད་སྦྱིན་ནག་པོ་ཉེ་ནག་པོ། །སེར་སྐྱ་ཡི་ནི་གནས་ན་གནས། །ཐུབ་པ་ཆེན་པོ་ཤཱཀྱའི་


90-1-18b


ཏོག་༑སངས་རྒྱས་ཐུབ་པ་གར་བལྟམས་པ། །རྐང་བཀྲ་པོ་ནི་དགྲ་ཅན་ན། །ཙི་ར་ཏ་ན་དབང་ཕྱུག་ཆེ། །གཉན་ཡོད་ན་ནི་ཕུར་བུ་འོ། །གནས་བཅས་ན་ནི་རྒྱ་མཚོ་གནས། །ཡངས་
པ་ཅན་ན་རྡོ་རྗེ་མཚོན། །སྤྲེའུ་ལྟར་དམར་སེར་གྱད་ཡུལ་ན། །ཝཱ་རཱ་ཎཱ་སིར་ནག་པོ་ཆེ། །བལྟ་ན་སྡུག་ན་ཙམ་པ་ན། །གནོད་སྦྱིན་ཁྱབ་འཇུག་སྒོ་ཅན་ན། །འཛིན་པ་པོ་ནི་སྒོ་དྲུང་
ན༑ ༑འཇིགས་བྱེད་ཟངས་ཀྱི་འདབ་མ་ཅན། །བྲང་གིས་འགྲོ་ན་འཛེམས་པའོ། །འབྲོག་ན་གནོད་སྦྱིན་འབྲོག་གནས་པོ། །སེར་སྐྱ་པོ་ནི་འབྲུ་མང་ན། །འཕགས་རྒྱལ་ན་ནི་ནོར་
སྲུང་བ༑ ༑སྲུང་བྱེད་ན་ནི་ནོར་འབྱོར་པ། །གསོ་བའི་མཐའ་ན་གསོ་པ་པོ། །དགའ་བོ་ཉེ་དགའ་གྲོང་ཁྱེར་གནས། །ཕྲེང་བ་འཛིན་པ་ཆུ་མཆོག་ན། །ཀུན་དགའ་འཆི་མེད་ས་ཞག་
ན༑ ༑མཆེ་བ་དཀར་པོ་དངོས་བཟང་ན། །མི་བརྟན་པ་ནི་གཟི་ཅན་ན། །རིན་ཆེན་རི་ལྡན་གྲོང་ཁྱེར་ན། །ནོར་གྱི་བུ་ནི་ཕྱོགས་མཚམས་གནས། །སྨིན་དྲུག་བུ་ནི་གཞོན་ནུ་ཞེས། །
འཇིག་རྟེན་གྲགས་པ་སྐྱེས་ཡོད་པ། །འོད་མའི་འགྲམ་ན་ལག་བརྒྱ་པ། །ཀ་ལིང་ཀ་ན་ཤིང་རྟ་ཆེ། །ཐུལ་བར་དཀའ་ནི་འགྲོ་འཇོམས་ན། །སྲིད་སྒྲུབ་ནགས་ན་སྲིད་སྒྲུབ་པ། །
གནོད་སྦྱིན་འཇོམས་པ་མདུན་ཁང་ན། །ཕྲེང་བ་སྲུང་ན་རི་བརྩེགས་པ། །རྟ་དམར་ན་ནི་བཟང་པོ་པ། །མ་རྫོགས་པ་ན་ཐམས་ཅད་བཟང༌། །སྙེམས་པ་ཅན་ན་སྐྱོང་བ་པོ། །

90-1-19a


དེད་དཔོན་ནོར་གྱི་དབང་ཕྱུག་གོ །མ་རྒྱལ་རྒྱལ་ན་མཆེ་བ་གཙིགས། །གནས་ཅན་ན་ནི་ནོར་བཟང་པོ། །ཞི་བ་ཞི་བའི་གྲོང་ལེན་ན། །ཞི་བ་བཟང་པོ་འཇིགས་
བྱེད་ན༑ ༑གནོད་སྦྱིན་དབང་པོ་དབང་གྲོང་ན། །མེ་ཏོག་ཏོག་ནི་རྡོ་གྲོང་ན། །ཤིང་པ་ཤིང་གི་གྲོང་ཁྱེར་ན། །ཁ་དོག་ཅན་ན་སེར་སྐྱ་གནས། །ནོར་བུ་བཟང་དང་གང་བ་བཟང༌། །
སྤུན་གཉིས་ཚངས་པ་ལྡན་པ་ན། །བ་ལང་འཛིན་ན་འཇོམས་པ་པོ། །རབ་ཏུ་འཇོམས་པ་རྡོ་འཇོག་ན། །གནོད་སྦྱིན་ཆེན་པོ་བོང་སྲུང་སེལ། །སྐྱུག་པ་ཡི་ནི་རི་ལ་གནས། །གསུམ་
སྦས་འགྲམ་པ་ལྡན་ངོགས་ན། །ཧུ་ནུ་ན་ནི་འོད་བྱེད་པ། །དགའ་བ་ཅན་དང་འཕེལ་བྱེད་པ། །དགའ་བ་འཕེལ་བྱེད་གྲོང་ཁྱེར་ན། །རླུང་གི་ས་ན་རླུང་ལྡན་པ། །འཕྱང་བར་གྱུར་ན་
འཐབ་དགའ་བ། །བཅོམ་བརླག་ན་ནི་བོང་བུ་པ། །ལང་ཀ་ན་ནི་བུམ་པའི་ལྟོ། །གནོད་སྦྱིན་ཉི་འོད་རབ་ཉམས་ན། །ཀོ་ས་ལ་ནི་རི་མགོ་བོ། །རྣམ་པར་རྒྱལ་དང་རྣམ་རྒྱལ་
ལྡན༑ ༑དཀར་པོ་བཅོམ་བརླག་ཡུལ་ན་གནས། །གནོད་སྦྱིན་གང་བ་མ་ལ་ཡར། །ཏི་སེ་གངས་ན་མིའམ་ཅི། །སྤྲིན་གྱི་ཕྲེང་ཅན་པོན་ཏྲ་ན། །རབ་ཏུ་གནས་ན་དུམ་བུ་པ། །
པི་ཏང་ག་ལྱར་ཡང་དག་བྱེད། །རླངས་དང་ལྡན་ན་བདེ་བྱེད་པ། །སྣ་ནས་བྱུང་ན་གནོད་སྦྱིན་མཛེས། །གསོ་བའི་མཐའ་ན་མ་ཆགས་པ། །དགའ་བྱེད་དང་ནི་ཕ་དགའ་

90-1-19b


དང༌། །དཔའ་དང་གསེར་གྱི་ལག་པ་དང༌། །ཀ་ལིང་ཀ་ན་ལྟོ་འཕྱང་པོ། །ཀོ་ས་ལ་ན་ནག་པོ་ཆེ། །དགེ་བ་དགེ་བའི་ཕོ་བྲང་ན། །ཝཱ་ར་ཎཱ་སིར་སྐྱོང་བ་པོ། །འགྲམ་ལྡན་ཕུང་པོ་རྣ་
བ་བཟང༌། །གྲོང་ཁྱེར་དྲུག་ན་ནོར་གཞན་པོ། །གནོད་སྦྱིན་སྟོབས་ཅན་མཐའ་མ་ལ། །སྲུང་བ་ཅན་ན་མཐོང་དཀའ་བ། །བ་ལང་འཇོམས་ན་གཙུག་ཕུད་ཅན། །ཕྱོགས་
མཚམས་ན་ནི་ཐལ་མོ་དགའ། །གདུགས་འདྲ་ན་ནི་དཀྲིས་པ་པོ། །གྲོང་ཁྱེར་དྲུག་ན་ཆུ་སྲིན་འདུལ། །ཚང་ཚིང་གཅིག་ན་མིག་ཡངས་པ། །ཨུ་དུམ་བ་རར་སྒོ་ངའི་འོད། །
ཀཽའུ་ཤམྦྷི་ན་ལྷུན་གྱིས་གྲུབ། །རྣམ་པར་སྣང་བྱེད་ཞི་ལྡན་ན། །སྦྲུལ་གྱི་གདུགས་ན་དགའ་བ་པོ། །གཡོ་བ་འཛིན་ན་སེར་སྐྱ་འོ། །གྱེན་དུ་འགྲོ་ན་བ་ཀུ་ལ། །གང་པོ་སྙིང་པོ་
ཐོབ་བྱེད་ན། །གྲོང་རྡལ་ཚོལ་བ་ལྔ་མང་ན། །གླང་ཆེན་བརྗོད་པ་འདུ་བ་མཆོག །ཆུ་ལྷའི་ཡུལ་ན་གཞུ་བརྟན་པོ། །གཡུལ་འགྱེད་ལྡན་པར་གྲོང་ཁྱེར་རྒྱལ། །སྒྲ་ངན་ཞིང་ནི་
གནོད་སྦྱིན་དང༌། །གཉི་དང་རྒྱལ་ངན་རྒྱལ་གཉི་ན། །གནོད་སྦྱིན་མོར་གྲགས་དེ་ཉིད་ན། །གཏུམ་ཆེན་གསེར་གྱི་འོད་བག་ཅན། །གནོད་པར་བྱེད་དང་དོན་གྲུབ་དང༌། །འབྱུང་
བར་བྱེད་པ་ནགས་ན་གནས། །འགྲོ་བ་དྲུག་པ་འགྲོ་འཇོམས་ན། །ཀ་བ་ན་ནི་ཀ་བ་ཉིད། །སེངྒེའི་སྟོབས་ན་གནོད་སྦྱིན་གང༌། །སེངྒེ་སྟག་སྟོབས་མེད་བྱེད་གཉིས། །བྱེ་བ་

90-1-20a


འདབ་ན་སྡེ་བོ་ཆེ། །དེ་བཞིན་གཞན་གྱི་གྲོང་ལས་རྒྱལ། །མེ་ཏོག་སོ་ནི་ཙམ་པ་ན། །མཉམ་དགའ་བ་ནི་རི་མང་ན། །བ་ལང་སྦྱོར་ན་གནོད་སྦྱིན་རི། །
གྲོང་ཁྱེར་ན་ནི་སྡེ་བཟང་པོ། །གནས་དང་བཅས་ན་ལག་པ་བ། །ཁ་ལ་བྱིན་ན་བདེ་བྱེད་པ། །ཀཽའུ་ཤམྦྷི་ན་ཚེགས་མེད་པ། །བཟང་པོ་ཅན་ན་བཟང་པོ་པ། །སྐྱ་སྣར་ཅན་
གྱི་བུ་ན་ནི། །གནོད་སྦྱིན་འབྱུང་པོའི་གདོང་ཞེས་བྱ། །འཆིང་བུ་ན་ནི་མྱ་ངན་མེད། །མ་ལ་གནས་ན་ཤ་ཐང་བ། །ཚང་ཚིང་གཅིག་ན་དོན་གྲུབ་པ། །མ་རྒྱལ་རྒྱལ་ན་
དམན་པ་པོ། །ཆུ་མཆོག་ན་ནི་མུན་ཛའི་སྐྲ། །སེན་ད་པ་ན་ནོར་བུའི་གནས། །གནོད་སྦྱིན་མི་བཟད་འགྲོ་ལྡན་དག་སེར་སྐྱ་ཡི་ནི་གནས་ན་གནས། །བ་ལང་འཛིན་
དང་གཞན་བརྙས་དང༌། །སྒོ་བ་གནས་ཅན་རྟག་པ་དང༌། །དབུ་མ་པ་ཡི་གནོད་སྦྱིན་དག །གྲགས་པ་ཆེན་པོ་བཟང་མཛེས་ན། །གྲོང་ཁྱེར་སྙིང་པོར་དགྲས་དོགས་པ། །
མྱ་ངན་ས་ན་རྨོངས་བྱེད་པ། །ཁྱུས་འགྲོ་ན་ནི་གནོད་སྦྱིན་གྲགས། །མ་རུངས་པ་ཡང་དེ་བཞིན་ཏེ། །ང་རྒྱལ་བྲལ་དང་ལྷ་རྩེ་བ། །འཇིགས་བྱིན་ན་ནི་ཡིད་འཇིགས་
པ༑ ༑ཁ་ཆེའི་ཡུལ་ན་འོད་བྱེད་པ། །གཏུམ་པོ་རལ་པ་ཅན་གྲོང་ན། །ཁ་ཆེའི་ཡུལ་གྱི་ས་མཚམས་ན། །ལྔས་རྩེན་ཞེས་ནི་བྱ་བ་གནས། །དེ་ལ་བུ་ནི་ལྔ་བརྒྱ་སྟེ། །

90-1-20b


སྡེ་བོ་ཆེ་ལ་སྟོབས་པོ་ཆེ། །ལྔས་རྩེན་གྱི་ནི་བུ་ཐུ་བོ། །རྒྱ་ཡུལ་གྱི་ནི་ས་ལ་གནས། །ཕྲག་པའི་མིག་ཅེས་བྱ་བ་ནི། །མཛོད་ལྡན་ན་ནི་སྤུན་དང་བཅས། །ཀ་ལིང་ཀ་ན་མཆེ་བ་རྐང༌། །
དཀྱིལ་འཁོར་སྟན་ན་དཀྱིལ་འཁོར་རོ། །ཀ་པུ་ཤ་ན་ལང་ཀའི་བདག །འོད་ཅན་དགའ་བའི་ཚང་ཚིང་ན། །ནམ་མཁའ་སྲུང་ན་ཆོས་སྐྱོང་བ། །ལག་པ་ཆེན་པོ་ངན་པ་ན། །རྣམ་
ཐོས་བུ་ཡི་བུ་དཔའ་ལྡན། །རྒྱལ་བ་ཁྱུ་མཆོག་རྒྱལ་པོའི་བུ། །གནོད་སྦྱིན་བྱེ་བས་ཡོངས་བསྐོར་ཅིང༌། །ཐོ་གར་གྱི་ནི་ཡུལ་ན་གནས། །འགྲོར་བཅས་རི་དང་གངས་ཅན་དང༌། །
སིནྡྷུ་ཡི་ནི་རྒྱ་མཚོར་གནས། །གྲོང་ཁྱེར་གསུམ་ན་རྩེ་གསུམ་ལག །ཀ་ལིང་ཀ་ན་རབ་འཇོམས་པ། །ཚིགས་སྔ་སེར་པོ་འགྲོ་ལྡིང་ན། །སིང་ག་ལ་ན་ནོར་གྱི་བདག །ནེ་ཙོའི་
བཞིན་ནི་འབྲོག་ན་སྟེ། །འགྲོ་འམ་ཅི་ནི་འོག་ན་གནས། །པདྨ་དཀར་པོ་འོད་གསལ་བ། །གྲོང་ཁྱེར་ཆེ་ན་བརྩེ་བ་ཅན། །འཇིགས་པ་སྦྱིན་ན་རབ་འཇིགས་པ། །ཆུ་དང་
ལྡན་ན་དམར་སེར་གནས། །བ་བ་ད་བསྐྱེད་བ་པ་ཌ། །འདོད་པ་སྦྱིན་ན་མ་དང་ལྡན། །བུ་མོ་འཇུག་ན་རབ་སད་པ། །ཀ་བུ་ཤ་ན་ནལ་ཀུ་བ། །ཕ་རོལ་མཐའ་མེད་དངུལ་ཆུ་
ན༑ ༑ནུས་པའི་གནས་ན་ཞི་བྱེད་པ། །པ་ལྷ་པ་ན་ཐག་བཟང་རིས། །ཀེ་ཏ་ཀ་ན་དམར་སེར་པོ། །འཕྲལ་རིས་འཕེལ་ན་བཞིན་རྒྱས་པ། །ཨུ་རྒྱན་ཡུལ་ན་མ་རུངས་པ། །ཐོང་ཤོལ་

90-1-21a


ངན་ན་བུམ་ལྟོ་པོ། །ཆུ་སྲིན་རྒྱལ་མཚན་མྱ་ངན་ན། །སྣ་ཚོགས་སྡེ་ནི་པོ་ཀ་ན། །དགའ་དང་ལྡན་ན་སྒྲ་སྒྲོག་བུ། །ཕུང་པོའི་བདག་པོར་དམར་སེར་
པོ༑ ༑ཆུང་མ་ཅན་ན་མཐོང་དགའ་བོ། །གནོད་སྦྱིན་ཆུ་སྲིན་རྒྱལ་པོའི་ཁབ། །ཡངས་པ་ན་ནི་གནས་པ་སྟེ། །བརྒྱ་སྟོང་ཕྲག་ནི་མང་བ་ཡི། །གནོད་སྦྱིན་རྣམས་ཀྱིས་
བསྙེན་བཀུར་བྱས། །བ་ལང་སྐྱོང་བ་སྦྲུལ་གདུག་ཅན། །ལྕང་ལོའི་གྲོང་ན་ལྕང་ལོ་པ། །དགའ་བའི་གྲོང་ན་དགའ་བ་ཅན། །གྲོང་གི་ལྷས་ན་སྟོབས་ཆེན་གནས། །ལྷ་
ལས་བབས་ན་རྣམ་ཐོས་བུ། །རང་གི་སྡེ་ནི་ཡོངས་སུ་སྐྱོང༌། །ལྕང་ལོ་ཅན་ན་གནས་པ་སྟེ། །གནོད་སྦྱིན་བྱེ་བས་ཡོངས་སུ་བསྐོར། །གནོད་སྦྱིན་དེ་དག་ནི། རྫུ་འཕྲུལ་
ཆེ་བ༑ སྡེ་ཆེ་བ། སྟོབས་ཆེ་བ། ཕ་རོལ་གྱི་དགྲ་རབ་ཏུ་འཇོམས་པ། ཐུབ་པར་དཀའ་ཞིང་གཞན་གྱིས་མི་ཐུབ་པ། རྫུ་འཕྲུལ་དང་ལྡན་པ། འོད་དང་ལྡན་པ། ཁ་དོག་
དང་ལྡན་པ། གྲགས་པ་དང་ལྡན་པ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ། རྫུ་འཕྲུལ་ཆེ་བ་དག་སྟེ། དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་
བྱ་ཆེན་པོ་འདིས་བདག་ལ་སྲུང་བ་གྱིས་ཤིག །སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་

90-1-21b


སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་
པར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཨ་ཀ་ཊེ། བི་ཀ་ཊེ། ཧི་རི་ཎི། ཧཱ་རི་ཎི། དྷ་ར་ཎི། དྷ་ར་ཎི། ཧུཀྐེ། ཧུཀྐེ། བུཀྐེ། བུཀྐེ། བདག་ལ་མི་མཛའ་བ་རྣམས་
ཧ་ན་ཧ་ན། ཧ་ན་ཧ་ན། ཧ་ན་ཧ་ན། ཧ་ན་ཧ་ན། ཧ་ན་ཧ་ན། བདག་ལ་མི་ཕན་པར་འདོད་པ་རྣམས། ད་ཧ་ད་ཧ། ད་ཧ་ད་ཧ། ད་ཧ་ད་ཧ། ད་ཧ་ད་ཧ། ད་ཧ་ད་ཧ། བདག་ལ་ཕྱིར་
རྒོལ་བ་རྣམས། པ་ཙ་པ་ཙ། པ་ཙ་པ་ཙ། པ་ཙ་པ་ཙ། པ་ཙ་པ་ཙ། པ་ཙ་པ་ཙ། དྷུ་དྷུ། དྷུ་དྷུ། དྷུ་དྷུ། དྷུ་དྷུ། དྷུ་དྷུ། བདག་ལ་མི་ཕན་པར་འདོད་པ་རྣམས། ཧ་ཧ་ཧ་ཧ་ཧ། ཧ་ཧ་
ཧ་ཧ་ཧ༑ ཛི་ཊི་ཛི་ཊི། ཛི་ཊི་ཛི་ཊི། ཛི་ཊི་ཛི་ཊི། ཛི་ཊི་ཛི་ཊི། ཛི་ཊི་ཛི་ཊི། བདག་གི་དགྲ་བོ་རྣམས། ནཱ་ཤ་ཡ། ཙུ་ལུ། ཙུ་ལུ། ཙུ་ལུ་ཙུ་ལུ། ཙུ་ལུ་ཙུ་ལུ། ཙུ་ལུ་ཙུ་ལུ། ཙུ་ལུ་ཙུ་ལུ། ཧི་ལི་
ཧི་ལི༑ ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། མི་ལི་མི་ལི། མི་ལི་མི་ལི། མི་ལི་མི་ལི། མི་ལི་མི་ལི། མི་ལི་མི་ལི། ཕུ་རུ་ཕུ་རུ། ཕུ་རུ་ཕུ་རུ། ཕུ་རུ་ཕུ་རུ། ཕུ་རུ་
ཕུ་རུ༑ ཕུ་རུ་ཕུ་རུ། ཙི་ཊི་ཙི་ཊི། ཙི་ཊི་ཙི་ཊི། ཙི་ཊི་ཙི་ཊི། ཙི་ཊི་ཙི་ཊི། ཙི་ཊི་ཙི་ཊི། བདག་གི་དགྲ་བོ་རྣམས། ནཱ་ག་ཡ། ཧིཀྐེ། མིཀྐེ། ཙིཀྐེ། ཙུཀྐེ། ཤྲཱི་བྷ་དྲེ། མཾ་ག་ལྱེ། ས་མནྟ།


90-1-22a


བྷ་དྲེ༑ ཧི་ར་ཎྱ་གརྦྷེ་སརྦ་ཨརྠ་སཱ་དྷ་ནི། ཨ་མ་ལེ། ཀ་མ་ལེ། བི་མ་ལེ། ཙནྡྲེ། ཙནྡྲེ། པྲ་པེ། སཱུཪྱ། སཱུཪྱ། ཀཱནྟེ་དུརྦི་ཛྙེ། དུ་མེ། དུཾ་བེ་དོ་དུཾ་བེ། པྲི་ཡཾ་ཀ་རེ།
བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། ཁྱོད་ཀྱི་གང་དག་ཕྱོགས་བཅུ་སྲུང་ཞིང་ཡོངས་སུ་སྐྱོང་བར་
བྱེད་པ༑ གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་པོ་དག་གིས་མིང་ཟུངས་ཤིག། ཀུན་དགའ་བོ། ཤར་ཕྱོགས་ན་གནོད་སྦྱིན་གྱི་སྡེ་དཔོན་ཆེན་པོ་གང་དག་
ཤར་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་བཞི་གནས་ཏེ། འདི་ལྟ་སྟེ། རིང་པོ་དང༌། མིག་བཟང་དང༌། གང་པོ་དང༌། སེར་སྐྱའོ། །དེ་དག་གིས་ཀྱང་རིག་སྔགས་
ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག། ཀུན་དགའ་བོ། ལྷོ་ཕྱོགས་ན་གནོད་སྦྱིན་
གྱི་སྡེ་དཔོན་ཆེན་པོ་གང་དག་ལྷོ་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་བཞི་གནས་ཏེ། འདི་ལྟ་སྟེ། སེངྒེ་དང༌། ཉེ་བའི་སེངྒེ་དང༌། དུང་ཅན་དང༌། དགའ་པོའོ། །དེ་
དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་

90-1-22b


བོ༑ ནུབ་ཕྱོགས་ན་གནོད་སྦྱིན་གྱི་སྡེ་དཔོན་ཆེན་པོ་གང་དག་ནུབ་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་བཞི་གནས་ཏེ། འདི་ལྟ་སྟེ། སེངྒེ་དང༌། སེངྒེའི་རལ་པ་དང༌། བླ་
མ་དང༌། སེར་སྐྱའོ། །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག།
ཀུན་དགའ་བོ། བྱང་ཕྱོགས་ན་གནོད་སྦྱིན་གྱི་སྡེ་དཔོན་ཆེན་པོ་གང་དག་བྱང་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་བཞི་གནས་ཏེ། འདི་ལྟ་སྟེ། འཛིན་པ་དང༌། འཛིན་
དགའ་བ་དང༌། བརྩོན་སྐྱོང་དང༌། ཁྱབ་འཇུག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག། ལོ་བརྒྱ་འཚོ་བར་གྱུར་
ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། གནོད་སྦྱིན་གྱི་སྡེ་དཔོན་ཆེན་པོ་གང་དག་ཕྱོགས་མཚམས་ན་གནས་ཏེ། གང་དགེ་ཕྱོགས་མཚམས་སྲུང་
ཤིང༌། ཡོངས་སུ་སྐྱོང་བར་བྱེད་པ་བཞི་པོ་འདི་དག །འདི་ལྟ་སྟེ། ལྔ་སྤྱོད་དང༌། ཚིགས་ལྔ་སེར་པོ་དང༌། རི་མཉམ་དང༌། གསེར་ཅན་ནོ། །དེ་དག་གིས་ཀྱང་རིག་སྔགས་ཀྱི་རྒྱལ་
མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། གནོད་སྦྱིན་གྱི་སྡེ་དཔོན་གང་དག་ས་ལ་

90-1-23a


གནས་ཏེ། གང་དག་ས་སྲུང་ཞིང་ཡོངས་སུ་སྐྱོང་བར་བྱེད་པ་བཞི་པོ་འདི་དག །འདི་ལྟ་སྟེ། ས་པ་དང༌། ཤིན་ཏུ་ས་པ་དང༌། ནག་པོ་དང༌། ཉེ་ནག་གོ །དེ་དག་
གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། གནོད་
སྦྱིན་གྱི་སྡེ་དཔོན་ཆེན་པོ་གང་དག་བར་སྣང་ལ་གནས་ཏེ། གང་དག་བར་སྣང་སྲུང་ཞིང་ཡོངས་སུ་སྐྱོང་བར་བྱེད་པ་བཞི་པོ་འདི་དག །འདི་ལྟ་སྟེ། ཉི་མ་དང༌། ཟླ་བ་དང༌། མེ་
དང༌། རླུང་ངོ༌། །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག།
ཀུན་དགའ་བོ། ཁྱོད་ཀྱིས་རྣམ་ཐོས་ཀྱི་བུའི་ཆོས་ཀྱི་སྤུན་གང་དག་སེམས་ཅན་རྣམས་སྲུང་ཞིང་ཡོངས་སུ་སྐྱོང་བར་བྱེད་པ། འཇིག་རྟེན་གྱི་ཡམས་ཀྱི་ནད་དང༌། གནོད་པ་
དང༌། འཁྲུག་པ་རྣམས་མེད་པར་བྱེད་པ། འཇིག་རྟེན་ལ་ཕན་གདགས་པའི་ཕྱིར་འཇིག་རྟེན་ན་རྒྱུ་བ་རྣམས་ཀྱི་མིང་ཟུངས་ཤིག །འདི་ལྟ་སྟེ། དབང་པོ་དང༌། ཟླ་བ་དང༌།
སྐྱེ་རྒུའི་བདག་པོ་དང༌། ཆུ་ལྷ་དང༌། བྷ་ར་དྷྭ་ཛ་དང༌། དབང་ལྡན་དང༌། ཙནྡན་དང༌། འདོད་པའི་གཙོ་བོ་དང༌། མགྲིན་ངན་དང༌། མགུལ་མེད་དང༌། བ་ཊི་དང༌། ནོར་བུ་

90-1-23b


དང༌། ནོར་བུ་སྤྱོད་དང༌། སྒྲ་རབ་དང༌། ཉེ་ལྔ་པོ་དང༌། རི་མཉམ་དང༌། གསེར་ཅན་དང༌། གང་པོ་དེང༌། སེང་ལྡང་བ་དང༌། གཡོན་ཅན་དང༌། གནོད་སྦྱིན་བ་ལང་སྐྱོང་དང༌། འབྲོག་
གནས་དང་མིའི་རྒྱལ་པོ་དང༌། རྒྱལ་བའི་ཁྱུ་མཆོག་དང༌། ཚིགས་ལྔ་སེར་པོ་དང༌། བཞིན་བཟང་དང༌། གནོད་སྦྱིན་རིང་པོ་འཁོར་དང་བཅས་པ་དང༌། དྲི་ཟ་སྣ་ཚོགས་སྡེ་དང༌།
འབྲས་བུ་གསུམ་པ་དང༌། མགུལ་གསུམ་པ་དང༌། ལྕགས་མདུང་རིང་པོ་དང༌། མ་ལྡན་ཏེ། གནོད་སྦྱིན་དེ་དག་ནི། གནོད་སྦྱིན་ཆེན་པོའོ། །སྡེ་རྣམས་ཀྱིས་ཡོངས་སུ་འདྲེན་པ། རྫུ་
འཕྲུལ་དང་ལྡན་པ། འོད་དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ་དག་སྟེ། རྒྱལ་པོ་ཆེན་པོ་རྣམ་ཐོས་ཀྱི་བུའི་སྤུན་ཏེ། རྒྱལ་པོ་ཆེན་པོ་རྣམ་ཐོས་ཀྱི་བུས་
གནོད་སྦྱིན་འདི་ནི། ང་ལ་རྣམ་པར་འཚེའོ། །གནོད་སྦྱིན་འདི་ནི། ང་མི་གཏོང་ངོ༌། །ཞེས་གང་དག་ལ་གོ་བར་བྱེད་པ་དེ་དག་ནི། རྒྱལ་པོ་ཆེན་པོ་རྣམ་ཐོས་ཀྱི་བུའི་སྤུན་ཏེ།
དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །འཐབ་པ་དང༌།
རྩོད་པ་དང༌། མཚང་འདྲུ་བ་དང༌། འཐབ་མོ་དང༌། འགྱེད་པ་ལས་ཡོངས་སུ་སྐྱོབས་ཤིག། མིའི་གདོན་དང༌། མི་མ་ཡིན་པའི་གདོན་དང༌། ལྷའི་གདོན་དང༌། ཀླུའི་གདོན་

90-1-24a


དང༌། ལྷ་མ་ཡིན་གྱི་གདོན་དང༌། རླུང་ལྷའི་གདོན་དང༌། ནམ་མཁའ་ལྡིང་གི་གདོན་དང༌། དྲི་ཟའི་གདོན་དང༌། མིའམ་ཅིའི་གདོན་དང༌། ལྟོ་འཕྱེ་ཆེན་པོའི་
གདོན་དང༌། གནོད་སྦྱིན་གྱི་གདོན་དང༌། སྲིན་པོའི་གདོན་དང༌། ཡི་དྭགས་ཀྱི་གདོན་དང༌། ཤ་ཟའི་གདོན་དང༌། འབྱུང་པོའི་གདོན་དང༌། གྲུལ་བུམ་གྱི་གདོན་དང༌། སྲུལ་
པོའི་གདོན་དང༌། ལུས་སྲུལ་པོའི་གདོན་དང༌། སྐེམ་བྱེད་ཀྱི་གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་གདོན་དང༌། བརྗེད་བྱེད་ཀྱི་གདོན་དང༌། གནོན་པོའི་གདོན་
དང༌། རྒྱུ་སྐར་གྱི་གདོན་དང༌། འབྱུང་པོའི་གདོན་ལས་ཡོངས་སུ་སྐྱོབས་ཤིག །ཟས་སུ་མདངས་ཟ་བ་དང༌། ཟས་སུ་མངལ་ཟ་བ་དང༌། ཟས་སུ་ཤ་ཟ་བ་དང༌། ཟས་སུ་ཁྲག་
འཐུང་བ་དང༌། ཟས་སུ་ཞག་ཟ་བ་དང༌། ཟས་སུ་ཚིལ་ཟ་བ་དང༌། ཟས་སུ་རྐང་ཟ་བ་དང༌། ཟས་སུ་བཙས་པ་ཟ་བ་དང༌། སྲོག་འཕྲོག་པ་དང༌། ཟས་སུ་གཏོར་མ་ཟ་བ་དང༌།
ཟས་སུ་ཕྲེང་བ་ཟ་བ་དང༌། ཟས་སུ་དྲི་ཟ་བ་དང༌། ཟས་སུ་བདུག་པ་ཟ་བ་དང༌། ཟས་སུ་མེ་ཏོག་ཟ་བ་དང༌། ཟས་སུ་འབྲས་བུ་ཟ་བ་དང༌། ཟས་སུ་ལོ་ཏོག་ཟ་བ་དང༌། ཟས་
སུ་སྦྱིན་སྲེག་ཟ་བ་དང༌། ཟས་སུ་རྣག་འཐུང་བ་དང༌། ཟས་སུ་ཕྱི་ས་ཟ་བ་དང༌། ཟས་སུ་གཅིན་འཐུང་བ་དང༌། ཟས་སུ་མཆིལ་མ་ཟ་བ་དང༌། ཟས་སུ་ངར་སྣབས་ཟ་བ་


90-1-24b


དང༌། ཟས་སུ་སྣབས་ཟ་བ་དང༌། ཟས་སུ་སྐྱུག་པ་ཟ་བ་དང༌། ཟས་སུ་མི་གཙང་བ་ཟ་བ་དང༌། ཟས་སུ་སྟོར་ཁུང་ནས་འབབ་པ་འཐུང་བ་ལས་སྲུང་བ་གྱིས་ཤིག། ལོ་བརྒྱ་འཚོ་
བར་གྱུར་ཅིག། སྟོན་བརྒྱ་མཐོང་བར་ཤོག་ཅིག །གཤེད་བྱེད་དང༌། སྒྱུར་བའི་ལས་དང༌། བྱད་དང༌། གཡེང་བྱེད་དང༌། སྦྱིན་སྲེག་གི་ཡོ་བྱད་དང༌། སྦྱིན་སྲེག་དང༌།
འཇོམས་པ་དང༌། ཕོ་ཉ་དང༌། རོ་ལངས་དང༌། སེམས་སྒྱུར་བ་དང༌། རྦོད་གཏོང་དང༌། བཟའ་ཉེས་དང༌། སྐྱུག་ཉེས་དང༌། གནོད་སྒྲིབ་དང༌། གནོད་བལྟས་དང༌། བྲི་ཉེས་དང༌།
སྒོམ་ཉེས་དང༌། སྨད་པ་དང༌། སྐྲག་པ་དང༌། རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌། མེའི་འཇིགས་པ་དང༌། ཆུའི་འཇིགས་པ་དང༌། ཕ་རོལ་གྱི་དམག་
ཚོགས་ཀྱི་འཇིགས་པ་དང༌། མུ་གེའི་འཇིགས་པ་དང༌། དུས་མ་ཡིན་པར་འཆི་བའི་འཇིགས་པ་དང༌། ས་གཡོ་བའི་འཇིགས་པ་དང༌། ཡུལ་བདག་གི་འཇིགས་པ་དང༌། གཅན་
གཟན་ཁྲོ་བོའི་འཇིགས་པ་དང༌། མི་མཛའ་བའི་འཇིགས་པ་དང༌། འཆི་བའི་འཇིགས་པ་དང༌། འཇིགས་པ་ཐམས་ཅད་ལས་བདག་ལ་སྲུང་བ་གྱིས་ཤིག། ཤུ་བ་དང༌། གཡའ་
བ་དང༌། མཛེ་དང༌། འབྲུམ་བུ་ཕྲ་མོ་དང༌། མཚན་བར་རྡོལ་བ་དང༌། ཕོལ་མིག་དང༌། གཡན་པ་དང༌། མེ་དབལ་དང༌། ལྷོག་པའི་འཇིགས་པ་ལས་སྲུང་བ་གྱིས་ཤིག།

90-1-25a


ཀླད་པ་ན་བ་དང༌། གཞོགས་ཕྱེད་ན་བ་དང༌། ཡི་ག་འཆུས་པ་དང༌། མིག་ནད་དང༌། སྣ་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་
མའི་ལྷ་གོར་ན་བ་དང༌། རྣ་བ་ན་བ་དང༌། སོ་ན་བ་དང༌། སྙིང་ན་བ་དང༌། རྩི་བ་ལོགས་ན་བ་དང༌། རྒྱབ་ན་བ་དང༌། ལྟོ་བ་ན་བ་དང༌། མཁུར་བ་ན་བ་དང༌། ཆུ་སོ་ན་བ་དང༌།
སྐྱེ་གནས་ན་བ་དང༌། རབ་ཏུ་སྐྱེ་གནས་ན་བ་དང༌། རྐེད་པ་ན་བ་དང༌། བརླ་ན་བ་དང༌། བྱིན་པ་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌།
ཉིད་ལག་ན་བ་མེད་པར་གྱིས་ཤིག །རིམས་ནད་མེད་པར་གྱིས་ཤིག །ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། ཉིན་བདུན་པ་
པ་དང༌། ཟླ་བ་ཕྱེད་པ་དང༌། ཟླ་བ་གཅིག་པ་དང༌། ཟླ་བ་གཉིས་པ་དང༌། ཡུད་ཙམ་པ་དང༌། རྟག་པའི་རིམས་དང༌། རིམས་དྲག་པོ་དང༌། འབྱུང་པོའི་རིམས་དང༌། རླུང་
ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་དང༌། རིམས་ཐམས་ཅད་དང༌། ནད་ཐམས་ཅད་དང༌། གདོན་ཐམས་
ཅད་དང༌། དུག་ཐམས་ཅད་དང༌། སྡིག་པ་ཐམས་ཅད་དང༌། སྡུག་བསྔལ་ཐམས་ཅད་དང༌། འཇིགས་པ་ཐམས་ཅད་བདག་ལ་མེད་པར་གྱིས་ཤིག་སྭཱཧཱ། ཀུན་དགའ་

90-1-25b


བོ། ཤ་ཟ་ཆེན་མོ་བཅུ་གཉིས་པོ་འདི་དག་ནི། གང་དག་བྱང་ཆུབ་སེམས་དཔའ་མའི་རུམ་དུ་ཞུགས་པ་ན་ཡང་སྲུང༌། བཙའ་ཁ་དང༌། བཙས་པ་ན་ཡང་སྲུང་བ་དག་གོ །བཅུ་གཉིས་
གང་ཞེ་ན། འདི་ལྟ་སྟེ། འཕྱང་མ་དང༌། རྣམ་པར་འཕྱང་མ་དང༌། རབ་ཏུ་འཕྱང་མ་དང༌། ཀུན་ཏུ་འཕྱང་མ་དང༌། འཕྲོག་མ་དང༌། སེངྒེའི་རལ་པ་དང༌། སྤྲེའུ་ལྟར་དམར་སོར་དང༌།
ནག་མོ་དང༌། མི་བཟད་པ་དང༌། དུང་མགྲིན་མ་དང༌། བྱ་རོག་མ་དང༌། བུམ་ལྟོ་སྟེ། ཤ་ཟ་ཆེན་མོ་བཅུ་གཉིས་པོ་འདི་དག་ནི། རྫུ་འཕྲུལ་དང་ལྡན་པ། འོད་དང་ལྡན་པ། ཁ་དོག་
དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་
འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །དེ་ལ་སྔགས་ཀྱི་ཚིག་ནི། འདི་རྣམས་ཡིན་ནོ། །ཏདྱ་ཐཱ། ཧ་རེ། ཁུ་རེ་ཁུ་རེ་
མ་ལ། མི་ལེ་མུ་ལེ། མ་དྱནྟི། མཏྟེ། མཎྜི། ཏི་ཀེ། ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ། ལུ་ལུ་ལུ་ལུ་མེ་ཊི། མེ་ཌི་མེ་ཌི། མེ་ཌི། སིདྡྷི། སིདྡྷི། སིདྡྷི། སིདྡྷི།
བདག་ལ་སྲུང་བ་གྱིས་ཤིག་སྭཱཧཱ། སྭསྟི་སྭསྟི་སྭསྟི་སྭསྟི། བདག་ལ་དགེ་བར་གྱུར་ཅིག་སྭཱཧཱ། ཀུན་དགའ་བོ། ཤ་ཟ་ཆེན་མོ་བརྒྱད་པོ་འདི་དག་ནི། གང་དག་བྱང་ཆུབ་སེམས་


90-1-26a


དཔའ་མའི་རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བ་དག་གོ །དེ་དག་ཀྱང་གང་ཞེ་ན། འདི་ལྟ་སྟེ། རྒྱགས་མ་དང༌།
རྒྱགས་བྱེད་མ་དང༌། རྒྱགས་བྱེད་མའི་ཤས་ཆེ་མ་དང༌། ཉེ་རྒྱགས་མ་དང༌། ཡི་དྭགས་མོ་དང༌། མདངས་ཟ་བ་དང༌། ཟ་བ་མོ་དང༌། འཆའ་བ་མོ་སྟེ། ཤ་ཟ་མོ་བརྒྱད་པོ་འདི་
དག་ནི། རྫུ་འཕྲུལ་དང་ལྡན་པ། འོད་དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང༌། ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་
གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་
དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིང༌།།
ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ་ཁ་རེ་ཁུ་རེ། མ་ལེ་མི་ལེ། མུ་ལེ། མ་དྱནྟི་མཏྟེ། མཎྜི། ཏི་ཀི །ཧུ་ལུ་ཧུ་ལུ། ཧུ་ལུ་ཧུ་ལུ།
ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི། མེ་ཌི། མེ་ཌི། མེ་ཌི། སིདྡྷི། སིདྡྷི། སིདྡྷི། སིདྡྷི། བདག་ལ་སྲུང་བ་གྱིས་ཤིག །སྭསྟི་སྭསྟི་སྭསྟི་སྭསྟི།


90-1-26b


བདག་ལ་དགེ་བར་གྱུར་ཅིག་སྭཱཧཱ། ཀུན་དགའ་བོ། ཤ་ཟ་ཆེན་མོ་ཤ་དང་ཁྲག་ཟ་བ་མི་དག་ལ་རྣམ་པར་འཚེ་བ་བདུན་པོ་འདི་དག་ནི། གང་དག་བྱང་ཆུབ་སེམས་དཔའ་མའི་
རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བ་དག་གོ །དེ་དག་ཀྱང་གང་ཞེ་ན། འདི་ལྟ་སྟེ། རབ་འཆར་ལྡན་དང༌། སྲུང་བ་མོ་དང༌། ཤ་
ཟ་ཕྲ་མོ་དང༌། གང་བ་བཟང་མོ་དང༌། མེ་སྲུང་མ་དང༌། མཛའ་མོ་ནག་མོ་དང༌། དྲང་སྲོང་སྲུང་མ་སྟེ། ཤ་ཟ་མོ་བདུན་པོ་འདི་དག་ནི། རྫུ་འཕྲུལ་དང་ལྡན་པ། འོད་དང་ལྡན་པ།
ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་
བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ། ཁ་རེ། ཁུ་རེ། མ་ལེ། མི་ལེ། མུ་ལེ། མ་
དྱནྟི༑ མཏྟེ། མཎྜི། ཏི་ཀེ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི། མེ་ཌི། མེ་ཌི། མེ་ཌི། སིདྡྷི། སིདྡྷི། སིདྡྷི། སིདྡྷི། བདག་
ལ་སྲུང་བ་གྱིས་ཤིག །སྭསྟི་སྭསྟི་སྭསྟི་སྭསྟི། བདག་ལ་དགེ་བར་གྱུར་ཅིག་སྭཱཧཱ། ཀུན་དགའ་བོ། སྲིན་མོ་གང་དག་བྱང་ཆུབ་སེམས་དཔའ་མའི་རུམ་དུ་ཞུགས་པ་


90-1-27a


ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བ་ལྔ་ཡོད་དེ། དེ་དག་ཀྱང་གང་ཞེ་ན། འདི་ལྟ་སྟེ། གཏུམ་མོ་དང༌། ངེས་གཏུམ་མོ་དང༌།
དགའ་མོ་དང༌། ཁྱབ་འཇུག་ལེན་དང༌། སེར་སྐྱ་མོ་སྟེ། སྲིན་མོ་ལྔ་པོ་འདི་དག་ནི། རྫུ་འཕྲུལ་དང་ལྡན་པ། འོད་དང་ལྡན་པ། ཁ་དོག་དང་ལྡན་པ། གྲགས་པ་དང་
ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་
བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ། ཁ་རེ། ཁུ་རེ། མ་ལེ། མུ་ལེ། མ་དྱནྟི། མཏྟེ། མཎྜི། ཏི་ཀེ། ཧུ་ལུ་ཧུ་ལུ།
ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི། མེ་ཌི། མེ་ཌི། མི་ཌི། སིདྡྷི་སིདྡྷི། སིདྡྷི་སིདྡྷི། བདག་ལ་སྲུང་བ་གྱིས་ཤིག །སྭསྟི་སྭསྟི་སྭསྟི་
སྭསྟི༑ བདག་ལ་དགེ་བར་གྱུར་ཅིག་སྭཱཧཱ། ཀུན་དགའ་བོ། སྲིན་མོ་ཆེན་མོ་ཤ་དང་ཁྲག་ཟ་བ་མི་རྣམས་ལ་རྣམ་པར་འཚེ་བ་བརྒྱད་པོ་འདི་དག་བྱང་ཆུབ་སེམས་
དཔའ་མའི་རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བ་དག་གོ །དེ་དག་ཀྱང་གང་ཞེ་ན། འདི་ལྟ་སྟེ། གླེན་མ་དང༌། མཚམས་


90-1-27b


བཟང་མ་དང༌། ཀུ་ཤ་ལྟ་བུའི་མིག་ཅན་མ་དང༌། སྒྲ་གཅན་དང༌། ཀམྤོ་ཛི་དང༌། རབ་མཛའ་མ་དང༌། མིག་དམར་མོ་དང༌། མིག་བཟང་མ་སྟེ། དེ་དག་ནི། ཤ་དང་ཁྲག་ཟ་
བ་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དག་ཀྱང་འཕྲོག་པ། དཔང་དུ་ཞུགས་པའི་ཁྱིམ་དག་དང༌། ཁང་སྟོང་ལ་བརྟེན་པ། མུན་པའི་འོད་འགྲོ་བའི་རྗེས་སུ་
འགྲོ་བ༑ སྒྲ་འབྱིན་པ། མི་རྣམས་ཀྱི་མདངས་འཕྲོག་པ། བྱེད་པ་ཆེན་པོའོ། །དེ་དག་ནི། སྙིང་རྗེ་མེད་ཅིང་མིའི་སྐྱེ་རྒུ་སྐྲག་པར་བྱེད་པ་སྟེ། སྲིན་མོ་ཆེན་མོ་བརྒྱད་པོ་འདི་དག་
ནི༑ རྫུ་འཕྲུལ་དང་ལྡན་པ། འོད་དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་
གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ།
ཧ་རེ༑ ཁ་རེ། ཁུ་རེ། མ་ལེ་མི་ལེ། མུ་ལེ། མ་དྱནྟི། མཏྟེ། མཎྜི། ཏི་ཀེ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི། མེ་ཌི། མེ་ཌི་
མེ་ཌི༑ སིདྡྷི། སིདྡྷི། སིདྡྷི། སིདྡྷི། སྭཱཧཱ། སྭསྟི་སྭསྟི་སྭསྟི་སྭསྟི། བདག་ལ་དགེ་བར་གྱུར་ཅིག་སྭཱཧཱ། ཀུན་དགའ་བོ། སྲིན་མོ་ཆེན་མོ་བཅུ་པོ་འདི་དག་ནི། གང་དག་

90-1-28a


བྱང་ཆུབ་སེམས་དཔའ་མའི་རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བ་དག་གོ །དེ་དག་ཀྱང་གང་ཞེ་ན། འདི་ལྟ་
སྟེ༑ སྲིན་མོ་འཕྲོག་མ་དང༌། སྲིན་མོ་དགའ་མོ་དང༌། སྲིན་མོ་དམར་སེར་མོ་དང༌། སྲིན་མོ་དུང་ཅན་མ་དང༌། སྲིན་མོ་ལུས་ལས་བྱུང་མ་དང༌། སྲིན་མོ་ལྷ་བཤོས་མ་དང༌།
སྲིན་མོ་བུམ་པ་མ་དང༌། སྲིན་མོ་མེ་ཏོག་ཀུནདའི་མཆེ་བ་ཅན་དང༌། སྲིན་མོ་འཕྱང་མ་དང༌། སྲིན་མོ་མེ་སྟེ། སྲིན་མོ་ཆེན་མོ་བཅུ་པོ་འདི་དག་ནི། རྫུ་འཕྲུལ་དང་ལྡན་པ།
འོད་དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་གོ །དེ་དག་གིས་ཀྱང་རིག་
སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ། ཁ་རེ། ཁུ་རེ། མ་
ལེ༑ མི་ལེ། མུ་ལེ། མ་དྱནྟི། མཏྟེ། མཎྜི། ཏི་ཀེ །ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི། མེ་ཌི། མེ་ཌི། མེ་ཌི། སིདྡྷི། སིདྡྷི།
སིདྡྷི༑ སིདྡྷི། སྭསྟི་སྭསྟི་སྭསྟི་སྭསྟི། བདག་ལ་བདེ་ལེགས་སུ་གྱུར་ཅིག་སྭཱཧཱ། ཀུན་དགའ་བོ། སྲིན་མོ་ཆེན་མོ་བཅུ་གཉིས་པོ་འདི་དག་ནི། གང་དག་བྱང་ཆུབ་སེམས་

90-1-28b


དཔའ་མའི་རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བ་དག་གོ །དེ་དག་ཀྱང་གང་ཞེ་ན། འདི་ལྟ་སྟེ། སྲིན་མོ་མགོན་མེད་མ་དང༌། སྲིན་
མོ་རྒྱ་མཚོ་མ་དང༌། སྲིན་མོ་དྲག་པོ་དང༌། སྲིན་མོ་སྲོག་འཕྲོག་མ་དང༌། སྲིན་མོ་རིག་མ་དང༌། སྲིན་མོ་གཞུ་འཛིན་མ་དང༌། སྲིན་མོ་མདའ་འཛིན་མ་དང༌། སྲིན་མོ་རལ་གྲི་
འཛིན་མ་དང༌། སྲིན་མོ་གཤོལ་འཛིན་མ་དང༌། སྲིན་མོ་འཁོར་ལོ་འཛིན་མ་དང༌། སྲིན་མོ་ཁོར་ཡུག་མ་དང༌། སྲིན་མོ་འཇིགས་བྱེད་མ་སྟེ། སྲིན་མོ་བཅུ་གཉིས་པོ་འདི་དག་ནི།
རྫུ་འཕྲུལ་དང་ལྡན་པ། འོད་དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་གོ །
དེ་དག་གིས་ཀྱང་རིགས་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ།
ཁ་རེ༑ ཁུ་རེ། མ་ལེ། མི་ལེ། མུ་ལེ། མ་དྱནྟི། མཏྟེ། མཎྜི། ཏི་ཀེ །ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི་མེ་ཌི། མེ་ཌི་མེ་ཌི།
སིདྡྷི༑ སིདྡྷི། སིདྡྷི། སིདྡྷི། སྭསྟི་སྭསྟི་སྭསྟི་སྭསྟི། བདག་བདེ་ལེགས་སུ་གྱུར་ཅིག་སྭཱཧཱ། ཀུན་དགའ་བོ། མ་མོ་ཆེན་མོ་བཅུ་གཉིས་པོ་འདི་དག་ནི། གང་དག་བྱང་ཆུབ་

90-1-29a


སེམས་དཔའ་མའི་རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་ཕན་ཡང་སྲུང་སྲུང་ཞིང༌། གང་དག་སེམས་ཅན་ལ་གནོད་པར་
བྱེད་པ༑ སྐྲག་པར་བྱེད་པ། རྣམ་པར་འཚེ་བར་བྱེད་པ་དག་གོ། དེ་དག་ཀྱང་གང་ཞེ་ན། འདི་ལྟ་སྟེ། ཚངས་པའི་ཆུང་མ་དང༌། དྲག་པོའི་ཆུང་མ་དང༌། གཞོན་ནུའི་
ཆུང་མ་དང༌། ཁྱབ་འཇུག་གི་ཆུང་མ་དང༌། དབང་པོའི་ཆུང་མ་དང༌། ཕག་གི་ཆུང་མ་དང༌། ལུས་ངན་གྱི་ཆུང་མ་དང༌། རླུང་ལྷའི་ཆུང་མ་དང༌། གཤིན་རྗེའི་ཆུང་མ་
དང༌། རླུང་གི་ཆུང་མ་དང༌། མེའི་ཆུང་མ་དང༌། ནག་མོ་ཆེན་མོ་སྟེ། དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་
བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ། ཁུ་རེ་ཁུ་རེ། མ་ལེ། མི་ལེ། མུ་ལ། མ་དྱནྟི། མཏྟེ། མཎྜི་ཏི་ཀེ། ཧུ་ལུ་ཧུ་ལུ། ཧུ་ལུ་ཧུ་
ལུ༑ ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི་མེ་ཌི། མེ་ཌི་མེ་ཌི། སིདྡྷི། སིདྡྷི། སིདྡྷི། སིདྡྷི། སྭསྟི་སྭསྟི་སྭསྟི་སྭསྟི། བདག་ལ་བདེ་ལེགས་སུ་གྱུར་
ཅིག་སྭཱཧཱ། ཀུན་དགའ་བོ། སྲིན་མོའི་ཆུང་མ་ཤ་ཟ་མོ་རལ་པ་གཅིག་པ་ཞེས་བྱ་བ་རྒྱ་མཚོའི་ངོགས་ན་གནས་པ་ཁྲག་གི་དྲི་ཚོར་ན་མཚན་གཅིག་ལ་དཔག་ཚད་

90-1-29b


བརྒྱད་ཁྲིར་འགྲོ་བ་ཡོད་དེ། དེ་ཡང་བྱང་ཆུབ་སེམས་དཔའ་མིའི་རུམ་དུ་ཞུགས་པ་ན་ཡང་སྲུང་སྲུང༌། བཙའ་ཁ་དང༌། བཙས་པ་ན་ཡང་སྲུང་སྲུང་བའོ། །དེས་ཀྱང་
རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧ་རེ། ཁ་རེ། ཁུ་རེ།
མ་ལ༑ མི་ལེ། མུ་ལེ། མ་དྱནྟི། མཏྟེ། མཎྜི་ཏི་ཀེ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ལུ་ལུ་ལུ་ལུ། མེ་ཌི། མེ་ཌི། མེ་ཌི། མེ་ཌི། སིདྡྷི།
སིདྡྷི༑ སིདྡྷི། སིདྡྷི། སྭསྟི་སྭསྟི་སྭསྟི་སྭསྟི། བདག་ལ་བདེ་ལེགས་སུ་གྱུར་ཅིག་སྭཱཧཱ། ཀུན་དགའ་བོ། ཁྱོད་ཀྱིས་སྲིན་མོ་རྣམས་ཀྱི་མིང་ཟུངས་ཤིག །འདི་ལྟ་སྟེ། སྲིན་མོ་
སེར་སྐྱ་མོ་ཞེས་བྱ་བ་དང༌། སྲིན་མོ་པདྨ་ཞེས་བྱ་བ་དང༌། སྲིན་མོ་མ་ཧེ་མོ་ཞེས་བྱ་བ་དང༌། སྲིན་མོ་དཀར་མོ་ཞེས་བྱ་བ་དང༌། སྲིན་མོ་དབུ་བུ་ཅན་ཞེས་བྱ་བ་དང༌། སྲིན་མོ་
འབར་མ་ཞེས་བྱ་བ་དང༌། སྲིན་མོ་གདུང་མ་ཞེས་བྱ་བ་དང༌། སྲིན་མོ་བུམ་པ་ཅན་ཞེས་བྱ་བ་དང༌། སྲིན་མོ་དྲི་མེད་ཅེས་བྱ་བ་དང༌། སྲིན་མོ་ས་ཞེས་བྱ་བ་དང༌། སྲིན་མོ་
སེངྒེའི་ཟླ་བ་ཞེས་བྱ་བ་དང༌། སྲིན་མོ་སྣར་མ་ཞེས་བྱ་བ་དང༌། སྲིན་མོ་འོད་ཟེར་མ་དང༌། སྲིན་མོ་སྦྱིན་སྲེག་ཟ་བ་དང༌། སྲིན་མོ་ཆུ་ལྷའི་ཆུང་མ་དང༌། སྲིན་མོ་ནག་མོ་དང༌།

90-1-30a


སྲིན་མོ་གླང་ཆེན་མ་དང༌། སྲིན་མོ་སྟོབས་ཆེན་མ་དང༌། སྲིན་མོ་ཟ་བ་མོ་དང༌། སྲིན་མོ་ལག་འགྲོ་མ་དང༌། སྲིན་མོ་མ་ཏང་གི་དང༌། སྲིན་མོ་དམར་
སེར་མོ་དང༌། སྲིན་མོ་ཐིགས་པ་འཛིན་དང༌། སྲིན་མོ་གཏུམ་མོ་མ་དང༌། སྲིན་མོ་རི་འཛིན་མ་དང༌། སྲིན་མོ་གྲུལ་བུམ་མ་དང༌། སྲིན་མོ་ཚོན་ངན་མ་དང༌། སྲིན་མོ་ཟློག་
བྱེད་མ་དང༌། སྲིན་མོ་རྒྱགས་མ་དང༌། སྲིན་མོ་མངལ་ཟ་མ་དང༌། སྲིན་མོ་ཁྲག་ཟ་མ་དང༌། སྲིན་མོ་སོ་སྟོ་མ་དང༌། སྲིན་མོ་སྡངས་བྱེད་མ་དང༌། སྲིན་མོ་ཚངས་པ་མ་
དང༌། སྲིན་མོ་ལྟེང་ག་སྐྱོང་དང༌། སྲིན་མོ་རྡོ་རྗེ་འཛིན་དང༌། སྲིན་མོ་སྐེམ་བྱེད་མ་དང༌། སྲིན་མོ་མུན་པ་མ་དང༌། སྲིན་མོ་ཆར་འབེབས་དང༌། སྲིན་མོ་འབྲུག་སྒྲོག་
དང༌། སྲིན་མོ་འགེམས་མ་དང༌། སྲིན་མོ་སྣང་བྱེད་མ་དང༌། སྲིན་མོ་འགྲོ་བ་མ་དང༌། སྲིན་མོ་སྒྲོན་མ་ཁ་དང༌། སྲིན་མོ་ནོར་འཛིན་མ་དང༌། སྲིན་མོ་མཚན་མོ་ནག་
མོ་དང༌། སྲིན་མོ་གཤིན་རྗེའི་ཕོ་ཉ་མོ་དང༌། སྲིན་མོ་མཆེ་བ་མ་དང༌། སྲིན་མོ་ཡ་མ་དང༌། སྲིན་མོ་དྲི་མ་མེད་དང༌། སྲིན་མོ་སྟོབས་བཟང་མ་དང༌། སྲིན་མོ་རལ་པ་
འགྲེང་དང༌། སྲིན་མོ་མགོ་བརྒྱ་མ་དང༌། སྲིན་མོ་ལག་བརྒྱ་མ་དང༌། སྲིན་མོ་མིག་བརྒྱ་མ་དང༌། སྲིན་མོ་གནོད་བྱེད་མ་དང༌། སྲིན་མོ་འཇོམས་མ་དང༌། སྲིན་

90-1-30b


མོ་བྱི་ལ་མོ་དང༌། སྲིན་མོ་ཟླ་བ་དང༌། སྲིན་མོ་མཚན་མོ་རྒྱུ་དང༌། སྲིན་མོ་ཉིན་མོ་རྒྱུ་དང༌། སྲིན་མོ་ཞགས་པ་མ་དང༌། སྲིན་མོ་ཁྲོ་མོ་དང༌། སྲིན་མོ་རྣམ་པར་འཆེ་དང༌། སྲིན་
མོ་རལ་གྲི་ཅན་དང༌། སྲིན་མོ་ལག་ན་གཏུན་ཤིང་འཛིན་དང༌། སྲིན་མོ་ལག་ན་རྩེ་གསུམ་མ་དང༌། སྲིན་མོ་སོ་བྲོད་མ་དང༌། སྲིན་མོ་ཡིད་དུ་འོང་དང༌། སྲིན་མོ་དེས་མ་དང༌།
སྲིན་མོ་གཏུམ་མོ་དང༌། སྲིན་མོ་སོ་དང༌། སྲིན་མོ་འགྲོ་འཁྲུག་མ་དང༌། སྲིན་མོ་སྔོན་མོ་དང༌། སྲིན་མོ་ཁྲ་མོ་དང༌། སྲིན་མོ་ཆེན་མོ་བདུན་ཅུ་རྩ་བཞི་པོ་འདི་དག་ནི། རྫུ་འཕྲུལ་
དང་ལྡན་པ། འོད་དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང༌། ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་གོ །དེ་དག་གིས་
ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧི་ལི་ཧི་ལི། ཧི་ལི་ཧི་ལི། མི་ལི་
མི་ལི་མི་ལི་མི་ལི་མི་ལི་མི་ལི་མི་ལི་མི་ལི་མི་ལི་མི་ལི། ཧུ་རུ་ཧུ་རུ་ཧུ་རུ་ཧུ་རུ་ཧུ་རུ་ཧུ་རུ་ཧུ་རུ་ཧུ་རུ་ཧུ་རུ་ཧུ་རུ། ཙི་ཊི་ཙི་ཊི་ཙི་ཊི་ཙི་ཊི་ཙི་ཊི་ཙི་ཊི་ཙི་ཊི་ཙི་ཊི་ཙི་ཊི་ཙི་ཊི། ཧིཀྐེ་ཧིཀྐེ་ཧིཀྐེ་ཧིཀྵེ།
ཏ་ཌ་ཏ་བ་ཌོ། བཀྵེ་བཀྵེ། ཧོ་རེ་ཧོ་རེ། དྷ་ར་དྷ་ར། ཧ་ར་ཧ་ར། ཙ་ལ་ཙ་ལ། ཙུ་ལུ་ཙུ་ལུ་སྭཱཧཱ། སངས་རྒྱས་ཐམས་ཅད་ལ་ཕྱག་འཚལ་ལོ་སྭཱཧཱ། རང་སངས་རྒྱས་རྣམས་ལ་སྭཱཧཱ།


90-1-31a


དགྲ་བཅོམ་པ་རྣམས་ལ་སྭཱཧཱ། བྱང་ཆུབ་སེམས་དཔའ་བྱམས་པ་ལ་སྭཱཧཱ། བྱང་ཆུབ་སེམས་དཔའ་ཐམས་ཅད་ལ་སྭཱཧཱ། ཕྱིར་མི་འོང་བ་རྣམས་
ལ་སྭཱཧཱ་༑ལན་གཅིག་ཕྱིར་འོང་བ་རྣམས་ལ་སྭཱཧཱ། རྒྱུན་དུ་ཞུགས་པ་རྣམས་ལ་སྭཱཧཱ། ཡང་དག་པར་སོང་བ་རྣམས་ལ་སྭཱཧཱ། ཡང་དག་པར་ཞུགས་པ་རྣམས་
ལ་སྭཱཧཱ༑ ཚངས་པ་ལ་སྭཱཧཱ། དབང་པོ་ལ་སྭཱཧཱ། སྐྱེ་རྒུའི་བདག་པོ་ལ་སྭཱཧཱ། དབང་ལྡན་ལ་སྭཱཧཱ། མེ་ལྷ་ལ་སྭཱཧཱ། རླུང་ལྷ་ལ་སྭཱཧཱ། ཆུ་ལྷ་ལ་སྭཱཧཱ། ལུས་ངན་ལ་སྭཱཧཱ།
གཤིན་རྗེ་ལ་སྭཱཧཱ། ཉེ་བའི་དབང་པོ་ལ་སྭཱཧཱ། གནོད་སྦྱིན་གྱི་སྡེ་དཔོན་ཆེན་པོ་རྣམ་ཐོས་བུ་ལ་སྭཱཧཱ། དྲི་ཟའི་བདག་པོ་ཡུལ་འཁོར་སྲུང་ལ་སྭཱཧཱ། གྲུལ་བུམ་
གྱི་བདག་པོ་འཕགས་སྐྱེས་པོ་ལ་སྭཱཧཱ། ཀླུའི་བདག་པོ་མིག་མི་བཟང་ལ་སྭཱཧཱ། ལྷ་རྣམས་ལ་སྭཱཧཱ། ཀླུ་རྣམས་ལ་སྭཱཧཱ། ལྷ་མ་ཡིན་རྣམས་ལ་སྭཱཧཱ། རླུང་ལྷ་རྣམས་
ལ་སྭཱཧཱ༑ ནམ་མཁའ་ལྡིང་རྣམས་ལ་སྭཱཧཱ། དྲི་ཟ་རྣམས་ལ་སྭཱཧཱ། མིའམ་ཅི་རྣམས་ལ་སྭཱཧཱ། ལྟོ་འཕྱེ་ཆེན་པོ་རྣམས་ལ་སྭཱཧཱ། གནོད་སྦྱིན་རྣམས་ལ་སྭཱཧཱ། སྲིན་
པོ་རྣམས་ལ་སྭཱཧཱ། ཡི་དྭགས་རྣམས་ལ་སྭཱཧཱ། ཤ་ཟ་རྣམས་ལ་སྭཱཧཱ། འབྱུང་པོ་རྣམས་ལ་སྭཱཧཱ། གྲུལ་བུམ་རྣམས་ལ་སྭཱཧཱ། སྲུལ་པོ་རྣམས་ལ་སྭཱཧཱ། ལུས་སྲུལ་

90-1-31b


པོ་རྣམས་ལ་སྭཱཧཱ། སྐེམ་བྱེད་རྣམས་ལ་སྭཱཧཱ། སྨྱོ་བྱེད་རྣམས་ལ་སྭཱཧཱ། གྲིབ་གནོན་རྣམས་ལ་སྭཱཧཱ། བརྗེད་བྱེད་རྣམས་ལ་སྭཱཧཱ། གནོན་པོ་རྣམས་ལ་སྭཱཧཱ། ཟླ་བ་དང་ཉི་མ་ལ་
སྭཱཧཱ༑ དྲག་པོ་རྣམས་ལ་སྭཱཧཱ། རྒྱུ་སྐར་རྣམས་ལ་སྭཱཧཱ། གཟའ་རྣམས་ལ་སྭཱཧཱ། སྐར་མ་རྣམས་ལ་སྭཱཧཱ། དྲང་སྲོང་རྣམས་ལ་སྭཱཧཱ། བརྟུལ་ཞུགས་གྲུབ་པ་རྣམས་ལ་སྭཱཧཱ།
རིག་སྔགས་འཆང་གྲུབ་པ་རྣམས་ལ་སྭཱཧཱ། དཀར་མོ་ལ་སྭཱཧཱ། ས་འཛིན་མ་ལ་སྭཱཧཱ། དུག་སེལ་མ་ལ་སྭཱཧཱ། འཆི་མེད་མ་ལ་སྭཱཧཱ། རྨུགས་བྱེད་མ་ལ་སྭཱཧཱ། རེངས་བྱེད་མ་ལ་
སྭཱཧཱ། ཐལ་མོ་རྡེག་མ་ལ་སྭཱཧཱ། འགྲོ་ལྡིང་མ་ལ་སྭཱཧཱ། ཤ་བ་རཱི་ལ་སྭཱཧཱ། ཨརྠ་ཤ་བ་ར་ལི་སྭཱཧཱ། གཏུམ་མོ་ལ་སྭཱཧཱ། བ་གླང་ཆེན་མོ་ལ་སྭཱཧཱ། ཀླུའི་སྙིང་པོ་ལ་སྭཱཧཱ། ནམ་མཁའ་
ལྡིང་གི་སྙིང་པོ་ལ་སྭཱཧཱ། ཡིད་ལས་བྱུང་ལ་སྭཱཧཱ། ཡིད་ལས་བྱུང་ཆེན་པོ་ལ་སྭཱཧཱ། ཡི་གེ་དྲུག་མ་ལ་སྭཱཧཱ། ནོར་བུ་བཟང་ལ་སྭཱཧཱ། ཀུན་ཏུ་བཟང་པོ་ལ་སྭཱཧཱ། ཀུན་ཏུ་བཟང་
པོ་ཆེན་པོ་ལ་སྭཱཧཱ། དམ་ཚིག་ཆེན་པོ་ལ་སྭཱཧཱ། ཟླ་བ་ཆེན་པོ་ལ་སྭཱཧཱ། སོ་སོར་འབྲང་བ་ཆེན་མོ་ལ་སྭཱཧཱ། བསིལ་བའི་ནགས་ཚལ་ལ་སྭཱཧཱ། བསིལ་བའི་ནགས་ཚལ་ཆེན་པོ་
ལ་སྭཱཧཱ། བེ་ཅོན་འཛིན་མ་ལ་སྭཱཧཱ། བེ་ཅོན་འཛིན་ཆེན་མོ་ལ་སྭཱཧཱ། བཏང་བཟུང་ལ་སྭཱཧཱ། བཏང་བཟུང་ཆེན་པོ་ལ་སྭཱཧཱ། རྒྱལ་བྱེད་མ་ལ་སྭཱཧཱ། ཞི་མ་ལ་སྭཱཧཱ། ལྔས་རྩེན་ལ་

90-1-32a


སྭཱཧཱ༑ གཞན་གྱིས་མི་ཐུབ་མ་ལ་སྭཱཧཱ། རྨ་བྱའི་རྒྱལ་མོ་གསེར་དུ་སྣང་བ་ལ་སྭཱཧཱ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་ལ་སྭཱཧཱ། རིག་སྔགས་ཆེན་མོ་དང༌།
གསང་སྔགས་ཆེན་མོ་དང༌། སོ་སོར་འབྲང་བ་ཆེན་མོ་དང༌། སྲུང་བ་ཆེན་མོ་འདི་དག་གིས་གཤེད་བྱེད་རྣམས་བཅོམ་མོ། །སྒྱུར་བའི་ལས་རྣམས་དང༌། བྱད་དང་གཡེང་བྱེད་
རྣམས་དང༌། རོ་ལངས་རྣམས་དང༌། སེམས་སྒྱུར་བ་རྣམས་དང༌། རྦོད་གཏོང་རྣམས་བཅོམ་མོ། །སྐེམ་བྱེད་རྣམས་དང༌། སྨྱོ་བྱེད་རྣམས་དང༌། གྲིབ་གནོན་རྣམས་དང༌། བརྗེད་
བྱེད་རྣམས་བཅོམ་མོ། །སྐེམ་པ་རྣམས་དང༌། སྐྲག་པ་རྣམས་དང༌། དབྱིག་དུག་རྣམས་དང༌། དུག་རྣམས་བཅོམ་མོ། །བཟའ་ཉེས་རྣམས་དང༌། སྐྱུག་ཉེས་རྣམས་དང༌།
གནོད་སྒྲིབ་རྣམས་དང༌། གནོད་བལྟས་རྣམས་དང༌། བྲི་ཉེས་རྣམས་དང༌། སྒོམ་ཉེས་རྣམས་དང༌། སྨད་པ་རྣམས་བཅོམ་མོ། །རིམས་ཉིན་གཅིག་པ་རྣམས་དང༌། ཉིན་
གཉིས་པ་རྣམས་དང༌། ཉིན་གསུམ་པ་རྣམས་དང༌། ཉིན་བཞི་པ་རྣམས་དང༌། ཉིན་བདུན་པ་རྣམས་དང༌། ཟླ་བ་ཕྱེད་པ་རྣམས་དང༌། ཟླ་བ་གཅིག་པ་རྣམས་དང༌། ཉིན་
མོ་པ་རྣམས་དང༌། མཚན་མོ་པ་རྣམས་དང༌། ཡུད་ཙམ་པ་རྣམས་དང༌། རྟག་པའི་རིམས་རྣམས་དང༌། རིམས་དྲག་པོ་རྣམས་དང༌། རླུང་ལས་གྱུར་པ་རྣམས་དང༌། མཁྲིས་

90-1-32b


པ་ལས་གྱུར་པ་རྣམས་དང༌། བད་ཀན་ལས་གྱུར་པ་རྣམས་དང༌། འདུས་པ་ལས་གྱུར་པ་རྣམས་དང༌། མིའི་རིམས་རྣམས་དང༌། མི་མ་ཡིན་པའི་རིམས་རྣམས་བཅོམ་མོ། །
རིམས་ཐམས་ཅད་བཅོམ་མོ། །ཤུ་བ་དང༌། གཡའ་བ་དང༌། འབྲུམ་བུ་ཕྲ་མོ་དང༌། མཛེ་དང༌། ཕོལ་མིག་དང༌། གཡན་པ་དང༌། མེ་དབལ་དང༌། ལྷོག་པ་རྣམས་བཅོམ་མོ། །
ཀླད་པ་ན་བ་དང༌། གཞོགས་ཕྱེད་ན་བ་དང༌། ཡི་ག་འཆུས་པ་དང༌། མིག་ནད་དང༌། སྣ་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་མའི་ལྷ་གོར་ན་བ་
དང༌། རྣ་བ་ན་བ་དང༌། སོ་ན་བ་དང༌། སྙིང་ན་བ་དང༌། རྩིབས་ལོགས་ན་བ་དང༌། རྒྱབ་ན་བ་དང༌། ལྟོ་བ་ན་བ་དང༌། མཁུར་བ་ན་བ་དང༌། མཚན་བར་རྡོལ་བ་དང༌། སྐྱེ་གནས་
ན་བ་དང༌། རབ་ཏུ་སྐྱེ་གནས་ན་བ་དང༌། རྐེད་པ་ན་བ་དང༌། བརླ་ན་བ་དང༌། བྱིན་པ་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉིང་ལག་ན་བ་རྣམས་
བཅོམ་མོ། །གདོན་ཐམས་ཅད་དང༌། དུག་ཐམས་ཅད་དང༌། ནད་ཐམས་ཅད་བཅོམ་མོ། །བདག་བདེ་ལེགས་སུ་གྱུར་ཅིག །མཚན་མོ་བདེ་ལེགས་ཉིན་བདེ་ལེགས། །ཉིན་
མའི་གུང་གི་བདེ་ལེགས་དང༌། །ཉིན་མཚན་ཀུན་གྱི་བདེ་ལེགས་དག །སངས་རྒྱས་ཀུན་གྱིས་བདག་ལ་སྩོལ། །སངས་རྒྱས་ཕྱག་འཚལ་བྱང་ཆུབ་འཚལ་ལོ། །གྲོལ་


90-1-33a


གྱུར་ཕྱག་འཚལ་གྲོལ་ལ་ཕྱག་འཚལ་ལོ། །ཞི་གྱུར་ཕྱག་འཚལ་ཞི་ལ་ཕྱག་འཚལ་ལོ། །རྣམ་གྲོལ་ཕྱག་འཚལ་གྲོལ་ལ་ཕྱག་འཚལ་ལོ། །བྲམ་ཟེ་གང་
དག་སྡིག་པའི་ཆོས་རྣམས་བསལ་བར་གྱུར་པ་དེ་དག་ལ་ཡང་ཕྱག་འཚལ་ལོ། །དེ་དག་གིས་ཀྱང་བདག་ལ་སྲུང་བ་གྱིས་ཤིག། ཕ་བདེ་ལེགས་སུ་གྱུར་ཅིག །མ་བདེ་ལེགས་
སུ་གྱུར་ཅིག། མངལ་བདེ་ལེགས་སུ་གྱུར་ཅིག །རྐང་གཉིས་པ་རྣམས་བདེ་ལེགས་སུ་གྱུར་ཅིག །རྐང་བཞི་པ་རྣམས་བདེ་ལེགས་སུ་གྱུར་ཅིག །རྐང་མང་པ་རྣམས་བདེ་
ལེགས་སུ་གྱུར་ཅིག །སྲིད་པ་གསུམ་དུ་གཏོགས་པའི་སེམས་ཅན་ཐམས་ཅད་བདེ་ལེགས་སུ་གྱུར་ཅིག་སྭཱཧཱ། ཀུན་དགའ་བོ། ཁྱོད་ཀྱིས་ཀླུའི་རྒྱལ་པོ་རྣམས་ཀྱིས་མིང་
ཟུངས་ཤིག །འདི་ལྟ་སྟེ། ཀླུའི་རྒྱལ་པོ་སངས་རྒྱས་བཅོམ་ལྡན་འདས་དང༌། ཀླུའི་རྒྱལ་པོ་ཚངས་པ་དང༌། ཀླུའི་རྒྱལ་པོ་ཚངས་ཆེན་དང་།ཀླུའི་རྒྱལ་པོ་དབང་པོ་དང་།ཀླུའི་
རྒྱལ་པོ་ཉེ་བའི་དབང་པོ་དང༌། ཀླུའི་རྒྱལ་པོ་རྒྱ་མཚོ་དང༌། ཀླུའི་རྒྱལ་པོ་རྒྱ་མཚོའི་བུ་དང༌། ཀླུའི་རྒྱལ་པོ་དུག་མེད་བཅས་དང༌། ཀླུའི་རྒྱལ་པོ་མཚོ་ཆེན་དང༌། ཀླུའི་རྒྱལ་པོ་
མཚོ་ཆེན་བུ་དང༌། ཀླུའི་རྒྱལ་པོ་ཆུ་སྲིན་དང༌། ཀླུའི་རྒྱལ་པོ་དགའ་བོ་དང༌། ཀླུའི་རྒྱལ་པོ་ཉེ་དགའ་བོ་དང༌། ཀླུའི་རྒྱལ་པོ་མི་ཞུམ་པ་དང༌། ཀླུའི་རྒྱལ་པོ་ཉེ་བར་མི་

90-1-33b


ཞུམ་པ་དང༌། ཀླུའི་རྒྱལ་པོ་ལྟ་ན་མཛེས་དང༌། ཀླུའི་རྒྱལ་པོ་ནོར་རྒྱས་ཀྱི་བུ་དང༌། ཀླུའི་རྒྱལ་པོ་འཇོག་པོ་དང༌། ཀླུའི་རྒྱལ་པོ་སྐྱ་རེངས་དང༌། ཀླུའི་རྒྱལ་པོ་ཆུ་ལྷ་དང༌། ཀླུའི་རྒྱལ་
པོ་པཎྜ་ཀ་དང༌། ཀླུའི་རྒྱལ་པོ་སོར་མོ་དྲུག་པ་དང༌། ཀླུའི་རྒྱལ་པོ་སྙིང་པོར་འགྲོ་བ་དང༌། ཀླུའི་རྒྱལ་པོ་དཔལ་ལྡན་དང༌། ཀླུའི་རྒྱལ་པོ་དཔལ་མགྲིན་དང༌། ཀླུའི་རྒྱལ་པོ་དཔལ་
འཕེལ་དང༌། ཀླུའི་རྒྱལ་པོ་དཔལ་བཟང་དང༌། ཀླུའི་རྒྱལ་པོ་སྟོབས་བཟང་དང༌། ཀླུའི་རྒྱལ་པོ་ཆུ་སྐྱེས་དང༌། ཀླུའི་རྒྱལ་པོ་སྟག་རེ་དང༌། ཀླུའི་རྒྱལ་པོ་ལག་བཟང་དང༌། ཀླུའི་རྒྱལ་
པོ་རི་རབ་དང༌། ཀླུའི་རྒྱལ་པོ་ཉི་འོད་དང༌། ཀླུའི་རྒྱལ་པོ་ཟླ་འོད་དང༌། ཀླུའི་རྒྱལ་པོ་བཟང་སྡུག་དང༌། ཀླུའི་རྒྱལ་པོ་ངར་བ་དང༌། ཀླུའི་རྒྱལ་པོ་ལག་བཟང་དང༌། ཀླུའི་རྒྱལ་
འབྱིན་དང༌། ཀླུའི་རྒྱལ་པོ་རྒྱས་བྱེད་དང༌། ཀླུའི་རྒྱལ་པོ་ཆར་འབེབས་དང༌། ཀླུའི་རྒྱལ་པོ་དྲི་མེད་དང༌། ཀླུའི་རྒྱལ་པོ་སྟོབས་ཆེན་མགོ་དང༌། ཀླུའི་རྒྱལ་པོ་ལྕང་ལོ་ཅན་གྱི་མགོ་དང༌།
ཀླུའི་རྒྱལ་པོ་རྟ་མགོ་དང༌། ཀླུའི་རྒྱལ་པོ་བ་ལང་མགོ་དང༌། ཀླུའི་རྒྱལ་པོ་རི་དྭགས་མགོ་དང༌། ཀླུའི་རྒྱལ་པོ་གླང་པོ་ཆེའི་མགོ་དང༌། ཀླུའི་རྒྱལ་པོ་རླན་སྟོབས་ཅན་དང༌།
ཀླུའི་རྒྱལ་པོ་སྐྱེ་བོ་འཚེ་དང༌། ཀླུའི་རྒྱལ་པོ་རིས་བཀྲ་དང༌། ཀླུའི་རྒྱལ་པོ་མིག་བཀྲ་དང༌། ཀླུའི་རྒྱལ་པོ་སྣ་ཚོགས་སྡེ་དང༌། ཀླུའི་རྒྱལ་པོ་མི་གཏོང་བ་དང༌། ཀླུའི་རྒྱལ་པོ་

90-1-34a


གཏོང་པོ་དང༌། ཀླུའི་རྒྱལ་པོ་བཏང་བཟུང་དང༌། ཀླུའི་རྒྱལ་པོ་སྒྲ་སྒྲོག་གི་བུ་དང༌། ཀླུའི་རྒྱལ་པོ་རྟོགས་པའི་བུ་དང༌། ཀླུའི་རྒྱལ་པོ་དཔལ་དང༌། ཀླུའི་རྒྱལ་
པོ་དཔལ་ཅན་དང༌། ཀླུའི་རྒྱལ་པོ་འཕྱང་བ་དང༌། ཀླུའི་རྒྱལ་པོ་སྲིན་བུ་དང༌། ཀླུའི་རྒྱལ་པོ་མཐའ་ཡས་དང༌། ཀླུའི་རྒྱལ་པོ་གསེར་དང༌། ཀླུའི་རྒྱལ་པོ་གླང་པོའི་རྩལ་དང༌། ཀླུའི་
རྒྱལ་པོ་དཀར་གསལ་དང༌། ཀླུའི་རྒྱལ་པོ་སེར་སྐྱ་དང༌། ཀླུའི་རྒྱལ་པོ་ཨེ་ལའི་འདབ་དང༌། ཀླུའི་རྒྱལ་པོ་དཀར་པོ་དང༌། ཀླུའི་རྒྱལ་པོ་དུང་དང༌། ཀླུའི་རྒྱལ་པོ་སོག་མ་མེད་
དང༌། ཀླུའི་རྒྱལ་པོ་ནག་པོ་དང༌། ཀླུའི་རྒྱལ་པོ་ཉེ་ནག་དང༌། ཀླུའི་རྒྱལ་པོ་སྟོབས་ལྷ་དང༌། ཀླུའི་རྒྱལ་པོ་སྲེད་མེད་ཀྱི་བུ་དང༌། ཀླུའི་རྒྱལ་པོ་ལ་བ་དང༌། ཀླུའི་རྒྱལ་པོ་སྐྲག་
བྱེད་དང༌། ཀླུའི་རྒྱལ་པོ་སྲིན་པོ་དང༌། ཀླུའི་རྒྱལ་པོ་བྲག་ལག་དང༌། ཀླུའི་རྒྱལ་པོ་གངྒཱ་དང༌། ཀླུའི་རྒྱལ་པོ་སིནྡྷུ་དང༌། ཀླུའི་རྒྱལ་པོ་པཀྵུ་དང༌། ཀླུའི་རྒྱལ་པོ་སྐྲག་
དང༌། ཀླུའི་རྒྱལ་པོ་བཀྲ་ཤིས་དང༌། ཀླུའི་རྒྱལ་པོ་མ་དྲོས་པ་དང༌། ཀླུའི་རྒྱལ་པོ་རབ་བརྟན་དང༌། ཀླུའི་རྒྱལ་པོ་ས་སྲུང་གི་བུ་དང༌། ཀླུའི་རྒྱལ་པོ་ས་འཛིན་དང༌།
ཀླུའི་རྒྱལ་པོ་མུ་ཁྱུད་འཛིན་དང༌། ཀླུའི་རྒྱལ་པོ་མདོག་འཛིན་དང༌། ཀླུའི་རྒྱལ་པོ་བཟང་པོ་དང༌། ཀླུའི་རྒྱལ་པོ་རབ་ཏུ་བཟང་དང༌། ཀླུའི་རྒྱལ་པོ་ནོར་བཟང་དང༌།

90-1-34b


ཀླུའི་རྒྱལ་པོ་སྟོབས་བཟང་དང༌། ཀླུའི་རྒྱལ་པོ་ནོར་བུ་དང༌། ཀླུའི་རྒྱལ་པོ་ནོར་བུ་འགུལ་དང༌། ཀླུའི་རྒྱལ་པོ་ནག་པོ་གཉིས་དང༌། ཀླུའི་རྒྱལ་པོ་སེར་པོ་གཉིས་དང༌། ཀླུའི་
རྒྱལ་པོ་དམར་པོ་གཉིས་དང༌། ཀླུའི་རྒྱལ་པོ་དཀར་པོ་གཉིས་དང༌། ཀླུའི་རྒྱལ་པོ་ཕྲེང་ལྡན་དང༌། ཀླུའི་རྒྱལ་པོ་དམར་ཕྲེང་ཅན་དང༌། ཀླུའི་རྒྱལ་པོ་བེའུ་དང༌། ཀླུའི་རྒྱལ་པོ་
ཁྲུམས་སྟོད་དང༌། ཀླུའི་རྒྱལ་པོ་རྔ་དང༌། ཀླུའི་རྒྱལ་པོ་ཉེ་རྔ་དང༌། ཀླུའི་རྒྱལ་པོ་ཨ་མྲ་མུ་སྟེགས་པ་དང༌། ཀླུའི་རྒྱལ་པོ་ནོར་བུའི་བུ་དང༌། ཀླུའི་རྒྱལ་པོ་ཡུལ་འཁོར་སྲུང་དང༌།
ཀླུའི་རྒྱལ་པོ་འཕགས་སྐྱེས་པོ་དང༌། ཀླུའི་རྒྱལ་པོ་མིག་མི་བཟང་དང༌། ཀླུའི་རྒྱལ་པོ་རྣམ་ཐོས་ཀྱི་བུ་དང༌། ཀླུའི་རྒྱལ་པོ་ཤིང་རྟའི་བཞིན་དང༌། ཀླུའི་རྒྱལ་པོ་ཙམ་པར་སྐྱེས་
དང༌། ཀླུའི་རྒྱལ་པོ་གོའུ་ཏ་མ་དང༌། ཀླུའི་རྒྱལ་པོ་ལྔ་ལེན་དང༌། ཀླུའི་རྒྱལ་པོ་གཙུག་ཕུད་ལྷ་དང༌། ཀླུའི་རྒྱལ་པོ་བདུད་དང༌། ཀླུའི་རྒྱལ་པོ་ཐིགས་པ་དང༌། ཀླུའི་རྒྱལ་པོ་ཉེ་
པའི་ཐིགས་པ་དང༌། ཀླུའི་རྒྱལ་པོ་བུང་བ་དང༌། ཀླུའི་རྒྱལ་པོ་དུས་ལས་བྱུང་བ་དང༌། ཀླུའི་རྒྱལ་པོ་སྟོབས་ཅན་དང༌། ཀླུའི་རྒྱལ་པོ་ཅུང་ཟད་ཅན་དང༌། ཀླུའི་རྒྱལ་པོ་ཅུང་ཟད་
པ་དང༌། ཀླུའི་རྒྱལ་པོ་ཙམ་པ་ཀ་དང༌། ཀླུའི་རྒྱལ་པོ་གོའུ་ཏ་མ་ནག་མོ་དང༌། ཀླུའི་རྒྱལ་པོ་ཡིད་བཟང་དང༌། ཀླུའི་རྒྱལ་པོ་མེ་དང༌། ཀླུའི་རྒྱལ་པོ་མིའི་རྩ་བ་དང༌། ཀླུའི་རྒྱལ་

90-1-35a


པོ་མིའི་བླ་མ་དང༌། ཀླུའི་རྒྱལ་པོ་གླང་པོ་ཆེ་དང༌། ཀླུའི་རྒྱལ་པོ་མི་མ་ཡིན་པ་དང༌། ཀླུའི་རྒྱལ་པོ་གཟིངས་དང༌། ཀླུའི་རྒྱལ་པོ་མཆོག་དང༌། ཀླུའི་རྒྱལ་པོ་བ་ལུ་
ཀ་དང༌། ཀླུའི་རྒྱལ་པོ་ཨ་ལུ་ཀ་དང༌། ཀླུའི་རྒྱལ་པོ་ཧུ་ལུ་དང༌། ཀླུའི་རྒྱལ་པོ་ཨེ་ལ་ཅན་དང༌། ཀླུའི་རྒྱལ་པོ་ཨེ་ལའི་ལོ་མ་དང༌། ཀླུའི་རྒྱལ་པོ་འགྲོ་སྒྲ་དང༌། ཀླུའི་རྒྱལ་བོ་
འཆི་སྒྲ་དང༌། ཀླུའི་རྒྱལ་པོ་གཟི་ཅན་དང༌། ཀླུའི་རྒྱལ་པོ་སྟོབས་ཀྱི་རྒྱུ་དང༌། ཀླུའི་རྒྱལ་པོ་སེར་སྐྱ་དང༌། ཀླུའི་རྒྱལ་པོ་ཞི་བ་འཛིན་དང༌། ཀླུའི་རྒྱལ་པོ་མེ་ཏོག་ཨུཏྤ་ལ་དང༌།
ཀླུའི་རྒྱལ་པོ་སེན་མོ་ཅན་དང༌། ཀླུའི་རྒྱལ་པོ་འཕེལ་བ་དང༌། ཀླུའི་རྒྱལ་པོ་ཐར་བ་དང༌། ཀླུའི་རྒྱལ་པོ་བློ་ཅན་དང༌། ཀླུའི་རྒྱལ་པོ་རབ་ཐར་དང༌། ཀླུའི་རྒྱལ་པོ་ལ་བ་དང༌། ཀླུའི་
རྒྱལ་པོ་མགྱོགས་རབ་དང༌། ཀླུའི་རྒྱལ་པོ་ཨེ་ལ་དང༌། འདུས་པ་དག་དང༌། ཀླུའི་རྒྱལ་པོ་དགའ་བོ་དང༌། ཉེ་དགའ་བོ་དང༌། ཀླུའི་རྒྱལ་པོ་གསལ་བ་ཅན་དང༌། ཀླུའི་
རྒྱལ་བོ་བལྟ་མཛེས་ཆེན་པོ་དང༌། ཀླུའི་རྒྱལ་པོ་མཆོག་ལྡན་མ་དང༌། ཀླུའི་རྒྱལ་པོ་མཆོག་ལྡན་གྲོག་མ་དང༌། ཀླུའི་རྒྱལ་པོ་བཞིན་བཟང་དང༌། ཀླུའི་རྒྱལ་པོ་མེ་ལོང་
གདོང་ཅན་དང༌། ཀླུའི་རྒྱལ་པོ་སེངྒེ་འཛིན་དང༌། ཀླུའི་རྒྱལ་པོ་སེངྒེ་འཛིན་དང༌། ཀླུའི་རྒྱལ་པོ་འགྲོ་ལྡིང་དང༌། ཀླུའི་རྒྱལ་པོ་ནག་པོ་གཉིས་དང༌། ཀླུའི་རྒྱལ་པོ་དཀར་

90-1-35b


པོ་གཉིས་དང༌། ཀླུའི་རྒྱལ་པོ་ཉེ་དཀར་གཉིས་དང༌། ཀླུའི་རྒྱལ་པོ་དེ་དག་དང༌། གཞན་ཡང་གང་དག་སའི་དཀྱིལ་འཁོར་འདིར་དུས་སུ་འབྲུག་སྒྲ་སྒྲོག་པ། དུས་དུས་སུ་
གློག་འབྱིན་པ། དུས་དུས་སུ་ཆར་འབེབས་པ། དུས་དུས་སུ་ལོ་ཏོག་སྒྲུབ་པ། སངས་རྒྱས་མཐོང་བ། བསླབ་པའི་གཞི་གཟུང་བ། གསུམ་ལ་སྐྱབས་སུ་དོང་བ། ནམ་མཁའ་
ལྡིང་གི་འཇིགས་པ་དང༌། མེ་དང་བྱེ་མའི་འཇིགས་པ་དང༌། རྒྱལ་པོའི་ལས་ཀྱི་འཇིགས་པ་ལས་ཐར་པ། ས་འཛིན་པ། རིན་པོ་ཆེའི་གཞལ་མེད་ཁང་ཆེན་པོ་ན་གནས་པ། ཚེ་རིང་
བ་བསྐལ་བར་གནས་པ། དབང་ཆེ་བར་གྲགས་པ། རྫུ་འཕྲུལ་ཆེ་བ། ལོངས་སྤྱོད་ཆེ་བ། འཁོར་ཕལ་ཆེ་བ། དགྲའི་དཔུང་རབ་ཏུ་འཇོམས་པ། རྫུ་འཕྲུལ་དང་ལྡན་པ། འོད་
དང་ལྡན་པ། ཁ་དོག་དང་ལྡན་པ། གྲགས་པ་དང་ལྡན་པ། རྫུ་འཕྲུལ་ཆེ་བ། ལྷ་དང་ལྷ་མ་ཡིན་གྱི་གཡུལ་དག་ཀྱང་མྱོང་བར་བྱེད་པ་དག་སྟེ། ཀླུའི་རྒྱལ་པོ་བུ་དང་བཅས་
པ༑ ཚ་བོ་དང་བཅས་པ། སྤུན་དང་བཅས་པ། བློན་པོ་དང་བཅས་པ། སྡེ་དཔོན་དང་བཅས་པ། ཕོ་ཉ་དང་བཅས་པ། མངག་པ་དང་བཅས་པ། གཡོག་དང་བཅས་པ། འཁོར་
དང་བཅས་པ་དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག་

90-1-36a


གཙང་སྦྲ་མ་བྱས་པ་དང༌། གཙང་སྦྲ་བྱས་པ་དང༌། མྱོས་པ་དང༌། རབ་ཏུ་མྱོས་པ་དང༌། འགྲོ་བ་དང༌། འགྲེང་བ་དང༌། འདུག་པ་དང༌། ཉལ་བ་དང༌། མི་
ཉལ་བ་དང༌། འོངས་པ་དང༌། མ་འོངས་པ་དགེ་བར་གྱུར་ཅིག །རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌། མེའི་འཇིགས་པ་དང༌། ཆུའི་འཇིགས་པ་དང༌།
མི་མཛའ་བའི་འཇིགས་པ་དང༌། གསོད་པའི་འཇིགས་པ་དང༌། ཕྱིར་རྒོལ་བ་དང༌། དགྲའི་འཇིགས་པ་དང༌། འཇོམས་པའི་འཇིགས་པ་དང༌། ཕ་རོལ་གྱི་དགྲའི་ཚོགས་
ཀྱི་འཇིགས་པ་དང༌། མུ་གེའི་འཇིགས་པ་དང༌། དུས་མ་ཡིན་པར་འཆི་བའི་འཇིགས་པ་དང༌། ས་གཡོ་བའི་འཇིགས་པ་དང༌། གཅན་གཟན་ཁྲོ་བོའི་འཇིགས་པ་ལས་
བདག་བདེ་ལེགས་སུ་གྱུར་ཅིག། ལྷའི་འཇིགས་པ་དང༌། ཀླུའི་འཇིགས་པ་དང༌། ལྷ་མ་ཡིན་གྱི་འཇིགས་པ་དང༌། རླུང་ལྷའི་འཇིགས་པ་དང༌། ནམ་མཁའ་ལྡིང་གི་
འཇིགས་པ་དང༌། དྲི་ཟའི་འཇིགས་པ་དང༌། མི་འམ་ཅིའི་འཇིགས་པ་དང༌། ལྟོ་འཕྱེ་ཆེན་པོའི་འཇིགས་པ་དང༌། གནོད་སྦྱིན་གྱི་འཇིགས་པ་དང༌། སྲིན་པོའི་འཇིགས་
པ་དང༌། ཡི་དྭགས་ཀྱི་འཇིགས་པ་དང༌། ཤ་ཟའི་འཇིགས་པ་དང༌། འབྱུང་པོའི་འཇིགས་པ་དང༌། གྲུལ་བུམ་གྱི་འཇིགས་པ་དང༌། སྲུལ་པོའི་འཇིགས་པ་དང༌། ལུས་

90-1-36b


སྲུལ་པོའི་འཇིགས་པ་དང༌། སྐེམ་བྱེད་ཀྱི་འཇིགས་པ་དང༌། སྨྱོ་བྱེད་ཀྱི་འཇིགས་པ་དང༌། གྲིབ་གནོན་གྱི་འཇིགས་པ་དང༌། བརྗེད་བྱེད་ཀྱི་འཇིགས་པ་དང༌། གནོན་པོའི་འཇིགས་
པ་ལས་བདག་བདེ་ལེགས་སུ་གྱུར་ཅིག། གཤེད་བྱེད་དང༌། སྒྱུར་བའི་ལས་དང༌། བྱད་དང་གཡེང་བྱེད་དང༌། རོ་ལངས་དང༌། སེམས་སྒྱུར་བ་དང༌། རྦོད་གཏོང་དང༌། བཟའ་
ཉེས་དང༌། སྐྱུག་ཉེས་དང༌། གནོད་སྒྲིབ་དང༌། གནོད་བལྟས་དང༌། བྲི་ཉེས་དང༌། སྒོམ་ཉེས་དང༌། སྨད་པའི་འཇིགས་པ་ལས་བདག་བདེ་ལེགས་སུ་གྱུར་ཅིག། ཤུ་བ་དང༌།
གཡའ་བ་དང༌། མཛེ་དང༌། འབྲུམ་བུ་ཕྲ་མོ་དང༌། ཕོལ་མིག་དང༌། གཡན་པ་དང༌། མེ་དབལ་དང༌། ལྷོག་པའི་འཇིགས་པ་ལས་བདག་བདེ་ལེགས་སུ་གྱུར་ཅིག །མཚན་མོ་
བདེ་ལེགས་ཉིན་བདེ་ལེགས། །ཉི་མའི་གུང་གི་བདེ་ལེགས་དང༌། །ཉིན་མཚན་ཀུན་གྱི་བདེ་ལེགས་དག །སངས་རྒྱས་ཀུན་གྱིས་བདག་ལ་སྩོལ། །སངས་རྒྱས་ཕྱག་འཚལ་
བྱང་ཆུབ་ཕྱག་འཚལ་ལོ། །གྲོལ་གྱུར་ཕྱག་འཚལ་གྲོལ་ལ་ཕྱག་འཚལ་ལོ། །ཞི་གྱུར་ཕྱག་འཚལ་ཞི་ལ་ཕྱག་འཚལ་ལོ། །རྣམ་གྲོལ་ཕྱག་འཚལ་གྲོལ་ལ་ཕྱག་འཚལ་ལོ། །
བྲམ་ཟེ་གང་དག་སྡིག་པའི་ཆོས་རྣམས་བསལ་བར་གྱུར་པ་དེ་དག་ལ་ཡང་ཕྱག་འཚལ་ལོ། །དེ་དག་གིས་ཀྱང་བདག་ལ་སྲུང་བ་དང༌། བསྐྱབ་པ་གྱིས་ཤིག་སྭཱཧཱ། ཀུན་དགའ་

90-1-37a


བོ༑ རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱིས་གསུངས་པའོ། །ཏདྱ་ཐཱ། ཨ་ར་ཌེ། ཀ་ར་
ཌེ༑ མ་དེ། མ་ད་བརྡྷ་ནི། ཨ་བ་རེ་ཤ་བ་རེ། ཏུ་རེ་ཏུ་རེ། ཙུ་རེ་ཙུ་རེ། ཤ་བ་རེ། པརྞ་ཤ་བ་རེ། ཧུ་ཙི་ཧུ་ཙི་མུ་ཙི་མུ་ཙི་སྭཱཧཱ། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་
མོ་འདི་ནི། ཡང་དག་པར་རྫོགས་པའི་སངས་རྒྱས་གཙུག་ཏོར་ཅན་གྱིས་གསུངས་པའོ། །ཏདྱ་ཐཱ། ཨིཊྚི། མིཊྚི། ཁུ་རེ་བི་ཁུ་རེ། ཧི་ལི་ཧི་ལི། མི་ལི་མི་ལི། ཀེ་ཏུ་མཱུ་ལེ། ཨམྦ་
རཱེ༑ བ་ཏི། དུཾ་བེ། དོ་དུཾ་བེ། ཧི་ལི་ཧི་ལི། ཀུ་ཙི་ཀུ་ཙི། མུ་ཙི་མུ་ཙི་སྭཱཧཱ། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ཡང་དག་པར་རྫོགས་པའི་སངས་རྒྱས་
ཐམས་ཅད་སྐྱོབ་ཀྱིས་གསུངས་པའོ། །ཏདྱ་ཐཱ། མོ་རི་མོ་རི། ཀེ་བཊྚི། མཎྜི་མཎྜི་ཏི་ཀེ། ཧ་རེ་ཧ་རེ། གྷ་རེ་གྷ་རེ། ཁ་རེ་ཁ་རེ། ཧི་ལི་ཧི་ལི་ནི་ཧ་ལ་ཧ་ལ་ནི། ཕ་ལེ། ཕ་ལི་ནི། དཱནྟེ།
དནྟི་ནི། དནྟི་ལི། ཤ་ཀ་ཏི། མ་ཀ་ཊི། མ་ཀ་ཊི། ན་ཌེ། ན་ཌི་ནི། ཤི་རི་ཤི་རི་ཤི་རི་ཤི་རི་ཤི་རི་ཤི་རི་སྭཱཧཱ། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི།
ཡང་དག་པར་རྫོགས་པའི་སངས་རྒྱས་འཁོར་བ་འཇིག་གིས་གསུངས་པའོ། །ཏདྱ་ཐཱ། ཧི་ཌི་ཧི་ཌི། མི་ཌི་མི་ཌི། ཀུ་ཌི་ཀུ་ཌི། མུ་ཌི་མུ་ཌི། ཏུ་ཌི་ཏུ་ཌི། ཨ་ཌི་ཨ་ཌི། དཎྟེ།

90-1-37b


དནྟེ་ལེ༑ ཤ་ཀ་རི། ཙ་ཀ་རི། བ་ག་རི། བྷ་ག་རི། ཐ་ག་རི། ཏ་ག་རི། ཀཱཉྩ་ནེ། ཀཱཉྩ་ནཱ་བ་ཏི། ཙ་རེ་ཙ་རེ་ཙ་རེ་ཙ་རེ། བ་རེ་བ་རེ། བ་རེ་བ་རེ། དནྟི་སིདྡྷི་སྭཱཧཱ། ཀུན་དགའ་བོ། རིག་
སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ཡང་དག་པར་རྫོགས་པའི་སངས་རྒྱས་གསེར་ཐུབ་ཀྱིས་གསུངས་པའོ། །ཏདྱ་ཐཱ། ཏ་ཏ་ལེ་ཏ་ཏ་ལེ། ཏ་ཏ་ལེ། ཏ་ཏ་ལེ། ཏ་ཏ་ལེ། ཏ་ལ་ཏེ་ཏ་
ལ་ཏེ༑ བ་ལེ། བཱི་རེ་བི་ཛ་རེ། བིཛྫུ་དྷ་རེ། ཨ་ར་ཛེ། བི་ར་ཛེ། བི་ར་ཛཱ། མི་ས། མ་ཏི་མ་ཏི། མཱ་ལི་མཱ་ལི་ནི། མུཎྡི་ཤཱ་མུཎྡི་ཛྭ་ལེ་ཛྭ་ལེ། ཛྭ་ལེ་ཛྭ་ལེ། བྷ་དྲ་བ་ཏི། བྷ་དྲ་བ་ཏི། སིདྡྷི་སྭཱཧཱ།
ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ཡང་དག་པར་རྫོགས་པའི་སངས་རྒྱས་འོད་སྲུང་གིས་གསུངས་པའོ། །ཏདྱ་ཐཱ། ཨཎྜ་རེ། ཀཎྜ་རེ། མཎྜ་རེ། ཁཎྜ་རེ།
ཛམྦུ་ཛམྦུ་ན་ད། ཛམྦུ་བ་ཏི། མཏྟེ། མཎྜི་ཏི་ཀེ། ཨ་མ་རེ། སིདྡྷི། ཧ་ར་ཧ་ར་ཧ་ར་ཧ་ར། པ་ཤུ་པ་ཤུ་པ་ཤུ་པ་ཤུ་པ་ཤུ་པ་ཏི་སིདྡྷི་སྭཱཧཱ། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་
བྱ་ཆེན་མོ་འདི་ནི། ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ངས་སེམས་ཅན་ཐམས་ཅད་ལ་ཕན་པའི་ཕྱིར་ད་ལྟར་བཤད་པའོ། །ཏདྱ་ཐཱ། ཧི་ལི་ཧི་ལི། ཀི་ལི་ཀི་
ལི༑ ཨི་ལི་ལེ། ཀ་ཏ་ལེ། ཀེ་དཱུ་མཱུ་ལེ། ཨ་ཌ་མ་ལི། མ་ཊ་མ་ལི། ཨ་ཊ་མ་ལི། ཨན་ཊི། ཌཔྤེ། ཌཕྤེ། ཌ་ཌཕྥེ། ཨེ་ཀ་བ་ཧུ་ཨ་ན་བྷི་ཊ་ཊ་བ་བྷ་རུ་རུ་པ་ཀ་རུ་པ། པུ་ས་ར་ཀེ །བུ་ས་ཊེ།


90-1-38a


ན་ར་ཀནྟེ། ཀ་མི་ཎི། ཀམྦུ། ཀཱ་མ་རུ་བ་ནི། ཀི་ཧི་ལི། ཙེ་ཙེ་ལེ་ཀེ། ཀཾ་བུ་ད་ར་ཀི། ཏ་རུ་ད་ར་ཀི། ཏ་རུ་ཏ་རུ། བ་རུ་ཎི། ཙ་རུ་ཏ་རུ་ཎི། ཏ་རུ་ཎི་ཏ་རུ་ཎེ།
བ་ཏི་ཛཾ་བ་ལེ་བཱ་ས་ར་ཎི། བྷ་རནྟ་རཊྚེ་བ་ར་ནཾ། ད་ར་ཀི་རུ་རུ་ཏ་ར། བ་ར་ཎི་བློ་ག་བྷ་ར་ཎི། པྲ་ཀྲི་ཏི། དཾཥྚེ། མི་ལི་ཏ་ལེ། ཧི་ཏི་ཧཱ་སེ། ཨ་བ་ལེ། ཏུ་བ་ལེ། བི་ལཾ་ཀེ །བ་ལི་
ཀེ༑ བཊྚི་བཊྚི་ཏི་ཀེ། ཨ་ཌནྟུ་བེ། བ་ཏི་ཏུཾ་མེ། ཕྱོགས་བཅུ་ཀུན་ཏུ་ལྷས་ཆར་ཕོབས་ཤིག །བཅོམ་ལྡན་འདས་ལ་ཕྱག་འཚལ་ལོ། །ས་ལ་དགའ་བས་ཆུ་དབབ་ཏུ་གསོལ།།
བཅོམ་ལྡན་འདས་ལ་ཕྱག་འཚལ་ལོ། །ཨི་རི་ཛ་ཡ། གོ་དོ་ཧི་ཀཱ་ཡེ། བྷྲི་ག་རི་ཀཱ་ཡེ། ཨ་རུ་ཙི། ན་རུ་ཙི། ཨ་རུ་ཙི། ཨ་རུ་ཛེ། ན་ར་ཛེ། ཨཊྚེ། ནཊྚེ། ནཊྚེ། ནཊྚེ། བཛྲེ་བཛྲེ་
ནཊྚེ། ཨུ་པ་ལ་ན་པྲི་ཡེ། ཨ་ལེ་ཏཱ་ལེ། ཀུཾ་ལ་ཏཱ་ལེ། ནཱ་ར་ཡཱ་ཎི། པཱ་རཱ་ཡ་ཎི། པ་ཤྱ་ནི་པ་ཤྱ་སྤར་ཤ་ནི་སྭཱཧཱ། འགྲོ་ལྡིང་བའི་གསང་སྔགས་ཀྱི་ཚིག་རྣམས་གྲུབ་པར་གྱུར་
ཅིག་སྭཱཧཱ། ཇི་ལྟར་དེ་བཞིན་གཤེགས་པ་ངས་བསྟན་ཅིང་རྗེས་སུ་ཡི་རང་ནས་དགེ་སློང་ཀུན་དགའ་བོས་དགེ་སློང་ས་རི་ལ་བདེ་ལེགས་སུ་འགྱུར་བར་བྱས་པ་དེ་
བཞིན་དུ་བདག་ལ་སྲུང་བ་གྱིས་ཤིག། སྦ་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་

90-1-38b


དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག།
སྟོན་བརྒྱ་མཐོང་བར་ཤོག་ཅིག། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། བྱང་ཆུབ་སེམས་དཔའ་བྱམས་པས་བཤད་ཅིང་རྗེས་སུ་ཡི་རང་བའོ། །ཏདྱ་
ཐཱ༑ ཤི་རི་ཤི་རི་ཤི་རི། བྷ་དྲེ། ཛྱོ་ཏི་ཛྱོ་ཏི། ཛྱོ་ཏི་བྷ་དྲེ། ཧ་རེ་ཧ་རེ་ཧ་རེ། ཧཱ་རི་ཎི། དནྟི་ཤ་བ་རེ། ཤི་བེ། ཤཱུ་ལ་པཱ་ཎི་ནི། བོ་དྷི་བོ་དྷི། བོ་དྷི་བོ་དྷི། སཏྭ་བོ་དྷི། བ་རི་ཙཱ་ཎི་ཡེ་སྭཱཧཱ།
ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། མི་མཇེད་ཀྱི་བདག་པོ་ཚངས་པས་སྨྲས་ཤིང་རྗེས་སུ་ཡི་རང་བའོ། །ཏདྱ་ཐཱ། ཧི་ལི་ཧི་ལི། མི་ལི་མི་ལི། མཱ་ལི་
ནི༑ ཙ་ཀ་རི། ཀི་རི་ཀི་རི་ཀི་རི། ཀི་རི་ཀི་རི་ཀི་རི། ཀི་ར་ཡེ། བྲཧྨ་ཡེ། རཏྣ་ཀ་རཎྜ་ཀེ །བི་ཌོ་ཧུ་ཕུས་སེ། དྷ་ར་དྷ་ར། ས་ར་ས་ར། ཧ་ར་ཧ་ར། ཧ་ལ་ཧ་ལ། ཕུ་རུ་ཕུ་རུ། ཕུ་རུ་ཕུ་རུ་ཕུ་རུ་
སྭཱཧཱ༑ དུག་བཅོམ་མོ། །དུག་ངེས་པར་བཅོམ་མོ། །སངས་རྒྱས་ཀྱི་གཟི་བརྗིད་ཀྱིས་དུག་ངེས་པར་བཅོམ་མོ། །རང་སངས་རྒྱས་ཀྱི་གཟི་བརྗིད་ཀྱིས་དུག་བཅོམ་མོ། །དགྲ་
བཅོམ་པའི་གཟི་བརྗིད་ཀྱིས་དུབ་བཅོམ་མོ། །ཕྱིར་མི་འོང་བའི་གཟི་བརྗིད་ཀྱིས་དུག་བཅོམ་མོ། །ལན་གཅིག་ཕྱིར་འོང་བའི་གཟི་བརྗིད་ཀྱིས་དུག་བཅོམ་མོ། །རྒྱུན་དུ་ཞུགས་

90-1-39a


པའི་གཟི་བརྗིད་ཀྱིས་དུག་བཅོམ་མོ། །བདེན་པར་སྨྲ་བའི་གཟི་བརྗིད་ཀྱིས་དུག་བཅོམ་མོ། །ཚངས་པའི་མེ་དབལ་གྱི་གཟི་བརྗིད་ཀྱིས་དུག་བཅོམ་མོ། །དབང་
པོའི་རྡོ་རྗེའི་གཟི་བརྗིད་ཀྱིས་དུག་བཅོམ་མོ། །ཁྱབ་འཇུག་གི་འཁོར་ལོས་དུག་བཅོམ་མོ། །གཤིན་རྗེའི་བེ་ཅོན་གྱིས་དུག་བཅོམ་མོ། །ཆུ་ལྷའི་ཞགས་པས་དུག་བཅོམ་མོ། །
ལྷ་མ་ཡིན་གྱི་རྒྱུས་དུག་བཅོམ་མོ། །ཀླུའི་རིག་སྔགས་ཀྱིས་དུག་བཅོམ་མོ། །དྲག་པོའི་མདུང་རྩེས་དུག་བཅོམ་མོ། །སྐེམ་བྱེད་ཀྱི་མདུང་ཐུང་གིས་དུག་བཅོམ་མོ། །རིག་
སྔགས་ཀྱི་རྒྱལ་མོ་རྨ་བྱ་ཆེན་མོས་དུག་བཅོམ་མོ། །དུག་ངེས་པར་བཅོམ་མོ། །དུག་སའི་ནང་དུ་སོང་ཞིག །བདག་དུག་ཐམས་ཅད་དང༌། བེའུ་ལྟ་བུའི་དུག་དང༌། ཧ་ལ་ཧ་
ལའི་དུག་དང༌། ནག་པོ་བརྩེགས་པའི་དུག་དང༌། མཆེ་བའི་དུག་དང༌། རྩ་བའི་དུག་དང༌། ཁ་ཟས་ཀྱི་དུག་དང༌། ཕྱེ་མའི་དུག་དང༌། ལྟ་བའི་དུག་དང༌། གློག་གི་དུག་དང༌། སྤྲིན་
གྱི་དུག་དང༌། སྦྲུལ་དང༌། བྱི་བ་དང༌། སྲིན་བུ་ཀི་ཏ་དང༌། ལུ་ཏ་དང༌། ཀ་ན་བྷ་བ་དང༌། སྦལ་པ་དང༌། སྦྲང་བུ་དང༌། བུང་བ་དང༌། བ་ཏ་རི་དང༌། ཏྲེ་མ་པུ་ག་དང༌། ཏྲཻ་ལ་ཏའི་
དུག་དང༌། མིའི་དུག་དང༌། སྡིག་པའི་དུག་དང༌། མི་མ་ཡིན་པའི་དུག་དང༌། དོགས་པའི་དུག་དང༌། སྨན་གྱི་དུག་དང༌། རིག་སྔགས་ཀྱི་དུག་ལས་བདེ་ལེགས་སུ་གྱུར་ཅིག།

90-1-39b


དུག་ཐམས་ཅད་ལས་བདག་བདེ་ལེགས་སུ་གྱུར་ཅིག །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ལྷ་རྣམས་ཀྱི་དབང་པོ་བརྒྱ་བྱིན་གྱིས་སྨྲས་ཤིང་རྗེས་སུ་ཡི་
རང་བའོ། །ཏདྱ་ཐཱ། ཛྭཱ་ལ་ཛྭཱ་ལནྟུ་ལེ། མཱ་ལ་ཛནྟུ་ལེ། ཙ་པི་ཊི། ཛནྟུ་ལེ། མ་ཐ་ནི། གཱ་ཏ་ནི་གྲ་ས་ནི། ཧ་རི་ཤི་རི། དྱུ་ཏི་ཤི་རི། ཏ་རུ་ཏ་རུ། ཎ་བ་ཏི། ཧ་ཧ་ཧ་ཧ་ཧ། སིང་ཧེ། དྷི་ཏི། དྷི་ཏི།
བི་བེ་ཏི་མ་ཏི། ཀུ་རུ་ཀུ་རུ་སེ། བ་རུ་བ་རུ་སེ་དྷ་ར་སེ་རེ་བཛྲ། ཏུ་ཊ་ཏུ་ཊ་སེ། བ་ཊ་བ་ཊ་སེ། སི་ལི་སི་ལི་ཀ་པི་ལེ། ཀ་པི་ལ་མུ་ལེ། ཧཱ་ཧཱི་ཧཱུ། སྡང་བ་དང༌། རབ་ཏུ་སྡང་བ་ཐམས་ཅད་རབ་
ཏུ་རྨུགས་པར་བྱའོ། །ལག་པ་དང༌། རྐང་པ་དང༌། ཡན་ལག་དང༌། ཉིང་ལག་དང༌། སུམ་ཅུ་པའི་ལྷ་དང་བཅས་ཏེ་ཆད་པས་གཅད་པར་བྱའོ། །ཨུཥྚི་གི་ནི། སུ་ར་པ་ཏི། བརྟི་བཛྲ་བཛྲ་
བཛྲ་བཛྲ་བཛྲ་པ་ཏ་ཡེ་སྭཱཧཱ། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། རྒྱལ་པོ་ཆེན་པོ་བཞིས་སྨྲས་ཤིང་རྗེས་སུ་ཡི་རང་བའོ། །ཏདྱ་ཐཱ། ཛྭ་ལ་ཛྭ་ལ་ན།
ཏ་པ་ཏ་པ་ན། མ་ཐ་མ་ཐ་ན། དྷ་མ་དྷ་མ་ན། ས་ར་ས་ར་ཎ། ཀི་ཊི་ཀི་ཊི། ཀུ་ཊི་ཀུ་ཊི། མུ་ཊི་མུ་ཊི། མི་ཊི་མི་ཊི། པི་ཊི་པི་ཊི། ས་ར་ས་ར། མ་ར་མ་ར། ཧ་ར་ཧ་ར། ཏ་ར་ཏ་ར། ཏི་རི་ཏི་
རི༑ ཊཱ་ཊཱ་ཊཱ་ཊཱ་ཊཱ། དཱ་དཱ་དཱ་དཱ་དཱ། བཱ་བཱ་བཱ་བཱ་བཱ། ཧ་ལ་ཧ་ལ་ཧ་ལ་ཧ་ལ་ཧ་ལ། སིདྡྷི། སིདྡྷི། སིདྡྷི། སིདྡྷི། སིདྡྷི། སྭསྟི། སྭསྟི། སྭསྟི། སྭསྟི། སྭསྟི། རྦོད་གཏོང་དང༌། གཤིན་

90-1-40a


རྗེའི་ཕོ་ཉ་དང༌། མཚན་མོ་ནག་མོ་དང༌། དུས་ཀྱི་ཞགས་པ་དང༌། འཆི་བདག་གི་ཆད་པ་དང༌། ཚངས་པའི་ཆད་པ་དང༌། དབང་པོའི་ཆད་པ་དང༌། དྲང་
སྲོང་གི་ཆད་པ་དང༌། ལྷའི་ཆད་པ་དང༌། ཀླུའི་ཆད་པ་དང༌། ལྷ་མ་ཡིན་གྱི་ཆད་པ་དང༌། རླུང་ལྷའི་ཆད་པ་དང༌། ནམ་མཁའ་ལྡིང་གི་ཆད་པ་དང༌། དྲི་ཟའི་ཆད་པ་དང༌། མི་
འམ་ཅིའི་ཆད་པ་དང༌། ལྟོ་འཕྱེ་ཆེན་པོའི་ཆད་པ་དང༌། གནོད་སྦྱིན་གྱི་ཆད་པ་དང༌། སྲིན་པོའི་ཆད་པ་དང༌། ཡི་དྭགས་ཀྱི་ཆད་པ་དང༌། ཤ་ཟའི་ཆད་པ་དང༌། འབྱུང་པོའི་
ཆད་པ་དང༌། གྲུལ་བུམ་གྱི་ཆད་པ་དང༌། སྲུལ་པོའི་ཆད་པ་དང༌། ལུས་སྲུལ་པོའི་ཆད་བ་དང༌། སྐེམ་བྱེད་ཀྱི་ཆད་པ་དང༌། སྨྱོ་བྱེད་ཀྱི་ཆད་པ་དང༌། གྲིབ་གནོན་གྱི་ཆད་པ་
དང༌། བརྗེད་བྱེད་ཀྱི་ཆད་པ་དང༌། གནོན་པོའི་ཆད་པ་དང༌། རོ་ལངས་ཀྱི་ཆད་པ་དང༌། རྒྱལ་པོའི་ཆད་པ་དང༌། ཆོམ་རྐུན་གྱི་ཆད་པ་དང༌། མེའི་ཆད་པ་དང༌། ཆུའི་ཆད་པ་
དང༌། ཆད་པ་ཐམས་ཅད་ལས་བདག་ལ་སྲུང་བ་གྱིས་ཤིག། ལོ་བརྒྱ་འཚོ་བར་གྱུར་ཅིག། སྟོན་བརྒྱ་མཐོང་བར་ཤོག་ཅིག། ཀུན་དགའ་བོ། ཁྱོད་ཀྱིས་ཀླུང་གི་རྒྱལ་
པོ་རྣམས་ཀྱི་མིང་ཟུངས་ཤིག། འདི་ལྟ་སྟེ། ཀླུང་གི་རྒྱལ་པོ་གངྒཱ་དང༌། ཀླུང་གི་རྒྱལ་པོ་སིནྡྷུ་དང༌། ཀླུང་གི་རྒྱལ་པོ་པཀྵུ་དང༌། ཀླུང་གི་རྒྱལ་པོ་སི་ཏཱ་དང༌། ཀླུང་གི་རྒྱལ་

90-1-40b


བོ་མདའ་འབྱུང་དང༌། ཀླུང་གི་རྒྱལ་པོ་ཁྱིམ་ལྡན་དང༌། ཀླུང་གི་རྒྱལ་པོ་གཤིན་རྗེ་སེལ་དང༌། ཀླུང་གི་རྒྱལ་པོ་གྱ་གྱུར་དང༌། ཀླུང་གི་རྒྱལ་པོ་རྒྱས་འབབ་དང༌། ཀླུང་གི་རྒྱལ་པོ་
ཞགས་བྲལ་དང༌། ཀླུང་གི་རྒྱལ་པོ་ཞི་བ་འཛིན་དང༌། ཀླུང་གི་རྒྱལ་པོ་ས་ལྡན་དང༌། ཀླུང་གི་རྒྱལ་པོ་ཟླ་བའི་ཆ་དང༌། ཀླུང་གི་རྒྱལ་པོ་དབྱངས་ཅན་དང༌། ཀླུང་གི་རྒྱལ་པོ་རུས་སྦལ་
ཅན་དང༌། ཀླུང་གི་རྒྱལ་པོ་ཆུ་དྲོན་ཅན་དང༌། ཀླུང་གི་རྒྱལ་པོ་ཆུ་མཆོག་ཅན་དང༌། ཀླུང་གི་རྒྱལ་པོ་ཟངས་འདབ་དང༌། ཀླུང་གི་རྒྱལ་པོ་སྦྲང་རྩི་ཅན་དང༌། ཀླུང་གི་རྒྱལ་པོ་སྦ་
ལྡན་དང༌། ཀླུང་གི་རྒྱལ་པོ་བུ་རམ་ཤིང་དང༌། ཀླུང་གི་རྒྱལ་པོ་བ་གླང་ལྡན་དང༌། ཀླུང་གི་རྒྱལ་པོ་འཕགས་པ་ཅན་དང༌། ཀླུང་གི་རྒྱལ་པོ་རྩེ་སྦྱིན་དང༌། ཀླུང་གི་རྒྱལ་པོ་མཛའ་
བཟང་དང༌། ཀླུང་གི་རྒྱལ་པོ་ཀུན་གྱི་བཤེས་དང༌། ཀླུང་གི་རྒྱལ་པོ་འཆི་མེད་དང༌། ཀླུང་གི་རྒྱལ་པོ་མེ་ཏོག་པདྨ་དང༌། ཀླུང་གི་རྒྱལ་པོ་ལྔ་ལེན་དང༌། ཀླུང་གི་རྒྱལ་པོ་དངོས་
བཟང་དང༌། ཀླུང་གི་རྒྱལ་པོ་རབ་བཟང་དང༌། ཀླུང་གི་རྒྱལ་པོ་དཀའ་ཐུབ་སྦྱིན་དང༌། ཀླུང་གི་རྒྱལ་པོ་དྲི་བྲལ་དང༌། ཀླུང་གི་རྒྱལ་པོ་སྐྱོན་བྲལ་དང༌། ཀླུང་གི་རྒྱལ་པོ་ཀླུང་
ཆེན་དང༌། ཀླུང་གི་རྒྱལ་པོ་གསེར་ལྡན་དང༌། ཀླུང་གི་རྒྱལ་པོ་བ་ལང་སྦྱིན་མཆོག་དང༌། ཀླུང་གི་རྒྱལ་པོ་གསང་སྲུང་དང༌། ཀླུང་གི་རྒྱལ་པོ་བ་ལང་ཅན་དང༌། དེ་དག་

90-1-41a


དང༌། གཞན་ཡང་གང་དག་སའི་དཀྱིལ་འཁོར་འདིར་འབབ་པའི་ཆུ་ཀླུང་དེ་དག་ཐམས་ཅད་ལ་གང་དག་རྒྱུན་དུ་གནས་པ་དང༌། གཟུགས་ཐ་དད་པ། གཟུགས་
མི་སྡུག་པ། གཟུགས་མང་བ། གཟུགས་མཐའ་ཡས་པ། འདོད་རྒུར་སྒྱུར་བའི་གཟུགས་ཅན་དང༌། གཟུགས་སྣ་ཚོགས་པའི་ལྷ་རྣམས་དང༌། ཀླུ་རྣམས་དང༌། ལྷ་མ་ཡིན་
རྣམས་དང༌། རླུང་ལྷ་རྣམས་དང༌། ནམ་མཁའ་ལྡིང་རྣམས་དང༌། དྲི་ཟ་རྣམས་དང༌། ལྟོ་འཕྱེ་ཆེན་པོ་རྣམས་དང༌། མི་འམ་ཅི་རྣམས་དང༌། གནོད་སྦྱིན་རྣམས་དང་།སྲིན་
པོ་རྣམས་དང༌། ཡི་དྭགས་རྣམས་དང༌། ཤ་ཟ་རྣམས་དང༌། འབྱུང་པོ་རྣམས་དང༌། གྲུལ་བུམ་རྣམས་དང༌། སྲུལ་པོ་རྣམས་དང༌། ལུས་སྲུལ་པོ་རྣམས་དང༌། སྐེམ་བྱེད་
རྣམས་དང༌། སྨྱོ་བྱེད་རྣམས་དང༌། གྲིབ་གནོན་རྣམས་དང༌། བརྗེད་བྱེད་རྣམས་དང༌། གནོན་པོ་རྣམས་དང༌། ཟས་སུ་མདངས་ཟ་བ་རྣམས་དང༌། ཟས་སུ་མངལ་ཟ་བ་རྣམས་
དང༌། ཟས་སུ་ཁྲག་འཐུང་བ་རྣམས་དང༌། ཟས་སུ་ཤ་ཟ་བ་རྣམས་དང༌། ཟས་སུ་ཚིལ་ཟ་བ་རྣམས་དང༌། ཟས་སུ་ཞག་ཟ་བ་རྣམས་དང༌། ཟས་སུ་རྐང་ཟ་བ་རྣམས་དང༌། ཟས་
སུ་བཙས་པ་ཟ་བ་རྣམས་དང༌། ཟས་སུ་སྲོག་འཕྲོག་པ་རྣམས་དང༌། ཟས་སུ་གཏོར་མ་ཟ་བ་རྣམས་དང༌། ཟས་སུ་ཕྲེང་བ་ཟ་བ་རྣམས་དང༌། ཟས་སུ་འབྲས་བུ་ཟ་བ་རྣམས་

90-1-41b


དང༌། ཟས་སུ་མེ་ཏོག་ཟ་བ་རྣམས་དང༌། ཟས་སུ་དྲི་ཟ་བ་རྣམས་དང༌། ཟས་སུ་བདུག་པ་ཟ་བ་རྣམས་དང༌། ཟས་སུ་ལོ་ཏོག་ཟ་བ་རྣམས་དང༌། ཟས་སུ་སྦྱིན་སྲེག་ཟ་བ་རྣམས་དང༌། ཟས་
སུ་རྣག་འཐུང་བ་རྣམས་དང༌། ཟས་སུ་ཕྱི་ས་ཟ་བ་རྣམས་དང༌། ཟས་སུ་གཅིན་འཐུང་བ་རྣམས་དང༌། ཟས་སུ་མཆིལ་མ་ཟ་བ་རྣམས་དང༌། ཟས་སུ་ངར་སྣབས་ཟ་བ་རྣམས་
དང༌། ཟས་སུ་སྣབས་ཟ་བ་རྣམས་དང༌། ཟས་སུ་ལྷག་མ་ཟ་བ་རྣམས་དང༌། ཟས་སུ་སྐྱུག་པ་ཟ་བ་རྣམས་དང༌། ཟས་སུ་མི་གཙང་བ་ཟ་བ་རྣམས་དང༌། ཟས་སུ་སྟོར་ཁུང་ནས་འབབ་
པ་འཐུང་བ་དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བར་གྱིས་ཤིག། ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ་ཁྱོད་
ཀྱི་རིའི་རྒྱལ་པོ་རྣམས་ཀྱིས་མིང་ཟུངས་ཤིག །འདི་ལྟ་སྟེ། རིའི་རྒྱལ་པོ་རི་རབ་དང༌། རིའི་རྒྱལ་པོ་གངས་ཅན་དང༌། རིའི་རྒྱལ་པོ་སྤོས་ཀྱི་ངད་ལྡན་དང༌། རིའི་རྒྱལ་པོ་རྩེ་བརྒྱ་
པ་དང༌། རིའི་རྒྱལ་པོ་སེང་ལྡེང་ཅན་དང༌། རིའི་རྒྱལ་པོ་གསེར་ལོགས་དང༌། རིའི་རྒྱལ་པོ་འོད་འཛིན་དང༌། རིའི་རྒྱལ་པོ་མུ་ཁྱུད་འཛིན་དང༌། རིའི་རྒྱལ་པོ་ཁོར་ཡུག་
དང༌། རིའི་རྒྱལ་པོ་ཁོར་ཡུག་ཆེན་པོ་དང༌། རིའི་རྒྱལ་པོ་དབང་པོའི་བྲག་དང༌། རིའི་རྒྱལ་པོ་ཚངས་པ་ལྡན་དང༌། རིའི་རྒྱལ་པོ་དཔལ་ལྡན་དང༌། རིའི་རྒྱལ་པོ་བལྟ་ན་སྡུག་དང༌། རིའི་

90-1-42a


རྒྱལ་པོ་ཤིན་ཏུ་རྒྱས་དང༌། རིའི་རྒྱལ་པོ་རིན་ཆེན་འབྱུང་གནས་དང༌། རིའི་རྒྱལ་པོ་སྲིན་བུ་ཅན་དང༌། རིའི་རྒྱལ་པོ་ནོར་བུ་རྫ་དང༌། རེའི་རྒྱལ་པོ་ཐགས་
བཟང་རིས་དང༌། རིའི་རྒྱལ་པོ་རྡོ་རྗེ་འབྱུང་གནས་དང༌། རིའི་རྒྱལ་པོ་འགྲམ་པ་ལྡན་དང༌། རིའི་རྒྱལ་པོ་ལྷ་མིན་འབབ་དང༌། རིའི་རྒྱལ་པོ་གློག་འོད་དང༌། རིའི་རྒྱལ་པོ་ཁྱབ་གནས་
དང༌། རིའི་རྒྱལ་པོ་ཟླ་འོད་དང༌། རིའི་རྒྱལ་པོ་བྲག་བཟང་དང༌། རིའི་རྒྱལ་པོ་ཉི་མ་མཛེས་དང༌། རིའི་རྒྱལ་པོ་ཐིགས་པ་དང༌། རིའི་རྒྱལ་པོ་འབིགས་བྱེད་དང༌། རིའི་
རྒྱལ་པོ་ཟླ་བའི་བྲག་དང༌། རིའི་རྒྱལ་པོ་སྣ་ཚོགས་བརྩེགས་དང༌། རིའི་རྒྱལ་པོ་མ་ལ་ཡ་དང༌། རིའི་རྒྱལ་པོ་གསེར་གྱི་རྩེ་མོ་དང༌། རིའི་རྒྱལ་པོ་ཀུན་ནས་འགྲོ་དང༌། རིའི་
རྒྱལ་པོ་ལག་བཟང་དང༌། རིའི་རྒྱལ་པོ་ནོར་བུ་ལྡན་དང༌། རིའི་རྒྱལ་པོ་སྡེ་བཟང་དང༌། རིའི་རྒྱལ་པོ་ཚངས་པའི་ཆུ་དང༌། རིའི་རྒྱལ་པོ་རིག་བྱེད་སྲུང་དང༌། རིའི་རྒྱལ་པོ་བ་
ལང་རྣ་དང༌། རིའི་རྒྱལ་པོ་སྣ་ཚོགས་ཕྲེང་དང༌། རིའི་རྒྱལ་པོ་མི་འཇིགས་སྣ་ཚོགས་དང༌། རིའི་རྒྱལ་པོ་རལ་གྲི་དང༌། རིའི་རྒྱལ་པོ་གདུང་བ་དང༌། རིའི་རྒྱལ་པོ་མིག་
བསྐུ་དང༌། རིའི་རྒྱལ་པོ་མུཉྫ་དང༌། རིའི་རྒྱལ་པོ་རི་དྭགས་ཅན་དང༌། རིའི་རྒྱལ་པོ་འཇོམས་བྱེད་དང༌། རིའི་རྒྱལ་པོ་ཏི་སེ་དང༌། རིའི་རྒྱལ་པོ་མི་མཇེད་དང༌། རིའི་རྒྱལ་

90-1-42b


པོ་ཉེ་དཀར་དང༌། རིའི་རྒྱལ་པོ་ཙནྡན་ཕྲེང་དང༌། རིའི་རྒྱལ་པོ་སྟོབས་འཛིན་དང༌། རིའི་རྒྱལ་པོ་དབང་ཆེན་དང༌། རིའི་རྒྱལ་པོ་དུས་བྲི་བྱེད་དང༌། རིའི་རྒྱལ་པོ་སྐེམ་རི་དང༌། རིའི་
རྒྱལ་པོ་བ་ལང་སྲུང་དང༌། རིའི་རྒྱལ་པོ་བྱ་རོག་སྒྲ་ཅན་དང༌། རིའི་རྒྱལ་པོ་བསྟན་པ་འཛིན་དང༌། སའི་དཀྱིལ་འཁོར་འདི་ན་རིའི་རྒྱལ་པོ་འདི་དག་དང༌། གཞན་དག་ཀྱང་ཡོད་
པ་དེ་ལ་ལྷ་རྣམས་དང༌། ཀླུ་རྣམས་དང༌། ལྷ་མ་ཡིན་རྣམས་དང༌། རླུང་ལྷ་རྣམས་དང༌། ནམ་མཁའ་ལྡིང་རྣམས་དང༌། དྲི་ཟ་རྣམས་དང༌། མི་འམ་ཅི་རྣམས་དང༌། ལྟོ་འཕྱེ་ཆེན་
པོ་རྣམས་དང༌། གནོད་སྦྱིན་རྣམས་དང༌། སྲིན་པོ་རྣམས་དང༌། ཡི་དྭགས་རྣམས་དང༌། ཤ་ཟ་རྣམས་དང༌། འབྱུང་པོ་རྣམས་དང༌། གྲུལ་བུམ་རྣམས་དང༌། སྲུལ་པོ་རྣམས་དང༌།
ལུས་སྲུལ་པོ་རྣམས་དང༌། སྐེམ་བྱེད་རྣམས་དང༌། སྨྱོ་བྱེད་རྣམས་དང༌། གྲིབ་གནོན་རྣམས་དང༌། བརྗེད་བྱེད་རྣམས་དང༌། གནོན་པོ་རྣམས་དང༌། རིག་སྔགས་འཆང་གྲུབ་
པ་རྣམས་དང༌། རྒྱལ་པོ་འཁོར་དང་བཅས་པ་གང་དག་རྒྱུན་དུ་གནས་པ་དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་
འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །སྡིག་པ་ཐམས་ཅད་སོལ་ཅིག །དགེ་བ་རྣམས་སྣང་བར་གྱུར་ཅིག །མི་དགེ་བ་སོལ་ཅིག །དོན་རྣམས་ལ་སྣང་

90-1-43a


བར་གྱིས་ཤིག །གནོད་པ་རྣམས་སོལ་ཅིག །མཚན་མོ་བདེ་ལེགས་ཉིན་བདེ་ལེགས། །ཉི་མའི་གུང་གི་བདེ་ལེགས་དང༌། །ཉིན་མཚན་ཀུན་གྱི་བདེ་
ལེགས་དག །སངས་རྒྱས་ཀུན་གྱིས་བདག་ལ་སྩོལ་སྭཱཧཱ། ཀུན་དགའ་བོ། ཁྱོད་ཀྱིས་རྒྱུ་སྐར་གང་དག་ནམ་མཁའ་ལ་རྒྱུ་ཞིང་སྣང་བར་བྱེད་པ་རྣམས་ཀྱི་མིང་ཟུངས་ཤིག །
འདི་ལྟ་སྟེ། སྨིན་དྲུག་དང་ནི་སྣར་མ་དང༌། །མགོ་དང་ལག་དང་སྣབས་སོ་དང༌། །རྒྱལ་ནི་བཀྲ་ཤིས་ཕུན་སུམ་ཚོགས། །དེ་བཞིན་སྐག་སྟེ་བདུན་པ་ཡིན། །དེ་ལྟར་རྒྱུ་སྐར་
བདུན་པོ་འདི་དག་ནི། ཤར་གྱི་སྒོ་ན་གནས་པ་དག་སྟེ། གང་དག་ཤར་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་
རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །མཆུ་ནི་མི་མཛའ་འཇོམས་པ་དང༌། །དེ་བཞིན་གྲེ་
དང་དབོ་གཉིས་དང༌། །མ་བཞི་ནག་པ་ས་རི་དང༌། །ས་ག་དེ་ནི་བདུན་པ་ཡིན། །དེ་ལྟར་རྒྱུ་སྐར་བདུན་པོ་འདི་དག་ནི། །ལྷོ་ཕྱོགས་ཀྱི་སྒོ་ན་གནས་པ་དག་སྟེ། གང་དག་
ལྷོ་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་

90-1-43b


གྱུར་ཅིག །སྟོན་བརྒྱ་མཐོང་བར་ཤོག་ཅིག །ལྷ་མཚམས་གཟི་བརྗིད་ཆེན་མོ་དང༌། །དེ་བཞིན་སྣྲོན་དང་སྣུབས་དང་ནི། །ཆུ་སྟོད་པ་དང་ནི་ཆུ་སྨད་དང༌། །དེ་ལྟར་བྱི་བཞིན་གྲོ་བཞིན་ནོ། །
དེ་ལྟར་རྒྱུ་སྐར་བདུན་པོ་འདི་དག་ནི། ནུབ་ཕྱོགས་ཀྱི་སྒོ་ན་གནས་པ་དག་སྟེ། གང་དག་ནུབ་ཕྱོགས་སྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་
ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །མོན་གྲུ་དང་ནི་མོན་གྲེ་དང༌། །དེ་བཞིན་ཁྲུམས་
སྟོད་ཁྲུམས་སྨད་དང༌། །ནམ་གྲུ་དང་ནི་ཐ་སྐར་དང༌། །བྲ་ཉེ་དེ་ནི་བདུན་པ་ཡིན། །དེ་ལྟར་རྒྱུ་སྐར་བདུན་པོ་འདི་དག་ནི། བྱང་གི་ཕྱོགས་ན་གནས་པ་དག་སྟེ། གང་དག་བྱང་ཕྱོགས་
སྲུང་ཞིང་ཡོངས་སུ་སྐྱོང་བར་བྱེད་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་
མཐོང་བར་ཤོག་ཅིག །ཀུན་དགའ་བོ། ཁྱོད་ཀྱིས་གཟའ་གང་དག་རྒྱུ་སྐར་རྣམས་ཀྱི་ཁྲོད་ན་རྒྱུ་ཞིང་འགྲིབ་པ་དང༌། འཕེལ་བ་དང༌། བདེ་བ་དང༌། སྡུག་བསྔལ་བ་དང༌། ལོ་ལེགས་
པ་དག་ལོ་ཉེས་པ་དག་ཀྱང་སྟོན་པ་རྣམས་ཀྱི་མིང་ཟུངས་ཤིག །འདི་ལྟ་སྟེ། གཟའ་ཉི་མ་དང༌། གཟའ་ཟླ་བ་དང༌། གཟའ་ཕུར་བུ་དང༌། གཟའ་པ་སངས་དང༌། གཟའ་སྤེན་པ་དང༌།

90-1-44a


གཟའ་མིག་དམར་དང༌། གཟའ་ལྷག་པ་དང༌། གཟའ་ལྷ་མིན་དབང་པོ་སྒྲ་གཅན་དང༌། གཟའ་དུ་བ་མཇུག་རིང་ངོ༌། །རྒྱུ་སྐར་ཉི་ཤུ་རྩ་བརྒྱད་ནི། །དེ་
ལྟར་ཕྱོགས་ན་བདུན་བདུན་ནོ། །སྐར་མ་གཟའ་བདུན་དེ་བཞིན་ཏེ། །རྫུ་འཕྲུལ་ཆེ་ཞིང་དཀའ་ཐུབ་ཆེ། །ཉི་མ་དང་ནི་ཟླ་བ་དང༌། །སུམ་ཅུ་རྩ་བདུན་ཚང་བ་དག །འཆར་
བ་དང་ནི་ནུབ་པ་དང༌། །འཁོར་ལོ་མཚོན་ཆ་བཞིན་དུ་རྒྱུ། །འཇིག་རྟེན་དུ་ནི་ཟད་འཕེལ་བྱེད། །གཟི་ཆེ་རྫུ་འཕྲུལ་ཆེན་པོ་དག །རབ་ཏུ་དང་བའི་སེམས་ཀྱིས་སུ། །རིག་
སྔགས་རྗེས་སུ་ཡི་རང་བྱས། །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་
མཐོང་བར་ཤོག་ཅིག །ཀུན་དགའ་བོ། དྲང་སྲོང་རྙིང་པ་བརྟུལ་ཞུགས་གྲུབ་པ། རིག་སྔགས་གྲུབ་པ། གྲགས་པ་འབར་བ་དང༌། ཀླུང་དང་རི་ལ་གནས་པ། དམོད་པའི་
མཚོན་ཆ་ཅན། དཀའ་ཐུབ་དྲག་པ། རྫུ་འཕྲུལ་དང་ལྡན་པ། མངོན་པར་ཤེས་པ་ལྔ་དང་ལྡན་པ། ནམ་མཁའ་ལ་འགྲོ་བ་དེ་དག་གི་མིང་བརྗོད་ཀྱི། ཁྱོད་ཀྱིས་ཟུངས་ཤིག །
འདི་ལྟ་སྟེ། དྲང་སྲོང་ཆེན་པོ་རྒྱས་པ་ཞེས་བྱ་བ་དང༌། དྲང་སྲོང་ཆེན་པོ་གཡོན་ཕྱོགས་པ་ཞེས་བྱ་བ་དང༌། དྲང་སྲོང་ཆེན་པོ་གཡོན་ཕྱོགས་ལྷ་ཞེས་བྱ་བ་དང༌། དྲང་སྲོང་

90-1-44b


ཆེན་པོ་ལྷ་སྐྱབས་ཀྱི་བུ་ཞེས་བྱ་བ་དང༌། དྲང་སྲོང་ཆེན་པོ་འོད་ཟེར་ཅན་ཞེས་བྱ་བ་དང༌། དྲང་སྲོང་ཆེན་པོ་ཀུན་གྱི་བཤེས་ཞེས་བྱ་བ་དང༌། དྲང་སྲོང་ཆེན་པོ་གནས་འཇོག་
ཅེས་བྱ་བ་དང༌། དྲང་སྲོང་ཆེན་པོ་གྲོག་མཁར་བ་ཞེས་བྱ་བ་དང༌། དྲང་སྲོང་ཆེན་པོ་འདྲོབ་སྐྱོང་གི་བུ་ཞེས་བྱ་བ་དང༌། དྲང་སྲོང་ཆེན་པོ་འདྲོབ་སྐྱོང་གི་བུ་རྒན་པོ་ཞེས་བྱ་བ་
དང༌། དྲང་སྲོང་ཆེན་པོ་ངན་སྤོང་ཞེས་བྱ་བ་དང༌། དྲང་སྲོང་ཆེན་པོ་ངན་སྤོང་དགའ་ཞེས་བྱ་བ་དང༌། དྲང་སྲོང་ཆེན་པོ་འགྲོ་འཛིན་ཅེས་བྱ་བ་དང༌། དྲང་སྲོང་ཆེན་པོ་འགྲོ་དགའ་
ཞེས་བྱ་བ་དང༌། དྲང་སྲོང་ཆེན་པོ་འཇིགས་ཅན་ཞེས་བྱ་བ་དང༌། དྲང་སྲོང་ཆེན་པོ་སྐལ་ལྡན་ཤིང་རྟ་ཞེས་བྱ་བ་དང༌། དྲང་སྲོང་ཆེན་པོ་རྒྱུན་ཤེས་ཀྱི་བུ་ཞེས་བྱ་བ་དང༌། དྲང་སྲོང་
ཆེན་པོ་མདུན་དུ་བདར་ཞེས་བྱ་བ་དང༌། དྲང་སྲོང་ཆེན་པོ་མགོ་བོ་ཆེ་ཞེས་བྱ་བ་དང༌། དྲང་སྲོང་ཆེན་བོ་གཤིན་རྗེའི་མེ་ཞེས་བྱ་བ་དང༌། དྲང་སྲོང་ཆེན་པོ་གཉིས་འཐུང་གི་བུ་
ཞེས་བྱ་བ་དང༌། དྲང་སྲོང་ཆེན་པོ་གཉིས་འཐུང་ནག་པོའི་བུ་ཞེས་བྱ་བ་དང༌། དྲང་སྲོང་ཆེན་པོ་ལྗང་སྔོའི་བུ་ཞེས་བྱ་བ་དང༌། དྲང་སྲོང་ཆེན་པོ་ལྗང་སྔོའི་ཚ་བོ་ཞེས་བྱ་བ་དང༌།
དྲང་སྲོང་ཆེན་པོ་དག་མཉམ་ཞེས་བྱ་བ་དང༌། དྲང་སྲོང་ཆེན་པོ་འཕགས་པོ་ཞེས་བྱ་བ་དང༌། དྲང་སྲོང་ཆེན་པོ་ཡང་དག་འཕགས་པོ་ཞེས་བྱ་བ་དང༌། དྲང་སྲོང་ཆེན་པོ་

90-1-45a


བཟོད་པ་སྨྲ་ཞེས་བྱ་བ་དང༌། དྲང་སྲོང་ཆེན་པོ་གྲགས་པ་ཞེས་བྱ་བ་དང༌། དྲང་སྲོང་ཆེན་པོ་རབ་གྲགས་ཞེས་བྱ་བ་དང༌། དྲང་སྲོང་ཆེན་པོ་བླ་མ་ཞེས་
བྱ་བ་དང༌། དྲང་སྲོང་ཆེན་པོ་གྲུབ་པ་ཞེས་བྱ་བ་དང༌། དྲང་སྲོང་ཆེན་པོ་གྲུ་འཛིན་ཅེས་བྱ་བ་དང༌། དྲང་སྲོང་ཆེན་པོ་རྟ་བུ་ཞེས་བྱ་བ་དང༌། དྲང་སྲོང་ཆེན་པོ་གངས་ཅན་ཞེས་
བྱ་བ་དང༌། དྲང་སྲོང་ཆེན་པོ་མིག་དམར་ཞེས་བྱ་བ་དང༌། དྲང་སྲོང་ཆེན་པོ་ཆ་བྱད་འཛིན་ཅེས་བྱ་བ་དང༌། དྲང་སྲོང་ཆེན་པོ་གོས་ངན་ཞེས་བྱ་བ་དང༌། དྲང་སྲོང་ཆེན་པོ་
མདའ་ལྟར་སྣང་བ་ཞེས་བྱ་བ་དང༌། དྲང་སྲོང་ཆེན་པོ་རྒྱགས་པ་ཞེས་བྱ་བ་དང༌། དྲང་སྲོང་ཆེན་པོ་འོད་ཅེས་བྱ་བ་དང༌། དྲང་སྲོང་ཆེན་པོ་པ་བ་སངས་ཞེས་བྱ་བ་དང༌། དྲང་
སྲོང་ཆེན་པོ་ཕུར་བུ་ཞེས་བྱ་བ་དང༌། དྲང་སྲོང་ཆེན་པོ་རྩིབས་ཀྱི་མུ་ཁྱུད་ཅེས་བྱ་བ་དང༌། དྲང་སྲོང་ཆེན་པོ་སྤེན་པ་ཞེས་བྱ་བ་དང༌། དྲང་སྲོང་ཆེན་པོ་གཟའ་ལྷག་ཅེས་
བྱ་བ་དང༌། དྲང་སྲོང་ཆེན་པོ་དུག་སེལ་ཞེས་བྱ་བ་དང༌། དྲང་སྲོང་ཆེན་པོ་ས་འཛིན་ཞེས་བྱ་བ་དང༌། དྲང་སྲོང་ཆེན་པོ་རྭ་གཅིག་པ་ཞེས་བྱ་བ་དང༌། དྲང་སྲོང་ཆེན་པོ་རྭ་
ཞེས་བྱ་བ་དང༌། དྲང་སྲོང་ཆེན་པོ་གྱུར་མིད་ཀྱི་བུ་ཞེས་བྱ་བ་དང༌། དྲང་སྲོང་ཆེན་པོ་གར་ལྡན་གྱི་བུ་ཞེས་བྱ་བ་དང༌། དྲང་སྲོང་ཆེན་པོ་སྒྲའི་བུ་ཞེས་བྱ་བ་དང༌། དྲང་སྲོང་

90-1-45b


ཆེན་པོ་འཇིགས་བྱེད་ཅེས་བྱ་བ་དང༌། དྲང་སྲོང་ཆེན་པོ་འཇིགས་བྱེད་གླང་པོ་ཞེས་བྱ་བ་དང༌། དྲང་སྲོང་ཆེན་པོ་སེར་སྐྱ་ཞེས་བྱ་བ་དང༌། དྲང་སྲོང་ཆེན་པོ་གོའུ་ཏ་མ་ཞེས་བྱ་བ་དང་
དྲང་སྲོང་ཆེན་པོ་རྟ་དམར་ཞེས་བྱ་བ་དང༌། དྲང་སྲོང་ཆེན་པོ་བྱིས་པ་རྩེ་ཞེས་བྱ་བ་དང༌། དྲང་སྲོང་ཆེན་པོ་མིས་བྱིན་གྱི་བུ་ཞེས་བྱ་བ་དང༌། དྲང་སྲོང་ཆེན་པོ་རི་བོ་ཞེས་བྱ་བ་དང༌། དྲང་
སྲོང་ཆེན་པོ་སྲིན་བུ་འཛིན་ཅེས་བྱ་བ་སྟེ། ཀུན་དགའ་བོ། དྲང་སྲོང་ཆེན་པོ་རྙིང་པ་འདི་དག་ནི། རིག་བྱེད་རྣམས་བྱེད་པ། གསང་སྔགས་རྣམས་བྱེད་པ། དམོད་པ་འདོར་བ། བརྟུལ་
ཞུགས་གྲུབ་པ། གཟི་བརྗིད་ཆེ་བ་གྲུབ་པ། ཕ་རོལ་གནོན་པ་གྲུབ་པ་དག་སྟེ། དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་
འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཏདྱ་ཐཱ། ཧི་རི་ཧི་རི། ཁི་རི་ཁི་རི། མི་རི་མི་རི། ཕུ་རི་ཕུ་རི། སུ་རི་སུ་རི། ཧི་ལི་ཧི་ལི། མི་ལི་མི་ལི། སི་རི་སི་རི། ཌཕྥུ། ཌཕྥུ།
ཌ་ཌཕྤུ༑ གྲ་ས་ནི། མ་ཐ་ནི། ད་མ་ནི། ད་ཧ་ནི། གྷཱ་ཏ་ནི། པ་ཙ་ནི། པཱ་ཙ་ནི། ཏ་པ་ནི། ཏ་པ་ནི། ཧ་ན་ནི། ད་ཧ་ནི། དཱ་ཧ་ནི། ད་ཧ་ད་ཧ། ད་ཧ། ད་ལ་ད་ལ་དཱ་ལ་ནི། པ་ཊ་ནི་མོ་ཧ་
ནི༑ སྟམྦྷ་ནི། ཛམྦྷ་ནི་སྭ་ཡཾ་བྷུ་སྭཱཧཱ། ཀུན་དགའ་བོ། ཁྱོད་ཀྱིས་སྐྱེ་རྒུའི་བདག་པོ་ཆེན་པོ་གང་དག་ལྷ་རྣམས་དང༌། ཀླུ་རྣམས་དང༌། རླུང་ལྷ་རྣམས་དང༌། ལྷ་མ་ཡིན་རྣམས་


90-1-46a


དང༌། ནམ་མཁའ་ལྡིང་རྣམས་དང༌། དྲི་ཟ་རྣམས་དང༌། མི་འམ་ཅི་རྣམས་དང༌། ལྟོ་འཕྱེ་ཆེན་པོ་རྣམས་དང༌། གནོད་སྦྱིན་རྣམས་དང༌། སྲིན་པོ་རྣམས་
དང༌། མི་དང༌། དུད་འགྲོའི་སྐྱེ་གནས་པ་དང༌། སེམས་ཅན་དམྱལ་བ་རྣམས་ཀྱི་དགེ་བ་དང༌། མི་དགེ་བ་ལ་སོགས་པའི་དགེ་བའི་ཁྱད་པར་གྲངས་མེད་པ་དག་གིས་འཇིག་
རྟེན་གསུམ་དུ་རྣམ་པར་གཞག་པ་རྣམས་ཀྱི་མིང་ཟུངས་ཤིག། འདི་ལྟ་སྟེ། སྐྱེ་རྒུའི་བདག་པོ་ཚངས་པ་དང༌། སྐྱེ་རྒུའི་བདག་པོ་བུ་ཅན་དང༌། སྐྱེ་རྒུའི་བདག་པོ་ཟ་ཚུལ་
གྱི་བུ་དང༌། སྐྱེ་རྒུའི་བདག་པོ་མེ་དང༌། སྐྱེ་རྒུའི་བདག་པོ་གསོ་བ་དང༌། སྐྱེ་རྒུའི་བདག་པོ་མདུན་དུ་བདར་དང༌། སྐྱེ་རྒུའི་བདག་པོ་སྤུ་ཟིང་སེལ་དང༌། སྐྱེ་རྒུའི་བདག་པོ་
གོ་བྱེད་དང༌། སྐྱེ་རྒུའི་བདག་པོ་མཛེས་གནས་དང༌། སྐྱེ་རྒུའི་བདག་པོ་ཟིན་པོ་དང༌། སྐྱེ་རྒུའི་བདག་པོ་ལུས་མཛེས་དང༌། སྐྱེ་རྒུའི་བདག་པོ་རབ་དགའ་དང༌། སྐྱེ་རྒུའི་
བདག་པོ་མཁས་པ་དང༌། སྐྱེ་རྒུའི་བདག་པོ་གུས་ཡོད་དེ། ཀུན་དགའ་བོ། སྐྱེ་རྒུའི་བདག་པོ་བདག་ཉིད་ཆེན་པོ་འདི་དག་ནི། གནས་པ་དང༌། འགྲོ་བའི་འབྱུང་བའི་ཚོགས་
བསྲུང་བའི་ཕྱིར་གནས་པ་དག་གོ །དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་

90-1-46b


མཐོང་བར་ཤོག་ཅིག། ཐོགས་པ་མེད་པའི་གསང་སྔགས་འདི་དག་གིས་ཀྱང་སྲུང་བ་གྱིས་ཤིག། ཏདྱ་ཐཱ། ཧི་རི་ཧི་རི། ཁི་རི་ཁི་རི། མི་རི་མི་རི། ཕུ་རི་ཕུ་རི། སུ་རི་སུ་རི།
ཧི་ལི་ཧི་ལི། མི་ལི་མི་ལི། སི་རི་སི་རི། ཌཕྥུ། ཌཕྥུ། ཌ་ཌཕྥུ། གྲ་ས་ནི། ཐ་མ་ནི། ད་མ་ནི། ད་ཧ་ནི། གྷཱ་ཏ་ནི་པ་ཙ་ནི། པཱ་ཙ་ནི། ཏ་པ་ནི། ཏཱ་པ་ནི། ཧ་ན་ནི། དཱ་ཧཱ་ནི། དཱ་ཧཱ་ནི།
ད་ཧ་ད་ཧ་ད་ཧ། ད་ལ་ད་ལ། དཱ་ལ་ནི། པཱ་ཏ་ནི། མོ་ཧ་ནི། སྟམྦྷ་ནི། ཛམྦྷ་ནི་སྭཱཧཱ། ཀུན་དགའ་བོ། ཁྱོད་ཀྱིས་དུག་ཆེན་པོ་རྣམས་ཀྱི་མིང་ཟུངས་ཤིག། ཏདྱ་ཐཱ། ཨཎྜ་རཱ།
པཎྜ་རཱ༑ ཀཱ་ར་ཌ། ཀེ་ཡཱུ་རཱ། བྷཱུཾ་ཏཾ་ག་མཱ། བྷུ་ཏ་པ་ཏི། བེ་དུཾ་པ་ཏི། སི་རི་པ་ཏི། ཏེ་ཛེ་པ་ཏི། ཏེ་ཛོ་གྲ་པ་ཏི། ཡ་ཤོ་བ་ཏི། ཡ་ཤོ་གྲ་པ་ཏི། ཨ་རཱ་ཌཱ། ཏ་རཱ་ཌཱ། ཏ་ར་ཏ་རཱ་ཌཱ། དནྟ།
ཛ་ཧ་ཛཽ་ཧཱ། ཛོ་ལཱ། མེ་ལཱ། ཧཱ་ལཱ། ཕཱ་ལཱ། གུ་ལ་ཧཱ། རུ་ཙི་རཱ། ད་དུ་རཱ། ཨ་རི་ཀི་ཙི་ཀཱ། ཀམྦྷ། ཤཏ་ཏནྟུ་རཱ། བི་པུ་ལི། ན་ཀུ་ལི། ཀི་རི་པི། ཏ་རང་གཱི་རཥྟ། ཨ་མྲ་མ་ཏི་ཛམྦུ་
མ་ཏི༑ མ་དྷུ་མ་ཏི། ཀ་མ་ལེ། བི་མ་ལེ། ཀུཎྜ་ལེ། ཨ་ཧི་ཏུ་ཧི། དུ་ཧི། བགྒེ། བགྒེ་ངཱུ་ཏེ། བང་ས་ནཱ་བྷེ། མ་ཧཱ་ག་རེ། ཏུ་ལམྦེ། དུ་ལམྦེ། སུ་ལམྦེ་སྭཱཧཱ། ཀུན་དགའ་བོ། འདི་
དག་ནི༑ དུག་ཆེན་པོ་དག་སྟེ། དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག། སྦ་བ་དང༌། ཡོངས་སུ་བསྐྱབ་པ་དང༌། ཡོངས་


90-1-47a


སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་
བ་དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ཀུན་དགའ་བོ། ཁྱོད་
ཀྱིས་ཤིང་ལྗོན་པ་རྣམས་ཀྱི་མིང་ཟུངས་ཤིག། འདི་ལྟ་སྟེ། ཤིང་ལྗོན་པ་ཆེན་པོ་གསེར་ཞེས་བྱ་བ་དང༌། ཤིང་ལྗོན་པ་ཆེན་པོ་སེར་སྐྱ་ཞེས་བྱ་བ་དང༌། ཤིང་ལྗོན་པ་
ཆེན་པོ་ཁྱབ་གནས་ཞེས་བྱ་བ་དང༌། ཤིང་ལྗོན་པ་ཆེན་པོ་སྤྲེའུ་གནས་ཞེས་བྱ་བ་དང༌། ཤིང་ལྗོན་པ་ཆེན་པོ་པདྨ་དཀར་པོ་ཞེས་བྱ་བ་དང༌། ཤིང་ལྗོན་པ་ཆེན་པོ་
སེར་པོ་ཞེས་བྱ་བ་དང༌། ཤིང་ལྗོན་པ་ཆེན་པོ་མྱ་ངན་འཚང་ཞེས་བྱ་བ་དང༌། ཤིང་ལྗོན་པ་ཆེན་པོ་རྣ་ལྡན་བྱེད་ཅེས་བྱ་བ་དང༌། ཤིང་ལྗོན་པ་ཆེན་པོ་རྒྱས་བྱེད་ཅེས་
བྱ་བ་དང༌། ཤིང་ལྗོན་པ་ཆེན་པོ་བིལ་བ་ཞེས་བྱ་བ་དང༌། ཤིང་ལྗོན་པ་ཆེན་པོ་ཙུ་ཏ་ཞེས་བྱ་བ་དང༌། ཤིང་ལྗོན་པ་ཆེན་པོ་དེ་དག་དང་གཞན་དག་ལ་ལྷ་གང་དག་
གནས་པ་དེ་དག་གིས་ཀྱང་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་བདག་ལ་སྲུང་བ་གྱིས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་

90-1-47b


ཤོག་ཅིག། ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ཡང་དག་པར་རྫོགས་པའི་སངས་རྒྱས་བདུན་གྱིས་གསུངས་ཤིང་རྗེས་སུ་ཡི་རང་བ་སྟེ། འདི་
ལྟ་སྟེ༑ ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱིས་གསུངས་ཤིང་རྗེས་སུ་ཡི་རང་བའོ། །ཡང་དག་པར་རྫོགས་པའི་སངས་རྒྱས་གཙུག་ཏོར་ཅན་གྱིས་
གསུངས་ཤིང་རྗེས་སུ་ཡི་རང་བའོ། །ཡང་དག་པར་རྫོགས་པའི་སངས་རྒྱས་ཐམས་ཅད་སྐྱོབ་ཀྱིས་གསུངས་ཤིང་རྗེས་སུ་ཡི་རང་བའོ། །ཡང་དག་པར་རྫོགས་པའི་སངས་
རྒྱས་འཁོར་བ་འཇིག་གིས་གསུངས་ཤིང་རྗེས་སུ་ཡི་རང་བའོ། །ཡང་དག་པར་རྫོགས་པའི་སངས་རྒྱས་གསེར་ཐུབ་ཀྱིས་གསུངས་ཤིང་རྗེས་སུ་ཡི་རང་བའོ། །ཡང་དག་
པར་རྫོགས་པའི་སངས་རྒྱས་འོད་སྲུང་གིས་གསུངས་ཤིང་རྗེས་སུ་ཡི་རང་བའོ། །ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ངས་ཀྱང་ད་ལྟར་བསྟན་ཅིང་རྗེས་སུ་
ཡི་རང་བའོ། །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། བྱང་ཆུབ་སེམས་དཔའ་བྱམས་པས་ཀྱང་བཤད་ཅིང་རྗེས་སུ་ཡི་རང་བའོ། །མི་མཇེད་ཀྱི་
བདག་པོ་ཚངས་པས་ཀྱང་སྨྲས་ཤིང་རྗེས་སུ་ཡི་རང་བའོ། །ལྷ་རྣམས་ཀྱི་དབང་པོ་བརྒྱ་བྱིན་གྱིས་ཀྱང་སྨྲས་ཤིང་རྗེས་སུ་ཡི་རང་བའོ། །རྒྱལ་པོ་ཆེན་པོ་བཞི་པོ་དག་གིས་

90-1-48a


ཀྱང་སྨྲས་ཤིང་རྗེས་སུ་ཡི་རང་བ་སྟེ། དྲི་ཟའི་རྒྱལ་པོ་ཡུལ་འཁོར་སྲུང་གིས་ཀྱང་སྨྲས་ཤིང་རྗེས་སུ་ཡི་རང་བའོ། །གྲུལ་བུམ་གྱི་བདག་པོ་འཕགས་
སྐྱེས་པོས་ཀྱང་སྨྲས་ཤིང་རྗེས་སུ་ཡི་རང་བའོ། །ཀླུའི་རྒྱལ་པོ་མིག་མི་བཟང་གིས་ཀྱང་སྨྲས་ཤིང་རྗེས་སུ་ཡི་རང་བའོ། །གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུས་ཀྱང་
སྨྲས་ཤིང་རྗེས་སུ་ཡི་རང་བའོ། །དྲི་ཟའི་སྡེ་དཔོན་ཉི་ཤུ་རྩ་བརྒྱད་དག་དང༌། གྲུལ་བུམ་གྱི་སྡེ་དཔོན་ཉི་ཤུ་རྩ་བརྒྱད་དག་དང༌། ཀླུའི་སྡེ་དཔོན་ཉི་ཤུ་རྩ་བརྒྱད་དག་
དང༌། གནོད་སྦྱིན་གྱི་སྡེ་དཔོན་ཉི་ཤུ་རྩ་བརྒྱད་དག་དང༌། གནོད་སྦྱིན་གྱི་སྡེ་དཔོན་ཆེན་པོ་ལྔ་རྩེན་དང༌། འཕྲོག་མ་བུ་ལྔ་བརྒྱའི་འཁོར་ཅན་གྱིས་ཀྱང་སྨྲས་ཤིང་རྗེས་
སུ་ཡི་རང་བའོ། །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ལྷའི་གདོན་དང༌། ཀླུའི་གདོན་དང༌། རླུང་ལྷའི་གདོན་དང༌། ལྷ་མ་ཡིན་གྱི་གདོན་དང༌།
ནམ་མཁའ་ལྡིང་གི་གདོན་དང༌། དྲི་ཟའི་གདོན་དང༌། མིའམ་ཅིའི་གདོན་དང༌། ལྟོ་འཕྱེ་ཆེན་པོའི་གདོན་དང༌། གནོད་སྦྱིན་གྱི་གདོན་དང༌། སྲིན་པོའི་གདོན་དང༌། ཡི་
དྭགས་ཀྱི་གདོན་དང༌། ཤ་ཟའི་གདོན་དང༌། འབྱུང་པོའི་གདོན་དང༌། གྲུལ་བུམ་གྱི་གདོན་དང༌། སྲུལ་པོའི་གདོན་དང༌། ལུས་སྲུལ་པོའི་གདོན་དང༌། སྐེམ་བྱེད་ཀྱི་

90-1-48b


གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་གདོན་དང༌། བརྗེད་བྱེད་ཀྱི་གདོན་དང༌། གནོན་པོའི་གདོན་གྱིས་འགལ་བར་བྱ་བ་མ་ཡིན་ནོ། །གདོན་ཐམས་ཅད་ཀྱིས་
འགལ་བར་བྱ་བ་མ་ཡིན་པའོ། །མདངས་འཕྲོག་པ་རྣམས་དང༌། ཟས་སུ་མཇལ་ཟ་བ་རྣམས་དང༌། སྲོག་འཕྲོག་པ་རྣམས་དང༌། ཟས་སུ་གཏོར་མ་ཟ་བ་རྣམས་དང༌། ཟས་སུ་
ཤ་ཟ་བ་རྣམས་དང༌། ཟས་སུ་ཁྲག་འཐུང་བ་རྣམས་དང༌། ཟས་སུ་ཞག་ཟ་ཟ་རྣམས་དང༌། ཟས་སུ་ཚིལ་ཟ་བ་རྣམས་དང༌། ཟས་སུ་རྐང་ཟ་བ་རྣམས་དང༌། ཟས་སུ་བཙས་
པ་ཟ་བ་རྣམས་དང༌། ཟས་སུ་དྲི་ཟ་བ་རྣམས་དང༌། ཟས་སུ་མེ་ཏོག་ཟ་བ་རྣམས་དང༌། ཟས་སུ་འབྲས་བུ་ཟ་བ་རྣམས་དང༌། ཟས་སུ་ལོ་ཏོག་ཟ་བ་རྣམས་དང༌། ཟས་སུ་སྦྱིན་
སྲེག་ཟ་བ་རྣམས་དང༌། ཟས་སུ་རྣག་འཐུང་བ་རྣམས་དང༌། ཟས་སུ་ཕྱི་ས་ཟ་བ་རྣམས་དང༌། ཟས་སུ་གཅིན་འཐུང་བ་རྣམས་དང༌། ཟས་སུ་མཆིལ་མ་ཟ་བ་རྣམས་དང༌། ཟས་སུ་
ངར་སྣབས་ཟ་བ་རྣམས་དང༌། ཟས་སུ་སྣབས་ཟ་བ་རྣམས་དང༌། ཟས་སུ་ལྷག་མ་ཟ་བ་རྣམས་དང༌། ཟས་སུ་སྐྱུག་པ་ཟ་བ་རྣམས་དང༌། ཟས་སུ་མི་གཙང་བ་ཟ་བ་རྣམས་དང༌།
ཟས་སུ་སྟོར་ཁུང་ནས་འབབ་པ་འཐུང་བ་རྣམས་ཀྱིས་འགལ་བར་བྱ་བ་མ་ཡིན་ནོ། །གཤེད་བྱེད་དང༌། སྒྱུར་བའི་ལས་དང༌། བྱང་དང་གཡེང་བྱེད་དང༌། རོ་ལངས་དང༌།

90-1-49a


སེམས་སྒྱུར་དང༌། རྦོད་གཏོང་དང༌། བཟའ་ཉེས་དང༌། སྐྱུ་གཉེས་དང༌། གནོད་སྒྲིབ་དང༌། གནོད་བལྟས་དང༌། བྲི་ཉེས་དང༌། སྒོམ་ཉེས་དང༌། སྨད་པ་
རྣམས་ཀྱིས་འགལ་བར་བྱ་བ་མ་ཡིན་པའོ། །རིམས་ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། ཉིན་བདུན་པ་དང༌། ཟླ་བ་ཕྱེད་
པ་དང༌། ཟླ་བ་གཅིག་པ་དང༌། ཉི་མ་ཕྱེད་པ་དང༌། ཉིན་མོ་པ་དང༌། ཡུད་ཙམ་པ་དང༌། རྟག་པའི་རིམས་དང༌། རིམས་དྲག་པོ་དང༌། འབྱུང་པོའི་རིམས་དང༌། རླུང་ལས་
གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པས་འགལ་བར་བྱ་བ་མ་ཡིན་པའོ། །རིམས་ཐམས་ཅད་ཀྱིས་འགལ་
བར་བྱ་བ་མ་ཡིན་པའོ། །ཀླད་པ་ན་བ་དང༌། གཞོགས་ཕྱེད་ན་བ་དང༌། ཡི་ག་མཆུས་པ་དང༌། མིག་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་
མའི་ལྷ་གོར་ན་བ་དང༌། རྣ་བ་ན་བ་དང༌། སོ་ན་བ་དང༌། སྙིང་ན་བ་དང༌། རྩིབ་ལོགས་ན་བ་དང༌། རྒྱབ་ན་བ་དང༌། ལྟོ་ན་བ་དང༌། མཁུར་བ་ན་བ་དང༌། ཆུ་སོན་པ་དང༌།
སྐྱེ་གནས་ན་བ་དང༌། རབ་ཏུ་སྐྱེ་གནས་ན་བ་དང༌། བརླན་པ་དང༌། བྱིན་པ་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉེད་ལག་ན་བ་ལས་

90-1-49b


འགལ་བར་བྱ་བ་མ་ཡིན་ནོ། །ཤུ་བ་དང༌། གཡའ་བ་དང༌། འབྲུམ་བུ་ཕྲ་མོ་དང༌། མཛེ་དང༌། འབྲས་དང༌། ཕོལ་མིག་དང༌། གཡན་པ་དང༌། མེ་དབལ་དང༌། ལྷོག་པ་རྣམས་ཀྱིས་
འགལ་བར་བྱ་བ་མ་ཡིན་པའོ། །ནད་ཐམས་ཅད་དང༌། དུག་ཐམས་ཅད་དང༌། སྡང་བ་ཐམས་ཅད་དང༌། འཇིགས་པ་ཐམས་ཅད་དང༌། ཡམས་ཀྱི་ནད་ཐམས་ཅད་དང༌། འཐབ་
པ་དང༌། རྩོད་པ་ཐམས་ཅད་དང༌། གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་ཀྱིས་འགལ་བར་བྱ་བ་མ་ཡིན་པའོ། །ཀུན་དགའ་བོ། རིག་སྔགས་ཀྱི་རྒྱལ་མོ་
རྨ་བྱ་ཆེན་མོ་འདི་ལས་འགལ་བར་བྱས་ན། ལག་ན་རྡོ་རྗེས་དེའི་མགོ་བོ་ཚལ་པ་བདུན་དུ་འགེམས་པར་འགྱུར་རོ། །སངས་རྒྱས་དང༌། བྱང་ཆུབ་སེམས་དཔའ་དང༌། རང་སངས་
རྒྱས་དང༌། ཉན་ཐོས་ཐམས་ཅད་ཀྱི་གཟི་བརྗིད་ཀྱིས་དེའི་སྣང་བ་མ་རུངས་པར་འགྱུར་རོ། །སེམས་མ་རུངས་པར་འགྱུར་རོ། །འཕགས་པའི་གང་ཟག་རྣམས་བསླུས་པར་འགྱུར་
རོ༑ ༑རྒྱལ་པོ་ཆེན་པོ་བཞི་པོ་དག་གིས་ཀྱང་གཤུར་ཞེས་བྱ་བ་ལ་ཐུག་གི་བར་གྱི་གསང་སྔགས་ཀྱིས་དེ་ལ་སྡུག་བསྔལ་ཆེན་པོ་བྱེད་པར་འགྱུར་རོ། །ལྷ་རྣམས་ཀྱི་དབང་
པོ་བརྒྱ་བྱིན་ཡང་སུམ་ཅུ་རྩ་གསུམ་པའི་ཚོགས་ཀྱིས་བསྐོར་ཏེ་རྡོ་རྗེས་དེའི་མགོ་འགེམས་པར་འགྱུར་རོ། །ཚངས་པའི་གཟི་བརྗིད་ཀྱིས་ཀྱང་དེའི་འབྱོར་པ་ཐལ་བར་

90-1-50a


རློག་པར་འགྱུར་རོ། །ཀུན་དགའ་བོ། སུ་ཞིག་གིས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་སྲུང་བ་བྱས་སམ། སྐུད་པ་བཏགས་ན། དེ་གསང་པའི་
རིགས་བ་ནི། ཆད་པས་གྲོལ་བར་འགྱུར་རོ། །ཆད་པས་གཅད་པའི་རིགས་པ་ནི། བཞུ་བཙོག་པས་སོ། །བཞུ་བཙོག་པའི་རིགས་པ་ནི། སྤྱོ་བས་སོ། །སྤྱོ་བའི་རིགས་
པ་ནི༑ དམ་བཅའ་བས་སོ། །དམ་བཅའ་བའི་རིགས་པ་ནི། སྤུ་ཟིང་ཞེས་བྱ་བས་སོ། །སྤུ་ཟིང་ཞེས་བྱ་བའི་རིགས་པ་ནི། དེ་བཞིན་དུ་ཐར་པར་འགྱུར་རོ། །དེ་ལ་རྒྱལ་པོའི་
འཇིགས་པ་འབྱུང་བར་མི་འགྱུར་ཏེ། ཆོམ་རྐུན་གྱི་འཇིགས་པ་མི་འབྱུང༌། མེའི་འཇིགས་པ་མི་འབྱུང་ངོ༌། །ཆུས་འཆི་བའི་དུས་བྱེད་པར་མི་འགྱུར་རོ། །དེའི་ལུས་ལ་དུག་གིས་
མི་ཚུགས་ཏེ། མཚོན་གྱིས་ཀྱང་མ་ཡིན་ནོ། །བདེ་བར་གཉིད་ཀྱིས་ལོག་ཅིང་བདེ་བར་སད་པར་འགྱུར་རོ། །བདེ་བ་དང༌། གནོད་པ་མེད་པ་དང༌། འཇིགས་པ་མེད་པར་
འགྱུར་རོ། །ཕྱིར་རྒོལ་བ་བཅོམ་པ་དང༌། དགྲ་ཆོམ་པར་འགྱུར་རོ། །རྨས་པ་མེད་པར་འགྱུར་རོ། །འཇིགས་པ་ཐམས་ཅད་ལས་ཐར་པར་འགྱུར་རོ། །བདེ་བར་ཡུན་རིང་
དུ་འཚོ་བར་འགྱུར་ཏེ། ཀུན་དགའ་བོ། སྔོན་གྱི་ལས་ཀྱི་རྣམ་པར་སྨིན་པ་ནི། མ་གཏོགས་སོ། །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ནི། ཧ་ཅང་

90-1-50b


ཆར་ཆེ་བ་འམ། ཆར་དཀོན་པའི་ཚེ་བཀླག་པར་བྱའོ། །དེས་ནི། ཀླུ་ཐམས་ཅད་སྤྲོ་བར་འགྱུར་ཏེ། ཆར་ཆེན་པོ་ནི། གཅོད་པར་བྱེད། ཆར་དཀོན་པའི་ཚེ་རིགས་ཀྱི་བུའམ། རིགས་
ཀྱི་བུ་མོ་དེའི་བསམ་པ་ཇི་སྲིད་པར་ཆར་འབེབས་པར་འགྱུར་རོ། །ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་དྲན་པས་ཀྱང་འཇིགས་པ་དང༌། དགྲ་ཐམས་ཅད་
ཞི་བར་འགྱུར་ན། སུས་དུམ་བུར་མ་གྱུར་ཅིང་རྫོགས་པར་འཆང་བའམ། བདེ་ལེགས་སུ་འགྱུར་བ་བྱས་པ་ལྟ་སྨོས་ཀྱང་ཅི་དགོས། ཀུན་དགའ་བོ། ཁྱོད་ཀྱི་རིག་སྔགས་ཀྱི་
རྒྱལ་མོ་རྨ་བྱ་ཆེན་མོ་འདི་ཟུངས་ཤིག། འཁོར་བཞི་པོ་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་སྲུང་བ་དང༌། བསྐྱབ་པ་དང༌། སྦ་བའི་
ཕྱིར་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་དགྲ་ཐམས་ཅད་རབ་ཏུ་ཞི་བར་བྱེད་པ། འདི་ཀུན་ཆུབ་པར་གྱིས་ཤིག །ཆོངས་ཤིག །ལྷོགས་ཤིག། ཏདྱ་ཐཱ། ཡཱ་བ་ཏི། དྷཱ་བ་ཏི།
དྷཱ་ར་ཀི། ཧུ་ལུ། ཧུ་ལུ་མེ་སྭཱཧཱ། འདོད་ཆགས་ཞེ་སྡང་གཏི་མུག་རྣམས། །དེ་དག་འཇིག་རྟེན་དུག་གསུམ་སྟེ། །སངས་རྒྱས་བཅོམ་ལྡན་དུག་མེད་པ། །སངས་རྒྱས་བདེན་
པས་དུག་བཅོམ་མོ། །འདོད་ཆགས་ཞེ་སྡང་གཏི་མུག་རྣམས། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་ཆོས་ནི་དུག་མེད་པ། །ཆོས་ཀྱི་བདེན་པས་དུག་བཅོམ་མོ། །

90-1-51a


འདོད་ཆགས་ཞེ་སྡང་གཏི་མུག་རྣམས། །དེ་དག་འཇིག་རྟེན་དུག་གསུམ་སྟེ། །བཅོམ་ལྡན་དགེ་འདུན་དུག་མེད་པ། །དགེ་འདུན་བདེན་པས་དུག་བཅོམ་
མོ༑ ༑སངས་རྒྱས་ཀུན་གྱི་སྟོབས་གང་དང༌། །དགྲ་བཅོམ་རྣམས་ཀྱི་གྲགས་གང་དང༌། །དེ་བཞིན་གཤེགས་པའི་གཟི་བརྗིད་ཀྱིས། །ངས་ནི་བདེ་ལེགས་འགྱུར་བ་བྱས། །
ཀུན་དགའ་བོ། རིག་སྔགས་ཀྱི་རྒྱལ་མོ་རྨ་བྱ་ཆེན་མོས་དུག་བཅོམ་མོ། །དགེ་སློང་ས་རི་བདེ་ལེགས་སུ་གྱུར་ཅིག །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་
འདས་ལ་ལེགས་སོ་ཞེས་གསོལ་ཏེ། བཅོམ་ལྡན་འདས་ཀྱི་ལྟར་ཉན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ལན་གསུམ་བསྐོར་བ་བྱས་ནས་དགེ་
སློང་ས་རི་ག་ལ་བ་དེར་སོང་སྟེ་ཕྱིན་པ་དང༌། རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིས་དགེ་སློང་ས་རི་ལ་ཆད་པ་སྤང་བ་བྱས་ཏེ། ཡོངས་སུ་བསྐྱབ་པ་དང༌། ཡོངས་སུ་
གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། དུག་གསད་པ་དང༌།
མཚམས་གཅད་པ་དང༌། ས་བཅིང་བ་བྱས་ཏེ། ཚེ་དང་ལྡན་པ་ཀུན་དགའ་བོས་སྲུང་བ་དང༌། བདེ་ལེགས་སུ་འགྱུར་བ་བྱས་པས། ཚེ་དང་ལྡན་པ་དགེ་སློང་ས་རི་ནད་དེ་ལས་

90-1-51b


སོས་སོ། །དེ་ནས་ཚེ་དང་ལྡན་པ་ཀུན་དགའ་བོ་དང༌། ཚེ་དང་ལྡན་པ་དགེ་སློང་ས་རི་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་
འཚལ་ཏེ། ཇི་ལྟར་གྱུར་པ་ཐམས་ཅད་བཅོམ་ལྡན་འདས་ལ་གསོལ་ནས་བཅོམ་ལྡན་འདས་ཀྱིས་གནང་སྟེ་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་
པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདིའི་མཐུ་མཐོང་ངམ། ཀུན་དགའ་བོས་བཅོམ་ལྡན་འདས་དེ་བཞིན་དུ་གསུང་
བ་དེ་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། ཅིའི་སླང་དུ་མ་འཚལ། བཅོམ་ལྡན་འདས་ཀྱིས་ཡང་བཀའ་སྩལ་པ། ཀུན་དགའ་བོ། འདི་ལྟར་རྒྱ་མཚོ་
ཆེན་པོ་བཞི་ནི། སྐམ་ཡང་སྲིད། ས་ནི། ནམ་མཁའ་ལ་འཕགས་ཀྱང་སྲིད། ཟླ་བ་དང་ཉི་མ་ནི། ས་ལ་ལྟུང་ཡང་སྲིད། ཀླུང་ནི། རྒྱུན་ལས་ལྡོག་ཀྱང་སྲིད་ཀྱི། དེ་བཞིན་གཤེགས་པའི་
བཀའ་ནི། གཞན་དུ་འགྱུར་མི་སྲིད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། དེ་ལྟ་བས་ན། རིག་སྔགས་ཀྱི་རྒྱལ་
མོ་རྨ་བྱ་ཆེན་མོ་འདི་ལ་འཁོར་བཞི་པོ་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་མོས་པར་གྱིས་ཤིག །ཚེ་དང་ལྡན་པ་ཀུན་དགའ་བོས་

90-1-52a


བཅོམ་ལྡན་འདས་ལ་ལེགས་སོ་ཞེས་བྱ་བ་གསོལ་ཏེ། བཅོམ་ལྡན་འདས་ཀྱི་ལྟར་ཉན་ནས་འཁོར་བཞི་པོ་དགེ་སློང་དང༌། དགེ་སློང་མ་དང༌། དགེ་བསྙེན་
དང༌། དགེ་བསྙེན་མ་དེ་རྣམས་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་འདི་ལ་མོས་པར་བྱས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་
དགའ་བོ་དང༌། ཚེ་དང་ལྡན་པ་ས་རི་དང༌། ལྷ་དང༌། མི་དང༌། ལྷ་མ་ཡིན་དང༌། རླུང་ལྷ་དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། གནོད་
སྦྱིན་དང༌། སྲིན་པོ་དང༌། མི་དང༌། མི་མ་ཡིན་པ་གང་དག་འཁོར་དེར་འདུས་ཏེ་འཁོད་པ་དེ་དག་ཐམས་ཅད་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །རིག་སྔགས་ཀྱི་རྒྱལ་མོ་རྨ་བྱ་ཆེན་མོའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ཛྙཱ་ན་སིདྡྷི་དང༌། ཤཱཀྱ་པྲ་བྷ་དང༌། ཞུ་ཆེན་
གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    །རྒྱ་གར་སྐད་དུ། ཨཱཪྱ་མཧཱ་པྲ་ཏི་ས་ར་བིདྱཱ་རཱི་ཛྙཱི། བོད་
སྐད་དུ༑ འཕགས་པ་རིག་པའི་རྒྱལ་མོ་སོ་སོར་འབྲང་བ་ཆེན་མོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་

90-1-52b

གཅིག་ན། བཅོམ་ལྡན་འདས་རྡོ་རྗེའི་ལྷུན་པོ་ཆེན་པོའི་ཟོམ་ན་ཁང་པ་བརྩེགས་པ་རྡོ་རྗེ་ཆེན་པོའི་ཏིང་ངེ་འཛིན་གྱི་སའི་གནས། རྡོ་རྗེ་ཆེན་པོའི་དཔག་བསམ་གྱི་ཤིང་ལྗོན་པས་
ལེགས་པར་བརྒྱན་པ། རྡོ་རྗེ་ཆེན་པོའི་རྫིང་གི་རིན་པོ་ཆེ་དང་པདྨའི་འོད་ཀྱིས་སྣང་བར་བྱས་པ། ས་ཕྱོགས་རྡོ་རྗེ་ཆེན་པོའི་བྱེ་མ་བདལ་བ། རྡོ་རྗེ་ཆེན་པོར་བྱིན་གྱིས་བརླབས་པ།
འཁོར་གྱི་ཁྱམས་རྡོ་རྗེ་ཆེན་པོ་ལས་བྱས་པ། ལྷའི་དབང་པོ་བརྒྱ་བྱིན་གྱི་རྡོ་རྗེའི་སེངྒེའི་ཁྲི་ཆེན་པོ་བྱེ་བ་ཁྲག་ཁྲིག་བརྒྱ་སྟོང་གིས་རྣམ་པར་མཛེས་པ། ཆོས་བསྟན་པ་དང༌། ཆོ་འཕྲུལ་ཅན་སངས་
རྒྱས་ཐམས་ཅད་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་པ། ཆོས་ཐམས་ཅད་ཀྱི་མཉམ་པ་ཉིད་ལ་འཇུག་པ་ཐམས་ཅད་མཁྱེན་པ་ཉིད་ཀྱིས་ངེས་པར་འབྱུང་བ་ན་བྱང་ཆུབ་སེམས་དཔའ་
བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་རྩ་བཞི་ཐམས་ཅད་ཀྱང་སྐྱེ་བ་གཅིག་གིས་ཐོགས་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ། མཐུ་ཆེན་
པོ་ཐོབ་པ། རྡོ་རྗེ་ཆེན་པོའི་རྣམ་པར་ཐར་པ་དང༌། ཏིང་ངེ་འཛིན་གྱི་སངས་རྒྱས་ཀྱི་ཞིང་དུ་མར་རྣམ་པར་འཕྲུལ་པ་དང༌། ཆོ་འཕྲུལ་ཆེན་པོ་ཀུན་ཏུ་སྟོན་པ། སེམས་ཀྱི་སྐད་ཅིག།
ཐང་གཅིག །ཡུད་ཙམ་གཅིག་ལ་སེམས་ཅན་ཐམས་ཅད་ཀྱི་སེམས་དང༌། སྤྱོད་པའི་རྗེས་སུ་འཇུག་པའི་ཆོས་སྟོན་པ་སྣ་ཚོགས་སྙན་ཅིང་རྒྱ་ཆེ་ལ་ཟབ་ཅིང་ཡངས་པ་དང༌།

90-1-53a

སྤོབས་པ་དང༌། ཆོ་འཕྲུལ་དང་ལྡན་པ། སངས་རྒྱས་ཀྱི་ཞིའི་དུ་མར་དེ་བཞིན་གཤེགས་པ་ལ་མཆོད་པ་ཆེན་པོའི་སྤྲིན་གྱིས་མཆོད་པ་དང༌། རྣམ་པར་
ཐར་པའི་སྒོ་དང༌། གཟུངས་དང༌། ཏིང་ངེ་འཛིན་དང༌། དབང་པོ་དང༌། མངོན་པར་ཤེས་པ་དང༌། མ་འདྲེས་པ་དང༌། བྱང་ཆུབ་ཀྱི་ཡན་ལག་དང༌། ལམ་དང༌། ས་དང༌། ཕ་རོལ་
ཏུ་ཕྱིན་པ་དང༌། ཐབས་ལ་མཁས་པ་དང༌། བསྡུ་བའི་དངོས་པོ་དང༌། བྱམས་པ་དང༌། སྙིང་རྗེ་དང༌། དགའ་བ་དང༌། བཏང་སྙོམས་དང༌། བྱམས་པའི་སྟོབས་དང༌། བདེན་པ་དང༌།
ཡོངས་སུ་བྱང་བའི་སེམས་ཀྱི་རྒྱུན་དང་ལྡན་པ་ཤ་སྟག་ལ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དང༌། རྡོ་རྗེའི་ལུས་དང༌། རྡོ་རྗེའི་བློ་གྲོས་
དང༌། ལག་ན་རྡོ་རྗེ་དང༌། རྡོ་རྗེ་འདུས་པ་དང༌། རྡོ་རྗེ་མཐུ་བོ་ཆེ་དང༌། རྡོ་རྗེ་རྣམ་པར་འཕྲུལ་པ་དང༌། རྡོ་རྗེ་བརྩེགས་པ་དང༌། རྡོ་རྗེ་ཕུང་པོ་དང༌། རྡོ་རྗེ་བཟང་པོ་དང༌། བྱང་ཆུབ་
སེམས་དཔའ་སེམས་དཔའ་ཆེན་པོ་རྡོ་རྗེའི་ཏོག་དང༌། དེ་དག་ལ་སོགས་པ་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་རྩ་བཞི་དང༌། ཉན་ཐོས་ཆེན་
པོ་རབ་ཏུ་མང་པོ་ཐམས་ཅད་ཀྱང་དགྲ་བཅོམ་པ། ཟག་པ་ཟད་པ། སྲིད་པར་ཀུན་ཏུ་སྦྱོར་བ་ཡོངས་སུ་ཆད་པ། ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲོལ་


90-1-53b


བ༑ རྫུ་འཕྲུལ་གྱི་སྟོབས་དང༌། ཆོ་འཕྲུལ་བསམ་གྱིས་མི་ཁྱབ་པས་རྣམ་པར་འཕྲུལ་པའི་མཐུ་ཆེན་པོ་ཐོབ་པ། ལྟ་བ་ཆགས་པ་མེད་པ། ཐམས་ཅད་ཀྱང་དྲི་མ་དང་བྲལ་བ་ཐོབ་པ།
ཀུན་ནས་ཉོན་མོངས་པའི་བག་ཆགས་ཀྱི་ས་བོན་ངེས་པར་བསྲེགས་པ་ཤ་སྟག་ལ་འདི་ལྟ་སྟེ། ཚེ་དང་ལྡན་པ་ཤཱ་རིའི་བུ་དང༌། ཚེ་དང་ལྡན་པ་བྱམས་མའི་བུ་གང་པོ་དང༌། ཚེ་དང་
ལྡན་པ་ཀ་པི་ན་དང༌། ཚེ་དང་ལྡན་པ་རབ་འབྱོར་དང༌། ཚེ་དང་ལྡན་པ་མཽ་དགལ་གྱི་བུ་ཆེན་པོ་དང༌། ཚེ་དང་ལྡན་པ་སྐུལ་བྱེད་དང༌། ཚེ་དང་ལྡན་པ་དགའ་བྱེད་དང༌། ཚེ་དང་ལྡན་པ་འོད་
སྲུང་དང༌། ཚེ་དང་ལྡན་པ་འོད་སྲུང་ཆེན་པོ་དང༌། ཚེ་དང་ལྡན་པ་ལྟེང་རྒྱས་འོད་སྲུང་དང༌། དེ་དག་ལ་སོགས་པ་ཉན་ཐོས་ཆེན་པོ་རབ་ཏུ་མང་པོ་དང༌། ལྷའི་བུ་དབང་ཕྱུག་ཆེན་པོ་ལ་
སོགས་པ་གནས་གཙང་མའི་རིས་ཀྱི་ལྷའི་བུ་གྲངས་མེད་དཔག་ཏུ་མེད་པ། བརྗོད་དུ་མེད་པའི་ཡང་བརྗོད་དུ་མེད་པ་དག་དང༌། མི་མཇེད་ཀྱི་བདག་པོ་ཚངས་པ་ལ་སོགས་པ་ཚངས་
རིས་ཀྱི་ལྷའི་བུ་རྣམས་དང༌། ལྷའི་བུ་རབ་འཐབ་བྲལ་གཡོག་འཐབ་བྲལ་གྱི་རིས་ཀྱི་ལྷའི་བུ་དང་བཅས་པ་དང༌། ཡོངས་སུ་དགའ་ལྡན་དང༌། འཕྲུལ་དགའ་དང༌། གཞན་འཕྲུལ་
དབང་བྱེད་དང༌། ལྷའི་དབང་པོ་བརྒྱ་བྱིན་ལྷའི་བུ་ཐམས་ཅད་ཀྱི་འཁོར་ཅན་དང༌། ལྷ་མ་ཡིན་གྱི་དབང་པོ་ཐགས་བཟང་རིས་དང༌། སྟོབས་ཅན་དང༌། རབ་སིམ་དང༌། སྒྲ་གཅན་

90-1-54a


དང༌། རྣམ་པར་སྣང་བྱེད་དང༌། དེ་དག་ལ་སོགས་པ་ལྷ་མ་ཡིན་གྱི་དབང་པོ་ཚད་མེད་གྲངས་མེད་དཔག་ཏུ་མེད་པ་རྣམས་དང༌། ཀླུའི་རྒྱལ་པོ་རྒྱ་མཚོ་དང༌། འཇོག་
པོ་དང༌། ནོར་རྒྱས་ཀྱི་བུ་དང༌། དུང་སྐྱོང་དང༌། སྟོབས་ཀྱི་རྒྱུ་དང༌། པདྨ་དང༌། པདྨ་ཆེན་པོ་དང༌། དེ་དག་ལ་སོགས་པ་ཀླུའི་རྒྱལ་པོ་ཚད་མེད་གྲངས་མེད་དཔག་ཏུ་མེད་པ་རྣམས་
དང༌། མིའམ་ཅིའི་རྒྱལ་པོ་ལྗོན་པ་མི་འམ་ཅིའི་རྒྱལ་པོ་གཡོག་དུ་མ་ཅན་དང༌། དྲི་ཟའི་རྒྱལ་པོ་ཟུར་ཕུད་ལྔ་པ་དྲི་ཟའི་རྒྱལ་པོ་གཡོག་དུ་མ་ཅན་དང༌། རིག་སྔགས་འཆང་
གི་རྒྱལ་པོ་དོན་ཐམས་ཅད་གྲུབ་པ་རིག་སྔགས་འཆང་གི་རྒྱལ་པོ་གཡོག་དུ་མ་ཅན་དང༌། ནམ་མཁའ་ལྡིང་གི་རྒྱལ་པོ་གསེར་མིག་ནམ་མཁའ་ལྡིང་གི་རྒྱལ་པོ་གཡོག་
དུ་མ་ཅན་དང༌། གནོད་སྦྱིན་གྱི་རྒྱལ་པོ་རྣམ་ཐོས་ཀྱི་བུ་དང༌། ནོར་བུ་བཟང་དང༌། གང་བ་བཟང་དང༌། ལྔས་རྩེན་གནོད་སྦྱིན་གྱི་རྒྱལ་པོ་གཡོག་དུ་མ་ཅན་དང༌། འཕྲོག་
མ་བུ་ལྔ་བརྒྱའི་གཡོག་དུ་མ་ཅན་དང༌། འཇིག་རྟེན་གྱི་མ་བདུན་དང༌། སྲིན་མོ་ཆེན་མོ་བདུན་དང༌། དྲང་སྲོང་གི་མཆོག་ཆེན་པོ་བདུན་དང༌། བར་སྣང་ལ་རྒྱུ་བའི་རྒྱུ་སྐར་
དང༌། གཟའ་ཐམས་ཅད་ཀྱི་ལྷ་རྣམས་དང༌། ཕྱོགས་ཀྱི་ལྷ་རྣམས་དང༌། ཕྱོགས་མཚམས་ཀྱི་ལྷ་རྣམས་དང༌། སའི་ལྷ་དང༌། དབྱངས་ཅན་དང༌། འབྱུང་པོ་རྣམས་དང༌།

90-1-54b


བགེགས་རྣམས་དང༌། ལོག་འདྲེན་རྣམས་དང༌། ཡི་དྭགས་རྣམས་དང༌། འབྱུང་པོ་རྫུ་འཕྲུལ་ཆེན་པོ་རྣམས་དང༌། རིའི་རྒྱལ་པོ་ཐམས་ཅད་དང༌། འཇིག་རྟེན་སྐྱོང་བ་ཆུ་ལྷ་གཡོག་
རྒྱ་མཚོའི་ལྷ་ཐམས་ཅད་དང་བཅས་པ་དང༌། འཕགས་སྐྱེས་པོ་དང༌། མིག་མི་བཟང་དང༌། ལག་ན་བེ་ཅོན་དང༌། བདེན་བྲལ་དང༌། མེའི་ལྷ་དང༌། རླུང་གི་ལྷ་ཆེན་པོ་བདུན་དང༌།
དབང་བདག་ཆུང་མ་དང་བཅས་པ་གཡོག་བྱེ་བ་ཁྲག་ཁྲིག་འབུམ་ཕྲག་དུ་མ་ཅན་དང༌། སྲེད་མེད་ཀྱི་བུ་གཡོག་དང་བཅས་པ་དང༌། བྱིན་པ་པོ་དང༌། ཕྲང་བ་ཅན་དང༌། ཟླ་བ་ཅན་
དང༌། ལྕགས་ཅན་དང༌། ཚོགས་ཀྱི་བདག་པོ་ཆེན་པོ་དང༌། སྤྲིན་ཏ་ལ་ལ་དང༌། ལོག་འདྲེན་གྱི་དབང་པོ་བགེགས་ལོག་འདྲེན་གྱི་དབང་པོ་གཡོག་དུ་མ་ཅན་དང༌། ཤིང་གསེབ་
ཀྱི་ལྷ་དྲུག་ཅུ་དང༌། སྲིང་མོ་བཞི་མིང་པོ་དང་བཅས་པ་དང༌། རྡོ་རྗེའི་ལུ་གུ་རྒྱུད་དང༌། རྡོ་རྗེའི་ཕོ་ཉ་མོ་དྲུག་ཅུ་རྩ་བཞི་དང༌། རྡོ་རྗེའི་སྡེ་དང༌། ལག་བཟང་དང༌། གཙུག་གིས་འགྲོ་རྡོ་
རྗེའི་རིས་ཀྱི་འཁོར་དུ་མ་དང་བཅས་པ་དང༌། དེ་ལས་གཞན་པ་སངས་རྒྱས་དང༌། ཆོས་དང༌། དགེ་འདུན་ལ་མངོན་པར་དད་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌།
ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། འབྱུང་པོ་དང༌། ཡི་དྭགས་དང༌། ཤ་ཟ་དང༌། གྲིབ་གནོན་དང༌། སྨྱོ་བྱེད་དང༌། བརྗེད་བྱེད་དང༌།

90-1-55a


སྐེམ་བྱེད་དང༌། སྒྲུབ་པ་དང༌། སྦྲུལ་འཛིན་བཅས་པ་དང༌། གནོན་པོ་ཚད་མེད་གྲངས་མེད་དཔག་ཏུ་མེད་པ་དག་དང༌། ལྷའི་བུ་ཉི་མ་དང༌། ལྷའི་བུ་ཟླ་
བ་དང༌། ནུབ་ཀའི་ལྷ་དང༌། ནང་པར་གྱི་ལྷ་དང༌། དུས་ཀྱི་ལྷ་ཐམས་ཅད་དང༌། སའི་ལྷ་དང་ཐབས་ཅིག་ཏུ་བཞུགས་ཏེ། བཅོམ་ལྡན་འདས་དེ་ཆོས་ཀྱི་འཁོར་ལོ་ནི་ཤིན་
ཏུ་བསྐོར། སངས་རྒྱས་ཀྱི་མཛད་པ་ནི། ཤིན་ཏུ་ཡོངས་སུ་མཐར་ཕྱིན། བསོད་ནམས་དང་ཡེ་ཤེས་ཀྱི་ཚོགས་ནི། ཤིན་ཏུ་ཡོངས་སུ་རྫོགས། ཐམས་ཅད་མཁྱེན་པ་ནི་
ཤིན་ཏུ་ཡོངས་སུ་བཟུང༌། བྱང་ཆུབ་ཆེན་པོའི་ཕྱིར་ཕ་རོལ་ཏུ་ཕྱིན་པ་དང་ས་ནི་བརྙེས། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པའི་སྐུ་ནི་རབ་ཏུ་འབར།
ཡན་ལག་དང་ཉིང་ལག་ཐམས་ཅད་ནི་དཔེ་བྱད་བཟང་པོ་བརྒྱད་ཅུས་རྣམ་པར་སྤྲས། དབུའི་གཙུག་ནི་སེམས་ཅན་ཐམས་ཅད་ཀྱིས་བལྟར་མི་མཐོང༌། བདུད་ཀྱི་ལས་
ཐམས་ཅད་ལ་ནི་མཁས། སེམས་ཅན་ཐམས་ཅད་ཀྱི་སེམས་དང་སྤྱོད་པ་ནི་ཤེས། སྤྱན་རྣམ་པ་ལྔ་ནི་མངའ། རྣམ་པ་ཐམས་ཅད་ཀྱི་མཆོག་དང་ནི་ལྡན། ཐམས་
ཅད་མཁྱེན་པའི་ཡེ་ཤེས་དང་ནི་ལྡན། སངས་རྒྱས་ཀྱི་ཆོས་ཐམས་ཅད་དང་ནི་ལྡན། བདུད་དང་ཕས་ཀྱི་རྒོལ་བའི་ཚོགས་ཐམས་ཅད་ནི་བཅོམ། གྲགས་པ་དང༌། སྒྲ་

90-1-55b


དང༌། ཚིགས་སུ་བཅད་པས་ནི་འཕགས། ཁྱུ་མཆོག་དང་སེངྒེའི་སྒྲ་ནི་སྒྲོག །མ་རིག་པའི་མུན་པ་ནི་ཀུན་ཏུ་བསལ། བསྐལ་པ་བྱེ་བ་ཁྲག་ཁྲིག་འབུམ་ཕྲག་གྲངས་མེད་དཔག་ཏུ་མེད་པར་སྦྱིན་པ་
དང༌། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་དང༌། ཐབས་དང༌། སྟོབས་དང༌། སྨོན་ལམ་དང༌། ཡེ་ཤེས་ཀྱི་ཕ་རོལ་
ཏུ་ཕྱིན་པ་དང༌། བྱ་དཀའ་བའི་སྤྱོད་པ་ལས་ནི་ཕྱིར་མ་ལོག །སྐུ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་བརྒྱན་ཏེ་རབ་ཏུ་མཛེས་ཤིང་རྡོ་རྗེ་རིན་པོ་ཆེའི་
པདྨའི་སྙིང་པོའི་སེངྒེའི་ཁྲི་ཆེན་པོ་རྡོ་རྗེ་རིན་པོ་ཆེ་དང༌། མུ་ཏིག་དང༌། དྲིལ་བུ་གཡེར་ཀའི་དྲ་བ་དུ་མ་སྒྲ་འབྱུང་བ། རྩ་བའི་དྲུང་ན་རྡོ་རྗེ་རིན་པོ་ཆེའི་སྟེགས་བུ་དུ་མ་ཤིན་
ཏུ་བརྟན་པར་གནས་པ། རྡོ་རྗེའི་རིན་པོ་ཆེའི་ཆུ་སྲིན་དུ་མའི་ཁ་ནས་བྱུང་བའི་མུ་ཏིག་དམར་པོའི་ཕྲེང་བ་བྲེས་པའི་ཕང་བཤམས་པ། རིན་པོ་ཆེ་དུ་མ་པདྨའི་སྙིང་པོ་ལ་ཆགས་པ།
རིན་པོ་ཆེ་ཀེ་ཀེ་རུ་དང༌། ཀེ་ཀེ་རུ་ཆེན་པོ་དང༌། ཨནྡ་རྙིལ་དང༌། ཨནྡ་རྙིལ་ཆེན་པོ་དང༌། དུན་ལས་ཀྱི་འོད་ཟེར་ཆེན་པོ་འཚེར་བས་སྣང་བར་བྱས་ཏེ་ཀུན་ནས་མཛེས་
པ༑ གདུགས་རྩ་བ་དང་བཅས་པ། རྡོ་རྗེ་རིན་པོ་ཆེའི་ཤར་བུ་དུ་མས་རྣམ་པར་བརྒྱན་པ། སྐྱེ་བ་ཁྲག་ཁྲིག་འབུམ་ཕྲག་དུ་མས་རྣམ་པར་བརྒྱན་པ། བྱེ་བ་ཁྲག་ཁྲིག་འབུམ་ཕྲ་


90-1-56a


དུ་མས་ཀུན་ནས་བསྐྱབས་པ། དཔག་བསམ་གྱི་ཤིང་དུ་མས་རྒྱས་པར་མཛེས་པར་བྱས་པ། རྡོ་རྗེ་རིན་པོ་ཆེའི་ཁྲི་རི་རབ་ཙམ་ལ་བཞུགས་ཏེ་གསེར་གྱི་རི་བོའི་
རྒྱལ་པོ་ལྟར་དཔལ་ནི། རབ་ཏུ་འབར། ས་ཕྱོགས་ནི། ཉི་མ་སྟོང་བས་ལྷག་པའི་འོད་ཀྱི་དཀྱིལ་འཁོར་གྱིས་རྣམ་པར་བརྒྱན། ཟླ་བ་ཉ་བ་ལྟར་འཇིག་རྟེན་ཐམས་ཅད་ལ་སྡུག་
པར་ནི༑ སྣང༌། དཔག་བསམ་གྱི་ཤིང་ལྗོན་པ་ཆེན་པོ་ལྟར་སངས་རྒྱས་ཀྱི་ཆོས་རྣམས་ནི། ཤིན་ཏུ་རྒྱས་ཤིང་ཆོས་སྟོན་ཏེ། ཚངས་པར་སྤྱོད་པ། ཐོག་མར་དགེ་བ། བར་དུ་དགེ་
བ༑ ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ་ཡང་དག་པར་རབ་ཏུ་སྟོན་ཏོ། །དེ་ནས་
བཅོམ་ལྡན་འདས་ཀྱི་སྨིན་མཚམས་ཀྱི་མཛོད་སྤུ་ནས་འོད་ཟེར་གྱི་དྲ་བ་སངས་རྒྱས་ཐམས་ཅད་ཀྱི་ཞིང་ཀུན་ཏུ་སྟོན་པ་ཞེས་བྱ་བ་བཀྱེ་སྟེ། འོད་ཟེར་གྱི་དྲ་བ་དེས་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་འདི་སྣང་བས་ཁྱབ་པར་གྱུར་ཏོ། །སངས་རྒྱས་ཀྱི་ཞིང་གང་དག་ན་སངས་རྒྱས་བཅོམ་ལྡན་འདས་སེངྒེའི་ཁྲི་བཀོད་པ་དུ་མའི་ཁང་པ་
བརྩེགས་པའི་གཞལ་མེད་ཁང་ན་ཉན་ཐོས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་

90-1-56b


མ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་ཐམས་ཅད་དང་ཐབས་ཅིག་ཏུ་ཆོས་སྟོན་པའི་
སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་དང་མཉམ་པ་དེ་དག་ཐམས་ཅད་ཀྱང་སྣང་བ་དེས་ཁྱབ་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་འཁོར་ཕལ་པོ་ཆེ་ལ་བཀའ་སྩལ་
པ༑ སེམས་ཅན་ཀུན་ལ་སྙིང་བརྩེའི་ཕྱིར། །ཉེས་པར་བྱས་དང་གནོད་པ་ཀུན། །རབ་འཇོམས་སོ་སོར་འབྲང་བ་ཡི། །གཟུངས་འདི་རབ་ཏུ་བཤད་པར་བྱ། །འདི་ནི་ཐོས་པ་ཙམ་གྱིས་
ཀྱང༌། །སྡིག་པ་ཀུན་ནི་ཟད་པར་འགྱུར། །སེམས་ཅན་ཀུན་ལ་བདེ་བ་སྦྱིན། །ནད་དོ་ཅོག་ལས་གྲོལ་བར་བྱེད། །སེམས་ཅན་ཀུན་ལ་སྙིང་བརྩེ་བས། །ལུས་ཅན་ངན་འགྲོར་
འགྲོ་བ་དང༌། །དེ་དག་ཐམས་ཅད་བསྐྱབ་པའི་ཕྱིར། །འཇིག་རྟེན་དག་གི་མགོན་པོས་གསུངས། །འདི་ཡིས་སྲུང་བ་བྱས་ན་ནི། །ལྷ་མ་ཡིན་གྱི་གནས་སུ་འཇུག །དེ་བཞིན་
ལྕང་ལོ་ཅན་དང་ནི། །སྲིན་པོའི་གནས་ཀྱི་སར་ཡང་འགྲོ། །འབྱུང་པོ་ཀླུ་དང་ཤ་ཟ་རྣམས། །མི་བཟད་འཇིགས་པའི་གཡུལ་འགྱེད་པར། །འབྱུང་པོའི་ཚོགས་རྣམས་ཐམས་
ཅད་དང༌། །དགྲ་བོ་ཅོག་གིས་མི་ཚུགས་སོ། །མིང་ཙམ་བཟུང་སྟེ་བརྗོད་བྱས་ཀྱང༌། །སྐེམ་བྱེད་བརྗེད་བྱེད་སྨྱོ་བྱེད་དང༌། །མཁའ་འགྲོ་མ་དང་ཤ་ཟ་དང༌། །གདོན་རྣམས་

90-1-57a


རབ་ཏུ་བརླག་པར་འགྱུར། །སོ་སོར་འབྲང་བའི་གཟི་བརྗིད་ཀྱིས། །གཟི་ཆེན་མདངས་རྣམས་ཟ་བ་དང༌། །མི་ཡི་སྐྱེ་རྒུ་རྣམས་འཚེ་བ། །དེ་དག་ཐམས་
ཅད་རེངས་བྱེད་འགྱུར། །བྱད་སྟེམས་མི་བཟད་གང་ཡིན་དང༌། །ཕ་རོལ་དམག་ཚོགས་ཕུང་བར་བྱེད། །སྔགས་ཀྱི་ལས་ཀྱིས་གནོད་མི་འགྱུར། །རྩ་བའི་ལས་ལས་རྣམ་
པར་གྲོལ། །དུག་དང་དུག་སྦྱར་མེས་མི་ཚུགས། །མཚོན་དང་ཆུས་ཀྱང་ཚུགས་མི་འགྱུར། །ལྕེ་འབབ་གློག་གིས་མི་ཚུགས་ཏེ། །དུས་ཀྱི་རླུང་གིས་གནོད་མི་འགྱུར། །
རིག་པའི་རྒྱལ་མོའི་གཟི་བརྗིད་ཀྱིས། །དགྲ་ཀུན་རབ་ཏུ་འཇོམས་པར་འགྱུར། །དེ་ཡི་དོན་རྣམས་ཐམས་ཅད་འགྲུབ། །རྟག་ཏུ་རྒྱལ་བ་ཐོབ་པར་འགྱུར། །གང་གིས་
རྟག་ཏུ་མགུལ་པའམ། །ལག་པར་རིག་པ་བཏགས་ན་ནི། །དེ་ཡི་དགོས་པ་ཡོད་དོ་ཅོག །འགྲུབ་འགྱུར་འདི་ལ་ཐེ་ཚོམ་མེད། །བྱང་ཆུབ་སེམས་དཔའ་ཆེན་པོ་དང༌། །
སངས་རྒྱས་རྣམས་དང་རང་འདྲེན་དང༌། །དེ་བཞིན་ཀླུ་ཡི་རྒྱལ་པོ་དང༌། །ལྷ་དབང་རྣམས་ནི་རྟག་ཏུ་སྲུང༌། །སོ་སོར་འབྲང་བའི་གཟུངས་འཛིན་ལ། །ཉན་ཐོས་སངས་
རྒྱས་ཐམས་ཅད་དང༌། །རིག་པའི་ལྷ་མོ་རྫུ་འཕྲུལ་ཆེ། །རྟག་ཏུ་སྲུང་བ་བྱེད་པར་འགྱུར། །ལག་ན་རྡོ་རྗེ་གནོད་སྦྱིན་དབང༌། །དེ་བཞིན་རྒྱལ་པོ་བཞི་རྣམས་དང༌། །དེ་

90-1-57b


ལ་ཉིན་དང་མཚན་རྣམས་སུ། །སྲུང་བར་བྱེད་དེ་ཐེ་ཚོམ་མེད། །བརྒྱ་བྱིན་ལྷ་དང་བཅས་པ་དང༌། །ཚངས་པ་ཁྱབ་འཇུག་དབང་ཆེན་དང༌། །དགའ་བའི་དབང་པོ་ནག་པོ་ཆེ། །
སྨིན་དྲུག་བུ་དང་ཚོགས་ཀྱི་དབང༌། །མ་མོའི་ཚོགས་རྣམས་ཐམས་ཅད་དང༌། །དེ་བཞིན་བདུད་རིས་གཞན་རྣམས་དང༌། །དྲང་སྲོང་གཟི་བརྗིད་ཆེ་རྣམས་དང༌། །རྫུ་འཕྲུལ་ཆེན་
པོའི་ལྷ་རྣམས་དང༌། །དེ་ཀུན་སོ་སོར་འབྲང་བ་ཡི། །གཟུངས་འཛིན་དེ་ལ་སྲུང་བར་བྱེད། །སངས་རྒྱས་བདག་ཉིད་ཆེ་རྣམས་དང༌། །རིག་པའི་ལྷ་མོ་སྟོབས་ཆེན་དང༌། །བདག་གི་
མ་དང་ཁྲོ་གཉེར་དང༌། །ལྷ་མོ་སྒྲོལ་མ་ལྕགས་ཀྱུ་དང༌། །རྡོ་རྗེ་ལུ་གུ་རྒྱུད་དང་དཀར། །དེ་བཞིན་དཀར་མོ་ཆེན་མོ་དང༌། །ནག་མོ་ཆེ་དང་ཕོ་ཉ་དང༌། །དེ་བཞིན་རྡོ་རྗེ་ཕོ་ཉ་དང༌།
ཞགས་པ་བཟང་དང་རྡོ་རྗེ་ཞགས། །ལག་ན་རྡོ་རྗེ་སྟོབས་པོ་ཆེ། །རིག་པ་ལྷ་མོ་རྡོ་རྗེ་ཕྲེང༌། །བདུད་རྩི་ཐབ་སྦྱོར་བྱེད་པ་དང༌། །གཞན་གྱིས་མི་ཐུབ་ལྷ་མོ་ཆེ། །རྣ་བ་ནག་
མོ་སྟོབས་ཆེན་མོ། །དཔལ་ཡོན་ལྡན་པ་སྐལ་ཆེན་དང༌། །རྣ་ཆ་གདུབ་ཀོར་པདྨ་འདྲ། །མེ་ཏོག་སོ་ཅན་ནོར་བུ་གཙུག །སྐྲ་མདོག་མཛེས་དང་ཁྱབ་པ་མོ། །ལྷ་མོ་གཟི་བརྗིད་
ཆེན་མོ་དང༌། །དཔལ་ཡོན་ལྡན་པ་གློག་ཕྲེང་ཅན། །སྲིན་པོ་རལ་པ་གཅིག་པ་དང༌། །སངས་རྒྱས་སྲུང་ཞེས་བྱ་བ་དང༌། །སྐལ་བ་ཆེན་པོ་མི་ཐོད་ཅན། །ལངྐའི་བདག་པོ་

90-1-58a


དཔལ་ཡོན་ཅན། །གཞན་ཡང་ལྷ་མོ་མང་པོ་རྣམས། །སེམས་ཅན་རྗེས་སུ་འཛིན་བྱེད་དག །རིག་པ་གང་གི་ལག་ན་གནས། །དེ་ལ་སྲུང་བ་བྱེད་པར་འགྱུར། །
འཕྲོག་མ་དང་ནི་ལྔས་རྩེན་དང༌། །དུང་ཅན་དང་ནི་སོ་བརྩེགས་མ། །དཔལ་གྱི་ལྷ་མོ་དབྱངས་ཅན་ཡང༌། །དེ་ཡི་རྗེས་འགྲོ་རྟག་ཏུ་སྲུང༌། །སོ་སོར་འབྲང་བ་ཆེན་མོ་འདི། །
བུད་མེད་གང་ཞིག་རྟག་འཆང་ན། །དེ་ཡི་ཐམས་ཅད་འགྲུབ་པར་འགྱུར། །རྟག་པར་མངལ་ན་བུ་ཕོ་ཆགས། །མངལ་རྣམས་ན་ཡང་བདེ་བར་སྐྱེ། །སྦྲུམ་མ་དག་ཀྱང་
བདེ་བར་འགྱུར། །ནད་དང་སྡིག་པ་ཐམས་ཅད་ཀྱང༌། །འཇིག་པར་འགྱུར་ཏེ་ཐེ་ཚོམ་མེད། །བསོད་ནམས་ལྡན་ཞིང་སྟོབས་དང་ལྡན། །ནོར་དང་འབྲུ་ཡང་རྟག་ཏུ་
འཕེལ། །ཚིག་ཀྱང་གཟུང་དུ་འོས་པ་དང༌། །མཆོད་པའི་འོས་སུ་འགྱུར་བ་ཉིད། །བུད་མེད་དང་ནི་སྐྱེས་པའང་རུང༌། །གཙང་མ་གང་ཞིག་འཆང་བསྲེལ་ན། །དེ་ནི་སེམས་
ཅན་ཐམས་ཅད་དག །ཐར་པར་བྱ་ཕྱིར་བརྩོན་པར་འགྱུར། །རྟག་ཏུ་བདེ་བར་འགྱུར་བ་ཡིན། །ནད་དོ་ཅོག་ཀྱང་རྣམ་པར་སྤངས། །སླས་དང་སྐྱེ་བོ་མང་བཅས་པའི། །
རྒྱལ་པོའང་དེ་ཡི་དབང་དུ་འགྱུར། །ཕུན་སུམ་ཚོགས་པ་རྟག་ཏུ་འབར། །བསོད་ནམས་ཕུང་པོ་རྣམ་པར་འཕེལ། །དེ་ཡི་བསམ་པ་ཐམས་ཅད་འགྲུབ། །དཀྱིལ་འཁོར་

90-1-58b


ཀུན་ཏུ་ཞུགས་པ་ཡིན། །རྒྱལ་བ་རྣམས་ཀྱི་བཀའ་བཞིན་དུ། །དེ་ནི་ཀུན་ཏུ་དམ་ཚིག་ཤེས། །རྨི་ལམ་ངན་པ་རྨི་མི་འགྱུར། །སྡིག་པ་ཐམས་ཅད་འཕྲོག་པའི་མཆོག །
སྡིག་པ་རྣམས་དང་དེ་བཞིན་དུ། །དགྲ་ཡང་རབ་ཏུ་ཕུང་བར་བྱེད། །གཟའ་ཀུན་རྣམ་པར་གཞིག་པའི་ཕྱིར། །ཡེ་ཤེས་དབང་ཕྱུག་ཆེན་པོས་གསུངས། །འདོད་པ་ཐམས་
ཅད་སྦྱིན་པར་བྱེད། །དེ་ཕྱིར་རྟག་ཏུ་བཅང་བར་བྱ། །འབྱུང་པོའི་ཚོགས་རྣམས་ང་ལ་ཉོན། །ང་ནི་རབ་ཏུ་འདི་བརྗོད་དོ། །དེ་བཞིན་གཤེགས་པ་ཐམས་ཅད་ལ་ཕྱག་འཚལ་
ལོ༑ ༑སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། སངས་རྒྱས་དང༌། ཆོས་དང༌། དགེ་འདུན་ལ་ཕྱག་འཚལ་ལོ། །ཨོཾ་བི་པུ་ལ་གརྦྷེ། བི་པུ་ལ་བི་མ་ལེ། བི་
མལ་གརྦྷེ། བི་མ་ལེ། ཛ་ཡ་གརྦྷེ། བཛྲ་ཛྭ་ལ་གརྦྷེ། ག་ཏི་ག་ཧ་ནི། ག་ག་ན་བི་ཤོ་དྷ་ནེ། སརྦྦ་པཱ་པ་བི་ཤོ་དྷ་ནེ། ཨོཾ་གུ་ན་བ་ཏི། ག་ག་ན། པི་ཙཱ་རི་ཎི་ག་ག་རི་ཎི་གི་རི་གི་
རི༑ གི་རི་ཎི་གི་རི་ཎི། ག་མ་རི་ག་མ་རི། ག་ཧ་ག་ཧ། གརྒཱ་རི་གརྒཱ་རི། ག་ག་རི་ག་ག་རི། གཾ་བྷ་རི། གཾ་བྷ་རི། ག་བྷི་ག་བྷི། ག་ཧི་ག་ཧི། ག་མ་ནི་ག་མ་ནི། ག་རི་ག་རི།
གུ་བྷ་གུ་བྷ། གུ་ཧ་གུ་ཧ། གུ་རུ་གུ་ཎི། ཙ་ལེ་གུ་ཧ་ནི། གུ་ཧ་ནི། གུ་རུ་ཎི། ཙུ་ལུ་ཙུ་ལུ། ཙ་ལེ་ཙ་ལེ། མུ་ཙི་ལེ་མུ་ཙུ་ལེ། ཛ་ཡེ་བི་ཛ་ཡེ། སརྦྦ་བྷ་ཡ་བི་ག་ཏེ། སརྦྦ་སཾ་

90-1-59a


ར་ཀྵ་ཎི༑ སི་རི་སི་རི། བྷི་རི་བྷི་རི། མི་རི་མི་རི། མི་རི་མི་རི། གི་རི་གི་རི། གྷི་རི་གྷི་རི། ས་མནྟ་བཪྵ་ཎི། བཅོམ་ལྡན་འདས་མ་སེམས་ཅན་འདྲེན་མ།
ཀུན་ནས་འདྲེན་མ། དགྲ་ཐམས་ཅད་འཇོམས་པར་མཛད་མ། བདག་འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ནད་འགོ་བ་ཐམས་ཅད་དང༌། ནད་
ཐམས་ཅད་ལས་སྲུང་དུ་གསོལ། སྲུང་དུ་གསོལ། ཙི་རི་ཙི་རི། བི་རི་བི་རི། དྷི་རི་དྷི་རི། བི་ག་ཏ། ཨཱ་བ་ར་ཎེ། བི་ཤོ་དྷ་ནི། བི་བི་དྷ། ཨཱ་པ་ར་ཎི། བི་ནཱ་ཤ་ནི། མུ་རི་མུ་རི།
མུ་ཙི་མུ་ཙི། མུ་ལི་མུ་ལི། ཙི་ལི་ཙི་ལི། ཀི་ལི་ཀི་ལི། མི་ལེ་མི་ལེ། ཀ་མ་ལེ། བི་མ་ལེ། ཛ་ཡེ་བི་ཛ་ཡེ། བི་ཛ་ཡཱ། བ་ཧེ་ཛ་ཡ་བ་ཏི། བ་ཤེ་ཥ་བ་ཏི། བཅོམ་ལྡན་འདས་མ་
རིན་པོ་ཆེའི་ཅོད་པན་དང༌། ཕྲེང་བ་མངའ་བ། ཆ་བྱད་རྣམ་པ་སྣ་ཚོགས་མངའ་བ། བཅོམ་ལྡན་འདས་མ་རིག་པའི་ལྷ་མོ་ཆེན་མོ། སྡིག་པ་ཐམས་ཅད་རྣམ་པར་
སྦྱོང་བ༑ བདག་ལ་ཐམས་ཅད་དུ་ཀུན་ནས་སྲུང་དུ་གསོལ། སྲུང་དུ་གསོལ། ཧུ་རུ་ཧུ་རུ། མུ་རུ་མུ་རུ། རཀྵ་རཀྵ་མ་མ། མགོན་མ་མཆིས་པ། སྐྱབས་མ་མཆིས་པ།
དཔུང་གཉེན་མ་མཆིས་པ་བདག་ལ་སྲུང་དུ་གསོལ། སྲུང་དུ་གསོལ། བདག་སྡུག་བསྔལ་ཐམས་ཅད་ལས་ཐར་བར་མཛད་དུ་གསོལ། ཙཎྜེ་ཙཎྜེ། ཙཎྜི་ནི་ཙཎྜི་ནི།

90-1-59b


བོ་ག་བ་ཏི། སརྦྦ་དུཥྚ་ནི་བཱ་ར་ཎི། བི་ཛ་ཡ། བཱ་ཧི་ནི། ཧུ་རུ་ཧུ་རུ། མུ་རུ་མུ་རུ། ཙུ་རུ་ཙུ་རུ། ཏུ་རུ་ཏུ་རུ། ཨཱ་ཡུ་བཱ་ལི་ནི། སུ་ར་བ་ར་པྲ་མ་ཐ་ནི། སརྦྦ་དེ་བ་ག་ཎ་པཱུ་ཛི་ཏེ། ཙི་རི་
ཙི་རི༑ དྷི་རི་དྷི་རི། ས་མནྟ་ཨ་བ་ལོ་ཀི་ཏེ། པྲ་བྷེ་པྲ་བྷེ། སུ་པྲ་བྷེ། སུ་པྲ་བྷ་བི་ཤུདྡྷེ་སརྦྦ་པཱ་པཾ་བི་ཤུདྡྷེ། སརྦྦ་པཱ་པཾ་བི་ཤོ་དྷ་ནེ། དྷུ་རུ་དྷུ་རུ། དྷ་ར་ནི། དྷ་རེ། དྷ་ར་དྷ་ར། སུ་མུ་སུ་མུ།
མུ་སུ་མུ་སུ། རུ་རུ་ཙ་ལེ། ཙ་ལ་ཡ། དཔལ་གྱི་སྐུ་མངའ་བ། བདག་ལ་གནོད་པར་སེམས་པ་ལས་བསྐྱབ་ཏུ་གསོལ། བདག་གི་བསམ་པ་རྫོགས་པར་མཛད་དུ་གསོལ། ཛ་
ཡ་ཀ་མ་ལེ། ཀྵི་ནི་ཀྵི་ནི། བ་ར་ད། ཨཾ་ཀུ་ཤེ། ཨོཾ་པདྨ་བི་ཤུདྷེ། ཤོ་དྷ་ཡ་ཤོ་དྷ་ཡ། ཤུདྡྷེ་ཤུདྡྷེ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། མངྒ་ལ་བི་ཤུདྷེ། བ་བི་ཏྲ་མུ་ཁི། ཁཌྒི་
ནི་ཁཌྒན། ཁ་ར་ཁ་ར། ཛྭ་ལ་ཏི་ཤི་ཁ་རེ། ས་མནྟ་ཨ་བ་ལོ་ཀི་ཏ་བྲ་བྷེ་སུ་པྲ་བྷ་བི་ཤུདྡྷེ། ས་མནྟ་པྲ་སཱ་ར་ཏི་ཨ་བ་བྷཱ་སི་ཏ་ཤུདྡྷེ། ཛྭ་ལ་ཛྭ་ལ། སརྦྦ་དེ་བ་ག་ཎ། གྲ་ཧ་ན་ཀྵ་
ཏྲ༑ ས་མ་ཨཱ་ཀཪྵ་ནི། སཏྱ་པྲ་ཏེ། ཨོཾ་ཧྲི་ཏྲ་ཏ་ར་ཏ་ར། ཏ་རཱ་ཡ་ཏ་རཱ་ཡ། གླང་པོ་ཆེའི་ལྟ་སྟངས་ཀྱིས་གཟིགས་མ། བདག་མིའི་གནོད་པ་ལས་བསྒྲལ་དུ་གསོལ། ལ་ཧུ་
ལ་ཧུ༑ ཧུ་ལུ་ཧུ་ལུ། ཧུ་དུ་ཧུ་དུ། ཏུ་རུ་ཏུ་རུ། ཀི་ནི་ཀི་ནི། ཀྵི་ཎི་ཀྵི་ཎི། ཧུ་ཎི་ཧུ་ཎི། སརྦྦ་གྲ་ཧ་བྷཀྵི་ནི། པིཾ་ག་ལེ་བིཾ་ག་ལེ། མུ་ཙུ་མུ་ཙུ། སུ་མུ་སུ་མུ། སུ་བི་ཙ་ལེ། ཏ་ར་ཏ་


90-1-60a


ར༑ བཅོམ་ལྡན་འདས་མ་གླང་པོ་ཆེའི་ལྟ་སྟངས་ཀྱིས་གཟིགས་མ། ཐམས་ཅད་དུ་ཀུན་ནས་ཕྱོགས་ཐམས་ཅད་བཅིང་བ་དང༌། རྡོ་རྗེའི་ར་བ་དང༌། རྡོ་རྗེའི་
ཞགས་པའི་བཅིང་བས་བདག་འཇིགས་པ་ཆེན་པོ་བརྒྱད་ལས་བསྒྲལ་དུ་གསོལ། བཛྲ་ཛྭ་ལ་བི་ཤུདྡྷེ། བྷུ་རི་བྷུ་རི། དྷ་ར་དྷ་ར། ཏི་རི་ཏི་རི། ཏུ་རུ་ཏུ་རུ། བྷ་ག་བ་ཏི། གརྦྷ་
བི་ཤུདྡྷེ༑ གརྦྷ་བི་ཤོ་དྷ་ནི། ཀུཀྵི་སམྤུ་ར་ཎི་ཛྭ་ལ་ཛྭ་ལ། ཙ་ལ་ཙ་ལ། ཛྭཱ་ལི་ནི། ལྷའི་ཆུས་ཀུན་ཏུ་ཆར་དབབ་ཏུ་གསོལ། ཨ་མྲྀ་ཏ་བཪྵ་ཎི་དེ་བ་ཏ། ཨ་བ་ཏཱ་བ་ར་ཎི། བདེ་
བར་གཤེགས་པའི་གསུང་རབ་བདུད་རྩི་མཆོག་གི་སྐུ་དང་ལྡན་པ་བདག་ལ་དབང་བསྐུར་དུ་གསོལ། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་དང༌། །རྨི་
ལམ་ངན་པ་དང༌། ལྟས་ངན་པ་དང༌། བཀྲ་མི་ཤིས་པ་དང༌། སྡིག་པ་ཐམས་ཅད་རྣམ་པར་སྦྱོང་བ་གནོད་སྦྱིན་དང༌། སྲིན་པོ་དང༌། ཀླུ་ཐམས་ཅད་འཇོམས་པ། གནོད་
པས་འཇིགས་སྐྲག་པ་བདག་འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ནད་འགོ་བ་ཐམས་ཅད་དང༌། ནད་ཐམས་ཅད་ལས་ཐམས་ཅད་དུ་རྟག་པར་
སྲུང་དུ་གསོལ། སྲུང་དུ་གསོལ། བ་ལ་བ་ལ། བ་ལ་བ་ཏི། ཛ་ཡ་ཛ་ཡ། བི་ཛ་ཡ་བི་ཛ་ཡ། ཐམས་ཅད་དུ་དུས་ཀུན་ཏུ་བདག་རྒྱལ་བར་མཛད་དུ་གསོལ། བདག་ལ་


90-1-60b


རིག་པ་ཆེན་མོ་འདི་གྲུབ་པར་མཛད་དུ་གསོལ། དཀྱིལ་འཁོར་ཆེན་པོ་སྒྲུབ་ཏུ་གསོལ། གསང་སྔགས་རྣམས་གྲུབ་ཏུ་གསོལ། བགེགས་རྣམས་གཞོམ་དུ་གསོལ། ཛ་ཡ་ཛ་
ཡ༑ སིདྡྷི་སིདྡྷི། སིདྡྷྱ་སིདྡྷྱ། བུདྡྷྱ་བུདྡྷྱ། པཱུ་ར་ཡ་པཱུ་ར་ཡ། སཾ་པཱུ་ར་ཎི་པཱུ་ར་ཎི། བདག་གི་བསམ་པ་རྫོགས་པར་མཛད་དུ་གསོལ། རིག་པ་ཐམས་ཅད་ལས་བྱུང་བའི་སྐུ་ཅན།
རྒྱལ་བ་ལྷག་པར་རྒྱལ་བ་ཅན། དེ་བཞིན་གཤེགས་པའི་སྙིང་པོ་རྣམ་པར་དག་པ་བཅོམ་ལྡན་འདས་མ་བཞུགས་སུ་གསོལ། བཞུགས་སུ་གསོལ། དམ་ཚིག་བསྐྱང་
དུ་གསོལ། འཇིགས་པ་མི་བཟད་པ་ཆེན་པོ་བརྒྱད་ལས་བདག་ལ་གཟིགས་སུ་གསོལ། ས་ར་ས་ར། པྲ་ས་ར་པྲ་ས་ར། སརྦྦ་ཨཱ་བ་ར་ཎ་བི་ཤོ་དྷ་ནི། ས་མནྟ་ཨ་ཀཱ་ར་མཎྜ་
ལ་བི་ཤུདྡྷེ། བི་ག་ཏེ། བི་ག་ཏ་མ་ལེ། སརྦྦ་མ་ལ་བི་ཤོ་དྷ་ནི། ཀྴི་ནི་ཀྴི་ནི། སརྦྦ་པཱ་པཾ་བི་ཤུདྡྷེ། མ་ལ་བི་ག་ཏེ། ཛ་ཡ་བ་ཏི། ཏེ་ཛོ་ཏེ་ཛོ་བ་ཏི། བཛྲ་བཛྲ་བ་ཏི་སྭཱཧཱ། འཇིག་
རྟེན་གསུམ་དུ་བྱིན་གྱིས་བརླབས་པ་ལ་སྭཱཧཱ། དེ་བཞིན་གཤེགས་པ་ཐམས་ཅད་ཀྱི་སྤྱི་བོ་ནས་དབང་བསྐུར་བ་ལ་སྭཱཧཱ། བྱང་ཆུབ་སེམས་དཔའ་ཐམས་ཅད་ཀྱིས་དབང་
བསྐུར་བ་ལ་སྭཱཧཱ། ལྷ་ཐམས་ཅད་ཀྱིས་དབང་བསྐུར་བ་ལ་སྭཱཧཱ། དེ་བཞིན་གཤེགས་པ་ཐམས་ཅད་ཀྱི་སྙིང་པོས་བྱིན་གྱིས་བརླབས་པ་ལ་སྭཱཧཱ། དེ་བཞིན་གཤེགས་


90-1-61a


པ་ཐམས་ཅད་ཀྱིས་དམ་ཚིག་གྲུབ་པ་ལ་སྭཱཧཱ། དབང་པོ་དང་ལྡན་པ་དབང་པོས་རྣམ་པར་བལྟས་པ་ལ་སྭཱཧཱ། ཚངས་པ་དང་ཚངས་པ་ལ་གནས་པ་
ལ་སྭཱཧཱ། ཁྱབ་འཇུག་གིས་ཕྱག་བྱས་པ་ལ་སྭཱཧཱ། དབང་ཕྱུག་ཆེན་པོས་ཕྱག་འཚལ་ཞིང་མཆོད་པ་ལ་སྭཱཧཱ། རྡོ་རྗེ་འཛིན་ལག་ན་རྡོ་རྗེའི་སྟོབས་དང་བརྩོན་འགྲུས་
ཀྱིས་བྱིན་གྱིས་བརླབས་པ་ལ་སྭཱཧཱ། ཡུལ་འཁོར་སྲུང་ལ་སྭཱཧཱ། འཕགས་སྐྱེས་པོ་ལ་སྭཱཧཱ། མིག་མི་བཟང་ལ་སྭཱཧཱ། རྣམ་ཐོས་ཀྱི་བུ་ལ་སྭཱཧཱ། རྒྱལ་པོ་ཆེན་པོ་བཞིས་
ཕྱག་འཚལ་བ་ལ་སྭཱཧཱ། གཤིན་རྗེ་ལ་སྭཱཧཱ། གཤིན་རྗེས་མཆོད་ཅིང་ཕྱག་འཚལ་བ་ལ་སྭཱཧཱ། ཆུའི་ལྷ་ལ་སྭཱཧཱ། རླུང་ལྷ་ལ་སྭཱཧཱ། རླུང་ལྷ་ཆེན་པོ་ལ་སྭཱཧཱ། མེ་ལྷ་ལ་
སྭཱཧཱ༑ ཀླུས་རྣམ་པར་བལྟས་པ་ལ་སྭཱཧཱ། ལྷའི་ཚོགས་རྣམས་ལ་སྭཱཧཱ། ཀླུའི་ཚོགས་རྣམས་ལ་སྭཱཧཱ། གནོད་སྦྱིན་གྱི་ཚོགས་རྣམས་ལ་སྭཱཧཱ། སྲིན་པོའི་ཚོགས་རྣམས་
ལ་སྭཱཧཱ༑ དྲི་ཟའི་ཚོགས་རྣམས་ལ་སྭཱཧཱ། ལྷ་མ་ཡིན་གྱི་ཚོགས་རྣམས་ལ་སྭཱཧཱ། ནམ་མཁའ་ལྡིང་གི་ཚོགས་རྣམས་ལ་སྭཱཧཱ། མི་འམ་ཅིའི་ཚོགས་རྣམས་ལ་སྭཱཧཱ།
ལྟོ་འཕྱེ་ཆེན་པོའི་ཚོགས་རྣམས་ལ་སྭཱཧཱ། མི་རྣམས་ལ་སྭཱཧཱ། མི་མ་ཡིན་པ་རྣམས་ལ་སྭཱཧཱ། གདོན་རྣམས་ལ་སྭཱ་ཧཱ། འབྱུང་པོ་ཐམས་ཅད་ལ་སྭཱཧཱ། ཡི་དྭགས་ལ་སྭཱཧཱ།

90-1-61b


ཤ་ཟ་ལ་སྭཱཧཱ། བརྗེད་བྱེད་ལ་སྭཱཧཱ། གནོན་པོ་ལ་སྭཱཧཱ། གྲུལ་བུམ་ལ་སྭཱཧཱ། ཨོཾ་དྷུ་རུ་དྷུ་རུ་སྭཱཧཱ། ཏུ་རུ་ཏུ་རུ་སྭཱཧཱ། མུ་རུ་མུ་རུ་སྭཱཧཱ། ཧ་ན་ཧ་ན། སརྦྦ་ཤ་ཏྲཱུཾ་སྭཱཧཱ། ད་ཧ་ད་ཧ་
སརྦྦ་དུཥྚཱ་ནཱཾ་སྭཱཧཱ། གང་དག་བདག་ལ་མི་ཕན་པར་འདོད་པ་དེ་དག་ཐམས་ཅད་ཀྱིས་ལུས་ཛྭཱ་ལ་ཡ་སརྦྦ་དུཥྚ་ཙི་ཏྲཱ་ནཱ་སྭཱཧཱ། འབར་བ་ལ་སྭཱཧཱ། རབ་ཏུ་འབར་བ་ལ་སྭཱཧཱ། རྡོ་རྗེ་འབར་
བ་ལ་སྭཱཧཱ། མ་ལྕེ་འབར་བ་ལ་སྭཱཧཱ། ཀུན་ཏུ་འབར་བ་ལ་སྭཱཧཱ། ནོར་བུ་བཟང་ལ་སྭཱཧཱ། གང་བ་བཟང་པོ་ལ་སྭཱཧཱ། ནག་པོ་ཆེན་པོ་ལ་སྭཱཧཱ། མ་མོའི་ཚོགས་ལ་སྭཱཧཱ། གནོད་སྦྱིན་
མོ་རྣམས་ལ་སྭཱཧཱ། སྲིན་མོ་རྣམས་ལ་སྭཱཧཱ། ནམ་མཁའི་མ་མོ་རྣམས་ལ་སྭཱཧཱ། རྒྱ་མཚོ་ན་གནས་པ་རྣམས་ལ་སྭཱཧཱ། མཚན་མོ་རྒྱུ་བ་རྣམས་ལ་སྭཱཧཱ། ཉིན་མོ་རྒྱུ་བ་རྣམས་ལ་
སྭཱཧཱ༑ དུས་གསུམ་དུ་རྒྱུ་བ་རྣམས་ལ་སྭཱཧཱ། དུས་སུ་རྒྱུ་བ་རྣམས་ལ་སྭཱཧཱ། དུས་མ་ཡིན་པར་རྒྱུ་བ་རྣམས་ལ་སྭཱཧཱ། ཟས་སུ་མངལ་ཟ་བ་རྣམས་ལ་སྭཱཧཱ། མངལ་འཛིན་པ་ལ་
སྭཱཧཱ༑ ཧུ་ལུ་ཧུ་ལུ་སྭཱཧཱ། ཨོཾ་སྭཱཧཱ། སྭཿསྭཱཧཱ། བྷུཿསྭཱཧཱ། བྷུ་བཿསྭཱཧཱ། བྷུརྦྷུ་བཿསྭཱཧཱ། ཙི་ཊི་ཙི་ཊི་སྭཱཧཱ། བི་ཊི་བི་ཊི་སྭཱཧཱ། དྷ་ར་ཎི་སྭཱཧཱ། དྷཱ་ར་ཎི་སྭཱཧཱ། ཨགྣི་སྭཱཧཱ། ཏེ་ཛོ་བ་ཡུ་
སྭཱཧཱ༑ ཙི་ལི་ཙི་ལི་སྭཱཧཱ། མི་ལི་མི་ལི་སྭཱཧཱ། སི་ལི་སི་ལི་སྭཱཧཱ། བུདྡྷྱ་བུདྡྷྱ་སྭཱཧཱ། སིདྡྷྱ་སིདྡྷྱ་སྭཱཧཱ། མཎྜ་ལ་བནྡྷེ་སྭཱཧཱ། སཱི་མཱ་བནྡྷེ་སྭཱཧཱ། དྷ་ར་ཎི་བནྡྷེ་སྭཱཧཱ། སརྦྦ་ཤ་ཏྲཱུ་བྷཉྫ་ཡ་


90-1-62a


སྭཱཧཱ༑ ཛཾ་བྷ་ཡ་ཛཾ་བྷ་ཡ་སྭཱཧཱ། སྟཾ་བྷ་ཡ་སྟཾ་བྷ་ཡ་སྭཱཧཱ། ཚིནྡ་ཚིནྡ་སྭཱཧཱ། བྷིནྡ་བྷིནྡ་སྭཱཧཱ། བྷཉྫ་བྷཉྫ་སྭཱཧཱ། བནྡཱ་བནྡཱ་སྭཱཧཱ། མོ་ཧ་ཡ་མོ་ཧ་ཡ་སྭཱཧཱ། མ་ཎི་
བི་ཤུདྡྷེ་སྭཱཧཱ། སཱུཪྱེ་སྭཱཧཱ། སཱུཪྱེ་བི་ཤུདྡྷེ་སྭཱཧཱ། ཤོ་དྷ་ནི་བི་ཤོ་དྷ་ནི་སྭཱཧཱ། ཙནྡྲེ་ཙནྡྲེ་པ་རི་པཱུ་རྞ་ཙནྡེ་གྲ་ཧེ་བྷྱཿསྭཱཧཱ། ནཀྵ་ཏྲེ་བྷྱཿསྭཱཧཱ། ཤི་བེ་བྷྱཿསྭཱཧཱ། ཤཱནྟི་བྷྱཿསྭཱཧཱ།
པུཥྚི་བྷྱཿསྭཱཧཱ། སྭ་སྟྱེ་ཡ་ན་བྷྱཿསྭཱཧཱ། གརྦྷ་དྷ་རེ་སྭཱཧཱ། ཤི་བཾ་ཀ་རི་སྭཱཧཱ། ཤི་ཀ་རི་སྭཱཧཱ། ཤཱནྟི་ཀ་རི་སྭཱཧཱ། པུཥྚིཾ་ཀ་རི་སྭཱཧཱ། བེ་ལ་བརྡྷ་ནི་སྭཱཧཱ། བ་ལ་བརྡྷ་ནི་ཀ་རི་
སྭཱཧཱ༑ ཤྲཱི་ཀ་རི་སྭཱཧཱ། ཤྲཱི་བརྡྷ་ནི་སྭཱཧཱ། ཤྲཱི་ཛྭཱ་ལ་ན་སྭཱཧཱ། མུ་ཙི་སྭཱཧཱ། ན་མུ་ཙི་སྭཱཧཱ། མ་རུ་ཙི་སྭཱཧཱ། བེ་ག་བ་ཏི་སྭཱཧཱ། ཨོཾ་བཅོམ་ལྡན་འདས་མ་དེ་བཞིན་གཤེགས་
པ་ཐམས་ཅད་ཀྱི་སྐུ་མཆོག་དྲི་མ་དང་བྲེལ་བ། བདག་གི་སྡིག་པ་ཐམས་ཅད་ཞི་བར་མཛད་དུ་གསོལ། བདག་བདེ་ལེགས་སུ་གྱུར་ཅིག །ཨོཾ་མུ་ནེ་མུ་ནེ། བི་མུ་ནི་བི་མུ་
ནི༑ དྷ་རི་ཙ་ལ་ཙ་ལ་ནེ། བྷ་ག་བ་ཏི། བྷ་ཡ་བི་ག་ཏེ། བྷ་ཡ་ཧ་རི་ནི། བོ་དྷི་བོ་དྷི། བོ་དྷ་ཡ་བོ་དྷ་ཡ། བུདྡྷི་ལི་བུདྡྷི་ལི། ཙུམྦུ་ལི་ཙུམྦུ་ལི་སྭཱཧཱ། སརྦྦ་ཏ་ཐཱ་ག་ཏ་ཧྲི་ད་ཡ་ཛུ་ཥེ་
སྭཱཧཱ༑ ཨོཾ་མུ་ནི་མུ་ནི་མུ་ནི་བ་རེ། དེ་བཞིན་གཤེགས་པ་ཐམས་ཅད་ཀྱི་རིག་པའི་དབང་བསྐུར་བ། རྡོ་རྗེའི་གོ་ཆ་ཆེན་པོའི་ཕྱག་རྒྱས་བཏབ་པ་ཐམས་ཅད་ཀྱིས་བདག་


90-1-62b


ལ་དབང་བསྐུར་དུ་གསོལ། སརྦྦ་ཏ་ཐཱ་ག་ཏ་ཧྲི་ད་ཡ། ཨ་དྷིཥྛ་ན་ཨ་དྷིཥྛི་ཏེ་བཛྲེ་སྭཱཧཱ། བྲམ་ཟེ་ཆེན་པོའི་རིག་པའི་རྒྱལ་མོ་སོ་སོར་འབྲང་བ་ཆེན་པོ། ཀུན་ནས་མེ་ལྕེའི་ཕྲེང་བ་རྣམ་
པར་དག་པས་རྒྱས་པ། ཡིད་བཞིན་གྱི་ནོར་བུའི་ཕྱག་རྒྱ་དང༌། སྙིང་པོ་གཞན་གྱིས་མི་ཐུབ་པའི་གཟུངས་འདི་རིགས་ཀྱི་བུའམ། རིགས་ཀྱི་བུ་མོས་ཐོས་མ་ཐག་ཏུ་སྡིག་པ་ཐམས་ཅད་
ལས་རྣམ་པར་གྲོལ་བར་འགྱུར་རོ། །བྲམ་ཟེ་ཆེན་པོ། རིག་པ་འདི་གང་གི་སྙིང་ལ་གནས་པར་གྱུར་པ་དེའི་ལུས་རྡོ་རྗེར་རིག་པར་བྱའོ། །དེའི་ལུས་ལ་མེས་མི་ཚུགས་སོ། །ཅི་མངོན་
ཞེ་ན༑ གང་གི་ཚེ་གྲོང་ཁྱེར་ཆེན་པོ་སེར་སྐྱའི་གནས་ན་གཞོན་ནུ་སྒྲ་གཅན་ཟིན་བཟང་པོ་མངལ་དུ་ཞུགས་པ་དེའི་ཚེ་ཤཱཀྱའི་བུ་མོ་ས་འཚོ་མ་བདག་ཉིད་མེའི་ནང་དུ་མཆོངས་པ་
དང༌། དེར་པདྨ་དག་བྱུང་སྟེ་དེའི་ཚེ་གཞོན་ནུ་སྒྲ་གཅན་ཟིན་བཟང་པོ་མངལ་ན་གནས་བཞིན་དུ་རིག་པ་འདི་ཡིད་ལ་བྱས་སོ། །རིག་པ་འདི་རྗེས་སུ་དྲན་པ་ཙམ་གྱིས་མེ་དེ་སྐད་
ཅིག་དེ་ཉིད་ལ་བསིལ་བར་གྱུར་ཏོ། །དེ་ནས་ཤཱཀྱའི་བུ་མོ་ས་འཚོ་མའི་ལུས་ལ་མེས་མ་རེག་གོ །དེ་ཅིའི་ཕྱིར་ཞེ་ན། རིག་པ་འདི་ནི། དེ་བཞིན་གཤེགས་པ་ཐམས་ཅད་ཀྱི་
བྱིན་གྱིས་བརླབས་པའོ། །བྲམ་ཟེ་ཆེན་པོ། རྒྱུ་དེས་ན་མེས་མི་འཚིག་གོ །དུག་གིས་ཀྱང་སྲོག་དང་འབྲལ་བར་མི་ནུས་སོ། །དེ་ཅི་ལྟ་ཞེ་ན། བྲམ་ཟེ་ཆེན་པོ། གང་གི་

90-1-63a


ཚེ་གྲོང་ཁྱེར་ཆེན་པོ་བདེ་བར་ཕ་རོལ་ཏུ་འགྲོ་བ་ཞེས་བྱ་བ་ན་ཚོང་དཔོན་མཛོད་སྟོབས་ཅན་གྱི་བུ་རིག་པ་སྨྲ་བར་གྱུར་ཏོ། །དེའི་རིག་པའི་སྟོབས་དེས་ཀླུའི་
རྒྱལ་པོ་འཇོག་པོ་བཀུག་གོ །བཀུག་ནས་ཀྱང་བག་མེད་པའི་དབང་གིས་མ་བཅིབས་པས་དེས་ཁྲོས་ནས་དེ་ལ་བཟུང་བ་དང༌། དེ་ཚོར་བ་མི་བཟད་པ་མྱོང་ནས་ཇི་ལྟར་
ཡང་བདག་ནི། སྲོག་དང་བྲལ་ལོ་སྙམ་དུ་ཤེས་སོ། །ད་ནས་སྨྲ་བ་ཅན་མང་པོ་བོས་ཀྱང་འགའ་ཙམ་གྱིས་ཀྱང་དུག་ལས་གསོ་བར་མ་ནུས་སོ། །དེ་ནས་གྲོང་ཁྱེར་ཆེན་པོ་
བདེ་བར་ཕ་རོལ་ཏུ་འགྲོ་བ་ན་དགེ་བསྙེན་མ་དྲི་མ་མེད་པར་དག་པ་ཞེས་བྱ་བ་སྙིང་རྗེ་ཆེན་པོ་དང་ལྡན་པ་ཞིག་གནས་པ་དེས་རིག་པའི་རྒྱལ་མོ་ཆེན་མོ་འདི་ཁ་ཏོན་དུ་
ཤེས་སོ༑ ༑དེ་དེའི་གནས་སུ་སོང་སྟེ་ཕྱིན་པ་དང༌། རིག་པ་ཆེན་པོ་འདི་བརྗོད་དོ། །དེས་དེ་ལ་ལན་གཅིག་བརྗོད་པ་ཙམ་གྱིས་དེ་དུག་མེད་པར་བྱས་ཤིང་དེ་དྲན་པ་རྙེད་
པར་བྱས་ཏེ་སྡུག་བསྔལ་ཆེན་པོ་དེ་ལས་ཡོངས་སུ་ཐར་པར་བྱས་ནས་རིག་པ་ཆེན་མོའི་སྙིང་པོ་འདི་ཆོ་ག་ཇི་ལྟར་བཀའ་སྩལ་པ་བཞིན་དུ་ཚོང་དཔོན་གྱི་བུ་དེའི་སྙིང་ལ་
གནས་པར་བྱས་སོ། །བྲམ་ཟེ་ཆེན་པོ། གཞན་ཡང་ཇི་ལྟར་ཡོངས་སུ་ཤེས་ཤེ་ན། རྒྱལ་པོ་ཚངས་པས་བྱིན་ཞེས་བྱ་བའི་གྲངས་སུ་ཆུད་པ་ཞིག་གྲོང་ཁྱེར་ཆེན་པོ་

90-1-63b


ཝཱ་ར་ཎཱ་སི་ན་སྔོན་ཡོངས་སུ་རྒྱུ་བའི་ཚེ་དེའི་ཤར་ཕྱོགས་ཀྱི་མཚམས་ཀྱི་སྟོབས་ཀྱི་འཁོར་ལོས་བསྒྱུར་བའི་རྒྱལ་པོ་དེས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ་གྲོང་
ཁྱེར་ཆེན་པོ་ཝཱ་ར་ཎཱ་སི་ཀུན་ནས་བསྐོར་ནས་གཞོམ་པར་བཤམས་སོ། །དེ་ནས་རྒྱལ་པོ་ཚངས་པས་བྱིན་དེ་ལ་བློན་པོ་རྣམས་ཀྱིས་སྨྲས་པ། ལྷ། ཕ་རོལ་གྱི་དམག་ཚོགས་
ཀྱིས་གྲོང་ཁྱེར་འཕྲོག་ལ་ཐུག་ན། ཐབས་གང་གིས་ཕ་རོལ་གྱི་དམག་ཚོགས་གཞོམ་པར་བགྱི་བཀའ་སྩལ་དུ་གསོལ་ཞེས་བྱས་པ་དང༌། རྒྱལ་པོས་ཁྱེད་འཚེར་འགྲིབ་
ཆུང་དུར་གྱིས་ཤིག །རིག་པའི་རྒྱལ་མོ་སོ་སོར་འབྲང་བ་ཆེན་མོ་ཞེས་བྱ་བ་ཡོད་དེ། ངས་དེས་དཔུང་གི་ཚོགས་ཡན་ལག་བཞི་པ་འདི་ཕམ་པར་བྱའོ། །ཐལ་བ་བཞིན་
དུ་བྱའོ༑ ༑ཞེས་བསྒོ་བ་དང༌། བློན་པོ་རྣམས་ཀྱི་མགོ་བཏུད་དེ་རྒྱལ་པོ་ཆེན་པོ། སྔོན་བདག་གིས་ནམ་ཡང་མ་ཐོས་པ་འདི་ཅི་ཞིག་ལགས་ཞེས་སྨྲས་པ་དང༌། རྒྱལ་པོས་
ངས་དེ་མངོན་སུམ་དུ་བྱའོ། །ཞེས་བསྒོའོ། །དེ་ནས་རྒྱལ་པོ་ཚངས་པས་བྱིན་སྤོས་ཆུ་སྣ་ཚོགས་ཀྱིས་མགོ་བཀྲུས་ཏེ་གོས་གཙང་མ་བགོས་ནས་རིག་པའི་རྒྱལ་མོ་འདི་
ཆོ་ག་བཞིན་དུ་བྲིས་ཏེ་མགོའི་གཙུག་གི་སྐྲའི་ནང་དུ་བཞག་ནས་རིག་པའི་རྒྱལ་མོ་ཆེན་མོ་འདི་ཉིད་ཀྱིས་གོ་ཆ་བྱས་ཏེ་གཡུལ་གྱི་ནང་དུ་ཞུགས་པ་དང༌། གཅིག་པུས་

90-1-64a


དཔུང་གི་ཚོགས་ཡན་ལག་བཞི་པ་ཐམས་ཅད་ཕམ་པར་བྱས་ཏེ་ཇི་སྲིད་སྐྱབས་སུ་དོང་བ་དེ་སྲིད་དུ་འདིས་ཚར་བཅད་ནས་སྟོབས་ཀྱི་འཁོར་ལོས་
བསྒྱུར་བའི་རྒྱལ་པོ་དེ་གཅིག་པུ་བཏང་ངོ༌། །བྲམ་ཟེ་ཆེན་པོ། དེ་ལྟར་ན་རིག་པའི་རྒྱལ་པོ་ཆེན་མོ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དང་ཕྱག་རྒྱས་བྱིན་གྱིས་
བརླབས་པ་མཐུ་ཆེན་པོ་འདི་མངོན་སུམ་དུ་གྱུར་པ་ཡིན་ཏེ། མངོན་སུམ་དུ་གྱུར་ཏོ། །སྙམ་དུ་གཟུང་བར་བྱའོ། །དེ་བཞིན་གཤེགས་པ་ཐམས་ཅད་དང་མཚུངས་པ་
ཉིད་དུ་བལྟ་བར་བྱའོ། །ཕྱི་མའི་ཚེ་ཕྱི་མའི་དུས་ན་སེམས་ཅན་ཚེ་ཐུང་བ་རྣམས་དང༌། བསོད་ནམས་ཆུང་བ་རྣམས་དང༌། ལོངས་སྤྱོད་ཆུང་བ་རྣམས་ལ་ཕན་པར་འགྱུར་
བར་བལྟའོ། །བྲམ་ཟེ་ཆེན་པོ། གང་ལ་ལ་ཞིག་རིག་པའི་རྒྱལ་མོ་སོ་སོར་འབྲང་བ་ཆེན་མོ་འདི་ཆོ་ག་བཞིན་དུ་བྲིས་ཏེ་ལག་པའམ། མགུལ་དུ་བཏགས་ན། དེ་དེ་
བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པར་རིག་པར་བྱའོ། །དེ་དེ་བཞིན་གཤེགས་པ་ཐམས་ཅད་ཀྱི་སྐུར་རིག་པར་བྱའོ། །རྡོ་རྗེའི་ལུས་ཡིན་པར་རིག་
པར་བྱའོ། །དེ་དེ་བཞིན་གཤེགས་པ་ཐམས་ཅད་ཀྱི་རིང་བསྲེལ་གྱི་སྙིང་པོ་ཅན་ཡིན་པར་རིག་པར་བྱའོ། །དེ་དེ་བཞིན་གཤེགས་པ་ཐམས་ཅད་ཀྱི་སྤྱན་ཡིན་པར་རིག་པར་

90-1-64b


བྱའོ༑ ༑དེ་རྡོ་རྗེ་ཆེན་པོའི་ལུས་སུ་རིག་པར་བྱའོ། །དེ་འབར་བ་འོད་འཕྲོ་བའི་ལུས་དང་ལྡན་པར་རིག་པར་བྱའོ། །དེ་མི་ཤིགས་པའི་གོ་ཆ་ཅན་དུ་རིག་པར་བྱའོ། །དེ་དགྲ་ཐམས་
ཅད་རབ་ཏུ་འཇོམས་པར་རིག་པར་བྱའོ། །དེ་སྒྲིབ་པ་དང་སྡིག་པ་ཐམས་ཅད་འཇོམས་པར་རིག་པར་བྱའོ། །དེ་སེམས་ཅན་དམྱལ་བའི་འགྲོ་བ་རྣམས་སྦྱོང་བར་རིག་པར་བྱའོ། །
དེ་ཅིའི་ཕྱིར་ཞེ་ན། སྔོན་ཡོངས་སུ་ཤེས་པ་ཡིན་ཏེ། བྲམ་ཟེ་ཆེན་པོ། ཕྱོགས་གཞན་ཞིག་ན་དགེ་སློང་མ་དད་པ། དེ་བཞིན་གཤེགས་པའི་རིགས་ལ་བསླབ་པ་འདྲལ་བ། མ་
བྱིན་པར་ལེན་པ། བཟའ་བ་འདུ་བའི་སྒོ་འཕྲོག་པ། དགེ་འདུན་གྱི་དང༌། ཕྱོགས་བཞི་དང༌། ཚོགས་རྫས་སུ་གྱུར་པ་དེ་ཐམས་ཅད་གང་ཟག་གིར་བྱིན་གྱིས་བརླབས་ཏེ་ཟ་བ་ཞིག་
དུས་གཞན་ཞིག་ན་ནད་ཚབས་ཆེན་པོས་བཏབ་པ་དང༌། སྡུག་བསྔལ་ཆེན་པོའི་ཚོར་བ་མྱོང་ངོ༌། །ཉོན་མོངས་ཏེ་སྐྱབས་མེད་དཔུང་གཉེན་མེད་ནས་ཀུ་ཅོའི་སྒྲ་ཆེན་པོ་འབྱིན་
ཏོ༑ ༑བྲམ་ཟེ་ཆེན་པོ། དེ་ནས་ཕྱོགས་དེ་ན་དགེ་བསྙེན་ཞིག་གནས་པ་དེས་སྒྲ་དེ་ཐོས་སོ། །ཐོས་ནས་ཀྱང་དགེ་སློང་དེ་ག་ལ་བ་དེར་སོང་སྟེ་ཕྱིན་ནས་རིག་པའི་རྒྱལ་མོ་སོ་སོར་
འབྲང་བ་ཆེན་མོ་འདི་བྲིས་ཏེ་དགེ་སློང་དེའི་མགུལ་དུ་བཏགས་སོ། །རིག་པའི་རྒྱལ་མོ་སོ་སོར་འབྲང་བ་ཆེན་མོ་དགེ་སློང་དེའི་མགུལ་དུ་བཏགས་མ་ཐག་ཏུ་ཚོར་བ་ཐམས་

90-1-65a


ཅད་ནི༑ རབ་ཏུ་ཞི། ནད་ཐམས་ཅད་ལས་ནི། ཡོངས་སུ་ཐར་ཏེ་སོས་པར་གྱུར་ནས་དེའི་མཚན་མོ་ཟད་པ་དང༌། དྲན་པ་ཤིན་ཏུ་ཉེ་བར་བཞག་སྟེ་
འཆི་བའི་དུས་བྱས་སོ། །ལུས་དེ་བོར་བ་དང་སེམས་ཅན་དམྱལ་བ་ཆེན་པོ་མནར་མེད་པར་སྐྱེས་སོ། །དེའི་རོ་དེ་ཡང་དགེ་སློང་དག་གིས་སྒང་བུ་ཞིག་ལ་བཞག་
གོ །རིག་པ་ཆེན་མོ་སོ་སོར་འབྲང་བ་ཆེན་མོ་དེ་ཡང་དེའི་མགུལ་དུ་བཏགས་པ་བཞིན་དུ་གནས་སོ། །དགེ་སློང་དེ་མནར་མེད་པར་དེར་སྐྱེས་མ་ཐག་ཏུ་སེམས་ཅན་
དམྱལ་བའི་སེམས་ཅན་དེ་དག་གི་སྡུག་བསྔལ་གྱི་ཚོར་བ་ཐམས་ཅད་རབ་ཏུ་ཞི་ནས་སེམས་ཅན་དམྱལ་བའི་སེམས་ཅན་དེ་དག་ཐམས་ཅད་བདེ་བ་ཐམས་ཅད་ཀྱིས་
ཚིམ་པར་གྱུར་ཏོ། །མཚམས་མེད་པའི་མེའི་ཕུང་པོ་གང་ཡིན་པ་དེ་དག་ཐམས་ཅད་ཀྱང་ཡོངས་སུ་ཞི་བར་གྱུར་ཏོ། །དེ་ནས་གཤིན་རྗེའི་མི་དེ་དག་ཐམས་ཅད་ངོ་
མཚར་སྐྱེས་ནས་ཆོས་ཀྱི་རྒྱལ་པོ་གཤིན་རྗེ་ལ་ངེས་པའི་ཚིག་འདི་དག་རྒྱས་པར་བརྗོད་དོ། །སེམས་ཅན་ལས་ལས་སྐྱེས་པ་ཡི། །སྡུག་བསྔལ་མི་བཟད་རབ་ཏུ་ཞི། །
ཤིན་ཏུ་ངོ་མཚར་འདི་ནི་ལྷ། །སེམས་དམྱལ་ཉམ་ང་རྣམས་ན་འདའ། །སེམས་ཅན་ལུས་ལ་རྟག་གནས་པའི། །མེ་མ་མུར་དེ་རབ་ཏུ་ཞི། །སོག་ལེ་རྣམས་ཀྱིས་གཤེག་

90-1-65b


མ་མཆིས། །སྤུ་གྲིའི་སོས་ཀྱང་གཅོད་མི་བགྱིད། །ལྕགས་སྡོང་ཤལ་མ་རི་ཡང་ཆག །ལྕགས་ཟངས་ཐམས་ཅད་རབ་ཏུ་ཞི། །རལ་གྲི་ལོ་མ་ཅན་ནགས་ན། །ལས་སྐྱེས་ལོ་
མ་གནོད་མི་འགྱུར། །ཆོས་ཀྱི་རྒྱལ་པོ་གཤིན་རྗེ་ཁྱོད། །མི་རྣམས་ལ་ནི་ཆོས་ཀྱིས་སྟོན། །རྒྱུ་འདི་མི་ཆུང་བདག་ཅག་ལ། །ཁྱོད་ཀྱིས་བརྗོད་པར་མཛད་པའི་རིགས། །དེ་ནས་
ཆོས་ཀྱི་བདག་ཉིད་ཅན། །ཆོས་ངེས་ཆོས་ཀྱི་རྒྱལ་པོ་དེས། །སྙིང་རྗེའི་བསམ་པ་ཉམས་རྣམས་ཀྱི། །འདི་འདྲའི་ཚིག་དེ་ཐོས་གྱུར་ནས། །མྱུར་དུ་འདི་ནི་ཅི་ཡིན་སྨྲས། །འདི་ནི་ཅི་
འདྲ་ཡང་སྨྲོས་ཤིག །དེ་ནས་མི་བཟད་གཤིན་རྗེའི་མི། །གནོད་པའི་རྒྱུན་ཅན་དེ་དག་གིས། །ཆོས་ཀྱི་རྒྱལ་པོ་གཤིན་རྗེ་ལ། །འདི་སྐད་ཀྱི་ནི་ཚིག་སྨྲས་སོ། །མནར་མེད་རབ་
ཏུ་ཉམ་ང་བར། །སེམས་ཅན་ཆེན་པོ་འདི་སྐྱེས་ལྷ། །གང་གི་མིང་ནི་མནར་མེད་པ། །དེས་ན་དེ་ནི་ཉམ་ངར་བརྗོད། །གང་གིས་སེམས་ཅན་བདེ་བགྱིས་པ། །རྣམ་པ་སྣ་ཚོགས་
ལས་ལ་གཟིགས། །འདི་ནི་ཀུན་ཏུ་བདེ་གྱུར་ནས། །སླར་ཡང་ལྷ་ཡི་གནས་སུ་མཆི། །ཆོས་ཀྱི་རྒྱལ་པོ་གཤིན་རྗེས་ཀྱང༌། །མཐོང་ནས་ངོ་མཚར་སྨྲས་པ་ནི། །འདི་ནི་རྫུ་འཕྲུལ་
ཆེ་བ་སྟེ༑ ༑འདི་ནི་ཚེ་རབས་ལྔ་ལུས་ཚེ། །ཇི་ལྟར་སྐུ་གདུང་བརྒྱ་མང་པོས། །སྟོན་པའི་མཆོད་རྟེན་མཛེས་པ་ལྟར། །སོ་སོར་འབྲང་བ་མགུལ་བཏགས་པས། །དེ་ཡི་ལུས་ནི་དེ་

90-1-66a


བཞིན་མཛེས། །དེ་ནས་སེམས་ཅན་དམྱལ་བའི་སྲུང་མ་དེ་དག་གིས་ཆོས་ཀྱི་རྒྱལ་པོ་གཤིན་རྗེ་ལ་འདི་སྐད་ཅེས་སྨྲས་སོ། །ལྷ། ཇི་ལྟར་ན་འདི་སོ་སོར་
འབྲང་བ་ཞེས་བགྱི། ཆོས་ཀྱི་རྒྱལ་པོས་སྨྲས་པ། གང་གིས་ཚིག་རྣམས་སོ་སོར་དྲན། །དེ་ནི་ངན་འགྲོར་འགྲོ་མི་འགྱུར། །སོ་སོར་འབྲང་བ་སྒོམ་པ་ཡི། །ཤེས་རབ་ཅན་
དེ་བདེ་འགྲོར་འགྲོ་།སེམས་ཅན་དམྱལ་བའི་སྲུང་མ་ཁྱོད། །རབ་ཏུ་རྒྱས་དང་ལྡན་པར་དོང༌། །དེར་ནི་སྒང་བུ་མཐོན་པོ་ལ། །ལྷ་རྣམས་ཀྱིས་ནི་བསྐོར་བ་ལྟོས། །དེ་
མཐོང་སེམས་ཅན་ཐམས་ཅད་ལ། །བྱམས་པའི་སེམས་སུ་འགྱུར་བར་གྱིས། །དེ་ནས་གཤིན་རྗེའི་མི་དེ་དག་དེ་ཉིད་ཀྱི་ནུབ་མོ་རྒྱས་པ་དང་ལྡན་པར་དོང་ངོ༌། །དེ་ཚེ་
དེར་ནི་དེ་དག་གིས། །རྒྱལ་པོའི་ཕོ་བྲང་ཉེ་བ་ན། །སྒང་བུ་དེ་ཡི་ཁོར་ཡུག་ན། །འབར་བ་གཅིག་གིས་གང་བར་མཐོང༌། །མི་རོ་ཞིག་གི་མགུལ་བ་ན། །སོ་སོར་འབྲང་
བ་བཏགས་པའང་མཐོང༌། །ལྷ་དང་ཀླུ་དང་དྲི་ཟ་དང༌། །གནོད་སྦྱིན་སྲིན་པོ་མི་འམ་ཅིས། །ཀུན་ནས་འཁོར་བར་བསྐོར་ནས་ནི། །བླ་ན་མེད་པའི་མཆོད་པ་བྱེད། །དེ་ལ་
གནོད་སྦྱིན་དེ་དག་གིས། །སོ་སོར་འབྲང་བའི་སྒང་ཞེས་བཏགས། །དེ་ནས་གནོད་སྦྱིན་དེ་དག་གིས་ཆོས་ཀྱི་རྒྱལ་པོ་གཤིན་རྗེའི་ངེས་པ་དེ་རྟོགས་ཏེ་སླར་ལོག་

90-1-66b


ནས་ལྷ༑ ཁྱོད་ཀྱིས་བཀའ་སྩལ་པ་བཞིན་ནོ། །ཞེས་རྒྱས་པར་བརྗོད་དོ། །དེ་སྐད་ཅེས་སྨྲས་མ་ཐག་ཏུ་ཆིག་དེ་སྨྲས་པའི་ཐ་མ་ལ་སེམས་ཅན་ཆེན་པོ་དེ་སེམས་ཅན་དམྱལ་བའི་
ལུས་དེ་བོར་ནས་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སྐྱེས་སོ། །རྒྱུ་དེས་ན་སྔོན་སོ་སོར་འབྲང་བའི་ལྷའི་བུ་ཞེས་བྱའོ། །བྲམ་ཟེ་ཆེན་པོ། དེས་ན་སྔོན་ཆད་ཡོངས་
སུ་ཤེས་སོ། །དེའི་ཕྱིར་སོ་སོར་འབྲང་བ་ཆེན་མོ་འདི་གདོན་མི་ཟ་བར་གཟུང་བར་བྱའོ། །ཡི་གེར་བྲི་བར་བྱ། བཀླག་པར་བྱའོ། །ཆོ་ག་བཞིན་དུ་རྟག་ཏུ་ལུས་ལ་བཏགས་
ནས་བཅད་བར་བྱ་སྟེ། དེ་རྟག་ཏུ་སྡུག་བསྔལ་ཞིང་ཉམ་ཐག་པ་ཐམས་ཅད་ལས་ཡོངས་སུ་ཐར་པར་འགྱུར། ངན་འགྲོའི་འཇིགས་སྐྲག་པ་ཐམས་ཅད་ལས་རྒལ་བར་
འགྱུར་རོ། །གློག་གིས་འགྱེལ་བར་བྱེད་མི་ནུས་སོ། །གློག་གིས་ཇི་ལྟར་མི་ནུས་ཤེ་ན། བྲམ་ཟེ་ཆེན་པོ། སྔོན་ཡོངས་སུ་ཤེས་ཏེ། གྲོང་ཁྱེར་ཆེན་པོའི་མཆོག་ཤིང་ཀུན་
རྫི་བ་ན་ཚོང་དཔོན་ཆེན་པོ་དྲི་མེད་དུང་ཞེས་བྱ་བ། ནོར་མང་བ། གསེར་ཤིན་ཏུ་འབྱོར་བ། མཛོད་དང་བང་བ་ཀུན་ཏུ་གང་ཞིང་ཕུན་སུམ་ཚོགས་པ་ཞིག་གནས་ཏེ། དེད་
དཔོན་ཞེས་བྱ་བར་གྲགས་སོ། །དེ་ནས་དེད་དཔོན་ཆེན་པོ་དེས་གྲུ་བོ་ཆེ་དེ་རྙེད་ནས་རྒྱ་མཚོ་ཆེན་པོར་ཞུགས་པ་དང༌། ཉ་མིད་རྣམས་ཀྱིས་དེའི་གྲུ་དེ་བཟུང་ནས་རྣམ་པར་

90-1-67a


གཞིག་པར་འདོད་པའི་ཀླུ་རྣམས་ཀྱང་འཁྲུགས་ཏེ་འབྲུག་སྒྲ་ཆེན་པོ་སྒྲོག་གོ །གློག་དང་སྐར་མདའ་ཡང་གཏོང་ངོ༌། །རྡོ་རྗེའི་ལྕེ་འབེབས་པར་ཡང་
བཤམས་སོ། །དེ་ནས་ཚོང་པ་དེ་དག་སྡུག་བསྔལ་ཆེན་པོས་སེམས་ནོན་ཏོ། །ཀླུ་འཁྲུགས་པ་ཆེན་པོ་དེ་དང༌། གློག་དང༌། སྐར་མདའ་དང༌། རྡོ་རྗེའི་ལྕེ་འབེབས་པ་དང༌།
ཉ་མིད་དེ་དག་གིས་ཀྱང་གྲུ་བོ་ཆེ་བཟུང་བར་མཐོང་ནས་ཀུ་ཅོའི་སྒྲ་ཆེན་པོ་བཏོན་ཏོ། །དེ་དག་ལྷ་ཁྱད་པར་ཅན་རྣམས་ལ་གསོལ་བ་བཏབ་ཀྱང་འགའ་ཙམ་ཡང་དེ་དག་གི་
དཔུང་གཉེན་དུ་མ་གྱུར་ཏོ། །དེ་ནས་དེ་དག་ཚོང་དཔོན་སེམས་རབ་ཏུ་བརྟན་པའི་གན་དུ་སོང་ནས་དེ་དག་གིས་སྙིང་རྗེ་རྗེ་སྐད་དུ་ཚིག་འདི་སྐད་སྨྲས་སོ། །སེམས་ཅན་
ཆེན་པོ་ཁྱོད་ཀྱིས་བདག་ཅག་བསྐྱབ་ཅིང་འཇིགས་པ་ཆེན་པོ་ལས་ཐར་པར་མཛད་དུ་གསོལ། དེ་ནས་དེད་དཔོན་ཆེན་པོ་སེམས་བརྟན་པ་བློ་གྲོས་ཆེན་པོ་དེས་ཚོང་པ་
འཁྲུགས་པར་གྱུར་པ་རྣམས་ལ་ཚིག་འདི་སྐད་སྨྲས་སོ། །མ་འཇིགས་མ་འཇིགས་ཚོང་བ་རྣམས། །ཁྱེད་ཅག་བརྟན་པར་དེངས་ཤིག་དང༌། །ཁྱེད་རྣམས་སྡུག་བསྔལ་
ཆེན་པོ་ཡི། །རྒྱ་མཚོ་ཆེ་ལས་ངས་བསྒྲལ་ལོ། །དེ་ནས་ཡིད་ནི་བརྟན་གྱུར་ནས། །ཚོང་པ་རྣམས་ཀྱིས་ཚིག་འདི་སྨྲས། །སེམས་ཅན་ཆེན་པོ་འདི་ཅི་ལགས། །བགེགས་

90-1-67b


བྲལ་མྱུར་དུ་བཀའ་སྩོལ་ཅིག །བློ་གྲོས་ཆེན་པོ་ཁྱོད་ཀྱི་མཐུས། །བདག་ཅག་ཇི་སྲིད་འཚོ་བའི་ཚེ། །ཡེ་ཤེས་ཆེ་བའི་བདག་ཉིད་གསུངས། །སླད་ན་ཁྱོད་ཀྱིས་ཅི་ཞིག་བགྱི། །དེ་
ནས་མགྲོན་མང་བདག་པོ་ཡིས། །དེ་དག་ལ་ནི་ཚིག་འདི་བརྗོད། །དེ་ལ་སོ་སོར་འབྲང་བ་ཡི། །རིག་པ་ཆེན་མོར་གྲགས་པ་ཡོད། །གནོད་བྱེད་ཐམས་ཅད་སེལ་བར་བྱེད། །སྟོབས་
ཆེན་ཕ་རོལ་གནོན་བྱེད་པ། །དེས་ནི་རབ་ཏུ་སྡུག་བསྔལ་བའི། །འཇིགས་པ་ཆེ་ལས་ངས་བསྒྲལ་ལོ། །དེ་ནས་དེད་དཔོན་ཆེན་པོས་དེའི་ཚེ་རིག་པའི་རྒྱལ་མོ་འདི་བྲིས་ནས་རྒྱལ་
མཚན་གྱི་རྩེ་མོ་ལ་བཏགས་པ་དང༌། རིག་པའི་རྒྱལ་མོ་ཆེན་མོ་སོ་སོར་འབྲང་བ་ཆེན་མོ་རྒྱལ་མཚན་གྱི་རྩེ་མོ་ལ་བཏགས་མ་ཐག་ཏུ་ཉ་མིད་དེ་དག་ཐམས་ཅད་ཀྱིས་གྲུ་བོ་ཆེ་དེ་
མེ་ལྕེ་གཅིག་ཏུ་གྱུར་པ་མཐོང་ངོ༌། །དེ་ནས་ཀླུ་དེ་དག་བྱམས་པའི་ཡིད་ཀྱིས་དེ་དག་གི་དྲུང་དུ་ལྷགས་ནས་མཆོད་པ་བྱ་བར་བཤམས་སོ། །ཉ་མིད་དེ་དག་ཀྱང་རིག་པའི་རྒྱལ་
པོ་སོ་སོར་འབྲང་བ་ཆེན་མོ་འདི་ཉིད་ཀྱི་མཐུས་ཚིག་ནས་བྱེར་ཏེ་ཞི་བར་གྱུར་ཏོ། །མགྲོན་པོ་ཕལ་པོ་ཆེ་དེ་དག་ཀྱང་ཀླུ་ཆེན་པོ་དེ་དག་གིས་རིན་པོ་ཆེའི་གླིང་ཆེན་པོར་ཕྱིན་པར་
བྱས་སོ༑ ༑དེ་ལྟར་ན་ཡེ་ཤེས་དང་ལྡན་པ་རིག་པ་ཆེན་མོ་སོ་སོར་འབྲང་བ་ཆེན་མོ་ནི། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པ་སྟེ། བྲམ་ཟེ་ཆེན་པོ།

90-1-68a


རྒྱུ་དེས་ན་འདི་རིག་པ་ཆེན་མོ་ཞེས་གྲགས་སོ། །འདི་ནི། ངེས་པར་རྒྱལ་མཚན་གྱི་རྩེ་མོ་ལ་བཏགས་ཏེ་བཅད་བར་བྱའོ། །རླུང་དང༌། གྲང་བ་དང༌།
དུས་མ་ཡིན་པའི་སྤྲིན་དང༌། གློག་དང༌། ལྕེ་འབབ་པ་ཐམས་ཅད་རབ་ཏུ་ཞི་བར་བྱེད་དེ། ལྷ་དང༌། མི་དང༌། ལྷ་མ་ཡིན་གྱི་འཐབ་པ་དང༌། རྩོད་པ་ལས་ཡོངས་སུ་
ཐར་པར་བྱེད་དོ། །སྦྲང་བུ་མཆུ་རིང་དང༌། ཤ་སྦྲང་དང༌། བྱི་བ་དང༌། སྲོག་ཆགས་ཀྱི་རིགས་གཟུགས་རྣམ་པ་སྣ་ཚོགས་ལོ་ཏོག་མ་རུང་བར་བྱེད་པ་ཐམས་ཅད་
མཐུ་མེད་ཅིང་རབ་ཏུ་ཞི་བར་འགྱུར་རོ། །རི་དྭགས་དང༌། བྱ་དང༌། གཅན་གཟན་གནོད་པར་སེམས་པ་ཐམས་ཅད་རྣམ་པར་འཇིགས་པར་འགྱུར་རོ། །མེ་ཏོག་དང༌།
འབྲས་བུ་དང༌། ལོ་མ་དང༌། ནགས་ཚལ་དང༌། སྨན་དང༌། ལོ་ཏོག་ལ་སོགས་པ་ཐམས་ཅད་འཕེལ་བར་འགྱུར་ཏེ། རབ་ཏུ་བྲོ་ཞིང་ཞིམ་པ་དང༌། འཇམ་པར་འགྱུར་
རོ༑ ༑ལེགས་པར་ཡོངས་སུ་སྨིན་པར་འགྱུར་རོ། །ཧ་ཅང་ཆར་ཆེ་བ་དང༌། ཆར་དཀོན་པའི་ཉེས་པ་རྣམས་ཡོངས་སུ་མི་འབྱུང་ངོ༌། །ཆར་དུས་སུ་འབབ་ཅིང༌། དུས་
མ་ཡིན་པར་མི་འབབ་པར་འགྱུར་རོ། །ཡུལ་དེའི་ཀླུ་ཆེན་པོ་གང་ཡིན་པ་དེ་དག་ཀྱང་དུས་དུས་སུ་ཆར་གྱི་རྒྱུན་ལེགས་པར་འབེབས་སོ། །ཡུལ་གང་ན་རིག་པའི་

90-1-68b


རྒྱལ་མོ་སོ་སོར་འབྲང་མ་ཆེན་མོ་ཞེས་བྱ་བ་འདི་སྤྱོད་པའི་ཡུལ་དེར་སེམས་ཅན་དེ་དག་གིས་ཤེས་པར་བྱ་སྟེ། སྤོས་སྣ་ཚོགས་དང༌། བདུག་པ་སྣ་ཚོགས་དང༌། མེ་ཏོག་སྣ་
ཚོགས་ཀྱིས་མཆོད་ཅིང་བསྟི་སྟང་བྱས་ལ། ཚོན་སྣ་ཚོགས་ཀྱིས་དཀྲིས་ཏེ་རྒྱལ་མཚན་གྱི་རྩེ་མོ་ལ་བཏགས་ནས་གླུ་དབྱངས་དང༌། རོལ་མོ་སིལ་སྙན་བྱས་ཏེ། བསྐོར་བ་
བྱས་ནས་ལྷ་རྣམས་དང༌། བརྒྱ་བྱིན་དང༌། ཚངས་པ་ལ་སོགས་པའི་སེམས་ཅན་ཆེན་པོ་དེ་དག་གིས་བསམ་པ་ཇི་ལྟ་བ་བཞིན་དུ་རེ་བ་ཡོངས་སུ་རྫོགས་པར་བྱེད་པར་
འགྱུར་རོ། །ཆོ་ག་ཇི་ལྟ་བ་བཞིན་དུ་དེ་ལྟ་དེ་ལྟ་བུར་འགྲུབ་སྟེ། བུ་ཕོ་འདོད་ནའང་ཁྱེའུར་འགྲུབ། །མངལ་ན་འཛིན་པ་དམ་པར་འགྱུར། །མངལ་ན་བདེ་བར་སྐྱེ་བ་དང༌། །
མངལ་ནས་བདེ་བར་བཙའ་བར་འགྱུར། །མངལ་ན་དུས་བཞིན་སྐྱེ་བ་དང༌། །དུས་བཞིན་རབ་ཏུ་བཙའ་བར་འགྱུར། །ཅིས་མངོན་ཞེ་ན། བྲམ་ཟེ་ཆེན་པོ། སྔ་མ་བཞིན་དུ་དེ་
ཉོན་ཅིག །ཡུལ་མ་ག་དྷ་འདི་ཉིད་ན་རྒྱལ་པོ་ལག་བརྐྱང་ཞེས་བྱ་བ་དེ་བུ་མེད་པར་གྱུར་ཏོ། །ཅིའི་ཕྱིར་ལག་བརྐྱང་ཞེས་བྱ་ཞེས་ན། རྒྱལ་པོ་དེ་བཙས་མ་ཐག་ཏུ་ལག་པ་
བརྐྱངས་ནས་མའི་ནུ་ཞོ་ལ་བཟུང་སྟེ། ནུ་ཞོ་ངོམས་ངོམས་སུ་འཐུངས་སོ། །ནུ་མ་དེ་གཉིས་ལ་རེག་མ་ཐག་ཏུ་གསེར་གྱི་ཁ་དོག་ཏུ་གྱུར་ཏེ། དུས་ཀུན་ཏུ་ནུ་ཞོ་འཕེལ་བར་གྱུར་

90-1-69a


ཏོ༑ ༑རྒྱུ་དེས་ན་རྒྱལ་པོ་ལག་བརྐྱང་ཞེས་བྱ་བར་བཏགས་པར་གྱུར་ཏོ། །གཞན་ཡང་གང་གི་ཚེ་རྒྱལ་པོའི་གན་དུ་སྐྱེ་བོ་སློང་མོ་བ་འོངས་པ་དེའི་ཚེ། རྒྱལ་
པོ་དེ་ལག་བ་གཡས་པ་བར་སྣང་ལ་བརྐྱང་བ་དང༌། རྒྱལ་པོ་བྱང་ཆུབ་སེམས་དཔའ་དེ་རྒྱུ་དེས་སངས་རྒྱས་ལ་མངོན་པར་དད་པའི་ལྷ་རྣམས་ཀྱིས་ལྷའི་རིན་པོ་ཆེ་ཁྱད་
པར་དུ་འཕགས་པ་གསེར་དང༌། ནོར་བུ་རྣམས་ཀྱིས་ལག་པ་གང་བར་བྱེད་དོ། །རྒྱལ་པོ་དེས་ཀྱང་སྐྱེ་བོ་སློང་མོ་པ་ལྷགས་པ་རྣམས་ལ་རབ་ཏུ་བྱིན་ནོ། །བསམ་པ་
ཙམ་གྱིས་སློང་མོ་པ་ཐམས་ཅད་ལ་འདོད་པ་བཞིན་དུ་བདེ་བ་ཕུན་སུམ་ཚོགས་པ་ཐམས་ཅད་བྱིན་ཏོ། །བུ་ཕོ་འདོད་པའི་ཕྱིར་ལྷ་རྣམས་ལ་མཆོད་པ་དང༌། བསྟི་
སྟང་ཆེར་བྱས་ཀྱང་བུ་ཕོ་མ་རྙེད་ནས་དེ་སྔོན་གྱི་དེ་བཞིན་གཤེགས་པ་དག་གི་མཆོད་རྟེན་རྣམས་ཀྱི་མདུན་དུ་བསྟི་སྟང་བྱ་བར་བརྩམས་ཏེ། མཆོད་པ་དང༌། བསྟི་
སྟང་ཆེན་པོ་བྱས་སོ། །སྦྱིན་པ་ཆེན་པོ་བྱིན་ཏོ། །བསྙེན་གནས་ལ་ཡང་ཉེ་བར་གནས་སོ། །བསོད་ནམས་ཆེན་པོ་བྱས་སོ། །སྦྱིན་པ་ཆེན་པོ་དེ་དག་ཀྱང་མི་ཟད་པར་
བྱིན་ཏོ༑ ༑དེ་ཅིའི་ཕྱིར་ཞེ་ན། བྲམ་ཟེ་ཆེན་པོ། སྔོན་བྱུང་བ་ཡུལ་མ་ག་དྷ་འདི་ཉིད་ན་གྱད་ཡུལ་ཞེས་བྱ་བའི་གྲོང་ཁྱེར་ཀུ་ཤའི་ཚོང་དུས་ཆེན་པོའི་མཆོག་ན་བཅོམ་

90-1-69b


ལྡན་འདས་རིན་ཆེན་མང་གི་བསྟན་པ་ལ་ཞུགས་པ། ཚོང་དཔོན་ཆོས་ཀྱི་བློ་གྲོས་ཞེས་བྱ་བ་ཆོས་སེམས་པའི་སེམས་ཅན་ཆེན་པོ་ཞིག་གནས་པ་དེ་སེམས་ཅན་ཐམས་ཅད་
ལ་སྙིང་རྗེ་ཆེན་པོའི་སེམས་ཉེ་བར་བཞག་ནས་རིག་པ་ཆེན་མོ་སོ་སོར་འབྲང་མ་འདི་ཉིད་ལས་བརྩམས་ཏེ་ཆོས་སྟོན་ཏོ། །དེ་ནས་མི་དབུལ་པོ་ཞིག་གིས་ཆོས་དེ་ཐོས་ནས་
ཚོང་དཔོན་ཆེན་པོ་དེ་ལ་ཚིག་འདི་སྐད་ཅེས་བདག་ཇོ་བོའི་ཁབ་ཏུ་གླ་བགྱིའོ། །ཆོས་ཀྱང་ཉན་ནོ། །གང་གི་ཚེ་བདག་གིས་ཅུང་ཟད་རྙེད་པར་གྱུར་པ་དེའི་ཚེ་བདག་ཆོས་
ལ་མཆོད་པ་བགྱིད་དོ་ཞེས་སྨྲས་ནས་དེའི་ཁྱིམ་ན་ལས་བྱེད་ཅིང་ཆོས་ཀྱང་ཉན་ཏོ། །དུས་གཞན་ཞིག་ན་དེ་ལ་ཚོང་དཔོན་དེས་དི་ན་ར་གཅིག་བྱིན་པ་དང༌། དེས་སེམས་ཅན་
ཐམས་ཅད་ཡོངས་སུ་བསྐྱབ་པའི་ཕྱིར་བྱང་ཆུབ་ཀྱི་སེམས་བསྐྱེད་ནས་སེམས་ཅན་ཐམས་ཅད་དང་ཐུན་མོང་དུ་བྱས་ནས་རིན་པོ་ཆེ་སྙིམ་པས་སོ་སོར་འབྲང་མ་ཆེན་མོ་ལ་
ཕུལ་ནས་སྦྱིན་པའི་འབྲས་བུ་ཆེན་པོ་འདིས་བདག་དང་སེམས་ཅན་ཐམས་ཅད་ཀྱི་དབུལ་བ་ཀུན་ཏུ་གཅོད་པར་གྱུར་ཅིག་ཅེས་སྨོན་ལམ་དེ་སྐད་ཀྱང་བཏབ་བོ། །རྒྱུ་
དེས་ན་སྦྱིན་པ་དེ་ཡོངས་སུ་མི་ཟད་པར་གྱུར་ཏོ། །དེ་ལྟར་བསོད་ནམས་མངོན་པར་འདུ་བྱ་བ་རྣམ་པ་མང་པོ་རྣམ་པ་དུ་མ་བྱས་ཏེ་ལྷ་རྣམས་ཀྱང་མཆོད་པ་ནས་སངས་

90-1-70a


རྒྱས་བཅོམ་ལྡན་འདས་ཀྱི་བར་དུ་མཆོད་པ་དང༌། དེའི་ཚེ་གནས་གཙང་མའི་རིས་ཀྱི་ལྷ་རྣམས་ཀྱིས་རྨི་ལྟས་སུ་བསྟན་ཏེ་འདི་སྐད་དུ་ཀྱེ་རྒྱལ་པོ་ཆེན་པོ། སོ་སོར་
འབྲང་མ་ཆེན་མོ་ཞེས་བྱ་བ་ཀུན་ནས་མེ་ལྕེའི་ཕྲེང་བ་རྣམ་པར་དག་པས་རྒྱས་པ་ཡིད་བཞིན་གྱི་ནོར་བུའི་ཕྱག་རྒྱ་དང༌། སྙིང་པོ་གཞན་གྱིས་མི་ཐུབ་པའི་གཟུངས་ཆེན་མོ་
རིག་པའི་རྒྱལ་མོ་ཆོ་ག་ལས་ཇི་སྐད་འབྱུང་བ་བཞིན་དུ་བྲིས་ལ། བཙུན་མོ་དམ་པ་སྨྱུང་བ་བྱས་ལ་ཆོ་ག་བཞིན་དུ་ལུས་ལ་བཏགས་ན་ཁྱོད་བུ་ཕོ་ཡོད་པར་འགྱུར་རོ་ཞེས་
བསྒོའོ༑ ༑དེ་ནས་རྒྱལ་པོ་སད་དེ་མཚན་མོ་ཟད་ནས་རྩིས་དང༌། ཡི་གེའི་འབྲུ་དང༌། རྒྱུ་སྐར་དང༌། གཟའ་རྣམ་པར་འབྱེད་པའི་བྲམ་ཟེ་རྣམས་བསགས་ནས་ཆོ་ག་
ལས་འབྱུང་བ་བཞིན་དུ་རྒྱུ་སྐར་གྱི་རྒྱལ་པོ་རྒྱལ་གྱི་ཉིན་པར་བཙུན་མོ་དམ་པ་ལུས་ཤིན་ཏུ་ལེགས་པར་བཀྲུས་ཏེ་སྨྱུང་བ་བྱས་ནས་རིག་པའི་རྒྱལ་མོ་ཆེན་མོ་འདི་ཡང་
ཆོ་ག་བཞིན་དུ་བྲིས་ཏེ་བཙུན་མོ་དམ་པའི་མགུལ་དུ་བཏགས་སོ། །སངས་རྒྱས་ཀྱི་མཆོད་རྟེན་རྣམས་ལ་མཆོད་པ་ཆེན་པོ་བྱས་སོ། །རིན་པོ་ཆེ་ཁྱད་པར་ཅན་དུ་མ་
ཡང་སེམས་ཅན་རྣམས་ལ་སྦྱིན་པ་བྱིན་ནོ། །དེ་ནས་ཟླ་བ་དགུ་ལོན་པ་དང༌། བུ་ཕོ་གཟུགས་བཟང་བ། མཛེས་པ། བལྟ་ན་སྡུག་པ། ཁ་དོག་བཟང་པེ། རྒྱས་པ་

90-1-70b


མཆོག་དང་ལྡན་པ་ཞིག་བཙས་སོ། །བྲམ་ཟེ་ཆེན་པོ། དེ་ལྟར་ཤེས་ནས་རིག་པའི་རྒྱལ་མོ་ཆེན་མོ་དེ་བཞིན་གཤེགས་པ་ཐམས་ཅད་ཀྱིས་མཆོད་པ། འདོད་པ་ཐམས་ཅད་
དུ་འགྲོ་བ་གཞན་གྱིས་མི་ཐུབ་པ་སོ་སོར་འབྲང་མ་ཆེན་མོ་དཀོན་མཆོག་ཅེས་གྲགས་སོ། །འདི་ནི། རྟག་ཏུ་བརྒྱ་བྱིན་གྱི་གཙུག་གི་ནོར་བུ་ཡིན་ནོ། །གང་གི་ཚེ་ལྷའི་དབང་
པོ་བརྒྱ་བྱིན་ལྷ་མ་ཡིན་རྣམས་དང༌། གཡུལ་ཆེན་པོ་འགྱེད་པར་འདོད་པ་དེའི་ཚེ་འདི་ཉིད་ཀྱིས་གོ་ཆ་བྱས་ནས་སྤྱི་གཙུག་ཏུ་བཏགས་ཏེ་ལྷ་མ་ཡིན་ཐམས་ཅད་ཕམ་པར་
བྱས༑ ཕ་རོལ་ཕམ་པར་བྱས་ནས་དགེ་བ་དང་བདེ་བས་བདེ་བར་ལྷའི་གྲོང་ཁྱེར་དུ་འཇུག་སྟེ། ལྷ་མ་ཡིན་ཐམས་ཅད་ཀྱིས་མི་ཚུགས་པ་ཡིན་ནོ། །བྲམ་ཟེ་ཆེན་པོ། དེ་ལྟར་
ན་སེམས་དང་པོ་བསྐྱེད་པ་ནས་བཟུང་སྟེ་རིག་པའི་རྒྱལ་མོ་སོ་སོར་འབྲང་མ་ཆེན་མོ་འདི་འཆང་པའི་བྱང་ཆུབ་སེམས་དཔའ་ལ་བདུད་ཐམས་ཅད་ཀྱིས་མི་ཚུགས་སོ། །འདི་
གང་གིས་ལུས་ལ་བཏགས་སམ། མགུལ་དུ་བཏགས་པ་དེ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པར་འགྱུར་རོ། །དེ་ལ་བྱང་ཆུབ་སེམས་དཔའ་ཐམས་
ཅད་ཡང་དག་པར་སྲུང་བར་འགྱུར་རོ། །ལྷ་དང༌། མི་དང༌། རྒྱལ་པོ་དང༌། རྒྱལ་པོའི་བློན་པོ་དང༌། བྲམ་ཟེ་དང༌། ཁྱིམ་བདག་ཐམས་ཅད་ཀྱིས་ཀྱང་རྟག་པར་རྒྱུན་དུ་ཕྱག་

90-1-71a


བྱ་ཞིང་མཆོད་པ་དང༌། རིམ་གྲོ་བྱེད་པར་འགྱུར་རོ། །ལྷ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོས་རྗེད་ཅིང་མཆོད་པར་འགྱུར་
རོ༑ ༑བཅོམ་ལྡན་འདས་བདུད་ཀྱི་དཔུང་རབ་ཏུ་འཇོམས་པས་ཀྱང་དེ་ལ་སེམས་ཅན་ཆེན་པོ་ཞེས་གསུངས་སོ། །ནད་ཐམས་ཅད་དང་བྲལ་བར་འགྱུར་རོ། །དེ་ལ་ཡམས་
ཀྱི་ནད་དང༌། གནོད་པ་ཐམས་ཅད་དང༌། ནད་འགོ་བ་ཐམས་ཅད་རབ་ཏུ་ཞི་བར་འགྱུར་རོ། །སེམས་ཅན་ཆེན་པོ་དེ་མྱ་ངན་ཐམས་ཅད་དང་བྲལ་བར་འགྱུར་རོ། །དེ་ལ་
ལྷ་ཐམས་ཅད་ཀྱང་རྟག་པར་རྒྱུན་ཏུ་སྲུང་བ་དང༌། སྐྱོབ་པ་དང༌། སྤེད་པར་བྱེད་པར་འགྱུར་རོ། །དེས་གཞན་གྱིས་མི་ཐུབ་པའི་གསང་སྔགས་ཆེན་པོའི་སྙིང་པོ་འདི་
དག་བྲིས་ཏེ་རྟག་པར་རྒྱུན་དུ་ལུས་ལ་གདགས་ཤིང་བཅང་བར་བྱ། རྟག་པར་རྒྱུན་དུ་ཡིད་ལ་བྱའོ། །ཁ་ཏོན་དུ་བྱའོ། །བསམ་པ་ཐག་པ་ནས་བསྒོམ་པར་བྱའོ། །སྡུག་
བསྔལ་བ་དང༌། རྨི་ལམ་ངན་པ་དང༌། ལྟས་ངན་པ་དང༌། བཀྲ་མི་ཤིས་པའི་དངོས་པོ་ཐམས་ཅད་རྣམ་པར་འཇོམས་པར་འགྱུར་རོ། །བདེ་བ་ཕུན་སུམ་ཚོགས་པ་ཐམས་
ཅད་འབྱུང་བར་འགྱུར་རོ། །འདི་ནི། གསང་སྔགས་གྱི་གཞི་ལས་ཐམས་ཅད་བྱེད་པ་དགེ་བ་རྣམས་གྲུབ་པའོ། །ཏདྱ་ཐཱ། ཨོཾ་ཨ་མྲྀ་ཏེ་ཨ་མྲྀ་ཏ་བ་རེ། བ་ར་བ་རེ།

90-1-71b


པྲ་བྷ་རེ་བི་ཤུདྡྷེ་ཧཱུཾ་ཧཱུཾ་ཕཊ་ཕཊ་སྭཱཧཱ། ཨོཾ་ཨ་མྲྀ་ཏ་བི་ལོ་ཀི་ནི་གརྦྷ་ས་མ་རཀྵ་ཎི། ཨཱ་ཀཪྵ་ཎི་ཧཱུཾ་ཧཱུཾ་ཕཊ་ཕཊ་སྭཱཧཱ། གཞན་གྱིས་མི་ཐུབ་པའི་སྙིང་པོའོ། །ཨོཾ་བི་མ་ལེ་བི་བུ་ལེ་
ཛ་ཡ་བ་རེ། ཛ་ཡ་བཱ་ཧི་ནི། ཨ་མྲྀ་ཏེ། བི་ར་ཛེ་ཧཱུཾ་ཧཱུཾ་ཕཊ་སྭཱཧཱ། ཨོཾ་བྷ་ར་བྷ་ར་སཾ་དྷ་ར་སཾ་བྷ་ར། ཨིནྡྲི་ཡ་བ་ལ་བི་ཤོ་དྷ་ནི། རུ་རུ་ཙ་ལེ་ཧཱུཾ་ཧཱུཾ་ཕཊ་ཕཊ་སྭཱཧཱ། ཉེ་བའི་སྙིང་
པོའི་རིག་པའོ། །ཨོཾ་མ་ཎི་དྷ་རི། བཛྲི་ཎི་མ་ཧཱ་པྲ་ཏི་ས་རེ་ཧཱུཾ་ཧཱུཾ་ཕཊ་ཕཊ་སྭཱཧཱ། རབ་ཏུ་གསང་བའི་སྙིང་པོའོ། །སངས་རྒྱས་དང་བྱང་ཆུབ་སེམས་དཔའ་མ་ལུས་པ་ཐམས་
ཅད་ཐབས་ཅིག་ཏུ་འདུས་ནས་སྒྲ་དབྱངས་གཅིག་ཏུ་གཟུངས་ཀྱི་གསང་སྔགས་ཀྱི་གཞི་འདི་དག་གསུངས་སོ། །གསང་སྔགས་འདི་དག་ནི། རིག་པའི་རྒྱལ་མོ་ཆེན་མོ་སོ་
སོར་འབྲང་མ་ཆེན་མོའི་སྙིང་པོ་དང་གོ་ཆའོ། །དེ་བཞིན་གཤེགས་པ་ཐམས་ཅད་ཀྱིས་ཕྱག་རྒྱས་བཏབ་པའོ། །འདི་ཐོས་པར་ཡང་རབ་ཏུ་དཀའ་ན། ཡི་གེར་བྲི་བ་དང༌།
ཚིག་ཏུ་འདོན་པ་དང༌། ཀློག་པ་དང༌། འཆང་བ་དང༌། གཞན་ལ་ཡང་སྟོན་པ་ལྟ་ཅི་སྨོས་ཏེ། དེ་ནི། སངས་རྒྱས་ལ་བྱ་བ་བྱས་པར་རིག་པར་བྱའོ། །འདི་ནི། དེ་བཞིན་གཤེགས་
པ་ཐམས་ཅད་ཀྱིས་རབ་ཏུ་བསྔགས་སོ། །རྗེས་སུ་ཡི་རང་ངོ༌། །ལུང་བསྟན་ཏོ། །སོ་སོར་འབྲང་མ་ཆེན་མོ་གཞན་གྱིས་མི་ཐུབ་པའི་གཟུངས་འདི་མཆོག་ཏུ་དཀོན་པའོ། །སོ་

90-1-72a


སོར་འབྲང་མ་ཆེན་མོ་འདིའི་མིང་ཐོས་པར་ཡང་ཤིན་ཏུ་དཀའ་སྟེ། གཟུངས་ཆེན་མོ་འདི་ནི། སྡིག་པ་ཐམས་ཅད་བྱང་བར་བྱེད་པ། སྟོབས་ཆེ་བ། ཕ་རོལ་གནོན་
པ༑ གཟི་བརྗིད་ཆེ་བ། འོད་ཆེ་བ། ཡོན་ཏན་བརྗོད་པར་ཆེ་བ། མཐུ་ཆེ་བ། བདུད་ཀྱི་རིས་ཀྱི་ལྷ་ཐམས་ཅད་རྣམ་པར་འཇོམས་པར་བྱེད་པ། བག་ཆགས་ཀྱི་མཚམས་སྦྱོར་
བའི་བདུད་ཀྱི་ཞགས་པ་གཅོད་པ། ཕ་རོལ་གྱི་སྔགས་དང༌། ཕྱག་རྒྱ་དང༌། དུག་དང༌། བྱད་དང༌། གཡེང་བྱེད་ཀྱི་སྦྱོར་བ་དང༌། གནོད་པར་བྱ་བ་དག་དྲག་ཤུལ་དུ་སྤྱོད་པ་
དང༌། གནོད་པའི་སེམས་དང་ལྡན་པ་རྣམས་རྣམ་པར་སྦྱོང་བར་བྱེད་པ། སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པའི་ཚོགས་ཐམས་ཅད་ལ་མཆོད་པ་དམ་པ་
བྱེད་པར་མངོན་པར་དགའ་བ་རྣམས་ལ་ཡོངས་སུ་སྐྱོང་བར་བྱེད་པ། ཐེག་པ་ཆེན་པོ་འཛིན་པ་དང༌། ཡི་གེར་འབྲི་བ་དང༌། ཀློག་པ་དང༌། ཚིག་ཏུ་འདོན་པ་དང༌། ཁ་
ཏོན་བྱེད་པ་དང༌། ཉན་པ་དང་འཆང་བར་མངོན་པར་བརྩོན་པ་རྣམས་ལ་ཡོངས་སུ་སྐྱོང་བའོ། །བྲམ་ཟེ་ཆེན་པོ། སོ་སོར་འབྲང་མ་ཆེན་མོ་རིག་པའི་རྒྱལ་མོ་འདི་ནི།
སངས་རྒྱས་ཀྱི་བྱང་ཆུབ་ཀྱི་བར་དུ་ཡོངས་སུ་རྫོགས་པར་བྱེད་པ་སྟེ། གང་དུའང་ཐོགས་པ་མེད་དོ། །སྟོན་པ་དགྲ་ལས་རྒྱལ་བ་ཇི་ལྟ་བ་བཞིན་དུ་ཐམས་ཅད་དུ་ཡང་མཆོད་

90-1-72b


པ་ཆེན་པོ་ཐོབ་པར་འགྱུར་རོ། །ཅི་མངོན་ཞེ་ན། རིག་པ་ཆེན་མོ་བགེགས་དང་ལོག་འདྲེན་ཐམས་ཅད་རྣམ་པར་འཇོམས་པར་བྱེད་པ་འདི་ནི། སྔོན་ཡོངས་སུ་ཤེས་ཏེ།
གང་གི་ཚེ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་ཆེར་རབ་ཏུ་བཞད་པའི་ཞལ་ནོར་བུ་དང་གསེར་དང་རིན་
པོ་ཆེ་འབར་བའི་འོད་ཟེར་སྣང་བ་མངོན་པར་འཕགས་པའི་རྒྱལ་པོ་དང་པོ་མངོན་པར་སངས་རྒྱས་ནས་བྱང་ཆུབ་ཀྱི་སྙིང་པོ་ག་ལ་བ་དེར་གཤེགས་ཏེ། སངས་རྒྱས་ཐམས་
ཅད་ཀྱིས་བསྔགས་པའི་ཆོས་ཀྱི་འཁོར་ལོ་རབ་ཏུ་བསྐོར་བར་བཞེད་པ་དེའི་ཚེ་བཅོམ་ལྡན་འདས་དེ་ལ་བདུད་གཡོག་དང་བཅས་པ་བདུད་བྱེ་བ་ཁྲག་ཁྲིག་བརྒྱ་སྟོང་དུ་མས་
བསྐོར་བ། གཟུགས་སྣ་ཚོགས། མི་སྡུག་པ། འཇིགས་འཇིགས་ལྟར་འདུག་པ། སྒྲ་མི་སྙན་པ། བདུད་ཀྱི་ཡུལ་རྣམ་པ་སྣ་ཚོགས་རྣམ་པར་འཕྲུལ་པར་བྱིན་གྱིས་རློབ་པ་
མཚོན་ཆ་རྣམ་པ་སྣ་ཚོགས་ཀྱི་ཆར་འབེབས་པ་མངོན་པར་སྤྲུལ་ནས་ལྷགས་ཏེ་ཕྱོགས་བཞི་ནས་བསྐོར་ཏེ་བར་ཆད་བྱ་བར་བརྩམས་པ་དང༌། དེ་ནས་བཅོམ་ལྡན་འདས་
རྒྱ་ཆེར་རབ་ཏུ་བཞད་པའི་ཞལ་ནོར་བུ་དང་གསེར་དང་རིན་པོ་ཆེ་འབར་བའི་འོད་ཟེར་སྣང་བ་མངོན་པར་འཕགས་པའི་རྒྱལ་པོ་ཡུད་ཙམ་ཞིག་ཅང་མི་གསུང་པར་བཞུགས་

90-1-73a


ནས་རིག་པའི་རྒྱལ་མོ་སོ་སོར་འབྲང་མ་ཆེན་མོ་འདི་ཡིད་ཀྱིས་ལན་བདུན་བརྗོད་དོ། །རིག་པའི་རྒྱལ་མོ་ཆེན་མོ་སོ་སོར་འབྲང་མ་ཆེན་པོ་འདི་
བརྗོད་མ་ཐག་ཏུ་སྐད་ཅིག་དེ་ཉིད་ལ་བདུད་སྡིག་ཅན་དེ་དག་ཐམས་ཅད་ཀྱིས་བཅོམ་ལྡན་འདས་ཀྱི་བ་སྤུའི་བུ་ག་རེ་རེ་ནས་སྐྱེས་བུ་གོ་ཆ་གྱོན་པ་བྱེ་བ་ཁྲག་ཁྲིག་བརྒྱ་
སྟོང་དུ་མ་རལ་གྲི་དང༌། དགྲ་སྟ་དང༌། ཞགས་པ་དང༌། ཐོ་བ་དང༌། རྩེ་གསུམ་འབར་བ་ལག་ན་ཐོགས་པ་ཤ་སྟག་ཚིག་འདི་སྐད་དུ། གང་དག་བཅོམ་ལྡན་འདས་ལ་
གནོད་པར་བྱེད་པ་བདུད་གནོད་སེམས་ཅན་རྣམས་ཟུངས་ཤིག་ཟུངས་ཤིག །ཆིངས་ཤིག་ཆིངས་ཤིག །གནོད་པར་སེམས་པ་ཐམས་ཅད་རབ་ཏུ་ཆོམས་ཤིག །
གནོད་སེམས་ཅན་དང༌། གཟའ་དང༌། བགེགས་དང༌། ལོག་འདྲེན་ཐམས་ཅད་ཀྱི་སྲོག་ཕྱེ་མར་གྱིས་ཤིག་ཅེས་འཛེར་ཅིང་ཐོན་པ་མཐོང་ངོ༌། །དེ་ནས་བདུད་དེ་དག་
ཐམས་ཅད་བྱམས་པའི་རལ་གྲིས་མངོན་པར་བཏུལ་ནས་ལ་ལས་ནི། བསླབ་པའི་གཞི་རྣམས་བཟུང་བ་ནས་ལ་ལ་ནི། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་ལུང་བསྟན་པའི་བར་དུའོ། །དེ་ལ་མཐུ་ཆེ་བ་གཞན་དག་ནི། དེ་བཞིན་གཤེགས་པའི་བ་སྤུའི་བུ་ག་ནས་ཐོན་པའི་སྐྱེས་བུ་ཆེན་པོ་དེ་དག་མཐོང་

90-1-73b


ནས་གྲོང་ཁྱེར་དེ་ཉིད་དུ་སྤ་བཀོང་བར་གྱུར། རྫུ་འཕྲུལ་ཡོངས་སུ་ཉམས། སྤོབས་པ་དང༌། སྟོབས་དང༌། རྩལ་མེད་པར་གྱུར་ཅིང༌། མདའ་གཞུ་དག་ཀྱང་ཆག་ནས་བྱེར་རོ། །
དེ་ནས་བཅོམ་ལྡན་འདས་ཀྱིས་བགེགས་དང༌། ལོག་འདྲེན་དང༌། བདུད་སྡིག་ཅན་ཐམས་ཅད་རབ་ཏུ་བཅོམ་ནས་སངས་རྒྱས་གཞན་དག་ཇི་ལྟ་བ་བཞིན་དུ་ཆོས་ཀྱི་འཁོར་
ལོ་རབ་ཏུ་བསྐོར་ཏོ། །བརྒལ་ཏོ། །ཕ་རོལ་ཏུ་རབ་ཏུ་གཤེགས་སོ། །བྲམ་ཟེ་ཆེན་པོ། དེ་ལྟར་ན་རིག་པའི་རྒྱལ་མོ་སོ་སོར་འབྲང་མ་ཆེན་མོ་སྟོབས་ཀྱི་དྲག་ཤུལ་ཆེ་བ། རྫུ་
འཕྲུལ་གྱི་ཕ་རོལ་ཏུ་ཕྱིན་པ་འདི་དྲན་པ་ཙམ་གྱིས་སེམས་ཅན་བསམ་པ་ཡོངས་སུ་དག་པ་རྣམས་དང༌། གཞན་གནོད་སེམས་ཅན་རྣམས་ཀྱང་སྡུག་བསྔལ་བ་དང༌། འཇིགས་
སྐྲག་པ་ཐམས་ཅད་ལས་ཡོངས་སུ་ཐར་པར་བྱེད་དོ། །བྲམ་ཟེ་ཆེན་པོ། དེ་ལྟ་བས་ན་རྟག་པར་རྗེས་སུ་དྲན་པའི་ཡིད་ལ་བྱེད་པས་ཡིད་ལ་བྱའོ། །ཡི་གེར་བྲིས་ཏེ་རྟག་ཏུ་
ལུས་ལ་གདགས་ཤིང་བཅང་བར་བྱའོ། །ཅི་མངོན་ཞེ་ན། སྔ་མ་བཞིན་དུ་ཉོན་ཅིག །རྒྱལ་པོ་ཚངས་པས་བྱིན་གྱི་ཡུལ་ན་གྲོང་ཁྱེར་ཆེན་པོ་འཕགས་རྒྱལ་དུ་མི་ཞིག་ལ་
ཉེས་པ་བྱུང་ནས་རྒྱལ་པོ་ཚངས་པས་བྱིན་གྱིས་གཤེད་མའི་མི་རྣམས་ལ་ཁྱོད་ཀྱིས་མི་འདི་སོད་ཅིག་ཅེས་བསྒོའོ། །དེ་ནས་གཤེད་མའི་མི་དེ་དག་གིས་རྒྱལ་པོས་བསྒོ་བ་

90-1-74a


བཞིན་དུ་མི་དེ་ཁྲིད་དེ་རི་སུལ་ཞིག་ཏུ་ཕྱིན་ནས་རལ་གྲི་ཤུབས་ནས་ཕྱུང་སྟེ་གསད་པར་བཤམས་པ་དང༌། དེའི་ཚེ་མི་དེས་རིག་པའི་རྒྱལ་མོ་སོ་སོར་
འབྲང་བ་ཆེན་མོ་འདི་ཡིད་ལ་དྲན་ནོ། །ཡི་གེར་བྲིས་ནས་ལག་པ་གཡས་པ་ལ་བཏགས་ཤིང་འདུག་གོ །སེམས་ཅན་ཆེན་པོ་དེའི་རིག་པ་འདིའི་མཐུས་རལ་གྲི་མེ་ལྕེ་
གཅིག་ཏུ་གྱུར་ནས་རྡུལ་གཏོར་བ་བཞིན་དུ་དུམ་བུ་དུམ་བུར་གྱུར་ཏོ། །དེ་ནས་གཤེད་མའི་མི་དག་གིས་ངེས་པ་འདི་རྒྱལ་པོ་ལ་ཞིབ་ཏུ་བསྙད་དོ། །དེ་ནས་རྒྱལ་པོ་དེ་རབ་
ཏུ་འཁྲུགས་ནས་ཀྱེ་མི་འདི་དག་ས་ཕྱོགས་ཤིག་ན་གནོད་སྦྱིན་གྱི་ཕུག་ཡོད་དེ། དེ་ན་གནོད་སྦྱིན་བརྒྱ་སྟོང་མང་པོ་ཤ་རྗེ་ན་ཟ་བ་གནས་ཀྱི། དེར་ཁྲིད་དེ་འོར་ཅིག་ཅེས་
བསྒོའོ༑ ༑དེ་ནས་མི་དེ་གཤེད་མའི་མི་དེ་དག་གིས་གནོད་སྦྱིན་གྱི་ཕུག་དེར་བོར་རོ། །གནོད་སྦྱིན་གྱི་ཕུག་དེར་བོར་མ་ཐག་ཏུ་དེ་ནས་གནོད་སྦྱིན་དེ་དག་ཐམས་ཅད་ཡིད་
དགའ་སྟེ་མི་ཤ་བཟའོ་སྙམ་དུ་བརྒྱུགས་པ་དང༌། དེ་དག་གིས་སོ་སོར་འབྲང་བ་འདིའི་མཐུས་མི་དེ་ལ་མེ་ལྕེ་གཅིག་ཏུ་གྱུར་པའི་འོད་འཕྲོ་བ་རབ་ཏུ་འབར་བར་མཐོང་ངོ༌། །
མཐོང་ནས་ཀྱང་ཐམས་ཅད་སྡངས་ནས་རང་རང་གི་ལུས་ཚིག་པར་མཐོང་ངོ༌། །དེ་ནས་གནོད་སྦྱིན་དེ་དག་ངོ་མཚར་སྐྱེས་ནས་མི་དེ་ཁྲིད་དེ་སྒོའི་ཕྱི་རོལ་ཏུ་བཞག་

90-1-74b


ནས་བསྐོར་བ་བྱ་བར་བརྩམས་པ་ནས་གཤེད་མའི་མི་དེ་དག་གིས་རྒྱལ་པོ་ལ་ཞིབ་ཏུ་བསྙད་པའི་བར་དུ་སྔ་མ་བཞིན་ནོ། །དེ་ནས་རྒྱལ་པོ་ཆེར་འཁྲུགས་ཏེ་སྡངས་ནས་
གལ་ཏེ་དེ་ལྟར་ན་ཁྱེད་ཅག་དེངས་ལ་མི་འདི་ཆིངས་ཏེ་ཆུར་བོར་ཅིག་ཅེས་བསྒོ་བ་དང༌། གཤེད་མའི་མི་དེ་དག་གིས་ཁྲིད་དེ་ཆུར་བོར་རོ། །མི་དེ་ཆུར་བོར་མ་ཐག་ཏུ་མི་
དེ་ཇི་ལྟར་ཐང་ལ་འདུག་པ་བཞིན་དུ་ཆུ་མེད་པར་གྱུར་ཏོ། །ཆིངས་པ་དེ་དག་ཀྱང་དུམ་བུར་ཆད་དོ། །རྒྱལ་པོས་དེ་སྐད་ཐོས་པ་དང༌། དེ་ནས་རྒྱལ་པོ་ངོ་མཚར་དུ་གྱུར་ནས་
མིག་ཚུགས་སུ་བལྟས་ཏེ། ཀྱེ་མའོ་མི་འདི་ངོ་མཚར་ཏོ། །འདི་ལ་རྒྱུ་ཅི་ཞིག་ཡོད་སྙམ་དུ་རྣམ་པར་རྟོག་པར་གྱུར་ཏོ། །ཞེས་སྨྲས་སོ། །དེ་ནས་རྒྱལ་པོ་དེས་མི་དེ་བཀུག་སྟེ།
ཀྱེ་མི་ཁྱོད་ཅི་ཞིག་ཤེས་ཞེས་དེ་སྐད་སྨྲས་སོ། །མི་དེས་སྨྲས་པ། རྒྱལ་པོ་ཆེན་པོ། རིག་པ་ཆེན་མོ་སོ་སོར་འབྲང་བ་ཆེན་མོ་འཆང་བ་ལས། གཞན་ནི། ཅི་ཡང་མ་འཚལ་
ཏེ༑ ལྷ། དེ་ནི། དེའི་མཐུ་ལགས་སོ། །རྒྱལ་པོས་སྨྲས་པ། ངོ་མཚར་ཆེའོ། །རིག་པ་ཆེན་མོ་དགེ་བར་གསུངས། །འཆི་བདག་ནན་ཏུར་རྨོངས་བྱེད་པ། །སངས་རྒྱས་ཀུན་གྱིས་
བྱིན་གྱིས་བརླབས། །སེམས་ཅན་ཐམས་ཅད་རབ་ཏུ་སྒྲོལ། །ནད་དང་སྡུག་བསྔལ་ཐར་པར་བྱེད། །རིག་པ་ཆེན་མོ་གཟི་བརྗིད་ཆེ། །དུས་མིན་འཆི་ལས་རབ་ཏུ་སྒྲོལ། །

90-1-75a


ནད་ཆེན་རྣམས་ནི་ཟློག་བྱེད་པ། །མགོན་པོ་ཐུགས་རྗེ་ཅན་གྱིས་གསུངས། །དེ་ནས་རྒྱལ་པོ་རབ་ཏུ་དགའ་བའི་ཡིད་ཀྱིས་རིག་པའི་རྒྱལ་མོ་ཆེན་མོ་སོ་
སོར་འབྲང་བ་ཆེན་མོ་ལ་མཆོད་ནས་མངོན་པར་བསྟོད་དོ། །མི་དེ་ཡང་བློན་ཐབས་བྱིན་ཏེ་རང་གི་གཉེན་གྱི་མདུན་དུ་གྲོང་ཁྱེར་གྱི་གཙོ་བོར་དབང་བསྐུར་ཏོ། །བྲམ་ཟེ་
ཆེན་པོ༑ དེ་ལྟར་ན་རིག་པའི་རྒྱལ་མོ་སོ་སོར་འབྲང་བ་ཆེན་མོ་འདིས་ཐམས་ཅད་དུ་ཡང་མཆོད་པ་ཆེན་པོ་རྙེད་དོ། །སེམས་ཅན་གནོད་སེམས་ཅན་ཐམས་ཅད་ཀྱིས་ཀྱང་
འགལ་བར་མི་བྱའོ། །དེ་ལྟར་ན། རིག་པའི་རྒྱལ་མོ་ཆེན་མོ་འདི་ཡོངས་སུ་ཤེས་ཏེ་གང་དུ་ཡང་ཐོགས་པ་མེད་དོ། །དེ་ལྟ་བས་ན་གདོན་མི་ཟ་བར་རྟག་ཏུ་ལུས་ལ་གདགས་
ཤིང་བཅང་བར་བྱའོ། །བྲམ་ཟེ་ཆེན་པོ། །སྐར་མ་བཟང་པོ་ལ་ཆོ་ག་ལེགས་པར་བྱས་ཏེ་རིག་པའི་རྒྱལ་མོ་འདི་བྲི་བར་བྱའོ། །དེ་ནས་བྲམ་ཟེ་ཆེན་པོ་དེ་ཡིད་རབ་ཏུ་དགའ་
ནས་བཅོམ་ལྡན་འདས་ལ་ཡན་ལག་ལྔས་ཕྱག་འཚལ་ཏེ་ཞུས་པ། བཙུན་པ་བཅོམ་ལྡན་འདས། རིག་པའི་རྒྱལ་མོ་འདིའི་ཆོ་ག་ཇི་ལྟར་བགྱིས་ཏེ་བྲི་བར་བགྱི། བཅོམ་ལྡན་འདས་
ཀྱིས་བཀའ་སྩལ་པ། བྲམ་ཟེ་ཆེན་པོ། །ཁྱོད་ཉོན་ཅིག །སེམས་ཅན་ཀུན་ལ་སྙིང་བརྩེའི་ཕྱིར། །ངས་ནི་ཁྱོད་ལ་བཤད་པར་བྱ། །གང་གིས་སེམས་ཅན་བདེ་བྱེད་ཅིང༌། །ཉམ་ང་བ་ཡི་


90-1-75b


ལས་ལས་འགྲོལ། །ནད་རྣམས་ལས་ཀྱང་ཐར་བྱ་དང༌། །བུད་མེད་སྦྲུམ་མར་འགྱུར་བ་དང༌། །སེམས་ཅན་རྣམས་ཀྱི་དབུལ་བ་ཡི། །རྨ་རྣམས་གསོ་བར་བྱ་ཕྱིར་རོ། །བསྙེན་གནས་དག་ལ་
གནས་གྱུར་ནས། །རྒྱུ་སྐར་རྒྱལ་དུ་ཤེས་པ་ལ། །སངས་རྒྱས་མཆོད་ལ་བརྩོན་བྱས་ཏེ། །བྱང་ཆུབ་ཕྱིར་ནི་སེམས་ཀྱང་བསྐྱེད། །སྙིང་རྗེས་ཀུན་ཏུ་བརླན་སེམས་དང༌། །བྱམས་པ་དང་ཡང་
ལྡན་གྱུར་ནས། །རྟག་ཏུ་སེམས་ཅན་ཐམས་ཅད་ལ། །ཕན་པ་བསྐྱེད་པ་བརྩོན་པར་བྱ། །ཙནྡན་དང་ནི་གུར་གུམ་དང༌། །གླ་རྩིར་བསྲེས་པའི་ཆུས་བཀྲུས་ཏེ། །བདུག་པ་རྣམས་ཀྱིས་བདུགས་
པ་ཡི༑ ༑གོས་གཙང་རྣམས་ཀྱིས་བགོ་བར་བྱ། །ས་དང་ལྕི་བ་བསྲེས་པ་ཡི། །དེ་ཡི་འོག་ཏུ་དཀྱིལ་འཁོར་བྱ། །བུམ་པ་གང་བ་བཞི་བཞག་སྟེ། །ལྔ་པ་དཀྱིལ་འཁོར་དབུས་སུ་གཞག །
དེ་ལ་རིན་ཐང་ཆེན་པོ་ཡི། །མེ་ཏོག་བདུག་པ་སྤོས་རྣམས་གསོལ། །ཙནྡན་སྤྲི་ཀ་དེ་བཞིན་དུ། །ཨ་ག་རུ་དང་དུ་རུ་ཀ། ཤ་ཁ་ར་དང་ལྔ་སྦྱར་བའི། །བདུག་པ་ཆོ་ག་བཞིན་དུ་དབུལ།།
ཆོ་ག་ཇི་བཞིན་དུས་བཞིན་བྱ། །ལོ་ཏོག་རྣམ་པ་སྣ་ཚོགས་རྣམས། །མེ་ཏོག་འབྲས་བུ་ས་བོན་དང༌། །སྤོས་རྣམས་ཀུན་གྱིས་ལེགས་པར་བརྒྱན། །མར་དང་སྦྲང་རྩི་འོ་མ་དང༌། །
ནས་ཐུག་འོ་ཐུག་ལ་སོགས་པས། །གཏོར་མའི་བུམ་པ་དགང་བར་བྱ། །མཚན་མ་ཤིན་ཏུ་བཀྲ་ཤིས་པ། །ཕྱོགས་བཞི་རྣམས་སུ་གཞག་པར་བྱ། །ལྔ་པ་དཀྱིལ་འཁོར་དབུས་

90-1-76a


སུ་གཞག། སྤོས་ཀྱིས་བཀང་བའི་ཕུར་བུ་རྣམས། །གྲ་བཞི་དག་ཏུ་གཞག་པར་བྱ། །དཀྱིལ་འཁོར་གྱི་ནི་འགྲམ་ལོགས་སུ། །སེང་ལྡེང་ཕུར་བུ་བཞི་
བཙུགས་ལ། །ཚོན་སྐུད་ཁ་དོག་སྣ་ལྔ་ཡིས། །འཁོར་བར་དམ་དུ་དཀྲི་བར་བྱ། །གལ་ཏེ་བདག་འགྲུབ་འདོད་ན་ནི། །བྲམ་ཟེ་དེ་ལྟར་བྱས་ནས་བྲི། །ཁ་ཟས་དཀར་པོ་ཟོས་ནས་སུ། །ཕན་པར་
འདོད་པས་བྲི་བར་བྱ། །དར་རམ་རས་སམ་གྲོ་ག་འམ། །ཅི་ཡང་རུང་བ་གཞན་ལ་བྲི། །བུད་མེད་དག་ལ་བུ་འདོད་ན། །གི་ཝང་གིས་ནི་ལེགས་པར་བྲི། །དབུས་སུ་ཁྱེའུ་ཞིག་བྲིས་ནས་
ནི༑ ༑རྒྱན་རྣམས་ཀུན་གྱིས་རྣམ་པར་བརྒྱན། །དེ་བཞིན་རིན་ཆེན་གང་བའི་སྣོད། །ལག་པ་གཡོན་ན་ཐོགས་པར་བྱ། །པདྨ་རབ་ཏུ་རྒྱས་གྱུར་ཅིང༌། །བརྒྱན་པ་ལ་ནི་དེ་འདུག་བྱ། །ནོར་
བུ་དོ་ཤལ་གསེར་དག་དང༌། །རིན་ཆེན་སྣ་ཚོགས་རྣམས་ཀྱིས་བརྒྱན། །གདུལ་བར་ཤིན་ཏུ་དཀའ་བ་བྲི། །གྲ་བཞི་དག་ཏུ་རི་བོ་བྲི། །གལ་ཏེ་བདེ་བར་འཚོ་འདོད་ན། །རབ་ཏུ་བསྒྲིམས་
ཏེ་དེ་ལྟར་བྲི། །བྱེ་བྲག་ཏུ་ནི་སྐྱེས་པ་རྣམས། །གུར་གུམ་གྱིས་ནི་བྲི་བར་བྱ། །དེ་ཡི་དགོས་པ་འདོད་པ་རྣམས། །འགྲུབ་འགྱུར་འདི་ལ་ཐེ་ཚོམ་མེད། །པདྨ་གཉིས་སམ་ཡང་ན་
གསུམ༑ ༑བཞི་འམ་ཡང་ན་ལྔ་བྲིས་ཏེ། །པདྨ་ལ་ནི་ཕྱག་རྒྱའི་མཚན། །རྣམ་པ་སྣ་ཚོགས་གཟུགས་སུ་བྲི། །དེ་བཞིན་དུ་ནི་པདྨ་རྣམས། །ཟེ་བས་ཀུན་ཏུ་འཁོར་བར་བྲི། །པདྨ་འདབ་

90-1-76b


མ་རབ་རྒྱས་ལ། །སྡོང་བུ་དར་གྱིས་བཅིངས་པར་བྲི། །པདྨ་ལ་ནི་རྩེ་གསུམ་པ། །ཟུར་བརྒྱད་ལ་ནི་དར་དབྱངས་བྲི། །དེ་བཞིན་པདྨ་དགྲ་སྟར་བཅས། །འདབ་མ་བརྒྱད་དང་ལྡན་པར་བྲི། །
པདྨར་བཅས་པའི་རལ་གྲི་བྲི། །པདྨ་དེ་ནི་དཀར་པོར་བྱ། །པདྨའི་སྟེང་དུ་དུང་ཡང་བྲི། །ཐམས་ཅད་དུ་ཡང་རྒྱས་པར་བྱ། །ཀུན་ཏུ་ཆོ་གའི་མཚན་མ་རྣམས། །མཁས་པ་དག་གིས་བྲི་བར་བྱ། །
གང་ལ་གནོད་པའི་སེམས་འབྱུང་བ། །བྱིས་པའི་གཟུགས་རྣམས་མི་བྲིའོ། །སྣ་ཚོགས་རྒྱན་གྱིས་བརྒྱན་པ་ཡི། །ལྷ་ཡི་གཟུགས་ནི་བྲི་བར་བྱ། །དགེ་སློང་ཕྱིར་ནི་རྡོ་རྗེ་འཆང༌། །གནོད་
སྦྱིན་བསྡིགས་པར་བརྩོན་པར་བྲི། །རྒྱལ་པོ་ཆེན་པོ་བཞི་རྣམས་ཀྱང༌། །ངོས་བཞི་རྣམས་སུ་བྲི་བར་བྱ། །བྲམ་ཟེའི་ཕྱིར་ནི་དབང་ལྡན་ནོ། །རྒྱལ་རིགས་ལ་ནི་དབང་ཕྱུག་ཆེ། །དམངས་
རིགས་ཕྱིར་ནི་རྟག་ཞི་བ། །ཁྱབ་འཇུག་ལེགས་པར་བྲི་བར་བྱ། །རྗེའུ་རིགས་ཕྱིར་ནི་རྣམ་ཐོས་བུ། །ལྷ་ཡི་དབང་ཕྱུག་དབང་པོ་བྲི། །ཁྱེའུ་ཡི་ཕྱིར་ནི་སྐྱེ་རྒུའི་བདག །བློ་གྲོས་ཆེན་པོ་བྲི་བར་
བྱ༑ ༑སྔོ་བསངས་མདོག་ནི་གང་ཡིན་པ། །དེ་ཡི་ཆེད་དུ་ཁྲོས་པ་བྲི། །དཀར་མོའི་ཕྱིར་ནི་གྲགས་ལྡན་པ། །ཕུན་སུམ་ཚོགས་པའི་གཟུགས་སུ་བྲི། །སྦོམ་མའི་ཕྱིར་ནི་ནོར་བུ་བཟང༌། །རབ་ཏུ་
བསྒྲིམས་ཏེ་བྲི་བར་བྱ། །སྐེམ་མོའི་ཕྱིར་ནི་གང་བ་བཟང༌། །རང་བྱུང་ང་ཡིས་བསྟན་པར་བྲི། །སྦྲུམ་མའི་ཕྱིར་ནི་ནག་པོ་ཆེ། །ཚངས་ལྷ་རྣམས་ཀྱང་བྲི་བར་བྱ། །གཞན་ཡང་ཇི་ལྟར་

90-1-77a


ཆོ་ག་ལས། །གོང་དུ་བཤད་པ་བཞིན་དུ་བྲི། །ལས་ཀྱི་ཆོ་ག་མཐོང་ནས་ནི། །རབ་ཏུ་བསྒྲིམས་ཏེ་དེ་བཞིན་བྲི། །རྟག་ཏུ་མགུལ་དུ་བཏགས་ན་ནི། །དེ་ནི་བདེ་བར་
འགྱུར་བ་ཡིན། །རྒྱལ་མཚན་རྩེ་མོའི་པདྨ་ལ། །ཡིད་བཞིན་ནོར་བུ་འབར་བ་བྲི། །པདྨའི་སྙིང་པོར་ཞགས་པ་དང༌། །དེ་བཞིན་འཁོར་ལོའང་བྲི་བར་བྱ། །པདྨའི་སྟེང་དུ་རྡོ་
རྗེ་དང༌། །པདྨའི་སྙིང་པོར་ཐོ་བ་བྲི། །ཆོ་ག་ལས་ནི་འབྱུང་བ་བཞིན། །པདྨའི་སྟེང་དུ་མདུང་ཐུང་བྲི། །ཆོ་ག་ལས་ནི་བརྗོད་པ་བཞིན། །ནོར་བུ་ཐམས་ཅད་རྩེ་མོ་འབར། །འོད་
ཟེར་འཕྲོ་བས་རྒྱས་པ་དང༌། །དར་གྱིས་བཅིངས་པ་བྲི་བར་བྱ། །ཀླུ་མགོ་གདེངས་ཀ་དགུ་ཡོད་ལ། །ནོར་བུ་རབ་ཏུ་འབར་བ་དང༌། །དེ་དག་ཀུན་གྱི་སྙིང་གར་ཡང༌། །རྡོ་རྗེ་གནས་
པར་བསྒྲིམས་ཏེ་བྲི། །རྒྱལ་པོ་རྣམས་ཕྱིར་སྟོབས་ཅན་དང༌། །དེད་དཔོན་མཁས་པས་རྟག་ཏུ་བྲི། །རིག་པ་འཛིན་པ་ཐམས་ཅད་བྲི། །རིག་པའི་ལྷ་མོ་རྣམས་ཀྱང་བྲི། །ཟླ་
བ་ཉི་མ་རྒྱུ་སྐར་བཅས། །སྒྲ་གཅན་མཇུག་རིང་གཟའ་བརྒྱད་བྲི། །ཆོ་ག་བཞིན་དུ་ངེས་བྲིས་ལ། །བློ་གྲོས་ལྡན་པའི་མིས་སེལ་ན། །ཟ་མ་རྣམས་ནི་མ་ནིང་ཡང༌། །བུ་ཕོ་
རྙེད་པར་འགྱུར་བ་ཡིན། །འདིས་ནི་ཐམས་ཅད་འགྲུབ་པར་བྱེད། །ཤིས་ཤིང་སྡིག་པ་ཞི་བར་བྱེད། །རང་བྱུང་གི་ནི་བཀའ་བཞིན་དུ། །གནས་ཀྱི་དམ་པ་ཐོབ་པར་འགྱུར། །

90-1-77b


འཇིག་རྟེན་འདི་ནའང་མཆོག་ཏུ་བདེ། །འཇིག་རྟེན་ཕ་རོལ་ཤིན་ཏུ་བདེ། །སུམ་ཅུ་རྩ་གསུམ་གནས་ལ་སོགས། །ལྷ་གནས་དེ་ཡི་གནས་སུ་འགྱུར། །འཛམ་གླིང་བཟང་ཞིང་ཉམས་དགའ་
བར༑ ༑ཁྱད་པར་ཅན་རིགས་གྲགས་པ་དང༌། །རྒྱལ་རིགས་ཁྱད་པར་འཕགས་པ་དང༌། །བྲམ་ཟེ་ཁྱད་པར་འཕགས་རྣམས་སུ། །བདག་ཉིད་ཆེན་པོ་དེ་སྐྱེས་ཏེ། །རྟག་ཏུ་རིག་དང་བདེ་
བར་འགྱུར། །སོ་སོར་འབྲང་མ་འཆང་བའི་མིས། །བསོད་ནམས་ཐོབ་པ་གང་ཡིན་པ། །སངས་རྒྱས་དག་ནི་ཐམས་ཅད་ཀྱིས། །བསོད་ནམས་ཕུང་པོ་བརྗོད་མི་ནུས། །སེམས་ཅན་
དམྱལ་བའི་སྒོ་རྣམས་བཅད། །མཐོ་རིས་སྒོ་རྣམས་རབ་ཏུ་ཕྱེ། །བདེ་བ་ཕུན་སུམ་ཚོགས་པ་དང༌། །བློ་གྲོས་ཆེན་པོར་འགྱུར་བ་ཡིན། །སངས་རྒྱས་བྱང་ཆུབ་སེམས་དཔས་ཀྱང༌། །རྟག་
ཏུ་དབུགས་ནི་འབྱིན་པར་འགྱུར། །ལུས་ཀྱི་བདེ་བ་ཕུན་སུམ་ཚོགས། །སྟོབས་ཀྱང་ཆེ་བར་འགྱུར་བ་ཡིན། །རྒྱལ་བས་ཇི་སྐད་གསུངས་པ་ལྟར། །འཁོར་ལོས་བསྒྱུར་བར་འགྱུར་བ་
ཡིན༑ ༑མི་དང་ལྷ་རྣམས་དབུགས་འབྱིན་ཏེ། །གནོད་པར་སེམས་པ་སྐྲག་པར་བྱེད། །གང་ཕྱིར་རིག་པ་ལེགས་བཤད་པ། །དེ་ནི་རིང་པོ་མི་ཐོགས་སོ། །དེ་ནི་མཚོན་གྱིས་མི་ཚུགས་
ཏེ༑ ༑དུག་དང་མེས་ཀྱང་ཚུགས་མི་འགྱུར། །དུས་མིན་འཆི་བའི་སྡིག་བ་ཡང༌། །དེ་ལས་ཐག་ནི་རིང་དུ་འགྲོ། །རྣམ་པ་ཀུན་ཏུ་ཉན་པ་འམ། །མཐོང་བ་དང་ནི་རེག་པའང་རུང༌། །འབྱུང་

90-1-78a


པོ་གདོན་དང་རྩོད་པ་དང༌། །ཆུ་དང་མེ་ཡིས་འཇིགས་པ་དང༌། །གཅན་གཟན་སྦྲུལ་དང་སེངྒེ་དང༌། །ཀླུ་དང་ནད་ནི་མི་བཟད་རྣམས། །གང་ལ་རིག་པ་ལེགས་
བཤད་པ། །དེ་ལ་དེ་དག་ཀུན་མི་འབྱུང༌། །དེ་དག་སེམས་ཅན་ཀུན་མཆོག་འགྱུར། །བདུད་རྣམས་ཀུན་གྱིས་ཐམས་ཅད་དུ། །མཆོད་པར་འགྱུར་བའི་འོས་ཡིན་ཏེ། །ཡང་དག་
བཤད་ཀྱིས་མཉན་པར་བྱོས། །རིག་པའི་རྒྱལ་མོ་སོ་སོར་འབྲང་བ་ཆེན་མོའི་ཆོ་ག་རྫོགས་སོ།།    །།དེ་ནས་སེམས་ཅན་ཐམས་ཅད་ལ་སྙིང་བརྩེ་བའི་ཕྱིར་རིག་
སྔགས་འཆང་སྲུང་བའི་ཚུལ་གྱི་ཆོ་ག་བཤད་པར་བྱའོ། །སྲུང་བའི་ཆོ་ག་གང་ཞིག་གིས། །དངོས་གྲུབ་ཆེན་པོ་འགྲུབ་འགྱུར་བ། །གང་དང་གང་དུ་བསྲུངས་བྱས་ནས། །དོན་
ཡོད་འགྱུར་ཏེ་ཐེ་ཚོམ་མེད། །འཇིགས་མེད་རིམས་ཀྱིས་མི་འདེབས་ཏེ། །གཟའ་རྣམས་ཐམས་ཅད་ཟློག་པར་བྱེད། །རྒྱུ་སྐར་རྣམས་ཀྱང་མཐུན་པར་འགྱུར། །ལས་ཀྱི་ལུ་གུ་
རྒྱུད་ཀྱང་གཅོད། །བཟའ་ཉེས་པ་དང་སྒོམ་ཉེས་དང༌། །དགྲ་ཚོགས་ཀུན་གྱིས་བྱས་པ་དང༌། །གནོད་པར་བལྟས་དང་བྲི་ཉེས་དང༌། །བྱད་དང་གང་ཡང་མི་བཟད་དང༌། །ཕྱེ་མ་སྔགས་
ཀྱིས་བཏབ་པ་དང༌། །དུག་འཐུངས་པ་དང་སྦྱོར་བའི་དུག །གང་ཞིག་སྲུང་བ་འཆང་དེ་ལ། །དེ་དག་ཐམས་ཅད་ཞི་བར་འགྱུར། །གང་ཞིག་རིག་ལས་འགལ་བྱེད་པ། །ཡན་ལག་

90-1-78b


རྣམས་ལ་རྣམ་པར་སྨིན། །སོ་སོར་འབྲང་བའི་དམོད་བསྡིགས་ན། །ཕ་རོལ་འཁོར་ནི་མི་བཟད་དང༌། །འཇིགས་པ་ཆེན་པོ་དགྲ་ཡི་རྣམས། །དེ་དག་ཐམས་ཅད་རབ་ཏུ་འབྲོས། །སངས་རྒྱས་
ཐམས་ཅད་མཁྱེན་པ་དང༌། །བྱང་ཆུབ་སེམས་དཔའ་དེས་པས་སྲུང༌། །ཉན་ཐོས་དཀའ་ཐུབ་ཆེན་པོ་དང༌། །རང་སངས་རྒྱས་ཀྱིས་སྲུང་བར་འགྱུར། །གཞན་ཡང་རྣམ་པ་མང་པོ་ཡི། །ལྷ་
ཀླུ་རྫུ་འཕྲུལ་ཆེན་པོ་རྣམས། །འདི་ལ་རྟག་ཏུ་བརྩོན་བྱེད་པ། །དེ་ལ་སྲུང་བ་བྱེད་པར་འགྱུར། །རིག་པ་ཡི་ནི་རྒྱལ་མོ་འདི། །ཐོས་པ་ཙམ་གྱིས་མི་མཆོག་རྣམས། །ཀུན་ཏུ་འཇིགས་པ་
མེད་འགྱུར་ཞེས། །ཐུབ་པ་ཡིས་ནི་དེ་སྐད་གསུངས། །རྨི་ལམ་ངན་དང་ངན་བྱས་དང༌། །གང་ཡང་ནད་འགོ་མི་བཟད་དང༌། །ནད་ཀྱིས་བཏབ་དང་ནད་ཆེན་གྱིས། །གང་དག་ཟིན་ཅིང་
ཁྲག་སྐྱུག་དང༌། །གཞན་ཡང་རྣམ་པ་མང་པོའི་ནད། །འབྲས་དང་ཤུ་བ་སྐམ་པོ་དང༌། །གང་ཡང་གནོད་པ་མི་བཟད་པས། །མི་ཡི་སྐྱེ་རྒུ་ཟིན་པ་དང༌། །མི་རྣམས་མ་རུངས་བྱ་བའི་ཕྱིར།།
མཆོག་ཏུ་མི་བཟད་གནོད་བྱེད་རྣམས། །སྲུང་བ་སྟོབས་ཆེན་ག་ལ་བར། །དེ་དག་ཐམས་ཅད་མི་འབྱུང་ངོ༌། །འདི་ལས་སྲུང་བ་བྱས་ན་ནི། །བཅིངས་པ་ངག་ཀྱང་གྲོལ་བར་འགྱུར། །
སོ་སོར་འབྲང་བ་བྲིས་པས་ཀྱང༌། །གལ་ཏེ་དུས་ཀྱི་ཞགས་པ་ཡིས། །བཟུང་ནས་གཤིན་རྗེའི་གནས་ཁྲིད་པ། །དེ་ཡི་ཚེ་ནི་རྣམ་པར་འཕེལ། །གང་ཞིག་ཚེ་ནི་ཟད་གྱུར་ཏམ། །ཞག་བདུན་

90-1-79a


ན་ནི་འཆི་འགྱུར་བ། །ཡི་གེ་བྲིས་པའི་བར་ཙམ་གྱིས། །འཚོ་བར་གྱུར་ཏེ་ཐེ་ཚོམ་མེད། །ཆོ་ག་བཞིན་དུ་སྲུང་བ་བྱས། །ཡང་ན་ཐོས་པ་ཙམ་གྱིས་ཀྱང༌། །ཀུན་ཏུ་
དགེ་བ་ཐོབ་པར་འགྱུར། །འདོད་པ་བཞིན་དུ་བདེ་བར་འཚོ། །གང་དག་སུམ་ཅུ་རྩ་གསུམ་ལྷ། །སྟོང་ཕྲག་དྲུག་ཅུ་རྩ་བརྒྱད་དང༌། །བྱེ་བ་ཁྲག་ཁྲིག་ཕྲག་བརྒྱ་དང༌། །བརྒྱ་བྱིན་
མདུན་ནས་འགྲོ་བ་ཀུན། །སེམས་ཅན་དེ་ལ་བསྲུང་བའི་ཕྱིར། །ཕྱི་བཞིན་འབྲང་ཞིང་གནས་པར་བྱེད། །འཇིག་རྟེན་སྐྱོང་བ་བཞི་པོ་དང༌། །ལག་ན་རྡོ་རྗེ་སྟོབས་ཆེན་ཡང༌། །རིག་
པའི་རིགས་ནི་བརྒྱ་དག་དང༌། །ལྷན་ཅིག་རྟག་ཏུ་སྲུང་བར་བྱེད། །ཟླ་བ་ཡིད་བཟང་ཉི་མ་དང༌། །ཚངས་པ་ཁྱབ་འཇུག་དབང་ཕྱུག་ཆེ། །ནོར་བུ་བཟང་དང་གཤིན་རྗེ་དང༌། །སྟོབས་
ཀྱི་ལྷ་ནི་སྟོབས་ཆེན་དང༌། །གང་བ་བཟང་པོ་དཔལ་ཆེན་དང༌། །འཕྲོག་མ་བུ་དང་བཅས་པ་དང༌། །ལྔ་འཛིན་པ་དང་ལྔས་རྩེན་དང༌། །སྨིན་དྲུག་བུ་དང་ཚོགས་དབང་དང༌། །ལྷ་
མོ་ཆེན་མོ་དཔལ་ཅན་དང༌། །རྣམ་ཐོས་བུ་དང་དབྱངས་ཅན་དང༌། །དུང་ཅན་དང་ནི་མེ་ཏོག་སོ། །དེ་བཞིན་རལ་པ་གཅིག་པ་དང༌། །གནོད་སྦྱིན་ཆེན་མོ་དཔལ་ཡོན་ཅན། །
རྟག་ཏུ་སྲུང་བ་བྱེད་པར་འགྱུར། །ཟ་མ་རྣམས་ཀྱི་བུ་ཡང་སྐྱེད། །མངལ་ན་གནས་པ་བདེ་བར་བྱེད། །དེ་ནི་ཇི་སྲིད་འཚོ་བའི་བར། །འདི་ནི་སྲུང་བ་ཆེན་པོར་འགྱུར། །འཇིགས་

90-1-79b


མེད་འཐབ་མོ་གཡུལ་འགྱེད་པར། །དཔའ་བོ་རྣམས་ལ་རྟག་རྒྱལ་སྦྱིན། །ཆོས་ལ་ངེས་པའི་ལྷ་རྣམས་ལ། །འདིས་ནི་གནང་བ་སྦྱིན་པར་བྱེད། །སྡིག་པ་རྣམ་པར་གཞིག་པའི་ཕྱིར།།
གུས་པར་བྱས་ཏེ་བྲིས་ན་ནི། །དེ་བཞིན་གཤེགས་དང་དེ་བཞིན་དུ། །བྱང་ཆུབ་སེམས་དཔའང་ལྟ་བར་འགྱུར། །དེ་ཡི་གྲགས་པ་རྣམ་པར་འཕེལ། །བསོད་ནམས་དང་ནི་ཚེ་ཡང་འཕེལ།།
ནོར་རྣམས་དང་ནི་འབྲུ་དག་ཀྱང༌། །འབྱོར་པར་འགྱུར་ཏེ་ཐེ་ཚོམ་མེད། །བདེ་བར་གཉིད་ཀྱིས་ལོག་པ་དང༌། །བདེ་བར་རབ་ཏུ་སད་པར་འགྱུར། །འབྱུང་པོའི་ཚོགས་རྣམས་ཐམས་
ཅད་དང༌། །དགྲ་ཀུན་གྱིས་ཀྱང་མི་རྫིའོ། །གཡུལ་འགྱེད་པ་ཡི་ཚེ་ན་ཡང༌། །རིག་པ་སྒྲུབ་པ་བྱས་ན་ནི། །སྲུང་བ་བླ་ན་མེད་པ་འདིས། །རྟག་ཏུ་རྒྱལ་བར་འགྱུར་བར་བྱེད། །བདེ་བར་
རིག་པ་སྒྲུབ་བྱེད་ཅིང༌། །དེ་ལ་བགེགས་ནི་འབྱུང་མི་འགྱུར། །དེ་ཡིས་བསམ་པ་ཐམས་ཅད་འགྲུབ། །དཀྱིལ་འཁོར་ཀུན་ཏུ་ཞུགས་པ་ཡིན། །སྐྱེ་བ་དག་ནི་ཐམས་ཅད་དུ། །དེ་
ནི་མྱུར་དུ་དམ་ཚིག་ཤེས། །རྒྱལ་བའི་ཡོན་ཏན་འཛིན་པའི་ཕྱིར། །དེ་ནི་ཡིད་བརྟན་འོས་ཡིན་ནོ། །བཀྲ་ཤིས་ཐམས་ཅད་རབ་ཏུ་རྫོགས། །བསམ་པ་ཐམས་ཅད་གྲུབ་པར་བྱེད།།
འདི་ནི་བྲིས་པ་ཙམ་གྱིས་ཀྱང༌། །བདེ་བ་ཐམས་ཅད་འབྱོར་པར་འགྱུར། །བདེ་བར་འཆི་བའི་དུས་བྱས་ནས། །མཐོ་རིས་སུ་ནི་འགྲོ་བར་འགྱུར། །འཐབ་པ་དང་ནི་རྩོད་པ་དང༌། །

90-1-80a


འབྱེད་པ་མཆོག་ཏུ་མི་བཟད་པར། །འཇིགས་པ་ཀུན་ལས་གྲོལ་འགྱུར་ཏེ། །རྒྱལ་བས་ཇི་སྐད་གསུངས་བཞིན་ནོ། །སྐྱེ་བ་རྣམས་སུ་སྐྱེ་བ་ནི། །རྟག་ཏུ་སྐྱེ་དྲན་
ཐེ་ཚོམ་མེད། །རྒྱལ་པོ་བཙུན་མོ་འཁོར་བཅས་པ། །འདི་ཡི་དབང་དུ་འགྱུར་བ་ཡིན། །འཇིག་རྟེན་དགེ་བར་གྲགས་པ་ཡིན། །རྟག་ཏུ་ཐུན་མོང་འགྱུར་བ་ཡིན། །དེ་ནི་ཀུན་ལ་
སྡུག་པར་འགྱུར། །ལྷ་དང་མི་ནི་གང་ཡང་རུང༌། །ཉིན་དང་མཚན་རྣམས་རྟག་པར་ཡང༌། །དེ་ལ་སྲུང་བ་བདེ་བར་འགྱུར། །ཡང་དག་རྫོགས་པའི་སངས་རྒྱས་གསུངས། །སྔགས་
ཚིག་འདི་དག་འདིར་འགྲུབ་བོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐུགས་རྗེ་ཆེན་པོ་དང་ལྡན་པ་ཤཱཀྱ་ཐུབ་པ་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་ཐམས་
ཅད་ལ་ཕྱག་འཚལ་ལོ། །སངས་རྒྱས་བསྟན་པ་འཕེལ་བྱའི་ཕྱིར། །དེ་ལ་གུས་པས་ཕྱག་འཚལ་ནས། །སེམས་ཅན་ཀུན་ལ་སྙིང་བརྩེའི་ཕྱིར། །ད་ནི་ང་ཡིས་བརྗོད་
པར་བྱ༑ ༑རིག་པ་གཟི་བརྗིད་ཆེན་མོ་འདི། །སྟོབས་ཆེན་ཕ་རོལ་གནོན་པ་སྟེ། །རྡོ་རྗེ་གདན་ལ་ཐུག་པ་ཡིས། །འདི་ནི་གསུངས་མ་ཐག་ཏུ་ཡང༌། །བདུད་དང་བདུད་ཀྱི་རིགས་

90-1-80b


རྣམས་དང༌། །གཟའ་དང་ལོག་པར་འདྲེན་པ་དང༌། །བགེགས་རྣམས་ཇི་སྙེད་གང་ཡོད་པ། །ཐམས་ཅད་དེ་ཡི་མོད་ལ་འབྱེར། །ཏདྱ་ཐཱ། ཨོཾ་གི་རི་གི་རི། གི་རི་ཎི་གི་རི་ཎི། གི་རི་བ་ཏི།
གུ་ཎ་བ་ཏི། ཨཱ་ཀཱ་ཤ་བ་ཏི། ཨཱ་ཀཱ་ཤ་བི་ཤུདྡྷེ། སརྦྦ་པཱ་པཾ་བི་ག་ཏེ། ཨཱ་ཀཱ་ཤ་ག་ག་ན་ཏ་ལེ། ཨཱ་ཀཱ་ཤ་བི་ཙ་རི་ཎི། ཛྭཱ་ལི་ཏ་ཤི་ཁ་རེ། མ་ཎི་མཽ་ག་ཏི། ཁ་ཙི་ཏ་མཽ་ལི་དྷ་རེ། སུ་ཀེ་ཤེ་།སུ་
བཀྟེ༑ སུ་ནེ་ཏྲེ། སུ་བརྞྞེ། སུ་བརྞ་གཽ་རེ། ཨ་ཏཱི་ཏེ། ཨ་ནཱ་ག་ཏེ། པྲ་ཏྱུད་པནྣེ་ན་མ། ན་མཿསརྦྦེ་ཥཱཾ། བུདྡྷཱ་ནཱན་ཛྭ་ལ་ཏི། ཏེ་ཛ་སཱཾ། བུདྡྷེ། སུ་བུདྡྷེ། བྷ་ག་བ་ཏི། སུ་རུཀྵ་ཎི། སུཀྵ་མེ། སུ་པྲ་ཕེ།
སུ་ད་མེ༑ སུ་དཱནྟེ། བ་རེ་བ་རེ་ཏེ། བྷ་ག་བ་ཏེ། བྷ་དྲ་བ་ཏི། བྷ་དྲེ་སུ་བྷ་དྲེ་།བི་མ་ལེ། ཛ་ཡ་བྷ་དྲེ། ཙཎྜི་ཙཎྜི། པྲ་ཙཎྜེ། པྲ་ཙཎྜེ། བཛྲ་ཙཎྜེ། མཧཱ་ཙཎྜེ། གཽ་རི། གཱཾ་དྷཱ་རི། གཽ་རི། ཙཽ་རི། ཙཎྜ་
ལི༑ མཱ་ཏཾ་གི །བརྩ་སི། པུཀྐ་སི། སུ་མ་ཏི། ཤཱ་བ་རི། ཤཱ་བ་རི། ཤཾ་ཀ་རི། དྲ་མི་ཌི། དྲཱ་མི་ཌི། རཽ་དྲི་ཎི། སརྦ་གྲ་ཧ་བི་དཱ་རི་ཎི། སརྦྦ་ཨརྠ་སཱ་དྷཱ་ནི། །པ་ར་མཱརྠ་སཱ་དྷཱ་ནི། ཧ་ན་ཧ་ན་།སརྦྦ་
ཤ་ཏྲཱུཾ༑ ད་ཧ་ད་ཧ། སརྦྦ་དུཥྚཱཾ། པྲེ་ཏ་བི་ཤ་ཙ་ཌཱ་ཀི་ནཱི་ཎཱི། མ་ནུཾ་ཥཱ། ཨ་མ་ནུ་ཥྱ་ནཱཉྩ། པ་ཙ་པ་ཙ། ཧྲྀ་ད་ཡན། གདོན་མ་རུངས་པ་རྣམས་ཀྱི་སྲོག་གཞོམ་དུ་གསོལ། བཅོམ་ལྡན་
འདས་མ། བདག་གི་སྡིག་པ་ཐམས་ཅད་གཞིག་ཏུ་གསོལ། གཞིག་ཏུ་གསོལ། ཐམས་ཅད་དུ་འཇིགས་པ་དང༌། གནོད་པ་ཐམས་ཅད་ལས་བདག་ལ་སྲུང་དུ་གསོལ། སྲུང་དུ་

90-1-81a


གསོལ༑ མ་རུངས་པ་ཐམས་ཅད་བཅིང་དུ་གསོལ། སརྦྦ་ཀི་ཝི་ཥ་ནཱ་ཤ་ནི། མཱརྟཎྜ། མྲྀ་ཏྱུ་དཎྜ་ནི་བཱ་ར་ཎི་མཱ་ན་ནི། དཎྜ་མཱ་ན་ནི། མ་ཧཱ་མཱ་ན་ནི། མ་ཎི་དྷ་རི་ཎི།
མཱརྟ་ད་ནེ་མ་ནི་ནི་མརྟ་ནི་མྲྀཏ་དཎྜེ། ཙ་ལེ་ཙ་ལེ་བི་མ་ལེ། ཙི་ཊི་ཙི་ཊི། བི་ཊི་བི་ཊི། ནི་ཊི་ནི་ཊི། ཏི་ཊི་ཏི་ཊི། ན་ཏུ་ཊི། གྷ་རི་ནི་གྷ་རི་ནི། ནི་མི་ཎི། པཱི་རི་ཎཱི། བཱིཪྱི་ནི་པྲ་བ་རེ། པྲ་བ་
ར་ས་མ་རེ། ཙཎྜ་ལི། མཱ་ཏཾ་གི། རུནྡྷ་སི། ཀ་ར་སི། ས་རི། བརྩ་སི། སུ་མ་ཏི། བུཀྐ་སི། ཤ་བ་རི། ཤཱ་བ་རི། ཤཾ་ཀ་རི། དྲ་མི་ཌི། དྲ་མི་ཌི། ད་ཧ་ཎི། པ་ཙ་ཎི། མ་ཐ་ཎི། མརྡ་ནི།
ས་ར་ལི༑ ས་ར་ལེ། ས་ར་ལཾ་བྷེ། ཧཱི་ན་མ་དྷྱོད་ཀྲིཥྚ། བི་དྷཱ་ར་ཎི། བི་དྷཱ་རི་ཎི། མ་ཧི་ལེ། མ་ཧི་ལེ། མ་ཧཱ་མ་ཧི་ལེ། ནི་ག་ཌ། ནི་ག་ཌ། བྷཉྫ། མཏྟི། མཏྟེ། མཏྟི་ནི། དཱནྟི། ཙཀྲེ། ཙཀྲ་
བཱ་ཀི་ནི། ཛྭ་ལེ་ཛྭ་ལེ། ཛྭཱ་ལེ་ཛྭཱ་ལེ། ཛྭཱ་ལ་ནི། ཤ་བ་རི་ཤ་བ་རི། ཤཱ་བ་རི་ཤཱ་བ་རི། སརྦྦ་བྱཱ་དྷི་ཧ་ར་ནི། མུ་ནི་མུ་ནི། ཙཱུ་ཌི་ཙཱུ་ཌི། ཙཱུ་ཌ་ནི་ཙཱུ་ཌ་ནི། མ་ཧཱ་ཙུ་ཌི་ནི། ནི་མི་ནི་
མི༑ ནི་མིནྡྷ་རི། ཏྲཻ་ལོ་ཀ། ད་ཧ་ནི། ཏྲཻ་ལོ་ཀ་ཨཱ་ལོ་ཀ་ཀ་རི། ཏྲཻ་དྷཱ་ཏུ་ཀ་བྱཱ་བ་ལོ་ཀི་ནི། བཛྲེ། བ་ར་ཤུ། པཱ་ཤ། མུངྒ་ར། གངྒ། ཤཾ་ཁ། ཙཀྲ། ཏྲི་ཤཱུ་ལ། ཙིནྟཱ་མ་ཎི།
མ་ཧཱ་བིདྱཱ་དྷ་ར་ཎི། བདག་ཐམས་ཅད་དུ་གནས་ཐམས་ཅད་ན་གནས་པ་ན་མ་རུངས་པ་ཐམས་ཅད་དང༌། མི་དང་མི་མ་ཡིན་པའི་འཇིགས་པ་ཐམས་ཅད་དང༌།


90-1-81b


ནད་ཐམས་ཅད་དང༌། འཇིགས་པ་ཐམས་ཅད་ལས་སྲུང་དུ་གསོལ། སྲུང་དུ་གསོལ། བཛྲེ་བཛྲེ་བཛྲ་པ་ཏི། བཛྲ་པཱ་ཎི་དྷ་རེ། ཧི་ལི་ཧི་ལི། མི་ལི་མི་ལི། ཀི་ལི་ཀི་ལི། ཙི་ལི་ཙི་ལ་
བི་ལི་བི་ལི། སི་ལི་སི་ལི། བ་ར་བ་ར། བ་ར་དེ། སརྦྦ་ཏྲ། ཛ་ཡ་ལབྡྷེ་སྭཱཧཱ། སརྦྦ་བཱ་པཾ། བི་དཱ་རི་ཎི་སྭཱཧཱ། སརྦྦ་ཏྲ། སརྦྦ་བྱཱ་དྷི་ཧ་ར་ཎ་སྭཱཧཱ། སརྦྦ་ཏྲ། སརྦྦ་ཤ་ཏྲཱུཾ་བྷ་ཡ་ཧར་ཎི་
སྭཱཧཱ། སརྦྦ་བྷ་ར་ཎི་སྭཱཧཱ། སྭསྟི་རྦྷ་པ་ཏུ་མཱཾ་སྭཱཧཱ། ཤཱནྟིཾ་ཀ་རི་སྭཱཧཱ། པུཥྚིཾ་ཀ་རི་སྭཱཧཱ། བ་ལ་བརྡྷ་རི་ཎི་སྭཱཧཱ། ཛ་ཡ་ཏུ། ཛ་ཡེ་ཛ་ཡེ། ཛ་ཡ་བ་ཏི། ཀ་མ་ལེ། བི་མ་ལེ། བི་པུ་ལེ་
སྭཱཧཱ༑ སརྦྦ་ཏ་ཐཱ་ག་ཏ་མཱུརྟེ་སྭཱཧཱ། ཨོཾ་བྷུ་རི་མ་ཧཱ་ཤཱནྟི་སྭཱཧཱ། ཨོཾ་བྷུ་རི་བྷུ་རི། བཛྲ་པ་ཧི། སརྦྦ་ཏ་ཐཱ་ག་ཏ་ཧྲྀ་ད་ཡ། པཱུ་ར་ཎི། ཨཱ་ཡུཿསནྡྷ་ར་ནི། བ་ལ་བ་ལ། བ་ལ་བ་ཏི། ཛ་ཡ་
བི་ཛྱེ། ཧཱུཾ་ཧཱུཾ་ཕཊ་ཕཊ་སྭཱཧཱ། བྲམ་ཟེ་ཆེན་པོ། གང་ལ་ལ་ཞིག་གིས་དེ་བཞིན་གཤེགས་པའི་སྐུ་རིག་པའི་གསང་སྔགས་ཀྱི་གཞི་གཟུངས་འདིས་ཡོངས་སུ་སྲུང་བ་བྱས་ཤིང་
ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། དབྱུག་པ་སྤང་བ་དང༌། མཚོན་ཆ་སྤང་བ་བྱས་ན།
དེ་ཚེ་ཡོངས་སུ་ཟད་པ་ལས་ཀྱང་རྣམ་པར་འཕེལ་ཏེ་རིང་དུ་བདེ་བར་འཚོ་བར་འགྱུར་རོ། །དྲན་པ་ཕུན་སུམ་ཚོགས་པར་འགྱུར་རོ། །བསྐྲད་པ་ཙམ་དང༌། རྡོ་རྗེས་བྱབས་

90-1-82a


པ་ཙམ་གྱིས་དུས་མ་ཡིན་པར་འཆི་བ་དང༌། ནད་ཆེན་པོ་ལས་ཡོངས་སུ་ཐར་པར་འགྱུར་རོ། །དེའི་ནད་ཐམས་ཅད་ཀྱང་རབ་ཏུ་ཞི་བར་འགྱུར་
རོ༑ ༑རྒྱུན་རིང་དུ་ན་བ་ལ་ཡང་བྱབས་པ་ཙམ་གྱིས་རབ་ཏུ་ཞི་བར་འགྱུར་རོ། །ཉིན་གཅིག་བཞིན་དུ་ཁ་ཏོན་དུ་བཏོན་ན། ཤེས་རབ་ཆེན་པོར་འགྱུར་རོ། །གཟི་བརྗིད་
དང་༑ སྟོབས་དང༌། བརྩོན་འགྲུས་དང༌། སྤོབས་པ་ཕུན་སུམ་ཚོགས་པར་འགྱུར་རོ། །དེའི་སྡིག་པ་དང་ལས་ཀྱི་སྒྲིབ་པ་གདོན་མི་ཟ་བར་མྱོང་བར་འགྱུར་བ་ཐམས་ཅད་
ཀྱང་མ་ལུས་པར་ཡོངས་སུ་ཟད་པར་འགྱུར་རོ། །སངས་རྒྱས་དང༌། བྱང་ཆུབ་སེམས་དཔའ་དང༌། ལྷ་དང༌། ཀླུ་དང༌། གནོད་སྦྱིན་ལ་སོགས་པ་ཐམས་ཅད་ཀྱང་དེའི་
ལུས་ལ་གཟི་བརྗིད་དང༌། སྟོབས་དང༌། བརྩོན་འགྲུས་སྣོན་པར་འགྱུར་རོ། །དགའ་བ་ཆེན་པོ་མང་བར་འགྱུར་རོ། །བྲམ་ཟེ་ཆེན་པོ། ཐ་ན་རིག་པ་ཆེན་མོའི་གསང་སྔགས་
ཀྱི་གཞི་འདི་དུད་འགྲོའི་སྐྱེ་གནས་སུ་སོང་བ་རི་དྭགས་དང༌། བྱའི་རྣ་ལམ་དུ་ཐོས་ན་ཡང་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་
ཕྱིར་མི་ལྡོག་པར་འགྱུར་ན། སོ་སོར་འབྲང་བ་ཆེན་མོའི་གཟུངས་འདི་ལ་དད་པའི་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་

90-1-82b


བསྙེན་ནམ། དགེ་བསྙེན་མའམ། རྒྱལ་པོའམ། རྒྱལ་པོའི་བློན་པོའམ། བྲམ་ཟེའམ། རྒྱལ་རིགས་སམ། དེ་ལས་གཞན་པ་འགའ་ཞིག་གིས་ལན་གཅིག་ཐོས་ཏེ། ཐོས་ནས་ཀྱང་
དད་པ་ཆེན་པོ་དང༌། གུས་པ་དང༌། ལྷག་པའི་བསམ་པས་ཡི་གེར་འབྲིའམ། ཡི་གེར་འབྲིར་འཇུག་གམ། འཆང་ངམ། ཀློག་གམ། ཡིད་དྲག་པོས་སྒོམ་མམ། གཞན་ལ་རྒྱ་
ཆེར་ཡང་དག་པར་རབ་ཏུ་སྟོན་པ་ལྟ་ཅི་སྨོས་ཏེ། བྲམ་ཟེ་ཆེན་པོ། དེ་ལ་དུས་མ་ཡིན་པར་འཆི་བ་བརྒྱད་རྣམ་པ་ཐམས་ཅད་དུ་འབྱུང་དུ་མ་དོགས་ཤིག །དེའི་ལུས་ལ་ནད་ཆེན་
པོ་རྣམས་འབྱུང་བར་མི་འགྱུར་རོ། །དེའི་ལུས་ལ་མེས་མི་ཚུགས། དུག་གིས་མ་ཡིན། མཚོན་གྱིས་མ་ཡིན། དུག་སྦྱར་མས་མ་ཡིན། བྱད་ཀྱིས་མ་ཡིན། གཡེང་བྱེད་ཀྱིས་
མ་ཡིན། སྔགས་ཀྱི་ལས་ཀྱིས་མ་ཡིན། ཕྱེ་མའི་སྦྱོར་བས་མ་ཡིན། ཡན་ལག་ན་བར་མི་འགྱུར། རིམས་ཀྱིས་བཏབ་པར་མི་འགྱུར། ཀླད་པ་ན་བ་དང༌། ཉིན་གཅིག་པ་
དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། ཉིན་བདུན་པའི་རིམས་རྣམས་དེའི་ལུས་ལ་འབྱུང་བར་མི་འགྱུར་རོ། །དྲན་བཞིན་དུ་བདེ་བར་གཉིད་
ལོག་ཅིང་དྲན་བཞིན་དུ་བདེ་བར་སད་པར་འགྱུར་རོ། །ཡོངས་སུ་མྱ་ངན་ལས་འདས་པ་ཆེན་པོ་ཡང་འཐོབ་པར་འགྱུར་རོ། །ལན་གཅིག་གིས་ཆོས་དང་ལྡན་པའི་དབང་

90-1-83a


ཕྱུག་ཆེན་པོ་ཐོབ་པར་འགྱུར་རོ། །དེ་གང་དང་གང་དུ་སྐྱེ་བའི་སྐྱེ་བ་དེ་དང་དེར་སྐྱེ་བ་དྲན་པར་འགྱུར་རོ། །སེམས་ཅན་ཐམས་ཅད་ཀྱང་བྱམས་པར་
འགྱུར༑ ཕྱག་བྱ་བའི་གནས་སུ་འགྱུར། །སེམས་ཅན་དམྱལ་བ་དང༌། དུད་འགྲོའི་སྐྱེ་གནས་ཀྱི་འགྲོ་བ་ཐིབས་པོ་ཀུན་དང༌། ཡི་དྭགས་སུ་སྐྱེ་བ་རྣམས་ལས་ཡོངས་སུ་ཐར་
པར་འགྱུར་རོ། །ཇི་ལྟར་ཉི་མའི་དཀྱིལ་འཁོར་སེམས་ཅན་ཐམས་ཅད་ལ་སྣང་བར་བྱེད་པ་དེ་བཞིན་དུ་འོད་ཟེར་གྱིས་སྣང་བ་བྱེད་པར་འགྱུར་རོ། །ཇི་ལྟར་ཟླ་བའི་དཀྱིལ་
འཁོར་བདུད་རྩིའི་མཐུས་སེམས་ཅན་ཐམས་ཅད་ཀྱི་ལུས་སིམ་པར་བྱེད་པ་དེ་བཞིན་དུ་ཆོས་ཀྱི་བདུད་རྩིས་སེམས་ཅན་ཐམས་ཅད་ཀྱི་རྒྱུད་ཚིམ་པར་བྱེད་པར་འགྱུར་རོ།།
རིག་པའི་རྒྱལ་མོ་ཆེན་མོ་སོ་སོར་འབྲད་བ་ཆེན་མོའི་མཐུས་དེ་ལ་གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཡི་དྭགས་དང༌། ཤ་ཟ་དང༌། སྐེམ་བྱེད་དང༌། བརྗེད་བྱེད་དང༌།
མཁའ་འགྲོ་མ་དང༌། གདོན་མ་རུངས་པ་ཐམས་ཅད་དང༌། བགེགས་དང༌། ལོག་འདྲེན་ལ་སོགས་པ་ཐམས་ཅད་ཀྱིས་གཙེ་བར་མི་ནུས་སོ། །དེ་དག་འོངས་ན་ཡང་རིག་པའི་རྒྱལ་
མོ་ཆེན་མོ་འདི་དྲན་པར་བྱའོ། །འོན་ཀྱང་འདི་ལྟ་སྟེ། རིག་པའི་རྒྱལ་མོ་ཆེན་མོ་སོ་སོར་འབྲང་བ་ཆེན་མོ་འདི་ཉིད་ཀྱི་མཐུས་མ་རུངས་པ་དེ་དག་ཐམས་ཅད་རིག་པ་འཛིན་པའི་

90-1-83b


དབང་དུ་འགྱུར་ཏེ། བསྒོ་བ་བཞིན་དུ་ངག་ཉན་པར་འགྱུར་རོ། །དེ་ལ་དགའི་འཇིགས་པ་མི་འབྱུང་ངོ༌། །དགྲའི་ཚོགས་ཐམས་ཅད་དང༌། རྒྱལ་པོ་དང༌། རྒྱལ་པོའི་བློན་པོ་དང༌། བྲམ་ཟེ་
དང༌། ཁྱིམ་བདག་རྣམས་ཀྱང་འགལ་བར་བྱེད་པར་མི་འགྱུར་རོ། །ཐ་ན་གསད་པར་འོས་པ་ཞིག་ལ་གཤེད་མའི་མི་རྣམས་ཀྱིས་མཚོན་གདབ་པར་གཟས་ན་ཡང་མཚོན་རྣམས་རྡུལ་
བཞིན་དུ་དུམ་བུ་དུམ་བུར་ཆག་པར་འགྱུར་རོ། །དེ་ཉིད་ཀྱི་དུས་ན་དེ་ལ་ཆོས་ཐམས་ཅད་མངོན་སུམ་དུ་འགྱུར་རོ། །དེའི་དྲན་པའི་སྟོབས་ཀྱང་ཆར་འགྱུར་རོ། །འདི་ནི་སྲིན་པོ་འཇོམས་པའི་མཆོག།
གཙང་ཞིང་སྡིག་པ་འཇིག་པར་བྱེད། །དཔལ་དུ་བྱེད་ཅིང་བློ་ཡང་བྱེད། །ཡོན་ཏན་ཐམས་ཅད་རྣམ་པར་འཕེལ། །འདི་ནི་བཀྲ་ཤིས་ཐམས་ཅད་བྱེད། །བཀྲ་ཤིས་མ་ཡིན་རྣམ་པར་འཇིག །
རྨི་ལམ་བཟང་པོ་རྨི་བར་བྱེད། །རྨི་ལམ་ངན་པ་རྣམ་པར་འཇིག། རིག་པ་མཐུ་སྟོབས་ཆེན་མོ་འདི། །སྐྱེས་པ་བུད་མེད་སྲུང་བའི་མཆོག །འབྲོག་དགོན་དང་ནི་མྱ་ངན་ལས། །རྟག་
ཏུ་དེ་ཡི་མོད་ལ་ཐར། །རྫོགས་པའི་སངས་རྒྱས་བཀའ་བཞིན་དུ། །འདོད་པ་དག་ནི་ཀུན་ཀྱང་རྙེད། །ལམ་ལས་ལམ་གོལ་ཞུགས་ན་ཡང༌། །རིག་པ་འདི་ནི་རྗེས་དྲན་ན། །མྱུར་
དུ་ལམ་དང་བཟའ་བ་དང༌། །བཏུང་བ་མཆོག་ཀྱང་རྙེད་པར་འགྱུར། །ལུས་དང་ངག་དང་ཡིད་རྣམས་ཀྱིས། །མི་དགེ་མང་པོ་གང་ཡང་རུང༌། །ཚེ་རབས་སྔ་མར་ཅི་བྱས་པ། །

90-1-84a


དེ་དག་ཐམས་ཅད་བྱང་བར་འགྱུར། །དྲན་པ་དང་ནི་འཆང་བ་དང༌། །འཛིན་དང་ཡི་གེར་འབྲི་བ་དང༌། །ཚིག་ཏུ་འདོན་ནམ་ཀློག་པ་དང༌། །བཟླས་བརྗོད་བྱེད་དམ་
གཞན་སྟོན་ན། །དེ་ནི་རིང་པོར་མི་ཐོགས་པར། །ཆོས་ཀུན་རྟོགས་པར་ཁོང་དུ་ཆུད། །དེ་ལྟར་ཆོས་ཀྱི་རོ་རྙེད་ན། །སྡིག་པ་རྣམས་ནི་ཟད་པར་འགྱུར། །ཡིད་ཀྱིས་ཅི་དང་ཅི་འདོད་པ། །
དགོས་པ་ཐམས་ཅད་འགྲུབ་པར་བྱེད། །འཆི་བའི་འཇིགས་པ་ཐམས་ཅད་དང༌། །རྒྱལ་པོ་དང་ནི་མེ་དང་ཆུ། །གློག་དང་དེ་བཞིན་ཀུན་འཇོམས་ལས། །འདི་ནི་དེ་ལས་སྐྱོབ་པར་
འགྱུར། །རིག་པ་འབུམ་དུ་བཟླས་ན་ནི། །གཡུལ་འགྱེད་པ་དང་རྩོད་པ་དང༌། །གང་ཡང་གཅན་གཟན་མ་རུངས་པ། །དེ་དག་ཐམས་ཅད་འབྲོས་པར་འགྱུར། །སངས་རྒྱས་ཀུན་
གྱིས་གསུངས་པ་ཡི། །དངོས་གྲུབ་མཆོག་གི་རིག་པ་འདི། །བརྗོད་ན་སྒྱིད་ལུག་མི་འགྱུར་བར། །བྱང་ཆུབ་ཚོགས་རྣམས་རྫོགས་པར་བྱེད། །བདག་དང་གཞན་གྱི་དོན་
སྒྲུབ་ཕྱིར། །གནས་ཀྱི་རྣམ་པ་ཐམས་ཅད་དུ། །རིག་པ་འདི་ལ་སྦྱོར་ན་ནི། །འདོད་པའི་ལས་རྣམས་གང་ཡིན་པ། །སྒྲིམ་མི་དགོས་པར་རིག་འདི་ལས། །འགྲུབ་འགྱུར་འདི་ལ་
ཐེ་ཚོམ་མེད། །ནད་པ་རྣམས་ནི་གསོ་བྱ་བ། །ད་ནི་རབ་ཏུ་བཤད་པར་བྱ། །ས་དང་ལྕི་བ་བསྲེས་པ་ཡིས། །དཀྱིལ་འཁོར་གྲུ་བཞི་ལྷམ་པར་བྱ། །ཚོན་གྱི་ཕྱེ་མ་སྣ་ལྔ་ཡིས། །

90-1-84b


དཀྱིལ་འཁོར་སྡུག་གུར་བྲི་བར་བྱ། །མཁས་པ་རྣམས་ཀྱིས་ཆོ་ག་བཞིན། །བུམ་པ་གང་བ་བཞི་ཡང་གཞག །དེ་ལ་མེ་ཏོག་སིལ་མས་གཏོར། །བདུག་པ་མཆོག་གིས་བདུག་
པར་བྱ༑ ༑སེམས་ཅན་ཆེན་པོ་གདུལ་བའི་ཕྱིར། །གཏོར་མ་ཡིས་ནི་ལས་ཀྱང་བྱ། །སྔ་མ་བཞིན་དུ་མེ་ཏོག་སྤོས། །ཆོ་ག་བཞིན་དུ་འདི་ལ་མཆོད། །དར་གྱིས་བཅིངས་པའི་མདའ་
བཞི་ཡང༌། །དཀྱིལ་འཁོར་གྲ་བཞིར་གཟུགས་པར་བྱ། །དེ་ཡི་འོག་ཏུ་ནད་པ་ཡང༌། །དྲི་ཞིམ་སྤོས་ཀྱིས་ལུས་བསྐུས་ཏེ། །གཙང་མའི་གོས་རྣམས་བསྐོན་ནས་ནི། །དཀྱིལ་འཁོར་དབུས་
སུ་གཞག་པར་བྱ། །དེ་ནས་ཤར་ཕྱོགས་ཁ་བསྟན་ཏེ། །རིག་པ་འདི་ནི་བརྗོད་པར་བྱ། །ལན་བདུན་བཟླས་བརྗོད་བྱས་ནས་སུ། །མཁས་པས་དེ་ལ་བསྲུང་བར་བྱ། །དེ་ནས་ནད་པའི་
དོན་གྱི་ཕྱིར། །ལན་གྲངས་ཉི་ཤུ་རྩ་གཅིག་ཏུ། །རིག་པ་འདི་ནི་བརྗོད་བྱས་ནས། །དེ་ནི་ནད་ཀུན་ཞི་བར་འགྱུར། །དེ་ནས་གཏོར་མའི་བུམ་པ་ལ། །ལན་བདུན་ལེགས་པར་སྔགས་
ཀྱིས་གདབ། །དེ་ནས་བཤོས་ཀྱང་བཤོས་གདབ་སྟེ། །གཏོར་མ་མེ་ཏོག་ཆོ་ག་བཞིན། །དེ་ལྟར་ལྷོ་ཕྱོགས་ངོས་སུ་ནི། །ལན་བདུན་ཁོ་ནར་གཏོར་བར་བྱ། །ནུབ་ཕྱོགས་སུ་ཡང་བདུན་
ཉིད་དེ༑ ༑བྱང་ཕྱོགས་སུ་ཡང་དེ་བཞིན་ནོ། །འོག་དང་སྟེང་དུའང་ལན་བདུན་ཏེ། །སྲུང་བ་བྱས་པར་འགྱུར་བ་ཡིན། །བྲམ་ཟེ་དམ་པ་དེ་ལྟ་བུར། །བྱས་ན་སྡུག་བསྔལ་ཀུན་ལས་

90-1-85a


གྲོལ༑ ༑སྐྱོབ་པ་ཤཱཀྱ་སེངྒེ་ཡིས། །སྲུང་བ་འདི་ནི་ཡང་དག་བཤད། །འདི་མ་གཏོགས་པར་ཁམས་གསུམ་ན། །སྲུང་བའི་རིག་པ་གཞན་མེད་དོ། །དེ་ནི་མི་
འཆི་མི་རྒས་ཏེ། །ནད་ཀྱིས་མི་བཏབ་མི་སྡུག་མིན། །སྡུག་པ་དང་ནི་འབྲལ་མི་འགྱུར། །རིག་པ་འདི་ནི་བདག་གི་ལུས། །ཤིན་ཏུ་བསྒོམ་པ་བྱས་ན་ནི། །དེ་ལ་འཆི་བདག་ཚོགས་
ཀྱིས་མཆོད། །ཆོས་ཀྱི་རྒྱལ་པོ་དམ་པ་གཤིན་རྗེ་ཡང༌། །གུས་དང་བཅས་པས་དེ་ལ་མཆོད་པར་འགྱུར། །སྐད་ཅིག་ང་ཡི་སེམས་དམྱལ་འདི་བྱོས་ལ། །ལྷ་ཡི་གྲོང་ཁྱེར་སོང་
ཞེས་སྨྲ་བར་འགྱུར། །དེ་ནས་གཞལ་མེད་ཁང་པ་རྣམ་མང་པོས། །རྫུ་འཕྲུལ་ཆེན་པོ་ལྷ་གནས་བཟང་པོར་འགྲོ། །དེ་ལྟར་དེར་ནི་ལྷ་མི་གནོད་སྦྱིན་དང༌། །སྲིན་པོ་རྣམས་ཀྱིས་
དེ་ལ་རྟག་མཆོད་འགྱུར། །ལག་ན་རྡོ་རྗེ་གནོད་སྦྱིན་དབང༌། །བདེ་སོགས་བདག་པོ་དབང་པོ་དང༌། །འཕྲོག་མ་དང་ནི་ལྔས་རྩེན་དང༌། །འཇིག་རྟེན་སྐྱོང་བ་རྫུ་འཕྲུལ་ཆེ། །ཟླ་བ་ཉི་
མ་རྒྱུ་སྐར་བཅས། །མཆོག་ཏུ་མི་བཟད་གཟའ་རྣམས་དང༌། །གང་ཡང་ཀླུ་ཆེན་ཐམས་ཅད་དང༌། །ལྷ་དང་དེ་བཞིན་དྲང་སྲོང་དང༌། །ལྷ་མིན་མཁའ་ལྡིང་དྲི་ཟ་དང༌། །མིའམ་ཅི་
དང་ལྟོ་འཕྱེ་ཆེ། །སྲུང་ཕྱིར་རྟག་ཏུ་འབྲང་བར་བྱེད། །གང་གིས་རིག་པ་སྟོབས་ཆེན་མོ། །རྫུ་འཕྲུལ་ཆེན་མོ་བྲིས་ནས་ནི། །ཤེས་རབ་ཅན་གྱི་ལག་ལ་གདགས། །མཆོད་པ་ཆེན་པོ་

90-1-85b


འཐོབ་པར་འགྱུར། །རྟག་ཏུ་ཕུན་སུམ་ཚོགས་པར་འོང༌། །འཕགས་པ་རིག་པའི་རྒྱལ་མོ་སོ་སོར་འབྲང་བ་ཆེན་མོ་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌།
དཱ་ན་ཤཱི་ལ་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ། སླར་ཡང་ལོ་ཙཱ་བ་གཞོན་ནུ་དཔལ་གྱིས་ཆོས་རྗེ་ཆག་ལོའི་
རྒྱ་དཔེ་དང་བསྟུན་ནས་ཞུས་དག་པར་བགྱིས་སོ།།    །།རྒྱ་གར་སྐད་དུ། མ་ཧཱ་ཤཱི་ཏ་པ་ནི་སཱུ་ཏྲ། བོད་སྐད་དུ་བསིལ་བའི་ཚལ་ཆེན་པོའི་མདོ། །དཀོན་མཆོག་གསུམ་ལ་ཕྱག་
འཚལ་ལོ། །འཇིག་རྟེན་མཁས་པ་རྫོགས་སངས་རྒྱས། །གང་གིས་ཐོག་མར་རིག་སྔགས་རྣམས། །འཛམ་བུའི་གླིང་དུ་གསུངས་པ་ཡི། །སངས་རྒྱས་དཔལ་ལ་ཕྱག་འཚལ་ལོ། །
ད་ལྟར་བྱུང་དང་འདས་པ་དང༌། །མ་བྱོན་སངས་རྒྱས་གང་ལགས་པ། །ཐམས་ཅད་ལ་ཡང་བདག་ཕྱག་འཚལ། །དེ་དག་ཀུན་ལ་སྐྱབས་སུ་མཆི། །འཁོར་ལོ་བསྐོར་བ་བླ་མེད་པ། །མར་
མེ་མཛད་ལ་ཕྱག་འཚལ་ལོ། །ཆོས་ཀྱི་རྒྱལ་པོ་འོད་མཛད་པ། །ཐམས་ཅད་གནོན་ལ་ཕྱག་འཚལ་ལོ། །ཐམས་ཅད་མཁྱེན་པ་གྲགས་ལྡན་པ། །པདྨའི་བླ་ལ་ཕྱག་འཚལ་ལོ། །སྤྱན་
དང་ལྡན་པ་སྐྱོབ་མཛད་པ། །རབ་མཐོར་གཤེགས་ལ་ཕྱག་འཚལ་ལོ། །དེད་དཔོན་བླ་ན་མེད་པ་པོ། །གྲགས་པའི་བླ་ལ་ཕྱག་འཚལ་ལོ། །ཉི་ཟླ་ལྟ་བུར་འོད་མཛད་པ། །བདེ་མཛད་དེ་ལ་


90-1-86a


ཕྱག་འཚལ་ལོ། །ཆོས་ཀྱི་མེ་ལོང་སྟོན་པ་པོ། །དོན་གཟིགས་ལ་ཡང་ཕྱག་འཚལ་ལོ། །དུལ་བའི་ཚུལ་ཁྲིམས་འཇིགས་མེད་པ། །རྒྱལ་ཞེས་བྱ་ལ་ཕྱག་
འཚལ་ལོ། །མཚན་མཆོག་སུམ་ཅུ་རྩ་གཉིས་ལྡན། །སྐར་རྒྱལ་ལ་ཡང་ཕྱག་འཚལ་ལོ། །རྫོགས་པའི་སངས་རྒྱས་དཔལ་ལྡན་པ། །རྣམ་པར་གཟིགས་ལ་ཕྱག་འཚལ་ལོ། །
འོད་ཅན་གཟི་བརྗིད་ལྡན་པ་པོ། །གཙུག་ཏོར་ཅན་ལ་ཕྱག་འཚལ་ལོ། །ལེགས་པར་མཆོད་པ་གྲགས་ལྡན་པ། །ཐམས་ཅད་སྐྱོབ་ལ་ཕྱག་འཚལ་ལོ། །བདུད་དཔུང་རབ་ཏུ་
འཇོམས་པ་པོ། །ལོག་དད་སེལ་ལ་ཕྱག་འཚལ་ལོ། །བྲམ་ཟེ་དཔལ་དང་ལྡན་པ་པོ། །གསེར་ཐུབ་དེ་ལ་ཕྱག་འཚལ་ལོ། །སེམས་ཅན་ཀུན་ལ་ཐུགས་བརྩེ་བ། །འོད་སྲུང་དེ་ལ་
ཕྱག་འཚལ་ལོ། །ཤཱཀྱ་སེངྒེ་འོད་མཛད་པ། །གསེར་མདོག་ཅན་ལ་ཕྱག་འཚལ་ལོ། །སེར་སྣ་མེད་པ་ཐུགས་རྗེ་ཅན། །བྱམས་པ་ལ་ཡང་ཕྱག་འཚལ་ལོ། །སངས་རྒྱས་ཀུན་ལའང་
ཕྱག་འཚལ་ལོ། །དེ་དག་ལ་ནི་བདག་སྐྱབས་མཆི། །གང་དག་གིས་ནི་ཆོས་བསྟན་པ། །སངས་རྒྱས་ཀུན་ལ་ཕྱག་འཚལ་ལོ། །གང་ལ་སངས་རྒྱས་གུས་མཛད་པའི། །ཆོས་ལ་
བདག་ནི་ཕྱག་འཚལ་ལོ། །གང་ལ་ཕུལ་ན་དོན་ཆེ་བའི། །དགེ་འདུན་ལ་ཡང་ཕྱག་འཚལ་ལོ། །ཉན་ཐོས་ཤེས་རབ་མཆོག་གྱུར་པ། །ཤཱ་རིའི་བུ་ལ་ཕྱག་འཚལ་ལོ། །རྫུ་འཕྲུལ་

90-1-86b


ཅན་གྱི་མཆོག་གྱུར་པ། །མཽ་གལ་བུ་ལ་ཕྱག་འཚལ་ལོ། །ཆོས་ཀྱི་གཏམ་ལ་འཇིགས་མེད་པ། །ཀཱ་ཏཱའི་བུ་ལ་ཕྱག་འཚལ་ལོ། །ཉན་ཐོས་སྦྱངས་པའི་མཆོག་གྱུར་པ། །འོད་སྲུང་
ལ་ཡང་ཕྱག་འཚལ་ལོ། །སྐྱོབ་པ་ཡི་ནི་དབང་གྱུར་པ། །ཀཽའུ་དི་ནྱ་ལ་ཕྱག་འཚལ་ལོ། །མང་དུ་ཐོས་པ་རིག་སྔགས་འཆང༌། །ཀུན་དགའ་བོ་ལ་ཕྱག་འཚལ་ལོ། །ལུས་ངན་དང་ནི་
ཡུལ་འཁོར་སྲུང༌། །མིག་མི་བཟང་དང་འཕགས་སྐྱེས་པོ། །ཕྱོགས་བཞིའི་ཁོ་ར་ཁོར་ཡུག་གི །རྒྱལ་ཆེན་རྣམས་ལ་ཕྱག་འཚལ་ལོ། །གནོད་སྦྱིན་གྱི་ནི་སྡེ་དཔོན་མཆོག །ཉི་
ཤུ་བརྒྱད་ལ་ཕྱག་འཚལ་ལོ། །ཕ་མ་མཁན་པོ་སློབ་དཔོན་དང༌། །ལྷ་རྣམས་ལ་ཡང་ཕྱག་འཚལ་ལོ། །དེ་དག་ལ་ནི་ཕྱག་འཚལ་ནས། །རིག་སྔགས་འདི་ནི་གྲུབ་གྱུར་ཅིག །གང་
གི་དོན་དུ་བྱ་བ་ཡི། །དོན་དེ་བདག་ལ་གྲུབ་གྱུར་ཅིག །སྡང་བར་སེམས་ཤིང་གནོད་བྱེད་པའི། །མི་མ་ཡིན་རྣམས་གུད་དུ་དེངས། །གནོད་པར་འདོད་པ་གླགས་ལྟ་རྣམས། །སྟོན་
པའི་བསྟན་པ་མཉན་པར་གྱིས། །བྱམས་པར་སེམས་ཤིང་ཕན་འདོད་པའི། །མི་མ་ཡིན་པ་གང་ཡིན་རྣམས། །ཐམས་ཅད་འདུས་ཤིང་མཐུན་གྱུར་ནས། །འཇིག་རྟེན་སྐྱོང་བ་
རྣམས་ཀྱི་ཚིག །སྟོན་པས་རྗེས་སུ་ཡི་རང་བ། །དགའ་བའི་སེམས་ཀྱིས་བདག་ལ་ཉོན། །བསིལ་བའི་ཚལ་གྱི་མདོ་ཆེན་པོ་འདི་ནི། །རྒྱལ་པོ་ཆེན་པོ་བཞིའི་སྲུང་བ་ཆེན་པོ་སྟེ།

90-1-87a


འཁོར་བཞི་པོ་རྣམས་ལ་ཡོངས་སུ་ཁྱབ་པའོ། །གནོད་སྦྱིན་དང༌། སྲིན་པོ་དང༌། དྲི་ཟ་དང༌། ཀླུ་དང༌། ནམ་མཁའ་ལྡིང་དང༌། གསང་བ་པ་དང༌། འབྱུང་པོ་དང༌།
གྲུལ་བུམ་དང༌། ཡི་དྭགས་དང༌། སྲུལ་པོ་དང༌། ཤ་ཟ་དང༌། ལྷ་མ་ཡིན་དང༌། རླུང་ལྷ་དང༌། སྐེམ་བྱེད་དང༌། འཚེ་རྒྱུ་དང༌། སྨྱོ་བྱེད་དང༌། མི་འམ་ཅི་དང༌། གྱེན་རྒྱུ་དང༌། རྒྱུ་བ་
དང༌། འདུན་པ་དང༌། ངན་བྱེད་དང༌། གཟི་བྱིན་འཕྲོག་པ་དང༌། རྗེད་བྱེད་དང༌། རིམས་དྲག་པོ་དང༌། རིམས་ཞག་གཅིག་པ་དང༌། ཞག་གཉིས་པ་དང༌། ཞག་གསུམ་པ་
དང༌། ཞག་བཞི་པ་དང༌། མི་དང་མི་མ་ཡིན་པ་སྡང་བར་སེམས་པ་དང༌། གླགས་ལྟ་བ་དང༌། མི་ཕན་པར་འདོད་པ་དང༌། གནོད་པར་བྱེད་པ། སངས་རྒྱས་བཅོམ་ལྡན་
འདས་ཀྱི་བསྟན་པ་ལ་མི་དགའ་བ་དང༌། གནོད་པར་འདོད་པ་དང༌། ཕན་པར་མི་འདོད་པ་དང༌། བདེ་བར་མི་འདོད་པ་དང༌། གྲུབ་པ་དང་བདེ་བར་མི་འདོད་པ་དང༌། འཁོར་
བཞི་པོ་རྣམས་ལ་མི་དགའ་བ་དང༌། གནོད་པར་འདོད་པ་དང༌། ཕན་པར་མི་འདོད་པ་དང༌། བདེ་བར་མི་འདོད་པ་དང༌། གྲུབ་པ་དང་བདེ་བར་མི་འདོད་པ་དང༌། མིང་འདི་ཞེས་
བྱ་བ་ལ་མི་དགའ་བ་དང༌། གནོད་པར་འདོད་པ་དང༌། ཕན་པར་མི་འདོད་པ་དང༌། བདེ་བར་མི་འདོད་པ་དང༌། གྲུབ་པ་དང་བདེ་བར་མི་འདོད་པ་གང་ཡིན་པ་དེ་དག་ནི། བསིལ་

90-1-87b


བའི་ཚལ་གྱི་མདོ་ཆེན་པོ་འདི་ཐོས་ནས་དེངས་ཤིག །སྐྲག་པར་གྱུར་ཅིག །དངངས་བར་གྱུར་ཅིག །ཀུན་ཏུ་དངངས་པར་གྱུར་ཅིག །འདི་ན་མ་འཁོད་ཅིག །ངན་སེམས་དང༌། གནོད་སེམས་ཀྱི་མགོ་བོ་
ཚལ་བ་བདུན་དུ་འགས་ཏ་རེ། གནོད་སྦྱིན་དང༌། སྲིན་པོ་དང༌། དྲི་བ་དང༌། ཀླུ་དང༌། ནམ་མཁའ་ལྡིང་དང༌། གསང་བ་པ་དང༌། འབྱུང་པོ་དང༌། གྲུལ་བུམ་དང༌། ཡི་དྭགས་དང༌།
སྲུལ་པོ་དང༌། ཤ་ཟ་དང༌། ལྷ་མ་ཡིན་དང༌། རླུང་ལྷ་དང༌། སྐེམ་བྱེད་དང༌། འཚེ་རྒྱུ་དང༌། སྨྱོ་བྱེད་དང༌། མི་འམ་ཅི་དང༌། གྱེན་རྒྱུ་དང༌། རྒྱུ་བ་དང༌། འདུན་པ་དང༌། ངན་བྱེད་དང༌།
གཟི་བྱིན་འཕྲོག་པ་དང༌། བརྗེད་བྱེད་དང༌། རིམས་དྲག་པོ་དང༌། རིམས་ཞག་གཅིག་པ་དང༌། ཞག་གཉིས་པ་དང༌། ཞག་གསུམ་པ་དང༌། ཞག་བཞི་པ་དང༌། མི་དང་མི་མ་ཡིན་
པ་སྡང་བར་སེམས་པ་མ་ཡིན་པ་རྣམས་དང༌། གླགས་མི་ལྟ་བ་དང༌། ཕན་པར་འདོད་པ་དང༌། གནོད་པར་མི་འདོད་པ་དག །སངས་རྒྱས་བཅོམ་ལྡན་འདས་ཀྱི་བསྟན་པ་ལ་དགའ་
བ་དང༌། དོན་དུ་འགྱུར་བར་འདོད་པ་དང༌། ཕན་པར་འདེད་པ་དང༌། བདེ་བར་འདོད་པ་དང༌། གྲུབ་པ་དང་བདེ་བར་འདོད་པ་དང༌། མིང་འདི་ཞེས་བྱ་བ་ལ་དགའ་བ་དང༌། དོན་དུ་འགྱུར་
བར་འདོད་པ་དང༌། ཕན་པར་འདོད་པ་དང༌། བདེ་བར་འདོད་པ་དང༌། གྲུབ་པ་དང་བདེ་བར་འདོད་པ་གང་ཡིན་པ་དེ་དག་ནི། བསིལ་བའི་ཚལ་གྱི་མདོ་ཆེན་པོ་འདི་ཐོས་ནས་འདིར་འཁོད་

90-1-88a


ཅིག །མ་སྐྲག་ཅིག །མ་དངངས་པར་གྱུར་ཅིག །ཀུན་ཏུ་དངངས་པར་མ་གྱུར་ཅིག །མི་འཇིགས་པ་ཁོ་ནར་གྱུར་ཅིག །མིང་འདི་ཞེས་བྱ་བའི་དོན་དང༌། ཕན་པ་
དང༌། བདེ་བ་དང༌། བདེ་བར་གནས་པར་བྱ་བའི་ཕྱིར་བསིལ་བའི་ཚལ་གྱི་མདོ་ཆེན་པོ་འདི་བདག་གིས་བསྟན་ཅིང་བཤད་པར་བྱའོ། །དེ་ལ་བསིལ་བའི་ཚལ་གྱི་མདོ་ཆེན་
པོ་བདག་ལ་སྲུང་བ་ནི། འདི་ཡིན་ཏེ། སྱཱད་ཡ་ཐེ་ད་ན། ཁ་ཊེ་ཁ་ཊེ། ཁཏྟྱ་སི། པ་ལ་ཀ་བ་ཌེ། རོ་ག་བྷ་དྲི་ག་ཎེ། ཧི་ལི་ཧི་ལི། དུ་མ་ཏེ། གྲིཏྟྱ་ཏི། ཨ་ཛ་ཊི། ཀ་ཐ་རི། མ་སཱ་ར་ཀལྦེ།
ས་མནྟེ་ན། ཙ་ཏུར་དི་ཤི། ཡོ་ཛ་ན་ཤ་ཏ་ཨཱཏྨ་རཀྵ། ཨ་ཎི་ཏི་ཀྲ་མ་ཎི། སརྦྦ་བེ་ཧེ་ཋ་ཀེ་བྷྱ། ན་མོ་བྷ་ག་བ་ཏེ། བུདྡྷ་སྱ། སིདྡྷྱ་ནྟུ་མནྟྲ་པ་དཱ། ད་ར་དུ་བི་དྱཱ། པྲཏྨ་ཎོ། མནྡུ་སྭཱཧཱ། འདི་
སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་དུར་ཁྲོད་ཆེན་པོ་བསིལ་བའི་ཚལ་འཇིགས་སུ་རུང་བ་སྐྱི་བུང་ཞེས་བྱེད་པ་ནི་དགེ་སློང་སྟོང་
ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་སོ། །དེ་ནས་རྒྱལ་པོ་བཞི་པོ་ལུས་ངན་དང༌། ཡུལ་འཁོར་སྲུང་དང༌། མིག་མི་བཟང་དང༌།
འཕགས་སྐྱེས་པོ་བུ་དང་བཅས། བློན་པོ་དང་བཅས། འཁོར་དང་བཅས། མངག་གཞུག་པ་དང་བཅས། ཕོ་ཉ་དང་བཅས། གཡོག་འཁོར་དང་བཅས་པ། ཁ་དོག་འཕགས་


90-1-88b


བདག་ནམ་ཕྱེད་ན་ལྷགས་ནས་གྲོས་མཐུན་པར་དུར་ཁྲོད་ཆེན་པོ་བསིལ་བའི་ཚལ་དུ་དོང་སྟེ། རང་བཞིན་གྱི་ཁ་དོག་དང་མཐུས་འོད་ཆེན་པོས་སྣང་བར་བྱས་ནས་བཅོམ་ལྡན་
འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ནས་ལན་གསུམ་བསྐོར་བ་བྱས་ནས་ཐལ་མོ་སྦྱར་ཏེ་བཅོམ་ལྡན་འདས་འབའ་
ཞིག་ལ་ཕྱག་འཚལ་ཞིང་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་ལ་ཚིགས་སུ་བཅད་པས་བསྟོད་པ། འཇིག་རྟེན་
མཁས་པ་རྫོགས་སངས་རྒྱས། །དཔའ་ཆེན་ཁྱོད་ལ་ཕྱག་འཚལ་ལོ། །གོའུ་ཏམ་ཁྱོད་ཀྱིས་གང་མཁྱེན་པ། །དེ་ནི་ལྷ་རྣམས་མ་འཚལ་ཏོ། །ལན་གཉིས་ལན་གསུམ་དུ་ཡང་རྒྱལ་པོ་
ཆེན་པོ་བཞིས་བཅོམ་ལྡན་འདས་ལ་ཚིགས་སུ་བཅད་ནས་བསྟོད་པ། འཇིག་རྟེན་མཁས་པ་རྫོགས་སངས་རྒྱས། །དཔའ་ཆེན་ཁྱོད་ལ་ཕྱག་འཚལ་ལོ། །གོའུ་ཏམ་ཁྱོད་ཀྱིས་གང་
མཁྱེན་པ། །དེ་ནི་ལྷ་རྣམས་མ་འཚལ་ཏོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་པོ་བཞིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་ཡུལ་དང་འཕྲོད་ལགས་སམ།
འཚོ་བ་དང་ལྡན་ལགས་སམ། བཙུན་པ་བཅོམ་ལྡན་འདས་སྐུ་བདེ་ལགས་སམ། སྙུན་མི་མངའ་ལགས་སམ། ཉམ་ང་བ་མ་མཆིས་སམ། བཅོམ་ལྡན་འདས་ཀྱི་སྐུ་ལ་གནོད་

90-1-89a


པ་མི་མངའ་ལགས་སམ། བཅོམ་ལྡན་འདས་ལ་གནོད་སྦྱིན་དང༌། སྲིན་པོ་དང༌། དྲི་ཟ་དང༌། ཀླུ་དང༌། ནམ་མཁའ་ལྡིང་དང༌། གསང་བ་བ་དང༌། འབྱུང་པོ་
དང༌། གྲུལ་བུམ་དང༌། ཡི་དྭགས་དང༌། སྲུལ་པོ་དང༌། ཤ་ཟ་དང༌། ལྷ་མ་ཡིན་དང༌། རླུང་ལྷ་དང༌། སྐེམ་བྱེད་དང༌། འཚེ་རྒྱུ་དང༌། སྨྱོ་བྱེད་དང༌། མི་འམ་ཅི་དང༌། གྱེན་དུ་རྒྱུ་དང༌།
རྒྱུ་བ་དང༌། འདུན་པ་དང༌། ངན་བགྱིད་དང༌། གཟི་བྱིན་འཕྲོག་པ་དང༌། བརྗེད་བྱེད་དང༌། རིམས་དྲག་པོ་དང༌། རིམས་ཞག་གཅིག་པ་དང༌། ཞག་གཉིས་པ་དང༌། ཞག་གསུམ་
པ་དང༌། ཞག་བཞི་པ་དང༌། མི་དང་མི་མ་ལགས་པ་སྡང་བར་སེམས་པ་དང༌། གླགས་ལྟ་བ་དང༌། ཕན་པར་མི་འདོད་པ་དང༌། གནོད་པར་བགྱིད་པ་དག་ལས། གནོད་པར་
བགྱིད་པར་སེམས་པ་ལྟ་མ་མཆིས་ལགས་སམ། དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་ལ་འདི་སྐད་ཅེས་བཀའ་སྩལ་ཏོ། །ཀྱེ་རྒྱལ་པོ་
ཆེན་པོ་དག །ང་ལ་ནི། ཐམས་ཅད་ཡོད་དེ། ཡུལ་དང་ཡང་འཕྲོད། འཚོ་བ་དང་ཡང་ལྡན། ལུས་ཀྱང་བདེ། ནད་ཀྱང་མེད། ཉམ་ང་བ་ཡང་མེད་དོ། །ཀྱེ་རྒྱལ་པོ་ཆེན་པོ་དག །ངའི་ལུས་
ལ་ནི༑ གནོད་པ་ཡང་མེད་དོ། །ཀྱེ་རྒྱལ་པོ་ཆེན་པོ་དག །ངས་ནི། འཇིག་རྟེན་ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པ། དགེ་སྦྱོང་དང་བྲམ་ཟེར་བཅས་པའི་

90-1-89b


སྐྱེ་རྒུ་དང༌། ལྷ་དང་མིར་བཅས་པའི་ནང་ན་གང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་གནོད་པ་བྱེད་པར་སེམས་པ་ཡང་དག་པར་མ་མཐོང་
ངོ༌། །ཀྱེ་རྒྱལ་པོ་ཆེན་པོ་དག །དེ་ལྟ་མོད་ཀྱི། ཁྱོད་ཀྱི་འཁོར་རྣམས་ངའི་འཁོར་ལ་གནོད་པ་བྱེད་པར་སེམས་སོ། །དེ་སྐད་ཅེས་བཀའ་སྩལ་པ་དང༌། བཅོམ་ལྡན་འདས་ལ་རྒྱལ་པོ་
ཆེན་པོ་བཞིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་གསོལ་བ་མཆིས་ཏེ། དེའི་སླད་དུ་བཅོམ་ལྡན་འདས་ལ་བལྟ་བ་དང༌། ཕྱག་བགྱི་བ་དང༌།
བསྙེན་བཀུར་བགྱི་བ་དང༌། བཅོམ་ལྡན་འདས་ཉིད་ལ་ཞུ་བའི་སླད་དུ་བདག་ཅག་བཅོམ་ལྡན་འདས་ཀྱི་སྤྱན་སྔར་མཆིས་ལགས་སོ། །དེ་ཅིའི་སླད་དུ་ཞེ་ན། བཙུན་པ་བཅོམ་ལྡན་
འདས༑ དགོན་པ་དང༌། བས་མཐའི་གནས་མལ་འདི་དག་ན་ཤིན་ཏུ་སྡང་བའི་གནོད་སྦྱིན་དང༌། སྲིན་པོ་དང༌། དྲི་ཟ་དང༌། ཀླུ་དང༌། ནམ་མཁའ་ལྡིང་དང༌། གསང་བ་པ་དང༌། འབྱུང་པོ་
དང༌། གྲུལ་བུམ་དང༌། ཡི་དྭགས་དང༌། སྲུལ་པོ་དང༌། ཤ་ཟ་དང༌། ལྷ་མ་ཡིན་དང༌། རླུང་ལྷ་དང༌། སྐེམ་བྱེད་དང༌། འཚེ་རྒྱུ་དང༌། སྨྱོ་བྱེད་དང༌། མི་འམ་ཅི་དང༌། གྱེན་དུ་རྒྱུ་དང༌། རྒྱུ་བ་
དང༌། འདུན་པ་དང༌། ངན་བྱེད་དང༌། གཟི་བྱིན་འཕྲོག་པ་དང༌། བརྗེད་བྱེད་དང༌། རིམས་དྲག་པོ་དང༌། རིམས་ཞག་གཅིག་པ་དང༌། ཞག་གཉིས་པ་དང༌། ཞག་གསུམ་པ་དང༌། ཞག་

90-1-90a


བཞི་པ་དང༌། མི་དང་མི་མ་ལགས་པ་སྡང་བར་སེམས་པ་དང༌། གླགས་ལྟ་བ་དང༌། ཕན་པར་མི་སེམས་པ་དང༌། གནོད་པ་བགྱིད་པ་དག་མཆིས་སོ། །བཙུན་པ་
བཅོམ་ལྡན་འདས་ཀྱི་ཉན་ཐོས་དེ་དག་ཀྱང་དེ་ན་གནས་ཏེ། བཅོམ་ལྡན་འདས་ཀྱེ་ཉན་ཐོས་དེ་དག་ནི། སྲོད་དང་ཐོ་རངས་མི་ཉལ་བར་སྦྱོར་བ་ལ་བརྩོན་པར་གནས་ལགས་སོ། །བཙུན་
པ་བཅོམ་ལྡན་འདས། གནོད་སྦྱིན་ནམ། སྲིན་པོ་ནས་གནོད་པར་བགྱིད་པའི་བར་དག་བཅོམ་ལྡན་འདས་ཀྱི་བསྟན་པ་འདི་ལ་དད་པའི་སེམས་དང་ལྡན་པ་ནི། ཉུང་ཟད་ཅིག་
མཆིས་པར་བས་སོ། །གང་དག་བཅོམ་ལྡན་འདས་ཀྱི་བསྟན་པ་འདི་ལ་མ་དད་པའི་སེམས་དང་ལྡན་པ་ནི། ཆེས་མང་ལགས་ཏེ། དེ་དག་ནི། བཙུན་པ་བཅོམ་ལྡན་འདས་ཀྱི་
ཉན་ཐོས་སྲོད་དང་ཐོ་རངས་ལ་མི་ཉལ་ཞིང་སྦྱོར་བ་ལ་བརྩོན་པར་གནས་པ་རྣམས་ལ་གནོད་པར་བགྱིད་པར་སེམས་ལགས་ཏེ། དེ་དག་དགག་པའི་སླད་དུ་གནོད་སྦྱིན་མ་རུངས་
པ་མ་དད་པ་རྣམས་དད་པར་བགྱི་བ་དང༌། དད་པ་རྣམས་སླར་ཞིང་དད་པར་བགྱི་བ་དང༌། འཁོར་བཞི་པོ་རྣམས་བདེ་ལེགས་དང༌། བདེ་བར་གནས་པར་བགྱི་བ་དང༌། མ་ལུས་པར་
ཤིན་ཏུ་མཉམ་པར་གཞོག་པར་འགྱུར་བའི་སླད་དུ་བསིལ་བའི་ཚལ་གྱི་མདོ་ཆེན་པོ་འདི་བཤད་པར་འཚལ་ལོ། །མི་མ་ཡིན་པ་སྡང་སེམས་ཅན། །རྒྱལ་བའི་བསྟན་ལ་

90-1-90b


མ་དད་པ། །དེ་དག་བདག་གིས་བཟློག་པར་བྱ། །རྒྱལ་ཆེན་རྣམས་ནི་བདག་ལ་ཉོན། །མདོ་ཆེན་འདི་ནི་ཐོས་ནས་ཀྱང༌། །མི་རྣམས་ལ་ནི་གནོད་མ་བྱེད། །གནོད་སྦྱིན་སྲིན་པོ་ཀླུ་རྣམས་
དང༌། །ནམ་མཁའ་ལྡིང་དང་གསང་བ་པ། །ཕན་པར་མི་འདོད་གང་ཡང་རུང༌། །དེ་དག་ཐམས་ཅད་བཟློག་པར་བྱ། །ལྷ་དང་ལྷ་མིན་རླུང་ལྷ་དང༌། །ལྷ་མོའི་ཚོགས་ཀྱིས་གང་བ་ཡི། །
གཞལ་མེད་ཁང་མཛེས་དེ་དག་ནི། །མེ་དང་འདྲ་བར་འོད་གསལ་ཞིང༌། །ཉི་མ་ཟླ་བའི་ཚུལ་འདྲ་བ། །རིན་ཆེན་ལས་བྱས་ཤིན་ཏུ་སྣང༌། །བསོད་ནམས་བྱས་པ་དག་གིས་གང༌། །བར་སྣང་
གདོན་རྣམས་རྣམ་པར་སྤངས། །མི་ལ་གནོད་བྱེད་གང་ཡིན་པའི། །འབྱུང་པོ་གྲུལ་བུམ་སྲིན་པོ་དང༌། །ཡི་དྭགས་སྲུལ་པོ་དེ་དག་གིས། །རྨད་བྱུང་དེ་དག་མི་མཐོང་སྟེ། །གཟི་བྱིན་ལྡན་
པའི་ལྷ་རྣམས་ཀྱེ། །གྲོང་ཁྱེར་དུ་ཡང་དེ་མི་འགྲོ། །འབྱུང་པོ་ཆེན་པོ་འདུ་བ་ན། །དེ་ཡང་དེ་དག་འདུར་མི་དབང༌། །སྟན་ནམ་ཡང་ན་ཆུ་ཡང་རུང༌། །ཟས་དང་སྐོམ་ཡང་མི་དབང་ངོ༌། །ལུས་
ངན་གྱི་ནི་ཕོ་བྲང་དུ། །ནམ་ཡང་དེ་དག་འགྲོ་མི་འགྱུར། །རྒྱལ་པོ་ཆེན་པོ་རྣམས་ཀྱི་ཚིག །འབྱུང་པོ་གང་ཞིག་མི་ཉན་པ། །དེ་ཡི་ཁ་ནས་ཁྲག་དྲོན་དག །མྱུར་དུ་རབ་ཏུ་འབབ་པར་
འགྱུར། །དེ་ཡི་བརླ་ཡི་གཡས་རོལ་ནས། །ཕོལ་མིག་དག་ཀྱང་འབྱུང་འགྱུར་ཏེ། །དེ་ནི་ནད་ཀྱིས་འཆི་འགྱུར་ཞིང༌། །གནོད་སྦྱིན་གཟུགས་ཀྱང་སྟོན་པར་འགྱུར། །འཇིག་རྟེན་


90-1-91a


སྐྱོང་གིས་བཤད་པ་ཡི། །མདོ་ལས་གང་ཞིག་འགལ་བྱེད་པ། །འཇིགས་པ་ཐམས་ཅད་དེ་ལ་འོང༌། །མགོ་བོ་ཚལ་པ་བདུན་དུ་འགས། །རྒྱལ་པོ་ཆེན་པོ་
རྣམས་ཀྱི་ཚིག །གནོད་སྦྱིན་གང་དག་མི་ཉན་པ། །འབྱུང་པོ་སྲིན་པོ་གང་ཡོད་པ། །ངན་ཕྲེང་ལྷག་པའི་ངན་ཕྲེང་རྣམས། །ལྕགས་ལས་བྱས་པའི་འཁོར་ལོ་ཡི། །མཚོན་ཆ་སྤུ་
གྲི་སོ་འདྲ་བས། །གནོད་སྦྱིན་དེ་དག་བརླག་པར་བྱ། །རྒྱལ་པོ་ཆེན་པོ་དཔལ་དང་ལྡན། །གོ་ཆ་སྲ་ཞིང་མཚོན་རྣོལ། །སྟན་རྣམས་ལ་ནི་འཁོད་པ་དག །ཤར་ཕྱོགས་ན་ནི་ཡུལ་
འཁོར་སྲུང༌། །ལྷོ་ཕྱོགས་ན་ནི་འཕགས་སྐྱེས་པོ། །ནུབ་ཕྱོགས་ན་ནི་མིག་མི་བཟང༌། །བྱང་ཕྱོགས་ན་ནི་ལུས་ངན་པོ། །དེ་དག་དེ་ན་འཁོད་པ་ཡི། །ཉེ་འཁོར་གནོད་སྦྱིན་འདི་
རྣམས་གནས། །སེངྒེ་གཟུགས་དང་སྟག་གི་གཟུགས། །མི་སྡུག་པ་དག་འགྲོ་ཞིང་རྒྱུ། །གླང་ཆེན་གཟུགས་དང་རྟ་ཡི་གཟུགས། །ཁ་ཅིག་མ་ཧེའི་གཟུགས་ཅན་ལ། །དྲེད་
མོ་དང་ནི་ཝ་ཡི་གཟུགས། །ལུག་དང་སྤྱང་ཀི་ཕག་རྒོད་རྣམས། །རྣ་བ་འཕྱང་དང་རྣ་བོ་ཆེ། །རྣ་བ་གཅིག་པ་ཐ་དད་པ། །སྒྲ་ཆེར་འབྱིན་ཅིང་འཇིགས་བྱེད་པ། །ས་གཞི་རབ་ཏུ་གཡོ་
བར་བྱེད། །བོང་བུ་དང་ནི་རྔ་མོ་ཁྱི། །ཆ་ལུགས་གཞན་ཡང་ཉེ་འཁོར་འཁོད། །རྒྱལ་པོ་ཆེན་པོ་སྟོབས་པོ་ཆེ། །དེ་དག་ཕན་ཚུན་འདུ་བ་ན། །ལྷ་ཡི་ཤིང་རྟ་བཅས་པ་ཡིས། །ནམ་

90-1-91b


མཁའ་ལས་ནི་འགྲོ་བར་བྱེད། །གནོད་སྦྱིན་དག་ནི་བདག་པོ་ཡང༌། །མི་རྣམས་ལ་ནི་བདེ་ལེགས་བྱེད། །སྱཱད་ཡ་ཐེ་དན། བ་ཀ་ཧུ་མུ་ལེ། ཧ་ཤི་ཎ་ཤ་ཤི་ཎ་བ་ན་མུ་ཧ་ལེ་ས་མུ་ཧཱ་
ལེ༑ ཨུ་དུ་ཧ་ལ། ས་མ་ཧཱ་ལེ། པྲ་ཤ་མ་མཱི། རཱཀྵ་ས། ཨ་མ་ནུ་ཥྱཱ། བཱ་རེ་མི་ཡཀྵ་ནི། བཱ་རཱ་མི་པྲེ་ཏ་མ་བྷེ་ཐེ། དུ་མ་ནུ་ཥྱཱ། མ་སཔྟ་ཧ་དྷ་མུརྣན། སུ་ཏི་ཥ་ཏི། རྒྱལ་པོ་ཆེན་པོ་རྣམ་
ཐོས་བུ༑ ༑མི་ལ་ཞོན་པ་སྡེར་བཅས་པས། །འདི་སྨྲས་ནས་ནི་འཚུབ་མ་ལངས། །དེ་བཞིན་རི་ཡང་གཡོས་པར་གྱུར། །རྒྱལ་པོ་ཆེན་པོ་རྣམ་ཐོས་བུའི། །རིན་ཆེན་ཤིང་རྟ་བཅས་པ་
ན༑ ༑ལྷ་དང་མི་ཡི་སྒྲ་སྐད་གྲགས། །རྒྱལ་པོ་ཆེན་པོ་མཆི་བ་ན། །དངོས་པོ་རྣམས་ཀྱང་འབར་བར་འགྱུར། །སྲིན་པོ་འདོད་རྒུར་བསྒྱུར་བའི་གཟུགས། །དེ་ཡི་མདུན་ན་རྒྱུག་པར་
བགྱིད༑ ༑མི་མ་ཡིན་པའི་གཟུགས་རྣམས་ཀྱིས། །འཇིགས་ཤིང་སྐྲག་པ་སྐྱེད་པར་བགྱིད། །ཆེ་ཞིང་གཏུམ་ལ་མི་བཟད་པ། །དྲག་ཅིང་མཐོང་ན་མི་སྡུག་ལ། །སྤུ་ཡང་རིང་ཞིང་
སེན་མོ་རིང༌། །ལག་ན་རལ་གྲི་ཐོ་བ་ཐོགས། །སོ་ནི་ཟངས་ཅན་འཇིགས་པར་བགྱིད། །སྣ་ཆེ་རྔ་མོ་སྟག་གི་འདྲ། །དྲག་ཅིང་ལག་པ་ཁྲག་དམར་བ། །ཡན་ལག་མ་ཚང་ཕྱེད་ཙམ་
ལུས༑ ༑མིག་སེར་ལུས་ཀྱང་ཤིན་ཏུ་སར། །དྲི་མ་ཅན་ལ་ལུས་སྐེམ་པ། །སྐྲ་བརྫེས་ལྕགས་ཀྱི་མཆུ་ཅན་ལ། །མཚོན་ཆ་ཚབས་ཆེར་འདེབས་པར་བགྱིད། །རྣ་བ་གཞུ་སྣ་གསུས་


90-1-92a


པོ་ཆེ༑ ༑སྦྲུལ་གྱི་གཟུགས་ཅན་བེ་འུའི་གཟུགས། །ཕག་གི་གཟུགས་ཅན་ལྟོ་བོ་ཆེ། །མགོ་བོ་ཆེ་ལ་ལག་རིང་བ། །རྣ་འཕྱང་བ་ལ་ནུ་མ་འཕྱང༌། །དེ་འདྲའི་
གནོད་སྦྱིན་མང་པོ་ཡི། །གཡོག་འཁོར་དག་གིས་ཡོངས་སུ་བསྐོར། །གནོད་སྦྱིན་བྱེ་བ་ཕྲག་སྟོང་རྣམས། །དེ་དག་མ་ནི་ལིམ་ལོག་ཅན། །གཡོག་འཁོར་དེ་དག་ལྷན་ཅིག་
ཏུ༑ ༑བདག་ནི་ཕྱག་འཚལ་སླད་དུ་མཆི། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །དྲག་ཅིང་རྒོད་ལ་གཏུམ་པ་དང༌། །མགོ་བོ་ཆེ་ལ་སྐྲ་རིང་
བ༑ ༑མི་རྣམས་དང་ནི་རི་དྭགས་དང༌། །བྱ་རྣམས་གཟི་བྱིན་འཕྲོག་པར་བགྱིད། །མེ་འབར་ཟ་དང་མང་དུ་ཟ། །མིག་གཅིག་པ་དང་མིག་སེར་དང༌། །སྣ་དང་རྣ་བ་བཅད་པ་དང༌།།
ཆད་པ་མང་པོས་བཅད་པ་དང༌། །མགོ་མ་མཆིས་དང་མགོ་བཅད་དང༌། །ལུས་ཀྱང་སྒུར་ལ་གཉེར་མ་གདོང༌། །མིག་ལ་མེ་འབར་རྐང་མེད་པ། །མི་རྣམས་འཇིགས་པར་བགྱིད་
པ་སྟེ༑ ༑འཕེལ་ཀ་ཆེ་ལ་རྒོད་བག་ཅན། །དེ་བཞིན་འགྲོ་ཞིང་རྒྱུ་བར་བགྱིད། །དེ་འདྲའི་གནོད་སྦྱིན་མང་པོ་ཡི། །གཡོག་འཁོར་དག་གིས་ཡོངས་སུ་བསྐོར། །གནོད་སྦྱིན་བྱེ་བ་
ཕྲག་སྟོང་རྣམས། །དེ་དག་མ་ནི་རྐུན་མ་ལགས། །གཡོག་འཁོར་དེ་དག་ལྷན་ཅིག་ཏུ། །བདག་ནི་ཕྱག་འཚལ་སླད་དུ་མཆིས། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་

90-1-92b


མཐུན་བར་ལྟ་ཞིང་མཆིས། །བདག་ཅག་གི་ནི་གནས་རྣམས་ན། །ཤིང་རྟ་ཞེས་བགྱི་སྲིན་མོ་མཆིས། །དེ་ལ་བུ་ཕོ་སྟོབས་ལྡན་པ། །སྟོང་ཕྲག་བཅུ་ཡིས་གྲངས་སྙེད་མཆིས། །དེ་དག་
བདག་གི་གཡོག་ལགས་ཏེ། །དེ་དག་ཕྱག་འཚལ་སླད་དུ་མཆིས། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །བདག་ཅག་གི་ནི་གནས་རྣམས་ན། །
མགྲིན་རིང་ཞེས་བགྱི་སྲིན་མོ་མཆིས། །སྲིན་མོ་ཤིན་ཏུ་ནག་པ་དང༌། །སྲིན་མོ་ནག་མོ་ཞེས་བགྱི་དང༌། །སྲིན་མོ་རབ་ནག་རྣམས་མཆིས་ཏེ། །དེ་དག་གོའུ་ཏམ་མཐུན་པར་བལྟ། །ས་ཡི་
གནོད་སྦྱིན་བདག་ཉིད་ཆེ། །དེ་དག་ས་སྟེང་གནས་པ་སྟེ། །གཡོག་འཁོར་དེ་དག་རྣམས་ཀྱིས་ནི། །ཡོངས་སུ་བསྐོར་ཏེ་འདིར་མཆིས་ལགས། །དེ་དག་ཀུན་དང་ལྷན་ཅིག་ཏུ། །བདག་ནི་
ཕྱག་འཚལ་སླད་དུ་མཆིས། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །བདག་གི་མདུན་ན་རྒྱུག་པ་ཡི། །ཡི་དྭགས་གནོད་སྦྱིན་སྲིན་པོ་རྣམས། །ལུས་ཆེན་
ཤུགས་ཀྱང་དྲག་པོ་སྟེ། །སོ་ཡང་ཆེ་ལ་ལྟོ་བོ་ཆེ། །རྣ་འཕྱང་འཇིགས་པ་ཆེན་པོ་སྟེ། །སློ་མ་རྣ་ལ་རབ་ཏུ་འཕྱང༌། །ཡན་ལག་དྲུག་པ་སོ་བརྟན་པ། །གུར་གུམ་མདོག་ཅན་ཐོ་བ་འདྲ། །
སོ་ཡང་རྩུབ་ཅིང་རྣོ་བ་དང༌། །མདུང་ཐུང་གསལ་ཞིང་འཇིགས་པར་བགྱིད། །གླང་ཆེན་མགོ་དང་བུམ་རྣ་ཅན། །མགོ་བོ་སྟག་དང་སེངྒེ་འདྲ། །ལྕགས་ཀྱི་སོ་ཅན་ལྕགས་ཀྱི་སྐྲ། །གདོན་

90-1-93a


རྣམས་རྣམ་པར་སྐྲག་བགྱིད་པ། །ལག་ན་ལྕགས་ཀྱི་གཏུན་བུ་ཐོགས། །ལག་ན་ལྕགས་ཀྱི་ཐོ་བ་ཐོགས། །སོ་རྣོན་ལག་པ་རིང་བ་སྟེ། །འཇིགས་པའི་
གཟུགས་ཅན་ལྕགས་ཀྱི་མཆུ། །མགོ་བོ་ཆེ་ལ་སྐྲ་གཡེངས་པ། །ནག་ཅིང་མིག་སེར་སྣ་ཞོམ་པ། །བུམ་པའི་མགྲིན་དང་མིག་དམར་དང༌། །མིག་གཅིག་པ་དང་ལྟོ་བོ་ཆེ། །མཆུ་
འཕྱང་བ་དང་ལག་གཅིག་པ། །རྐང་གཅིག་པ་དང་རྐང་གཉིས་པ། །ཁ་མེད་ཁ་གཉིས་དྲག་པོ་སྟེ། །མི་རྣམས་རབ་ཏུ་འཇིགས་པར་བགྱིད། །ལག་ན་ཁར་བ་དབྱུག་པ་ཐོགས། །མདུང་
རྩེ་གསུམ་པ་སྐྲག་ཅིང་འཇིགས། །སྐྲག་ཅིང་འཇིགས་པར་བྱེད་པ་སྟེ། །གདོན་རྣམས་རྣམ་པར་སྐྲག་བགྱིད་པ། །སྐྲག་པར་བགྱིད་ཅིང་སྨྲ་བར་བགྱིད། །སེམས་ཀྱང་འཁྲུལ་
པར་བགྱིད་པ་སྟེ། །སྐྱོ་བར་བགྱིད་ཅིང་རྨོངས་པར་བགྱིད། །དེ་ནས་གཟི་བྱིན་འཕྲོག་པར་བགྱིད། །དེ་དག་འཇིག་རྟེན་འཇིགས་པ་སྟེ། །སྟོབས་པོ་ཆེ་ལ་བསྟེན་པར་དཀའ། །སྟོང་
ཕྲག་དྲུག་ཅུ་རྩ་བཞི་པོ། །རྒྱལ་པོ་ཆེན་པོའི་མདུན་ན་རྒྱུག །དེ་འདྲའི་གནོད་སྦྱིན་མང་པོ་ཡི། །གཡོག་འཁོར་དག་གིས་ཡོངས་སུ་བསྐོར། །གནོད་སྦྱིན་བྱེ་བ་ཕྲག་སྟོང་རྣམས།།
དེ་དག་ཕྱག་འཚལ་སླད་དུ་མཆིས། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །ས་ག་ལྔས་རྩེན་ཟླ་བ་དང༌། །སེངྒེ་སྡེ་དང་རབ་གནོན་དང༌། །མ་ལ་

90-1-93b


སྦྱིན་བརྩོན་དྲག་པོ་དང༌། །གང་པོ་དང་ནི་ནོར་འཛིན་དང༌། །ཙནྡན་དང་ནི་འདོད་མཆོག་དང༌། །སྣ་ཚོགས་སྡེ་དང་གཏོར་མ་ལེན། །ཡིད་བཞིན་རབ་འབྱོར་བཞིན་བཟང་དང༌། །འདམ་
བུ་ཅན་དང་ཤིན་ཏུ་རྒྱལ། །འདོད་པ་ཐམས་ཅད་འབྱོར་པ་དང༌། །དབང་པོ་རྒྱལ་བ་ཁྱུ་མཆོག་དང༌། །ནོར་བུ་བཟང་སྲས་རྫོགས་བཟང་དང༌། །འདམ་བུ་ས་མཆོག་འདམ་བུས་དགའ།།
ཁབ་ཀྱི་སྤུ་ཅན་རིང་བཟང་དང༌། །ལག་མཆོག་སྐྱེ་རྒུའི་བདག་པོ་དང༌། །འདམ་བུའི་རྒྱུད་དང་མདུང་རིང་དང༌། །རིག་པ་སྟོབས་ཅན་ནོར་བུ་དང༌། །འཇོག་པོ་ནག་པོ་ཆེན་པོ་དང༌། །ལ་བ་
ཅན་དང་དྲེའུ་དང་གཉིས། །ཀླུ་ཡི་རྒྱལ་པོ་ས་སྲུང་བུ། །ཡན་ལག་ཆེན་པོ་རྫུ་འཕྲུལ་ཆེ། །ནམ་མཁའ་ལྡིང་ནི་ཤུགས་ཆེན་ལྡན། །འདབ་ཆགས་ཀུན་གྱི་མཆོག་གྱུར་པ། །བྱ་ཡི་གཟུགས་
ཀྱིས་མཆི་བགྱིད་ཅིང༌། །རྒྱ་མཚོ་ཀུན་ཏུ་འཁྲུག་པར་བགྱིད། །ལྷ་དང་ལྷ་མིན་དྲི་ཟ་རྣམས། །འཇིགས་པར་བགྱིད་དང་དགེ་བའང་རུང༌། །མ་དད་པ་དང་དད་པ་རྣམས། །དེ་དག་ཐམས་ཅད་
འདིར་མཆིས་ཏེ། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །འཕྲོག་མ་ཞེས་བགྱི་གནོད་སྦྱིན་མོ། །འཇིགས་པར་བགྱིད་པ་སྟོབས་ཆེན་མོ། །དེ་ཡི་བུ་
ནི་ལྔ་བརྒྱ་རྣམས། །འཇིགས་བགྱིད་གནོད་སྦྱིན་མཐུ་རྩལ་ཅན། །བདག་ཉིད་ཀྱི་ནི་གཡོག་ལགས་ཏེ། །དེ་དག་ཕྱག་འཚལ་སླད་དུ་མཆིས། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་

90-1-94a


མཐུན་པར་ལྟ་ཞིང་མཆིས། །མ་ག་དྷ་ན་ཐམས་ཅད་མཐོང༌། །ཀ་ཤི་ཀ་ན་པདྨ་འཆང༌། །ཡངས་པ་ཅན་ན་རྒྱལ་མཆོག་གནས། །གྱད་ཡུལ་ན་ནི་གྲགས་
འཛིན་གནས། །རྒྱལ་པོའི་ཁབ་ན་ཀུ་བེ་ར། །སེར་སྐྱའི་གནས་ན་དྲག་པོ་སྟེ། །ཏ་མ་ལ་ན་འབྱོར་པ་གནས། །མི་ཏི་ལ་ན་ཀུན་ཏུ་རྒྱལ། །མ་མོ་ཆེན་མོ་འདི་བརྒྱད་ནི། །གནོད་སྦྱིན་
རྣམས་ཀྱི་སྡེ་དཔོན་མཆོག །རྫུ་འཕྲུལ་ཆེན་པོ་སྐལ་བ་ཆེ། །སྟོབས་ཆེན་དེ་དག་ཐམས་ཅད་ནི། །ཡིད་དགེ་དད་པའི་སེམས་དང་ལྡན། །རྫོགས་སངས་རྒྱས་ལ་སྐྱབས་
མཆིས་པས། །དེ་དག་དང་ནི་འདུས་ནས་ཀྱང༌། །རྒྱལ་པོ་ཆེན་པོ་སྟོབས་ཆེན་གྱིས། །ཡང་དག་རྫོགས་སངས་རྒྱས་བསྟན་ལ། །མི་རྣམས་ལ་ནི་སྙིང་བརྩེའི་སླད། །གནོད་སྦྱིན་
འབྱུང་པོ་ཡི་དྭགས་དང༌། །སྡང་བའི་གདོན་རྣམས་བཟློག་པ་དང༌། །མི་མ་ཡིན་རྣམས་ཟློག་པ་ཡི། །སྲུང་བ་འདི་ནི་ལེགས་པར་བགྱིས། །དེ་ནས་རྒྱལ་པོ་རྣམ་ཐོས་བུ། །
ཐལ་སྦྱར་འདུག་སྟེ་སྨྲས་པ་ནི། །འཁོན་དང་འཇིགས་པ་ཀུན་འདས་པ། །རྣམ་གྲོལ་ཟག་པ་མི་མངའ་བ། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས།།
ཁྱེད་ལ་ལྷ་དང་གྲུབ་པ་དང༌། །བྲམ་ཟེ་ཐམས་ཅད་ཕྱག་འཚལ་ཏེ། །གནོད་སྦྱིན་བྱེ་བ་དྲུག་ཁྲི་དང༌། །བཞི་སྟོང་དག་ཀྱང་ལྷགས་ནས་ནི། །ཁོ་ར་ཁོར་ཡུག་ཡོངས་བསྐོར་ནས། །

90-1-94b


ཐལ་མོ་སྦྱར་ཏེ་འཁོད་གྱུར་ལགས། །བདག་ནི་རྒྱལ་པོ་རྣམ་ཐོས་བུ། །བྱང་ཕྱོགས་སྐྱོང་བར་བགྱིད་པ་སྟེ། །འཇིག་རྟེན་མགོན་པོའི་ཉེ་འཁོར་དུ། །གནོད་སྦྱིན་རྒྱུ་སྐར་སྨྱོ་བྱེད་དང༌། །
བརྗེད་བྱེད་དང་ནི་མིའམ་ཅི། །སྐེམ་བྱེད་དང་ནི་རིམས་དྲག་དང༌། །དེ་བཞིན་རིམས་ནད་ཞག་བཞི་པ། །དེ་དག་བདག་གིས་བཟློག་པར་བགྱི། །སྱཱད་ཡ་ཐེ་དཾ། ཨུ་ཧ་ཧཾ། ཨུ་ཧ་ཧཾ། མ་ཧཱ་
ཧ༑ ཨུ་ཧ་མ་ཧཱ་ཧཾ། ས་ལ་མུ་ཛི། ཨི་ལཱི་མི་ལཱི། ཨི་ལཱི་མི་ལཱི། ཀི་ལཱི་མི་ལེ། ཙི་རི་ཊི། ཨི་ཨུ་བྷི་ཨུ་ཏུ་བྷི། པི་ཏི་ལི་ཡེ། མ་ཊ་མ་ལི། མ་ནནྡ་ཡེ་སྭཱཧཱ། རྒྱལ་པོ་ཆེན་པོ་རྣམ་ཐོས་ཀྱི་བུ་
ལུས་ངན་ལྕང་ལོ་ཅན་གྱི་བདག་པོ་ཕྱོགས་སྐྱོང་བར་གྱུར་ཅིག །གནོད་སྦྱིན་དང༌། རྒྱུ་སྐར་དང༌། སྨྱོ་བྱེད་དང༌། བརྗེད་བྱེད་དང༌། མིའམ་ཅི་དང༌། གྱེན་དུ་རྒྱུ་དང༌། རྒྱུ་བ་དང༌། འདུན་
པ་དང༌། ངན་བྱེད་དང༌། གཟི་བྱིན་འཕྲོག་པ་རྣམས་བཟློག་པར་གྱུར་ཅིག །ལྷའི་ནང་ན་ལྷའི་རྒྱལ་པོ་ནོར་ལྷའི་བུ་ཞེས་བགྱི་བ་མཆིས་ཏེ། དེ་ལ་བདག་ཕྱག་འཚལ་ལོ། །དེ་ཡང་
བཅོམ་ལྡན་འདས་ཉིད་ལ་ཕྱག་འཚལ་ཏེ། རྫོགས་པའི་སངས་རྒྱས་དཔའ་བོ་སྟེ། །ཀུན་མཁྱེན་ཀུན་གཟིགས་ཁྱོད་ལ་འདུད། །ཡང་དག་དཔའ་བོ་ཁྱོད་ལ་འདུད། །ཆོས་བཞིན་
མཐུན་པར་ལྟ་ཞིང་མཆིས། །དེ་ནས་རྒྱལ་པོ་ཡུལ་འཁོར་སྲུང༌། །ཐལ་སྦྱར་འདུག་སྟེ་སྨྲས་པ་ནི། །ཆོས་ཀྱི་རྒྱལ་པོ་འོད་མཛད་པ། །སངས་རྒྱས་དཔལ་ལ་ཕྱག་འཚལ་ལོ། །གོའུ་


90-1-95a


ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །གོའུ་ཏམ་ཁྱོད་ཀྱིས་གང་མཁྱེན་པ། །དེ་ནི་ལྷ་རྣམས་མ་འཚལ་ཏོ། །སྲིན་པོ་མཐོ་
ན་རབ་འཇིགས་པ། །སྟོང་ཕྲག་དྲུག་ཅུ་རྩ་བཞི་རྣམས། །ཁོ་ར་འཁོར་ཡུག་ཡོངས་བསྐོར་ནས། །ཐལ་མོ་སྦྱར་ཏེ་འཁོད་འགྱུར་ལགས། །བདག་ནི་རྒྱལ་པོ་ཡུལ་འཁོར་སྲུང༌། །
ཤར་ཕྱོགས་སྐྱོང་བར་བགྱིད་པ་སྟེ། །འཇིག་རྟེན་མགོན་པོའི་ཉེ་འཁོར་དུ། །སྲིན་པོ་རྣམས་དང་ཤ་ཟ་དང༌། །དྲི་ཟ་དང་ནི་རླུང་ལྷ་རྣམས། །དེ་དག་བདག་གིས་བཟློག་པར་བགྱི།།
སྱད་ཡ་ཐེ་ངན། ཨི་ཏི་མི་ཊཱི། ཁུ་ར་ཊེ། ཕུ་ར་ཊེ། མ་ཏི་བི་མ་ཏི། ཨུ་མ་ཏི། ཨཀྐེ། མཀྐེ། ནཀྐེ། ཨ་ཊུ་མི། བ་ཊུ་མི། མ་བྷེ། ཨི་རི་ཊི། པི་རི་ཊི་སྭཱཧཱ། རྒྱལ་པོ་ཆེན་པོ་ཡུལ་འཁོར་
སྲུང་ཕྱོགས་སྐྱོང་བར་གྱུར་ཅིག །སྲིན་པོ་དང༌། ཡི་དྭགས་དང༌། དྲི་ཟ་དང༌། རླུང་ལྷ་དང༌། མིའམ་ཅི་དང༌། གཟི་བྱིན་འཕྲོག་པ་རྣམས་བཟློག་པར་གྱུར་ཅིག །ལྷའི་ནང་ན་ལྷའི་
རྒྱལ་པོ་ནོར་ལྷའི་བུ་ཞེས་བགྱི་བ་མཆིས་ཏེ། དེ་ལ་བདག་ཕྱག་འཚལ་ལོ། །དེ་ཡང་བཅོམ་ལྡན་འདས་ཉིད་ལ་ཕྱག་འཚལ་ཏེ། རྫོགས་པའི་སངས་རྒྱས་དཔའ་བོ་སྟེ། །ཀུན་
མཁྱེན་ཀུན་གཟིགས་ཁྱོད་ལ་འདུད། །ཡང་དག་དཔའ་བོ་ཁྱོད་ལ་འདུད། །ཆོས་བཞིན་མཐུན་པར་ལྟ་ཞིང་མཆིས། །དེ་ནས་རྒྱལ་པོ་འཕགས་སྐྱེས་པོ། །ཐལ་སྦྱར་འདུག་སྟེ་

90-1-95b


སྨྲས་པ་ནི། །འཇིག་རྟེན་མགོན་པོ་སྐྱབས་མཛད་པ། །འཇིག་རྟེན་ཀུན་ལ་ཕན་པ་མཛད། །གོའུ་ཏམ་དཔའ་བོ་ཁྱོད་ལ་ནི། །ཆོས་བཞིན་མཐུན་པར་ལྟ་ཞིང་མཆིས། །གྲུལ་བུམ་ཡི་དྭགས་
སྲུལ་པོ་རྣམས། །སྟོང་ཕྲག་དྲུག་ཅུ་རྩ་བཞི་རྣམས། །ཁོ་ར་ཁོར་ཡུག་ཡོངས་བསྐོར་ནས། །ཐལ་མོ་སྦྱར་ཏེ་འཁོད་གྱུར་ལགས། །བདག་ནི་རྒྱལ་པོ་འཕགས་སྐྱེས་པོ། །ལྷོ་ཕྱོགས་
སྐྱོང་བར་བགྱིད་པ་སྟེ། །འཇིག་རྟེན་མགོན་པོའི་ཉེ་འཁོར་དུ། །འབྱུང་པོ་རྒྱུ་བ་གཟི་བྱིན་འཕྲོག །གྲུལ་བུམ་ཡི་དྭགས་སྲུལ་པོ་རྣམས། །དེ་དག་བདག་གིས་བཟློག་པར་བགྱི། །སྱཱད་
ཡ་ཐེ་དན། ཨ་ལེ། ཨི་ལེ་ལེ། ཀི་ལི་ཀི་ལེ་ལེ། ཀུ་པ་ཀུ་པ་ས། སི་ལེ་སི་ལེ་ལེ། སི་ལི་ལི་ལི། །ལི་ལི་ལི་ལི་ལི། ཧི་ཏི་སི་ལེ། མ་ཏི། སུ་མ་ཏི། སུ་སུ་མ་ཏི། སུ་སུ་སུ་སུ། སུ་སུ་མ་ཏི།
ཧི་ལི་ཥ་ལི་ཥ་སྭཱཧཱ། རྒྱལ་པོ་ཆེན་པོ་འཕགས་སྐྱེས་པོ་ཕྱོགས་སྐྱོང་བར་གྱུར་ཅིག །གྲུལ་བུམ་དང༌། ཡི་དྭགས་དང༌། སྲུལ་པོ་དང༌། འབྱུང་པོ་དང༌། རྒྱུ་བ་དང༌། གཟི་བྱིན་འཕྲོག་པ་
རྣམས་བཟློག་པར་གྱུར་ཅིག །ལྷའི་ནང་ན་ལྷའི་རྒྱལ་པོ་ནོར་ལྷའི་བུ་ཞེས་བགྱི་བ་མཆིས་ཏེ། དེ་ལ་བདག་ཕྱག་འཚལ་ལོ། །དེ་ཡང་བཅོམ་ལྡན་འདས་ཉིད་ལ་ཕྱག་འཚལ་ཏེ།
རྫོགས་པའི་སངས་རྒྱས་དཔའ་བོ་སྟེ། །ཀུན་མཁྱེན་ཀུན་གཟིགས་ཁྱོད་ལ་འདུད། །ཡང་དག་དཔའ་བོ་ཁྱོད་ལ་འདུད། །ཆོས་བཞིན་མཐུན་པར་ལྟ་ཞིང་མཆིས། །དེ་ནས་རྒྱལ་པོ་

90-1-96a


མིག་མི་བཟང༌། །ཐལ་སྦྱར་འདུག་སྟེ་སྨྲས་པ་ནི། །མུན་པར་གྱུར་པའི་འཇིག་རྟེན་ལ། །བཅོམ་ལྡན་ལམ་རྣམས་སྟོན་མཛད་པ། །གོའུ་ཏམ་དཔའ་བོ་ཁྱོད་ལ་
ནི༑ ༑ཆོས་བཞིན་མཐུན་པར་ལྟ་ཞིང་མཆིས། །འཇིག་རྟེན་དག་ན་ཉི་ཟླ་འདྲ། །རིན་ཆེན་སྙིང་པོ་སྟོབས་པོ་ཆེ། །ཀླུ་དང་མཁའ་ལྡིང་གསང་བ་པ། །སྟོང་ཕྲག་དྲུག་ཅུ་རྩ་བཞི་རྣམས།།
ཁོ་ར་ཁོར་ཡུག་ཡོངས་བསྐོར་ནས། །ཐལ་མོ་སྦྱར་ཏེ་འཁོད་གྱུར་ལགས། །བདག་ནི་རྒྱལ་པོ་མིག་མི་བཟང༌། །ནུབ་ཕྱོགས་སྐྱོང་བར་བགྱིད་པ་སྟེ། །འཇིག་རྟེན་མགོན་པོའི་ཉེ་
འཁོར་དུ། །ཀླུ་དང་མཁའ་ལྡིང་གསང་བ་པ། །ལྷ་མིན་དབང་པོ་སྟོབས་པོ་ཆེ། །དེ་དག་བདག་གིས་བཟློག་པར་བགྱི། །སྱཱད་ཡ་ཐེ་དན། ད་གེ་ད་གེ །སུ་བ་ཏི་ཡེ་པ་ཊེ། ཨ་ཊ། ཀ་མཊྚེ།
བི་མ་བ་ད་མ། བི་ད་ད་མ། བྷི་ད་ད་མ་ནི། ཨ་བྷི་ན་མེ། གཙྪ་བྷུ་ཏེ། ན་ལ་ཕི་ཡེ། བ་ར་ད་ར་ཏྲ་ཙི་ཙི་ལེ། ཙི་ལི་ལི་ལི་ལི་ལི་ལི་སྭཱཧཱ། རྒྱལ་པོ་ཆེན་པོ་མིག་མི་བཟང་ཕྱོགས་སྐྱོང་བར་
གྱུར་ཅིག །ཀླུ་དང༌། ནམ་མཁའ་ལྡིང་དང༌། གསང་བ་པ་དང༌། ལྷ་མ་ཡིན་དང༌། གཟི་བྱིན་འཕྲོག་པ་རྣམས་བཟློག་པར་གྱུར་ཅིག །ལྷའི་ནང་ན་ལྷའི་རྒྱལ་པོ་ནོར་ལྷའི་བུ་ཞེས་བགྱི་
བ་མཆིས་ཏེ། དེ་ལ་བདག་ཕྱག་འཚལ་ལོ། །དེ་ཡང་བཅོམ་ལྡན་འདས་ཉིད་ལ་ཕྱག་འཚལ་ཏེ། རྫོགས་པའི་སངས་རྒྱས་དཔའ་བོ་སྟེ། །ཀུན་མཁྱེན་ཀུན་གཟིགས་ཁྱོད་ལ་

90-1-96b


འདུད༑ ༑ཡང་དག་དཔའ་བོ་ཁྱོད་ལ་འདུད། །ཆོས་བཞིན་མཐུན་པར་ལྟ་ཞིང་མཆིས། །དེ་ནས་རྒྱལ་པོ་ཆེན་པོ་བཞི་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ངས་
ལ་བཙུགས་ཏེ་ཐལ་མོ་སྦྱར་ནས་བཅོམ་ལྡན་འདས་འབའ་ཞིག་ལ་ཕྱག་འཚལ་ཞིང་གྲོས་མཐུན་པ་དང༌། ཚིག་མཐུན་པ་དང༌། སྐད་མཐུན་པར་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཙུན་པ་བཅོམ་ལྡན་འདས། བསིལ་བའི་ཚལ་གྱི་མདོ་ཆེན་པོ་འདི་ནི། རྒྱལ་པོ་ཆེན་པོ་བཞིའི་སྲུང་བ་སྟེ། འཁོར་བཞི་པོ་རྣམས་ལ་ཡོངས་སུ་ཁྱབ་པའོ། །གནོད་
སྦྱིན་དང༌། སྲིན་པོ་ནས་གནོད་པ་བགྱིད་པའི་བར་དུ་བཟློག་པར་བགྱི་བ་དང༌། འཁོར་བཞི་རྣམས་ལ་སྲུང་བ་དང༌། སྐྱོབ་པ་དང༌། སྦེད་པ་དང༌། བདེ་ལེགས་སུ་འགྱུར་བ་དང༌། བདེ་
བར་གནས་པར་བགྱིད་པ་ལགས་སོ། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་ལ་འདི་སྐད་ཅེས་བཀའ་སྩལ་ཏོ། །ཀྱེ་རྒྱལ་པོ་ཆེན་པོ་དག །རིག་
སྔགས་ཀྱི་རྒྱལ་མོ་ཆེན་མོ་བཟུང་ཟིན་ཏོ། །བསིལ་བའི་ཚལ་གྱི་མདོ་ཆེན་པོ་ངས་ཡོངས་སུ་བཟུང་ཟིན་ཏོ། །ཀྱེ་རྒྱལ་པོ་ཆེན་པོ་དག །གཞན་ཡང་ངས་བསིལ་བའི་ཚལ་གྱི་མདོ་ཆེན་པོ་
ལ་རྗེས་སུ་ཡི་རང་བའི་རིག་སྔགས་ཀྱི་རྒྱལ་མོ་ཆེན་མོ་བརྗོད་ཀྱི། དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། ངས་བཤད་དོ། །བཅོམ་ལྡན་འདས་དེ་ལྟར་འཚལ་ལོ། །

90-1-97a


ཞེས་རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱིས་བཀའ་སྩལ་པ་མཉན་ཏོ། །དེ་ནས་བཅོམ་ལྡན་འདས་ཀྱིས་ཕྱག་གཡས་པས་ན་བཟའ་ཆོས་གོས་ཕྱེ་
ནས་འབྱུང་པོའི་ཚོགས་དེ་དག་ལ་འདི་སྐད་ཅེས་བཀའ་སྩལ་ཏོ། །ངས་འདི་བསྟན་པར་བྱའོ། །རྒྱལ་པོ་ཆེན་པོ་རྣམ་ཐོས་ཀྱི་བུ་ལ་དབྱེ་བར་བྱའོ། །ཐམས་ཅད་ལ་གོ་བར་
བྱའོ༑ ༑དེ་ནས་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀྱི་སྲིག་སྔགས་འདི་བཀའ་སྩལ་ཏོ། །སྱཱད་ཡ་ཐེ་དན། ཧི་ལཱི་ཧི་ལཱི། བྷི་སི་ནི་བཀྐེ་།ཨ་ཧ་ར་ཡེ། ཏ་མ་
ཏི༑ ཏ་མ་ཏི། ཏི་ལ་བཀྐེ། བ་ལཱི་ཏ་ཀེ། ད་རི་ཏི་ན། དྷི་ན་ད། ཕུ་ཊྱི་ཕུ་ཕུ་ཊྱི། གུ་གུ་ཊྱ། ཧི་ཙ་ཀཾ་ཏི། མཱ་མཱ་ཀཱཾ་ཏཱི་སྭཱཧཱ། བཅོམ་ལྡན་འདས་ཀྱིས་རིགས་སྔགས་ཀྱི་རྒྱལ་མོ་ཆེན་མོ་འདི་
བཀའ་སྩལ་པ་ན་ས་འདི་ཀུན་ཏུ་གཡོས། འབྱུང་པོ་ཐམས་ཅད་རབ་ཏུ་འདར་ནས་ཀྱེ་མ་ཀྱི་ཧུད། ཀྱེ་མ་སྡུག་བསྔལ་ལོ། །ཞེས་སྒྲ་ཆེན་པོ་བྱུང་ངོ༌། །སྲིན་པོ་རྣམས་ཀྱིས་ཀྱང་འདི་
སྐད་ཅེས་སྨྲས་ཏེ། འདི་ལྟར་ཡང་དག་རྫོགས་སངས་རྒྱས། །སེམས་ཅན་ཀུན་ལ་ཐུགས་བརྩེ་ནས། །འབྱུང་པོ་ཀུན་འཇིགས་ཉེན་པ་ཡི། །རིག་སྔགས་འདི་འདྲ་གསུང་བར་
མཛད༑ ༑དེ་ནས་ཀུན་མཁྱེན་སྟོན་པ་པོ། །སེམས་ཅན་ཀུན་ལ་ཐུགས་བརྩེ་བས། །གནོད་སྦྱིན་སྲིན་པོ་དྲི་ཟ་དང༌། །ཀླུ་དང་མཁའ་ལྡིང་གསང་བ་པོ། །འབྱུང་པོ་རྒྱུ་བ་གཟི་བྱིན་

90-1-97b


འཕྲོག །གྲུལ་བུམ་ཡི་དྭགས་སྲུལ་པོ་དང༌། །ལྷ་མིན་གཤེད་བྱེད་རོ་ལངས་དང༌། །བརྗེད་བྱེད་དང་ནི་མི་འམ་ཅི། །སྐེམ་བྱེད་དང་ནི་རིམས་དྲག་དང༌། །དེ་བཞིན་བྲམ་ཟེ་སྲིན་པོ་དང༌། །སྐྱོ་བྱེད་
རིམས་ནང་ཞག་གསུམ་པ། །དེ་བཞིན་ཞག་ནི་བཞི་པ་རྣམས། །སྐྲག་ཅིང་རབ་ཏུ་འདར་གྱུར་ཏེ། །ཕྱོགས་བཅུར་རྒྱུག་པ་གཟིགས་ནས་ཀྱང༌། །དེ་དག་ལ་ནི་ཐུགས་བརྩེའི་ཕྱིར། །རིག་
སྔགས་འདི་ནི་བརྗོད་པར་མཛད། །སྱཱད་ཡ་ཐེ་དན། ཧི་རི་མ་ཁ། ཏི་རི་ཁ་ཁ། ཀ་ཊ་མ་ཊཱ། སིདྡྷ་མཧཱ་ཏ་རི། ཨ་ཌ་ཏི་ནི། ད་ཌ་ད་ཌ། ད་ཏི་ལི། ད་མུཊྚུ། ད་མདྡེ། དྷུ་དྷུ་རི། ད་ར་རི། ད་ར་
མི་ར༑ ཀི་ལ་ཀཱ་ཡེ། ཀ་ཏ་བ་རེ་ཎེ། སུ་སུ་མ་ལེ་སྭཱཧཱ། གསང་སྔགས་ཆེན་མོ་རིག་སྔགས་ཆེན་མོ་འདི་ལས་འགལ་བར་མ་བྱེད་ཅིག །བཅོམ་ལྡན་འདས་ཀྱི་གསུང་གི་ཆོས་ལ་ཡང་
དག་པར་སོ་སོར་རྟོགས་ཤིག །ཁྱེད་ཀུན་ལུས་ཞིག་སྟེ་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་ཞིང་འཁོར་བར་འགྲོ་བ་རེ། དེ་ནས་
རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱི་རིག་སྔགས་ཀྱི་རྒྱལ་མོ་ཆེན་མོ་སྔོན་མ་ཐོས་པ་འདི་ཐོས་ནས་སྐྲག་ཅིང་དངངས་ཏེ། མི་དགའ་ལས་ཀྱི་བུང་ཞེས་བྱེད་ནས་ཐལ་མོ་སྦྱར་ཏེ་
བཅོམ་ལྡན་འདས་ལ་ཕྱག་འཚལ་ཞིང་གྲོས་མཐུན་པ་དང༌། ཚིག་མཐུན་པ་དང༌། སྐད་མཐུན་པར་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །སྡང་བའི་འབྱུང་པོ་ཟད་བགྱིད་པ།།


90-1-98a


རིག་སྔགས་འདི་ནི་ལེགས་པར་གསུངས། །མི་ཡི་འཇིག་རྟེན་བདེ་བགྱི་བའི། །རིག་སྔགས་བདག་ཅག་བརྗོད་པར་འཚལ། །དེ་ལ་རིག་སྔགས་འདི་ལགས་
ཏེ༑ ༑འཇིག་རྟེན་མགོན་པོ་བདག་ལ་གསོན། །སྱཱད་ཡ་ཐེ་དཾ། ཨུ་ཧུ་ཧ་ལ། ཀུ་ལི་ཛི་བ། ཨུ་བྷུ་ཡ། མ་སུ་ར་བི་ལ། ཨད་དྱཱ་བད་དྱཱ། ཨད་དྱཱ་བ་དྱཱ། ཨད་དྱཱ་བ་ཏེ། ནད་ད་བད་དྱེ། མ་
རུདྷྱ། མ་རུ་དྷྱ། བ་དི་མ་རུང་དྱ་ཕ་ལ་སྭཱཧཱ། བཅོམ་ལྡན་འདས་འབྱུང་པོ་ཐམས་ཅད་བཟློག་པ་འདི་གཟུང་བར་གསོལ། སྱཱད་ཡ་ཐེ་དཾ། ཨི་ལི་ཨི་ལི། མི་ལི་མི་ལི། ཀི་ལི་ཀི་
ལི༑ བ་ན་ར། ནི་ལ་པ་ཡ། བྷུ་བྷུ་བྷུ་ར། ཐི་རུ་ཕུ་ཕུ་ཕུ་ར། ག་ཤ་ལཱི་རཽ་ཁ་ད་ཡ་མ་ལ། ཁུ་ལི་ཁུ་ལི་པ་ཡ་སྭཱཧཱ། རིག་སྔགས་ཀྱི་རྒྱལ་མོ་འདི་ནི། ལོ་གཅིག་གི་བར་དུ་མཚམས་
གཅོད་པ་དང༌། འབྱུང་པོ་ཐམས་ཅད་ཟློག་པ་དང༌། དོན་ཐམས་ཅད་གྲུབ་པ་ལགས་སོ། །དེ་ནས་གནོད་སྦྱིན་དང༌། སྲིན་པོ་དང༌། དྲི་ཟ་ནས་གནོད་པར་བགྱིད་པའི་བར་རྣམས་ཀྱིས་
བཅོམ་ལྡན་འདས་ཀྱི་རིག་སྔགས་ཀྱི་རྒྱལ་མོ་ཆེན་མོ་སྔོན་མ་ཐོས་པ་འདི་ཡང་ཐོས། རྒྱལ་པོ་ཆེན་པོ་བཞིའི་སྲུང་བ་སྔོན་མ་ཐོས་པ་འདི་ཐོས་ནས་སྐྲག་ཅིང་སྡངས་ལ་མི་དགའ་
སྟེ༑ སྐྱི་བུང་ཞེས་བྱས་ནས་ས་ལ་འཛུལ། ཀུན་ཏུ་འཛུལ། ཀུན་ཏུ་རབ་ཏུ་འཛུལ་བར་བྱེད་དོ། །དེ་ནས་བཅོམ་ལྡན་འདས་ཀྱིས་ས་གཞི་རྡོ་རྗེར་སྤྲུལ་ནས་དེ་དག་ཕྱོགས་བཞིར་


90-1-98b


རྒྱུག་གོ། །དེ་ནས་རྒྱལ་པོ་བཞིས་ཕྱོགས་བཞིར་མེའི་ཕུང་པོ་ཆེན་པོ་སྤྲུལ་ཏེ། དེ་ནས་ནམ་མཁའ་ལ་རྒྱུག་གོ། དེ་ནས་བཅོམ་ལྡན་འདས་ཀྱིས་ནམ་མཁའ་གསེར་དུ་སྤྲུལ་ཏོ། །དེ་ནས་
འཇིག་རྟེན་སྐྱོང་བ་རྒྱལ་པོ་ཆེན་པོ་རྣམ་ཐོས་ཀྱི་བུ་ལྷ་དང་དྲི་ཟས་བསྐོར་ཅིང་མདུན་དུ་བདར་ཏེ། སྟེང་གི་བར་སྣང་ལ་འཕགས་ནས་གནོད་སྦྱིན་དང་སྲིན་པོ་ནས་གནོད་པར་བྱེད་པའི་
བར་རྣམས་གཞོམ་པ་དང༌། སེམས་ཅན་ཐམས་ཅད་ལ་སྙིང་བརྩེ་བ་དང༌། འབྱུང་པོ་ཐམས་ཅད་བཟློག་པ་དང༌། འཁོར་བཞི་པོ་རྣམས་བསྲུང་བ་དང༌། བསྐྱབ་པ་དང༌། སྦ་བ་དང༌། བདེ་
ལེགས་སུ་འགྱུར་བ་དང༌། བདེ་བར་གནས་པར་བྱ་བའི་ཕྱིར་རིག་སྔགས་འདི་བརྗོད་དོ། །སྱཱད་ཡ་ཐེ་དཾ། གི་མི་གི་མི་གི་མི་གི་མི་གི་ནི། གི་ནི་གི་ནི་གི་ནི། ན་ཁི་མི་ན་ཁི། ནི་ཥ་ནི་ཥ་ནི་
ཥ༑ ཨུ་བ་ཨ། དི་ཤྭ་དི་ཤྭ། བི་ད་ཤ། སརྦྦ་དི་ཤྭ་ཨ་དྷི་པ་ཏི། གི་ར་བི་ར། ཛ་ནི་བྷུ་མི་པ་ཏི། ཨི་ལི་ལཱི། ཨི་ལི་ལཱི། ཀི་ལི་ལཱི། ཀི་ལི་ལཱི། ཀི་ལི་ཀི་ལི་ལཱི། ཀི་ལི་ཀི་ལི་ལཱི། ཀི་ལི་ཀི་ལི་
ལཱི༑ ཀི་ལི་ཀི་ལི་ལཱི། ཀི་ལི་ལི་ལི་ལི་ལི་ལི། ཀི་ལི་ལི་ལི་ལི་ལི་ལི་ལི་ལི། ཨད་དྱི། ནད་དྱི། ཀུ་ནྱད་དྱི། མཧཱ་ཀུ་ནད་དྱི། ཀུ་ལད་དྱི། ཁུ་ལཾ་དྱི། མ་ཧཱ་ཁུ་ལཾ་དྱི། ཧུ་ལུ་ཧུ་ལུ་ལུ། ཧུ་
ལུ་ལུ་ལུ། ཧུ་ལུ་ལུ་ལུ་ལུ། ཧུ་ལུ་ལུ་ལུ་ལུ་ལུ། ཧུ་ལུ་ལུ་ལུ་ལུ་ལུ་ལུ་ལུ་ལུ་ལུ་ལུ། ཧ་ལ་ཧ་ལ། ཧི་ལི་ཧི་ལི། ལ་ཧ་ཧ་ལུ། ཧུ་ལེ། ཨི་ཧ། ཧུ་ལེ་ཧུ་ལེ། ཨུ་ལད་ཏྱི། ཧི་ལེ། ཨུ་ཧ་ཧི་ལི།

90-1-99a


ཧི་ལེ་ཧི་ལེ། ཧུ་ལུ་ཧི། ཧུ་ལུ་ཧུ་ལུ་ཧུ་ལུ། ཧུ་ལུ་ཧུ་ལེ། ཧ་ཧ་ཧ་ཧ་ཧ་ཧ་སྭཱཧཱ། རྒྱལ་པོ་ཆེན་པོ་རྣམ་ཐོས་ཀྱི་བུ་ཕྱོགས་སྐྱོང་བར་གྱུར་ཅིག །ལྷ་རྣམས་ཀྱི་ནང་ན་
ལྷའི་རྒྱལ་པོ་ནོར་ལྷའི་བུ་ཞེས་བགྱི་བ་མཆིས་ཏེ། དེ་ལ་བདག་ཕྱག་འཚལ་ལོ། །ད་ཡང་བཅོམ་ལྡན་འདས་ཉིད་ལ་ཕྱག་འཚལ་ཏེ། རྫོགས་པའི་སངས་རྒྱས་དཔའ་བོ་སྟེ། །ཀུན་
མཁྱེན་ཀུན་གཟིགས་ཁྱོད་ལ་འདུད། །རྫོགས་པའི་སངས་རྒྱས་རྐང་གཉིས་མཆོག །ཤེས་རབ་ཆེན་པོ་ཁྱོད་ལ་འདུད། །གོའུ་ཏམ་ཁྱོད་ཀྱིས་གང་མཁྱེན་པ། །དེ་ནི་ལྷ་རྣམས་མ་
འཚལ་ཏོ། །ཡང་དག་དཔའ་བོ་ཁྱོད་ལ་འདུད། །ཆོས་བཞིན་མཐུན་པར་ལྟ་ཞིང་མཆིས། །གནོད་སྦྱིན་དང༌། སྲིན་པོ་དང༌། དྲི་ཟ་ནས་གནོད་པར་བགྱི་བའི་བར་རྣམས་མིང་འདི་ཞེས་
བྱ་བའི་ལུས་ལ་བབས་པ་ལས་གུད་དུ་དེངས་ཤིག །གལ་ཏེ་མིང་འདི་ཞེས་བྱ་བའི་ལུས་ལས་མྱུར་དུ་གུད་དུ་མ་དོང་ན། དེ་དག་ལ་མྱུར་དུ་འཇིགས་པ་ཆེན་པོ་དང༌། ནད་དྲག་པོས་
འདེབས་པར་འགྱུར་ལ། དེའི་རྐྱེན་གྱིས་མགོ་བོ་དང༌། སྙིང་ཚལ་པ་བརྒྱར་འགས་པར་འགྱུར་ཏེ། དེའི་མོད་ལ་སྡུག་བསྔལ་དུ་མ་འབྱུང་བ་དང༌། བརླག་པ་དང༌། མཐའ་མེད་
པར་འགྱུར་རོ། །འབྲུམ་བུའི་གདོན་གང་ཡིན་པ་དང༌། སྐྱ་རེངས་འཆར་ཀའི་གདོན་གང་ཡིན་པ་དང༌། གྲིབ་གནོན་གྱི་གདོན་གང་ཡིན་པ་དེ་དག་ཀྱང་བསིལ་བའི་ཚལ་གྱི་མདོ་

90-1-99b


ཆེན་པོ་འདི་ཐོས་ནས་མིང་འདི་ཞེས་བྱ་བའི་ལུས་ལས་མྱུར་དུ་གུད་དུ་དེངས་ཤིག །གལ་ཏེ་མྱུར་དུ་གུད་དུ་མ་དོང་ན། དེ་དག་ལ་མྱུར་དུ་འཇིགས་པ་ཆེན་པོ་དང༌། ནད་དྲག་པོས་འདེབས་
པར་འགྱུར་ལ། དེའི་རྐྱེན་གྱིས་མགོ་བོ་དང༌། སྙིང་ཚལ་པ་བརྒྱར་འགས་པར་འགྱུར་ཏེ། དེའི་མོད་ལ་སྡུག་བསྔལ་དུ་མ་འབྱུང་བ་དང༌། བརླག་པ་དང༌། མཐའ་མེད་པར་འགྱུར་རོ། །
གཟི་བྱིན་དང་ནི་ཁྲག་ཟ་བ། །ཉིན་མཚན་རྒྱུ་བ་གང་ཡིན་པ། །དེ་དག་གིས་ཀྱང་ལེགས་གསུངས་པའི། །མདོ་བཤད་ཐོས་ནས་གཏང་བར་གྱིས། །ཤ་ཟ་ལུས་འཕགས་སྐེམ་བྱེད་
དང༌། །འབྱུང་པོ་འཇིགས་བྱེད་སྲུལ་པོ་རྣམས། །དེ་དག་གིས་ཀྱང་ལེགས་གསུངས་པའི། །མདོ་འདི་བཤད་པ་ཐོས་ནས་ཐོང༌། །ལྷ་དང་ལྷ་མིན་རླུང་ལྷ་དང༌། །དྲི་ཟ་དང་ནི་གདོན་གྱི་
བླ༑ ༑འབྱུང་པོ་དང་ནི་ཤ་ཟ་དང༌། །དེ་བཞིན་གནོད་སྦྱིན་སྲིན་པོ་རྣམས། །ཀུན་ཏུ་འཁྲུགས་ཤིང་ཀུན་ཏུ་གཡོས། །སྐྲག་ཅིག་ཀུན་ཏུ་རབ་ཏུ་འགུལ། །གདོན་སྡང་གནོད་པ་བྱེད་པ་
རྣམས༑ ༑ལྟུང་ཞིང་རབ་ཏུ་ཕམ་པར་གྱུར། །ས་གཞི་དག་ཀྱང་རབ་ཏུ་གཡོས། །སྒྲ་བོ་ཆེ་དག་སྒྲོག་པར་བྱེད། །ཡི་དྭགས་དང་ནི་གྲུལ་བུམ་རྣམས། །སྡང་བའི་གདོན་ནི་ཟློག་བྱེད་
པའི༑ ༑མདོ་འདི་དག་ནི་ཐོས་གྱུར་ནས། །འཇིགས་པ་དྲག་པོས་འདེབས་པར་འགྱུར། །སངས་རྒྱས་ཆོས་དང་དགེ་འདུན་ལ། །དད་པའི་གནོད་སྦྱིན་གང་ཡིན་པ། །དེ་དག་མགུ་ཞིང་


90-1-100a


ཡིད་དགའ་ནས། །ལེགས་པར་རྗེས་སུ་ཡི་རང་ངོ༌། །དེ་ནས་རྒྱལ་པོ་ཆེན་པོ་བཞི་པར་སྣང་ལས་བབས་ནས་བཅོམ་ལྡན་འདས་ག་ལ་བ་དེར་སོང་སྟེ་ལྷགས་
ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཐལ་མོ་སྦྱར་ནས་བཅོམ་ལྡན་འདས་ལ་ཕྱག་འཚལ་ཞིང་གྲོས་མཐུན་པ་དང༌། ཚིག་མཐུན་པར་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བསིལ་བའི་ཚལ་གྱི་མདོ་ཆེན་པོ་འདི་རྒྱལ་པོ་ཆེན་པོ་བཞིས་ཞབས་ལ་ཕྱག་བགྱིས་པ་དང༌། འཁོར་བཞི་པོ་
རྣམས་སྲུང་བ་དང༌། ཡོངས་སུ་སྐྱོབ་པ་དང༌། གནོད་སྦྱིན་དང༌། སྲིན་པོ་ནས་གནོད་པར་བགྱིད་པའི་བར་རྣམས་འཇོམས་པ་ལགས་སོ། །བཙུན་པ་བཅོམ་ལྡན་འདས། དགེ་སློང་
དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་གང་ལ་བསྲུང་བ་དང༌། དེ་དག་གིས་ཀྱང་བསིལ་བའི་ཚལ་གྱི་མདོ་ཆེན་པོ་འདྲི་གཟུང་བར་བགྱི། བཅང་བར་བགྱི།
བརྗོད་པར་བགྱི། ཀུན་ཆུབ་པར་བགྱིའོ། །བཙུན་པ་བཅོམ་ལྡན་འདས། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་བདག་བསྲུང་བ་དང༌།
བདག་སྦ་པ་དང༌། གཞན་བསྲུང་བ་དང༌། གཞན་སྦ་པའི་སླད་དུ་བསིལ་བའི་ཚལ་གྱི་མདོ་ཆེན་པོ་འདི་འཛིན་པ་དང༌། འཆང་བ་དང༌། བརྗོད་པ་དང༌། ཀུན་ཆུབ་པར་བགྱིད་པ་དེ་ལ་

90-1-100b


ནི༑ གནོད་སྦྱིན་དང༌། སྲིན་པོ་ནས་གནོད་པར་བགྱིད་པའི་བར་རྣམས་ཉེ་འཁོར་དུ་ཡང་གནས་པར་མི་འགྱུར་ན། གནོད་པར་བགྱིད་པ་ལྟ་ག་ལ་སེམས་ལགས། དེ་གང་དུ་མཚན་
གཅིག་ཙམ་གནས་པ་དེར་ཡང་གནོད་སྦྱིན་དང༌། སྲིན་པོ་ནས་གནོད་པ་བགྱིད་པའི་བར་རྣམས་ཉེ་འཁོར་དུ་ཡང་གནས་པར་མི་འགྱུར་ན། དེ་གང་དུ་རྟག་ཏུ་གནས་པ་དེར་ལྟ་སྨོས་
ཀྱང་ཅི་འཚལ་ལགས། བཙུན་པ་བཅོམ་ལྡན་འདས། གང་ལ་མི་མ་ལགས་པའི་གནོད་པས་ཐེབས་པ་དེའི་མདུན་དུ་བསིལ་བའི་ཚལ་གྱི་མདོ་ཆེན་པོ་འདི་བརྗོད་ན། དེ་མྱུར་བ་ཁོ་
ནར་བདེ་ལེགས་དང༌། ནད་མ་མཆིས་པ་དང༌། བདེ་བར་འགྱུར་ཞིང་ཐར་པར་འགྱུར་ལ། མི་མ་ལགས་པ་རྣམས་དེ་ལ་ལོག་པ་མི་བགྱིད་ཅིང་མྱུར་དུ་གུད་དུ་མཆི་བར་འགྱུར་ལགས་
ཏེ༑ བཙུན་པ་བཅོམ་ལྡན་འདས། བསིལ་བའི་ཚལ་གྱི་མདོ་ཆེན་པོ་འདི་དེ་ལྟར་དོན་ཆེ་བ་ལགས་སོ། །བཙུན་པ་བཅོམ་ལྡན་འདས། དགེ་སློང་ངམ། དགེ་སློང་མའམ། དགེ་བསྙེན་
ནམ༑ དགེ་བསྙེན་མ་གང་ལ་ལ་བསིལ་བའི་ཚལ་གྱི་མདོ་ཆེན་པོ་འདི་འཛིན་པ་དང༌། འཆང་བ་དང༌། བརྗོད་པ་དང༌། ཀུན་ཆུབ་པར་བགྱིད་པ་དང༌། སྦྱོར་བར་བགྱིད་པ་དེ་ལ་ནི། དད་པ་ཅན་
གྱི་གནོད་སྦྱིན་དགེ་བསྙེན་རྣམས་རྒྱལ་པོ་ཆེན་པོ་བཞིའི་གནས་སུ་མཆིས་ནས་མིང་སྨྲ་བར་བགྱིད་དེ། ཀྱེ་རྒྱལ་པོ་ཆེན་པོ་དག །དགེ་སློང་ངམ། དགེ་སློང་མའམ། དགེ་བསྙེན་ནམ།

90-1-101a


དགེ་བསྙེན་མ་ཆེ་གེ་མོ་ཞིག་བདག་བསྲུང་བ་དང༌། བདག་སྦ་བ་དང༌། གཞན་བསྲུང་བ་དང༌། གཞན་སྦ་བའི་ཕྱིར་བསིལ་བའི་ཚལ་གྱི་མདོ་ཆེན་པོ་འདི་
འཇིན་པར་བྱེད། འཆང་བར་བྱེད། བརྗོད་པར་བྱེད། ཀུན་ཆུབ་པར་བྱེད། སྦྱོར་བར་བྱེད་དོ། །ཞེས་སྒྲོག་པར་བགྱིད་ལགས་སོ། །བཙུན་པ་བཅོམ་ལྡན་འདས། དད་པ་ཅན་གྱི་
གནོད་སྦྱིན་དགེ་བསྙེན་རྣམས་རྒྱལ་པོའི་ཕོ་བྲང་ལྕང་ལོ་ཅན་དུ་མཆིས་ནས་རྒྱལ་པོ་ཆེན་པོ་རྣམ་ཐོས་ཀྱི་བུའི་མདུན་དུ་གནོད་སྦྱིན་རྣམས་འདུས་ཤིང་འབྱུང་པོ་ཐམས་ཅད་ཚོགས་
པའི་ནང་དུ་ཡང་བསྒྲགས་ནས་དེར་དེ་དག་མངོན་པར་དགའ་བར་འགྱུར་ཏེ། བཙུན་པ་བཅོམ་ལྡན་འདས། བསིལ་བའི་ཚལ་གྱི་མདོ་ཆེན་པོ་འདི་ནི། དེ་ལྟར་དོན་ཆེ་བ་ལགས་
མོ༑ །བཙུན་པ་བཅོམ་ལྡན་འདས། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་ནམ། དགེ་བསྙེན་མ་གང་ལ་ལ་བདག་བསྲུང་བ་དང༌། བདག་སྦ་བ་དང༌། གཞན་བསྲུང་བ་
དང༌། གཞན་སྦ་བའི་སླད་དུ་བསིལ་བའི་ཚལ་གྱི་མདོ་ཆེན་པོ་འདི་འཛིན་པ་དང༌། འཆང་བ་དང༌། བརྗོད་པ་དང༌། ཀུན་ཆུབ་པར་བགྱིད་པ་དང༌། སྦྱོར་བར་བགྱིད་པ་དེ་ནི། ཚངས་པར་
སྤྱད་པར་བགྱིའོ། །ཆང་མི་བཏུང་བ་དང༌། དྲན་པ་དང༌། ཤེས་བཞིན་ཅན་དུ་མཆིས་པ་དང༌། ཟས་རྣམ་པ་ལྔ་ལ་འདི་ལྟ་སྟེ། བུ་རམ་དང༌། སྦྲང་རྩི་དང༌། ཏིལ་དང༌། ཤ་དང༌། ཉེ་

90-1-101b


ཤ་རྣམས་ཡོངས་སུ་སྤང་བར་བགྱིའོ། །དེ་ཅིའི་སླད་དུ་ཞེ་ན། བཙུན་པ་བཅོམ་ལྡན་འདས། གནོད་སྦྱིན་དང༌། སྲིན་པོ་ནས་གནོད་པར་བགྱིད་པའི་བར་རྣམས་བསིལ་བའི་ཚལ་གྱི་
མདོ་ཆེན་པོ་འདི་འཛིན་པ་དང༌། འཆང་བ་དང༌། ཀུན་ཆུབ་པར་བགྱིད་པ་དང༌། སྦྱོར་བ་དེ་ལ་དེའི་སྐབས་ཁོ་ནར་བརླག་པ་དང༌། མཐའ་མ་མཆིས་བར་བགྱིད་པ་དག་མཆིས་ཏ། དེ་
དག་གཞོམ་པའི་སླད་དུ་ཡི་དམ་བགྱི་འཚལ་ལོ། །བཙུན་པ་བཅོམ་ལྡན་འདས། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་བསིལ་བའི་
ཚལ་གྱི་མདོ་ཆེན་པོ་འདི་འཛིན་པ་དང༌། འཆང་བ་དང༌། བརྗོད་པ་དང༌། ཀུན་ཆུབ་པར་བགྱིད་པ་དང༌། སྦྱོར་བ་བགྱིད་པ་དེ་ལ་ནི། དད་པ་ཅན་གྱི་གནོད་སྦྱིན་དགེ་བསྙེན་རྣམས་གོས་
དང༌། ཟས་དང༌། མལ་ཆ་དང༌། སྟན་དང༌། བོའི་གསོས་སྨན་དང༌། ཡོ་བྱད་རྣམས་ཀྱི་སྤོ་བ་བསྐྱེད་པར་བགྱིད་དེ། བཙུན་པ་བཅོམ་ལྡན་འདས། བསིལ་བའི་ཚལ་གྱི་མདོ་ཆེན་པོ་འདི་
ནི༑ དེ་ལྟར་དོན་ཆེ་བ་ལགས་སོ། །བཙུན་པ་བཅོམ་ལྡན་འདས། གཞན་མུ་སྟེགས་ཅན་བཅོམ་ལྡན་འདས་ཀྱིས་གསུང་རབ་ལ་མ་དད་པ་དང༌། མངོན་པར་མི་དགའ་བ་དང༌། གནོད་
པར་འཚལ་བ་དང༌། སྨན་པར་མི་འཚལ་བ་དང༌། གྲུབ་བ་དང་བདེ་བར་མི་འཚལ་བ་གང་ལ་ལ་བསིལ་བའི་ཚལ་གྱི་མདོ་ཆེན་པོ་འཛིན་པ་དང༌། འཆང་བ་དང༌། བརྗོད་པ་དང༌།

90-1-102a


ཀུན་ཆུབ་པར་བགྱིད་པ་དང༌། སྦྱོར་བར་བགྱིད་པ་དེ་ལ་ནི། དོན་དེ་འགྲུབ་པར་མི་བགྱིད་དེ། མི་མ་ལགས་པ་རྣམས་ཀྱིས་བར་མ་དོར་འགུམ་པ་དང་༑ སྡུག་བསྔལ་
དུ་མ་འབྱུང་བ་དང༌། བརླག་པ་དང་མཐའ་མ་མཆིས་པར་བགྱིད་ལགས་སོ། །དེ་ཅིའི་སླད་དུ་ཞེ་ན། དེ་ནི། དེ་དག་ལ་གནོད་པར་འཚལ་བ་དང༌། སྨན་པར་མི་འཚལ་བ་དང༌། གྲུབ་
པ་དང་བདེ་བར་མི་འཚལ་བ་ལགས་པའི་སླད་དུ་སྟེ། དེ་དག་ལ་ནི། ལོག་པར་ལྟ་བ་གང་ལགས་པ་དེ་བརླག་པར་བགྱི་ལགས་སོ། །བཙུན་པ་བཅོམ་ལྡན་འདས། འཇིག་
རྟེན་ན་སེམས་ཅན་རྣམས་བསྲུང་བ་དང༌། བསྐྱབ་པ་དང༌། སྦ་བའི་སླད་དུ་རྒྱལ་པོ་ཆེན་པོ་བཞིས་སྲུང་བ་བགྱིས་པ་གང་ཅི་ཡང་རུང་བའི་སྲུང་བ་དེ་དག་གི་ནང་ན་ནི། འདི་མཆོག་
དང༌། གཙོ་བོ་དང༌། རབ་མཆོག་ལགས་སོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་པོ་བཞིས་ཚིགས་སུ་བཅད་པ་འདི་དག་གསོལ་ཏོ། །མི་མཆོག་གང་ཞིག་མདོ་འདི་
དག །ཡོངས་སུ་རྫོགས་པར་སྲུང་བ་དང༌། །བདེ་ལེགས་བགྱིད་པ་དེ་ལ་ནི། །སྲིན་པོ་རྣམས་ཀྱང་འཚེ་མི་བགྱིད། །སུ་ཡང་རུང་སྟེ་མདོ་འདི་དག །མི་མཆོག་གིས་ནི་གསུངས་པ་
བཞིན། །ཡོངས་སུ་རྫོགས་ཤིང་མ་ཆད་པར། །ཤིན་ཏུ་ཚང་བར་འཆད་བགྱིད་ན། །དེ་ལ་གནོད་སྦྱིན་ཡི་དྭགས་དང༌། །འབྱུང་པོ་གྲུལ་བུམ་སྲིན་པོ་དང༌། །སྨྱོ་བྱེད་རྒྱུ་བ་ཀླུ་རྣམས་དང༌། །

90-1-102b


དེ་ལྟ་བུ་དག་འཚེ་མི་བགྱི། །དེ་ལ་མི་མ་ལགས་དང་གདོན། །མྱུར་དུ་གུད་དུ་མཆི་བར་འགྱུར། །དེ་ལ་ཅིས་ཀྱང་མི་ཚུགས་ཏེ། །དེ་ལ་འཚེ་བར་ཡོང་མི་ནུས། །རྒྱལ་པོ་ཆེན་པོ་བཞི་པོ་
ཡིས༑ ༑བཅོམ་ལྡན་ཕྱག་འཚལ་ཞེས་བརྗོད་དེ། །སངས་རྒྱས་ཞབས་ལ་ཕྱག་འཚལ་ནས། །དེ་ཉིད་དུ་ནི་མི་སྣང་གྱུར། །དེ་ནས་བཅོམ་ལྡན་འདས་ཀྱིས་དེའི་མཚན་མོ་འདས་ཏེ་ནམ་
ལངས་ནས་དགེ་སློང་གི་དགེ་འདུན་གྱི་གུང་ལ་བཞུགས་ཏེ་དགེ་སློང་རྣམས་ལ་བཀའ་སྩལ་པ། དགེ་སློང་དག། མདང་སུམ་རྒྱལ་པོ་ཆེན་པོ་བཞི་བུ་དང་བཅས། བློན་པོ་དང་བཅས་
འཁོར་དང་བཅས། མངག་གཞུག་པ་དང་བཅས། ཕོ་ཉ་དང་བཅས། གཡོག་འཁོར་དང་བཅས་པ་ཁ་དོག་འཕགས་པ་དག་ནམ་སྲོས་ནས་ལྷགས་ནས་གྲོས་མཐུན་པར་དུར་ཁྲོད་
ཆེན་པོ་བསིལ་བའི་ཚལ་དུ་འོངས་ཏེ། རང་གི་འོད་ཀྱིས་སྣང་བར་བྱས་ནས་ལུས་ངན་དང༌། ཡུལ་འཁོར་སྲུང་དང༌། མིག་མི་བཟང་དང༌། འཕགས་སྐྱེས་པོ་རྣམས་ང་ག་ལ་བ་དེར་
འོངས་ཏེ་ལྷགས་ནས་ངའི་རྐང་པ་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་རྒྱལ་པོ་ཆེན་པོ་བཞིས་ངའི་ཐད་དུ་བསིལ་བའི་
ཚལ་གྱི་མདོ་ཆེན་པོ་འདི་བརྗོད་ནས་དོང་ངོ༌། །ཁྱོད་ཀྱིས་དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། །བཙུན་པ། དེ་ལྟར་འཚལ་ལོ་ཞེས་གསོལ་ཏེ། དགེ་སློང་

90-1-103a


རྣམས་ཀྱིས་བཅོམ་ལྡན་འདས་ཀྱིས་བཀའ་སྩལ་པ་མཉན་ནས་བཅོམ་ལྡན་འདས་ཀྱིས་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་
རྣམས་ལ་བསིལ་བའི་ཚལ་གྱི་མདོ་ཆེན་པོ་འདི་རྒྱས་པར་གསུངས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དང༌། དགེ་སློང་མ་དང༌། དགེ་བསྙེན་དང༌།
དགེ་བསྙེན་མ་དེ་དག་ཡིད་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འདིའི་ཆོ་ག་ནི། ཟས་དཀར་གསུམ་ཟ་བ་དང༌། ལེགས་པར་ཁྲུས་བྱས་པ་དང༌།
སྨྱུང་བ་བྱས་པ་དང༌། ཚུལ་ཁྲིམས་དང་ལྡན་པ་དང༌། བསམ་པ་རྒྱ་ཆེན་པོ་དང་ལྡན་པས་རྒྱལ་པོ་ཆེན་པོ་བཞིའི་གཟུགས་ལྡོང་རོས་སམ། བཙག་གིས་བྲིས་ལ། སྤོས་ཐམས་ཅད་
དང་ལྡན་པའི་དཀྱིལ་འཁོར་གྲུ་བཞི་པ་བྱས་ནས་སངས་རྒྱས་ཀྱི་སྤྱན་སྔར་དུས་གསུམ་དུ་བརྗོད་པར་བྱའོ། །བསིལ་བའི་ཚལ་གྱི་མདོ་ཆེན་པོ་རྫོགས་སོ།།    །།པཎྜི་ཏ་
ཤཱི་ལེནྡྲ་བོ་དྷི་དང༌། ཛྙ་ན་སིདྡྷི་དང༌། ཤཱཀྱ་པྲ་བྷ་དང༌། ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་བཅོས་ནས་གཏན་ལ་ཕབ་པ། ཕྱིས་འགོས་གཞོན་
ནུ་དཔལ་གྱིས་ཆག་ལོ་ཙཱ་བའི་ཕྱག་དཔེ་ལས་ཞུས་སོ།།    །།རྒྱ་གར་སྐད་དུ། མ་ཧཱ་མནྟྲ་ཨ་ནུ་དྷཱ་ར་ནི་སཱུ་ཏྲ། བོད་སྐད་དུ། གསང་སྔགས་ཆེན་མོ་རྗེས་སུ་འཛིན་པའི་མདོ།

90-1-103b


དཀོན་མཆོག་གསུམ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་བདུན་
ཉན་ཐོས་དང་བཅས་པ། ཡང་དག་པར་སོང་བ། ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །དེ་རྣམས་ལ་ཕྱག་འཚལ་ནས། རིག་སྔགས་འདི་ནི་དོན་དུ་སྒྲུབ། །རིག་སྔགས་འདི་
དག་གྲུབ་གྱུར་ཅིག །གང་ཕྱིར་དོན་དུ་བསྒྲུབ་པ་ཡི། །དོན་དེ་ཡང་ནི་གྲུབ་པར་ཤོག །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་
བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་མི་མཇེད་ཀྱི་བདག་པོ་ཚངས་པ་ཚངས་རིས་ཀྱི་ལྷ་རྣམས་དང་བཅས་པ་དང༌། ལྷའི་དབང་པོ་བརྒྱ་
བྱིན་སུམ་ཅུ་རྩ་གསུམ་པའི་ལྷ་རྣམས་དང་བཅས་པ་དང༌། རྒྱལ་པོ་ཆེན་པོ་བཞི་རྒྱལ་ཆེན་བཞིའི་རིས་ཀྱི་ལྷ་རྣམས་དང་བཅས་པ་དང༌། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་
བརྒྱད་དང༌། འཕྲོག་མ་བུ་དང་བཅས་པ། གཡོག་འཁོར་དང་བཅས་པ་རྣམས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་
ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་མི་མཇེད་ཀྱི་བདག་པོ་ཚངས་པས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ།

90-1-104a


བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ནི། སྟོང་གི་འཇིག་རྟེན་གྱི་ཁམས་རྣམས་སུ་དབང་ཕྱུག་ལ་དབང་བགྱིད་
པ་ལགས་ཏེ། བཙུན་པ་བཅོམ་ལྡན་འདས། བདག་ནི། འཚལ་ན་སྟོང་གི་འཇིག་རྟེན་གྱི་ཁམས་རྣམས་སུ་སྲུང་བ་དང་ཡོངས་སུ་སྐྱོབ་པར་བགྱིད། ཡོངས་སུ་གཟུང་བ་དང༌། ཞི་
བ་དང་བདེ་ལེགས་སུ་འགྱུར་བར་བགྱིད་ལགས་སོ། །བཙུན་པ་བདེ་བར་གཤེགས་པ་ཆོས་ཀྱི་མངའ་བདག་བཅོམ་ལྡན་འདས་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་རྣམས་སུ་དབང་ཕྱུག་ལ་མངའ་མཛད་པ་ལགས་ཏེ། བཅོམ་ལྡན་འདས་ཀྱང་བཞེད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་སུ་སྲུང་བ་དང༌། ཡོངས་
སུ་སྐྱོབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བར་མཛད་པ་ལགས་ན། བཙུན་པ་བཅོམ་ལྡན་འདས་སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་རྣམས་སུ་སྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བར་མཛད་དུ་གསོལ། དེ་ནས་བཅོམ་ལྡན་འདས་ཀྱིས་
མི་མཇེད་ཀྱི་བདག་པོ་ཚངས་པ་ལ་ཅང་མི་གསུང་བར་གནང་ངོ༌། །དེ་ནས་མི་མཇེད་ཀྱི་བདག་པོ་ཚངས་པས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས་

90-1-104b


གནས་དེ་ཉིད་དུ་མི་སྣང་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། མདང་སུམ་མི་མཇེད་ཀྱི་བདག་པོ་ཚངས་པ་ཚངས་རིས་ཀྱི་
ལྷ་རྣམས་དང་བཅས་པ་དང༌། ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་དང་བཅས་པ་དང༌། རྒྱལ་པོ་ཆེན་པོ་བཞི་རྒྱལ་ཆེན་བཞིའི་རིས་ཀྱི་ལྷ་རྣམས་དང་བཅས་པ་
དང༌། གནོད་སྦྱིན་གྱི་སྡེ་དཔོན་ཆེན་པོ་ཉི་ཤུ་རྩ་བརྒྱད་དང༌། འཕྲོག་མ་བུ་དང་བཅས། གཡོག་འཁོར་དང་བཅས་པ་རྣམས་ང་ག་ལ་བ་དེར་ལྷགས་ཏེ་འོངས་ནས་མི་མཇེད་ཀྱི་བདག་
པོ་ཚངས་པས་ང་ལ་འདི་སྐད་ཅེས་སྨྲས་སོ། །བཙུན་པ་བཅོམ་ལྡན་འདས། བདག་ནི། སྟོང་གི་འཇིག་རྟེན་གྱི་ཁམས་རྣམས་སུ་དབང་ཕྱུག་ལ་དབང་བགྱིད་པ་ལགས་ཏེ། བཙུན་པ་
བཅོམ་ལྡན་འདས། བདག་ནི། འཚལ་ན་སྟོང་གི་འཇིག་རྟེན་གྱི་ཁམས་རྣམས་སུ་སྲུང་བར་བགྱིད། ཡོངས་སུ་བསྐྱབ་པར་བགྱིད། ཡོངས་སུ་གཟུང་བ་དང༌། ཞི་བ་དང༌། བདེ་
ལེགས་སུ་འགྱུར་བར་བགྱིད་ལགས་སོ། །བཙུན་པ་བདེ་བར་གཤེགས་པ་ཆོས་ཀྱི་མངའ་བདག་བཅོམ་ལྡན་འདས་ཀྱང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
རྣམས་སུ་དབང་ཕྱུག་ལ་མངའ་མཛད་པ་ལགས་ཏེ། བཅོམ་ལྡན་འདས་ཀྱང་བཞེད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་སུ་སྲུང་བ་དང༌། ཡོངས་སུ་བསྐྱབ་

90-1-105a


པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བར་མཛད་ལགས་ན། བཅོམ་ལྡན་འདས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་རྣམས་སུ་སྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བར་མཛད་དུ་གསོལ། ཞེས་གསོལ་ཏོ། །དགེ་སློང་དག །
ངས་ཀྱང་མི་མཇེད་ཀྱི་བདག་པོ་ཚངས་པ་ལ་ཅང་མི་གསུང་བས་གནང་ངོ༌། །དེ་ནས་མི་མཇེད་ཀྱི་བདག་པོ་ཚངས་པས་ངས་ཅང་མི་གསུང་བས་གནང་བར་རིག་ནས་དེ་ཉིད་དུ་མི་སྣང་
བར་གྱུར་ཏོ། །དགེ་སློང་དག །རིག་སྔགས་ཀྱི་རྒྱལ་མོ་གསང་སྔགས་ཆེན་མོ་རྗེས་སུ་འཛིན་པ་འདི་ནི། འདས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཀྱིས་ཀྱང་གསུངས་སོ། །མ་འོངས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་གསུང་བར་འགྱུར་རོ། །
ད་ལྟར་བྱུང་བ་ན་ཡང་འདི་ལྟ་སྟེ། སངས་རྒྱས་ཀྱི་བྱང་ཆུབ་འདི་ཉིད་ལ་ཕན་པར་བྱ་བའི་ཕྱིར་ད་ལྟར་ང་ཉིད་ཀྱིས་བཤད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་
དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་རིག་སྔགས་ཀྱི་རྒྱལ་མོ་གསང་སྔགས་ཆེན་པོ་རྗེས་སུ་འཛིན་པ་འདི་ཟུངས་ཤིག །ཆོངས་ཤིག །ལྷོགས་ཤིག །

90-1-105b


ཤོད་ཅིག །ཀུན་ཆུབ་པར་གྱིས་ཤིག །ཀུན་དགའ་བོ། རིག་སྔགས་ཀྱི་རྒྱལ་མོ་གསང་སྔགས་ཆེན་པོ་རྗེས་སུ་འཛིན་པ་འདི་ནི། འཁོར་བཞི་པོ་རྣམས་ཀྱི་དོན་དང༌། ཕན་པ་དང༌།
བདེ་བ་དང༌། བདེ་བར་གནས་པར་འགྱུར་རོ། །ཏདྱ་ཐཱ། ཨུ་བུདྡྷེ། ནི་བུདྡྷེ། བི་བུདྡྷེ། ས་མ་བུདྡྷེ། བི་ཤོཥྚ་བུདྡྷེ། ཨི་ཧ་བུདྡྷེ། ཏཏྟ་བུདྡྷེ། ནི་ཡཾ་ག་མེ། ཚ་བི་ལ། ཨ་ཕུ་ལ། ཏ་ཕུ་ལ།
ཏཱ་ལེ་མཱ་ལེ། མཾ་ག་ག་མཾ་ག་མ་ནན། ཨི་མ། མ་བིདྱཱ་ཧུ་དུ་མེ། ཧུ་ཧུ་མེ། པཱུ་རྦ་པྲ་ཧ་རེ། ཀུན་དགའ་བོ། ཡུན་རིང་པོ་ནས་སྤྱད་པའི་གསངས་སྔགས་སྟོབས་དང༌། མཐུ་རྩལ་དང་ལྡན་པ་
འདི་འདས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་གསུངས། མ་འོངས་པའི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྣམས་ཀྱིས་ཀྱང་གསུང་པར་འགྱུར་རོ། །ད་ལྟར་བྱུང་བ་ན་ཡང་འདི་ལྟ་སྟེ། སངས་རྒྱས་ཀྱི་བྱང་ཆུབ་འདི་ཉིད་ལ་ཕན་པར་བྱ་བའི་ཕྱིར་ད་ལྟར་ང་
ཉིད་ཀྱིས་བཤད་དོ། །ངས་རིག་སྔགས་ཀྱི་རྒྱལ་མོ་གསང་སྔགས་ཆེན་མོ་རྗེས་སུ་འཛིན་པ་འདིས་མིང་འདི་ཞེས་བྱ་བ་ལ་བསྲུང་བར་བྱའོ། །མཚམས་གཅད་དོ། །ཤར་ཕྱོགས་སུ་རྒྱང་
གྲགས་གཅིག་ཚུན་ཆད་མཚམས་གཅད་དོ། །ཕྱོགས་དང་ཕྱོགས་མཚམས་ཐམས་ཅད་ཀྱི་བར་དུ་ཡང་རྒྱང་གྲགས་གཅིག་ཚུན་ཆད་མཚམས་གཅད་དོ། །ཏདྱ་ཐཱ། ས་མུ་ཙ་བི་མུ་ཙ།

90-1-106a


ཕ་ལ་མུ་ཙ། ཛ་ག་དྷ་ར། མ་ད་སྠ་ལ། ན་ལ་ཀ་མ་ག །སུ་མུ་ཤྲཱ་བ་ཏི། བི་མུ་ཀྟི། ཡོ་ག་ཧི་ན་ས་ག་མ། ཨ་རད་མུ་ལ་བ་ཧཾ་ག་མི། ཨི་དི་ཙི་རི། བི་ཏ་ལཱ་ཁ་
ཡོ༑ མ་ཁ་ཡོ། ལ་ག་བྷི་དྷ་ར་ནི། པྲ་ཏི་པྲ་ཡོ་གེ། ཨ་ཙ་པྲཔྟི། ས་མ་སྲ་བ་ཏི། ཨི་ལ་ཡ། མི་ལ་ཡ། བ་ཧུ་ས་ད་ཏྱ། ཨ་ན་ཏ་མ། ཨརྠ་བ་ཏི་ག་ར་བ་ཏི། ཏི་ཁི་ནི་ཏི་བེ། ཨ་ཀ་ན་
ཏི༑ ས་ཀ་ཏི། ས་མི་དི་མ། བ་སུ་བ་ཏེ། ཨ་ཊེ། ཨ་ཊེ། ཏཊྚ། ཁ་རུ་སྨིན། ཁ་རུ་སྨིན། ལ་ཧ་ཏཾ། ལ་ཧུ་ཏཾ། སཾ་བྷ་ར། སཾ་བྷ་ར། བི་ཏི་ར་ན་ཏཾ། ནི་རུ་ཏཾ། ཨི་ལ་ཏ་ཨི་ལ། ས་ར་ཕ་
ལ༑ མ་ཧུ་ཕ་ལ། མ་ཏ་མ་ཏ། དཾ་ཥྚི་མ་ཏ། ཀུན་དགའ་བོ། ཡུན་རིང་པོ་ནས་སྤྱད་པའི་གསང་སྔགས་ཀྱི་སྟོབས་དང༌། མཐུ་རྩལ་དང་ལྡན་པ་འདི་དག་ནི། འདས་པའི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་གསུངས་སོ། །མ་འོངས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀྱིས་ཀྱང་གསུང་པར་འགྱུར་རོ། །ད་ལྟར་བྱུང་བ་ན་ཡང་ངས་བཤད་དོ། །མི་མཇེད་ཀྱི་བདག་པོ་ཚངས་པས་ཀྱང་བཤད་དོ། །ལྷའི་དབང་པོ་བརྒྱ་
བྱིན་གྱིས་ཀྱང་བཤད་དོ། །རྒྱལ་པོ་ཆེན་པོ་བཞིས་ཀྱང་བཤད་དོ། །གནོད་སྦྱིན་གྱི་སྡེ་དཔོན་པོ་ཉི་ཤུ་རྩ་བརྒྱད་ཀྱིས་ཀྱང་བཤད་དོ། །འཕྲོག་མ་བུ་དང་བཅས། གཡོག་


90-1-106b


འཁོར་དང་བཅས་པས་ཀྱང་བཤད་དོ། །ཀུན་དགའ་བོ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་རིག་སྔགས་ཀྱི་རྒྱལ་མོ་གསང་
སྔགས་རྗེས་སུ་འཛིན་པ་འདི་བཟུང་ནས་ཇི་ལྟར་བསྟན་པ་དང༌། ཇི་ལྟར་ཀུན་ཆུབ་པར་བྱས་པ་དེ་བཞིན་དུ་ཤེས་སམ། མཐོང་ངམ། ལས་སུ་བྱེད་པ་དེ་ལ་ནི། ཇི་སྲིད་འཚོའི་
བར་དུ་སྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་བྱས་པར་འགྱུར་རོ། །ཀུན་དགའ་བོ། འདས་པ་དང༌། མ་འོངས་པ་
དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། རིག་སྔགས་ཀྱི་རྒྱལ་མོ་གསང་སྔགས་རྗེས་སུ་འཛིན་པ་འདིས་མིང་འདི་ཞེས་བྱ་བ་ལ་བསྲུང་བར་
བྱའོ༑ ༑ཡོངས་སུ་བསྐྱབ་པ་དང༌། ཡོངས་སུ་གཟུང་བར་བྱའོ། །ཡོངས་སུ་ཞི་བ་དང་བདེ་ལེགས་སུ་འགྱུར་བར་བྱའོ། །མཚམས་གཅད་དོ། །ཤར་ཕྱོགས་སུ་རྒྱང་གྲགས་གཅིག་
ཚུན་ཆད་མཚམས་གཅད་དོ། །དེ་བཞིན་དུ་ནུབ་ཕྱོགས་སུ་རྒྱང་གྲགས་གཅིག་ཚུན་ཆད་མཚམས་གཅད་དོ། །ལྷོ་ཕྱོགས་སུ་རྒྱང་གྲགས་གཅིག་ཚུན་ཆད་མཚམས་གཅད་
དོ༑ ༑བྱང་ཕྱོགས་སུ་རྒྱང་གྲགས་གཅིག་ཚུན་ཆད་མཚམས་གཅད་དོ། །ཕྱོགས་དང་ཕྱོགས་མཚམས་ཐམས་ཅད་དུ་རྒྱང་གྲགས་གཅིག་ཚུན་ཆད་མཚམས་གཅད་དོ། །ཀུན་

90-1-107a


དགའ་བོ། རྒྱལ་པོ་ཆེན་པོ་བཞིའི་ལམ་དང་ལམ་མ་ཡིན་པ་ན་གནས་པ་བཞི་ཡོད་དེ། དེ་དག་གང་ཞེ་ན། འདི་ལྟ་སྟེ། བཀྲ་ཤིས་ལྡན་དང༌། ཀུན་
བཤེས་དང༌། གང་པོ་དང༌། དགའ་བའི་དཔལ་རྣམས་ཏེ། གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། རྒྱལ་པོ་ཆེན་པོའི་འཇིགས་པ་མི་འབྱུང་ངོ༌། །ཆོམ་རྐུན་
གྱི་འཇིགས་པ་དང༌། མེའི་འཇིགས་པ་དང༌། ཆུའི་འཇིགས་པ་དང༌། མའི་འཇིགས་པ་དང༌། མི་དང་མི་མ་ཡིན་པའི་འཇིགས་པ་མི་འབྱུང་ངོ༌། །ཀུན་དགའ་བོ། ལག་ན་རྡོ་
རྗེའི་ཕུ་བོ་ལག་མྱུར་ཞེས་བྱ་བ་གྲོང་ཁྱེར་ཁོར་ཡུག་ཅེས་བྱ་བ་ན་གནས་པ་ཡོད་དེ། གང་དེའི་མིང་ཤེས་པ་དང༌། རུས་ཤེས་པ་དེ་ལ་ནི། དེས་སྲུང་བར་བྱེད། ཡོངས་སུ་
སྐྱོབ་པར་བྱེད། ཡོངས་སུ་འཛིན་པར་བྱེད། ཆད་པ་ཟློག་པར་བྱེད། ཞི་བ་དང་བདེ་ལེགས་སུ་འགྱུར་བར་བྱེད་དོ། །མིང་འདི་ཞེས་བྱ་བའི་ཕྱིར་ལག་ན་རྡོ་རྗེའི་ཕུ་བོ་ལག་མྱུར་
ལ་གསོལ་ཏོ། །གསོལ་བ་འདེབས་སོ། །འདས་པ་དང༌། མ་འོངས་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། གང་མིང་འདི་ཞེས་བྱ་བ་ལ་
སྐབས་ཚོལ་བ་དང༌། གླགས་ལྟ་བའི་གནོད་སྦྱིན་ནམ། སྲིན་པོའམ། ཡི་དྭགས་སམ། ཤ་ཟའམ། གྲུལ་བུམ་མམ། སྲུལ་པོའམ། ལུས་སྲུལ་པོ་རྣམས་ཀྱིས་བདག་

90-1-107b


ལ་གླགས་རྙེད་པར་མ་གྱུར་ཅིག །བདག་ལ་ཀླན་ཀ་རྙེད་པར་མ་གྱུར་ཅིག །ཀུན་དགའ་བོ། སྲིན་མོ་ཆེན་མོ་བཅུ་བཞི་ཡོད་དེ། དེ་དག་ནི། བྱང་ཆུབ་སེམས་དཔའ་ཡུམ་གྱི་
ལྷུམས་ན་བཞུགས་པ་ན་ཡང་སྲུང་སྲུང༌། བལྟམས་པའི་ཚེན་ཡང་སྲུང་སྲུང༌། བལྟམས་ཟིན་པའི་འོག་ཏུ་ཡང་སྲུང་སྲུང༌། སྐུ་འཁྲུངས་པ་ན་ཡང་སྲུང་སྲུང་སྟེ། བཅུ་བཞི་གང་ཞེ་ན།
འདི་ལྟ་སྟེ། སྟོབས་ལྡན་དང༌། དྲི་མེད་དང༌། སྒྲ་ཆེན་དང༌། རབ་མཉེན་དང༌། འཇིགས་བྱེད་མ་དང༌། འཛམ་བུའི་མགྲིན་དང༌། མཆོག་ལེན་དང༌། བླ་མ་དང༌། གྲགས་ལྡན་མ་དང༌།
རྨད་གྲགས་དང༌། འཐབ་དགའ་དང༌། རྩེད་མོ་དགའ་དང༌། ས་འཛིན་དང༌། འཐབ་འཇུག་རྣམས་ཏེ། གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། དེ་དག་གིས་སྲུང་
བར་བྱེད། ཡོངས་སུ་སྐྱོབ་པ་དང༌། ཡོངས་སུ་འཛིན་པར་བྱེད། ཞི་བ་དང་བདེ་ལེགས་སུ་འགྱུར་བར་བྱེད་དོ། །ཀུན་དགའ་བོ། སྲིན་མོ་བརྒྱད་ཡོད་དེ། དེ་དག་ནི། སྐྱེས་པ་དང༌།
བུད་མེད་གཉིད་ལོག་ཀྱང་རུང་མ་ལོག་ཀྱང་རུང་སྟེ། གཟི་བྱིན་འཕྲོག་པར་བྱེད་དོ། །དེ་དག་གང་ཞེ་ན། འདི་ལྟ་སྟེ། རྭ་དང༌། ཐུབ་མེད་དང༌། ངན་སློབ་དང༌། ཕྲ་མ་ཅན་དང༌། བྲན་མོ་
དམར་མོ་དང༌། རབ་ཆེན་དང༌། མིག་བཟང་དང༌། བརྒྱད་པ་སྟེ་འཇིགས་བྱེད་དོ། །གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། དེ་དག་གི་སྲུང་བར་བྱེད་དོ། །ཡོངས་སུ་

90-1-108a


སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་ཟློག་པར་བྱེད་དོ། །ཀུན་དགའ་བོ། སྲིན་མོ་བདུན་ཡོད་དེ།
དེ་དག་ནི། ཁྲག་གི་དྲི་ཚོར་ན་དཔག་ཚད་བརྒྱར་ཡང་རྒྱུག་གོ །དེ་དག་གང་ཞེ་ན། འདི་ལྟ་སྟེ། གཟི་བརྗིད་མཆོག་དང༌། དགའ་བརྩེགས་དང༌། སྣ་ཚོགས་སྦྱིན་སྤོང་དང༌།
བྲན་མོ་དཀར་མོ་བཟང་དང༌། འཇུག་འདོད་དང༌། གྲོང་ཁྱེར་ཁོར་ཡུག་དང༌། བདུན་པ་སྟེ་རི་སྲུང་ངོ༌། གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། དེ་དག་གིས་
སྲུང་བར་བྱེད་དོ། །ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་ཟློག་པར་བྱེད་དོ། །ཀུན་དགའ་བོ། སྲིན་མོ་ནག་མོ་ཆེན་
མོ་ཞེས་བྱ་བ་བུ་སྟོང་ཡོད་པ། རྒྱ་མཚོའི་འགྲམ་ན་གནས་པ། མཚན་གཅིག་གིས་དཔག་ཚད་བརྒྱད་ཁྲིར་ཕྱིན་པ་ཞིག་ཡོད་དེ། གང་དེའི་མིང་ཤེས་པ་དང༌། རུས་ཤེས་
པ་དེ་ལ་ནི། དེས་སྲུང་བར་བྱེད། །ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་ཟློག་པར་བྱེད་དོ། །ཀུན་དགའ་བོ།
སྲིན་མོ་ལྔ་གནོད་སྦྱིན་འབུམ་ཕྲག་བདུན་ཏུ་རྩ་བདུན་དང་ལྷན་ཅིག་ཏུ་འཛམ་བུའི་གླིང་གི་མི་རྣམས་སྲུང་ཞིང་སྐྱོབ་བར་བྱེད་དེ། དེ་དག་ཀྱང་གང་ཞེ་ན། འདི་ལྟ་སྟེ།

90-1-108b


རྟག་ཏུ་མྱོས་དང༌། རྗེས་སུ་མྱོས་དང༌། སྟོབས་ཀྱིས་རྒྱགས་དང༌། འོད་མའི་སྦུབས་དང༌། ལྔ་པ་སྟེ་འབྱོར་ལྡན་ནོ། །གང་དེ་དག་གི་མིང་ཤེས་པ་དང༌། རུས་ཤེས་པ་དེ་ལ་ནི། དེ་དག་
གིས་སྲུང་བར་བྱེད། ཡོངས་སུ་སྐྱོབ་པ་དང༌། ཡོངས་སུ་འཛིན་པ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་ཟློག་པར་བྱེད་དོ། །དེ་བས་ན་བདག་གིས་མིང་འདི་ཞེས་བྱ་
བའི་ཕྱིར་སྲིན་མོ་ལྔ་གནོད་སྦྱིན་འབུམ་ཕྲག་བདུན་ཅུ་རྩ་བདུན་དང་བཅས་པ་དེ་དག་ལ་གསོལ་ཏོ། །གསོལ་བ་འདེབས་སོ། །འདས་པ་དང༌། མ་འོངས་པ་དང༌། ད་ལྟར་བྱུང་བའི་
སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་སྲུང་བ་གྱིས་ཤིག །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་
བ་དང༌། ཆད་པ་ཟློག་པར་གྱིས་ཤིག། ཏདྱ་ཐཱ་བཱི་མུ་དེ། བཱི་ཏི་དེ། པི་ཙ་རི་དེ། པི་ག་རི་དེ། ཀ་ར་ཌི། ཀ་ར་བཱི་ར། སྲཱ་རི། མ་དྷུ་ར་གྷོ་ཥྛེ། ཤ་ཏ་ཧ་ནི་ཧ། བྷ་ཥི་ཏི་གྷེ་ཨཀྐེ། ནཀྐེ། བི་
ཀ་ཌི་ཏ། བི་ཀུ་ཌི་ཏེ། བི་ར་ཛེ། བི་གྷཥྚ་བཱ་དེ། ཀུན་དགའ་བོ། རིག་སྔགས་ཀྱི་རྒྱལ་མོ་གསང་སྔགས་རྗེས་སུ་འཛིན་པ་འདིས་གང་ལ་སྲུང་བ་བྱས་པ་དང༌། སྦ་བ་བྱས་པ་དང༌།
ཡོངས་སུ་བསྐྱབ་པ་བྱས་པ་དང༌། ཡོངས་སུ་གཟུང་བ་བྱས་པ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་བཟློག་པར་བྱས་པ་དེ་ལ་ནི། ལྷ་དང་བཅས་པའི་འཇིག་


90-1-109a


རྟེན་དང༌། བདུད་དང་བཅས་པ་དང༌། ཚངས་པ་དང་བཅས་པ་དང༌། དགེ་སྦྱོང་དང་བྲམ་ཟེར་བཅས་པའི་སྐྱེ་རྒུ་དང༌། ལྷ་དང༌། མིར་བཅས་པ་དང༌། མི་
འམ་ཅི་དང༌། ལྟོ་འཕྱེ་ཆེན་པོ་དང་བཅས་པའི་འཇིག་རྟེན་ན་མིའམ། མི་མ་ཡིན་པའམ། གནོད་སྦྱིན་ནམ། སྲིན་པོའམ། ལྷ་མ་ཡིན་ནམ། དྲི་ཟའམ། ཀླུའམ། ནམ་མཁའ་
ལྡིང་ངམ། གསང་བ་པའམ། ཡི་དྭགས་སམ། ཤ་ཟའམ། རོ་ལངས་སམ། བྱད་སྟེམས་སམ། གཤེད་བྱེད་དམ། སྲུལ་པོའམ། ལུས་སྲུལ་པོའམ། སྨྱོ་བྱེད་དང༌། བརྗེད་
བྱེད་གླགས་ལྟ་བ་དང༌། ཀླན་ཀ་ཚོལ་བ་རྣམས་ཀྱིས་གླགས་རྙེད་པའི་སེམས་ཅན་གང་ཡང་ངས་ཡང་དག་པར་མ་མཐོང་སྟེ། དེ་ནི། གནས་མེད་དོ། །ལས་ཀྱི་རྣམ་པར་སྨིན་
པ་ནི༑ མ་གཏོགས་སོ། །དེ་བས་ན་ངས་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཀྱི་བཀས། རིག་སྔགས་ཀྱི་རྒྱལ་མོ་གསང་སྔགས་རྗེས་སུ་
འཛིན་པ་འདིས་མིའམ། མི་མ་ཡིན་པའམ། གནོད་སྦྱིན་ནམ། སྲིན་མོའམ། ཤ་ཟའམ། ལྷ་མ་ཡིན་ནམ། དྲི་ཟའམ། ཀླུའམ། ནམ་མཁའ་ལྡིང་ངམ། གསང་བ་པའམ། ཡི་
དྭགས་སམ། ཤ་ཟའམ། རོ་ལངས་སམ། བྱད་སྟེམས་སམ། གཤེད་བྱེད་དམ། སྲུལ་བོའམ། ལུས་སྲུལ་པོའམ། སྨྱོ་བྱེད་དམ། བརྗེད་བྱེད་རྣམས་ལས་མིང་འདི་ཞེས་བྱ་

90-1-109b


ལ་བསྲུང་བར་བྱའོ། །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། སྦ་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་བྱའོ། །དུག་མེད་པར་བྱའོ། །རིག་
སྔགས་ཀྱི་རྒྱལ་མོ་གསང་སྔགས་ཆེན་མོ་རྗེས་སུ་འཛིན་པ་འདིས་སྡང་བར་སེམས་པ་ཐམས་ཅད་དང༌། གནོད་པར་སེམས་པ་ཐམས་ཅད་དང༌། མི་ཕན་པར་སེམས་པ་ཐམས་ཅད་དང༌།
རབ་ཏུ་སྡང་བར་སེམས་པ་ཐམས་ཅད་དང༌། བདུད་ཐམས་ཅད་དང༌། གསེབ་ལམ་ཐམས་ཅད་དང༌། ལ་གཅན་སྲུང་བ་ཐམས་ཅད་དང༌། ཤོ་གམ་གྱི་གནས་སྲུང་བ་དེ་དག་ཐམས་ཅད་
མྱོས་པར་བྱའོ། །རྣམ་པར་མྱོས་པར་བྱའོ། །རེངས་པ་དང༌། རྨུགས་པ་དང༌། ལག་པ་གཟུང་བ་དང༌། རྐང་བ་གཟུང་བ་དང༌། སེམས་གཟུང་བ་དང༌། ལྕེ་གཟུང་བར་བྱའོ། །རིག་སྔགས་
ཀྱི་རྒྱལ་མོ་གསང་སྔགས་ཆེན་མོ་རྗེས་སུ་འཛིན་པ་འདིས་ནི། གང་དང་གང་དུ་ཡང་ཐར་པར་འགྱུར་རོ། །ཀྱེ་མ་བྲམ་ཟེ་མྱ་ངན་འདས། །འཇིག་རྟེན་དག་ན་སྲེད་ལས་རྒལ། །འཁོན་དང་
འཇིགས་པ་ཀུན་འདས་པ། །རིང་པོ་ཞིག་ནས་གཟོད་མཐོང་ངོ༌། །བཟོད་པ་དཀའ་ཐུབ་མཆོག་སྟེ་བཟོད་པ་ནི། །མྱ་ངན་འདས་པ་མཆོག་ཅེས་སངས་རྒྱས་གསུངས། །རབ་ཏུ་བྱུང་བ་
གཞན་ལ་གནོད་པ་དང༌། །གཞན་ལ་འཚེ་བ་དགེ་སྦྱོང་མ་ཡིན་ནོ། །ཡ་ངར་མིག་དང་ལྡན་པ་དག །མཐུ་རྩལ་དག་ཀྱང་ཡོད་པ་བཞིན། །མཁས་པས་འཚོ་བའི་འཇིག་རྟེན་འདིར། །

90-1-110a


སྡིག་པ་དག་ནི་ཡོངས་སུ་སྤང༌། །ད་ལྟར་བྱུང་དང་འདས་པ་དང༌། །མ་བྱོན་སངས་རྒྱས་གང་ཡིན་པ། །ཐམས་ཅད་ལ་ཡང་བདག་ཕྱག་འཚལ། །དེ་དག་ཀུན་ལ་སྐྱབས་
སུ་མཆི༑ ༑འཇིག་རྟེན་དགྲ་བཅོམ་བདེ་གཤེགས་ལ། །ཟླ་བ་སྐྱབས་སུ་མཆི་ལགས་ཀྱི། །སངས་རྒྱས་འཇིག་རྟེན་ཐུགས་བརྩེ་རྣམས། །ཟླ་བ་ཐར་མཛོད་སྒྲ་གཅན་ལས། །སྒྲ་
གཅན་ཟླ་བ་མུན་སེལ་བ། །ནམ་མཁའ་དག་ལ་འོད་བྱེད་ཅིང༌། །ལྷམ་མེར་འདུག་པ་དཀར་བ་དང༌། །རྣམ་པར་དག་པའི་འོད་ལྡན་པ། །བར་སྣང་དག་ལ་མ་བཟུང་བར། །སྐྱེ་རྒུའི་
སྒྲོན་དེ་མྱུར་དུ་ཐོང༌། །དེ་ནས་རིངས་ཤིག་སྒྲ་གཅན་དེ། །ལུས་ཀྱང་རྡུལ་ཅིང་སྐྲག་གྱུར་ལ། །ནད་བ་བཞིན་དུ་བརྟད་པ་ཡིས། །ཟླ་བ་རྣམ་པར་གཏོང་བར་བྱེད། །ཅི་ཡི་ཕྱིར་ན་
སྒྲ་གཅན་ཁྱོད། །ལུས་ཀྱང་རྡུལ་ཞིང་སྐྲག་གྱུར་ལ། །ནད་པ་བཞིན་དུ་བརྟད་པ་ཡིས། །རིངས་པར་ཟླ་བ་གཏོང་བར་བྱེད། །སངས་རྒྱས་ཚིགས་བཅད་འདི་བརྗོད་པས། །གལ་ཏེ་
ཟླ་བ་མ་བཏང་ན། །བདག་གི་མགོ་བོ་ཚལ་བདུན་འགས། །གསོན་ཡང་བདེ་བར་མི་འགྱུར་རོ། །ཀྱེ་མ་བདེན་པ་གཟིགས་པ་ཡི། །སངས་རྒྱས་རྣམས་ཀྱི་བྱང་བ་རྨད། །དེ་དག་
གིས་ནི་ཚིགས་སུ་བཅད། །བརྗོད་ན་སྒྲ་གཅན་ཟླ་བ་གཏོང༌། །བདེན་པ་དང་བདེན་པའི་ཚིག་གང་གིས་འཇིག་རྟེན་དུ་སེམས་ཅན་བརྗེད་ངས་པ་མེད་པའི་ཆོས་ཅན་བྱུང་བ་ནི།

90-1-110b


དེ་བཞིན་གཤེགས་པའོ། །ཞེས་ཡང་དག་པར་སྨྲ་བས་སྨྲ་བ་ནི། དུས་སུ་ཡང་དག་པར་སྨྲ་བས་སྨྲ་བ་ཡིན་ནོ། །ཞེས་བྱེ་བ་དང༌། ཀུན་དགའ་བོ། གཞན་ཡང་ཚངས་པར་སྦྱོད་པ་ལ་
ལན་པའི་ཕྱིར་དེ་བཞིན་གཤེགས་པས་ཚིག་སུ་བཅད་གསུངས་པ་གང་ཡིན་པ་དེ་དག་དང༌། ཀུན་དགའ་བོ། གཞན་ཡང་ཚིག་དེ་དག་གིས་བྱ་བ་གང་བྱེད་པའི་དོན་དང༌།
ཕན་པ་དང༌། བདེ་བ་ཡང་འདིས་བྱེད་པར་འགྱུར་ཏེ། སྱཱད་ཡ་ཐེ་དན། སྭ་སྟི་མ་ཏི། བི་ལུ་མ་ཏི། པྲ་ཧ་ར་ཏི། ཀ་ཤུ་མཙྪི། ནནྡ། མ་ཏི། བི་ཧ་གྲ་ཧེ། བི་དུ་མ་ཏི། ཨེ་ད་ཀྲི་ཏ། ཨ་ཊཱ་སུ་དྲི་
ཤ་བུདྡྷི། བོ་དྷི་མ་ཏི་སུ་ཧུ་དུ་མེ། ཨ་ལ་ཁུ་མེ། ཨ་ལ་མི་ཏེ། ཧི་ག་ར་ཤ་ར། ཨ་ཤུ་ཧ། པྲ་ག་ཤི་ནི། ཀུན་དགའ་བོ། ས་བོན་གྱི་རྩ་བ་བཅུ་དང་ས་བོན་གྱི་རྩ་བའི་ཚིག་བཅུ་དེ་བཞིན་
གཤེགས་པས་གསུངས་པ་ཡོད་དོ། །ཀུན་དགའ་བོ། ཚིག་དེ་དག་དེ་བཞིན་གཤེགས་པས་གསུང་བར་འགྱུར་བ་དང༌། སྟོན་པར་འགྱུར་བ་ཡང་ཡོད་དོ། །དེ་དག་བསྟན་པ་འདི་ལ་ཞུགས་
པའི་མི་རྣམས་ཀྱི་ཁར་བརྗོད་ན། གནོད་སྦྱིན་དང༌། སྲིན་པོ་རྣམས་ཀྱང་བྲན་བཞིན་དུ་ལས་བྱེད་པར་འགྱུར་རོ། །བདེན་པ་དང་བདེན་པའི་ཚིག་གིས་ཕྱིར་མི་ལྡོག་པའི་སའི་ཚིག་བདེན་པ་
རྣམས་ལ་འཇིག་རྟེན་གྱི་ཚིག་གི་མཆོག་དང༌། དགེ་སྦྱོང་རྣམས་ཀྱི་ནང་ན་དགེ་སྦྱོང་སྐྱིད་དེ་བ་ཞེས་བྱ་བ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་


90-1-111a


རྒྱས་ནི། འཇིགས་པ་མི་མངའ་བ། བག་ཚ་བ་མི་མངའ་བ་སྟེ། མི་སྐྲག་མི་འབྲོས་ལ། འཇིགས་པ་མེད་ཅིང་འཇིགས་པ་དང་འཇིགས་པར་བྱེད་པ་སྤངས་
པ་སྐྱི་བུང་ཞེས་བྱེད་པ་མེད་པའོ། །ཞེས་ཡང་དག་པར་སྨྲ་བས་སྨྲ་བ་ནི། དུས་སུ་ཡང་དག་པར་སྨྲ་བས་སྨྲ་བ་ཡིན་ཏེ། བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བདེ་
ལེགས་སུ་གྱུར་ཅིག །བདེན་པ་དང་བདེན་པའི་ཚིག་གང་གིས་ཚུལ་ཁྲིམས་དང༌། བརྟུལ་ཞུགས་དཀའ་ཐུབ་དང༌། ཚངས་པར་སྤྱོད་པ་ལ་གནས་པ་གང་ཅི་ཡང་རུང་བ་དེ་དག་གི་ནང་
ན་ནི༑ འཕགས་པ་དགྱེས་པའི་ཚུལ་ཁྲིམས་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བདེ་ལེགས་སུ་གྱུར་ཅིག །གནས་བརྟན་རྒྱལ་པོའི་
བུ་ཐུ་བོ་དང་འདྲ་བར་རབ་ཏུ་བྱུང་ནས་རིང་དུ་ལོན་པ་ཚངས་པར་སྤྱོད་པ། མངོན་པར་སྤྱོད་པ་རྣམས་ཀྱི་མཆོག་འདི་ལྟ་སྟེ། དགེ་སློང་ཀུན་ཤེས་ཀཽའུ་དི་ནྱ་དང༌། འདོད་པ་ཉུང་བ་
དང༌། སྦྱངས་པའི་ཡོན་ཏན་ལ་གནས་པ་དང༌། ཆོག་ཤེས་པ་རྣམས་ཀྱི་མཆོག་འོད་སྲུང་ཆེན་པོ་དང༌། ཤེས་རབ་ཆེ་བ་དང༌། སྤོབས་པ་ཆེ་བ་རྣམས་ཀྱི་མཆོག་ཤཱ་ར་དྭ་ཏིའི་བུ་
དང༌། རྫུ་འཕྲུལ་ཆེ་བ་དང༌། མཐུ་ཆེ་བ་རྣམས་ཀྱི་མཆོག་མཽའུ་དགལ་གྱི་བུ་ཆེན་པོ་དང༌། ལྷའི་མིག་དང་ལྡན་པ་རྣམས་ཀྱི་མཆོག་མ་འགགས་པ་དང༌། མང་དུ་ཐོས་པ་རྣམས་

90-1-111b


ཀྱི་མཆོག་ཀུན་དགའ་བོ་དང༌། འདུལ་བ་འཛིན་པ་རྣམས་ཀྱི་མཆོག་ཉེ་བར་འཁོར་དང༌། ཆོས་སྨྲ་བ་རྣམས་ཀྱི་མཆོག་བྱམས་མའི་བུ་གང་པོ་དང༌། བསླབ་པ་ལ་གུས་པ་རྣམས་ཀྱི་
མཆོག་སྒྲ་གཅན་ཟིན་དང༌། མལ་ཆ་དང་སྟན་བསྒོ་བ་རྣམས་ཀྱི་མཆོག་གྱད་བུ་ནོར་དང༌། སེངྒེའི་སྒྲ་སྒྲོག་པ་རྣམས་ཀྱི་མཆོག་བྷ་ར་དྷྭ་ཛ་བསོད་སྙོམས་ལེན་དང༌། ཁྱིམ་པ་དད་པ་
བསྐྱེད་པ་རྣམས་ཀྱི་མཆོག་ནག་པོ་འཆར་ཀ་དང༌། ལྷ་དང་མིས་མཆོད་པ་རྣམས་ཀྱི་མཆོག་ལེགས་མཐོང་གི་བདེན་པ་དང༌། བདེན་པའི་ཚིག་དེས་མིང་འདི་ཞེས་བྱ་བ་ལ་བསྲུང་བར་
བྱའོ༑ ༑ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་པར་བྱའོ། །རྒྱལ་པོའམ། བློན་པོའམ། ཆོམ་རྐུན་ནམ། མེའམ་
ཆུའམ༑ དགྲའམ། མི་མཛའ་བའམ། ལམ་དུ་འགྲོ་བའམ། ལམ་གོལ་བར་འགྲོ་བའམ། གཉིད་ལོག་པའམ། ར་རོ་བའམ། བག་མེད་པ་ལས་བསྲུང་བར་བྱའོ། །བདེན་པ་དང་
བདེན་པའི་ཚིག་གང་གིས་སེམས་ཅན་རྐང་པ་མེད་པའམ། རྐང་གཉིས་པའམ། རྐང་བཞི་པའམ། རྐང་མང་ངམ། གཟུགས་ཅན་མ་ཡིན་པའམ། འདུ་ཤེས་ཅན་ནམ། འདུ་ཤེས་
ཅན་མ་ཡིན་པའམ། འདུ་ཤེས་མེད་འདུ་ཤེས་མེད་མིན་གྱི་སེམས་ཅན་ཇི་སྙེད་ཡོད་པ་དེ་དག་གི་ནང་ན་ནི། དེ་བཞིན་གཤེགས་པ་མཆོག་ཅེས་བྱ་སྟེ། བདེན་པ་དང་བདེན་པའི་


90-1-112a


ཚིག་དེས་མིང་འདི་ཞེས་བྱ་བ་ལ་བསྲུང་བར་བྱའོ། །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་དང༌། ཆད་པ་བཟློག་
པར་བྱའོ། །བདེན་པ་དང་བདེན་པའི་ཚིག་གང་གིས་འདུས་བྱས་སམ། འདུས་མ་བྱས་ཀྱི་ཆོས་གང་ཇི་སྙེད་ཡོད་པ་དེ་དག་གི་ནང་ན་ནི། འདོད་ཆགས་དང་བྲལ་བ་མཆོག་ཅེས་
བྱ་སྟེ༑ བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བ་ལ་བསྲུང་བར་བྱའོ། །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་
དང༌། ཆད་པ་བཟློག་པར་བྱའོ། །བདེན་པ་དང་བདེན་པའི་ཚིག་གང་གིས་ཚོགས་སམ། འདུས་པའམ། མང་པོའམ། འཁོར་ཇི་སྙེད་ཅིག་ཡོད་པ་དེ་དག་གི་ནང་ན་ནི། དེ་བཞིན་
གཤེགས་པའི་ཉན་ཐོས་ཀྱི་དགེ་འདུན་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས་རྒྱལ་ཁམས་སམ། ཡུལ་འཁོར་རམ། གྲོང་ངམ། གྲོང་རྡལ་ལམ། གྲོང་
ཁྱེར་རམ། ཁྱིམ་མམ། གནས་སམ། ཞིང་ངམ། ནད་པ་འདི་ལ་བསྲུང་བར་བྱའོ། །ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཞི་བ་དང་བདེ་ལེགས་སུ་འགྱུར་བ་
དང༌། མཚམས་གཅད་པར་བྱའོ། །འབྱུང་པོ་ཐམས་ཅད་བཟློག་པར་བྱའོ། །གཟི་བྱིན་འཕྲོག་པ་རྣམས་བཟློག་པར་བྱའོ། །བདེན་པ་དང་བདེན་པའི་ཚིག་གང་གིས་བཅོམ་

90-1-112b


ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ངས་འདོད་ཆགས་དང༌། ཞེ་སྡང་དང༌། གཏི་མུག་ཟད་པར་བྱ་བའི་ཕྱིར་ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་བསྟན་པ་དང༌། བཤད་པ་དང༌། བརྗོད་པའི་བདེན་པ་དང་བདེན་པའི་ཚིག་དེས་མིང་འདི་ཞེས་བྱ་བའི་ནད་བཞི་བརྒྱ་རྩ་བཞི་ཟད་པར་གྱུར་ཅིག །མེད་པར་གྱུར་
ཅིག །ཞི་བར་གྱུར་ཅིག །རབ་ཏུ་ཞི་བར་གྱུར་ཅིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། མི་མཇེད་ཀྱི་བདག་པོ་ཚངས་པ་དང༌། ལྷ་
དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །གསང་སྔགས་ཆེན་མོ་རྗེས་སུ་འཛིན་
པའི་མདོ་རྫོགས་སོ།།    །།པཎྜི་ཏ་ཤཱི་ལེནྡྲ་བོ་དྷི་དང༌། ཛྙཱ་ན་སིདྡྷི་དང༌། ཤཱཀྱ་པྲ་བྷ་དང༌། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་
བཅོས་ནས་གཏན་ལ་ཕབ་པའོ།།    །།རྒྱ་གར་སྐད་དུ། ཨཱཪྱཱ་མཱ་རཱི་ཙྱེ་ནཱ་མ་དྷཱ་ར་ཎི། བོད་སྐད་དུ། འཕགས་མ་འོད་ཟེར་ཅན་ཞེས་བྱ་བའི་གཟུངས། སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་དུ་ཡོད་པ་ན་རྒྱལ་བུ་རྒྱལ་བྱེད་ཀྱི་ཚལ་མགོན་

90-1-113a


མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་གི་དགེ་འདུན་ཆེན་པོ་བརྒྱ་ཕྲག་ཕྱེད་དང་བཅུ་གསུམ་དང༌། བྱང་ཆུབ་སེམས་དཔའ་སེམས་དཔའ་ཆེན་
པོ་མང་པོ་དག་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །ལྷ་མོ་འོད་ཟེར་ཅན་མ་ཞེས་བྱ་བ་ཞིག་
ཡོད་དེ། དེ་ཉི་མ་དང་ཟླ་བའི་མདུན་དང་མདུན་ནས་འགྲོ་སྟེ། དེ་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་
གཅད་དུ་མེད། མགོ་འབྲེག་ཏུ་མེད། བཞུར་མེད། ཚིག་པར་བྱར་མེད། དགྲའི་དབང་དུ་མི་འགྲོའོ། །དགེ་སློང་དག །གང་གིས་ལྷ་མོ་འོད་ཟེར་ཅན་མ་དེའི་མིང་ཤེས་པ་དེ་
ཡང་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་གཅད་དུ་མེད། མགོ་འབྲེག་ཏུ་མེད། བཞུར་མེད། ཚིག་
པར་བྱར་མེད། དེ་དགྲའི་དབང་དུ་འགྲོ་བར་མི་འགྱུར་རོ། །དེ་ལྟར་བདག་གིས་ཀྱང་ལྷ་མོ་འོད་ཟེར་ཅན་མའི་མིང་ཤེས་ཀྱི། བདག་ཀྱང་བལྟར་མེད་པར་གྱུར་ཅིག །གཟུང་དུ་མེད་
པར་གྱུར་ཅིག །བཅིང་དུ་མེད་པར་གྱུར་ཅིག །དགག་ཏུ་མེད་པར་གྱུར་ཅིག །བརྒལ་དུ་མེད་པར་གྱུར་ཅིག །རྨོངས་པར་བྱར་མེད་པར་གྱུར་ཅིག །ཆད་པས་གཅད་དུ་མེད་པར་

90-1-113b


གྱུར་ཅིག །མགོ་འབྲེག་ཏུ་མེད་པར་གྱུར་ཅིག །བཞུར་མེད་པར་གྱུར་ཅིག །ཚིག་པར་བྱར་མེད་པར་གྱུར་ཅིག །དགྲའི་དབང་དུ་མི་འགྲོ་བར་གྱུར་ཅིག །དེ་ལ་གསང་སྔགས་ཀྱི་ཚིག་
ནི༑ འདི་རྣམས་ཡིན་ནོ། །ཏདྱ་ཐཱ། ཨོཾ་པ་ཏཱ་གྲ་མ་སི། པ་རཱ་ཀྭ་མ་སི། ཨུ་ད་ཡ་མ་སི། ནཻ་ར་མ་སི། ཨརྐྐ་མ་སི། མརྐྐ་མ་སི། ཨུ་ར་མ་མ་སི། བ་ནཱ་མ་སི། གུ་ལ་མ་མ་སི། ཙི་བ་ར་མ་སི།
མཧཱ་ཙི་བ་ར་མ་སི། ཨན་ཏར་དྷྭཾ་ནཱ་མ་སི་སྭཱཧཱ། ཨོཾ་ལྷ་མོ་འོད་ཟེར་ཅན་བདག་ལམ་དུ་སྐྱོབས་ཤིག །བདག་ལམ་ལོག་པ་ལས་སྐྱོབས་ཤིག །བདག་སྐྱེ་བོའི་འཇིགས་པ་ལས་སྐྱོབས་
ཤིག །བདག་རྒྱལ་པོའི་འཇིགས་པ་ལས་སྐྱོབས་ཤིག །བདག་གླང་པོའི་འཇིགས་པ་ལས་སྐྱོབས་ཤིག །བདག་ཆོམ་རྐུན་གྱི་འཇིགས་པ་ལས་སྐྱོབས་ཤིག །བདག་ཀླུའི་འཇིགས་
པ་ལས་སྐྱོབས་ཤིག །བདག་སེངྒེའི་འཇིགས་པ་ལས་སྐྱོབས་ཤིག །བདག་སྟག་གི་འཇིགས་པ་ལས་སྐྱོབས་ཤིག །བདག་མེའི་འཇིགས་པ་ལས་སྐྱོབས་ཤིག །བདག་ཆུའི་
འཇིགས་པ་ལས་སྐྱོབས་ཤིག །བདག་སྦྲུལ་གྱི་འཇིགས་པ་ལས་སྐྱོབས་ཤིག །བདག་དུག་གི་འཇིགས་པ་ལས་སྐྱོབས་ཤིག །བདག་ཕྱིར་རྒོལ་བ་དང་དགྲ་ཐམས་ཅད་ལས་སྐྱོབས་
ཤིག །འཁྲུགས་པ་དང༌། མ་འཁྲུགས་པ་དང༌། ཉམས་པ་དང༌། མ་ཉམས་པ་ཐམས་ཅད་དུ་ཡང་བདག་སེངྒེ་ལས་སྲུངས་ཤིག །བདག་སྟག་ལས་སྲུང་ཤིག །བདག་ཀླུ་ལས་

90-1-114a


སྲུངས་ཤིག །བདག་སྦྲུལ་ལས་སྲུངས་ཤིག །བདག་འཇིགས་པ་ཐམས་ཅད་དང༌། གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་ལས་སྲུངས་
ཤིག་སྲུངས་ཤིག །ན་མོ་རཏྣ་ཏྲ་ཡཱ་ཡ། ཏདྱ་ཐཱ། ཨོཾ་ཨཱ་ལོ། ཏཱ་ལོ། ཀཱ་ལོ། སཙྪ་ལོ། སཾ་བྷ་མུ་ར་དྷ་ཌི་རཀྵ་རཀྵ་མཾ། བདག་དང་སེམས་ཅན་ཐམས་ཅད་ལ་འཚེ་བ་དང༌། འཇིགས་
པ་དང༌། ནད་ཐམས་ཅད་ལས་སྲུངས་ཤིག་སྭཱཧཱ། དཀོན་མཆོག་གསུམ་ལ་ཕྱག་འཚལ་ལོ། །ལྷ་མོ་འོད་ཟེར་ཅན་མ་ལ་ཕྱག་འཚལ་ལོ། །ལྷ་མོ་འོད་ཟེར་ཅན་མའི་སྙིང་པོ་
བརྗོད་པར་བྱ་སྟེ། ཏདྱ་ཐཱ། ཨོཾ་བཏྟཱ་ལི། བ་དཱ་ལི། པ་ར་ལི། བ་རཱ་ཧ་མུ་ཁི། སརྦ་དུཥྚཱ་ནཱཾ། པྲ་དུཥྚཱ་ནཱཾ། ཙཀྵུ་ར་མུ་ཁཾ་བནྡྷ་བནྡྷ། བནྡྷ། མུ་ཁི། ཛམྦྷ་ཡ། སྟཾ་བྷཱ་ཡ། མོ་ཧཱ་ཡ་སྭཱཧཱ།
ཨོཾ་མ་རི་ཙྱེ་སྭཱཧཱ། ཨོཾ་བཏྟཱ་ལི། བ་དཱ་ལི། པ་ར་ལི། བ་རཱ་ཧ་མུ་ཁི། སརྦ་དུཥྚཱ་ནཱཾ། པྲ་དུཥྚ་ནཱཾ། ཙཀྵུ་ར་མུ་ཁཾ་བནྡྷ་བནྡྷ་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
ནས་དགེ་སློང་དེ་དག་དང༌། བྱང་ཆུབ་སེམས་དཔའ་དེ་དག་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་
རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་མ་འོད་ཟེར་ཅན་ཞེས་བྱ་བའི་གཟུངས་རྫོགས་སོ།།    །།པཎྜི་ཏ་ཨ་མོ་

90-1-114b


གྷ་བཛྲ་དང༌། ལོ་ཙཱ་བ་དགེ་སློང་རིན་ཆེན་གྲགས་པས་བསྒྱུར་བའོ།།    །།རྒྱ་གར་སྐད་དུ། མཱ་ཡཱ་མཱ་རཱི་ཙཱི་ཛཱ་ཏ་ཏནྟྲཱ་དུ་དྡྷྲི་ཏྲཱཾ་ཀལྤོ་རཱ་ཛཱ་ནཱ་མ། བོད་སྐད་དུ། སྒྱུ་མའི་འོད་ཟེར་ཅན་
འབྱུང་བའི་རྒྱུད་ལས་ཕྱུང་བའི་རྟོག་པའི་རྒྱལ་པོ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །དེ་ནས་ལྷ་མོ་འོད་ཟེར་ཅན་འདིའི་གཟུངས་ཀྱི་རྟོག་པ་ཡིན་ཏེ། རྣམ་པར་སྣང་
མཛད་ཀྱི་རྒྱལ་པོ་ཆེན་པོས་ཡོངས་སུ་བཟུང་བའོ། །ཟླ་བའི་གཟུགས་བརྙན་ནམ། ཉི་མའི་སྟེང་དུ་འོད་ཟེར་ཅན་རྣམ་པར་བསམ་པར་བྱའོ། །དེའི་འོད་ཟེར་ལས་ཡོངས་སུ་གྲུབ་པའི་
ཁབ་དང་སྐུད་པ་དང་བཅས་པས་གདུག་པ་ཅན་རྣམས་ཀྱི་མིག་དང་ཁ་དྲུབས་བཞིན་བར་མདུན་དུ་རྣམ་པར་བསམ་པར་བྱའོ། །ཕྱི་རོལ་མཐོང་བའི་སྤྱོད་ཡུལ་དུ་མཚམས་བཅིང་བ་
བྱས་ལ་ཟླ་བ་དང་ཉི་མ་གཉིས་དག་གི་འོད་ཟེར་ལས་ཡོངས་སུ་རྫོགས་བཞིན་པས་ལྷ་མོ་འོད་ཟེར་ཅན་མ་མཉན་ཡོད་ན་བཞུགས་ཏེ་ཞེས་བྱ་བ་ནས་བཟུང་སྟེ་ལྷ་མོ་འོད་ཟེར་ཅན་ཞེས་
བྱ་བ་ནི། རྒྱལ་བས་བཀའ་སྩལ་བའོ། །དེ་ཉི་མ་དང་ཟླ་བའི་མདུན་དང་མདུན་ནས་འགྲོ་ཡང་ལྷའི་ཚོགས་མང་པོས་ཀྱང་མཐོང་བར་མི་འགྱུར་རོ། །དེའི་ཚེ་བདག་ཀྱང་བལྟར་མེད་པའི་
ཞེས་བྱ་བ་ལ་སོགས་པ་འདི་དང༌། དེ་ཡང་དགུ་ཕྲག་གསུམ་ཡིན་ནོ། །སྔགས་ཀྱི་ཚིག་ནི། འདི་ལྟ་སྟེ། ཨོཾ་པ་ཏཱ་ཀྲ་མ་སི། པ་རཱ་ཀྲ་མ་སི། ཨུ་ད་ཡ་མ་སི། བུ་ད་མ་སི། ནཻ་ར་མ་སི།

90-1-115a


ཨནྟརྡྷཱ་ན་མ་སི། མིང་ཉིད་རབ་ཏུ་སྦྱར་ཏེ་ལྷ་མོ་འོད་ཟེར་ཅན་བདག་ལམ་དུ་སྐྱོབས་ཤིག །བདག་ལམ་ལོག་པ་ལས་སྐྱོབས་ཤིག །རྒྱལ་པོ་དང༌། མེ་དང༌།
དགྲ་དང༌། སེངྒེའི་འཇིགས་པ་ལས་བདག་སྐྱོབས་ཤིག །བདག་དུས་ཐམས་ཅད་དུ་ཕུན་སུམ་ཚོགས་པར་གྲུབ་པར་གྱིས་ཤིག །ན་མོ་རཏྣ་ཏྲ་ཡཱ་ཡ། ཨོཾ་ཨཱ་ལོ། །ཀཱ་ལོ། །ཏཱ་ལོ།།
སཙྪ་ལོ། །སཾ་མཱུརྟ། རཀྵ་རཀྵ་མཾ། སརྦ་བྷ་ཡེ་ཥུ་སྭཱཧཱ། དཀོན་མཆོག་གསུམ་དང་ལྡན་པ་ཞེས་བྱ་བའི། ཨོཾ་པ་རཱ་ལི། བ་ཏཱ་ལི། བཏྟཱ་ལི། བ་རཱ་ལི། བ་རཱ་ཧ་མུ་ཁི། སརྦ་དུཥྚཱ་ནཱ་མུ་
ཁཾ། བནྡྷ་བནྡྷ། དུས་ཐམས་ཅད་དུ་ལེགས་པར་སྲུང་བར་འགྱུར་རོ། །སྐུལ་ཚིག་བཞི་བཅུ་རྩ་བཞི་ནི། རྒྱ་མཚོ་གསུམ་ནི་མཚན་བརྗོད་པའི། །ཨོཾ་དང་བཅས་པའི་སྙིང་པོ་དང༌།
ཉི་ཤུ་རྩ་གཉིས་པ་དང༌། ཡི་གེ་དྲུག་པ་ནི། འཇིགས་པ་ཐམས་ཅད་ལས་སྲུང་བར་བྱེད་དོ། །སྙིང་པོའི་སྔགས་འདི་འཛིན་ན་བློ་རྣོ་བར་འགྱུར་རོ། །གླེང་གཞི་དང་བཅས་པ་སྔགས་
འདི་བཟླས་པ་བྱས་ན། ནོར་དང༌། འབྲུ་དང༌། གཡོག་འཁོར་འཕེལ་བར་བྱེད་པའི་མཆོག་སྦྱིན་པར་བྱེད་དོ། །དོན་དེ་སྒྲུབ་པར་འདོད་པས་ཐང་གའམ། ཤིང་ལེབ་ལ་བྲིས་
སྐུ་བྱ་བ་ནི། མྱ་ངན་མེད་ཀྱི་ཤིང་གི་སྡོང་པོའི་རྩར་པདྨ་ལ་གནས་པ། རྒྱན་ཐམས་ཅད་ཀྱིས་བརྒྱན་པ། ལྗང་གུ་དང༌། ཨང་ག་རག་སྔོན་པོ་དང་སྟོད་གཡོགས་སྔོན་པོ་དང༌། མགོ་

90-1-115b


བོན་མཆོད་རྟེན་ཡོད་པ། གཞོན་ནུ་མ། གཡོན་པའི་ཕྱོགས་སུ་གཟིགས་པའི་སྤྱན་ཅན། མྱ་ངན་མེད་པའི་འོད་ཟེར་ཅན་ཞེས་བྱ་བ་བྲི་བར་བྱའོ། །སྔོན་དུ་བསྟན་པའི་ཆོ་གས་ཐང་སྐུ་
འདི་མདུན་དུ་བལྟ་ཞིང་མཆོག་ཏུ་སྒྲུབ་པའི་སྙིང་པོ་བཟླས་པ་སྟོང་བྱའོ། །ཨོཾ་མཱ་རཱི་ཙྱཻ་སྭཱཧཱ། ཞེས་བྱ་བའོ། །མཆོག་གི་སྙིང་པོ་འདི་ངེས་པར་མཆོག་ཏུ་འགྲུབ་པར་འགྱུར་རོ། །རིམས་
ཐམས་ཅད་མེད་པར་བྱེད་དོ། །ནད་ཐམས་ཅད་མེད་པར་བྱེད་དོ། །བཟླས་པ་དང་སྦྱིན་སྲེག་གིས་ཀྱང་འོད་ཟེར་ཅན་གྱི་ནོར་འཕེལ་བ་སྐྱེད་པར་བྱེད་དོ། །ཞོ་དང༌། དུར་བ་གཉིས་ཀྱི་སྦྱིན་
སྲེག་གིས་ནི། ངེས་པར་ནད་མེད་པར་བྱེད་དོ། །སྦྲང་རྩི་དང༌། མར་གྱི་སྦྱིན་སྲེག་གིས་ནི། རྒྱལ་པོ་རྣམས་དབང་དུ་བྱེད་དོ། །ཞོ་དང༌། འབྲས་སཱ་ལུ་དང༌། བུ་རམ་གྱི་སྦྱིན་སྲེག་གིས་ནི།
གནོད་སྦྱིན་མོ་འགྲུབ་པར་བྱེད་དོ། །ཚ་བའི་མར་དང༌། ནིམ་པའི་ཡལ་ག་སྟོང་གི་སྦྱིན་སྲེག་གིས་ནི། རིམས་ནད་མེད་པར་བྱེད་དོ། །རང་གི་ཁྲག་དང༌། རུས་པ་དང༌། དུག་དང༌། སྐེ་ཚེ་
སྟོང་ཕྲག་གཅིག་གི་སྦྱིན་སྲེག་བྱས་པས་དགྲ་བོ་འཆིའོ། །འོ་མའི་སྦྱིན་སྲེག་གིས་ནི། ཞི་བར་འགྱུར་རོ། །རྟག་ཏུ་བཟླས་ན། དུག་འཇོམས་པར་བྱེད་ཅིང་འབད་པ་མེད་པར་མཁའ་
འགྲོ་མ་རྣམས་འཇོམས་སོ། །ཉི་མ་རེ་རེ་བརྒྱ་རྩ་བརྒྱད་བཟླས་ན། འཛིན་བློ་རྣོ་བར་འགྱུར་རོ། །ཨོཾ་པ་རཱ་ལི། བ་དཱ་ལི། བཏྟཱ་ལི། བཱ་རཱ་ཧ་མུ་ཁི་སརྦ་དུཥྚཱ་བྲ་དུཥྚཱ་ནཱཾ། བནྡྷ་བནྡྷ། མུ་ཁཾ་སྭཱཧཱ།།

90-1-116a


འོད་ཟེར་ཅན་གྱི་སྙིང་པོའོ། །ཨོཾ་མཱ་རཱི་ཙྱཻ་སྭཱཧཱ། བཅོམ་ལྡན་འདས་མ་འོད་ཟེར་ཅན་གྱི་གསང་བའི་སྙིང་པོ་ཡི་གེ་དྲུག་པའོ། །སྙིང་པོའི་ཕྱག་རྒྱ་ནི།
འདི་ཡིན་ཏེ། ལག་པ་གཉིས་མཉམ་པར་བྱས་ལ་ཐལ་མོ་རྣམ་པར་སྦྱར་བར་བྱས་པའམ་ཁ་ཕྱེ་བ་ཡང་རུང་སྟེ། མཐེབ་ཆེན་ཅུང་ཟད་བཀུག་སྟེ་གུང་མོ་གཉིས་ཕན་ཚུན་རེག་
ལ་ཟླུམ་པོའི་རྣམ་པ་མཚན་མར་བྱས་ལ་སྐྱིལ་མོ་ཀྲུང་དུ་གནས་པའི་ལྟེ་བའི་ཕྱོགས་སུ་གཏུགས་པར་བྱའོ། །ཕྱག་རྒྱ་འདི་མཆོག་གཙོ་བོ་སྟེ། །ལས་རྣམས་ཀུན་ལ་སྦྱར་བར་
བྱའི༑ ༑ཐ་མ་དང་ནི་འབྲིང་ལ་ཡང༌། །མཆོག་རྣམས་ལ་ཡང་འདི་བསྟན་ནོ། །མྱུར་དུ་འདི་ཡིས་དོན་བྱེད་ཅིང༌། །ཀུན་ཏུ་གྲུབ་ཅིང་མཆོད་པར་འགྱུར། །དག་བྱེད་བསོད་ནམས་ཆེན་
པོ་སྟེ༑ ༑བཀྲ་ཤིས་སྡིག་པ་ཉམས་བྱེད་ཅིང༌། །བསོད་ནམས་སྡིག་པ་ཀུན་ཟད་པ། །དངོས་གྲུབ་རྒྱུ་ནི་ཕྱག་རྒྱ་ཡིན། །བཅོམ་ལྡན་འདས་མ་འོད་ཟེར་ཅན་མའི་མཚན་བརྒྱད་
བརྗོད་ན། སྲུང་བ་དང༌། སྐྱོབ་བ་དང༌། སྦེད་པར་འགྱུར་རོ། །ཏདྱ་ཐཱ། ཨརྐྐ་མ་སི། མརྐྐ་མ་སི། ཨུ་ར་མ་མ་སི། བ་ར་མ་སི། ཙཱི་བ་ར་མ་སི། མཧཱ་ཙཱི་བ་ར་མ་སི། ཨནྡརྡྷཾ་ན་མ་སི། ན་
མོ་རཏྣ་ཏྲ་ཡཱ་ཡ། ཏདྱ་ཐཱ། ཨོཾ་བ་དཱ་ལི། བ་རཱ་ལི། བ་རཱ་ཧ་མུ་ཁི་སརྦ་དུཥྚ་པྲ་དུཥྚཱ་ནཱཾ། མུ་ཁཾ་བནྡྷ་བནྡྷ་སྭཱཧཱ། རིག་པ་འཛིན་པའི་སྡེ་སྣོད་ལས་ཕྱུང་བའི་རྟོག་པ་ནི། འདི་ཡིན་ནོ། །

90-1-116b


དེ་ནས་སྦྱོར་བ་གཞན་ནི། འདི་ཡིན་ཏེ། གསེར་མདོག་ཅན་གྱི་ཕག་པ་བསྒོམས་ལ། དེའི་སྟེང་དུ་འོད་ཟེར་ཅན་གོས་དཀར་པོའི་ཤམ་ཐབས་ཅན་བསྒོམ་པར་བྱའོ། །དེའི་སྤྱི་བོར་
མཆོད་རྟེན་དང༌། གཡོན་པའི་ཕྱག་གིས་མྱ་ངན་མེད་པའི་ཡལ་ག་མེ་ཏོག་དང་བཅས་པའི་ཕྱག་ཅན་ནོ། །འཇིགས་པ་ཆེན་པོའི་དུས་སུ་ཡང་བདག་ཉིད་ཕག་པའི་ཚོགས་ཀྱིས་
ཡོངས་སུ་བསྐོར་བར་བསྒོམ་པར་བྱའོ། །སྙིང་གར་ཆོས་གོས་ཀྱི་སྣེའུ་བཟུང་སྟེ་ལན་བདུན་དུ་བསྔགས་ལ་མདུད་པ་བདུན་བྱས་ན། ལམ་དུ་རྐུན་མ་ལ་སོགས་པས་ཆོམ་པར་མི་
འགྱུར་རོ། །དེ་ནས་མདུད་པ་ཡོངས་སུ་དཀྲོལ་བར་བྱའོ། །ཞེས་བྱ་བ་ནི། བཅོམ་ལྡན་འདས་མ་འོད་ཟེར་ཅན་གྱི་རྟོག་པ་རྫོགས་པའོ།།    །།རང་གི་སྙིང་གར་ཟླ་བ་ལ་ལཾ་
རྣམ་པར་བསམ་ལ་དེ་ཉིད་ཡིད་ཀྱིས་བརྗོད་པས། ཆོས་ཐམས་ཅད་བདག་མེད་པའི་ངོ་བོ་ཉིད་དུ་བསྒོམ་པར་བྱའོ། །དེ་ནས་ཡང་ནམ་མཁའི་ཕྱོགས་སུ་བསམ་པ་ནི། བདག་ཉིད་རྣམ་
པར་སྣང་མཛད་ཀྱི་གཟུགས་པདྨའི་ལྟེ་བར་སེང་ལྡེང་གི་ཁྲི་ལ་རྡོ་རྗེའི་སྐྱིལ་ཀྲུང་གིས་བཞུགས་པ། གསེར་གྱི་མདོག་ཅན་བྱང་ཆུབ་མཆོག་གི་ཕྱག་རྒྱ་ཅན། ཏིང་ངེ་འཛིན་ལ་སྙོམས་
པར་ཞུགས་པ། རལ་བའི་དབུ་རྒྱན་འཆང་ཞིང་ཞི་བ། ཡི་གེ་མཾ་ཉིད་ཀྱིས་བརྗོད་པའི་རྣམ་པར་བསམ་པར་བྱའོ། །དེ་ནས་མདུན་དུ་ཟླ་བའི་གཟུགས་བརྙན་རྣམ་པར་སྣང་མཛད་ཀྱི་འོད་

90-1-117a


ཟེར་ལས་བྱུང་བའི་འོད་ཟེར་ཅན་མ། ཨོཾ་མཱ་རཱི་ཙྱཻ་སྭཱཧཱ། ཞེས་བྱ་བས་གསེར་གྱི་མདོག་ཅན་གྱི་སྐུད་པ་དང་བཅས་པའི་ཁབ་འཛིན་པའི་ཕྱག་གིས་གདུག་
པ་ཅན་གྱི་ཁ་དང་མིག་ཡང་དག་པར་དྲུབས་པ་མདུན་དུ་རྣམ་པར་བསམ་པར་བྱའོ། །བུ་མོས་བཀལ་བའི་སྐུད་པ་ཉི་ཤུ་རྩ་གཅིག་ལ་རྩ་བའི་སྔགས་ཀྱི་རིག་པ་ལན་གཅིག་
ཡོངས་སུ་བཟླས་པ་ན་དེ་ནས། ན་མོ་རཏྣ་ཏྲཱ་ཡཱ་ཡ། མཱ་རཱི་ཙྱཻ་དེ་བ་དཏྟཱ་ཡཻ། ཧྲྀ་ད་ཡ་ཨཱ་བརྟ་ཡེ་ཥུ། ཏདྱ་ཐཱ། ཨོཾ་བ་ཏི། ཏི་ལི། བཏྟ་ལི་བཏྟི་ལི། བ་རཱ་ལི། བ་རཱ་ཧ་མུ་ཁི་སརྦ་དུཥྚ་པྲ་
དུཥྚཱ་ནཱཾ། ཙཀྵུ་ར་མུ་ཁཾ། བནྡྷ་མི་སྭཱཧཱ། ཞེས་བྱ་བ་དང༌། ཡང་ལན་བརྒྱ་རྩ་བརྒྱད་འདི་བཟླས་ཏེ། ན་མོ་རཏྣ་ཏྲ་ཡཱ་ཡ། མཱ་རཱི་ཙྱཻ་དེ་བ་དཏྟཱ་ཡེ། ཏདྱ་ཐཱ། ཨོཾ་བཏྟཱ་ལི། བ་ཏཱ་ལི། བ་རཱ་ལི། བཱ་
རཱ་ཧཱ་མུ་ཁི། སརྦ་དུཥྚ་པྲ་དུཥྚཱ་ནཱཾ། གྲནྠི་བནྡྷ་མ་སྭཱཧཱ། ཞེས་བྱ་བ་བརྗོད་དོ། །དེ་སྐུད་པ་ལ་རང་ཉིད་བསྲུང་བའི་ཆེད་དུ་མདུད་པ་བདུན་བྱའོ། །གཡོག་པོའི་ཆེད་དུ་བྱ་སྟེ། མིང་ཡོངས་
སུ་བཟུང་བའི་སྦྱོར་བས་མདུད་པ་གཅིག་བྱའོ། །འགྲོ་བ་དང་འོང་བས་སྐུད་པ་དེ་རྐེད་པ་ལ་བཅིངས་ཏེ་གླེང་གཞི་དང་བཅས་པའི་འོད་ཟེར་ཅན་གྱི་རིག་པ་བཀླགས་ཏེ་མདུན་དུ་འགྲོ་
བར་བྱའོ། །དེ་ལྟར་བྱས་ན། རང་བཞིན་གྱིས་བསྲུང་བར་འགྱུར་རོ། །ནུབ་མོ་མདུན་དུ་ཟླ་བ་ལ། ཉིན་མོ་ནི། ཉི་མའི་དཀྱིལ་འཁོར་ལ་སྔོན་དུ་གསུངས་པ་བཞིན་དུ་རང་གི་གནས་སུ་

90-1-117b


བྱའོ༑ ༑དེའི་རྗེས་སུ་ཇི་ལྟར་གསུངས་པའི་རིག་པ་ལན་བདུན་དུ་བརྗོད་པར་བྱ་སྟེ། ན་མཿསརྦ་བུདྡྷ་བོ་དྷི་སཏྭ་བྷྱཿ། ཏདྱ་ཐཱ། ཨོཾ་ཨཱ་ལོ། །ཀཱ་ལོ། །ཏཱ་ལོ། སཙྪ་ལོ། །སཾ་པ་མཱུརྟི། རཀྵ་རཀྵ་མཱཾ་
སརྦ་བྷ་ཡེ་ཥུ་སྭཱཧཱ། དཀོན་མཆོག་གསུམ་དང་ལྡན་པ་ཞེས་བྱ་བའི་རིག་པའོ། །ཏདྱ་ཐཱ། ཨོཾ་མཱ་རཱི་ཙྱཻ་བཏྟཱ་ལི། བ་དཱ་ལི། བཱ་རཱ་ལི། བཱ་རཱ་ཧཱ་མུ་ཁི་སརྦ་དུཥྚ་པྲ་དུཥྚཱ་ནཱཾ། བནྡྷ་བནྡྷ་མུ་ཁཾ་
སྭཱཧཱ། ཏདྱ་ཐཱ། ཨོཾ་བཏྟཱ་ལི། བ་དཱ་ལི། བ་རཱ་ལི། བ་རཱ་ཧ་མུ་ཁི། སརྦ་དུཥྚ་པྲ་དུཥྚཱ་ནཱཾ། བནྡྷ་བནྡྷ་མུ་ཁཾ་སྭཱཧཱ། ཨོཾ་མཱ་རཱི་ཙྱཻ་སྭཱཧཱ། ཞེས་བྱ་བ་ནི། བཅོམ་ལྡན་འདས་ཀྱི་སྙིང་པོའི་མཆོག་ངེས་
པར་འདི་ཡིན་ནོ། །ཨོཾ་མཱ་རཱི་ཙྱཻ་བ་ཏཱ་ཀྲ་མ་སི། པ་རཱ་ཀྲ་མ་སི། ཨུཏྟ་ཡ་མ་སི། ནཻ་ར་མ་སི། ཨརྐ་མ་སི། མརྐ་མ་སི། ཨུར་མ་མ་སི། བནྡྷ་མ་སི། གུལྨ་མ་སི། ཙཱི་བ་རཱ་མ་སི། མཧཱ་ཙཱི་བཱ་ར་མ་
སི༑ ཨནྟརྡྷཱ་ན་མ་སི། ན་མོ་རཏྣ་ཏྲ་ཡཱ་ཡ། ཏདྱ་ཐཱ། ཨོཾ་བཏྟཱ་ལི། བ་དཱ་ལི། བ་རཱ་ལི། བཱ་རཱ་ཧཱ་མུ་ཁི་སརྦ་དུཥྚ་པར་དུཥྚཱ་ནཱཾ། བནྡྷ་བནྡྷ་མུ་ཁཾ་སྭཱཧཱ། ཨོཾ་མཱ་རཱི་ཙྱཻ་སྭཱཧཱ། ཞེས་བྱ་བ་ནི། བཅོམ་
ལྡན་འདས་ཀྱི་སྙིང་པོའི་མཆོག་ནི་ངེས་པར་འདི་ཡིན་ནོ། །ཨོཾ་མཱ་རཱི་ཙྱཻ་བ་ཏཱ་ཀྲ་མ་སི། བ་རཱ་ཀྲ་མ་སི། ཨུཏྟ་ཡ་མ་སི། ནཻ་ར་མ་སི། ཨརྐ་མ་སི། མརྐ་མ་སི། ཨུརྨ་མ་སི། བནྡྷ་མ་སི། ཀུལྨ་
མ་རི། ཙི་པ་རཱ་མ་སི། མཧཱ་ཙཱི་བ་རཱ་མ་སི། ཨནྟརྡྷཱ་ན་མ་སི། ན་མོ་རཏྣ་ཏྲ་ཡཱ་ཡ། ཏདྱ་ཐཱ། ཨོཾ་བཏྟཱ་ལི། བ་དཱ་ལི། བ་རཱ་ལི། བ་རཱ་ཧ་མུ་ཁི། སརྦ་དུཥྚ་པྲ་དུཥྚཱ་ནཱ། བནྡྷ་བནྡྷ་སྭཱཧཱ། ཨོཾ་བཏྟཱ་ལི་


90-1-118a


བ་དཱ་ལི། བ་རཱ་ལི། བ་རཱ་ཧ་མུ་ཁི། སརྦ་དུཥྚ་བྲ་དུཥྚཱ་ནཱཾ། ཙཀྵུ་རྨུ་ཁཾ་བནྡྷ་མི་སྭཱཧཱ། ཞེས་བྱའོ། །ཨོཾ་བཏྟཱ་ལི། བ་དཱ་ལི། བ་རཱ་ལི། བཱ་རཱ་ཧཱ་མུ་ཁི། སརྦ་དུཥྚ་པར་དུཥྚ་
ནཱཾ། བནྡྷ་བནྡྷ་མི་སྭཱཧཱ། ཞེས་བརྗོད་པར་བྱའོ། །རང་ཉིད་བསྲུང་བའི་དོན་དུ་སྔགས་འདི་བྱ་སྟེ། ཨོཾ་ཨརྐ་མ་སི་སྭཱཧཱ། ཞེས་བྱ་བ་དང༌། ཨོཾ་མརྐ་མ་སི་སྭཱཧཱ། ཞེས་བྱ་བ་དང༌། ཨོཾ་མརྐ་མ་སི་སྭཱཧཱ། ཞེས་བྱ་བ་དང༌། ཨོཾ་ཨནྟརྡྷཱ་
ན་མ་སི་སྭཱཧཱ། ཞེས་བྱ་བ་དང༌། ཨོཾ་ཏེ་ཛོ་མ་སི་སྭཱཧཱ། ཞེས་བྱ་བ་དང༌། ཨོཾ་ཨུཏྟ་ཡ་མ་སི་སྭཱཧཱ། ཞེས་བྱ་བ་དང༌། ཨོཾ་གུལྨ་མ་སི་སྭཱཧཱ། ཞེས་བྱ་བ་དང༌། ཨོཾ་བ་ན་མ་སི་སྭཱཧཱ། ཞེས་བྱ་
བ་དང༌། ཨོཾ་ཙཱི་བ་རཱ་མ་སི་སྭཱཧཱ། ཞེས་བྱ་བ་དང༌། ཨོཾ་བ་ཏཱ་ཀྲ་མ་སི་སྭཱཧཱ། ཞེས་བྱ་བ་དང༌། ཨོཾ་བ་རཱ་ཀྲ་མ་སི་སྭཱཧཱ། ཞེས་བྱ་བ་དང༌། ཨོཾ་ཨུརྨ་མ་སི་སྭཱཧཱ། ཞེས་བྱའོ། །དེ་ནས་ལས་
གཞན་ཡིན་ཏེ། མཆོག་ཏུ་གྱུར་པའི་སྔགས་ནི། ཨོཾ་མཱ་རཱི་ཙྱཻ་སྭཱཧཱ། ཞེས་བྱ་བའི་སྔགས་འདིའི་ལས་ནི། ཞི་བ་དང༌། རྒྱས་པ་དང༌། དབང་དང༌། མངོན་སྤྱོད་དང༌། དགུག་པའོ།།
བདག་གི་དོན་དུ་སྙིང་གར་ཏྲི་དང་སྤེལ་བའི་སྙིང་པོ་ཨོཾ་དང་སྤེལ་བ་བྱས་ལ། མགལ་མེའི་འཁོར་ལོ་ལ་གནས་པ་ལྕགས་ཀྱུ་དང་ཞགས་པས་དགུག་པར་བྱ་བ་ནི། དཔག་ཚད་བརྒྱ་
ཡིན་དུ་ཟིན་ཀྱང་ལྷ་རྫས་ཀྱི་བུད་མེད་འགུགས་པར་བྱེད་དོ། །དེ་ནས་སྦྱོར་བ་གཞན་ཡིན་ཏེ། ཉི་མ་འཆར་ཀའི་ཚེ་བྱ་སྟེ། གཞོན་ནུ་མ་ལ་སྔགས་བརྒྱ་བཟླས་ཏེ་བའི་ལྕི་བས་དཀྱིལ་

90-1-118b


འཁོར་བྱས་ལ་གཞག་པར་བྱ་སྟེ། ཙནྡན་དཀར་པོས་ཡན་ལག་བྱུགས་ལ་མེ་ཏོག་དང་ལེགས་པར་ཁྲུས་བྱས་ཤིང་གོས་དཀར་པོ་བསྐོན་ལ་གུ་གུལ་གྱི་བདུག་པ་སྦྱིན་ཏེ་མཐེ་བོང་ལ་
རྒྱ་སྐྱེགས་དང་མར་ནག་གིས་བསྐུས་ལ་སྔགས་བརྒྱད་བརྒྱ་བཟླས་ཏེ་དབང་བསྐུར་བ་བསྟན་པར་བྱའོ། །ལྷ་ལ་སོགས་པ་ཐམས་ཅད་སྔགས་ཀྱི་རྒྱལ་པོ་འདིས་བསྐུལ་ཏེ། ཨོཾ་ཙི་རི་ཙི་རི་
མུ་སྭཱཧཱ། ཞེས་བྱ་བ་ནི། སྔགས་སོ། །ཨོཾ་མཱཾ། སྔགས་འདིས་མར་མེ་ལ་བརྒྱད་བརྒྱ་མངོན་པར་བསྔགས་ནས་གཞོན་ནུ་མ་ལ་བསྟན་པར་བྱས་ན་སྔོན་བཞིན་དུ་མཐོང་བར་འགྱུར་རོ། །མ་
མོའི་ཚོགས་ཐམས་ཅད་ཀྱི་དགེ་བ་དང༌། མི་དགེ་བ་ཡང་ཐོས་པ་ནི། ཨོཾ་བཏྟཱ་ལི་ཡི་མུཿ། སྔགས་འདི་ཁྲི་ཚོ་གཅིག་བཟླས་ཏེ་བསྟན་པར་བྱའོ། །ཡང་ན་དགྲ་བོ་རིམས་ཀྱིས་གཟུང་བར་
འདོད་ན། མིའི་རུས་པའི་ཕྱེ་མ་དང༌། དུར་ཁྲོད་ཀྱི་ཐལ་བ་དང༌། ཆུ་བོའི་ངོགས་གཉིས་ཀྱི་ས་དང༌། རྐང་རྗེས་ཀྱི་རྡུལ་དང་བཅས་པ་ལ་གཟུགས་བརྙན་བྱས་ཏེ་དུག་དང༌། མེ་དང༌། སྐེ་ཚེ་
དང༌། ཉིན་ཕྱེད་དང༌། འོ་མ་དང་ལྡན་པ་དུར་ཁྲོད་ཀྱི་རས་ལ་སྔགས་དང་སྤེལ་བ་བྲིས་བཞིན་པ་བྱས་ཏེ། ཨོཾ་མཱ་རཱི་ཙྱཻ་ཆེ་གེ་མོ་རིམས་ཀྱིས་ཟུངས་ཤིག་ཟུངས་ཤིག་ཧཱུཾ་ཕཌ་སྭཱཧཱ། ཞེས་
བརྒྱད་བརྒྱ་བཟླས་པས་དགྲ་བོའི་ཁང་བར་སྦས་ན། རིམས་ཀྱིས་འཛིན་པར་འགྱུར་རོ། །ཡང་ན་ཐོད་པ་ལ་སྔོན་དུ་བསྟན་པའི་རྫས་ཉིད་ཀྱིས་མིང་བྲིས་ཏེ་ཡི་གེ་ཨ་བཞི་ནང་དུ་

90-1-119a


བཅུག་ནས་མེའི་ནང་དུ་ཡང་མཱཾ་གྱིས་ཡོངས་སུ་བསྐོར་ལ། ཁྲོས་པས་སེང་ལྡེང་གི་མེ་ལ་བདུག་པར་བྱའོ། །སྟེང་ནས་མགུལ་བ་བཅིངས་བའི་ཐོད་པ་དགྲ་
པོའི་ཁང་བར་སྦས་ན། འཕྲལ་དུ་རིམས་ཀྱིས་འཛིན་པར་འགྱུར་རོ། །ཡང་ན་དུར་ཁྲོད་དུ་བྱའོ། །དེ་ནས་དགྲ་བོ་གསད་པར་འདོད་ན། དུག་དང༌། ཚྭ་དང༌། སྐེ་ཚེ་དང༌། ཁྲག་གིས་
མིའི་རུས་པའི་སྨྱུ་གུས་ཐོད་པ་ལ་མིང་མངོན་པར་བྲིས་ཏེ་ཧཱུཾ་དང་ཕཌ་གཉིས་ཀྱི་ནང་དུ་བཅུག་ན་གསོད་པར་འགྱུར་རོ། །སྔགས་ཀྱིས་ཡོངས་སུ་བསྐོར་བར་བྱ་སྟེ། ཨོཾ་མཱ་རཱ་ཙྱཻ་ཧཱུཾ་ཆེ་
གེ་མོ་སོད་ཅིག་ཧཱུཾ་ཞེས་བྱ་བ་སྟོང་ཕྲག་བརྒྱད་བཟླས་ན། འཆི་བར་འགྱུར་རོ། །དུར་ཁྲོད་དུ་བྲིས་ན་ནི། ཞག་གསུམ་གྱིས་ཉམས་པར་འགྱུར་རོ། །ཡང་ན་སྐྲོད་པར་འདོད་ན། ཨོཾ་མཱ་
རཱི་ཙྱཻ། ཙ་ལ་ཙ་ལ། པྲ་ཙ་ལ་པྲ་ཙ་ལ། ཤཱི་གྷྲཾ་ག་མི་ནི་ཆེ་གེ་མོ་སྐྲོད་ཅིག་ཧཱུཾ་ཕཌ། སྔགས་འདི་བྱ་རོག་གི་གཤོག་པ་བླངས་ལ་སྟོང་ཕྲག་བརྒྱད་བཟླས་ཏེ་དགྲ་བོའི་ཁྱིམ་དུ་འབད་
པས་སྦ་བར་བྱས་ལ། རྔ་མོའི་སྟེང་དུ་ཞོན་པ་བསྒོམས་པར་བྱས་ན། དེ་མ་ཐག་ཏུ་སྐྲོད་པར་བྱེད་དོ། །ཡང་ན་དབྱེ་བར་འདོད་ན། དུར་ཁྲོད་ཀྱི་ཐལ་བ་དང༌། ཆུ་ཀླུང་གི་ངོགས་གཉིས་
ཀྱིས་དང༌། རྐང་རྗེས་ཀྱི་ས་དང༌། ཡང་དག་པར་བསྟན་པས་སོ་སོར་གཟུགས་བརྙན་བྱས་ལ་རྒྱབ་སྤྲད་དེ་མ་ཧེའི་ཤ་དང་རྟའི་མགོ་སྤུས་ལེགས་པར་བཅིངས་ལ་དུག་དང༌།

90-1-119b


སྐེ་ཚེ་དང༌། ཚ་བ་གསུམ་གྱིས་ལུས་བྱུགས་ལ། དེ་ཉིད་དང༌། མ་ཧེའི་ཤ་དང༌། རྟའི་ཁྲག་དང་ལྡན་པས་དུར་ཁྲོད་ཀྱི་རས་ལ་ཕཌ་བཞིའི་དབུས་སུ་ཧཱུཾ་གིས་སྤེལ་བའི་མིང་བྲིས་ལ་མཱཾ།
གྱིས་ཡོངས་སུ་བསྐོར་ལ་དེའི་སྙིང་གར་བཅུག་སྟེ་སྔགས་བཟླས་ཤིང་མ་ཧེ་དང༌། རྟ་གཉིས་ལ་ཞོན་པ་གཉི་ག་ཡང་འཐབ་བཞིན་རྣམ་པར་བསམས་ན་དབྱེ་བར་བྱེད་དོ། །འཕྲོག་དང་
དང༌། དཀའ་ཟློག་མ་དང་བཅས་པས་དུར་ཁྲོད་དུ་ས་བརྐོས་ལ་སྤའོ། །ཨོཾ་མཱ་རཱི་ཙྱཻ་ཆེ་གེ་མོ་དང་ཆེ་གེ་མོ་ཕྱེ་ཞིག་ཧཱུཾ་སྭཱཧཱ། ཞེས་པ་ནི། སྔགས་སོ། །དེ་ནས་སྦྱོར་བ་གཞན་ནི། མ་ཧེའི་
རྭ་དང་རྟའི་རུས་པ་ལ་གཟུགས་བརྙན་བྱས་ཏེ་དུག་དང༌། གཏུམ་པོའི་ས་བོན་དང༌། མ་ཧེའི་ཤ་དང༌། རྟའི་ཁྲག་གིས་སྙིང་གར་མིང་མངོན་པར་བྲིས་ལ་སྔགས་པ་བཟླ་ཞིང་སེང་ལྡེང་གི་མེ་
ལ་གདུངས་ན། དེ་མ་ཐག་ཏུ་འབྱེད་པར་བྱེད་དོ། །ཡང་ན་དགྲ་བོའི་ཁྱིམ་དུ་སྦས་ན་ཡང་འབྱེད་པར་བྱེད་དོ། །དེ་ཡང་དག་པར་བརྗོད་པར་བྱ་བ་ནི། འོད་ཟེར་ཅན་ཆེན་པོ་འབྱུང་བའི་རྒྱུད་
ལས་བྱུང་བ་ནི། དགྲའི་དཔུང་རེངས་པར་བྱེད་པའི་ཚིག་སྟོན་ཏེ། ཁ་ཅིག་ཏུ་རྒྱལ་པོའི་དཔུང་གི་ཚོགས་གཡོས་པར་འགྱུར་ཞིང་གཞན་གྱི་ཡུལ་ཁམས་ཕུང་བར་བྱེད་པར་བརྩོན་ན་
གང་གི་ཚེ་དེ་ལ་རྒྱལ་པོ་འོངས་ནས་སླར་བྱེད་ཅིང་མཆོད་དེ་སྔགས་པ་ལ་གསོལ་བ་འདེབས་ན་དེའི་ཚེ་སློབ་དཔོན་གྱིས་སེམས་ཅན་ཐམས་ཅད་ལ་རྗེས་སུ་བརྩེ་བས་བྱམས་པའི་སེམས་

90-1-120a


ཀྱིས་ཏིང་ངེ་འཛིན་བྱའོ། །དེ་ལ་འཚོག་ཆས་དགོས་པ་ཐམས་ཅད་དང་ལྡན་ཞིང་ལེགས་པའི་གྲོགས་པོས་དེ་ཆེད་དུ་བྱས་ཏེ་བཅོམ་ལྡན་འདས་ཀྱི་ཐང་སྐུ་བཀྲམ་ལ།
ཙནྡན་དཀར་པོས་དཀྱིལ་འཁོར་ཉེ་བར་བྱུགས་ནས་མེ་ཏོག་དཀར་པོ་བཀྲམ་པ། བདུག་སྤོས་དང༌། དྲི་དང༌། ཕྲེང་བ་དང༌། གཏོར་མ་ཡང་བྱིན་ལ། ཞོ་དང༌། སྦྲང་རྩི་དང༌། བུ་རམ་
དང་ལྡན་པས་ལན་བདུན་དུ་སྔགས་ལ་འབུལ་བར་བྱའོ། །སྔགས་ནི། ཨོཾ་མཱ་རཱི་ཙྱཻ་ཨརྒྷཾ་བྲ་ཏཱིཙྪ་སྭཱཧཱ། ཨོཾ་མཱ་རཱི་ཙྱཻ་གནྡྷེ་པྲ་ཏཱི་ཙྪི་སྭཱཧཱ། ཨོཾ་མཱ་རཱི་ཙྱཻ་པུཥྤེ་པྲ་ཏཱིཙྪ་སྭཱཧཱ། ཨོཾ་མཱ་རཱི་
ཙྱཻ་དྷུ་པེ་པྲ་ཏཱིཙྪ་སྭཱཧཱ། ཨོཾ་མཱ་རཱི་ཙྱཻ་རཱི་པཾ་པྲ་ཏཱིཙྪ་སྭཱཧཱ། དེ་ནས་བཅོམ་ལྡན་འདས་མ་ལ་མཆོད་ཅིང་ཡོངས་སུ་བསྔོས་ཏེ་དགྱེས་པར་བྱས་ལ་བདག་ཉིད་བཅོམ་ལྡན་འདས་མའི་
གཟུགས་སུ་དམིགས་ཤིང་རང་ཉིད་ང་རྒྱལ་དང་ལྡན་པས་ཁྲི་ཕྲག་གསུམ་བཟླས་པ་བྱའོ། །དེའི་སྔོན་དུ་སོང་བའི་བསྙེན་པ་ཡིན་ཏེ། མི་དགེ་བའི་མཚན་མ་མཐོང་བར་འགྱུར་
རོ༑ ༑དེ་ནས་ཕྱིས་ནི། སྦྱིན་སྲེག་བྱ་སྟེ། སྔོན་དུ་བསྟན་པའི་ཆོ་གས་ལས་ཐམས་ཅད་པའི་ཐབ་ཁུང་དུ་རྒྱ་སྐྱེགས་ཀྱི་ཤིང་དང༌། བྱང་ཆུབ་ཀྱི་ཤིང་དང༌། ཨུ་དུ་མ་ཝཱ་རའི་ཡམ་
ཤིང་གིས་མེ་སྦར་ལ། ཞོ་དང༌། འོ་མ་དང༌། མར་དུ་སྨྱུགས་པའི་དུར་བ་ཉག་མ་རེ་རེ་རྣམས་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་ལས་ཐམས་ཅད་ནུས་པར་འགྱུར་རོ།།

90-1-120b


ཨོཾ་བཏྟཱ་ལི། བ་དཱ་ལི། བ་རཱ་ལི། བཱ་རཱ་ཧཱ་མུ་ཁི་སརྦ་རི་པུ་སྱཻ་བྷྱཾ་སྟཾ་བྷཱ་ཡ་སྭཱཧཱ། འདི་ནི། རེངས་པར་བྱེད་པའི་སྔགས་ཏེ། རེངས་པའི་ལས་ཐམས་ཅད་ལ་སྦྱར་བར་བྱའོ། །སྔགས་འདིས་
བཟླས་པ་དང༌། སྦྱིན་སྲེག་ཀྱང་བྱའོ། །ཕྱིས་ནི། རྒྱལ་པོ་དང་མདུན་ན་འདོན་ནི། གྲོ་གའམ། རས་ལ་གུར་གུམ་མམ། གིའུ་ཝང་དག་གིས་བསྒྲུབ་བྱའི་མིང་དང་སྔགས་སྤེལ་ཏེ་མཱཾ་གྱིས་
དཀྲིས་པ་ཡང་ཡི་གེ་བཞིས་ཡོངས་སུ་བསྐོར་ཏེ། ཨོཾ་མཱཾ་བཱཾ་མཱཾ། ཕྱི་རོལ་དུ་བའི་ཡི་གེས་ཡོངས་སུ་བསྐོར་བའི་འཁོར་ལོ་འདི་བྲིས་ལ་གང་གི་སྤྱི་གཙུག་གམ། མགུལ་བའམ། དཔུང་
པ་ལ་བཏགས་ན། ལས་ཐམས་ཅད་ཉིད་ལ་སྲུང་བར་བྱེད་པ་ཡིན་ཏེ། གཡུལ་ངོར་ཞུགས་ན། མཚོན་ཆས་ལུས་ལ་མི་ཆོད་པར་འགྱུར་རོ། །གཡུལ་ངོ་ལས་དེ་ནི། རྒྱལ་བར་འགྱུར་རོ།
དེ་ནས་ཡང་ཕྱིས་ནས་མཆོག་ཏུ་གྱུར་པའི་གླང་པོ་ཆེའམ། མཆོག་ཏུ་གྱུར་པའི་ཤིང་རྟ་ལ་རྡོ་རྗེ་སློབ་དཔོན་ཞོན་ཏེ་གཡུལ་ལ་མངོན་པར་ཕྱོགས་པས་བཅོམ་ལྡན་འདས་མའི་ཐང་སྐུ་
བཀྲམ་ལ་རྒྱལ་མཚན་སེར་པོ་བཙུགས་ཏེ་རས་སེར་པོའི་ཤམ་ཐབས་དང་སེར་པོའི་ཐོད་བཅིངས་ཏེ་འཚོག་ཆས་རྡོ་རྗེ་དྲིལ་བུ་བཟུང་ཞིང་བསྙེན་པ་དང་བཅས་པས་སྔོན་བཞིན་ཕག་
བའི་ཤིང་རྟ་ལ་བསྒོམས་ལ་སྔགས་བརྗོད་པར་བྱའོ། །ཨོཾ་མཱ་རཱི་ཙྱཻ་བཏྟཱ་ལི། བ་དཱ་ལི། བཱ་རཱ་ལི། བཱ་རཱ་ཧཱ་མུ་ཁི་སརྦ་དུཥྚ་རི་སུ་སྱཻ་བྷྱཾ་སྟཾ་བྷཱ་ཡ་ཧཱུཾ་ཕཌ་སྭཱཧཱ། ཕག་པས་བསྐོར་བའི་ནང་

90-1-121a


དུ་བསྒོམས་ནས་དེ་མ་ཐག་ཏུ་དགྲའི་དཔུང་ཚོགས་ལས་རྒྱལ་བར་འགྱུར་རོ། །མཚོན་གྱིས་བཅད་པའི་མི་ཤི་བའི་རོ་གོས་སམ། དུར་ཁྲོད་ཀྱི་རས་ལ་འཁོར་
ལོ་འདི་བ་བླའམ། ཡུང་བའི་ཁུ་བས་བྲིས་ཏེ་ཆུ་བོའི་དོགས་གཉིས་ཀྱི་སའམ། རིའི་རྩེ་མོའི་སའམ། དུར་ཁྲོད་ཀྱི་ཐལ་བ་དང་ལྡན་པས་དགྲའི་དཔོན་གྱི་གཟུགས་བརྙན་བྱས་ལ་
འཁོར་ལོ་དེའི་སྙིང་གར་བཅུག་ལ་ཡང་ས་དེ་དང་ལྷན་ཅིག་ཏུ་འབྲས་སཱ་ལུའི་ཁུ་བ་ལ་ཡུང་བའི་ཁུ་བ་དང་ལྡན་པས་ཕག་པའི་གཟུགས་བྱས་ལ་དེའི་ཁུ་རུ་དགྲ་བོའི་གཟུགས་
བརྙན་ཁ་ཐུར་དུ་བསྟན་ལ་བཅུག་སྟེ། ཕག་པ་དེ་ཁམ་སྐྱོང་ཁ་སྦྱར་གྱི་ནང་དུ་བཅུག་ལ་སོང་སྟེ་དགྲའི་དཔུང་ལ་མངོན་དུ་ཁ་བལྟས་པས་གཞག་པར་བྱའོ། །ཟན་དང༌། ཉ་དང༌།
ཤ་རློན་པ་དང་ལྡན་པས་གཏོར་མ་བྱིན་ལ་སོར་བརྒྱད་པའི་སེང་ལྡེང་གི་ཕུར་བུས་བཏབ་ལ་ས་བརྐོས་ཏེ་བཟླས་ལ་སྔགས་སྟོང་ཕྲག་བརྒྱད་རྡོ་རྗེ་ཁྲོ་བོའི་སྟོབས་དང་ལྡན་པས་
བཟླས་པ་བྱས་ན། དགྲ་བོའི་དཔུང་རེངས་པར་འགྱུར་རོ། །དེ་ནས་གཞན་ཡང་འཁོར་ལོའི་མཚན་ཉིད་ནི། །བསྒྲུབ་བྱའི་མིང་ཡི་གེས་ཡོངས་སུ་དཀྲིས་པར་བྱས་ལ་ཡང་ཙའི་
ཡི་གེས་ཡོངས་སུ་བསྐོར་བར་བྱའོ། །ཡི་གེ་དེ་གཉིས་ཀྱི་བར་དུ་བཏྟཱ་ལི་ལ་སོགས་པའི་སྔགས་ཀྱི་ཕྲེང་བས་ཡོངས་སུ་བསྐོར་བར་བྱའོ། །ཡང་དེ་ལ་མཱཾ་གྱིས་བསྐོར་བར་

90-1-121b


བྱས་ལ་ཡང་ཡི་གེ་བཞིས་ཡོངས་སུ་བསྐོར་ཞིང་གྲུ་བཞིའི་ཕྱོགས་དེ་མཚམས་སུ་རྡོ་རྗེས་མཚན་པར་བྱས་ནས་དེ་ཉིད་ཀྱིས་དེ་མ་ཐག་ཏུ་དགྲ་བོའི་དཔུང་རེངས་པར་བྱེད་ཅིང་ཉམས་
པར་བྱེད་པ་ལ་ཐེ་ཚོམ་མེད་དོ། །དགྲ་བོའི་དཔུང་ལས་མཆོག་ཏུ་རྒྱལ་བ་ཞེས་བྱ་བའི་འཁོར་ལོ་འདི་སློབ་དཔོན་གྱི་མན་ངག་ལས་ཤེས་པར་བྱའོ། །དེ་ནས་གཞན་ཡང་རེངས་པར་
བྱེད་པ་དང༌། འབྱེད་པར་བྱེད་པ་དང༌། གསོད་པར་བྱེད་པའི་སྦྱོར་བའི་དབང་དུ་བྱས་པའི་འཁོར་ལོ་ཡིན་ཏེ། གྲོགས་བཟང་པོ་དང་ལེགས་པར་བསྲུངས་ཏེ། མིའི་བགེགས་ཡོངས་
སུ་སྤངས་ཏེ་དུར་ཁྲོད་དུ་གནས་ལ་བློ་དང་ལྡན་པས་འབད་པ་དང་བཅས་པས་ཐང་སྐུ་བཀྲམ་ལ། དེའི་མདུན་དུ་ལྟ་བའི་དཀྱིལ་འཁོར་བྱས་ཏེ། ཇི་ལྟར་འབྱོར་པའི་མཆོད་པ་རྣམ་པ་ལྔ་
དང་ལྡན་པས་མཆོད་ལ་གོས་ནག་པོ་བགོ་ཞིང་ཐོད་ནག་པོ་བཅིངས་ལ་འཚོག་ཆས་དང༌། རྡོ་རྗེ་དྲིལ་བུའི་མཆོག་བསྟེན་པས་ཁྲོས་པས་སྔོན་བཞིན་དུ་ལྷ་མོ་འོད་ཟེར་ཅན་བསྒོམ་
པར་བྱ་སྟེ། ཕག་པའི་ཞལ་གསུམ་པ། སྤྱན་གསུམ་པ། ཞལ་འགྱུར་ཞིང་མཆེ་བ་གཙིགས་པ། གློག་བཞིན་ལྗགས་འཇིགས་པར་བྱེད་པ། ཉི་མ་བཅུ་གཉིས་དང་འདྲ་བའི་འོད་
འབར་ཞིང་འཕྲོ་བ། མུ་མེན་ལྟ་བུའི་གོས་སྔོན་པོའི་སྨད་དཀྲིས་བྱས་ཤིང་ཤང་འགག་དང་སྟོད་གཡོགས་སྣ་ཚོགས་པའི་གོས་ཀྱིས་བྱས་པ། རྒྱན་ཐམས་ཅད་ཀྱིས་བརྒྱན་པ།

90-1-122a


ཕྱག་བརྒྱད་པ། གཡས་ན་མདའ་དང༌། རྡོ་རྗེ་དང༌། ཁབ་དང༌། ལྕགས་ཀྱུ་བསྣམས་པའི་ཕྱག་གོ། གཡོན་དུ་གཞུ་དང༌། ཞགས་པ་དང༌། ཤིང་མྱ་ངན་མེད་
པའི་ཡལ་ག་དང༌། སྐུད་པ་བསྣམས་པའི་ཕྱག་གོ །མཆོད་རྟེན་མགོ་ལ་ཡོད་པའི་སྐྲ་དང་ལྡན་པ། ཉི་མའི་དཀྱིལ་འཁོར་ལ་གཡས་བརྐྱང་པའི་ཞབས་ཀྱིས་བཞུགས་པ། ཁྲོས་
པས་རྐང་པས་བསྒྲུབ་བྱ་མནན་པ་ཉིད་དུ་བསམ་པར་བྱའོ། །ཆུ་བོའི་དོགས་ཀྱི་ས་དང༌། མིའི་རུས་པའི་ཕྱེ་མ་དང༌། དུར་ཁྲོད་ཀྱི་ཐལ་བ་དང་ལྡན་པས་གཟུགས་བརྙན་བྱས་ལ།
ཚ་བ་གསུམ་དང༌། དུག་དང༌། ཁྲག་དང༌། ཚྭ་དང༌། སྐེ་ཚེ་དང༌། དྷ་དུ་རས་རོའི་གོས་ལ་བསྒྲུབ་བྱའི་མིང་སྔགས་ངེས་པར་བྱས་ལ་སྙིང་གར་གཞུག་པར་བྱ་སྟེ། ཨོཾ་མཱ་རཱི་ཙྱཻ་བཏྟཱ་
ལི༑ བ་དཱ་ལི། བ་རཱ་ལི། བཱ་རཱ་ཧཱ་མུ་ཁི་ཧཱུཾ། ཆེ་གེ་མོ་སོད་ཅིག་ཧཱུཾ་ཕཊ་སྭཱཧཱ། སྔགས་འདི་དང་མིང་སྤེལ་ཏེ་མི་ཤ་སྐམ་པོ་དང༌། གུ་གུལ་དང་ཡང་དག་པར་ལྡན་པས་རིལ་བུ་
བྱས་ལ་མིའི་ཚིལ་དང་བསྲེས་ཏེ་རོ་བསྲེགས་པའི་ཤིང་གི་མེ་ལ་སྟོང་ཕྲག་བརྒྱད་སྦྱིན་སྲག་བྱའོ། །ཚ་བའི་མར་ནག་གིས་གཞན་གྱི་དཔུང་གི་རྒྱལ་པོའི་མིང་བཟུང་སྟེ་གལ་ཏེ་
གསོད་པར་འདོད་ན། དེ་ཉིད་ཀྱིས་བདུགས་ན་འཆི་བར་འགྱུར་རོ། །གལ་ཏེ་རེངས་པར་འདོད་ན་ཡང་རེངས་པར་འགྱུར་རོ། །ཡང་ན་གཡུལ་ངོ་ལ་མངོན་དུ་བལྟས་ཏེ་མིའི་རུས་

90-1-122b


པའི་ཕྱེ་མའམ། མི་ཚིལ་དང་བསྲེས་པས་སྔགས་བཟླ་ཞིང་སྦྱིན་སྲེག་བྱས་ན། དགྲའི་དཔུང་གི་ཚོགས་དེ་མ་ཐག་ཏུ་རེངས་པར་བྱེད་དོ། །དེ་ནས་གཞན་ཡང་སྦྱོར་བ་ནི། ཅེ་སྤྱང་གིས་
ཉེ་བར་འཚེ་བ་ཞི་བར་བྱ་བར་འདོད་ན། གནག་གི་གནས་སུ་སོང་སྟེ་གནག་འཇུག་པའི་སྒོའི་རྟ་བབས་ལ་སྔགས་མངོན་པར་བྲིས་ཏེ། རྒྱལ་མཚན་དཀར་པོའི་རྩེ་མོ་ལ་
བཙུགས་ཏེ་ཙནྡན་དཀར་པོ་དང༌། གུར་གུམ་དང༌། གིའུ་ཝང་གིས་ཁྱུ་མཆོག་གི་གཙོ་མོ་རྒན་པ་དང་ཕྱུགས་རྫིའི་མིང་དང་སྤེལ་ཞིང་བྱང་བུ་ལ་བྲིས་ཏེ་ཁྱུ་མཆོག་གི་རྭ་དང༌།
ཕྱུགས་རྫི་རྣམས་ཀྱི་མགུལ་པར་འཁོར་ལོ་བཅིང་ངོ༌། །འཁོར་ལོ་ནི། ཨོཾ་མཱཾ་བཱཾ་མཱཾ། ཡང་བ་ཡིག་གིས་བསྐོར་ཅིང༌། ཡང་ཙྱཻས་བསྐོར་ཏེ་དེའི་ཕྱི་རོལ་དུ་མཱཾ་གྱིས་བསྐོར་ལ་
འཁོར་ལོ་དེ་ཉིད་བྱའོ། །སྒོར་ཡང་སེང་ལྡེང་གི་ཕུར་བུ་སོར་བརྒྱད་པའི་ཚད་ལ་ཚོན་སྣ་ལྔའི་སྐུད་པས་དཀྲིས་ཏེ་སྔགས་ལན་བདུན་དུ་བཟླས་ནས་ཕུར་བུས་གདབ་པོ། །ཨོཾ་མཱཾ་རཱི་
ཙྱཻ་སརྦ་བིགྷྣཾ་ཨུ་ཏ་སཱ་དྷ་ཡ་ཧཱུཾ་ཕཊ་སྭཱཧཱ། བགེགས་བསྐྲད་པའི་ཕུར་བུའི་སྔགས་སོ། །དེ་ནས་ཕྱིས་ནི། གནག་ལྷས་ཀྱི་དབུས་སུ་བཅོམ་ལྡན་འདས་མའི་ཐང་སྐུ་ཁ་ཤར་དུ་བལྟས་
པ་བཀྲམ་ལ་བློ་དང་ལྡན་པས་འབད་པ་དང་བཅས་པས་བྱའོ། །དེའི་མདུན་དུ་སྦྱིན་སྲེག་གི་ཐབ་ཁུང་གྲུ་བཞི་པ་ལ་ཁྲུ་གང་ཙམ་བརྐོ་བར་བྱ་སྟེ། མཚམས་བཞིར་དྲི་ཞིམ་པོའི་


90-1-123a


ཆུས་བཀང་བའི་བུམ་པ་འབྲུ་སྣ་ལྔ་དང༌། དྲི་ཞིམ་པོའི་ཆུས་ཡོངས་སུ་བཀང་ལ་ཙནྡན་དཀར་པོས་བྱུགས་ལ་གོས་དཀར་པོ་ཟུང་གིས་སྦྲེལ་བ་ཡལ་
ག་རྣམ་པ་ལྔ་སྟེ། ནྱ་གྲོ་དྷ་དང༌། བྱང་ཆུབ་ཀྱི་ཤིང་དང༌། ཨུ་དུམ་ཝཱ་ར་དང༌། ཨ་འབྲས་དང༌། ཤིང་ཨརྒའི་ཡལ་གས་བརྒྱན་པ། བརྒྱ་ཕྲག་བརྒྱད་ཀྱིས་མངོན་པར་བསྔགས་
ལ་གཞག་གོ །ཐབ་ཁུང་དེ་ཉིད་ཀྱི་མཚམས་བཞིར་སེང་ལྡེང་གི་ཕུར་བུ་སྔོན་དུ་བསྟན་པའི་སྔགས་བཟླས་ལ་གདབ་པར་བྱའོ། །ཡང་ཕྱིས་ནི། ལྕི་བས་མལ་ཉེ་བར་བྱུགས་ལ་
ཁྲག་གི་གཏོར་མ་དང༌། ཀུ་མུ་ད་དང༌། ཨུཏྤལ་དང༌། པདྨའི་ཕྲེང་བ་དང༌། དྲི་ཞིམ་པའི་མེ་ཏོག་གི་རྣམ་པར་བཀྲམ་ལ། དྲི་ཞིམ་པོ་དང་ཙནྡན་གྱི་ཆུས་ཆག་ཆག་བཏབ་ལ་ཞོ་དང་
སྦྲང་རྩི་དང་བུ་རམ་དང་ལྡན་པས་ཟས་ཁམ་གཅིག་གིས་ལྷ་བཤོས་དབུལ་བར་བྱའོ། །བའི་མར་གྱི་མར་མེའི་ཕྲེང་བས་ལེགས་པར་བརྒྱན་ཅིང་བླ་རེས་བརྒྱན་ལ་མེ་ཏོག་
གི་ཕྲེང་བ་དཔྱངས་ཤིང་གོས་དཀར་པོའི་རྒྱལ་མཚན་གྱི་རྩེ་མོར་སྔགས་བྲིས་ལ་བཙུགས་ལ་གུ་གུལ་གྱི་བདུག་སྤོས་སྦྱིན་ནོ། །དེ་ལྟར་བཅོམ་ལྡན་འདས་མ་ལྷ་མོ་འོད་ཟེར་
ཅན་མ་ཡང་དག་པར་མཆོད་ལ་མཉེས་པར་བྱས་ཏེ་སྔོན་དུ་བསྟན་པའི་སྔགས་ཀྱིས་མངོན་པར་བསྔགས་ལ་ཉེ་བར་མཁོ་བ་ཐམས་ཅད་དབུལ་བར་བྱའོ། །ཡང་ཐང་སྐུའི་

90-1-123b


མདུན་དུ་སྦྱིན་སྲེག་གི་ཐབ་ཁུང་ཁྲུ་གང་ཙམ་བརྐོས་པའི་གྲུབ་བཞི་པ། ཁ་ཁྱེར་སོར་བཞི་པ། རྡོ་རྗེའི་ཕྲེང་བས་བསྐོར་བ་རྩ་བ་དང་བཅས་པའི་པདྨའི་རྣམ་པར་བྱའོ། །དེའི་དབུས་
སུ་པདྨ་ལ་རྡོ་རྗེས་མཚན་པར་བྱས་ཏེ་བ་ལང་གི་ལྕི་བས་དཀྱིལ་འཁོར་ལེགས་པར་བྱུགས་ལ་མེ་ཏོག་གི་རྣམ་པ་དགྲམ་པར་བྱའོ། །དེ་ནས་སྔགས་པས་ཁྲུས་བྱས་ཤིང་གཙང་
མས་གོས་དཀར་པོ་གྱོན་ལ་ཉེ་བར་མཁོ་བའི་ཐོད་དཀར་པོ་བཅིངས་ཏེ་རྡོ་རྗེ་དང་དྲིལ་བུ་བཟུང་ཞིང་བསྙེན་པ་དང་བཅས་པས་འཇུག་པར་བྱའོ། །ཐབ་ཁུང་གི་མདུན་དུ་སྔགས་ཀྱིས་
བགེགས་བསྐྲད་ལ་སེང་ལྡེང་གི་ཕུར་བུས་ཐབ་ཁུང་གི་ཕྱི་རོལ་གྲྭ་བཞིར་གདབ་པར་བྱའོ། །དེ་ནས་སྔོན་བཞིན་དུ་ཐབ་ཁུང་གི་ཤར་ནས་ནུབ་ཏུ་མངོན་པར་ཕྱོགས་པར་གནས་ལ་
སྔགས་དང་ཕྱག་རྒྱས་བྱིན་གྱིས་བརླབས་པའི་སྔགས་པས་ཀུ་ཤ་ཆང་བུའི་སྟེང་དུ་གནས་ལ་ཐབ་ཁུང་གི་ཕྱོགས་བཞིར་ཀུ་ཤ་དགྲམ་པར་བྱའོ། །དེ་ནས་དགོས་པ་ཐམས་ཅད་
ལ་སྔགས་བརྒྱ་བཟླས་ཏེ་གཡས་ཕྱོགས་སུ་གཞག་པར་བྱའོ། །གཡོན་ཕྱོགས་སུ་ཆུའི་སྣོད་བཞག་ཅིང་མདུན་དུ་མཆོད་ཡོན་གྱི་སྣོད་དྲི་ཞིམ་པོའི་ཆུ་དང་མེ་ཏོག་གིས་
བཀང་བ་བཞག་ལ་ཞོ་དང༌། བུ་རམ་དང༌། སྦྲང་རྩི་དང་ལྡན་པ་ཡང་བཞག་སྟེ། གཙུབ་ཤིང་གིས་བཏོན་པའི་མེ་ཐབ་ཁུང་གི་ནང་དུ་གཞུག་སྟེ། ནྱ་གྲོ་དྷ་དང༌། ཨུ་དུམ་ཝཱ་ར་

90-1-124a


དང༌། པ་ལ་ཤའི་ཡམ་ཤིང་གིས་མེ་སྦར་ལ་དེ་ནས་ཡང་ཨོཾ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར། དེའི་སྟེང་དུ་རཾ་ཡོངས་སུ་གྱུར་པ་ལས་མེ་ལྷ་
བསྒོམས་ལ་གཞན་པ་མེ་ལྷ་སྔགས་ཀྱིས་སྤྱན་དྲངས་ཏེ། ཨོཾ་ཨེ་ཧྱེ་ཧི་མ་ཧཱ་བྷཱུ་ཏ་དེ་བ་དྭི་ཛ་རྀ་ཥི་སཏྟ་མ། པ་རི་གྲྀ་ཧཱི་ཏྭཱ་ཨཱ་ཧུ་ཏི་མ་ཧཱ་རསྨིནྶ་ནྣི་ཧི་ཏོ་བྷ་བ། མེ་ལྷ་སྤྱན་དྲངས་
པའི་སྔགས་སོ། །ཨོཾ་ཨགྣ་ཡེ་དཱི་བྱ་དཱི་བྱ་ཨཱ་བི་ཤ་མ་ཧཱ་ཤྲི་ཡེ་ཧཱ་བྱ་ཀཱ་བྱ་བཱ་ཧ་ནཱ་ཡ་སྭཱཧཱ། མེ་ལྷའི་སྔགས་སོ། །ཟླ་བའི་དཀྱིལ་འཁོར་ལ་གནས་པའི་ཞལ་དཀར་ཟླུམ་པ།
ཕྱག་བཞི་པ། འབར་བའི་སྤྱན་གསུམ་པ། མེ་ལྷ་བཟང་པོ་སྟོན་ཀའི་ཟླ་བའི་འོད་འདྲ་བ། དྲི་མ་མེད་པ་བདུད་རྩིའི་རྒྱུན་འབབ་ཅིང་ཞི་བ། དབྱུ་གུ་དང༌། རིལ་བ་སྤྱི་བླུགས་དང༌།
ཕྲེང་བ་དང༌། མཆོག་སྦྱིན་པ་འཆང་བར་བསམ་ལ་མཆོད་ཡོན་སྦྱིན་ལ་སྔོན་དུ་བསྟན་པའི་སྣོད་དུ་མཆོད་པ་རྣམ་པ་ལྔ་དང་བཅས་པས་དེའི་ཞལ་དུ་དགང་བླུགས་གསུམ་དབུལ་
བར་བྱའོ། །ཡང་ཆུ་བསངས་ལ། ཞི་བ་ལ་ནི། འབར་བའི་ངོ་བོ་ཉིད་དུ་ཡོངས་སུ་གྱུར་ནས་གཞན་ཡང་དེ་ཉིད་དུ་ལྷ་མོ་འོད་ཟེར་ཅན་ཟླ་བའི་དཀྱིལ་འཁོར་ལ་གནས་པ། སྟོན་
ཀའི་ཟླ་བ་ལྟ་བུ་དཀར་ཞིང་གཞོན་ནུ་མ་ལ་ཨུཏྤལ་སྔོན་པོའི་སྤྱན་ཅན་ན་བཟའ་དཀར་པོ་འཆང་བ། ཞི་བ་ལ་ནི། སྣ་ཚོགས་པའི་ངོ་བོ་བདུད་རྩིའི་བུམ་པ་འཆང་ཞིང་འབབ་ལ།


90-1-124b


འབར་བའི་མེ་ཏོག་ལྷ་བཞེངས་པ་ལྟ་བུ་གཞོན་ནུ་མ་འགྲོ་བ་ལ་བདུད་རྩིའི་རྒྱུན་གྱིས་འབབ་བཞིན་པའི་ལྷ་མོ་བསམ་ལ་དེའི་ཞལ་དུ་དགང་བླུགས་དབུལ་བར་བྱའོ། །ཕྱུགས་ཀྱི་མདོ་
སྤུ་དང༌། རུས་པ་དང༌། དུར་བ་དང་ལྡན་པས་ཞོ་དང༌། སྦྲང་རྩི་དང༌། མར་དང༌། འོ་མ་དང་བསྲེས་ལ་ལན་སྟོང་ཕྲག་བརྒྱ་སྦྱིན་སྲེག་བྱའོ། །གཞན་ཡང་གནག་ལྷས་ནས་ཕྱིར་སོང་ལ་
འབྱུང་པོ་ཐམས་ཅད་པའི་གཏོར་མ་མཆོད་པ་ལྔ་དང་བཅས་པ་ཞོ་དང༌། ཞོ་ཐུག་དང༌། འོ་མ་དང༌། འབྲས་ཀྱི་ཕྱེ་མ་བུ་རམ་དང་བསྲེས་པའི་གོང་བུ་བྱས་ལ་སྙིང་པོ་གསུམ་གྱི་མར་དང༌།
འབྲས་དང༌། སྲན་མ་མ་ཤ་དང༌། ཆང་དང༌། ཤ་དང༌། ཉ་དང༌། ནནྡ་དུ་སྲན་མ་བླུགས་པའི་ཁུ་བ་དང༌། སྲན་མ་མ་ཤ་དང་བུ་རམ་དང་བསྲེས་པའི་འཁུར་བ་དང་བཅས་པ་ལ་ལན་
བདུན་དུ་མངོན་པར་བསྔགས་ཏེ་སྦྱིན་པར་བྱའོ། །འོ་ཐུག་ནི། ཀླུ་རྣམས་ལའོ། །ཞོ་དང་མ་ནི། ལྷ་མ་ཡིན་རྣམས་ལའོ། །ཞོ་དང་འོ་མ་ནི། ལྷ་རྣམས་ལའོ། །སྙིང་པོ་གསུམ་གྱི་
མར་ནི༑ གནོད་སྦྱིན་རྣམས་ལའོ། །འབྲས་ཀྱི་ཕྱེ་མ་བུར་མ་དང་བསྲེས་ཏེ་གོང་བུ་བྱས་པ་ནི། ཚོགས་ཀྱི་བདག་པོ་ལའོ། །འཁོར་བ་ནི། ཤ་ཟ་རྣམས་ལའོ། །འབྲས་དང་མ་ཤ་
མ་བསྲེས་པ་ནི། འབྱུང་པོ་རྣམས་ལའོ། །ཤ་ནི། སྲིན་པོ་རྣམས་ལའོ། །ཉ་ནི། ཡི་དྭགས་རྣམས་ལའོ། །ཨོཾ་བྷཱ་བ་ཁཱ་ཧི་ཁཱ་ཧི་གྲྀཧྞ་གྲྀཧྞ་ཧཱུཾ་སརྦ་བྷཱུ་ཏ་བ་ལིཾ་སྭཱཧཱ། ཡང་ལྷའི་ཁང་


90-1-125a


པར་ཞུགས་ཏེ་སྔགས་བརྒྱད་བརྒྱ་བཟླས་ཏེ་བུམ་པ་ཆུས་བཀང་བ་ཁྱུ་མཆོག་ལ་གཏོར་བར་བྱའོ། །དེས་ནི། ཅེ་སྤྱང་གི་ཉེ་བར་འཚེ་བ་ཞི་བར་
འགྱུར་རོ། །དེ་ལྟར་བྱས་ཏེ་དུས་གསུམ་དུ་ཞི་བའི་བཟླས་པས་སྦྱིན་སྲེག་ཞག་བདུན་དུ་བྱས་ན་ཞི་བར་འགྱུར་རོ། །ཨོཾ་མཱ་རཱི་ཙྱཻ་སྭཱཧཱ། ལག་པ་གཉིས་མཉམ་པར་བྱས་ལ་
ཐལ་མོ་གཉིས་སྦྱར་བའམ། རྩེ་མོ་ཁ་ཕྱེ་ཡང་རུང་སྟེ་མཐེ་བོང་གཉིས་བཀུག་ལ། གུང་མོ་ལ་སྡིགས་མཛུབ་གཉིས་འཁྲིལ་བའི་ཚུལ་དུ་སྦྱར་བའི་རྣམ་པར་མཚན་པའོ།།
སྐྱིལ་ཀྲུང་དུ་འདུག་སྟེ་ལྟེ་བའི་ཕྱོགས་སུ་བདུག་པར་བྱའོ། །ཕྱག་རྒྱ་འདི་ནི། མཆོག་ཡིན་ཏེ། ལས་རྣམས་ཀུན་ལ་སྦྱར་བར་བྱ། །གླང་པོ་ཆེ་དང༌། རྟ་དང༌། ཕྱུགས་དང༌། མ་ཧེ་
དང༌། མི་དང༌། མི་མོ་དང༌། རྒྱལ་པོ་དང༌། བྱིས་པ་རྣམས་ནི། འདིས་ཐེ་ཚོམ་མེད་པར་ཞི་བར་འགྱུར་རོ། །དེ་ནས་སྦྱིན་སྲེག་གི་ཐབ་ཁུང་གི་མཚན་ཉིད་ཡིན་ཏེ། ཞི་བ་ལ་ནི། པདྨ་
དཀར་པོའི་རྣམ་པ་སྡོང་བུ་བཅས་པ་ཟླུམ་པོ་ཡིན་ནོ། །དབུས་ཀྱི་པདྨ་ལ་རྡོ་རྗེས་མཚན་པ། ཁ་ཁྱེར་ཟླུམ་པོ་ལ་རྡོ་རྗེའི་ཕྲེང་བས་བརྒྱན་ཅིང་བསྐོར་བའོ། །ཁྲུ་གང་ཙམ་བརྐོས་
བའི་ཐབ་ཁུང་དུ་པ་ལ་ཤ་དང༌། ནྱ་གྲོ་དྷའི་ཡམ་ཤིང་བྱས་ལ་དུར་བ་ཉག་མ་རེ་རེའི་སྦྱིན་སྲེག་བྱའོ། །ཚེ་འདོད་པ་དང་ཞི་བར་འདོད་པས་མང་ས་བེ་དའོ་ཞེས་བྱ་བའི་མེ་ལྷ་

90-1-125b


ཐམས་ཅད་དཀར་བའི་རང་བཞིན་ནི། ཞི་བ་ལ་བསྲེག་པར་བྱའོ། །རྒྱས་བ་ལ་ནི། གྲུ་བཞི་པ། ཁ་ཁྱེར་སོར་བཞི་པ་ལ་རྡོ་རྗེའི་ཕྲེང་བས་བརྒྱན་ཅིང༌། པདྨ་དང༌། འཁོར་ལོ་དང༌། རིན་པོ་
ཆེས་ཡང་དག་པར་བརྒྱན་པ། ཐབ་ཁུང་གི་མཚམས་སུ་སྣ་ཚོགས་རྡོ་རྗེས་མཚན་པ་ལ་ཨརྒ་དང༌། ཨུ་དུམ་ཝཱ་རའི་ཡམ་ཤིང་གིས་ཀུ་མུ་ད་དང༌། ཨུཏྤ་ལ་དང༌། པདྨ་དཀར་པོ་དང༌།
ཞོ་དང༌། མར་དང༌། སྦྲང་རྩི་དང་བསྲེས་པའི་རྫས་ཀྱིས་གསེར་ལྟ་བུ་བྱུགས་ཤིང་སེར་བའི་མེ་ལྷ་ལེགས་པར་བརྒྱན་པས་གནས་པར་བསམས་ལ་ཉེ་བར་མཁོ་བ་ཐམས་ཅད་སེར་
པོ་ནི༑ རྒྱས་པ་ལ་དྲན་པར་བྱའོ། །ཡང་དབང་ལ་ནི། གྲུ་གསུམ་བྱང་ཆུབ་ཀྱི་ཤིང་གི་འདབ་མ་ལྟ་བུའི་ཐབ་ཁུང༌། དེའི་དབུས་སུ་ཡང་པདྨ་བྱང་ཆུབ་ཀྱི་ཤིང་གི་ལོ་མ་ལྟ་བུ། དེའི་
སྟེང་དུ་རྡོ་རྗེ་རྩེ་གསུམ་པ། ཁ་ཁྱེར་ལ་རྡོ་རྗེ་ལྕགས་ཀྱུའི་ཕྲེང་བས་རྣམ་པར་བརྒྱན་པ། བྱང་ཆུབ་ཀྱི་ཤིང་གིས་ཡམ་ཤིང་བྱས་ལ་ཏིལ་དང༌། ཚྭ་དང༌། སྐེ་ཚེའི་རྫས་དང༌། གོས་
དམར་པོ་དང༌། ཕྲེང་བ་དམར་པོ་དང༌། ཙནྡན་དམར་པོ་དང༌། ཀ་མ་ཏོ་ཞེས་བྱ་བའི་མེ་ལྷ་བནྡུ་ཀ་དང༌། ཛཱ་མའི་མེ་ཏོག་ལྟ་བུ་ལ་དམར་པོ་བསམ་མོ། །མངོན་སྤྱོད་ལ་ནི། ཟླ་ཕྱེད་ཀྱི་
རྣམ་པ་ལྟ་བུའི་ཐབ་ཁུང༌། ཁ་ཁྱེར་ལ་རྡོ་རྗེའི་ཕྲེང་བས་བརྒྱན་པ། དབུས་སུ་རྡོ་རྗེ་ཁ་ཕྱེ་བའོ། །རོ་བསྲེགས་པའི་ཤིང་དང་གཏུམ་མོའི་མེ་ལ་མི་ཤ་དང༌། མིའི་རུས་པའི་ཕྱེ་མ་དང༌།


90-1-126a


མིའི་ཆིལ་དང་བསྲེས་པའི་རྫས་ནི། མངོན་སྤྱོད་ལ་བལྟ་སྟེ། ཀྲོ་དྷ་ན་ཞེས་བྱ་བའི་མེ་ལྷ་ནག་པོ་གོས་ནག་པོ་འཆང་བ། མཆེ་བ་གཙིགས་པའི་
ཞལ་འཇིགས་པར་བྱེད་པ། འཇིག་པར་བྱེད་པའི་བསྐལ་པའི་མེ་ལྟ་བུ་ལངས་པའི་རང་བཞིན་ནོ། །སྒྱུ་མ་འོད་ཟེར་ཅན་འབྱུང་བའི་རྒྱུད་ལས་ཕྱུང་བ་རྟོག་པའི་རྒྱལ་པོ་ཡང་
དག་པ་རྣམ་པར་སྣང་མཛད་ཀྱིས་གསུངས་པ་ཇི་ལྟ་བ་བཞིན་དུ་ཇི་སྙེད་པ་རྫོགས་སོ།།    །།རྒྱ་གར་སྐད་དུ། ཨཱཪྱ་མཱ་རཱི་ཙྱཻ་མཎྜ་ལ་བི་དྷི་མཱ་རཱི་ཙྱཻ་ཛཱ་ཏ་དྭཱ་ད་ཤསྟྭ་སྲཱ་
དུ་དྡྷྲཱྀ་ཏཾ་ཀལྤ་ཧྲྀ་ད་ཡ་སཔྟ་ཤ་ཏ་ནཱ་མ། བོད་སྐད་དུ། འཕགས་མ་འོད་ཟེར་ཅན་གྱི་དཀྱིལ་འཁོར་གྱི་ཆོ་ག་འོད་ཟེར་ཅན་འབྱུང་བའི་རྒྱུད་སྟོང་ཕྲག་བཅུ་གཉིས་པ་ལས་བྱུང་བའི་
རྟོག་པའི་སྙིང་པོ་བདུན་བརྒྱ་བ་ཞེས་བྱ་བ། ལྷ་མོ་འོད་ཟེར་ཅན་ལ་ཕྱག་འཚལ་ལོ། །སྒྱུ་མའི་མིང་ལྷ་མོ་འོད་ཟེར་ཅན་འབྱུང་བ་ཞེས་བྱའི་རྒྱུད་ལས་འོད་ཟེར་ཅན་འབྱུང་
བའི་དཀྱིལ་འཁོར་ཡང་དག་པར་རྒྱལ་བས་གསུངས་པ་བརྗོད་པར་བྱ་སྟེ། སངས་རྒྱས་ཀུན་གྱིས་བྱིན་བརླབས་པའི། །ལྷ་རྫས་དཀྱིལ་འཁོར་འདི་ཉིད་ནི། །གྲུབ་བཞི་པ་ལ་སྒོ་
བཞི་པ༑ ༑རྟ་བབས་བཞི་ཡིས་རྣམ་བརྒྱན་ཅིང༌། །དྲ་བ་དྲ་བ་ཕྱེད་ཀྱིས་སྤྲས། །ཀ་བ་བརྒྱད་ཀྱིས་མཛེས་པ་སྟེ། །རྡོ་རྗེ་རིན་ཆེན་ཟླ་ཕྱེད་ནི། །འོད་ཟེར་ཕྲེང་བས་མཚམས་ཆར་བྲི།།

90-1-126b


དབུས་སུ་འཁོར་ལོ་ཡང་ནི་བྲི། །རྡོ་རྗེ་བརྒྱད་ཀྱི་འོད་ཕྲེང་ཅན། །འཁོར་ལོའི་སྟེང་དུ་རྡོ་རྗེ་སྟེ། །རྡོ་རྗེ་ཕྲེང་བས་བསྐོར་བའོ། །ལྷ་རྫས་འབར་བ་ཡི་ནི་མེ། །སྟོན་ཀའི་ཟླ་བ་དྲི་མེད་འོད། །བུམ་
པ་བརྒྱད་ནི་གཞག་པ་སྟེ། །སྨན་ཆེན་པོ་ལྔ་དང༌། འབྲུ་སྣ་ལྔ་དང༌། རིན་པོ་ཆེ་སྣ་ལྔ་དང༌། དྲི་ཞིམ་པོའི་ཆུས་བཀང་ལ་གོས་གཉིས་ཀྱིས་ཡོངས་སུ་དཀྲིས་ཏེ་ཙནྡན་དཀར་པོས་ཡན་ལག་
བྱུགས་ལ། མེ་ཏོག་གི་ཕྲེང་བས་བརྒྱན་ཏེ་སྣ་ཚོགས་པའི་བཟའ་བའི་ལྷ་བཤོས་དང་མར་མེའི་ཕྲེང་བས་ལེགས་པར་བརྒྱན་ནོ། །དེ་ནས་རྣམ་པར་རྒྱལ་བའི་བུམ་པ་ལ་བརྒྱད་བརྒྱ་
བསྔགས་ཏེ་སྨན་ཆེན་པོ་ལྔ་དང༌། རིན་པོ་ཆེ་སྣ་ལྔ་དང༌། གོས་ལྔ་སྟེ། དཀར་པོ་དང༌། སེར་པོ་དང༌། དམར་པོ་དང༌། ལྗང་གུ་དང༌། སྔོན་པོས་བརྒྱན་ཅིང་གཞག་གོ །མེད་ན་ཡང་རས་ཡུག་
ཟུང་གཅིག་གིས་བྱ་ཞིང་བླ་རེ་བརྐྱང་བ་ཉིད་དང༌། སྣ་ཚོགས་པའི་རྒྱལ་མཚན་ལ་མེ་ཏོག་གི་ཕྲེང་བས་དཔྱངས་ཏེ་དྲི་ཞིམ་པོའི་བདུག་སྤོས་ཀྱིས་བདུགས་ལ་སློབ་མ་དེ་རུ་གཞག་པར་
བྱའོ༑ ༑གོས་ཟུང་གིས་གདོང་དཀྲིས་ལ་དེ་ནས་མགོ་ལ་ཐོད་ཀྱི་རྣམ་པ་ཡོངས་སུ་བཅིང་ལ་ཙནྡན་གྱིས་ཡན་ལག་བྱུག་ཅིང་མེ་ཏོག་གི་ཕྲེང་བས་བརྒྱན་ཏེ་དབང་བསྐུར་བར་བྱའོ།།
ཨོཾ་མཱ་རཱི་ཙྱཻ་སྭཱཧཱ། ཉེ་བར་མཁོ་བ་རྣམས་ལ་མངོན་དུ་བསྔགས་པ་བྱས་ལ་དེ་ནས་དབུས་སུ་མིང་ལྷ་མོ་འོད་ཟེར་ཅན་ཞེས་བྱ་བ་འཛམ་བུའི་ཆུ་བོའི་གསེར་ལྟ་བུའི་འོད་བྱེ་བ་ལྟ་བུའི་

90-1-127a


སེར་མོ། །སྐུ་ལ་གོས་སྔོན་པོ་འཆང་ཞིང་ཤང་འགག་དང་སྟོད་གཡོགས་སྟོན་པོ། །སྣ་ཚོགས་པའི་གདུ་བུ་ལ་སོགས་པ་རྒྱན་ཐམས་ཅད་ཀྱིས་ཡོངས་
སུ་བརྒྱན་པ་དབུས་སུ་དགོད་དེ། ཕྱག་དྲུག་པ། ཞལ་གསུམ་པ། སྤྱན་གསུམ་གསུམ་པ། ཕྱག་པ་ལ་ཞོན་པ། མཆོད་རྟེན་སྤྱི་བོར་སྐྱེས་པའི་མགོ་སྐྱེས་ཅན། ཕྱག་གཡོན་
པ་ན་གཞུ་དང༌། སྐུད་པ་དང༌། མྱ་ངན་མེད་པའི་ཡལ་ག་བསྣམས་པ། ཕྱག་གཡས་པ་ན་མདའ་དང༌། རྡོ་རྗེ་དང༌། ཁབ་བསྣམས་པའི་ཕྱག་རྒྱ་ཅན། མཆོད་རྟེན་གྱི་ཁོངས་
སུ་གཡས་བརྐྱང་པའི་ཞབས་ཀྱིས་བཞུགས་པའོ། །ཨོཾ་ཨརྐྐ་མ་སི་སྭཱཧཱ་ཞེས་བྱ་བ་ནི། ཤར་ཕྱོགས་སུ་དགོད་དོ། །རྒྱན་ཐམས་ཅད་ཀྱིས་བརྒྱན་པ། འཆར་ཀའི་ཉི་མ་ལྟ་
བུ་གཞོན་ནུ་མ་ལང་ཚོ་ལ་བབ་པ། སྔོན་པོའི་ཤང་འགག་ཡོད་པ། ཁབ་དང་སྐུད་པའི་ཕྱག་གིས་ཁ་དང་མིག་འདྲུབ་པའི་ཕྱག་གཉིས་པའོ། །ལྷོ་ཕྱོགས་སུ་གནས་པའི་
ལྷ་མོ་ནི༑ ཨོཾ་མརྐྐ་མ་སི་སྭཱཧཱ་ཞེས་བྱ་བ་ནི། གེའུ་རི་གསེར་གྱི་མདོག་ཅན་གཞོན་ནུ་མའི་རྣམ་པ་འཆང་བ། གོས་སྔོན་པོ་དང༌། ཤང་འགག་སྔོན་པོ་དང༌། སྟོད་གཡོགས་
སྔོན་པོ་ཅན། མྱ་ངན་མེད་པའི་ཡལ་ག་དང༌། ཁབ་དང་སྐུད་པ་བསྣམས་པའི་ཕྱག་གཉིས་པ། རྒྱན་ཐམས་ཅད་ཀྱིས་བརྒྱན་པ་བྲི་བར་བྱ་བ་ནི། ལྷོ་ཕྱོགས་ཀྱི་ལྷ་མོའོ།།

90-1-127b


ཨོཾ་ཨནྟརྡྡྷཱ་ན་མ་སི་སྭཱཧཱ་ཞེས་བྱ་བ་ནི། ནུབ་ཕྱོགས་སུ་གནས་པའི་ལྷ་མོའོ། །རྒྱན་ཐམས་ཅད་ཀྱིས་བརྒྱན་པ་གཞོན་ནུ་མ། ཞགས་པ་དང༌། མྱ་ངན་མེད་པའི་ཡལ་ག་བཟུང་བ།
མདོག་སེར་བ། སྔོན་པོའི་གོས་དང༌། ཤང་འགག་དང༌། སྟོད་གཡོགས་ཅན། ཕག་པ་ལ་བཅིབས་པ། ཕྱག་གཉིས་པ། མེ་ལྟ་བུ་འབར་བ་ནུབ་ཕྱོགས་སུ་ཡང་དག་བར་གནས་
སོ༑ ༑ཨོཾ་ཏེ་ཛོ་མ་སི་སྭཱཧཱ། བྱང་ཕྱོགས་སུ་གཞོན་ནུ་མ་རྒྱན་ཐམས་ཅད་ཀྱིས་བརྒྱན་པ། མདོག་དམར་བ། སྔོན་པོའི་ཤང་འགག་དང༌། སྟོད་གཡོགས་དང༌། གོས་འཆང་བ། ཕྱག་
གཉིས་པ་མདའ་དང་གཞུ་བསྣམས་པའི་ཕྱག་ཅན། གོ་རིམ་བཞིན་དུ་བྱང་གི་ཕྱོགས་སུ་གནས་བརྒྱད་དུ་ལྷ་མོ་དགོད་པར་བྱའོ། །ཨོཾ་ཨུཏྟ་ཡ་མ་སི་སྭཱཧཱ་མེའི་ཕྱོགས་སུའོ། །ཨོཾ་
གུལྨ་མ་སི་སྭཱཧཱ་བདེན་བྲལ་གྱི་ཕྱོགས་སུའོ། །ཨོཾ་བ་ནཱ་མ་སི་སྭཱཧཱ་རླུང་དུའོ། །ཨོཾ་ཙི་བ་ར་མ་སི་སྭཱཧཱ་དབང་ལྡན་དུ་ཇི་ལྟ་བུའི་རིམ་པས་དེ་ལྟར་གོ་རིམ་བཞིན་དུ་ལྷ་མོ་དགོད་པར་བྱའོ།།
དེ་བཞིན་དུ་དེ་ཐམས་ཅད་ཉིད་དེ་ནི། ཕག་པའི་ཞལ་གཟུགས་གཅིག་པ་སྟོབས་ཆེ་བའོ། །ཕག་པ་ཡོངས་སུ་མྱུར་བ་སྔོན་དུ་སོང་བས་ཇི་ལྟ་བའི་ལས་ཀྱི་རྗེས་སུ་འབྲང་སྟེ་བསམ་
པར་བྱའོ། །དེ་ལྟར་ཤར་གྱི་སྒོར་ཨོཾ་ཨཱ་ལོ་སྭཱཧཱ་ཞེས་བྱའོ། །ལྷོའི་སྒོར་ཨོཾ་ཏཱ་ལོ་སྭཱཧཱ་ཞེས་བྱའོ། །ནུབ་ཀྱི་སྒོར་ཨོཾ་ཀཱ་ལོ་སྭཱཧཱ་ཞེས་བྱའོ། །བྱང་གི་སྒོར་ཨོཾ་སཙྪ་ལོ་ས་མ་ས་མཱུ་ར་ཏཱི་སྭཱཧཱ་

90-1-128a


ཞེས་བྱའོ། །མེ་ལྷའི་མཚམས་སུ་ཨོམ་བཏྟཱ་ལི་སྭཱཧཱ་ཞེས་བྱའོ། །བདེན་བྲལ་དུ་ནི། ཨོཾ་པ་དཱ་ལོ་སྭཱཧཱ་ཞེས་བྱའོ། །རླུང་དུ་ནི། ཨོཾ་བ་རཱ་ལོ་སྭཱཧཱ་ཞེས་བྱའོ། །དབང་
ལྡན་དུ་ནི། ཨོཾ་བ་རཱ་ཧ་མུ་ཁི་སྭཱཧཱ་ཞེས་བྱའོ། །ལྷོའི་སྣམ་བུ་ལ་གཉིས་ཏེ། ཨོཾ་བ་དཱ་ཀྲ་མ་སི་སྭཱཧཱ་ཞེས་བྱ་བ་དང༌། ཨོཾ་བ་རཱ་ལི་སྭཱཧཱ་ཞེས་བྱའོ། །ནུབ་ཀྱི་སྣམ་བུ་ལ་ཡང་གཉིས་
ཏེ༑ ཨོཾ་བ་རཱ་ཀྲ་མ་སི་སྭཱཧཱ་ཞེས་བྱ་བ་དང༌། ཨོཾ་བ་རཱ་ལི་སྭཱཧཱ་ཞེས་བྱའོ། །བྱང་གི་སྣམ་བུ་ལ་ཡང་གཉིས་ཏེ། ཨོཾ་གུལྨ་མ་སི་སྭཱཧཱ་ཞེས་བྱ་བ་དང༌། ཨོམ་བ་རཱ་ལོ་སྭཱཧཱ་ཞེས་བྱའོ། །ཤར་
གྱི་སྣམ་བུ་ལ་ཡང་གཉིས་ཏེ། ཨོཾ་མ་ཧཱ་ཙི་བ་ར་མ་སི་སྭཱཧཱ་ཞེས་བྱ་བ་དང༌། ཨོཾ་བ་རཱ་ཧ་མུ་ཁི་སྭཱཧཱ་ཞེས་བྱ་བའོ། །འདིར་ཤར་ལ་སོགས་པའི་སྒོ་སྐྱོང་རྣམས་ནི། མི་བསྐྱོད་པ་
ལ་སོགས་པའི་དེ་བཞིན་གཤེགས་པ་རྣམས་ཀྱི་མདོག། རྡོ་རྗེ་ལྕགས་ཀྱུ་ལ་སོགས་པའི་མཚན་མ་བསྣམས་པ། བཏྟཱ་ལོ་ལ་སོགས་པ་ནི། ཨརྐ་མ་སི་ལ་སོགས་པ་དང་
མདོག་ཀྱང་འདྲ་ཞིང་མཚན་མ་ཡང་འདྲ་བར་འཆང་བའོ། །ལྷོ་ཕྱོགས་ལ་སོགས་པའི་སྣམ་བུ་ལ་ལྷ་མོ་གཉིས་ནི། དེ་བཞིན་གཤེགས་པའི་མདོག་སྟེ། རིམ་པ་ཇི་ལྟ་བ་
བཞིན་དུ་རྡོ་རྗེ་དང༌། མྱ་ངན་མེད་པའི་ཡལ་ག་དང༌། མདའ་དང༌། གཞུ་དང༌། ཁབ་དང༌། སྐུད་པ་དང༌། ལྕགས་ཀྱུ་དང༌། ཞགས་པ་འཆང་བ་ཐམས་ཅད་ཀྱང་ཕག་གི་ཞལ་ཅན།

90-1-128b


སྤྱན་གསུམ་པ། ཕག་པ་ལ་ཞོན་པ། རྒྱན་ཐམས་ཅད་ཀྱིས་བརྒྱན་པ་བསམ་པར་བྱའོ། །དེ་ལྟར་བསྒོམས་པའི་དཀྱིལ་འཁོར་ནི། སྡིག་པ་ཐམས་ཅད་སེལ་ཞིང་དཔལ་དང་གཡང་
འཆང་ཞིང་ནོར་དང་འབྲུ་སྐྱེད་པར་བྱེད་པ། དགེ་བ་ཡིད་ལ་འདོད་པའི་འབྲས་བུ་ནི། རྟག་ཏུ་བཟླས་པ་ཙམ་གྱིས་འགྲུབ་པར་བྱེད་དོ། །དེ་ནས་གཞན་ཡང་ལས་འདི་ཡིན་ཏེ། ཨོཾ་མཱཾ་
གྱི་ས་བོན་མཆོག་ཏུ་གྱུར་པའི་ཨོཾ་མ་རཱི་ཙྱཻ་སྭཱཧཱ། སྔགས་འདིས་ལས་ཐམས་ཅད་བྱའོ། །ཞི་བ་དང༌། རྒྱས་པ་དང༌། དབང་དང༌། མངོན་སྤྱོད་དང༌། དགུག་པའི་སྔགས་ནི། དྲི་དང་
སྤེལ་བར་བྱ་སྟེ། སྙིང་གར་ཧཱུཾ་གིས་གསལ་བར་བྱ་ཞིང་མགལ་མེའི་འཁོར་ལོ་ལ་བཞོན་པ། ལྕགས་ཀྱུ་དང་ཞགས་པས་འགུགས་བཞིན་པ་བསམས་ན། དཔག་ཚད་བརྒྱ་
ན་ཡོད་པའི་ལྷ་རྫས་ཀྱི་བུད་མེད་ཀྱང་འགུགས་པར་བྱེད་དོ། །དེ་ནས་རྒྱལ་པོ་དབང་དུ་བྱེད་པར་འདོད་ན། ཚ་བའི་རང་བཞིན་གྱིས་གཟུགས་བརྙན་བྱས་ལ་དེས་དུས་གསུམ་དུ་མེ་
ལ་སྦྱིན་སྲེག་བྱས་ན། ཞག་བདུན་གྱིས་མཐོང་ཞིང་ཡིད་ཆེས་པར་དབང་དུ་བྱེད་དོ། །ཞི་བར་བྱེད་པར་འདོད་པ་ནི། དུར་བ་ལ་སྨྱུགས་པས་བྱའོ། །ཚེ་རིང་བར་འདོད་པ་ནི། ཨུ་དུམ་ཝཱ་
ར་དང༌། བྱང་ཆུབ་ཀྱི་ཤིང་དང༌། ནྱ་གྲོ་དྷ་དང༌། པ་ལ་ཤའི་ཡམ་ཤིང་གིས་མེ་སྦར་ལ་མྱ་ངན་མེད་ཀྱི་མེ་ཏོག་མངར་གསུམ་གྱི་ནང་དུ་བླུགས་ཏེ་འབུམ་ཕྲག་གཅིག་ཏུ་སྦྱིན་སྲེག་བྱའོ།།


90-1-129a


རྒྱལ་པོ་དབང་དུ་འགྱུར་ཏེ། ཞག་བདུན་གྱིས་མཐོང་ཞིང་ཡིད་ཆེས་པར་འགྱུར་རོ། །གོས་ཐོད་དུ་བཅངས་པ་ཡང་རྙེད་དོ། །དེ་ནས་གཞན་ཡང་ལས་ནི། བ་
ལང་སེར་སྐྱའི་རྭ་གཡས་པའི་ཕྱི་ཤུན་ནི། མཆོག་ཏུ་གྱུར་པ་ཡིན་ཏེ། དེ་དག་ཕག་པའི་རྣ་བ་གཡོན་པའི་ཁྲག་དང་མིག་སྨན་ཆ་མཉམ་པར་བྱས་ཏེ། ཨོཾ་མཱ་རཱི་ཙྱཻ་ཨཱནྡྷ་རྡཱ་ན་མ་
སི་སྭཱཧཱ་ཞེས་བྱའོ། །ཟླ་བ་གཟས་བཟུང་བའི་དུས་སུ་ཇི་སྲིད་མ་བཏང་གི་བར་དུ་བཟླས་ན་འགྲུབ་པར་འགྱུར་རོ། །དེའི་མིག་ལ་བསྐུས་པ་ཙམ་གྱིས་མི་མཐོང་བར་འགྱུར་རོ།།
བྱི་ལ་ནག་མོའི་དྲི་མ་དང༌། བྱི་མ་ལ་དང༌། མིག་སྨན་ལ་ལྕགས་གསུམ་གྱིས་དཀྲིས་ལ་ཟླ་བ་གཟས་བཟུང་བའི་དུས་སུ་ཁར་བཅུག་སྟེ་བཟླས་པ་བྱའོ། །ཇི་སྲིད་མ་བཏང་གི་
བར་དུ་བྱས་ན། དེ་ནས་འགྲུབ་པར་འགྱུར་རོ། །མི་མཐོང་བ་ལ་འདི་ནི། མཆོག་སྟེ། དེ་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་
པར་བྱར་མེད། ཆད་པས་གཅད་དུ་མེད། མགོ་འབྲེག་ཏུ་མེད། བཞུར་མེད། ཚིག་པར་བྱར་མེད། དགྲའི་དབང་དུ་འགྲོ་བར་མི་འགྱུར་རོ། །ཨོཾ་མཱ་རཱི་ཙྱཻ་ཨནྟ་རྟཱ་ན་སྭཱཧཱ། མི་མཐོང་
བར་བྱེད་པ་རྣམས་ཀྱིས་ལས་ལ་སྦྱར་བར་བྱའོ། །དེ་ནས་ཐབ་ཁུང་གི་མཚན་ཉིད་སྟོན་པ་ཡིན་ཏེ། ཁྲུ་གང་ཙམ་གྱི་ཐབ་ཁུང་ལ། །སོར་བཞི་པ་ཡི་ཁ་ཁྱེར་བྱ། །རྡོ་རྗེ་ཕྲེང་བས་


90-1-129b


བསྐོར་བ་ཡི། །ཐབ་ཀྱི་དབུས་སུ་པདྨ་བྲི། །པདྨའི་དབུས་སུ་རྡོ་རྗེ་བྲི། །དེ་ནས་པདྨའི་རྣམ་འགྱུར་བའི། །བློ་ལྡན་སྟོང་བཅས་ཐབ་ཁུང་བྱ། །དེ་ནས་ཀུ་ཤ་ཕྱོགས་བཞིར་བཀྲམ་ལ་
གཡོན་དུ་ཆུའི་སྣོད་གཞག་ཅིང༌། གཡས་སུ་ཉེ་བར་མཁོ་བ་ཐམས་ཅད་གཞག་གོ། ཨོཾ་མཱ་རཱི་ཙྱཻ་ཧཱུཾ་ཕཊ་སྭཱཧཱ་ཞེས་བྱ་བའི་སྔགས་འདི་ནི། ཆུ་ལ་མངོན་པར་བསྔགས་ལ་བསང་བར་
བྱའོ༑ ༑བགགས་ཐམས་ཅད་བསྐྲད་ལ་དེ་ནས་མེ་ལྷ་སྤྱན་དྲང་བར་བྱ་སྟེ། ཨོཾ་ཨེ་ཧྱེ་ཧི་མ་ཧཱ་བྷཱུ་ཏ་དེ་བ་ག་ན་རི་ཥི་དྭི་ཛ་སཏྟ་མ་གྲྀ་ཧཱི་ཏྭཱ་ཨཱ་ཧུ་ཏི་ཨཱ་ཧཱ་ར་ཨསྨིནྶ་ནྣི་ཧི་ཏོ་བྷ་ཝ་ཨོཾ་ཨགྣ་
ཡེ་ཏྲི་ཕ་ཏྲི་སྭཱཧཱ། ཨཱ་བི་ཤ་ཨཱ་བི་ཤ་།མ་ཧཱ་ཤྲི་ཡེ། ཧ་བྱ་ཀ་བྱ་བཱ་ཧཱ་ནཱ་ཡེ་སྭཱཧཱ། སྔགས་འདིས་བཀུག་ནས་ཐབ་ཁུང་གི་དབུས་སུ་མེ་ལྷ་དགོད་པར་བྱ་བ་ནི། ཉི་མ་ལ་གནས་པ།
སྤྱན་གསུམ་པ། ཕྱག་བཞི་པ། མཆོག་སྦྱིན་དང༌། རིལ་བ་སྤྱི་བླུགས་དང༌། པདྨའི་ཕྲེང་བ་དང༌། དབྱུག་པ་དང༌། བགྲང་ཕྲེང་བསྣམས་པའོ། །སྐྲ་ཁམ་པ་གྱེན་དུ་འབར་ཞིང༌། མེ་ལྷ་
བཟང་པོ་སྡིག་པ་ཐམས་ཅད་འཇོམས་པའི་མཆོག་སྟེ། དེ་ནས་དེའི་ཞལ་དུ་དགང་བླུགས་གསུམ་དབུལ་བར་བྱའོ། །དེ་ནས་ཕྱིས་བཀོད་པ་རཾ་ཡོངས་སུ་གྱུར་པ་ལས་ཉི་མའི་དཀྱིལ་
འཁོར་གྱི་རྣམ་པའོ། །དེ་ཉིད་ལ་ཨ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་མེ་འབར་བ་ལྟ་བུ་དང༌། སྟེང་དུ་དགོད་པ་ནི། ལྷ་མོ་འོད་ཟེར་ཅན་སྔོན་བཞིན་བསམས་ལ། དེའི་


90-1-130a


ཞལ་དུ་དགང་བླུགས་དབུལ་བར་བྱའོ། །བདག་ཉིད་གལ་ཏེ་དངོས་གྲུབ་འདོད་ན། རྡོ་རྗེ་སློབ་དཔོན་གཙང་སྦྲ་དང་ལུས་ཁྲུས་བྱས་ཏེ་གོས་དཀར་པོ་གྱོན་པ་
ལ་ནི༑ ཞི་བའོ། །རྒྱས་པ་ལ་ནི། གོས་སེར་པོ་འཆང་བའོ། །དབང་ལ་ནི། གོས་དམར་པོ་འཆང་བའོ། །མངོན་སྤྱོད་ལ་ནི། གོས་ནག་པོ་འཆང་བའོ། །དེ་ལྟར་རྡོ་རྗེ་སློབ་དཔོན་
གྱི་གདམས་ངག་གིས་རྟོགས་པར་བྱའོ། །དེ་ནས་ཞོ་དང༌། སྦྲང་རྩི་དང༌། མར་ལ་སྨྱུགས་ལ་པདྨ་འབུམ་ཕྲག་གཅིག་སྤྱིན་སྲེག་བྱའོ། །གལ་ཏེ་ས་གཞིའི་བདག་པོར་
འདོད་པ་མ་ཡིན་ནའོ། །ཡང་ན་ཐང་སྐུའི་མདུན་དུ་པདྨ་འབུམ་ཕྲག་གཅིག་དབུལ་བར་བྱའོ། །དེ་ནས་འོད་ཟེར་ཅན་རང་གི་གཟུགས་ཀྱིས་མཐོང་བའམ། ཡང་ན་ཕུན་སུམ་
ཚོགས་པ་ཆེན་པོ་ཐོབ་པར་འགྱུར་རོ། །སྐྱེ་བ་འདི་ལ་བདེ་བ་ཐམས་ཅད་སྐྱེད་པར་བྱེད་པའི་མཆོག་གོ །ཡང་ཀུ་མུད་དང་ཨུཏྤལ་འབུམ་ཕྲག་གཅིག་གིས་སྦྱིན་སྲེག་
བྱས་ན༑ ཡིད་ལ་འདོད་པའི་ལོངས་སྤྱོད་ཐོབ་ཅིང་བཅོམ་ལྡན་འདས་མ་འདི་མཐོང་བར་འགྱུར་རོ། །གཞན་ཡང་ལས་ནི། ཨོཾ་མཱ་རཱི་ཙྱཻ་བཏྟཱ་ལོ། བ་དཱ་ལོ། བཱ་རཱ་ལི། བ་རཱ་
ཧ་མུ་ཁི་སརྦ་དུཥྚཱ་ནཱཾ། ཙཀྵུར་མུ་ཁཾ། བནྡྷ་བནྡྷ་སྭཱཧཱ། ཞེས་བྱའོ། །འདི་ནི། གོས་ལ་ལན་བདུན་བསྔགས་ལ་མདུད་པ་བྱས་ཏེ་སེང་ལྡེང་སོར་བཞི་པའི་ཕུར་བུ་རྣམ་པར་

90-1-130b


བཅུ་གནས་སོང་ན། རྐུན་མ་ལ་སོགས་པས་གླང་པོ་ཆེའི་རྒྱལ་པོ་མཆེ་བ་གཙིགས་པ་ལྟ་བུར་མཐོང་ཞིང་རྐུན་མ་ཐམས་ཅད་བཅིངས་པར་འགྱུར་རོ། །སྐྱེ་འགྲོའི་ཚོགས་ཐམས་ཅད་རྗེས་
སུ་ཆགས་ཤིང་རྨོངས་པར་འགྱུར་རོ། །དེ་ནས་སྦྱོར་བ་གཞན་ནི། ཟངས་མའི་སྣོད་དུ་གཟུགས་བརྙན་ཉེ་བར་བྲིས་ལ་བ་བླ་དང༌། ཡུང་བ་དང༌། མུ་ཟི་དང༌། སྔགས་སྤེལ་བས་སྣ་
ཚོགས་རྡོ་རྗེས་བཀང་བས་མནན་པ་བྲི་བར་བྱས་ན། འགྲོ་བ་དང་འོང་བར་ངེས་པར་བྱེད་དོ། །འདི་ནི། ཆུའི་སྟེང་དུ་བཞག་ན་མཐོང་བ་ལ་ཡིད་ཆེས་སོ། །དེ་ནས་གཞན་ཡང་སྦྱོར་
བ་ནི༑ གིའུ་ཝང་དང་རྟའི་ཁྲག་གིས་ཟངས་མའི་སྣོད་ལ་གཟུགས་བརྙན་བྲིས་ལ་མིང་དང་སྔགས་སྤེལ་བར་སྙིང་གར་བྱས་ལ་ཆུའི་སྟེང་དུ་གཞག་པར་བྱ་ཞིང་བཟླས་པ་བྱས་
ན༑ དཔག་ཚོད་སྟོང་ན་ཡོད་པ་ཡང་འགུགས་པར་འགྱུར་རོ། །རླུང་གི་དཀྱིལ་འཁོར་ལ་གནས་པ། ཞགས་པ་དང་ལྕགས་ཀྱུས་བཀུག་བཞིན་པར་སྐྱེས་པའམ་བུད་མེད་རྣམ་པར་
བསམས་ན། འགུགས་པ་ལ་ཐེ་ཚོམ་མེད་དོ། །འོད་ཟེར་ཅན་འབྱུང་བའི་དཀྱིལ་འཁོར་དུ་དབང་བསྐུར་བ་བླ་མ་དང་ལྷ་གཉིས་ལ་མཆོད་པར་བྱེད་ན། དེ་ལ་ལྷའི་གསང་སྔགས་ཡང་
དག་པའི་རྒྱལ་བས་གསུངས་པ་འགྲུབ་པར་འགྱུར་རོ། །ཡི་གེ་བཞི་ཕྱོགས་བཞིར་རི་དང་འདྲ་བ་ཨིནྡྲ་ནཱི་ལའི་འོད་ཅན་དཔག་ཚད་སྟོང་དུ་ཁྱབ་པ་ལ་བཀོད་དེ། དེའི་དབུས་སུ་ཟླ་

90-1-131a


བའི་དཀྱིལ་འཁོར་རོ། །དེའི་དབུས་སུ་མཱཾ་ལས་ཡོངས་སུ་སྤྲུལ་པའི་བདག་ཉིད་ཤིན་ཏུ་སེར་ཞིང་ཐུ་བ་བརྫེས་པའི་གཟུགས་ཡིད་དུ་འོང་བ། གོས་ནག་
པོ་འཆང་ཞིང་གོས་སྔོན་པོའི་ཤང་འགག་དང་སྟོད་གཡོགས་ཅན། ཕྱག་དྲུག་པ། ཕག་གི་ཞལ་གསུམ་པ། སྤྱན་གསུམ་གསུམ་པ། རྒྱན་ཐམས་ཅད་ཀྱིས་བརྒྱན་པ།
དབུ་ལ་མཆོད་རྟེན་བཀོད་པ། ཕྱག་གཡས་པ་ན་འབར་བའི་རྡོ་རྗེ་འོད་ཀྱི་ཕྲེང་བ་ཅན། མདའ་དང་ཁབ་བསྣམས་པའོ། །གཡོན་པར་གཞུ་དང༌། སྐུད་པ་དང༌། མྱ་ངན་མེད་
པའི་ཡལ་ག་བསྣམས་པའོ། །ཟླ་བ་ལ་ཕག་པའི་ཤིང་རྟ་ལ་གསེར་གྱི་མདོག་ཤིན་ཏུ་མང་ཞིང་ལེགས་པའོ། །ནུབ་མོའི་དུས་སུ་ཟླ་བ་ལ། ཉིན་མོའི་དུས་སུ་ཉི་མ་ལ་
གནས་པ་འདྲུབ་བཞིན་བ་ལྟ་བ་བསམ་པར་བྱའོ། །ཨོཾ་བཾ་ཡཾ་རཾ་བཾ་མཾ། མ་མེ་བཱ་ཤཱཾ་ཏུ་སྟ་སྭཱཧཱ། ཨནྟརྡྷཱ་ན་མ་སི་སྭཱཧཱ། སྔགས་བཟླས་ཤིང་འགྲོ་ན། དེ་བལྟར་མེད། གཟུང་
དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་གཅད་དུ་མེད། མགོ་འབྲེག་ཏུ་མེད། བཞུར་མེད། ཚིག་པར་བྱར་མེད། དགྲའི་
དབང་དུ་མི་འགྲོའོ། །ལྡོང་རོས་དང༌། གིའུ་ཝང་དང༌། མིག་སྨན་དང་བཅས་པས་ཏ་ཀ་རའི་བྱང་ཕྱོགས་ཀྱི་རྩ་བ་གཅེར་བུ་སྐྲ་གྲོལ་བར་གྱུར་པས་ཟླ་བའམ་ཉི་མ་གཟས་


90-1-131b


བཟུང་བའི་དུས་སུ་ཕྱུང་སྟེ། གོང་མ་དེ་དང་གཅིག་ཏུ་བྱས་ཏེ་རིལ་བུ་བྱས་ལ་ཉི་མ་དང༌། ཟླ་བ་དང༌། མེའི་དབུས་སུ་བཅུག་སྟེ་ཁ་རུ་བཅུག་ནས་སྦས་ཏེ་ཉིན་མོ་དང་མཚན་མོ་མི་
མཐོང་བར་བྱེད་པའི་གཙོ་བོའི་རིལ་བུའོ། །ཨོཾ་ཡང་ནི། སྙིང་པོ་མཆོག་གོ །སྙིང་པོའི་ལས། སྙིང་པོ་གསང་བ་ལས་ཤིན་ཏུ་གསང་བ། འདོད་པ་བཞི་སྦྱིན་པ་བསྐྱེད་པ་འདི་ལས་
སངས་རྒྱས་ཉིད་ཐོབ་པར་འགྱུར་རོ། །ཞེས་བྱའོ། །དེ་ནས་གཞན་ཡང་སྦྱོར་བ་ནི། ཟླ་བའི་དབུས་སུ་བཅོམ་ལྡན་འདས་མ་འོད་ཟེར་ཅན་ཟླ་བའི་གདན་ལ་བཞུགས་ཤིང་ཛམྦུ་
ནཱ་དའི་ཆུ་བོའི་གསེར་ལྟ་བུའི་འོད་དང༌། འོད་ཟེར་ཅན་ཡིད་དུ་འོང་མ། ཞལ་རྔམ་སྤྱན་གསུམ་ཕྱག་དྲུག་མ། གོས་སྔོན་པོ་འཆང་ཞིང་སྔོན་པོའི་ཤང་འགག་དང༌། སྟོད་གཡོགས་
ཅན་དང༌། སྣ་ཚོགས་པའི་རྒྱན་ཐམས་ཅད་ཀྱིས་བརྒྱན་པ། དབུལ་མཆོད་རྟེན་བཀོད་པ། ཞལ་དང་པོ་སེར་པོ་བཞད་པའི་ཞལ། གཡོན་པ་ཕག་ཞལ་ནག་པོ་མཆེ་བ་གཙིགས་
ཤིང་འཇིགས་པར་བྱེད་པ། ལྕེ་འདྲིལ་ཞིང་དགྲ་བོ་ལ་ཁྲོ་གཉེར་བྱེད་ཅིང་འཇིགས་པར་བྱེད་པ། གཡས་པའི་ཞལ་ནི། དཀར་པོ་སྟོན་ཀའི་ཟླ་པའི་འོད་དྲི་མ་མེད་པ་ཅན་ནོ། །
གཡོན་པའི་ཕྱག་ཏུ་གཞུ་དང༌། སྐུད་པ་དང༌། ཤིང་མྱ་ངན་མེད་པའི་ཡལ་ག་དང་ལྡན་པའོ། །གཡས་པ་ན་མདའ་དང༌། ཁབ་དང༌། རྡོ་རྗེ་གསོར་བ་ལ་དགྱེས་པ་དེ་ལྟ་བུའི་རྣམ་པར་

90-1-132a


བསྒོམ་མོ། །འདོད་པ་ཐམས་ཅད་སྟེར་བ། དོན་ཡོད་པ། དངོས་གྲུབ་ཐམས་ཅད་སྟེར་བའོ། །དཀྱིལ་འཁོར་འདི་ནི། རྒྱལ་བས་བཀའ་སྩལ་བ་ཡིན་ནོ།།
འོད་ཟེར་ཅན་འབྱུང་བ་ཞེས་བྱ་བའི་འོད་ཟེར་ཅན་འབྱུང་བའི་རྒྱུད་འདི་གསུངས་པ་ནི། གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རྣམ་པར་བརྒྱན། །གོས་ཟུང་གིས་ནི་
དཀྲིས་པ་ཡི། །བུམ་པ་བརྒྱད་དང་ཡང་དག་ལྡན། །ཙནྡན་དཀར་པོ་དག་དང་ནི། །མེ་ཏོག་ཕྲེང་བས་མཛེས་པ་སྟེ། །དཀྱིལ་འཁོར་མཆོག་ཏུ་གྱུར་པ་ནི། །ཚོན་སྣ་ལྔ་ཡིས་བྲི་
བར་བྱ༑ ༑དེ་ཡི་དབུས་སུ་པདྨ་ནི། །འདབ་བརྒྱད་གེ་སར་དང་བཅས་པའོ། །མེ་ཏོག་ཕྲེང་བ་དྲ་ཕྱེད་དང༌། །དྲ་བ་རྟ་བབས་དག་དང་བཅས། །མར་མེ་བརྒྱད་དང་ཡང་དག་ལྡན། །སྣ་
ཚོགས་བླ་རེས་བརྒྱན་བྱས་ཏེ། །པདྨའི་དབུས་སུ་ཡི་གེ་བཾ། །ཨོཾ་མཱ་རཱི་ཙྱཻ་སྭཱཧཱ། ཞེས་བྱ་བ་དང༌། ཨོཾ་ཨརྐ་མ་སི་སྭཱཧཱ། ཞེས་བྱ་བ་ནི། ཤར་ཕྱོགས་སུའོ། །ཨོཾ་མརྐ་མ་སི་སྭཱཧཱ།
ཞེས་བྱ་བ་ནི། ལྷོ་ཕྱོགས་སུའོ། །ཨོཾ་ཨནྟརྡྷཱ་ན་མ་སི་སྭཱཧཱ། ཞེས་བྱ་བ་ནི། ནུབ་ཕྱོགས་སུའོ། །ཨོཾ་ཏེ་ཛོ་མ་སི་སྭཱཧཱ། ཞེས་བྱ་བ་ནི། བྱང་ཕྱོགས་སུ་འདོད་པའོ། །ཤར་ལྷོའི་
མཚམས་སུ་ནི། ཨོཾ་བ་ཏཱ་ཀྲ་མ་སི་སྭཱཧཱ་ཞེས་བྱའོ། །བདེན་བྲལ་དུ་ནི། ཨོཾ་ཨུརྨ་མ་སི་སྭཱཧཱ་ཞེས་བྱའོ། །རླུང་དུ་ནི། ཨོཾ་བ་ནཱ་ཡ་མ་སི་སྭཱཧཱ་ཞེས་བྱའོ། །དབང་ལྡན་དུ་ནི། ཨོཾ་

90-1-132b


བི་བ་རི་མ་སི་སྭཱཧཱ་ཞེས་བྱའོ། །སྟེང་དུ་ཨོཾ་མ་ཧཱ་ཙཱི་བ་ར་མ་སི་སྭཱཧཱ་ཞེས་བྱའོ། །འོག་གི་ཆར་ནི། ཨོཾ་པ་རཱ་ཀྲ་མ་སི་སྭཱཧཱ་ཞེས་བྱའོ། །དེ་ལྟར་དཀྱིལ་འཁོར་བཀོད་ལ་མཆོད་པ་བྱས་ན།
འདོད་པ་ཐམས་ཅད་སྟེར་རོ། །སྔོན་དུ་བསྟན་པའི་རིམ་པས་ཐང་སྐུའམ་ཡང་ན་བྲི་བར་བྱའོ། །སློབ་མ་ཁ་ཅིག་དཀྱིལ་འཁོར་དུ་དབང་བསྐུར་ན། དེ་ལ་དངོས་གྲུབ་ཐམས་ཅད་རིང་བ་
མ་ཡིན་ནོ། །རང་གི་ནོར་རམ་རང་གི་ལུས་པོ་ཡང་དབུལ་བར་བྱའོ། །ཡི་གེ་བཞི་པའི་ཆོ་ག་རྫོགས་སོ།།    །།ནམ་མཁའ་ལ་ཟླ་བ་དང་ཉི་མ་མཆོད་རྟེན་གྱི་ནང་དུ་མཱཾ་ཡིག་ཡོངས་
སུ་གྱུར་པ་ལས། བདག་ཉིད་གཞོན་ནུ་མ་གསེར་བཞུས་པ་ལྟ་བུ་ལེགས་ཤིང་སེར་བ། འཆར་ཀའི་ཉི་མ་ལྟ་བུ་འོད་གསལ་ཞིང་འབར་བ་འཕྲོ་བའི་འོད་ཟེར་སྟོང་གི་ཕྲེང་བ་ཅན།
བནྡུ་ཀ་དང༌། ཛཱ་མའི་མེ་ཏོག་ལྟ་བུ་དམར་པོའི་གོས་འཆང་བ། སྣ་ཚོགས་དམར་པོའི་ཤང་འགག་དང༌། སྟོད་གཡོགས་ཅན་དང༌། གདུ་བུ་དང༌། རྣ་རྒྱན་དང༌། སྐ་རགས་གཡེར་
ཁ་དང་ལྡན་པ། རྐང་གདུབ་བམ། སྣ་ཚོགས་ཀྱི་གདུ་བུའི་ཕྱག་རྒྱ་ཅན། རྒྱན་ཐམས་ཅད་ཀྱིས་བརྒྱན་པ། དབུ་ལ་རྣམ་པར་སྣང་མཛད་བཞུགས་པ། མྱ་ངན་མེད་ཀྱི་ཕྲེང་བས་
མགོ་བོ་ལ་བརྒྱན་པ། ཕྱག་བརྒྱད་པ། ཞལ་གསུམ་པ། སྤྱན་གསུམ་གསུམ་པ། གཡོན་པའི་ཕྱག་ན་གཞུ་དང༌། མྱ་ངན་མེད་པ་དང༌། སྐུད་པ་དང༌། ཞགས་པའི་ཕྱག་ཅན་ནོ། །

90-1-133a


གཡས་ན་འབར་བའི་རྡོ་རྗེ་དང༌། ཁབ་དང༌། ལྕགས་ཀྱུ་དང༌། མཉམ་པར་མདའ་གསོར་བ་ལ་དགྱེས་པའོ། །ཞལ་དང་པོ་ནི། ཞི་བའི་ཞལ་ཕྱེ་བ། སེར་པོ་
ལྟ་བུ་ཤིན་ཏུ་སེར་བ། ཨུཏྤ་ལ་ལྟ་བུའི་སྤྱན། ལི་ཁྲི་ཆ་ཕྲ་མོ་ཅན་བསྐུས་པ་ལྟ་བུའི་མཆུ། སྒེག་པ་དང་བཅས་ཤིང་ཡོངས་སུ་རོལ་བ། གཡོན་པའི་ཕྱོགས་ཀྱི་ཞལ་ནི། ཁྲོ་
བ་དང་བཅས་ཤིང་ཞལ་འགྱུར་བ། མཆེ་བ་གཙིགས་ཤིང་འཇིགས་པར་བྱེད་པ། ཨིནྡྲཱ་ནཱི་ལ་ལྟ་བུའི་འོད་མུ་མེན་དང་འདྲ་བ། ཉི་མ་བཅུ་གཉིས་ཀྱི་འོད་དང་མཉམ་པར་ལྡན་
པ༑ ཁྲོ་བ་དང་བཅས་པའི་ཁྲོ་གཉེར་གཙིགས་པ། ལྗགས་འདྲིལ་བ། འཇིགས་པ་ཡང་འཇིགས་པར་བྱེད་པའོ། །གཡས་ཀྱི་ཞལ་ནི། ཤིན་ཏུ་དམར་བ། ལྷ་རྫས་ཀྱི་པདྨ་
རཱ་གའི་འོད་ལྟ་བུ་འབར་བའི་མཆོད་རྟེན་གྱི་རྐེད་པ་ལ་གནས་པའི་ཤིང་མྱ་ངན་མེད་པའི་སྡོད་པོའི་ཡལ་ག་ལ་དམར་པོའི་མེ་ཏོག་གིས་ཡོངས་སུ་བརྒྱན་པ་ལ་དེའི་འོག་
གི་རྩ་བར་རྣམ་པར་སྣང་མཛད། རལ་པའི་ཅོད་པན་འཆང་བ། ཞི་བ་གསེར་ལྟ་བུའི་མདོག་སེར་བ། མགོན་པོ་བྱང་ཆུབ་མཆོག་གི་ཕྱག་རྒྱ་ཡོངས་སུ་འཆང་བཞིན་བ།
ཕག་པའི་ཤིང་རྟ་རྟོག་པ། མཆོད་རྟེན་གྱི་ནང་དུ་གཡས་བརྐྱང་བའི་ཞབས་ཀྱིས་བཞུགས་པ། གཞོན་ནུ་མ་ལང་ཚོ་ལ་བབ་པ། དེའི་ཤིང་རྟའི་མདུན་འོག་ཏུ་རླུང་གི་དཀྱིལ་འཁོར་


90-1-133b


ལ་ཧ་ལས་ཡོངས་སུ་རྫོགས་པའི་འཕྲུལ་པའི་གཟའ་ཆེན་པོ་རཱ་ཧུ་ལ་ཉིན་མོའི་ཉི་མ་དང་མཚན་མོའི་ཟླ་བ་ཡོངས་སུ་འཛིན་པའོ། །ལྷ་མོ་བཞིས་ཡོངས་སུ་བསྐོར་བ་སྟེ། ཨོཾ་མཱ་རཱི་
ཙྱཻ་སྭཱཧཱ་ཞེས་བྱ་བ་ནི། སྔགས་སོ། །མདུན་དུ་གནས་པའི་ཡང་དག་པར་བསྐུལ་བའི་ཤིང་རྟའི་མཆོག་ཕྱག་བཞི་པ། མདོག་དམར་བ། ཕག་པའི་ཞལ་གོས་དམར་པོ་འཆང་བ།
དམར་པོའི་ཤང་འགག་དང་སྟོད་གཡོགས་འཆང་བ། རྒྱན་ཐམས་ཅད་ཀྱིས་བརྒྱན་པ། ཁབ་དང་སྐུད་པར་བྱེད་པའི་ཤིང་རྟའི་མཆོག་ལས་ལྕགས་ཀྱུས་བསྒྲུབ་བྱ་འགུགས་བཞིན་
པ་དང༌། ཞགས་པ་དང༌། ཡལ་གའི་ཕྱག་ཅན་ནོ། །ཨོཾ་བཏྟཱ་ལི། བ་དཱ་ལི། བ་རཱ་ལི། བ་རཱ་ཧ་མུ་ཁི་སྭཱཧཱ་ཞེས་བྱ་བའི་སྔགས་འདིས་ཡིད་ཀྱིས་འདོད་པའི་བུད་མེད་དམ། སྐྱེས་པ་
རླུང་གི་དཀྱིལ་འཁོར་ལ་ཞོན་ནས་འགུགས་པར་བྱེད་དོ། །ལྷོ་ཕྱོགས་དོགས་སུ་གནས་པའི་ལྷ་མོ་ནི། ཨོཾ་བཏྟཱ་ལི། བ་དཱ་ལི། བ་རཱ་ལི། བཱ་རཱ་ཧཱ་མུ་ཁི་སརྦ་དུཥྚཱ་པྲ་དུཥྚཱ་ཙཀྵུ་ར་མུ་ཁཾ་
བནྡྷ་བནྡྷ་མི་སྭཱཧཱ། ཞེས་བྱ་བ་ནི། གདུག་པ་ཅན་གྱི་ཁ་འཆིང་བར་བྱེད་པའི་སྔགས་སོ། །ཕྱག་བཞི་པ། གསེར་གྱི་མདོག་གོས་དམར་པོ་འཆང་བ། དམར་པོའི་ཤང་འགག་དང་
སྟོད་གཡོགས་འཆང་བ་ཅན། མྱ་ངན་མེད་པའི་ཡལ་ག་དང་ཞགས་པའི་ཕྱག་ཅན། ཁབ་དང་སྐུད་པ་དང་འདྲུབ་བཞིན་པ། མྱ་ངན་མེད་པའི་མེ་ཏོག་གི་ཕྲེང་བས་དབུ་ལ་བརྒྱན་

90-1-134a


པའོ༑ ༑ནུབ་ཕྱོགས་སུ་གནས་པའི་ལྷ་མོ་ནི། ཨོཾ་བཏྟཱ་ལི། བ་དཱ་ལི། བ་རཱ་ལི། བཱ་རཱ་ཧཱ་མུ་ཁི་སརྦ་དུཥྚ་པྲ་དུཥྚཱ་ནཱཾ། སྟཾ་བྷཱ་ཡ་སྭཱཧཱ། རྒྱབ་ཏུ་གནས་པའི་
ལྷ་མོ་ཕྱག་བཞི་པ་བསམ་པར་བྱའོ། །རྡོ་རྗེ་དང༌། ཞགས་པ་དང༌། ཡལ་ག་དང༌། ཁབ་ཀྱི་ཕྱག་ཅན། གསེར་མདོག་གོས་དམར་པོ་འཆང་བ། ཤང་འགག་དང་སྟོད་གཡོགས་
དམར་པོ་ཅན། གཞོན་ནུ་མ་རྒྱན་ཐམས་ཅད་ཀྱིས་བརྒྱན་པ། མྱ་ངན་མེད་པའི་མེ་ཏོག་གི་ཕྲེང་བས་དབུ་ལ་བརྒྱན་པའོ། །ཨོཾ་བཏྟཱ་ལི། བ་དཱ་ལི། བ་རཱ་ལི། བཱ་རཱ་ཧཱ་མུ་ཁི་སརྦ་
དུཥྚཱཾ་མེ་བ་ཤ་མ་ནཱ་ཡ་སྭཱཧཱ། བྱང་ཕྱོགས་སུ་གནས་པའི་ལྷ་མོ་ཕྱག་བཞི་པ། སྣ་ཚོགས་ཀྱིས་བརྒྱན་པ། གོས་དམར་པོ་འཆང་ཞིང་དམར་པོའི་ཤང་འགག་དང་སྟོད་གཡོགས་
ཅན༑ ཉི་མ་འཆར་ཀ་ལྟ་བུའི་འོད་འཕྲོ་བ། འདོད་པའི་མེ་ལྟ་བུ་འབར་བ། གཡོན་པའི་ཕྱག་ཏུ་འབར་བའི་གཞུ་དང༌། མྱ་ངན་མེད་བཟུང་བའི་ཕྱག་གི་གཡས་པའི་ཕྱག་ན་
མདའ་དང་རྡོ་རྗེ་འོད་འཕྲོ་བའོ། །འཇིག་པའི་དུས་ཀྱི་བསྐལ་པའི་མེ་ལྟ་བུ་གནས་པའི་ལྷ་མོ་སེམས་ཅན་ཐམས་ཅད་དབང་དུ་བྱེད་མ། རྩོམ་པའི་དང་པོ་ཉིད་དུ་འཕགས་
པའི་དགེ་འདུན་ལ་སྟོན་མོ་བྱ་སྟེ། རས་གསར་པ་ལ་བཅོམ་ལྡན་འདས་མ་ལྷ་མོ་འོད་ཟེར་ཅན་གྱི་ཐང་སྐུ་ལྷ་བཟོ་མཁན་གསོ་སྦྱོང་ལ་གནས་པས་བྲི་བར་བྱའོ། །གུས་པ་དང་

90-1-134b


ལྡན་པས་སྟེང་གཡོགས་ཡོད་པའི་ཕྱོགས་གཅིག་ཏུ་ཕྱིས་ནི། ཐང་སྐུ་རྫོགས་པར་བྱ་སྟེ། དགེ་སློང་མ་རྣམས་ལ་སྟོན་མོ་སྦྱིན་ཞིང་བུ་མོ་གཞོན་ནུ་མ་རྣམས་ལ་ཡང་སྟོན་མོ་སྦྱིན་
ནོ༑ ༑དེ་ནས་རྫིང་བུའམ། རྒྱ་མཚོའམ། རི་བོའམ། དུར་ཁྲོད་དམ། ཤིང་ནྱ་གྲོ་དྷའི་རྩ་བའམ། སྐྱེད་མོས་ཚལ་ལམ། ལྷ་ཁང་ངམ། ཁང་པར་གདུང་དང་བཅས་པའི་མཆོད་རྟེན་
གྱི་ནང་དུ་སྐུ་གཟུགས་བཀྲམ་ལ་མཆོད་པ་རྣམ་པ་ལྔ་དང་བཅས་པས་ཡི་གེའི་གྲངས་ཀྱི་འབུམ་བཟླའོ། །དེ་ནས་དང་པོ་དང༌། གཉིས་པ་དང༌། གསུམ་པས་སྡིག་པ་འདག་པར་
འགྱུར་རོ། །བཞི་པ་ནི། རྒྱ་མཚོ་ལས་བརྒལ་བ་དང༌། རི་བོ་ལ་གནས་པ་དང༌། གཞོན་ནུ་མ་དང་ཕྲད་པ་མཐོང་ངོ༌། །དེ་ནས་སྡིག་པ་དག་པ་ཡིན་ནོ་ཞེས་རྟོགས་པར་བྱའོ། །ལྔ་པ་ལ་མེ་
མར་གྱི་རྩེ་མོ་འཕེལ་ཞིང་དྲི་ཞིམ་པོ་སྣ་ལ་བྲོའོ། །དྲུག་པ་ལ་སངས་རྒྱས་དང་བྱང་ཆུབ་སེམས་དཔའ་མཐོང་ངོ༌། །བདུན་པ་ལ་ནི། འོད་ཟེར་ཅན་མཐོང་བར་འགྱུར་རོ། །གང་གི་ཚེ་སྒྲུབ་
པོས་རྟགས་འདི་རྣམས་མཐོང་ན། དེའི་ཚེ་སྔགས་གྲུབ་པ་བརྟན་པོར་གྱུར་པ་ཡིན་ནོ། །གང་གི་ཚེ་མི་དགེ་བའི་མཚན་མ་མཐོང་ན། དེའི་ཚེ་ནི། སྦྲུལ་དང༌། སྤྲེའུ་དང༌། བྱི་ལ་དང༌། བོང་བུ་
དང༌། རྟ་དང༌། གླང་པོ་ཆེ་དང༌། མ་ཧེ་དང༌། ཁྱི་དང༌། དེ་བཞིན་ཕན་ཚུན་དུ་འཐབ་བཞིན་པ་དང༌། སྒྲུབ་པ་པོ་སྐྲག་བཞིན་པར་གལ་ཏེ་མཐོང་ན་དེའི་ཚེ་ཉིས་འགྱུར་གྱི་འབུམ་ཚོ་བཟླས་

90-1-135a


ན༑ དེའི་ཚེ་བཅོམ་ལྡན་འདས་མའི་གཟུགས་སུ་དངོས་སུ་མཐོང་སྟེ། དེ་ནས་རྟོག་པ་ལས་གསུངས་པའི་ལས་འགྲུབ་བོ། །ཨོཾ་མཱ་རཱི་ཙྱཻ་སྭཱཧཱ་ཞེས་བྱ་བའི་
སྔགས་འདི་ལས་ཐམས་ཅད་ལ་སྦྱར་བར་བྱའོ། །རྟག་ཏུ་བརྒྱ་ཕྲག་བརྒྱད་བཟླས་ན། འཛིན་བློ་རྣོ་བར་འགྱུར་ཞིང་གཞུང་སྟོང་ཕྲག་གཅིག་འཛིན་པར་འགྱུར་རོ། །ཚེ་རིང་བ་
དང༌། ནད་མེད་པ་དང༌། སྟོབས་དང་ལྡན་པར་འགྲུབ་ཅིང༌། དེ་ཐམས་ཅད་ཀྱིས་མཆོད་པའི་འོས་སུ་འགྱུར་རོ། །ཚེ་སྟོང་ཕྲག་གཅིག་འཕེལ་བ་ནི། ཁྲི་ཚོ་གཅིག་བཟླས་པས་
གྲུབ་པ་ཐོབ་པར་འགྱུར་རོ། །མཚམས་མེད་པ་རྣམ་པ་ལྔ་བྱས་ཀྱང་བྱེ་བ་ཕྲག་གཅིག་བཟླས་ན་འགྲུབ་པར་འགྱུར་བ་ནི། ངེས་པར་ཡང་དག་པར་རྣམ་པར་སྣང་མཛད་ཀྱིས་
གསུངས་པའོ། །མི་མཐོང་བ་དང༌། མིག་སྨན་དང༌། མཆིལ་ལྷམ་དང༌། རལ་གྲི་དང༌། རིལ་བུ་དང༌། གིའུ་ཝང་དང༌། མཁའ་སྤྱོད་དང༌། དབང་དང༌། དགུག་པ་དང༌། བསྐྲད་པ་དང༌།
གསད་པ་དང༌། དབྱེ་བ་དང༌། རེངས་པ་དང༌། རྨོངས་པར་བྱ་བ་དང༌། བཅིང་པ་དང༌། མནན་པ་དང༌། ཕུར་བུས་གདབ་པ་དང༌། གནོད་སྦྱིན་མོ་དགུག་པ་དང༌། མཁའ་འགྲོ་མ་
ཚར་གཅད་པ་དང༌། རིམས་དང༌། ནད་དང༌། དུག་དང༌། རིམས་ཉིན་བཞི་པ་ལ་སོགས་པ་མེད་པར་བྱ་བ་དང༌། དབབ་པ་དང༌། ལྷ་དགུག་པ་དང༌། གཏེར་སྟོར་བརྙེད་པར་བྱ་བ་

90-1-135b


དང༌། ངོ་མཚར་བ་མང་བ་ནི། འདིས་བྱེད་དེ། སྔགས་ཀྱི་རྒྱལ་པོ་བསྐུལ་ཞིང་འོད་ཟེར་ཅན་གྱི་ང་རྒྱལ་ལ་ཡང་དག་བར་ལྡན་པས་རྟག་ཏུ་སྔགས་བཟླ་བར་བྱའོ། །དེ་ནས་དབང་དང་
དགུག་པའི་ཆོ་ག་ཡིན་ཏེ། སྟེང་གཡོགས་ཡོད་པའི་ཕྱོགས་སུ་ཙནྡན་དཀར་པོས་དཀྱིལ་འཁོར་བྱུགས་པའམ། ཡང་ན་ལྕི་བས་བྱས་ཏེ་སྐུ་གཟུགས་ཀྱི་མདུན་དུ་བྱའོ། །མྱ་
ངན་མེད་ཀྱི་མེ་ཏོག་གི་ཁུ་བ་དང༌། རྒྱ་སྐྱེགས་དང༌། ཙནྡན་དམར་པོ་དང༌། གིའུ་ཝང་ལ་གཟུགས་བརྙན་མངོན་པར་བྲིས་ཏེ་སྙིང་གར་སྔགས་དང་སྤེལ་བའི་མིང་བྱས་ལ་
དེའི་ཆོས་འབྱུང་དུ་གཡོན་པའི་ལག་པ་བཞག་སྟེ་རྐང་པར་ལྷུང་ཞིང་སྣ་ཚོགས་པས་མྱོས་ཏེ་ཤིན་ཏུ་ཆགས་པས་སྐྲ་གྲོལ་བ་འདར་བཞིན་པ་བསམས་ལ་སྔགས་བཟླའོ། །
མིང་གཟུང་བའི་སྦྱོར་བས་ཡིད་ལ་འདོད་པ་ཞག་གསུམ་གྱིས་ངེས་པར་དབང་དུ་བྱེད་དོ། །དེ་ནས་གཞན་ཡང་སྦྱོར་བ་ནི། ཆུ་ཀླུང་གི་ངོགས་གཉིས་ཀྱི་སའམ། རྐང་རྗེས་ཀྱི་
རྡུལ་དང་ལྡན་པས་གཟུགས་བརྙན་བྱས་ལ། སྔོན་དུ་བསྟན་པའི་རྫས་དེ་ཉིད་ཀྱིས་གྲོ་གའམ། དུར་ཁྲོད་ཀྱི་རས་ལ་སྔགས་དང་སྤེལ་བའི་མིང་བྲིས་ཏེ་སྙིང་གར་བཅུག་ལ།
དེ་ནི༑ སྐར་མ་རྒྱལ་ལ་བྱའོ། །སོར་བརྒྱད་པའི་མྱ་ངན་མེད་པའི་ཕུར་བུས་སྐྱེ་གནས་ཕུག་ལ་ཕུར་བུ་དེ་གཡོན་པའི་ལག་པར་བཞག་སྟེ་མིང་བཟུང་བས་སྔགས་བཟླ་བར་བྱའོ།

90-1-136a


ངེས་པར་ཞག་གསུམ་གྱིས་དབང་ཕྱུག་ཆེན་པོའི་ཆུང་མ་ཡང་དབང་དུ་གྱུར་ན། གཞན་སྐྱེ་འགྲོ་རྣམས་སྨོས་ཀྱང་ཅི་དགོས། དེ་ནས་གཞན་ཡང་སྦྱོར་
བ་ནི༑ འདི་ཡིན་ཏེ། སྤྲ་ཚིལ་གྱི་རང་བཞིན་གྱི་གཟུགས་བརྙན་བྱས་ལ་སིནྡྷུ་རའི་རྡུལ་གྱིས་མཛེས་པའི་སྣོད་དུ་བསྟན་པའི་སྨན་ཆེན་པོས་གྲོ་ག་ལ་སྔགས་དང་སྤེལ་བའི་མིང་
བྲིས་ཏེ་སྙིང་གར་གཞག་གོ །འདི་ཀུན་ཀྱང་སྐར་མ་རྒྱལ་ལ་བྱའོ། །མྱ་ངན་མེད་ཀྱི་ཕུར་བུས་ཆོས་འབྱུང་ཕུག་ལ་ལུས་སྐེ་ཚེས་བྱུགས་ལ་སེང་ལྡེང་གི་མེ་ལ་བདུགས་པ་ཙམ་
གྱིས་བརྒྱ་བྱིན་གྱི་བུ་མོ་ཡང་ཞག་གསུམ་གྱིས་དབང་དུ་འགྱུར་ན། མིའི་བུ་མོ་ལྟ་སྨོས་ཀྱང་ཅི་དགོས། དེ་ལྟར་སྐྱེས་པ་ལ་ཡང་སྔགས་བཟླས་པ་ཙམ་གྱིས་འགྲུབ་བོ། །དེ་
ནས་གཞན་ཡང་སྦྱོར་བ་ནི། འདི་ཡིན་ཏེ། དུར་ཁྲོད་ཀྱི་ཐལ་བ་དང༌། གྲོག་མཁར་གྱི་ས་དང༌། རྫ་མཁན་གྱི་འཁོར་ལོའི་ས་དང༌། རྐང་རྗེས་ཀྱི་ས་དང་ལྡན་པས་གཟུགས་བརྙན་
ཕྱས་ལ་ཙནྡན་དམར་པོ་དང༌། གིའུ་ཝང་གི་སྔགས་དང་སྤེལ་བའི་མིང་གྲོ་ག་ལ་བྲིས་ཏེ་སྙིང་གར་བཅུག་སྟེ་སེང་ལྡེང་གི་མེ་ལ་གདུངས་པར་བྱས་ན། མིའི་རྒྱལ་པོ་ཡང་ཞག་བདུན་དུ་
ཐུན་མཚམས་གསུམ་དུ་ཐང་སྐུའི་མདུན་དུ་བཟླས་པ་བྱས་ན་དབང་དུ་བྱེད་ཅིང་མཐོང་ཞིང་ཡིད་ཆེས་པའོ། །དེ་ནས་གཞན་ཡང་གུས་པའི་སྦྱོར་བ་ཆེན་པོ་ནི། དཔྱངས་ཏེ་ཤི་


90-1-136b


བའི་མིག་གཡོན་པའི་མིག་སྨན་དང༌། གཡོན་པའི་སྲིན་ལག་དང༌། གཡོན་པའི་རྩིབ་མའི་སོར་དྲུག་པ་བླངས་ཏེ་སྐྱེས་བུའི་ཐོད་པས་ཙནྡན་དམར་པོ་དང༌། རྒྱ་སྐྱེགས་དང༌། གིའུ་
ཝང་དང༌། ཤིང་མྱ་ངན་མེད་ཀྱི་མེ་ཏོག་གི་ཁུ་བ་སྐར་མ་རྒྱལ་གྱི་དུས་སུ་བླངས་ཏེ་པདྨ་འདབ་མ་བརྒྱད་པ་ལ་མིང་སྤེལ་བའི་སྔགས་ཀྱི་རྒྱལ་པོ་བྲིའོ། །མེ་དུག་གིས་བསྐོར་བ་རླུང་
གི་ས་བོན་གྱིས་བཀང་བར་བསམས་ལ་ལྷ་མོ་ཉི་མའི་དཀྱིལ་འཁོར་ལ་གཡས་བརྐྱང་བའི་ཞབས་ཀྱིས་བཞུགས་པ། ཞགས་པ་དང་ལྕགས་ཀྱུས་བཀུག་བཞིན་པ་རླུང་གི་
དཀྱིལ་འཁོར་དཔག་ཚད་སྟོང་ན་ཡོད་པ་ཡང་འགུགས་པར་བྱེད་དོ། །བུད་མེད་དགུག་པ་མཆོག་ཏུ་གྲུབ་པའོ། །དེ་ནས་གཞན་ཡང་སྦྱོར་བ་འདི་ཡིན་ཏེ། མྱ་ངན་མེད་ཀྱི་ཤིང་ལེབ་
ལ་མིའི་བདག་པོའི་གཟུགས་གསལ་པོར་བྲིས་ལ་རང་གི་ཁྲག་དང༌། གིའུ་ཝང་དང༌། གུར་གུམ་གྱིས་དེའི་སྙིང་གར་མིང་བྲིས་ཏེ་མཱཾ་གྱིས་ཡོངས་སུ་བསྐོར་ཅིང༌། ཡང་ཙྱཻ་ཡིས་
ཡོངས་སུ་བསྐོར་བ་བྱས་ལ། རྐང་པ་གཡོན་པས་མནན་ཅིང་མིའི་བདག་པོའི་མིང་བཟུང་བའི་སྔགས་བཟླས་པ་བྱས་ན། ཞག་གསུམ་གྱིས་ཐེ་ཚོམ་མེད་པར་འགུགས་པར་བྱེད་
དོ༑ ༑དེ་ནས་གནོད་སྦྱིན་མོ་འགུགས་པར་འདོད་ན། དགེ་བའི་སྐར་མ་བཟང་བ་རྒྱལ་ལ་དུར་ཁྲོད་དུ་ཤིང་ནྱ་གྲོ་དྷའི་རང་བཞིན་གྱི་གཟུགས་བརྙན་ཁྲུ་གང་ཚད་ཙམ་གྱི་གནོད་སྦྱིན་

90-1-137a


མོའི་གཟུགས་གསལ་པོ་ལང་ཚོ་ལ་བབ་པ་བྱས་ལ། རྒྱན་ཐམས་ཅད་ཀྱིས་བརྒྱན་པ། གཡས་པའི་ཞབས་ཅུང་ཞིག་བསྐུམ་པ། གཡོན་པའི་
ཕྱག་གིས་ཤིང་ནྱ་གྲོ་དྷའི་ཡལ་ག་ལ་འཇུས་པ། སྒེག་པའི་ཉམས་ཀྱིས་རོལ་པའི་འདོད་པ་སྤྱད་པ་ལ་དགའ་བ། སྔོན་དུ་བསྟན་པའི་སྨན་ཆེན་པོས་མིང་དང༌། སྔགས་
སྤེལ་བའི་སྙིང་གར་བྱས་ལ། སྟེང་གཡོགས་ཡོད་པའི་ས་ཕྱོགས་གཅིག་ཏུ་མིའི་འདུ་འཛི་མེད་པར་ནུབ་མོར་དོག་སར་ཙནྡན་གྱི་དཀྱིལ་འཁོར་ཉེ་བར་བྱུགས་ལ་ཐང་
སྐུའི་མདུན་དུ་བཞུགས་པར་བྱའོ། །མེ་ཏོག་གིས་རྣམ་པར་བཀྲམ་སྟེ་མར་མེ་སྤར་བར་བྱ་ཞིང༌། གུ་གུལ་གྱི་བདུག་པ་ཡང་སྦྱིན་པར་བྱའོ། །གནོད་སྦྱིན་མོ་གང་གི་
མིང་ནས་བཟུང་ནས་བཟླས་པ་བྱས་ན། དེ་འོང་བར་འགྱུར་རོ། །ཞག་དང་པོ་ལ་མཚན་མ་སྟོན་ཅིང༌། དེ་ནས་ཞག་གཞན་གྱིས་མཐོང་བར་བྱེད་དོ། །དེའི་ཚེ་ཅི་ཡང་མི་སྨྲ་
བར་གནས་པར་བྱའོ། །སྨྲ་བཅད་ཀྱི་སྡོམ་པས་ཇི་སྲིད་ཟླ་བ་གཅིག་ཏུ་བྱས་ན། འགྲུབ་པར་འགྱུར་རོ། །གྲུབ་ནས་མཆོག་སྟེར་བར་བྱེད་དོ། །མ་ཉིད་དམ། སྲིང་མོ་ཉིད་
དམ༑ ཆུང་མ་ཉིད་གང་རུང་དུ་སྒྲུབ་པ་པོས་བརྗོད་པར་བྱའོ། །དེའི་ཚེ་ལུས་ཀྱིས་ཁུར་ནས་རང་གི་ཡུལ་དུ་འགྲོ་སྟེ། སྒྲུབ་པ་པོ་བསྐལ་པ་གཅིག་གི་བར་དུ་ཅི་དགས་འཚོ་བར་


90-1-137b


འགྱུར་རོ། །གང་གི་ཚེ་སྐྱོན་གྱིས་བག་མེད་པར་གྱུར་ཏེ་མ་གྲུབ་ན། སྦྱིན་བདག་ཆེན་པོར་འགྱུར་ཏེ། ཚེ་འདི་ལ་ལོངས་སྤྱོད་རྒྱ་ཆེན་པོ་ཐོབ་ཅིང་སྐྱེ་བ་གཞན་དུ་གནོད་སྦྱིན་གྱི་རིགས་
སུ་སྐྱེ་བར་འགྱུར་རོ། །དེ་ལྟར་གནོད་སྦྱིན་མོའི་སྒྲུབ་ཐབས་ཀྱི་ཆོ་ག་བརྗོད་པའོ། །གཞན་ཡང་རྒྱལ་པོ་དབང་དུ་བྱ་བར་འདོད་ན། ཤིང་ནྱ་གྲོ་དྷའི་རྩ་བ་མར་ལ་འཕྱང་བ་ལ་དེའི་རང་
བཞིན་གྱ་གཟུགས་བརྙན་བྱས་ལ་ལགས་ཤིང་གསལ་བར་བྱའོ། །དེའི་སྙིང་གར་མིང་གིའུ་ཝང་དང༌། རྒྱ་སྐྱེགས་དང༌། གུར་གུམ་གྱིས་མངོན་པར་བྲིས་ལ་ཞགས་པ་དང་
ལྕགས་ཀྱུ་གཉིས་ཀྱིས་བཀུག་ཅིང་རྐང་པ་གཉིས་སུ་ལྷུང་བར་བསམ་ཞིང་སྔགས་བཟླས་ན། ཁོལ་པོ་བཞིན་དུ་ཇི་སྲིད་འཚོའི་བར་དུ་འགྱུར་རོ། །སྦྱོར་བ་མཆོག་ཏུ་གྱུར་པ་འདི་
ནི༑ ངེས་པར་འབད་པར་བྱའོ། །ཡང་ན་དགེ་བའི་ཉིན་སྐར་མ་རྒྱལ་ལ་བྱས་པ་ནི། ཤིང་མྱ་ངན་མེད་ཀྱི་རང་བཞིན་ལ་གཟུགས་བརྙན་ཁྲུ་གང་ཙམ་བྱས་ལ། ཡང་རྒྱལ་བ་བཅོམ་
ལྡན་འདས་མ་འོད་ཟེར་ཅན་མ་ཕྱག་བརྒྱད་པ། ཞལ་གསུམ་པ། སྤྱན་གསུམ་གསུམ་བ། མཆོད་རྟེན་གྱི་དཔལ་ལ་བརྒྱན་པའི་མགོ་སྐྱེས་ཅན། མྱ་ངན་མེད་ཀྱི་མེ་ཏོག་ཕྲེང་བས་
བརྒྱན་པ། གསེར་གྱི་རྣ་རྒྱན་དང༌། མགུལ་རྒྱན་དང༌། ཕྲེང་བ་ཕྱེད་པ་དང༌། གདུ་བུ་དང༌། སྐ་རགས་དང༌། རྐང་རྒྱན་དང༌། སྣ་ཚོགས་པའི་ཕྲེང་བ་བརྒྱས་བརྒྱན་པ། འཛམ་བུའི་ཆུ་པོའི་

90-1-138a


གསེར་ལྟ་བུའི་འོད་འབར་བའི་སྐུ་སྟོང་ཕྲག་བཅུའི་ཉི་མའི་འོད་དང་འདྲ་བའི་འོད། གོས་དམར་པོ་འཆང་ཞིང་སྣ་ཚོགས་པའི་ཤང་འགག་དང༌། སྟོད་
གཡོགས་ཅན། གཡོན་པའི་ཕྱག་ཏུ་གཞུ་དང༌། མྱ་ངན་མེད་པ་དང༌། ཞགས་པ་དང༌། སྐུད་པའི་ཕྱག་ཅན་ནོ། །གཡས་ཕྱོགས་ན་འབར་བའི་རྡོ་རྗེ་དང༌། མདའ་གསོར་བ་དང༌།
ཁབ་དང༌། ལྕགས་ཀྱུ་བསྣམས་པའི་ཕྱག་ཅན་ནོ། །གཡས་དང༌། གཡོན་ནི། ཕག་གི་ཞལ་ལོ། །དང་པོའི་ཞལ་ཕྱེ་བའི་འོད་ཟེར་ཅན། གསེར་ཞུན་མ་ལྟ་བུ་དང་འདྲ་བ།
མེ་ཏོག་རྒྱས་པ་ལྟ་བུའི་སྤྱན་ནོ། །མཛེས་པའི་ཞལ་འོད་འཕྲོ་བ་བྱི་རུ་དང༌། བནྡུ་ཀ་དང༌། ཛཱ་མའི་མེ་ཏོག་ལྟ་བུའི་མཆུའོ། །གཡོན་པ་ནི། ཞལ་འགྱུར་བ་ཁྲོས་པ། མཆེ་བ་གཙིགས་
པ་འཇིགས་པར་བྱེད་པ། མི་བཟད་པའི་ཁྲོ་གཉེར་ཅན། སྤྱན་མི་འཁྱོག་པ། མ་ཉམས་པ། ལྗགས་འདྲིལ་བ། འཇིགས་པའང་འཇིགས་པར་བྱེད་པ། ཨིནྡྲ་ནཱི་ལ་ལྟ་བུ་
གཡོན་པའི་ཞལ་ལོ། །གཡས་པ་ནི། ཕག་གི་ཞལ་ཅན་པདྨ་རཱ་ག་ལྟ་བུའི་མདོག་གོ །མྱ་ངན་མེད་ཀྱི་སྡོང་པོ་མེ་ཏོག་དང་བཅས་པ་ནི། རྒྱན་དུ་བཅས་པའོ། །ཟླ་བ་དང་ཉི་མའི་
རང་བཞིན་གྱི་ལྷ་མ་ཡིན་དང༌། ཕག་པའི་ཤིང་རྟ་དང་ཉེ་བར་སྦྱོར་བ། གཡོན་བརྐྱང་བའི་ཞབས་ཀྱིས་གནས་པའི་ལྷ་མོ་ལང་ཚོ་ལ་གནས་པའི་ཤིང་རྟའི་འོག་ན་རླུང་གི་

90-1-138b


དཀྱིལ་འཁོར་ལ་ཧཾ་ཡོངས་སུ་གྱུར་པ་ལས་གཟའ་རཱ་ཧུ་ལའི་ཉིན་མོ་ཉི་མ། མཚན་མོ་ཟླ་བ་འཛིན་པ། ཡང་སྐར་མ་རྒྱལ་ལ་ཅི་འབྱོར་པའི་མཆོད་པ་བྱ་ཞིང་འབད་ལ་གཞོན་ནུ་མའི་
སྟོན་མོ་བྱའོ། །དེ་ནས་ངེས་པར་རྫོགས་པར་བྱ་བའི་སྐུ་གཟུགས་ཕྱིས་ནས་གདུང་གི་རིལ་བུ་གསེར་གྱིས་དཀྲིས་ལ་སྤྱི་བོ་ན་ཡོད་པའི་མཆོད་རྟེན་གྱི་ཞབས་ཀྱི་ནང་དུ་བློ་དང་ལྡན་
པས་བཅུག་སྟེ། དེ་ནས་སྐུ་གཟུགས་དེ་གདུང་དང་བཅས་པའི་སྐུ་གཟུགས་སུ་ཤེས་པར་བྱའོ། །ཡང་སྐུ་གཟུགས་དེ་སྟེང་ཁེབས་ཡོད་པའི་ས་ཕྱོགས་གཅིག་ཡངས་པའི་གནས་སུ་
ཙནྡན་ནམ། བ་ལང་གི་ལྕི་བས་དེའི་མདུན་དུ་དཀྱིལ་འཁོར་ཉེ་བར་བྱུགས་ལ་ཡང་དག་པར་མཆོད་དེ་བཟླས་པ་བྱས་ན་མེ་ཏོག་གི་རྣམ་པར་བཀྲམ་ཞིང་མེ་ཏོག་གི་ཕྲེང་བ་དང༌། དྲ་བ་
དང༌། དྲ་བ་ཕྱེད་པ་དཔྱངས་ཏེ་མར་མེའི་ཕྲེང་བས་བརྒྱན་ལ་དྲི་ཞིམ་པོ་དང༌། དྲི་དང༌། ལྷ་བཤོས་དང༌། ཙནྡན་དང༌། གུ་གུལ་གྱི་བདུག་སྤོས་སྦྱིན་ནོ། །དེ་ནས་མཆོད་ཡོན་གྱི་སྣོད་བཤད་
པར་བྱ་སྟེ། དུང་དང༌། ཉ་ཕྱིས་ཀྱི་སྣོད་དང༌། གསེར་དངུལ་དང༌། ཟངས་མའོ། །ཡང་ན་འདབ་ཆགས་རང་བཞིན་གྱི་བུམ་པ་ལ་བྱའོ། །སྔོན་བཞིན་དུ་བདག་ཉིད་ཀྱིས་རྣམ་པར་སྣང་
མཛད་ཕྱག་རྒྱ་ཆེན་པོའི་གཟུང་བ་ལ་བསམ་པར་བྱའོ། །དེ་ནས་བཅོམ་ལྡན་འདས་མ་འོད་ཟེར་ཅན་མ་རང་དགུག་པའི་སྔགས་ནི། ཨོཾ་མཱ་རཱི་ཙྱཻ་ཨེ་ཧྱེ་ཧི་ཨཾ་ཏ་སནྣི་ཧི་ཏོ་བྷ་བ། འོངས་

90-1-139a


ནས་སྐུ་གཟུགས་དེ་ལ་བཞུགས་པར་བསྒོམ་པར་བྱའོ། །དེ་ནས་མཆོད་པ་རྣམ་པ་ལྔ་དང་ལྡན་པས་ཡང་དག་པར་མཆོད་ལ། ཨོཾ་མཱ་རཱི་ཙྱཻ་དེ་བ་ཏཱ་ཡཻ་ཨནྟ་སཾ་
ནི༑ ཧི་ཏོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་ཏོ་ཥྱོ་མ་བྷ་ཝ། སརྦྦ་སིདྡྷི་མྨེ་བྷ་ཝ། པྲ་ཡཙྪ། དེ་ལྟར་སྒྲུབ་པ་པོས་བརྗོད་པར་བྱའོ། །དེ་ནས་སྔོན་དུ་གསུངས་པའི་བུམ་པ་ཙནྡན་
དཀར་པོས་བྱུགས་ལ་མེ་ཏོག་ཕྲེང་བ་འཛིན་པ་ལ་རིག་པ་འཛིན་པས་བརྒྱ་ཕྲག་བརྒྱད་བཟླས་ཏེ། ཨརྒྷཾ་བྱིན་ལ་བུམ་པ་དེ་གཞག་པར་བྱའོ། །བཅོམ་ལྡན་འདས་མ་བདག་
ཉིད་ལ་དབང་བསྐུར་ཞིང་དེ་ལྟར་བརྗོད་པས་དེང་ནས་ཁྱེད་ཀྱི་སྔགས་བདག་ལ་གྲུབ་པར་མཛད་དུ་གསོལ། དེ་ནས་འོད་ཟེར་ཅན་བདག་ལ་བསྙེན་པས་བཟླས་པ་དང་བསྒོམ་
པ་བྱ་ཞིང་ཡི་གེ་གྲངས་ཀྱི་འབུམ་བཟླའོ། །དེ་ནས་དངོས་གྲུབ་ཀྱི་མཚན་ཉིད་སྐྱེས་ཏེ་སྐུ་གཡོ་བའམ། འདར་བའམ། མེ་མར་གྱི་རྩེ་མོ་ཕྲེང་བ་དང༌། དྲི་ཞིམ་པོའི་དྲི་བྲོ་བ་
དང༌། དྲོ་བ་དང༌། དུད་པ་དང༌། འབར་བ་བཞིན་མཐོང་ངོ༌། །གལ་ཏེ་མ་མཐོང་ན་དེའི་ཚེ་ཉིས་འགྱུར་གྱི་བཟླས་པ་བྱའོ། །ཡང་ན་བྱེ་བ་གཅིག་བཟླས་པ་བྱས་ན་འགྲུབ་སྟེ། དེ་
ནས་བཅོམ་ལྡན་འདས་མ་འོད་ཟེར་ཅན་དངོས་ཀྱི་གཟུགས་མཐོང་ཞིང་འགྲུབ་པར་འགྱུར་རོ། །མཆོག་སྟེར་ཞིང་ཡིད་ལ་འདོད་པ་གྲུབ་པའོ། །རལ་གྲི་དང༌། མིག་སྨན་དང༌།

90-1-139b


མཆིལ་ལྷ་མ་དང༌། གིའུ་ཝང་དང༌། མི་སྣང་བ་དང༌། རིལ་བུ་དང༌། བཅུད་ཀྱིས་ལེན་ཉིད་ཀྱང་བྱའོ། །དངོས་གྲུབ་ཡིད་དུ་འོང་བའི་རལ་གྲི་བཟུང་བ་ཙམ་གྱིས་རིག་པ་འཛིན་པ་རྣམས་
ཀྱི་བདག་པོར་འགྱུར་ཏེ། རིག་པ་འཛིན་མ་རྣམས་དང་ལྷན་ཅིག་ཏུ་རོལ། རལ་གྲིའི་དངོས་གྲུབ་བརྗོད་པའོ། །མིག་སྨན་མིག་ལ་བསྐུས་པ་ཙམ་གྱིས་བལྟས་ན། ལྷ་དང་ལྷ་མ་ཡིན་
དང་མི་དང་བཅས་པ་དབང་དུ་འགྱུར་རོ། །མིག་སྨན་གྱི་དངོས་གྲུབ་བརྗོད་པའོ། །མཆིལ་ལྷམ་གྱོན་ན། དཔག་ཚད་སྟོང་དུ་འགྲོ་བ་དང་འོང་བར་བྱེད་དོ། །མཆིལ་ལྷམ་གྱི་དངོས་གྲུབ་
བརྗོད་པའོ། །གིའུ་ཝང་གིས་དཔྲལ་བར་ཐིག་ལེ་བྱས་ན། སྣ་ཚོགས་ཀྱི་གཟུགས་འཛིན་པར་འགྱུར་ཞིང་མཐོང་བ་ཙམ་གྱིས་དབང་དུ་འགྱུར་རོ། །གིའུ་ཝང་གི་དངོས་གྲུབ་བརྗོད་
པའོ༑ ༑རིལ་བུ་ཁར་བཅུག་ན། ས་གཞི་ཆེན་པོ་ལ་སྤྱོད་ཅིང་གནོད་སྦྱིན་དང་འདྲ་བར་འདོད་པའི་གཟུགས་འཛིན་པའོ། །རིལ་བུའི་དངོས་གྲུབ་བོ། །དངུལ་ཆུ་ཡང་དག་པར་རྙེད་པར་
བྱས་ན༑ ཁམས་ཐམས་ཅད་གསེར་དུ་འགྱུར་ཞིང་རྡོ་རྗེའི་ལུས་པོར་ཡང་འགྱུར་རོ། །དངུལ་ཆུ་སྒྲུབ་པའོ། །ཡང་ན་གང་འདོད་པ་འཆི་བ་མེད་ཅིང་མཁའ་སྤྱོད་ཀྱི་བདག་པོ་ལྷ་རྫས་ཀྱི་
ལུས༑ ཉེས་པ་ཐམས་ཅད་ལས་གྲོལ་བ་སྣ་ཚོགས་པའི་གཟུགས་འཆང་ཞིང་འོད་ཟེར་གྱི་སྟོབས་དང༌། རྫུ་འཕྲུལ་གྱིས་གཞན་གནོན་པའི་གཟི་བརྗིད་དང་མཚུངས་པར་འདོད་ན།

90-1-140a


དེ་ལྟར་ཐང་སྐུ་དང་སྐུ་གཟུགས་ལ་སྒྲུབ་ཐབས་འདི་འདྲ་བས་འགྲུབ་པར་འགྱུར་རོ། །ཡང་ན་བདག་མེད་པ་བསྒོམས་པས་འགྲུབ་སྟེ། ཡང་དག་པ་འདི་
ནི༑ རྣམ་པར་སྣང་མཛད་ཀྱིས་གསུངས་པའོ། །ཡང་ན་རྒྱལ་པོ་དབང་དུ་བྱེད་པར་འདོད་ན། ཙནྡན་དམར་པོ་དང༌། གིའུ་ཝང་གིས་གྲོ་ག་ལ་བསྒྲུབ་བྱའི་གཟུགས་བརྙན་བྲིས་
ལ་དེའི་སྙིང་གར་སྔགས་དང་སྤེལ་བའི་མིང་བྲིས་ཏེ། དེ་སྐུ་གཟུགས་ཀྱི་རྐང་པའི་འོག་ཏུ་ཡང་དག་པར་བཞག་ལ་དམར་པོའི་ཕྲེང་བ་དང་གོས་འཆང་བར་འགྱུར་བས་མེ་ཏོག་
དམར་པོས་མཆོད་པ་བྱས་ལ་གུར་གུམ་གྱི་བདུག་སྤོས་སྦྱིན་ནོ། །དེ་ལ་དེ་ཉིད་ཞགས་པ་དང༌། ལྕགས་ཀྱུས་བཀུག་སྟེ་རྐང་པ་གཉིས་སུ་ལྷུང་ཞིང་སྐྱུག་བཞིན་པར་བསམ་
པར་བྱའོ། །སྔགས་ཀྱི་རྒྱལ་པོས་བསྐུལ་བས་མིའི་བདག་པོ་ཡང་ཞག་གསུམ་གྱིས་དབང་དུ་འགྱུར་རོ། །དེ་ནས་གཞན་ཡང་སྦྱོར་བ་ནི། འདི་ཡིན་ཏེ། དེ་ཉིད་ཀྱི་སྐུ་གཟུགས་
ལ་ཁྲག་དང་བཅས་པའི་གུར་གུམ་དང༌། གིའུ་ཝང་གིས་གྲོ་ག་ལ་བསྒྲུབ་བྱའི་གཟུགས་བྲིས་ཏེ། དེའི་སྙིང་གར་སྔགས་དང་སྤེལ་བའི་མིང་ས་བོན་གྱིས་བསྐོར་བ། ཡང་
སྐྲོཾ་གྱིས་བསྐོར་བ། ཡང་ཙྱཻས་བསྐོར་བར་བྱས་པ་སྐུ་གཟུགས་ཀྱི་མདུན་དུ་གུ་གུལ་གྱི་བདུག་པས་བདུགས་ཤིང་སྔགས་བརྒྱ་ཕྲག་བརྒྱད་བཟླས་པ་བྱའོ། །དེ་ནས་དེ་ཉིད་


90-1-140b


ཞགས་པ་དང༌། ལྕགས་ཀྱུས་བཀུག་པ་རླུང་གི་དཀྱིལ་འཁོར་ལ་ཞོན་པར་བསམས་ན། དཔག་ཚད་ན་ཡོད་པའི་བུད་མེད་མཆོག་ཏུ་གྱུར་པ་ཡང་འགུགས་སོ། །ཡང་ན་དེ་ལ་གདུང་
གི་རིལ་བུའི་ཐབས་བརྗོད་པ་སྟེ། མི་རོའི་ཞག་དང༌། བུད་མེད་ཀྱི་སྣ་དང༌། དུར་ཁྲོད་ཀྱི་ཐལ་བ་དང༌། ཡོངས་སུ་སྨིན་པའི་ཀ་པི་ཐའི་ཕྱེ་མ་དང༌། གུ་གུལ་དཀར་པོ་དང༌། རྟའི་རྡུལ་
གྱིས་ཡོངས་སུ་མཉེས་ལ། བདེ་བར་གཤེགས་པའི་གདུང་ཡིད་ཆེས་པ་ལ་དེ་ཉིད་ཡོངས་སུ་དཀྲིས་ཏེ་ཉི་མ་དང་ཟླ་བ་དང་མེའི་དབུས་སུ་གཏོགས་པ་རྒྱལ་གསུམ་གྱིས་བསྒྲུབས་
པ་འོད་ཟེར་ཅན་གྱི་མདུན་དུ་སྔགས་བཟླས་པས་གྲུབ་པ་ནི། ཁ་རུ་བཅུག་ནས་གཞིའི་དཀྱིལ་འཁོར་དུ་གནོད་སྦྱིན་དུ་འདོད་པའི་གཟུགས་འཛིན་པར་འགྱུར་རོ། །དེ་ནས་གཞན་ཡང་རིལ་
བུ་སྒྲུབ་པ་ཡིན་ཏེ། བྱི་ལ་ནག་པོའི་དྲི་མ་དང༌། ཁྱི་ནག་པོའི་མིག་དང༌། རྟ་ནག་པོའི་མིག་དང༌། ཁྭ་ནག་པོའི་མིག་དང༌། ཕག་ནག་པོའི་རྣ་བ་གཡོན་པ་དང༌། ཁྲག་དང༌། བདེ་བར་གཤེགས་པའི་
གདུང་ཡིད་ཆེས་པ་ལ་ཕལ་དེ་ཉིད་ཡོངས་སུ་དཀྲིས་ཏེ་ཉི་མ་དང༌། ཟླ་བ་དང༌། མེ་གསུམ་དུ་གཏོགས་པའི་རྒྱལ་གསུམ་ལ་བསྒྲུབས་ཏེ་འོད་ཟེར་ཅན་གྱི་མདུན་དུ་གསང་བའི་གནས་སུ་མཆོག་
གི་ཁར་བཅུག་ནས་སྔགས་བཟླས་ན། ནོར་གྱི་དྲུག་ཆ་ལེན་ཅིང་གཞན་གྱི་བུད་མེད་མཆོག་རྣམས་ལ་ལོངས་སྤྱོད་དོ། །དེ་ནས་གཞན་ཡང་རིལ་བུ་ཡིན་ཏེ། སྲིན་བྱ་ནག་པོའི་མིག་དང༌། ཁྭ་

90-1-141a


ནག་པོ་དང༌། འུག་པའི་མིག་དང༌། ཀོ་སྐྱེ་ནག་པོའི་མིག་དང༌། བདེ་བར་གཤེགས་པའི་གདུང་ཡིན་པར་ཡང་ཡིད་ཆེས་པ་རང་རྡོ་རྗེའི་འོད་མས་མཉེས་ལ།
རིལ་བུ་ཉི་མ་དང༌། ཟླ་བ་དང༌། མེའི་ནང་དུ་གཏོགས་པས་དཀྲིས་ལ་སྒྲུབ་པ་ནི། འོད་ཟེར་ཅན་གྱི་མདུན་དུ་སྔགས་བཟླས་ན་འགྲུབ་པར་འགྱུར་ཏེ། ཁར་བཅུག་ན་མི་མཐོང་བར་
འགྱུར་རོ། །དེ་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་གཅད་དུ་མེད། མགོ་འབྲེག་ཏུ་མེད། བཞུར་མེད་
ཚིག་པར་བྱར་མེད། དགྲའི་དབང་དུ་མི་འགྲོའོ། །མི་མཐོང་བར་བྱེད་པའི་གཙོ་བོ་འདི་ཡང་དག་པར་རྣམ་པར་སྣང་མཛད་ཀྱིས་གསུངས་ཏེ། བརྩོན་པའི་མཆོག་ནི་བཟླས་པ་
འབའ་ཞིག་ཙམ་གྱིས་བྱའོ། །དེ་ནས་འབེབས་པར་འདོད་ན། གཞོན་ནུ་དང་གཞོན་ནུ་མ་ལོ་བཅུ་གཉིས་ལོན་པ། མིག་ཡངས་པ། བོང་རིང་བ་དབེན་པའི་ས་ཕྱོགས་གཅིག་
ཏུ་གཙང་ཞིང་ཁྲུས་བྱས་པས་གོས་དཀར་པོ་གྱོན་པ། ཙནྡན་གྱིས་ཡན་ལག་བྱུགས་པ། མེ་ཏོག་གི་ཕྲེང་བ་དང༌། དྲི་དང༌། བདུག་སྤོས་བྱའོ། །དེ་ནས་བ་ལང་གི་ལྕི་བས་དཀྱིལ་
འཁོར་ཉེ་བར་བྱུགས་པར་བཞག་ལ་གུ་གུལ་གྱི་བདུག་སྤོས་ལ་བརྒྱ་ཕྲག་བརྒྱད་བཟླས་ཏེ་བྱིན་ལ་བསྒྲུབ་བྱའི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་མཱཾ་དམར་པོ་འབར་


90-1-141b


བ་མེ་ལྟ་བུའི་རྣམ་པར་བསམས་ལ། འོད་ཟེར་ཅན་གྱི་ང་རྒྱལ་གྱིས་བསྙེན་པ་དང་བཅས་པས་དྲིལ་བུ་མཆོག་གི་སྒྲ་དང་གུ་གུལ་གྱིས་བདུགས་ནས་སྐད་ཅིག་དེ་ཉིད་ལ་འབེབས་སོ། །ཨོཾ་
མཱ་རཱི་ཙྱཻ་ཨཱ་བེ་ཤ་ཡ། དྷུ་ན་ཀམྤ་ཀམྤ་ཡ། པྲ་ཏཾ་གྲ་ཧ། གྲྀཧྞ་ཧཱུཾ་ཨོཾ་ཨ་མཱ་རཱི་ཙྱཻ་སྭཱཧཱ། ཞེས་བྱ་བའི་སྔགས་འདིས་འབབ་པར་འགྱུར་ཏེ། ཡང་དག་པར་རྣམ་པར་སྣང་མཛད་ཀྱིས་གསུངས་
བའོ༑ ༑ཆར་འབེབས་པ་ཞེས་བྱ་བའི་ཏིང་ངེ་འཛིན་གྱིས་ཀླུ་རྣམས་སྐུལ་བར་བྱེད་པ་དེ་བཞིན་དུ་ཀླུ་རྣམས་ཡང་དག་པར་བསྐུལ་ན། ཆར་གྱི་རྒྱུན་འབེབས་པར་བྱེད་དོ། །གང་གི་ཚེ་ཆར་
མེད་པ་ཁ་ཅིག་གི་དུས་སུ་གདུག་པ་ཅན་གྱི་ཀླུ་མི་བཟད་པ་གདུག་པའི་སེམས་དང་ལྡན་པས་ལོ་ཏོག་དང༌། རྩ་བ་དང༌། ཡལ་འདབ་དང༌། སྨན་མེད་པར་བྱེད་པས་གལ་ཏེ་ཆར་མི་འབབ་
ན༑ དེའི་ཚེ་རིག་སྔགས་འཆང་གིས་ཡང་དག་པའི་སྙིང་པོའི་སྔགས་འདི་ལན་གཅིག་བཟླས་པར་བྱས་ན་ཆར་ཆེན་པོའི་རྒྱུན་འབེབས་པར་བྱེད་དོ། །ལོ་ཏོག་དང༌། རྩ་བ་དང༌། ཡལ་
འདབ་དང༌། སྨན་གྱི་ནགས་ཐམས་ཅད་དེས་སྐྱེད་པར་བྱེད་དོ། །ཨོཾ་མཱ་རཱི་ཙྱཻ་བི་བུ་ལ་བ་རེ་ནཱ་གེ་ནཱ་ག་ཧྲྀ་ད་ཡ་བ་དྷ་ཛྭ་ལ་ཛྭ་ལ། སརྦ་ནཱ་ག་ཧྲྀ་ད་ཡཾ། ཀཱི་ལ་ནཱ་ག་ཀུ་ལ་ཡ་བ་ཏི་སྭ་ནི། ཧ་ན་ཧ་
ན༑ སརྦ་དུཥྚཱཾ་ནཱ་ག་ཧྲྀ་ད་ཡཱ་ནི། ད་ཧ་ད་ཧ་སརྦ་དུཥྚཱཾ་ནཱ་ག་བྷ་བ་ནཱ་ནི། པ་ཙ་པ་ཙ། པ་ཙ་ཡ་པ་ཙ་ཡ། སརྦ་དུཥྚཱཾ་ནཱ་གཱ་ནི། ཨ་ཀྲ་མ་ཨ་ཀྲ་མ། སརྦ་མུ་དྲཱ་སཱ་ག་ར། ནིརྨ་ཡེ། བི་ཀྲ་མ་བི་

90-1-142a


ཀྲ་མ། མ་ཧཱ་ནཱ་ག་ཏེ་ཛ་བ་རེ་སྭཱཧཱ། ཀུན་ཏུ་འབར་བའི་གློག་ཀླུའི་སྙིང་པོ་ཞེས་བྱ་བའི་གཟུངས་ཀྱི་སྔགས་ཀྱི་ཚིག་རིག་སྔགས་འཆང་གིས་དྲན་པ་ཙམ་
གྱིས་ཀླུ་རྣམས་ཀྱིས་ཆར་གྱི་རྒྱུན་འབེབས་པར་བྱེད་དོ། །ཏདྱ་ཐཱ། ཨོཾ་མཱ་རཱི་ཙྱཻ། ཙ་ཏ་ཙ་ཏ། པི་ཙ་ཏ་པི་ཙ་ཏ། སླ་ཐཱ་སླ་ཐཱ། ས་པཱ་རི་ཙི་ཊི་སྭཱཧཱ། དེ་ལྟར་ཇི་ལྟ་བུའི་གཟུངས་ཀྱི་སྔགས་
ཚིག་སྔོན་བཞིན་དུ་བརྗོད་པར་བྱའོ། །དེ་ནས་གཏུམ་མོའི་ས་བོན་བརྒྱ་རྩ་བརྒྱད་ཀླུ་གནས་པའི་ཆུར་སྦྱིན་སྲེག་བྱས་ན། མྱུར་དུ་ཆར་པའི་རྒྱུན་འབེབས་པར་བྱེད་དོ། །གུ་གུལ་
དཀར་པོ་སྦྲང་རྩི་དང་བཅས་པས་སྦྱར་ལ་ལན་ཉི་ཤུ་རྩ་གཅིག་གཟུངས་ཀྱིས་ཡོངས་སུ་བཟླས་ན། ཀླུ་རྣམས་ལ་བདུག་པ་སྦྱིན་ནོ། །ཕྱི་རོལ་གྱི་དཀྱིལ་འཁོར་ཀུན་ཏུ་ཕྱེ་མ་དང་འོ་
མས་ཀླུ་བྲི་བར་བྱའོ། །སྒོ་བཞིར་བསྒོས་ཏེ་ལོགས་རེ་རེར་བུམ་པ་གང་བ་བདུན་གཞག་པར་བྱའོ། །རྣམ་པ་སྣ་ཚོགས་པ་ཇི་ལྟར་རྙེད་པའི་ཆུ་ཡང་གཞག་པར་བྱའོ། །མེ་ཏོག་
ཡོངས་སུ་དགྲམ་པར་བྱ་ཞིང༌། སྣ་ཚོགས་པའི་གཏོར་མ་སྦྱིན་ཞིང་འབྲས་བུ་ཡོངས་སུ་དག་པར་བྱའོ། །བུམ་པ་གང་བ་བཞི་དང༌། ཡོངས་སུ་རྒྱས་པའི་གཏོར་མའི་བུམ་པ་
བཞི་དང༌། བདུག་སྤོས་ཀྱི་སྣོད་བཞིར་གུ་གུལ་བདུག་སྤོས་བསྲེགས་ལ་མར་མེ་བརྒྱད་སྦྱིན་པར་བྱའོ། །རིག་སྔགས་འཆང་གིས་ཤར་གྱི་སྒོར་སྦྱིན་སྲེག་བྱ་ཞིང་ཀཱ་ར་བཱི་རའི་

90-1-142b


ཤིང་གི་མེ་སྦར་ལ་ཡུངས་ཀར་དང་རྒྱ་ཚྭ་བསྲེས་པས་བརྒྱ་ཕྲག་བརྒྱད་སྦྱིན་སྲེག་བྱའོ། །བརྒྱ་ཕྲག་བརྒྱད་རྫོགས་ན། ཀླུ་ཐམས་ཅད་ཆར་པའི་རྒྱུན་འབེབས་པར་བྱེད་དོ། །འཛམ་བུའི་
གླིང་ཐམས་ཅད་དུ་ཆར་འབེབས་པར་འདོད་པ་ལོར་བརྩོན་པ་ཐོབ་བོ། །ཡུངས་ཀར་དང༌། ཚ་བའི་མར་ནག་དང༌། སྦྲང་རྩི་དང༌། རྟ་གསོད་ཀྱི་མེ་ཏོག་དང༌། ནཱ་ག་ཀེ་ཤ་རིའི་ཕྱེ་མས་རིལ་བུ་བྱའོ།།
དེ་ནས་རིལ་བུ་སྙིང་གར་བཅུག་སྟེ་སྔགས་བརྒྱ་ཕྲག་བརྒྱད་བཟླས་ན། བཅུག་པ་ཙམ་གྱིས་ཀླུ་རྣམས་དགའ་ཞིང་ཆར་གྱི་རྒྱུན་ཆེན་པོ་འབེབས་པར་བྱེད་དོ། །གལ་ཏེ་དེ་མ་ཐག་ཏུ་ཆར་པ་
མི་འབེབས་ན། དེ་རྣམས་ཀྱི་ལུས་རུལ་ཞིང་ཉམས་ནས་འགོ་ནད་དང་ལྡན་ཏེ་སྡུག་བསྔལ་ཆེན་པོ་ཉམས་སུ་མྱོང་བར་འགྱུར་རོ། །ཐལ་བ་བླངས་པ་རང་སྐྱུར་དང་བཙོས་ལ་ལན་དྲུག་
ཅུར་བསྔགས་ཏེ་ཀླུའི་གནས་ཀྱི་ནང་དུ་བླུག་པར་བྱའོ། །དེ་བླུགས་པ་ཙམ་གྱིས་ཀླུ་རྣམས་མྱོས་པར་འགྱུར་ཏེ། ཆར་གྱི་རྒྱུན་འབེབས་པར་བྱེད་དོ། །གང་གི་ཚེ་དེ་མ་ཐག་ཏུ་ཆར་པ་མི་
འབེབས་ན། དེའི་ཚེ་ལུས་རྣམས་ལ་ཤ་དཀར་གྱི་མཛེ་འབྱུང་བར་འགྱུར་ཞིང་མིག་ལོང་བར་འགྱུར་རོ། །པདྨ་དང༌། ཨརྒྷ་དང༌། ཨུཏྤ་ལ་སྔོན་པོའི་གེ་སར་བ་བླ་དང་བསྲེས་པ་ཟངས་
མའི་ཕྱེ་མ་ཅན། ཡུངས་ཀར་དང༌། དབང་པོ་ལག་པ་དང༌། རྒྱ་སྐྱེགས་དང༌། བུ་རམ་གྱི་ཆུས་ཤེས་རབ་དང་ལྡན་པར་རིལ་བུ་བྱའོ། །ལན་བརྒྱད་ཅུར་བསྔགས་ཏེ་རྒྱ་ཤུག་གི་འབྲས་

90-1-143a


བུ་ཙམ་གྱི་རིལ་བུ་བྱས་ཏེ། དེ་ནས་ཀླུའི་གནས་སུ་རིལ་བུ་བདུན་གཞུག་པར་བྱའོ། །ཆར་མེད་པའི་དུས་སུ་ཉིན་ཞག་བདུན་རྒྱུན་ཆད་པ་མེད་པའི་ཆར་འབེབས་
སོ༑ ༑གལ་ཏེ་དེ་མ་ཐག་ཏུ་ཆར་མི་འབེབས་ན། ཀླུའི་གནས་ཀྱི་ཆུ་ཐམས་ཅད་སྐམ་པར་འགྱུར་རོ། །ཀླུ་ཐམས་ཅད་སྡུག་བསྔལ་བར་འགྱུར་རོ། །རིལ་བུ་གཅིག་ཀླུ་གནས་པའི་མཚོར་
རྒྱལ་མཚན་གྱི་རྩེ་མོ་ལ་གདགས་པར་བྱ་ཞིང་བ་དན་སྔོན་པོ་ཡང་གདགས་པར་བྱའོ། །སྔགས་འདི་ཉིད་བྲིས་ཏེ་དེ་ཉིད་ལ་གདགས་པར་བྱའོ། །ཇི་སྙེད་དུ་རྒྱལ་མཚན་གྱི་རྩེ་མོ་
ལས་མ་གྲོལ་བ་དེ་སྲིད་དུ་ཀླུ་རྣམས་ཆར་འབེབས་པར་བྱེད་དོ། །དེ་ནས་གཞན་ཡང་ཆོ་ག་བརྗོད་དེ། ཨོཾ་མཱ་རཱི་ཙྱཻ་སུ་པྲ་ཏི་བཛྲ་ཏུ་ནཱ་དྷེ་མི་ལི་མི་ལི་སྭཱཧཱ། སྔགས་འདིས་འབྲས་སཱ་
ལུའི་ཁུ་བ་ལ་ཀླུའི་གཟུགས་བྱ་སྟེ། མགོ་དགུ་པ་སོར་བརྒྱད་པའི་ཚད་དེ་དག་གི་ལུས་པོ་ལ་མཚལ་གྱིས་བྱུག་པར་བྱའོ། །སྔགས་བྲིས་པའི་བ་དན་ཕུལ་ལ། བཅོམ་ལྡན་འདས་
མའི་མདུན་དུ་གྲུ་བཞི་པའི་མཎྜལ་བྱ་སྟེ། མེ་ཏོག་བཀྲམ་པ་ཇི་ལྟར་ཡོད་པའི་གཏོར་མ་དཀར་པོ་སྦྱིན་ཞིང་མེ་ཏོག་དང་བདུག་སྤོས་ཀྱང་སྦྱིན་པར་བྱའོ། །སེའུ་འབྲུའི་ཡལ་ག་ལ་
ལན་ཉི་ཤུ་རྩ་གཅིག་བཟླས་པ་བྱ་ཞིང་བརྒྱ་རྩ་བརྒྱད་ཀྱང་བཟླས་པ་བྱས་ལ། ཀླུའི་གཟུགས་བརྙན་གྱི་གཟུགས་རྫོགས་པར་བྱའོ། །ཀླུ་གང་གི་མིང་བྱས་པའི་ཀླུ་དེ་འཁྲུགས་

90-1-143b


པར་འགྱུར་རོ། །གལ་ཏེ་རང་གི་གནས་ལ་མི་དགའ་བས་ཕྱིར་མི་འགྲོ་ཞིང་ཆར་པའི་རྒྱུན་འབེབས་པར་བྱེད་དོ། །གལ་ཏེ་ཆར་གྱི་རྒྱུན་མི་འབེབས་ན། བསྒྲུབ་བྱའི་སྲོག་དང་བྲལ་བར་
བྱེད་དོ༑ ༑དེ་ནས་ཡུངས་ཀར་རེ་རེ་ལ་སྟོང་རྩ་བརྒྱད་བཟླ་ཞིང་ཀླུ་དེ་ལ་གདབ་པར་བྱ། སྟོང་རྩ་བརྒྱད་ཚང་བ་དང༌། ཀླུ་དེའི་གཟུགས་འགུལ་ཞིང་སྦྲུལ་མགོའི་གར་ཡང་བྱེད་དོ། །སེའུ་འབྲུའི་
ཡལ་གས་ཀྱང་བརྡེགས་པར་བྱས་ནས་ལངས་ན་གནས་ཤིང་ལྕེ་གཉིས་སྟོན་པར་བྱེད་དོ། །ཇི་སྲིད་དུ་ནུབ་མོ་སྟོན་པར་བྱེད་ན། དེ་ལྟར་ཀླུ་ཐམས་ཅད་དབང་དུ་འགྱུར་རོ། །གང་བཟླས་
པ་དེ་བྱེད་དོ། །འོ་མ་དང་ཡུངས་ཀར་དུ་བཅས་པ་དེ་ཇི་ལྟ་བུའི་གཟུགས་ཀྱི་སྔགས་བརྒྱ་རྩ་བརྒྱད་ཡོངས་སུ་བཟླས་ཏེ་གནས་ཐམས་ཅད་དུ་གཞུག་པར་བྱའོ། །ཐམས་ཅད་དུ་ཐམས་
ཅད་སོ་སོ་ནས་འགུགས་པར་འགྱུར་རོ། །ཏདྱ་ཐཱ། ཨོཾ་མཱ་རཱི་ཙྱཻ། ཙ་ཊ་ཙ་ཊ། པི་ཙ་ཊ་པི་ཙ་ཊི། སྭ་ཐཱ་སྭ་ཐཱ། ཤ་པ་རི་ཙི་ཊི་ཙི་ཊི་སྭཱཧཱ། ཉིན་མཚན་གཅིག་གིས་ཉེ་བར་སྤྱོད་པའི་ཆོ་གས་
རིག་སྔགས་འཆང་གིས་བྱས་ན། གང་གི་ཚེ་འཛམ་བུའི་གླིང་གི་ཀླུ་ཐམས་ཅད་ཀྱིས་སེམས་ཅན་རྣམས་ཡོངས་སུ་བསྐྱང་བར་བྱ་བའི་དོན་དུ་ཆར་འབེབས་པར་མི་བྱེད་ན། དེའི་ཚེ་རིག་
སྔགས་འཆང་གི་དམ་ཚིག་དང༌། ཇི་ལྟ་བའི་གཟུངས་བཀླག་པར་བྱའོ། །སྔགས་འདི་ཡང་ལན་བདུན་དུ་སྔོན་བཞིན་དུ་བརྗོད་པར་བྱའོ། །དེ་ནས་གཏུམ་མོའི་ས་བོན་བརྒྱ་རྩ་བརྒྱད་ཀླུ་


90-1-144a


གནས་པའི་ཆུ་མིག་ཏུ་སྦྱིན་སྲེག་བྱའོ། །དེའི་ཀླུ་ཐམས་ཅད་ཀྱི་གནས་ནི། འབར་ཞིང༌། ལྷག་མའི་ཀླུའི་རུས་པའི་གོང་བུ་རྣམས་ཡོངས་སུ་བསྐམ་པར་བྱའོ།།
ན་མཿཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཏདྱ་ཐཱ། བྷུ་ཛེ་བྷུ་ཛེ། ས་མནྟ་བྷུ་ཛེ། ཏ་ཏྭ་བྷུ་ཛེ། པྲ་ཝ་ར་བྷུ་ཛེ། ས་མ་ནྟ་ཨཱ་ཀ་ར་བྷུ་ཛེ། ཏུ་རུ་ཏུ་རུ་ས་མ་ཡ་ཙོ་ད་ནེ་སྭཱཧཱ། ནཱ་ག་ས་ར་སཉྩོ་
དི་ནི་སྭཱཧཱ། ཆར་ཆེན་པོའི་དུས་སུ་སྔགས་འདིས་ཨརྒྷའི་ཤིང་ལ་མེ་སྦར་ལ་ཡུངས་ཀར་དང་རྟ་གསོད་ཀྱི་མེ་ཏོག་བརྒྱ་རྩ་བརྒྱད་དམ། སྟོང་ཀླུའི་མཚོའམ་ཆུ་མིག་ཏུ་སྦྱིན་སྲེག་
བྱས་ན་ཞི་བར་འགྱུར་རོ། །མ་ལུས་པའི་ཡུམ་དང༌། ཕྱོགས་ཀྱི་ནམ་མཁའ་ཉི་མ་སྟོང་གི་འོད་ཟེར་འབར་ཞིང་རྣོ་བའི་རྣམ་པ་ཅན་གྱི་རྡོ་རྗེ་གདེངས་པའི་འཕྲོ་བས་སྲེག་པའི་
བདུད་ཀྱི་ཚོགས་དང༌། འདོད་ཆགས་དང༌། ཞེ་སྡང་དང༌། གཏི་མུག་དང༌། སྲིད་པ་དང༌། སྐྱེ་བ་དང༌། རྒ་བ་དང༌། འཆི་བ་ཀུན་བཅོམ་པའོ། །འབར་ཞིང་འཕྲོ་བའི་ཕྱོགས་ཀྱི་
འཁོར་ལོའི་དབུས་སུ་མཱཾ་ཡིག་ཡོངས་སུ་སྤྲུལ་པའི་བདག་ཉིད་གཞོན་ནུ་མ་ལང་ཚོ་ལ་བབ་པ། སྐད་ཅིག་གིས་ཡོངས་སུ་སྣང་བར་བྱས་ཏེ་ཤིན་ཏུ་སེར་བའི་འཛམ་བུའི་
ཆུ་བོའི་གསེར་བཞུས་པ་ལྟ་བུའི་འོད་ཉི་མ་སྟོང་གི་འོད་ཟེར་གྱི་ཚོགས་གློག་ལྟ་བུ་སྣང་བར་བྱེད་པའི་འོད་ཟེར་ཅན་མ་ལུས་པའི་ནམ་མཁའ་གསལ་བར་བྱེད་པའི་སྔགས་

90-1-144b


དེ་ལྟ་བུ་བསམ་པར་བྱའོ། །ཕྱག་བརྒྱད་པ། ཞལ་གསུམ་པ། སྤྱན་གསུམ་གསུམ་པ། ཞལ་གཉིས་ནི། ཕག་པའི་ཞལ་ནག་པོ། །བདག་ཉིད་དབུས་སུ་ཞབས་གཉིས་རོལ་པས་
གནས་ཤིང་ན་བཟའ་སྔོན་པོ་འཆང་བ། སྣ་ཚོགས་པའི་ཤང་འགག་དང༌། སྟོད་གཡོགས་ཅན། གསེར་གྱི་རྣ་ཆ་དང་སྐ་རགས་ལ་དྲིལ་བུ་གཡེར་ཀའི་ཕྲེང་བས་བརྒྱན་པ། ལག་
གདུབ་དང༌། རྐང་གདུབ་ལས་སིལ་སིལ་གྱི་སྒྲ་སྒྲོག་པ། རྒྱན་ཐམས་ཅད་ཀྱིས་བརྒྱན་པ། ཐམས་ཅད་སྣ་ཚོགས་པའི་ཀླུའི་དབང་པོས་རྒྱན་བྱས་པ། ཀླུའི་དབང་པོ་སེར་པོའི་སྦྲུལ་གྱི་
གདེངས་ཀའི་ནོར་བུའི་འོད་ཀྱིས་སྤྲས་ཤིང་འོད་ཟེར་རྣམ་པར་འཕྲོ་བ། མྱ་ངན་མེད་པའི་མེ་ཏོག་གི་ཕྲེང་བ་དབུ་ལ་བཅིངས་ཤིང་དབུའི་རལ་པ་གྱེན་དུ་འགྲེངས་པ་ལ་མཆོད་རྟེན་གྱིས་
བརྒྱན་པའི་མགོ་སྐྱེས་ཅན། རྒྱབ་ཏུ་མཆོད་རྟེན་གྱི་མགུལ་པའི་སྟེང་དུ་གནས་པའི་མྱ་ངན་མེད་པའི་སྡོང་པོ་མཆོག་ལ་གནས་པ་མེ་ཏོག་རྣམ་པས་གང་བ། དེའི་འོག་ཏུ་པདྨ་
དཀར་པོ་ཁ་ཕྱེ་བ་ལ་གནས་པའི་དཔལ་རྣམ་པར་སྣང་མཛད་ལ་མགོན་པོ་རལ་པའི་ཅོད་པན་འཆང་བ། ཞི་བ་ཡེ་ཤེས་ཀྱི་སྤྱན་བྱེ་བ། གསེར་བཞུ་བ་ལྟ་བུའི་ཤིན་ཏུ་སེར་བ། ཞལ་
མཛེས་ཤིང་ཡིད་དུ་འོང་བ། ཉི་མ་ལྟ་བུ་བདེ་བར་འབར་བའི་སྐུ། བྱང་ཆུབ་མཆོག་གི་ཕྱག་རྒྱ་བཅིངས་པ། སྐྱིལ་ཀྲུང་གི་བསམ་གཏན་ལ་རྩེ་གཅིག་པར་བཞུགས་པའི་གཟི་བརྗིད་

90-1-145a


ལས་བྱུང་བའི་འོད་འབར་བ་མེ་ལྕེའི་རྩེ་མོ་འབར་བ་ལྟ་བུ་རྒྱུན་གྱིས་ནམ་མཁའི་ཕྱོགས་ཁྱབ་པར་འཁོར་ལེ་ལ་འོད་ཟེར་གྱི་ཕྲེང་བ་སངས་རྒྱས་ཀྱི་རྒྱན་
འཕྲོ་བ༑ བཅོམ་ལྡན་འདས་མ་འོད་འབར་བའི་གཡོན་པའི་ཕྱག་ན་གཞུ་དཔག་ཏུ་མེད་པའི་ཡོན་ཏན་འགུགས་པའི་རྣ་བའི་བར་བཀང་བའི་གཞུ་གཉིས་པ། ལྕེ་གཉིས་འདྲིལ་
བའི་ནོར་རྒྱས་བུའི་སྐུད་པ་འོད་ཟེར་གསུམ་པ། ཀླུ་ཏཀྵ་ཀ་ནི། མྱ་ངན་མེད་པའི་མེ་ཏོག་གོ །བཞི་པ་སྡིགས་མཛུབ་དང༌། ཀརྐྐོ་ཊ་ནི། ཞགས་པའོ། །གཡས་ན་འབར་ཞིང་རྣོ་
བའི་རྡོ་རྗེ་གདེངས་པ་འོད་འབར་བ་ནི། རིགས་ལྡན་ནོ། །གཉིས་པ་ན་མདའ་བཀང་བ་ནི། པདྨའོ། །གསུམ་པ་ནི། པདྨ་ཆེན་པོའི་འོག་ཏུ་འདྲིལ་བཞིན་པའི་ལྕེ་གཉིས་པ། ཁབ་
དང་སྐུད་བ་བཟུང་བའི་ཕྱག་གོ །བཞི་པ་ནི། དུང་སྐྱོང་ལྕགས་ཀྱུ་ལ་དཀྲིས་པ་ཕྱག་ཏུ་བསྣམས་པའོ། །ཡང་ཀླུ་རྣམས་ནི། མཆེ་བ་གཙིགས་ཤིང་ལྗགས་འདྲིལ་བ། མཐོང་བ་
དུག་ཅན་གྱི་སྦྲུལ་མགོའི་གདེངས་ཀའི་ནོར་བུའི་འོད་ཟེར་གྱིས་ཕྱོགས་དང་ཕྱོགས་མཚམས་སུ་གསལ་བར་ཀླུའི་རྒྱལ་པོ་ཤིན་ཏུ་སེར་བ། བཞད་པའི་ཞལ་ཉི་མ་འཆར་ཀ་ལྟ་
བུའི་འོད་ཟེར་གྱི་འོད་གློག་གི་འོད་ཅན་འཕྲོ་བ་ཅན། བནྡུ་ཀ་དང༌། ཛཱ་མའི་མེ་ཏོག་ལྟ་བུའི་མཆུ་དང༌། པདྨ་རྒྱས་པ་ལྟ་བུའི་མཛེས་པའི་ཞལ། སྨིན་མ་དང་ཤངས་ཀྱི་དབྱིབས་

90-1-145b


མཐོ་བ། པདྨ་རྒྱས་པ་ལྟ་བུའི་སྤྱན། གཡས་པའི་ཞལ་ནི། མེ་ཏོག་ལྟ་བུའི་འོད་དཀར་པོ། དཀར་པོའི་འོད་ཟེར་དཀར་པོ་སྤྲིན་ལྟ་བུ། དཀར་པོ་སྟོན་ཀའི་ཟླ་བ་ལྟ་བུ་དྲི་མ་མེད་པ། སྔོ་ཞིང་མི་
བཟད་ལ་ཁྲོ་བ་དང་བཅས་པ། གཡོན་པའི་ཞལ་འགྱུར་ཞིང་གསལ་བའི་འོད་མཆེ་བ་གཙིགས་པས་འཇིགས་ཤིང་མི་བཟད་པའི་ཉི་མ་སྟོང་ལྟ་བུར་འོད་འཕྲོ་ཞིང་འཇིག་པའི་དུས་
ཀྱི་བསྐལ་པའི་མེ་ལྟ་བུ་ཉེ་བར་གནས་པ། བལྟ་བར་དཀའ་བའི་ཁྲོ་གཉེར་སྤྱན་མི་མཉམ་པས་བལྟས་པས་ཀླུ་རྣམས་ཀྱི་ཚོགས་སྐྲག་པར་བྱེད་པ། ལྟུང་ན་ཁ་ཐུར་དུ་བལྟས་ཏེ་ཆུ་
སྐྱུག་པར་བྱེད་ཅིང༌། ནམ་མཁའ་ལ་གནས་ནས་ཆར་པའི་རྒྱུན་འབེབས་པར་བྱེད་པ། དེ་མ་ཐག་ཏུ་ས་གཞི་ཀུན་དུ་ཆུ་མང་པོས་ཀུན་ཏུ་འགེངས་པར་བྱེད་དོ། །དེ་ལ་དེ་ཉིད་དུ་ནམ་མཁའ་
ལ་ཉི་མ་ལས་ཨོཾ་བ་དཱ་ཀྲ་མ་སི་སྭཱཧཱ། ཞེས་བྱ་བ་ནི། སྔོན་བཞིན་ནོ། །ཨོཾ་བ་རཱ་ཀྲ་མ་སི་སྭཱཧཱ། ཞེས་བྱ་བ་མདུན་དུ་གནས་པའི་ལྷ་མོ་ཕྱག་བཞི་པ། གོས་སེར་པོའི་ཤང་འགག་
དང༌། སྟོད་གཡོགས་ཅན་སྤྱན་གསུམ་པ། ཕག་པའི་ཞལ། ཕག་པ་སེར་པོ་ལ་ཞོན་པ། རྒྱན་ཐམས་ཅད་ཀྱིས་བརྒྱན་པ། ཨིནྡྲ་ནཱི་ལ་དང་འདྲ་བའི་འོད་སྔོན་པོ་མེ་འབར་བ། མཆེ་
བ་གཙིགས་པས་སྨིན་མ་དང༌། ཁྲོ་གཉེར་གྱི་གཉེར་མ་མི་མཉམ་པའི་སྤྱན་ཀླུའི་དབང་པོ་སེར་པོའི་གཡོན་པའི་ཕྱག་ཏུ་འབར་བའི་རྡོ་རྗེ་སྐུད་པ་དང་བཅས་པའོ། །གཡས་པ་ན་

90-1-146a


ལྕགས་ཀྱུ་དང་ཁབ་དང་བཅས་པའི་ཕྱག་ག །ཨོཾ་གུལྨ་ཡ་སྭཱཧཱ། ཞེས་བྱ་བ་ལྷོ་ཕྱོགས་སུ་གནས་པའི་ལྷ་མོ་གཞོན་ནུ་མའི་རྣམ་པའི་གཟུགས་སེར་པོ།
དར་སྔོན་པོའི་ཤང་འགག་དང་སྟོད་གཡོགས་ཅན། ཕག་པའི་ཞལ་དང༌། ཕག་པ་ནག་པོ་ལ་ཞོན་པ། སྤྱན་གསུམ་པ། རྒྱན་ཐམས་ཅད་ཀྱིས་བརྒྱན་པ། གཡོན་པའི་ཕྱག་
ན་སྡིགས་མཛུབ་དང་བཅས་པའི་ཞགས་པ་དང༌། མེ་ཏོག་དང་བཅས་པའི་ཡལ་གའོ། །གཡས་སུ་ལྕགས་ཀྱུ་དང་བཅས་པའི་ཁབ་བསྣམས་པའི་ཕྱག་གོ །ཨོཾ་བ་དཱ་མ་སི་
སྭཱཧཱ། ཞེས་བྱ་བ་ནི། ནུབ་ཏུ་གནས་པའི་ལྷ་མོ་ཕྱག་བཞི་མ་དམར་བ་དང་བཅས་པའི་སྔོན་པོའི་གོས་འཆང་བ། སྣ་ཚོགས་པའི་ཤང་འགག་དང༌། སྟོད་གཡོགས་ཅན། སྣ་
ཚོགས་པའི་ཕག་གི་ཞལ། སྤྱན་གསུམ་པ། རྒྱན་ཐམས་ཅད་ཀྱིས་བརྒྱན་པ། གཡོན་པའི་ཕྱག་ན་གཞུ་དང༌། མྱ་ངན་མེད་པའི་ཡལ་གའོ། །གཡས་པ་ན་མདའ་དང༌།
ལྕགས་སྒྲོག་གི་ཕྱག་རྒྱའོ། །ཨོཾ་ཨནྟརྡྷཱ་ན་མ་སི་སྭཱཧཱ། ཞེས་བྱ་བ་བྱང་ཕྱོགས་སུ་གནས་པའི་ལྷ་མོ་མརྒད་ཏ་ལྗང་གུ་ལྟ་བུའི་འོད་ན་བཟའ་དམར་པོ་དང༌། ཤང་འགག་དང༌།
སྟོད་གཡོགས་དམར་པོ་འཆང་བ། སྦྲུལ་གྱིས་བརྒྱན་པའི་སྐ་རགས་ཅན། སྤྱན་གསུམ་པ། ཕག་གི་ཞལ། ཕྱག་བཞི་པ། གཡོན་པའི་ཕྱག་ཏུ་རྡོ་རྗེ་དྲིལ་བུ་འཁྲོལ་ཞིང་

90-1-146b


སྐུད་པ་དང་ཁབ་ཀྱི་ཕྱག་གོ། གཡས་པར་ཞགས་པ་དང༌། ལྕགས་ཀྱུ་སྟེ། ལྷ་མོ་བཞིས་བསྐོར་བ་ཐམས་ཅད་ལ་ཀླུའི་དབང་པོས་རལ་པ་བཅིངས་ཤིང་མཆོད་རྟེན་གྱིས་མགོ་སྐྱེས་
བརྒྱན་པའོ། །ཨོཾ་མཱ་རཱི་ཙྱཻ་སྔོན་དུ་སོང་བའི་རང་གི་སྔགས་ལས་སྐྱེས་པའི་གསེར་ལྟ་བུའི་ཕག་པ་ལ་ཞོན་པ་བསམ་པར་བྱའོ། །དེ་ནས་ཤར་དུ་ཀླུའི་རྒྱལ་པོ་ཆེན་པོ་དགའ་བོ་ནག་པོ་
འོད་འབར་བ། སྦྲུལ་མགོ་གདེངས་ཀ་བདུན་པ། གདེངས་ཀ་གསུམ་གྱི་ཀླུ་མོ་དང་གཉིས་ཀ་གནས་ཤིང་པདྨ་བསྣམས་པའི་ཕྱག་གོ། ལྷ་མོ་ཞལ་འགྱུར་བའི་འོག་ཏུ་བྱིན་པ་ལ་མགོ་
སྐྱེས་འཕྱང་བ། ཐམས་ཅད་ཀྱང་མཐོང་བའི་དུག་ཅན། རིན་པོ་ཆེའི་དབུ་རྒྱན་ཅན། རྒྱན་སྣ་ཚོགས་ཀྱིས་བརྒྱན་པ། སྦྲུལ་མགོའི་གདེངས་ཀའི་ནོར་བུའི་འོད་ཀྱིས་མུན་པ་ཐམས་
ཅད་འཇོམས་པ། སྙིང་གར་པདྨའི་ཐལ་མོ་སྦྱར་བ། སེམས་མི་དགའ་ཞིང་འཇིགས་པས་སྐྲག་ནས་སྐྱུག་ཅིང་སྦྲུལ་མགོ་ནས་ཆུའི་རྒྱུན་འབབ་པ། ལྷོ་ཕྱོགས་སུ་ནོར་རྒྱས་ཤིན་ཏུ་
སེར་བ༑ འཇོག་པོ་དཀར་ཞིང་དམར་བ་ནུབ་ཕྱོགས་སུའོ། །བྱང་ཕྱོགས་སུ་གནས་པའི་ཀརྐྐོ་ཊ་ལྗང་སྔོན་ནོ། །མེའི་ཕྱོགས་སུ་དུང་སྐྱོང་དཀར་པོའོ། །བདེན་བྲལ་དུ་པདྨ་ཅུང་ཞིག་སེར་
བའོ༑ ༑རླུང་དུ་པདྨ་ཆེན་པོ་ཅུང་ཞིག་དམར་པོའོ། །དབང་ལྡན་དུ་རིགས་ལྡན་སྔོན་པོའོ། །དེ་ལྟར་ཤར་ལ་སོགས་པའི་སྒོར་གནས་པའི་སྒོ་སྐྱོང་བཞི་དགོད་པར་བྱའོ། །ཨོཾ་ཨཱ་ལོ་ཧཱུཾ་

90-1-147a


སརྦ་ནཱ་ག་ཨཱ་ཀཪྵ་ཡ་ཛཿསྭཱཧཱ། ཞེས་བྱའོ། །ཨོཾ་ཏཱ་ལོ་ཧཱུཾ་སརྦ་ནཱ་ག་ཎ་པྲ་བེ་ཤ་ཡ་ཧཱུཾ་སྭཱཧཱ། ཨོཾ་ཀཱ་ལོ་ཧཱུཾ་སརྦ་ནཱ་ག་ན་བནྡྷ་ཡ་བཾ་སྭཱཧཱ། ཨོཾ་སཙྪ་ལོ་སཾ་བ་མུརྟྟ་ཊ་
ཧཱུཾ་སརྦ་ནཱ་ག་ན་བ་ཤ་བ་ན་ཡ་ཧོཿསྭཱཧཱ། དེ་ནས་མེ་ལ་སོགས་པའི་མཚམས་རྣམས་སུ་ཀླུ་རྣམས་གནོན་ཅིང་གནས་པའི་ལྷ་མོ་འདྲ་ལ་སོགས་པ་བསམ་པར་བྱའོ། །ཞེས་གནས་
པ་ནི༑ གོ་རིམ་སྔོན་བཞིན་དུ་ཀླུ་བརྒྱད་པོའི་མིང་བྲི་བར་བྱའོ་ཞེས་བྱའོ། །དེ་ནས་ཆོ་ག་འདིས་དགེ་བའི་སྐར་མ་བཟང་པོ་རྒྱལ་ལ་གུས་པའི་མཆོད་པ་ལྔ་དང་ལྡན་པས་ཐང་སྐུ་
གསལ་བར་སྐྲ་ཉག་དང་བྲལ་བ་གསོ་སྦྱོང་དང་ལྡན་པའི་ལྷ་བཟོས་སྟེང་ཁེབས་ཡོད་པའི་ཕྱོགས་གཅིག་ཏུ་བྲི་བར་བྱའོ། །ཕྱིས་ནི། དགེ་སློང་རྣམས་དང༌། གཞོན་ནུ་མ་རྣམས་
ལ་སྟོན་མོ་བྱའོ། །དེ་ནས་ཆར་མེད་པའི་དུས་སུ་མཉམ་པར་བཞག་པའི་སྔགས་པས་ལེགས་པར་ཁྲུས་དང་གཙང་སྤྲ་བྱས་པས་ངེས་པ་ལ་གནས་ཏེ་འོ་མ་བཏུང་ཞིང་གོས་
ནག་པོ་གྱོན་ཏེ་གྲོགས་བཟང་པོ་དང་དེ་བཞིན་དུ་བྱའོ། །མཐོང་བའི་མཚེའུ་འམ། མཚོ་དང༌། ཆུ་དང༌། རྫིང་བུའི་འགྲམ་གྱི་ཀླུ་གནས་པའི་ཆུ་མིག་གམ། ལྷ་གནས་སམ། གཞན་
ཡང་ཡིད་དགའི་གནས་སུ་ཁང་པ་བྱའོ། །དེ་ལ་ལྕི་བས་དཀྱིལ་འཁོར་བྱས་ལ་སྐུ་གཟུགས་བཀྲམ་སྟེ་སྣ་ཚོགས་ཀྱི་ཁ་དོག་གི་བ་དན་རྒྱལ་མཚན་རྩེ་མོར་བཞག་ལ་བྲི་བར་བྱའོ། །

90-1-147b


བླ་རེ་བྲེས་ལ་སྐེ་ཚེ་དང་བཅས་པའི་ཡུངས་ཀར་དང་འབྲས་སཱ་ལུ་ལ་ཚོས་བྱས་པའི་ཚོན་གྱིས་གྲུ་བཞི་སྒོ་བཞི་པའི་དཀྱིལ་འཁོར་བྲི་བར་བྱའོ། །ཕྱི་རོལ་དུ་པདྨ་ཆེན་པོ་ལ་རླུང་གི་དཀྱིལ་
འཁོར། དེའི་དབུས་སུ་གཙོ་བོའི་གནས་སུ་པདྨ་འདབ་མ་བརྒྱད་པ་འོད་འཕྲོ་བ། འཇིག་པའི་དུས་ཀྱི་མེ་ལྟ་བུ་རྡོ་རྗེ་ལྟེ་བ་ལ་ཧཱུཾ། རྒྱ་མཚོར་འགྲོ་བའི་ཆུ་བོའི་ངོགས་ཀྱི་ས་དང་གྲོག་མཁར་
གྱི་ས་དང་ལྡན་པའི་ཀླུའི་གཟུགས་བརྙན་བྱས་ལ་པདྨ་འདབ་མ་བརྒྱད་ལ་གཞག་པར་བྱའོ། །རང་གི་འཁོར་གྱིས་ཡོངས་སུ་བསྐོར་ཅིང་ཕན་ཚུན་ལོགས་གཉིས་ན་ཀླུ་གནས་པ་ཐལ་
མོ་སྦྱར་བས་འདུག་པའོ། །ཀླུའི་སྙིང་གར་ཧཱུཾ་ངོ༌། །མགྲིན་པར་ཕུའོ། །མཇུག་མ་ལ་འཇམ་གྱིས་དཀྲིས་པའོ། །སྦྲུལ་མགོའི་གདེངས་ཀའི་ནོར་བུའི་འོད་ཐམས་ཅད་འབར་བའི་མེ་ལྟ་བུ་
ཀླུ་བརྒྱད་པོ་ཞེས་བྱའོ། །དྲི་ཞིམ་པོ་དང༌། ཙནྡན་གྱིས་ཡན་ལག་བྱུགས་ཤིང་མེ་ཏོག་ཕྲེང་བས་བརྒྱན་ཏེ་དྲ་བ་དང་དྲ་བ་ཕྱེད་པ་དབྱངས་པ། ཀུ་མུད་དང༌། ཨུཏྤ་ལ་དང༌། པདྨ་དཀར་པོ་
དང༌། མ་ལོ་ཀའི་མེ་ཏོག་གིས་རྣམ་པར་བཀྲམ་ལ་ཆུས་ཡོངས་སུ་བཀང་བའི་བུམ་པ་བརྒྱད་ཀྱང་གཞག་པར་བྱའོ། །མར་མེ་བརྒྱད་རྟག་ཏུ་སྦར་བར་བྱའོ། །སའི་ཁམ་སྐྱོང་བ་བརྒྱད་
འོ་མས་ཡོངས་སུ་བཀང་ལ་གཞག་པར་བྱའོ། །རོ་ཐམས་ཅད་ཀྱི་གཏོར་མ་ཞོ་དང༌། སྦྲང་རྩི་དང༌། མར་དང༌། ཤ་ཁ་ར་དང༌། འབྲས་ཀྱི་ཟན་དང་ཡང་དག་པར་ལྡན་པར་སྦྱིན་པར་

90-1-148a


བྱའོ༑ ༑སྤོས་དང་ཡུངས་ཀར་ཡོངས་སུ་དག་པར་བྱའོ། །ཨོཾ་བ་ནཱ་མ་སི་ཞེས་བྱ་བ་དང༌། ཨོཾ་ནཱ་མ་སྭཱཧཱ་ཞེས་བྱ་བ་སྟེ། དགའ་བོ་ཤར་ཕྱོགས་སུའོ། །ཨོཾ་ཁ་ལ་སྭཱཧཱ་
ཞེས་བྱ་བས་ནོར་རྒྱས་ལྷོ་ཕྱོགས་སུའོ། །ཨོཾ་སུ་སྭཱཧཱ་ཞེས་བྱ་བས་ཀརྐྐོ་ཊ་བྱང་ཕྱོགས་སུའོ། །ཨོཾ་བ་མ་སྭཱཧཱ་ཞེས་བྱ་བས་དུང་སྐྱོང་མེའི་ཕྱོགས་སུའོ། །ཨོཾ་ཕཊ་སྭཱཧཱ་ཞེས་བྱ་བས་
པདྨ་སྲིན་པོའི་ཕྱོགས་སུའོ། །ཨོཾ་དྷ་ཀ་དྷ་ཀ་བི་སི་སྭཱཧཱ་ཞེས་བྱ་བས་པདྨ་ཆེན་པོ་རླུང་གི་ཕྱོགས་སུའོ། །ཨོཾ་བ་སྭཱཧཱ་ཞེས་བྱ་བས་རིགས་ལྡན་དབང་ལྡན་དུའོ། །ཐལ་མོ་གཉིས་
བཀན་ཏེ་མཐེའུ་ཆུང་གཉིས་རྩེ་མོ་ཁབ་ལྟ་བུར་བྱས་ལ་སྲིན་ལག་གཉིས་དེའི་རྒྱབ་ནས་གཤིབས་ཏེ་སྲིན་ལག་གཉིས་ཀྱི་ཚིགས་གསུམ་པར་གུང་མོ་གཉིས་ཀྱི་རྩེ་མོ་
གཤིབས་ལ་སྡིགས་མཛུབ་གཉིས་དང་མཐེབ་ཆེན་གཉིས་སོ་སོར་རྩེ་མོ་བཀུག་སྟེ་གདེངས་ཀ་ལྟར་བྱའོ། །ཀླུའི་དབང་པོ་ཐམས་ཅད་ཀྱི་སྙིང་པོའི་ཕྱག་རྒྱའོ། །ལག་པ་
གཉིས་ཐལ་མོ་སྦྱར་བ་བྱས་ལ་མཐེ་བོང་གཉིས་ཀྱི་སྟེང་དུ་གུང་མོ་གཉིས་དང་སྲིན་ལག་གཉིས་ཀྱི་ཚིགས་གསུམ་བསྐུམས་པར་བྱས་པ་ནི། གཤིན་རྗེ་མཐར་བྱེད་ཀྱི་ཕྱག་
རྒྱའོ༑ ༑ཨོཾ་ཡ་མཱནྟ་ཀཱ་ཡ་ཧཱུཾ། དེ་ལྟར་རང་རང་གི་སྔགས་དང༌། ཕྱག་རྒྱ་བཀུག་ལ་ཡང་དག་པར་བརྗོད་དེ། ཕྱིས་ནི། རིག་སྔགས་འཆང་བས་ཁམ་སྐྱོང་གསར་པའོ་མས་

90-1-148b


བཀང་བ་སྔགས་དང་བཅས་པས་བཟུང་སྟེ་སྐེམ་ན་ཆད་ཆུའི་ནང་དུ་བཅུག་ལ་འོད་ཟེར་ཅན་གྱི་བསྙེན་པ་དང་བཅས་པའི་ང་རྒྱལ་གྱིས། སྔོན་དུ་གསུངས་པའི་གསང་སྔགས་ཀྱིས་ཀླུ་
རྣམས་བསྐུལ་ཞིང་བཟླས་པ་བྱའོ། །དེ་ནས་མཉམ་པར་བཞག་པའི་སྔགས་པས་ཕྱིར་སོང་ནས་ལྷའི་ཁང་པར་ཞུགས་ཏེ་དཀྱིལ་འཁོར་གྱི་ཤར་སྒོར་སྔོན་དུ་གསུངས་པའི་ཐབ་ཁུང་
དུ་ཇི་ལྟ་བུའི་ཆོ་གས་མ་ལ་སྐེ་ཚེ་དང༌། རྒྱ་མ་ཚྭ་དང༌། རྟ་གསོད་ཀྱི་མེ་ཏོག་དང་བཅས་པའི་ཚ་བའི་མར་ནག་དང་སྦགས་ཏེ་སྦྱིན་སྲེག་བྱའོ། །དེ་ནས་ཀླུ་ཐམས་ཅད་ཀྱིས་ཆར་གྱི་རྒྱུན་
འབེབས་པར་བྱེད་དོ། །ཡང་ན་སྔགས་ཀྱི་སྦྱོར་བ་བརྗོད་པར་བྱ་སྟེ། ནམ་མཁའི་དབུས་སུ་ངེས་པར་མཱཾ་ལས་སྐྱེས་པའི་འོད་ཟེར་ཅན་གསེར་མདོག་དང་ལྡན་པའི་གཞོན་ནུ་མའི་གཟུགས་
རྒྱན་ཐམས་ཅད་ཀྱིས་བརྒྱན་པ། གོས་སྔོན་པོ་དང་བཅས་པ། སྣ་ཚོགས་པའི་ཤང་འགག་དང་སྟོད་གཡོགས་ཅན། སྔོན་དུ་བསྟན་པའི་མཚན་མའི་ཕྱག་རྒྱ་དང་ལྡན་པ། ཕྱག་དྲུག་
པ༑ པདྨ་ཁ་ཕྱེ་བ་ལྟ་བུའི་ཞལ། བནྡུ་ཛཱ་མའི་མེ་ཏོག་ལྟ་བུའི་མཆུ། ཨུཏྤ་ལ་སྔོན་པོ་ལྟ་བུའི་སྤྱན། མཆོད་རྟེན་དབུ་ལ་བརྒྱན་པའི་མགོ་སྐྱེས་ཅན། རྒྱབ་ཏུ་ཟླ་བ་དང་མཆོད་རྟེན་གྱི་
རྐེད་པ་ལས་སྐྱེས་པའི་ཤིང་མྱ་ངན་མེད་ཀྱི་སྡོང་པོའི་མེ་ཏོག་གི་རྣམ་པས་ཉེ་བར་བརྒྱན་པ། གསེར་གྱི་མདོག་ལྟ་བུའི་ཕག་པ་ལ་ཞོན་པ། ཕག་པའི་དབུས་སུ་ཕྱག་རྒྱས་བཅིངས་ལ།

90-1-149a


སྔགས་བཟླས་ཤིང་ལྷ་མོ་བསྒོམས་པར་བྱས་ན། དགའི་དཔུང་གི་ནང་དུ་ལྷ་མོ་འགྲོ་ཡང་བལྟར་མེད་དོ། །གཟུང་དུ་མེད། བཅིང་དུ་མེད། དགག་ཏུ་མེད་
བརྒལ་དུ་མེད། རྨོངས་པར་བྱར་མེད། ཆད་པས་གཅད་དུ་མེད། མགོ་འབྲེག་ཏུ་མེད། བཞུར་མེད། ཚིག་པར་བྱར་མེད། དགྲའི་དབང་དུ་མི་འགྲོའོ། །ཨོཾ་མཱ་རཱི་ཙྱཻ་བཏྟཱ་ལི། བཱ་
དཱ་ལི༑ བ་རཱ་ལི༑ བཱ་རཱ་ཧཱ་མུ་ཁི། སརྦ་དུཥྚ་པྲ་དུཥྚཱཾ། ཙཀྵུ་རྨུ་ཁཾ། བནྡྷ་བནྡྷ་སྭཱཧཱ། སྔགས་འདིས་ལས་བྱའོ། །དལ་བུས་དལ་བུས་རླུང་ཁ་སྦྱར་བཅུག་ཅིང་བཀག་ལ་རྩལ་
སོར་མོས་བསྡམས་ལ་སྣའི་བུ་ག་གཉིས་ནས་རླུང་ཕྱིར་ཕྱུང་ནས་བསྡུ་ཞིང་དེ་ལྟར་ལྷ་མོ་དྲན་པར་བྱས་ཏེ་སྔགས་བཟླས་པར་བྱའོ། །གོས་ཀྱི་ཐ་མ་ལ་ལན་ཉི་ཤུ་རྩ་གཅིག་
བཟླས་ཏེ་ཁ་དང༌། མིག་དང༌། ལྕེ་བསྡམས་ཤིང་གནས་ཏེ་མདུད་པ་བྱའོ། །རྐུན་མ་གདུག་པ་ཅན་ཐམས་ཅད་བཅིངས་ནས་གནས་པ་ཡིན་ནོ། །ལྷ་མོ་བསམ་ཞིང་སྔགས་
དྲན་ན༑ ནགས་ངན་པའི་ལམ་དུ་འགྲོ་ན་ཡང་སྔགས་པས་རྐུན་མའི་ནང་དུ་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད་
ཅེས་བྱ་བ་ལ་སོགས་པ་ཡང་དག་པའི་ཆོ་ག་བྱའོ། །རྒྱལ་ལ་གཞོན་ནུ་མས་བཀལ་བའི་སྐུད་པ་མཆད་པ་སུམ་སྒྲིལ་དུ་བྱས་ལ་ལན་ཉི་ཤུ་རྩ་གཅིག་ཏུ་བཟླས་ཏེ་ཕག་གི་


90-1-149b


ཁྲག་དང༌། གིའུ་ཝང་གཉིས་ཀྱིས་བྱུགས་ལ་བཟླའོ། །སྔགས་དང་བཅས་པའི་མིང་བཅུག་སྟེ་མདུད་པའི་ཕྲེང་བ་ཉིད་བྱས་པ་ནི། ལན་ཉི་ཤུ་རྩ་གཅིག་ཏུ་མདུད་ལ་གོས་ཀྱི་ཐ་
མའམ་ལག་པར་བཅངས་ལ་རྣ་བར་ཕག་གི་མཆེ་བ་བཅུག་ནས་འགྲོ་ན་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་
པས་གཅད་དུ་མེད། མགོ་འབྲེག་ཏུ་མེད་ཅེས་བྱ་བ་ལ་སོགས་པ་ཕག་གི་རྣ་བའི་སྨན་རྩ་བ་དང༌། མེ་ཏོག་དང་བཅས། གིའུ་ཝང་དང༌། ཕག་པའི་སོས་སྐར་མ་རྒྱལ་ལ་ལྡོང་རོས་དང་
མཉེ་ཞིང་གཤིབས་ཏེ་རིལ་བུ་བྱས་ལ་གྲིབ་མ་ལ་བསྐམས་ཏེ་རྒྱལ་པོ་ཆེན་པོ་དབང་ཕྱུག་དང་ཕྲད་པའི་དུས་སུ་དཔྲལ་བ་ལ་ཐིག་ལེ་བྱས་ན་དབང་དུ་འགྱུར་རོ། །ཛ་ཡནྟའི་འབྲས་བུ་
དང༌། རྣམ་པར་རྒྱལ་བ་དཀར་པོའི་འབྲས་བུ་དང༌། གིའུ་ཝང་དང་ལྷན་ཅིག་ཇི་སྲིད་སྐར་མ་རྒྱལ་ལ་ཕག་གི་སོས་མཉེ་ཞིང་གཤིབས་ཏེ་དཔྲལ་བར་ཐིག་ལེ་བྱས་ན། རྒྱལ་པོ་
ཆེན་པོ་དབང་ཕྱུག་གིས་མཐོང་ན་དགའ་བར་འགྱུར་ཏེ་ཁྲོ་བ་མེད་དོ། །གཡུལ་ངོར་བྱས་ན། རྒྱལ་བ་ཐོབ་པར་འགྱུར་རོ། །ཡུལ་ཆོས་བྱེད་པའི་ནང་དུ་ཡང་པུ་ཏྲ་ཛ་རེ་དང༌། ཨ་པ་ན་ཙ་ཏི་
ཀ་དང༌། རུ་ཏནྟི་དང༌། དཎྜོཏ་པ་ལ་དང༌། ལུས་ཀྱི་རྨ་ལས་བྱུང་བའི་དྲི་མ་དང༌། མིག་གི་དྲི་མས་བྱས་པའི་ཕྱེ་མ་རེག་པ་ཙམ་གྱིས་སྐྱེ་འགྲོའི་བུད་མེད་དབང་དུ་འགྱུར་རོ། །ཨ་ཤ་པ་ཙ་ཏི་

90-1-150a


ཀ་དང༌། ཀྲནྟ་དང༌། སྲན་ཏི་དང༌། ལག་སྨིན་དང༌། རྨ་ནས་བྱུང་བ་དང༌། མིག་གི་དྲི་མ་དང༌། མིག་ཆུའི་སྔགས་བཟླས་ན། དེ་མ་ཐག་ཏུ་རྒྱལ་པོ་དབང་ཕྱུག་གི་
བུད་མེད་རྣམས་ཀྱང་དབང་དུ་བྱེད་དོ། །ཏྲནྟ་ནི། ཁྱབ་འཇུག་རྣམ་པར་གནོན་པ་ལ་བྱའོ། །པྲ་ཙནྟ་ནི། ལྡུམ་བུ་རྟག་ཏུ་སྡུན་མ་ལ་བྱའོ། །ཨ་ན་པ་ཅི་ཏ་ཀ་ནི། ལྡུམ་བུ་ཐལ་མོ་སྦྱར་
བ་ལྟ་བུ་ལ་ཤེས་པར་བྱའོ། །སྡུན་མ་དང༌། དཎྜོཏྤ་ལ་དང་ལྷན་ཅིག་པ་ནི། བུད་མེད་དབང་དུ་བྱེད་པར་འགྱུར་རོ། །སཱུཪྱ་བརྟ་དང༌། མིག་སྨན་དང༌། དབང་པོ་ལག་པ་དང༌། མི་འཇིགས་
པའི་ལག་པ་དང༌། དེ་རྣམས་ཕྱུང་བའི་རྩ་བ་དང༌། སི་ཀ་དང༌། ཧ་རི་ཏི་བྷུ་བ་ཧ་ན་དང༌། དུང་དང་འདི་རྣམས་ཕྱེ་མར་བྱས་ཏེ་མིག་གི་ཆུས་སྦྱངས་ཏེ་བདག་ཉིད་ཀྱི་མྱོས་བྱེད་དང་
བཅས་པ་རང་གི་བུད་མེད་ཀྱི་ཚོགས་དེ་མ་ཐག་ཏུ་དབང་དུ་འགྱུར་རོ། །དྲན་པ་ཙམ་གྱིས་མཆོག་ཏུ་གྱུར་པའི་བུད་མེད་བཅོམ་ལྡན་འདས་མ་བསམ་དུ་ཟིན་ཀྱང་ཡང་ངེས་པར་དྲན་
པའི་མཚོན་ཆས་ཨརྒ་དཀར་པོ་སྡོང་པོའི་རྩ་བ་དང༌། བཙོད་དང༌། ལང་པའི་བྱིའུ་དང༌། རུ་རྟ་དང༌། རང་གི་ལུས་ཀྱི་རྨའི་ཁྲག་དང༌། མིག་གི་དྲི་མ་དང་བསྲེས་པ་ནི། རང་གི་མྱོས་
བྱེད་ཀྱིས་ཁམས་གསུམ་ཡང་དབང་དུ་བྱེད་དོ། །སཧྶི་ར་མ་ས་ར་མོང་དཀར་པོ་དང༌། ཨ་ས་ཀ་ཏ་ས་ར་མ་ཕྱེ་མར་བྱ་སྟེ། དེ་རྣམས་ཀྱི་ཕྱེ་མས་ནི། རང་གི་ཁྱོ་མ་ཡིན་པ་ངོ་མི་ཤེས་


90-1-150b


པ་གདུལ་དཀའ་བ་ཡང་དབང་དུ་འགྱུར་རོ། །མི་ཤེས་པ་ཡང་རང་གི་ས་བོན་དང་ལྡན་པས་སྐར་མ་རྒྱལ་ལ་བྱས་ན་དབང་དུ་བྱེད་དོ། །ར་དྲུ་ཏི་དང༌། སྔོ་མཀྵི་བ་ཀི་དང༌། རང་གི་མྱོས་
བྱེད་ཀྱིས་སྦངས་ཤིང་བསྲེས་ཏེ། སེང་ལྡེང་གི་ཤིང་གི་ནང་ནས་བྱུང་བའི་ཁེ་ལེ་ས་རི་ལུ་དང༌། ཏམྦུ་ལེན་ལྷན་ཅིག་ཏུ་སུམ་ཅུ་པའི་བདག་པོས་ངེས་པར་རང་གི་ཆུང་མ་དབང་དུ་བྱེད་
དོ༑ ༑དུར་བ་དཀར་པོ་དང༌། རི་དྭགས་ཀྱི་དུར་བ་དང༌། གིའུ་ཝང་དང་ལྷན་ཅིག་ཏུ་བྱས་ཏེ་དཔྲལ་བར་ཐིག་ལེ་བྱས་ན། མཐོང་བ་ཙམ་གྱིས་རྒྱལ་པོ་ཡང་དབང་དུ་འགྱུར་རོ། །ནཱ་ག་ག་
སར་དང༌། དེ་བཞིན་དུ་པདྨ་གེ་སར་དང༌། ཙནྡན་དམར་པོ་དང༌། དེ་བཞིན་དུ་ཀུ་མུ་ད་དང༌། ཨུཏྤ་ལ་དང༌། ལྡོང་རོས་དང༌། ཤིང་ཏ་ལ་དང་བཅས་པའི་གིའུ་ཝང་དང༌། བར་ཧ་ཀནྟ་
དང༌། ཁྱབ་འཇུག་གིས་གནོན་པ་དང༌། ཕག་གི་ཁྲག་གིས་རིལ་བུ་བྱས་ལ་འོད་ཟེར་ཅན་གྱི་སྔགས་བཟླས་ན། དཔྲལ་བར་ཐིག་ལེ་དང༌། སྤྱི་བོ་དང༌། མགྲིན་པ་དང༌། སྙིང་ག་
དང༌། ལག་པ་གཉིས་དང༌། དེ་བཞིན་དུ་ལྟེ་བ་དང༌། རྐང་པ་གཉིས་སུ་ཕྱོགས་སུ་བྱས་ན་ཆེན་པོར་གྱུར་པས་གནོད་སྦྱིན་བཞིན་དུ་གནོད་སྦྱིན་འདོད་པའི་གཟུགས་འཛིན་ཅིང་
ས་གཞི་ལ་ལོངས་སྤྱོད་དོ། །དེ་ཡང་བལྟར་མེད། གཟུང་དུ་མེད། བཅིང་དུ་མེད། དགག་ཏུ་མེད། བརྒལ་དུ་མེད། རྨོངས་པར་བྱར་མེད། ཆད་པས་གཅད་དུ་མེད། །མགོ་འབྲེག་ཏུ་མེད།

90-1-151a


བཞུར་མེད། དགྲའི་དབང་དུ་འགྲོ་བར་མི་འགྱུར་རོ། །མ་ཧེའི་ཤ་བཏོགས་པའི་སྣ་དག་གསེར་ཤིང་ལ་བསྲེགས་པ་དང་བཅས་པ་དང༌། རོ་བསྲེགས་པའི་
ས་དང༌། ཐལ་བ་དང༌། བུད་མེད་ཤི་བའི་ལག་གདུབ་རོ་བསྲེགས་པའི་ཤིང་གིས་བསྲེགས་ལ་དྷ་དུ་རའི་ཁུ་བས་བསད་དེ་ཕྱེ་མ་དང༌། རང་གི་མྱོས་བྱེད་ཀྱིས་བྱས་ན། ལྷའི་
དབང་པོའི་བུ་མོ་ཡང་དེ་མ་ཐག་ཏུ་དབང་དུ་འགྱུར་རོ། །ཁག་བ་ཏའི་འཁོར་ལོ་དང༌། ལྷའི་དབང་པོ་སྦས་པ་དང༌། ལྡོང་རོས་དང༌། གིའུ་ཝང་དང༌། དྲི་མ་དང་ལྡན་པས་ཐིག་ལེ་
དཔྲལ་བར་བྱས་ན། དབང་དུ་འགྱུར་རོ། །ཁག་བ་ཏའི་འཁོར་ལོ་དང༌། དབང་པོ་སྦས་པ་དང༌། ཨ་ན་པ་ཏི་ཛ་ཏ་ཀ་དང༌། སྔུན་མ་དང༌། མིག་གི་མཆི་མས་སྦངས་པའི་ཕྱེ་མ་ནི།
མིའི་བདག་པོའི་བུད་མེད་ཀྱང་དེ་མ་ཐག་ཏུ་དབང་དུ་བྱེད་དོ། །གསར་དུ་བག་མ་བྱས་པའི་ཁྱོ་བོ་ཤི་བའི་མི་རོའི་མེ་ཏོག་དང༌། བནྡུ་ཀ་འཕྲོག་བྱེད་ཀྱི་སྤྱི་བོར་འཁོད་པའི་མེ་ཏོག་
དང༌། མི་ཤི་བའི་བུད་མེད་དང་ལྷན་ཅིག་ཏུ་བསྲེགས་པའི་ཐལ་བ་དང་བཅས་པས་བུད་མེད་ལ་བསྣུན་པ་ཙམ་གྱིས་རང་གི་ཕྱི་ནས་འོང་ངོ༌། །ཁྱབ་འཇུག་གནོད་པ་དང༌། དབང་
པོ་སྦས་པ་དང༌། ལག་ཁྲ་ན་དང༌། སྡུན་མ་དང་བཅས་པའི་སྦྲུལ་གྱི་ཞང་པོ་དང༌། མིག་གི་མཆི་མས་སྦངས་པའི་ཕྱེ་མ་དང༌། དབང་པོའི་ཆུང་མ་ཤི་ཙའང་དེ་མ་ཐག་ཏུ་དབང་དུ་


90-1-151b


བྱེད་དོ༑ ༑ལག་པ་གཉིས་མཉམ་པར་བྱས་ཏེ་ཐལ་མོ་གཉིས་བསྣོལ་བར་བྱ་བའམ་ཁ་བྱེ་བར་བྱའོ། །མཐེ་བ་ཆེན་གྱི་སྲིན་ལག་གཉིས་བཟུང་སྟེ་གུང་མོའི་སོར་མོ་གཉིས་ཡང་
དག་པར་སྦྱར་ལ་སྡིགས་མཛུབ་གཉིས་འཁྱིལ་བའི་རྣམ་པར་བྱིས་ཏེ་སྐྱིལ་ཀྲུང་དུ་གནས་པས་ལྟེ་བའི་ཕྱོགས་སུ་དགོད་དོ། །ཕྱག་རྒྱ་མཆོག་གི་གཙོ་བོ་འདི། །ལས་རྣམས་ཀུན་
ལ་སྦྱར་བར་བྱ། །མཆོག་ལ་རབ་ཏུ་བསྔགས་པ་སྟེ། །ཐ་མ་ཡང་ནི་འབྲིང་ལ་ཡང༌། །མྱུར་དུ་དངོས་གྲུབ་འདི་ཡིས་བྱེད། །ཐམས་ཅད་དུ་འགྲུབ་མཆོད་པ་འོ། །བསོད་ནམས་ཆེན་པོ་
དག་བྱེད་པ། །བཀྲ་ཤིས་སྐྱོན་རྣམས་མེད་པར་བྱེད། །སྡིག་པ་ཐམས་ཅད་འཇོམས་བྱེད་པའི། །ཕྱག་རྒྱ་འདི་ནི་དངོས་གྲུབ་རྒྱུ། །འདི་ནི་སྦྱོར་བ་གཞན་ཡིན་ཏེ། གསེར་གྱི་མདོག་གི་
ཕག་བསྒོམས་ལ་དེའི་སྟེང་དུ་འོད་ཟེར་ཅན་མ་གོས་དཀར་པོའི་ཤམ་ཐབས་ཅན་ཕག་པའི་ཚོགས་ཀྱིས་ཡོངས་སུ་བསྐོར་བར་བསྒོམ་པར་བྱའོ། །དེའི་དབུས་སུ་མཆོད་རྟེན་དང༌།
གཡོན་པའི་ཕྱག་ན་ཤིང་མྱ་ངན་མེད་ཀྱི་ཡལ་ག་མེ་ཏོག་དང་བཅས་པའི་ཕྱག་ཅན་བསྒོམ་པར་བྱའོ། །འཇིགས་པ་ཆེན་པོའི་དུས་སུ་བདག་ཉིད་དེ་བསམས་ཏེ་སྙིང་གར་རང་གི་
ཆོས་གོས་ཀྱི་མཐའ་བཟུང་སྟེ་ལན་བདུན་དུ་བསྔགས་ཏེ་མདུད་པ་བྱས་ཏེ་སྔགས་བཟླས་ཞིང་ལམ་དུ་འགྲོ་ན། རྒུན་མ་ལ་སོགས་པའི་འཇིགས་པ་མི་འབྱུང་ངོ༌། །དེ་ནས་གནས་

90-1-152a


བདེ་བར་ཕྱིན་ན་མདུད་པ་དགྲོལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་མཱ་རཱི་ཙྱཻ། དེ་བ་ཏཱ་ཧྲཾ་ད་ཡ་མཱ་བརྟ་ཡི་ཥྱ་མི། ཏདྱ་ཐཱ། ཨོཾ་བདྟཱ་ལི། བ་དཱ་ལི། བ་རཱ་ལི།
བཱ་རཱ་ཧཱ་མུ་ཁི་སརྦ་དུཥྚཾ་ནཱཾ་ཙཀྵུར་མུ་ཁཾ་བནྡྷ་ནི་སྭཱཧཱ། ཁ་འཆིང་བར་བྱེད་པའི་སྔགས་འདི་ཡིན་ནོ། །ཨོཾ་མཱ་རཱི་ཙྱེ། དེ་བ་ཏཱ་ཡཻ། ཨོཾ་བ་དཱ་ལི། བ་རཱ་ལི། བཱ་རཱ་ཧཱ་མུ་ཁི། སརྦ་དུཥྚ་
པྲ་དུཥྚ་ནཱཾ། གྲནྠི་བནྡྷ་མོ་སྭཱཧཱ། འདིས་མདུད་པ་བྱ་སྟེ། མདུད་པ་ལན་བདུན་དུ་བྱས་ལ་གཡོག་པོ་ཇི་སྙེད་པ་དེ་རྣམས་ལ་ཡང་མི་གཟུང་བར་སོ་སོར་མདུད་པ་བྱས་ལ་རང་ཉིད་
ཀྱི་མདུན་དུ་དགྲོལ་དུ་གཞུག་གོ །དཀོན་མཆོག་གསུམ་ལ་ཕྱག་འཚལ་ལོ། །ཡང་དག་རྒྱལ་བ་རྣམས་ལ་ཕྱག་འཚལ་ལོ། །འོད་ཟེར་ཅན་མ་ཡེ་ཤེས་མཚོ། །དེ་ཡི་མཉེས་
ཐབས་བདག་གིས་བརྗོད། །བཏུས་ཤིང་མྱུར་དུ་འགྲུབ་པའི་སྔགས། །མ་ལུས་སྟོང་པར་རྣམ་པར་བསྒོམ། །སྙིང་གར་ཡོངས་སུ་འཁོར་བ་རུ། །བློ་ལྡན་དབྱངས་ཡིག་དང་པོ་
ལས༑ ༑ཟླ་བའི་དཀྱིལ་འཁོར་དམིགས་བྱས་ལ། །དེ་སྟེང་གནས་པའི་ས་བོན་འདི། །གསེར་ནི་བསྲེགས་པ་ལྟ་བུའི་མདོག །འབར་ཞིང་འབར་བ་འཁྲུགས་བཟང་བ། །འཇིག་
རྟེན་གསུམ་སྒྲུབ་བསྒོམ་པར་བྱ། །ས་བོན་སྡེ་ཚན་གཉིས་དང་པོ། །དབྱངས་ཡིག་བཞི་པོ་དབྱེ་བྱས་ལ། །དེ་ཉིད་སྦྱོར་བའི་འོད་ཟེར་ཅན། །དང་པོ་དེ་ཉིད་བསྒོམ་པར་བྱ། །པདྨ་ཟླ་


90-1-152b


བའི་གདན་གནས་ཤིང༌། །སྣ་ཚོགས་གོས་ནི་འཆང་བ་དང༌། །སྒེག་པ་ལ་སོགས་རོ་དང་ལྡན། །བརྒྱད་ཀྱི་ཕྱེད་ཀྱི་ཕྱག་གིས་བརྒྱན། །གཡོན་ན་ཞགས་པ་ཡལ་ག་བསྣམས། །གཡས་
ན་རྡོ་རྗེ་ལྕགས་ཀྱུ་ཕྱག །སྙིང་གར་ཕྱག་རྒྱ་སྔགས་ལྡན་པས། །བལྟས་ན་དངོས་གྲུབ་ཐོབ་པར་བྱེད། །བསྐྱེད་རིམ་རྫོགས་རིམ་སྦྱོར་བ་ཡིས། །རང་གི་དེ་ཉིད་རྫོགས་བྱས་ལ། །ཡི་གེའི་
གྲངས་འབུམ་བཟླས་བསྒོམ་བྱ། །དེ་ནས་དེ་ཉིད་གསུམ་དབྱེ་བས། །སྟོང་ཕྲག་ཁྲོ་བོ་སྦྱིན་སྲེག་བྱ། །དེ་ནས་ཆོ་འཕྲུལ་ཟླ་ཉ་དུས། །དངོས་གྲུབ་ཀུན་སྟེར་དཀྱིལ་འཁོར་དུ། །འཁྲུགས་
ལ་རྒྱ་ཆེའི་མཆོད་པ་བྱས། །སྟོང་ཕྲག་བརྒྱད་ནི་བཟླས་བྱས་ན། །ངེས་པར་དངོས་གྲུབ་ཏུ་ནི་འགྱུར། །དེ་ནས་དེའི་ཕྱིར་བཅོམ་ལྡན་འདས་མ་འོད་ཟེར་ཅན་མའི་ལས་གཞན་གྱི་སྒྲུབ་པ་
ཡིན་ཏེ༑ ཁམ་སྐྱོང་གཉིས་ལ་མཱཾ་ཡིག་གི་དབུས་སུ་བསྒྲུབ་བྱའི་མིང་སྤེལ་བར་བྱས་ལ་ཐལ་བས་ཁམ་སྐྱོང་བཀང་སྟེ་སྐུད་པ་སེར་པོས་དཀྲིས་ལ་འོག་མའི་སྟེང་ནས་རྡོ་རྗེས་མནན་པ་
གསང་བར་བཞག་སྟེ་རྩ་བའི་རིག་པ་བ་ཏཱ་ལི་ལ་སོགས་པ་སྟོང་ཕྲག་བརྒྱད་བཟླས་ན། གང་དུ་འགྲོ་བར་འདོད་པ་དེར་འགྲོ་ཡང་འཇིགས་པ་དང༌། སྐྲག་པ་ཐམས་ཅད་ལས་གྲོལ་བར་
བྱེད་དོ༑ ༑ཏདྱ་ཐཱ། ཨརྐ་མ་སི། མརྐ་མ་སི། ཨུརྨ་མ་སི། བཱ་ནཱ་མ་སི། ཨུ་དཱ་ཡ་མ་སི། གུལྨ་མ་སི། ཙཱི་པ་ར་མ་སི། མཧཱ་ཙཱི་པ་རཱ་མ་སི། ཨནྟརྡྷཱ་ན་མ་སི་སྭཱཧཱ། ན་མོ་རཏྣ་ཏྲ་ཡཱ་ཡ། ཏདྱ་ཐཱ།

90-1-153a


ཨོཾ་ཨཱ་ར་ལི། ཧ་ལོ་ཀ་ནི། སཙྪ་ལོ། སརྦ་མཱུརྟི། རཀྵ་རཀྵ་མཱཾ། སརྦ་བྷ་ཡེ་བྷྱཿཨོཾ་མཱ་རཱི་ཙྱཻ་བཱ་ཏཱ་ཡེ། བ་རཱ་ལི། བ་དཱ་ལི། བཱ་རཱ་ཧཱ་མུ་ཁི། སརྦ་དུཥྚ་པྲ་དུཥྚ་
ནཱཾ༑ མུ་ཁཾ་བནྡྷ་ནཾ་ཀུ་རུ་སྭཱཧཱ། སྔོན་གྱི་ས་བོན་གྱི་ནང་དུ་སྒྲུབ་པ་པོ་སྐུལ་ཚིག་དང་ལྡན་པའི་མིང་བྲིས་ལ་ས་བོན་གྱི་ཕྱི་རོལ་དུ་རིག་པ་འཛིན་པ་བརྒྱད་དང་རྩ་བའི་སྔགས་དང་
བཅས་པ་བྲི་བར་བྱའོ། །ཐམས་ཅད་དུ་ཡི་གེའི་མགོའི་ནང་དུ་བྱས་ཏེ་མ་ཏྲ་གསུམ་གྱིས་དཀྲིས་ལ་སྐྱེས་པ་ལ་ནི། གྲོ་ག་ལ་གུར་གུམ་གྱིས་བྲི་ཞིང༌། བུད་མེད་ལ་ནི། གོ་རོ་ཙ་ན་
ལ་བྲི་བར་བྱའོ། །ཡང་ན་གོས་ལ་བྲིས་ནས་རིག་པ་འཆང་བས་རིག་པ་བཅངས་ན། འཇིགས་པ་ཐམས་ཅད་ལས་སྲུང་བར་འགྱུར་རོ། །ལྷ་དང༌། ལྷ་མ་ཡིན་རྣམས་དང༌། གཞན་
རྣམས་ཀྱིས་ཀྱང་གནོད་པར་མི་ནུས་སོ། །མངོན་པར་འདོད་པའི་སྔགས་ཀྱི་དངོས་གྲུབ་ཐོབ་བོ། །གདུག་པ་ཅན་རྣམས་འཆིང་བར་འདོང་ན། སྔོན་དུ་བསྟན་པའི་ས་བོན་གྱི་ལྟེ་
བར་བནྡྷ་བི་ན་ཞེས་བྱ་བའི་སྐུལ་བའི་ཚིག་དང་ལྡན་པས་བསྒྲུབ་བྱའི་མིང་མངོན་པར་བྲིས་ཏེ་ཐལ་བའི་ཕྱེ་མས་བཀང་བའི་ཁམ་སྐྱོང་ཁ་སྦྱོར་བྱས་ཏེ་དབེན་པའི་གནས་
སུ་བཞག་པར་བྱས་ན། གདུག་པ་ཅན་རྣམས་བཅིང་བར་འགྱུར་རོ། །གསང་བ་ལ་ཨོཾ་དེ་ཉིད་ཀྱང་དུར་ཁྲོད་ཀྱི་རས་ལ་བྲིས་ཏེ་དེ་ཉིད་དུ་སྦའོ། །མི་མཐོང་བར་བྱེད་པ་ནི་།སྔོན་

90-1-153b


དུ་བསྟན་པའི་ས་བོན་གྱི་ལྟེ་བར་བདག་གི་དེ་ཉིད་སྤྲིན་སྔོན་པོ་ལྟ་བུར་བལྟའོ། །འཕྲོ་ཞིང་འབར་བ་ནམ་མཁའ་ལྟ་བུར་བལྟ་སྟེ། ཡི་གེ་གྲངས་ཀྱི་འབུམ་བཟླའོ། །དེ་ནས་བཟུང་སྟེ་
གང་དུ་ཡང་ཐོགས་པ་མེད་དོ། །ཐམས་ཅད་ཀྱིས་མི་ཤེས་པར་བྱ་བར་འདོད་ན། སྔོན་དུ་བསྟན་པའི་ས་བོན་གྱི་ལྟེ་བར་བ་དཱ་ལི་ལ་སོགས་པའི་སྔགས་བྲིས་ལ་རྩེ་བའི་སྔགས་
བཅས་པ་ཁམ་སྐྱོང་ཁ་སྦྱོར་གྱི་ནང་དུ་བཞག་སྟེ་སྐུད་པ་སེར་པོས་དཀྲིས་ལ། དམར་པོ་དང་སེར་པོ་འབར་བ་འཁྲུགས་པའི་མེ་ཏོག་གིས་མཆོད་ལ་དབེན་པའི་གནས་སུ་བཞག་སྟེ་
སྟོང་ཕྲག་བརྒྱད་བཟླས་ན། གང་འདོད་པ་དེར་འགྲོ་ཡང་གདུག་པ་ཅན་ཐམས་ཅད་རྨོངས་ནས་གནས་པ་ཡིན་ཏེ། དེ་མི་མཐོང་ངོ༌། །སྔོན་དུ་བསྟན་པའི་ས་བོན་གྱི་ལྟེ་བར་འཁོར་ལོ་
རྩིབས་བརྒྱད་པ། དེའི་དབུས་སུ་བ་ཏཱ་ལི་ལ་སོགས་པའི་སྔགས་རེངས་པར་གྱིས་ཤིག་ཅེས་བྱ་བའི་བསྐུལ་ཚིག་དང་བཅས་པ་ཁམ་སྐྱོང་ལ་སོགས་པ་ལ་བྲིས་ཏེ་བསྒྲུབ་བྱ་
སེར་པོ་འབར་ཞིང་འཁྲུག་པའི་འོད་ཀྱིས་ནམ་མཁའ་ཁྱབ་པར་དམིགས་ལ། དབེན་པའི་གནས་སུ་བཞག་སྟེ་མེ་ཏོག་སེར་པོས་མཆོད་ནས་སྟོང་ཕྲག་བརྒྱད་བཟླས་ན། རྐུན་མ་
རྣམས་དང༌། གཡུལ་ངོའི་མཚོན་དང༌། དུག་དང༌། མེ་དང༌། གཞན་གྱི་དཔུང་ལ་སོགས་པ་དགོས་པ་ནི། ཐེ་ཚོམ་མེད་པར་རེངས་པར་བྱེད་དོ། །དེ་ནས་བཅོམ་ལྡན་འདས་མ་མཆོག་

90-1-154a


ཏུ་གསང་བ་ལས་ཐམས་ཅད་ཡིད་བཞིན་ནོར་བུའི་འཁོར་ལོ་ཡིན་ཏ། སྔོན་དུ་བསྟན་པའི་ས་བོན་གྱི་ལྟེ་བར་འཁོར་ལོ་རྩིབས་བརྒྱད་པ་བྱས་ཏེ། དེ་ལ་
རྩིབས་བརྒྱད་པ་གོ་རིམ་བཞིན་དུ་ཨརྐྐ་མ་སི་ལ་སོགས་པའི་རིག་པ་བརྒྱད་བྲིས་ལ། བ་རཱ་ལི་ལ་སོགས་པའི་རྩ་བའི་སྔགས་སྐུལ་ཚིག་དང་བཅས་པ་ཕྱི་རོལ་གྱི་མུ་ཁྱུད་ལ་
བྲིའོ༑ ༑འཁོར་ལོའི་རྩི་བས་ལ་རིག་པའི་ལྷ་མོ་བྲིའོ། །དབུས་སུ་ནི། སྐུལ་ཚིག་དང་བཅས་པའི་མིང་བྲིས་ཏེ་ཞི་བ་དང༌། རྒྱས་པ་དང༌། དབང་དང༌། དགུག་པ་དང༌། གསད་པ་
དང༌། བསྐྲད་པ་དང༌། རེངས་པ་དང༌། དབྱེ་བ་དང༌། མངོན་སྤྱོད་ལ་སོགས་པའི་ལས་བྱེད་ན། མངོན་པར་འདོད་པའི་དབང་གིས་རིག་པའི་རྒྱལ་མོ་ཕྱོགས་སྐྱོང་མ་ཆེན་མོ་འདིས་
ཡིད་བཞིན་གྱི་ནོར་བུའི་མཆོག་སྒྲུབ་པ་པོ་རྣམས་གང་འདོད་པ་བྱེད་དོ། །འཕགས་མ་འོད་ཟེར་ཅན་མ་རིག་པའི་རྒྱལ་མོ་ཡིད་བཞིན་གྱི་ནོར་བུའི་འཁོར་ལོ་རྫོགས་སོ།།    །།
དེ་ནས་གཞན་ཡང་བཤད་བྱ་བ། །འོད་ཟེར་ཅན་གྱི་རྟོག་པ་མཆོག །དང་པོ་གུར་གུམ་གྱིས་གྲོ་ག་ལ་བཅོམ་ལྡན་འདས་མ་གཡས་གཡོན་གཉིས་ཀྱི་རྡོ་རྗེ་ཕག་མོའི་ཞལ་
སྔོན་པོའི་ཞལ་འཇིགས་པ་བྲིས་ལ་འོ་མའི་ནང་དུ་བཅུག་ལ་དཀར་པོས་མཆོད་ཅིང་གོས་དཀར་པོ་བྲིས་པ་ནི། ཞི་བར་འགྱུར་རོ། །རྒྱས་པ་ལ་ནི། གིའུ་ཝང་དང་མར་བསྲེས་

90-1-154b


པས་བྲིས་ལ་ཁམ་སྐྱོད་ཁ་སྦྱར་གྱི་ནང་དུ་བཞག་སྟེ་ཆུའི་ནང་དུ་བཅུག་ན། རྒྱས་པར་འགྱུར་རོ། །ཉེ་བར་འཚེ་བ་ཐམས་ཅད་ལ་གཞོན་ནུ་མས་བཀལ་བའི་རས་ལ་ཀཱ་ར་བཱི་རའི་
སྨྱུ་གུས་གིའུ་ཝང་ལ་མངར་གསུམ་གྱི་ནང་དུ་བཅུག་སྟེ་སྔགས་བཟླས་པ་བྱས་ན། ཉེ་བར་འཚེ་བ་ཆེན་པོ་ལས་ཐར་པར་འགྱུར་རོ། །མངོན་སྤྱོད་ཀྱི་ལས་ལ་ནི། དུར་ཁྲོད་ཀྱི་
རས་སམ་མཚོན་གྱིས་བཅད་པའི་རས་ལ་དུག་ལ་སོགས་པས་བྲིས་ཏེ་ཆུ་དོགས་ཀྱི་ས་དང༌། རྒྱལ་པོའི་སྒོའི་ས་དང༌། ལམ་གྱི་བཞི་མདོའི་ས་དང༌། གླང་བུའི་རྭ་ལ་འབྱར་བའི་
ས་དང༌། བསྒྲུབ་བྱའི་ཆུ་བཏུང་བའི་ས་དང༌། ས་ལྔ་ལས་བསྒྲུབ་བྱའི་གཟུགས་བརྙན་བྱས་ཏེ་དེའི་ནང་དུ་བཅུག་ལ་ཚ་བའི་མར་གྱིས་བྱུགས་ཏེ་དུར་ཁྲོད་དུ་སྦས་ལ་ཧེ་རུ་ཀ་
གཡོན་བརྐྱང་བའི་ཞབས་ཀྱིས་མནན་ཤིང་ཁམས་གསུམ་རྣམ་པར་རྒྱལ་བའི་སྦྱོར་བ་དང་ལྡན་པས་སྔགས་བརྒྱ་ཕྲག་བརྒྱད་བཟླས་ན། དེ་མ་ཐག་ཏུ་འཆིའོ། །ཡང་ན་སེང་ལྡེང་
གི་ཕུར་བུས་བཏབ་ལ་དུར་ཁྲོད་ཀྱི་མེ་ལ་གདུངས་པར་བྱས་ན། དེ་མ་ཐག་ཏུ་འཆིའོ། །སྐྲོད་པ་ཡིན་ན། རས་དེ་ཉིད་ལ་བྱ་རོག་གི་སྨྱུ་གུས་ཁྱིའི་འོ་མ་དང༌། དྷ་དུ་རའི་ཁུ་བ་དང༌། དུར་
ཁྲོད་ཀྱི་སོལ་བ་དང་བསྲེས་པས་བྲིའོ། །འབྲས་ཀྱི་ཁུ་བ་ལ་གཟུགས་བརྙན་བྱས་ཏེ་དེའི་ནང་དུ་ལམ་གྱི་བཞི་མདོར་བརྐོས་ཏེ་སྦས་ལ་གཤིན་རྗེའི་གཤེད་ཀྱི་སྔགས་ཀྱི་རྣལ་འབྱོར་གྱི་

90-1-155a


གྱིས་བཟླས་པ་དྲན་ན། དཔག་ཚད་བརྒྱ་ཡིན་ཡང་མི་གནས་སོ། །དབྱེ་བ་ནི། གོས་དེ་ལ་འུག་པའི་སྒྲོའི་སྨྱུ་གུས་དེ་ཉིད་ཀྱི་སོལ་བས་འཁོར་ལོ་ལ་སོགས་པ་
བྲིས་ལ་ཆུ་ངོགས་གཉིས་ཀྱི་ལྷོའི་ཕྱོགས་ཀྱི་ས་བླངས་ལ་བསྒྲུབ་བྱའི་གཟུགས་བརྙན་བྱས་ལ་དེའི་ནང་དུ་བཙུག་སྟེ། དེ་ནས་གཉིས་རྒྱབ་སྤྲད་ལ་སྐྲའི་ཐེ་གུ་དཀྲི་བར་བྱའོ། །
དུར་ཁྲོད་དུ་བཞག་ལ་དེའི་སྟེང་དུ་ལྕི་བའི་ཉལ་ཉིལ་ལ་དུར་ཁྲོད་ཀྱི་ཤིང་གི་མེས་བསྲོ་ཞིང་གདུངས་པར་བྱས་ན། དེ་མ་ཐག་ཏུ་འཕྲོག་བྱེད་དང༌། ཆུང་མ་ཡང་འབྱེད་པར་བྱེད་
ན༑ ས་གཞིའི་སྐྱེ་འགྲོའི་བུད་མེད་ལྟ་སྨོས་ཀྱང་ཅི་དགོས། རེངས་པར་བྱེད་ན། གོས་དེ་ཉིད་ལ་ཡུང་བས་བྲིས་ལ་ཁུ་བ་སེར་པོ་ལ་བྱས་པའི་རྗེ་བཙུན་མའི་ལྟོ་བར་གཞུག་
པ་ནི༑ དེ་ལས་བྱས་པའི་བསྒྲུབ་བྱའི་གཟུགས་བརྙན་བཅུག་སྟེ་མེ་ཏོག་སེར་པོས་མཆོད་ན། ཞག་བདུན་གྱིས་དགྲ་ཆེན་པོ་ཡང་རེངས་པར་བྱེད་དོ། །གཞན་གྱི་དཔུང་རེངས་
པར་བྱེད་ན། དེ་གཉིས་ཀྱི་གོས་ལ་བྱི་བའི་ཁྲག་གིས་ཡལ་ག་བདུན་གྱི་སྨྱུ་གུས་བྲིས་ལ་དེ་ལ་ཕྱུགས་ཀྱི་རས་བཏོན་པའི་ས་དང༌། ལམ་བཞི་མདོའི་ས་དང༌། རྒྱལ་པོའི་སྒོའི་
ས་དང༌། ཆུ་ཀླུང་གི་ངོགས་གཉིས་ཀྱི་ས་ལས་ཚོགས་བདག་བྱས་ཏེ་དེའི་ལྟེ་བར་བཅུག་ནས་ལམ་གྱི་བཞི་མདོར་བརྐོས་ཏེ་སྦས་ལ་ཁམས་གསུམ་རྣམ་པར་རྒྱལ་བའི་རྣལ་

90-1-155b


འབྱོར་གྱིས་སྔགས་འདི་བཟླས་པར་བྱའོ། །དགུག་པ་ནི། བུད་མེད་ཀྱི་ཐོད་པ་ལ་གིའུ་ཝང་དང་ཕག་པའི་ཚིལ། བྱ་མཆིལ་པའི་གཤོག་པའི་སྨྱུ་གུས་བྲིས་ལས་ལ་མ་ལྷུང་པའི་ལྕི་
བས་དཀྱིལ་འཁོར་བྱས་ལ་སྐྲེའི་ཐི་གུ་ལྡན་པས་དེར་བཞག་ན། འགུགས་པར་བྱེད་དོ། །སྐུལ་ཚིག་དང་བཅས་པས་བཟླས་བརྗོད་བྱའོ། །རིལ་པོས་འགུགས་པ་ལ་ནི། དེ་ཁོ་ན་
བཞིན་དུ་བྲིས་ལ་དེའི་སྟེང་དུ་སེང་ལྡེང་གི་མེ་ལ་གདུངས་པར་བྱས་ན། དཔག་ཚད་བརྒྱན་གནས་ཀྱང་འགུགས་སོ། །སྐྱེས་པ་ནི། དེ་ཉིད་ཀྱི་ཐོད་པ་ལ་སྔོན་བཞིན་དུ་བྱའོ། །ཆར་མེད་
པའི་དུས་སུ་ཨུ་དུམ་བ་རའི་ཤིང་ལེབ་ལ་ཙནྡན་དཀར་པོ་ལ་རྨ་བྱའི་སྒྲོའི་སྨྱུ་གུས་འཁོར་ལོ་བྲིས་ལ་འོག་ཏུ་ཀླུའི་རྒྱལ་པོའི་གཟུགས་གྲོག་མཁར་གྱི་སས་བྱས་ལ་དྲི་ཞིམ་པོའི་
པདྨ་འདབ་མ་བརྒྱད་པའི་རྫིང་བུར་བཞག་ལ་ཀཱ་ར་བཱི་ར་དང༌། ནཱ་ག་པུས་པའི་མཆོད་པ་བྱའོ། །ནཱ་ག་བུས་པའི་ཕྱེ་མ་དང༌། གུ་གུལ་གྱི་བདུག་སྦོས་བསྲེགས་ལ་སྟོབས་པོ་ཆེའི་
རྣལ་འབྱོར་གྱིས་གནས་ལ་བསྒྲུབ་བྱའི་སྔགས་ཀྱི་ཡི་གེའི་མུའི་མཐའ་ཅན་དུ་བཟླས་ཤིང་ཤིང་ལེབ་དེ་ཉིད་བཟུང་ཞིང་བཅོམ་ལྡན་འདས་མ་འོ་མའི་མཚོར་གཤེགས་པར་བསམས་
ན༑ འཕྲལ་དུ་ཆར་འབེབས་སོ། །ཡང་ན་གལ་ཏེ་ཆར་མི་འབེབས་ན། དེའི་ཚེ་བཅོམ་ལྡན་འདས་མ་ལ་བློ་དང་ལྡན་པས་གཏུམ་པོའི་ས་བོན་གྱིས་བསྣུན་པར་བྱའོ། །རེངས་པ་ལ་ནི།

90-1-156a


ཁ་འོག་ཏུ་བལྟས་ལ་བཞག་སྟེ་ཐལ་བས་བསྣུན་པར་བྱའོ། །ཕན་ཚུན་དུ་མཐུན་པར་བྱ་བའི་སྦྱོར་བ་ནི། མ་ཏཾ་གའི་རས་ལ་དུར་ཁྲོད་ཀྱི་སོལ་བ་དང༌། ཀུ་
ཤའི་ཁུ་བས་འཁོར་ལོ་བྲིས་ལ་རྐང་པ་གཡོན་པས་མནན་ཏེ་སྐུད་པ་དང་ལྕགས་ཀྱུ་བཟུང་བའི་བརྡ་མཆོག་གིས་རྣལ་འབྱོར་གྱིས་ལ་དྲུད་པར་བྱའོ། །གཞན་ཡང་རིག་སྔགས་
གཅོད་པ་ནི། ཐུན་མོང་གི་རས་ལ་ཆུ་ཤིང་གི་ལོ་མའི་ཁུ་བས་ཆུས་ཁྱེར་བའི་ཤིང་གི་སྨྱུ་གུས་འཁོར་ལོ་བྲིས་ལ་གཅེར་བུ་སྐྲ་གྲོལ་བ་ཞི་བའི་གནས་སུ་འཁོར་ལོས་བསྒྱུར་བ་
ལྟ་བུའི་གོ་འཕང་གི་རྒྱལ་མཚན་གྱི་མགོ་ལ་བཞུགས་སུ་གསོལ་ལོ། །བཅིངས་པ་ལ་ནི། ས་ལ་སོགས་པ་ལ་སྒྲུབ་པ་བྱས་ལ་ཞི་བའི་གནས་སུ་དཀྱིལ་འཁོར་གྲུ་གསུམ་པའི་
དབུས་སུ་བྱི་ལའི་ཁྲག་གིས་འཁོར་ལོ་བྲིས་ལ་དེའི་ནང་དུ་བཅུག་སྟེ་མ་མོའི་ཁང་པར་སྦས་ན། ཕན་ཚུན་འབྱེ་ཞིང་མི་མཐུན་པ་ཆེན་པོར་འགྱུར་རོ། །རྨོངས་པར་བྱ་བ་ལ་ནི།
ཐོད་ལེ་ཀོར་གྱིས་བྱུགས་པ་ལ་དུག་གིས་སྦྲུལ་བྲིས་ཏེ་སྦྲུལ་མགོ་གསུམ་པ་གཡོན་པའི་ལག་པས་བཟུང་ནས་མདུན་དུ་དགྲ་ལ་བསྡིགས་པ། ཟླ་བ་དང་ཉི་མ་གཉིས་ལན་ཉི་
ཤུ་རྩ་གཅིག་ཏུ་གཡས་སུ་བསྐོར་བ་བསྒོམ་པར་བྱའོ། །སྤེལ་ཚིག་དང་བཅས་པའི་སྔགས་བཟླས་ཏེ་དབྱུག་པའི་སྟེང་གི་རྩེ་མོ་ལ་རྡོ་རྗེ་རྩེ་གསུམ་པ། འོག་གི་རྩེ་མོ་ལ་རྡོ་རྗེ་རྩེ་

90-1-156b


གཅིག་པ་བྱས་ན། རྐུན་མ་ལ་སོགས་པས་གནོད་པར་མི་འགྱུར་རོ། །དབྱུག་པ་དེ་འཇིགས་པ་ཆེན་པོ་ལ་ཡང་ཁྱེར་ཞིང་ཡི་གེ་དྲུག་པ་བཟླས་ན། འཇིགས་པ་ཐམས་ཅད་ལས་
ཡོངས་སུ་སྲུང་བར་འགྱུར་རོ། །འོག་ཏུ་ཟླ་བའི་དཀྱིལ་འཁོར་གྱི་སྟེང་དུ་ཡང་ཟླ་བའི་དཀྱིལ་འཁོར་ཨ་ལས་སྐྱེས་པ་དེར་བདག་ཉིད་ཡིབ་པར་བྱའོ། །འོད་ཟེར་ཅན་བདག་ལ་
སྐྱོབས་ཤིག་ཅེས་བྱ་བ་ལ་སོགས་པ་སྔོན་དུ་བསྟན་པའི་སྔགས་བཟླས་པ་བྱའོ། །ཟླ་བ་དང་ཉི་མ་ཕན་ཚུན་འོད་ཟེར་གཉིས་འདྲེས་པ་ནི། འཇིགས་པ་ཐམས་ཅད་ཀྱི་དུས་སུའོ། །
ཉལ་བའི་དུས་སུ་མལ་སྟན་ལ་འདུག་སྟེ་ཙྱེའི་ཡི་གེ་མངོན་པར་བྲིས་ལ་རྐང་པ་གཡོན་པར་བཞག་སྟེ་མི་བསྐྱོད་པ་བསྒོམ་པར་བྱའོ། །དེས་ནི། རྐུན་མས་མི་ཚུགས་ཏེ། བཅིངས་
ཏེ་རྨོངས་ནས་འདུག་གོ །ཡང་ན་བཅོམ་ལྡན་འདས་མ་ནི། ལས་ཀྱི་རྗེས་སུ་འབྲང་བའི་མདོག་ཡིན་ཏེ། དབང་ལ་ནི། དམར་པོ་ཕྱག་གཉིས་པ། གཞུ་དང་མདའ་བསྣམས་པའི་
ཕྱག་ཅན། ཉི་མའི་དཀྱིལ་འཁོར་ལ་གནས་པའོ། །ཞི་བ་ལ་ནི། དཀར་པོ་ཕྱག་བཞི་པ། གཅིག་ན་མཆོག་སྦྱིན་པ། གཉིས་པ་ན་རྡོ་རྗེ་དང༌། གཡོན་པའི་དང་པོ་ན་ཤིང་མྱ་ངན་
མེད་པའི་ཡལ་ག །གཉིས་པ་ན་མི་འཇིགས་པའི་ཕྱག་རྒྱ་མཛད་པ་པདྨ་དཀར་པོ་ལ་གནས་པའོ། །རྒྱས་པ་ལ་ནི། ཕྱག་བཞི་པ་ཅུང་ཟད་དཀར་བ། ཕྱག་གཉིས་པ་ན་དགྲ་སྟ་དང་

90-1-157a


ཞགས་པ་བསྣམས་པའོ། །བཅིངས་པ་གྲོལ་བར་བྱེད་པ་ནི། ལྗང་གུ་ཕྱག་གཉིས་པ། ཞགས་པ་དང་དགྲ་སྟ་བསྣམས་པའོ། །མངོན་སྤྱོད་ལ་ནི།
ནག་མོ་ཕྱག་བཞི་པ། གཡས་པ་ན་རལ་གྲི་དང་ཕྱག་གཞན་ཐོ་བའོ། །གཡོན་པ་ན་ཐོད་པའོ། །གཞན་སྡིགས་མཛུབ་བོ། །སྐྲོད་པ་ལ་ནི། དུ་བའི་མདོག་ཅན་ཕྱག་གཉིས་པ།
ཞགས་པ་དང་དགྲ་སྟའི་ཕྱག་གོ །དབྱེ་བ་ལ་ནི། སྔོན་མོ་ཕྱག་བཞི་པ། གཡས་ན་རལ་གྲི་དང་དབྱུག་པ། གཡོན་ན་ཐོད་པ་དང་མྱ་ངན་མེད་དོ། །རེངས་པ་ལ། མདོག་སེར་
ལ་ཕྱག་དྲུག་པ། གཡས་ན་རྡོ་རྗེ་དང་ཁབ་དང་མདའ། གཡོན་ན་ཞགས་པ་དང་གཞུ་དང་མྱ་ངན་མེད་པའི་ཡལ་གའོ། །གཞན་གྱི་དཔུང་རེངས་པར་བྱེད་པ་ལ། གཟུགས་
འབར་ཞིང་འཁྲུགས་པ་མི་བཟད་པ། ཕྱག་བཅུ་གཉིས་པ། སྣ་ཚོགས་པའི་ཕྱག་མཚན་འཆང་བ་ཞལ་དྲུག་པ། ཞབས་དྲུག་པ། དང་པོའི་ཞལ་དམར་པོ། གཡས་ནག་པོ།
གཡོན་པ་དཀར་པོ་ཅུང་ཞིག་ཁྲོ་བ་དང་བཅས་ཤིང་མཆེ་བ་གཙིགས་པའི་ཞལ་ལོ། །གཡོན་པ་སེར་པོ་ཅུང་ཞིག་བཞད་པའི་ཞལ་སངས་རྒྱས་ཀྱི་ཞལ་གཡོན་པའོ། །སྟེང་དུ་
ནི། ཕག་པའི་ཞལ་ལོ། །གཡས་ན་ནི། མདུང་ཐུང་དང༌། རྡོ་རྗེ་དང༌། མདའ་དང༌། དབྱུག་པ་དང༌། དགྲ་སྟ་དང༌། རལ་གྲི་བསྣམས་པའོ། །གཡོན་གྱི་དང་པོ་ན་སྡིགས་མཛུབ་དང༌།

90-1-157b


མྱ་ངན་མེད་ཀྱི་ཡལ་ག་དང༌། ཁ་ཊྭཱཾ་ག་དང༌། ཐོད་པ་དང༌། རྩ་གསུམ་པ་དང༌། མི་མགོ་འཆང་བའོ། །དགུག་པ་ལ་ནི། དཀར་པོ་ཕྱག་བཞི་པ། ཞལ་གསུམ་པ། གཡས་པ་ན་ལྕགས་
ཀྱུ་དང་མདའ། གཡོན་ན་ཞགས་པ་དང་ཐོད་པའོ། །དབུ་མ་ནི། གསེར་ལྟ་བུའི་མདོག །གཡས་པ་ནི། ནག་པ། གཡོན་དམར་བ། ཕན་ཆུན་མི་མཐུན་པར་བྱེད་པའི་དུས་སུ་ཞལ་
གཉིས་ནི། ནག་པོ་སྟེ། རྟ་དང༌། ཕག་གི་ཞལ་ལོ། །གཡས་ན་རལ་གྲི་དང་རྩེ་གསུམ་རྡོ་རྗེའོ། །གཡོན་ན་ཡི་དྭགས་དང་ཐོད་པའོ། །དེ་ལྟར་གཉི་ག་ཡང་སྟེ། གཞན་གྱི་རིག་སྔགས་
གཅོད་པ་ནི། ཏིང་ངེ་འཛིན་གྱི་ཕྱག་རྒྱ་དང་མྱ་ངན་མེད་ཀྱི་སྡོང་པོ་ལ་བརྟེན་པའོ། །ན་མོ་རཏྣ་ཏྲ་ཡཱ་ཡ། མས་ཙིཏྟེ། བ་ཏཱ་ཡེ། ཧྲྀ་ད་ཡ་བརྟྟ་བྱ་བ་མེ། ཏདྱ་ཐཱ། བཏྟཱ་ཡི། བ་དཱ་ལི། བ་
རཱ་ལི༑ བཱ་རཱ་ཧཱ་མུ་ཁི། སརྦ་དུཥྚཱ་ནཱཾ། ཙཀྵུརྨུ་ཁཾ། བནྡྷ་བནྡྷ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། མོ་ཧ་ཡ་མོ་ཧ་ཡ། ཧྲཱིཿཧཱུཾ་ཕཊ་སྭཱཧཱ། མའི་ཡི་གེ་ལས་ཁ་རུ་ཟླུམ་པོ་ཉི་མའི་
དཀྱིལ་འཁོར་རོ། །སའི་ཡི་གེ་ལས་མོག་བོ་དང་རྒྱབ་ཏུ་ཟླ་བའི་དཀྱིལ་འཁོར་རོ། །ཅིའི་ཡི་གེ་སྙིང་གར་བསྒོམ་པར་བྱའོ། །བ་ཏཱ་ལི་ནི། དཔུང་པ་གཡས་པ་ལའོ། །བ་དཱ་ལི་ནི། གཡོན་
པའི་དཔུང་པ་ལའོ། །བ་རཱ་ལི་ནི། གཡས་པའི་པུས་མོ་ལའོ། །བཱ་རཱ་ཧཱ་མུ་ཁི་ནི། གཡོན་པའི་པུས་མོ་ལའོ། །སརྦ་དུཥྚཱ་ནཱཾ་ཙཀྵུརྨུ་ཁཾ་བནྡྷ་བནྡྷ་ནི། གཡས་པའི་གཞོགས་


90-1-158a


ལའོ༑ ༑ཛམྦྷ་ཡ་ཛམྦྷ་ཡ་ནི། རྒྱབ་ཏུའོ། །སྟམྦྷ་ཡ་སྟམྦྷ་ཡ་ནི། གཡོན་པའི་གཞོགས་ལའོ། །མོ་ཧ་ཡ་མོ་ཧ་ཡ་ནི། ནུ་མ་གཉིས་ཀྱི་བར་ལའོ། །ཧྲཱིཿ
ནི༑ ཡན་ལག་ཐམས་ཅད་ལ་དགོད་དོ། །ཧཱུཾ་ནི། གསལ་བར་བྱས་པ་ལའོ། །ཕཊ་ནི། ལོང་བར་བྱེད་པའོ། །སྭཱཧཱ་ནི། ཚིམ་པར་བྱེད་པའོ། །ཐལ་མོ་མཉམ་པར་བྱས་ལ་སྡིགས་
མཛུབ་གཉིས་ཀྱི་མཐེ་བོང་གཉིས་ཀྱི་བར་དུ་བཞག་པ་ནི། ཡན་ལག་གི་ཕྱག་རྒྱ་སྟེ། འདིས་ཡན་ལག་ཐམས་ཅད་ལ་ཆོ་ག་བྱའོ། །འོད་ཟེར་ཅན་འབྱུང་བའི་རྒྱུད་སྟོང་ཕྲག་
བཅུ་གཉིས་པ་ལས། མཆོག་ཏུ་ཤིན་ཏུ་ཡང་སྙིང་པོར་གྱུར་པའི་འོད་ཟེར་ཅན་གྱི་རྟོག་པ་བརྒྱ་ཕྲག་བདུན་པ་ཕྱུང་བ་རྫོགས་སོ།།    །།འཕགས་པ་པརྞ་ཤ་བ་རིའི་
མདོ༑ དཀོན་མཆོག་གསུམ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་ལ་ཕྱག་
འཚལ་ལོ། །བཱ་མ་ནེ་ཏྭཱཾ་ན་མ་ཥྱ་མི་ཏྭཱཾ་ན་མ་སྱཱ་མི་བཱ་མ་ནེ་བྷ་ག་ཝ་ཏི་པི་ཤཱ་ཙི། པརྞ་ཤ་བ་རི། པི་ཤཱ་ཅི་པཱ་ཤ་པ་ར་ཤུདྡྷཱ་རི་ཎཱི། ཡ་ནི་ཀ་ནི་ཅིད་བྷ་ཡཱ་པ་དྱཾ་སྟེ། ཡེ་ཀེ་ན་ཅིད་

90-1-158b


ཨུ་པ་དྲ་བྷཿཡེ་ཀེ་ཙིད་ཨཱུ་པཱ་ཡཱ་སཱ། ཡེ་ཀེ་ཙིད་ཨ་དྷྱ་ཨཱཏྨི་ཀཱ་བྷ་ཡ། ཡེ་ཀེ་ཙིད་ཨུ་པ་ཡརྒྒ་ཨུ་པ་སརྒྒ་སཾ་བདྡྷཱ་བཱ། ཨུད་པ་དྱཏྟེ། སརྦ་ནི་ཏཱ་ནི། སརྦ་སྟ། སརྦེ་ཏེ་བཱ་ལ་ཏ། ཨེ་བོད་
པཪྱནྟེ་ན་པཎྜི་ཏ་ཏཿཏད་ནཻ་ན་ས་ཏྱ་བ་ཙ་ནེ་ན་ས་ཏྱ་བཱཀྐ་ནཿཏདྱ་ཐཱ། ཨོཾ་ཛཿཛཿཛཿཛཿཨེ་བྷི་ཥཿཔཎྜི་ཏ་ཨ་དྷིཥྛི་ཏཻ་ར་མནྟྲ་པ་དེ་ར་མ་མ་སརྦ་སཏྭཱ་ནཱཉྩ། རཀྵཾ་ཀུ་རུ་བ་རི་ཏྲ་ནཾ་ཀུ་རུ། བ་
རི་གྲ་ཧཾ་ཀུ་རུ། པ་རི་པཱ་ལ་ནཾ་ཀུ་རུ། ཤཱནྟིཾ་ཀུ་རུ་སྭ་སཏྱ་ཡ་ནཾ་ཀུ་རུ། དཎྜ་པ་རི་ཧཱ་རཾ་ཀུ་རུ། ཤསྟ་པ་རི་ཧཱ་རཾ་ཀུ་རུ། ཡཱ་བད་བ་ཥིདྟུ་ཥ་ཎཾ་ཀུ་རུ་ཨགྣཾ་པ་ར་ཧཱི་རཾ་ཀུ་རུ། ཨུ་ད་ཀ་པ་རི་ཧཱཾ་
ཀུ་རུ༑ ཀ་ཁོ་རྡ་ཚྪེ་ད་ནི་ཀུ་རུ་སཱི་མཱཾ་བཾ་དྷཾ་ཀུ་རུ། དྷཱ་ར་ཎི་བནྡྷཾ་ཀུ་རུ། ཏདྱ་ཐཱ། ཨ་མི་ཏེ་ཨ་མི་ཏེ། ཨ་མི་ཏེ་དེ་བྷ་བེ། ཨ་མི་ཏ་སཾ་བྷ་བེ། ཨ་སྭ་སྟེ། ཨ་སྭ་སྟཾ་གེ་མཱ་མ་ར་མཱ་མ་ར། མཱ་
ས་ར་མཱ་ས་ར། ཤ་མ་པྲ་ཤ་མ། ཨུ་པ་ས་མ་སརྦ་བྱཱ་དྷཱི། ནུ་བ་ས་མ་སརྦ་ཨ་ཀཱ་ལ་མྲྀ་ཏྱུ། ནུ་པ་ས་མ་སརྦ་ནཀྵ་ཏྲ་གྲ་ཧ་དོཥཱ་ནུ་པ་ས་མ། སརྦ་དཾ་ཥྚྭཱི་ནཾ། ཙོ་ས་ས་མ། བྷ་ག་བ་ཏི། པརྞ་
ཤ་བ་རི། ཏྱུཾ་ན་ཏྱུཾ་ན། བི་ཏྱུཾ་ན་བི་ཏྱུཾ་ན། ཏུ་ཎ་ཏུ་ཎ་ཏུ་མུ་ལ་སྭཱཧཱ། ཨོཾ་གཽ་རི་གནྡྷ་རཱི་ཙོ་རི་ཙཎྜཱ་ལི་མཱ་ཏཾ་གི་པུཀྐ་སི་སྭཱཧཱ། ན་མཿསརྦ་ཤ་བ་རཱ་ཎཱཾ། མ་ཧཱ་ཤ་བ་རཱ་ཎཱཾ། བྷ་ག་བ་ཏི་པི་ཤཱ་ཙི་
པརྞྞ་ཤ་བ་རི་སྭཱཧཱ། ཨོཾ་པི་ཤཱ་ཙི་པརྞྞ་ཤ་བ་རི་ཧྲཱིཿཛཿཧཱུཾ་ཕཊ་པི་ཤཱ་ཙི་སྭཱཧཱ། ཨོཾ་ཨཾ་ཀུ་རེ། མཱཾ་ཀུ་རེ། ཀུ་ར་རེ་པརྞྞ་ཤ་བ་རི་སྭཱཧཱ། གནག་ནད་ལ་སྲད་བུ་བྱས་ཏེ་བརྒྱ་རྩ་བརྒྱད་བཟླས་


90-1-159a


ཤིང་མདུད་པ་བརྒྱ་རྩ་བརྒྱད་དུ་མདུད་དེ། སྔགས་ཀྱི་སྙིང་པོ་བྲིས་པའི་སྣོད་དང་བཅས་པས་བཟླས་པ་ཚུལ་བཞིན་དུ་བྱས་ལ། དེའི་རྗེས་ལ་ནད་པའམ།
རྟ་དང༌། བ་ལང་ལ་སོགས་པ་ལ་སྤོས་ཆུས་བཀྲུས་ནས་ཁྱུ་མཆོག་ཀྱང་བཀྲུས་ཏེ་དེའི་མགོ་ལ་བཅིངས་ན། ཞི་བར་འགྱུར་རོ། །དེ་བཞིན་དུ་མ་ཧེ་དང་ར་ལུག་རྣམས་ལ་གནོད་
པ་བྱུང་བ་ལ་ཡང་ལྷས་སུ་བྲི་བར་བྱའོ། །བུམ་པ་ཆུ་གཙང་མས་བཀང་སྟེ་བརྒྱ་རྩ་བརྒྱད་དུ་བསྔགས་ནས་བཀྲུས་ན་ཞི་བར་འགྱུར་རོ། །སྔ་དྲོ་ཕྱུགས་ཀྱི་ལྷས་སུ་སོང་ལ་དྲི་དང་
མེ་ཏོག་གི་གཏོར་མ་བྱས་ཏེ་བུམ་པ་གསར་པ་མ་སྤྱད་པ་ཆུས་བཀང་ལ་བརྒྱ་རྩ་བརྒྱད་དུ་བསྔགས་ཏེ། ཕྱུགས་ལྷས་ཀྱི་སྒོར་རྟ་བབས་གཟུགས་ཤིང༌། རྟ་བབས་དེ་ལ་ཆུ་
ཤིང་གི་ལོ་མ་ལ་རིག་པ་གི་ཝང་གིས་བྲིས་ཏེ་རྟ་བབས་ཀྱི་ཁར་གདགས་སོ། །དེ་ནས་ཕྱུགས་ཐམས་ཅད་ཟས་ལ་སོང་བ་རྟ་བབས་ཀྱི་སྒོ་དེ་ནས་གཟུང་ངོ༌། །གཞན་ཡང་
བུམ་པ་བཞི་ཆུས་བཀང་སྟེ་བརྒྱ་རྩ་བརྒྱད་དུ་བསྔགས་ནས་མི་བཞིས་ཆུས་གཏོར་ན། ཕྱུགས་ནད་མེད་པར་འགྱུར་རོ། །དེ་བཞིན་དུ་ཞག་བདུན་དུ་བྱས་ན། ནད་ཐམས་
ཅད་ཞི་བར་འགྱུར་རོ། །མི་ནད་དང་ཕྱུགས་ནད་ལ་གྲོ་ག་ལ་བྲིས་ཏེ་མཆོད་པ་བྱས་ནས་རྒྱལ་མཚན་གྱི་རྩེ་མོ་ལ་གདགས་སོ། །སྟག་གི་འཇིགས་པ་ལ་དྲིལ་བུ་ལ་བཟླས་ནས་

90-1-159b


དཀྲོལ་པར་བྱའོ། །ཆུ་སྲིན་གྱི་འཇིགས་པ་ལ་མདའ་དང་ཕ་གུ་ལ་བསྔགས་ན། སྦྲུལ་དང༌། བྱི་བ་དང༌། སྡིག་པ་ལ་སོགས་པ་རྣམས་ཀྱང་ཁ་བཅིངས་པར་འགྱུར་རོ། །གཡུལ་
ངོར་ཐལ་བ་ལ་བསྔགས་ཏེ་སྤྱི་བོ་དང་མགུལ་དུ་བྱུགས་ན། མཚོན་ཆ་ཟློག་པར་བྱེད་དོ། །སྐུད་པ་ལ་ལན་བརྒྱ་རྩ་བརྒྱད་དུ་བཟླས་པས་ནད་པའི་ཁྲི་ལ་བཅིང་ངོ༌། །བུམ་པ་ལ་བརྒྱ་རྩ་
བརྒྱད་དུ་བསྔགས་པས་ཁྲུས་བྱའོ། །ལག་པའི་སྐུད་པ་ལ་བཟླས་ནས་བཅིང་ངོ༌། །དེ་ནས་བདེ་བར་འགྱུར་རོ། །ཡུལ་བསྐོར་ཏེ་དྲིལ་བུ་དང༌། རྔ་དང༌། དུང་ལ་བཟླས་པ་བྱས་ན། བགེགས་
ཐམས་ཅད་འབྱེར་ཏེ་གནོད་པའང་ཞི་བར་འགྱུར་རོ། །སྐྱེས་བུ་དཔའ་བོའི་དཔྲལ་བར་རིག་པའི་མདོངས་བཞག་ལ་མཚོན་ཆ་བསྐུར་ན། དགྲའམ་གཡུལ་ཞི་བར་འགྱུར་རོ། །
འཕགས་པ་པརྞྞ་ཤ་བ་རིའི་མདོ་རྫོགས་སོ།།    །།རྒྱ་གར་སྐད་དུ། ཨཱཪྱ་པརྞྞ་ཤ་བ་རི་ནཱ་མ་དྷཱ་ར་ཎཱི། བོད་སྐད་དུ། འཕགས་མ་རི་ཁྲོད་ལོ་མ་གྱོན་མ་ཞེས་བྱ་བའི་
གཟུངས། འཕགས་མ་རི་ཁྲོད་ལོ་མ་གྱོན་མ་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་

90-1-160a


དང་ལྡན་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་པོ་ཐོབ་པ་ལ་ཕྱག་འཚལ་ལོ། །བཅོམ་ལྡན་འདས་མ་མིའུ་ཐུང་
ཤ་ཟ་མོ་རི་ཁྲོད་ལོ་མ་གྱོན་མ་དགྲ་སྟ་དང༌། ཞགས་པ་འཛིན་མ་ཁྱོད་ལ་ཕྱག་འཚལ་ལོ། །འཇིགས་པ་གང་དག་ཅི་བྱུང་བ་དེ་དག་ཐམས་ཅད་དང༌། ཡམས་ཀྱི་ནད་གང་དག་
ཅི་ཡང་རུང་བ་དང༌། འཆི་བྱེད་གང་དག་ཅི་ཡང་རུང་བ་དང༌། འཆི་བྱེད་ཆེན་པོ་གང་དག་ཅི་ཡང་རུང་བ་དང༌། གནོད་པ་གང་དག་ཅི་ཡང་རུང་བ་དང༌། འཁྲུག་པ་གང་དག་ཅི་ཡང་
རུང་བ་དང༌། ཁོང་དུ་གནོད་པ་གང་དག་ཅི་ཡང་རུང་བ་དང༌། གང་དག་ཅི་བྱུང་བ་དེ་དག་ཐམས་ཅད་ནི། བྱིས་པ་ཁོ་ན་ལ་འབྱུང་གི །མཁས་པ་ལ་ནི་མ་ཡིན་ནོ། །བདེན་པ་དང༌།
བདེན་པའི་ཚིག་དང༌། བདེན་པའི་ངག་གིས་སོང་ཞིག །དེངས་ཤིག །མཁས་པས་བྱིན་གྱིས་བརླབས་པའི་གསང་སྔགས་ཀྱི་གཞི་འདི་དག་གིས་བདག་དང༌། སེམས་ཅན་
ཐམས་ཅད་ལ་སྲུང་བར་མཛོད་ཅིག །ཡོངས་སུ་བསྐྱབ་པར་མཛོད་ཅིག །ཡོངས་སུ་གཟུང་བར་མཛོད་ཅིག །ཡོངས་སུ་བསྐྱང་བར་མཛོད་ཅིག །ཞི་བ་དང་བདེ་ལེགས་སུ་མཛོད་
ཅིག །ཆད་པ་སྤང་བར་མཛོད་ཅིག །མཚོན་ཆ་སྤང་བར་མཛོད་ཅིག །ཇི་སྲིད་དུ་དུག་གཞོམ་པའི་བར་དུ་མཛོད་ཅིག །མེའི་གནོད་པ་སྤང་བར་མཛོད་ཅིག །ཆུའི་གནོད་པ་སྤང་

90-1-160b


བར་མཛོད་ཅིག །བྱད་སྟེམས་གཅད་པར་མཛོད་ཅིག །མཚམས་བཅིང་བར་མཛོད་ཅིག །ས་གཞི་བཅིང་བར་མཛོད་ཅིག །ཏདྱ་ཐཱ། ཨ་མྲྀ་ཏེ་ཨ་མྲྀ་ཏེ། ཨ་མྲྀ་ཏ་ཨུདྦྷ་བེ། ཨ་མྲྀ་ཏ་སཾ་
བྷ་བེ༑ ཨཱ་ཤྭསྟེ། ཨཱ་ཤྭསྟཾ་གེ། མཱ་མ་ར་མཱ་མ་ར། མཱ་ས་ར་མཱ་ས་ར། ཞི་བར་མཛོད། ནད་ཐམས་ཅད་ཉེ་བར་ཞི་བར་མཛོད། དུས་མ་ཡིན་པར་འཆི་བ་ཐམས་ཅད་ཉེ་བར་ཞི་བར་
མཛོད། གཟའ་དང་རྒྱུ་སྐར་གྱི་ཉེས་པ་ཐམས་ཅད་ཉེ་བར་ཞི་བར་མཛོད། འཆི་བའི་དུག་ཐམས་ཅད་ཉེ་བར་ཞི་བར་མཛོད། བཅོམ་ལྡན་འདས་མ་རི་ཁྲོད་ལོ་མ་ཅན། ཏུནྣ་ཏུནྣ། བི་
ཏུནྣ་བི་ཏུནྣ། ཏུ་ཎ་ཏུ་ཎ། ཏུ་མུ་ལ་སྭཱཧཱ། ཨོཾ་གཽ་རི། གནྡྷ་རི། ཙཎྜཱ་ལི། མཱ་ཏཾ་གི། བུཀྐ་སི་སྭཱཧཱ། ཨོཾ་ཨཾ་ཀུ་རེ། མཾ་ཀུ་རེ། ཀུ་ར་རེ། པརྞྞ་ཤ་བ་རི་སྭཱཧཱ། ན་མཿསརྦ་ཤ་བ་རཱི་ཎཱཾ། མཧཱ་
ཤ་བ་རཱི་ཎཱཾ། བྷ་ག་བ་ཏི་པི་ཤཱ་ཙི། པརྞྞ་ཤ་བ་རི་པི་ཤཱ་ཙི་སྭཱཧཱ། ཨོཾ་པི་ཤཱ་ཙི་པརྞྞ་ཤ་བ་རི་ཧྲཱིཿཛཿཧཱུཾ་ཕཊ་པི་ཤཱ་ཙི་སྭཱཧཱ། འཕགས་མ་རི་ཁྲོད་མ་ལོ་མ་གྱོན་མའི་གཟུངས་རྫོགས་སོ།།    །།
རྒྱ་གར་སྐད་དུ། ཨཱཪྱ་བཛྲ་ཤྲིཾ་ཁ་ལཱ་སྱ་ཏནྟྲ་ཀལྤ། བོད་སྐད་དུ། འཕགས་མ་རྡོ་རྗེ་ལུ་གུ་རྒྱུད་མའི་རྒྱུད་ཀྱི་རྟོག་པ། དཔལ་འཇིག་རྟེན་དབང་ཕྱུག་ལ་ཕྱག་འཚལ་ལོ། །དེ་ནས་
ཡང་དག་བཤད་བྱ་བ། །དཔལ་སྐྱེད་སྡུག་བསྔལ་སེལ་བྱེད་ཅིང༌། །སྡང་བ་འཆིང་ཚོགས་ལས་གྲོལ་བའི། །ཆོ་ག་མཛེས་མས་ལེགས་པར་ཉོན། །ཁྲུས་དང་གཙང་སྦྲ་དང་བྲལ་


90-1-161a


ཞིང༌། །དཀའ་ཐུབ་སྤྱོད་པ་རྣམས་སྤངས་ནས། །དྲག་ཤུལ་སེམས་ཀྱིས་གསང་སྔགས་ནི། །བརྗོད་པ་ཙམ་གྱིས་མྱུར་དུ་འགྲུབ། །དད་པ་བརྩོན་འགྲུས་
ཀྱིས་བརྒྱན་ཅིང༌། །བག་ཡོད་སྙིང་རྗེ་ཆེར་ལྡན་པ། །དེས་ནི་བླ་མ་མི་སྤོང་ལ། །དཔའ་རྟུལ་ཤེས་རབ་དེས་པ་ཆེ། །འགྲོ་ལ་བྱམས་སེམས་ཆེ་བ་དེས། །སྔགས་དང་ཏིང་འཛིན་
ཕྱག་རྒྱའི་ཚོགས། །བརྩམས་པ་ཙམ་ལ་དངོས་གྲུབ་འབྱུང༌། །དད་མེད་ལེ་ལོ་རྣམ་འཚེ་ཅན། །བླ་མ་ལ་ནི་མི་གུས་ཤིང༌། །ཤེས་རབ་ཞན་ཅིང་སྟོབས་ཆུང་ལ། །བག་མེད་
གཞན་ལ་གནོད་སེམས་བཅས། །དབང་བསྐུར་གནང་བ་མ་ཐོབ་ན། །དེས་ནི་བསྐལ་པ་སྟོང་ཕྲག་ནི། །བྱེ་བ་དུ་མར་བསྒྲུབས་བྱས་ཀྱང༌། །འབྲས་བུ་ཡོད་པར་མི་འགྱུར་ཏེ། །
དཔེར་ན་བྱིས་པ་བླུན་པོ་འགས། །འབྲས་འདོད་ཕུབ་མ་བརྡུངས་པ་ལ། །ཤ་ཐང་ཆད་པ་ཉིས་ལས་ནི། །ནམ་ཡང་འབྲས་ཡོད་མི་འགྱུར་རོ། །གསང་སྔགས་རྒྱལ་པོ་རྒྱལ་ཆེན་
འདི༑ ༑བྱིན་རླབས་རྣམ་མང་འབྱུང་བའོ། །དེ་ནས་བཅོམ་ལྡན་བདེ་ཆེན་པོ། །ངེས་པར་འགྲུབ་པ་ཞེས་བྱ་བ། །ཏིང་ངེ་འཛིན་ལ་སྙོམས་ཞུགས་ནས། །ཉིད་ཀྱི་སྐུ་དང་གསུང་
དང་ཐུགས། །རྡོ་རྗེ་བླ་ན་མེད་པ་ལས། །གསང་སྔགས་རྒྱལ་པོ་འདི་ཕྱུང་ངོ༌། །ན་མོ་བྷ་ག་ཝ་ཏྱཻ། བཛྲ་ཤྲིཾ་ཁ་ལེ། ཧ་ན་ཧ་ན། ད་ར་ད་ར། ཙྪིནྡ་ཙྪིནྡ། བྷཉྫ་བྷཉྫ། མཱ་ར་ཡ་མཱ་ར་

90-1-161b


ཡ༑ ཁཱ་ས་ཡ་ཧི་ཏོ། །རཀྟ་ཨཀྵཱི་བཛྲ་གྷོ་ཎེ། ན་མོ་བྷ་ག་ཝ་ཏྱཻ། བཛྲ་ཤྲིཾ་ཁ་ལེ། པུ་རྦྡ་དི་ཤཾ། བཛྲ་པྲཱ་ཀཱ་རེ་ཎ་བནྡྷཿ། དཀྵ་ཎི་དི་ཤནྡཎྜ། པྲཱ་ཀཱ་རེ་ཎ་བནྡྷ། པ་ཤྩི་མ་དི་ཤཉྫ་ལ་པྲཱ་ཀ་ར་ཎ་
བནྡྷ༑ ཨུཏྟ་ར་དི་ཤཾ་ས་ར་པྲཱ་ཀཱ་ར་ཎ་བནྡྷ། ཨ་གྣི་དི་ཤཾ་ཨགྣི་པྲཱ་ཀཱ་རེ་ཎ་བནྡྷ། ནཻ་རི་ཏྱ་དི་ཤཾ་ཁཌྒཱ་པྲཱ་ཀཱ་རེ་ཎ་བནྡྷ། བཱ་ཡ་བྱ་དི་ཤ་བཱ་ཏ་པྲཱ་ཀཱ་རེ་ཎ་བནྡྷ། ཨཱི་ཤཱ་ན་དི་ཤཾ་ཏྲི་ཤུ་ལ་པྲཱ་ཀཱ་རེ་
ཎ་བནྡྷ༑ པཱ་ཏཱ་ལ་དི་ཤཾ་ནཱ་ག་བཱ་ཤེ་ན་བནྡྷ། ཨུ་ར་དྷྭ་དི་ཤཾ་བཛྲ་ཤྲཱིཾ་ཁ་ལ་པྲཱ་ཀཱ་རེ་ཎ་བནྡྷ། ཨུ་ར་དྷཱ་བནྡྷཿཧཱུཾ་ཧཱུཾ་ཕཊ་སྭཱཧཱ། ཨི་དཾ་བཛྲ་ཤྲིཾ་ཁ་ལཱ། མནྟྲེ་ཎ་ད་ཤ་དི་ཤཾ་བནྡྷ། ཡཀྵ་རཱཀྵ་སཾ་བནྡྷ།
བྲཧྨ་རཱཀྵ་སཱ་དཱི་ནཱཾ་བནྡྷ། བྷུ་ཏ་པྲེ་ཏ་པི་ཤ་ཙི་བནྡྷ། གནྡྷ་རྦ་བནྡྷ། གནྡྷ་རྦ་ཀུ་ལཾ་བནྡྷ། ས་ན་ཏ་ཀུ་མཱ་ར་བནྡྷ། ས་ན་ཏ་ཀུ་མཱ་ར་བྷུ་བ་ནཾ་བནྡྷ། བིདྱཱ་དྷ་རཾ་བནྡྷ། ན་གུ་ཤྲ་མ་ཎཾ་བནྡྷ། ན་གུ་ཤ་མ་
ཎ་དཪྴ་ན་བནྡྷ། མནྡྷ། སརྦྦ་ཏཱིརྠི་ཀཾ་བནྡྷ། སརྦྦ་ཏིརྠི་ཀ་ད་ཪྴ་ནཾ་བནྡྷ། སིཾ་ཧ་བྱཱ་གྷྲཾ་བནྡྷ། ཡཀྵི་ཎཾ་བནྡྷ། རཱཀྵ་སཱིཾ་བནྡྷ། བྷཱུ་ཏི་ནཱཾ་བིནྡྷ། པི་ཤཱ་ཙི་ནཱི་མྦ་ནྡྷཿ། གནྡྷ་རྦ་མྦནྡྷཿ། ཀ་མུ་རཱ་ཡ་ནཱིམྦནྡྷ།
ཀ་ཊ་ཌཱ་ཀི་ནིམྦནྡྷཿ། ཀཱིནྣ་རཱིཾ་བནྡྷཿ། ཁི་ཙ་རཱིམྦནྡྷཿ། ཤ་ཀུ་ནཱིཾ་བནྡྷཿ། དེ་བཾ་བནྡྷ། དེ་བ་ཀུ་ལཾ་བནྡྷ། ནཱ་གཾ་བནྡྷ། ནཱ་གཾ་ཀུ་ལཾ་བནྡྷ། ཨ་སུ་རཾ་བནྡྷ། ཨ་སུ་ར་ཀུ་ལཾ་བནྡྷ། ག་རུ་ཌམྦནྡྷ། ག་རུ་
ཌ་ཀུ་ལཾ་བནྡྷ། བཀྵཾ་བནྡྷ། བཀྵི་ཀི་ཎཾ་བནྡྷ། ཀིནྣ་རཾ་བནྡྷ། ཀིནྣ་ར་བྷུ་བ་ནཾ་བནྡྷ། མཱ་ནུ་ཥཾ་བནྡྷ། མཱ་ནུ་ཥ་བྷུ་བ་ནཾ་བནྡྷ། ཨ་མཱ་ནུ་ཥཾ་བནྡྷ། ཨ་མཱ་ནུ་ཥཾ་བནྡྷ། ཨ་མཱ་ནུ་ཥ་བྷུ་བ་ནཾ་བནྡྷ། ཙནྡྲཱ་དི་ཏྱཾ་བནྡྷ།


90-1-162a


ཙནྡྲ་དི་དྱ་བྷུ་བ་ནཾ་བནྡྷ། སརྦྦ་ཏཾ་བནྡྷ། སརྦྦ་ཏ་ཏ་ལཾ་བནྡྷ། པྲྀཀྵ་མ་བནྡྷ། པྲྀཀྵ་ཏ་ལཾ་བནྡྷ། སྭ་ཀུ་ལཾ་བནྡྷ། པ་ར་ཀུ་ལཾ་བནྡྷ། མནྶ་ཀཏྶ་པཾ་བནྡྷ། ས་མ་པཱ་དམྦནྡྷ་
ཨཱ་ནི་མིཏྟཾ་བནྡྷ། ནི་མིཏྟཾ་བནྡྷ། སརྦ་དུཥྚ་སཏྭཱཾ་བནྡྷ། བཛྲ་ཤྲིཾ་ཁ་ལཱ། མནྟྲེ་ཎ་བནྡྷ། ཀུམྦྷི་རཾ་བནྡྷ། མ་ཀ་ར་སུ་སུ་མཱ་རཾ་བནྡྷ། ཛ་ལཾ་བནྡྷ། སྠ་ལཾ་བནྡྷ། ཨོཾ་ན་མོ་བྷ་ག་བ་ཏི་བཛྲ་ཤྲཱི་
ཁ་ལེ༑ ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། སརྦ་དུཥྚཱ་ནཾ་སརྦྦཾ་ག་པྲ་ཏྱཾ་གཾ་བནྡྷ། དྭཱ་ད་ཤ་བྷུ་ཛ་ཡཻ། དྭཱ་ད་ཤ་ནེ་ཏྲ་ཡཻ། བི་ཀཱརྞི་ཀེ་ཤ་ཡཻ། ཙཎྜཱ་ཡཻ། ཨ་ནེ་ཀ་རསྨི་ཤ་ཏ། ས་ཧ་སྲ་པྲ་ཛྭ་ལི་ཏ་དཱིཔྟ་ཧེ་ཛྭ་
ཡཻ༑ ཨུ་གྲ་བི་བི་དྷ་བེ་ཥ་དྷཱ་རི་ཎཱི། ཨུར་དྷ་ཀེ་ཤཱ་ཡཻ། ཙ་པ་ལ་ཡཻ། ཏ་ཐཱ་ག་ཏ་ཨ་པ་ཀཱ་རཱི་སཏྭཱ་ནཱཾ་བནྡྷ། ཨི་མཾ་བཛྲ་ཤྲཾ་ཁ་ལཱ། མནྟྲ་ཎ། པཉྩ་ཤ་ཏ། ཡོ་ཛ་ན་བ་རོ་པཥྚི་ཏཾ།
བཛྲ་ཤྲིཾ་ཁ་ལེ་ན་བནྡྷ། པ་ར་མུ་ཏྲཱ་ཙྪིནྡ་ཡེ་ན་བ་ལི་ག་ལེ་ན་བནྡྷ། ཨུ་གྲཱ་ཡ་ནཱིཾ་བནྡྷ། ཙ་ཏུར་ཌཱ་ཀི་ནིམྦནྡྷ། ཏིཥྛ་ཏིཥྛ་ཧཱུཾ་ཧཱུཾ་ཕཊ་སྭཱཧཱ། ཧུ་ལུ་ཧུ་ལུ། ན་མ་ཤྩཎྜ་མ་ཧཱ་ཀྲོ་དྷ། ཧཱུཾ་
ཧཱུཾ་ཨ་མྲྀ་ཏ་ཧཱུཾ་ཧཱུཾ་བནྡྷ། ཨཥྚ་ཤི་ཏི་དེ་བ་ཀོ་ཊཱི་ནི་ཡུ་ཏ་ཤ་ཏ་ས་ཧ་སྲཱ་ཎི་བཛྲ་ཤྲིཾ་ཁ་ལེ་ན་བནྡྷ། ཏྲི་ཀོ་ཎ་པྲྀ་ཐི་བཱི་མཱུརྟྟེ་བཛྲེ་ཎ་སྥོ་ཊ་ཡ་ཏི། སརྒ་མ་ཧཱ་པཱ་ཏཱ་ལ་བཱ་སུ་ཀི་ཏཱ་ཌ་ཡ་ཏི།
བཱ་ཏཾ་བནྡྷ། མེ་གྷཾ་བནྡྷ། སརྦྦ་ཏྲཾ་བནྡྷ། ཨིཾ་དྲཾ་བནྡྷ། ཨིཾ་དྲ་བྷཱུ་བ་ནཾ་བནྡྷ། བ་ན་སྤ་ཏི་བནྡྷ། བ་ན་སྤ་ཏི་དེ་བཾ་བནྡྷ། ཨེ་ཀ་པཱ་དཾ་བནྡྷ། དྭི་པཱ་དཾ་བནྡྷ། ཏྲི་པཱ་ད་བནྡྷ། ཙ་ཏུཿཔཱ་དཾ་


90-1-162b


བནྡྷ༑ པཉྩ་པཱ་དཾ་བནྡྷ། ཥཊྤཱ་དཾ་བནྡྷ། ཤཔྟ་པཱ་དཾ་བནྡྷ། ས་ཧ་སྲ་པཱ་དཾ་བནྡྷ། ལཀྵ་པཱ་དཾ་བནྡྷ། སརྦྦ་བི་གྷྣཾ་བནྡྷ། སརྦ་བིགྷ་ཀུ་ལཾ་བནྡྷ། བྲཧྨཾ་བནྡྷ། བྲཧྨ་ཕུ་བ་ནཾ་བནྡྷ། བིཥྞུ་བནྡྷ། བིཥྞུ་
བྷུ་བ་ནཾ་བནྡྷ། མ་ཧེ་ཤྭ་རཾ་བནྡྷ། མ་ཧེ་ཤྭ་ར་བྷུ་བ་ནཾ་བནྡྷ། མཧཱ་དེ་བཾ་བནྡྷ། མཧཱ་དེ་བ་ཛ་ཏ་བཱ་མ་པཱ་དེ་ནཱ་བི་ཀྲ་མཱི་བནྡྷ། ཨོཾ་ན་མོ་བྷ་ག་བ་ཏྱེ་བཛྲ་ཤྲིཾ་ཁ་ལེ་ད་ཤ་ཏུ་དི་ཤཾ་བཛྲ་པྲཱ་ཀཱ་རེ་ཎ་
བནྡྷ༑ ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་ཕཊ་ཕཊ་སྭཱཧཱ། རིག་སྔགས་འདི་ཉིད་གསུངས་ཙམ་གྱིས། །རྒྱ་ཆེན་འཇིག་རྟེན་ཁམས་འདི་རྣམས། །རྣམ་པ་དྲུག་ཏུ་གཡོས་གྱུར་
ནས༑ ༑ལྷ་དང་ལྷ་མིན་སྲིན་བཅས་དང༌། །གནོད་སྦྱིན་དྲི་ཟ་གྲུལ་བུམ་དང༌། །མཁའ་ལྡིང་ལྟོ་འཕྱེ་ལུས་སྲུལ་པོ། །ཀླུ་དང་མིའམ་ཅི་ལ་སོགས། །ཚོགས་རྣམས་ཐམས་ཅད་མྱོས་
བརྒྱལ་ཏེ། །ས་སྟེང་ཁ་སྦུབ་ཏུ་འགྱེལ་ནས། །དབང་པོ་ཤིན་ཏུ་སྟོར་བ་ལ། །བདེ་བ་ཆེན་པོའི་འོད་ཟེར་གྱིས། །ཕོག་པའི་སྐད་ཅིག་དེ་མ་ཐག །དྲན་པ་སླར་རྙེད་གཟི་མདངས་སྐྱེས།།
དེ་ནས་བསྟོད་པའི་རྒྱལ་པོས་བསྟོད། །ཨེ་མའི་བདེ་བ་ཆེ་མཆོག་དཔལ་ཉིད་ལས། །རྒྱས་པ་སྟོབས་སྐྱེས་བཀྲ་ཤིས་ཀྱིས། །ལྷ་མོས་ཧཱུཾ་བརྗོད་ཙམ་ཉིད་ལས། །ནམ་མཁའི་ཁམས་སུ་
གྲགས་པར་འགྱུར། །བདེ་ཆེན་ཡེ་ཤེས་མངའ་བདག་ཉིད། །རྡོ་རྗེ་ཞེས་པའི་མཚན་ལྡན་པའི། །ལྷ་མོ་ལུ་གུ་རྒྱུད་མ་ལ། །བདག་ཅག་རྣམས་ཀྱིས་གུས་པར་འདུད། །སྐུ་ཡི་འོད་


90-1-163a


ཟེར་སྣ་ཚོགས་ཀྱིས། །འགྲོ་བའི་ཉོན་མོངས་སེལ་བྱེད་པའི། །འོད་ཀྱིས་བདག་ལ་བདེ་བ་སྐྱེས། །ལྷ་མོ་བདེ་བ་ཁྱོད་ཕྱག་འཚལ། །སྟོང་ཉིད་སྨོན་མེད་མཚན་མ་
བྲལ༑ ༑རྒྱལ་བ་ཀུན་གྱི་རིག་པ་ལས། །ཡ་མཚན་ལྷ་མོའི་རང་བཞིན་ཐུགས། །མི་རྟོག་རང་བཞིན་ཕྱག་འཚལ་ལོ། །དེ་རྗེས་རྒྱལ་བ་ཀུན་འདུས་པའི། །གཟུགས་སོགས་རིག་པའི་
ལྷ་མོ་ཡིས། །འཁོར་ལོ་འདི་ལ་ལེགས་མཆོད་ནས། །མགྲིན་གཅིག་ཏུ་ནི་འདུས་ནས་སུ། །སངས་རྒྱས་རྣམས་ཀྱིས་གསུངས་པ་ཡི། །རྡོ་རྗེ་ཚིག་གིས་བསྟོད་པར་བྱེད། །རྡོ་རྗེ་ནམ་
མཁའ་ལས་བྱུང་བའི། །སངས་རྒྱས་ཐམས་ཅད་སྐྱེད་པའི་ཡུམ། །སྤྲོས་བྲལ་ནམ་མཁའི་རང་བཞིན་གསལ། །རྡོ་རྗེ་ཐུགས་ལ་ཕྱག་འཚལ་ལོ། །རྡོ་རྗེ་གཟུགས་ཀྱི་སྒྲ་ཡིས་ནི། །
ལྷ་ཚོགས་མ་ལུས་རྣམ་འཆིང་མཛད། །བདུད་རྣམས་ཚར་གཅོད་རྡོ་རྗེ་སྒྲ། །ནམ་མཁའི་གསུང་ལ་ཕྱག་འཚལ་བསྟོད། །འགྲོ་དྲུག་བདུད་འཇོམས་ཞལ་དྲུག་མ། །ཕྱི་ནང་རྟེན་
འབྲེལ་དག་ཕྱིར་ཕྱག །སྒེག་ཅིང་ཅུང་ཟད་འཇིགས་པར་བྱེད། །རྡོ་རྗེའི་སྐུ་ལ་ཕྱག་འཚལ་ལོ། །དེ་སྐད་རྡོ་རྗེ་ལྷ་མོ་ལ། །ལྷ་ལ་སོགས་པ་ཐམས་ཅད་ཀྱིས། །རྨད་བྱུང་བསྟོད་པའི་
རྒྱལ་པོ་དེས། །བསྟོད་པའི་དེ་མ་ཐག་ཏུ་ནི། །ལྷ་མོ་གཟི་མདངས་ཆེར་སྐྱེས་ནས། །རང་གི་སྙིང་པོ་འདི་གསུངས་སོ། །ཨོཾ་བཛྲ་ཤྲིཾ་ཁཱ་ལེ་ཧཱུཾ་ཧཱུཾ་ཕཊ་སྭཱཧཱ། རིག་པ་གཟུངས་ཀྱི་ཕྲེང་

90-1-163b


བ་འམ༑ ༑གསང་སྔགས་འདི་ཉིད་བཤད་ཙམ་གྱིས། །རིམས་དང་ཤུ་བ་གཡན་པ་དང༌། །ལྷོག་པ་ཤ་བཀྲ་མཛེ་ནད་འབྲས། །ཀླད་ནད་མིག་ནད་རྣ་ནད་དང༌། །ལྐོག་ནད་གློ་མཆིན་ནད་
རྣམས་དང༌། །རྒྱུ་གཟེར་སྙིང་ནད་མཁལ་ནད་དང༌། །རྐང་ལག་ནད་དང་ཁྱབ་པར་ན། །ཆུ་སེར་ནད་དང་ཁྲག་ནད་དང༌། །བད་ཀན་རླུང་དང་མཁྲིས་པ་དང༌། །ཤིན་ཏུ་འཁྲུགས་པའི་ནད་ལ་
སོགས༑ ༑ཡམས་ནད་ཐམས་ཅད་ཞི་བར་བྱེད། །གཞན་ཡང་འབྱུང་པོ་བརྗེད་བྱེད་དང༌། །ཤ་ཟ་མཁའ་འགྲོ་མ་མོ་དང༌། །གཟའ་དང་རྒྱུ་སྐར་ལོག་འདྲེན་དང༌། །བྱད་སྟེམས་དྲག་པོ་ཕྱི་
རོལ་གྱི༑ ༑རིག་སྔགས་གཏུམ་པོ་ལ་སོགས་པ། །འཇིགས་པའི་གནོད་པ་ཐམས་ཅད་ཀུན། །རླུང་གིས་སྤྲིན་བཞིན་གཏོར་བར་བྱེད། །གཞན་ཡང་སྟག་གཟིག་དོམ་དྲེད་དང༌། །འཕར་
བ་སྤྱང་ཀི་གུང་པོ་ཆེ། །སྲེ་མོང་བྱི་བ་སྦྲུལ་བྱི་ལ། །སྦྲང་བུ་མཆུ་རིང་པ་ཏྲེ་ཀ །ཁྭ་དང་སེའུ་བྱུའུ་རྟ་ལ་སོགས། །འཇིགས་པ་རྣམ་མང་ཇི་སྙེད་པ། །གསང་སྔགས་འདི་བརྗོད་ཐོས་ཙམ་
གྱིས༑ ༑ཐག་རིང་དུ་ནི་སྐྲོད་པར་བྱེད། །གནོད་པ་རྣམ་མང་ཐམས་ཅད་ཀྱང༌། །སྔགས་ཀྱི་སྦྱོར་བས་སེལ་བར་བྱེད། །གནོད་བྱས་རྣམས་ནི་གནོད་མེད་བྱེད། །གནོད་མེད་གནོད་དང་
ལྡན་བྱེད་ཅིང༌། །སྦྱོར་བ་ཡང་ནི་སྦྱོར་བ་འགས། །གཞན་གྱི་སྦྱོར་བ་འཆིང་བར་བྱེད། །རྡོ་རྗེ་ལུ་གུ་རྒྱུད་ཀྱི་རྟོག་པ་ལས། གསང་སྔགས་བསྟན་པའི་ལེའུ་སྟེ་དང་པོའོ།།    །།


90-1-164a


དེ་ནས་འདིར་ནི་བཤད་བྱ་བ། །མཛེས་མ་རྡོ་རྗེ་ཁྲོ་མོ་ཡིས། །ལྷ་ཡི་ཏིང་འཛིན་སྦྱོར་བ་རྣམས། །ཐིག་ལེ་ཆེན་མོས་མཉན་པར་གྱིས། །ཨོཾ་བཛྲི་ཤྲིཾ་ཁ་ལེ། ཨཱཏྨ་
རཀྵ་རཀྵ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། གསང་སྔགས་འདི་ནི་སྲུང་བ་དང༌། །ཐ་མལ་རྟོག་པའི་ལུས་སྦྱོད་བྱེད། །སྙིང་གར་ཟླ་སྟེང་ཧཱུཾ་ཡིག་གིས། །འོད་ཀྱིས་རིགས་ཀྱི་གཙོ་མོ་དང༌། །བླ་མ་
སངས་རྒྱས་སྤྱན་དྲངས་ནས། །མདུན་དུ་ལེགས་པར་དམིགས་ནས་ནི། །སྙིང་ག་ས་བོན་འོད་རྩེ་ལས། །མེ་ཏོག་སོགས་འཛིན་ལྷ་མོས་མཆོད། །གཟུགས་སོགས་རྡོ་རྗེ་མ་རྣམས་
ཀྱིས༑ ༑འདུད་ཅིང་སོ་སོར་ལེགས་པར་མཆོད། །ཐོག་མ་མེད་པའི་སྲིད་རྒྱུད་ནས། །ལུས་ངག་ཡིད་ཀྱིས་སྦྱང་པ་ཡི། །སྡིག་པའི་ཚོགས་རྣམས་མ་ལུས་ཀུན། །བགྱིས་དང་བགྱིད་
དུ་སྩལ་པ་དང༌། །བགྱིད་ལ་རྗེས་སུ་ཡི་རང་བ། །སྡིག་པའི་ཚོགས་རྣམས་མ་ལུས་ཀུན། །ཐམས་ཅད་སོ་སོར་བཤགས་པར་བགྱི། །སླད་ཆད་མི་བགྱིད་སྡོམ་པ་ཡང༌། །རྒྱ་ཆེན་
བདག་གིས་གཟུང་བར་བྱ། །རྒྱལ་བ་སྲས་བཅས་མཛད་པ་དང༌། །འགྲོ་བའི་དགེ་ལ་རྗེས་ཡི་རང༌། །རྒྱལ་དང་བྱང་ཆུབ་སེམས་དཔའ་དང༌། །རིགས་ལྡན་རྡོ་རྗེ་ལྷ་མོ་དང༌། །སྔགས་
རྒྱུད་རྒྱ་ཆེན་འཁོར་ལོ་ལ། །ཀུན་ནས་དང་བས་སྐྱབས་སུ་མཆི། །མི་རྟོག་བློ་གྲོས་བསྐྱེད་པའི་ཕྱིར། །ཆོས་ཀྱི་འཁོར་ལོ་བསྐོར་བ་དང༌། །གདུལ་བྱ་ཇི་སྲིད་ཚིམ་པ་རུ། །མྱ་ངན་

90-1-164b


མི་འདའ་གསོལ་བ་འདེབས། །རྣམ་པ་ཀུན་གྱི་མཆོག་ལྡན་པའི། །བྱང་ཆུབ་སེམས་ནི་བསྐྱེད་པར་བྱ། །གདོད་ནས་ཇི་སྲིད་ད་ལྟ་ཡི། །བར་དུ་ལུས་འདིས་ཅི་མ་བྱས། །ད་ནི་སྲིད་པའི་རླུང་
རྟོགས་ནས། །རང་གི་ལུས་འདི་དབུལ་བར་བགྱི། །ཐེག་ཆེན་བླ་ན་མེད་པ་ཡི། །ལམ་ཆེན་རྒྱ་མཚོ་གང་ཡིན་པ། །ཐེག་ཆེན་འབྲས་བུ་ཐོབ་བར་དུ། །རྒྱུན་མི་འཆད་པར་བསྟེན་པར་
བྱ༑ ༑དེ་ལྟར་དད་སེམས་འདུན་བྱས་ཏེ། །བསོད་ནམས་རྒྱ་ཆེན་རྣམ་བསགས་པའི། །དགེ་བ་བླ་ན་མེད་པ་དེ། །ཐམས་ཅད་བྱང་ཆུབ་ཕྱིར་བསྔོའོ། །དང་པོ་བྱམས་པའི་འོད་ཟེར་གྱིས།།
འགྲོ་རྣམས་བདེ་ལ་དགོད་པར་བྱ། །གཉིས་པ་སྙིང་རྗེའི་འོད་ཟེར་གྱིས། །འགྲོ་བ་སྡུག་བསྔལ་འབྲལ་སེམས་བསྐྱེད། །གསུམ་པ་དགའ་བས་བདེ་བ་ཐོབ། །བཞི་པ་ཆགས་བྲལ་
བཏང་སྙོམས་སོ། །དེ་རྗེས་རགས་པའི་སྟོབས་སྤོང་ཞིང༌། །བག་ཆགས་དྲི་མ་བསལ་ནས་ཀྱང༌། །ནམ་མཁའ་ལྟ་བུར་སྒྲུབ་བྱེད་པའི། །དེ་ནས་དག་པ་རྗེས་དྲན་བྱ། །ཨོཾ་སྭ་བྷཱ་བ་ཤུདྡྷ་
སརྦ་དྷརྨྨཿསྭ་བྷཱ་ཝ་ཤུདྡྷོ྅ཧཾ། དེ་ཡིས་དག་པར་བྱས་ནས་ནི། །སྟོང་ཉིད་རྗེས་སུ་བསྒོམ་པར་བྱ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། དངོས་པོ་ཐམས་ཅད་མ་ལུས་པར།།
ནམ་མཁའ་ལྟ་བུར་བསྒོམ་པར་བྱ། །དེར་ནི་རཾ་སྐྱེས་ཉི་དཀྱིལ་འཁོར། །དམར་པོ་འོད་ཟེར་འཁྲིགས་པ་བསྒོམ། །དེ་དབུས་ཧཱུཾ་ཡིག་སྔོན་པོ་ཡི། །འོད་ཀྱིས་འགྲོ་བའི་བདུད་བསལ་


90-1-165a


ཏེ༑ ༑སླར་ཡང་ཡི་གེ་ལ་གཞུག་པར། །རྡོ་རྗེ་ཁྲོ་མོ་ཡོངས་སུ་རྫོགས། །ཞལ་གསུམ་ཕྱག་དྲུག་མེ་དཔུང་བཞུགས། །ཐུགས་ཀར་ཉི་མར་ཧཱུཾ་སྔོན་བསམ། །
འོད་ཀྱིས་སྲུང་བའི་འཁོར་ལོ་བྱ། །ཤར་དུ་རྡོ་རྗེ་ལྷོར་དབྱུག་པ། །ནུབ་ཏུ་ཆུ་སྟེ་བྱང་དུ་མདའ། །བྱང་ཤར་རྩེ་གསུམ་ཤར་ལྷོར་མེ། །ལྷོ་ནུབ་རལ་གྲི་ནུབ་བྱང་རླུང༌། །འོག་ཏུ་སྣ་ཚོགས་
རྡོ་རྗེ་བྲག །སྟེང་ཕྱོགས་རྡོ་རྗེ་རྩེ་ལྔའི་གུར། །གསང་སྔགས་བརྗོད་པས་བསྒོམ་པར་བྱ། །ཧཱུཾ་ལས་འོད་ཟེར་རབ་སྤྲོས་པས། །འཁོར་ལོ་བཀོད་པའི་ཕྱི་རོལ་ཏུ། །རྡོ་རྗེ་རྩེ་གསུམ་ར་
བ་དང༌། །གུར་ནི་རབ་ཏུ་བསྒོམ་པར་བྱ། །དེ་རྗེས་རྡོ་རྗེ་ཁྲོ་མོ་ནི། །ཞུ་ནས་རང་བཞིན་མེད་པར་གྱུར། །དེ་ལས་ཉི་མའི་སྟེང་གནས་པའི། །བདུད་བཞི་མནན་ཅིང་ཉི་ཟླ་ནི། །ཨཱ་ལི་ཀཱ་
ལི་ལས་བྱུང་བའོ། །བར་དུ་ཧཱུཾ་ལས་རྡོ་རྗེ་ནི། །ཁྲོ་མོའི་རང་བཞིན་འོད་ཀྱིས་བསྐོར། །ཁྲོ་མོ་དང་བཅས་འོད་ཟེར་རྣམས། །རྡོ་རྗེ་ལ་བཞུགས་སྐུ་བཞེངས་ཏེ། །ཞལ་དྲུག་ཕྱག་
དྲུག་ཞབས་དྲུག་གམ། །ཡང་ན་ཞབས་བཞིས་བདུད་བཞི་མནན། །ཞལ་ཀུན་སྔོ་ཞིང་ཁྲོ་གཉེར་ཅན། །དམར་སེར་གྱེན་སྐྲ་ཐོང་ཕྲེང་ཅན། །རྡོ་རྗེས་ལུས་བརྒྱན་ནམ་མཁའི་
མདོག །བཅུ་གཉིས་ཕྱག་སྟེ་གཡས་པ་ན། །རྡོ་རྗེ་ཞགས་བ་མདའ་གསོར་ཞིང༌། །སྦྲུལ་དང་དགྲ་སྟ་གྲི་གུག་འཛིན། །གཡོན་པ་དྲིལ་བུ་སྡིགས་མཛུབ་གཞུ། །དབྱིག་པ་

90-1-165b


རྩེ་གསུམ་ཐོ་བ་འོ། །ཡང་ན་ཕྱག་དྲུག་གཡས་དང་པོས། །རྡོ་རྗེ་གཉིས་པས་ལྕགས་སྒྲོག་སྟེ། །གསུམ་པས་མདའ་ནི་གསོར་བར་བྱེད། །གཡོན་གྱི་དང་པོས་སྡིགས་མཛུབ་
སྟེ༑ ༑གཉིས་པ་སྦྲུལ་ཞགས་འཛིན་པའོ། །གསུམ་པས་གཞུ་སྟེ་འགེངས་བའི་ཚུལ། །རྡོ་རྗེ་ལུ་གུ་རྒྱུད་མ་ཡི། །བསམ་གཏན་ཏིང་འཛིན་ལ་གནས་ན། །ཡོན་ཏན་ཀུན་གྱི་བདག་
ཉིད་ཀྱི༑ ༑སྔགས་ཀྱི་རྩ་བར་འགྱུར་བའོ། །སྔགས་ཀྱི་བདག་ཉིད་ཡོངས་སུ་བསྐྱེད། །ལྷ་ཡི་རང་བཞིན་སྒྲུབ་པ་ཡི། །རིན་ཆེན་གཟུངས་ཀྱི་ཕྲེང་བས་ནི། །ཆོས་རྣམས་མཐའ་
དག་ཐོབ་འགྱུར་ཏེ། །རལ་གྲི་མིག་སྨན་རིལ་བུ་དང༌། །རྐང་པ་བྱུགས་དང་གཏེར་ཆེན་དང༌། །ས་འོག་འགྲོ་དང་བཅུད་ལེན་དང༌། །ནམ་མཁར་འགྲོ་དང་གསེར་འགྱུར་དང༌། །དེ་
བཞིན་ས་གཞན་འགྲོ་བ་དང༌། །ཞི་དང་རྒྱས་དང་དབང་མངོན་སྤྱོད། །རྨོངས་དང་རེངས་དང་བསྐྲད་པ་དང༌། །དབྱེ་དང་དགུག་དང་རིག་སྔགས་འཆིང༌། །སྲུང་དང་ཕྱིར་ཟློག་ཆེན་
པོ་དང༌། །ཞ་དང་ལྐུགས་དང་སེམས་བརྒྱལ་དང༌། །ལོང་དང་སྣ་ཚོགས་ནད་སྐྱེད་པའི། །སྦྱོར་བ་རྒྱ་ཆེན་འགྲུབ་པ་དང༌། །མངོན་ཤེས་དྲུག་པོ་ཡོངས་སྐྱེ་ཞིང༌། །སྐུ་གསུང་
ཐུགས་ཀྱི་རྡོ་རྗེ་ཡི། །ཕྱག་རྒྱ་ཆེན་པོ་ཐོབ་འགྱུར་ན། །ལྟས་མཐོང་ཙམ་ལ་སོགས་པ་ཡི། །དངོས་གྲུབ་ཕྲ་མོ་སྨོས་ཅི་དགོས། །སྔགས་ཀྱི་སྦྱོར་བ་སྐྱེད་པའི་ལྷ། །དམིགས་པའི་

90-1-166a


རྩ་བར་གྱུར་བ་ཡི། །ཧཱུཾ་ལས་སྐྱེས་པའི་ལྷ་མོ་ནི། །སྔོན་མོ་ཞལ་གསུམ་ཕྱག་དྲུག་མ། །གཡས་པ་སེར་ཞིང་གཡོན་པ་དམར། །སྤྱན་གསུམ་སྡང་མིག།
ཁྲོ་གཉེར་ཅན། །དམར་སེར་གྱེན་སྐྲ་ཐོད་པས་བརྒྱན། །རུས་པའི་རྒྱན་གྱིས་སྤྲས་ཤིང་འགྱིང༌། །ཐོད་པའི་ཕྲེང་ཅན་ཀླུ་ཡིས་བརྒྱན། །ཞབས་གཉིས་བརྐྱང་བསྐུམ་རོ་ལ་བརྫིས།།
ཕྱག་དྲུག་གཡས་ཀྱི་དང་པོ་ན། །རྡོ་རྗེ་གཉིས་པས་གྲི་གུག་སྟེ། །གསུམ་པས་སྤྲུལ་གྱི་ཞགས་པ་འཛིན། །གཡོན་གྱི་དང་པོ་སྡིགས་མཛུབ་སྟེ། །གཉིས་པས་ཐོད་པ་གསུམ་
ཕན༑ ༑སྦྲུལ་གྱི་ཞགས་པ་དཀར་པོའོ། །ཡང་ན་ཞལ་ཀུན་སྔོ་སངས་ཉིད། །འདིས་ནི་འཆིང་དང་དབང་གི་ལས། །མཐའ་དག་རྫོགས་པར་བྱེད་པ་འོ། །སྲིད་པར་བྲམ་ཟེ་
སྐྱེས་ལྷ་མོ། །སྔོན་མོ་ཞལ་གཅིག་ཕྱག་གཉིས་མ། །ཕྱག་གཡས་རྡོ་རྗེ་གཡོན་ལྕགས་སྒྲོག །གཅེར་བུ་རུས་པའི་རྒྱན་ལྡན་པ། །གསང་པའི་ལས་རྣམས་ཐམས་ཅད་
ནི༑ ༑རྡོ་རྗེ་རྣལ་འབྱོར་མ་འདིས་སྒྲུབ། །དེ་ནས་བཅོམ་ལྡན་རྡོ་རྗེ་ཅན། །ཆོས་རྣམས་ཐམས་ཅད་འབྱུང་བྱེད་ཅིང༌། །དངོས་གྲུབ་མྱུར་དུ་སྐྱེད་པ་ཡི། །ཕྱག་རྒྱ་འབྱུང་ཞེས་བྱ་བ་
ཡི༑ ༑ཏིང་ངེ་འཛིན་ལ་སྙོམས་ཞུགས་ནས། །ཡན་ལག་ཕྱག་རྒྱ་བཀའ་སྩལ་པ། །ལག་གཉིས་ཐལ་མོ་སྦྱར་བྱས་ཤིང༌། །སླར་ཡང་ཁུ་ཚུར་བཅང་བྱས་ཏེ། །རྒྱབ་གཉིས་

90-1-166b


སྤྲད་ནས་མཛུབ་མོ་དང༌། །མཐེའུ་ཆུང་ལྕགས་སྒྲོག་བཅིངས་བྱས་ཏེ། །ཁ་ཡི་ཐད་ཀར་བཞག་ནས་ནི། །རིག་པའི་ཕྲེང་བ་བརྗོད་པ་ཡིས། །འདོད་པ་ཐམས་ཅད་འགྲུབ་པར་བྱེད།།
ཕྱག་རྒྱ་བཅིངས་ནས་གསང་སྔགས་ནི། །རྗེས་སུ་དྲན་པར་བྱས་ཙམ་གྱིས། །ལམ་དུ་འགྲོ་ཡང་བདེ་བར་ཐར། །གཞན་གྱི་རིག་སྔགས་གཅོད་པར་བྱེད། །འཕགས་མ་རྡོ་རྗེ་ལུ་གུ་
རྒྱུད་མའི་རྒྱུད་ཀྱི་རིག་སྔགས་ལས། ལྷ་དང་ཕྱག་རྒྱ་གཏན་ལ་དབབ་པའི་ལེའུ་སྟེ་གཉིས་པའོ།།    །།དེ་ནས་ཡང་དག་བཤད་བྱ་བ། །རྗེས་ཀྱི་སྦྱོར་བ་བླ་ན་མེད། །མཚུངས་
པའི་ཚོགས་ཀུན་འགྲུབ་བྱེད་པ། །རྡོ་རྗེ་མཁའ་འགྲོ་མ་ཡིས་ཉོན། །ཨོཾ་སརྦྦ་ཏ་ཐཱ་ག་ཏ་ཨ་བྷི་ཥཱིཉྩ་ཏུ་མཾ། ཨོཾ་སརྦྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། དབང་བསྐུར་བ་ནི་བླ་
ན་མེད༑ དྲི་མའི་ཚོགས་རྣམས་དག་བྱེད་ཅིང༌། །ཇི་སྲིད་ཡེ་ཤེས་ཚོགས་རྒྱས་ནས། །རིག་པའི་རྒྱལ་པོ་ཐོབ་པར་བྱེད། །ཛཿཧཱུཾ་བཾ་ཧོཿ། ཨོཾ་བཛྲ་པུཥྤེ་ཨཱཿཧཱུཾ་སྭཱཧཱ། དྷཱུ་པེ། དཱི་པ། གནྡྷེ།
ནཻ་ཝིདྱཻ་ཨཱཿཧཱུཾ་སྭཱཧཱ། ཨོཾ་ཀྵཱི་ཧྲཱིཿས་ཀ་ལ། གྷ་ན་བི་ན་ཝ་རེ། ཤྱ་ཪྱ་ས་པ་རི་ཝ་ར། ཨ་ཨ་ཨ། ཨ་བྷི་ཏི་རནྟི། ཨ་བྷི་ཏི་རནྟུ། སརྦྦ་ད་ཤ་དིཀ་ལོ་ཀ་པཱ་ལ། ལོ་ཀ་པཱ་ལེཾ། ཨི་མཾ་བི་ལཾ་
གྲྀཾཧྞ་ཏུ། ཁ་དནྟུ་པི་བནྟུ་ཧཱུཾ་ཕཊ་ཁ་ཁ་ཁཱ་ཧི་ཁཱ་ཧི། ལླཻ་ལླཻ་བཛྲ་ཌཱ་ཀ་ཨཱཛྙཱ་པ་ཡ་ཏི་སྭཱཧཱ། ཡེ་ཤེས་སེམས་དཔའི་སྦྱོར་བ་ཡིས། །རྣམ་པར་རྟོག་པ་སྤོང་བར་བྱེད། །མཆོད་པ་


90-1-167a


དང་ནི་གཏོར་མ་ཡིས། །བར་གཅོད་ཐམས་ཅད་སེལ་བར་བྱེད། །ཨོཾ་ཀཱ་ཡ་བཛྲ་སྭ་བྷཱ་བ་ཨཱ་ཏྨ་ཀོ྅ཧཾ། སྐུ་གསུང་ཐུགས་ཀྱི་རྡོ་རྗེ་ཡིས། །རྣམ་པར་སྦྲས་
པའི་མཚན་མ་ལ། །མཚན་མ་མེད་པ་རྣམས་གནས་པ། །ཤེས་ནས་མཚན་ཉིད་རྣམ་པར་དག །ཨོཾ་སརྦ་ཏ་ཐཱ་ག་ཏ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། གང་ཞིག་དབང་པོས་
ཡུལ་མཚོན་པའི། །མཚོན་བྱ་མཚོན་ཉིད་རྣམ་ཤེས་དང༌། །ཡེ་ཤེས་ཉིད་ནི་མངོན་སུམ་དུ། །སྐྱེ་བ་ཉིད་ལ་ཐེ་ཙོམ་མེད། །དེ་ནས་རྒྱ་ཆེན་སྦྱོར་བའི་གཙོ། །འཁོར་ལོའི་ཆོ་ག་
བཤད་པར་བྱ། །གྲོ་གའམ་རས་སམ་ཤིང་ཤུན་ལ། །གུར་གུམ་གྷི་ཝང་ཙནྡན་བཅས། །པུ་ཀ་སེར་པོས་འཁོར་ལོ་ནི། །རྩིབས་བཅུ་པདྨའི་སྟེང་དུ་བྲི། །མཐའ་ནས་མེ་ཡི་ཕྲེང་
བས་བསྐོར། །པདྨའི་འདབ་མ་བཅུ་ལ་ནི། །ཕྱོགས་བཅུ་ཀུན་ཏུ་བཅིང་བ་ཡི། །རྡོ་རྗེ་ལ་སོགས་བཅུ་པོ་བྲི། །དེ་ཡི་རྒྱབ་ཏུ་ཕྱོགས་བཅུ་རྣམས། །བཅིང་བའི་སྔགས་ནི་རིམ་
བཞིན་བྲི། །འཁོར་ལོའི་རྩིབས་རྣམས་བཅུ་པོ་ལ། །ཧཱུཾ་གཉིས་བར་དུ་བསྒྲུབ་བྱའི་མིང༌། །སྲུང་བ་བཅས་པ་བྲི་བར་བྱ། །ཕྱོགས་བཞིར་སྔགས་དང་ཕྱག་རྒྱ་དང༌། །འཁྲུལ་
འཁོར་གཅོད་དང་འཆིང་བ་དང༌། །འགུགས་པའི་སྔགས་སུ་བཅས་པ་བྲི། །གཞན་ཡང་མཚམས་རྣམས་དྲུག་པོར་ནི། །ལྷ་དང་ཀླུ་དང་ལྷ་མ་ཡིན། །གནོད་སྦྱིན་གྲུལ་བུམ་


90-1-167b


ལ་སོགས་པ། །བཅིང་བ་དྲུག་པོ་བྲི་བར་བྱ། །ལྟེ་བར་བསྒྲུབ་བྱའི་གཟུགས་བརྙན་ནི། །སྐྱིལ་ཀྲུང་ཐུགས་ཀར་ཐལ་མོ་སྦྱར། །མཛེས་པའི་གོས་ལྡན་བྲི་བར་བྱ། །དེ་རྗེས་གསང་
སྔགས་ཕྲེང་བ་ཉིད། །སྟོང་ཕྲག་གཅིག་ཏུ་བརྗོད་བྱས་ནས། །དེ་རྗེས་བསྟོད་པས་བསྟོད་བྱས་ཏེ། །གསེར་སོགས་དྲིལ་ནས་ལུས་སམ་མགུལ། །གང་བདེའི་གནས་སུ་གདགས་
པར་བྱ༑ ༑དེས་ནི་རྣལ་འབྱོར་སྲུང་དོན་དུ། །ཇི་ལྟར་བསམ་པ་ཀུན་འགྲུབ་སྟེ། །འཇིགས་པ་བརྒྱད་པོ་མེད་པར་བྱེད། །དེ་ནས་གཞན་ཡང་རྒྱལ་པོའི་རས། །གསར་ལ་ཙནྡན་ག་
པུར་དང༌། །དྲི་ཞིམ་རྣམས་ཀྱིས་བྱས་ནས་ནི། །རྒྱུ་སྐར་རྒྱལ་གྱི་ཉི་མ་ལ། །གུར་གུམ་གྱིས་ནི་འཁོར་ལོ་བྲི། །དབུས་སུ་པདྨ་འདབ་བརྒྱད་པའི། །ཕྱི་རོལ་མུ་ཁྱུད་གསུམ་ལྡན་པའི།།
པདྨའི་ལྟེ་བར་བསྒྲུབ་བྱའི་གཟུགས། །ཡན་ལག་རྡོ་རྗེས་མཚན་པ་བྲི། །དེ་ལ་སྙིང་པོའི་སྔགས་ཀྱིས་བསྐོར། །དེ་རྗེས་ལྟེ་བའི་མུ་ཁྱུད་ལ། །སྟེང་འོག་བཅིང་བའི་སྔགས་ཀྱིས་བྲི།།
ཕྱོགས་མཚམས་སྔགས་རྣམས་འདབ་མ་ལའོ། །ཕྱི་རོལ་མུ་ཁྱུད་དང་པོར་ནི། །རྩ་བའི་སྔགས་རིང་དགོད་པར་བྱ། །གཉིས་པར་འོད་ཀྱི་ར་བ་བྲི། །དྲི་ཞིམ་དཀྱིལ་འཁོར་སྟེང་
བཞག་སྟེ། །རང་ཉིད་ལྷ་ཡི་སྦྱོར་རྫོགས་བྱ། །ཐུགས་ཀའི་ས་བོན་འོད་ཀྱིས་ནི། །ནམ་མཁའ་འཁོར་ལོ་སྦྱངས་བྱས་ཏེ། །ཡི་གེ་ཧཱུཾ་གི་རྣམ་པར་བསམ། །དེ་ཡོངས་གྱུར་ལས་སྐུ་

90-1-168a


ཚོགས་བསྒོམ། །དེ་དབུས་ཤེས་རབ་རྣམ་པར་བསམ། །ཟླ་དབུས་སྟེང་དུ་ཧཱུཾ་ལས་ནི། །འཁོར་ལོ་རྩིབས་ལྡན་བསྒོམ་པར་བྱ། །དེར་ནི་ཡི་གེའི་རྣམ་པ་
ནི༑ ༑མར་མེ་ལྟ་བུ་གསལ་དམིགས་ལ། །མཁའ་འགྲོ་མ་དང་དབྱེར་མེད་བྱ། །རང་སྙིང་ས་བོན་ལས་བྱུང་བའི། །གསང་སྔགས་སྟོང་ཕྲག་བཟླས་བྱས་ནས། །གསེར་
སོགས་དྲིལ་ནས་ལུས་སམ་མགུལ། །བཏགས་ན་འཇིགས་པ་བརྒྱད་ལས་སྐྱོབ། །ཐམས་ཅད་དུ་ནི་སྲུང་བར་ངེས། །ཡུངས་ཀར་བ་ཡི་རྣམ་ལྔ་དང༌། །དུར་བའི་སྙི་མར་
བཅས་པ་ལ། །གསང་སྔགས་སྟོང་ཕྲག་བཟླས་ནས་ནི། །རྒན་མོ་མིང་མེད་སྦྱོར་པ་ཡིས། །གནས་གསུམ་ཐིག་ལེ་བྱས་བསྲུངས་ན། །ཚེ་ནི་སྟོང་ཕྲག་དུ་མར་འཕེལ། །ཀུ་
ཤ་བ་མར་ཡུངས་ཀར་ཏིལ། །གསང་སྔགས་སྟོང་ཕྲག་བཟླས་བྱས་ཏེ། །ཤིས་པར་གྱུར་པའི་ཉི་མ་ལ། །མཆོད་རྟེན་སྤྱི་བོར་བཏགས་བྱས་ན། །འགོ་བའི་ནད་རྣམས་
འཆད་པར་འགྱུར། །ཁྲག་དང་ཁྲོ་ཆུར་བཅས་པ་ལ། །གསང་སྔགས་སྟོང་ཕྲག་གསུམ་བཟླས་ཏེ། །ཟླ་བ་གཟས་བཟུང་དུས་སུ་ནི། །ཉེ་བསྙེན་རྫོགས་པར་བྱས་ནས་ནི།།
རྫས་ནི་ཤིན་ཏུ་སྦ་བྱས་ཏེ། །ལྷ་ཚོགས་གནོད་པ་གང་དམིགས་པའི། །སྙིང་གར་སྔགས་ནི་བསྣུན་བྱས་ན། །གང་དམིགས་བགེགས་ནི་རྣམ་པར་འཇིག །རས་བལ་གསལ་བར་

90-1-168b


གྱུར་པ་ལ། །ཤེས་རབ་མཚན་ལྡན་ཁྲུས་བྱས་ཏེ། །ཤིས་པའི་ཉི་མ་ལ་བཀལ་ནས། །བཅིངས་པའི་གྲངས་ཀྱིས་མདུང་བྱས་ཏེ། །སྟོང་ཕྲག་གཅིག་གི་སྔགས་བཟླས་ནས། །ལུས་
སམ་མགུལ་ལམ་སྤྱི་བོར་གདགས། །དེས་ནི་ཚེ་ལོ་སྟོང་ཕྲག་ཐུབ། །ཡང་ན་རང་ལུས་རྣམ་བསྒྲིམས་ནས། །ཆུ་ཡི་ཚོགས་ཀྱིས་དག་བྱས་ཏེ། །ཉི་ཤུ་རྩ་གཅིག་གྲངས་ལྡན་པར།།
གཟུངས་ཀྱི་ཕྲེང་བ་བརྗོད་བྱས་ན། །གསེར་ཕྱག་ལག་ཏུ་མ་བླངས་ཤིང༌། །བདེན་བྲལ་ཕྱི་རོལ་མ་སོང་བར། །གཞན་གྱི་འཇིགས་པ་མ་བསལ་ཞིང༌། །ཚེ་ལོ་བརྒྱ་ནི་རྩ་བརྒྱད་
པར༑ ༑རིམས་ནད་ཙམ་ཡང་མི་གནོད་དོ། །གོས་དང་ཟས་དང་སྣོད་སྤྱད་དང༌། །སྨན་ལ་སོགས་པའི་རྫས་རྣམས་ནི། །མི་འཁྲུགས་རྒྱལ་པོའི་ཕྱག་རྒྱ་ཡིས། །བསྲུངས་ན་ཅིས་ཀྱང་མི་
ཤོད་དེ༑ ༑སེངྒེ་རྔམ་པའི་སྟབས་ཀྱིས་ནི། །འུག་པའི་སྒྲ་གསུམ་བརྗོད་བྱས་ན། །ཕྱི་རོལ་རིག་སྔགས་སྟོང་ཕྲག་ནི། །དུ་མས་ཅིས་ཀྱང་མི་ཚུགས་སོ། །ཀླུ་ཡི་དབང་པོ་གནས་ལུགས་
ཀྱིས༑ ༑རྩེ་གཅིག་རྡོ་རྗེའི་ཕྱག་རྒྱ་བཅས། །དེ་ནས་གསང་སྔགས་གསུམ་བརྗོད་ན། །ནད་དང་གདོན་ལ་སོགས་པ་སེལ། །རི་བོང་ནུ་མའི་མཚམས་བྱས་ནས། །ཧཱུཾ་གིས་མནན་པའི་
སྔགས་ཀྱིས་ནི། །དམིགས་མེད་ཏིང་འཛིན་ཡིད་བརྟན་ཞིང༌། །འདིས་ཀྱང་གནོད་པ་ལས་སྲུང་འགྱུར། །ཕྱི་རོལ་སོགས་པ་ཀུན་སྤངས་ནས། །སྣང་བ་ཡིད་ཀྱིས་བསླབ་བྱས་ཏེ། །མི་སྣང་

90-1-169a


བ་ལ་མངོན་དམིགས་ནས། །སྲུང་བ་རྣམས་ཀྱི་དམ་པ་བཤད། །དེ་ནས་གཞན་ཡང་སྦྱོར་བ་བཤད། །དུར་ཁྲོད་ལ་སོགས་འཇིགས་གནས་སམ། །མཚོ་
དང་མཚེའུ་དང་དགོན་གནས་དང༌། །གནས་དང་སྐྱེད་མོས་ཚལ་ཆེན་དང༌། །མེ་ཏོག་ཚལ་ལམ་ཡུལ་འཁོར་ལྗོངས། །ཆུ་ཡི་འགྲམ་མམ་ཤིང་གཅིག་གམ། །ཡང་ན་རང་གི་ཁྱིམ་
ཉིད་དུ༑ ༑མཎྜལ་ལེགས་པར་བྱུགས་པ་ལ། །བརྟེན་ནས་ལྷ་ཡི་སྦྱོར་བ་བསྒྲུབ། །རས་རིས་ལ་སོགས་མདུན་བྱས་ཏེ། །བདེ་བའི་བསྟན་ལ་སྐྱིལ་ཀྲུང་གིས། །བསྡད་ནས་
མཉམ་གཞག་བརྩམ་པར་བྱ། །ཐ་མལ་སྦྱངས་པའི་ལུས་ཀྱིས་ནི། །ཐར་པ་ཆེན་པོ་ཐོབ་འགྱུར་ཏེ། །གཞན་དུ་དེ་ལྟར་མ་ཡིན་ནོ། །ས་གཞི་ཤིན་ཏུ་ཉམས་དགའ་ཞིང༌། །
ལེགས་པར་བཀོད་པའི་རི་བོ་ལ། །ནགས་ཚལ་ཤིན་ཏུ་སྡུག་པ་ལ། །བསིལ་བའི་ཆུ་རྒྱུན་འབབ་པའི་ཕྱོགས། །རྣམ་བཀོད་མེ་ཏོག་ཚལ་གསེབ་ཏུ། །ཤར་དུ་སྒོ་བསྟན་ཁང་
པ་ལ༑ ༑སྔགས་བཞིས་མཚམས་བཅིང་ཆོ་ག་ཡིས། །གསལ་ཁུང་དང་བཅས་བརྩིགས་པའི་ཕྱོགས། །སྙན་པའི་བྱ་ཡིས་སྒྲ་སྒྲོག་ཅིང༌། །དྲི་ཞིམ་སྤོས་ངད་ལྡན་པ་ལ།།
དྲིལ་བུ་སིལ་སིལ་སྒྲ་སྙན་སྒྲོག །ལྡ་ལྡི་གོས་ཀྱི་ཕྲེང་བས་དཀྲིས། །ལྟག་པའི་འདུ་འཛི་རྣམས་སྤངས་ནས། །སྤྱོད་པ་མཐུན་པའི་གྲོགས་དང་ནི། །བདེ་བར་བྱང་ཆུབ་བསྒྲུབ་

90-1-169b


པར་བྱ༑ ༑འོན་ཀྱང་གནས་དང་གྲོགས་ལ་སོགས། །རྣལ་འབྱོར་ཡིད་འཇུག་ཕྱིར་བརྩམ་སྟེ། །མཐའ་དག་སྤངས་པའི་ཕ་རོལ་ན། །ལྷག་པའི་བྱང་ཆུབ་མ་མཆིས་སོ། །བདེ་དང་སྡུག་
བསྔལ་སྣ་ཚོགས་རྣམས། །རང་གི་སེམས་ལས་འབྱུང་མོད་ཀྱི། །སེམས་རྟོག་མ་ལུས་སྤངས་པ་ལས། །ངས་ནི་ཆོས་གཞན་འགའ་མ་བཤད། །དེ་བས་སེམས་རྟོག་སྣ་ཚོགས་
རྣམས༑ ༑སྤང་བར་བྱ་ཕྱིར་སྣ་ཚོགས་ཐབས། །སྔགས་དང་ཕྱག་རྒྱ་ཏིང་འཛིན་དང༌། །སྦྱོར་བ་རྒྱ་ཆེན་རྣམས་བཤད་དོ། །དྲག་པོ་སྒྲུབ་པའི་ཐབས་འགའ་ནི། །རིག་པའི་ཁྲོ་མོས་
མཉན་པར་གྱིས། །ས་གཞི་བདུད་རྩི་ལྔ་ཡིས་བྱུག །མེ་ཡི་དཀྱིལ་འཁོར་ས་བོན་བཅས། །དུར་ཁྲོད་ཕ་གུས་བྲི་པར་བྱ། །དེར་ནི་ཕོ་མོ་ཐོད་པ་ལ། །ཕྱི་རོལ་དམར་ནག་ཚོན་གྱིས་
བྱུག །ནང་དུ་སྣ་ཚོགས་རྡོ་རྗེ་ནི། །མུ་ཁྱུད་གསུམ་ལྡན་བྲི་བར་བྱ། །དབུས་སུ་རྡོ་རྗེ་མཁའ་འགྲོ་མའི། །སྙིང་པོ་སྔགས་བཅས་བྲི་བར་བྱ། །རྡོ་རྗེ་རྭ་ནི་ཐམས་ཅད་ལ། །ཧཱུཾ་བྲི་མུ་ཁྱུད་
གཉིས་ཕྲེང་སྔགས། །གསུམ་པར་ཁྲོ་བོའི་སྔགས་བྲིའོ། །ཐོད་པ་ཁ་སྦྱོར་ནང་དུ་ནི། །སྐེ་ཚེ་ཡུངས་ཀར་བཙན་དུག་དང༌། །ལན་ཚྭ་ཁག་དང་ཤ་ཆེན་དང༌། །རྐང་རྗེས་ས་ལ་སོགས་པ་
བླུགས༑ ༑གཅེར་བུ་རྣལ་འབྱོར་སྐྲ་བཤིག་ནས། །ལྷ་ཡི་སྦྱོར་ལྡན་ལྷོར་བལྟས་ནས། །ཞབས་ཀྱིས་ཐོད་པའི་འཁོར་ལོ་ནི། །མནན་ཏེ་སྔགས་ཕྲེང་བརྗོད་པར་བྱ། །ཁྲོ་བོ་ཆེན་པོའི་

90-1-170a


སྦྱོར་བ་ཡིས། །མཉམ་བཞག་ནས་ནི་སྟོང་ཕྲག་ཏུ། །བཟླས་པ་མཚན་ཕྱེད་བར་བྱས་ན། །གསད་པ་ཉིད་ལ་ཐེ་ཚོམ་མེད། །དུར་ཁྲོད་རས་ལ་འཁོར་ལོ་
ནི༑ ༑དབུས་སུ་མེ་ཡི་དཀྱིལ་འཁོར་ཅན། །རྩིབས་བརྒྱད་མུ་ཁྱུད་གསུམ་ལྡན་པ། །དབུས་སུ་སྙིང་པོ་སྔགས་རྣམས་ལ། །ཧཱུཾ་གཉིས་བར་དུ་བསྒྲུབ་བྱའི་མིང༌། །གསད་པ་ཉིད་
དང་ལྡན་པར་བྱ། །མུ་ཁྱུད་གཉིས་པ་ཕྲེང་སྔགས་ཀྱང༌། །མིང་དང་གསད་པར་ལྡན་པའོ། །གསུམ་པ་ཁྲོ་བོའི་སྔགས་བྲིས་ཏེ། །འཁོར་ལོ་མཆོད་ཅིང་བྱིན་བརླབས་ནས། །
དགྲ་གཟུགས་སོར་བརྒྱད་སྙིང་གར་གཞུག །དེ་ཉིད་ཏིལ་མར་གྱིས་བྱུགས་ཏེ། །ཐོད་པ་གཉིས་ཀྱི་འཁོར་ལོ་ཡི། །བར་དུ་བཅུག་ནས་མེ་སྟེང་གཞག །སེང་ལྡེང་ཕུར་པ་སོར་
བརྒྱད་པ། །མཉམ་གཞག་སྦྱོར་བས་སྔགས་དེ་གདབ། །གསད་པའི་སྦྱོར་བ་འདི་ཉིད་ཀྱིས། །ཤི་བར་འགྱུར་ལ་གཞན་དུ་མིན། །ཡང་ན་བྱང་ཆུབ་ཡན་ལག་ལས། །དུར་
ཁྲོད་ཁྲག་གིས་འཁོར་ལོ་བྲི། །གྲུ་གསུམ་བརྩེགས་པའི་གཟུགས་བྲིས་ཏེ། །དབུས་སུ་དགྲ་མིང་གསང་སྔགས་བཅས། །རྩིབས་ལ་བཅུ་གཉིས་པར་དུ་ནི། །མིང་དང་
གསད་པ་བཅས་པ་བྲི། །མུ་ཁྱུད་དང་པོའི་སྔགས་ཕྲེང་ཡང༌། །རྒྱས་པའི་ཡན་ལག་ལྡན་པར་བྲི། །སྤྲ་ཚིལ་གཟུགས་བརྙན་སོར་བརྒྱད་པའི། །སྙིང་གར་བཅུག་ནས་སྐྲ་

90-1-170b


ཡིས་དཀྲི། །རྣལ་འབྱོར་པ་ཡི་ཉལ་བའི་ཞབས། །མགོ་བོ་ལྷོར་བསྟན་གཞག་པར་བྱ། །ཆུ་ཤེལ་མ་མཐོང་བར་དུ་ནི། །ཉི་ཤུ་རྩ་གཅིག་སྔགས་བརྗོད་ནས། །མི་ཡི་རྡོ་རྗེའི་
དར་གྱིས་བརྒྱན། །སྡང་བྱེད་ས་སྟེང་འདིར་མི་གནས། །ཀླུ་ཡི་གནས་སུ་གྲགས་པའམ། །ཆུ་ཡི་རྫིང་ལ་སོགས་འགྲམ་དུ། །དཀྱིལ་འཁོར་བ་ཡི་རྣམ་ལྔས་བྱུག །པདྨ་དམར་པོའི་
རི་མོ་ལ༑ ༑ལྟེ་བ་རྡོ་རྗེ་མཁའ་འགྲོ་མ། །གསེར་གྱི་མདོག་ཅན་ཐལ་མོ་སྦྱར། །ཀླུ་ཡི་གདེངས་ཀ་བདུན་ལྡན་པ། །ཟླ་བའི་དཀྱིལ་འཁོར་སྟེང་གནས་པ། །ཤིན་ཏུ་བལྟས་པས་
གནས་པར་བྱ། །དགའ་བོ་ཉེར་དགའ་འཇོག་པོ་དང༌། །མཐའ་ཡས་དུང་སྐྱོང་རིགས་ལྡན་གཟུགས། །པདྨ་པད་ཆེན་རྣམས་བྱས་ཏེ། །དཀར་ངང་སེར་དང་ལྗང་བ་དང༌། །དམར་
དང་ལྗང་སྐྱ་སྔོ་སྐྱ་དང༌། །དམར་སེར་ལྗང་སེར་འཛུམ་པའི་གཟུགས། །གཙོ་ལ་ཐལ་མོ་སྦྱར་བཏུད་ནས། །རྒྱུ་སྐར་ཕྲེང་བ་དང་ལྡན་གཟུགས། །འོ་མ་འབྲས་ཅན་མཁལ་ཞོ་ཤ།
བུས་ཀ་ཙི་ཏ་ལ་སོགས་སྨན། །ཁུར་བ་ཚོགས་བུ་དང་བཅས་པ། །རིན་ཆེན་སྣོད་དུ་དགྲམ་པར་བྱ། །གཟའ་དང་རྒྱུ་སྐར་རྣམས་དགའ་ཞིང༌། །ཀླུ་རྣམས་བདེ་བའི་སེམས་ཐོབ་
ཤོག །ལྷ་རྣམས་ཡིད་ནི་མཉམ་བཞག་ནས། །སྙིང་རྗེའི་བློ་ཆེན་སྐྱེ་བར་ཤོག །ལྷ་ཀླུ་གནོད་སྦྱིན་དྲི་ཟ་སོགས། །བྱང་ཆུབ་སེམས་ཆེན་དང་ལྡན་ནས། །ཐུགས་རྗེས་ཉེ་བར་

90-1-171a


དགོངས་ནས་ཀྱང༌། །དུས་སུ་ཆར་ཆེན་འབེབས་པར་ཤོག །སྨོན་ལམ་དེ་ཡི་རྗེས་སུ་ནི། །གཟུངས་ཀྱི་ཕྲེང་བ་བརྒྱ་རྩ་བརྒྱད། །བརྗོད་པའི་དེ་མ་ཐག་ཏུ་
ནི༑ ༑ཆར་གྱི་རྒྱུན་ཡང་འབབ་པར་འགྱུར། །གལ་ཏེ་ཅུང་ཟད་མི་འབེབས་ན། །མེ་ལ་བསྡིགས་པ་ཙམ་གྱིས་ནི། །གློག་གི་ཕྲེང་བ་གཏོར་བྱེད་ན། །ཆར་ཆེན་འབེབས་ལ་ཐེ་ཚོམ་
མེད༑ ༑ཝ་ཡི་ཁྲག་གིས་གྲོ་ག་ལ། །གང་གི་འཁོར་ལོ་བསྐྲད་པ་ཡི། །ཐབས་དང་ལྡན་པར་བྲི་བྱས་ནས། །དུར་ཁྲོད་ས་ལས་བྱས་པ་ཡི། །རྔ་མོའི་སྙིང་གར་བཅུག་ནས་ཀྱང༌། །
རྐང་པ་གཡོན་པས་མནན་ནས་ནི། །ལྷོར་བལྟས་བཀའ་ཡི་སྦྱོར་བ་ཡིས། །གསང་སྔགས་ཁྲི་ཕྲག་གཅིག་བརྗོད་ན། །བསྐྲད་པ་ཉིད་ལ་ཐེ་ཚོམ་མེད། །སྦྲུལ་དང་སྲེ་མོའི་ཁྲག་
གིས་ནི༑ ༑རྟ་དང་མ་ཧེའི་པགས་པ་ལ། །མཉམ་དུ་གཉིས་ཀྱི་གཟུགས་བྲིས་ཏེ། །དབྱེ་བའི་སྔགས་དང་བཅས་པ་ཡི། །འཁོར་ལོ་ཐོད་པའི་གཟུགས་བྲིས་ལ། །པགས་པ་
གཉིས་ཀྱིས་དཀྲིས་བྱས་པ། །ཟླ་གམ་བྱེ་བྲག་དཀྱིལ་འཁོར་ལ། །བརྟེན་པས་དབྱེ་བའི་སྦྱོར་བ་རྫོགས། །མཚལ་དང་ཙནྡན་ག་བུར་བསྲེས། །ཟླ་གམ་དབྱིབས་ཀྱི་དཀྱིལ་
འཁོར་ལ། །སྙིང་པོ་དབང་གི་སྦྱོར་བར་བཅས། །ནུབ་ཏུ་བལྟས་ནས་བསྒྲུབས་པ་ཡི། །ལྷ་ཡི་དབང་པོ་དབང་དུ་འགྱུར། །རྒྱུད་ཀྱི་ཁྱད་པར་སྦྱོར་བ་འོ། །དྲི་ཡི་རྒྱལ་པོ་སྣ་ཚོགས་

90-1-171b


ཀྱིས༑ ༑ཤིང་གི་ལོ་མ་དཀར་པོ་ལ། །རྡོ་རྗེ་རྒྱ་གྲམ་གཉིས་བརྩེགས་ཀྱིས། །ཕྱོགས་ཀྱི་རྭ་རྣམས་ཧཱུཾ་གིས་སྤྲས། །མཚམས་ཀྱི་རྭ་རྣམས་དབུ་མ་ལ། །ཧཱུཾ་བྲི་རྭ་ཡི་ཡན་ལག་ལ།།
ཕཊ་ནི་ཕྱིར་ལ་བལྟས་པ་བྲི། །རྒྱ་ཆེན་གསོལ་བ་གདབ་པར་བྱ། །གོས་བཟང་མ་ནི་སྐགས་ཤིང་དུ། །བཙུག་ནས་རྒྱལ་མཚན་རྩེར་བཏགས་ན། །རླུང་དང་ཐོག་དང་སེར་བ་
གཅོད༑ ༑དམན་པ་རྣམས་དང་འབྲེལ་བ་སྤང༌། །ཐལ་བ་ཆུ་དང་ཡུངས་ཀར་ལ། །སྔགས་ཀྱི་ཕྲེང་བ་བཟླས་བྱས་ཏེ། །སྤྲིན་ལ་སོགས་པ་འཁྲུགས་པའི་ཚེ། །གཏོར་བ་ཙམ་གྱིས་
འཆད་པར་འགྱུར། །འབྲུ་མར་ཡུངས་ཀར་སེར་པོ་ལ། །བསྔགས་ནས་ལུས་ལ་བྱུགས་ཙམ་གྱིས། །ཕྲན་ཚེགས་ནད་རྣམས་ཐམས་ཅད་ལས། །མ་ཧེ་ཤིན་ཏུ་བརྟན་པར་བྱེད།།
འཕགས་མ་རྡོ་རྗེ་ལུ་གུ་རྒྱུད་ཀྱི་འཁྲུལ་འཁོར་གྱི་ལེའུ་སྟེ་གསུམ་པའོ།།    །།དེ་ནས་གཞན་ཡང་བཤད་བྱ་བ། །སྦྱིན་སྲེག་ཐབས་ཀྱི་སྦྱོར་བ་ཡིས། །དངོས་གྲུབ་ཐམས་
ཅད་མྱུར་བྱེད་དེ། །སྣ་ཚོགས་ལྷ་མོས་མཉན་པར་བྱོས། །སེར་སྣ་སྤངས་ཤིང་གཡོ་སྒྱུ་མེད། །དུལ་ལ་དཔའ་རྟུལ་བཟོང་པ་ཆེ། །མཁས་ཤིང་རིག་ལ་བརྩོན་འགྲུས་བཟང༌། །
སྔགས་ལ་མཁས་པས་སྦྱིན་སྲེག་བརྩམ། །ཐབ་ནི་ཉི་ཤུ་སོར་ཚད་ལ། །ཕྱེད་བརྐོས་ཁ་ཕྱིར་རྡོ་རྗེ་ནི། །རྩེ་གསུམ་དུར་ཁྲོད་ཚོན་གྱིས་བྲི། །ཕྱི་རོལ་ཕྱག་རྒྱ་རྣམས་བཀོད་ནས། །དྲི་ཞིམ་

90-1-172a


མེ་ཏོག་གཅལ་དུ་བཀྲམ། །དེར་ནི་མཆོད་ཅིང་སྲེག་པའི་རྫས། །ཚོགས་ནས་རྫས་རྣམས་བསང་གཏོར་བྱ། །བོང་བུ་རྔ་མོའི་རིལ་མ་དང༌། །གསལ་ཞིང་ཆེར་
བཅས་ཤིང་ལ་མེ། །ས་བོན་ལས་སྐྱེས་སྦར་བར་བྱ། །དེར་ནི་རྡོ་རྗེ་ལུ་གུ་རྒྱུད། །སྐྱེད་པའི་ཆོ་ག་རྫོགས་བྱས་ནས། །མཆོད་ཅིང་བསྟོད་ནས་དེ་རྗེས་སུ། །སྐེ་ཚེ་ཡུངས་ཀར་བཅན་
དུག་དང༌། །རུས་ཕྱེ་ཤ་ཆེན་ཏིལ་ནག་པོ། །དང་བཅས་སྦྱིན་སྲེག་སྟོང་ཕྲག་གཅིག །ཕྲེང་བའི་སྔགས་ཀྱིས་སྦྱར་བར་བྱ། །ཐོག་མ་ཐ་མར་མར་ཆེན་དང༌། །ཏིལ་མར་བརྒྱ་ཕྲག་
རེ་རེ་སྦྱིན། །སྦྱོར་བཅས་སྦྱིན་སྲེག་རྫོགས་པ་དང༌། །ཞག་བདུན་གྱིས་ནི་བསྒྲུབ་བྱ་སྟེ། །ཤི་བར་འགྱུར་ལ་ཐེ་ཚོམ་མེད། །གླང་ཤ་སྦྲུལ་ཤ་པྲི་ཡང་ཀུ། །སྦྱིན་སྲེག་སྟོང་གིས་
བསྒྲུབ་བྱ་ཞིང༌། །བ་བླ་ལྡོང་རོས་རུ་རྟ་དང༌། །ལིངྒ་གླང་པོ་བསེ་ཤར་བཅས། །སེར་པོར་བྱས་ལ་སྟོང་ཕྲག་ནི། །གཅིག་གིས་འཕྲལ་དུ་རེངས་པར་བྱེད། །སྦྲུལ་རྟ་ནེའུ་ལེ་མ་
ཧེའི་ཤ་།བྱ་རོག་འུག་ཤ་སྟོང་ཕྲག་གཅིག། བསྲེགས་པས་བསྒྲུབ་བྱ་འབྱེ་བར་ངེས། །བྲ་བོ་འབྲས་བུ་ར་ཤ་ཁྲག །སྟོང་ཁྲག་གཅིག་གིས་ལྐུག་པར་འགྱུར། །རྔ་མོ་བྱ་
རོག་རྒན་པོའི་ཤ་།སཱ་ལུ་དམར་ཏིལ་དཀར་པོ་དང༌། །ཡུངས་ཀར་སེར་པོ་ལ་སོགས་པ། །སྟོང་དུ་བསྲེགས་པས་སྐྲོད་པར་བྱེད། །འབྲུ་ལྔ་སྨད་འཚོང་རང་བྱུང་གིས། །ནམ་

90-1-172b


ཕྱེད་ནུབ་ཏུ་ཁ་བལྟས་བྱུག །མེ་ཏོག་པདྨ་དང་བཅས་པའི། །ཁ་དོག་དམར་དང་ལྡན་པ་ཡིས། །འོད་ཟེར་དམར་ལྡན་སྟོང་ཕྲག་གིས། །ངེས་པར་འགུགས་དང་དབང་དུ་འགྱུར། །ཏིལ་
བཅས་མར་གྱི་སྦྱིན་སྲེག་ནི། །སྟོང་ཕྲག་བྱས་ན་སྡིག་པ་འབྱང༌། །མར་དང་དུར་བ་ཙནྡན་བཅས། །སྦྱིན་སྲེག་སྟོང་གིས་ཚེ་འཕེལ་འགྱུར། །ཀུ་ཤ་བྱང་ཆུབ་ཤིང་འབྲས་བུ། །ཡུངས་
ཀར་དཀར་པོ་ལན་ཚྭ་ཡི། །སྟོང་བསྲེགས་འགོ་བའི་ནད་རྣམས་འཆད། །ཡུངས་ཀར་ཤ་ཆེན་ཕྱེ་མ་དང༌། །དུར་ཁྲོད་ཐལ་པ་དུག་སྣ་ཚོགས། །ཁྲོ་ཆུ་ཕྱེ་མའི་སྦྱིན་སྲེག་སྟོང༌། །ཁྲོས་
པས་བྱས་ན་ལྷ་ཚོགས་འཇིག །ཨུཏྤལ་དམར་དང་ཡང་ན་དཀར། །གུར་གུམ་བཟང་པོའི་སྦྱིན་སྲེག་ནི། །སྟོང་རྩ་བརྒྱད་ཙམ་བསྲེགས་བྱས་པས། །རིགས་ལྡན་བུ་མོ་དབང་དུ་འགྱུར།།
ཨ་རུ་ར་དང་ཡུངས་ཀར་དང༌། །བ་ཡི་འོ་མ་སྟོང་བསྲེགས་ན། །རྣམ་ཐོས་རྒྱལ་པོའི་གཏེར་ཙམ་གྱི། །ལོངས་སྤྱོད་ཆེན་པོ་འཐོབ་བྱེད་ཅིང༌། །ཨོཾ་རཀྵ་རཀྵཾ་ཀུ་རུ་ཧཾ། སྲུང་བའི་སྔགས་སོ།།
ཨོཾ་ཤཱནྟིཾ་ཀུ་རུ་ཨོཾ། །ཐམས་ཅད་དུ་ཞི་བའི་སྔགས་སོ། །ཧ་ཝ་ཤཾ་ཀུ་རུ་ཧཱ། མཐའ་དག་དབང་དུ་བྱ་བའོ། །སྭ་པུཥྚིཾ་ཀུ་རུ་སྭཱཧཱ། ཐམས་ཅད་དུ་རྒྱས་པར་བྱེད་པའི་སྔགས་སོ། །ཕཊ་
ཧཱུཾ་མཱ་ར་ཡ་མཱ་ར་ཡ་ཧཱུཾ་ཕཊ། གསོད་པའི་སྔགས་སོ། །བཾ་བི་དི་ཤ་ཡ་བཾ། དབྱེ་བར་བྱེད་པའི་སྔགས་སོ། །ཨོཾ་ཨུཙྩཱ་ཊ་ཡ་ཨུཾ། བསྐྲད་པར་བྱེད་པའི་སྔགས་སོ། །ལཾ་སྟཾ་བྷ་ཡ་སྟཾ་བྷ་

90-1-173a


ཡ་ལཾ། རེངས་པར་བྱེད་པའི་སྔགས་སོ། །རཾ་ཛྭ་ར་ཛྭ་ར་རཾ། རིམས་སྐྱེད་པའི་སྔགས་སོ། །ཛ་ཨཱ་ཀཪྵ་ཡ་ཧྲཱིཿཛ། དགུག་པའི་སྔགས་སོ། །ཨོཾ་བ་རི་ཤ་
བ་ཏ་ཡ་པ་ཏ་ཡ་ཨོཾ། །ཆར་པ་དབབ་པའི་སྔགས་སོ། །ལཾ་ཤཾ་ལི་བྷི་སྟི་བྷ་ཡ་ལཾ། སེར་བ་གཅོད་པའི་སྔགས་སོ། །ཛེཾ་ཛེ་ཏེ་ཡ་ཛེ་ཏེ་ཡ་ཛེཾ། ཞི་བར་བྱེད་པའི་སྔགས་སོ། །ཧཱུཾ་ཡ་ར་
ཡཉྩ༑ མཾ་ཏྲ། ཏཾ་ཏྲ། ཙྪིནྡཾ་ཙྪིནྡཾ། བིནྡྷ་བིནྡྷ། བནྡྷ་བནྡྷ། ཞེས་པ་ནི། ཐམས་ཅད་དུ་རིག་སྔགས་གཅོད་པར་བྱེད་པའི་སྔགས་སོ། །རིག་པའི་རྒྱལ་པོ་བླ་མེད་ནི། །གསང་ཆེན་
འདི་ལས་འབྱུང་བར་འགྱུར། །གསང་ཆེན་རྒྱུད་འདི་ངོ་མཚར་ཏེ། །རྨད་བྱུང་བས་ཆེས་རྨད་དུ་བྱུང༌། །བསྟན་པའི་སྙིང་པོ་གསང་ཆེན་འདི། །གསུངས་པའི་དེ་མ་ཐག་ཏུ་ནི། །
ཕྱོགས་བཅུའི་རིག་སྔགས་འཆང་བ་རྣམས། །ངོ་མཚར་བསྐྱེད་ནས་ཐལ་མོ་སྦྱར། །བདེ་བའི་སྙིང་པོ་ཤིན་ཏུ་ལེགས། །ལེགས་སོ་ལེགས་སོ་རྡོ་རྗེ་འཛིན། །གང་ལ་བདེ་སྐྱེད་
དཔལ་ཐོབ་བྱེད། །བདག་ཅག་རྣམས་ལ་ཐུགས་རྗེ་ཡིས། །རྒྱུད་ཀྱི་སྙིང་པོ་འདི་བཤད་པ། །རྗེ་ཆེན་ལེགས་སོ་ངོ་མཚར་ཆེ། །འཕགས་མ་རྡོ་རྗེ་ལུ་གུ་རྒྱུད་ཀྱི་རྟོག་པ་ལས། སྦྱིན་
སྲེག་གི་ལེའུ་སྟེ་བཞི་པའོ། །འཕགས་མ་རྡོ་རྗེ་ལུ་གུ་རྒྱུད་རྟོག་པ་ཨོ་ཌྱན་ནས་བྱུང་བ་རྫོགས་སོ།།    །།པཎྜི་ཏ་ཨ་ཏུ་ལ་ད་ས་བཛྲ་ལ་ཞུས་ནས་བོད་ཀྱི་ལོ་ཙྪ་བ་མར་པ་


90-1-173b


ཆོས་ཀྱི་དབང་ཕྱུག་གྲགས་པས་བསྒྱུར་བའོ།།    །།རྒྱ་གར་སྐད་དུ། ཨཱཪྱ་ཙུནྡེ་དེ་པི་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ལྷ་མོ་སྐུལ་བྱེད་མ་ཞེས་བྱ་བའི་གཟུངས།
དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ལ་ཕྱག་འཚལ་ལོ། །བཅོམ་
ལྡན་འདས་ལྷ་མོ་སྐུལ་བྱེད་མ་མཐུ་དང་སྟོབས་དཔག་ཏུ་མེད་པ་དང་ལྡན་པ། རྫུ་འཕྲུལ་དང་ཕ་རོལ་གནོན་པ་གྲུབ་པ་དེ་བཞིན་གཤེགས་པ་ཐམས་ཅད་ཀྱིས་བསྔགས་ཤིང་
བསྟོད་པ་ལ་ཕྱག་འཚལ་ལོ། །བདག་རྣམ་པ་ཐམས་ཅད་ཀྱི་ཐམས་ཅད་དུ་དགེ་བར་མཛོད་ཅིག །ན་མཿསཔྟཱ་ནཱཾ། སམྱཀྶཾ་བུདྡྷ་ཀོ་ཊི་ནཱཾ། ཏདྱ་ཐཱ། ཨོཾ་ཙ་ལེ་ཙུ་ལེ་ཙུནྡེ་སྭཱཧཱ། བརྩོན་
འགྲུས་ཆེན་པོ་ཐོགས་པ་མེད་པ་འདུལ་བ། སྟོབས་ཆེ་བ། ཕ་རོལ་གནོན་པ་ཆེ་བ། ཕྱག་ན་རལ་གྲི་དང༌། དགྲ་སྟ་དང༌། ལྕགས་ཀྱུ་དང༌། ཞགས་པ་བསྣམས་པ། ཁྲོ་མོ་ཆེན་མོ། ཁྲོ་
མོ་ཆེན་མོའི་དབང་ཕྱུག་མ། དྲག་པའི་གཟུགས་ཅན་མ། ཞལ་རས་མཐའ་ཡས་མ། ཕྱག་སྟོང་མངའ་མ། མ་ཕམ་མ། གཞན་གྱིས་མི་ཐུབ་མ། དོན་ཡོད་མ། གདུལ་བར་དཀའ་མ།
མིག་སྟོང་མ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་མ། ལྷ་ཐམས་ཅད་ཀྱིས་ཕྱག་བྱས་ཤིང་མཆོད་པ་རབ་ཏུ་སྒྲུབ་མ། རྡོ་རྗེ་སེན་མོ་ཅན་།རྡོ་རྗེ་རྡོ་རྗེས་འདྲེན་མ།

90-1-174a


རྡོ་རྗེའི་མཚོན་ཆ་ཅན། རྡོ་རྗེའི་སྐུ་ཅན་མ། རྡོ་རྗེའི་ཁུ་ཚུར་མ། རྡོ་རྗེའི་སྤྱན་གདངས་པའི་སྟངས་སྟབས་ཅན་མ། དྲག་ཤུལ་ཅན་མ་ལགས་ཀྱང་དྲག་ཤུལ་
གྱི་གཟུགས་ཅན་དུ་བསྒྱུར་བར་སྟོན་པར་མཛད་མ། སྐུ་རྡོ་རྗེ་དང་བཻ་ཌཱུཪྱའི་རྒྱན་གྱིས་བརྒྱན་པ། ཨོཾ་བྷ་ག་བ་ཏི་ཙུནྡེ། དྷྲཱུཾ་དྷྲཱུཾ། ཀྲུཾ་ཀྲུཾ། མྲུཾ་མྲུཾ། སྲུཾ་སྲུཾ། རླཾ་རླུཾ། ཨ་བེ་ཤ་ཡ། གྲྀཧྣ་
གྲྀཧྣ། གྲྀཧྣ་པ་ཡ་གྲྀཧྣ་པ་ཡ། ཧ་ར་ཧ་ར། བྷཉྫ་བྷཉྫ། ས་ར་ས་ར། མ་ར་མ་ར། མ་ར་ཡ་མ་ར་ཡ། པ་ཙ་པ་ཙ། ད་ཧ་ད་ཧ། གྲྀཧྣ་གྲྀཧྣ། སྡང་བའི་གདན་དང༌། རིམས་ཞག་
གཅིག་པ་དང༌། ཞག་གཉིས་པ་དང༌། ཞག་གསུམ་པ་དང༌། ཞག་བཞི་པ་དང༌། ཞག་བདུན་པ་དང༌། རྟག་པའི་རིམས་དང༌། ཡུད་ཙམ་པ་དང༌། འབྱུང་པོ་དང༌། རོ་ལངས་དང༌།
ཡི་དྭགས་དང༌། ཤ་ཟ་དང༌། གནོད་སྦྱིན་དང༌། སྲིན་པོ་དང༌། གྲུལ་བུམ་གྱི་གདོན་དང༌། མངལ་ལས་སྐྱེས་པ་དང༌། ལས་ལས་སྐྱེས་པ་དང༌། འགྲོ་བ་དང་གནས་པ་འདི་དག་དང༌།
སྡང་བ་གང་དག་བདག་ལ་འཚེ་བ་དང༌། གདུག་པ་དེ་དག་ཐམས་ཅད། སཱཾ་དྷ་ཡ་སཱཾ་དྷ་ཡ། མརྡ་ཡ་མརྡ་ཡ། ཤོ་ཥ་ཡ་ཤོ་ཥ་ཡ། ཏཱ་པ་ཡ་ཏཱ་པ་ཡ། ཨུཏ་སཱ་ད་ཡ། ཨུཏ་སཱ་ད་
ཡ༑ ཧ་ན་ཧ་ན་བཛྲེ་ཎ། ས་ར་ས་ར་དཎྜེ་ན། མཱ་ར་ཡ་མཱ་ར་ཡ། ཁགྒེ་ན། ཧཱུཾ་ཧཱུཾ་ཧཱུཾ། ཙུཾ་ཙཱུཾ་ཙུཾ། དྷྲུཾ་དྷྲུཾ་དྷྲུཾ། ཨོཾ་ཙ་ལ་ཙུ་ལེ་ཙུནྡེ་སརྦ་ཨརྠ་སཱ་དྷ་ཡ་སྭཱཧཱ། བཅོམ་ལྡན་འདས་


90-1-174b


འཕགས་པ་ལྷ་མོ་སྐུལ་བྱེད་མའི་མཐུ་དང་བྱིན་གྱི་བརླབས་ཀྱིས་བདག་གནོད་བ་ཐམས་ཅད་ལས་དགེ་བར་གྱུར་ཅིག་སྭཱཧཱ། འཕགས་པ་ལྷ་མོ་སྐུལ་བྱེད་མ་ཞེས་བྱ་བའི་གཟུངས་
རྫོགས་སོ།།    །།རྒྱ་གར་སྐད་དུ། ཨཱཪྱ་ཛཾ་གུ་ལི་ནཱ་མ་བི་དྱཱ། བོད་སྐད་དུ། འཕགས་བ་དུག་སེལ་བ་ཞེས་བྱ་བའི་རིག་སྔགས། སངས་རྒྱས་དང༌། བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མངོན་མེད་ཟས་སྦྱིན་གྱི་ཀུན་དགའ་ར་
བ་ན་བཞུགས་ཏེ། དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག །སྔོན་བྱུང་བ་བྱང་ཆུབ་སེམས་དཔར་གྱུར་པ་ན། གངས་ཀྱི་རི་ཡི་བྱང་ངོས་ན།།
སྦོས་དང་ལྡན་བའི་རི་བོ་ལ། །རི་རྒྱལ་དེ་ཡི་སུལ་གནས་ཚེ། །གཞོན་ནུ་བསོད་ནམས་བརྒྱ་ཡི་མཚན། །ཨེ་ན་ཡ་ཡི་པགས་གྱོན་ལ། སྦྲུལ་གྱིས་བརྒྱན་པའི་སྐ་རགས་ཅན། །གདུག་
པའི་སྦྲུལ་གྱིས་མགོ་རྒྱན་བྱས། །མཐོང་ན་གདུག་པའི་རྣ་རྒྱན་ཅན། །དུག་གི་མེ་ཏོག་རྣམས་ཟ་ཞིང༌། །མ་ལུ་ཏ་ཡི་ལྕུག་ཁུ་འཐུང༌། །ང་ལ་དེ་འབོད་འབོད་དུ་འཇུག །བུ་ཁྱོད་ཚུར་ཤོག་
བ་ལ་ཉོན། །ང་ལ་དུག་སེལ་ཅེས་བྱ་བ། །དུག་འཇིག་རིག་སྔགས་དམ་པ་ཡོད། །དུག་རྣམས་གང་ཡིན་དེ་ཀུན་ནི། །ང་ཡི་མིང་གིས་འཇིག་པར་འགྱུར། །ཏདྱ་ཐཱ། ཨོཾ་ཨི་ལི་མིཏྟེ།

90-1-175a


ཏི་ལི་མིཏྟེ། ཨི་ལི་ཏི་ལི་མིཏྟེ། དུམྦེ། དུ་མཱ་ལཱི་ཡེ། དུ་སེ། དུ་ས་ལ་ཡེ། ཏཀྐེ། ཏ་ཀ་ཀརྞེ། མརྨེ། མརྨེ་ར་ཎེ། ཀཤྨ་རེ། ཀཤྨ་ར་མུ་ཀ་ཏེ། ཨ་གྷ་ཎེ། ཨ་གྷ་ན་གྷ་
ཎེ༑ ཨི་ལི་ཨ་ལི་ཡེ། ཨ་ཁཱ། ཨཱི་ཨེ། ཨ་བྱཱ་ཨི་ཨེ། ཤྭེ་ཏེ། ཤ་ཏ། ཏུནྟེ། ཨ་ནུ་རཀྟེ་སྭཱཧཱ། དགེ་སློང་དག །ངའི་དུག་སེལ་གྱི་རིག་སྔགས་འདི་ནི། སྦྱིན་པ་ཐམས་ཅད་དཀར་པོ་སྟེ།
སུས་རིག་སྔགས་འདི་ལན་གཅིག་ཐོས་པ་དེ་ལ་ལོ་བདུན་གྱི་བར་དུ་སྦྲུལ་གྱིས་མི་ཟའོ། །དེའི་ལུས་ལ་དུག་གིས་མི་ཚུགས་སོ། །སྦྲུལ་གང་ཞིག་དེ་ལ་འཛིན་པ་དེའི་མགོ་ཤིང་
ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་སོ། །གསང་སྔགས་ཀྱི་ཚིག་འདི་སྤྲུལ་གྱི་མདུན་དུ་བརྗོད་པར་མི་བྱའོ། །དེ་ཅིའི་ཕྱིར་ཞེ་ན། སྦྲུལ་དེ་འཆི་བའི་ཕྱིར་རོ། །ཏདྱ་
ཐཱ༑ ཨི་ལ་ལཱ། ཙི་ལ་ལཱི། ཙཀྲ། བགྒོ། ཀོཊ། ཀོ་ཊེ་ཊཾ། ཀུ་ར་ཊ། ཀུ་ར་ཊེ་ཏི། སྥོ་ཊ། སྥོ་ཊེ་ཏི། བུ་རུ་ཊ། པུ་རུ་ཊེ་ཏི། མ་ཊ། མོ་ཊེ་ཏི། ནི་ཀུ་རུ་ཊ། ནི་ཀུ་རུ་ཊེ་ཏེ། མུ་རུ་ཊེ་ཏི། ནི་མ་མུ་རུ་ཊེ་ཏི།
པུ་རུ་ཊེ༑ ཕུཊྚ་ཧ་རེ། ཕུཊྚ། ཌཾ་ཊ་ཧ་རེ། ནཱ་ག་ཧ་རེ། ནཱ་ག་ཊ་ཏཾ། ཌ་ཧ་རེ། སརྦ་ཧ་རེ། སརྦ་ཊནྚན་ཊ་ར་ཧེ། ཨཱཙྪི། ཨཱཙྪ་ལེ། ཚ་ལེ། ཚ་ལེ། བི་ཤེ། ཤཱ་ཏེ། ཤཱི་ཏ། བ་ར་ཏ་ལ། མཱ་ཏ་ལེ།
ཧ་ལེ་ཧེ་ལེ། ཧ་ལ་ཧ་ལ། ཧ་ལ་ལེ། ཨི་ལ་ལེ། ཀི་པ་ཙ་ལེ། མི་ལ་ལེ། ཏནྚི་ཏནྚི། ཏ་ཊ་ཏ་ཊ། སྤུཊ་སྤུཊ། ཕཊ་ཊ་ཕཊ་ཊ། ཧ་ར་བི་ཥ་སྭཱཧཱ། དགེ་སློང་དག། དེ་ལྟར་ན། དུག་སེལ་གྱི་


90-1-175b


འབྱུང་པོ་འདུས་པ་ཐམས་ཅད་ལ་རིག་སྔགས་གང་བརྗོད་ཅིང་བསྙད་པ་དེ་དག་ཐམས་ཅད་ནི། དེ་བཞིན་ནོ། །གཞན་མ་ཡིན་པ་དེ་བཞིན་ནོ། །ཡང་དག་པའོ། །བདེན་པའོ། །མ་ནོར་བའོ།།
ཕྱིན་ཅི་མ་ལོག་པའོ། །དུག་འདི་མི་འདུག་པར་གྱུར་ཅིག །སྦྱིན་བར་བྱེད་པའི་གན་དུ་སོང་ཞིག། འཛིན་པའི་གན་དུ་སོང་ཞིག །མེའི་ནང་དུ་སོང་ཞིག །ཆུའི་ནང་དུ་སོང་ཞིག །ཐང་ལ་སོང་
ཞིག །ཀ་བའི་ནང་དུ་སོང་ཞིག །རྩིག་བའི་གན་དུ་སོང་ཞིག །ནམ་མཁའ་ལ་སོང་ཞིག །སའི་ནང་དུ་སོང་ཞིག །ཞི་བར་གྱུར་ཅིག་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
ནས་དགེ་སློང་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དུག་སེལ་ཅེས་བྱ་བའི་རིག་སྔགས་རྫོགས་སོ།།    །།རྒྱ་གར་
སྐད་དུ། ཨཱཪྱ་ཧི་ར་ཎྱ་བ་ཏི་ནཱ་མ་དྷཱ་ར་ཎི། བོད་སྐད་དུ། འཕགས་པ་དབྱིག་དང་ལྡན་པ་ཞེས་བྱ་བའི་གཟུངས། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ༑ ༑འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དགའ་ལྡན་ན་ལྭ་བ་དཀར་པོ་ལྟ་བུའི་རྡོ་ལེབ་ལ་བྱང་ཆུབ་སེམས་དཔའ་སྟོང་ཕྲག་དུ་མ་ཐམས་ཅད་ཀྱང་འདི་
ལྟ་སྟེ༑ བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པ། སྐྱེ་བ་གཅིག་གིས་ཐོགས་པ་ཤ་སྟག་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་

90-1-176a


བྱང་ཆུབ་སེམས་དཔའ་སེམས་དཔའ་ཆེན་པོ་ལེགས་པར་གནས་ལ་བཀའ་སྩལ་པ། ལེགས་པར་གནས། བྱང་ཆུབ་སེམས་དཔའ་སེམས་དཔའ་ཆེན་
པོ་གང་དབྱིག་དང་ལྡན་པའི་གཟུངས་འདི་འཛིན་པར་མི་འདོད་པ་དེས་འདས་པ་དང༌། མ་བྱོན་པ་དང༌། ད་ལྟར་བྱུང་བའི་དེ་བཞིན་གཤེགས་པ་རྣམས་མ་མཐོང་ངོ༌། །མ་ཐོས་སོ།།
མ་མྱོང་ངོ༌། །གང་གིས་འདི་ལྟར་དེ་བཞིན་གཤེགས་པ་རྣམས་མཐོང་བ་དང༌། ཐོས་པ་དང༌། མྱོང་བ་དེས་གཟུངས་ཐོབ་བོ། །དེ་ཅིའི་ཕྱིར་ཞེ་ན། འདི་ལྟར་ལེགས་པར་གནས། བྱང་
ཆུབ་སེམས་དཔའ་སེམས་དཔའ་ཆེན་པོ་ནི། བདག་གིས་བསོད་ནམས་བྱས་སོ། །ཞེས་མི་འཛིན། བདག་གིས་བསོད་ནམས་མ་ཡིན་པ་དང༌། དགེ་བ་དང༌། མི་དགེ་བ་བྱས་སོ།།
ཞེས་མི་འཛིན་ཏོ། །དེ་ཅིའི་ཕྱིར་ཞེ་ན། འདི་ལྟར་ལེགས་པར་གནས། བྱང་ཆུབ་སེམས་དཔའ་སེམས་དཔའ་ཆེན་པོ་ནི། གཟུགས་འཛིན་པར་མི་རྟོག། རྣམ་པར་མི་རྟོག་གོ། བྱང་
ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་གཟུངས་ཐོབ་པ་ནི། འདས་པ་དང༌། མ་འོངས་པ་དང༌། ད་ལྟར་བྱུང་བའི་ཆོས་རྣམས་ལ་དངོས་པོར་རམ། མཚན་ཉིད་དུ་མི་རྟོག །ཡོངས་
སུ་མི་རྟོག་སྟེ། རྐྱེན་དུ་མ་ཡིན། རྐྱེན་མེད་པར་མ་ཡིན། འགྲོ་བར་མ་ཡིན། འགྲོ་བ་མེད་པར་མ་ཡིན། འཆི་འཕོར་མ་ཡིན། སྐྱེ་བར་མ་ཡིན། སྟོང་པར་མ་ཡིན། མི་སྟོད་

90-1-176b


པར་མ་ཡིན། མཚན་མར་མ་ཡིན། མཚན་མ་མེད་པར་མ་ཡིན། སྨོན་པར་མ་ཡིན། སྨོན་པ་མེད་བར་མ་ཡིན། སྐྱེ་བར་མ་ཡིན། འགག་པར་མ་ཡིན་ནོ། །ལེགས་པར་གནས། བྱང་
ཆུབ་སེམས་དཔའ་སེམས་དཔའ་ཆེན་པོ་གང་མཐའ་འདིས་སྤྱོད་པ་དེ་ནི། ཡེ་ཤེས་ལ་གནས་པ་ཞེས་བྱའོ། །གང་གི་ཚེ་ཡེ་ཤེས་ལ་གནས་པར་གྱུར་པ་དེའི་ཚེ་མྱ་ངན་ལས་འདས་པ་
ཞེས་བྱའོ། །གང་གི་ཚེ་མྱ་ངན་ལས་འདས་པར་གྱུར་པ་དེའི་ཚེ་དབྱིག་དང་ལྡན་པའི་གཟུངས་ལེན་ཅིང་ཀུན་ཆུབ་པར་བྱེད་ལ་འཛིན་ཏེ། དོན་དང་ཚིག་འབྲུ་ཡང་ཡོངས་སུ་ཟད་པར་མི་
འགྱུར་རོ། །ཡོངས་སུ་མ་བརྟགས་པའི་ཚུལ་ཁྲིམས་ཅན་ཡང་ཡིན་ཏེ། བདེན་པའི་ཚུལ་ཁྲིམས་དང༌། རྣམ་པར་དག་པའི་ཚུལ་ཁྲིམས་ཅན་ནོ། །མ་བརྟགས་པའི་ཆོས་ཅན་ཡིན་ཏེ།
བདེན་པའི་ཆོས་དང༌། རྣམ་པར་དག་པའི་ཆོས་ཅན་ནོ། །གཞན་གྱི་དྲིང་ལ་མི་འཇོག་ཅིང་རང་གི་ཆོས་ལ་ཞུགས་སོ། །སངས་རྒྱས་ལ་ལྷག་པར་བྱ་བ་བྱས་པའོ། །རིགས་པའི་ཆོ་ག་ལ་
ཞུགས་པའོ། །ལེགས་པར་གནས། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་མི་ཆགས་སོ། །མི་འཆང་ངོ༌། །མི་འགྲོལ་ལོ། །ལེགས་པར་གནས། གང་གི་ཚེ་བྱང་ཆུབ་
སེམས་དཔའ་སེམས་དཔའ་ཆེན་པོ་མི་ཆགས། མི་འཆང༌། མི་འགྲོལ་བ་དེའི་ཚེ་སངས་རྒྱས་ཀྱི་རིགས་དང༌། འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་

90-1-177a


འདས་རྣམས་ཀྱིས་རིག་སྔགས་ཀྱི་མིང་གཞན་གྱི་གསང་སྔགས་ཀྱི་གཞི་རྣམས་ཀྱིས་དབྱིག་དང་ལྡན་པའི་གཟུངས་འཐོབ་བོ། །ཏདྱ་ཐཱ། ཀུ་ཊི་ཀུ་ཊི།
ཀུ་ཙ་ལ། ཨེ་ལཱ་ཨི་མི་རི་ཏོ། །ཀོ་ཐཱ་ལ། ཨེ་རེ་རི། ཨེ་མི་རི་ཎི། ལེགས་པར་གནས། འདི་དག་ནི། འདས་པའི་སངས་རྒྱས་བཅོམ་ལྡན་འདས་ཀྱི་རིག་སྔགས་ཀྱི་མིང་གཞན་ནོ།།
འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཀྱི་རིག་སྔགས་ཀྱི་མིང་གཞན་ནོ། །ལེགས་པར་གནས། དབྱིག་དང་ལྡན་པའི་གཟུངས་འདི་ནི།
འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡུམ་མོ། །དེ་ཅིའི་ཕྱིར་ཞེ་ན། འདས་པའི་དོན་ལ་མི་གནས། མ་འོངས་པ་དང༌། ད་ལྟར་
བྱུང་བའི་དོན་ལ་མི་གནས་པའི་ཕྱིར་རོ། །ལེགས་པར་གནས། བྱང་ཆུབ་སེམས་དཔའ་སེམས་དཔའ་ཆེན་པོ་གང་ལ་ལ་དབྱིག་དང་ལྡན་པའི་གཟུངས་འདི་འཛིན་པ་དེས་
སངས་རྒྱས་བཅོམ་ལྡན་འདས་གྲངས་མེད་པ་ལ་མཆོད་པ་དང༌། བསྙེན་བཀུར་བྱས་པ་ཡིན་ནོ། །སངས་རྒྱས་བཅོམ་ལྡན་འདས་གྲངས་མེད་པ་དག་གིས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་ལུང་བསྟན་པ་ཡིན་ནོ། །ལེགས་པར་གནས། དབྱིག་དང་ལྡན་པའི་གཟུངས་འདི་འཇིན་པ་དེས་བྱང་ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་

90-1-177b


འདི་སྙམ་དུ་བདག་གིས་སངས་རྒྱས་བཅོམ་ལྡན་འདས་གྲངས་མེད་པ་དག་འདི་ལྟ་སྟེ། སངས་རྒྱས་ཀྱི་ཡེ་ཤེས་བརྙེས་པར་བྱས། བསྙེན་བཀུར་བྱས། མཆོད་པར་བྱས་སོ། །བསོད་
ནམས་གྲངས་མེད་པ་བསྐྱེད་དོ་སྙམ་དུ་ཤེས་པར་བྱའོ། །སུ་ཞིག་བསམ་པ་གང་གིས་དབྱིག་དང་ལྡན་པའི་གཟུངས་འདི་འཛིན་པ་དེ་ལ་ཉེ་བར་གནས་པར་འགྱུར་ཏེ། ཤེས་རབ་འདོད་
པ་ལ་ཤེས་རབ་དང༌། གཟུངས་འདོད་པ་ལ་གཟུངས་དང༌། དབྱིག་འདོད་པ་ལ་དབྱིག་དང༌། ཐོས་པ་འདོད་པ་ལ་ཐོས་པ་ཉེ་བར་གནས་པར་འགྱུར་རོ། །འདིའི་ཆོ་ག་ནི། འདི་ཡིན་ཏེ། ཟླ་
བ་ཡར་གྱི་ངོ་ལ་ཉི་མ་ཤར་ཀར་འབྲས་སཱ་ལུའི་ཆན་དང་འོ་མར་སྦགས་ཏེ་བཟའ་འོ། །སངས་རྒྱས་ཀྱི་རིག་སྔགས་འདི་དག་དང༌། སངས་རྒྱས་བཅོམ་ལྡན་འདས་རྣམས་ཀྱི་མིང་གཞན་
དག་རྒྱུན་དུ་ཡིད་ལ་བྱའོ། །འོན་ཀྱང་གསང་སྔགས་ཀྱི་གཞི་འདི་དག་གི་མཐུས་གང་དག་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་དག་ན་འཁོད་པའི་ལྷ་མ་ཡིན་ནམ། ནམ་
མཁའ་ལྡིང་ངམ། མི་འམ་ཅི་འམ། ལྟོ་འཕྱེ་ཆེན་པོའམ། གནོད་སྦྱིན་ནམ། ཡི་དྭགས་སམ། གྲུལ་བུམ་མམ། ཤ་ཟའམ། མི་འམ། མི་མ་ཡིན་པ་དེ་དག་དེ་ལ་སེམས་དགའ་
བར་འགྱུར་རོ། །བར་ཆད་བྱེད་པར་མི་འགྱུར། རྟག་ཏུ་ཡོངས་སུ་བཟུང་བར་འགྱུར། བྱང་ཆུབ་ཡོངས་སུ་བཟུང་བར་འགྱུར། བྱང་ཆུབ་སེམས་དཔའ་སེམས་དཔའ་ཆེན་པོ་དགའ་

90-1-178a


བཟང་དང༌། ཡངས་པ་ཆེན་པོ་དང༌། ལག་ན་རྡོ་རྗེ་དང༌། ཡོངས་སུ་དགའ་ལྡན་དང༌། རི་དབེན་པ་ལ་གནས་པ་དང༌། གངས་རི་ལ་གནས་པས་ཀྱང་ཡོངས་སུ་
བཟུང་བར་འགྱུར་རོ། །འོག་མིན་གྱི་བར་གྱི་བྱང་ཆུབ་སེམས་དཔའ་དེ་དག་གིས་ཀྱང་འདི་ལྟ་སྟེ། དབྱིག་དང་ལྡན་པའི་གཟུངས་ཀྱི་མཐུས་འཇིགས་པའམ། དགོན་པར་དེ་ལ་བྱིན་
གྱིས་རློབ་པར་འགྱུར། དེ་ལ་མི་འཇིགས་པ་སྦྱིན་པར་འགྱུར། བཅོམ་ལྡན་འདས་ཀྱིས་དགའ་ལྡན་ན་ལྭ་བ་དཀར་པོ་ལྟ་བུའི་རྡོ་ལེབ་ལ་བཞུགས་ཤིང་དེ་སྐད་ཅེས་བཀའ་སྩལ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལེགས་པར་གནས་དང༌། བྱང་ཆུབ་སེམས་དཔའ་སྟོང་ཕྲག་དུ་མ་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་
པར་བསྟོད་དོ། །འཕགས་པ་དབྱིག་དང་ལྡན་པ་ཞེས་བྱ་བའི་ཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་
བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་ཡ་ཤོ་བ་ཏཱི་དྷཱ་ར་ཎི། བོད་སྐད་དུ། འཕགས་པ་
གྲགས་ལྡན་མའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་

90-1-178b


སཏྭཱ་ཡ། ཏདྱ་ཐཱ། ཛྭ་རེ་མ་ཧཱ་ཛྭ་རེ། དུཿཁེ་མུཀྟེ་སུ་སཾ་པ་ནེ། མ་ཧཱ་སཾ་བནྣེ། སཾ་བད་ཏི། མ་ཧཱ་སཾ་བད་ཏི། ཀ་སེ། མ་ཧཱ་ཀ་སེ། ཀད་ཚ་ཛྭ་ར་མུ་སྟེ་སི་སྭཱཧཱ། སྐུད་པའམ་ཆུ་ལ་ལན་གསུམ་
བསྔགས་ན། རིམས་ལས་ཐར་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭ་ཡ། ཏདྱ་ཐཱ། ཙི་ལི་ཙི་ལི། མི་ལི་མི་ལི། རཀྵ་རཀྵ་མཾ། ཨཱ་ཪྱ་བ་
ལོ་ཀི་ཏེ་ཤྭ་ར་སྭཱཧཱ། གདོན་ཐམས་ཅད་ལ་ཚོན་སྣ་ལྔའི་སྐུད་པའམ་སྐུད་པ་དམར་པོ་ལ་ལན་གསུམ་དུ་བསྔགས་ཏེ་མདུད་པ་གསུམ་བར་ལ་བཅིངས་ན། བར་དུ་གཅོད་པ་ཞི་བར་འགྱུར་རོ།།
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། ཏདྱ་ཐཱ། ཀི་ལི་ཀི་ལི། ཙི་ལི་ཙི་ལི། ནི་གི་ལེ་སྭཱཧཱ། འབྲུ་མར་ལ་ལན་གསུམ་བསྔགས་ཏེ་བསྐུས་ན། སྐྲན་
འཚོའོ༑ ༑ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ས་རེ་ས་རེ། བི་ས་རེ་བི་ས་རེ། ས་ར་ན་ཤ་ནི་སྭཱཧཱ། ཤི་བའི་རྣ་བར་ལན་གསུམ་བཟླས་
ན་སོས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ནི་སེ་རེ་ནི་སེ་རེ། ཀི་ལ་ནི་མི་རེ། ཀི་ལ་རི་ཙི་རཱི། པ་ཙི་ལེ་སྭཱཧཱ། ལྦ་བ་
དང༌། ལྐོག་མཱི་ལྷ་གོར་ན་བ་དང༌། ལྕེ་ཀྱི་བ་ན་བ་དང༌། གདོན་ནད་ཐམས་ཅད་ལ་འཇིམ་པ་ལ་ལན་གསུམ་དུ་བསྔགས་བསྐུས་ན་ཕན་ནོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་བ་ལོ་


90-1-179a


ཀི་ཏེ་ཤྭ་རཱ་ཡ། བརྫ་པ་ཎི་དྷྱ་མ། ཨོཾ་ཨོཾ་ཀྲཱ་རཱ་པ་བྷཱ་པེ། བྷ་ག་པ་ཏི་བུ་ཌྜྷེ། པྲ་ཏི་བུ་ཌྜྷེ། པྲ་ཏི་བུ་ཌྜྷེ། ཤུ་ཌྜྷེ། ཤནྟི་ཀི་རི། ཧ་ན་ཧ་ན་མ་མ་པཱ་པ་མཾ། ད་ཧ་ད་ཧ་མ་མ་པཱ་
པ་དཾ། པ་ཙ་པ་ཙ་མ་མ་པཱ་པ་ཀཾ། ཨོཾ་ཨོ་ཌེ། གྲ་ས་གྲ་ས། རི་ཏེ་ཌེ་རི་ཏ་ཌེ། ཤནྟི་ཀ་རཱི་ཡ་སྭཱ་ཧཱ། ཤུ་བྷ་ཀ་རཱི་ཡ་སྭཱ་ཧཱ། ཤུ་བྷ་ཀ་རཱི་ཡ་སྭཱ་ཧཱ། ཀྵེ་མ་ཀ་རཱི་ཡ་སྭཱཧཱ། རིམས་ནད་ཀྱིས་བཏབ་པ་ལ་བྱ་པ་བྱས་
ན༑ རིམས་ནད་སོས་པར་འགྱུར་རོ། །སྨན་ལ་སྔགས་ཀྱིས་བཏབ་སྟེ་བླུད་ན། ནད་པ་སོས་པར་འགྱུར་རོ། །ཟས་ལ་སྔགས་ཀྱིས་བཏབ་སྟེ་ཟོས་ན། དུག་མི་གནོད་པར་འགྱུར་རོ།།
འབྱུང་པོ་དང་གདོན་གྱིས་ཟིན་པ་རྣམས་ལ་བུ་མོས་བཀལ་བའི་སྐུད་པ་ལ་ལན་ཉི་ཤུ་རྩ་གཅིག་བསྔགས་ཏེ་བཅིངས་ན་ཐར་བར་འགྱུར་རོ། །འཕགས་པ་གྲགས་ལྡན་མའི་གཟུངས་
རྫོགས་སོ།།    །།རྒྱ་གར་སྐད་དུ། ཨཱཪྱ་ཛ་ཡ་བ་ཏི་ནཱ་མ་དྷཱ་ར་ཎི། བོད་སྐད་དུ། འཕགས་པ་རྒྱལ་བ་ཅན་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་དགེ་སློང་སྟོང་དུ་ཚང་བའི་དགེ་
སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེ་ནས་གནོད་གྱི་སྡེ་དཔོན་ཆེན་པོ་ལག་ན་རྡོ་རྗེས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་


90-1-179b


འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །སེམས་ཅན་ཐམས་ཅད་ལ་ཐུགས་བརྩེ་བ་དང༌། སེམས་ཅན་ཐམས་ཅད་ལ་ཕན་པ་
དང༌། མིའི་རྒྱལ་པོ་རྣམས་ལ་སྨན་པ་དང༌། བདེ་བའི་སླད་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་རིགས་ངགས་ཀྱིར་གྱལ་
མོ་རྒྱལ་བ་ཅན་ཞེས་བགྱི་བ་འདི་བཀའ་སྩལ་དུ་གསོལ། དེ་ནས་བཅོམ་ལྡན་འདས་ཀྱིས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་ཐུགས་བརྩེ་བར་དགོངས་ཏེ་རིག་སྔགས་ཀྱི་རྒྱལ་
མོ་རྒྱལ་བ་ཅན་བཀའ་སྩལ་བ། ལག་ན་རྡོ་རྗེ། ཁྱོད་ཀྱིས་རིག་སྔགས་ཀྱིར་གྱལ་མོ་རྒྱལ་བ་ཅན་ཞེས་བྱ་བ། སངས་རྒྱས་བྱེ་བ་ཁྲག་ཁྲིག་འབུམ་ཕྲག་དུ་མས་གསུངས་པ། བྱིན་གྱིས་
བརླབས་པ། སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། སྙིང་བརྩེ་བའི་ཕྱིར་དང་ཡང་ད་ལྟར་འཆད་པ་འདི་ཟུངས་ཤིག། ཏདྱ་ཐཱ། ཛ་ཡེ་ཛ་ཡེ་ཛ་ཡེ། མ་ཧཱ་ཛ་ཡ་བ་ཏི་ཡེ། བུདྡྷ་
ཨ་དྷིཥྛི་ཏེ་དྷརྨ་ཨ་བ་བྷ་ས་ནི། བུདྡྷ་ཨ་དྷི་ཀ་མེ་ཛྙཱ་ན་ཨ་བ་བྷ་སེ་སྭཱཧཱ། ལག་ན་རྡོ་རྗེ། འདི་དག་ནི། དེ་བཞི་གཤེགས་པས་སྦྱི་བོ་ནས་དབང་བསྐུར་བའི་གསང་སྔགས་ཀྱི་གཞི་རྣམས་
ཏེ༑ ལག་ན་རྡོ་རྗེ། དེ་བཞིན་གཤེགས་པས་སྤྱི་བོ་ནས་དབང་བསྐུར་བའི་ཚིག་འདི་དག་གང་གི་ལུས་ལ་བཏགས་སམ། གླེགས་བམ་ལ་བྲིས་པ་དེའི་ལུས་དཔག་ཚད་སྟེང་ཚུན་ཆད་དུ་

90-1-180a


ཕྱིར་རྒོལ་བའི་གནོད་པ་འབྱུང་བར་མི་འགྱུར་རོ།། མཚོན་དང༌། དུག་དང༌། དབྱིག་དུག་གིས་མི་ཚུགས་སོ། །རྒྱལ་པོ་དེའི་ཡུལ་དེར་ཕ་རོལ་གྱི་གནོད་པ་མི་
འབྱུང་ངོ༌། །ཕྱིར་རྒོལ་བ་དག་ཡུལ་འཁོར་དེར་མཐུས་གནོད་པར་མི་འགྱུར་རོ། ལག་ན་རྡོ་རྗེ། རིགས་ཀྱི་བུའམ་རིགས་ཀྱི་བུ་མོ་གང་ལ་ལས་རིགས་ནགས་ཀྱི་རྒྱལ་མོ་རྒྱལ་བ་ཅན་
འདི་ཡི་གེར་བྲིས་ཏེ་འཆང་བ་དེ་ཇི་སྲིད་འཚོའི་བར་དུ་དེའི་ལུས་ལ་མཚོན་དང༌། དུག་དང༌། ཆུ་དང༌། རིམས་དང༌། དུག་སྦྱར་མ་གཞན་གྱིས་མི་ཚུགས་པར་འགྱུར་རོ། །དེ་ལ་དགྲའི་
འཇིགས་པ་དང༌། འཆེ་བ་དང༌། མཐོ་འཚམ་པ་འབྱུང་བར་མི་འགྱུར་རོ། །རྒྱལ་པོའི་འཇིགས་པ་མི་འབྱུང་ངོ༌། །ཆོམ་རྐུན་གྱི་འཇིགས་པ་མི་འབྱུང༌། འཐབ་མོའི་ནང་དུ་སོང་ཡང་
དེའི་ལུས་ལ་མཚོན་གྱིས་མི་ཕོག །ཐམས་ཅད་དུ་ཡང་ང་རྒྱལ་བ་སྨྲ་བར་འགྱུར། །གནོད་པ་མེད་ཅིང་མ་སྣད་ལ་མ་རྨས་པར་རིག་སྔགས་ཀྱི་རྒྱལ་མོ་རྒྱལ་བ་ཅན་འདིའི་མཐུ་དང༌།
གཟི་བརྗིད་དང༌། སྟོབས་དང༌། བྱིན་གྱི་རླབས་ཀྱིས་རྒྱལ་བར་འགྱུར་རོ།། ཏདྱ་ཐཱ། ཛ་ཡེ་ཛ་ཡེ། ཛ་ཡོཏྟ་མི། དྷརྨ་ཨ་བ་བྷ་ས་ནི། བུདྡྷྱ་བུདྡྷྱ་བུདྡྷྱ། དྷ་ར་དྷ་ར་དྷ་ར། བོ་དྷ་ནི་བོ་དྷ་ནི་བོ་དྷ་
ནི། ཏ་ཐཱ་ག་ཏ་ཨ་དྷིཥྛི་ཏེ། ཨ་བ་རོ་ཧ་ནི། ཨོ་རོ་བྱ་ནི། ཛ་ཡ་ཀུ་སུ་མེ་སྭ་རེ་ས་ར་བ་ཏི། དྲེ་ཌྷེ་དྲི་ཌྷེ་དྲི་ཌྷེ། ད་དཱ་དྲི་དྷ་པ་ཤ་རི་བི་དྷེ། མོ་ཧ་ནི་མོ་ཧ་ནི། ཛམྦྷ་ནི། སྟཾ་བྷ་ནི། སྟཾ་བྷི་ཏ། སརྦ་

90-1-180b


ཨ་ཧི་ཏིཥྛི་ཎཾ། ན་མོ་བྷ་ག་ཝ་ཏི། བུདྡྷྱ་སྱ། མ་ཧཱ་ཀཱ་རུ་ཎཾ། བི་ཧ་རི་ནི། སིདྡྷྱནྟུ་མནྟྲ་པ་ད་སྭཱཧཱ། དེ་ནས་བཅོམ་ལྡན་འདས་ལ་གསང་བའི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས། སངས་རྒྱས་ཀྱི་མཐུ་དང༌། སངས་རྒྱས་ཀྱི་བྱིན་གྱི་རླབས་ཀྱིས་བདག་གིས་རིག་སྔགས་ཀྱི་རྒྱལ་མོ་རྒྱལ་བ་ཅན་འདིའི་གཟུངས་ཀྱི་གསང་སྔགས་ཀྱི་གཞི་རྣམས་
བརྗོད་པར་བགྱིའོ། །ཏདྱ་ཐཱ། ཛ་ཡ་ཛ་ཡ་ཛ་ཡ། པ་ཊ་པ་ཊ་པ་ཊ། ཛྭ་ལ་ཛྭ་ལ་ཛྭ་ལ། བཛྲ་པྲ་ཧ་ར། པྲ་ཧ་ར་བྲ་ཧ་ར། བྷར་དྷ་ར་དྷ་ར། ཧ་ར་ཧ་ར་ཧ་ར། བྷ་ར་བྷ་ར་བྷ་ར། ཛ་ཡ་ཀུ་སུ་མེ། བ་ལ་བ་
ལ༑ ཙཀྲ་ཙཀྲ། བཱི་ཌ་ཡ་བཱི་ཌ་ཡ། ཨ་ཀྲ་མ་ཨ་ཀྲ་མ། བི་ཀྲ་མེ་བི་ཀྲ་མེ། ཨ་ཙ་ལེ། མ་ཙ་ལེ། ཁ་ག་ཏ་རི་ནཱི། ནི་ལ་བ་ཏི། བཛྲ་བྲ་ཧ་ར་ཎི། བཛྲ་སཾ་བྷ་བ། བཛྲ་ཀ་ཡེ། བྷུདྡྷ་ཨ་དྷིཥྛི་ཏེ། བུདྡྷ་
རསྨི་མ་ཧཱ་པྲ་བྷེ། ཨུ་ཙ་གནྡྷེ། མ་ཧཱ་ཏེ་ཛ་བ་ཏི། མ་ཙ་ལེ། བ་ཙ་ལེ། དྷུ་ན་དྷུ་ན་དྷུ་ན། ཀ་ཀ་ཀཾ་རེ། ཀཱ་སི་ནི། ས་མཱ་ཧེ་ཏི། དྷརྨ་ཨ་བ་བྷ་ས་ནི། ཙ་ར་ཙ་ར། གྷུ་གྷུ་ཌེ། བཛྲ་མཱ་ལཱ་དྷ་རི། ས་ར་ས་
ར༑ ཀ་ལ་བ་རི་ནི་སྭཱཧཱ། བཅོམ་ལྡན་འདས། གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་པ་སྟེ། སུ་ཞིག་རིག་སྔགས་ཀྱི་རྒྱལ་མོ་རྒྱལ་
བ་ཅན་འདི་ལས་འདའ་བར་བགྱིད་པ་དེ་དག་ནི། སངས་རྒྱས་བཅོམ་ལྡན་འདས་དེ་དག་ལ་འཁུས་པར་འགྱུར་རོ། འདི་ལྟ་སྟེ། ལྷའམ། གནོད་སྦྱིན་ནམ། སྲིན་པོའམ། ཡི་དྭགས་སམ་

90-1-181a


ཤ་ཟའམ། བརྗེད་བྱེད་དམ། གསོད་བྱེད་དམ། བྱད་དམ། རོ་ལངས་སམ། བཀྲ་མི་ཤིས་པའམ། མ་མོའི་གདོན་ཏམ། གོང་མའི་གདོན་ཏམ། སྐེམ་བྱེད་
དམ༑ སྐེམ་བྱེད་ཀྱི་གདོན་ཏམ། ཟ་བའི་གདོན་དེ་དག་ཐམས་ཅད་རྨུགས་པར་བགྱིའོ། །རེངས་པར་བགྱིའོ། །ཏདྱ་ཐཱ། བཛྲེ་བཛྲེ་བཛྲེ། ཧ་ན་བཛྲེ། ནི་ཧ་ན་བཛྲེ། ཁཱ་ད་ཁཱ་ད་བཛྲེ་ཎ་
སྥཊ་ཡ་སྥ་ཊ་ཡ་སྥ་ཊ་ཡ། བཛྲེ་ཎ། ཨེ་དཾ་གྲྀཧྣ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། གྲ་ས་གྲ་ས་གྲ་ས། པཱ་ཏ་ཡ་པཱ་ཏ་ཡ། དྷ་ར་དྷ་ར། བདག་དང་སེམས་ཅན་ཐམས་ཅད་འཇིགས་པ་དང༌།
གནོད་པ་ཐམས་ཅད་དང༌། འཐབ་མོ་དང༌། འཐབ་པ་དང༌། རྩོད་པ་དང༌། འགྱེད་པ་ཐམས་ཅད་ལས་སྲུངས་ཤིག །ཛ་ཡ་ཀ་རི། ཛ་ཡཾ་ཀུ་རུ། ཏ་ར་ཏ་ར་ཏ་ར། མ་ཧཱ་ཏ་ར་ཎི། ཀུ་ཊེ་ཀུ་ཊེ་
ཀུ་ཊེ༑ བཛྲ་ཀུ་ཊེ་སྭཱཧཱ། དེ་ནས་བཅོམ་ལྡན་འདས་ཀྱིས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་ལེགས་སོ་ཞེས་བྱ་བ་བྱིན་ནོ། །ལག་ན་རྡོ་རྗེ། ལེགས་སོ་ལེགས་སོ། །
ལག་ན་རྡོ་རྗེ། སེམས་ཅན་ཆེན་པོ་ཁྱོད་སེམས་ཅན་རྣམས་ལ་ཕན་པ་དང༌། བདེ་བ་དང༌། སྙིང་བརྩེ་བའི་ཕྱིར་ཞུགས་པ་ཡང་ལེགས་སོ། །ལག་ན་རྡོ་རྗེ། རིག་སྔགས་ཀྱི་རྒྱལ་མོ་
རྒྱལ་བ་ཅན་འདི་སུའི་ལག་ཏུ་སོང་སྟེ་ལུས་ལ་བཏགས་སམ། གླེགས་བམ་དུ་བྲིས་སམ། གྲོང་ངམ། གྲོང་ཁྱེར་རམ། གྲོང་རྡལ་ལམ། གཙུག་ལག་ཁང་ངམ། གནས་ཁང་

90-1-181b


དམ༑ འཆག་ས་ན་སྤྱོད་པར་འགྱུར་བ་དེར་རྒྱལ་པོ་ཆེན་པོ་རྣམ་ཐོས་ཀྱི་བུ་ཚོགས་ཀྱི་གཡོག་དང་བཅས་པས་གྲོང་ངམ། གྲོང་ཁྱེར་རམ། གྲོང་རྡལ་ལམ། ཡུལ་དེར་སྲུང་བར་འགྱུར་
རོ༑ ༑ཡུལ་དེར་ཕ་རོལ་གྱི་དམག་ཚོགས་ཀྱིས་གནོད་པར་མི་འགྱུར་རོ། །ས་ཕྱོགས་དེར་མི་ངས་མི་འབྱུང་ངོ༌། །དགྲ་མི་འབྱུང་ངོ༌། །རྒྱལ་པོ་ཆེན་པོ་རྣམ་ཐོས་ཀྱི་བུ་གནོད་སྦྱིན་བྱེ་བ་ཁྲག་
ཁྲིག་ཕྲག་འབུམ་ཕྱི་བཞིན་འབྲང་བ་དང་ལྷན་ཅིག་དེར་སྲུང་ངོ༌། །ཡོངས་སུ་སྐྱོབ་བོ། །ཡོངས་སུ་འཛིན་ཏོ། །ཞི་བ་དང་བདེ་ལེགས་སུ་འགྱུར་བ་བྱེད་དོ། །ཆད་པ་སྤོང་ངོ༌། །མཚོན་ཆ་སྤོང་
ངོ༌། །དུག་གསོད་དོ། །མི་མཛའ་བ་འགོག་གོ །མཚམས་གཅོད་དོ། །ས་བཅིང་ངོ༌། །ཏདྱ་ཐཱ། ཏ་པ་ནི་ཏ་པ་ནི། པྲ་ཏ་པ་ནི། དྷུ་རུ་མེ་དྷུ་རུ་མ། བུདྡྷ་ཨ་དྷིཥྛི་ཏ། མུ་ཁེ་མུ་ཁེ། སུ་མུ་ཁེ་སུ་མུ་ཁེ།
སྤ་ལ་པྲ་ཏེ། ས་མཱ་ཧི་ཏེ། ས་མ་དྷི་གརྡྷེ། མ་ན་སི། ཕུ་རུ་ཕུ་རུ་ཕུ་རུ། དྷུ་རུ། བུདྡྷ་མཱ་ན་སི་ཀེ་སྭཱཧཱ། ལག་ན་རྡོ་རྗེ། འདི་དག་ནི། དེ་བཞིན་གཤེགས་པས་སྤྱི་བོ་ནས་དབང་བསྐུར་བའོ། །
གསང་བའི་གནས་སོ། །དེ་བཞིན་གཤེགས་པ་ཐམས་ཅད་ཀྱི་གསང་བའོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པའོ། །ལག་ན་རྡོ་རྗེ། མིའི་རྒྱལ་པོ་གང་ལ་ལ་
ཞིག་རིག་སྔགས་ཀྱི་རྒྱལ་མོ་རྒྱལ་བ་ཅན་འདི་གླེགས་བམ་ལ་ལེགས་པར་བྲིས་ཏེ་འཆང་ངམ། ལུས་ལ་བཏགས་ཏེ་འཆང་ཞིང་དེ་ལ་སྤོས་དང༌། ཕྲེང་བ་དང༌། བྱུག་པ་དང༌། མེ་ཏོག་


90-1-182a


སྣ་ཚོགས་ཀྱི་ལྷབ་ལྷུབ་ཀྱིས་བསྟི་སྟང་དུ་བྱེད། བླ་མར་བྱེད། རི་མོར་བྱེད། མཆོད་པར་བྱེད། མིའི་རྒྱལ་པོ་དེ་ལ་རྒྱལ་པོ་ཆེན་པོ་རྣམ་ཐོས་ཀྱི་བུ་གནོད་
སྦྱིན་ཕྱི་བཞིན་འབྲང་བ་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་ཅིག་ཏུ་སྲུང་བར་འགྱུར་རོ། །མིའི་རྒྱལ་པོ་དེ་ལ་ཕྱིར་རྒོལ་བ་དང༌། དགྲ་དང༌། ཕ་རོལ་གྱི་དམག་ཚོགས་
ཐམས་ཅད་ཀྱིས་གླགས་མི་རྙེད་དོ། །མཐུས་ཡུལ་དེར་འཇུག་པ་དང༌། བགེགས་འཇུག་ན་ཡང་རྒྱལ་པོ་ཆེན་པོ་རྣམ་ཐོས་ཀྱི་བུ་བགེགས་སྣ་ཚོགས་བརྒྱ་དང༌། བགེགས་སྣ་ཚོགས་
སྟོང་བྱེད་པར་འགྱུར་རོ། །མིའི་རྒྱལ་པོ་གང་དང་གང་དུ་འགྲོ་བ་དེ་དང་དེར་རིག་སྔགས་ཀྱི་རྒྱལ་མོ་རྒྱལ་བ་ཅན་འདི་རྒྱལ་མཚན་གྱི་རྩེ་མོ་ལ་བཏགས་ཏེ་མདུན་དུ་བཀུར་
བར་བྱའོ། །གང་དུ་གཡུལ་ངོར་འཇུག་གམ། དགྲ་ཆེན་པོ་དང་འཐབ་པ་དེར་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་མགུལ་དུ་བཏགས་ཏེ་གཡུལ་ངོར་ཞུགས་ན།
དེར་རྒྱལ་པོ་ཆེན་པོ་རྣམ་ཐོས་ཀྱི་པུས་ཕ་རོལ་གྱི་དམག་ཚོགས་དེ་ཕམ་པར་བྱེད་པར་འགྱུར་རོ། །དེར་ནི། རྒྱལ་བར་བྱེད་པར་འགྱུར་རོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་
བཅན་འདི་སུའི་མགུལ་དུ་བཏགས་པ་དེ་རྒྱལ་བར་འགྱུར་རོ། །ལག་ན་རྡོ་རྗེ། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རྒྱལ་པོའི་ཕོ་བྲང་འཁོར་གང་དུ་གལ་

90-1-182b


ཏེ་ནད་འགོ་བ་སྣ་ཚོགས་དང༌། མི་ངས་མི་བཟད་བ་ཆེན་པོ་བྱུང་ན། དེར་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་དང༌། མེ་ཏོག་སྣ་ཚོགས་དང༌། ཆོག་དང༌། གཏོར་མ་དང༌།
བུམ་པ་བཏུད་བ་སྣ་ཚོགས་ཀྱིས་བཀང་བ་བཞི་ཕྱོགས་བཞིར་བཞག་སྟེ་རིག་སྔགས་ཀྱིར་གྱལ་མོ་ཆེན་མོ་རྒྱལ་བཅན་འདི་བཀླགས་ན། དེའི་ཚེ་རྒྱལ་པོ་ཆེན་པོ་རྣམ་ཐོས་ཀྱི་བུ་ཚོགས་ཀྱི་
གཡོག་དང་བཅས་ཤིང༌། གནོད་སྦྱིན་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་ཅིག་ཏུ་ནད་འགོ་བ་དང༌། མིངས་དེ་རབ་ཏུ་ཞི་པར་བྱེད་པར་འགྱུར་རོ། །དེ་ནས་བཅོམ་ལྡན་འདས་
ལ་གསང་བ་པའི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལས་ལྷག་པའི་རིག་སྔགས་ཆེས་སྟོབས་དང་ལྡན་པའམ། གཟི་བརྗིད་ཆེ་བའམ། རྫུ་
འཕྲུལ་ཆེ་བའམ། མཐུ་ཆེ་བ་གང་ཡང་མ་མཆིས་སོ། །རིག་སྔགས་ཐམས་ཅད་ཀྱི་མཆོག་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ཡུལ་གང་དག་ཏུ་སྤྱོད་པར་འགྱུར་བའི་
གནས་དེ་དག་ཏུ་སངས་རྒྱས་ཀྱི་མཛད་པ་བྱེད་པར་འགྱུར་རོ། །ཏདྱ་ཐཱ། བཛྲེ་བཛྲེ་བཛྲེ། ཨ་མྲྀ་ཏ་བཛྲེ། ཛྭ་ལི་ཏ་བཛྲེ། ཧུ་ཏཱ་ཤ་ནི། བྷན་ཛ་བྷན་ཛ་བྷན་ཛ་བྷན་ཛ་བྷན་ཛ། ཛཾ་བྷ། སྟཾ་བྷ་ཡ།
ས་མ་ས་གྲ་ཧ་ཎི། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། གྷྲ་ས་གྷྲ་ས་གྷྲ་ས། ཕཊ་ཕཊ་ཕཊ། ཏ་ཊ་ཏ་ཊ་ཏ་ཊ། མུ་རུ་མུ་རུ་མུ་རུ། དྷ་མ་དྷ་མ་དྷ་མ། ཛྭ་ལ་ཛྭ་ལ་ཛྭ་ལ། ཁུ་ཁུ་མེ་ཁུ་ཁུ་མེ། གྷི་རི་གྷི།

90-1-183a


རི་གྷི་རི། བཛྲ་མ་སཱ་སི། བཛྲ་ཧུ་ཏེ། ཧུ་ཏི་རུ། ཕུ་རུ་ཕུ་རུ། གྲ་ས་གྲ་ས། སརྦ་ཨ་ཧི་ཏེ་ཥི་ནཾ། ནཱ་བྷུ་རུ་ཎི། མུ་མུ་ལེ། བཛྲ་པྲ་དཱི་པ་ནི། ཙ་མ་ལེ་ཕུ་སྭཱཧཱ། ཨ་ཡུ་
བཱ་ལ་ནི་ཙུ་ཙུ་རེ་སྭཱཧཱ། ཛ་ཡ་ཛ་ཡེ་ཛ་ཡེ། ཛ་ཡ་སཾ་བྷ་བྷ་སྭཱཧཱ། ཛ་ཡོཏྟ་མེ་སྭཱཧཱ། ཛ་ཡ་བ་རེ་དེ་སྭཱཧཱ། ཛ་ཡ་ལ་དྷ་ནེ་སྭཱཧཱ། ཛ་ཡ་མཱ་ན་སི་སྭཱཧཱ། ཛ་ཡ་བཛྲ་སྭཱཧཱ། ཛ་ཡ་ཏ་བཛྲ་ཡ་
སྭཱཧཱ༑ མ་ཧཱ་བཛྲ་ཧུ་ཏ་ཤ་ནཱ་ཡ་སྭཱཧཱ། ཨ་མོ་གྷ་བཛྲ་ཧ་སྟཱ་ཡ་སྭཱཧཱ། དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་
ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་ཀྱི་རྣམ་གྲངས་འདི་ལ་སྲུང་བ་སྩལ་བར་བགྱི།
ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་དགུམ་པ་དང༌། མི་མཛའ་བ་དགག་པ་དང༌། དུས་མ་ཡིན་པར་འགུམ་པ་དགག་
པ་དང༌། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་དང༌། གཡུལ་འགྱེད་པ་དང༌། ཁྲག་ཁྲུག་དང༌། འཇིགས་པ་ཐམས་ཅད་དགག་པར་བགྱིའོ། །མཚམས་དགུམ་
པར་བགྱིའོ། །ཏྡྱ་ཐཱ། ཛ་ཡེ་ཛ་ཡེ་ཛ་ཡེ། མ་ཧཱ་ཛ་ཡེ། མཱི་ལཱི་མཱ་ན་སི། ཛྷེ་ཛྷེ་ཛྷེ། མུ་རུ་མུ་རུ། ཏུ་ཊུ་ཏུ་ཊུ། མུ་མུ་ལེ། མཱརྒ་བ་ཏི། དྷུ་དྷུ་མེ། བེ་ག་བེ་ག་དྷཱ་རི་ཎཱི། ཏེ་ཛ་བ་ཏི། བདག་


90-1-183b


དང་སེམས་ཅན་ཐམས་ཅད་འཇིགས་པ་དང༌། གནོད་པ་ཐམས་ཅད་དང༌། དུས་མ་ཡིན་པར་འཆི་བ་ཐམས་ཅད་ལས་སྲུངས་ཤིག་སྲུངས་ཤིག་སྭཱཧཱ། བཅོམ་ལྡན་འདས། གཟུངས་
ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་པ། བྱིན་གྱིས་བརླབས་པ་ལགས་སོ། །ཏདྱ་ཐཱ། བུདྡྷེ་བུདྡྷེ་བུདྡྷེ། བུདྡྷེ་བ་ཏི། བུདྡྷ་ཨ་
བ་བྷ་ས་ནི། དྷརྨ་བ་ཏི། ས་མཱ་ཧཱི་ཏེ། ས་མཱ་དྷི་གརྦྷེ། བུདྡྷ་ཨ་བ་བྷ་ས་ནི། བུདྡྷ་པ་རི་ཧི་རི། དྷརྨ་ཨ་བ་བྷ་ས་ནི་སྭཱཧཱ། སུ་ལ་ལ་ཞིག་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་
ལས་འདའ་བར་བགྱིད་པ་དེའི་མགོ་སི་ཏ་ཀའི་འབྲས་བུ་བཞིན་དུ་ཚལ་པ་བདུན་དུ་འགས་སོ། །སུ་ཞིག་རིག་སྔགས་ཀྱི་རྒྱལ་མོ་རྒྱལ་བ་ཅན་འདི་འཆང་ངམ། ཀློག་གམ། མཆོད་
པར་བགྱིད་དམ། ཡི་གེར་འབྲི་འམ། གླེགས་བམ་ལ་བྲིས་ཏེ་གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རྒྱལ་པོའི་ཕོ་བྲང་འཁོར་ཏམ། གཙུག་ལག་ཁང་དུ་འཇོག་
ན༑ དེར་བདག་ཚོགས་ཀྱི་གཡོག་དང་བཅས་ཤིང༌། གནོད་སྦྱིན་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་ཅིག་ཏུ་རིག་སྔགས་འཛིན་པ་དེའི་སླད་བཞིན་དུ་འབྲངས་ཏེ་བསྲུང་
བར་བགྱིའོ། །དཔག་ཚད་བརྒྱད་སྟོང་ཚུན་ཆད་མཚམས་དགུམ་པར་བགྱིའོ། །སླར་རྒོལ་བ་དང༌། དགྲ་དང༌། གཡུལ་འགྱེད་པ་དང༌། འཐབ་པ་དང༌། མཚང་འདྲུ་བ་དང༌། འཐབ་


90-1-184a


མོ་དང༌། འགྱེད་པ་ཐམས་ཅད་མ་མཆིས་པར་བགྱིའོ། །སླར་བཟློག་པར་བགྱིའོ། །དེ་ནས་བཅོམ་ལྡན་འདས་ཀྱི་ས་རྒྱལ་བོ་ཆེན་པོ་རྣམ་ཐོས་ཀྱི་བུ་ལ་
ལེགས་སོ་ཞེས་བྱ་བ་བྱིན་ཏེ། རྒྱལ་པོ་ཆེན་པོ། ལེགས་སོ་ལེགས་སོ། །སེམས་ཅན་ཆེན་པོ་ཁྱོད་འཇིག་རྟེན་ཐམས་ཅད་ལ་ཕན་པ་དང༌། འཇིག་རྟེན་ཐམས་ཅད་ལ་བདེ་བ་
དང༌། སེམས་ཅན་ཐམས་ཅད་ལ་སྙིང་བརྩེ་བ་དང༌། བསྟན་པ་བསྲུང་བའི་ཕྱིར་ཞུགས་པ་ཡང་ལེགས་སོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་པ་ཅན་འདིས་གང་ཡོངས་
སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་བྱས་པ་དེའི་ལུས་ལ་མཚོན་དང༌། དུག་དང༌། བྱད་དང༌། གསོད་བྱེད་དང༌། རིམས་དང༌། གདོན་ཐམས་ཅད་ཀྱིས་
མི་ཚུགས་པར་འགྱུར་རོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ནི། དེ་བཞིན་གཤེགས་པའི་ཕྱག་རྒྱས་བཏབ་པའོ། །ལག་ན་རྡོ་རྗེ། རིག་སྔགས་ཀྱི་རྒྱལ་མོ་
ཆེན་མོ་རྒྱལ་བ་ཅན་འདི་ཟུངས་ཤིག །ཆོངས་ཤིག། ཀུན་ཆུབ་པར་གྱིས་ཤིག །ལག་ན་རྡོ་རྗེ། ཕྱི་མའི་དུས་ལྔ་བརྒྱ་ཐ་མ་ལ་དམ་པའི་ཆོས་རབ་ཏུ་རྣམ་པར་འཇིག་པའི་
དུས་ན་སེམས་ཅན་དྲག་ཤུལ་ཅན་དང་ལྡན་པ། ཤིན་ཏུ་མི་བཟད་པ། མདངས་འཕྲོག་པའི་གནོད་སྦྱིན་དང༌། སྲིན་པོ་རྣམས་དང༌། ཆོས་མ་ཡིན་པ་སྤྱོད་པའི་རྒྱལ་པོ་འབྱུང་

90-1-184b


བར་འགྱུར་རོ། །ཚེ་ཐུང་བ་ཆོས་མ་ཡིན་པས་ཡུལ་འཁོར་སྐྱོང་བ་འབྱུང་བ་དེའི་ཚེ་རིག་སྔགས་ཀྱིར་གྱལ་མོ་རྒྱལ་བ་ཅན་འདིས་སེམས་ཅན་མི་མཉམ་པ་དང༌། སེམས་ཅན་མི་
བཟད་པ་དེ་དག་དང༌། སྡང་བ་དང༌། རབ་ཏུ་སྡང་བའི་སེམས་ཅན་ཐམས་ཅད་ཀྱི་དོན་དུ་འགྱུར། ཚར་གཅོད་པར་འགྱུར། རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་བདུད་ཀྱི་
དཀྱིལ་འཁོར་ཐམས་ཅད་རྣམ་པར་འཇོམས་པར་བྱེད་པ་འདི་ནི། སངས་རྒྱས་བྱེ་བ་ཁྲག་ཁྲིག་འབུམ་ཕྲག་དུ་མས་གསུངས་པ། བྱིན་གྱིས་བརླབས་པ། ཕྱག་རྒྱས་བཏབ་པའོ། །
རིག་སྔགས་ཀྱི་རྒྱལ་མོ་རྒྱལ་བ་ཅན་འདི་ནི། ལྷ་ཐམས་ཅད་ཀྱིས་ཕྱག་བྱས་པའོ། །དེ་ནས་བཅོམ་ལྡན་འདས་ལ་གསང་བའི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །
བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། དེའི་ཕྱིར་ཁྱོད་ཀྱིས་དེ་
བཞིན་གཤེགས་པའི་སྙིང་པོ་དང༌། ཕྱག་རྒྱ་ཞེས་བྱ་བར་ཡང་ཟུངས་ཤིག །བདུད་ཀྱི་དཀྱིལ་འཁོར་ཐམས་ཅད་རྣམ་པར་འཇོམས་པར་བྱེད་པ་རྒྱལ་བ་ཅན་ཞེས་བྱ་བར་ཡང་
ཟུངས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་གསང་བའི་བདག་པོ་ལག་ན་རྡོ་རྗེ་དང༌། རྒྱལ་པོ་ཆེན་པོ་རྣམ་ཐོས་ཀྱི་བུ་དང༌། ལྷ་དང༌། མི་དང༌། ལྷ་མ་ཡིན་

90-1-185a


དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་བ་ལ་མངོན་བར་བསྟོད་དོ། །འཕགས་བ་རྒྱལ་བ་ཅན་ཞེས་བྱ་བའི་གཟུངས་
རྫོགས་སོ།།    །།རྒྱ་གར་སྐར་དུ། ཨཱཪྱ་ཛ་ཡ་པ་ཏི་ནཱ་མ་མ་ཧཱ་བིདྱཱ་རཱ་ཛ། བོད་སྐད་དུ། འཕགས་པ་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བྱ་བ་སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ལུས་འཕགས་རི་ལ་བཞུགས་ཏེ། དེའི་ཚེ་
འབྱུང་པོ་རྣམས་འཁྲུགས་པར་གྱུར་ནས་མ་དད་པའི་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་
དང༌། སྲུལ་པོ་དང༌། ལུས་སྲུལ་པོ་དང༌། གྲུལ་བུམ་རྣམས་འཁྲུགས་ཤིང་ཁྲོས་ཏེ་དགེ་སློང་རྣམས་དང༌། དགེ་སློང་མ་རྣམས་དང༌། དགེ་བསྙེན་རྣམས་དང༌། དགེ་བསྙེན་མ་རྣམས་
གང་དག་སངས་རྒྱས་དང༌། ཆོས་དང༌། དགེ་འདུན་ལ་མངོན་པར་དད་པ་དེ་དག་ལ་གནོད་པར་བྱེད་དེ། དེའི་ཚེ་ཀུ་ཅོའི་སྒྲ་ཆེན་པོ་བྱུང་བར་གྱུར་ཏོ། །དེ་ནས་བཅོམ་ལྡན་འདས་ཐུགས་
རྗེ་ཆེན་པོའི་ཤུགས་ཀྱི་ས་ཡང་དག་པར་ཟིན་ནས་ཕྱོགས་བཞིར་རྣམ་པར་གཟིགས་ཏེ། ཕྱོགས་བཞི་ནས་གློག་ལས་སེར་བ་དང༌། ཆར་ཆེན་འབབ་པ་དང༌། སྐར་མདའ་ལྟུང་བ་

90-1-185b


འོང་བ་གཟིགས་སོ། །གཟིགས་ནས་ཀྱང་རྡོ་རྗེ་འཆང་ལ་བརྡ་མཛད་དོ། །དེ་ནས་རྡོ་རྗེ་འཆང་གཏུམ་པོ་ཁྲོས་ཏེ་སྟན་ལས་ལངས་ནས་ཤར་ཕྱོགས་སུ་རྡོ་རྗེ་འབར་བ་སྟོང་མངོན་པར་
སྤྲུལ་ཏེ་འདི་སྐད་ཅེས་གསོལ་ཏོ། །འབྱུང་པོའི་ཚོགས་རྣམས་ང་ལ་ཉོན་ཅིག །སངས་རྒྱས་བཅོམ་ལྡན་འདས་ཐམས་ཅད་ཀྱི་སྤྱན་སྔར་བདེན་པའི་བྱིན་གྱི་རླབས་འདི་བྱའོ། །ད་ལྟར་
དང་མ་འོངས་པའི་དུས་ན་འབྱུང་པོ་གཏུམ་པོ་མི་རྣམས་ལ་རྣམ་པར་འཚེ་བ་དང༌། ལོ་ཏོག་དག་ཀྱང་མ་རུངས་པར་བྱེད་པ་གང་དག་འབྱུང་བ་དེ་དག་གི་དོན་གྱི་ཕྱིར་ངས་རིག་
པའི་གསང་སྔགས་ཀྱི་གཞི་རྣམས་བརྗོད་པར་བྱའོ། །ཏདྱ་ཐཱ། གི་རི་གི་རི་བཛྲ། ཧ་ལ་ཧ་ལ་བཛྲ། ཛྭ་ལ་ཛྭ་ལ་བཛྲ། ཧ་ན་ཧ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། སརྦ་བྷུ་ཏཱ་ནཱ་མ།
བྷྲ་མ་ཡ་བྷྲ་མ་ཡ། བྷོ་བྷེ་བཛྲ་དྷ་ར་བཛྲེ་ཎ། པཱ་ཏ་ཡ་པཱ་ཏ་ཡ། ཤཱི་གྷྲཾ་ཤཱི་གྷྲཾ། མ་ཐ་མ་ཐ། པྲ་མ་ཐ་པྲ་མ་ཐ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཛྭ་ལ་ཡ། ནཱ་ག་བྷ་བ་ནཱཾ། བནྡྷ་བནྡྷ། ཏིཥྛ་ཏིཥྛ།
ཤར་ཕྱོགས་བཅིང་བར་བྱའོ། །རྡོ་རྗེ་སྙིང་པོ་འདི་བྱིན་གྱིས་བརླབ་པར་བྱའོ། །སུ་ཞིག་གསང་སྔགས་ཀྱི་གཞི་འདི་དག་ལས་འགལ་བར་བྱེད་པའི་མགོ་བོ་འགས་པར་འགྱུར་རོ།།
སྙིང་འགས་པར་འགྱུར་རོ། །སྙིང་འགྲུམ་པར་འགྱུར་རོ། །བཛྲཱ་ཡ་སྭཱཧཱ། མ་ཧཱ་བཛྲཱ་ཡ་སྭཱཧཱ། བཛྲ་བྷཻ་ར་ཝཱ་ཡ་སྭཱཧཱ། ཨ་པྲ་ཏི་ཧ་ཏ་བ་ལ་བ་རཱ་ཀྲ་མོ་བཛྲ་དྷ་ར་ཨཱ་ཛྙཱ་པ་ཡ་ཏི་སྭཱཧཱ། དེ་

90-1-186a


ནས་རྡོ་རྗེ་ཁྲོ་བོ་སྟན་ལས་ལངས་ཏེ་ལྷོ་ཕྱོགས་སུ་རྣམ་པར་བལྟས་ནས་ཁྲོས་ཏེ་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །
གསང་བ་པའི་བདག་པོ། དེང་ཉིད་ལྷོ་ཕྱོགས་ཀྱི་ཀླུ་ཐམས་ཅད་ཐལ་བར་བརླག་བོ། །ལུས་སྲུལ་པོ་ཐམས་ཅད་ཀྱི་བར་གྱི་གནས་རྣམས་འབར་བར་བྱའོ། །ཀླུ་ཐམས་ཅད་ཀྱི་
གནས་རྣམས་དཀྲུག་པར་བྱའོ། །ཡང་སྨྲས་པ། གསང་པ་པའི་བདག་པོ། བདག་གིས་རྡོ་རྗེ་ལྷ་མ་ཡིན་དང༌། ཀླུ་ཐམས་ཅད་ནས་ལུས་སྲུལ་པོའི་བར་ཐམས་ཅད་དང༌། མི་དང་
མི་མ་ཡིན་གྱི་བར་ཐམས་ཅད་རྨུགས་པར་བྱེད་པའི་རྡོ་རྗེ། རེངས་པར་བྱེད་པའི་རྡོ་རྗེ། རྨོངས་པར་བྱེད་པའི་རྡོ་རྗེ། ལྕེ་འབབ་པར་བྱེད་པའི་རྡོ་རྗེ། མགོ་འགེམས་པར་བྱེད་པའི་
རྡོ་རྗེ༑ སྙིང་འགས་པར་བྱེད་པའི་རྡོ་རྗེ་འདི་ལྷོ་ཕྱོགས་སུ་གཞག་པར་བྱའོ། །ད་ལྟར་བྱུང་བ་དང༌། མ་འོངས་པའི་དུས་ན་ཀླུ་གནོད་པར་སེམས་པ་རྣམས་འདུལ་བར་འགྱུར་
རོ༑ ༑ཏདྱ་ཐཱ། ས་ར་ས་ར། བི་ས་ར་བི་ས་ར། ཨཱ་བརྡྷཱ་ཡ། སཾ་གོ་ཙ་ལ། ཧཱུཾ་ཧཱུཾ་ཧཱུཾ། དྷོ་ན་དྷོ་ན་དྷོ་ན། དྷུ་ན་དྷུ་ན་དྷུ་ན། བྷནྡྷ་བྷནྡྷ་བྷནྡྷ། སརྦ་པཱ་ཤེ་ན། མོ་ཧ་ཡ། ཛམྦྷ་ཡ། སྟམྦྷ་ཡ།
ཧ་ས་ཧ་ས་ཧ་ས། སན་ཏྲཱ་ས་ཡ། སརྦ་དུཥྚཱ་ནཱན་བཛྲ་དྷ་ར་ཨཱ་ཛྙ་པ་ཡ་ཏི་སྭཱཧཱ། དེ་ནས་རྡོ་རྗེ་ཕོ་ཉ་མོས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །གསང་བ་པའི་བདག་པོ། །ད་ལྟར་


90-1-186b


དང་མ་འོངས་པའི་དུས་ན་གང་དག་གསང་སྔགས་ཀྱི་གཞི་འདི་དག་ལས་འགལ་བར་བགྱིད་ན། བདག་གིས་ཀྱང་ནུབ་ཕྱོགས་ཀྱི་ཀླུ་ཐམས་ཅད་ནས་ལུས་སྲུལ་པོའི་བར་ཐམས་ཅད་
ཀྱི་གནས་རྣམས་རྣམ་པར་གཏོར་རོ། །སྙིང་རྣམས་དགྲུམ་མོ། །ཏདྱ་ཐཱ། ཀི་ལི་ཀི་ལི། ལི་ལི་མི་ལི། ཏྲ་ཊ་ཏྲ་ཊ། བྷ་ཊ་བྷ་ཊ། སྥོ་ཊ་ཡ་སྥོ་ཊ་ཡ། ཛྭ་ལ་ཡ་ཛྭ་ལ་ཡ། དུ་ཏིང་ཡན་ཤོ་ཥ་ཡ་
གང་ཞིག་གསང་སྔགས་ཀྱི་གཞི་འདི་དག་ལས་འགལ་བར་བྱེད་ན། ཀྱེ་མདུང་རྩེ་གསུམ་པ་འབར་བ་འདིས་དེའི་སྙིང་ལ་མེ་ལྕེ་འབར་བར་བྱེད་དོ། །ཧཱུཾ་ཧཱུཾ་ཧཱུཾ། བཛྲ་དྷ་རི་བཛྲ་ཎ། བྷཾ་ཛ་
བྷཾ་ཛ། བནྡྷ་བནྡྷ། ཏིཥྛ་ཏིཥྛ། བཛྲ་དཱུ་ཏི་རཱ་ཛཱ་པ་ཡ་ཏི་སྭཱཧཱ། དེ་ནས་ལྷ་མོ་ཆེན་མོ་རྡོ་རྗེ་ལུ་གུ་རྒྱུད་གཡོག་ཉི་ཁྲི་དང་ལྡན་པ་སྟན་ལས་ལངས་ནས་བྱང་ཕྱོགས་སུ་རྣམ་པར་བལྟས་ཏེ་གསང་
བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་ས། །གསང་བ་པའི་བདག་པོ་གཡོག་ཉི་ཁྲི་དང་ལྡན་པ་བདག་གིས་ཀྱང་བྱང་ཕྱོགས་ཀྱི་ཀླུ་གནོད་པར་སེམས་པ་ནས་ལུས་སྲུལ་
པོ་གནོད་པར་སེམས་པའི་བར་དག་ལ་ཟློག་པར་བགྱིད་དོ། །ད་ལྟར་དང་མ་འོངས་པའི་དུས་ན་གང་དག་སེམས་ཅན་རྣམས་ལ་རྣམ་པར་འཚེ་བ་དང༌། ལོ་ཏོག་ཀྱང་མ་རུངས་པར་བགྱིད་
པ་དེ་དག་གི་དོན་གྱི་སླད་དུ་གསང་སྔགས་ཀྱི་གཞི་མི་བཟད་པ་དག་ཀྱང་བརྗོད་པར་བགྱིའོ། །ཏདྱ་ཐཱ། ཧི་ལི་ཧི་ལི། མི་ལི་མི་ལི། ཙི་ལི་ཙི་ལི། དྷ་ཀ་དྷ་ཀ། དྷུ་མ་དྷུ་མ། དྷུ་ན་དྷུ་ན། མ་ཐ་


90-1-187a


མ་ཐ༑ ཧ་ན་ཧ་ན། ད་ཧ་ད་ཧ། པ་ཙ་པ་ཙ། ནཱ་ཤ་ཡ་ནཱ་ཤ་ཡ། ཧ་ཧ་ཧ་ཧ་ཧ། བཛྲ་དཱུ་ཏི་མོ་ཧ་ཡ། ཛམྦྷ་ཡ། སྟཾ་བྷ་ཡ། སརྦྦ་ནཱ་གཱ་ནཱཾ། སརྦ་ཨ་ཧི་ཏེ་ཥ་ནོ། བཛྲ་
ཎི་བུདྡྷ་མཻ་ཏྲི། དྷརྨ་ས་ཏྱེ་ནཾ། ཨིནྡྲ་ས་ཏྱེ་ན། ཨིནྡྲ་བ་ལེ་ན། ལོ་ཀ་པཱ་ལ། པྲ་དྷཱ་བེ་ན། ཛམྦྷ་ཡ་མི། སརྦ་ནཱ་ག་ན་སྟེམྦྷ་ཡཱ་མི། སརྦ་ཨི་ཧ་ཏེ་ཥ་ནོ། བ་རུ་ཎ་པཱ་ཤེ་ན། བྷནྡྷ་ཡཱ་མི།
སརྦ་ནཱ་གཱ་ན་ཨིནྡྲ་ཙི་ལེ་ན། སརྦ་ཨི་ཧེ་ཧེ་ཥི་ཎ་ཆེ་ག་ལི་ཀ་རོ་མི། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། བཛྲ་ཤྲིཾ་ཁ་ལེ་སྭཱཧཱ། བའི་ལྕི་བས་དཀྱིལ་འཁོར་བསྐུས་ཏེ་མེ་ཏོག་བཀྲམ་
ལ༑ ཨ་ག་རུ་དང༌། ཙནྡན་གྱི་བདུག་པས་བདུགས་ཏེ་ཁ་ཤར་ཕྱོགས་སུ་བལྟས་ལ་བཟླས་བརྗོད་བརྒྱད་སྟོང་བྱའོ། །དེ་ལྟར་འགྲུབ་པར་འགྱུར་ཏེ། དེའི་འོག་ཏུ་ལས་གང་
འདོད་པ་དེ་བྱའོ། །སྐུད་པ་ནག་པོས་ནི། རིམས་ནད་སེལ་ཏོ། །ཤིང་ཀཱ་ར་བཱི་རའི་ལྕུག་མས་ནི། སྤྲིན་ཟློག་གོ། །ཆུའི་ནང་དུ་འདུག་ན་ནི། དྲན་པར་བྱའོ། །གཅན་གཟན་ཁྲོ་བོའི་
ནང་ན་འདུག་ན་ནི། གོས་ཀྱི་མཐའ་མར་མདུད་པ་བོར་རོ། །ལྟོ་སྤོས་ན་ནི། ཚྭ་ཆུས་ཞི་བར་བྱེད་དོ། །སོ་ན་བ་ལ་སྐུད་པས་ཞི་བར་བྱེད་དོ། །སྣ་མའི་མེ་ཏོག་བརྒྱད་བརྒྱ་མེ་
ཏོག་རེ་རེ་ནས་བཅོམ་ལྡན་འདས་ཀྱི་ཞབས་ལ་གཏོར་རོ། །ཉི་མ་བདུན་ན་དེ་བཞིན་གཤེགས་པ་མཐོང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་

90-1-187b


ཡཀྵ་སེ་ནཱ་པ་ཏཱ་ཡེ། ཨ་པྲ་ཏི་ཧ་ཏ་པ་ལ་པ་རཱ་ཀྲ་མ་ཡེ། ན་མཿསརྦ་བཛྲ་ཀུ་ལ་བིདྱཱ། དེ་ནས་གསང་བ་པའི་བདག་པོ་ལག་ན་རྡོ་རྗེ་རྡོ་རྗེའི་རིགས་ལྔ་བརྒྱས་ཡོངས་སུ་བསྐོར་ཅིང་མདུན་
དུ་བདར་ནས་བཅོམ་ལྡན་འདས་ག་ལ་བ་དེར་སོང་སྟེ་བཅོམ་ལྡན་འདས་ཀྱི་ཞབས་ལ་མགོ་པོས་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས༑ སེམས་ཅན་ཐམས་ཅད་ལ་ཐུགས་བརྩེ་བ་ཉེ་བར་བཟུང་སྟེ་སེམས་ཅན་ཐམས་ཅད་ལ་སྨན་པའི་དོན་དང༌། མིའི་རྒྱལ་པོ་རྣམས་ལ་སྨན་པ་དང་བདེ་བར་བགྱི་བའི་སླད་དུ་
དེ་བཞིན་གཤེགས་པས་རིག་སྔགས་ཀྱི་རྒྱལ་མོ་རྒྱལ་བ་ཅན་ཞེས་བགྱི་བ་འདི་བཀའ་སྩལ་དུ་གསོལ། དེ་ནས་བཅོམ་ལྡན་འདས་ཀྱིས་གསང་བ་བའི་བདག་པོ་ལག་ན་རྡོ་རྗེ་ལ་
ཐུགས་བརྩེ་བར་ཉེ་བར་བཟུང་སྟེ་རིག་སྔགས་ཀྱི་རྒྱལ་མོ་རྒྱལ་བ་ཅན་འདི་བཀའ་སྩལ་ཏོ། །ལག་ན་རྡོ་རྗེ། རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ནི། སངས་རྒྱས་བྱེ་བ་ཁྲག་
ཁྲིག་བརྒྱ་སྟོང་ཕྲག་དུ་མས་གསུངས་ཤིང་བྱིན་གྱིས་བརླབས་པ་སྟེ། ངས་ཀྱང་ཐུགས་བརྩེ་བ་ཉེ་བར་བཟུང་ནས་སེམས་ཅན་ཐམས་ཅད་ཀྱི་དོན་དང༌། ཕན་པ་དང༌། བདེ་བར་བྱ་
བའི་ཕྱིར་བཤད་ཀྱི། ཁྱོད་ཀྱིས་ཟུངས་ཤིག །ཏདྱ་ཐཱ། ཛ་ཡེ་ཛ་ཡེ་ཛ་ཡེ། མ་ཧཱ་ཛ་ཡེ། ཛ་ཡ་པཱ་ཧ་ནཱི་ཡེ་བུདྡྷ་ཨ་དྷི་ཥྛི་ཏེ། དྷརྨ་ཨ་བ་བྷ་སེ་ནི། བུདྡྷ་ཨ་དྷི་ག་མེ་ཛྙཱ་ཨ་བ་བྷ་སེ་སྭཱཧཱ།

90-1-188a


ལག་ན་རྡོ་རྗེ། འདི་དག་ནི། དེ་བཞིན་གཤེགས་པས་སྤྱི་བོ་ནས་དབང་བསྐུར་བའི་གསང་སྔགས་ཀྱི་གཞི་རྣམས་ཏེ། ལག་ན་རྡོ་རྗེ། དེ་བཞིན་གཤེགས་
པས་སྤྱི་བོ་ནས་དབང་བསྐུར་བའི་གསང་སྔགས་ཀྱི་གཞི་འདི་དག་གང་གི་ལུས་ལ་ཡོད་པ་དང༌། གླེགས་བམ་ལ་ཡོད་པར་གྱུར་བ་དེའི་ལུས་ལ་ཕྱིར་རྒོལ་བ་རྣམས་ཀྱིས་
དཔག་ཚད་བརྒྱ་ཚུན་ཆད་གནོད་པར་བྱར་མི་ཆུད་དོ། །མཚོན་དང༌། དུག་དང༌། དབྱིག་དུག་དང༌། བྱད་ཀྱིས་མི་ཚུགས་སོ། །མིའི་བདག་པོ་དེའི་ཡུལ་དེར་ཕ་རོལ་གྱི་དམག་ཚོགས་
མི་འོང་ངོ༌། །ཡུལ་འཁོར་དེའི་ཕྱིར་རྒོལ་བའི་དཔུང་གིས་མི་ཆུད་པར་འགྱུར་རོ། །ལག་ན་རྡོ་རྗེ། རིགས་ཀྱི་བུ་གང་ལ་ཞིག་གིས་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་
འདི་ཡི་གེར་བྲིས་ཏེ་འཆང་བ་དེ་ཇི་སྲིད་འཚོའི་བར་དུ་དེའི་ལུས་ལ་དུག་དང༌། མཚོན་དང༌། ཆུ་དང༌། དབྱིག་དང༌། སྦྱར་བ་ལས་བྱུང་བའི་དུག་གཞན་གྱིས་ཀྱང་མི་ཚུགས་སོ། །དགྲའི་
འཇིགས་པ་མི་འབྱུང་ངོ༌། །དེ་ལ་རྣམ་པར་འཆེ་བ་དང༌། མཐོ་འཚམ་པ་མི་འབྱུང་ངོ༌། །རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་མི་འབྱུང་ངོ༌། །གཡུལ་ངོར་ཞུགས་
ན་ཡང་ལུས་ལ་མཚོན་གྱིས་མི་ཕོག་གོ །ཐམས་ཅད་དུ་རྒྱལ་བ་སྨྲ་བར་འགྱུར་རོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདིའི་གཟི་བརྗིད་དང༌། མཐུ་དང༌། བྱིན་གྱི་རླབས་

90-1-188b


ཀྱིས་ཐོགས་པ་མེད་ཅིང་མ་སྣད་མ་རྨས་པར་རྒྱལ་བར་འགྱུར་རོ། །ཏདྱ་ཐཱ། ཛ་ཡེ་ཛ་ཡེ་ཛ་ཡེ། མ་ཧཱ་ཛ་ཡེ། ཛ་ཡོཏྟ་མེ། དྷརྨ་ཨ་བ་བྷཱ་ས་ནི། བུདྡྷ་བུདྡྷ། དྷ་ར་དྷ་ར། བོ་དྷ་ནི་བོ་དྷ་ནི།
ཏ་ཐཱ་ག་ཏ་ཨ་དྷིཥྛི་ཏེ། ཨ་བ་རོ་ཧ་ཎི། ཨ་བ་རོ་ཧ་ཎི། ཨ་བ་ཨཱ་བ་རོ་སྱ་ནི། ཛ་ཡ་ཀུ་སུ་མ། སྭ་རེ་སྭ་རེ་བ་ཏི། དྲྀ་ཌྷེ་དྲྀ་ཌྷེ་དྲྀ་ཌྷེ། དྲྀ་ཌྷ་པཱ་ཤ་ནི་དཏྟེ། མ་ཧ་ནི་མོ་ཧ་ནི། ཛམྦྷ་ནི་ཛམྦྷ་ནི།
སྟམྦྷ་ནི་སྟམྦྷ་ནི། ཛཾ་བྷི་ནི་ཛཾ་བྷི་ནི། མོ་ཧ་ནི་སརྦ་ཧི་ཏཻ་ཥི་ནཱན། ན་མོ་བྷ་ག་བ་ཏེ། བུདྡྷ་སྱ་མ་ཧཱ་ཀཱ་རུ་ཎ། བི་ཧཱ་རི་ཎི། སིདྡྷྱནྟུ་མ་མནྟྲ་པ་ད་ནི་སྭཱཧཱ། དེ་ནས་བཅོམ་ལྡན་འདས་ལ་
གསང་བའི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། སངས་རྒྱས་ཀྱི་མཐུ་དང༌། སངས་རྒྱས་ཀྱི་བྱིན་གྱི་རླབས་དང༌། བདག་གིས་ཀྱང་རིག་སྔགས་
ཀྱི་རྒྱལ་མོ་ཆེན་མོ་རྒྱལ་བ་ཅན་གྱི་གཟུངས་ཀྱི་གསང་སྔགས་ཀྱི་གཞི་རྣམས་བརྗོད་པར་བགྱིའོ། །ཏདྱ་ཐཱ། ཛ་ཡ་ཛ་ཡ་ཛ་ཡ། པ་ཊ་པ་ཊ་པ་ཊ། ཛྭ་ལ་ཛྭ་ལ་ཛྭ་ལ། བཛྲི་ཎི། པྲ་ཧ་ར་པྲ་
ཧ་ར༑ དྷ་ར་དྷ་ར་དྷ་ར། ཧ་ར་ཧ་ར་ཧ་ར། བྷ་ར་བྷ་ར། བྷ་ར་བྷ་ར། ཏ་ར་ཏ་ར། ཛ་ཡ་ཀུ་སུ་མེ། བ་ལ་བ་ལ། ཙཀྲ་ཙཀྲ། པཱི་ཌ་ཡ་པཱི་ཌ་ཡ། ཨ་ཀྲ་མ་ཨ་ཀྲ་མ། བི་ཀྲ་མེ། ཨ་ཙ་ལ། མ་ཙ་
ལེ༑ ཁ་ག་ཙཱ་རི་ཎི། ནཱི་ལ་བྷ་ས་ནི། བཛྲ་པྲ་ཧ་ར་ཎི། བཛྲ་སཾ་བྷ་བེ། བཛྲ་ཀི་ལི། བུདྡྷ་ཨ་དྷིཥྛི་ཏེ། བུདྡྷ་རཤྨི། མ་ཧཱ་པྲ་བྷ་བེ། ཨུད་ཙ་སྐནྡྷེ། མ་ཧཱ་ཏེ་ཛ་བ་ཏི། ཨ་ལེ་པ་ཙ་ལི། དྷུ་ན་དྷུ་ན།


90-1-189a


ཀཾ་ཀ་ཀཾ་ཀ་རཾ། ཀ་སི་ནི། ས་ཨ་ཧི་ཏེ། དྷ་རྨ་ཨ་བ་བྷཱ་ས་ནི། ཙ་ར་ཙ་ར་ཙ་ར། གྷུ་གྷུ་ཏེ། བཛྲ་མཱ་ལཱ་དྷ་རི། ས་ར་ས་ར་ས་ར། ཀཱ་ལ་ཙཱ་ར་ཎི་སྭཱཧཱ། བཅོམ་ལྡན་འདས་
གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་དགུ་བཅུ་རྩ་དགུས་གཟུངས་པ་ལགས་ཏེ། གང་དག་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་
ལས་འགལ་བར་བགྱིད་པ་དེ་དག་ཐམས་ཅད་ནི། སངས་རྒྱས་བཅོམ་ལྡན་འདས་ལ་འཁུ་བ་ལགས་སོ། །འདི་ལྟ་སྟེ། ལྷའམ། ཀླུའམ། གནོད་སྦྱིན་ནམ། སྲིན་པོའམ། ཡི་
དྭགས་སམ། ཤ་ཟའམ། གྲུལ་བུམ་མམ། གྲིབ་གནོན་དམ། བརྗེད་བྱེད་དམ། གཤེད་བྱེད་དམ། བྱད་དམ། རོ་ལངས་སམ། བཀྲ་མི་ཤིས་པའམ། མ་མོའི་གདོན་ནམ།
གོང་དུ་ཡང་གདོན་གཞན་ནམ། སྐེམ་བྱེད་ཀྱི་གདོན་ནམ། གཤིན་རྗེའི་གདོན་ཡང་རུང་སྟེ། དེ་དག་ཐམས་ཅད་རྨུགས་པ་དང༌། རེངས་པ་དང༌། རྨོངས་པར་གྱུར་ཅིག །ཏདྱ་ཐཱ།
བཛྲེ་བཛྲེ་བཛྲེ། ཧ་ན་བཛྲི་ཎི་ཧ་ན་བཛྲི་ཎི། ཁཱ་ད་ཁཱ་ད་ཁཱ་ད་བཛྲི་ཎི། སྥོ་ཊ་སྥོ་ཊ། སྥོ་ཊ་ཡ་སྥོ་ཊ་ཡ། བཛྲོ་ཎ་ཨི་དཾ་ག་ཧ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། གྲ་ས་གྲ་ས་གྲ་ས། པཱ་ཏ་ཡ་
པཱ་ཏ་ཡ་པཱ་ཏ་ཡ། དྷ་མེ་དྷ་མེ། དྷུ་དྷུ་མེ། འཇིགས་པ་དང༌། གནོད་པ་ཐམས་ཅད་དང༌། གཡུལ་དགྱེད་པ་དང༌། ཁྲག་ཁྲུག་དང༌། འཐབ་པ་དང༌། འཐབ་མོ་དང༌། རྩོད་པ་དང༌།


90-1-189b


འགྱེད་པ་ཐམས་ཅད་ལས་བདག་ལ་སྲུངས་ཤིག །སྲུངས་ཤིག། རྒྱལ་བར་མཛོད་ཅིག །ཏ་ར་ཏ་ར། མ་ཧཱ་བ་ཏ་ར་ཎི། ཀུ་ཊེ་ཀུ་ཊེ། མུ་ཀུ་ཊེ། བཛྲ་ཀུ་ཊེ་སྭཱཧཱ། དེ་ནས་བཅོམ་ལྡན་
འདས་ཀྱིས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་ལེགས་སོ་ཞེས་བྱ་བ་བྱིན་ཏེ། ལག་ན་རྡོ་རྗེ། ལེགས་སོ་ལེགས་སོ། །སེམས་ཅན་ཐམས་ཅད་ཀྱི་དོན་དང༌། ཕན་པ་དང༌།
བདེ་བར་བྱ་བ་དང༌། སྙིང་བརྩེ་བའི་ཕྱིར་ཞུགས་ཏེ་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་སྨྲས་པ་ནི། སེམས་ཅན་ཆེན་པོ་ལག་ན་རྡོ་རྗེ། ཁྱོད་ཡང་ལེགས་སོ། །ལག་ན་རྡོ་
རྗེ༑ རིག་སྔགས་ཀྱི་རྒྱལ་མོ་རྒྱལ་བ་ཅན་འདི་སུའི་ལག་ན་ཡོད་པ་དང༌། ལུས་ལ་ཡོད་པ་དང༌། གླེགས་བམ་ལ་ཡོད་པ་དང༌། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་
སམ༑ རྒྱལ་པོའི་ཕོ་བྲང་ངམ། གཙུག་ལག་ཁང་ངམ། གནས་ཁང་ངམ། འཆག་སའམ། དགོན་པའི་གནས་ན་ཡོད་པ་དེར་རྒྱལ་པོ་ཆེན་པོ་རྣམ་ཐོས་ཀྱི་བུ་ཚོགས་ཀྱི་གཡོག་
དང་འཁོར་དུ་བཅས་ཏེ། གྲོང་དང༌། གྲོང་ཁྱེར་དང༌། ཡུལ་དེ་ལ་སྲུང་བར་བྱེད་བར་འགྱུར་རོ། །ཡུལ་དེར་ཕ་རོལ་གྱི་དམག་ཚོགས་མི་འོང་ངོ༌། །མི་ངས་མི་འོང་ངོ༌། །དགྲ་མི་འབྱུང་
ངོ༌། །ས་ཕྱོགས་དེར་རྒྱལ་པོ་ཆེན་པོ་རྣམ་ཐོས་ཀྱི་བུ་ཚོགས་ཀྱི་གཡོག་དང་བཅས་ཏེ་གྲོང་ངམ། གྲོང་ཁྱེར་དང༌། ཡུལ་དེ་ལ་སྲུང་བར་བྱེད་པར་འགྱུར་རོ། །ཡུལ་དེར་ཕ་རོལ་གྱི་

90-1-190a


དམག་ཚོགས་མི་འོང་ངོ༌། །དགྲ་མི་འབྱུང་ངོ༌། །ས་ཕྱོགས་དེར་རྒྱལ་པོ་ཆེན་པོ་རྣམ་ཐོས་ཀྱི་བུ་གནོད་སྦྱིན་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་
ཅིག་ཏུ་རྒྱུ་ཞིང་དེར་སྲུང་བ་དང༌། ཡོངས་སུ་སྐྱོབ་པ་དང༌། ཡོངས་སུ་བསྐྱང་བ་དང༌། ཡོངས་སུ་འཛིན་པ་དང༌། ཡོངས་སུ་སྐྱོང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌།
ཆད་པ་སྤོང་བ་དང༌། མཚོན་ཆ་སྤོང་བ་དང༌། དུག་གཞིལ་བ་དང༌། དུག་བསད་པ་དང༌། དུག་གཞིག་པ་དང༌། མི་མཛའ་བ་ཟློག་པ་དང༌། མཚམས་བཅད་པ་དང༌། ས་བཅིང་
བར་བྱེད་པར་འགྱུར་རོ། །ཏདྱ་ཐཱ། ཏ་པ་ནེ། ཏ་པ་ནེ། པྲ་ཏ་པ་ནེ། པྲ་ཏ་པ་ནེ། པྲ་ཏ་པ་ནེ། དྷུ་རུ་མེ། དྷུ་རུ་མེ། མཧཱ་དྷུ་རུ་མེ། བུདྡྷ་ཨ་དྷིཥྛི་ཏེ། མུ་ཁེ་མུ་ཁེ་སུ་ཁེ། སྭ་ལ་པྲ་ཏེ་ས་མཱ་
དྷི་ས་མ་དི་གརྦྷེ། མ་ན་སི། ཕུ་རུ་ཕུ་རུ། དྷུ་རུ་དྷུ་རུ། བུདྡྷ་མ་ན་སི་ཀེ་སྭཱཧཱ། ལག་ན་རྡོ་རྗེ། འདི་དག་ནི། དེ་བཞིན་གཤེགས་པས་སྤྱི་བོ་ནས་དབང་བསྐུར་བའོ། །གསང་བའི་གནས་
སོ༑ ༑དེ་བཞིན་གཤེགས་པ་ཐམས་ཅད་ཀྱི་གསང་ཆེན་ནོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པའོ། །ལག་ན་རྡོ་རྗེ། མིའི་རྒྱལ་པོ་གང་ལ་ལ་ཞིག་གིས་
རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བྱ་བ་འདི་གླེགས་བམ་ལ་ལེགས་པར་བྲིས་ཏེ་འཆང་ངམ། ལུས་ལ་ཡོད་པར་བྱས་ཏེ་འཆང་ངམ། སྤོས་དང༌། ཕྲེང་བ་དང༌།

90-1-190b


བྱུག་པ་དང༌། མེ་ཏོག་སྣ་ཚོགས་ཀྱི་རྒྱན་རྣམས་ཀྱིས་དེ་ལ་བསྟི་སྟང་དུ་བྱེད། བླ་མར་བྱེད། རི་མོར་བྱེད་ཅིང་མཆོད་ན། རྒྱལ་པོ་ཆེན་པོ་རྣམ་ཐོས་ཀྱི་བུ་གནོད་སྦྱིན་བྱེ་བ་ཁྲག་
ཁྲིག་འབུམ་ཕྲག་དུ་མ་དང་ལྷན་ཅིག་ཏུ་མིའི་རྒྱལ་པོ་དེའི་ཕྱི་བཞིན་དུ་འབྲང་ཞིང༌། ཕྱི་རོལ་རྒོལ་བ་ཐམས་ཅད་ལས་སྲུང་བར་བྱེད་པར་འགྱུར་རོ། །མིའི་བདག་པོ་དབང་པོ་དེ་ལ་
དགྲ་དང་ཕ་རོལ་གྱི་དམག་ཚོགས་ཀྱིས་གླགས་མི་རྙེད་དོ། །ཡུལ་དེར་ཕ་རོལ་གྱི་དཔུང་མི་འཇུག་གོ །འཇུག་ན་ཡང་དེ་དག་ལ་རྒྱལ་པོ་ཆེན་པོ་རྣམ་ཐོས་ཀྱི་བུ་བགེགས་བྱེད་པར་
འགྱུར་ཏེ་བགེགས་སྣ་ཚོགས་བརྒྱ་དག་དང༌། བགེགས་སྣ་ཚོགས་སྟོང་དག་བྱེད་པར་འགྱུར་རོ། །མིའི་རྒྱལ་པོ་དེ་དག་གང་དང་གང་དུ་འགྲོ་བ་དེ་དང་དེར་རིག་སྔགས་ཀྱི་རྒྱལ་མོ་
ཆེན་མོ་རྒྱལ་བ་ཅན་ཞེས་བྱ་བ་འདི་རྒྱལ་མཚན་གྱི་རྩེ་མོ་ལ་བཏགས་ཏེ་མདུན་དུ་གཞག་པར་བྱའོ། །གང་དུ་གཡུལ་འགྱེད་དམ། ་ཆེན་པོ་དང་འཐབ་པ་དེར་ཡང་རིག་སྔགས་
ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བྱ་བ་འདི་མགུལ་དུ་བཏགས་ཏེ་གཡུལ་ངོར་ཞུགས་ན། དེར་རྒྱལ་པོ་ཆེན་པོ་རྣམ་ཐོས་ཀྱི་བུས་ཕ་རོལ་གྱི་དམག་ཚོགས་དེ་ལ་གནོད་པ་
འདིས་གནོད་པ་བྱེད་དོ། །དེ་ཕན་པར་འགྱུར་རོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བྱ་བ་འདི་སུའི་མགུལ་དུ་ཐོགས་པ་དེ་ནི། རྒྱལ་བར་འགྱུར་རོ། །ལག་ན་རྡོ་རྗེ་

90-1-191a


གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རྒྱལ་པོའི་ཕོ་བྲང་ངམ། གཙུག་ལག་ཁང་དུ་ནད་འགོ་བ་སྣ་ཚོགས་དང༌། མི་ངས་མི་
བཟད་པ་ཆེན་པོ་བྱུང་བ་དེར་རིག་སྔགས་ཀྱི་རྒྱལ་མོ་རྒྱལ་བ་ཅན་འདི་ལ་མེ་ཏོག་སྣ་ཚོགས་ཀྱི་བླ་རེ་བྲེས་ལ་གཏོར་མའི་ཆོ་ག་གཞོང་ཁུང་བཞི་རོ་བྲོ་བ་སྣ་ཚོགས་ཀྱིས་བཀང་
སྟེ་ཕྱོགས་བཞིར་བཞག་ལ། དེ་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་བཀླགས་ནས་དེར་རྒྱལ་པོ་ཆེན་པོ་རྣམ་ཐོས་ཀྱི་བུ་ཚོགས་ཀྱི་གཡོག་འཁོར་དང་བཅས་ཏེ་
གནོད་སྦྱིན་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་ཅིག་ཏུ་ནད་འགོ་བ་དང༌། མི་ངས་དེ་རབ་ཏུ་ཞི་བར་བྱེད་དོ། །དེ་ནས་བཅོམ་ལྡན་འདས་ལ་གསང་བ་པའི་བདག་པོ་
ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། འདིའི་གོད་ན་རིག་སྔགས་ཆེས་སྟོབས་དང་ལྡན་པའམ། གཟི་བརྗིད་ཆེ་བའམ། རྫུ་འཕྲུལ་ཆེ་བའམ།
མཐུ་ཆེ་བ་ནི། གང་ཡང་མ་མཆིས་ཏེ། རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ནི། རིག་སྔགས་ཐམས་ཅད་ཀྱི་མཆོག་ལགས་སོ། །ཡུལ་གང་དག་ཏུ་སྤྱོད་པར་
འགྱུར་བའི་གནས་དག་ཏུ་སངས་རྒྱས་ཀྱི་མཛད་པ་བགྱིད་པར་འགྱུར་རོ། །ཏདྱ་ཐཱ། བཛྲེ་བཛྲེ། ཨ་ཏི་ཏ་བཛྲེ། ཛྭ་ལི་ཏ་བཛྲེ། ཧུ་ཏ་ཤ་ནི། བྷཾ་ཛ་བྷཾ་ཛ། བྷཉྫ་བྷཉྫ། ཛམྦྷ་ཛམྦྷ།

90-1-191b


སྟམྦྷ་ཡ་སྟམྦྷ་ཡ། སརྦ་དུཤྟ་གྲ་ཧཱ་ཎཱ་མ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། གྲ་ས་གྲ་ས་གྲ་ས། པ་ཊ་པ་ཊ་པ་ཊ། ཏ་ཊ་ཏ་ཊ་ཏ་ཊ། མུ་རུ་མུ་རུ་མུ་རུ། དྷ་མ་དྷ་མ་དྷ་མ། ཛྭ་ལ་ཛྭ་ལ། ཁུ་ཁུ་
རེ། ཁུ་ཁུ་རེ། ཁུ་ཁུ་རེ། ཁུ་ཁུ་མེ། ཁུ་ཁུ་མེ། ཁུ་ཁུ་མེ། གྷོ་རི། གྷོ་རི། གྷོ་རི། བཛྲ་མཱ་ན་སི། བཛྲ་ཧཱུཾ་ཏི། ཕུ་རུ་ཕུ་རུ་ཕུ་རུ། གྲ་ས་གྲ་ས་གྲ་ས། སརྦ་ཨ་ཧི་ཏེ་ཤི་ནཱན། སུ་རུ་མེ། མུ་མུ་
ལེ། བཛྲ་པྲ་ཏི་པ་ཏི། སརྦ་བ་ལེ་ཕུ་སྭཱཧཱ། ཨ་ལུ་པ་ལ་ནི་ཙུ་ཙུ་རེ་སྭཱཧཱ། ཛ་ཡེ་ཛ་ཡེ། ཛ་ཡེ་སམྦྷ་པ་སྭཱཧཱ། ཛ་ཡོཏྟ་མེ་སྭཱཧཱ། ཛ་ཡ་བ་རེ་ཏེ་སྭཱཧཱ། ཛ་ཡཾ་དྷ་རེ་སྭཱཧཱ། ཛ་ཡ་མ་ནི་སྭཱཧཱ། ཛ་
ཡ་བཛྲ་ཡ་སྭཱཧཱ། ཨ་ཛི་ཏེ་བཛྲཱ་ཡ་སྭཱཧཱ། མ་ཧཱ་ཧུ་ཏ་ཤ་ནཱ་ཡ་སྭཱཧཱ། ཨ་མོ་གྷ་བཛྲ་ཧ་ཏཱ་ཡ་སྭཱཧཱ། དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུ་བཅོམ་ལྡན་འདས་ག་ལ་བ་དེར་སོང་སྟེ་
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་ཀྱི་རྣམ་གྲངས་འདི་ལ་
སྲུང་བ་སྩལ་བར་བགྱི་སྟེ། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་
སྤང་བ་དང༌། དུག་གཞིལ་བ་དང༌། མི་མཛའ་བ་བཟློག་པ་དང༌། དུས་མ་ལགས་པར་འགུམ་པ་ཐམས་ཅད་དགག་པ་དང༌། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་

90-1-192a


དང༌། གཡུལ་འགྱེད་པ་དང༌། ཁྲག་ཁྲུག་ཐམས་ཅད་དང༌། འཇིགས་པ་ཐམས་ཅད་དགག་པར་བགྱིའོ། །མཚམས་གཅད་པར་བྱའོ། །ཏདྱ་ཐཱ། ཛ་ཡི་ཛ་
ཡེ་ཛ་ཡེ༑ མ་ཧཱ་ཛ་ཡེ། མི་ལི་མི་ལི། མ་ན་སི། ཛྷུ་ཛྷུ་ཛྷུ། ཛྷུ་རུ་མ། མུ་རུ་མུ་རུ། ཏུ་ཊུ་ཏུ་ཊུ་ཏུ་ཊུ། མུ་ལུ་ལེ་སྭཱཧཱ། མཱརྒ་བ་ཏཱི་དྷུ་དྷུ་མེ་བེ་གེ །བེ་གེ་དྷ་རི་ཎི། ཏེ་ཛ་མ་ཏི། འཇིགས་པ་
དང༌། གནོད་པ་ཐམས་ཅད་དང༌། དུས་མ་ཡིན་པའི་འཆི་བའི་འཇིགས་པ་ཐམས་ཅད་ལས་བདག་ལ་སྲུངས་ཤིག །སྲུངས་ཤིག་སྭཱཧཱ། བཅོམ་ལྡན་འདས། གཟུངས་ཀྱི་གསང་
སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་ཤིང་བྱིན་གྱིས་བརླབས་པ་ལགས་སོ། །ཏདྱ་ཐཱ། བུདྡྷེ་བུདྡྷེ། བུདྡྷ་བུདྡྷེ་བུདྡྷེ། པཱ་ཏི། བུདྡྷ།
ཨ་བ་བྷཱ་ས་ནི། དྷརྨ་བ་ཏཱི། ས་མ་ཧི་ཏེ། དྷརྨཱ་དྷ་གརྦྷ། བུདྡྷ་བི་ཧ་རེ། དྷརྨཱ་ཨ་བ་བྷ་ས་ནེ་སྭཱཧཱ། གང་ལ་ལ་ཞིག་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ལས་འགལ་བར་
བགྱིད་ན། དེའི་མགོ་སི་ཏ་ཀ་བཞིན་དུ་ཚལ་པ་བདུན་དུ་འགས་པར་འགྱུར་རོ། །སུ་ཞིག་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བགྱི་བ་འདི་འཆང་བ་དང༌། ཀློག་པ་དང༌།
ཀུན་ཆུབ་པར་བགྱིད་པ་དང༌། མཆོད་པ་དང༌། ཡི་གེར་འབྲི་བ་དང༌། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ། རྒྱལ་པོའི་ཕོ་བྲང་ངམ། གཙུག་ལག་ཁང་དུ་གླེགས་

90-1-192b


བམ་གནས་པར་བགྱིད་ན། དེར་ཚོགས་ཀྱི་གཡོག་འཁོར་དང་བཅས་པ་དང༌། གནོད་སྦྱིན་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་ཅིག་ཏུ་རིག་སྔགས་འཆང་དེའི་སླད་
བཞིན་འབྲང་ཞིང་དཔག་ཚད་བརྒྱ་སྟོང་ཚུན་ཆད་དུ་སླར་རྒོལ་བ་དང༌། དགྲ་རྣམས་ལས་ཐམས་ཅད་དུ་བསྲུང་བ་དང༌། མཚམས་གཅད་པར་བགྱིའོ། །གཡུལ་འགྱེད་པ་དང༌། ཁྲག་
ཁྲུག་དང༌། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་དང༌། གནོད་པ་ཐམས་ཅད་བསལ་བར་བགྱིའོ། །སླར་ལྡོག་པར་བགྱིའོ། །དེ་ནས་བཅོམ་ལྡན་འདས་
ཀྱིས་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་ལེགས་སོ་ཞེས་བྱ་བ་བྱིན་ཏེ། རྒྱལ་པོ་ཆེན་པོ། ལེགས་སོ་ལེགས་སོ། །སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། སྙིང་བརྩེ་
བ་དང༌། བསྟན་པ་བསྲུང་བའི་ཕྱིར་ཞུགས་པ་ནི། སེམས་ཅན་ཆེན་པོ་སེམས་ཅན་ཐམས་ཅད་ལ་ཕན་པ་བྱེད་པ་ཁྱོད་ཡང་ལེགས་སོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་
ཅན་འདིས་སུ་ལ་སྲུང་བ་བྱས་པ་དང༌། ཡོངས་སུ་བསྐྱབ་པ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་བྱས་པ་དེའི་ལུས་ལ་མཚོན་གྱིས་མི་ཚུགས་སོ།།
དུག་དང༌། དབྱིག་དུག་དང༌། བྱད་དང༌། གཤེད་བྱེད་དང༌། རིམས་ནད་ནས་གདོན་ཐམས་ཅད་ཀྱི་བར་གྱིས་དེ་ལ་མི་ཚུགས་སོ། །ཕ་རོལ་གྱི་གནོད་པས་འཆི་བའི་དུས་བྱེད་པར་མི་

90-1-193a


འགྱུར་རོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ནི། དེ་བཞིན་གཤེགས་པའི་ཕྱག་རྒྱས་བཏབ་པ་ཡིན་ནོ། །ལག་ན་རྡོ་རྗེ། ཁྱོད་ཀྱིས་རིག་
སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བྱ་བ་འདི་ཟུངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །ལག་ན་རྡོ་རྗེ། ཕྱི་མའི་ཚེ་ཕྱི་མའི་དུས་ལྔ་བརྒྱ་
པ་ཐ་མ་དམ་པའི་ཆོས་རྣམ་པར་འཇིག་པའི་དུས་ཀྱི་ཚེ་གནོད་སྦྱིན་དང༌། སྲིན་པོ་མདངས་འཕྲོག་པ་དྲག་ཤུལ་གྱི་སེམས་དང་ལྡན་པ་ཤིན་ཏུ་མི་བཟད་པ་དང༌། ཆོས་མ་ཡིན་
པའི་རྒྱལ་པོ་ཚེ་ཐུང་བ་ཆོས་མ་ཡིན་པས་རྒྱལ་སྲིད་བྱེད་པ་དག་འབྱུང་བར་འགྱུར་ཏེ། །དེའི་ཚེ་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་སེམས་ཀྱི་རྒྱུད་མི་མཉམ་
པ༑ མི་བཟད་པའི་སེམས་དང་ལྡན་པ་དེ་དག་དང༌། སེམས་ཅན་སྡང་བ་ཐམས་ཅད་ཀྱི་དོན་དང༌། ཚར་གཅོད་པར་འགྱུར་རོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་
བདུད་ཀྱི་དཀྱིལ་འཁོར་ཐམས་ཅད་རྣམ་པར་འཇོམས་པར་བྱེད་པ་འདི་ནི། སངས་རྒྱས་བྱེ་བ་ཁྲག་ཁྲིག་འབུམ་ཕྲག་དུ་མས་བཟུང་ཞིང་བྱིན་གྱིས་བརླབས་ཏེ་ཕྱག་རྒྱས་
བཏབ་པ་ཡིན་ནོ། །རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་འདི་ནི། ལྷ་ཐམས་ཅད་ཀྱིས་ཕྱག་བྱས་པ་ཡིན་ནོ། །དེ་ནས་བཅོམ་ལྡན་འདས་ལ་གསང་བ་པའི་བདག་པོ་

90-1-193b


ལག་ན་རྡོ་རྗེས་འདི་སྐད་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ།
ལག་ན་རྡོ་རྗེ། དེའི་ཕྱིར་ཁྱོད་ཀྱིས་ཆོས་ཀྱི་རྣམ་གྲངས་འདི་དེ་བཞིན་གཤེགས་པའི་སྙིང་པོ་དང༌། ཕྱག་རྒྱ་ཞེས་བྱ་བར་ཟུངས་ཤིག །རིགས་སྔགས་ཀྱི་རྒྱལ་མོ་ཆེན་མོ་རྒྱལ་བ་
ཅན་བདུད་ཀྱི་དཀྱིལ་འཁོར་ཐམས་ཅད་རྣམ་པར་འཇོམས་པར་བྱེད་པ་ཞེས་བྱ་བར་ཟུངས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་གསང་བ་པའི་བདག་པོ་
ལག་ན་རྡོ་རྗེ་དང༌། རྒྱལ་པོ་ཆེན་པོ་རྣམ་ཐོས་ཀྱི་བུ་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡིད་
རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རིག་སྔགས་ཀྱི་རྒྱལ་མོ་ཆེན་མོ་རྒྱལ་བ་ཅན་ཞེས་བྱ་བ་རྫོགས་སོ།།    །།རྒྱ་གར་གྱི་
མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕག་པ།།    །།རྒྱ་གར་སྐད་དུ། ཨཱཪྱ་མ་ཡཱུ་ར་བིདྱཱ་གརྦྷེ་ནཱ་མ།
བོད་སྐད་དུ། འཕགས་པ་རིག་སྔགས་ཀྱི་རྒྱལ་མོ་རྨ་བྱའི་ཡང་སྙིང་ཞེས་བྱ་བ། བཅོམ་ལྡན་འདས་རྨ་བྱ་ཆེན་མོ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་

90-1-194a


ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །དགྲས་འཇིགས་པའམ། འཐབ་རྩོད་ཀྱིས་འཇིགས་པའམ། བགེགས་ཀྱིས་འཇིགས་པའམ།
དུས་མ་ཡིན་པར་འཆི་བས་འཇིགས་བའམ། སྦྲུལ་གྱིས་འཇིགས་པའམ། གཅན་གཟན་གྱིས་འཇིགས་པའམ། དུག་གིས་འཇིགས་པའམ། མེས་འཇིགས་པའམ།
ཆུས་འཇིགས་པའམ། རླུང་གིས་འཇིགས་པའམ། འཇིགས་པ་ཐམས་ཅད་ཀྱི་ནང་ན་འདུག་ནའང་ཡིད་ལ་བྱའོ། །རླུང་ལས་གྱུར་པའམ། མཁྲིས་པ་ལས་གྱུར་པའམ། བད་
ཀན་ལས་གྱུར་པའམ། འདུས་པ་ལས་གྱུར་པའམ། གདོན་གྱིས་ཟིན་ཏམ། རིམས་ཀྱིས་བཏབ་པའམ། དུག་འཐུངས་སམ། ནད་ཐམས་ཅད་ཀྱི་ནང་ན་འདུག་ན་འདི་ཡིད་ལ་
བྱའོ༑ ༑ན་མོ་བྷ་ག་བ་ཏེ། ཨིཊྚ་ཡ། ཨིནྡྲ་གོ་མི་སི་ཀཱ་ཡ། ཨཱ་ཤ་ནེ། པཱ་ཤ་ནེ། པཱ་པ་ནི་ཀུ་ལེ། ཀ་པི་ལ་མིཏྟེ། ཨི་ལི་མི་ཏྟེ་སྭཱཧཱ། གསང་སྔགས་ཀྱི་གཞི་རྣམས་གྲུབ་པར་
གྱུར་ཅིག །ནཱ་རཱ་ཡ་ཎི། པཱ་རཱ་ཡ་ཎི། ཧ་རི་ཏ། ཏཱ་ལི། ཀུནྟཱ་ལི། ཨི་ལི་མི་སྟི། ཀི་ལི་ཏི་ལི་མི་སྟི་སྭཱཧཱ། རིག་སྔགས་ཀྱི་གཞི་རྣམས་གྲུབ་པར་གྱུར་ཅིག །ཧ་ཧ། ཧི་ཧི། ཧུ་ཧུ། ཁ་
རཱ། མ་རཱ། ཁཱ་ཧི། ཁ་ཧི། ཧཱུཾ་ཧཱུཾ། ཕཊ་ཕཊ་སྭཱཧཱ། བདག་ལ་སྲུངས་ཤིག་སྲུངས་ཤིག །ལོ་བརྒྱ་འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །ལན་ཉི་ཤུ་རྩ་གཅིག་


90-1-194b


བརྗོད་དེ། གཏོར་མ་རི་ཆེན་པོ་ལ་གཏང་བར་བྱའོ། །དེས་ཐམས་ཅད་ཞི་ཞིང་ཕྱིར་ཟློག་པར་འགྱུར་རོ། །རྨ་བྱའི་སྙིང་པོ་རིག་པ་དང་བཅས་པ་རྫོགས་སོ།།    །།རྒྱ་གར་སྐད་དུ།
ཨཱཪྱ་ཨ་གྲ་པྲ་དཱི་པ་དྷཱ་དྲུ་ར་ཎཱི་བིདྱཱ་རཱ་ཛཱ། བོད་སྐད་དུ། འཕགས་པ་རིག་སྔགས་ཀྱི་རྒྱལ་མོ་སྒྲོན་མ་མཆོག་གི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་སྟོང་ཉིས་
བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང༌། ལྷ་དང་མི་འབུམ་ཕྲག་དུ་མ་དང༌། བྱང་ཆུབ་སེམས་དཔའ་འབུམ་ཕྲག་དུ་མ་དང་ཐབས་ཅིག་ཏུ་བཞུགས་ཏེ་ཡོངས་སུ་བསྐོར་ཅིང་
མདུན་གྱིས་བལྟས་ནས་ཆོས་སྟོན་ཏོ། །སངས་རྒྱས་ཀྱི་ཞིང་འདི་ནས་སངས་རྒྱས་ཀྱི་ཞིང་བྱེ་བ་བརྒྱ་ཕྲག་འདས་པ་ན་འཇིག་རྟེན་གྱི་ཁམས་མེ་ཏོག་མཐའ་ཡས་ཞེས་བྱ་བ་དེ་ན་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོལ་མ་མཆོག་ཅེས་བྱ་བ་ད་ལྟར་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་པ་དེས་བྱང་ཆུབ་སེམས་དཔའ་
འོད་ཆེན་པོ་དང༌། འོད་དཔག་མེད་ཅེས་བྱ་བ་བྱང་ཆུབ་སེམས་དཔའ་གཉིས་འཇིག་རྟེན་གྱི་ཁམས་མི་མཛེད་འདིར་གཏང་ངོ༌། །དེ་ནས་བྱང་ཆུབ་སེམས་དཔའ་དེ་གཉིས་རྒྱལ་བུ་རྒྱལ་བྱེད་

90-1-195a


ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ག་ལ་བ་དང༌། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཤཱཀྱ་ཐུབ་པ་ག་ལ་བདེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཕྱོགས་གཅིག་
ཏུ་འདུག་གོ །ཕྱོགས་གཅིག་ཏུ་འདུག་ནས་བྱང་ཆུབ་སེམས་དཔའ་དེ་གཉིས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སངས་རྒྱས་ཀྱི་ཞིང་བྱེ་བ་
ཁྲག་འབུམ་འདས་པ་ན་འཇིག་རྟེན་གྱི་ཁམས་མེ་ཏོག་མཐའ་ཡས་ཞེས་བགྱི་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོལ་མ་མཆོག་
ཅེས་བགྱི་བ་ད་ལྟར་བཞུགས་ཏེ་འཚེ་ཞིང་གཞེས་ལ་ཆོས་ཀྱང་སྟོན་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོལ་
མ་མཆོག་དེས་བདག་ཅག་གཉིས་འཇིག་རྟེན་གྱི་ཁམས་མི་མཇེད་འདིར་བཏང་སྟེ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་སྒྲོལ་མ་མཆོག་དེ་བཅོམ་ལྡན་འདས་ལ་གནོད་པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འཚོ་འམ། སྟོབས་དང༌། བདེ་བ་དང༌། ཁ་ན་མ་ཐོ་བ་མ་མཆིས་པ་ལ་

90-1-195b


རེག་པར་གནས་སམ་ཞེས་སྙུན་གསོལ་ལོ། །འདི་སྐད་ཅེས་ཀྱང་གསུང་ངོ༌། །འདི་ན་མིའམ། མི་མ་ལགས་པའམ། འབྱུང་པོའམ། ཤ་ཟ་རམ། གནོད་སྦྱིན་ནམ། སྲིན་པོའམ། གྲུལ་
བུམ་མམ། གྲུལ་བུམ་གྱི་སྡེ་དཔོན་ནམ། རྒྱལ་པོའམ། བློན་པོ་ཆེན་པོའམ། ཆོམ་རྐུན་ནམ། སྦྲུལ་ལམ། སྲིན་བུའམ། སྲིན་བུ་ལུ་ཏའམ། སྦྲང་བུ་ལྕགས་ཀྱེའམ། ཉེ་བའི་ཉོན་མོངས་
པ་གང་རུང་བདག་འཚོ་བར་བགྱིད་པ་འགའ་ཡང་མ་མཆིས་སམ་ཞེས་གསུང་ངོ༌། །སེམས་ཅན་རྣམས་ཀྱི་དོན་དང༌། སྨན་པ་དང༌། བདེ་བ་དང༌། མདངས་དང་ལྡན་པར་བགྱི་བ་དང༌། གཟི་
བརྗིད་དང་ལྡན་པར་བགྱི་བ་དང༌། གྲགས་པ་དང་ལྡན་པར་བགྱི་བ་དང༌། ཡོན་ཏན་དང་ལྡན་པར་བགྱི་བ་དང༌། སྟོབས་དང་ལྡན་པར་བགྱི་བ་དང༌། མདོག་དང་ལྡན་པར་བགྱི་བ་དང༌།
བསྲུང་བ་དང༌། སྦ་བ་དང༌། བསྐྱབ་པའི་སླད་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྒྲོལ་མ་མཆོག་དེས་གཟུངས་ཀྱི་གསང་
སྔགས་ཀྱི་གཞི་འདི་དག་ཀྱང་བསྐུར་ཏེ། འདི་ལྟ་སྟེ། ཛྭ་ལེ་ཛྭ་ལེ། ཛྭ་ལེ་ག་ཏེ། ཧུགྒུ། མུགྒུ། སཾ་མ་ཏེ། མ་ཧཱ་ས་མ་ཏེ། མ་ཧཱ་ཛྭ་ལེ། ཛྭ་བ་ལ་མེ། ས་ཧེ་ས་ཧེ། མ་ཧཱ་ཛྭ་ལེ། ཨུགྒེ་མུགྒེ། ཤ་
མེ༑ སཾ་མ་ཏེ། མཧཱ་སཾ་མ་ཏེ། མ་ཧཱ་ཤ་མེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གསང་སྔགས་ཀྱི་གཞི་

90-1-196a


འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ།
སངས་རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་ཡང་
ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ནི། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་བ་དང༌།
ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བདུན་དུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་
གཏོགས་པར་གཞན་གྱི་གནོད་པ་ཐམས་ཅད་ལས་ཡང་དག་པར་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །ཀུན་དགའ་བོ། གཟུངས་ཀྱི་གསང་
སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་བདུན་ཅུ་རྩ་བདུན་གྱིས་གསུངས་ཏེ། གང་གཟུངས་ཀྱི་གསང་སྔགས་ཀྱི་གཞི་འདི་དག་ལས་འདའ་བར་བྱེད་པ་དེ་ནི། དེ་དག་
ཐམས་ཅད་ལ་འཁུས་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་མ་ཕམ་པ་སྟན་ལས་ལངས་ཏེ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་

90-1-196b


ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་སེམས་
ཅན་རྣམས་ཀྱི་དོན་དང༌། སྨན་པ་དང༌། བདེ་བ་དང༌། མདངས་དང་ལྡན་པར་བགྱི་བ་དང༌། གཟི་བརྗིད་དང་ལྡན་པར་བགྱི་བ་དང༌། གྲགས་པ་དང་ལྡན་པར་བགྱི་བ་དང༌། ཡོན་ཏན་དང་ལྡན་
པར་བགྱི་བ་དང༌། སྟོབས་དང་ལྡན་པར་བགྱི་བ་དང༌། མདོག་དང་ལྡན་པར་བགྱི་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་སླད་དུ་གཟུངས་ཀྱི་གསང་སྔགས་ཀྱི་གཞི་འདི་རྣམས་བརྗོད་
པར་བགྱིའོ། །འདི་ལྟ་སྟེ། ཨཏྟེ། བཏྟེ། ནཏྟེ། ཀུ་ནཏྟེ། པུ་ཀ་སེ། ཀུ་པུ་ཀ་སེ། ཀ་སེ། ཨ་ན་ཀ་སེ། ནཱ་མ་ཀ་སེ། ཨ་ནུ་ཏ། པྲ་ནུ་ཏ། ཁ་ཛེ་མ་ཧཱ་ཁ་ཛེ། སད་བ་ཕེ། ཏ་ཊ་ཕེ༑ ཉུ་ཊ་ཕེ། ཧི་ལི་མི་ལི་
ཏི་ལེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གཟུངས་ཀྱི་གསང་སྔགས་ཀྱི་གཞི་འདི་དག་ཟུངས་ཤིག །ལོངས་
ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་ཅིག །ཀུན་དགའ་བོ། སངས་རྒྱས་འབྱུང་བ་རྙེད་པར་དཀའོ། །གཟུངས་
ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ་

90-1-197a


རིགས་ཀྱི་བུ་མོ་གང་ལ་ལ་གཟུངས་ཀྱི་གསང་སྔགས་གྱི་གཞི་འདི་དག་འཛིན་པ་དང༌། ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌།
གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བཅུ་གཉིས་སུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་གཏོགས་པར་གཞན་གྱི་གནོད་པ་
ཐམས་ཅད་ལས་ཡང་དག་པར་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་
རྒྱས་བྱེ་བ་ཕྲག་བརྒྱད་ཅུ་རྩ་གཉིས་ཀྱིས་གསུངས་པ་སྟེ། གང་གཟུངས་ཀྱི་གསང་སྔགས་ཀྱི་གཞི་འདི་དག་ལས་འདའ་བར་བྱེད་པ་ནི། དེ་དག་ཐམས་ཅད་ལ་འཁུས་པ་ཡིན་ནོ།།
དེ་ནས་འཇམ་དཔལ་གཞོན་ནུར་གྱུར་པ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་
དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏེ། བཅོམ་ལྡན་འདས། བདག་གིས་ཀྱང་སེམས་ཅན་རྣམས་ཀྱི་དོན་དང༌། སྨན་པ་དང༌།
བདེ་བ་དང༌། མདངས་དང་ལྡན་པར་བགྱི་བ་དང༌། གཟི་བརྗིད་དང་ལྡན་པར་བགྱི་བ་དང༌། གྲགས་པ་དང་ལྡན་པར་བགྱི་བ་དང༌། ཡོན་ཏན་དང་ལྡན་པར་བགྱི་བ་དང༌། སྟོབས་དང་

90-1-197b


ལྡན་པར་བགྱི་བ་དང༌། མདོག་དང་ལྡན་པར་བགྱི་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་སླད་དུ་གཟུངས་ཀྱི་གསང་སྔགས་ཀྱི་གཞི་འདི་རྣམས་བརྗོད་པར་བགྱིའོ། །དེ་འདི་ལྟ་
སྟེ༑ ཨཀྑེ། བཀྑེ། ནཱ་ཛི་ཏེ། ནཱ་གཱ་ས་རེ། ན་ཧི་ལེ། ཛ་ཧི་ལེ། ཛ་ཧ་ལི་བ་ཏེ། ཙ་ཎ་ཌཱ་ལི་བ་ཏེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་
དགའ་བོ། །ཁྱོད་གཟུངས་ཀྱི་གསང་སྔགས་ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་
ཅིག །ཀུན་དགའ་བོ། སངས་རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་
འཛིན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལས་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་
བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བཅུ་གསུམ་དུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་
ལས་མ་གཏོགས་པ་གཞན་གྱི་གནོད་པ་ཐམས་ཅད་ལས་ཡང་དག་པར་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །ཀུན་དགའ་བོ། གཟུངས་ཀྱི་གསང་སྔགས་

90-1-198a


ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་བརྒྱད་ཅུ་རྩ་གཉིས་ཀྱིས་གསུངས་ཏེ། གང་གཟུངས་ཀྱི་གསང་སྔགས་ཀྱི་གཞི་འདི་དག་ལས་འདའ་བར་བྱེད་པ་དེ་
ནི༑ དེ་དག་ཐམས་ཅད་ལ་འཁུས་པ་ཡིན་ནོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། ངས་ཀྱང་སེམས་ཅན་རྣམས་ཀྱི་དོན་དང༌། ཕན་པ་
དང༌། བདེ་བ་དང༌། མདངས་དང་ལྡན་པར་བྱ་བ་དང༌། གཟི་བརྗིད་དང་ལྡན་པར་བྱ་བ་དང༌། གྲགས་པ་དང་ལྡན་པར་བྱ་བ་དང༌། ཡོན་ཏན་དང་ལྡན་པར་བྱ་བ་དང༌། སྟོབས་དང་ལྡན་
པར་བྱ་བ་དང༌། མདོག་དང་ལྡན་པར་བྱ་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་ཕྱིར་གཟུངས་ཀྱི་གསང་སྔགས་ཀྱི་གཞི་རྣམས་བཤད་དོ། །འདི་ལྟ་སྟེ། ཨཊྚེ། བཊྚེ། ནཊྚེ།
ཀུ་ནཊྚེ༑ ཊ་ཀེ། ཨེ་ཊ་ཀེ། ཏ་ཏ་ཊེ། ཏུ་ཌ་བེ། ར་ཊ་ཀེ། ལོ་ལེ། ཧུ་ལེ། ཧི་ལེ། མི་ལེ། ཏི་ལེ། ཤཱི་ལེ་ཤཱི་ལེ། ཨཌྷེ། བཌྷེ། ནཌྷེ། ཀུ་ནཌྷེ། ཨ་ཌ་བ་ཏཱི། པ་ན་བ་ཏཱི། ཀ་སེ་ཀ་སེ་ཀ་སེ།
ཕ་སེ་ཕ་སེ་ཕ་སེ། མ་ཧཱ་ཕ་སེ་ཕ་སེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གཟུངས་ཀྱི་གསང་སྔགས་
ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ། སངས་རྒྱས་

90-1-198b


འབྱུང་བརྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་འདི་དག་སྟོན་པ་ཡང་ཤིན་ཏུ་རྙེད་པར་དཀའོ།།
ཀུན་དགའ་བོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་
བྱེད་བ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་བཅུ་བཞིར་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ས་མ་གཏོགས་པར་གཞན་གྱི་
གནོད་པ་ཐམས་ཅད་ལས་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་
ཕྲག་བརྒྱད་ཅུ་རྩ་བཞིས་གསུངས་ཏེ། གང་གཟུངས་ཀྱི་གསང་སྔགས་ཀྱི་གཞི་འདི་དག་ལས་འདའ་བར་བྱེད་པ་དེ་ནི། དེ་དག་ཐམས་ཅད་ལ་འཁུས་པ་ཡིན་ནོ། །རིགས་ཀྱི་བུའམ་
རིགས་ཀྱི་བུ་མོ་གང་ལ་ལ་དག་གིས་གཟུངས་ཀྱི་གསང་སྔགས་ཀྱི་གཞི་འདི་དག་ཤིང་སྐམ་པོ་གཤེར་བག་མེད་པ་ལ་སྲུང་བ་བྱས་ཏེ་ཡོངས་སུ་བསྐྱབ་པ་དང༌། ཡོངས་སུ་གཟུང་བ་
དང༌། བཅིང་བ་དང༌། ཞི་བ་དང༌། བདེ་ལེགས་སུ་འགྱུར་བ་བྱས་ན། ཤིང་དེ་ལ་ལྕུ་གུ་དང༌། ལོ་མ་དག་ཀྱང་སྐྱེ་བར་འགྱུར་ཏེ། མེ་ཏོག་དང༌། འབྲས་བུ་རྣམས་ཀྱང་མངོན་པར་འགྲུབ་


90-1-199a


པར་འགྱུར་ན། མིར་གྱུར་པ་ལྟ་ཅི་སྨོས། ན་མཿསརྦ་བུདྡྷེ་བྷྱཿ། སིདྡྷྱནྟུ་དྷཱ་ར་ཎཱི། མནྟྲ་པ་ད་ནི་སྭཱཧཱ། དེ་ནས་བཅོམ་ལྡན་འདས་ཀྱིས་ཡང་དགེ་སློང་རྣམས་
ལ་བཀའ་སྩལ་པ། དགེ་སློང་དག །སེམས་ཅན་རྣམས་ཀྱི་དོན་དང༌། ཕན་པ་དང༌། བདེ་བ་དང༌། མདངས་དང་ལྡན་པར་བྱ་བ་དང༌། གཟི་བརྗིད་དང་ལྡན་པར་བྱ་བ་དང༌། གྲགས་
པ་དང་ལྡན་པར་བྱ་བ་དང༌། ཡོན་ཏན་དང་ལྡན་པར་བྱ་བ་དང༌། སྟོབས་དང་ལྡན་པར་བྱ་བ་དང༌། མདོག་དང་ལྡན་པར་བྱ་བ་དང༌། བསྲུང་བ་དང༌། སྦ་བ་དང༌། བསྐྱབ་པའི་ཕྱིར་
གཟུངས་ཀྱི་གསང་སྔགས་ཀྱི་གཞི་གཞན་དག་ཀྱང་བཤད་པར་བྱའོ། །དེ་འདི་དག་སྟེ། ཨཏྟེ། མཏྟེ། པ་ཀེ། པཱ་ར་ཀེ། པེ་ཀེ་ཌཱ། དྲ་མ་ཏི། ཏ་ར་མ་ཏི། ཏུ་ཌ་མ་ཏི། ཊུ་ཌ་མ་ཊི། ཊུ་ཌ་ཊུ་
རེ། སུ་རེ༑ ཧི་ལི། མུ་ལེ། ཏི་ལེ་སྭཱཧཱ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་གཟུངས་ཀྱི་གསང་སྔགས་
ཀྱི་གཞི་འདི་དག་ཟུངས་ཤིག །ལོངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །ཀུན་དགའ་བོ། སངས་
རྒྱས་འབྱུང་བ་རྙེད་པར་དཀའོ། །གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་རྙེད་པར་དཀའོ།།

90-1-199b


ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་འཛིན་པ་ཡང་ཤིན་ཏུ་རྙེད་པར་དཀའོ། །ཀུན་དགའ་བོ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་གཟུངས་ཀྱི་
གསང་སྔགས་ཀྱི་གཞི་འདི་དག་འཛིན་པ་དང༌། ལེན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་རབ་ཏུ་སྟོན་པ་དེ་ནི། ཚེ་རབས་
ཉི་ཤུ་རྩ་གཅིག་ཏུ་ཚེ་རབས་དྲན་པར་འགྱུར་རོ། །ཚེ་འདི་ཉིད་ལ་ཡང་སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་ཅད་ལས་འདའ་བ་དང༌། འགྲོ་བ་ཐམས་ཅད་དང་རྗེས་
སུ་མཐུན་པར་འགྱུར་རོ། །གང་ལ་ལ་ཞིག་ལ་སྲུང་བ་བྱས་ན། དེ་ལ་ཡང་འབྱུང་པོ་ཐམས་ཅད་ཀྱིས་མི་ཚུགས་སོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། །མི་
མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཀྱིས་མི་ཚུགས་སོ། །སྦྲུལ་དང༌། སྲིན་བུ་དང༌། སྲིན་བུ་ལུ་ཏ་དང༌། སྦྲང་བུ་ལྕགས་ཕྱི་ཐམས་
ཅད་ཀྱིས་མི་ཚུགས་སོ། །རིམས་དང༌། རླུང་དང༌། མཁྲིས་པ་དང༌། བད་ཀན་དང༌། འདུས་པ་དང༌། དུས་ཚིགས་འགྱུར་བ་ལས་བྱུང་བ་ཐམས་ཅད་ཀྱིས་མི་ཚུགས་སོ། །ཞག་གཅིག་
པའམ། ཞག་གཉིས་པའམ། ཞག་གསུམ་པའམ། ཞག་བཞི་པའམ། ཞག་བདུན་པའམ། ཟླ་བ་ཕྱེད་བའམ། ཟླ་བ་གཅིག་པའམ། ལོ་གཅིག་པའམ། ནད་རྒྱུན་རིང་ངམ། སྐད་

90-1-200a


ཅིག་པ་རྣམས་ཀྱིས་མི་ཚུགས། འབྲས་སམ། ཕོལ་མིག་གམ་།རྐང་ཤུའམ། ལྷོག་པའམ། མེ་དབལ་ལམ། ཤུ་བའམ། ཁྱི་རྡོའམ། གཡན་པའམ། མཛེ་
ཐམས་ཅད་དམ། ལྷོག་པ་ཐམས་ཅད་དམ། གཤེད་བྱེད་ཐམས་ཅད་དམ། སྒྱུར་བའི་ལས་ཐམས་ཅད་དམ། བྱད་ཐམས་ཅད་དང༌། རོ་ལངས་ཐམས་ཅད་ཀྱིས་ཀྱང་མི་ཚུགས་
སོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་ཏེ། གང་གཟུངས་ཀྱི་གསང་སྔགས་ཀྱི་གཞི་འདི་
དག་ལས་འདའ་བར་བྱེད་པ་དེ་ནི། དེ་དག་ཐམས་ཅད་ལ་འཁུས་པ་ཡིན་ནོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་ནི། རྒྱལ་པོའི་ཕོ་བྲང་ན་འདུག་ན་
ཡང་ཡིད་ལ་བྱའོ། །ཆོམ་རྐུན་གྱི་ནང་ན་འདུག་ན་ཡང་ཡིད་ལ་བྱའོ། །སྲིན་པོའི་ནང་ན་འདུག་ན་ཡང་ཡིད་ལ་བྱའོ། །གཅན་གཟན་ཁྲོ་བོའི་ནང་ན་འདུག་ན་ཡང་ཡིད་ལ་བྱའོ། །འབྲོག་
དགོན་པའི་ནང་ན་འདུག་ན་ཡང་ཡིད་ལ་བྱའོ། །ཀླུང་དང་བགྲོད་དཀའ་བ་ན་འདུག་ན་ཡང་ཡིད་ལ་བྱའོ། །མེའི་ནང་ན་འདུག་ན་ཡང་ཡིད་ལ་བྱའོ། །ཆུའི་ནང་ན་འདུག་ན་ཡང་ཡིད་
ལ་བྱའོ། །དེ་ཡིད་ལ་བྱས་པ་དེ་རྣམས་ལས་འཇིགས་པ་དེ་དག་ཐམས་ཅད་མི་འབྱུང་ངོ༌། །དུག་ཟོས་པ་ཐམས་ཅད་ཀྱང་ཁ་ཟས་ཉིད་དུ་འགྱུར་རོ། །ཀུན་དགའ་བོ། གཟུངས་ཀྱི་

90-1-200b


གསང་སྔགས་ཀྱི་གཞི་འདི་དག་འཛིན་པ་ནི། འབྱུང་པོ་ཐམས་ཅད་ཀྱིས་མི་ཚུགས་སོ། །ཡི་དྭགས་ཐམས་ཅད་དང༌། སྲུལ་པོ་ཐམས་ཅད་དང༌། གཤེད་བྱེད་ཐམས་ཅད་དང༌། སྒྱུར་
བའི་ལས་ཐམས་ཅད་དང༌། བྱད་ཐམས་ཅད་དང༌། མི་དང་མི་མ་ཡིན་པ་ཐམས་ཅད་ཀྱིས་མི་ཚུགས་ཏེ། ཀུན་དགའ་བོ། མདོར་ན། དེ་ལ་གཞན་གྱི་གནོད་པ་ཐམས་ཅད་ཀྱིས་མི་ཚུགས་
སོ། །ཀུན་དགའ་བོ། གསད་པའི་རིགས་པ་ནི། ཆད་པས་བྲལ་བར་འགྱུར་རོ། །ཆད་པས་གཅད་པའི་རིགས་པ་ནི། བརྡེགས་པས། བརྡེགས་པའི་རིགས་པ་ནི། བརྒྱད་པས། བརྒྱད་པས་
རིགས་པ་ནི། བསྡིགས་པས། བསྡིག་པས་རིགས་པ་ནི། མིག་ཚུགས་སུ་བལྟས་པས་ཐར་པར་འགྱུར་རོ། །ཀུན་དགའ་བོ། གཟུངས་ཀྱི་གསང་སྔགས་ཀྱི་གཞི་འདི་དག་གིས་གང་
ལ་སྲུང་བ་བྱས་པའམ། ཡོངས་སུ་བསྐྱབ་པ་བྱས་པའམ། ཡོངས་སུ་བཟུང་བས་བཅིངས་པའམ། ཞི་བ་དང་བདེ་ལེགས་སུ་འགྱུར་བ་བྱས་པ་གཞན་དུ་འགྱུར་བ་དེ་ནི། གནས་
མེད་དེ༑ ལྷ་དང་བཅས། བདུད་དང་བཅས། ཚངས་པ་དང་བཅས་པའི་འཇིག་རྟེན་དང༌། དགེ་སྦྱོང་དང༌། བྲམ་ཟེར་བཅས་པའི་སྐྱེ་རྒུ་དང༌། ལྷ་དང༌། མི་དང༌། ལྷ་མ་ཡིན་གྱི་ནང་
ན་ཡང་ངས་མ་མཐོང་ངོ༌། །དེ་ཅིའི་ཕྱིར་ཞེ་ན། གཟུངས་ཀྱི་གསང་སྔགས་ཀྱི་གཞི་འདི་དག་ནི། གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་ལས་ངེས་པར་འབྱུང་བར་བྱི་

90-1-201a


གྱིས་བརླབ་པའི་ཕྱིར་རོ། །དེ་ནས་ཆོས་ཀྱི་རྣམ་གྲངས་འདི་རྫོགས་པའི་རྗེས་ལ་རྒྱལ་པོ་ཆེན་པོ་བཞིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། བདག་ཅག་གིས་ཀྱང་ཆོས་ཀྱི་རྣམ་གྲངས་འདི་རྒྱ་ཆེར་རྒྱས་པར་བགྱི་བ་དང༌། ཆོས་སྨྲ་བ་དེ་དག་རྗེས་སུ་ཡོངས་སུ་གཟུང་བ་དང༌། དམ་པའི་ཆོས་ཅི་ནས་
ཀྱང་ཡུན་རིང་དུ་གནས་པ་དང༌། བདུད་ཐམས་ཅད་ཚར་གཅད་པའི་སླད་དུ་གཟུངས་ཀྱི་གསང་སྔགས་ཀྱི་གཞི་འདི་རྣམས་རྗེས་སུ་སྩལ་བར་འཚལ་ན། བཅོམ་ལྡན་འདས་
ཀྱིས་དེ་ལ་ལེགས་སོ། །ཞེས་བགྱི་བ་གནང་བར་མཛད་དུ་གསོལ། དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་ལ་ཐུགས་བརྩེ་བའི་ཕྱིར་ཅང་མི་གསུང་བར་གྱུར་པས་
གནང་སྟེ། རྒྱལ་པོ་ཆེན་པོ་བཞི་པོ་དེ་དག་གིས་ཀྱང་བཅོམ་ལྡན་འདས་ཀྱིས་ཅང་མི་གསུང་བར་གྱུར་པས་གནང་བར་རིག་ནས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནི། འདི་ལྟ་
སྟེ། དེ་ན་ཌྜེ། དེ་ནཌྜེ། མ་ཧཱ་ནཌྜེ། ཛམྦྷ་ནེ། སྟམྦྷ་ནེ། ཊ་ཊེ། ཊ་ཊ་ནེ། མ་ཧཱ་ཊ་ཊ་ནེ། ཀུཊྚེ། ཀུཊྚེ་ནེ། མ་ཧཱ་ཀུཊྚེ་ནེ། དྷརྨ་ལེ། ཙ་མ་ལེ་སྭཱཧཱ། བཅོམ་ལྡན་འདས། འདི་དག་ནི།
གཟུངས་འདིའི་འཁོར་གྱི་ཚིག་ལྟ་བུར་གདའ་བ་ལགས་ཏེ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་གཟུངས་སྔགས་གཞི་འདི་དག་འཛིན་པ་དང༌། བཟླས་ཏེ་བཏོན་ནས་

90-1-201b


འཆང་བ་དེ་ནི། སྔོན་གྱི་ལས་མ་གཏོགས་པར་གཞན་གྱི་གནོད་པ་ཐམས་ཅད་ལས་འདའ་བ་དང༌། འགྲོ་བ་ཐམས་ཅད་དང་རྗེས་སུ་མཐུན་པར་འགྱུར་རོ། །དེ་ལ་ནི། དམ་པའི་ཆོས་
ཐམས་ཅད་ཡོངས་སུ་གཟུང་བ་ལ་ཡང་བར་ཆད་འབྱུང་བར་མི་འགྱུར་ལགས་སོ། །དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་པོ་དག་ལ་གྲོགས་པོ་དག །ཁྱོད་བསྟན་པ་
ཡུན་རིང་དུ་གནས་པར་བྱ་བའི་ཕྱིར་ཞུགས་པ་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་
དགའ་བོ་ཁྱོད་ཀྱིས་དེ་དག་རྫུ་འཕྲུལ་ཆེ་བར་འགྱུར་བ་དང༌། ཕན་ཡོན་ཆེ་བ་དང༌། བྱིན་ཆེ་བར་འགྱུར་བའི་ཕྱིར་གཟུངས་ཀྱི་ཆོས་ཀྱི་རྣམ་གྲངས་འདི་ཟུངས་ཤིག །ལོངས་ཤིག །ཆོངས་
ཤིག །ལྷོགས་ཤིག །ཀུན་ཆུབ་པར་གྱིས་ཤིག །གཞན་དག་ལ་ཡང་རྒྱ་ཆེར་རབ་ཏུ་སྟོན་ཅིག །གསོལ་པ། བཅོམ་ལྡན་འདས། རྒྱས་པར་བགྱི་བའི་སླད་དུ་བདག་གིས་བཟུང་ལགས་
སོ། །དེ་ནས་བཅོམ་ལྡན་འདས་ཀྱིས་དོན་འདི་ཉིད་རྒྱས་པར་བསྟན་པའི་ཕྱིར་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །གཟུངས་སྔགས་ཀྱི་ནི་མདོ་སྡེ་འདི། །སངས་རྒྱས་
ཀུན་གྱིས་གསུངས་པ་སྟེ། །སེམས་ཅན་རྣམས་ལ་ཕན་པའི་ཕྱིར། །དེ་ནི་ངས་ཀྱང་བཤད་པ་ཡིན། །གང་ཞིག་གཟུངས་སྔགས་མདོ་སྡེ་འདི། །འཛིན་ཏམ་ཡང་ན་ཀློག་བྱེད་པ། །ཚེ་རབས་

90-1-202a


ཉི་ཤུ་རྩ་གཅིག་ཏུ། །དེ་ནི་ཚེ་རབས་དྲན་པར་འགྱུར། །གཟུངས་སྔགས་འདི་རྗོད་བྱེད་དེ་ལ། །མི་མིན་གང་ཡང་རུང་བ་དང༌། །གནོད་སྦྱིན་གྲུལ་བུམ་སྲིན་པོ་
དག །ནམ་ཡང་བར་ཆད་མི་བྱེད་དོ། །གཟུངས་སྔགས་འདི་རྗོད་བྱེད་དེ་ལ། །འདོད་ཁམས་དབང་ཕྱུག་གང་ཡིན་པ། །སྡིག་ཅན་བདུད་དེ་ནམ་དུ་ཡང༌། །བར་ཆད་བྱེད་པར་མི་
འགྱུར་རོ། །གཟུངས་ཀྱི་སྔགས་འདི་འཛིན་བྱེད་དེའི། །ཕ་མ་དང་ནི་ཕུ་ནུ་དང༌། །སྲིང་མོ་མཛའ་བཤེས་གཉེན་དག་ཀྱང༌། །ལོག་པར་ལྟུང་བར་མི་འགྱུར་རོ། །དེ་ཕྱིར་གཟུངས་
སྔགས་མདོ་སྡེ་འདི། །འཇིགས་པ་མེད་གང་གིས་ཐོས་གྱུར་ནས། །གཟུངས་སྔགས་འདི་བརྗོད་བྱེད་པ་དེས། ནམ་ཡང་འཇིགས་པར་མི་བྱའོ། །གཟུངས་སྔགས་འདི་འཛིན་བྱེད་དེ་
ཡིས༑ ༑བསྐལ་པ་བྱེ་བསྟོད་རྣམས་སུ། །སྒྲིབ་པའི་ལས་ནི་གང་བྱས་པ། །ཞག་བདུན་གྱིས་ནི་བྱང་བར་འགྱུར། །བྱང་ཆུབ་སེམས་དཔའི་བསོད་ནམས་གང༌། །བསྐལ་པ་བྱེ་
བར་བསྒྲུབས་པ་ཀུན། །གཟུངས་སྔགས་འདི་འཛིན་བྱེད་པ་དེས། །ཞག་བདུན་གྱིས་ནི་ཟིལ་གྱིས་ནོན། །ཕྱོགས་བཞིའི་འཇིག་རྟེན་སྐྱོང་བ་པོ། །རྒྱལ་པོ་ཆེན་པོ་བཞི་པོ་དག །ལུས་
ངན་དང་ནི་ཡུལ་འཁོར་སྲུང༌། །མིག་མི་བཟང་དང་འཕགས་སྐྱེས་པོ། །ཁ་དོག་ལྡན་ཞིང་གྲགས་དང་ལྡན། །འཁོར་བཅས་བློན་བཅས་དེ་དག་ཀྱང༌། །གཟུངས་སྔགས་འདི་ནི་

90-1-202b


རྗོད་བྱེད་པ། །དེ་ལ་རྟག་ཏུ་སྲུང་བར་བྱེད། །དེ་ནས་བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ཉན་ཐོས་ཆེན་པོ་དེ་དག་དང༌།
འཕགས་པ་བྱམས་པ་དང༌། །འཇམ་དཔལ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། རྒྱལ་པོ་ཆེན་པོ་བཞི་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་
ཟར་བཅས་པའི་འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་མ་རིག་སྔགས་ཀྱི་རྒྱལ་མོ་སྒྲོལ་མ་མཆོག་གི་གཟུངས་རྫོགས་
སོ༑༑    །།རྒྱ་གར་སྐད་དུ། ཨཱཪྱ་ཨཱཥྚ་དེ་བི་དྷཱ་རཱ་ཎཱི། བོད་སྐད་དུ། འཕགས་པ་ལྷ་མོ་བརྒྱད་ཀྱི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་
ལ་ཕྱག་འཚལ་ལོ། །དེ་ནས་ཕྱག་ན་རྡོ་རྗེས་དེ་བཞིན་གཤེགས་པའི་ཡུམ་སྡིག་པ་ཐམས་ཅད་བྱང་པར་མཛད་མ། ནད་ཐམས་ཅད་རབ་ཏུ་ཞི་བར་མཛད་མ། བགེགས་ཐམས་ཅད་
རབ་ཏུ་འཇིགས་པར་མཛད་མ། ཕུན་སུམ་ཚོགས་པ་ཐམས་ཅད་མཛད་མ། གཟུངས་སྔགས་ཆེན་མོའི་རྒྱལ་མོ་མཆོག་འདི་གསུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་
ཁེ་བྷྱཿསརྦ་ཐཱ། ཧེ་བུ་དྷི་མཱ་ཏ་ནི། སརྦ་པཱ་པ་ན་ཤ་ནི། གརྫ་གརྫ། བྷན་ཛ་བྷན་ཛ། མརྡ་མརྡ། ག་མ་རི་ག་མ་རི། ཧ་ས་ཧ་ས། ད་མ་ད་མ། མ་ཐ་མ་ཐ། བི་དྷྭ་ན་ས་ཡ་བི་དྷྭན་

90-1-203a


ས་ཡ༑ སརྦ་ཤ་ཏྲུཾ་ཏ་ར་མ་ཏི། བི་མ་ལེ། པཱུ་ར་ཡ་པཱུ་ར་ཡ། པྲ་ཏི་ཛྙཱ་ན། སརྦ་བུདྡྷ་བཪྱུ་བ་སི་ཏི། བྷ་ག་བ་ཏི། ག་ན་ག་ན། ཛ་ཧི་ཛ་ཧི། བི་མ་ས་ནི། ཀྲ་
མ་ཎི་དྷ་བ་ནི་དྷ་བ་ནི་ར་མ་ཎི་མཱ་ཏངྒི་གེ་སྭཱཧཱ། བཅོམ་ལྡན་འདས་མ་ཡེ་ཤེས་ཆེན་པོར་དབང་བསྐུར་ལྡན་པ་ཞེས་བྱ་བའི་གཟུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་
ཁེ་བྷྱཿསརྦ་ཐཱ། ཨ་མ་རི། ཨ་མ་རི། ཏ་ཊ། བྷན་ཛ་བྷན་ཛ། ཛྷ་ཛྷ། མི་ཙི་མི་ཙི། སྥོ་ཊ་ཡ་སྥོ་ཊ་ཡ། མ་ཐ་མ་ཐ། དུར་དཱནྟ་ད་མ་ཀ་སྭཱཧཱ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་
ཁེ་བྷྱཿསརྦ་ཐཱ། ཧེ་ཧེ། ཀི་ན་དེ། སརྦ་ཏ་ཐཱ་ག་ཏ་བྷ་ནེ་ཀེ །བྷོ་དྷི་ན་དད། ཏྲཱ་ཊ་ཏྲཱ་ཊ། ཧཱུཾ་ཧཱུཾ་ཕཊ་ཕཊ། གརྫ་གརྫ། བ་ར་མ་ཏི། བི་ཧཱུ་རི་ཀེ་སྭཱཧཱ། ན་མཿསརྦ་ཏ་ཐཱ་ག་ཏེ་བྷྱཿ། སརྦ་
མུ་ཁེ་བྷྱཿསརྦ་ཐཱ། བྷ་ག་ཝ་ཏི་པྲཛྙཱ་པཱ་ར་མི་ཏེ་ཨ། སརྦ་པཱ་པ་ཀྵ་ཡཾ་ཀ་རི་ཛྙཱ་ན་ཨརྩི་སྥ་ར་ཎི། བྷན་ཛ་བྷན་ཛ། མ་ཐ་མ་ཐ། ད་མ་ད་མ། ཨཱ་ན་ཡ་ཨཱ་ན་ཡ། ས་ར་ས་ར། མཱ་ར་
ཡ་མཱ་ར་ཡ། སརྦ་བུདྡྷ། ཛ་ནི་ཏྲཱ་ཡེ་སྭཱཧཱ། ན་མཿསརྦ་ཏ་ཐཱ་ག་ཏེ་བྷྱཿསརྦ་མུ་ཁེ་བྷྱཿསརྦ་ཐཱ། གརྫ་གརྫ། མ་ཐ་མ་ཐ། དྷ་མ་དྷ་མ། བྷན་ཛ་བྷན་ཛ། དུནྟུ་བྷི། སརྦ་ནི་ར་གྷོ་ཥེ།
ཧ་ན་ཧ་ན། བི་དྷྭན་ས་ཡ་བི་དྷྭ་ན་ས་ཡ། མོ་ཊ་ཡ་མོ་ཊ་ཡ། ད་ཧ་ད་ཧ། བི་ཕུ་ལ་ནི་རྨ་ལ་ནིརྫ་ཏེ། ཨཱ་ཧ་ར་ཨཱ་ཧ་ར། གཙྪ་གཙྪ། སརྦ་བུདྡྷ་པཪྱུ་བ་སི་ཏི་མ། མ་བི་ལམྦ་


90-1-203b


སྭཱཧཱ༑ བཅོམ་ལྡན་འདས་མ་རྡོ་རྗེའི་དབྱིངས་ཀྱི་དབང་ཕྱུག་མ་ཞེས་བྱ་བའི་གཟུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། ཨོཾ་བྷ་བ་ཏི། སརྦ་ཏ་ཐཱ་ག་ཏ་ཛ་ནི་ཀེ །པཱུ་ར་ཡ་
པྲ་ཏི་ཛྙཱ་ན། ཏ་ཊ་ཏ་ཊ། མརྡ་མརྡ། ཨཱ་ཧ་ར་ཨཱ་ཧ་ར། ཧཱུཾ་ཧཱུཾ་ཛ་ཏི་སྭཱཧཱ། བཅོམ་ལྡན་འདས་མ་སོ་སོར་འབྲང་མ་ཆེན་མོ་ཞེས་བྱ་བའི་གཟུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷ། སརྦ་
ཐཱ༑ ཧཱུཾ་ཧྲཱིཿསརྦ་བུདྡྷ་མཱ་ཏི་རི། བྷན་ཛ་བྷན་ཛ། མ་ཐ་མ་ཐ། ད་མ་ནི་ད་མ་ནི། གརྒཱ་རི་གརྒཱ་རི་ཧྲཱི་སྭཱཧཱ། བཅོམ་ལྡན་འདས་མ་རྡོ་རྗེ་མི་ཕམ་ཞེས་བྱ་བའི་གཟུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ།
སརྦ་མུ་ཁེ་བྷྱཿསརྦ་ཐཱ། ཏྲཱ་ཏ་ཏྲཱ་ཏ། མུ་ཧུ་མུ་ཧུ། སརྦ་པཱ་པ་བི་ཤོ་དྷ་ནི་སྭཱཧཱ། བཅོམ་ལྡན་འདས་མ་སྡིག་པ་ཐམས་ཅད་སྤོང་བ་ཞེས་བྱ་བའི་གཟུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ།
སརྦ་ཐཱ། དྷ་ཀ་དྷ་ཀ། མོ་ཊ་མོ་ཊ། ད་ཧ་ད་ཧ། སརྦ་ཏ་ཐཱ་ག་ཏཱ་ཛྙཱ་ན་ནརྫ་ཏེ་སྭཱཧཱ། བཅོམ་ལྡན་འདས་མ་གདུལ་དཀའ་མ་ཞེས་བྱ་བའི་གཟུངས་སོ། །ན་མཿསརྦ་ཏ་ཐཱ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། ཧ་
ཧ་མི་ཧུ་མི་ཧུ། ད་མ་ད་མ། ཁཱ་ཧི་ཁཱ་ཧི། དྷུ་ན་དྷུ་ན། མི་ཙི་མི་ཙི། དུར་ཏཱནྟ་ན་ད་མ་ནི་སྭཱཧཱ། བཅོམ་ལྡན་འདས་མ་བདུད་ཐམས་ཅད་རྣམ་པར་འཇོམས་མ་ཞེས་བྱ་བའི་གཟུངས་སོ། །ན་མཿ
སརྦ་ཏ་ཐ་ག་ཏེ་བྷྱཿ། སརྦ་མུ་ཁེ་བྷྱཿ། སརྦ་ཐཱ། མི་ཙི་མི་ཙི། གརྫ་གརྫ། སྤོ་ཊ་ཡ་སྤོ་ཊ་ཡ། མ་ཐ་མ་ཐ། ད་མ་ད་མ་སྭཱཧཱ། བཅོམ་ལྡན་འདས་མ་སྒོ་མཐའ་ཡས་སྒྲུབ་པ་ཞེས་བྱ་བའི་གཟུངས་


90-1-204a


སོ༑ ༑འཇམ་དཔལ། ཡེ་ཤེས་ཆེན་པོར་དབང་བསྐུར་བའི་དཀྱིལ་འཁོར་འདི་གང་གི་ལག་ན་གནས་པ་དེ་ཉོན་མོངས་པ་དང་བྲལ་བར་འགྱུར། འཇིགས་པ་དང་བྲལ་
བར་འགྱུར། དེ་གལ་ཏེ་ཆོམ་རྐུན་གྱི་ནང་ན་འདུག་གམ། སྲིན་པོའི་ནང་ན་འདུག་གམ། དགྲའི་ནང་ན་འདུག་གམ། འཐབ་པའི་ནང་ན་འདུག་ཀྱང་རུང་སྟེ། དེའི་ལུས་ལ་མཚོན་གྱིས་
མི་ཚུགས་པར་འགྱུར། ཆོམ་རྐུན་གྱིས་ཆོམ་པར་མི་འགྱུར། སྲིན་པོ་ལ་སོགས་པས་གཙེ་བར་མི་འགྱུར། དེ་ལ་དུས་མ་ཡིན་པར་འཆི་བའི་འཇིགས་པ་མི་འབྱུང་བར་འགྱུར།
རྟག་ཏུ་དཔལ་དང་ལྡན་པར་འགྱུར། དེའི་སྡིག་པ་ཐམས་ཅད་ཡོངས་སུ་བྱང་བར་འགྱུར། སངས་རྒྱས་བྱེ་བ་ཁྲག་ཁྲིག་ཕྲག་འབུམ་གྱིས་དགེ་བའི་རྩ་བ་བསགས་པ་ཡང་དེ་ལ་ཉིན་གཅིག་
བཞིན་མངོན་དུ་འགྱུར། འཆི་བའི་དུས་ཀྱི་ཚེ་ཡང་དེ་སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱིས་ཡོངས་སུ་ཟིན་པར་འགྱུར། ཤི་ནས་ཀྱང་བདེ་བ་ཅན་དུ་འགྲོ་བར་འགྱུར་ན།
གང་འཛིན་པ་དང༌། ཀློག་པ་དང༌། ཡིད་ལ་བྱེད་པ་དང༌། མི་གཏོང་བར་འཛིན་པ་ལྟ་ཅི་སྨོས་ཏེ། དེའི་སྒྲིབ་པ་ཐམས་ཅད་བྱང་བར་འགྱུར་རོ། །དེ་སང་ན་སོང་གི་སྒོ་རྣམས་བཅད་པར་འགྱུར་
རོ༑ ༑དེས་ངན་སོང་དང་ངན་འགྲོ་རྣམས་རྒྱང་བསྲིངས་པར་འགྱུར། གང་ཞིག་གནང་པར་ལངས་ནས་སུ། །ལན་གཅིག་ཀློག་པར་བྱེད་པའི་མི། །སྲིད་པ་ཉམ་ངར་གང་བྱས་པ། །སྡིག་པ་ཀུན་

90-1-204b


ལས་གྲོལ་བར་འགྱུར། །སྲིན་པོ་ལ་སོགས་ཆོམ་རྐུན་དང༌། །མཚོན་དང་དགྲ་ཡིས་མི་ཚུགས་ཤིང༌། །དུས་མིན་འཆི་ལས་རབ་ཏུ་ཐར། །རྟག་ཏུ་དཔལ་དང་ལྡན་པར་འགྱུར། །འཆི་བའི་དུས་ཀྱི་
ཚེ་ན་ཡང༌། །ངན་འགྲོ་རྣམས་ལས་བསྲིངས་འགྱུར་ཏེ། །སངས་རྒྱས་རྣམས་ཀྱིས་ཡོངས་བཟུང་ནས། །བདེ་བ་ཅན་དུ་སྐྱེ་བར་འགྱུར། །དེ་སྐད་ཅེས་བཀའ་སྩལ་ནས་ལྷ་དང༌། མི་དང༌། ལྷ་མ་
ཡིན་དང༌། དྲི་ཟར་བཅས་པའི་འཇིག་རྟེན་ཡིད་རང་སྟེ་མངོན་པར་བསྟོད་དོ། །འཕགས་མ་ལྷ་མོ་བརྒྱད་ཀྱི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ཞུ་ཆེན་གྱི་ལོ་
ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། སརྦ་ཏ་ཐཱ་ག་ཏོཥྞཱི་ཥ་བི་ཛ་ཡ་ནཱ་མ་དྷ་ར་ཎཱི་ཀལྤ་ས་ཧི་ཏ། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་
གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་རྟོག་པ་དང་བཅས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་
གཅིག་ན། བཅོམ་ལྡན་འདས་ཚེ་དཔག་ཏུ་མེད་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདེ་བ་ཅན་གྱི་ཆོས་ཡང་དག་པར་སྡུད་པའི་ཕུག་ཁང་
བཟང་མཆོག་ན་ཉེ་བར་བཞུགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། རིགས་ཀྱི་བུ། སྡུག་བསྔལ་བ་

90-1-205a


ནད་ཀྱིས་ཡོངས་སུ་གཟིར་བའི་སེམས་ཅན་ཚེ་ཐུང་བ་ཡོད་དེ། དེ་རྣམས་ཀྱི་ཕྱིར་འཁོར་གྱི་དཀྱིལ་འཁོར་ལ་ཉེ་བར་གཟིགས་ཏེ། ཀུན་ཏུ་གཟིགས་པའི་དཔལ་གྱི་
མཚན༑ དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་བཅང་བ་དང༌། བཀླག་པ་དང༌། གཞན་ལ་རྒྱ་ཆེར་ཡང་དག་པར་སྟོན་པ་ནི། ཚེ་རིང་
བསྒྲུབ་པར་བྱེད་པའི་ཆེད་དུའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་ཐལ་མོ་སྦྱར་བར་གྱུར་པས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བསྟན་དུ་གསོལ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་
བདེ་བར་གཤེགས་པས་བསྟན་དུ་གསོལ། དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་ཉེ་བར་གཟིགས་ཏེ། ཀུན་ཏུ་གཟིགས་པའི་དཔལ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་བཀའ་སྩལ་པ། ཨོཾ་ན་མོ་བྷ་ག་ཝ་ཏེ་སརྦ་
ཏྲཻ་ལོ་ཀྱ་པྲ་ཏི་བི་ཤིཥྚ་ཡ་བུདྡྷཱ་ཡ་ཏ་ན་མཿ། ཏདྱ་ཐཱ། ཨོཾ་བྷྲཱུཾ་བྷྲཱུཾ་བྷྲཱུཾ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ཨ་ས་མ་ས་མནྟ་ཨ་བ་བྷཱ་ས་སྥ་ར་ཎ་ག་ཏི། ག་ག་ན་སྭ་བྷཱ་ཝ་བི་ཤུདྡྷེ།

90-1-205b


ཨུཥྞཱི་ཥ་བི་ཛ་ཡ་པ་རི་ཤུདྡྷེ། ཨ་བྷི་ཥིཉྩནྟུ་མཱཾ། སརྦྦ་ཏ་ཐཱ་ག་ཏཿསུ་ག་ཏ་བ་ར་བ་ཙ་ན། ཨ་མྲྀ་ཏ་ཨ་བྷི་ཥེ་ཀཻ་ར། མ་ཧཱ་མུ་དྲ་མནྟྲ་པ་དཻཿ། ཨཱ་ཧ་ར་ཨཱ་ཧ་ར། མ་མ་ཨཱ་ཡུཿསནྡྷ་ར་ཎཱི། ཤོ་དྷ་ཡ་
ཤོ་དྷ་ཡ༑ བི་ཤོ་དྷ་ཡ་བི་ཤོ་དྷ་ཡ། ག་ག་ན་སྭ་བྷཱ་བ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་རསྨི་སཉྩོ་དི་ཏེ། སརྦྦ་ཏ་ཐཱ་ག་ཏཱ་ཨ་ཝ་ལོ་ཀི་ནི། ཥ་ཊྤཱ་ར་མི་ཏ་པ་རི་པཱུ་ར་ཎི། སརྦྦ་ཏ་ཐཱ་ག་
ཏཱ་མཱ་ཏེ་ད་ཤ་བྷུ་མི་པྲ་ཏིཥྛི་ཏེ། སརྦ་ཏ་ཐཱ་ག་ཏཱ་ཧྲཾ་ད་ཡ། ཨ་དྷིཥྛ་ན་ཨ་དྷིཥྛི་ཏེ། མུ་དེ་མུ་དྲེ། མཧཱ་མུ་དྲེ། བཛྲ་ཀཱ་ཡ་སཾ་ཧ་ཏ་ན། བ་རི་ཤུདྡྷེ། སརྦྦ་ཀརྨ་ཨཱ་བ་ར་ཎ་བི་ཤུདྡྷེ། པྲ་ཏི་ནི་བརྟ་ཡ། མ་
མ་ཨཱ་ཡུར་བི་ཤུདྡྷེ། སརྦ་ཏ་ཐཱ་ག་ཏ་ས་མ་ཡ། ཨ་དྷིཥྛ་ན་ཨ་དྷིཥྛི་ཏེ། ཨོཾ་མུ་ནི་མུ་ནི། མ་ཧཱ་མུ་ནི། བི་མུ་ནི་བི་མུ་ནི། མ་ཧཱ་བི་མུ་ནི། མ་ཏི་མ་ཏི། མ་ཧཱ་མ་ཏི། མ་མ་ཏི། སུ་མ་ཏི། ཏ་ཐཱ་ཏ། བྷཱུ་
ཏ་ཀ་ཊི༑ པ་རི་ཤུདྡྷེ། བི་སྥུ་ཊ། བུདྡྷེ་ཤུདྡྷེ། ཧེ་ཧེ། ཛ་ཡ་ཛ་ཡ། བི་ཛ་ཡ་བི་ཛ་ཡ། སྨ་ར་སྨ་ར། སྥ་ར་སྥ་ར། སྥཱ་ར་ཡ་སྥཱ་ར་ཡ། སརྦ་བུདྡྷ་ཨ་དྷིཥྛཱ་ན་ཨ་དྷིཥྛི་ཏེ། ཤུདྡྷེ་ཤུདྡྷེ། བུདྡྷེ་བུདྡྷེ། བཛྲེ་
བཛྲ༑ མཧཱ་བཛྲ། སུ་བཛྲེ། བཛྲ་གརྦྷ། ཛ་ཡ་གརྦྷེ། བི་ཛ་ཡ་གརྦྷེ། བཛྲ་ཛྭ་ལ་གརྦྷེ། བཛྲ་ཨུད་བྷ་བེ། བཛྲ་སཾ་བྷ་བེ། བཛྲེ་བཛྲི་ཎི། བཛྲམྦྷ་བ་ཏུ། མ་མ་ཤ་རི་རཾ་སརྦྦ་སཏྭ་ནཱཉྩ་ཀཱ་ཡ་པ་རི་ཤུདྡྷོ་རྦྷབ་
ཏུ༑ མ་ས་དཱ་སརྦྦ་ག་ཏི་པ་རི་ཤུདྡྷིཤྩ། སརྦྦ་ཏ་ཐཱ་ག་ཏཱ་ཤྩ་མཱཾ་ས་མཱ་ཤྭཱ་ས་ཡནྟུ། བུདྡྷྱ་བུདྡྷྱ། སིདྡྷྱ་སིདྡྷྱ། བོ་དྷ་ཡ་བོ་དྷ་ཡ། བི་བོ་དྷ་ཡ་བི་བོ་དྷ་ཡ། མོ་ཙ་ཡ་མོ་ཙ་ཡ། བི་མེ་ཙ་ཡ་བི་མོ་ཙ་ཡ། ཤོ་དྷ་


90-1-206a


ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ས་མནྟཱ་མོ་ཙ་ཡ་མོ་ཙ་ཡ། ས་མནྟ་རསྨི་པ་རི་ཤུདྡྷེ། སརྦྦ་ཏ་ཐཱ་ག་ཏ་ཧྲྀ་ད་ཡ་ཨ་དྷིཥྛཱ་ན་ཨ་དྷིཥྛཱི་ཏེ། མུ་དྲེ་མུ་དྲེ། མ་ཧཱ་མུ་དྲེ་མ་ཧཱ་
མུ་དྲ་མནྟྲ་པ་དཻཿསྭཱཧཱ། རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བའི་གཟུངས་འདི་ནི། འཆི་བདག་ཆེན་པོའི་དབྱུག་པ་འཛིན་པ་སྟེ། དག་བྱེད་སྡིག་
པ་འཇོམས་པར་བྱེད་པ་འདི་གྲོ་གའམ་གཞན་ཞིག་ལ་བྲིས་ཏེ་མཆོད་རྟེན་གྱི་ནང་དུ་བཞག་ལ་རབ་ཏུ་རྒྱ་ཆེ་བའི་མཆོད་པ་ཇི་ལྟར་འབྱོར་པས་མཆོད་དེ་བསྐོར་བ་སྟོང་ཕྲག་བརྒྱ་བྱས་ན།
མཆོག་གི་ཚེ་དང༌། བློ་རྣོ་བ་སྦྱིན་པར་བྱེད་པར་འགྱུར་རོ། །དེ་ལྟར་བྱས་པས་ཞག་བདུན་པའི་ཚེ་ནི། ལོ་བདུན་ཐུབ་བོ། །ལོ་བདུན་པའི་ཚེ་ནི། ལོ་བདུན་ཅུ་ཐུབ་བོ། །དེ་ལྟར་མཆོག་གི་ཚེ་
འཐོབ་ཅིང་དྲན་པ་དང་ལྡན་པ་དང༌། ནད་མེད་པ་དང༌། སྐྱེ་བ་དྲན་པར་འགྱུར་རོ། །མཆོད་རྟེན་ལ་བཞུགས་སུ་གསོལ་ནས་མགོ་ལ་བཅངས་ན། ནད་ཆེན་པོ་ལས་གྲོལ་བར་འགྱུར་རོ། །
གོས་སམ་ཤིང་ཤུན་ལ་གི་ཝང་གིས་རང་གི་མིང་དང་བཅས་པའི་གཟུངས་བྲིས་ཏེ་ཙནྡན་གྱི་རང་བཞིན་གྱི་མཆོད་རྟེན་ལ་བཞུགས་སུ་གསོལ་ཏེ་རང་ཁྱིམ་དུ་བཞག་ལ་རྒྱ་ཆེ་བ་
སྟོང་གི་མཆོད་པས་མཆོད་ཅིང་ཟླ་བ་རེ་རེ་ཞིང་བརྒྱ་ཕྲག་བརྒྱད་ཀྱིས་བཟླས་པའི་མཆོད་པའི་ཆོ་ག་བྱས་ན། ནད་ལས་གྲོལ་ཞིང་ཚེ་ལོ་བརྒྱ་ཐུབ་པར་འགྱུར་རོ། །ནད་མེད་ན། འདམ་


90-1-206b


བུའི་རང་བཞིན་ལ་ཡང་བྱའོ། །ཡང་གོས་གཙང་མ་ལ་སྣ་ཚོགས་རྡོ་རྗེ་ལ་གནས་པའི་མཆོད་རྟེན་ལ་བྲིས་ལ་རྡོ་རྗེ་ཕྲེང་བས་བསྐོར་བས་བརྒྱན་པ་དེའི་ནང་དུ་རང་གི་མིང་དང་གཟུངས་ཀྱི་
ཚིག་འདི་གི་ཝང་གིས་བྲིས་ལ་ཁམ་ཕོར་ཁ་སྦྱར་གྱི་ནང་དུ་བཞུགས་སུ་གསོལ་ལ། རང་གི་ཁྱིམ་དུ་བཞག་སྟེ་མཆོད་པ་རྒྱ་ཆེན་པོས་མཆོད་པ་བྱས་ན། རྟག་ཏུ་སྲུང་བར་འགྱུར་རོ། །
གཞན་ཡང་ཆོ་ག་ནི། ས་ལ་མ་ལྷུང་བའི་ལྕི་བས་མཎྜལ་གྲུ་བཞིར་བྱས་ལ་མེ་ཏོག་དཀར་པོ་བཀྲམ་སྟེ་མཚམས་བཞིར་ཞུན་མར་གྱི་མར་མེ་བཞི་བཞག་ལ། ཨ་ག་རུ་དང་དུ་རུ་
ཀའི་བདུག་པ་བྱས་ལ། དེ་བཞིན་དུ་དྲིའི་ཆུས་གང་བའི་སྣོད་མེ་ཏོག་དཀར་པོས་བརྒྱན་ཏེ་གཟུངས་ཀྱི་སྙིང་པོ་ཅན་གྱི་མཆོད་རྟེན་ནམ་སྐུ་གཟུགས་དབུས་སུ་བཞུགས་སུ་གསོལ་
ལ༑ དེ་ལ་གཡོན་པའི་ལག་པས་རེག་སྟེ་གཡས་པའི་ལག་པས་ཕྲེང་བ་འཛིན་པས། ཉི་མ་རེ་རེ་ཞིང་ཉི་ཤུ་རྩ་གཅིག་རྩ་གཅིག་དུས་གསུམ་དུ་བཟླས་པ་བྱས་ལ་དེའི་ཆུ་ཁྱོར་བ་
གསུམ་འཐུངས་ན། ནད་མེད་པ་དང༌། ཚེ་རིང་བ་དང༌། དགྲ་ཡོངས་སུ་ཉམས་པ་དང༌། འཛིན་བློ་རྣོ་བ་དང༌། ངག་བཙུན་པར་འགྱུར་རོ། །སྐྱེ་བ་ནས་སྐྱེ་བར་སྐྱེ་བ་དྲན་པར་འགྱུར་རོ། །
དེའི་ཆུས་ཁང་པ་དང༌། ཕྱུགས་ཀྱི་ར་བའམ། རྟའི་ར་བའམ། རྒྱལ་པོའི་ཁབ་ཏུ་གཏོར་ན། རྐུན་པོ་དང༌། སྤྲུལ་དང༌། གནོད་སྦྱིན་དང༌། སྲིན་པོ་ལ་སོགས་པའི་འཇིགས་པ་མི་འབྱུང་

90-1-207a


ཞིང༌། ནད་ཀྱིས་ཡོངས་སུ་གདུངས་པར་མི་འགྱུར་རོ། །མགོ་ལ་གཏོར་ན། ནད་དེ་ལས་གྲོལ་བར་འགྱུར་རོ། །དེ་ལྟར་ཚེ་དཔག་ཏུ་མེད་པའི་ཕན་ཡོན་ཆེན་པོའི་
གཟུངས་འདི་གང་དང་གང་དུ་རབ་ཏུ་སྦྱར་ན། དེ་དང་དེར་ཞི་བ་ཆེན་པོར་འགྱུར་རོ། །སོ་ཤིང་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་འཆོས་ན། ནད་མེད་པ་དང༌། བློ་རྣོ་བ་དང༌། ཚེ་
རིང་བར་འགྱུར་རོ། །ཆུ་ཁྱོར་བ་གསུམ་དུས་གསུམ་དུ་ལན་ཉི་ཤུ་རྩ་གཅིག་རྩ་གཅིག་ཡོངས་སུ་བཟླས་ཏེ་འཐུངས་ན། ནད་ཐམས་ཅད་ལས་ཡོངས་སུ་གྲོལ་ཞིང་ཡུན་རིང་དུ་འཚོ་
བར་འགྱུར་རོ། །གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཚེ་དཔག་ཏུ་མེད་པ་ལ་བསྐོར་
བ་བྱས་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོས་མཆོད་རྟེན་གྱི་ལས་ཇི་ལྟར་བགྱི། སྐུ་གཟུགས་ལ་སོགས་པ་སྒྲུབ་པ་ཇི་ལྟར་བགྱི།
འདིར་སྦྱིན་སྲེག་ཀྱང་ཇི་ལྟར་བགྱི། བཅོམ་ལྡན་འདས་ཀྱིས་བཀའ་སྩལ་པ། དྲི་བ་ལེགས་པར་སྨྲས་པ་ནི། །དཔའ་བོ་ཆེན་པོ་ལེགས་སོ་ལེགས། །སེམས་ཅན་ཀུན་ལ་ཕན་
བརྩེའི་ཕྱིར། །འདིར་ནི་རྩེ་གཅིག་ཡིད་ཀྱིས་ཉོན། །དེ་ནས་བཅོམ་ལྡན་འདས་ཀུན་ཏུ་འོད་དཔག་ཏུ་མེད་པའི་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་

90-1-207b


བཞིན་གཤེགས་པ་ཐམས་ཅད་ཀྱི་ཚེ་དཔག་ཏུ་མེད་པ་ཞེས་བྱ་བའི་གཟུངས་འདི་གསུངས་པ་ནི། འདི་ལྟ་སྟེ། ཨོཾ་ཨ་མྲྀ་ཏེ། ཨ་མྲྀ་ཏོཏྦྷ་བེ། ཨ་མྲྀ་ཏ་བི་ཀྲཱནྟེ། ཨ་མྲྀ་ཏ་གཱ་ཏེ། ཨ་མྲྀ་ཏ་གཱ་མི་ནི།
ཨ་མྲྀ་ཏ་ཨཱ་ཡུརྡ་ཏེ། ག་ག་ན་ཀཱིརྟི་ཀ་རེ་སརྦྦ་ཀླེ་ཤ་ཀྵ་ཡཾ་ཀ་རི་ཡེ་སྭཱཧཱ་ཞེས་བྱ་བའི་གཟུངས་འདིས་མཆོད་རྟེན་བྱེད་པའི་འཇིམ་པ་བླང་བ་དང༌། བྱུག་པ་ལ་སོགས་པ་དང༌། གདུགས་
གདགས་པའི་བར་ཇི་སྲིད་རྫོགས་པར་བྱའོ། །འདིའི་ཆོ་ག་ནི། མཆོད་རྟེན་ཆོ་ག་མཆོག་གྱུར་པ། །དེ་ནས་ཡང་དག་བཤད་པར་བྱ། །གསེར་དང༌། ཨིནྡྲ་ནཱི་ལ་དང༌། དངུལ་དང༌། པདྨ་རཱ་ག་ལ་
སོགས་པའི་རང་བཞིན་མང་པོའི་རིན་པོ་ཆེས་སྤྲས་པ་སོར་བཅུ་གཉིས་ཀྱི་ཚད་པདྨའི་སྟེང་ན་བཞུགས་པ། དེའི་ལོགས་བཞིར་འཇིག་རྟེན་སྐྱོང་བ་བཞི་ལག་ན་རྒྱལ་མཚན་བསྣམས་པའོ། །
མེ་ཏོག་དང༌། བདུག་པ་དང༌། དྲི་ལག་ན་བཟུང་བའི་གནས་གཙང་མའི་ལྷའི་བུ་རྣམས་དང༌། ལྷ་རྣམས་ཀྱི་དབང་པོ་བརྒྱ་བྱིན་ལག་ན་གདུགས་ཐོགས་པ་དང༌། གཡས་དང་གཡོན་གྱི་ལོགས་
གཉིས་ན་སྤྱན་རས་གཟིགས་དང༌། རྡོ་རྗེ་འཆང་གཉིས་རྡ་ཡབ་དཀར་པོ་ཕྱག་ན་བསྣམས་པ་བྱའོ། །དེ་ལྟ་བུའི་ཆོ་གས་མཆོད་རྟེན་ལ་གཡས་བསྐོར་གྱི་སྦྱོར་བས་པདྨའི་འདབ་མ་ལ་བྲི་
བར་བྱའོ། །དེ་བཞིན་གཤེགས་པ་ཐམས་ཅད་ཀྱིས་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་བྲིས་ལ། དེའི་རིང་བསྲེལ་གྱི་སྙིང་པོ་ཅན་དུ་བྱས་ལ་དྲི་ཞིམ་པོ་དང་བསྲེས་པའི་ཆུ་


90-1-208a


གཏོར་ཞིང་དྲི་ཞིམ་པོའི་མེ་ཏོག་གིས་མཆོད་པ་སྟོང་ཕྲག་གཅིག་གིས་མཆོད་པ་ཆེན་པོ་བྱས་ཏེ་དཀར་པོའི་ཕྱོགས་ཀྱི་ཚེས་བརྒྱད་ཀྱི་ཉིན་ཞག་ལ་སྨྱུང་བར་གནས་ཤིང༌།
སེམས་ཅན་ཐམས་ཅད་ལ་ཕན་པའི་བློས་ཚེ་དང་བློ་སྟེར་བའི་ཡོན་བྱིན་ཏེ་སྟོང་བྲག་གཅིག་བཟླ་བར་བྱའོ། །ཟླ་བ་རེ་རེ་ཞིང་བྱས་ན། ཟླ་བ་དྲུག་གིས་ཚེ་ལོ་སྟོང་ཐུབ་པར་འགྱུར་རོ། །རྟག་ཏུ་
ལོ་གཅིག་ཏུ་བྱས་ན། ཚེ་ལོ་འབུམ་ཐུབ་པར་འགྱུར་རོ། །རྟག་ཏུ་བྱས་ན། ཚེ་ལོ་མི་ཟད་པ་ཐུབ་ཅིང་སྟོབས་དང་ལྡན་པ་དང༌། གང་གིས་ཀྱང་མི་ཐུབ་ཅིང་ལྷ་དང༌། ལྷ་མ་ཡིན་དང་བཅས་མི་
མཉམ་པའི་མཁའ་སྤྱོད་ཀྱི་གཙུག་གཏོར་མཆོག་ཏུ་འགྱུར་རོ། །དེ་ནས་གཞན་ཡང་ཆོ་ག་ནི། རབ་ཏུ་དགེ་བའི་གནས་སུ་ས་བླངས་ལ་དྲི་ཞིམ་པོས་བསྲེས་ལ་མཆོད་རྟེན་བྱའོ། །སྟོང་ཕྲག་
གཅིག་ནས་བརྩམས་ཏེ་ཇི་སྲིད་ལྔའམ་གཅིག་གི་བར་དུའོ། །ཉི་མ་རེ་རེ་ཞིང་མཆོད་རྟེན་དུ་གཏོགས་པ་གཙུག་ཏོར་རྣམ་པར་རྒྱལ་བ་ཡང་དག་པར་བཞུགས་སུ་གསོལ་ལ། ཇི་སྐད་
གསུངས་པའི་མཆོད་པ་རྒྱ་ཆེན་པོ་བྱས་ལ་སྟོང་ཕྲག་གཅིག་ནས་བརྩམས་ཏེ་ལན་བདུན་གྱི་བར་དུ་བཀླག་པར་བྱའོ། །ཉི་མ་རེ་རེ་ཞིང་ཚེ་དང་བློ་སྟེར་བར་བྱེད་པའི་གཟུངས་ཀྱི་ཆེད་དུ་
བྱས་ཏེ་སེམས་ཅན་ཐམས་ཅད་ལ་ཐུན་མོང་དུ་དགེ་བའི་རྩ་བ་སྦྱིན་པར་བྱའོ། །སེམས་ཅན་རྣམས་ལ་བཅིང་བ་དང༌། བརྡུང་བ་ལ་སོགས་པ་སྤང་བར་བྱའོ། །ཟླ་བ་གཞན་རེ་རེ་ལ་མཆོད་

90-1-208b


པ་ཉིས་འགྱུར་དུ་བྱས་ལ་བརྒྱད་བརྒྱའི་བཟླས་པ་བྱས་པ་ནི། རང་ངམ་རང་དང་འདྲ་བས་བྱའོ། །ཆོ་ག་འདིས་ནི། དུས་མ་ཡིན་པར་འཆི་བ་བརྒྱད་མེད་པར་འགྱུར་རོ། །བློ་རྣོ་བ་དང༌། ནད་མེད་པ་
དང༌། ཚེ་ལོ་བརྒྱ་ཐུབ་ཅིང་འགྲོ་བ་ཐམས་ཅད་ཀྱི་ཡིད་དུ་འོང་བ་དང༌། སྐྱེ་བ་དྲན་པར་འགྱུར་རོ། །གང་གི་ཚེ་འཆི་བའི་དུས་བྱས་པ་དེའི་ཚེ་སྦྲུལ་ཤུན་པ་བརྗེས་པ་དང་འདྲ་བར་རང་གི་ལུས་
བོར་ཏེ་མཛེས་པའི་ལུས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །ཡང་དེ་ནི། དམྱལ་བ་དང་བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་གྱི་ངན་འགྲོར་སྐྱེ་བར་
མི་འགྱུར་རོ། །རྣ་བའི་པུ་གར་དམྱལ་བའི་སྒྲ་ཡང་ཐོས་པར་མི་འགྱུར་ན། འབྲས་བུ་སྨིན་པ་ལྟ་ག་ལ་འགྱུར། འདི་རྣམས་ཀྱི་གནས་སུ་འགྲོ་བ་མེད་དོ། །དེ་ནས་བཅོམ་ལྡན་འདས་ཚེ་
དཔག་ཏུ་མེད་པས་གཞན་ཡངས་གྲུབ་པའི་ཐབས་བཀའ་སྩལ་པ། གང་གིས་སེམས་ཅན་ཚེ་དཔག་ཏུ་མེད་པར་འགྱུར་བ་དང༌། ཉམ་ང་བའི་འཁོར་བ་ལས་གྲོལ་བར་བྱེད་པ་ནི། གཞོན་ནུ་
མས་བཀལ་བའི་སྐུད་པ་ལ་ཚད་དང་ལྡན་པའི་མཛེས་པའི་རས་མཁས་པས་བྱའོ། །དེ་ནས་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུགས་ཚོན་སྣ་མ་ལུས་པས་གཟུངས་ཀྱི་ཡི་གེ་
ལས་སྤྲུལ་པའི་མཆོད་རྟེན་གྱི་ནང་དུ་བྲི་བར་བྱའོ། །ཚེ་དཔག་ཏུ་མེད་པ་འོད་ཟེར་སྟོང་གི་ཕྲེང་བ་ཅན། པདྨ་དང་ཟླ་བའི་གདན་ལ་བཞུགས་པ། སྟོན་ཀའི་ཟླ་བ་ལྟ་བུའི་འོད་ཅན། རྒྱན་

90-1-209a


ཐམས་ཅད་ཀྱིས་བརྒྱན་པ། ཞལ་གསུམ་པ། སྤྱན་གསུམ་པ། ཕྱག་བརྒྱད་པ། གཡས་པའི་ཞལ་ཞི་བ་གསེར་གྱི་འོད་ཟེར་དང་ལྡན་པའོ། །གཡོན་པ་ནི། མཆེ་བས་མ་
མཆུ་མནན་བ་མི་བཟད་པ། ཨུཏྤ་ལ་སྔོན་པོའི་འོད་ཟེར་གྱི་འོད་དང་ལྡན་པའོ། །དབུས་མ་ནི། སྒེག་པ་དང་བཅས་ཤིང་དཀར་བའོ། །གཡས་པའི་ཕྱག་གིས་སྙིང་གར་སྣ་ཚོགས་རྡོ་རྗེའོ། །
དེ་བཞིན་དུ་པདྨ་ལ་གནས་པའི་འོད་དཔག་ཏུ་མེད་པ་དང༌། མདའ་དང༌། མཆོག་སྦྱིན་པའོ། །གཡོན་སྔགས་མཛུབ་དང་བཅས་པའི་ཞགས་པ་དང༌། དེ་བཞིན་དུ་གཞུ་དང༌། མི་འཇིགས་
པ་དང༌། བུམ་པའོ། །ཡང་མགོ་བོར་མཆོད་རྟེན་ལ་གནས་པའི་ཨོཾ་དང༌། མགྲིན་པར་ཨཱཿདང༌། །སྙིང་གར་ཧཱུཾ་ངོ༌། །དཔྲལ་བར་ཏྲཾ་ངོ༌། །ལྟེ་བའི་ཕྱོགས་སུ་ཧྲཱིའོ། །རྐང་པ་གཉིས་ལ་
ཨཾ་ཨཿ། ཡི་གེ་འདི་རྣམས་བཀོད་ལ་རཀྵ་སྭཱཧཱ་དང་བཅས་པ་འདིའི་ནང་དུ་རང་གི་མིང་སྤེལ་བའོ། །དེའི་ལོགས་གཉིས་སུ་པདྨ་དང་རྡོ་རྗེ་འཆང་གཉིས་རྔ་ཡབ་དཀར་པོ་ཕྱག་ན་བསྣམས་
པ་བྱའོ༑ ༑སྟེང་དུ་བདུད་རྩིའི་ཆར་གྱི་རྒྱུན་འབེབས་བཞིན་པའི་གནས་གཙང་མའི་ལྷའི་བུ་གཉིས་སོ། །ལོགས་བཞིན་ཁྲོ་བོ་མི་གཡོ་བ་དང༌། འདོད་པའི་རྒྱལ་པོ་དང༌། དབྱུག་པ་
སྔོན་པོ་དང༌། སྟོབས་པོ་ཆེ་ཞེས་བྱ་བ་སྟེ། རལ་གྲི་དང༌། ལྕགས་ཀྱུ་དང༌། དབྱུག་པ་དང༌། རྡོ་རྗེ་བསྣམས་པའོ། །གཡོན་པ་གདུག་པ་ཅན་འཇིགས་པའི་སྡིགས་མཛུབ་ཆེད་དུ་བྱེད་པའོ། །


90-1-209b


དེ་ལྟར་འབད་པས་རྫོགས་པར་བྱས་ལ་རིང་བསྲེལ་དང་བཅས་པའི་མཆོད་རྟེན་ལ་སྨྱུང་བར་གནས་པས་མཆོད་པ་ཆེན་པོ་སྟོང་ཕྲག་གཅིག་གིས་མཆོད་པ་བྱས་ལ་འབུམ་ཕྲག་གཅིག་བཟླས་
པ་བྱའོ༑ ༑དེ་ནས་དཀར་པོའི་ཕྱོགས་ཀྱི་ཚེས་གཅིག་ནས་བཟུང་སྟེ་ཇི་སྲིད་བཅོ་ལྔའི་བར་དུ་སྟོང་སྟོང་བཟླ་བར་བྱའོ། །དེ་ནས་སྤ་བར་ནམ་ལངས་པ་དང་བཅོམ་ལྡན་འདས་མ་ཞལ་མཐོང་བར་
འགྱུར་རོ། །དེ་ནས་ཇི་ལྟར་དངོས་གྲུབ་འདོད་པ་སྟེར་རོ། །ཡང་ན་ནི། ཐང་ག་དེ་དྲི་ཞིམ་པོ་དང་བསྲེས་པའི་ཆུས་བྱུགས་པའི་ཕྱོགས་གཅིག་ཏུ་ཡང་དག་པར་བཞུགས་སུ་གསོལ་ལ། མཆོད་པ་རྒྱ་ཆེན་
པོ་བྱས་ཏེ་ཉི་མ་རེ་རེ་ཞིང་བརྒྱད་བརྒྱའི་བཟླས་པ་བྱའོ། །ཡང་ཟླ་བ་རེ་རེ་ལ་སྟོང་སྟོང་གི་མཆོད་པ་བྱས་ཤིང་སྟོང་སྟོང་གི་བཟླས་པ་བྱས་ན། ཚེ་དཔག་ཏུ་མེད་པ་དང༌། སྟོབས་དཔག་ཏུ་མེད་པས་གཞན་
གནོན་པ་དང༌། མཁའ་ལ་འགྲོ་བ་དང༌། ནད་ཆེན་པོ་མེད་པར་བྱེད་དོ། །སེམས་ཅན་ཐམས་ཅད་ཀྱིས་ཉི་མ་རེ་རེ་ཞིང་ཚིགས་བཅད་སྟོང་འཛིན་པའི་བྱིན་ཅི་མ་ལོག་པའི་ངག་ཏུ་འགྱུར་རོ། །ཡང་ན་
ཁ་ཅིག་གིས་དེ་ལྟ་བུ་བྱེད་པར་མི་ནུས་ན། དེས་རང་གི་ཁྱིམ་དུ་དྲི་ཞིམ་པོ་དང་བསྲེས་པའི་སའི་ཆར་བཞུགས་སུ་གསོལ་ལ། ཇི་ལྟར་འབྱོར་པའི་མཆོད་པ་བྱས་ལ་ཟླ་བ་འོང་ངོ་ཅོག་གི་ཚེས་
བརྒྱད་ལ་བརྒྱད་བརྒྱའི་བཟླས་པ་བྱ་ཞིང༌། ཉི་མ་རེ་རེ་ལ་དུས་གསུམ་དུ་ཉི་ཤུ་རྩ་གཅིག་རྩ་གཅིག་བརྗོད་ན། བློ་རྣོ་བ་དང༌། ཚེ་རིང་བ་དང༌། ཤེས་རབ་དང་ལྡན་པ་དང༌། ནད་མེད་པ་དང༌། སྐྱིད་པ་

90-1-210a


དང༌། ལོ་བརྒྱ་འཚོ་བ་དང༌། སྐྱེ་བ་དྲན་བར་འགྱུར་རོ། །ཡང་ན་རང་གིས་མ་ནུས་ན། དེའི་ཚེ་རང་དང་འདྲ་བས་བྱས་ན་ཚེ་རིང་བ་དང་བློ་རྣོ་བར་འགྱུར་རོ། །དེ་ནས་གཞན་
ཡང་སྦྱིན་སྲེག་གི་ཆོ་ག་སེམས་ཅན་ཐམས་ཅད་ལ་ཕན་པའི་ཕྱིར་ཉེ་བར་བཤད་པར་བྱ་སྟེ། ཁྲུ་གང་གི་ཚད་ཀྱི་ཐབ་ཁུང་ཟླུམ་པོ་རྡོ་རྗེ་ཕྲེང་བས་བརྒྱན་པ། ཙནྡན་དཀར་པོའམ་ས་
དཀར་གྱིས་བྱུགས་ལ་མེ་ཏོག་དཀར་པོ་བཀྲམ་སྟེ་ལོགས་བཞིར་ཞུན་མར་གྱི་མར་མེ་བཞི་བཞག་ལ་བདུག་སྤོས་ལ་སོགས་པས་ཡང་དག་པར་མཆོད་ལ། ཕྱོགས་བཞིར་མཚན་
ཉིད་དང་ལྡན་པའི་བུམ་པ་རབ་ཏུ་མཛེས་པ་གོས་དཀར་པོ་གཡོགས་ལ་ཡལ་གས་ཁ་བརྒྱན་པ་བཞི་གཞག་པར་བྱའོ། །འོ་མ་ཅན་གྱི་ཡམ་ཤིང་ལ་མེ་སྦར་ལ་མེ་ལྷ་བཀུག་ལ་དགང་
བླུགས་གསུམ་བྱིན་ལ་བསང་གཏོར་བྱས་ཏེ་གཤེགས་སུ་གསོལ། དེ་ནས་ཚེ་དཔག་ཏུ་མེད་པ་གསལ་པོར་ཐབ་ཁུང་གི་དབུས་སུ་བསམས་ལ་གཙུག་ཏོར་རྣམ་པར་རྒྱལ་བ་བཟླས་
ཤིང་དགང་བླུགས་གསུམ་དབུལ་ལོ། །ཡང་ན་ཨོཾ་ཨ་མྲྀ་ཏ་ཨཱ་ཡུརྡ་དེ་སྭཱཧཱ་ཞེས་བྱ་བས་ཚེ་དང་ལྡན་དང་བློ་རྣོ་བ་དང་བཅས་པས་བརྒྱད་བརྒྱ་དུས་གསུམ་དུ་སྦྱིན་སྲེག་བྱའོ། །གཙུག་ཏོར་
རྣམ་པར་རྒྱལ་བ་ལན་བདུན་དུ་བཟླས་པ་བྱས་ན། ཚེ་རིང་བ་དང༌། བློ་རྣོ་བ་དང༌། སྐྱིད་པ་དང༌། ནད་མེད་པར་འགྱུར་རོ། །ཡང་ན་ཟླ་བ་རེ་རེའི་དཀར་པོའི་ཕྱོགས་ཀྱི་ཚེས་


90-1-210b


བརྒྱད་ལ་མཆོད་པ་རྒྱ་ཆེན་པོ་བྱས་ལ་དུས་གསུམ་དུ་ཚེ་ལོ་སྟོང་ཐུབ་པར་འདོད་པས་སྦྱིན་སྲེག་བྱས་ན། མཆོག་གི་ཚེ་རིང་བ་དང༌། བློ་རྣོ་བ་སྦྱིན་པར་བྱེད་དོ། །སེམས་ཅན་རྣམས་ལ་སྨད་
པར་མི་བྱའོ། །ཆོ་ག་འདིས་རང་གི་ལུས་ནད་ཀྱིས་གོས་པར་མི་འགྱུར་ཞིང་ལོ་བརྒྱ་ལྔ་བཅུ་འཚོ་བ་དང༌། དགྲ་ལས་རྣམ་པར་རྒྱལ་བ་དང༌། བློ་རྣོ་བར་འགྱུར་རོ། །དབྱངས་སྙན་པར་འགྱུར་རོ། །
གལ་ཏེ་རང་གིས་མ་ནུས་ན། དེའི་ཚེ་རང་དང་འདྲ་བས་བྱས་ན་ཞི་བ་ཆེན་པོར་འགྱུར་རོ། །དེ་ནས་གཞན་ཡང་སྒྲུབ་པར་འདོད་ན། གཙུག་ཏོར་གྱི་རྒྱལ་པོ་ཆེན་པོ་ཚེ་དང་བློ་རྣོ་བ་དང་
བཅས་པས་འབུམ་ཕྲག་གཅིག་སྦྱིན་སྲེག་བྱས་ཏེ་དང་པོ་དང་མཐར་སྟོང་སྟོང་གི་མཆོད་པ་བྱས་ལ་འབུམ་ཕྲག་གཅིག་བཟླས་པ་བྱས་ན། ཚེ་ལོ་འབུམ་ཕྲག་གཅིག་ཐུབ་པར་འགྱུར་རོ། །
བྱེ་བ་བྱས་ན། བྱེ་བ་ཐུབ་བོ། །དེ་ལྟར་འདིའི་ཆོ་གའི་རིམ་པས་ཚེ་ལོ་དཔག་ཏུ་མེད་པར་འགྱུར་ཞིང་ནམ་མཁའ་ལ་འགྲོ་བ་དང༌། དཔའ་བ་དང༌། དགྲ་ལས་རྒྱལ་བར་འགྱུར་རོ། །དཔལ་འདོད་ན།
འབུམ་ཕྲག་གཅིག་སྦྱིན་སྲེག་བྱས་ན་དཔལ་ཆེན་པོ་ཐོབ་པར་འགྱུར་རོ། །རྒྱལ་པོ་འདོད་ན། པདྨ་འབུམ་ཕྲག་གཅིག་སྦྱིན་སྲེག་བྱས་ན་རྒྱལ་པོ་ཆེན་པོ་ཐོབ་པར་འགྱུར་རོ། །བྱེ་བ་
གཅིག་བྱས་ན་འཁོར་ལོས་བསྒྱུར་བ་ཐོབ་པར་འགྱུར་རོ། །ཡང་ན་རལ་གྲི་ལ་སོགས་པ་སྒྲུབ་པར་འདོད་ན། རིང་བསྲེལ་བཅས་པའི་མཆོད་རྟེན་གྱི་མདུན་དུ་ཐང་སྐུ་བཀྲམ་ལ་སྟོང་

90-1-211a


གི་མཆོད་པ་ཆེན་པོས་མཆོད་ལ། བཟླས་པ་འབུམ་བྱས་ལ། ཡང་ན་ལྕགས་ལྔའི་རང་བཞིན་གྱིས་རལ་གྲི་ལ་བཟླས་པ་འབུམ་བྱས་ཏེ་ལག་པ་གཡས་
པར་བཅངས་ན་ཡིད་ཀྱིས་འགྲོ་བ་དང༌། འདོད་པའི་གཟུགས་འཛིན་པ་དང༌། སྟོབས་ཆེ་ཞིང་གཞན་གནོན་པ་དང༌། སེམས་ཅན་ཐམས་ཅད་ཀྱི་གཅིག་ཏུ་འདྲེན་པ་པོར་གྱུར་
ནས་སྨན་པ་ཆེན་པོའི་མཆོག་ཚེ་དཔག་ཏུ་མེད་པར་འགྱུར་རོ། །དེ་ལྟར་རྡོ་རྗེ་དང༌། འཁོར་ལོ་དང༌། རྩེ་གསུམ་ལ་སོགས་པ་ཡང་བསྒྲུབ་པར་བྱའོ། །དེ་ལྟར་ཕན་ཡོན་དཔག་ཏུ་
མེད་པའི་གཟུངས་ཆེན་མོ། དེ་བཞིན་གཤེགས་པ་ཐམས་ཅད་ཀྱི་སྙིང་པོར་གྱུར་པ། མཆོག་ཏུ་རྙེད་པར་དཀའ་བ་འདི་ཇི་ལྟ་ཇི་ལྟར་སྦྱར་བ་དེ་ལྟ་དེ་ལྟར་ལས་གྲུབ་པར་བྱེད་
དོ། །གང་ཡང་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་ཉི་མ་རེ་རེ་ལ་དུས་གསུམ་དུ་ལན་ཉི་ཤུ་རྩ་གཅིག་བཟླས་པ་
བྱ་ཞིང་མཆོད་རྟེན་ཆེན་པོ་བྱས་ཏེ་ཡང་དག་པར་བཅངས་ལ་གཞན་ལ་ཡང་རྒྱ་ཆེར་གསལ་བར་བྱས་ན། དེ་སྐྱིད་པ་འཐོབ་ཅིང་སྟོབས་དང་ལྡན་པ་དང༌། ནད་མེད་པ་དང༌།
ལོ་བརྒྱ་ཐུབ་པ་དང༌། བློ་རྣོ་བ་དང༌། སྐྱེ་བ་དྲན་པར་འགྱུར་རོ། །གང་གི་ཚེ་འཆི་བའི་དུས་བྱེད་པ་དེའི་ཚེ་སྦྲུལ་ཤུན་པ་བརྗེས་པ་དང་འདྲ་བར་རང་གི་ལུས་བོར་ཏེ་བདེ་བ་ཅན་

90-1-211b


གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །དམྱལ་བའི་སྒྲ་རྣ་བུག་ཏུ་ཡང་ཐོས་པར་མི་འགྱུར་ན། འབྲས་བུ་སྨིན་པར་ལྟ་ག་ལ་འགྱུར། གང་དང་གང་དུ་སྐྱེས་པ་དེ་དང་དེར་
སྐྱེ་བ་དྲན་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་
བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་
གཟུངས་རྟོག་པ་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་སརྦྦ་དུརྒ་ཏི་པ་རི་ཤོ་དྷ་ནི་ཨུཥྞཱི་ཥ་བི་ཛ་ཡ་ནཱ་མ་དྷཱ་ར་ཎི། བོད་སྐད་དུ། འཕགས་པ་ངན་འགྲོ་ཐམས་
ཅད་ཡོངས་སུ་སྦྱོང་བ་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་ལྷའི་བུ་ཤིན་ཏུ་
བརྟན་པ་ཞེས་བྱ་བ་ཞིག་སུམ་ཅུ་རྩ་གསུམ་གྱི་ལྷ་རྣམས་ཀྱི་ནང་ཆོས་བཟང་ལྷའི་མདུན་ས་ན་གནས་ཏེ། ལྷའི་གཞལ་ཡས་ཁང་ཆེན་པོ་ན་ལྷའི་ལོངས་སྤྱོད་ཆེན་པོ་དང༌། ལྷའི་བུ་མོའི་
ཚོགས་ཆེན་པོས་བསྐོར་ནས་རྩེ་དགའ་ཞིང་དགའ་མགུར་སྤྱོད་དེ། དེ་ལྷའི་ལོངས་སྤྱོད་མྱོང་བ་ལས་མཚན་མོ་སྒྲ་ཞིག་ཐོས་པ། ལྷའི་བུ་ཤིན་ཏུ་བརྟན་པ་ཞག་བདུན་གྱི་ཉིན་པར་


90-1-212a


འཆི་བའི་དུས་བྱེད་དེ། དེ་འཆི་བའི་དུས་བྱས་ནས་ཀྱང་འཛམ་བུའི་གླིང་དུ་སྐྱེས་ཏེ། དེར་ཡང་འགྲོ་བ་བདུན་པོ་མྱོང་བར་འགྱུར་རོ། །འགྲོ་བ་བདུན་པོ་མྱོང་ནས་སེམས་
ཅན་དམྱལ་བར་སྐྱེ་བར་འགྱུར་རོ། །བརྒྱ་ལ་ནམ་ཞིག་མིར་སྐྱེས་པར་གྱུར་ན་ཡང་དེར་དབུལ་པོར་འགྱུར་ཞིང་དམུས་ལོང་དུ་འགྱུར་རོ། །ཞེས་དེས་ཐོས་སོ། །དེ་ནས་ལྷའི་བུ་དེས་སྒྲ་དེ་
ཐོས་ནས་འཇིག་སྐྲག་སྡངས་ཏེ་སྤུ་ཟིང་ཞེས་བྱེད་པར་གྱུར་ནས་དེས་རིངས་པ་རིངས་པར་ལྷའི་དབང་པོ་བརྒྱ་བྱིན་ག་ལ་བ་དེར་སོང་སྟེ་ཕྱིན་ནས་དེ་ནས་ལྷའི་དབང་པོ་བརྒྱ་བྱིན་གྱི་
རྐང་པ་ལ་ཕྱག་འཚལ་ཏེ་བརྟབས་པར་སྨྲ་ཞིང་དེ་ཀྱི་ཧུད་ཀྱི་ཧུད་ཅེས་སྨྲེ་སྔགས་འདོན་བཞིན་དུ་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །ལྷའི་དབང་པོ། གསན་དུ་གསོལ།།
ལྷའི་དབང་པོ། བདག་དེང་ལྷའི་བུ་མོའི་ཚོགས་ཀྱིས་བསྐོར་ཏེ་ལྷའི་ལོངས་སྤྱོད་ཀྱི་དགའ་བས་རྩེ་ཞིང་བདེ་བ་མྱོང་བ་ལས་སྒྲ་ཞིག་ཐོས་པ། ལྷའི་བུ་ཤིན་ཏུ་བརྟན་པ་ཞག་བདུན་ན་འཆི་བའི་
དུས་བྱེད་པར་འགྱུར་ཏེ། འཛམ་བུའི་གླིང་དུ་སྐྱེ་བར་འགྱུར་རོ། །དེར་ཡང་འགྲོ་བ་བདུན་མྱོང་ནས་སེམས་ཅན་དམྱལ་བར་སྐྱེ་བར་འགྱུར་རོ། །བརྒྱ་ལ་ནམ་ཞིག་མིར་སྐྱེས་པར་གྱུར་ན་ཡང་
དེར་དེ་དབུལ་པོར་འགྱུར་ཞིང་དམུས་ལོང་དུ་ཡང་འགྱུར་རོ། །ཞེས་ཐོས་ན། ལྷའི་དབང་པོ། དེ་ལ་བདག་གིས་ཇི་ལྟར་བསྒྲུབ་པར་བགྱི། དེ་ནས་ལྷའི་དབང་པོ་བརྒྱ་བྱིན་གྱིས་ལྷའི་བུ་

90-1-212b


ཤིན་ཏུ་བརྟན་པའི་ཚིག་དེ་ཐོས་ནས་ཤིན་ཏུ་ངོ་མཚར་དུ་འཛིན་པར་འགྱུར་ཏེ། ལྷའི་བུ་འདིས་འགྲོ་བ་བདུན་པོ་གང་དག་མྱོང་བར་འགྱུར་སྙམ་དུ་སེམས་ཤིང་ཅང་མི་སྨྲ་བར་འདུག་པ་དང༌།
འགྲོ་བ་བདུན་ནི། ཕག་གི་སྐྱེ་གནས་དང༌། ཁྱི་དང༌། ཝ་དང༌། སྤྲེའུ་དང༌། སྦྲུལ་གདུག་པ་དང༌། བྱ་རྒོད་དང༌། བྱ་ཁྭ་སྟེ། འགྲོ་བ་བདུན་པོ་དེ་དག་ཤིན་ཏུ་མི་གཙང་བ་ཟ་བ་མྱོང་བར་འགྱུར་བ་མཐོང་
ངོ༑ །དེ་ནས་ལྷའི་དབང་པོ་བརྒྱ་བྱིན་གྱིས་འགྲོ་བ་བདུན་པོ་དེ་དག་མཐོང་ནས་འདི་སྙམ་དུ་ཨེ་མ་ལྷའི་བུ་འདི་སྡུག་བསྔལ་མི་བཟོད་པ་ཆེན་པོ་མྱོང་བར་འགྱུར་ན། དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་མ་གཏོགས་པར་དེའི་སྐྱབས་དང༌། རྟེན་དང༌། དཔུང་གཉེན་དུ་འགྱུར་བ་སུ་ཡོད་སྙམ་དུ་བསམས་སོ། །དེ་ནས་ལྷའི་དབང་པོ་བརྒྱ་བྱིན་ནུབ་མོ་དེའི་
སྲོད་ལ་སྤོས་དང༌། མེ་ཏོག་དང༌། བདུག་པ་སྣ་ཚོགས་དང༌། གོས་དང༌། རྒྱན་སྣ་ཚོགས་ལ་སོགས་པ་ཁྱེར་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་
ཞབས་ལ་མགོ་བོས་ཕྱག་འཚལ་ཏེ་ལན་བདུན་བསྐོར་བ་བྱས་ནས་མཆོད་པ་ཆེན་པོ་བྱས་ཏེ་བཅོམ་ལྡན་འདས་ཀྱི་སྤྱན་སྔར་འདུག་ནས་ལྷའི་བུ་ཤིན་ཏུ་བརྟན་པའི་འགྲོ་བ་བདུན་པོ་དག་
བཅོམ་ལྡན་འདས་ལ་ཞིབ་ཏུ་གསོལ་ཏོ། །ལྷའི་དབང་པོ་བརྒྱ་བྱིན་གྱིས་འགྲོ་བ་བདུན་པོ་དེ་དག་གསོལ་མ་ཐག་ཏུ་དེ་ནས་བཅོམ་ལྡན་འདས་ཀྱི་གཙུག་ཏོར་ནས་འོད་ཟེར་སྣ་ཚོགས་བྱུང་

90-1-213a


སྟེ༑ དེས་ཕྱོགས་བཅུའི་འཇིག་རྟེན་གྱི་ཁམས་ཀྱི་གནས་ཐམས་ཅད་ཀུན་ནས་སྣང་བར་བྱས་ཏེ་སླར་ལོག་ནས་བཅོམ་ལྡན་འདས་ཀྱི་ཞལ་གྱི་སྒོར་ཞུགས་སོ། །དེ་ནས་
བཅོམ་ལྡན་འདས་ཀྱིས་འཛུམ་པ་མཛད་ནས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ། །ལྷའི་དབང་པོ། གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་དེ་བཞིན་
གཤེགས་པས་སྤྱི་བོ་ནས་དབང་བསྐུར་བ། ངན་འགྲོ་ཐམས་ཅད་ཡོངས་སུ་སྦྱོང་བ། སྒྲིབ་པ་དང་སྡུག་བསྔལ་བར་སྐྱེ་བ་ཐམས་ཅད་འཇིག་པར་བྱེད་པ། སེམས་ཅན་དམྱལ་བ་དང༌།
བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་ཐམས་ཅད་ཡོངས་སུ་སྦྱོང་བ། བདེ་འགྲོའི་ལམ་དུ་འཇོག་པ་ཡོད་དེ། ལྷའི་དབང་པོ། དེ་ལྟ་བས་ན་གཙུག་ཏོར་རྣམ་པར་རྒྱལ་བ་
ཞེས་བྱ་བའི་གཟུངས་ངན་འགྲོ་ཐམས་ཅད་ཡོངས་སུ་སྦྱོང་བ་ཐོས་མ་ཐག་ཏུ་སྒྲིབ་པར་འགྱུར་བའི་སྡུག་བསྔལ་གྱི་རང་བཞིན་སྣ་ཚོགས་ཤིན་ཏུ་མང་པོ་འཇིག་པར་བྱེད་དོ། །སྐྱེ་བ་
ཡོངས་སུ་དག་པའི་རྒྱུད་ཐོབ་པར་འགྱུར་རོ། །ཚེ་རབས་ཐམས་ཅད་དུ་ཡང་ཚེ་རབས་དྲན་པར་འགྱུར་རོ། །སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་འགྱུར་རོ། །ལྷའི་འཇིག་
རྟེན་ནས་ལྷའི་འཇིག་རྟེན་དུ་འགྲོ་བར་འགྱུར་ཏེ། ལྷའི་གནས་སུམ་ཅུ་རྩ་གཉིས་ཀྱི་བར་དུ་འགྲོ་བར་འགྱུར་རོ། །ལྷའི་དབང་པོ། དེ་བརྗོད་མ་ཐག་ཏུ་ཚེ་ཟད་པ་ཡང་ཚེ་ཕྱིར་ནུར་བར་

90-1-213b


འགྱུར་བའི་ལས་ཐོབ་པར་འགྱུར་རོ། །ལུས་དང་ངག་དང་ཡིད་ཀྱི་ལས་ཡོངས་སུ་དག་པ་བསགས་པ་བདེ་བར་རེག་པ་ལ་གནས་པས་གནས་པར་འགྱུར་རོ། །དེ་བཞིན་གཤེགས་པ་ཐམས་
ཅད་ཀྱང་དེ་ལ་གཟིགས་སོ། །དེ་དག་དེ་ལ་རྟག་ཏུ་རྒྱུན་མི་འཆད་པར་སྲུང་བ་དང༌། བསྐྱབ་པ་དང༌། སྦ་བར་མཛད་པར་འགྱུར་རོ། །བྱང་ཆུབ་སེམས་དཔའ་ཐམས་ཅད་ཀྱང་དེ་ལ་སེམས་པར་
འགྱུར། བརྗོད་པ་ཙམ་གྱིས་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་དང༌། ཡི་དྭགས་ཀྱི་ཡུལ་ཐམས་ཅད་སྐེམ་པར་འགྱུར། རྣམ་པར་འཇིག་པར་
འགྱུར། རྣམ་བར་འཐོར་བར་འགྱུར། རྣམ་པར་སེལ་བར་འགྱུར། སྟོང་པར་འགྱུར་རོ། །དེ་ལྟར་དེ་ལ་སངས་རྒྱས་ཀྱི་ཞིང་ཐམས་ཅད་དང༌། ལྷའི་གནས་ཐམས་ཅད་དང༌། བྱང་ཆུབ་སེམས་
དཔའི་གནས་ཐམས་ཅད་ཀྱི་སྒོ་རྣམས་ཕྱེ་བར་འགྱུར་རོ། །དེ་གང་འདོད་པ་དེར་འཇུག་པར་འགྱུར་རོ། །དེ་ནས་བཅོམ་ལྡན་འདས་ལ་ལྷའི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་
ཏོ། །བཅོམ་ལྡན་འདས། གཟུངས་དེ་བཀའ་སྩལ་དུ་གསོལ། སེམས་ཅན་ཐམས་ཅད་ཀྱི་སྲོག་ལ་སྨན་གདགས་པ་བཤད་དུ་གསོལ། དེ་ནས་བཅོམ་ལྡན་འདས་ཀྱིས་ལྷའི་དབང་བོ་
བརྒྱ་བྱིན་གྱིས་གསོལ་བ་བཏབ་པ་མཁྱེན་ནས་གཟུངས་འདི་དག་བཀའ་སྩལ་ཏོ། །ཨོཾ་ན་མོ་བྷ་ག་བ་ཏེ་སརྦྦ་ཏྲཻ་ལོཀྱ་པྲ་ཏི་པཾ་ཤིཥྚཱ་ཡ་བུདྡྷ་ཡ་ཏེ་ན་མཿ། ཏདྱ་ཐཱ། ཨོཾ་བྷྲཱུཾ་བྷྲཱུཾ་བྷྲཱུཾ། ཤོ་

90-1-214a


དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ཨ་ས་མ་ས་མནྟ་ཨ་བ་བྷཱ་ས་སྥ་ར་ཎ་ག་ཏི། ག་ག་ན་སྭ་བྷཱ་བ་བི་ཤུདྡྷེ། ཨ་བྷི་ཥིཉྩནྟུ་མཾ། སརྦྦ་ཏ་ཐཱ་ག་ཏཱཿ
སུ་ག་ཏ་བ་ར་བ་ཙ་ན། ཨ་མྲྀ་ཏ་ཨ་བྷི་ཥེཀྵཻ་ར། མ་ཧཱ་མུ་དྲ། མནྡྲ་པ་དཻཿཨཱ་ཧ་ར་ཨཱ་ཧ་ར། མ་མ་ཨཱ་ཡུཿསནྡྷཱ་ར་ཎི། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ག་ག་ན་སྭ་བྷཱ་
བ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་རསྨི་སཾ་ཙོ་དི་ཏེ། སརྦྦ་ཏ་ཐཱ་ག་ཏ་ཨ་བ་ལོ་ཀི་ནི། ཥཊྥཱ་རཾ་མི་ཏཱ་པ་རི་པཱུ་ར་ཎི། སརྦྦ་ཏ་ཐཱ་ག་ཏ་མཱ་ཏེ་ད་ཤ་བྷཱུ་མི་པྲ་ཏིཥྛི་ཏེ། སརྦྦ་ཏ་
ཐཱ་ག་ཏཱ་ཧྲི་ད་ཡ་ཨ་དྷིཥྛཱ་ན་ཨ་དྷིཥྛི་ཏེ། མུ་དྲེ་མུ་དྲེ། མཧཱ་མུ་དྲེ། བཛྲ་ཀཱ་ཡ་སཾ་ཧ་ཏ་ན། པ་རི་ཤུདྡྷེ། སརྦྦ་ཀརྨ་ཨཱ་བ་ར་ཎ་བི་ཤུདྡྷེ། པྲ་ཏི་ནི་བརྡ་ཡ། མ་མ་ཨཱ་ཡུར་བི་ཤུདྡྷེ། སརྦྦ་
ཏ་ཐཱ་ག་ཏཱ་ས་མ་ཡ་ཨ་དྷིཥྛཱ་ན་ཨ་དྷིཥྛི་ཏེ། ཨོཾ་མུ་ནེ་མུ་ནི། མ་ཧཱ་མུ་ནི། བི་མུ་ནི་བི་མུ་ནི། མཧཱ་བི་མུ་ནི། མ་ཏི་མ་ཏི། མ་ཧཱ་མ་ཏི། མ་མ་ཏི། སུ་མ་ཏི། ཏ་ཐཱ་ག་ཏཱ། བྷཱུ་ཏ་ཀོ་ཊི། པ་རི་ཤུདྡྷེ་
བི་སྥུ་ཊ། ཤུདྡྷེ་ཤུདྡྷེ། ཧེ་ཧེ། ཛ་ཡ་ཛ་ཡ། བི་ཛ་ཡ་བི་ཛ་ཡ། སྨ་ར་སྨ་ར། སྥ་ར་སྥ་ར། སྥཱ་ར་ཡ་སྥཱ་ར་ཡ། སརྦྦ་བུདྡྷཱ་ཨ་དྷིཥྛཱ་ན་ཨ་དྷིཥྛཱི་ཏེ། ཤུདྡྷེ་ཤུདྡྷེ། བུདྡྷེ་བུདྡྷེ། བཛྲེ་བཛྲེ་
མ་ཧཱ་བཛྲེ། སུ་བཛྲེ། བཛྲ་གརྦྷེ། ཛ་ཡ་གརྦྷེ། བི་ཛ་ཡ་གརྦྷེ། བཛྲ་ཛྭཱ་ལ་གརྦྷེ། བཛྲ་ཨུད་བྷ་བ། བཛྲ་སཾ་བྷ་བེ། བཛྲེ་བིཛྲཱ་ནི། བཛྲམྦྷ་བནྟུ། མ་མ་ཤི་རཱི་རཾ་སརྦ་སཏྭཱ་ནཱཉྩ་ཀཱ་ཡ་པ་རི་


90-1-214b


ཤུདྡྷིར་བྷྲ་བ་ཏུཾ། ས་དཱ་མེ་སརྦྦ་ག་ཏི་པ་རི་ཤུདྡྷི་ཤྩ། སརྦྦ་ཏ་ཐཱ་ག་ཏཱ་ཤྩ་མཱཾ་ས་མ་ཤྭ་ས་ཡནྟུ། བུདྷྱ་བུདྷྱ། སིདྷྱ་སིདྷྱ། བོ་དྷ་ཡ་བོ་དྷ་ཡ། བི་བོ་དྷ་ཡ་བི་བོ་དྷ་ཡ། མོ་ཙ་ཡ་མོ་ཙ་ཡ། བི་
མོ་ཙ་ཡ་བི་མོ་ཙ་ཡ། ཤོ་དྷ་ཡ་ཤོ་དྷ་ཡ། པི་ཤོ་དྷ་ཡ་བི་ཤོ་དྷ་ཡ། ས་མནྟུ། མོ་ཙ་ཡ་མོ་ཙ་ཡ། ས་མནྟ་རསྨི་པ་བི་ཤུདྡྷེ། སརྦྦ་ཏ་ཐཱ་ག་ཏཱ་ཧྲི་ད་ཡ་ཨ་དྷིཥྛཱ་ན་ཨ་དྷིཥྛཱི་ཏེ། མུ་དྲེ་
མུ་དྲེ༑ མ་ཧཱ་མུ་དྲེ་མ་ཧཱ་མུ་དྲེ་མནྡྲཱ་པ་དཻཿསྭཱཧཱ། ལྷའི་དབང་པོ། གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས། ངན་འགྲོ་ཐམས་ཅད་ཡོངས་སུ་སྦྱོང་བ། སྡིག་པ་དང༌། ལས་དང༌།
སྒྲིབ་པ་ཐམས་ཅད་རྣམ་པར་སྦྱོང་བ། བདེ་འགྲོའི་ལམ་ཐམས་ཅད་དུ་འགྲོ་བ་དང༌། ངན་འགྲོ་ཐམས་ཅད་རྣམ་པར་འཇིག་པར་བྱེད་པ་འདི་ནི། སངས་རྒྱས་བཅོམ་ལྡན་འདས་གངྒཱའི་
ཀླུང་འབུམ་ཕྲག་བྱེ་བ་ཕྲག་བརྒྱད་ཅུ་རྩ་བརྒྱད་ཀྱི་བྱེ་མ་སྙེད་དག་གིས་གསུངས་པ། བྱིན་གྱིས་བརླབས་པ། རྗེས་སུ་ཡི་རང་བར་མཛད་པ། དེ་བཞིན་གཤེགས་པ་ཐམས་ཅད་ཀྱི་ཡེ་
ཤེས་ཀྱི་ཕྱག་རྒྱས་བཏབ་པ་སྟེ། སེམས་ཅན་ཐམས་ཅད་བདེ་འགྲོར་འགྲོ་བར་བྱ་བ་དང༌། ངན་འགྲོར་ལྷུང་བ་རྣམས་བཟློག་པ་དང༌། སེམས་ཅན་དམྱལ་བ་དང༌། དུད་འགྲོའི་སྐྱེ་གནས་
དང༌། གཤིན་རྗེའི་འཇིག་རྟེན་ལ་སོགས་པ་སྡུག་བསྔལ་གྱི་གནས་ཐམས་ཅད་དུ་སྡུག་བསྔལ་ཞིང་ཉམ་ང་བར་གྱུར་པ་རྣམས་དང༌། སྡུག་བསྔལ་གྱི་རྒྱ་མཚོར་ལྷུང་བའི་སེམས་ཅན་རྣམས་

90-1-215a


རྣམ་པར་གྲོལ་བར་བྱ་བའི་ཕྱིར་གསུངས་པའོ། །དེ་བཞིན་དུ་སེམས་ཅན་ཚེ་ཐུང་ཞིང་སྐལ་བ་ཆུང་བ་དང༌། སྨད་པ་དང༌། བསམ་པ་ཉམས་པ་དང༌། སེམས་ཅན་
ལམ་ལས་ཉམས་པ་རྣམས་ཀྱི་དོན་དུ་གཟུངས་འདི་འཛམ་བུའི་གླིང་དུ་བཞག་གོ །ལྷའི་དབང་པོ། ཁྱོད་ཀྱིས་གཟུངས་འདི་ཟུངས་ལ་ལྷའི་བུ་ཤིན་ཏུ་བརྟན་པ་ལ་སྒྲོགས་ཤིག །
བསྒྲགས་ནས་ཀྱང་གདོན་པ་དང༌། ཁ་ཏོན་དུ་བྱ་བ་དང༌། བསམ་པ་དང༌། བསྒོམ་པ་དང༌། དྲན་པར་བྱ་བ་དང༌། མཆོད་པ་དང༌། གཟུང་བ་དང༌། ཀུན་ཆུབ་པར་བྱ་བ་ལ་དེ་སྦྱོར་བར་
གྱིས་ཤིག་དང༌། དེ་ལྟར་ལྷའི་གནས་ཐམས་ཅད་ན་འཁོད་པའི་ལྷའི་བུ་རྣམས་དང༌། འཛམ་བུའི་གླིང་པའི་སེམས་ཅན་རྣམས་ཀྱི་དོན་དང༌། ཕན་པ་དང༌། བདེ་བའི་ཕྱིར་གཟུངས་ཀྱི་
ཕྱག་རྒྱ་དང༌། གསང་སྔགས་འདི་དག་ཁྱོད་ལ་གཏད་དོ། །དེའི་ཕྱིར་ལྷའི་དབང་པོ་ཁྱོད་ཀྱིས་གཟུང་བར་བྱའོ། །ལྷའི་དབང་པོ། གཟུངས་འདི་ཐོས་མ་ཐག་ཏུ་བསྐལ་པ་བརྒྱ་སྟོང་
དུ་བསགས་པའི་ལས་ཀྱི་སྒྲིབ་པ་ཡོངས་སུ་བྱང་བར་འགྱུར་རོ། །སྐྱེ་བར་སྐྱེ་བ་རྣམ་པ་སྣ་ཚོགས་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་
རྟེན་དང༌། ཡི་དྭགས་ཀྱི་ཡུལ་དང༌། ལྷ་མ་ཡིན་གྱི་རིས་དང༌། འདི་ལྟ་སྟེ། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། སྲུལ་པོ་དང༌། ལུས་སྲུལ་པོ་དང༌། ཁྱི་

90-1-215b


དང༌། རུས་སྦལ་དང༌། སྦྲུལ་དང༌། གཅན་གཟན་ཁྲོ་བོ་དང༌། བྱ་དང༌། སྦྲང་བུ་དང༌། སྦྲང་མ་དང༌། སྡིག་སྦྲུལ་དང༌། གྲོག་སྦུར་ལ་སོགས་པའི་སྲོག་ཆགས་ཀྱི་རིགས་སུ་ཕྱིས་མི་སྐྱེ་བར་
ཤེས་པར་བྱའོ། །གཞན་དུ་ན་དེ་བཞིན་གཤེགས་པ་དང་ཕྲད་པ་དང༌། བྱང་ཆུབ་སེམས་དཔའི་རིགས་སུ་སྐྱེ་བ་ནི། མ་གཏོགས་སོ། །དེ་རིགས་ཆེན་པོ་འདི་ལྟ་སྟེ། བྲམ་ཟེའི་རིགས་
ཤིང་སཱ་ལ་ཆེན་པོ་ལྟ་བུའམ། རྒྱལ་རིགས་ཤིང་སཱ་ལ་ཆེན་པོ་ལྟ་བུའམ། ཚོང་དཔོན་གྱི་རིགས་ཤིང་སཱ་ལ་ཆེན་པོ་ལྟ་བུར་སྐྱེའོ་ཞེས་ད་སྨྲའོ། །ལྷའི་དབང་པོ། དེ་ལྟར་ན་
གཟུངས་འདིའི་མཐུས་བྱང་ཆུབ་ཀྱི་སྙིང་པོ་ལ་མཐར་ཐུག་གི་བར་དུ་སྐྱེ་བ་ཡོངས་སུ་དག་པ་ཆེན་པོ་འཐོབ་སྟེ། ལྷའི་དབང་པོ། གཟུངས་འདི་ནི། དེ་ལྟར་མཐུ་ཆེ་སྟེ། ལྷའི་དབང་པོ་
གཟུངས་འདི་ནི། དེ་ལྟར་མཐུ་ཆེ་བ། ཕན་ཡོན་ཆེ་བ། མཐུ་སྟོབས་ཆེ་བ། དགེ་ཞིང་ཤིས་པ་ཡིན་ཏེ། ལྷའི་དབང་པོ། སེམས་ཅན་རྣམས་ཀྱི་དོན་གྱི་ཕྱིར་གཙུག་ཏོར་རྣམ་པར་
རྒྱལ་བ་ཞེས་བྱ་བའི་གཟུངས་ངན་འགྲོ་ཐམས་ཅད་ཡོངས་སུ་སྦྱོང་བ་འདི་བཞག་གོ །འདི་ལྟ་སྟེ། དཔེར་ན། ནོར་བུ་རིན་པོ་ཆེ་ཉི་མའི་སྙིང་པོ་ཤིན་ཏུ་དྲི་མ་མེད་པ་ནམ་མཁའ་ལྟར་ཡོངས་
སུ་དག་པ་འོད་གསལ་བ་ནི། འོད་ཟེར་གྱི་སྣང་བས་འབར་ཞིང་འདུག་གོ །ལྷའི་དབང་པོ། དེ་བཞིན་དུ་སེམས་ཅན་དེ་ཡང་གོས་པ་མེད་པར་ཤེས་པར་བྱའོ། །འདི་ལྟ་སྟེ། དཔེར་


90-1-216a


ན༑ འཛམ་བུའི་ཆུ་བོའི་གསེར་ནི། དྲི་མ་མེད་པ། ཤིན་ཏུ་ཡོངས་སུ་དག་པ། ཤིན་ཏུ་མཉེན་པ། ཤིན་ཏུ་སྡུག་པའོ། །ལྷའི་དབང་པོ། དེ་བཞིན་དུ་སེམས་
ཅན་དེ་ཡང་ཤིན་ཏུ་ཡོངས་སུ་དག་པར་རིག་པར་བྱ་སྟེ། ཚེ་རབས་གཞན་དུ་ཡང་དེ་བཞིན་དུ་སྐྱེ་བར་འགྱུར་རོ། །ལྷའི་དབང་པོ། གང་ན་གཟུངས་འདི་རབ་ཏུ་སྟོན་པ་དང༌། བྱེ་བྲག་
ཏུ་ན་ཡི་གེར་འདྲིར་འཇུག་པ་དང༌། འཛིན་པ་དང༌། ཀློག་པ་དང༌། གདོན་པ་དང༌། ཁ་ཏོན་དུ་བྱེད་པ་དང༌། མཆོད་པ་དང༌། ཀུན་ཆུབ་བར་བྱེད་པ་དང༌། ཉན་པ་དང༌། འཛིན་པར་འགྱུར་
བ་དེར་འགྲོ་བ་ཐམས་ཅད་ཡོངས་སུ་དག་བར་འགྱུར། སེམས་ཅན་དམྱལ་བ་ཐམས་ཅད་རྒྱུན་ཆད་པར་འགྱུར་རོ། །ལྷའི་དབང་པོ། གཟུངས་འདི་ཡི་གེར་བྲིས་ཏེ་རྒྱལ་མཚན་གྱི་རྩེ་
མོར་གཞག་པར་བྱ། རི་མཐོན་པོའམ། ཁང་པ་མཐོན་པོའམ། མཆོད་རྟེན་གྱི་སྲོག་ཤིང་གི་སྟེང་དུ་གཞག་པར་བྱའོ། ལྷའི་དབང་པོ། དགེ་སྦྱོང་ངམ། དགེ་སློང་མའམ། དགེ་
བསྙེན་ནམ། དགེ་བསྙེན་མའམ། དེ་ལས་གཞན་པའི་རིགས་ཀྱི་བུའམ། རིགས་ཀྱི་བུ་མོ་གང་གིས་རྒྱལ་མཚན་གྱི་རྩེ་མོར་བཞག་པ་མཐོང་ངམ། དེ་དང་དེ་ཉེ་བར་གནས་པར་
གྱུར་ན། ཐ་ན་དེའི་གྲིབ་མས་ཕོག་གམ། དེའི་རྡུལ་རླུང་གིས་བཏབ་པས་ཕོག་ན་ཡང་ལྷའི་དབང་པོ། སེམས་ཅན་དེ་ལ་སྡིག་པ་ཐམས་ཅད་དང༌། ངན་འགྲོར་འགྲོ་བའི་འཇིགས་

90-1-216b


པ་ཐམས་ཅད་མི་འབྱུང་ངོ༌། །སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་དང༌། ཡི་དྭགས་དང༌། ལྷ་མ་ཡིན་གྱི་རིས་ཐམས་ཅད་དུ་མི་སྐྱེ་བར་འགྱུར་
རོ༑ ༑ལྷའི་དབང་པོ། སེམས་ཅན་དེ་ནི། དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་རིག་པར་བྱའོ། །
ལྷའི་དབང་པོ། མཆོད་པ་དང༌། རིམ་གྲོ་བྱེད་ཅིང་མེ་ཏོག་དང༌། བདུག་པ་དང༌། སྤོས་དང༌། མེ་ཏོག་ཕྲེང་བ་དང༌། བྱུག་པ་དང༌། གདུགས་དང༌། རྒྱལ་མཚན་དང༌། བ་དན་དང༌། རྒྱན་
རྣམས་ཀྱིས་བརྒྱན་པར་བྱེད་པ་དང༌། ལམ་གྱི་བཞི་མདོར་མཆོད་རྟེན་བྱས་ཏེ་གཟུངས་འདི་བཞག་པ་ལ་ཐལ་མོ་སྦྱོར་བའམ། ཕྱག་འཚལ་བའམ། བསྐོར་བ་བྱེད་པ་ལྟ་ཅི་སྨོས་ཏེ། ལྷའི་
དབང་པོ། སེམས་ཅན་དེ་ནི། སེམས་ཅན་ཆེན་པོར་རིག་པར་བྱའོ། །དེ་བཞིན་གཤེགས་པའི་སྲས་སུ་རིག་པར་བྱའོ། །ཆོས་ཀྱི་གནས་སུ་རིག་པར་བྱའོ། །དེ་བཞིན་གཤེགས་པའི་
མཆོད་རྟེན་དུ་རིག་པར་བྱའོ། །དེ་ནས་ཆོས་ཀྱི་རྒྱལ་པོ་གཤིན་རྗེ་ནུབ་མོ་ནམ་ལངས་ནས་བཅོམ་ལྡན་འདས་ག་ལ་བ་དེར་སོང་སྟེ་བཅོམ་ལྡན་འདས་ལ་ལྷའི་མེ་ཏོག་དང༌། གོས་དང༌།
རྒྱན་ལ་སོགས་པས་མཆོད་པ་དང༌། བསྟི་སྟང་བྱས་ནས་དེས་བཅོམ་ལྡན་འདས་ལ་ལན་བདུན་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་ལ་གཏུགས་ནས་འདི་སྐད་ཅེས་གསོལ་

90-1-217a


ཏོ༑ ༑བཅོམ་ལྡན་འདས། གཟུངས་འདི་ནི། མཐུ་ཆེ་ཞིང་ཕན་ཡོན་ཆེ་བ་ལགས་ཏེ། བཅོམ་ལྡན་འདས། བདག་ཀྱང་རྟག་ཏུ་རྒྱུན་མི་འཆད་པར་
སེམས་ཅན་དེའི་སླད་བཞིན་དུ་འབྲང་ཞིང་ཀུན་ཏུ་བསྲུང་བ་དང༌། ཡོངས་སུ་བསྐྱབ་པའི་སླད་དུ་གནས་པར་བགྱིའོ། །སེམས་ཅན་དམྱལ་བ་ཐམས་ཅད་ལས་དེ་བཟློག་པར་བགྱིའོ། །
བཅོམ་ལྡན་འདས། བདག་ནི། བྱས་པ་གཟོ་བར་བགྱིད་ཅིང་བྱས་པ་མི་གཟོ་བར་མི་བགྱིད་དོ། །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་ལ་ལན་གསུམ་བསྐོར་བ་
བྱས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་འདིའི་ཆོ་ག་ཞིབ་མོ་དང༌། བགྱི་བའི་ཆོ་གའི་ཚུལ་རྒྱས་པར་བཤད་དུ་གསོལ། དེ་ནས་
བཅོམ་ལྡན་འདས་ཀྱིས་རྒྱལ་པོ་ཆེན་པོ་བཞི་པོ་དག་ལ་འདི་སྐད་ཅེས་བཀའ་སྩལ་ཏོ། །ཉོན་ཅིག་དང་གཟུངས་འདིའི་བྱ་བའི་ཚུལ་བཤད་པར་བྱའོ། །སེམས་ཅན་ཚེ་ཐུང་
བའི་དོན་གྱི་ཕྱིར་རིགས་ཀྱི་བུའམ། རིགས་ཀྱི་བུ་མོས་ཚེས་བཅོ་ལྔའི་ཟླ་བ་ཉ་ལ་ཁྲུས་བྱས་ཏེ་ལན་སྟོང་རྩ་བརྒྱད་བཟླས་བརྗོད་བྱས་ན། ངེས་སེམས་ཅན་ཚེ་ཟད་པ་དེའི་ཚེ་ཕྱིར་
ནུར་ནས་ནད་ཐམས་ཅད་དང་བྲལ་བར་འགྱུར་རོ། །སྒྲིབ་པ་ཐམས་ཅད་རྣམ་པར་དག་པ་ཐོབ་པར་འགྱུར་རོ། །སེམས་ཅན་དམྱལ་བ་ལ་སོགས་པ་ངན་འགྲོ་ཐམས་ཅད་ལས་

90-1-217b


ཡོངས་སུ་ཐར་པར་འགྱུར་རོ། །ཐ་ན་དུད་འགྲོའི་སྐྱེ་གནས་སུ་སོང་བའི་སྲོག་ཆགས་བྱའི་རྣ་ལམ་དུ་གཟུངས་འདིའི་སྒྲ་བསྒྲག་པར་བྱ་སྟེ། དེས་ནི། དེའི་ངན་འགྲོའི་ཐ་མ་ཡིན་པར་རིག་པར་
བྱའོ༑ ༑གང་ཞིག་ནད་ཆེན་པོས་བཏབ་སྟེ་སྨན་པ་ཐམས་ཅད་ཀྱིས་བྱེ་བྲག་མ་ཕྱེ་བ་དེ་ཡང་ནད་དེ་ལས་ཡོངས་སུ་ཐར་པར་འགྱུར་རོ། །དེའི་ངན་འགྲོར་སྐྱེ་བ་ཐམས་ཅད་ཀྱང་རྒྱུན་ཆད་པར་
འགྱུར་རོ། །ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །དེ་ཉིད་དེའི་མངལ་གྱི་གནས་ཐ་མ་ཡིན་པར་རིག་པར་བྱའོ། །གང་དང་གང་དུ་སྐྱེས་པ་དེ་དང་
དེར་པདྨའི་སྙིང་པོ་ཁོ་ན་ལས་བརྫུས་ཏེ་སྐྱེ་བར་འགྱུར་རོ། །ཚེ་རབས་ཐམས་ཅད་དུ་ཡང་ཚེ་རབས་དྲན་པར་འགྱུར་རོ། །སེམས་ཅན་སྡིག་པ་བྱེད་པ་གང་དག་ཤི་བའི་དུས་བྱས་པ་དེ་དག་
གི་དོན་དུ་གཟུངས་ཡུངས་ཀར་དག་ལ་ལན་ཉི་ཤུ་རྩ་གཅིག་ཡོངས་སུ་བརྗོད་དེ། དེ་དག་གི་རུས་གོང་རྣམས་ཀྱི་སྟེང་དུ་གཏོར་ན། དེ་དག་དམྱལ་བའམ། དུད་འགྲོའི་སྐྱེ་གནས་སམ།
གཤིན་རྗེའི་འཇིག་རྟེན་ནམ། ཡི་དྭགས་སམ། དེ་ལས་གཞན་ངན་འགྲོ་རྣམས་སུ་སྐྱེས་པར་གྱུར་ཀྱང་རུང་སྟེ། དེ་དག་གཟུངས་འདིའི་མཐུས་ངན་འགྲོ་དེ་དག་ལས་ཐར་པར་འགྱུར་
རོ༑ ༑དེ་དག་ལས་ཐར་ནས་ཀྱང་ལྷར་སྐྱེ་བར་འགྱུར་རོ། །སུ་ཞིག་འདི་ཉིན་གཅིག་བཞིན་དུ་ལན་ཉི་ཤུ་རྩ་རེ་རེ་ཡོངས་སུ་བརྗོད་པ་དེ་འཇིག་རྟེན་མང་པོའི་མཆོད་པའི་འོས་སུ་འགྱུར་རོ། །

90-1-218a


ཚེ་རིང་བར་འགྱུར་རོ། །བདེ་བ་མྱོང་བར་འགྱུར་རོ། །རྟག་ཏུ་སྤྲོ་བ་དང་ལྡན་པ་དང་༑ མྱ་ངན་ལས་འདས་པ་ཆེན་པོ་ཐོབ་པར་འགྱུར་རོ། །ཤི་འཕོས་ནས་ཀྱང་
འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །དེ་ནས་ཀྱང་སངས་རྒྱས་ཀྱི་ཞིང་ཐ་དད་པ་སྣ་ཚོགས་སུ་འགྲོ་པར་འགྱུར་རོ། །དེར་ཡང་དེ་བཞིན་གཤེགས་པ་ཐམས་ཅད་དང་ཕྲད་
པར་འགྱུར། །དེ་བཞིན་གཤེགས་པ་ཐམས་ཅད་ཀྱིས་ཀྱང་དབུགས་འབྱིན་པར་འགྱུར། དེ་བཞིན་གཤེགས་པ་ཐམས་ཅད་ཀྱིས་ལུང་སྟོན་པར་འགྱུར་རོ། །སངས་རྒྱས་ཀྱི་ཞིང་
ཐམས་ཅད་དུ་ཡང་འཇིག་རྟེན་ལ་སྣང་བར་བྱེད་པར་འགྱུར་རོ། །ལྷའི་དབང་པོ། ཐབས་འདིས་ནི། འགྲོ་བ་ཐམས་ཅད་ཀྱང་སེམས་ཅན་དམྱལ་བ་ལ་སོགས་པའི་འགྲོ་བ་ཐམས་
ཅད་ལས་ཡོངས་སུ་ཐར་པར་འགྱུར་རོ། །དེ་དག་གི་འགྲོ་བ་ཐམས་ཅད་ཀྱང་ཡོངས་སུ་དག་ཅིང་ཚེ་རིང་བར་ཡང་འགྱུར་རོ། །ལྷའི་དབང་བོ། སོང་ལ་ལྷའི་བུ་བློ་གྲོས་ཤིན་ཏུ་བརྟན་
པ་ལ་གཟུངས་འདི་རྗེས་སུ་སྟོན་ལ་སྒྲོགས་ཤིག །ལྷའི་དབང་པོ། དེས་ན་ཞག་བདུན་ན་ལྷའི་བུ་ཤིན་ཏུ་བརྟན་པའི་འགྲོ་བ་ཐམས་ཅད་ཡོངས་སུ་དག་ཅིང་ཚེ་རིང་བར་འགྱུར་རོ། །
སྟོབས་ཆེ་བར་འགྱུར་རོ། །དེ་ནས་ལྷའི་དབང་པོ་བརྒྱ་བྱིན་གྱིས་དེ་བཞིན་གཤེགས་པ་ལས་རྗེས་སུ་བསྟན་པ་འདི་བླངས་ཏེ་དེའི་གནས་སུ་ཕྱིན་ནས་ལྷའི་བུ་ཤིན་ཏུ་བརྟན་པ་ལ་

90-1-218b


གཟུངས་འདི་བྱིན་ནོ། །དེ་ནས་ལྷའི་བུ་དེས་ཉི་མ་བདུན་བའི་བར་དུ་ཉིན་དྲུག་མཚན་དྲུག་ཏུ་གཟུངས་འདི་ལ་བརྩོན་པར་བྱས་པ་ན་དེའི་བསམ་པ་ཐམས་ཅད་ཕུན་སུམ་ཚོགས་པ་འདི་ལྟ་སྟེ། ངན་འགྲོ་
ལས་ནི། ཡོངས་སུ་ཐར། བདེ་འགྲོའི་ལམ་ལ་ཡང་དག་གནས། ཚེ་རིང་བར་ཡང་གྱུར་ནས་ཨ་ལ་ལ་སངས་རྒྱས། ཨ་ལ་ལ་ཆོས། ཨ་ལ་ལ་གཟུངས་འདི་ལྟ་བུ་འཇིག་རྟེན་དུ་བྱུང་
སྟེ༑ དེས་བདག་འཇིགས་པ་ཆེན་པོ་ལས་ཡོངས་སུ་ཐར་པར་གྱུར་རོ། །ཞེས་ཆེད་དུ་བརྗོད་པ་ཆེད་དུ་བརྗོད་དོ། །འཕགས་པ་ངན་འགྲོ་ཐམས་ཅད་ཡོངས་སུ་སྦྱོང་བ་གཙུག་ཏོར་རྣམ་
པར་རྒྱལ་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། སུ་རེནྡྲ་བོ་དྷི་དང༌། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་
ལ་ཕབ་པ།    །རྒྱ་གར་སྐད་དུ། སརྦ་ཏ་ཐཱ་ག་ཏ་ཨུཥྞཱི་ཥ་བི་ཛ་ཡ་ནཱ་མ་དྷཱ་ར་ཎཱི་ཀལྤཾ་ཧི་ཏི། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་
བའི་གཟུངས་རྟོག་པ་དང་བཅས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཚེ་
དཔག་ཏུ་མེད་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བདེ་བ་ཅན་གྱི་ཆོས་ཡང་དག་པར་སྡུད་པའི་ཕུག་ཁང་བཟང་མཆོག་ན་ཉེ་བར་བཞུགས་

90-1-219a


སོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། རིགས་ཀྱི་བུ་སྡུག་བསྔལ་བ་ནད་ཀྱིས་
གཟིར་བ་ཚེ་ཐུང་བ་ཡོད་དོ། །དེ་རྣམས་ཀྱི་ཕྱིར་འཁོར་གྱི་དཀྱིལ་འཁོར་ལ་ཉེ་བར་གཟིགས་ཏེ་ཀུན་ཏུ་གཟིགས་པའི་དཔལ་གྱི་མཚན་དེ་བཞིན་གཤེགས་པ་ཐམས་ཅད་ཀྱི་གཙུག་
ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་བཅང་བ་དང༌། བཀླག་པ་དང༌། གཞན་ལ་རྒྱ་ཆེར་ཡང་དག་པར་སྟོན་པ་ནི། ཚེ་རིང་བར་སྒྲུབ་པར་བྱེད་པའི་ཆེད་དུའོ། །དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་ཐལ་མོ་སྦྱར་བར་གྱུར་པས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། བསྟན་དུ་གསོལ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་བདེ་བར་གཤེགས་པས་
བསྟན་དུ་གསོལ། །དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ཏེ་ཀུན་ཏུ་གཟིགས་པའི་དཔལ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་བཀའ་སྩལ་པ། ཨོཾ་ན་མོ་བྷ་ག་ཝ་ཏེ། སརྦྦ་ཏྲཻ་ལོ་ཀྱ་པྲ་ཏི་

90-1-219b


བི་ཤིཥྚཱ་ཡ་བུདྡྷཱ་ཡ་ཏེ་ནཱ་མ། ཏདྱ་ཐཱ། ཨོཾ་བྷྲཱུཾ་བྷྲཱུཾ་བྷྲཱུཾ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ཨ་ས་མ་ས་མནྟ་ཨ་བ་བྷཱ་ས་སྥ་ར་ཎ་ག་ཏི། ག་ག་ན་སྭ་བྷཱ་པ་བི་ཤུ་དྡྷེ། ཨ་བྷི་
ཥིཉྩནྟུ་མཱཾ། སརྦྦ་ཏ་ཐཱ་ག་ཏཱ་སུ་ག་ཏ་བ་ར་བ་ཙ་ན། ཨ་མྲྀ་ཏ་ཨ་བྷི་ཥེ་ཀཻ་ར། མ་ཧཱ་མུ་དྲ་མནྟྲ་པ་དཻཿཨཱ་ཧ་ར་ཨཱ་ཧ་ར། མ་མ་ཨཱ་ཡུཿསནྡྷ་ར་ཎི། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ།
ག་ག་ན་སྭ་བྷཱ་བ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་རསྨྲི་སཾ་ཙོ་དི་ཏེ། སརྦ་ཏ་ཐཱ་ག་ཏ་ཨ་ཝ་ལོ་ཀི་ནི། ཥཊ་པཱ་ར་མི་ཏཱ་པ་རི་པཱུ་ར་ཎི། སརྦྦ་ཏ་ཐཱ་ག་ཏ་མཱ་ཏེ། ད་ཤ་བྷཱུ་མི་
པྲ་ཏིཥྛི་ཏེ། སརྦྦ་ཏ་ཐཱ་ག་ཏ་ཧྲི་ད་ཡ་ཨ་དྷིཥྚཱ་ན་ཨ་དྷིཥྛི་ཏེ། མུ་དྲེ་མུ་དྲེ། མ་ཧཱ་མུ་དྲེ། བཛྲ་ཀཱ་ཡ་སཾ་ཧ་ཏ་ན། པ་རི་ཤུ་དྡྷེ། སརྦྦ་ཀརྨ་ཨཱ་ཝ་ར་ཎ་བི་ཤུདྡྷེ། པྲ་ཏི་ནི་བརྟ་ཡ། མ་མ་ཨ་
ཡུར་བི་ཤུདྡྷེ། སརྦྦ་ཏ་ཐཱ་ག་ཏ་ས་མ་ཡ་ཨ་དྷིཥྛ་ན་ཨ་དྷིཥྛི་ཏེ། ཨོཾ་མུ་ནི་མུ་ནེ། མ་ཧཱ་མུ་ནི། བི་མུ་ནི་བི་མུ་ནི། མ་ཧཱ་བི་མུ་ནི། མ་ཏི་མ་ཏི། མ་ཧཱ་མ་ཏི། མ་མ་ཏི། སུ་མ་ཏི། ཏ་ཐཱ་ཏཱ། བྷཱུ་ཏེ་
ཀེ་ཊི། པ་རི་ཤུདྡྷེ། བི་སྥུ་ཊ། བུདྡྷི་ཤུདྡྷེ། ཧེ་ཧེ། ཛ་ཡ་ཛ་ཡ། བི་ཛ་ཡ་བི་ཛ་ཡ། སྨ་ར་སྨ་ར། སྥ་ར་སྥ་ར། སྥ་ར་ཡ་སྥ་ར་ཡ། སརྦྦ་བུདྡྷ་ཨ་དྷིཥྛཱ་ན་ཨ་དྷིཥྛི་ཏེ། ཤུདྡྷེ་ཤུདྡྷེ། བུདྡྷེ་
བུདྡྷེ། བཛྲེ་བཛྲེ། མ་ཧཱ་བཛྲེ། སུ་བཛྲེ། བཛྲ་གརྦྷེ། ཛ་ཡ་གརྦྷེ། བི་ཛ་ཡ་གརྦྷེ། བཛྲ་ཛྭ་ལ་གརྦྷེ། བཛྲ་ཨུད་བྷཱ་བེ། བཛྲ་སཾ་བྷ་བེ། བཛྲེ་བཛྲི་ཎི། བཛྲ་མྦྷ་བ་ཏུ་མ་མ་ཤ་རཱི་རཾ་སརྦྦ་


90-1-220a


ས་ཏྭཱ་ནཱཉྩ་ཀཱ་ཡ་པ་རི་ཤུདྡྷིརྦྷ་བནྟུ། ས་དཱ་མེ་སརྦྦ་ག་ཏི་པ་རི་ཤུདྡྷེཥྩ། སརྦྦ་ཏ་ཐཱ་ག་ཏཱ་ཤྩ་མཱཾ་ས་མ་ཤྭཱ་ས་ཡནྟུ། བུདྷྱ་བུདྷྱ། སིདྷྱ་སིདྷྱ། བོ་དྷ་ཡ་བོ་དྷ་
ཡ༑ བི་བོ་དྷ་ཡ་བི་བོ་དྷ་ཡ། མོ་ཙ་ཡ་མོ་ཙ་ཡ། བི་མོ་ཙ་ཡ་བི་མོ་ཙ་ཡ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ས་མནྟ་ཏཱཾ་མོ་ཙ་ཡ་མོ་ཙ་ཡ། ས་མནྟ་རསྨི་པ་རི་ཤུདྡྷེ་།སརྦྦ་
ཏ་ཐཱ་ག་ཏཱ་ཧྲི་ད་ཡ་ཨ་དྷིཥྛཱ་ན་ཨ་དྷིཥྛི་ཏེ། མུ་དྲེ་མུ་དྲེ། མ་ཧཱ་མུ་དྲེ་མཧཱ་མུ་དྲཱ་མནྟྲ་པ་དཻཿསྭཱཧཱ། ལྷའི་དབང་པོ། གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་ནི། ངན་འགྲོ་
ཐམས་ཅད་ཡོངས་སུ་སྦྱོང་བ། སྡིག་པའི་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བ། བདེ་འགྲོའི་ལམ་དུ་འགྲོ་བ། ངན་འགྲོ་ཐམས་ཅད་རྣམ་པར་འཇིགས་པར་བྱེད་པ་འདི་ནི། སངས་
རྒྱས་གངྒཱའི་ཀླུང་འབུམ་ཕྲག་བྱེ་བ་བརྒྱད་ཅུ་རྩ་བརྒྱད་ཀྱི་བྱེ་མ་སྙེད་ཀྱིས་གསུངས་པ། བྱིན་གྱིས་བརླབས་པ། རྗེས་སུ་ཡི་རང་བར་མཛད་པ། དེ་བཞིན་གཤེགས་པ་ཐམས་ཅད་
ཀྱི་ཡེ་ཤེས་ཀྱི་ཕྱག་རྒྱས་བཏབ་པ་སྟེ། སེམས་ཅན་ཐམས་ཅད་བདེ་འགྲོར་འགྲོ་བར་བྱ་བ་དང༌། ངན་འགྲོར་ལྟུང་བ་རྣམས་བཟློག་པ་དང༌། སེམས་ཅན་དམྱལ་བ་དང༌། དུད་འགྲོའི་སྐྱེ་
གནས་དང༌། གཤིན་རྗེའི་འཇིག་རྟེན་ལ་སོགས་པ་སྡུག་བསྔལ་གྱི་གནས་ཐམས་ཅད་དུ་སྡུག་བསྔལ་ཞིང་ཉམས་བར་གྱུར་པ་རྣམས་དང༌། སྡུག་བསྔལ་གྱི་རྒྱ་མཚོར་ལྟུང་བའི་

90-1-220b


སེམས་ཅན་རྣམས་རྣམ་པར་གྲོལ་བར་བྱ་བའི་ཕྱིར་གསུངས་པའོ། །དེ་བཞིན་དུ་སེམས་ཅན་ཚེ་ཐུང་ཞིང་སྐལ་པ་ཆུང་བ། སྨད་པ་དང༌། རྣམ་པ་སྣ་ཚོགས་པའི་སྐྱེ་བར་ལྷུང་བ་རྣམས་
དང༌། བསམ་པ་ཉམས་པ་དང༌། སེམས་ཅན་ལམ་ལས་ཉམས་པ་རྣམས་ཀྱི་དོན་དུ་གཟུངས་འདི་འཛམ་བུའི་གླིང་དུ་སེམས་ཅན་རྣམས་ལ་གཟུངས་འདི་དང༌། ཕྱག་རྒྱ་དང༌། སྔགས་
ཡོངས་སུ་གཏད་པ་ཡིན་ནོ། །དེའི་ཕྱིར་ལྷའི་དབང་པོ། ཁྱོད་ཀྱིས་ཡང་དག་པར་གཟུང་བར་བྱའོ། །ལྷའི་དབང་པོ། གཟུངས་འདི་ལན་གཅིག་ཐོས་མ་ཐག་ཏུ་བསྐལ་པ་བརྒྱ་སྟོང་དུ་
བསགས་པའི་ལས་ཀྱི་སྒྲིབ་པ་ཡོངས་སུ་བྱང་བར་འགྱུར་རོ། །སྐྱེ་བར་སྐྱེ་བ་སྣ་ཚོགས་པ་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་དང༌།
ཡི་དྭགས་ཀྱི་ཡུལ་དང༌། ལྷ་མ་ཡིན་གྱི་རིས་དང༌། འདི་ལྟ་སྟེ། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། སྲུལ་པོ་དང༌། ལུས་སྲུལ་པོ་དང༌། བརྗེད་བྱེད་དང༌། ཁྱི་
དང༌། རུས་སྦལ་དང༌། སྦྲུལ་དང༌། གཅན་གཟན་ཁྲོ་བོ་དང༌། བྱ་དང༌། སྦྲང་བུ་དང༌། སྦྲང་མ་དང༌། སྡིག་སྦྲུལ་དང༌། གྲོག་སྦུར་ལ་སོགས་པ་སྲོག་ཆགས་ཀྱི་རིགས་རྣམས་སུ་ཕྱིས་མི་
སྐྱེ་བར་རིག་པར་བྱའོ། །གཞན་དུ་དེ་བཞིན་གཤེགས་པ་དང་ཕྲད་པ་དང༌། བྱང་ཆུབ་སེམས་དཔའི་རིགས་སུ་སྐྱེ་བ་དང༌། རིགས་ཆེན་པོར་སྐྱེ་བ་སྟེ། དེ་ལ་རིགས་ཆེན་པོ་ནི། འདི་ལྟ་

90-1-221a


སྟེ༑ བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའམ། རྒྱལ་རིགས་ཤིང་སཱ་ལ་ཆེན་པོ་ལྟ་བུའམ། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའམ། ཚོང་
དཔོན་གྱི་རིགས་ཤིང་སཱ་ལ་ཆེན་པོ་ལྟ་བུར་སྐྱེའོ་ཞེས་པ་སྨྲའོ། །ལྷའི་དབང་པོ། དེ་ལྟར་ན་གཟུངས་འདིའི་མཐུས་བྱང་ཆུབ་ཀྱི་སྙིང་པོའི་མཐར་ཐུག་གི་བར་དུ་སྐྱེ་བ་ཡོངས་སུ་དག་པ་
ཆེན་པོ་འཐོབ་སྟེ། ལྷའི་དབང་པོ། གཟུངས་འདི་ནི། དེ་ལྟར་མཐུ་ཆེ་བ། ཕན་ཡོན་ཆེ་བ། མཐུ་སྟོབས་ཆེ་བ། དགེ་བ་ཤིས་པ་ཡིན་ཏེ། ལྷའི་དབང་པོ། སེམས་ཅན་རྣམས་ཀྱི་དོན་གྱི་
ཕྱིར་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་ངན་འགྲོ་ཐམས་ཅད་ཡོངས་སུ་སྦྱོང་བ་འདི་གཞག་གོ །འདི་ལྟ་སྟེ། དཔེར་ན། ནོར་བུ་རིན་པོ་ཆེ་ཉི་མའི་སྙིང་པོ་ཤིན་ཏུ་དྲི་མ་མེད་
པ་ནམ་མཁའ་ལྟར་ཡོངས་སུ་དག་པ་འོད་གསལ་བ་ནི། འོད་ཟེར་གྱི་སྣང་བས་འབར་ཞིང་འདུག་གོ །ལྷའི་དབང་པོ། དེ་བཞིན་དུ་སེམས་ཅན་དེ་ཡང་གོས་པ་མེད་པར་ཤེས་པར་བྱའོ།།
འདི་ལྟ་སྟེ། དཔེར་ན། འཛམ་བུ་ཆུ་བོའི་གསེར་ཤིན་ཏུ་དྲི་མ་མེད་པ། ཡོངས་སུ་དག་པ། ཤིན་ཏུ་མཉེན་པ། ཤིན་ཏུ་སྡུག་པའོ། །ལྷའི་དབང་པོ། དེ་བཞིན་དུ་སེམས་ཅན་ཆེན་པོ་དེ་
ཡང་ཤིན་ཏུ་ཡོངས་སུ་དག་པར་རིག་པར་བྱ་སྟེ། ཚེ་རབས་གཞན་དུ་ཡང་དེ་བཞིན་དུ་སྐྱེ་བར་འགྱུར་རོ། །ལྷའི་དབང་པོ། གང་ན་གཟུངས་འདི་རབ་ཏུ་སྟོན་པ་དང༌། བྱེ་བྲག་ཏུ་ན་ཡི་གེ་

90-1-221b


འབྲིར་འཇུག་པ་དང༌། འཛིན་པ་དང༌། ཀློག་པ་དང༌། འདོན་པ་དང༌། ཁ་ཏོན་དུ་བྱེད་པ་དང༌། མཆོད་པ་དང༌། ཀུན་ཆུབ་པར་བྱེད་པ་དང༌། ཉན་པ་དང༌། འཛིན་པར་འགྱུར་བ་དེ་འགྲོ་བ་ཐམས་
ཅད་ཡོངས་སུ་དག་པར་འགྱུར་རོ། །སེམས་ཅན་དམྱལ་བ་ཐམས་ཅད་རྒྱུན་ཆད་པར་འགྱུར་རོ། །ལྷའི་དབང་པོ། གཟུངས་འདི་ཡི་གེར་བྲིས་ཏེ་རྒྱལ་མཚན་གྱི་རྩེ་མོར་གཞག་པར་བྱ། རི་
མཐོན་པོའམ། ཁང་པ་མཐོན་པོའམ། མཆོད་རྟེན་གྱི་ནང་དུ་གཞག་པར་བྱའོ། །ལྷའི་དབང་པོ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དེ་ལས་གཞན་
པ་རིགས་ཀྱི་བུའམ། རིགས་ཀྱི་བུ་མོ་གང་གིས་རྒྱལ་མཚན་གྱི་རྩེ་མོར་བཞག་པ་མཐོང་ངམ། དེ་དང་ཉེ་བར་གནས་པར་གྱུར་ན། ཐ་ན་དེའི་གྲིབ་མས་ཕོག་གམ། དེའི་རྡུལ་རླུང་གིས་བཏབ་པ་
ཕོག་ན་ཡང་ལྷའི་དབང་པོ། སེམས་ཅན་དེ་ལ་སྡིག་པ་ཐམས་ཅད་དང༌། ངན་འགྲོར་འགྲོ་བའི་འཇིགས་པ་ཐམས་ཅད་མི་འབྱུང་ངོ༌། །སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌།
གཤིན་རྗེའི་འཇིག་རྟེན་དང༌། ཡི་དྭགས་དང༌། ལྷ་མ་ཡིན་གྱི་རིས་ཐམས་ཅད་དུ་མི་སྐྱེ་བར་རིག་པར་བྱའོ། །ལྷའི་དབང་པོ། སེམས་ཅན་དེ་ནི། དེ་བཞིན་གཤེགས་པ་ཐམས་ཅད་ཀྱིས་ལུང་
བསྟན་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་རིག་པར་བྱ་ན། ལྷའི་དབང་པོ། ཤིང་བཟོ་བྱེད་པ་ལ་ཡང་ཕན་ཡོན་ཆེན་པོར་འགྱུར་ན། མཆོད་པ་དང་རིམ་

90-1-222a


གྲོར་བྱེད་ཅིང༌། མེ་ཏོག་དང༌། བདུག་པ་དང༌། སྤོས་དང༌། མེ་ཏོག་ཕྲེང་བ་དང༌། བྱུག་པ་དང༌། གདུགས་དང༌། རྒྱལ་མཚན་དང༌། བ་དན་དང༌། སྤོས་དང༌། རྒྱན་
རྣམས་ཀྱིས་བརྒྱན་པར་བྱེད་པ་དང༌། ལམ་གྱི་བཞི་མདོར་མཆོད་རྟེན་བྱས་ལ་གཟུངས་འདི་བཞག་ལ་ཐལ་མོ་སྦྱོར་བའམ། ཕྱག་འཚལ་བའམ། བསྐོར་བ་བྱེད་པ་ལྟ་ཅི་སྨོས་ཏེ།
ལྷའི་དབང་པོ། སེམས་ཅན་འདི་ནི། སེམས་ཅན་ཆེན་པོ་ཡིན་པར་རིག་པར་བྱའོ། །དེ་བཞིན་གཤེགས་པའི་སྲས་སུ་རིག་པར་བྱའོ། །ཆོས་ཀྱི་གནས་སུ་རིག་པར་བྱའོ། །དེ་བཞིན་
གཤེགས་པའི་མཆོད་རྟེན་དུ་རིག་པར་བྱའོ། །དེ་ནས་ཆོས་ཀྱི་རྒྱལ་པོ་གཤིན་རྗེ་དེའི་ནུབ་མོ་དེ་ནམ་ནངས་ནས་བཅོམ་ལྡན་འདས་ག་ལ་བ་དེར་སོང་སྟེ་བཅོམ་ལྡན་འདས་ལ་ལྷའི་
མེ་ཏོག་དང༌། གོས་དང༌། རྒྱན་ལ་སོགས་པས་མཆོད་པ་དང༌། བསྟི་སྟང་དུ་བྱས་ནས་དེས་བཅོམ་ལྡན་འདས་ལ་ལན་བདུན་བསྐོར་བ་བྱས་ཏེ་བཅོམ་ལྡན་འདས་ཀྱི་ཞབས་ལ་གཏུགས་
ནས་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་འདི་ནི། མཐུ་ཆེ་ཞིང་ཕན་ཡོན་ཆེ་བ་ལགས་ཏེ། བཅོམ་ལྡན་འདས། བདག་ཀྱང་རྟག་ཏུ་རྒྱུན་མི་འཆད་པར་སེམས་
ཅན་དེའི་སླད་བཞིན་འབྲང་ཞིང་དུས་ཀུན་ཏུ་སྲུང་བ་དང༌། ཡོངས་སུ་བསྐྱང་བའི་སླད་དུ་གནས་པར་བགྱིའོ། །སེམས་ཅན་དམྱལ་བ་ཐམས་ཅད་ལས་དེ་བཟློག་པར་བགྱིའོ། །བཅོམ་

90-1-222b


ལྡན་འདས། བདག་ནི། བྱས་པ་གཟོ་བར་བགྱིད་ཀྱི། བྱས་པ་མི་གཟོ་བར་མི་བགྱིད་དོ། །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་འདིའི་ཆོ་ག་ཞིབ་མོ་དང༌། བགྱི་བའི་ཆོ་གའི་ཚུལ་རྒྱས་པར་བཤད་དུ་གསོལ། དེ་ནས་བཅོམ་ལྡན་འདས་ཀྱིས་
རྒྱལ་པོ་ཆེན་པོ་བཞི་པོ་དག་ལ་འདི་སྐད་ཅེས་བཀའ་སྩལ་ཏོ། །ཉོན་ཅིག་དང་གཟུངས་འདིའི་བྱ་བའི་ཆོ་གའི་ཚུལ་བཤད་པར་བྱའོ། །སེམས་ཅན་ཚེ་ཐུང་བའི་དོན་གྱི་ཕྱིར་རིགས་ཀྱི་
བུའམ། རིགས་ཀྱི་བུ་མོས་ཚེས་བཅོ་ལྔའི་ཟླ་བ་ལ་ཁྲུས་བྱས་ཏེ་གོས་གཙང་མ་གོན་ནས་སྨྱུང་བ་བྱས་ཏེ་ལན་སྟོང་བཟླས་བརྗོད་བྱས་ན། དེ་སེམས་ཅན་ཚེ་ཟད་པ་དེ་ཡང་ཕྱིར་ནུར་རོ། །
ནད་དང་བྲལ་བར་འགྱུར་རོ། །སྒྲིབ་པ་ཐམས་ཅད་རྣམ་པར་དག་པ་ཐོབ་པར་འགྱུར་རོ། །སེམས་ཅན་དམྱལ་བ་ལ་སོགས་པ་ངན་འགྲོ་ཐམས་ཅད་ལས་ཡོངས་སུ་ཐར་པར་འགྱུར་རོ། །ཐ་
ན་དུད་འགྲོའི་སྐྱེ་གནས་སུ་སོང་བའི་སྲོག་ཆགས་བྱའི་རྣ་ལམ་དུ་ཡང་གཟུངས་འདིའི་སྒྲ་བསྒྲག་པར་བྱ་སྟེ། དེས་ནི། དེའི་ངན་འགྲོ་འདི་ཉིད་ཐ་མ་ཡིན་པར་རིག་པར་བྱའོ། །གང་ཞིག་ནད་ཆེན་
པོས་བཏབ་སྟེ་སྨན་པ་རྣམས་ཀྱིས་བྱེ་བྲག་ཕྱེ་སྟེ་བོར་བ་ཡང་དེ་ལྟར་ན་ནད་དེ་ལས་ཡོངས་སུ་ཐར་པར་འགྱུར་རོ། །དེ་ནི། ངན་འགྲོར་སྐྱེ་བ་ཐམས་ཅད་རྒྱུན་ཆད་པར་འགྱུར་རོ། །ཤི་འཕོས་ནས་


90-1-223a


ཀྱང་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །དེ་ཉིད་དེའི་མངལ་གྱི་གནས་ཐ་མ་ཡིན་པར་ཤེས་པར་བྱའོ། །དེ་གང་དང་གང་དུ་སྐྱེ་བ་དེ་དང་
དེར་པདྨའི་སྙིང་པོ་ཁོ་ན་ལས་བརྫུས་ཏེ་སྐྱེ་བར་འགྱུར་རོ། །ཚེ་རབས་ཐམས་ཅད་དུ་ཡང་ཚེ་རབས་དྲན་པར་འགྱུར་རོ། །སེམས་ཅན་སྡིག་པ་བྱེད་པ་གང་དག་འཆི་བའི་དུས་བྱས་པ་དེ་
དག་གི་དོན་དུ་གཟུངས་འདི་ཡུངས་ཀར་ལ་ལན་ཉི་ཤུ་རྩ་གཅིག་ཡོངས་སུ་བརྗོད་དེ་དག་གི་རུས་གོང་རྣམས་ཀྱི་སྟེང་ན་གཏོར་ན། དེ་དག་སེམས་ཅན་དམྱལ་བའམ། དུད་འགྲོའི་སྐྱེ་
གནས་སམ། གཤིན་རྗེའི་འཇིག་རྟེན་ནམ། ཡི་དྭགས་སམ། དེ་ལས་གཞན་པའི་ངན་འགྲོ་རྣམས་སུ་སྐྱེས་པར་གྱུར་ཀྱང་རུང་སྟེ། དེ་དག་གཟུངས་འདིའི་མཐུས་ངན་འགྲོ་དེ་
དག་ལས་ཐར་ནས་ཀྱང་ལྷར་སྐྱེ་བར་འགྱུར་རོ། །སུ་ཞིག་འདི་ཉིན་གཅིག་བཞིན་དུ་ལན་ཉི་ཤུ་རྩ་གཅིག་རྩ་གཅིག་ཡོངས་སུ་བརྗོད་པ་དེ་འཇིག་རྟེན་པ་ཆེན་པོ་རྣམས་ཀྱིས་མཆོད་པའི་
འོས་སུ་འགྱུར་རོ། །ཚེ་རིང་བར་འགྱུར་རོ། །ནད་མེད་པར་འགྱུར་རོ། །བདེ་བ་མྱོང་བར་འགྱུར་རོ། །རྟག་ཏུ་སྤྲོ་བ་དང་ལྡན་པ་དང༌། མྱ་ངན་ལས་འདས་པ་ཆེན་པོ་ཐོབ་པར་འགྱུར་རོ།།
ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །དེ་ནས་སངས་རྒྱས་ཀྱི་ཞིང་སྣ་ཚོགས་པ་ཐ་དད་དུ་འགྲོ་བར་འགྱུར་རོ། །དེར་ཡང་དེ་བཞིན་གཤེགས་

90-1-223b


པ་རྣམས་དང་འཕྲད་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ཀྱང་དབུགས་འབྱིན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ཀྱང་ལུང་སྟོན་པར་འགྱུར་རོ།།
སངས་རྒྱས་ཀྱི་ཞིང་ཐམས་ཅད་དུ་ཡང་འཇིག་རྟེན་ལ་སྣང་བ་བྱེད་པར་འགྱུར་རོ། །ཕྱག་རྒྱ་བཅིང་བ་ནི། སོར་མོ་བཅུའི་ཐལ་མོ་ལ་སྡིགས་མཛུབ་གཉིས་བཀུག་སྟེ་མཐེ་བོང་གཉིས་དང་
སྦྱར་ལ། དེ་ནས་གཟུངས་འདི་དྲན་པར་བྱའོ། །དཀྱིལ་འཁོར་གྲུ་བཞི་པ་བྱས་ཏེ་མེ་ཏོག་སྣ་ཚོགས་བཀྲམ་ལ་སྣ་ཚོགས་པའི་བདུག་པས་བདུག་ཅིང་པུས་མོ་གཡས་པའི་ལྷ་ང་ས་ལ་
བཙུགས་ཏེ། དེ་བཞིན་གཤེགས་པ་ཐམས་ཅད་ཏིང་ངེ་འཛིན་གྱིས་དམིགས་ལ་ཕྱག་བྱ་ཞིང༌། དེ་ནས་གཟུངས་བརྒྱད་བརྒྱ་བཀླག་པར་བྱའོ། །དེ་ལྟར་ལན་གཅིག་བཀླགས་པ་ཙམ་
གྱིས་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བརྒྱད་ཀྱི་གངྒཱའི་ཀླུང་གི་བྱེ་མ་དང་མཉམ་པའི་དེ་བཞིན་གཤེགས་པ་ཐམས་ཅད་ལ་མཆོད་ཅིང་བསྙེན་བཀུར་དང༌། རི་མོར་བྱས་
པ་སྟེ༑ དེ་བཞིན་གཤེགས་པ་ཐམས་ཅད་ལ་མཆོད་པ་ཆེན་པོའི་སྤྲིན་གྱིས་མཆོད་པར་འགྱུར་རོ། །དེ་ཀུན་གྱིས་ཀྱང་ལེགས་སོ། །ཞེས་བྱ་བའི་སྒྲ་བརྗོད་པར་འགྱུར་རོ། །སེམས་ཅན་དེ་
ནི༑ དེ་བཞིན་གཤེགས་པ་ཐམས་ཅད་ཀྱི་བདག་ཉིད་ལས་སྐྱེས་པའི་སྲས་སུ་རིག་པར་བྱའོ། །སྒྲིབ་པ་མེད་པའི་ཡེ་ཤེས་དང་ལྡན་ཞིང་བྱང་ཆུབ་ཆེན་པོའི་སེམས་ཀྱི་རྒྱན་དང་མཉམ་པ་

90-1-224a


འཐོབ་པར་འགྱུར་རོ། །དེ་ལ་གཟུངས་སྒྲུབ་པའི་ཆོ་གའི་ཐབས་འདིས་ནི། ལྷའི་དབང་པོ། འགྲོ་བ་ཐམས་ཅད་སེམས་ཅན་དམྱལ་བ་ལ་སོགས་པའི་ངན་
འགྲོ་ལས་ཡོངས་སུ་ཐར་པར་འགྱུར་རོ། །དེ་དག་གི་འགྲོ་བ་ཐམས་ཅད་ཀྱང་ཡོངས་སུ་དག་པར་འགྱུར་རོ། །ཚེ་རིང་བར་འགྱུར་རོ། །ལྷའི་དབང་པོ། སོང་ལ་ལྷའི་བུ་བློ་གྲོས་ཤིན་ཏུ་
བརྟན་པ་ལ་གཟུངས་འདི་རྗེས་སུ་སྟོན་ལ་སྒྲོགས་ཤིག །ལྷའི་དབང་པོ། དེས་ན་ཞག་བདུན་ན་ལྷའི་བུ་ཤིན་ཏུ་བརྟན་པའི་འགྲོ་བ་ཐམས་ཅད་ཡོངས་སུ་དག་ཅིང་ཚེ་རིང་བར་འགྱུར་
རོ༑ ༑སྟོབས་ཆེ་བར་འགྱུར་རོ། །དེ་ནས་ལྷའི་དབང་པོ་བརྒྱ་བྱིན་གྱིས་དེ་བཞིན་གཤེགས་པ་ལས་རྗེས་སུ་བསྟན་པ་འདི་བླངས་ཏེ་དེའི་གནས་སུ་ཕྱིན་ནས་ལྷའི་བུ་ཤིན་ཏུ་བརྟན་པ་ལ་
གཟུངས་འདི་བྱིན་ནོ། །དེ་ནས་ལྷའི་བུ་དེས་ཉི་མ་བདུན་པའི་བར་དུ་ཉིན་དྲུག་མཚན་དྲུག་ཏུ་གཟུངས་འདི་ལ་བརྩོན་པར་བྱས་ནས་དེའི་བསམ་པ་ཐམས་ཅད་ཕུན་སུམ་ཚོགས་ཏེ།
འདི་ལྟ་སྟེ། ངན་འགྲོ་ལས་ནི། ཡོངས་སུ་ཐར། བདེ་བའི་ལམ་ལ་ཡང་དག་གནས། ཚེ་རིང་བར་གྱུར་ནས་ཨ་ལ་ལ་སངས་རྒྱས། ཨ་ལ་ལ་ཆོས། ཨ་ལ་ལ་གཟུངས་འདི་ལྟ་བུ་
འཇིག་རྟེན་དུ་བྱུང་སྟེ། དེས་བདག་འཇིགས་པ་ཆེན་པོ་ལས་ཡོངས་སུ་ཐར་ཏོ། །ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་དང༌། ལྷའི་བུ་ཤིན་

90-1-224b


ཏུ་བརྟན་པ་འཁོར་ཆེ་བ་རྣམས་ཀྱིས་མེ་ཏོག་དང༌། དྲི་དང༌། བདུག་པ་དང༌། ཕྲེང་བ་དང༌། གདུགས་དང༌། རྒྱལ་མཚན་དང༌། བ་དན་དང༌། གོས་ཀྱི་རྒྱན་བཟང་པོའི་བླ་རེ་དང༌། ལྷའི་ཚོགས་ཀྱི་
མཐུས་བཅོམ་ལྡན་འདས་ཀྱི་དྲུང་དུ་ཕྱིན་ཏེ་ཐ་དད་དུ་ཕྱིན་པ་དང༌། བཅོམ་ལྡན་འདས་ལ་མཆོད་པ་ཆེན་པོ་ལྷ་རྫས་ཀྱི་གོས་ཀྱི་རྒྱན་ལ་སོགས་པ་ཉེ་བར་མཁོ་བའི་མཆོད་པ་བརྒྱ་སྟོང་ཕུལ་
ཏེ་བསྐོར་བ་བྱས་ནས་བཅོམ་ལྡན་འདས་ཀྱི་མདུན་དུ་འདུག་སྟེ། དེ་བཞིན་དུ་ཆེད་དུ་བརྗོད་པ་བྱས་ནས་བཅོམ་ལྡན་འདས་ཀྱི་མདུན་དུ་འདུག་སྟེ་ཆོས་ཉན་ཏོ། །དེ་ནས་བཅོམ་ལྡན་འདས་
ཀྱིས་ཕྱག་གསེར་གྱི་མདོག་ཅན་བརྐྱངས་ཏེ་ལྷའི་བུ་ཤིན་ཏུ་བརྟན་པ་དབུགས་ཕྱང་ནས་ཆོས་སྟོན་པར་བྱེད་ཅིང་སངས་རྒྱས་ཀྱི་བར་དུ་ལུང་བསྟན་ཏོ། །རིགས་ཀྱི་བུ། དེ་བཞིན་གཤེགས་པ་
ཐམས་ཅད་ཀྱི་གཙུག་ཏོར་རྣམ་པར་རྒྱལ་བའི་གཟུངས་འདི་ནི། འཆི་བ་ཆེན་པོའི་དབྱུག་པ་འཛིན་པ་སྟེ། དག་བྱེད་སྡིག་པ་འཇོམས་པར་བྱེད་པ་འདི་གྲོ་གའམ་གཞན་ཞིག་ལ་བྲིས་ཏེ་མཆོད་
རྟེན་གྱི་ནང་དུ་བཞག་ལ་རབ་ཏུ་རྒྱ་ཆེ་བའི་མཆོད་པ་ཇི་ལྟར་འབྱོར་པས་མཆོད་དེ་བསྐོར་བ་སྟོང་ཕྲག་བརྒྱ་བྱས་ན། མཆོག་གི་ཚེ་དང་བློ་རྣོ་བ་སྦྱིན་པར་བྱེད་པར་འགྱུར་རོ། །དེ་ལྟར་བྱས་པས་
ཞག་བདུན་པའི་ཚེ་ནི། ལོ་བདུན་ཐུབ་བོ། །ལོ་བདུན་པའི་ཚེ་ནི། ལོ་བདུན་ཅུ་ཐུབ་བོ། །དེ་ལྟར་མཆོག་གི་ཚེ་ཐོབ་ཅིང་དྲན་པ་དང་ལྡན་པ་དང༌། ནད་མེད་པ་དང༌། སྐྱེ་བ་དྲན་པར་འགྱུར་རོ། །

90-1-225a


མཆོད་རྟེན་ལ་བཞུགས་སུ་གསོལ་ནས་མགོ་ལ་བཅིངས་ན། ནད་ཆེན་པོ་ལས་གྲོལ་བར་འགྱུར་རོ། །གོས་སམ་ཤིང་ཤུན་ལ་གི་ཝང་གིས་རང་གི་
མིང་དང་བཅས་པར་གཟུངས་བྲིས་ཏེ་ཙནྡན་གྱི་རང་བཞིན་གྱི་མཆོད་རྟེན་ལ་བཞུགས་སུ་གསོལ་ཏེ་རང་གི་ཁྱིམ་དུ་བཞག་ལ་རྒྱ་ཆེ་བའི་སྟོང་གི་མཆོད་པས་མཆོད་དེ་ཟླ་བ་རེ་རེ་ཞིང་
བརྒྱ་ཕྲག་བརྒྱད་ཀྱིས་བཟླས་པའི་མཆོད་པའི་ཆོ་ག་བྱས་ན། ནད་ལས་གྲོལ་ཞིང་ལོ་བརྒྱ་ཐུབ་པར་འགྱུར་རོ། །མེད་ན་འདམ་པའི་རང་བཞིན་ལ་ཡང་བྱའོ། །ཡང་གོས་གཙང་མ་
ལ་སྣ་ཚོགས་རྡོ་རྗེ་ལ་གནས་པའི་མཆོད་རྟེན་བྲིས་ལ་རྡོ་རྗེ་ཕྲེང་བས་བསྐོར་བས་བརྒྱན་པ་དེའི་ནང་དུ་རང་གི་མིང་དང་གཟུངས་ཀྱི་ཚིག་འདི་གི་ཝང་གིས་བྲིས་ལ་ཁམ་ཕོར་ཁ་
སྦྱར་གྱི་ནང་དུ་བཞུགས་སུ་གསོལ་ཏེ་རང་གི་ཁྱིམ་དུ་བཞག་ལ་མཆོད་པ་རྒྱ་ཆེན་པོས་མཆོད་པ་བྱས་ན། རྟག་ཏུ་སྲུང་བར་འགྱུར་རོ། །གཞན་ཡང་ཆོ་ག་ནི། ས་ལ་མ་ལྟུང་བའི་ལྕེ་
བས་མཎྜལ་གྲུ་བཞིར་བྱས་ལ་མེ་ཏོག་དཀར་པོར་བཀྲམ་སྟེ་མཚམས་བཞིར་ཞུན་མར་གྱི་མར་མེ་བཞི་བཞག་ལ་ཨ་ག་རུ་དང་དུ་རུ་ཀའི་བདུག་པ་བྱས་ལ། དེ་བཞིན་དུ་དྲི་ཆུས་
གང་བའི་སྣོད་མེ་ཏོག་དཀར་པོས་བརྒྱན་ཏེ་གཟུངས་ཀྱི་སྙིང་པོ་ཅན་གྱི་མཆོད་རྟེན་ནམ། སྐུ་གཟུགས་དབུས་སུ་བཞུགས་སུ་གསོལ་ལ། དེ་ལ་གཡོན་པའི་ལག་པས་རེག་སྟེ་

90-1-225b


གཡས་པའི་ལག་པ་ཕྲེང་བ་འཛིན་པས་ཉི་མ་རེ་རེ་ཞིང་ལན་ཉི་ཤུ་རྩ་གཅིག་རྩ་གཅིག་དུས་གསུམ་དུ་བཟླས་པ་བྱས་ལ་དེའི་ཆུ་ཁྱོར་བ་གསུམ་འཐུངས་ན། ནད་མེད་པ་དང༌། ཚེ་རིང་བ་
དང༌། དགྲ་ཡོངས་སུ་ཉམས་པ་དང༌། འཛིན་བློ་རྣོ་བ་དང༌། ངག་བཙུན་པར་འགྱུར་རོ། །སྐྱེ་བ་ནས་སྐྱེ་བར་སྐྱེ་བ་དྲན་པར་འགྱུར་རོ། །དེའི་ཆུས་ཁང་པ་དང༌། ཕྱུགས་ཀྱི་ར་བའམ། རྟའི་ར་
བའམ༑ རྒྱལ་པོའི་ཁབ་ཏུ་གཏོར་ན། རྐུན་མ་དང༌། སྤྲུལ་དང༌། གནོད་སྦྱིན་དང༌། སྲིན་པོ་ལ་སོགས་པའི་འཇིགས་པ་མི་འབྱུང་ཞིང་ནད་ཀྱིས་ཡོངས་སུ་གདུངས་པར་མི་འགྱུར་རོ། །མགོ་
ལ་གཏོར་ན། དེ་ནད་དེ་ལས་གྲོལ་བར་འགྱུར་རོ། །དེ་ལྟར་ཚེ་དཔག་ཏུ་མེད་པའི་ཕན་ཡོན་ཆེ་བའི་གཟུངས་འདི་གང་དང་གང་དུ་རབ་ཏུ་སྦྱར་ན། དེ་དང་དེ་རུ་ཞི་བ་ཆེན་པོར་འགྱུར་རོ། །ས་
ཤིང་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་འཆོས་ན། ནད་མེད་པ་དང༌། བློ་རྣོ་བ་དང༌། ཚེ་རིང་བར་འགྱུར་རོ། །ཆུ་ཁྱོར་བ་གསུམ་ལ་དུས་གསུམ་དུ་ལན་ཉི་ཤུ་རྩ་གཅིག་རྩ་གཅིག་
ཡོངས་སུ་བཟླས་ཏེ་འཐུངས་ན། ནད་ཐམས་ཅད་ལས་ཡོངས་སུ་གྲོལ་ཞིང་ཡུན་རིང་དུ་འཚོ་བར་འགྱུར་རོ། །གཞན་ཡང་བྱང་ཆུབ་སེམས་དཔའ་སེམས་སེམས་དཔའ་ཆེན་པོ་འཕགས་པ་
སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཚེ་དཔག་ཏུ་མེད་པ་ལ་བསྐོར་བ་བྱས་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོས་མཆོད་

90-1-226a


རྟེན་གྱི་ལས་ཇི་ལྟར་བྱ། སྐུ་གཟུགས་ལ་སོགས་པ་སྒྲུབ་པ་ཇི་ལྟར་བྱ། འདིར་སྦྱིན་སྲེག་ཀྱང་ཇི་ལྟར་བགྱི། བཅོམ་ལྡན་འདས་ཀྱིས་བཀའ་སྩལ་པ། དྲི་
བ་ལེགས་པར་སྨྲས་པ་ནི། །དཔའ་བོ་ཆེན་པོ་ལེགས་སོ་ལེགས། །སེམས་ཅན་ཀུན་ལ་ཕན་བརྩེའི་ཕྱིར། །འདིར་ནི་རྩེ་གཅིག་ཡིད་ཀྱིས་ཉོན། །དེ་ནས་བཅོམ་ལྡན་འདས་ཀུན་
ཏུ་འོད་དཔག་ཏུ་མེད་པའི་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་ཀྱི་ཚེ་དཔག་ཏུ་མེད་པ་ཅེས་བྱ་བའི་གཟུངས་འདི་
གསུངས་པ་ནི། འདི་ལྟ་སྟེ། ཨོཾ་ཨ་མི་ཏེ། ཨ་མི་ཏོད་བྷ་བེ། ཨ་མི་ཏ་སཾ་བྷ་ཝེ། ཨ་མི་ཏ་བི་ཀྲཱནྟེ། ཨ་མི་ཏ་གཱ་དྲེ། ཨ་མི་ཏ་གཱ་མི་ནི། ཨ་མི་ཏ་ཨཱ་ཡུརྡ་དེ། ག་ག་ན་ཀཱིརྟི་ཀ་རེ།
སརྦ་ཀླེ་ཤཀྵ་ཡཾ་ཀ་རི་ཡེ་སྭཱཧཱ། ཞེས་བྱ་བའི་གཟུངས་འདིས་མཆོད་རྟེན་བྱེད་པའི་འཇིམ་པ་བླང་བ་དང༌། བྱུག་པ་ལ་སོགས་པ་དང༌། གདུགས་གདགས་པའི་བར་ཇི་སྙེད་
རྫོགས་པར་བྱའོ། །འདིའི་ཆོ་ག་ནི། མཆོད་རྟེན་ཆོ་ག་མཆོག་གྱུར་པ། །དེ་ནས་ཡང་དག་བཤད་བྱ་བ། །གསེར་དང༌། ཨིནྡྲ་ནཱི་ལ་དང༌། དངུལ་དང༌། པདྨ་རཱ་ག་ལ་སོགས་པའི་རང་
བཞིན་མང་བའི་རིན་པོ་ཆེས་སྤྲས་པའི་སོར་བཅུ་གཉིས་ཀྱི་ཚད་པདྨའི་སྟེང་ན་བཞུགས་པ། དེའི་ལོགས་བཞིར་འཇིག་རྟེན་སྐྱོང་བ་བཞི་ལག་ན་རྒྱལ་མཚན་བསྣམས་པའོ། །མེ་


90-1-226b


ཏོག་དང༌། བདུག་པ་དང༌། དྲི་ལག་ན་བཟུང་བའི་གནས་གཙང་མའི་ལྷའི་བུ་རྣམས་དང༌། ལྷ་རྣམས་ཀྱི་དབང་པོ་བརྒྱ་བྱིན་ལག་ན་གདུགས་བསྣམས་པ་དང༌། གཡས་དང་གཡོན་གྱི་ལོགས་
གཉིས་ན་སྤྱན་རས་གཟིགས་དང༌། རྡོ་རྗེ་འཆང་གཉིས་རྔ་ཡབ་དཀར་པོ་ཕྱག་ན་བསྣམས་པ་གཉིས་བྱའོ། །དེ་ལྟ་བུའི་ཆོ་གས་མཆོད་རྟེན་ལ་གཡས་བསྐོར་གྱི་སྦྱོར་བས་པདྨའི་འདབ་
མ་ལ་བྲི་བར་བྱའོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་བྲིས་ལ་དེའི་རིང་བསྲེལ་གྱི་སྙིང་པོ་ཅན་དུ་བྱས་ཏེ། དྲི་ཞིམ་པོ་དང་བསྲེས་
པའི་ཆུས་གཏོར་ཞིང་དྲི་ཞིམ་པོའི་མེ་ཏོག་གིས་མཆོད་ལ། སྟོང་ཕྲག་གཅིག་གིས་མཆོད་པ་བྱས་ཏེ་དཀར་པོའི་ཕྱོགས་ཀྱི་ཚེས་བརྒྱད་ཀྱི་ཉིན་ཞག་ལ་སྨྱུང་བར་གནས་ཤིང༌། སེམས་
ཅན་ཐམས་ཅད་ལ་ཕན་པའི་བློས་ཚེ་དང་བློ་སྟེར་བའི་ཡོན་བྱིན་ཏེ་སྟོང་ཕྲག་གཅིག་བཟླས་པ་བྱའོ། །ཟླ་བ་རེ་རེ་ཞིང་བྱས་ན། ཟླ་བ་དྲུག་གིས་ཚེ་ལོ་སྟོང་ཐུབ་པར་འགྱུར་རོ། །རྟག་ཏུ་
ལོ་གཅིག་ཏུ་བྱས་ན་ཚེ་ལོ་འབུམ་ཐུབ་པར་འགྱུར་རོ། །རྟག་ཏུ་བྱས་ན། ཚེ་ལོ་མི་ཟད་པ་ཐུབ་ཅིང་སྟོབས་དང་ལྡན་པ་དང༌། གང་གིས་ཀྱང་མི་ཐུབ་ཅིང་ལྷ་དང་ལྷ་མ་ཡིན་དང་མི་མཉམ་
པའི་མཁའ་སྤྱོད་ཀྱི་གཙུག་ཏོར་མཆོག་ཏུ་འགྱུར་རོ། །དེ་ནས་གཞན་ཡང་ཆོ་ག་ནི། རབ་ཏུ་དགེ་བའི་གནས་སུ་ས་བླངས་ལ་དྲི་ཞིམ་པོས་བསྲེས་ལ་མཆོད་རྟེན་བྱའོ། །སྟོང་ཕྲག་གཅིག་

90-1-227a


ནས་བརྩམས་ཏེ་ཇི་སྲིད་ལའམ་གཅིག་གི་བར་དུའོ། །ཉི་མ་རེ་རེ་ཞིང་མཆོད་རྟེན་དུ་གཏོགས་པ་གཙུག་ཏོར་རྣམ་པར་རྒྱལ་བ་ཡང་དག་པར་བཞུགས་
སུ་གསོལ་ལ། ཇི་སྐད་གསུངས་པའི་མཆོད་པ་རྒྱ་ཆེན་པོ་བྱས་ལ་སྟོང་ཕྲག་གཅིག་ནས་བརྩམས་ཏེ་ལན་བདུན་གྱི་བར་དུ་བཀླག་པར་བྱའོ། །ཉི་མ་རེ་རེ་ཞིང་ཚེ་དང་བློ་སྟེར་བར་
བྱེད་པའི་གཟུངས་ཀྱི་ཆེད་དུ་བྱས་ཏེ། སེམས་ཅན་ཐམས་ཅད་ལ་ཐུན་མོང་དུ་དགེ་བའི་རྩ་བ་སྦྱིན་པར་བྱའོ། །སེམས་ཅན་རྣམས་ལ་བཅིང་བ་དང་བརྡུང་བ་ལ་སོགས་པ་སྤང་
བར་བྱའོ། །ཟླ་བ་གཞན་རེ་རེ་ལ་མཆོད་པ་ཉིས་འགྱུར་དུ་བྱས་ལ་བརྒྱད་བརྒྱའི་བཟླས་པ་བྱ་བ་ནི། རང་ངམ་རང་དང་འདྲ་བས་བྱའོ། །ཆོ་ག་འདིས་ནི། དུས་མ་ཡིན་པར་འཆི་བ་
བརྒྱད་མེད་པར་འགྱུར་རོ། །བློ་རྣོ་བ་དང༌། ནད་མེད་པ་དང༌། ཚེ་ལོ་བརྒྱ་ཐུབ་ཅིང་འགྲོ་བ་ཐམས་ཅད་ཀྱི་ཡིད་དུ་འོང་བ་དང༌། སྐྱེ་བ་དྲན་པར་འགྱུར་རོ། །གང་གི་ཚེ་འཆི་བའི་དུས་
བྱེད་པ་དེའི་ཚེ་སྦྲུལ་ཤུན་པ་བརྗེས་པ་དང་འདྲ་བར་རང་གི་ལུས་པོར་ཏེ་མཛེས་པའི་ལུས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །ཡང་དེ་ཉིད་དམྱལ་བ་དང༌།
བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་ངན་འགྲོར་སྐྱེ་བར་མི་འགྱུར་རོ། །རྣ་བའི་བུག་པར་དམྱལ་བའི་སྒྲ་ཡང་ཐོས་པར་མི་འགྱུར་ན། འབྲས་བུ་སྨིན་པར་ལྟ་ག་ལ་འགྱུར།

90-1-227b


འདི་རྣམས་ཀྱི་གནས་སུ་འགྲོ་བ་མེད་དོ། །དེ་ནས་བཅོམ་ལྡན་འདས་ཚེ་དཔག་ཏུ་མེད་པས་གཞན་ཡང་སྒྲུབ་པའི་ཐབས་བཀའ་སྩལ་པ། གང་གིས་སེམས་ཅན་ཚེ་དཔག་ཏུ་མེད་པར་
འགྱུར་བ་དང༌། ཉམ་ང་བའི་འཁོར་བ་ལས་གྲོལ་བར་བྱེད་པ་ནི། གཞོན་ནུ་མས་བཀལ་བའི་སྐུད་པ་ཚད་དང་ལྡན་པ་མཛེས་པའི་རས་མཁས་པས་བྱའོ། །དེ་ནས་གཙུག་ཏོར་རྣམ་པར་
རྒྱལ་བ་ཞེས་བྱ་བའི་གཟུངས་ཚོན་སྣ་མ་ལུས་པས་གཟུངས་ཀྱི་ཡི་གེ་ལས་སྤྲུལ་པའི་མཆོད་རྟེན་གྱི་ནང་དུ་བྲི་བར་བྱའོ། །ཚེ་དཔག་ཏུ་མེད་པ་འོད་ཟེར་སྟོང་གི་ཕྲེང་བ་ཅན་པདྨ་དང་ཟླ་
བའི་གདན་ལ་བཞུགས་པ། སྟོན་ཀའི་ཟླ་བ་ལྟ་བུའི་འོད་ཅན། རྒྱན་ཐམས་ཅད་ཀྱིས་བརྒྱན་པ། ཞལ་གསུམ་པ། སྤྱན་གསུམ་པ། ཕྱག་བརྒྱད་པ། གཡས་པའི་ཞལ་ཞི་བ་
གསེར་གྱི་འོད་ཟེར་དང་ལྡན་པའོ། །གཡོན་པ་ནི། མཆེ་བས་མ་མཆུ་མནན་པ་མི་བཟད་པ་ཨུཏྤ་ལ་སྔོན་པོའི་འོད་ཟེར་གྱི་འོད་དང་ལྡན་པའོ། །དབུས་མ་ནི། སྒེག་པ་དང་བཅས་
ཤིང་དཀར་པོའོ། །གཡས་པའི་ཕྱག་གིས་སྙིང་གར་སྣ་ཚོགས་རྡོ་རྗེའོ། །དེ་བཞིན་དུ་པདྨ་ལ་གནས་པའི་འོད་དཔག་ཏུ་མེད་པ་དང༌། མདའ་དང་མཆོག་སྦྱིན་པའོ། །གཡོན་དུ་སྡིགས་
མཛུབ་དང་བཅས་པའི་ཞགས་པ་དང༌། དེ་བཞིན་དུ་གཞུ་དང༌། མི་འཇིགས་པ་དང༌། བུམ་པའོ། །ཡང་མགོ་བོར་མཆོད་རྟེན་ལ་གནས་པའི་ཨོཾ་དང༌། མགྲིན་པར་ཨཱཿདང༌། སྙིང་གར་ཧཱུཾ་ངོ༌།།

90-1-228a


དཔྲལ་བར་ཏྲཾ་ངོ༌། །ལྟེ་བའི་ཕྱོགས་སུ་ཧྲཱིཿའོ། །རྐང་པ་གཉིས་ལ་ཨཾ་ཨཿཡི་གེ་འདི་རྣམས་བཀོད་ལ་རཀྵ་སྭཱཧཱ་དང་བཅས་པ་འདིའི་ནང་དུ་རང་གི་མིང་དང་
སྤེལ་བའོ། །དེའི་ལོགས་གཉིས་སུ་པདྨ་དང༌། རྡོ་རྗེ་འཆང་གི་གཉིས་རྔ་ཡབ་དཀར་པོ་ཕྱག་ན་བསྣམས་པའོ། །སྟེང་དུ་བདུད་རྩིའི་ཆར་གྱི་རྒྱུན་འབེབས་བཞིན་པའི་གནས་གཙང་མའི་
བུ་གཉིས་སོ། །ལོགས་བཞིར་ཁྲོ་བོ་མི་གཡོ་བ་དང༌། འདོད་པའི་རྒྱལ་པོ་དང༌། དབྱུག་པ་སྔོན་པོ་ཅན་དང༌། སྟོབས་པོ་ཆེ་ཞེས་བྱ་བ་སྟེ། རལ་གྲི་དང༌། ལྕགས་ཀྱུ་དང༌། དབྱུག་པ་དང༌།
རྡོ་རྗེ་བསྣམས་པའོ། །གཡོན་པ་ནི། གདུག་པ་ཅན་འཇིགས་པའི་སྡིགས་མཛུབ་ཕྱེད་དུ་བྱེད་པའོ། །དེ་ལྟར་འབད་པས་རྫོགས་པར་བྱས་ལ་རིང་བསྲེལ་དང་བཅས་པའི་མཆོད་
རྟེན་དེ་ལ་སྨྱུང་བར་གནས་པས་མཆོད་པ་ཆེན་པོ་སྟོང་ཕྲག་གཅིག་གིས་མཆོད་པ་བྱས་ལ་འབུམ་ཕྲག་གཅིག་བཟླས་པ་བྱའོ། །དེ་ནས་དཀར་པོའི་ཕྱོགས་ཀྱི་ཚེས་གཅིག་ནས་
བཟུང་སྟེ་ཇི་སྲིད་བཅོ་ལྔའི་བར་དུ་སྟོང་སྟོང་བཟླས་པ་བྱའོ། །དེ་ནས་སྔ་བར་ནམ་ནངས་པ་དང་བཅོམ་ལྡན་འདས་མ་ཞལ་མཐོང་བར་འགྱུར་རོ། །དེ་ནས་ཇི་ལྟར་དངོས་གྲུབ་འདོད་པ་
སྟེར་རོ༑ ༑ཡང་ན་ནི། ཐང་ག་དེ་དྲི་ཞིམ་པོ་དང་བསྲེས་པའི་ཆུས་བྱུགས་པའི་ཕྱོགས་གཅིག་ཏུ་ཡང་དག་པར་བཞུགས་སུ་གསོལ་ལ་མཆོད་པ་རྒྱ་ཆེན་པོ་བྱ་ཞིང་ཉི་མ་རེ་རེ་ཞིང་བརྒྱད་

90-1-228b


བརྒྱ་བཟླས་པ་བྱའོ། །ཡང་ཟླ་བ་རེ་རེ་ལ་སྟོང་སྟོང་གི་མཆོད་པ་བྱ་ཞིང་སྟོང་སྟོང་གི་བཟླས་པ་བྱས་ན། ཚེ་དཔག་ཏུ་མེད་པ་དང༌། སྟོབས་དཔག་ཏུ་མེད་པ་གནོན་པ་དང༌། ནམ་མཁའ་ལ་འགྲོ་བ་
དང༌། ནད་ཆེན་པོ་མེད་པར་འགྱུར་རོ། །སེམས་ཅན་ཐམས་ཅད་ཀྱི་ཉི་མ་རེ་རེ་ཚིགས་བཅད་སྟོང་འཛིན་པའི་ཕྱིན་ཅི་མ་ལོག་པའི་ངག་ཏུ་འགྱུར་རོ། །ཡང་ན་ཁ་ཅིག་གིས་དེ་ལྟ་བུ་བྱེད་པར་མི་
ནུས་ན། དེའི་ས་རང་གི་ཁྱིམ་དུ་དྲི་ཞིམ་པོ་དང་བསྲེས་པའི་སའི་ཆར་བཞུགས་སུ་གསོལ་ལ། ཇི་ལྟར་འབྱོར་པའི་མཆོད་པ་བྱས་ལ་ཟླ་བ་འོང་ངོ་ཅོག་གི་ཚེས་བརྒྱད་ལ་བརྒྱད་བརྒྱའི་བཟླས་པ་
བྱ་ཞིང་ཉི་མ་རེ་རེ་དུས་གསུམ་དུ་ཉི་ཤུ་རྩ་གཅིག་རྩ་གཅིག་བརྗོད་ན། བློ་རྣོ་བ་དང༌། ཚེ་རིང་བ་དང༌། ཤེས་རབ་དང་ལྡན་པ་དང༌། ནད་མེད་པ་དང༌། སྐྱིད་པ་དང༌། ལོ་བརྒྱ་འཚོ་བ་དང༌། སྐྱེ་བ་
དྲན་པར་འགྱུར་རོ། །ཡང་ན་རང་གིས་མ་ནུས་ན། དེའི་ཚེ་རང་དང་འདྲ་བས་བྱས་ན་ཚེ་རིང་བ་དང༌། བློ་རྣོ་བར་འགྱུར་རོ། །དེ་ནས་གཞན་ཡང་སྦྱིན་སྲེག་གི་ཆོ་ག་སེམས་ཅན་ཐམས་ཅད་ལ་
ཕན་པའི་ཕྱིར་ཉེ་བར་བཤད་པར་བྱ་སྟེ། ཁྲུ་གང་གི་ཚད་ཀྱི་ཐབ་ཁུང་ཟླུམ་པོ་རྡོ་རྗེའི་ཕྲེང་བས་བརྒྱན་པ། ཙནྡན་དཀར་པོའམ་ས་དཀར་གྱིས་བྱུགས་ལ་མེ་ཏོག་དཀར་པོ་བཀྲམ་སྟེ་
ལོགས་བཞིར་ཞུན་མར་གྱི་མར་མེ་བཞི་བཞག་ལ། བདུག་སྤོས་ལ་སོགས་པས་ཡང་དག་པར་མཆོད་ལ་ཕྱོགས་བཞིར་མཚན་ཉིད་དང་ལྡན་པའི་བུམ་པ་རབ་ཏུ་མཛེས་པ་གོས་དཀར་པོས་

90-1-229a


གཡོགས་པ་ཡལ་གས་ཁ་བརྒྱན་པ་དགོད་པར་བྱའོ། །འོ་མ་ཅན་གྱི་ཡམ་ཤིང་ལ་མེ་སྦར་ལ་དེར་མེ་ལྷ་བཀུག་སྟེ་དགང་བླུགས་གསུམ་བྱིན་ལ་བསང་གཏོར་བྱས་
ཏེ་གཤེགས་སུ་གསོལ་ལོ། །དེ་ནས་ཚེ་དཔག་ཏུ་མེད་པ་གསལ་པོར་ཐབ་ཁུང་གི་དབུས་སུ་བསམས་ལ་གཙུག་ཏོར་རྣམ་པར་རྒྱལ་བ་བཟླས་ཤིང་དགང་བླུགས་གསུམ་དབུལ་ལོ། །ཡང་
ན་ཨོཾ་ཨ་མི་ཏ་ཨ་ཡུརྡ་དེ་སྭཱཧཱ་ཞེས་བྱ་བས་ཚེ་དང༌། བློ་རྣོ་བ་དང་བཅས་པས་བརྒྱད་བརྒྱ་དུས་གསུམ་དུ་སྦྱིན་སྲེག་བྱའོ། །གཙུག་ཏོར་རྣམ་པར་རྒྱལ་བ་ལན་བདུན་དུ་བཟླས་པ་བྱས་ན།
ཚེ་རིང་བ་དང༌། བློ་རྣོ་བ་དང༌། སྐྱིད་པ་དང༌། ནད་མེད་པར་འགྱུར་རོ། །ཡང་ན་ཟླ་བ་རེ་རེའི་དཀར་པོའི་ཕྱོགས་ཀྱི་ཚེས་བརྒྱད་ལ་མཆོད་པ་རྒྱ་ཆེན་པོ་བྱས་ལ་དུས་གསུམ་དུ་ཚེ་ལོ་སྟོང་ཐུབ་པར་
འདོད་པས་སྦྱིན་སྲེག་བྱས་ན། མཆོག་གི་ཚེ་རིང་བ་དང༌། བློ་རྣོ་བ་སྦྱིན་པར་བྱེད་དོ། །སེམས་ཅན་རྣམས་ལ་སྨད་པར་མི་བྱའོ། །ཆོ་ག་འདིས་རང་གི་ལུས་ནད་ཀྱིས་གོས་པར་མི་འགྱུར་
རོ༑ ༑ལོ་བརྒྱ་ལྔ་བཅུར་འཚོ་བ་དང༌། དགྲ་ལས་རྒྱལ་བ་དང༌། བློ་རྣོ་བར་འགྱུར་རོ། །དབྱངས་སྙན་པར་འགྱུར་རོ། །གལ་ཏེ་རང་གིས་མ་ནུས་ན། དེའི་ཚེ་རང་དང་འདྲ་བས་བྱས་ན་ཞི་བ་
ཆེན་པོར་འགྱུར་རོ། །དེ་ནས་གཞན་ཡང་སྒྲུབ་པར་འདོད་ན། གཙུག་ཏོར་གྱི་རྒྱལ་པོ་ཆེན་པོ་ཚེ་དང་བློ་རྣོ་བ་དང་བཅས་པར་འབུམ་ཕྲག་གཅིག་སྦྱིན་སྲེག་བྱས་ན། དང་པོ་དང་མཐར་


90-1-229b


སྟོང་སྟོང་གི་མཆོད་པ་བྱས་ལ། ཡང་འབུམ་ཕྲག་གཅིག་བཟླས་པ་བྱས་ན། ཚེ་ལོ་འབུམ་ཕྲག་གཅིག་ཐུབ་པར་འགྱུར་རོ། །བྱེ་བ་བྱས་ན། བྱེ་བ་ཐུབ་བོ། །དེ་ལྟར་འདིའི་ཆོ་གའི་རིམ་པས་ཚེ་
ལོ་དཔག་ཏུ་མེད་པར་འགྱུར་ཏེ། ནམ་མཁའ་ལ་འགྲོ་བ་དང༌། དཔའ་བ་དང༌། དགྲ་ལས་རྒྱལ་བར་འགྱུར་རོ། །དཔལ་འདོད་ན། དཔལ་འབྲས་འབུམ་ཕྲག་གཅིག་སྦྱིན་སྲེག་བྱས་ན།
དཔལ་ཆེན་པོ་ཐོབ་པར་འགྱུར་རོ། །རྒྱལ་པོ་འདོད་ན། པདྨ་འབུམ་ཕྲག་གཅིག་སྦྱིན་སྲེག་བྱས་ན། རྒྱལ་པོ་ཆེན་པོ་ཐོབ་པར་འགྱུར་རོ། །བྱེ་བ་གཅིག་བྱས་ན། འཁོར་ལོས་བསྒྱུར་བ་ཐོབ་པར་
འགྱུར་རོ། །ཡང་ན་རལ་གྲི་ལ་སོགས་པ་གྲུབ་པར་འདོད་ན། རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་ཐང་སྐུ་བཀྲམ་ལ་སྟོང་གི་མཆོད་པ་ཆེན་པོས་མཆོད་ལ་བཟླས་པ་འབུམ་བྱས་ཏེ།
ཡང་ལྕགས་ལྡའི་རང་བཞིན་གྱི་རལ་གྲི་ལ་བཟླས་པ་འབུམ་བྱས་ཏེ་ལག་པ་གཡས་པར་བཅངས་ན། ཡིད་ཀྱིས་འགྲོ་བ་དང༌། འདོད་པའི་གཟུགས་འཛིན་པ་དང༌། སྟོབས་ཆེ་ཞིང་གཞན་
གནོན་པ་དང༌། སེམས་ཅན་ཐམས་ཅད་གཅིག་ཏུ་འདྲེན་པ་པོར་གྱུར་ནས་སྨན་པ་ཆེན་པོའི་མཆོག་ཚེ་དཔག་ཏུ་མེད་པར་འགྱུར་རོ། །དེ་ལྟར་རྡོ་རྗེ་དང༌། འཁོར་ལོ་དང༌། རྩེ་གསུམ་ལ་སོགས་
པ་ལ་ཡང་བསྒྲུབ་པར་བྱའོ། །དེ་ལྟར་ཕན་ཡོན་དཔག་ཏུ་མེད་པའི་གཟུངས་ཆེན་པོ། དེ་བཞིན་གཤེགས་པ་ཐམས་ཅད་ཀྱི་སྙིང་པོར་གྱུར་པ། མཆོག་ཏུ་རྙེད་པར་དཀའ་བ་འདི་ཇི་ལྟ་ཇི་

90-1-230a


ལྟར་སྦྱར་བ་དེ་ལྟ་དེ་ལྟར་ལས་འགྲུབ་པར་བྱེད་དོ། །གང་ཡང་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་ཉི་མ་
རེ་རེ་ལ་དུས་གསུམ་དུ་ལན་ཉི་ཤུ་རྩ་གཅིག་བཟླས་པ་བྱ་ཞིང༌། མཆོད་རྟེན་ཆེན་པོ་བྱས་ཏེ་ཡང་དག་པར་བཅངས་ལ་གཞན་ལ་ཡང་རྒྱ་ཆེར་གསལ་བར་བྱས་ན། དེ་སྐྱིད་པ་ཐོབ་ཅིང་སྟོབས་
དང་ལྡན་པ་དང༌། ནད་མེད་པ་དང༌། ལོ་བརྒྱ་ཐུབ་པ་དང༌། བློ་རྣོ་བ་དང༌། སྐྱེ་བ་དྲན་པར་འགྱུར་རོ། །གང་གི་ཚེ་འཆི་བའི་དུས་བྱས་པ་དེའི་ཚེ་སྦྲུལ་ཤུན་པ་བརྗེས་པ་དང་འདྲ་བར་རང་གི་ལུས་
བོར་ཏེ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །དམྱལ་བའི་སྒྲ་རྣ་བུག་ཏུ་ཡང་ཐོས་པར་མི་འགྱུར་ན། འབྲས་བུ་སྨིན་པར་ལྟག་ལ་འགྱུར། གང་དང་གང་དུ་སྐྱེས་པ་དེ་དང་དེ་
རུ་སྐྱེ་བ་དྲན་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་
འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་རྟོག་པ་
དང་བཅས་པ་རྫོགས་སོ།།    །།པཎྜི་ཏ་ཆོས་ཀྱི་སྡེ་དང༌། ཁམས་པ་ལོཙྪ་བ་དགེ་སློང་བ་རིས་བསྒྱུར་ཅིང་ཞུས་ཏེ་གཏན་ལ་ཕབ་པ།    །རྒྱ་གར་སྐད་དུ། སརྦ་ཏ་ཐཱ་ག་ཏོ་ཥྞཱི་ཥ་བི་ཛ་ཡཱ་

90-1-230b


ནཱ་མ་དྷཱ་ར་ཎཱཾ་ཀལྤ། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་མའི་གཟུངས་ཞེས་བྱ་བའི་རྟོག་པ། གཙུག་ཏོར་རྣམ་པར་རྒྱལ་མ་ལ་ཕྱག་འཚལ་ལོ། །འདི་
སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བདེ་བ་ཅན་ན་བཞུགས་སོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་
དཔག་ཏུ་མེད་པ་ཆོས་ཡང་དག་པར་སྡུད་པའི་ཕུག་ཆེན་པོའི་ཁང་བཟང་གི་ཚལ་བདེ་བ་ལ་ཉེ་བར་བཞུགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། སེམས་ཅན་སྡུག་བསྔལ་དང་ནད་སྣ་ཚོགས་ཀྱིས་ཡོངས་སུ་གཟིར་ཅིང་ཚེ་ཐུང་བ་ཡོད་དེ། དེ་རྣམས་ཀྱི་དོན་དུ་ཚེ་རིང་བར་ཉེ་བར་
བསྒྲུབ་པར་བྱ་བའི་ཕྱིར་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་མ་ཞེས་བྱ་བའི་གཟུངས་འདི་གཟུང་བར་བྱ། གཞན་རྣམས་ལ་རྒྱ་ཆེར་ཡང་དག་པར་བསྟན་པར་བྱའོ།།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་ཐལ་མོ་སྦྱར་བར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་མ་ཞེས་བྱ་བའི་གཟུངས་བསྟན་དུ་གསོལ། བདེ་བར་གཤེགས་པ་བསྟན་དུ་གསོལ། དེ་ནས་བཅོམ་ལྡན་འདས་

90-1-231a


གྱིས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ཏེ་ཀུན་ཏུ་སྣང་བའི་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་དེ་བཞིན་གཤེགས་པ་ཐམས་ཅད་
ཀྱི་གཙུག་ཏོར་རྣམ་པར་རྒྱལ་མ་ཞེས་བྱ་བའི་གཟུངས་འདི་བཀའ་སྩལ་ཏོ། །ཨོཾ་ན་མོ་བྷ་ག་བ་ཏེ། སརྦྦ་ཏྲཻ་ལོཀྱ་པྲ་ཏི་བིཥྚཱི་ཡ། བུདྡྷཱ་ཡ་ཏེ་ན་མཿ། ཏདྱ་ཐཱ། ཨོཾ་བྷྲཱུཾ་བྷྲཱུཾ་བྷྲཱུཾ། ཤོ་དྷ་ཡ་ཤོ་དྷ་ཡ། བི་ཤོ་དྷ་
ཡ་བི་ཤོདྷ་ཡ། ཨ་ས་མ་ས་མནྟ་བ་བྷཱ་ས་སྥ་ར་ཎ་ག་ཏི། ག་ག་ན་སྭཱ་བྷཱ་བ་བི་ཤུདྡྷེ། ཨ་བྷི་ཥིཉྩནྟུ་མཾ། སརྦ་ཏ་ཐཱ་ག་ཏཱ། སུ་ག་ཏ་བ་ར་བ་ཙ་ནཱ་མྲྀ་ཏཱ་བྷི་ཥེ་ཀཻརྨ་ཧཱ་མུ་དྲ་མནྡྲ་པ་དཻཿ། ཨཱ་ཧ་ར་ཨཱ་ཧ་ར།
མ་མ་ཨཱ་ཡུཿསནྡྷཱ་ར་ཎི། ཤོ་དྷ་ཡ་ཤོདྷ་ཡ། བི་ཤོ་དྷ་ཡ་བི་ཤོ་དྷ་ཡ། ག་ག་ན་སྭཱ་བྷཱ་བ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་རསྨི་སཾ་ཙོ་དེ་ཏེ། སརྦ་ཏ་ཐཱ་ག་ཏཱ་བ་ལོ་ཀི་ནི། ཥཊ་པཱ་ར་
མི་ཏཱ་པ་རི་པཱུ་ར་ཎི། སརྦ་ཏ་ཐཱ་ག་ཏ་མཱ་དེ། ད་ཤ་བྷཱུ་མི་པྲ་ཏིཥྛི་ཏེ། སརྦ་ཏ་ཐཱ་ག་ཏ་ཧྲི་ད་ཡཱ་དྷིཥྛ་ན་དྷིཥྛི་ཏེ། ཨོཾ་མུ་དྲེ་མུ་དྲེ། མ་ཧཱ་མུ་དྲེ་བཛྲ་གཱ་ཡ་ས་ཧ་ཏ་ན་པ་རི་ཤུདྡྷེ། སརྦ་ཀརྨ་ཨཱ་ཝཱ་ར་ཎ་བི་ཤུདྡྷེ།
པྲ་ཏི་ནི་བརྟྟ་ཡ་མ་མཱ་ཡུརྦི་ཤུདྡྷེ། སརྦ་ཏ་ཐཱ་ག་ཏ་ས་མ་ཡཱ་དྷིཥྛ་ན་དྷིཥྛི་ཏེ། ཨོཾ་མུ་ནི་མུ་ནི། མ་ཧཱ་མུ་ནི། བི་མུ་ནི་བི་མུ་ནི། མ་ཧཱ་བི་མུ་ནི། མ་ཏི་མ་ཏི། མ་ཧཱ་མ་ཏི། མ་མ་ཏི། མ་མ་ཏི། མ་ཧཱ་མ་ཏི། སུ་མ་ཏི་
སུ་མ་ཏི། མ་ཧཱ་སུ་མ་ཏི། ཏ་ཐཱ་ཏ་བྷུ་ཏ་ཀོ་ཊི་པ་རི་ཤུདྡྷེ། བི་སྥུ་ཊ། བུདྡྷེ་ཤུདྡྷེ། ཨོཾ་ཧེ་ཧེ་ཛ་ཡ་ཛ་ཡ། བི་ཛ་ཡ་བི་ཛ་ཡ། སྨྲ་ར་སྨྲ་ར། སྥ་ར་སྥ་ར། སྥཱ་ར་ཡ་སྥ་ར་ཡ། སརྦ་བུདྡྷཱ་དྷིཥྛཱ་ནཱ་དྷིཥྛི་ཏེ། ཨོཾ་ཤུདྡྷེ་

90-1-231b


ཤུདྡྷེ༑ བུདྡྷེ་བུདྡྷེ། བཛྲེ་བཛྲེ། མཧཱ་བཛྲེ། སུ་བཛྲེ། བཛྲ་གརྦྷེ། ཛ་ཡ་གརྦྷེ། བི་ཛ་ཡ་གརྦྷེ། བཛྲ་ཛྭེ་ལ་གརྦྷེ། བཛྲོདྦྷ་བེ། བཛྲ་སཾ་བྷ་བེ། བཛྲ་བཛྲི་ཎི། བཛྲ་མྦྷ་བནྟུ། མེ་ཤ་རཱི་རཾ་སརྦ་སཏྭཱ་ནཉྩ། ཀཱ་ཡ་པ་
རི་ཤུདྡྷི་རྦྦྷ་བ་ཏུ་མེ་སཱ་དཱ། སརྦ་ག་ཏི་པ་རི་ཤུདྡྷ་ཤྩ། སརྦ་ཏ་ཐཱ་ག་ཏཱ་ཤྩ་མཱཾ་ས་མ་ཤྭ་ས་ཡནྟུ། ཨོཾ་བུདྡྷྱ་བུདྡྷྱ། སིདྡྷྱ་སིདྡྷྱ། བོ་དྷ་ཡ་བོ་དྷ་ཡ། བི་བོ་དྷ་ཡ་བི་བོ་དྷ་ཡ། མོ་ཙ་ཡ་མོ་ཙ་ཡ། བི་མོ་ཙ་
ཡ་བི་མོ་ཙ་ཡ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ས་མནྟཱ་མོ་ཙ་ཡ་མོ་ཙ་ཡ་ས་མནྟ་རསྨི་པ་རི་ཤུདྡྷེ། སརྦ་ཏ་ཐཱ་ག་ཏ་ཧྲྀ་ད་ཡཱ་དྷིཥྛཱ་ནཱ་དྷིཥྛི་ཏེ། ཨོཾ་མུ་དྲེ་མུ་དྲེ་མ་ཧཱ་མུ་དྲེ་མ་ཧཱ་མུ་དྲ་
མནྡྲ་པ་དཻཿསྭཱཧཱ། རིགས་ཀྱི་བུ། གང་འདི་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱ་ལམ་ཞེས་བྱ་བའི་གཟུངས། འཆི་བའི་དབྱུག་པ་ཆེན་པོ་འཛིན་པ། སྡིག་པ་ཞི་བར་བྱེད་
པའི་དག་བྱེད་དོ། །གང་སུ་དག་ཚེ་རིང་བར་འདོད་པས་འཆད་པར་འགྱུར་བའི་རིམ་པས་བཀླག་པར་བྱའོ། །ས་ཕྱོགས་ཡངས་པ་ཁ་ཅིག་ཏུ་ས་དང་བ་བྱུང་གིས་ཉེ་བར་བྱུགས་ལ་དྲི་བཟང་གི་ཆབ་ཀྱིས་
ཆག་ཆག་གདབ་པར་བྱའོ། །སྟེང་དུ་བླ་བྲེས་ཀྱིས་བྲིས་ཤིང་འཕྱང་དུ་བཅུག་ནས་དེའི་དབུས་སུ་རྡུལ་ཚོན་དཀར་པོས་འཁོར་ལོ་རྩིབས་བརྒྱད་པ་ཤིན་ཏུ་བརྒྱན་པར་གདབ་པར་བྱའོ། །གང་དེའི་
དབུས་སུ་རང་བཞིན་གྱི་སྙིང་པོ་འབྱུང་བའི་གཙུག་ཏོར་རོ། །དེ་ལྟར་རིམ་པ་ཇི་ལྟ་བར་ཤར་ལ་སོགས་པའི་རྩིབས་རྣམས་སུ་ནམ་མཁའ་ལྟར་འདུས་པའི་བཟའ་སྟོན་འབྱུང་བའི་གཙུག་ཏོར་དང༌། སའི་


90-1-232a


སྙིང་པོ་འབྱུང་བའི་གཙུག་ཏོར་དང༌། ནོར་བུའི་སྙིང་པོ་འབྱུང་བའི་གཙུག་ཏོར་དང༌། རོ་བཅུད་ཀྱི་སྙིང་པོ་འབྱུང་བའི་གཙུག་ཏོར་དང༌། སྙིང་པོ་དཔག་མེད་འབྱུང་
བའི་གཙུག་ཏོར་དང༌། གཟི་བརྗིད་སྙིང་པོ་འབྱུང་བའི་གཙུག་ཏོར་དང༌། རྔའི་སྒྲ་དབྱངས་འབྱུང་བའི་གཙུག་ཏོར་དང༌། སེར་བུ་འབྱུང་བའི་གཙུག་ཏོར་ཏེ། དེ་བཞིན་གཤེགས་པ་རྣམས་
བཞུགས་སུ་གསོལ་ལོ། །དེའི་ཡང་ཕྱི་རོལ་ཉིད་དུ་པདྨ་འདབ་མ་བཅུ་དྲུག་པ་ལེགས་པར་བྲི་བར་བྱའོ། །འདབ་མ་སོ་སོ་རེ་རེར་རིམ་པ་ཇི་ལྟ་བར་ཐིག་ལེ་བཅུ་དྲུག་ལས་བྱུང་བའི་དེ་
བཞིན་གཤེགས་པ་རྣམས་བཞུགས་སུ་གསོལ་ལོ། །ནང་སྟོང་པ་ཉིད་འབྱུང་བའི་གཙུག་ཏོར་དང༌། ཕྱི་སྟོང་པ་ཉིད་འབྱུང་བའི་གཙུག་ཏོར་དང༌། ཕྱི་ནང་སྟོང་པ་ཉིད་འབྱུང་བའི་གཙུག་ཏོར་དང༌། སྟོང་པ་ཉིད་སྟོང་
པ་ཉིད་འབྱུང་བའི་གཙུག་ཏོར་དང༌། དོན་དམ་པ་སྟོང་པ་ཉིད་འབྱུང་བའི་གཙུག་ཏོར་དང༌། འདུས་བྱས་སྟོང་པ་ཉིད་འབྱུང་བའི་གཙུག་ཏོར་དང༌། འདུས་མ་བྱས་སྟོང་པ་ཉིད་འབྱུང་བའི་གཙུག་ཏོར་དང༌། ཐོག་མ་
དང་ཐ་མ་མེད་པ་སྟོང་པ་ཉིད་འབྱུང་བའི་གཙུག་ཏོར་དང༌། དོར་བ་མེད་པ་སྟོང་པ་ཉིད་འབྱུང་བའི་གཙུག་ཏོར་དང༌། རང་བཞིན་སྟོང་པ་ཉིད་འབྱུང་བའི་གཙུག་ཏོར་དང༌། ཆོས་ཐམས་ཅད་
སྟོང་པ་ཉིད་འབྱུང་བའི་གཙུག་ཏོར་དང༌། རང་གི་མཚན་ཉིད་སྟོང་པ་ཉིད་འབྱུང་བའི་གཙུག་ཏོར་དང༌། མི་དམིགས་པ་སྟོང་པ་ཉིད་འབྱུང་བའི་གཙུག་ཏོར་དང༌། དངོས་པོ་མེད་པ་སྟོང་པ་ཉིད་

90-1-232b


འབྱུང་བའི་གཙུག་ཏོར་དང༌། རང་གི་ངོ་བོ་ཉིད་སྟོང་པ་ཉིད་འབྱུང་བའི་གཙུག་ཏོར་དང༌། དངོས་པོ་མེད་པའི་རང་གི་ངོ་བོ་ཉིད་སྟོང་པ་ཉིད་འབྱུང་བའི་གཙུག་ཏོར་རོ། །དེ་བཞིན་གཤེགས་པ་བཞུགས་
པའི་གདན་གྱི་དཀྱིལ་འཁོར་བྱས་ནས་དུས་ཇི་ལྟ་བའི་མེ་ཏོག་རྣམ་པ་དབུལ་བར་བྱའོ། །དེའི་ཕྱེད་ཀྱི་སྟེང་དུ་ཁྲི་གཙུགས་ཏེ་ཆུའི་སྣོད་དུ་རྣམ་པར་སྣང་མཛད་ཀྱི་སྙིང་པོའི་མཆོད་རྟེན་བཞུགས་
པར་བྱའོ། །ཤོག་བུའམ་ལོ་མ་ལ་སྔགས་ཀྱི་ཡི་གེ་སྒྲུབ་པ་པོའི་མིང་ཅན་ཡང་བཞུགས་པར་བྱའོ། །བུམ་པ་ཆུས་བཀང་བ་ཡང་གཞག་པར་བྱའོ། །པདྨའི་ཕྱི་རོལ་ཕྱོགས་བཞིར་བུམ་པ་བཞི་ཡང་
གཞག་པར་བྱའོ། །དར་གྱི་ལྡ་ལྡི་དང་གདུགས་དང་བ་དན་གྱིས་ཉེ་བར་མཛེས་པར་བྱས་ནས་ཡང་ཤར་དུ་བགེགས་རབ་ཏུ་འཇོམས་པའི་གཙུག་ཏོར་རྣམ་པར་རྒྱལ་བའི་ལྷ་མོ་དང༌། ལྷོར་འཆི་བ་
རབ་ཏུ་འཇོམས་པའི་གཙུག་ཏོར་རྣམ་པར་རྒྱལ་བའི་ལྷ་མོ་དང༌། ནུབ་ཏུ་ཉོན་མོངས་པ་རབ་ཏུ་འཇོམས་པའི་གཙུག་ཏོར་རྣམ་པར་རྒྱལ་བའི་ལྷ་མོ་དང༌། བྱང་དུ་ཕུང་པོའི་ནད་རབ་ཏུ་འཇོམས་པའི་
གཙུག་ཏོར་རྣམ་པར་རྒྱལ་བའི་ལྷ་མོ་དང༌། མེར་རྡོ་རྗེ་ཕྲེང་བ་ཚེ་སྦྱིན་མ་དང༌། བདེན་བྲལ་དུ་སྒྱུ་མ་ཆེན་མོ་དང༌། རླུང་དུ་གསེར་འོད་མ་དང༌། དབང་ལྡན་དུ་གསེར་གྱི་ཕྲེང་བ་ཅན་ཚེ་སྦྱིན་མའོ། །
སྣོད་བཞི་ཆུ་དྲི་བཟང་དང་བཅས་པས་བཀང་སྟེ་མེ་ཏོག་གི་ཕྲེང་བའི་ཕྱང་དུ་གཞུག་པར་བྱའོ། །འདིའི་མཐར་རེ་ཁ་གསུམ་རྡུལ་ཚོན་གྱིས་བྲི་བར་བྱའོ། །ཕྲེང་བ་དང་པོ་ལ་སྒྲ་ལ་སོགས་པ་མེད་

90-1-233a


པའི་འཇིམ་པ་རློན་པ་ལ་བྱས་པའི་སཱ་ཚ་སྟོང་ཕྲག་གཅིག་བསྒྲིག་པར་བྱའོ། །མ་འགྲུབ་ན་བརྒྱ་ངེས་པར་བཞུགས་པར་བྱའོ། །ཕྱོགས་བཞིར་བཀུར་སྟི་དང་
བསྟི་སྟང་ཆེན་པོའི་མཆོད་པ་བྱས་ནས་ཚིག་གཞན་མི་སྨྲ་བའི་དམ་བཅའ་འཛིན་པའི་ཆོས་སྨྲ་བ་རྣམས་ཀྱིས་གཟུངས་འདི་བཀླག་པར་བྱའོ། །ལན་རེ་རེ་ཞིང་མཆོད་རྟེན་གྱི་དབུར་
མཆོད་ཅིང་རབ་ཏུ་གནས་པར་བྱའོ། །སྟོང་ཕྲག་གཅིག་ཏུ་ཀློག་པས་དབུས་ཀྱི་མཆོད་རྟེན་གྱི་དབུར་ལག་པ་བསྐྱོད་ཅིང་མཆོད་པ་བྱའོ། །མེ་ཏོག་དང༌། བདུག་སྤོས་དང༌། མར་མེ་དང༌།
དྲི་ཆབ་དང༌། ལྷ་བཤོས་ལ་སོགས་པ་མཆོད་པ་ཐམས་ཅད་སྟོང་ཕྲག་སོ་སོར་མཆོད་རྟེན་གྱི་ཕྲེང་བའི་རྣམ་པར་བྱས་ནས་མཆོད་པ་བྱའོ། །ཇི་སྲིད་ཡོངས་སུ་མ་རྫོགས་པ་དེ་སྲིད་དུ་མར་
མེའི་ཕྲེང་བ་རླུང་གིས་མི་ཉམས་པ་སྦར་བར་བྱའོ། །མཉམ་པར་བཞག་ཅིང་གཙང་སྦྲས་རབ་ཏུ་འཇུག་པར་བྱའོ། །དེ་ལྟར་བྱས་ན། ཞག་བདུན་པའི་ཚེ་ལོ་བདུན་དུ་འཚོ་བར་འགྱུར་རོ། །
ལོ་བདུན་པའི་ཚེ་ནི། དེ་ལྟར་ཚེ་མཆོག་འཐོབ་ཅིང་ནད་ལས་རྣམ་པར་གྲོལ་ནས་ལོ་བརྒྱར་འཚོ་བར་འགྱུར་རོ། །དུས་མ་ཡིན་པའི་འཆི་བ་ཡང་ཐམས་ཅད་དུ་རྙེད་པར་མི་འགྱུར་རོ། །དེ་ལྟ་
བུའི་ཉེ་བར་སྤྱོད་པའི་རིམ་པ་ལས་གཞན་དུ་བྱས་ན། དེས་འགྲུབ་པ་མ་ཡིན་ནོ། །རབ་ཏུ་བྱེད་པ་དང་པོའོ།།    །།རྟོག་པ་འདི་ཡང་དག་པའི་དགེ་བའི་བཤེས་གཉེན་སྡོམ་བརྩོན་


90-1-233b


དམ་པ་འདུལ་བའི་གཙུག་ལག་ལ་ཟླ་མེད་པར་སྨྲ་བ་ནེའུ་མཁན་པོའི་གསུང་བཞིན་དུ། མང་དུ་ཐོས་པའི་ལོ་ཙཱ་བ་གནས་བརྟན་དཔལ་ཉི་མ་རྒྱལ་མཚན་བཟང་པོས་དཔལ་ཐར་པ་གླིང་གི་
གཙུག་ལག་ཁང་དུ་རང་གིས་བསྒྱུར་བའོ།།    །།རྒྱ་གར་སྐད་དུ། སརྦ་ཏ་ཐཱ་ག་ཏ་ཨུཥྞཱ་ཥི་བི་ཛ་ཡ་ནཱ་མ་དྷ་ར་ཎཱི་ཀལྤ་ས་ཧི་ཏ། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་
གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་རྟོག་པ་དང་བཅས་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་
གཅིག་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་ཏུ་མེད་པ་བདེ་བ་ཅན་གྱིས་ཆོས་ཡང་དག་པར་སྡུད་པའི་ཁང་བཟང་མཆོག་ན་ཉེ་
བར་བཞུགས་སོ། །དེ་ནས་འཁོར་གྱི་དཀྱིལ་འཁོར་ལ་ཉེ་བར་གཟིགས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། ཀྱེ་བྱང་ཆུབ་སེམས་དཔའ་སེམས་དཔའ་ཆེན་པོ་
རིགས་ཀྱི་བུ་དང༌། རིགས་ཀྱི་བུ་མོ་སྡུག་བསྔལ་པ་ནད་ཀྱིས་ཡོངས་སུ་གཟིར་བའི་སེམས་ཅན་ཚེ་ཐུང་བ་རྣམས་ཡོད་དེ། དེ་རྣམས་ཀྱི་ཕྱིར་སེམས་ཅན་ཐམས་ཅད་ལ་ཀུན་ཏུ་གཟིགས་པའི་མཚན་
གྱི་དཔལ་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་ཉིད་འཆང་བ་དང༌། བཀླག་པ་དང༌། གཞན་ལ་རྒྱ་ཆེར་ཡང་དག་པར་བསྟན་པའི་ཕྱིར་

90-1-234a


ཡུན་རིང་པོར་གནས་པར་བསྒྲུབ་པའི་ཆེད་དུ་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ཏེ་ཀུན་ཏུ་གཟིགས་
པའི་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་རྒྱལ་བ་ཞེས་བྱ་བའི་གཟུངས་འདི་བཀའ་སྩལ་པ།
ཨོཾ་ན་མོ་བྷ་ག་ཝ་ཏེ་སརྦ་ཏྲཻ་ལོ་ཀྱ་པྲ་ཏི་བི་ཤིཥྚཱ་ཡ། བུདྡྷཱ་ཡ་ཏེ་ན་མཿ། ཏདྱ་ཐཱ། ཨོཾ་བྷྲཱུཾ་བྷྲཱུཾ་བྷྲཱུཾ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ཨ་ས་མ་ས་མ་མནྟ་ཨ་བ་བྷཱ་
ས་སྥ་ར་ཎ་ག་ཏི། ག་ག་ན་སྭ་བྷཱ་བ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ཨ་བྷི་ཥི་ཉྩནྟུ་མཱཾ། སརྦ་ཏ་ཐཱ་ག་ཏ་སུ་ག་ཏ་བ་ར་བ་ཙ་ན། ཨ་མྲྀ་ཏ་ཨ་བྷི་ཥི་ཀཻ་ར། མ་ཧཱ་མུ་དྲ་
མནྡྲ་བ་དཻཿཨཱ་ཧ་ར་ཨཱ་ཧ་ར། མ་མ་ཨཱ་ཡུཿསནྡྷ་ར་ཎི། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ག་ག་ན་སྭ་བྷ་བ་བི་ཤུདྡྷེ། ཨུཥྞཱི་ཥ་བི་ཛ་ཡ་པ་རི་ཤུདྡྷེ། ས་ཧ་སྲ་
ར་སྨི་སཾ་ཙོ་དི་ཏེ། སརྦ་ཏ་ཐཱ་ག་ཏ་ཨ་ཝ་ལོ་ཀི་ནི། ཥཊ་པཱ་ར་མི་ཏཱ་པ་རི་པཱུ་ར་ཎི། སརྦ་ཏ་ཐཱ་ག་ཏ་མཱ་ཏེ་ད་ཤ་བྷཱུ་མི་པྲ་ཏིཥྛི་ཏེ། སརྦ་ཏ་ཐཱ་ག་ཏཱ་ཧྲི་ད་ཡ་ཨ་དྷིཥྛ་ན་ཨ་དྷིཥྛི་ཏེ།
མུ་དྲ་མུ་དྲེ། མ་ཧཱ་མུ་དྲེ། བཛྲ་ཀཱ་ཡ་སཾ་ཧ་ཏ་ན། པ་རི་ཤུདྡྷེ། སརྦ་ཀརྨ་ཨཱ་ཝ་ར་ཎ་བི་ཤུདྡྷེ། པྲ་ཏི་ནི་བརྟ་ཡ། མ་མ་ཨཱ་ཡུར་བི་ཤུདྡྷེ། སརྦ་ཏ་ཐཱ་ག་ཏ་ས་མ་ཡ་ཨ་དྷིཥྛཱ་ན་


90-1-234b


ཨ་དྷིཥྛི་ཏེ། ཨོཾ་མུ་ནི་མུ་ནི། མ་ཧཱ་མུ་ནི། བི་མུ་ནི་བི་མུ་ནི། མ་ཧཱ་བི་མུ་ནི། མ་ཏི་མ་ཏི། མ་ཧཱ་མ་ཏི། མ་མ་ཏི། སུ་མ་ཏི། ཏ་ཐ་ཏ། བྷཱུ་ཏ་ཀོ་ཊི། བ་རི་ཤུདྡྷེ། བི་སྥུ་ཊ། བུདྡྷི་ཤུདྡྷེ། ཧེ་ཧེ།
ཛ་ཡ་ཛ་ཡ། བི་ཛ་ཡ་བི་ཛ་ཡ། སྨ་ར་སྨ་ར། སྥ་ར་སྥ་ར། སྥ་ར་ཡ་སྥ་ར་ཡ། སརྦ་བུདྡྷ་ཨ་དྷིཥྛཱ་ན་ཨ་དྷིཥྛི་ཏེ། ཤུདྡྷེ་ཤུདྡྷེ། བུདྡྷེ་བུདྡྷེ། བཛྲེ་བཛྲེ། མཧཱ་བཛྲེ། སུ་བཛྲེ། བཛྲ་གརྦྷེ།
ཛ་ཡ་གརྦྷེ། བི་ཛ་ཡ་གརྦྷེ། བཛྲེ་ཛྭཱ་ལ་གརྦྷེ། བཛྲ་ཨུད་བྷ་བེ། བཛྲ་སཾ་བྷ་བེ། བཛྲེ་བཛྲཱི་ཎི། བཛྲ་མྦྷ་བ་ཏ། མ་མ་ཤ་རཱི་རཾ་སརྦ་སཏྭཱ་ནཱཉྩ་ཀཱ་ཡ་པ་རི་ཤུདྡྷཱི་ར་བྷ་བ་ཏུ། ས་དཱ་མེ་སརྦ་ག་
ཏི་པ་རི་ཤུདྡྷི་ཤྩ། སརྦ་ཏ་ཐཱ་ག་ཏ་ས་མ་ཡ་ཨ་དྷིཥྛཱ་ན་ཨ་དྷིཥྛི་ཏེ། སརྦ་ཏ་ཐཱ་ག་ཏཱ་ཤྩ་མཾ་ས་མ་ཤྭ་ས་ཡནྟུ། བུདྡྷྱ་བུདྡྷྱ། སིདྡྷྱ་སིདྡྷྱ། བོ་དྷ་ཡ་བོ་དྷ་ཡ། བི་བོ་དྷ་ཡ་བི་བོ་དྷ་ཡ། མོ་ཙ་ཡ་
མོ་ཙ་ཡ། བི་མོ་ཙ་ཡ་བི་མོ་ཙ་ཡ། ཤོ་དྷ་ཡ་ཤོ་དྷ་ཡ། བི་ཤོ་དྷ་ཡ་བི་ཤོ་དྷ་ཡ། ས་མནྟཱ་མོ་ཙ་ཡ་མོ་ཙ་ཡ། ས་མནྟ་རསྨི་པ་རི་ཤུདྡྷེ། སརྦ་ཏ་ཐཱ་ག་ཏཱ་ཧྲྀ་ད་ཡ་ཨ་དྷིཥྛཱ་ན་ཨ་དྷིཥྛི་
ཏེ༑ མུ་དྲེ་མུ་དྲེ། མ་ཧཱ་མུ་དྲེ། མ་ཧཱ་མུ་དྲ་མནྡྲ་པ་དཻཿསྭཱཧཱ། གཙུག་ཏོར་རྣམ་པར་རྒྱལ་བ་ཞེས་བྱ་བ་སྡིག་པ་དང་སྒྲིབ་པ་ཐམས་ཅད་རྣམ་པར་སྦྱོང་བ། ངན་སོང་ཐམས་ཅད་རྒྱུན་གཅོད་
པ་འདི་ཡི་གེར་བྲིས་ཏེ་མཆོད་རྟེན་གྱི་སྲོག་ཤིང་གི་སྟེང་དུ་བཞུགས་ལ་ཟླ་བ་ཉ་བའི་ཚེ་ཁྲུས་བྱས་ཏེ་ལན་སྟོང་རྩ་བརྒྱད་བརྗོད་ན། ཚེ་ཟད་པ་ལས་ཚེ་ཕྱིར་ནུར་བར་འགྱུར་རོ། །ངན་སོང་ལས་

90-1-235a


མྱུར་དུ་ཐར་ཏེ་སྒྲིབ་པ་རྣམས་དག་ནས་བླ་ན་མེད་པའི་བྱང་ཆུབ་ཐོབ་པར་འགྱུར་རོ། །དུད་འགྲོ་རྣམས་ཀྱིས་ཐོས་ན་ཡང་དེ་རྣམས་ངན་སོང་གི་ཐ་མ་ཡིན་ཏེ། བྱང་
ཆུབ་མ་ཐོབ་ཀྱི་བར་དུ་མཐོ་རིས་རྒྱལ་པོའི་རིགས་སམ། བྲམ་ཟེའི་རིགས་སམ། ཚོང་དཔོན་གྱི་རིགས་སམ། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུའི་ནང་དུ་སྐྱེ་བར་
འགྱུར་རོ། །མཆོད་རྟེན་དེའི་གྲིབ་མས་ཕོག་གམ། རྡུལ་གྱིས་བཏབ་ཀྱང་རུང་སྟེ་ངན་སོང་དུ་འགྲོ་བར་མི་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཡིད་རངས་ཏེ་མངོན་པར་བསྟོད་དོ།།    །།འཕགས་པ་གཙུག་ཏོར་རྣམ་པར་རྒྱལ་
བའི་གཟུངས་རྟོག་པ་དང་བཅས་བ་རྫོགས་སོ།།    །།རྒྱ་གར་སྐད་དུ། ཨཱཪྱ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏཱི་ནཱ་མ་ཨ་པ་རཱ་ཛི་ཏ་པྲ་བྱཾ་གི་ར་མ་ཧཱ་བི་དྱཱ་ར་ཛྙཱི། བོད་སྐད་
དུ། འཕགས་པ་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་མ་ཕྱིར་ཟློག་པའི་རིག་སྔགས་ཀྱི་རྒྱལ་མོ་ཆེན་མོའོ།།
དཀོན་མཆོག་གསུམ་ལ་ཕྱག་འཚལ་ལོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ལྷའི་

90-1-235b


ཡུལ་སུམ་ཅུ་རྩ་གསུམ་གྱི་གནས་ཆོས་བཟང་ལྷའི་མདུན་ས་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་པོ་དང༌། ལྷ་རྣམས་ཀྱི་དབང་པོ་བརྒྱ་བྱིན་དང་ཐབས་ཅིག་ཏུ་
བཞུགས་ཏེ། དེ་ནས་བཅོམ་ལྡན་འདས་གདན་བཤམས་པ་ལ་བཞུགས་ནས་གཙུག་ཏོར་ལ་རྣམ་པར་གཟིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་སྙོམས་
པར་ཞུགས་མ་ཐག་ཏུ་གཙུག་ཏོར་གྱི་གསེབ་ནས་གསང་སྔགས་ཀྱི་གཞི་འདི་དག་བྱུང་ངོ༌། །ན་མོ་བྷ་ག་བ་ཏེ་ཨུཥྞཱི་ཥ་ཡ་ཤུདྡྷེ་བ་རི་ཛེ་བི་མ་ལེ་སྭཱཧཱ། བཅོམ་ལྡན་འདས་གཙུག་ཏོར་ཐོགས་པ་མེད་
པ་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་པོ་རྣམས་ལ་ཕྱག་འཚལ་
ལོ། །བྱམས་པ་ལ་སོགས་པ་སངས་རྒྱས་དང་བྱང་ཆུབ་སེམས་དཔའ་ཉན་ཐོས་ཀྱི་དགེ་འདུན་དང་བཅས་པ་རྣམས་ལ་ཕྱག་འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་ཏུ་ཞུགས་
པ་རྣམས་ལ་ཕྱག་འཚལ་ལོ། །ལན་གཅིག་ཕྱིར་འོང་བ་རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་
པར་ཞུགས་པ་རྣམས་ལ་ཕྱག་འཚལ་ལོ། །ལྷའི་དྲང་སྲོང་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པའི་དྲང་སྲོང་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པའི་དྲང་སྲོང་དམོད་

90-1-236a


པའི་མཚོན་ཆ་ཅན་དམོད་པས་ཕན་འདོགས་ནུས་པ་རྣམས་ལ་ཕྱག་འཚལ་ལོ། །ཚངས་པ་ལ་ཕྱག་འཚལ་ལོ། །དབང་པོ་ལ་ཕྱག་འཚལ་ལོ། །བཅོམ་ལྡན་འདས་
ལེགས་ལྡན་དྲག་པོ་དཀའ་ཐུབ་ཟློག་པའི་བདག་པོ་དང་ལྷན་ཅིག་པ་ལ་ཕྱག་འཚལ་ལོ། །ཆུ་ལྷ་ལ་ཕྱག་འཚལ་ལོ། །བཅོམ་ལྡན་འདས་ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་
ཕྱག་བྱས་པ་ལ་ཕྱག་འཚལ་ལོ། །བཅོམ་ལྡན་འདས་ལེགས་ལྡན་དགའ་བྱེད་དབང་ཕྱུག་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་ཁ་ཆེའི་དུར་ཁྲོད་ཆེན་པོ་ན་གནས་
པར་མོས་པ་མ་མོའི་ཚོགས་ཀྱིས་ཕྱག་བྱས་པ་དང་ལྷན་ཅིག་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག་འཚལ་ལོ། །བཅོམ་ལྡན་འདས་པདྨའི་གདུང་
ལ་ཕྱག་འཚལ་ལོ། །བཅོམ་ལྡན་འདས་རྡོ་རྗེའི་གདུང་ལ་ཕྱག་འཚལ་ལོ། །བཅོམ་ལྡན་འདས་ནོར་བུའི་གདུང་ལ་ཕྱག་འཚལ་ལོ། །བཅོམ་ལྡན་འདས་རྒྱལ་པོའི་གདུང་ལ་ཕྱག་འཚལ་ལོ།།
བཅོམ་ལྡན་འདས་ལས་ཀྱི་གདུང་ལ་ཕྱག་འཚལ་ལོ། །བཅོམ་ལྡན་འདས་རིན་པོ་ཆེའི་གདུང་ལ་ཕྱག་འཚལ་ལོ། །བཅོམ་ལྡན་འདས་གཞོན་ནུའི་གདུང་ལ་ཕྱག་འཚལ་ལོ། །བཅོམ་ལྡན་
འདས་གླང་པོའི་གདུང་ལ་ཕྱག་འཚལ་ལོ། །བཅོམ་ལྡན་འདས་གཏི་མུག་གི་གདུང་ལ་ཕྱག་འཚལ་ལོ། །བཅོམ་ལྡན་འདས་ཆགས་པའི་གདུང་ལ་ཕྱག་འཚལ་ལོ། །བཅོམ་ལྡན་འདས་དེ་

90-1-236b


བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་བསྐྱོད་པ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་འཛིན་པ་རྒྱ་མཚོ་འཇོམས་པ་ལ་ཕྱག་འཚལ་ལོ། །བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻ་ཌཱུཪྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་དོན་ཡོད་གྲུབ་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སཱ་ལའི་དབང་
པོའི་རྒྱལ་པོ་མེ་ཏོག་ཤིན་ཏུ་རྒྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་མཆོག་གི་རྒྱལ་པོ་ལ་ཕྱག་
འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་

90-1-237a


པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཙུག་ཏོར་ཅན་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ཐམས་ཅད་སྐྱོབ་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལོག་པར་དད་
སེལ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་ཐུབ་ལ་ཕྱག་འཚལ་ལོ། །བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་སྲུང་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་ཟླ་བ་ལ་ཕྱག་འཚལ་ལོ།།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཏོག་གི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བཟང་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་

90-1-237b


མཛད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨ་རྒྱས་པ་དང་ཨུཏྤ་ལའི་དྲིའི་ཏོག་གི་རྒྱལ་པོ་ལ་ཕྱག་འཚལ་ལོ། །དེ་རྣམས་ལ་
ཕྱག་འཚལ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་མ་ཕྱིར་ཟློག་པའི་རིག་སྔགས་ཀྱི་རྒྱལ་མོ་འདི་རབ་
ཏུ་བརྗོད་པར་བྱའོ། །འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་འཇོམས་པར་བྱེད་པ། འབྱུང་པོ་དང་གདོན་ཐམས་ཅད་ཟློག་པར་བྱེད་པ། ཕ་རོལ་གྱི་རིག་སྔགས་
ཐམས་ཅད་གཅོད་པར་བྱེད་པ། དུས་མ་ཡིན་པར་འཆི་བ་ལས་ཡོངས་སུ་སྐྱོབ་པ། སེམས་ཅན་བཅིངས་པ་ཐམས་ཅད་ཐར་པར་བྱེད་པ། སྡང་བ་དང་རྨི་ལམ་ངན་པ་ཐམས་ཅད་འཇོམས་པར་བྱེད་
པ༑ གནོད་སྦྱིན་དང་སྲིན་པོའི་གདོན་ཐམས་ཅད་རྣམ་པར་བརླག་པར་བྱེད་པ། གདོན་སྟོང་ཕྲག་བརྒྱད་ཅུ་རྩ་བཞི་པོ་རྣམས་རྣམ་པར་འཇོམས་པར་བྱེད་པ། རྒྱུ་སྐར་ཉི་ཤུ་རྩ་བརྒྱད་རབ་ཏུ་སྒྲུབ་པར་
བྱེད་པ༑ དགྲ་ཐམས་ཅད་ཟློག་པར་བྱེད་པ། གཟའ་ཆེན་པོ་བརྒྱད་རྣམ་པར་བརླག་པར་བྱེད་པ། སྡང་བ་དང་དྲག་པོ་དང་རྨི་ལམ་ངན་པ་རྣམས་རྣམ་པར་འཇོམས་པར་བྱེད་པ། དུག་དང་མཚོན་དང་
མེ་དང་ཆུ་ལས་སྐྱོབ་པར་བྱེད་པ། ངན་འགྲོའི་འཇིགས་པ་ཐམས་ཅད་ལས་སྒྲོལ་བ། དུས་མ་ཡིན་པར་འཆི་བ་བརྒྱད་ཀྱི་བར་དུ་ཡོངས་སུ་སྐྱོབ་པར་བྱེད་པ་སྟེ། གཞན་གྱིས་མི་ཐུབ་དྲག་ཤུལ་ཆེ།།

90-1-238a


སྟོབས་ཆེན་གཟི་བརྗིད་ཆེན་མོ་སྟེ། །གཏུམ་པ་ཆེན་མོ་དཀར་མོ་ཆེ། །གསལ་བ་ཆེན་མོ་སྟོབས་ཆེན་མོ། །འབར་བ་ཆེན་མོ་བྲེང་བ་ཆེ། །གོས་དཀར་མོ་ནི་ཆེན་མོ་
སྟེ༑ ༑འཕགས་མ་སྒྲོལ་མ་ཁྲོ་གཉེར་ཅན། །རྡོ་རྗེ་ཕྲེང་བ་རྣམ་བསྒྱིངས་མ། །པདྨའི་སྣང་བ་རྡོ་རྗེའི་མཚན། །གཞན་གྱིས་མི་ཐུབ་ཕྲེང་བ་ཅན། །རྡོ་རྗེ་མཁར་བསྣམས་འཇོམས་པ་མོ། །
ཞི་བའི་ལྷ་རྣམས་ཀྱིས་མཆོད་མ། །གཟུགས་ཞི་དཀར་མོ་ཆེན་མོ་སྟེ། །འབར་བ་དང་ནི་གོས་དཀར་མོ། །འཕགས་མ་སྒྲོལ་མ་སྟོབས་ཆེན་མོ། །འཆི་མེད་རྡོ་རྗེ་ལུ་གུ་རྒྱུད། །རྡོ་རྗེ་
གཞོན་ནུ་རིག་འཛིན་མ། །ལག་ན་རྡོ་རྗེའི་རྡོ་རྗེ་དང༌། །རིག་སྔགས་གསེར་གྱི་ཕྲེང་བ་ཅན། །ལེ་བརྒན་རྩི་དང་རིན་ཆེན་མ། །རྣམ་པར་སྣང་མཛད་རིགས་ཀྱིའོ། །དེ་བཞིན་གཤེགས་
རིགས་གཙུག་ཏོར་མ། །རྣམ་པར་བསྒྱིངས་མའི་ཕྲེང་བ་དང༌། །རྡོ་རྗེའི་གསེར་འོད་ལྟ་བུའི་སྤྱན། །རྡོ་རྗེ་སྒྲོ་དང་དཀར་མོ་དང༌། །པདྨའི་སྤྱན་དཔལ་སངས་རྒྱས་ཅན། །དེ་བཞིན་རྡོ་རྗེ་
ཟླ་བའི་འོད། །དེ་བཞིན་རྡོ་རྗེ་འཛིན་མ་དང༌། །རྡོ་རྗེ་ཕྲེང་བ་སྒྱུ་འཕྲུལ་ཆེའི། །ལྷ་མོ་དང་ནི་གསེར་འོད་ཅན། །སྤྱན་མཛེས་མ་དང་དཀར་མོ་དང༌། །པདྨ་ཡི་ནི་སྤྱན་ཅན་དང༌། །རྣམ་དུལ་ཞི་
བཞི་སེམས་དང་ནི། །ཟླ་འོད་བདག་གིས་ཡོན་ཏན་ཤེས། །ཕྱག་རྒྱའི་ཚོགས་དེ་དག་དང༌། མ་མོའི་ཚོགས་དང་བཅས་པ་ཐམས་ཅད་ཀྱིས་བདག་འཁོར་དང་བཅས་པ་དང༌། སེམས་ཅན་

90-1-238b


ཐམས་ཅད་ལ་སྲུང་བ་མཛད་དུ་གསོལ། ཨོཾ་རི་ཥི་ག་ཎ་པྲ་ཤཔྟ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ཧཱུཾ་དྲཱུཾ་ཧྲཱིཿཥྚོཾ། །ཛམྦྷ་ནི་ཧཱུཾ་དྲཱུཾ་ཧྲཱིཿཥྚོཾ། །སྟམྦྷ་ནི་ཧཱུཾ་དྲཱུཾ་ཧྲཱིཿཥྚོཾ། །མོ་ཧ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། པ་ར་བིདྱཱ་
སཾ་བྷཀྵཱ་ཎ་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་དུཥྚ་སྟམྦྷ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་པ་ར་བིདྱཱ་ཙྪེ་ད་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་དུཥྚཱ་ནཱཾ་སྟམྦྷ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་ཡཀྵ་རཱཀྵ་ས་གྲ་ཧཱ་ཎཱཾ་བི་དྷྭཱཾ་ས་ན་ཀ་རཱ་
ཧཱུཾ་དྲཱུཾ་ཧྲཱིཿཥྚོཾ། །ཙ་ཏུ་རཱ་ཤཱི་ཏི་ནཱཾ་གྲ་ཧ་ས་ཧ་སྭཱ་ཎཱཾ་བི་དྷྭ་ན་ས་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །ཨཥྚཱ་བྲིཾ་ཏྴི་ནཱཾ་ནཱ་ཀྵ་ཏྲཱ་ཎཱཾ། ས་དྷ་ན་ཀ་རི་ཧཱུཾ་དྲཱུཾ་ཧྲཱིཿཥྚོཾ། །ཨཥྚ་ཎཱཾ་མ་ཧཱ་གྲ་ཧཱ་ཎཱཾ་བི་དྷྭཾ་ས་ན་ཀ་རི་ཧཱུཾ་དྲཱུཾ་ཧྲཱིཿཥྚོཾ། །རཀྵ་
རཀྵ་མ་སརྦ་སཏྭཱཾ་ཤྩ། བཅོམ་ལྡན་འདས་མ་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ་ཕྱག་སྟོང་མངའ་བ་ཆེན་
མོ༑ དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་ཕྲག་སྟོང་མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ལྟོ་བ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་ལ་མངའ་
མཛད་མ་ལ་ཕྱག་འཚལ་ལོ། །ཨོཾ་སྭསྟི་རྦྷནྟུ་མ་མ་ས་པ་རི་དཱ་ར་སྱ་སརྦ་སཏྭཱ་ཤྩ་སྭཱཧཱ། རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌། མེའི་འཇིགས་པ་དང༌། ཆུའི་
འཇིགས་པ་དང༌། དུག་གི་འཇིགས་པ་དང༌། མཚོན་གྱི་འཇིགས་པ་དང༌། དགྲའི་འཇིགས་པ་དང༌། ཕ་རོལ་འཁྲུལ་འཁོར་གྱི་འཇིགས་པ་དང༌། མུ་གེའི་འཇིགས་པ་དང༌། དགྲའི་འཇིགས་


90-1-239a


པ་དང༌། ཐོག་གི་འཇིགས་པ་དང༌། དུས་མ་ཡིན་པར་འཆི་བའི་འཇིགས་པ་དང༌། ས་གཡོ་བའི་འཇིགས་པ་དང༌། སྐར་མདའ་ལྟུང་བའི་འཇིགས་པ་དང༌།
རྒྱལ་པོའི་ཆད་པའི་འཇིགས་པ་དང༌། གཅན་གཟན་གཏུམ་པོའི་འཇིགས་པ་དང༌། ཀླུའི་འཇིགས་པ་དང༌། གློག་གི་འཇིགས་པ་དང༌། བྱེ་མ་ཚ་མོའི་འཇིགས་པ་དང༌། ནམ་མཁའ་
ལྡིང་གི་འཇིགས་པ་དང༌། ཡམས་ཀྱི་ནད་དང༌། གནོད་པ་དང༌། འགོ་བའི་ནད་དང༌། འཁྲུག་པ་ཐམས་ཅད་ཀྱི་འཇིགས་པ་དང༌། གནོད་གྱི་འཇིགས་པ་དང༌། ལྷའི་གདོན་དང༌། ཀླུའི་
གདོན་དང༌། གནོད་སྦྱིན་གྱི་གདོན་དང༌། སྲིན་པོའི་གདོན་དང༌། དྲི་ཟའི་གདོན་དང༌། ལྷ་མ་ཡིན་གྱི་གདོན་དང༌། ནམ་མཁའ་ལྡིང་གི་གདོན་དང༌། རླུང་ལྷའི་གདོན་དང༌། མིའམ་ཅིའི་
གདོན་དང༌། ལྟོ་འཕྱེ་ཆེན་པོའི་གདོན་དང༌། མིའི་གདོན་དང༌། མི་མ་ཡིན་པའི་གདོན་དང༌། འབྱུང་པོའི་གདོན་དང༌། ཡི་དྭགས་ཀྱི་གདོན་དང༌། ཤ་ཟའི་གདོན་དང༌། གྲུལ་བུམ་གྱི་
གདོན་དང༌། སྲུལ་པོའི་གདོན་དང༌། ལུས་སྲུལ་པོའི་གདོན་དང༌། སྐེམ་བྱེད་ཀྱི་གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་གདོན་དང༌། བརྗེད་བྱེད་ཀྱི་གདོན་དང༌། གནོན་པོའི་
གདོན་དང༌། མཁའ་འགྲོ་མའི་གདོན་དང༌། ལུས་ཆགས་མའི་གདོན་དང༌། ནམ་གྲུའི་གདོན་དང༌། ཚེར་མ་འདོན་པའི་གདོན་དང༌། རེ་ལྡེ་འདོན་པའི་གདོན་དང༌། བྱའི་གདོན་དང༌། མ་མོ་

90-1-239b


དགའ་བར་བྱེད་པའི་གདོན་དང༌། ཀུན་ཏུ་ཕྲེང་བར་བྱེད་པའི་གདོན་དང༌། འཕྱང་བའི་གདོན་དང༌། མཁའ་འགྲོ་མའི་གདོན་དང༌། ལུས་མཁའ་འགྲོ་མའི་གདོན་དང༌། ཀ་ཊཾ་ཀ་ཊའི་ཚོགས་ཅན་གྱི་
གདོན་དང༌། གདོན་ཐམས་ཅད་དང༌། མདངས་འཕྲོག་པ་དང༌། མངལ་ཟ་བ་དང༌། ཁྲག་འཐུང་བ་དང༌། ཞག་ཟ་བ་དང༌། ཤ་ཟ་བ་དང༌། ཚིལ་ཟ་བ་དང༌། རྐང་ཟ་བ་དང༌། བཙས་པ་ཟ་བ་དང༌།
སྲོག་འཕྲོག་པ་དང༌། གཏོར་མ་ཟ་བ་དང༌། ཕྲེང་བ་ཟ་བ་དང༌། དྲི་ཟ་བ་དང༌། མེ་ཏོག་ཟ་བ་དང༌། བདུག་པ་ཟ་བ་དང༌། འབྲས་བུ་ཟ་བ་དང༌། ལོ་ཏོག་ཟ་བ་དང༌། བསྲེག་བྱ་ཟ་བ་དང༌། རྣག་
འཐུང་བ་དང༌། བཤང་བ་ཟ་བ་དང༌། བཅིན་འཐུང་བ་དང༌། མཆིལ་མ་ཟ་བ་དང༌། སྣབས་ཟ་བ་དང༌། དར་སྣབས་ཟ་བ་དང༌། སྐྱུག་པ་ཟ་བ་དང༌། ནོར་བུ་ཟ་བ་དང༌། མི་གཙང་བ་ཟ་བ་དང༌།
སྟོར་ཁུང་ནས་འབབ་པ་འཐུང་བ་དང༌། ནོར་འཕྲོག་པ་དང༌། སེམས་འཕྲོག་པ་རྣམས་དང༌། དེ་དག་ཐམས་ཅད་དང༌། གདོན་ཐམས་ཅད་ཀྱིས་བྱས་པའི་རིག་སྔགས་ཐམས་ཅད་རལ་གྲིས་
གཅད་དོ། །རྡོ་རྗེ་ཕུར་བུས་གདབ་བོ། །ཀུན་ཏུ་རྒྱུས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་རལ་གྲིས་
གཅད་དོ། །རྡོ་རྗེ་ཕུར་བུས་གདབ་བོ། །ཚངས་པས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །བརྒྱ་བྱིན་གྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་

90-1-240a


བུས་གདབ་བོ། །སྲེད་མེད་ཀྱི་བུས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །ཕྱུགས་བདག་ཆེན་པོ་དང་དྲག་པོས་བྱས་པའི་རིག་སྔགས་རལ་
གྲིས་གཅད་དོ། །རྡོ་རྗེ་ཕུར་བུས་གདབ་བོ། །ནག་པོ་ཆེན་པོས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །མ་མོའི་ཚོགས་ཀྱིས་བྱས་པའི་རིག་སྔགས་རལ་གྲིས་
གཅད་དོ། །རྡོ་རྗེ་ཕུར་བུས་གདབ་བོ། །མིའི་ཐོད་པ་ཅན་གྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །རི་ཁྲོད་པས་བྱས་པའི་རིག་སྔགས་རལ་གྲིས་གཅད་དོ། །
རྡོ་རྗེ་ཕུར་བུས་གདབ་བོ། །གཡུང་པོས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །སོར་མདའ་གདོང་གིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་
བུས་གདབ་བོ། །རྡོ་རྗེ་གཞོན་ནུ་མས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །གཤེན་རྗེའི་གཤེད་ཀྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་
བུས་གདབ་བོ། །གཤིན་རྗེའི་ཕོ་ཉས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །ཀླུ་མ་རུངས་པས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་
གདབ་བོ། །མིའི་ལས་ཀྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །ལོག་འདྲེན་གྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །

90-1-240b


གཞོན་ནུས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །རྒྱལ་པོ་ཆེན་པོ་བཞིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །སྲིང་མོ་བཞིས་བྱས་
པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །མཁའ་ལྡིང་ཡང་དག་པས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །རྒྱལ་བར་བྱེད་པ་དང༌། སྦྲང་
རྩིར་བྱེད་པ་དང༌། གྲུབ་པར་བྱེད་པ་དང༌། དོན་ཀུན་སྒྲུབ་པས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །བྲིང་གི་རི་ཏི་དང༌། དགའ་བྱེད་དབང་ཕྱུག་དང༌། སྨིན་དྲུག་
གི་བུ་དང༌། ཟླ་བ་དང༌། ཉི་མ་དང༌། ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །དགེ་སྦྱོང་གཅེར་བུས་བྱས་པའི་རིག་སྔགས་རལ་
གྲིས་གཅད་དོ། །རྡོ་རྗེ་ཕུར་བུས་གདབ་བོ། །དགྲ་བཅོམ་པས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །སྤྱན་རས་གཟིགས་དབང་ཕྱུག་གིས་བྱས་པའི་རིག་སྔགས་
རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །འདོད་ཆགས་དང་བྲལ་བས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །གསང་བ་པའི་བདག་པོ་ལག་ན་རྡོ་རྗེས་བྱས་
པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །གང་དང་གང་དུ་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །གང་གིས་བྱེད་དུ་བཅུག་པ་དེས་བྱས་པའི་

90-1-241a


རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །དགེ་སྦྱོང་མགོ་རེག་གིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །ཕོ་ཉ་དང་ཕོ་
ཉ་མོ་དང༌། བྲན་ཕོ་དང་བྲན་མོས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །དྲང་སྲོང་གི་མཆོག་ཐམས་ཅད་ཀྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་
རྗེ་ཕུར་བུས་གདབ་བོ། །ལྷའི་ཚོགས་ཐམས་ཅད་ཀྱིས་བྱས་པའི་རིག་སྔགས་རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །མི་ཕན་པར་འདོད་པ་ཐམས་ཅད་ཀྱིས་བྱས་པའི་རིག་སྔགས་
རལ་གྲིས་གཅད་དོ། །རྡོ་རྗེ་ཕུར་བུས་གདབ་བོ། །ཨོཾ་བཅོམ་ལྡན་འདས་མ་བདག་འཁོར་དང་བཅས་པ་དང༌། སེམས་ཅན་ཐམས་ཅད་ཀྱི་འཇིགས་པ་ཐམས་ཅད་དང༌། གནོད་པ་དང༌། ནད་
འགོ་བ་དང༌། འཁྲུག་པ་ཐམས་ཅད་དང༌། སྡང་བ་དང་རབ་ཏུ་སྡང་བ་ཐམས་ཅད་དང་ཕྱིར་རྒོལ་བའམ། མི་མཛའ་བའམ། མི་ཕན་པར་འདོད་པ་ཐམས་ཅད་ལས་སྲུང་དུ་གསོལ། སྲུང་དུ་
གསོལ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ། མེ་དང་ཉི་མ་
ལྟར་འོད་གསལ་ཞིང་དཀར་བ་རྒྱས་པ་མངའ་བ་ཁྱོད་ལ་ཕྱག་འཚལ་ལོ། །ཨོཾ་ཛྲ་ལ་ཛྭ་ལ། དྷ་ཀ་དྷ་ཀ །ཁཱ་ད་ཁཱད། ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བིནྡ་བིནྡ། ཧཱུཾ་ཧཱུཾ་ཕཊ་ཕཊ་


90-1-241b


སྭཱཧཱ། སརྦ་དུཥྚཱན་ཧཱུཾ་དྲཱུཾ། སརྦ་དུ་རླཾ་གི་ཏེ་བྷྱཿཕཊ། སརྦ་དུརླཾ་ཧི་ཏེ་བྷྱཿཕཊ། སརྦ་དུརྩྪ་ཡེ་བྷྱཿཕཊ། སརྦ་དི་ག་བྷྱཿཕཊ། སརྦ་དུརྦྷུ་ཀྟེ་བྷྱཿཕཊ། སརྦ་དུརྩྪདྡྷི་ཏེ་བྷྱཿཕཊ། སརྦ་ཨ་བ་དྷུ་
ཏི་བྷྱཿཕཊ། སརྦ་དུ་སྐྲྀ་ཏེ་དྷྱཿཕཊ། སརྦ་དུཿབྲེ་ཀྵི་ཏེ་བྷྱཿཕཊ། སརྦ་ཛྭ་རེ་བྷྱཿཕཊ། སརྦཱ་པ་སྨཱ་རེ་བྷྱཿཕཊ། སརྦ་སྟྭ་ར་ཀེ་བྷྱཿཕཊ། སརྦ་ཌཱ་ཀི་ནཱི་བྷྱཿཕཊཿསར་རེ་བ་ཏཱི་བྷྱཿཕཊ། སརྦ་ཀ་
ཏ་བཱ་སི་ནི་བྷྱཿཕཊ། སརྦ་ཡ་མ་ཡེབྷྱཿཕཊ། སརྦ་ཤ་ཀུ་ནི་བྷྱཿཕཊ། སརྦ་མཱ་ཏྲྀ་ནནྡི་ཀེ་བྷྱཿཕཊ། སརྦ་ག་རེ་བྷྱཿཕཊ། སརྦ་བི་སེ་བྷྱཿཕཊ། སརྦ་ཡོ་གེ་བྷྱཿཕཊ། སརྦ་ཨ་ལམྦ་ཀེ་བྷྱཿ
ཕཊ༑ སརྦ་བྷ་ཡེ་བྷྱཿཕཊ། སརྦོ་པ་དྲ་བེ་བྷྱཿཕཊ། སརྦ་ཏཱིརྠི་སརྦོ་པ་སརྒོ་པ་ཡ་སེ་བྷྱཿཕཊ། སརྦ་ཨུ་ཏྲཱ་སེ་བྷྱཿཕཊ། སརྦ་པཱ་ཏ་ཀེ་བྷྱཿཕཊ། སརྦ་བྱཱུ་དྷི་བྷྱཿཕཊ། སརྦ་ཤྲ་མ་ཎེ་བྷྱཿཕཊ།
སརྦ་གྲ་ཧེ་བྷྱཿཕཊ། སརྦ་ཏཱིརྠི་ཀེ་བྷྱཿཕཊ། སརྦ་པྲ་ཏྱིརྠ་ཀེ་བྷྱཿཕཊ། སརྦ་པཱ་ཏ་ཀེ་བྷྱཿཕཊ། སརྦོནྨཱ་དེ་བྷྱཿཕཊ། སརྦཙྪ་ཡེ་བྷྱཿཕཊ། སརྦ་བིདྱཱ་དྷ་རེ་བྷྱཿཕཊ། ཛ་ཡ་ཀ་ར་མ་དྷུ་ཀ་ར་སིདྡྷི་ཀ་
ར་སརྦ་ཨརྠ་སཱ་དྷ་ཀེ་བྷྱཿཕཊ། སརྦ་བིདྱཱ་ཙཱཪྱེ་བྷྱཿཕཊ། སརྦ་བིདྱཱ་རཱ་ཛེ་བྷྱཿཕཊ། སརྦ་སཱ་དྷ་ཀེ་བྷྱོ་བིདྱ་ཙཪྱ་བྷྱཿཕཊ། ཙ་ཏུརྦྷྱོ་བྷ་གི་ནི་བྷྱཿཕཊ། བཛྲ་ཀཽ་མཱ་རཱི་ཡེ་བིདྱཱ་རཱ་ཛྙཱི་ཡེ་བྷྱཿཕཊ། སརྦ་
བིགྷྣཾ་བི་ནཱ་ཡ་ཀཱ་ནཱཾ་ཕཊ། བ་ར་དཱ་ཡེ་ཕཊ། པ་ར་བི་དྲཱ་བ་ཎ་ཀ་རཱ་ཡ་ཕཊ། སརྦ་ཨ་སུ་རེ་བྷྱཿཕཊ། སརྦ་ག་རུ་ཌེ་བྷྱཿཕཊ། སརྦ་མ་ཧོ་ར་གེ་བྷྱཿཕཊ། སརྦ་མཱ་ནུ་ཥྱཱ་བྷྱཿཕཊ། མཱ་རུ་ཏེ་བྷྱཿཕཊ།


90-1-242a


སརྦ་པི་ཤཱ་ཙེ་བྷྱཿཕཊ། སརྦ་ཀུམྦྷ་ཎྜེ་བྷྱཿཕཊ། བཛྲི་ཤྲཱིངྒ་ལཱ་ཡ་མནྟ་པྲ་ཏྱཾངྒི་རཱ་བྷྱཿཕཊ། སརྦོ་པ་སརྒེ་བྷྱཿཕཊ། སརྦ་རཱཀྵ་ས་བྷྱཿཕཊ། མཧཱ་པྲ་ཏྱིངྒ་རེ་བྷྱཿ
ཕཊ༑ ཙིནྡ་ཙིནྡ་ཕཊ། བིནྡ་བིནྡ་ཕཊ། ཧཱུཾ་ཧཱུཾ་ཕཊ་སྭཱཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མོ་གྷྭ་ཡ་ཕཊ། ཨ་པྲ་ཏི་ཧ་ཏ་ཡ་ཕཊ། བ་ར་པྲ་དཱ་ཡ་ཕཊ། ཨ་སུ་ར་བི་དྲཱ་བ་ཎ་ཀ་རཱ་ཡ་ཕཊ། སརྦ་
དེ་བེ་བྷྱཿཕཊ། སརྦ་ནཱ་གེ་བྷྱཿཕཊ། སརྦ་ཡཀྵེ་བྷྱཿཕཊ། སརྦ་རཱཀྵ་སེ་བྷྱཿཕཊ། སརྦ་གནྡྷ་རྦེ་བྷྱཿཕཊ། སརྦ་ཀི་ནཱ་རེ་བྷྱཿཕཊ། སརྦ་པྲེ་ཏེ་བྷྱཿཕཊ། སརྦ་བྷཱུ་ཏེ་བྷྱཿཕཊ། སརྦ་ཀུམྦྷཎྜེ་
བྷྱཿཕཊ། སརྦ་པཱུ་ཏ་ནེ་བྷྱཿཕཊ། སརྦ་ཀ་ཊ་པཱུ་ཏ་ནེ་བྷྱཿཕཊ། སརྦ་སྐནྡེ་བྷྱཿཕཊ། སརྦོནྨ་དེ་བྷྱཿཕཊ། བཛྲ་སཱཾ་ཀ་ལཱ་ཡ་མ་ཧཱ་པྲ་ཏྱཾ་གི་ར་རཱ་ཛཱ་ཡ་ཕཊ། ཀཱ་ལཱ་ཡ་ཕཊ། མ་ཧཱ་ཀཱ་ལཱ་ཡ་
ཕཊ༑ མཱ་ཏྲི་ག་ཎཱ་ཡ་ཕཊ། བིཥྞུ་བཱི་ཡེ་ཕཊ། མ་ཧཱ་མཱ་ཏྲི་ག་ཎ་མ་སྐྲྀ་ཏི་ཡེ་ཕཊ། མ་ཧེ་ཤྭ་རཱ་ཡེ་ཕཊ། བྲཧྨ་ཎཱི་ཡེ་ཕཊ། ཨགྣཱི་ཡེ་ཕཊ། མ་ཧཱ་ཀཱ་ལཱི་ཡེ་ཕཊ། ཀཱ་ལ་དཎྜི་ཡེ་ཕཊ།
ཨིནྡྲི་ཡེ་ཕཊ། རཽ་དྲཱི་ཡེ་ཕཊ། ཙ་མུཎྜཱི་ཡེ་ཕཊ། བཱ་རཱ་ཧཱི་ཡེ་ཕཊ། མ་ཧཱ་བཱ་རཱ་ཧཱི་ཡེ་ཕཊ། རཱ་ཏྲི་ཡེ་ཕཊ། ཀཱ་ལ་རཱ་ཏྲི་ཡེ་ཕཊ། ཡ་མ་དཎྜཱི་ཡེ་ཕཊ། ཀ་པཱ་ལཱི་ཡེ་ཕཊ། མ་ཧཱ་ཀ་པཱ་ལཱི་ཡེ་ཕཊ། ཀཽ་
མཱ་རི་ཡེ་ཕཊ། ཡ་མཱི་ཡེ་ཕཊ། བཱ་ཡུ་བེ་ཕཊ། ཀུ་བེ་རཱ་ཡེ་ཕཊ། ནཻ་རི་ཏཱི་ཡེ་ཕཊ། བ་རུ་ཎཱི་ཡེ་ཕཊ། མཱ་རུ་ཏཱི་ཡེ་ཕཊ། མ་ཧཱ་མཱ་རུ་ཏཱི་ཡེ་ཕཊ། སོ་མཱི་ཡེ་ཕཊ། ཨི་ཤཱ་ནཱི་ཡེ་ཕཊ། པོཀྐ་སཱི་ཡེ་


90-1-242b


ཕཊ༑ ཨརྠ་རྦ་ཎཱི་ཡེ་ཕཊ། ས་པ་རཱི་ཡེ་ཕཊ། ཀྲྀཥྞ་ས་པ་རཱི་ཡེ་ཕཊ། ཡ་མ་དཱུ་ཏི་ཡེ་ཕཊ། ནི་ས་ཏི་བཱ་ཙ་རེ་བྷྱཿཕཊ། ཏྲི་སན་ཡཱ་བ་རེ་བྷྱཿཕཊ། དྷ་ར་ཎཱི་ཡི་ཕཊ། ཨ་ཏི་མུཀྟི་ཀསྨཱི་ར་མཧཱ་ཤྨ་ཤཱ་ནཱི་བ་སཱི་
ནཱི་ཡེ་ཕཊ། ཨི་ཏི་བྷྱཿ། སརྦ་བྷ་ཡེ་བྷྱཿ། སརྦ་དོ་ཥེ་བྷྱཿཕཊ། ཨོཾ་ཧཱུཾ་ཥྚོཾ་བྷནྡྷ་བནྡྷ་སརྦ་དུཥྚཱ་ན་རཀྵ་རཀྵ་མཱཾ་སརྦ་ས་ཏྭཱཾ་ཤྩ་སྭཱཧཱ། གང་སུ་དག་བདག་འཁོར་དང་བཅས་པ་དང༌། སེམས་ཅན་ཐམས་
ཅད་ལ་སྡང་བ་སྡང་བའི་སེམས་དང་ལྡན་པ་རྣམས་དང༌། དྲག་ཤུལ་དྲག་ཤུལ་གྱི་སེམས་དང་ལྡན་པ་རྣམས་དང༌། སྡིག་པ་སྡིག་པའི་སེམས་དང་ལྡན་པ་རྣམས་དང༌། འཁྲུག་པ་འཁྲུག་པའི་
སེམས་དང་ལྡན་པ་རྣམས་དང༌། མི་མཛའ་བ་མི་མཛའ་བའི་སེམས་དང་ལྡན་པ་དེ་རྣམས་ལས་བདག་འཁོར་དང་བཅས་པ་དང༌། སེམས་ཅན་ཐམས་ཅད་ལ་སྲུང་བ་མཛད་དུ་གསོལ། ལོ་བརྒྱ་
འཚོ་བར་གྱུར་ཅིག །སྟོན་བརྒྱ་མཐོང་བར་ཤོག་ཅིག །གང་སུ་དག་གནོད་སྦྱིན་གྱི་གདོན་རྣམས་དང༌། མདངས་འཕྲོག་པ་རྣམས་དང༌། མངལ་ཟ་བ་རྣམས་དང༌། ཁྲག་འཐུང་བ་རྣམས་དང༌།
ཞག་ཟ་བ་རྣམས་དང༌། ཤ་ཟ་བ་རྣམས་དང༌། ཚིལ་ཟ་བ་རྣམས་དང༌། རྐང་ཟ་བ་རྣམས་དང༌། བཙས་པ་ཟ་བ་རྣམས་དང༌། སྲོག་འཕྲོག་པ་རྣམས་དང༌། གཏོར་མ་ཟ་བ་རྣམས་དང༌། ཕྲེང་བ་ཟ་
བ་རྣམས་དང༌། དྲི་ཟ་བ་རྣམས་དང༌། མེ་ཏོག་ཟ་བ་རྣམས་དང༌། བདུག་པ་ཟ་བ་རྣམས་དང༌། འབྲས་བུ་ཟ་བ་རྣམས་དང༌། ལོ་ཏོག་ཟ་བ་རྣམས་དང༌། བསྲེག་བྱ་ཟ་བ་རྣམས་དང༌། ནོར་འཕྲོག་པ་

90-1-243a


རྣམས་དང༌། སེམས་འཕྲོག་པ་རྣམས་དང༌། རྣག་ཟ་བ་རྣམས་དང༌། བཤང་བ་ཟ་བ་རྣམས་དང༌། གཅིན་འཐུང་བ་རྣམས་དང༌། མཆིལ་མ་འཐུང་བ་རྣམས་དང༌། རྣབས་
ཟ་བ་རྣམས་དང༌། ངར་སྣབས་ཟ་བ་རྣམས་དང༌། སྐྱུག་པ་ཟ་བ་རྣམས་དང༌། ནོར་བུ་ཟ་བ་རྣམས་དང༌། མི་གཙང་བ་ཟ་བ་རྣམས་དང༌། སྟོར་ཁུང་ནས་འབབ་པ་འཐུང་བ་རྣམས་དང༌། སྡིག་
པའི་སེམས་དང་ལྡན་པ་རྣམས་དང༌། སྡང་བའི་སེམས་དང་ལྡན་པ་རྣམས་དང༌། དྲག་ཤུལ་གྱི་སེམས་དང་ལྡན་པ་རྣམས་དང༌། ལྷའི་གདོན་རྣམས་དང༌། ཀླུའི་གདོན་རྣམས་དང༌།
གནོད་སྦྱིན་གྱི་གདོན་རྣམས་དང༌། སྲིན་པོའི་གདོན་རྣམས་དང༌། དྲི་ཟའི་གདོན་རྣམས་དང༌། ལྷ་མ་ཡིན་གྱི་གདོན་རྣམས་དང༌། ནམ་མཁའི་ལྡིང་གི་གདོན་རྣམས་དང༌། མིའམ་ཅིའི་
གདོན་རྣམས་དང༌། ལྟོ་འཕྱེ་ཆེན་པོའི་གདོན་རྣམས་དང༌། མིའི་གདོན་རྣམས་དང༌། མི་མ་ཡིན་པའི་གདོན་རྣམས་དང༌། རླུང་ལྷའི་གདོན་རྣམས་དང༌། ཡི་དྭགས་ཀྱི་གདོན་རྣམས་དང༌།
ཤ་ཟའི་གདོན་རྣམས་དང༌། འབྱུང་པོའི་གདོན་རྣམས་དང༌། གྲུལ་བུམ་གྱི་གདོན་རྣམས་དང༌། སྲུལ་པོའི་གདོན་རྣམས་དང༌། ལུས་སྲུལ་པོའི་གདོན་རྣམས་དང༌། སྐེམ་བྱེད་ཀྱི་གདོན་
རྣམས་དང༌། སྨྱོ་བྱེད་ཀྱི་གདོན་རྣམས་དང༌། གྲིབ་གནོན་གྱི་གདོན་རྣམས་དང༌། བརྗེད་བྱེད་ཀྱི་གདོན་རྣམས་དང༌། གནོན་པོའི་གདོན་རྣམས་དང༌། མཁའ་འགྲོ་མའི་གདོན་རྣམས་དང༌།


90-1-243b


ནམ་གྲུའི་གདོན་རྣམས་དང༌། ཀུན་ཏུ་འབྲེང་བའི་གདོན་རྣམས་དང༌། ཚེར་མ་གདོན་པའི་གདོན་རྣམས་དང༌། བྱའི་གདོན་རྣམས་དང༌། མ་མོ་དགའ་བར་བྱེད་པའི་གདོན་རྣམས་དང༌། བུམ་པ་ལྟ་
བུའི་གདོན་རྣམས་དང༌། འཕྱང་བའི་གདོན་རྣམས་དང༌། ལུས་མཁའ་འགྲོ་མའི་གདོན་རྣམས་དང༌། ཀ་ཊཾ་ཀ་ཊའི་ཚོགས་ཅན་གྱི་གདོན་རྣམས་དང༌། གདོན་ཐམས་ཅད་བསལ་དུ་གསོལ།
རིམས་ཉིན་གཅིག་པ་རྣམས་དང༌། ཉིན་གཉིས་པ་རྣམས་དང༌། ཉིན་གསུམ་པ་རྣམས་དང༌། ཉིན་བཞི་པ་རྣམས་དང༌། ཉིན་བདུན་པ་རྣམས་དང༌། ཟླ་བ་ཕྱེད་པ་རྣམས་དང༌། ཟླ་བ་གཅིག་
པ་རྣམས་དང༌། ཉིན་མོ་པ་རྣམས་དང༌། ཉི་མ་ཕྱེད་པ་རྣམས་དང༌། ཡུད་ཙམ་པ་རྣམས་དང༌། རྟག་པའི་རིམས་རྣམས་དང༌། རིམས་ལྡང་དུབ་པ་རྣམས་དང༌། འབྱུང་པོའི་གདོན་རྣམས་དང༌། ཡི་
དྭགས་ཀྱི་རིམས་རྣམས་དང༌། ཤ་ཟའི་རིམས་རྣམས་དང༌། མིའི་རིམས་རྣམས་དང༌། མི་མ་ཡིན་པའི་རིམས་རྣམས་དང༌། རྒྱུན་མི་འཆད་པའི་རིམས་རྣམས་དང༌། རླུང་ལས་གྱུར་པ་རྣམས་དང༌།
མཁྲིས་པ་ལས་གྱུར་པ་རྣམས་དང༌། བད་ཀན་ལས་གྱུར་པ་རྣམས་དང༌། འདུས་པ་ལས་གྱུར་པ་རྣམས་དང༌། རིམས་ཐམས་ཅད་དང༌། ཀླད་པ་ན་བ་བདག་དང༌། སེམས་ཅན་ཐམས་ཅད་ལ་བསལ་
དུ་གསོལ། བདག་དང་སེམས་ཅན་ཐམས་ཅད་ཀྱི་གཞོགས་ཕྱེད་ན་བ་དང༌། ཡི་ག་འཆུས་པ་དང༌། མིག་ནད་དང༌། སྣ་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་མའི་ལྷ་གོར་

90-1-244a


ན་བ་དང༌། རྣ་བ་ན་བ་དང༌། སོ་ན་བ་དང༌། བྲང་ན་བ་དང༌། སྙིང་ན་བ་དང༌། གནད་ན་བ་དང༌། རྩིབས་ལོགས་ན་བ་དང༌། རྒྱབ་ན་བ་དང༌། ལྟོ་ན་བ་དང༌། རྐེད་པ་ན་བ་དང༌།
མདོམས་ན་བ་དང༌། གཞང་ན་བ་དང༌། སྐྱེ་གནས་ན་བ་དང༌། རབ་ཏུ་སྐྱེ་གནས་ན་བ་དང༌། བརླ་ན་བ་དང༌། བྱིན་པ་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉིང་
ལག་ན་བ་བསལ་དུ་གསོལ། བདག་དང་སེམས་ཅན་ཐམས་ཅད་ལ་འབྱུང་པོ་དང༌། ཡི་དྭགས་དང༌། རོ་ལངས་དང༌། མཁའ་འགྲོ་མ་དང༌། རིམས་དང༌། ཤུ་བ་དང༌། མིག་སེར་དང༌།
གཡའ་བ་དང༌། འབྲུམ་བུ་ཕྲ་མོ་དང༌། མཛེ་དང༌། ཕོལ་མིག་དང༌། བས་བལྡགས་དང༌། མཆིན་ནད་དང༌། མཚན་པར་རྡོལ་བ་དང༌། གཡན་པ་དང༌། གཞང་འབྲུམ་དང༌། མེ་དབལ་དང༌།
ལྷོག་པ་དང༌། སྐེམ་པ་དང༌། དབུགས་མི་བདེ་བ་དང༌། སྐྲག་པ་དང༌། ལུས་པ་དང༌། བརྒྱལ་པ་དང༌། དབྱིག་དུག་དང༌། དུག་སྦྱར་མ་དང༌། དུག་དང༌། བྱད་དང༌། མེ་དང༌། དམུ་ཆུ་དང༌། མི་ངས་
དང༌། འཐབ་མོ་དང༌། འཁོན་དང༌། གནོད་པ་དང༌། དུས་མ་ཡིན་པར་འཆི་བ་དང༌། སྦྲང་བུ་ཏྲེ་མ་བུ་ག་དང༌། ཏྲཻ་ལ་ཏ་ཀ་དང༌། སྡིག་པ་དང༌། སྦྲུལ་དང༌། སྲེ་མོ་དང༌། སེངྒེ་དང༌། སྟག་དང༌། དོམ་དང་
དྲེད་དང༌། གནག་དང༌། ཆུ་སྲིན་དང༌། སྤྱང་ཀི་དང༌། ཆོམ་པོ་དང༌། དེ་དག་ལ་སོགས་པ་སྲོག་འཕྲོག་པར་བྱེད་པ་གཞན་ཐམས་ཅད་ཀྱང་བསལ་དུ་གསོལ། གདུགས་དཀར་པོ་ཅན་རྡོ་རྗེ་གཙུག་


90-1-244b


ཏོར་ཕྱིར་ཟློག་པ་ཆེན་མོའི་རིག་སྔགས་ཀྱི་མཐུས་དཔག་ཚད་བཅུ་གཉིས་ཀྱི་ནང་ཚུན་ཆད་དམ། དཔག་ཚད་ལྔ་བརྒྱའི་ནང་ཚུན་ཆད་དུ་རིག་སྔགས་བཅིང་བར་བགྱིའོ། །གཟི་བརྗིད་བཅིང་བར་བགྱིའོ། །
རིག་སྔགས་ཐམས་ཅད་བཅིང་བར་བགྱིའོ། །གཞན་གྱི་རིག་སྔགས་ཐམས་ཅད་བཅིང་བར་བགྱིའོ། །མཚམས་གཅད་པར་བགྱིའོ། །ས་བཅིང་བར་བགྱིའོ། །ཕྱོགས་བཅུ་བཅིང་བར་བགྱིའོ། །
ནམ་མཁའ་བཅིང་བར་བགྱིའོ། །གཞན་གྱི་སྡེ་རབ་ཏུ་རེངས་པར་བགྱིའོ། །ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཨ་ཙ་ལེ་ཨ་ཙ་ལེ། ཁ་ཁ་མེ་ཁ་ཁ་མེ། བི་ཥ་དེ་བི་ཥ་དེ། བཱི་རེ་བཱི་རེ། བཻ་ར་བཻ་ར། སཽ་མེ་
སཽ་མེ༑ ཤཱནྟེ་ཤཱནྟེ། དཱནྟེ་དཱནྟེ། བཛྲ་དྷ་ར་བནྡྷ་བནྡྷ་ནི་བཛྲ་པཱ་ཎི་ཕཊ། ཨོཾ་ཧཱུཾ་ཥྚོཾ་ཕཊ་སྭཱཧཱ། ཨོཾ་བཛྲ་པཱ་ཎི་བནྡྷ་བནྡྷ་བཛྲ་བཱ་ཤེ་ན་སརྦ་དུཥྚ་བིགྷྣཱ་བི་ནཱ་ཡ་ཀཱ་ན་ཧཱུཾ་ཧཱུཾ་ཕཊ་ཕཊ། ཧཱུཾ་དྲཱུཾ་བནྡྷ་ཕཊ། རཀྵ་
རཀྵ་མཱཾ་སརྦ་སཏྭཱཾ་ཤྩ་སྭཱཧཱ། གང་གིས་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཞེས་བྱ་བ་གཞན་གྱིས་མི་ཐུབ་མ་ཕྱིར་ཟློག་པའི་རིག་སྔགས་ཀྱི་རྒྱལ་མོ་
ཆེན་མོ་འདི་གྲོ་གའམ། རས་སམ། ཤིང་ཤུན་ལ་བྲིས་ཏེ་ལུས་སམ། མགུལ་དུ་ཐོགས་པ་བྱས་ནས་བཅང་བར་བྱའོ། །བཀླག་པར་བྱ་སྟེ། དེ་དག་ལ་ཇི་སྲིད་འཚོའི་བར་དུ་དུག་གིས་མི་ཚུགས་
མཚོན་གྱིས་མི་ཚུགས། རིམས་ཀྱིས་མི་ཚུགས། ནད་ཀྱིས་མི་ཚུགས། ཆད་པས་མི་ཚུགས། མེ་དང་ཆུས་མི་ཚུགས། བསྒྱུར་བའི་ལས་ཐམས་ཅད་ཀྱིས་མི་ཚུགས། དབྱིག་དུག་གིས་མི་

90-1-245a


ཚུགས༑ དུག་སྦྱར་མས་མི་ཚུགས། བྱད་ཀྱིས་མི་ཚུགས། དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །གདོན་ཐམས་ཅད་དང༌། བགེགས་དང༌། ལོག་
འདྲེན་ཐམས་ཅད་ཀྱི་ཡིད་དུ་འོང་ཞིང་དགའ་བར་འགྱུར་རོ། །བསྐལ་པ་བྱེ་བ་སྟོང་ཕྲག་བརྒྱད་ཅུ་རྩ་བཞིར་སྐྱེ་བ་དང་སྐྱེ་བར་ཚེ་རབས་དྲན་པར་འགྱུར་རོ། །རྡོ་རྗེའི་རིགས་བྱེ་བ་ཁྲག་
ཁྲིག་འབུམ་ཕྲག་བརྒྱད་ཅུ་རྩ་བཞིའི་རིག་སྔགས་ཀྱི་ལྷས་ཀྱང་རྟག་ཏུ་རྒྱུན་མི་འཆད་པར་མཉམ་པར་བཞག་ནས་དེ་ལ་རྟག་པར་སྲུང་བ་དང༌། སྐྱོབ་པ་དང༌། སྦེད་པར་བྱེད་དོ། །རྡོ་རྗེ་ཕོ་ཉ་མོ་
མངག་གཞུག་བརྒྱད་ཅུ་རྩ་བཞིས་ཀྱང་རྟག་པར་ཡོངས་སུ་སྐྱོང་བར་བྱེད་དེ། དེ་རྣམས་ཀྱི་ཡིད་དུ་འོང་བ་དང༌། དགའ་བར་འགྱུར་རོ། །ནམ་དུ་ཡང་གནོད་སྦྱིན་ཉིད་དང༌། སྲིན་པོ་ཉིད་
དང་༑ འབྱུང་པོ་ཉིད་དང༌། ཡི་དྭགས་ཉིད་དང༌། ཤ་ཟ་ཉིད་དང༌། སྲུལ་པོ་ཉིད་དང༌། ལུས་སྲུལ་པོ་ཉིད་དང༌། མི་དབུལ་པོར་མི་འགྱུར་རོ། །སངས་རྒྱས་བཅོམ་ལྡན་འདས་གྲངས་མེད་
དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་ཀྱི་བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན་
ཞེས་བྱ་བ་གཞན་གྱིས་མི་ཐུབ་མ་ཕྱིར་ཟློག་པའི་རིག་སྔགས་ཀྱི་རྒྱལ་མོ་ཆེན་མོ་འདི་འཆང་ན། ཚངས་པར་མི་སྤྱོད་པ་ཡང་ཚངས་པར་སྤྱོད་པར་འགྱུར་རོ། །ཐུབ་པར་མ་བྱས་པ་ཡང་

90-1-245b


ཐུབ་པར་བྱས་པར་འགྱུར་རོ། །མི་གཙང་བ་ཡང་གཙང་བར་བྱས་པར་འགྱུར་རོ། །བསྙེན་གནས་བྱས་པ་ཅན་མ་ཡིན་པ་ཡང་བསྙེན་གནས་བྱས་པ་ཅན་དུ་འགྱུར་རོ། །གང་དག་མཚམས་མེད་པ་
ལྔ་བྱས་པ་དེ་ཡང་སྡིག་པ་མ་ལུས་པ་འབྱང་བར་འགྱུར་རོ། །སྔོན་གྱི་ལས་ཀྱི་སྒྲིབ་པ་ཡང་མ་ལུས་པར་ཟད་པར་འགྱུར་རོ། །བུད་མེད་གང་ལ་ལས་དེ་བཞིན་གཤེགས་པ་ཐམས་ཅད་ཀྱི་
གཙུག་ཏོར་ནས་བྱུང་བའི་གདུགས་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་མ་ཕྱིར་ཟློག་པ་ཆེན་མོའི་རིག་སྔགས་ཀྱི་རྒྱལ་མོ་ཆེན་མོ་འདི་འཆང་ན། བུ་འདོད་པ་དེས་ཀྱང་བུ་རྙེད་དེ། ཆེ་དང༌།
བསོད་ནམས་དང༌། སྟོབས་ཀྱང་རབ་ཏུ་ལྡན་ནོ། །འདི་ནས་ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་སྟེ། འདོད་ཆགས་དང༌། ཞེ་སྡང་དང༌། གཏི་མུག་དང༌། ང་རྒྱལ་དང༌། རྒྱགས་པ་
ཐམས་ཅད་དང་བྲལ་བར་འགྱུར་རོ། །གང་ལ་ལ་ཞིག་མི་ངས་དང༌། བ་ལང་གི་ནད་དང༌། ཕྱུགས་ནད་དང༌། ཡམས་ཀྱི་ནད་དང༌། གནོད་པ་དང༌། འགོ་བའི་ནད་དང༌། འཁྲུག་པ་ཐམས་ཅད་དང༌། ཕ་
རོལ་གྱི་དམག་ཚོགས་འོང་བ་ལ་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་མི་ཕམ་པ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན་
ཞེས་བྱ་བ་གཞན་གྱིས་མི་ཐུབ་མ་ཕྱིར་ཟློག་པ་ཆེན་མོ་འདི་རྒྱལ་མཚན་གྱི་རྩེ་མོ་ལ་བཏགས་ཏེ་རིམ་གྲོ་ཆེར་མཆོད་པ་ཆེན་པོ་བྱས་ནས་གྲོང་ཁྱེར་ཐམས་ཅད་ཀྱི་སྒོའམ། གཙུག་ལག་ཁང་ངམ༑

90-1-246a


གྲོང་ངམ། གྲོང་ཁྱེར་རམ། ལྡོངས་སམ། གྲོང་རྡལ་ལམ། དུར་ཁྲོད་དམ། རིའམ། དགོན་པའི་གནས་སུ་གཟུགས་སོ། །གཞན་གྱིས་མི་ཐུབ་མ་ཕྱིར་ཟློག་མ་ཆེན་མོ་
རིག་སྔགས་ཀྱི་རྒྱལ་མོ་འདི་རིམ་གྲོ་ཆེར་བྱས་ཏེ་བཙུགས་པ་ཙམ་གྱིས་གཡུལ་ཞི་བར་བྱས་པར་འགྱུར་རོ། །ཡམས་ཀྱི་ནད་དང༌། གནོད་པ་དང༌། འགོ་བའི་ནད་དང༌། འཁྲུག་པ་ཐམས་ཅད་དང༌།
ཕ་རོལ་གྱི་དམག་ཚོགས་རྣམས་རབ་ཏུ་ཞི་བར་འགྱུར་རོ། །ཀླུའི་རྒྱལ་པོ་མཐའ་ཡས་དང༌། ཀླུའི་རྒྱལ་པོ་དུང་སྐྱོང་དང༌། ཀླུའི་རྒྱལ་པོ་ནག་པོ་ཆེན་པོ་དང༌། ཀླུའི་རྒྱལ་པོ་དགའ་བོ་དང༌། ཉེ་
དགའ་བོ་དང༌། དེ་དག་དང༌། གཞན་ཡང་ཀླུའི་རྒྱལ་པོ་ཐམས་ཅད་ཀྱིས་ཀྱང་དུས་དུས་སུ་ཆར་འབེབས་སོ། །དུས་དུས་སུ་གྲོག་འབྱིན་ཏོ། །དུས་དུས་སུ་འབྲུག་སྒྲོག་གོ །ནད་དང་གནོད་པ་
ཐམས་ཅད་ཉེ་བར་ཞི་བར་འགྱུར་རོ། །ཨོཾ་ཧཱུཾ་ཥྚོཾ་བནྡྷ་བནྡྷ་སརྦ་དུཥྚན་རཀྵ་མ་མ་ས་པ་རི་བཱ་ར་སྱ་སརྦ་ས་ཏྭཱ་ཤྩ་སྭཱཧཱ། ཨོཾ་ཧཱུཾ་ཥྚོ་བནྡྷ་བནྡྷ་སརྦ་དུཥྚ་ན་རཀྵ་མ་མ་ས་པ་རི་བཱ་ར་སྱ་ས་ཏྭཾ་ཤྩ་བཛྲ་པཱ་ཎི་
ཧཱུཾ་ཕཊ་སྭཱཧཱ། ཨོཾ་སརྦ་ཏ་ཐཱ་ག་ཏོཥྞཱི་ཥ་ཨ་བ་ལོ་ཀི་ཏེ་མཱུརྟ་ནི་ཏེ་ཛོ་རཱ་ཤི། ཨོཾ་ཛྭ་ལ་ཛྭ་ལ། ཁཱ་ད་ཁཱ་ད། དྷ་ཀ་དྷ་ཀ། ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བྷིནྡ་བྷིནྡ་ཧཱུཾ་ཧཱུཾ་ཕཊ་ཕཊ་རཀྵ་རཀྵ་
མ་མ་ས་པ་རི་ཝ་ར་སྱ་སརྦ་སཏྭཱ་ཤྩ་སྭཱཧཱ། ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཧ་ཏ་བ་ཏྲཻ་ཧཱུཾ་ཕཊ་སྭཱཧཱ། ཧཱུཾ་ཧཱུཾ་རཀྵ་རཀྵ་མ་མ་ས་པ་རི་ཝཱ་ར་སྱ་སརྦ་ས་ཏྭཱཾ་ཤྩ་ཧཱུཾ་ཕཊ་སྭཱཧཱ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ།

90-1-246b


ཨ་ཙ་ལེ་ཨ་ཙ་ལེ། ཁ་ས་མེ་ཁ་ས་མེ། བཱི་རེ་བཱི་རེ། བཻ་ར་བཻ་ར། སཽ་མེ་སཽ་མེ། སརྦ་བུདྡྷ་ཨདྷིཥྛཱ་ན་ཨ་དྷིཥྛཱི་ཏེ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་སརྦ་དུཥྚ་ཙི་ཏ་ཏཱ་ན་ཧཱུཾ་ཕཊ་སྭཱཧཱ། སངས་རྒྱས་ཀྱ་རྣལ་
འབྱོར་གྱིས་ཤིག་པ་ཐམས་ཅད་ལ་ལན་གསུམ་བཟླས་པར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌། ལྷ་དང༌། མི་
དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། དྲི་ཟར་བཅས་པའི་འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དེ་
བཞིན་གཤེགས་པ་ཐམས་ཅད་ཀྱི་གཙུག་ཏོར་ནས་བྱུང་བ་གདུགས་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་པ་ཕྱིར་ཟློག་པ་རིག་སྔགས་ཀྱི་རྒྱལ་མོ་ཆེན་མོ་རྫོགས་སོ།།    །།རྒྱ་གར་
སྐད་དུ། ཨཱཪྱ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ཨ་པ་ར་ཛི་ཏ་མ་ཧཱ་པྲ་ཏྱཾ་གི་ར་བ་ར་མ་སིདྡྷི་ནཱ་མ་དྷཱ་ར་ཎཱི། བོད་སྐད་དུ། འཕགས་པ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་
དཀར་པེ་ཅན་གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་མཆོག་ཏུ་གྲུབ་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པ་ཉན་ཐོས་དང༌། རང་སངས་རྒྱས་
ཐམས་ཅད་ལ་ཕྱག་འཚལ་ལོ། །བཅོམ་ལྡན་འདས་གཞན་གྱིས་མི་ཐུབ་པ་གཙུག་ཏོར་རྒྱལ་མོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་སུ་མ་ཅུ་

90-1-247a


རྩ་གསུམ་པའི་ལྷའི་གནས་ཆོས་བཟང་ལྷའི་མདུན་ས་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའི་དགེ་འདུན་ཆེན་པོ་དང༌། ལྷའི་དབང་པོ་
བརྒྱ་བྱིན་དང་ཐབས་ཅིག་ཏུ་བཞུགས་སོ། །དེའི་ཚེ་བཅོམ་ལྡན་འདས་གདན་བཤམས་པ་ཉིད་ལ་བཞུགས་ནས་གཙུག་ཏོར་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་གཙུག་ཏོར་གྱི་དབུས་ནས་གསང་སྔགས་ཀྱི་ཚིག་འདི་དག་བྱུང་ངོ༌། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་
འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་ལ་ཕྱག་འཚལ་ལོ། །བྱང་ཆུབ་སེམས་དཔའི་དགེ་འདུན་དང་ཉན་ཐོས་ཀྱི་དགེ་འདུན་
ལ་ཕྱག་འཚལ་ལོ། །བྱམས་པ་ལ་སོགས་པ་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་ལ་
ཕྱག་འཚལ་ལོ། །ལན་གཅིག་ཕྱིར་འོང་བ་རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་
པར་ཞུགས་པ་རྣམས་ལ་ཕྱག་འཚལ་ལོ། །ལྷའི་དྲང་སྲོང་མོད་པ་འདོར་བ་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པའི་དྲང་སྲོང་ཕན་འདོགས་ནུས་པ་རྣམས་ལ་ཕྱག་འཚལ་

90-1-247b


ལོ༑ ༑རིག་སྔགས་འཆང་གྲུབ་པ་རྣམས་ལ་ཕྱག་འཚལ་ལོ། །ཚངས་པ་ལ་ཕྱག་འཚལ་ལོ། །དབང་པོ་ལ་ཕྱག་འཚལ་ལོ། །ལེགས་ལྡན་དྲག་པོ་དཀའ་ཐུབ་ཟློག་པའི་བདག་པོ་དང་བཅས་པ་ལ་ཕྱག་
འཚལ་ལོ། །ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་བྱས་པ་ལ་ཕྱག་འཚལ་ལོ། །ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་པར་
མོས་པ་མ་མོའི་ཚོགས་ཀྱིས་ཕྱག་བྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག་འཚལ་ལོ། །བཅོམ་ལྡན་འདས་པདྨའི་གདུང་ལ་ཕྱག་འཚལ་ལོ། །བཅོམ་
ལྡན་འདས་རྡོ་རྗེའི་གདུང་ལ་ཕྱག་འཚལ་ལོ། །བཅོམ་ལྡན་འདས་ནོར་བུའི་གདུང་ལ་ཕྱག་འཚལ་ལོ། །བཅོམ་ལྡན་འདས་གླང་པོའི་གདུང་ལ་ཕྱག་འཚལ་ལོ། །བཅོམ་ལྡན་འདས་གཞོན་ནུའི་གདུང་ལ་
ཕྱག་འཚལ་ལོ། །བཅོམ་ལྡན་འདས་ཀླུའི་གདུང་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་
ཆའི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་བསྐྱོད་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་

90-1-248a


རྒྱས་སྨན་གྱི་བླ་བཻ་ཌཱུཪྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
སཱ་ལའི་དབང་པོའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་
པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་ཏོག་གི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བཟང་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྱན་
རྒྱས་པ་ཨུཏྤ་ལའི་དྲིའི་ཏོག་གི་རྒྱལ་པོ་ལ་ཕྱག་འཚལ་ལོ། །དེ་རྣམས་ལ་ཕྱག་འཚལ་ནས་བཅོམ་ལྡན་འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་
ཅན་གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་འདིས་འབྱུང་པོའི་གདོང་ཐམས་ཅད་ཚར་གཅོད་པར་བྱེད་པ། གཞན་གྱི་རིག་སྔགས་ཐམས་ཅད་གཅོད་པར་བྱེད་པ། དུས་མ་ཡིན་པར་

90-1-248b


འཆི་བ་ཐམས་ཅད་ཟློག་པ། གསོད་པ་དང༌། བཅིངས་པ་ཐམས་ཅད་ལས་གྲོལ་བར་བྱེད་པ། སྡང་བ་དང་རྨི་ལམ་ངན་པ་ཐམས་ཅད་ཟློག་པ། གནོད་སྦྱིན་དང་སྲིན་པོའི་གདོན་ཐམས་ཅད་འཇིག་
པར་བྱེད་པ། གདོན་སྟོང་ཕྲག་བརྒྱད་ཅུ་རྩ་བཞི་འཇིག་པར་བྱེད་པ། རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་ཆེན་པོ་བརྒྱད་འཇིག་པར་བྱེད་པ། དགྲ་ཐམས་ཅད་ཟློག་པར་བྱེད་པ། མ་
རུངས་པ་དང༌། སྡང་བ་དང༌། རྨི་ལམ་ངན་པ་ཐམས་ཅད་འཇིགས་པར་བྱེད་པ། དུག་དང༌། མཚོན་ཐམས་ཅད་དང༌། མེ་དང་ཆུ་ལས་ཟློག་པ། ངན་འགྲོའི་འཇིགས་པ་ཐམས་ཅད་ལས་སྒྲོལ་བ་སྟེ།
གཞན་གྱིས་མི་ཐུབ་དྲག་ཤུལ་ཆེ། །གཏུམ་པ་ཆེན་མོ་སྟོབས་ཆེན་མོ། །འབར་བ་ཆེན་མོ་གཟི་བརྗིད་ཆེ། །དཀར་ཆེན་འབར་ཕྲེང་གོས་དཀར་མོ། །འཕགས་མ་སྒྲོལ་མ་ཁྲོ་གཉེར་ཅན། །རྒྱལ་
པའི་རྡོ་རྗེ་ཕྲེང་ཞེས་གྲགས། །པདྨའི་མངོན་མཚན་རྡོ་རྗེས་མཚན། །གཞན་གྱིས་མི་ཐུབ་ཕྲེང་བ་ཅན། །རྡོ་རྗེའི་མཆུ་ཅན་རྣམ་སྒེག་མོ། །ཞི་བའི་ལྷ་རྣམས་ཀྱིས་མཆོད་མ། །ཞི་བ་གསེར་གྱི་ཕྲེང་
བ་ཅན༑ ༑དཀར་ཆེན་འབར་བ་གོས་དཀར་མོ། །འཕགས་མ་སྒྲོལ་མ་སྟོབས་ཆེན་མོ། །རྡོ་རྗེ་ལུ་གུ་རྒྱུད་གཞན་དང༌། །རྡོ་རྗེ་གཞོན་ནུ་རིག་འཛིན་མ། །ལག་ན་རྡོ་རྗེའི་རིག་གསེར་ཕྲེང༌། །ལེ་
བརྒན་རྩི་དང་རིན་ཆེན་ནམ། །རྣམ་སྣང་མཛད་རིགས་གཙུག་ཏོར་གྲགས། །ཕྱག་རྒྱ་དང་གསང་སྔགས་ཀྱི་ཚོགས་དེ་དག་ཐམས་ཅད་ཀྱིས་བདག་འཁོར་དང་བཅས་པ་དང༌། སེམས་ཅན་

90-1-249a


ཐམས་ཅད་སྲུང་དུ་གསོལ། ཨོམ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ཧཱུཾ་དྲཱུཾ་ཧྲཱིཾཿཥྚོཾ། ཛཾ་བྷ་ན་ཀ་རཱི་ཧཱུཾ་དྲཱུཾཿཥྚོཾ། །སྟཾ་བྷ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། མོ་ཧ་ན་ཀ་རཱིཧཱུཾ་དྲཱུཾ་ཧྲཱིཿ
ཥྚོཾ། །སཾ་བྷ་ཀྵ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །བྷནྡྷ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །བ་ར་བི་ཥ་བྷ་ཀྵ་ཎ་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་དུཥྚ་དུཥྚ་ནཱ་སྟཾ་བྷ་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་ཡཀྵ་རཱཀྵ་ས་གྲ་ཧཱ་ཎཱཾ་བི་དྷྭཾ་ས་ན་
ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །སརྦ་པ་རི་བིདྱ་ཙྪ་ད་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །ཙ་ཏུ་རཱ་ཤི་ཏཱི་ནཱཾ་གྲ་ཧ་ས་ཧ་སྲཱ་ཎཱ་བི་དྷྭ་ས་ན་ཀ་རཱི་ཧཱུཾ་དྲཱུཾཿཥྚོཾ། །་བིཾ་ཤ་ཏཱི་ནཀྵ་ཏྲཱ་ཎཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །ཨཥྚཱ་
ནཱ་མ་ཧཱ་གྲ་ཧཱ་ཎཱཾ་བི་དྷྭཾ་ས་ན་ཀ་རཱི་ཧཱུཾ་དྲཱུཾ་ཧྲཱིཿཥྚོཾ། །རཀྵ་རཀྵ་མཾ་སརྦ་སཏྭཱ་ཤྩ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བ་གདུགས་དཀར་པོ་ཅན་རྡོ་རྗེ་གཙུག་ཏོར་
ཕྱིར་ཟློག་པ་ཆེན་མོ། ཕྱག་སྟོང་མངའ་བོ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་མངའ་བ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་པོས་ས་
གསུམ་གྱི་དཀྱིལ་འཁོར་དུ་བདག་དང་སེམས་ཅན་ཐམས་ཅད་བདེ་ལེགས་སུ་གྱུར་ཅིག །རྣམ་པར་བསྒྱིངས་པའི་རྡོ་རྗེ་དང༌། །གསེར་འོད་ལྟ་བུའི་སྤྱན་མངའ་མ། །རྡོ་རྗེ་སྒྲོས་དང་དཀར་
མོ་དང༌། །པདྨའི་སྤྱན་དང་ཟླ་འོད་དང༌། །སངས་རྒྱས་དཔའ་དང་དེ་བཞིན་སྤྱན། །རྡོ་རྗེ་ཉི་མའི་འོད་དང་ནི། །དེ་བཞིན་ཟླ་བ་རྡོ་རྗེ་འཛིན། །རིག་པ་དང་ཕྱག་རྒྱ་དང་གསང་སྔགས་ཀྱི་ཚོགས་དེ་


90-1-249b


དག་ཐམས་ཅད་ཀྱིས་བདག་དང་སེམས་ཅན་ཐམས་ཅད་ཀུན་ནས་སྲུང་བར་མཛད་དུ་གསོལ། ཨོཾ་རྀ་ཥི་ག་ཎ་པྲ་ཤཱསྟ་སརྦ་ཏ་ཐཱ་ག་ཏོཥྞཱཾ་ཥ་སི་ཏཱ་ཏ་པ་ཏྲེ་ཧཱུཾ་དྲཱུཾ། ཛམྦྷ་ན་ཀ་རཱི་ཧཱུཾ་དྲཱུཾ། སྟཾ་བྷ་ན་ཀ་རཱི་
ཧཱུཾ་དྲཱུཾ། མཧཱ་བིདྱཱ་སཾ་བྷཀྵ་ཎ་ཀ་རཱི་ཧཱུཾ་དྲཱུཾ། པ་ར་བིདྱཱ་སཾ་བྷཀྵ་ཎ་ཀ་རི་ཧཱུཾ་དྲཱུཾ། སརྦ་དུཥྚ་ནཱཾ་སྟཾ་བྷ་ན་ཀ་རཱི་ཧཱུཾ་དྲཱུཾ། སརྦ་ཡཀྵ་རཀྵ་ས་གྲ་ཧཾ་ཎཱཾ་བི་བྷྭཾ་ས་ན་ཀ་རཱི་ཧཱུཾ་དྲཱུཾ། ཙ་ཏུ་རཱ་ཤི་ཏཱི་ནཱཾ་གྲཾ་ཧ་ས་ཧ་སྲཱ་ཎཱཾ་བཾ་
དྷཾ་ས་ན་ཀ་རཱི་ཧཱུཾ་དྲཱུཾ། ཨཥྚ་བིཾ་ཤ་ཏི་ནཱཾ་ནཀྵ་ཏྲ་ཎཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ། ཨཥྚ་མཧཱ་ཀྲ་ཧཱ་ཎཱཾ་བི་དྷཾ་ས་ན་ཀ་ར་ཧཱུཾ་དྲཱུཾ། ཧཱུཾ་ཧཱུཾ་ཕཊ་ཕཊ། རཀྵ་རཀྵ་མཾ། བཅོམ་ལྡན་འདས་མ་དེ་བཞིན་གཤེགས་
པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་རྡོ་རྗེའི་གཙུག་ཏོར་ཕྱིར་ཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་མངའ་བ། མི་
བྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་མོས་ས་གསུམ་གྱི་དཀྱིལ་འཁོར་དུ་བདག་དང་སེམས་ཅན་ཐམས་ཅད་རྒྱལ་པོའི་འཇིགས་པ་དང༌། རྐུན་པོའི་འཇིགས་པ་དང༌།
མེའི་འཇིགས་པ་དང༌། ཆུའི་འཇིགས་པ་དང༌། དུག་གི་འཇིགས་པ་དང༌། མཚོན་གྱི་འཇིགས་པ་དང༌། ཕ་རོལ་གྱི་དམག་ཚོགས་ཀྱི་འཇིགས་པ་དང༌། མུ་གེའི་འཇིགས་པ་དང༌། དགྲའི་
འཇིགས་པ་དང༌། ལྕེ་འབབ་པའི་འཇིགས་པ་དང༌། དུས་མ་ཡིན་པར་འཆི་བའི་འཇིགས་པ་དང༌། ས་གཡོ་བའི་འཇིགས་པ་དང༌། སྐར་མདའ་ལྟུང་བའི་འཇིགས་པ་དང༌། རྒྱལ་པོའི་


90-1-250a


ཆད་པའི་ལས་ཀྱི་འཇིགས་པ་དང༌། ཀླུའི་འཇིགས་པ་དང༌། གློག་གི་འཇིགས་པ་དང༌། ནམ་མཁའ་ལྡིང་གི་འཇིགས་པ་དང༌། གཅན་གཟན་ཁྲོ་བོའི་འཇིགས་
པ་དང༌། ལྷའི་གདོན་དང༌། ཀླུའི་གདོན་དང༌། ལྷ་མ་ཡིན་གྱི་གདོན་དང༌། གནོད་སྦྱིན་གྱི་གདོན་དང༌། སྲིན་པོའི་གདོན་དང༌། ཡི་དྭགས་ཀྱི་གདོན་དང༌། ཤ་ཟའི་གདོན་དང༌། འབྱུང་པོའི་
གདོན་དང༌། གྲུལ་བུམ་གྱི་གདོན་དང༌། སྲུལ་པོའི་གདོན་དང༌། ལུས་སྲུལ་པོའི་གདོན་དང༌། སྐེམ་བྱེད་ཀྱི་གདོན་དང༌། བརྗེད་བྱེད་ཀྱི་གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་
གདོན་དང༌། གནོན་པོའི་གདོན་དང༌། མཁའ་འགྲོ་མའི་གདོན་དང༌། ནམ་གྲུའི་གདོན་དང༌། གཤིན་རྗེའི་གདོན་དང༌། བྱའི་གདོན་དང༌། མ་མོ་དགའ་བར་བྱེད་པའི་གདོན་དང༌། ཀུན་ཏུ་
ཕྲེང་བའི་གདོན་དང༌། ཚེར་མ་འདོན་པའི་གདོན་ལས་བདག་བདེ་ལེགས་སུ་གྱུར་ཅིག །ཟས་སུ་མདངས་ཟ་བ་དང༌། ཟས་སུ་མངལ་ཟ་བ་དང༌། ཟས་སུ་ཁྲག་འཐུང་བ་དང༌། ཟས་སུ་
ཞག་ཟ་བ་དང༌། ཟས་སུ་ཤ་ཟ་བ་དང༌། ཟས་སུ་ཚིལ་ཟ་བ་དང༌། ཟས་སུ་རྐང་ཟ་བ་དང༌། ཟས་སུ་བཙས་པ་ཟ་བ་དང༌། སྲོག་འཕྲོག་པ་དང༌། ཟས་སུ་སྐྱུག་པ་ཟ་བ་དང༌། ཟས་སུ་ཕྱི་ས་
ཟ་བ་དང༌། ཟས་སུ་གཅིན་འཐུང་བ་དང༌། ཟས་སུ་སྟོར་ཁུང་ནས་འབབ་པ་ཟ་བ་དང༌། ཟས་སུ་ལྷག་མ་ཟ་བ་དང༌། ཟས་སུ་སྣབས་ཟ་བ་དང༌། ཟས་སུ་ངར་སྣབས་ཟ་བ་དང༌། ཟས་སུ་མི་

90-1-250b


གཙང་བ་ཟ་བ་དང༌། ཟས་སུ་གཏོར་མ་ཟ་བ་དང༌། ཟས་སུ་ཕྲེང་བ་ཟ་བ་དང༌། ཟས་སུ་དྲི་ཟ་བ་དང༌། ཟས་སུ་མེ་ཏོག་ཟ་བ་དང༌། ཟས་སུ་འབྲས་བུ་ཟ་བ་དང༌། ཟས་སུ་ལོ་ཏོག་ཟ་བ་དང༌། ཟས་སུ་སྦྱིན་
སྲེག་ཟ་བ་སྟེ། གདོན་དེ་དག་ཐམས་ཅད་ཀྱི་རིག་སྔགས་གཅད་དོ། །ཕུར་བུས་གདབ་བོ། །ཀུན་ཏུ་རྒྱུས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མཁའ་འགྲོ་མས་བྱས་
པའི་རིག་སྔགས་གཅད་དོ། །ཕུར་བུས་གདབ་བོ། །ཚངས་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དབང་ཕྱུག་ཆེན་པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ།།
སྲེད་མེད་ཀྱི་བུས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནམ་མཁའ་ལྡིང་ཡང་དག་པ་དང་ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནག་པོ་ཆེན་
པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མ་མོའི་ཚོགས་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མིའི་ཐོད་པ་ཅན་གྱིས་བྱས་པའི་རིག་སྔགས་གཅད་
དོ༑ ༑ཕུར་བུས་གདབ་བོ། །རྒྱལ་བར་བྱེད་པ་དང༌། སྦྲང་རྩིར་བྱེད་པ་དང༌། དོན་ཀུན་གྲུབ་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །སྲིང་མོ་གཞིས་བྱས་པའི་རིག་སྔགས་གཅད་
དོ༑ ༑ཕུར་བུས་གདབ་བོ། །བྷིཾ་གི་རི་ཏི་དང༌། དགའ་བྱེད་དབང་ཕྱུག་དང༌། ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགེ་སྦྱོང་གཅེར་བུས་བྱས་

90-1-251a


པའི་རིག་སྔགས་གཅད་དོ། །ཕུར་བུས་གདབ་བོ། །དགེ་སྦྱོང་མགོ་རེག་གིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགྲ་བཅོམ་པས་བྱས་པའི་རིག་
སྔགས་གཅད་དོ། །ཕུར་བུས་གདབ་བོ། །འདོད་ཆགས་དང་བྲལ་བས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །འཇིག་རྟེན་དབང་ཕྱུག་འཁོར་དང་བཅས་པའི་བྱས་པའི་རིག་
སྔགས་གཅད་དོ། །ཕུར་བུས་གདབ་བོ། །ལག་ན་རྡོ་རྗེ་འཁོར་དང་བཅས་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ཕོ་ཉ་དང༌། ཕོ་ཉ་མོ་དང༌། བྲན་ཕོ་དང༌། བྲན་མོས་བྱས་
པའི་རིག་སྔགས་བཅད་དོ། །ཕུར་བུས་གདབ་བོ། །དྲང་སྲོང་གི་ཚོགས་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ལྷའི་ཚོགས་ཐམས་ཅད་ཀྱིས་བྱས་པའི་རིག་སྔགས་
གཅད་དོ། །ཕུར་བུས་གདབ་བོ། །མི་འཕྲོད་པ་ཟ་བའི་ཚོགས་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་
ནས་བྱུང་བའི་གདུགས་དཀར་པོ་ཅན་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ་ལ་ཕྱག་འཚལ་ལོ། །བདག་ལ་སྲུང་དུ་གསོལ། སྲུང་དུ་གསོལ། ཨོཾ་ཨ་སི་ཏ་
ཨཱ་ན་ལཱརྐ་པྲ་བྷ་སྥུ་ཊ་བི་ཀ་སི་ཏཱ་ཏ་པ་ཏྲེ། ཨོཾ་ཛྭ་ལ་ཛྭ་ལ། ཁཱ་ད་ཁཱ་ད། ཧ་ན་ཧ་ན། ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བིནྡ་བིནྡ། བནྡྷ་བནྡྷ། ཧཱུཾ་ཧཱུཾ་ཕཊ་ཕཊ། སྭཱཧཱ། སྙིང་པོའོ། །ཧེ་ཧེ་ཕཊ། ཧོ་


90-1-251b


ཧོ་ཕཊ། ཨ་མོ་གྷཱ་ཡ་ཕཊ། ཨ་པྲ་ཏི་ཧ་ཏཱ་ཡ་ཕཊ། བ་ར་དཱ་ཡ་ཕཊ། བ་ར་པྲ་དཱ་ཡ་ཕཊ། ཨ་སུ་ར་བི་དྲཱ་བ་ཎ་ཀ་རཱ་ཡ་ཕཊ། པ་ར་བི་དྲཱ་བ་ཎཱ་ཀ་རཱ་ཡ་ཕཊ། སརྦ་དེ་བེ་བྷྱཿཕཊ། སརྦ་ནཱ་གེ་བྷྱཿཕཊ།
སརྦ་ཡཀྵེ་བྷྱཿཕཊ། སརྦ་རཱཀྵ་སེ་བྷྱཿཕཊ། སརྦ་བྷཱུ་ཏེ་བྷྱཿཕཊ། སརྦ་པྲེ་ཏེ་བྷྱཿཕཊ། སརྦ་པི་ཤཱ་ཙེ་བྷྱཿཕཊ། སརྦ་ཀུམྦྷཎྜེ་བྷྱཿཕཊ། སརྦ་པཱུ་ཏ་ནེ་བྷྱཿཕཊ། སརྦ་ཀ་ཊ་པཱུ་ཏ་ནེ་བྷྱཿཕཊ། སརྦ་
སྐནྡེ་བྷྱཿཕཊ། སརྦོ་ནྨཱ་དེ་བྷྱཿཕཊ། སརྦ་ཙྪེ་ཡེ་བྷྱཿཕཊ། སརྦ་ཨ་པསྨཱ་རེ་བྷྱཿཕཊ། སརྦོསྟཱ་ར་ཀེ་བྷྱཿཕཊ། སརྦ་ཌཱ་ཀི་ནཱི་བྷྱཿཕཊ། སརྦ་རེ་བ་ཏཱི་བྷྱཿཕཊ། སརྦ་ཡཱ་མ་ཀེ་བྷྱཿཕཊ། སརྦ་ཤ་ཀུ་ནི་
བྷྱཿཕཊ། སརྦ་མཱ་ཏྲི་ནནྟི་ཀ་བྷྱཿཕཊ། སརྦ་ཀཾ་པཱུ་ཀི་མ་ནེ་བྷྱཿཕཊ། སརྦ་ཨ་ལཾ་བ་ཀེ་བྷྱཿཕཊ། སརྦ་ཀ་ཏ་ད་ནེ་བྷྱཿཕཊ། སརྦ་ཀཎྜེ་བྷྱཿཕཊ། སརྦ་གནྡྷ་རྦེ་བྷྱཿཕཊ། སརྦ་ཨ་སུ་རེ་བྷྱཿཕཊ།
སརྦ་ཀིནྣ་རེ་བྷྱཿཕཊ། སརྦ་ག་རུ་ཌེ་བྷྱཿཕཊ། སརྦ་མཧོ་ར་གེ་བྷྱཿཕཊ། སརྦ་དུརླཾ་གི་ཏེ་བྷྱཿཕཊ། སརྦ་དུཿཔྲེཀྵེ་ཏེ་བྷྱཿཕཊ། སརྦ་ཛྭ་རེ་བྷྱཿཕཊ། སརྦ་བྷ་ཡེ་བྷྱཿཕཊ། སརྦོ་པ་དྲ་བེ་བྷྱཿཕཊ།
སརྦོ་པ་སརྒེ་བྷྱཿཕཊ། སརྦ་ཤྲ་མ་ཎ་བྷྱཿཕཊ། སརྦ་ཏཱིརྠི་ཀི་བྷྱཿཕཊ། སརྦ་པཱ་ཏ་ཀ་བྷྱཿཕཊ། སརྦ་བིདྱཱ་དྷ་རེ་བྷྱཿཕཊ། ཛ་ཡ་ཀ་ར། མ་དྷུ་ཀ་ར། སིདྡྷི་ཀ་ར་སརྦ་ཨརྠ་སཱདྷ་ཀེ་བྷྱཿཕཊ།
ཙ་ཏུར་བྷྱོ་བྷ་གི་ནཱི་བྷྱཿཕཊ། བཛྲ་ཀུ་མཱ་རཱི་ཡེ་བཛྲ་ཀུ་ལནྡྷ་རི་བྷྱཿཕཊ། སརྦ་མ་ཧཱ་པྲ་ཏྱཾ་གི་རི་བྷྱཿཕཊ། བཛྲ་ཤི་ཀ་ལཱ་ཡ་པྲ་ཏྱཾ་གི་ར་རཱ་ཛཱ་ཡ་ཕཊ། མ་ཧཱ་ཀཱ་ལཱ་མཱ་ཏྲི་ག་ཎན་མ་སྐྲྀ་ཏཱ་ཡེ་ཕཊ།


90-1-252a


བྲཧྨ་ཎཱི་ཡེ་ཕཊ། བིཥྞུ་བཱི་ཡེ་ཕཊ། མ་ཧེ་ཤྭ་རྭ་ཡེ་ཕཊ། རུ་དྲཱི་ཡེ་ཕཊ། མ་ཧཱ་ཀཱ་ལཱི་ཡེ་ཕཊ། ཙ་མུཎྜི་ཡེ་ཕཊ། ཀུ་མཱ་རཱི་ཡེ་ཕཊ། བ་རཱ་ཧི་ཡེ་ཕཊ། ཨིནྡྲཱི་ཡེ་ཕཊ།
ཨགྣཱི་ཡེ་ཕཊ། ཡ་མཱ་ཡཻ་ཕཊ། ནཻ་རཱི་ཏཱི་ཡེ་ཕཊ། བ་རུ་ཎཱ་ཡེ་ཕཊ། མཱ་རུ་ཏཱི་ཡེ་ཕཊ། ས་མཱ་ཡེ་ཕཊ། ཨི་ཤཱ་ནཱི་ཡེ་ཕཊ། ཀཱ་ལ་དཎྜི་ཡེ་ཕཊ། ཀཱ་ལ་རཱ་ཏྲི་ཡེ་ཕཊ། ཡ་མ་དཎྜཱི་ཡེ་ཕཊ། ཡ་
མ་རཱ་ཏྲི་ཡེ་ཕཊ། ཀ་པཱ་ལཱི་ཡེ་ཕཊ། ཨ་ཏི་མུཀྟི་ཤྨ་ཤཱ་ན་བ་སི་ནཱི་ཡེ་ཕཊ། ཨོཾ་ཥྚོཾ་བནྡྷ་བནྡྷ་རཀྵ་རཀྵ་མཱཾ་སྭཱཧཱ། སེམས་ཅན་གང་སུ་དག་བདག་ལ་གདུག་པ་དང་གདུག་པའི་སེམས་དང་
ལྡན་པ་རྣམས་དང༌། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང༌། སྡིག་པ་དང་སྡིག་པའི་སེམས་དང་ལྡན་པ་རྣམས་དང༌། འཁྲུག་པ་དང་འཁྲུག་པའི་སེམས་དང་
ལྡན་པ་རྣམས་དང༌། སྡང་བ་དང་སྡང་བའི་སེམས་དང་ལྡན་པ་རྣམས་བྱམས་པའི་སེམས་དང་ལྡན་པར་གྱུར་ནས་བདག་དང་སེམས་ཅན་ཐམས་ཅད་སྲུང་དུ་གསོལ། ལོ་བརྒྱ་འཚོ་བར་གྱུར་
ཅིག །སྟོན་བརྒྱ་མཐོང་བར་གྱུར་ཅིག །གནོད་སྦྱིན་དང་གདོན་གང་སུ་དག་ཟས་སུ་མདངས་ཟ་བ་རྣམས་དང༌། ཟས་སུ་གཏོར་མ་ཟ་བ་རྣམས་དང༌། ཟས་སུ་ཕྲེང་བ་ཟ་བ་རྣམས་དང༌།
ཟས་སུ་དྲི་ཟ་བ་རྣམས་དང༌། ཟས་སུ་བདུག་པ་ཟ་བ་རྣམས་དང༌། ཟས་སུ་མེ་ཏོག་ཟ་བ་རྣམས་དང༌། ཟས་སུ་འབྲས་བུ་ཟ་བ་རྣམས་དང༌། ཟས་སུ་ལོ་ཏོག་ཟ་བ་རྣམས་དང༌། ཟས་སུ་སྦྱིན་སྲེག་ཟ་བ་

90-1-252b


རྣམས་དང༌། ཟས་སུ་རྣག་ཟ་བ་རྣམས་དང༌། ཟས་སུ་ཕྱི་ས་ཟ་བ་རྣམས་དང༌། ཟས་སུ་གཅིན་འཐུང་བ་རྣམས་དང༌། ཟས་སུ་མཆིལ་མ་འཐུང་བ་རྣམས་དང༌། ཟས་སུ་སྐྱུག་པ་ཟ་བ་རྣམས་དང༌། ཟས་སུ་
སྣབས་ཟ་བ་རྣམས་དང༌། ཟས་སུ་ངར་སྣབས་ཟ་བ་རྣམས་དང༌། ཟས་སུ་མི་གཙང་བ་ཟ་བ་རྣམས་དང༌། ཟས་སུ་སྟོར་ཁུང་ནས་འབབ་པ་འཐུང་བ་རྣམས་དང༌། སྡིག་པའི་སེམས་དང་ལྡན་པ་རྣམས་
དང༌། གདུག་པའི་སེམས་དང་ལྡན་པ་རྣམས་དང༌། དྲག་ཤུལ་གྱི་སེམས་དང་ལྡན་པ་རྣམས་དང༌། འཁྲུག་པའི་སེམས་དང་ལྡན་པ་རྣམས་དང༌། སྡང་བའི་སེམས་དང་ལྡན་པ་རྣམས་དང༌། ལྷའི་
གདོན་རྣམས་དང༌། ཀླུའི་གདོན་རྣམས་དང༌། ལྷ་མ་ཡིན་གྱི་གདོན་རྣམས་དང༌། གནོད་སྦྱིན་གྱི་གདོན་རྣམས་དང༌། སྲིན་པོའི་གདོན་རྣམས་དང༌། འབྱུང་པོའི་གདོན་རྣམས་དང༌། ཡི་དྭགས་ཀྱི་
གདོན་རྣམས་དང༌། ཤ་ཟའི་གདོན་རྣམས་དང༌། ཀུཾ་བྷཎྜའི་གདོན་རྣམས་དང༌། སྲུལ་པོའི་གདོན་རྣམས་དང༌། ལུས་སྤྲུལ་པོའི་གདོན་རྣམས་དང༌། སྐེམ་བྱེད་ཀྱི་གདོན་རྣམས་དང༌། སྨྱོ་བྱེད་ཀྱི་
གདོན་རྣམས་དང༌། གྲིབ་གནོན་གྱི་གདོན་རྣམས་དང༌། བརྗེད་བྱེད་ཀྱི་གདོན་རྣམས་དང༌། གནོན་པོའི་གདོན་རྣམས་དང༌། མཁའ་འགྲོ་མའི་གདོན་རྣམས་དང༌། ནམ་གྲུའི་གདོན་རྣམས་དང༌།
གཤིན་རྗེའི་གདོན་རྣམས་དང༌། བྱའི་གདོན་རྣམས་དང༌། མ་མོ་དགའ་བར་བྱེད་པའི་གདོན་རྣམས་དང༌། ཀུན་ཏུ་ཕྲེང་བའི་གདོན་རྣམས་དང༌། ཚེར་མ་འདོན་པའི་གདོན་རྣམས་ལས་བདག་སྲུང་

90-1-253a


བར་མཛད་དུ་གསོལ། ལོ་བརྒྱ་འཚོ་བར་གྱུར་ཅིག། སྟོན་བརྒྱ་མཐོང་བར་གྱུར་ཅིག །རིམས་ཉིན་གཅིག་པ་རྣམས་དང༌། ཉིན་གཉིས་པ་རྣམས་དང༌། ཉིན་
གསུམ་པ་རྣམས་དང༌། ཉིན་བཞི་པ་རྣམས་དང༌། ཉིན་བདུན་པ་རྣམས་དང༌། རྟག་པའི་རིམས་དང༌། རིམས་མི་བཟད་པ་རྣམས་དང༌། འབྱུང་པོའི་རིམས་རྣམས་དང༌། རླུང་ལས་གྱུར་པ་
རྣམས་དང༌། མཁྲིས་པ་ལས་གྱུར་པ་རྣམས་དང༌། བད་ཀན་ལས་གྱུར་པ་རྣམས་དང༌། འདུས་པ་ལས་གྱུར་པ་རྣམས་དང༌། རིམས་ནད་ཐམས་ཅད་དང༌། ཀླད་པ་ན་བ་བསལ་དུ་གསོལ།
གཞོགས་ཕྱེད་ན་བ་དང༌། ཡི་ག་འཆུས་པ་དང༌། མིག་ནད་དང༌། སྣ་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་མའི་ལྷ་གོར་ན་བ་དང༌། རྣ་བ་ན་བ་དང༌། སོ་ན་བ་དང༌།
སྙིང་ན་བ་དང༌། གནད་ན་བ་དང༌། རྩི་བ་ལོགས་ན་བ་དང༌། རྒྱབ་ན་བ་དང༌། ལྟོ་ན་བ་དང༌། རྐེད་པ་ན་བ་དང༌། ཆུ་སོ་ན་བ་དང༌། བརླ་ན་བ་དང༌། རྗེ་ངར་ན་བ་དང༌། ལག་པ་ན་བ་དང༌། རྐང་པ་ན་བ་
དང༌། ཡན་ལག་ན་བ་དང༌། ཉིང་ལག་ན་བ་བསལ་དུ་གསོལ། གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ་འདིས་དཔག་ཚད་བཅུ་གཉིས་ཀྱི་ནང་ཚུན་ཆད་དུ་འབྱུང་པོ་དང༌།
རོ་ལངས་དང༌། མཁའ་འགྲོ་མ་དང༌། གནོད་སྦྱིན་དང༌། སྲིན་པོ་དང༌། རིམས་ནད་དང༌། ཤུ་བ་དང༌། གཡན་པ་དང༌། འབྲུམ་བུ་ཕྲ་མོ་དང༌། མཚན་པར་རྡོལ་བ་དང༌། མཛེ་དང༌། ཕོལ་མིག་

90-1-253b


དང༌། བས་བལྡགས་དང༌། མེ་དབལ་དང༌། ལྷོག་པ་དང༌། ལུད་པ་ལུ་བ་དང༌། དབུགས་མི་བདེ་བ་དང༌། མི་དྲན་པ་དང༌། དབྱིག་དུག་དང༌། དུག་སྦྱར་མ་དང༌། བྱད་དང༌། བདུད་དང༌། འཆིང་བ་དང༌།
དགྲ་དང༌། དགོན་པ་དང༌། དུས་མ་ཡིན་པར་འཆི་བ་དང༌། སྦྲང་བུ་ཏྲེ་མ་བུ་ཀ་དང༌། ཏྲཻ་ལ་ཏཱ་ཀ་དང༌། སྡིག་པ་དང༌། སྦྲུལ་དང༌། སྲེ་མོང་དང༌། སེངྒེ་དང༌། སྟག་དང༌། དོམ་དང༌། དྲེད་དང༌། གཟིག་
རྒོད་དང༌། ཆུ་སྲིན་ལ་སོགས་པའི་སྲོག་ཆགས་རྣམས་བསལ་དུ་གསོལ། དེ་དག་ཐམས་ཅད་ཀྱིས་རིག་སྔགས་བཅིང་བར་བགྱིའོ། །གཟི་བརྗིད་བཅིང་བར་བགྱིའོ། །གཞན་ཐམས་ཅད་ཀྱི་
རིག་སྔགས་བཅིང་བར་བྱའོ། །ཏདྱ་ཐཱ། ཨོཾ་ཨ་ལེ་ཨ་ན་ལེ། ཁས་མེ་ཁ་ས་མེ། བཻ་ར་བཻ་ར། སཽ་མེ་སཽ་མེ། ཤཱནྟེ་ཤཱནྟེ། དཱནྟེ་དཱནྟེ། པི་ཥ་དེ་བི་ཥ་དེ། བཱི་རེ་བཱི་རེ། དེ་བི་བཛྲ་དྷཱ་རི་བནྡྷ་ནི་བཛྲ་པཱ་ཎི་
ཕཊ། ཨོཾ་ཧཱུཾ་དྲཱུཾ་ཧྲཱིཿཥྚོཾ་ཕཊ་སྭཱཧཱ། ཨོཾ་བཛྲ་པ་ཎི་བནྡྷ་བནྡྷ་བཛྲ་པ་ཤ་ན་མ་མ་སརྦ་དུཥྚ་བི་གྷྣཾ་བི་ནཱ་ཡ་ཀཱཾ་ཧཱུཾ་ཧཱུཾ་ཕཊ་ཕཊ་སྭཱཧཱ། ཉེ་བའི་སྙིང་པོའོ། །སུས་དེ་བཞིན་གཤེགས་པ་ཐམས་ཅད་ཀྱི་
གཙུག་ཏོར་ནས་བྱུང་བ་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་པའི་རིག་སྔགས་ཀྱི་རྒྱལ་མོ་འདི་གྲོ་གའམ། རས་སམ། ཤིང་ཤུན་ལ་བྲིས་ཏེ་ལུས་སམ་མགུལ་དུ་ཐོགས་
སམ༑ ཀློག་པར་བྱེད་ན། དེ་ལ་ཇི་སྲིད་འཚོའི་བར་དུ་དུག་གིས་མི་ཚུགས། མེ་དང་ཆུས་མི་ཚུགས། དབྱིག་དུག་གིས་མི་ཚུགས། དུག་སྦྱར་མས་མི་ཚུགས། བྱད་ཀྱིས་མི་ཚུགས། དུས་མ་

90-1-254a


ཡིན་པར་འཆི་བའི་དུས་བྱེད་པར་མི་འགྱུར་རོ། །གདོན་ཐམས་ཅད་དང༌། བགེགས་དང༌། ལོག་འདྲེན་ཐམས་ཅད་ཀྱང་དགའ་བར་འགྱུར་རོ། །རྡོ་རྗེའི་རིགས་བྱེ་བ་
ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་རྣམས་དང༌། གྲུབ་པའི་ལྷ་མོ་རྣམས་ཀྱིས་ཀྱང་དེ་ལ་རྟག་ཏུ་མཐུན་པར་སྲུང་བ་དང༌། སྐྱོབ་པ་དང༌། སྦེད་པར་བྱེད་དོ། །དེ་རྣམས་ཀྱི་ཡིད་དུ་
འོང་བ་དང༌། དགའ་བར་ཡང་འགྱུར་རོ། །བསྐལ་པ་ཆེན་པོ་སྟོང་ཕྲག་བརྒྱད་ཅུ་རྩ་བཞིར་སྐྱེ་བ་དྲན་པར་འགྱུར་རོ། །རྡོ་རྗེའི་རིགས་ཕོ་ཉ་མོ་དྲུག་ཅུ་རྩ་བཞི་ཡང་རྟག་པར་ཕྱི་བཞིན་
ཡོངས་སུ་སྐྱོང་བར་འགྱུར་རོ། །ནམ་དུ་ཡང་ཡི་དྭགས་དང༌། ཤ་ཟ་དང༌། སྤྲུལ་པོ་དང༌། ལུས་སྲུལ་པོ་ཉིད་དུ་མི་འགྱུར་རོ། །མི་དབུལ་པོར་མི་འགྱུར་རོ། །སངས་རྒྱས་བཅོམ་ལྡན་
འདས་གྲངས་མེད་དཔག་ཏུ་མེད་པ་གངྒཱའི་ཀླུང་གི་བྱེ་མ་སྙེད་ཀྱི་བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་
དཔའ་གངྒཱའི་ཀླུང་གི་བྱེ་མ་སྙེད་ཀྱིས་སྲུང་བ་དང༌། སྐྱོབ་པ་དང༌། སྦེད་པར་མཛད་ཅིང༌། དེ་དག་གི་ཐུགས་སུ་བྱོན་པ་དང༌། དགྱེས་པར་ཡང་འགྱུར་རོ། །དེ་བཞིན་གཤེགས་པ་ཐམས་
ཅད་ཀྱི་གཙུག་ཏོར་ནས་བྱུང་བ་གདུག་དཀར་པོ་ཅན་ཞེས་བྱ་བ་ཕྱིར་ཟློག་པའི་རིག་སྔགས་ཀྱི་རྒྱལ་མོ་འདི་འཆང་ན། ཚངས་པར་མི་སྤྱོད་པ་ཡང་ཚངས་པར་སྤྱོད་པར་འགྱུར་རོ། །ཐུབ་

90-1-254b


པར་མ་བྱས་པ་ཡང་ཐུབ་པར་བྱས་པར་འགྱུར་རོ། །མི་གཙང་བ་ཡང་གཙང་བར་འགྱུར་རོ། །སྨྱུང་བ་མ་བྱས་པ་ཡང་སྨྱུང་བ་བྱས་པར་འགྱུར་རོ། །མཚམས་མེད་པ་ལྔ་བྱས་པ་ཡང་བྱང་བར་
འགྱུར་རོ། །སྔོན་གྱི་ལས་ཀྱི་སྒྲིབ་པ་ཡང་མ་ལུས་པར་བྱང་བར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོ་བུ་འདོད་པ་གང་ལ་ལས་དེ་བཞིན་གཤེགས་པའི་གཙུག་ཏོར་ནས་བྱུང་བ་
གདུགས་དཀར་པོ་ཅན་ཕྱིར་ཟློག་པ་ཆེན་མོ་རིག་སྔགས་ཀྱི་རྒྱལ་མོ་འདི་འཆང་ངམ་ཀློག་ན། བུ་འདོད་པ་དེས་བུ་རྙེད་དེ། ཚེ་དང༌། བསོད་ནམས་དང༌། སྟོབས་ཀྱང་རབ་ཏུ་རྙེད་དོ། །འདི་
ནས་ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །མི་ནད་དང༌། ཕྱུགས་ནད་དང༌། ཡམས་ཀྱི་ནད་དང༌། འཚེ་བ་དང༌། གནོད་པ་དང༌། ནང་འགོ་བ་དང༌། འཁྲུག་
པ་དང༌། ཕ་རོལ་གྱི་དམག་ཚོགས་ཐམས་ཅད་ལ་དེ་བཞིན་གཤེགས་པའི་གཙུག་ཏོར་ནས་བྱུང་བ་གདུགས་དཀར་པོ་ཅན་ཞེས་བྱ་བ་གཞན་གྱིས་མི་ཐུབ་པ་ཕྱིར་ཟློག་པའི་རིག་སྔགས་
ཀྱི་རྒྱལ་མོ་འདི་རྒྱལ་མཚན་གྱི་རྩེ་མོ་ལ་བཏགས་ཏེ་རིམ་གྲོ་ཆེར་བྱས་ཏེ་མཆོད་པ་ཆེན་པོ་བྱས་ལ་གྲོང་ཁྱེར་ཐམས་ཅད་ཀྱི་སྒོའམ། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་
སམ༑ དགོན་པའི་གནས་སུ་གཟུགས་སོ། །འཕགས་པ་གཞན་གྱིས་མི་ཐུབ་པ་ཕྱིར་ཟློག་པ་ཆེན་མོ་རིག་སྔགས་ཀྱི་རྒྱལ་མོ་འདི་རིམ་གྲོ་ཆེར་བྱས་ཏེ་བཙུགས་ན། བཙུགས་མ་ཐག་

90-1-255a


ཏུ་གཡུལ་ཞི་བར་བྱས་པར་འགྱུར་རོ། །ཡམས་ཀྱི་ནད་དང༌། འཚེ་བ་དང༌། གནོད་པ་དང༌། ནད་འགོ་བ་དང༌། འཁྲུག་པ་དང༌། ཕ་རོལ་གྱི་དམག་ཚོགས་ཐམས་
ཅད་རབ་ཏུ་ཞི་བར་འགྱུར་རོ། །ཏདྱ་ཐཱ། ཨོཾ་ཥྚོཾ་བནྡྷ་བནྡྷ་མ་མ་རཀྵ་རཀྵ་སྭཱཧཱ། ཨོཾ་སརྦ་ཏ་ཐཱ་ག་ཏོཥྞི་ཥ་ཨ་ན་ལེ་ཨ་ཝ་ལོ་ཀི་ཏེ་ཙུརྞ་ཏེ་ཛོ་རཱ་ཤི། ཨོཾ་ཛྭ་ལ་ཛྭ་ལ། དྷ་ཀ་དྷ་ཀ །
ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བིནྡ་བིནྡ། ཧཱུཾ་ཧཱུཾ་ཕཊ་ཕཊ་སྭཱཧཱ། ཨོཾ་སརྦ་ཏ་ཐཱ་ག་ཏོ་ཥྞི་ཥ་ཧཱུཾ་ཕཊ་སྭཱཧཱ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་ར་བཻ་ར།
སཽ་མེ་སཽ་མེ། སརྦ་བུདྡྷ་ཨ་དྷེཥྛཱ་ན་ཨ་དྷིཥྛི་ཏེ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ཧཱུཾ་ཕཊ་ཧཱུཾ་མ་མ་ཧཱུཾ་ནི་ཧཱུཾ་སྭཱཧཱ། ཀླུའི་རྒྱལ་པོ་མཐའ་ཡས་དང༌། ཀླུའི་རྒྱལ་པོ་དུང་སྐྱོང་དང༌། ཀླུའི་
རྒྱལ་པོ་ནག་པོ་ཆེན་པོ་རྣམས་དུས་དུས་སུ་ཆར་འབེབས་སོ། །དུས་དུས་སུ་སྤྲིན་སྡུད་པ་དང༌། དུས་དུས་སུ་འབྲུག་གི་སྒྲ་སྒྲོག་པར་འགྱུར་རོ། །ཉེ་བར་འཚེ་བ་ཐམས་ཅད་ལ་སངས་
རྒྱས་ཀྱི་རྣལ་འབྱོར་དུ་བྱས་ནས་ལན་གསུམ་བཟླ་བར་བྱའོ། །སངས་རྒྱས་དང༌། བྱང་ཆུབ་སེམས་དཔའ་རྣམས་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་
འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་


90-1-255b


གཞན་གྱིས་མི་ཐུབ་པ་ཆེན་མོ་ཕྱིར་ཟློག་པ་མཆོག་ཏུ་གྲུབ་པ་ཞེས་བྱ་བའི་གཟུངས་རྫོགས་སོ།།    །།པཎྜི་ཏ་པ་རི་ཧ་ཏ་བྷ་དྲ་དང༌། ལོ་ཙཱ་བ་གཟུ་དགའ་རྡོར་གྱིས་ཁ་ཆེའི་བདུད་རྩི་
འབྱུང་གནས་ཀྱི་གཙུག་ལག་ཁང་གི་དཔེ་རྙིང་ལ་གཏུགས་ནས་གཏན་ལ་ཕབ་པ།     རྒྱ་གར་སྐད་དུ། ཨཱཪྱ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ཨ་པ་ར་ཛི་ཏ་ནཱ་མ་དྷཱ་ར་ཎཱི། བོད་སྐད་དུ། འཕགས་
པ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཞེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་
རྒྱས་བྱེ་བ་ཕྲག་བདུན་ཉན་ཐོས་ཀྱི་དགེ་འདུན་དང་བཅས་པ་རྣམས་ལ་ཕྱག་འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་ལ་ཕྱག་འཚལ་
ལོ༑ ༑ལན་གཅིག་ཕྱིར་འོང་བ་རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་པར་ཞུགས་
པ་རྣམས་ལ་ཕྱག་འཚལ་ལོ། །ལྷའི་དྲང་སྲོང་དམོད་པ་འདོར་བ་དང་ཕན་འདོགས་ནུས་པ་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པ་རྣམས་ལ་ཕྱག་འཚལ་ལོ། །ཚངས་པ་ལ་

90-1-256a


ཕྱག་འཚལ་ལོ། །དབང་པོ་ལ་ཕྱག་འཚལ་ལོ། །ལེགས་ལྡན་དྲག་པོ་དཀའ་ཐུབ་ཟློག་པའི་བདག་པོ་དང་ལྷན་ཅིག་པ་ལ་ཕྱག་འཚལ་ལོ། །ལེགས་ལྡན་སྲེད་མེད་ཀྱི་
བུ་ཕྱག་རྒྱ་ཆེན་པོ་ལྔས་ཕྱག་བྱས་པ་ལ་ཕྱག་འཚལ་ལོ། །ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་པར་མོས་པ་མ་མོའི་ཚོགས་ཀྱིས་
ཕྱག་བྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག་འཚལ་ལོ། །པདྨའི་གདུང་ལ་ཕྱག་འཚལ་ལོ། །རྡོ་རྗེའི་གདུང་ལ་ཕྱག་འཚལ་ལོ། །ནོར་བུའི་
གདུང་ལ་ཕྱག་འཚལ་ལོ། །གླང་པོའི་གདུང་ལ་ཕྱག་འཚལ་ལོ། །གཞོན་ནུའི་གདུང་ལ་ཕྱག་འཚལ་ལོ། །ཀླུའི་གདུང་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་པ་ལ་ཕྱག་འཚལ་ལོ། །
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻ་ཌཱུཪྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་


90-1-256b


པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སཱ་ལའི་དབང་པོའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཏོག་གི་རྒྱལ་པོ་
ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བཟང་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་སྤྱན་རྒྱས་པ་ཨུཏྤ་ལའི་བསུང་གི་ཏོག་གི་རྒྱལ་པོ་ལ་ཕྱག་འཚལ་ལོ། །དེ་རྣམས་ལ་ཕྱག་འཚལ་ནས་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་
དཀར་པོ་ཅན་གཞན་གྱིས་མི་ཐུབ་པ་ཞེས་བྱ་བ་ཕྱིར་ཟློག་པ་ཆེན་པོ་འདིས་འབྱུང་པོའི་གདོན་ཐམས་ཅད་ཚར་གཅོད་པ། གཞན་གྱི་རིག་སྔགས་ཐམས་ཅད་གཅོད་པ། དུས་མ་ཡིན་པར་
འཆི་བ་ལས་ཟློག་པ། སེམས་ཅན་བཅིངས་པ་ཐམས་ཅད་འགྲོལ་བ། སྡང་བ་དང༌། རྨི་ལམ་ངན་པ་དང༌། ལྟས་ངན་པ་ཐམས་ཅད་ཟློག་པ། གདོན་བརྒྱད་ཁྲི་བཞི་སྟོང་འཇིག་པར་བྱེད་པ།

90-1-257a


རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་ཆེན་པོ་བརྒྱད་འཇིག་པར་བྱེད་པ། དགྲ་ཐམས་ཅད་ཟློག་པ། མ་རུངས་པ་དང༌། སྡང་བ་དང༌། རྨི་ལམ་ངན་
པ་ཐམས་ཅད་འཇིག་པར་བྱེད་པ། དུག་དང་མཚོན་དང་མེ་དང་ཆུ་ལས་སྒྲོལ་བ་སྟེ། གཞན་གྱིས་མི་ཐུབ་དྲག་ཤུལ་ཆེ། །གཏུམ་པ་ཆེན་མོ་སྟོབས་ཆེན་མོ། །འབར་བ་ཆེན་མོ་གཟི་
བརྗིད་ཆེ། །དཀར་མོ་ཆེན་མོ་སྟོབས་ཆེན་མོ། །འབར་བའི་ཕྲེང་བ་གོས་དཀར་མོ། །འཕགས་མ་སྒྲོལ་མ་ཁྲོ་གཉེར་ཅན། །རྒྱལ་བའི་རྡོ་རྗེ་ཕྲེང་ཞེས་གྲགས། །པདྨའི་མངོན་མཚན་རྡོ་རྗེས་
མཚན༑ ༑གཞན་གྱིས་མི་ཐུབ་ཕྲེང་བ་ཅན། །རྡོ་རྗེ་མཁར་བསྣམས་འཇོམས་པ་མོ། །ཞི་བའི་ལྷ་རྣམས་ཀྱིས་མཆོད་པ། །གཟུགས་ཞི་གཟི་བརྗིད་ཆེན་མོ་ཅན། །འཕགས་མ་སྒྲོལ་མ་སྟོབས་
ཆེན་མོ༑ ༑རྡོ་རྗེ་ལུ་གུ་རྒྱུད་གཞན་དང༌། །རྡོ་རྗེ་གཞོན་ནུ་རིགས་འཛིན་མ། །ལག་ན་རྡོ་རྗེ་རིགས་གསེར་ཕྲེང༌། །ལེ་བརྒན་རྩི་དང་རིན་ཆེན་མ། །སྣང་མཛད་རྡོ་རྗེ་གཙུག་ཏོར་གྲགས། །རྣམ་པར་
བསྒྱིངས་མའི་རྡོ་རྗེ་དང༌། །གསེར་འོད་ལྟ་བུའི་སྤྱན་མངའ་བ། །རྡོ་རྗེ་སྒྲོས་དང་དཀར་མོ་དང༌། །པདྨའི་སྤྱན་དང་ཟླ་འོད་དང༌། །ཕྱག་རྒྱའི་ཚོགས་དེ་དག་ཐམས་ཅད་ཀྱིས་བདག་ལ་སྲུང་དུ་
གསོལ༑ སྲུང་བ་མཛད་དུ་གསོལ། ཨོཾ་རྀ་ཥི་ག་ན་པྲ་ཤཔྟ་ཡ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་པ་ཏྲེ་ཧཱུཾ་དྲཱུཾ་ཛམྦྷ་ན་ཀ་རཱི་ཧཱུཾ་དྲཱུཾ། སྟམྦྷ་ན་ཀ་རཱི་ཧཱུཾ་དྲཱུཾ། མཧཱ་བིདྱཱ་སཾ་བྷཀྵ་ཎ་ཀ་རཱི་ཧཱུཾ་དྲཱུཾ་པ་ར་

90-1-257b


བིདྱཱ་སམྦྷཀྵ་ཎ་ཀ་རཱི་ཧཱུཾ་དྲཱུཾ། སརྦ་དུཥྚཱ་ནཱཾ་སྟམྦྷ་ན་ཀ་རཱི་ཧཱུཾ་དྲཱུཾ། སརྦ་ཡཀྵ་རཱཀྵ་ས་གྲ་ཧཱ་ཎཱཾ་བི་དྷྭཾ་ས་ན་ཀ་རཱི་ཧཱུཾ་དྲཱུཾ། ཙ་ཏུ་རཱ་ཤ་ཏི་ནཱཾ་གྲ་ཧ་ས་ཧ་སྲཱ་ཎཱཾ་བི་དྷྭཾ་ས་ན་ཀ་རཱི་ཧཱུཾ་དྲཱུཾ། ཨཥྚ་བི་ཤཾ་ཏཱི་ནཱཾ་ནཀྵ་ཏྲཱ་
ནཱཾ་པྲ་སཱ་ད་ན་ཀ་རཱི་ཧཱུཾ་དྲཱུཾ། ཨཥྚཱ་ཎཱཾ་མ་ཧཱ་གྲ་ཧཱ་ཎཱཾ་བི་དྷྭཾ་ས་ན་ཀ་རཱི་ཧཱུཾ་དྲཱུཾ། རཀྵ་རཀྵ་མཾ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་རྡོ་རྗེ་
གཙུག་ཏོར་ཕྱིར་ཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་ཕྲག་སྟོང་མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་
པ་ཆེན་པོས་ས་གསུམ་གྱི་དཀྱིལ་འཁོར་ལ་མངའ་མཛད་པས་ཀུན་ནས་བདག་ལ་སྲུང་དུ་གསོལ། སྲུང་དུ་གསོལ། ཨོཾ་རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌།
མེའི་འཇིགས་པ་དང༌། ཆུའི་འཇིགས་པ་དང༌། དུག་གི་འཇིགས་པ་དང༌། མཚོན་གྱི་འཇིགས་པ་དང༌། ཕ་རོལ་གྱི་དམག་ཚོགས་ཀྱི་འཇིགས་པ་དང༌། མུ་གེའི་འཇིགས་པ་དང༌། དགྲའི་
འཇིགས་པ་དང༌། ལྕེ་འབབ་པའི་འཇིགས་པ་དང༌། དུས་མ་ཡིན་པར་འཆི་བའི་འཇིགས་པ་དང༌། ས་གཡོ་བའི་འཇིགས་པ་དང༌། སྐར་མདའ་ལྟུང་བའི་འཇིགས་པ་དང༌། རྒྱལ་པོའི་ཆད་
པའི་འཇིགས་པ་དང༌། ལྷའི་འཇིགས་པ་དང༌། ཀླུའི་འཇིགས་པ་དང༌། གློག་གི་འཇིགས་པ་དང༌། ནམ་མཁའ་ལྡིང་གི་འཇིགས་པ་དང༌། གཅན་གཟན་ཁྲོ་བོའི་འཇིགས་པ་དང༌། ལྷའི་

90-1-258a


གདོན་དང༌། ཀླུའི་གདོན་དང༌། ལྷ་མ་ཡིན་གྱི་གདོན་དང༌། རླུང་ལྷའི་གདོན་དང༌། ནམ་མཁའ་ལྡིང་གི་གདོན་དང༌། དྲི་ཟའི་གདོན་དང༌། མིའམ་ཅིའི་གདོན་དང༌།
ལྟོ་འཕྱེ་ཆེན་པོའི་གདོན་དང༌། གནོད་སྦྱིན་གྱི་གདོན་དང༌། སྲིན་པོའི་གདོན་དང༌། ཡི་དྭགས་ཀྱི་གདོན་དང༌། ཤ་ཟའི་གདོན་དང༌། འབྱུང་པོའི་གདོན་དང༌། གྲུལ་བུམ་གྱི་གདོན་དང༌།
སྲུལ་པོའི་གདོན་དང༌། ལུས་སྲུལ་པོའི་གདོན་དང༌། སྐེམ་བྱེད་ཀྱི་གདོན་དང༌། བརྗེད་བྱེད་ཀྱི་གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་གདོན་དང༌། གནོན་པོའི་གདོན་
དང༌། མཁའ་འགྲོ་མའི་གདོན་དང༌། ནམ་གྲུའི་གདོན་དང༌། གདོན་དེ་དག་ཐམས་ཅད་ལས་བདག་བདེ་ལེགས་སུ་གྱུར་ཅིག །མདངས་འཕྲོག་པ་དང༌། ཟས་སུ་མངལ་ཟ་བ་དང༌། ཟས་
སུ་ཁྲག་འཐུང་བ་དང༌། ཟས་སུ་ཞག་ཟ་བ་དང༌། ཟས་སུ་ཤ་ཟ་བ་དང༌། ཟས་སུ་ཚིལ་ཟ་བ་དང༌། ཟས་སུ་རྐང་ཟ་བ་དང༌། ཟས་སུ་བཙས་པ་ཟ་བ་དང༌། སྲོག་འཕྲོག་པ་དང༌། ཟས་སུ་
སྐྱུག་པ་ཟ་བ་དང༌། ཟས་སུ་མི་གཙང་བ་ཟ་བ་དང༌། ཟས་སུ་གཅིན་འཐུང་བ་དང༌། ཟས་སུ་སྟོར་ཁུང་ནས་འབབ་པ་འཐུང་བ་དང༌། ཟས་སུ་ལྷག་མ་ཟ་བ་དང༌། ཟས་སུ་མཆིལ་མ་འཐུང་བ་
དང༌། ཟས་སུ་སྣབས་ཟ་བ་དང༌། ཟས་སུ་ངར་སྣབས་ཟ་བ་དང༌། ཟས་སུ་རྣག་ཟ་བ་དང༌། ཟས་སུ་གཏོར་མ་ཟ་བ་དང༌། ཟས་སུ་ཕྲེང་བ་ཟ་བ་དང༌། ཟས་སུ་དྲི་ཟ་བ་དང༌། ཟས་སུ་བདུག་

90-1-258b


པ་ཟ་བ་དང༌། སེམས་འཕྲོག་པ་དང༌། ཟས་སུ་མེ་ཏོག་ཟ་བ་དང༌། ཟས་སུ་འབྲས་བུ་ཟ་བ་དང༌། ཟས་སུ་ལོ་ཏོག་ཟ་བ་དང༌། ཟས་སུ་སྦྱིན་སྲེག་ཟ་བ་དེ་དག་ཐམས་ཅད་ལས་བདག་བདེ་ལེགས་
སུ་གྱུར་ཅིག །དེ་དག་ཐམས་ཅད་དང་གདོན་ཐམས་ཅད་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ཀུན་ཏུ་རྒྱུས་བྱས་པའི་རིག་སྔགས་གཅད་དོ། །ཕུར་བུས་གདབ་
བོ༑ ༑མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ཕྱུགས་བདག་ཆེན་པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །སྲེད་
མེད་ཀྱི་བྱས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནམ་མཁའ་ལྡིང་ཡང་དག་པ་དང་ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནག་
པོ་ཆེན་པོ་དང་མ་མོའི་ཚོགས་ཀྱིས་བྱས་པའི་རིགས་སྔགས་གཅད་དོ། །ཕུར་བུས་གདབ་བོ། །མིའི་ཐོད་པ་ཅན་གྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །རྒྱལ་བར་
བྱེད་པ་དང༌། སྦྲང་རྩིར་བྱེད་པ་དང༌། དོན་ཀུན་གྲུབ་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །སྲིང་མོ་བཞིས་བྱས་པའི་རིག་སྔགས་གཅད་དོ། །ཕུར་བུས་གདབ་
བོ༑ ༑བྷྲིང་གི་རི་ཏི་དང༌། དགའ་བྱེད་དབང་ཕྱུག་དང༌། ཚོགས་ཀྱི་བདག་པོ་དང༌། ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགེ་སྦྱོང་གཅེར་བུས་བྱས་

90-1-259a


པའི་རིག་སྔགས་གཅད་དོ། །ཕུར་བུས་གདབ་བོ། །དགྲ་བཅོམ་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །འདོད་ཆགས་དང་བྲལ་བས་བྱས་
པའི་རིག་སྔགས་གཅད་དོ། །ཕུར་བུས་གདབ་བོ། །གསང་བའི་བདག་པོ་ལག་ན་རྡོ་རྗེས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །བཅོམ་ལྡན་འདས་མ་དེ་བཞིན་གཤེགས་
པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་ཁྱོད་ལ་ཕྱག་འཚལ་ལོ། །བདག་ལ་སྲུང་དུ་གསོལ། སྲུང་དུ་གསོལ། ཨོཾ་ཨ་སི་ཏཱ་ན་ལཱརྐ་པྲ་བྷ་སྥུ་ཊ་བི་ཀཱ་སི་ཏཱ་ཏ་པ་རེ། ཛྭི་
ལ་ཛྭ་ལ། ཁཱ་ད་ཁཱ་ད། ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བྷིནྡྷ་བིནྡྷ། ཧཱུཾ་ཧཱུཾ་ཕཊ་ཕཊ་སྭཱཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མོ་གྷེ་ཕཊ། ཨ་པྲ་ཏི་ཧ་ཏ་ཕཊ། བ་ར་པྲ་དཱ་ཕཊ། པྲཾ་
ཏྱ་གི་རི་ཕཊ། ཨ་སུ་ར་བི་དྲཱ་བ་ཀ་ཕཊ། སརྦ་དེ་བེ་བྷྱཿཕཊ། སརྦ་ནཱ་གེ་བྷྱཿཕཊ།སརྦ་ཨ་སུ་རེ་བྷྱཿཕཊ། སརྦ་མ་རུ་ཏེ་བྷྱཿཕཊ། སརྦ་ག་རུ་ཌེ་བྷྱཿཕཊ། སརྦ་གནྡྷ་རྦ་བྷྱཿཕཊ།
སརྦ་ཀིནྣ་རེ་བྷྱཿཕཊ། སརྦ་མ་ཧོ་ར་གེ་བྷྱཿཕཊ། སརྦ་ཡཀྵེ་བྷྱཿཕཊ། སརྦ་རཱཀྵ་སེ་བྷྱཿཕཊ། སརྦ་པྲེ་ཏེ་བྷྱཿཕཊ། སརྦ་པ་ཤཱི་ཙེ་བྷྱཿཕཊ། སརྦ་བྷཱུ་ཏེ་བྷྱཿཕཊ། སརྦ་ཀུཾ་བྷཱཎྜེ་བྷྱཿ
ཕཊ༑ སརྦ་པཱུ་ཏ་ནེ་བྷྱཿཕཊ། སརྦ་ཀ་ཊ་པཱུ་ཏ་ནེ་བྷྱཿཕཊ། སརྦ་སྐནྡྷེ་བྷྱཿཕཊ། སརྦ་ཨུནྨཱ་དེ་བྷྱཿཕཊ། སརྦ་ཙྪ་ཡེ་བྷྱཿཕཊ། སརྦ་ཨ་པ་སྨཱ་རེ་བྷྱཿཕཊ། སརྦ་ཨོ་སྟཱ་ར་གེ་བྷྱཿཕཊ།


90-1-259b


སརྦ་དུརླ་ངྒྷི་ཏེ་བྷྱཿཕཊ། སརྦ་དུཥྤྲེ་ཀྵི་ཏེ་བྷྱཿཕཊ། སརྦ་ཛྭ་རེ་བྷྱཿཕཊ། སརྦ་ཀྲྀཏྱ་གརྨ་ནཱ་ཀ་ཁོརྡེ་བྷྱ༑ ཕཊ། ཀི་ར་ཎ་བེ་ཏཱ་ཌེ་བྷྱཿཕཊ། ཙིཙྪ་པྲེ་ཥ་ཀ་དུཤྩ་རྡི་ཏེ་བྷྱཿཕཊ། དུརྦྷུ་ཀྟེ་བྷྱཿ
ཕཊ༑ སརྦ་ཏྲཱིརྠིའི་ཀེ་བྷྱཿཕཊ། སརྦ་ཤྲ་མ་ཎེ་བྷྱཿཕཊ། སརྦ་བིདྱཱ་དྷ་རེ་བྷྱཿཕཊ། ཛ་ཡ་ཀ་ར། མ་དྷུ་ཀ་ར། སརྦ་ཨརྠ་སཱ་དྷ་ཀེ་བྷྱོ་བདྱཱི་ཙཱ་རེ་བྷྱཿཕཊ། ཙ་ཏུར་བྷྱོ་བྷ་གཱི་ནཱི་བྷྱཿཕཊ། བཛྲ་ཀཽ་མཱ་
རཱི་ཡེ་བྷྱཿཕཊ། བདྱཱི་རཱ་ཛྙཱི་ཡེ་བྷྱཿཕཊ། མཧཱ་པྲ་ཏྱཾ་གི་རེ་བྷྱཿཕཊ། བཛྲ་ཤྲཾ་ཁ་ལཱ་ཡ་པྲ་ཏྱཾ་གི་ར་རཱ་ཛཱ་ཡ་ཕཊ། མ་ཧཱ་ཀཱ་ལཱ་ཡ་མ་ཏཱྀ་ག་ཎཱ་ན་མ་སྐྲྀ་ཏཱ་ཡ་བྷྱཿཕཊ། བིཥྞ་བཱི་ཡ་ཕཊ། བྲཱཧྨ་ཎཱི་
ཡེ་ཕཊ༑ ཨགྣཱི་ཡེ་ཕཊ། མ་ཧཱ་ཀཱ་ལཱི་ཡེ་ཕཊ། ཀཱ་ལཱ་དཾ་དཱ་ཡི་ཡེ་ཕཏ། ཨིནྡྲཱི་ཡེ་ཕཊ། རཽ་དྲཱི་ཡེ་ཕཊ། ཀཽ་མ་རཱི་ཡེ་ཕཊ། པཱ་རཱ་ཧཱི་ཡེ་ཕཏ། ཙ་མུཎྜཱི་ཡེ་ཕཊ། རཱ་ཏྲཱི་ཡེ་ཕཊ། ཀཱ་ལ་རཱ་ཏྲཱི་ཡེ་ཕཊ། ཡ་
མ་དཎྜཱི་ཡེ་ཕཊ། ཀ་པཱ་ལཱི་ཡེ་ཕཊ། ཨ་དྷི་མུཀྟི་སྨ་སཱ་ན་བཱ་སི་ནཱི་ཡེ་ཕཊ། སེམས་ཅན་གང་སུ་དག་བདག་ལ་སྡང་བའི་སེམས་དང་ལྡན་པ་རྣམས་དང༌། དྲག་ཤུལ་གྱི་སེམས་དང་ལྡན་པ་
རྣམས་དང༌། མདངས་འཕྲོག་པ་རྣམས་དང༌། ཟས་སུ་མངལ་ཟ་བ་རྣམས་དང༌། ཟས་སུ་ཁྲག་འཐུང་བ་རྣམས་དང༌། ཟས་སུ་ཞག་ཟ་བ་རྣམས་དང༌། ཟས་སུ་ཤ་ཟ་བ་རྣམས་དང༌། ཟས་
སུ་ཚིལ་ཟ་བ་རྣམས་དང༌། ཟས་སུ་རྐང་ཟ་བ་རྣམས་དང༌། ཟས་སུ་བཙས་པ་ཟ་བ་རྣམས་དང༌། སྲོག་འཕྲོག་པ་རྣམས་དང༌། ཟས་སུ་སྐྱུག་པ་ཟ་བ་རྣམས་དང༌། ཟས་སུ་མ་གཙང་བ་ཟ་བ་


90-1-260a


རྣམས་དང༌། ཟས་སུ་གཅིན་འཐུང་བ་རྣམས་དང༌། ཟས་སུ་སྟོར་ཁུང་ནས་འབབ་པ་འཐུང་བ་རྣམས་དང༌། ཟས་སུ་ལྷག་མ་ཟ་བ་རྣམས་དང༌། ཟས་སུ་མཆིལ་
མ་འཐུང་བ་རྣམས་དང༌། ཟས་སུ་སྣབས་ཟ་བ་རྣམས་དང༌། ཟས་སུ་ངར་སྣབས་ཟ་བ་རྣམས་དང༌། ཟས་སུ་རྣག་ཟ་བ་རྣམས་དང༌། ཟས་སུ་གཏོར་མ་ཟ་བ་རྣམས་དང༌། ཟས་སུ་
ཕྲེང་བ་ཟ་བ་རྣམས་དང༌། ཟས་སུ་དྲི་ཟ་བ་རྣམས་དང༌། ཟས་སུ་བདུག་པ་ཟ་བ་རྣམས་དང༌། སེམས་འཕྲོག་པ་རྣམས་དང༌། ཟས་སུ་མེ་ཏོག་ཟ་བ་རྣམས་དང༌། ཟས་སུ་འབྲས་བུ་
ཟ་བ་རྣམས་དང༌། ཟས་སུ་ལོ་ཏོག་ཟ་བ་རྣམས་དང༌། ཟས་སུ་སྦྱིན་སྲེག་ཟ་བ་རྣམས་དང༌། སྡིག་པའི་སེམས་དང་ལྡན་པ་རྣམས་དང༌། སྡང་བའི་སེམས་དང་ལྡན་པ་རྣམས་དང༌།
དྲག་ཤུལ་གྱི་སེམས་དང་ལྡན་པ་རྣམས་དང༌། གནོད་སྦྱིན་གྱི་གདོན་རྣམས་དང༌། སྲིན་པོའི་གདོན་རྣམས་དང༌། ཡི་དྭགས་ཀྱི་གདོན་རྣམས་དང༌། ཤ་ཟའི་གདོན་རྣམས་དང༌། འབྱུང་
པོའི་གདོན་རྣམས་དང༌། གྲུལ་བུམ་གྱི་གདོན་རྣམས་དང༌། སྲུལ་པོའི་གདོན་རྣམས་དང༌། ལུས་སྲུལ་པོའི་གདོན་རྣམས་དང༌། སྐེམ་བྱེད་ཀྱི་གདོན་རྣམས་དང༌། སྨྱོ་བྱེད་ཀྱི་གདོན་རྣམས་
དང༌། གྲིབ་གནོན་གྱི་གདོན་རྣམས་དང༌། བརྗེད་བྱེད་ཀྱི་གདོན་རྣམས་དང༌། གནོན་པའི་གདོན་རྣམས་དང༌། མཁའ་འགྲོ་མའི་གདོན་རྣམས་དང༌། ནམ་གྲུའི་གདོན་རྣམས་དང༌། གཤིན་

90-1-260b


རྗེའི་གདོན་རྣམས་དང༌། བྱའི་གདོན་རྣམས་དང༌། མ་མོ་དགའ་བར་བྱེད་པའི་གདོན་རྣམས་དང༌། ཀུན་ཏུ་འགྲོ་བའི་གདོན་རྣམས་དང༌། ཚེར་མ་འདོན་པའི་གདོན་རྣམས་དང༌། རིམས་ཉིན་
གཅིག་པ་རྣམས་དང༌། ཉིན་གཉིས་པ་རྣམས་དང༌། ཉིན་གསུམ་པ་རྣམས་དང༌། ཉིན་བཞི་པ་རྣམས་དང༌། ཉིན་བདུན་པ་རྣམས་དང༌། རྟག་པའི་རིམས་རྣམས་དང༌། རིམས་མི་བཟད་པ་
རྣམས་དང༌། རིམས་ལྡང་དུབ་པ་རྣམས་དང༌། འབྱུང་པོའི་རིམས་རྣམས་དང༌། རླུང་ལས་གྱུར་པ་རྣམས་དང༌། མཁྲིས་པ་ལས་གྱུར་པ་རྣམས་དང༌། བད་ཀན་ལས་གྱུར་པ་རྣམས་དང༌།
འདུས་པ་ལས་གྱུར་པ་རྣམས་དང༌། རིམས་ནད་ཐམས་ཅད་དང༌། ཀླད་པ་ན་བ་བསལ་དུ་གསོལ། གཞོགས་ཕྱེད་ན་བ་དང༌། ཡི་ག་འཆུས་པ་དང༌། མིག་ནད་དང༌། སྣ་ནད་དང༌། ཁ་ནད་
དང༌། མགུལ་ནད་དང༌། སྙིང་ནད་དང༌། ལྐོག་མའི་ལྷ་གོར་ན་བ་དང༌། རྣ་བ་ན་བ་དང༌། སོ་ན་བ་དང༌། སྙིང་ན་བ་དང༌། ཀླད་པ་ན་བ་དང༌། རྐེད་པ་ན་བ་དང༌། རྩིབ་ལོགས་ན་བ་དང༌། རྒྱབ་ན་བ་དང༌།
ལྟོ་ན་བ་དང༌། རྐེད་པ་ན་བ་དང༌། ཆུ་སོ་ན་པ་དང༌། བརླན་པ་དང༌། རྗེ་དང་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉིང་ལག་ན་བ་བསལ་དུ་གསོལ། གདུགས་དཀར་
པོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ་འདིས་དཔག་ཚད་བཅུ་གཉིས་ཀྱི་ནང་ཚུན་ཆད་དུ་འབྱུང་པོ་དང༌། རོ་ལངས་དང༌། མཁའ་འགྲོ་མ་དང༌། རིམས་དང༌། ཤུ་བ་དང༌། གཡན་པ་དང་

90-1-261a


འབྲུམ་བུ་ཕྲ་མོ་དང༌། མཛེ་དང༌། ཕོལ་མིག་དང༌། བས་བལྡགས་དང༌། མེ་དབལ་དང༌། གཡའ་བ་དང༌། ལྷོག་པ་དང༌། སྐེམ་པ་དང༌། སྐྲག་པ་དང༌། དབྱིག་
དུག་དང༌། དུག་སྦྱར་མ་དང༌། བྱད་སྟེམས་དང༌། མེ་དང༌། ཆུ་དང༌། མི་ངས་དང༌། དགྲ་དང༌། གནོད་པ་དང༌། དུས་མ་ཡིན་པར་འཆི་བ་དང༌། སྦྲང་བུ་ཏྲྱེ་མ་བུ་ཀ་དང༌། ཏྲཻ་ལ་ཏཱ་ཀ་དང༌།
སྡིག་པ་དང༌། སྦྲུལ་དང༌། སྲེ་མོང་དང༌། སེངྒེ་དང༌། སྟག་དང༌། དོམ་དང༌། དྲེད་དང༌། ཆུ་སྲིན་དང༌། བོང་བུ་ལྟ་བུས་གཞན་གྱི་སྲོག་འཕྲོག་པ་དེ་དག་ཐམས་ཅད་ཀྱི་རིག་སྔགས་
བཅིང་བར་བགྱིའོ། །གཟི་བརྗིད་བཅིང་བར་བགྱིའོ། །གཞན་གྱི་རིག་སྔགས་བཅིང་བར་བགྱིའོ། །ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བེ་ཥ་དེ་བེ་ཥ་དེ། བཻ་ར་བཻ་ར། བཛྲ་དྷ་རི་བནྡྷ་བནྡྷ་ནི།
བཛྲ་པཱ་ཎི་ཕཊ། ཧཱུཾ་ཧཱུཾ་ཕཊ་ཕཊ་སྭཱཧཱ། ཧཱུཾ་དྲཱུཾ་བནྡྷ་ཕཊ་མ་མ་རཀྵ་རཀྵ་སྭཱཧཱ། སུས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་
ཟློག་པ་ཆེན་པོ་འདི་གྲོ་གའམ། རས་སམ། ཤིང་ཤུན་ལ་བྲིས་ཏེ་ལུས་སམ། མགུལ་དུ་ཐོགས་ན། དེ་ཇི་སྲིད་འཚོའི་བར་དུ་དུག་གིས་མི་ཚུགས། མཚོན་གྱིས་མི་ཚུགས། མེས་
མི་ཚུགས། ཆུས་མི་ཚུགས། དབྱིག་དུག་གིས་མི་ཚུགས། དུག་སྦྱར་མས་མི་ཚུགས། བྱད་ཀྱིས་མི་ཚུགས། དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །གདོན་

90-1-261b


ཐམས་ཅད་དང༌། བགེགས་དང༌། ལོག་འདྲེན་ཐམས་ཅད་ཀྱི་ཡིད་དུ་འོང་བ་དང༌། དགའ་བར་འགྱུར་རོ། །རྡོ་རྗེའི་རིགས་བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་རྩ་བཞིས་ཀྱང་དེ་ལ་སྲུང་
བ་དང༌། སྐྱོབ་པ་དང༌། སྦེད་པར་བྱེད་དེ། དེ་རྣམས་ཀྱི་ཡིད་དུ་འོང་བས་དགའ་བར་འགྱུར་རོ། །བསྐལ་པ་ཆེན་པོ་བརྒྱད་ཁྲི་བཞི་སྟོང་དུ་ཚེ་རབས་དྲན་པར་འགྱུར་རོ། །ནམ་དུ་ཡང་གནོད་
སྦྱིན་དང༌། སྲིན་པོ་དང༌། ཡི་དྭགས་དང༌། སྲུལ་པོ་དང༌། ལུས་སྲུལ་པོ་ཉིད་དུ་མི་འགྱུར་རོ། །མི་དབུལ་པོར་མི་འགྱུར་རོ། །སངས་རྒྱས་བཅོམ་ལྡན་འདས་གྲངས་མེད་དཔག་ཏུ་མེད་པ་
གངྒཱའི་ཀླུང་གི་བྱེ་མ་སྙེད་ཀྱི་བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་
པ་ཆེན་པོ་འདི་འཆང་ན། ཚངས་པར་མི་སྤྱོད་པ་ཡང་ཚངས་པར་སྤྱོད་པར་འགྱུར་རོ། །ཐུབ་པར་མ་བྱས་པ་ཡང་ཐུབ་པར་བྱས་པར་འགྱུར་རོ། །མི་གཙང་བ་ཡང་གཙང་བར་འགྱུར་རོ། །
བསྙེན་གནས་མ་བྱས་པ་ཡང་བསྙེན་གནས་བྱས་པར་འགྱུར་རོ། །སྨྱུང་བ་མ་བྱས་པ་ཡང་སྨྱུང་བ་བྱས་པར་འགྱུར་རོ། །མཚམས་མེད་པ་ལྔ་བྱས་པ་ཡང་བྱང་བར་འགྱུར་རོ། །སྔོན་
གྱི་ལས་ཀྱི་སྒྲིབ་པ་ཡང་མ་ལུས་པར་བྱང་བར་འགྱུར་རོ། །བུད་མེད་བུ་འདོད་པ་གང་ལ་ལ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་

90-1-262a


ཐུབ་པ་ཆེན་པེ་འདི་འཆང་ན། བུ་འདོད་པ་དེས་དེ་རྙེད་དེ། ཚེ་དང༌། བསོད་ནམས་དང༌། སྟོབས་རྣམས་ཀྱང་རབ་ཏུ་རྙེད་པར་འགྱུར་རོ། །འདི་ནས་ཤི་འཕོས་ནས་ཀྱང་
འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །མི་ནད་དང༌། ཕྱུགས་ནད་དང༌། གནག་ནད་དང༌། ཡམས་ཀྱི་ནད་དང༌། འཚེ་བ་དང༌། ནད་འགོ་བ་དང༌། གནོད་པ་དང༌། འཁྲུག་
བ་དང༌། ཕ་རོལ་གྱི་དམག་ཚོགས་འོང་བ་ཐམས་ཅད་ལ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཕྱིར་ཟློག་པ་ཆེན་པོ་འདི་
རྒྱལ་མཚན་གྱི་རྩེ་མོ་ལ་བཏགས་ཏེ་རིམ་གྲོ་ཆེར་བྱས་ཏེ་མཆོད་པ་ཆེན་པོ་བྱས་ལ། གྲོང་ཁྱེར་ཐམས་ཅད་ཀྱི་སྒོའམ། གྲོང་ངམ། གྲོང་ཁྱེར་རམ། གྲོང་རྡལ་ལམ། ལྗོངས་སམ།
དགོན་པའི་གནས་སུ་གཟུགས་སོ། །གཞན་གྱིས་མི་ཐུབ་པ་ཕྱིར་ཟློག་པ་ཆེན་པོ་འདི་རིམ་གྲོ་ཆེར་བྱས་ཏེ་བཙུགས་མ་ཐག་ཏུ་གཡུལ་ཞི་བར་འགྱུར་རོ། །ཡམས་ཀྱི་ནད་དང༌།
འཚེ་བ་དང༌། ནད་འགོ་བ་དང༌། གནོད་པ་དང༌། འཁྲུག་པ་དང༌། ཕ་རོལ་གྱི་དམག་ཚོགས་འོང་བ་རྣམས་རབ་ཏུ་ཞི་བར་འགྱུར་རོ། །ཏདྱ་ཐཱ། ཨོཾ་ཥྚོཾ་བནྡྷ་བནྡྷ་མ་མ་རཀྵ་རཀྵ་སྭཱཧཱ། ཨོཾ་
ཧཱུཾ་ཥྚཱོཾ་བནྡྷ་བནྡྷ་བཛྲ་མ་མ་རཀྵ་རཀྵ་བཛྲ་པཱ་ཎི་ཧཱུཾ་ཧཱུཾ་ཕཊ་སྭཱཧཱ། ཨོཾ་སརྦྦ་ཏ་ཐཱ་ག་ཏོཥྞཱ་ཥི་ཨ་བ་ལོ་ཀི་ཏི་མུརྡྷ་ནི་ཏེ་ཛོ་རཱ་ཤི། ཨོཾ་ཧཱུཾ་ཛྭཱ་ལ་ཛྭ་ལ། དྷ་ཀ་དྷ་ཀ། ད་ར་ད་ར། བི་ད་ར་བི་ད་ར།

90-1-262b


ཙྪིནྡ་ཙྪིནྡ༑ བྷིནྡ་བྷིནྡ། ཧཱུཾ་ཧཱུཾ་ཕཊ་ཕཊ་སྭཱཧཱ། ཨོཾ་སརྦ་ཏ་ཐཱ་ག་ཏོཥྞཱ་ཥི་ཧཱུཾ་ཕཊ་སྭཱཧཱ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་རེ་བཻ་རེ། སཽ་མེ་སཽ་མེ། སརྦ་བུདྡྷ་ཨ་དྷིཥྛཱ་ན་ཨ་དྷིཥྛཱི་ཏེ་
སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ཧཱུཾ་ཕཊ། ཧཱུཾ་མ་མ་ཧཱུཾ་ནི་སྭཱཧཱ། སངས་རྒྱས་རྣལ་འབྱོར་དུ་བྱའོ། །ཀླུའི་རྒྱལ་པོ་རྣམས་ཀྱིས་ཀྱང་དུས་དུས་སུ་ཆར་འབེབས་སོ། །འཕགས་པ་དེ་བཞིན་གཤེགས་
པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ཏ་ཐཱ་ག་ཏ་ཨུཥྞི་ཥ་སི་ཏཱ་ཏ་པ་ཏྲེ་ནཱ་མ་ཨ་
པ་ར་ཛི་ཏ་དྷཱ་ར་ཎི། བོད་སྐད་དུ། འཕགས་པ་དེ་བཞིན་གཤེགས་བའི་གཙུག་ཏོར་ནས་བྱུང་བ་གདུགས་དཀར་པོ་ཅན་གཞན་གྱིས་མི་ཐུབ་པའི་གཟུངས། དཀོན་མཆོག་གསུམ་ལ་ཕྱག་
འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་གནས་ན་ཆོས་བཟང་ལྷའི་མདུན་ས་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་
སེམས་དཔའི་དགེ་འདུན་དང༌། ལྷའི་དབང་པོ་བརྒྱ་བྱིན་དང་ཐབས་ཅིག་ཏུ་བཞུགས་སོ། །དེའི་ཚེ་བཅོམ་ལྡན་འདས་གདན་བཤམས་པ་ཉིད་ལ་བཞུགས་ཏེ་གཙུག་ཏོར་རྣམ་པར་ལྟ་བའི་ཏིང་
ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་གཙུག་ཏོར་གྱི་དབུས་ནས་གསང་སྔགས་ཀྱི་ཆོ་ག་འདི་དག་བྱུང་ངོ༌། །སངས་རྒྱས་དང་བྱང་ཆུབ་

90-1-263a


སེམས་དཔའ་ཐམས་ཅད་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་
པའི་སངས་རྒྱས་བྱེ་བ་ཕྲག་བདུན་ཉན་ཐོས་ཀྱི་དགེ་འདུན་དང་བཅས་པ་རྣམས་ལ་ཕྱག་འཚལ་ལོ། །འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་
ལ་ཕྱག་འཚལ་ལོ། །ལན་གཅིག་ཕྱིར་འོང་བ་རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་
ལོ༑ ༑ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །ལྷའི་དྲང་སྲོང་དམོད་པར་འདོར་བ་དང་ཕན་འདོགས་པ་རྣམས་ལ་ཕྱག་འཚལ་ལོ། །རིག་སྔགས་འཆང་གྲུབ་པ་རྣམས་ལ་ཕྱག་
འཚལ་ལོ། །ཚངས་པ་ལ་ཕྱག་འཚལ་ལོ། །དབང་པོ་ལ་ཕྱག་འཚལ་ལོ། །ལེགས་ལྡན་དྲག་པོ་དཀའ་ཐུབ་ཟློག་པའི་བདག་པོ་དང་ལྷན་ཅིག་པ་ལ་ཕྱག་འཚལ་ལོ། །ལེགས་ལྡན་སྲེད་
མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་བྱས་པ་ལ་ཕྱག་འཚལ་ལོ། །ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་ལ་དུར་ཁྲོད་ན་གནས་པར་མོས་པ་མ་མོའི་
ཚོགས་ཀྱིས་ཕྱག་བྱས་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག་འཚལ་ལོ། །པདྨའི་གདུང་ལ་ཕྱག་འཚལ་ལོ། །རྡོ་རྗེའི་གདུང་ལ་ཕྱག་

90-1-263b


འཚལ་ལོ། །ནོར་བུའི་གདུང་ལ་ཕྱག་འཚལ་ལོ། །གླང་པོའི་གདུང་ལ་ཕྱག་འཚལ་ལོ། །གཞོན་ནུའི་གདུང་ལ་ཕྱག་འཚལ་ལོ། །ཀླུའི་གདུང་ལ་ཕྱག་འཚལ་ལོ། །བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་འཁྲུགས་
པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻ་ཌཱུཪྱའི་འོད་ཀྱི་རྒྱལ་པོ་ལ་ཕྱག་འཚལ་ལོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སཱ་ལའི་དབང་པོའི་རྒྱལ་པོ་མེ་ཏོག་ཀུན་ཏུ་རྒྱས་པ་ལ་ཕྱག་འཚལ་ལོ། །བཅོམ་ལྡན་འདས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རིན་པོ་ཆེ་ཏོག་གི་རྒྱལ་པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བཟང་

90-1-264a


པོ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ལ་ཕྱག་འཚལ་
ལོ༑ ༑བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྱན་རྒྱས་པ་ཨུཏྤ་ལའི་བསུང་གི་ཏོག་གི་རྒྱལ་པོ་ལ་ཕྱག་འཚལ་ལོ། །དེ་
རྣམས་ལ་ཕྱག་འཚལ་ནས་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་པ་ཞེས་བྱ་བ་ཕྱིར་ཟློག་པ་ཆེན་
པོ་འདིས་འབྱུང་པོའི་གདོན་ཐམས་ཅད་ཚར་གཅོད་པ། གཞན་གྱི་རིག་སྔགས་གཅོད་པ། དུས་མ་ཡིན་པར་འཆི་བ་ལས་ཟློག་པ། སེམས་ཅན་བཅིངས་པ་ཐམས་ཅད་འགྲོལ་
བ༑ སྡང་བ་དང༌། རྨི་ལམ་ངན་པ་དང༌། ལྟས་ངན་པ་ཐམས་ཅད་ཟློག་པ། གདོན་བརྒྱད་ཁྲི་བཞི་སྟོང་འཇིགས་པར་བྱེད་པ། རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་
ཆེན་པོ་བརྒྱད་འཇིགས་པར་བྱེད་བ། དགྲ་ཐམས་ཅད་ཟློག་པ། མ་རུངས་པ་དང༌། སྡང་བ་དང༌། རྨི་ལམ་ངན་པ་ཐམས་ཅད་འཇིགས་པར་བྱེད་པ། དུག་དང༌། མཚོན་དང༌། མེ་དང༌། ཆུ་
ལས་སྒྲོལ་བ་སྟེ། གཞན་གྱིས་མི་ཐུས་དྲག་ཤུལ་ཆེ། །གཏུམ་པ་ཆེན་མོ་སྟོབས་ཆེན་མོ། །འབར་བ་ཆེན་མོ་གཟི་བརྗིད་ཆེ། །དཀར་མོ་ཆེན་མོ་སྟོབས་ཆེན་མོ། །འབར་བའི་ཕྲེང་བ་གོས་

90-1-264b


དཀར་མོ། །འཕགས་མ་སྒྲོལ་མ་ཁྲོ་གཉེར་ཅན། །རྒྱལ་བའི་རྡོ་རྗེ་ཕྲེང་ཞེས་གྲགས། །པདྨའི་མངོན་མཚན་རྡོ་རྗེས་མཚན། །གཞན་གྱིས་མི་ཐུབ་ཕྲེང་བ་ཅན། །རྡོ་རྗེ་མཁར་བསྣམས་འཇོམས་
པ་མོ༑ ༑ཞི་བའི་ལྷ་རྣམས་ཀྱིས་མཆོད་པ། །གཟུགས་ཞི་གཟི་བརྗིད་ཆེན་པོ་ཅན། །འཕགས་མ་སྒྲོལ་མ་སྟོབས་ཆེན་མོ། །རྡོ་རྗེ་ལུ་གུ་རྒྱུད་གཞན་དང༌། །རྡོ་རྗེ་གཞོན་ནུ་རིག་འཛིན་མ། །
ལག་ན་རྡོ་རྗེ་རིགས་གསེར་ཕྲེང༌། །ལེ་བརྒན་རྩི་དང་རིན་ཆེན་མ། །སྣང་མཛད་རྡོ་རྗེའི་གཙུག་ཏོར་གྲགས། །རྣམ་པར་བསྒྱིངས་མའི་རྡོ་རྗེ་དང༌། །གསེར་འོད་ལྟ་བུའི་སྤྱན་མངའ་མ། །རྡོ་རྗེ་
སྒྲོས་དང་དཀར་མོ་དང༌། །པདྨའི་སྤྱན་དང་ཟླ་འོད་དང༌། །ཕྱག་རྒྱའི་ཚོགས་དེ་དག་ཐམས་ཅད་ཀྱིས་བདག་ལ་སྲུང་དུ་གསོལ། སྲུང་དུ་གསོལ། ཨོཾ་རི་ཥི་ག་ན་པྲ་ཤཱཔྟ་ས་ཡ། སརྦ་ཏ་ཐཱ་ག་
ཏོཥྞཱི་ཥ་སི་ཏཱ་ཏ་པ་ཏྲེ་ཧཱུཾ་དྲཱུཾ། ཛམྦྷ་ན་ཀ་རི་ཧཱུཾ་དྲཱུཾ། སྟམྦྷ་ན་ཀ་རི་ཧཱུཾ་ཧཱུཾ། མ་ཧཱ་བིདྱཱ་སཾ་བྷཀྵ་ན་ཀ་རི་ཧཱུཾ་དྲཱུཾ། པ་ར་བི་དྱཱ་སཾ་བྷཀྵ་ན་ཀ་རཱ་ཧཱུཾ་དྲཱུཾ། སརྦ་དུཥྚཱ་ནཱཾ་སྟམྦྷ་ན་ཀ་རཱི་ཧཱུཾ་དྲཱུཾ། སརྦ་ཡཀྵ་རཀྵ་
ས་གྲ་ཧཱ་ཎཱཾ་བི་དྷྭཾ་ས་ན་ཀ་རཱི་ཧཱུཾ་དྲཱུཾ། ཙ་ཏུ་རཱ་ཤཱི་ཏ་ནཱིན། གྲ་ཧ་ས་ཧ་སྲཱ་ཎཱ་བི་དྷྭ་ན་ས་ན་ཀ་ར་ཧཱུཾ་དྲཱུཾ། ཨཥྚ་བི་ཤ་ཏི་ནཱན། ནཀྵ་ཏ་ཏྲཱ་ཎཱ་མི་པྲ་སཱ་ད་ན་ཀ་རི་ཧཱུཾ་དྲཱུཾ། ཨཥྚ་ནཱཾ་གྲ་ཧ་ཎཱཾ་བི་དྷྭ་ན་ས་ན་ཀ་རཱི་
ཧཱུཾ་དྲཱུཾ༑ རཀྵ་མཾ། སྲུང་དུ་གསོལ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། ཕྱག་སྟོང་


90-1-265a


མངའ་བ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་ཕྲག་སྟོང་མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་པོས་ས་
གསུམ་གྱི་དཀྱིལ་འཁོར་ལ་མངའ་མཛད་པ་ཆེན་མོ་ཀུན་ནས་བདག་ལ་སྲུང་དུ་གསོལ། སྲུང་དུ་གསོལ། ཨོཾ་རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌། མེའི་
འཇིགས་པ་དང༌། ཆུའི་འཇིགས་པ་དང༌། དུག་གི་འཇིགས་པ་དང༌། མཚོན་གྱི་འཇིགས་པ་དང༌། ཕ་རོལ་གྱི་དམག་ཚོགས་ཀྱི་འཇིགས་པ་དང༌། མུ་གེའི་འཇིགས་པ་དང༌། དགྲའི་འཇིགས་
པ་དང༌། ནད་ཀྱི་འཇིགས་པ་དང༌། ལྕེ་འབབ་པའི་འཇིགས་པ་དང༌། དུས་མ་ཡིན་པར་འཆི་བའི་འཇིགས་པ་དང༌། ས་གཡོ་བའི་འཇིགས་པ་དང༌། སྐར་མདའ་ལྟུང་བའི་འཇིགས་པ་དང༌།
རྒྱལ་པོའི་ཆད་པའི་འཇིགས་པ་དང༌། ལྷའི་འཇིགས་པ་དང༌། ཀླུའི་འཇིགས་པ་དང༌། གློག་གི་འཇིགས་པ་དང༌། ནམ་མཁའ་ལྡིང་གི་འཇིགས་པ་དང༌། གཅན་གཟན་ཁྲོ་བོའི་འཇིགས་
པ་དང༌། ལྷའི་གདོན་དང༌། ཀླུའི་གདོན་དང༌། ལྷ་མ་ཡིན་གྱི་གདོན་དང༌། རླུང་ལྷའི་གདོན་དང༌། ནམ་མཁའ་ལྡིང་གི་གདོན་དང༌། དྲི་ཟའི་གདོན་དང༌། མིའམ་ཅིའི་གདོན་དང༌། ལྟོ་འཕྱེ་ཆེན་པོའི་
གདོན་དང༌། གནོད་སྦྱིན་གྱི་གདོན་དང༌། སྲིན་པོའི་གདོན་དང༌། ཡི་དྭགས་ཀྱི་གདོན་དང༌། མཁའ་འགྲོ་མའི་གདོན་དང༌། ཤ་ཟའི་གདོན་དང༌། འབྱུང་པོའི་གདོན་དང༌། གྲུལ་བུམ་གྱི་གདོན་

90-1-265b


དང༌། སྲུལ་པོའི་གདོན་དང༌། ལུས་སྲུལ་པོའི་གདོན་དང༌། སྐེམ་བྱེད་ཀྱི་གདོན་དང༌། བརྗེད་བྱེད་ཀྱི་གདོན་དང༌། སྨྱོ་བྱེད་ཀྱི་གདོན་དང༌། གྲིབ་གནོན་གྱི་གདོན་དང༌། གནོན་པོའི་གདོན་དང༌། དེ་དག་
ལས་ཀྱང་བདག་བདེ་ལེགས་སུ་གྱུར་ཅིག །གཟི་བརྗིད་འཕྲོག་པ་དང༌། མདངས་འཕྲོག་པ་དང༌། ཟས་སུ་ཁྲག་འཐུང་བ་དང༌། ཟས་སུ་ཤ་ཟ་བ་དང༌། ཟས་སུ་ཚིལ་ཟ་བ་དང༌། ཟས་སུ་རྐང་ཟ་
བ་དང༌། ཟས་སུ་བཙས་པ་ཟ་བ་དང༌། སྲོག་འཕྲོག་པ་དང༌། ཟས་སུ་སྐྱུག་པ་ཟ་བ་དང༌། ཟས་སུ་མི་གཙང་བ་ཟ་བ་དང༌། ཟས་སུ་གཅིན་འཐུང་བ་དང༌། ཟས་སུ་སྟོར་ཁུང་ནས་འབབ་པ་འཐུང་
བ་དང༌། ཟས་སུ་ལྷག་མ་ཟ་བ་དང༌། ཟས་སུ་མཆིལ་མ་ཟ་བ་དང༌། ཟས་སུ་སྣབས་ཟ་བ་དང༌། ཟས་སུ་ངར་སྣབས་ཟ་བ་དང༌། ཟས་སུ་རྣག་ཟ་བ་དང༌། ཟས་སུ་གཏོར་མ་ཟ་བ་དང༌། ཟས་སུ་ཕྲེང་བ་ཟ་བ་
དང༌། ཟས་སུ་དྲི་ཟ་བ་དང༌། ཟས་སུ་བདུག་པ་ཟ་བ་དང༌། སེམས་འཕྲོག་པ་དང༌། ཟས་སུ་མེ་ཏོག་ཟ་བ་དང༌། ཟས་སུ་འབྲས་བུ་ཟ་བ་དང༌། ཟས་སུ་ལོ་ཏོག་ཟ་བ་དང༌། ཟས་སུ་སྦྱིན་སྲེག་ཟ་བ་ལས་
བདག་བདེ་ལེགས་སུ་གྱུར་ཅིག །དེ་དག་ཐམས་ཅད་དང༌། གདོན་ཐམས་ཅད་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ཀུན་ཏུ་རྒྱས་བྱས་པའི་རིག་སྔགས་གཅད་དོ། །ཕུར་
བུས་གདབ་བོ། །མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ཕྱུགས་བདག་ཆེན་པོས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །

90-1-266a


སྲེད་མེད་ཀྱིས་བུས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །ནམ་མཁའ་ལྡིང་ཡང་དག་པ་དང་ལྷན་ཅིག་པས་བྱས་པའི་རིག་སྔགས་གཅད་དོ། །
ཕུར་བུས་གདབ་བོ། །ནག་པོ་ཆེན་པོ་དང༌། མ་མོའི་ཚོགས་ཀྱིས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །མིའི་ཐོད་པ་ཅན་གྱིས་བྱས་པའི་རིག་སྔགས་གཅད་དོ། །ཕུར་བུས་
གདབ་བོ། །རྒྱལ་བར་བྱེད་པ་དང༌། སྦྲང་རྩིར་བྱེད་པ་དང༌། དོན་ཀུན་གྲུབ་པས་བྱས་བའི་རིག་སྔགས་གཅད་དོ། །ཕུར་བུས་གདབ་པོ། །སྲིང་མོ་བཞིས་བྱས་པའི་རིག་སྔགས་གཅད་དོ། །ཕུར་བུས་
གདབ་བོ། །བྷྲིཾ་གི་རི་ཏི་དང༌། དགའ་བྱེད་དབང་ཕྱུག་དང༌། ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །དགེ་སྦྱོང་གཅེར་བུས་བྱས་པའི་རིག་
སྔགས་གཅད་དོ། །ཕུར་བུས་གདབ་པོ། །དགྲ་བཅོམ་པས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །འདོད་ཆགས་དང་བྲལ་བས་བྱས་པའི་རིག་སྔགས་གཅད་དོ། །ཕུར་བུས་
གདབ་བོ། །གསང་བ་པའི་བདག་པོ་ལག་ན་རྡོ་རྗེས་བྱས་པའི་རིག་སྔགས་གཅད་དོ། །ཕུར་བུས་གདབ་བོ། །བཅོམ་ལྡན་འདས་དེ་བཞིན་གཤེགས་པའི་གཙུག་གཏོར་ནས་བྱུང་བའི་གདུགས་
དཀར་པོ་ཅན་ཁྱོད་ལ་ཕྱག་འཚལ་ལོ། །བདག་ལ་སྲུང་དུ་གསོལ། སྲུང་དུ་གསོལ། ཨོཾ་ཨ་སི་ཏཱ་ན་ལཱརྐ་པྲ་བྷ་སྥུ་ཊ། བི་ཀ་སི་ཏཱ་ཊ་པ་ཏྲེ། ཛྭ་ལ་ཛྭ་ལ། ཁཱ་ད་ཁཱ་ད། ད་ར་ད་ར། བི་ད་ར་བི་ད་ར། ཙྪིནྡ་

90-1-266b


ཙྪིནྡ། བྷིནྡ་བྷིནྡ། ཧཱུཾ་ཧཱུཾ་ཕཊ་ཕཊ་སྭཱཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མ་གྷོ་ཕཊ། ཨ་པྲ་ཏི་ཏ་དྲཱ་ཕཊ། བ་ར་པྲ་ཏཱ་ཕཊ། ཧཾ་གི་ར་ཏི་ཕཊ། ཨ་སུ་ར་བི་དྲཱ་བ་ཀ་ཕཊ། སརྦ་དེ་བེ་བྷྱཿཕཊ། སརྦ་ནཱ་གེ་བྷྱཿཕཊ།
སརྦ་ཨ་རུ་རེ་བྷྱཿཕཊ། སརྦ་མ་རུད་དེ་བྷྱཿཕཊ། སརྦ་ག་རུ་ཌེ་བྷྱཿཕཊ། སརྦ་གནྦྷ་རེ་བྷྱཿཕཊ། སརྦ་ཀིནྣ་རེ་བྷྱཿཕཊ། སརྦ་མ་ཧོ་ར་གེ་བྷྱཿཕཊ། སརྦ་ཡཀྵེ་བྷྱཿཕཊ། སརྦ་རཱཀྵ་སེ་བྷྱཿཕཊ། སརྦ་
པྲེ་ཏེ་བྷྱཿཕཊ། སརྦ་བི་ཤཱ་ཙེ་བྷྱཿཕཊ། སརྦ་བྷུ་ཏེ་བྷྱཿཕཊ། སརྦ་ཀུམྦྷཎ་ཌེ་བྷྱཿཕཊ། སརྦ་པཱུ་ཏ་ནེ་བྷྱཿཕཊ། སརྦ་ཀ་ཊ་པཱུ་ཏ་ནེ་བྷྱཿཕཊ། སརྦ་སྐནྡྷེ་བྷྱཿཕཊ། སརྦ་ཨུནྨཱ་དེ་བྷྱཿཕཊ། སརྦ་ཙྪ་
ཡེ་བྷྱཿཕཊ། སརྦ་ཨ་པསྨཱ་རེ་བྷྱཿཕཊ། སརྦ་ཨོ་སྟཱ་ར་ཀེ་བྷྱཿཕཊ། སརྦ་དུ་ར་ལཾ་གི་ཏེ་བྷྱཿཕཊ། སརྦ་དུཥྤྲེ་ཀྵེ་ཏེ་བྷྱཿཕཊ། སརྦ་ཛྭ་རེ་བྷྱཿཕཊ། སརྦ་ཀྲྀ་ཏྱ་ཀརྨ་ཀཱ་ཁོ་རྡེ་བྷྱཿཕཊ། ཀི་ར་ཎ་བི་ཏཱ་ཌེ་
ཙིཙྖ་པྲེ་ཥ་ཀ་དུ་ཤཙྪེ་རྡི་ཏ་དུ་རྦྷུ་ཀྟེ་བྷྱཿཕཊ། དུ་ར་བྷུཀྟེ་བྷྱཿཕཊ། སརྦ་ཏཱི་རྠི་ཀེ་བྷྱཿཕཊ། སརྦ་ཤྲ་མ་ཎ་བྷྱཿཕཊ། སརྦ་བིདྱཱ་དྷ་རེ་བྷྱཿཕཊ། ཛ་ཡ་ཀ་ར་མ་དྷུ་ཀ་ར་བྷྱཿཕཊ། སརྦ་ཨརྠ་སཱ་དྷ་
ཀ་བྷྱོ་བིདྱཱ་ཙཱ་རེ་བྷྱཿཕཊ། ཙ་ཏུ་ར་བྷ་གི་ནི་བྷྱཿཕཊ། སརྦ་ཀཽ་མཱ་རཱི་ཡེ་བྷྱཿཕཊ། བིདྱཱ་ར་ཛྙཱི་ཡེ་བྷྱཿཕཊ། མཧཱ་པྲ་ཏྱཾ་གི་རེ་བྷྱཿཕཊ། བཛྲ་ཤྲཱི་ཁ་ལ་ཡ་པྲ་ཏྱ་གི་ར་རཱ་ཛཱ་ཡ་ཕཊ། མཧཱ་ཀཱ་ལཱ་ཡ་མཱ་ཏྲྀ་
ག་ཎ་ན་མ་སྐྲི་ཏཱ་ཡ་ཕཊ། བིཥྞུ་བཱི་ཡེ་ཕཊ། བྲཧྨ་ཎཱ་ཡེ་ཕཊ། ཨགྣཱི་ཡེ་ཕཊ། མཧཱ་ཀཱ་ལཱི་ཡེ་ཕཊ། ཀཱ་ལ་དཎྜཱི་ཡེ་ཕཊ། ཨིནྡྲཱི་ཡེ་ཕཊ། རཽ་དྲཱི་ཡེ་ཕཊ། ཀཽ་མཱ་རཱ་ཡེ་ཕཊ། བ་རཱ་ཧཱི་ཡེ་ཕཊ། ཙ་


90-1-267a


མུཎྜི་ཡེ་ཕཊ། ར་ཏྲཱི་ཡེ་ཕཊ། ཀཱ་ལ་ར་ཏྲི་ཡེ་ཕཊ། ཡ་མ་དཎྜི་ཡེ་ཕཊ། ཀ་པཱ་ལཱི་ཡེ་ཕཊ། ཨ་ཏི་མུཀྟི་སྨ་ཤཱ་ན་བཱ་སེ་ནཱི་ཡེ་ཕཊ། སེམས་ཅན་གང་སུ་དག་བདག་ལ་
སྡང་པའི་སེམས་དང་ལྡན་པ་རྣམས་དང༌། དྲག་ཤུལ་གྱི་སེམས་དང་ལྡན་པ་རྣམས་དང༌། གཟི་བྱིན་འཕྲོག་པ་རྣམས་དང༌། ཟས་སུ་མདངས་ཟ་བ་རྣམས་དང༌། ཟས་སུ་མངལ་ཟ་བ་རྣམས་
དང༌། ཟས་སུ་ཁྲག་འཐུང་བ་རྣམས་དང༌། ཟས་སུ་ཞག་ཟ་བ་རྣམས་དང༌། ཟས་སུ་ཤ་ཟ་བ་རྣམས་དང༌། ཟས་སུ་ཚིལ་ཟ་བ་རྣམས་དང༌། ཟས་སུ་རྐང་ཟ་བ་རྣམས་དང༌། ཟས་སུ་བཙས་པ་
ཟ་བ་རྣམས་དང༌། སྲོག་འཕྲོག་པ་རྣམས་དང༌། ཟས་སུ་སྐྱུག་པར་བ་རྣམས་དང་ཟས་སུ་མི་གཙང་བ་ཟ་བ་རྣམས་དང༌། ཟས་སུ་གཅིན་འཐུང་བ་རྣམས་དང༌། ཟས་སུ་སྟོར་ཁུང་ནས་འབབ་
བ་འཐུང་བ་རྣམས་དང༌། ཟས་སུ་ལྷག་མ་ཟ་བ་རྣམས་དང༌། ཟས་སུ་མཆིལ་མ་འཐུང་བ་རྣམས་དང༌། ཟས་སུ་སྣབས་ཟ་བ་རྣམས་དང༌། ཟས་སུ་ངར་སྣབས་ཟ་བ་རྣམས་དང༌། ཟས་སུ་གཏོར་མ་
ཟ་བ་རྣམས་དང༌། ཟས་སུ་ཕྲེང་བ་ཟ་བ་རྣམས་དང༌། ཟས་སུ་དྲི་ཟ་བ་རྣམས་དང༌། ཟས་སུ་བདུག་པ་ཟ་བ་རྣམས་དང༌། སེམས་འཕྲོག་པ་རྣམས་དང༌། ཟས་སུ་མེ་ཏོག་ཟ་བ་རྣམས་དང༌། ཟས་
སུ་འབྲས་བུ་ཟ་བ་རྣམས་དང༌། ཟས་སུ་ལོ་ཏོག་ཟ་བ་རྣམས་དང༌། ཟས་སུ་སྦྱིན་སྲེག་ཟ་བ་རྣམས་དང༌། སྡིག་པའི་སེམས་དང་ལྡན་པ་རྣམས་དང༌། སྡང་བའི་སེམས་དང་ལྡན་པ་རྣམས་དང༌།

90-1-267b


དྲག་ཤུལ་གྱི་སེམས་དང་ལྡན་པ་རྣམས་དང༌། ལྷའི་གདོན་རྣམས་དང༌། ཀླུའི་གདོན་རྣམས་དང༌། ལྷ་མ་ཡིན་གྱི་གདོན་རྣམས་དང༌། རླུང་ལྷའི་གདོན་རྣམས་དང༌། ནམ་མཁའ་ལྡིང་གི་
གདོན་རྣམས་དང༌། དྲི་ཟའི་གདོན་རྣམས་དང༌། མིའམ་ཅིའི་གདོན་རྣམས་དང༌། ལྟོ་འཕྱེ་ཆེན་པོའི་གདོན་རྣམས་དང༌། གནོད་སྦྱིན་གྱི་གདོན་རྣམས་དང༌། སྲིན་པོའི་གདོན་རྣམས་དང༌། ཡི་དྭགས་
ཀྱི་གདོན་རྣམས་དང༌། ཤ་ཟའི་གདོན་རྣམས་དང༌། འབྱུང་པོའི་གདོན་རྣམས་དང༌། གྲུལ་བུམ་གྱི་གདོན་རྣམས་དང༌། སྲུལ་པའི་གདོན་རྣམས་དང༌། ལུས་སྲུལ་པོའི་གདོན་རྣམས་དང༌། སྐེམ་
བྱེད་ཀྱི་གདོན་རྣམས་དང༌། སྨྱོ་བྱེད་ཀྱི་གདོན་རྣམས་དང༌། གྲིབ་གནོན་གྱི་གདོན་རྣམས་དང༌། བརྗེད་བྱེད་ཀྱི་གདོན་རྣམས་དང༌། གནོན་པོའི་གདོན་རྣམས་དང༌། མཁའ་འགྲོ་མའི་གདོན་རྣམས་དང༌།
ནམ་གྲུའི་གདོན་རྣམས་དང༌། གཤིན་རྗེའི་གདོན་རྣམས་དང༌། བྱའི་གདོན་རྣམས་དང༌། མ་མོ་དགའ་བར་བྱེད་པའི་གདོན་རྣམས་དང༌། ཀུན་ཏུ་ཕྲེང་བའི་གདོན་རྣམས་དང༌། ཚེར་མ་འདོན་པའི་
གདོན་རྣམས་དང༌། རིམས་ཉིན་གཅིག་པ་རྣམས་དང༌། ཉིན་གཉིས་པ་རྣམས་དང༌། ཉིན་གསུམ་པ་རྣམས་དང༌། ཉིན་བཞི་པ་རྣམས་དང༌། ཉིན་བདུན་པ་རྣམས་དང༌། རྟག་པའི་རིམས་རྣམས་
དང༌། རིམས་མི་ཟད་པ་རྣམས་དང༌། རིམས་ལྡང་དུབ་པ་རྣམས་དང༌། འབྱུང་པོའི་གདོན་རྣམས་དང༌། རླུང་ལས་གྱུར་པ་རྣམས་དང༌། མཁྲིས་པ་ལས་གྱུར་པ་རྣམས་དང༌། བད་ཀན་ལས་གྱུར་

90-1-268a


བ་རྣམས་དང༌། འདུས་པ་ལས་གྱུར་པ་རྣམས་དང༌། རིམས་ནད་ཐམས་ཅད་དང༌། ཀླད་བ་ན་བ་གསལ་དུ་གསོལ། གཞོགས་ཕྱེད་ན་བ་དང༌། ཡིག་འཆུས་བ་དང༌།
མིག་ནད་དང༌། སྣ་ནད་དང༌། ཁ་ནད་དང༌། མགུལ་ནད་དང༌། སྙིང་ནད་དང༌། ལྐོག་མའི་ལྷ་གོར་ན་བ་དང༌། རྣ་བ་ན་བ་དང༌། སོ་ན་བ་དང༌། སྙིང་ན་བ་དང༌། ཀླད་པ་ན་བ་དང༌། རྩི་བ་ལོགས་ན་བ་
དང༌། རྒྱབ་ན་བ་དང༌། ལྟོ་ན་བ་དང༌། རྐེད་པ་ན་བ་དང༌། ཆུ་སོ་ན་བ་དང༌། བརླ་ན་བ་དང༌། རྗེ་ངར་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉིང་ལག་ན་བདག་བསལ་
དུ་གསོལ། སྲུང་དུ་གསོལ། གདུགས་དཀར་པོ་ཅན་རྡོ་རྗེ་གཙུག་ཏོར་ནས་བྱུང་བ་ཕྱིར་ཟློག་པ་ཆེན་མོ་འདིས་དཔག་ཚད་བཅུ་གཉིས་ཀྱི་ནང་ཚུན་ཆད་དུ་འབྱུང་པོ་དང༌། རོ་ལངས་དང༌།
མཁའ་འགྲོ་མ་དང༌། རིམས་དང༌། ཤུ་བ་དང༌། གཡའ་བ་དང༌། འབྲུམ་བུ་ཕྲ་མོ་དང༌། མཛེ་དང༌། ཕོལ་མིག་དང༌། བས་བལྡགས་དང༌། མེ་དབལ་དང༌། གཡན་པ་དང༌། ལྷོག་པ་དང༌།
སྐེམ་པ་དང་སྐྲག་པ་དང༌། དབྱིག་དུག་དེང༌། དུག་སྦྱར་མ་དང༌། བྱད་དང༌། མེ་དང༌། ཆུ་དང༌། ་ངས་དང༌། དགྲ་དང༌། གནོད་པ་དང༌། དུས་མ་ཡིན་པར་འཆི་བ་དང༌། སྦྲང་དུ་ཏྲེ་མ་བུ་
ཀ་དང༌། ཏྲཻ་ལ་ཏ་དང༌། སྡིག་པ་དང༌། སྦྲུལ་དང༌། སྲེ་མོང་དང༌། སེངྒེ་དང༌། སྟག་དང༌། དོམ་དང༌། དྲེད་དང༌། སྤྱང་ཀི་དང༌། ཆུ་སྲིན་དང༌། བོང་བུ་ལྟ་བུས་གཞན་གྱི་སྲོག་འཕྲོག་པ་དེ་དག་

90-1-268b


ཐམས་ཅད་ཀྱི་རིག་སྔགས་བཅིང་བར་བགྱིའོ། །གཟི་བརྗིད་བཅིང་བར་བགྱིའོ། །གཞན་གྱི་རིག་སྔགས་བཅིང་བར་བགྱིའོ། །གདོན་ཐམས་ཅད་བཅིང་བར་བགྱིའོ། །ཏདྱ་ཐཱ། ཨོཾ་ཨ་ན་ལེ།།
ཨ་ན་ལེ། བི་ཥ་དེ། བི་ཥ་དེ། བཻ་ར་བཻ་ར། བཛྲ་དྷ་རི། བནྡྷ་བནྡྷ་ནི། བཛྲ་པཱ་ཎི་ཧཱུཾ་ཕཊ། ཧཱུཾ་དྲཱུཾ་ཕཊ་ཕཊ་སྭཱཧཱ། ཧཱུཾ་དྲཱུཾ་ཕཊ། བནྡྷ་ཕཊ་ཕཊ་སྭཱཧཱ། སུ་ས་དེ་བཞིན་གཤེགས་པའི་གཏུག་ཏོར་ནས་
བྱུང་བ་གདུགས་དཀར་པོ་ཅན་གཞན་གྱིས་མི་ཐུབ་མ་ཕྱིར་ཟློག་པ་ཆེན་མོ་འདི་གྲོ་གའམ། རས་སམ། ཤིང་ཤུན་ལ་བྲིས་ཏེ་ལུས་སམ་མགུལ་དུ་བཏགས་ན། དེ་ཇི་སྲིད་འཚོའི་བར་དུ་དུག་
གིས་མི་ཚུགས། མཚོན་གྱིས་མི་ཚུགས། མེས་མི་ཚུགས། ཆུས་མི་ཚུགས། དབྱིག་དུག་གིས་མི་ཚུགས། དུག་སྦྱར་མས་མི་ཚུགས། བྱད་ཀྱིས་མི་ཚུགས་སོ། །དུས་མ་ཡིན་པར་འཆི་བའི་
དུས་བྱེད་པར་མི་འགྱུར་རོ། །གདོན་ཐམས་ཅད་དང༌། བགེགས་དང༌། རྣམ་པར་ལོག་འདྲེན་ཐམས་ཅད་ཀྱི་ཡིད་དུ་འོང་བ་དང་དགའ་བར་འགྱུར་རོ། །རྡོ་རྗེའི་རིགས་བྱེད་བ་ཁྲག་ཁྲིག་སྟོང་ཕྲག་བརྒྱད་
ཅུ་རྩ་བཞིས་ཀྱང་དེ་ལ་སྲུང་བ་དང༌། སྐྱོབ་པ་དང༌། སྦེད་པར་བྱེད་དེ། དེ་རྣམས་ཀྱི་ཡིད་དུ་འོང་བ་དང༌། དགའ་བར་འགྱུར་རོ། །བསྐལ་པ་ཆེན་པོ་བརྒྱད་ཁྲི་བཞི་སྟོང་དུ་སྐྱེ་བ་དྲན་པར་འགྱུར་རོ། །ནམ་
དུ་ཡང་གནོད་སྦྱིན་དང༌། སྲིན་པོ་དང༌། ཡི་དྭགས་དང༌། སྲུལ་པོ་དང༌། ལུས་སྲུལ་པོ་ཉིད་དུ་མི་འགྱུར་རོ། །མི་དབུལ་པོར་མི་འགྱུར་རོ། །སངས་རྒྱས་བཅོམ་ལྡན་འདས་གྲངས་མེད་དཔག་ཏུ་

90-1-269a


མེད་པ་གངྒཱའི་ཀླུང་གི་བྱེ་མ་སྙེད་ཀྱི་བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་
གཞན་གྱིས་མི་ཐུབ་མ་ཕྱིར་ཟློག་པ་ཆེན་མོ་འདི་འཆང་ན། ཚངས་པར་མི་སྤྱོད་པ་ཡང་ཚངས་པར་སྤྱོད་པར་འགྱུར་རོ། །ཐུབ་པར་མ་བྱས་པ་ཡང་ཐུབ་པར་བྱས་པར་འགྱུར། མི་གཙང་བ་
ཡང་གཙང་བར་འགྱུར། བསྙེན་གནས་མ་བྱས་པ་ཡང་བསྙེན་གནས་བྱས་པར་འགྱུར། སྨྱུང་བ་མ་བྱས་པ་ཡང་སྨྱུང་བ་བྱས་པར་འགྱུར། མཚམས་མེད་པ་ལྔ་བྱས་པའི་སྡིག་པ་ཡང་མ་
ལུས་པར་བྱང་བར་འགྱུར་རོ། །སྔོན་གྱི་ལས་ཀྱི་སྒྲིབ་པ་ཡང་མ་ལུས་པར་ཟད་པར་འགྱུར་རོ། །བུད་མེད་བུ་འདོད་བ་གང་ལ་ལ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་
པོ་ཅན་གཞན་གྱིས་མི་ཐུབ་མ་ཕྱིར་ཟློག་པ་ཆེན་མོ་འདི་འཆང་ན། བུ་འདོད་པ་དེས་བུ་རྙེད་དེ། ཚེ་དང༌། བསོད་ནམས་དང༌། སྟོབས་ཀྱང་རབ་ཏུ་རྙེད་དོ། །འདི་ནས་ཤི་འཕོས་ན་ཡང་འཇིག་རྟེན་
གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །མི་ནད་དང༌། ཕྱུགས་ནད་དང༌། གནག་ནད་དང༌། ཡམས་ཀྱི་ནད་དང༌། འཚེ་བ་དང༌། ནད་འགོ་བ་དང༌། གནོད་པ་དང༌། འཁྲུག་པ་ཐམས་ཅད་དང༌། ཕ་
རོལ་གྱི་དམག་ཚོགས་འོང་བ་ཐམས་ཅད་ལ་དེ་བཞིན་གཤེགས་པའི་གཙུག་ཏོར་ནས་བྱུང་བ་གདུགས་དཀར་པོ་ཅན་གཞན་གྱིས་མི་ཐུབ་མ་ཕྱིར་ཟློག་པ་ཆེན་མོ་འདི་རྒྱལ་མཚན་གྱི་རྩེ་མོ་ལ་

90-1-269b


བཏགས་ཏེ་རིམ་གྲོ་ཆེར་མཆོད་པ་ཆེན་པོ་བྱས་ལ། གྲོང་ཁྱེར་ཆེན་པོའི་སྒོར་ཞུགས་ལ་གྲོང་ཁྱེར་རམ། གྲོང་ངམ། གྲོང་རྡལ་ལམ། ལྗོངས་སམ། དགོན་པའི་གནས་སུ་གཟུགས་སོ། །གཞན་
གྱིས་མི་ཐུབ་མ་ཕྱིར་ཟློག་པ་ཆེན་མོ་འདི་རིམ་གྲོ་ཆེར་བྱས་ཏེ་བཙུགས་མ་ཐག་ཏུ་གཡུལ་ཞི་བར་འགྱུར་རོ། །ཡམས་ཀྱི་ནད་དང༌། འཚེ་བ་དང༌། གནོད་པ་དང༌། འཁྲུགས་པ་དང༌། ཕ་རོལ་གྱི་
དམག་ཚོགས་ཐམས་ཅད་རབ་ཏུ་ཞི་བར་འགྱུར་རོ། །ཏདྱ་ཐཱ། ཨོཾ་ཥྚོཾ་བནྡྷ་བནྡྷ། བདག་ལ་སྲུངས་ཤིག །སྲུངས་ཤིག་སྭཱཧཱ། རཀྵ་རཀྵ་མཾ། ཨོཾ་ཧཱུཾ་ཥྚོཾ་བནྡྷ་བནྡྷ་བཛྲ། བདག་ལ་སྲུངས་ཤིག །
རཀྵ་རཀྵ་མཾ། བཛྲ་པཱ་ཎི་ཧཱུཾ་ཕཊ་སྭཱཧཱ། ཨོཾ་སརྦ་ཏ་ཐཱ་ག་ཏོ་ཥྞཱི་ཥ་ཨ་བ་ལོ་ཀི་ཏེ་མུ་རྡྷ་ཏེ་ཛོ་རཱ་ཤི་།ཨོཾ་ཛྭ་ལ་ཛྭ་ལ། དྷ་ཀ་དྷ་ཀ །ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བྷིནྡ་བྷིནྡ། ཧཱུཾ་ཧཱུཾ་ཕཊ་ཕཊ་སྭཱཧཱ།
ཨོཾ་སརྦ་ཏ་ཐཱ་ག་ཏོཥྞཱི་ཥ་ཧཱུཾ་ཕཊ་ཕཊ་སྭཱཧཱ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཁས་མེ་ཁས་མེ། བཻ་ར་བཻ་ར། སཽ་མེ་སཽ་མེ། སརྦ་བུདྡྷ་ཨ་དྷིཥྛཱ་ན་ཨ་དྷིཥྛཱ་ཏེ། ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་
ཧཱུཾ་ཕཊ་སྭཱཧཱ། ཧཱུཾ་མ་མ་ཧཱུཾ་ནི་སྭཱཧཱ། སངས་རྒྱས་ཀྱི་རྣལ་འབྱོར་དུ་བྱའོ། །ཀླུའི་རྒྱལ་པོ་རྣམས་ཀྱང་དུས་དུས་སུ་ཆར་འབེབས་སོ། །སངས་རྒྱས་དང༌། བྱང་ཆུབ་སེམས་དཔའ་རྣམས་དང༌། ལྷ་དང༌།
མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དེ་བཞིན་གཤེགས་པའི་གཙུག་ཏོར་ནས་བྱུང་


90-1-270a


བའི་གདུགས་དཀར་པོ་ཅན་གཞན་གྱིས་མི་ཐུབ་མ་ཞེས་བྱ་བའི་གཟུངས་རྫོགས་སོ།།    །།གཙུག་ཏོར་ལྷ་ཡུལ་མ་ཆུང་པ་ཁ་ཆེའི་པཎྜི་ཏ་མ་ཧཱ་ཛྙཱ་ན་ས་རང་
འགྱུར་དུ་མཛད་པའོ།།    །།རྒྱ་གར་སྐད་དུ། ས་མནྟ་མུ་ཁ་པྲ་བེ་ཤ་ར་ཤྨི་བི་མ་ལོཥྞཱི་ཥ་པྲ་བྷ་སརྦ་ཏ་ཐཱ་ག་ཏ་ཧྲྀ་ད་ཡ་ས་མ་ཡ་བི་ལོ་ཀི་ཏེ་ནཱ་མ་དྷཱ་ར་ཎི། བོད་སྐད་དུ། ཀུན་ནས་
སྒོར་འཇུག་པའི་འོད་ཟེར་གཙུག་ཏོར་དྲི་མ་མེད་པར་སྣང་བ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དང་དམ་ཚིག་ལ་རྣམ་པར་ལྟ་བ་ཞེས་བྱ་བའི་གཟུངས། སངས་རྒྱས་དང༌། བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་བཅོམ་ལྡན་འདས་དགའ་ལྡན་གྱི་ལྷའི་གནས་ན་བྱང་ཆུབ་སེམས་དཔའི་དགེ་འདུན་ཆེན་པོ་དང༌། ཞམ་རིང་བ་ལྷའི་ཚོགས་ཆེན་
པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་ལ་སོགས་པའི་ལྷ་རྣམས་དང་ཐབས་ཅིག་ཏུ་བཞུགས་ཏེ། འཁོར་མང་པོ་ཚོགས་པ་ལ་བཅོམ་ལྡན་འདས་ཕ་རོལ་ཏུ་ཕྱིན་པ་
དྲུག་དང་ལྡན་པའི་ཆོས་སྟོན་པར་མཛད་དེ། འདི་ལྟ་སྟེ། ཇི་ལྟར་སྦྱིན་པའི་འབྲས་བུ་བསོད་ནམས་ཀྱི་ཚོགས་ཆེན་པོ་བསགས་པས་འཁོར་ལོས་བསྒྱུར་བའི་དབང་ཕྱུག་གི་འབྲས་བུ་རྣམ་པར་
སྨིན་པ་དང༌། རིན་པོ་ཆེ་སྣ་བདུན་གྱི་ཆར་འབབ་པ་དང༌། ལྷུན་གྱིས་གྲུབ་པའི་གཏེར་ཆེན་པོ་བསྐྱེད་པར་འགྱུར་བའི་སྦྱིན་པའི་ཕ་རོལ་ཏུ་ཕྱིན་པ་དང༌། ཇི་ལྟར་དེ་བཞིན་གཤེགས་པའི་བསྟན་


90-1-270b


པ་དང༌། མངོན་པར་ཤེས་པ་ལྔ་དང༌། ཚུལ་ཁྲིམས་དང་ལྡན་པ་དང༌། ཚངས་པ་དང༌། ལྷར་སྐྱེ་བའི་འབྲས་བུ་རྣམ་པར་སྨིན་པར་འགྱུར་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང༌། ཇི་ལྟར་ལྷའི་
གཟུགས་ཡིད་དུ་འོང་བ་བལྟ་བས་ཆོག་མི་ཤེས་པའི་མཚན་དང་དཔེ་བྱད་བཟང་པོས་ལེགས་པར་བརྒྱན་པའི་འབྲས་བུ་རྣམ་པར་སྨིན་པར་འགྱུར་པའི་བཟོད་པའི་ཕ་རོལ་ཏུ་ཕྱིན་པ་དང༌། ཇི་
ལྟར་བརྩོན་འགྲུས་རྩོམ་པ་ལྟ་བ་དང༌། བདུད་འདུལ་བ་དང༌། རྒ་ཤི་དང༌། སྐྱེ་བ་ལས་གྲོལ་བ་དང༌། བརྫུས་ཏེ་སྐྱེ་བའི་སངས་རྒྱས་ཀྱི་ཞིང་དུ་འགྲོ་བའི་འབྲས་བུ་རྣམ་པར་སྨིན་པར་འགྱུར་
བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང༌། ཇི་ལྟར་དཔའ་བར་འགྲོ་བར་ཏིང་ངེ་འཛིན་ལ་སོགས་པའི་ཏིང་ངེ་འཛིན་བྱེ་བ་ཁྲག་ཁྲིག་འབུམ་ཕྲག་དུ་མ་འཐོབ་པའི་འབྲས་བུ་རྣམ་པར་སྨིན་
པར་འགྱུར་བའི་བསམ་གཏན་གྱི་ཕ་རོལ་ཏུ་ཕྱིན་པ་དང༌། ཇི་ལྟར་ཤེས་རབ་དང་ཡེ་ཤེས་ཀྱི་ཚོགས་ཆེན་པོ་དང༌། ཐོས་པ་རྒྱ་མཚོ་བསགས་པ་དང༌། མང་དུ་ཐོས་པའི་འབྲས་བུ་རྣམ་
པར་སྨིན་པར་འགྱུར་བའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །དེ་ནས་ལྷའི་བུ་དེ་དག་གིས་ཕ་རོལ་ཏུ་ཕྱིན་པ་དྲུག་གི་ཆོས་ཀྱི་སྒོ་འདི་ཉིད་ཉིན་མཚན་དུ་རྗེས་སུ་སེམས་ཤིང་རྗེས་སུ་སྤྱད་
དེ་དཀའ་བ་ཆེན་པོའི་ཕྱིར་སྒོམ་པར་ཡང་བྱེད་དོ། །དེ་ནས་ལྷའི་འཁོར་དེ་ཉིད་ཀྱི་ནང་ནས་སུམ་ཅུ་རྩ་གསུམ་གྱི་རིས་ཀྱི་ལྷའི་བུ་ནོར་བུའི་སྙིང་པོ་དྲི་མ་མེད་པ་ཞེས་བྱ་བ་གཡོག་ལྷའི་བུ་བྱ་

90-1-271a


བ་ཕྲག་སྟོང་དང་ལྡན་པ། ལྷའི་བུ་མོ་ཁྲི་བརྒྱད་སྟོང་གིས་བསྐོར་བ། ལྷའི་རྣམ་པར་འཕྲུལ་པའི་གཞལ་མེད་ཁང་རིན་པོ་ཆེ་སྣ་བདུན་དང་ལྡན་པའི་རྩིག་པ་བརྩིགས་
པའི་ཁང་བཟང་སྐྱེད་མོས་ཚལ་སྣ་ཚོགས་དང༌། ལྷའི་མེ་ཏོག་གིས་མཛེས་པར་བྱས་པའི་རྫིང་གིས་ལེགས་པར་བརྒྱན་པ་དང་ལྡན་པ་ཞིག་ཡོད་དེ། ལྷའི་བུ་ནོར་བུའི་སྙིང་པོ་དྲི་མ་
མེད་པ་དེ་ལྷའི་བུ་མ་མཆོག་གིས་མེ་ཏོག་རྒྱས་པ་དང་ལྡན་པ་ཞེས་བྱ་བ་དང་ལྷན་ཅིག་དགའ་བ་ཆེན་པོ་དང་ལྡན་ཞིང་ལྷའི་བདེ་བ་ལ་ནི། ཆགས། རིན་པོ་ཆེ་སྣ་བདུན་ལས་བྱས་པའི་
སྒོ་བཞི་དང་ལྡན་པའི་ཁང་བཟང་གི་ནང་ན་འདོད་པའི་ཡོན་ཏན་ལྔ་འབྱོར་ཞིང་རྒྱགས་པ་དང༌། ང་རྒྱལ་གྱིས་དྲེགས་ཏེ་སྙེམས་ཤིང་ཉལ་ལོ། །དེ་ནས་ནམ་ཕྱེད་ཙམ་ན་ལྷའི་བུ་དེ་གཉིད་
ཀྱིས་ལོག་ཅིང་ལྷའི་བུ་མོའི་ཚོགས་ཐམས་ཅད་ཀྱང་སྒྲ་བསྐྱུངས་ཏེ་ཉལ་བར་གྱུར་ཏོ། །དེ་ནས་གནས་མཆོག་དེ་ན་ལྷའི་གནོད་སྦྱིན་གྱི་གཙོ་བོ་སྐར་མདའ་གདོང་ཞེས་བྱ་བ་ཞིག་
གནས་པ་དེས་ལྷའི་བུ་ནོར་བུའི་སྙིང་པོ་དྲི་མ་མེད་པ་དེ་ལ་བསྐུལ་བ། ཀྱེ་ནོར་བུའི་སྙིང་པོ་དྲི་མ་མེད་པ་ལོངས་ལོངས། ཁྱོད་གཉིད་ལ་དགའ་ཞིང་ཆགས་པས་ཅི་ཞིག་བྱ། དགའ་བ་
ལ་གོམས་པར་བྱེད་ཅིང་ཆགས་པར་གནས་པས་ཅི་ཞིག་བྱ། ལྷའི་ལོངས་སྤྱོད་དཔག་ཏུ་མེད་པ་ལ་སྤྱོད་པས་ཅི་ཞིག་བྱ། ད་སྟེ་ཞག་བདུན་འཆི་བའི་དུས་བྱེད་པར་འགྱུར་ཏེ། ལྷའི་

90-1-271b


ལོངས་སྤྱོད་དང་བྲལ་ཞིང་སྡུག་བསྔལ་གྱི་ཚོར་བ་ཆེན་པོ་མྱོང་བར་འགྱུར་ན། ཁྱོད་ཀྱི་གནས་གཞལ་མེད་ཁང་དམ་པ་རིན་པོ་ཆེ་སྣ་བདུན་ལས་བྱས་པ་ཅི་དགོས། ཁྱོད་ཀྱི་སྲོག་ནི་ཡོང་མེད་ཀྱི། །
ཐབས་ནི་མྱུར་དུ་རྣམ་པར་སོམས། །ཞེས་དེ་སྐད་ཅེས་སྨྲས་ནས་ལྷའི་གནོད་སྦྱིན་གྱི་གཙོ་བོ་སྐར་མདའ་གདོང་མི་སྣང་བར་གྱུར་ཏོ། །དེ་ནས་ལྷའི་བུ་ནོར་བུའི་སྙིང་པོ་དྲི་མ་མེད་པས་
ཚིག་མི་སྙན་པ་དེ་ཐོས་ནས་བརྒྱལ་ཏེ་མལ་ནས་ཁས་བུབ་ཏུ་ས་ལ་ལྷུང་ངོ༌། །དེ་ནས་ལྷའི་བུ་མོའི་ཚོགས་དེ་དག་ཀྱང་སྐྲ་ནི། བཤིག །རྒྱན་རྣམས་ནི། ལྷུང༌། གོས་ནི། བསྙིལ། ཁ་
ནས་ཁྲག་དང་གཤེར་བག་ནི་ཆད་ནས་མཆུ་དང༌། རྐན་དང༌། མིད་པ་དང༌། ལྕེ་ནི། བསྐམས་ལ། སྨྲེ་སྔགས་སྟོང་ཕྲག་དུ་མ་ནི། སྨྲེ་སྟེ་དུ་ཞིང་ཆོ་ངེས་འདེབས་ལ་ཀྱི་ཧུད་ཀྱི་ཧུད་ཅེས་འཛེར་
ཅིང༌། ལྷའི་རིན་པོ་ཆེའི་སྣོད་ནས་སྤོས་ཆུ་དང༌། ཙནྡན་གྱི་ཆུ་གྲང་མོས་འཐོར་ཞིང༌། ཁ་ཅིག་ནི། མགུལ་ནས་འཇུ། ཁ་ཅིག་ནི། ལག་པ་ནས་འཇུ། ཁ་ཅིག་ནི། དེའི་སྐྲ་ལ་འོ་བྱེད། ཁ་
ཅིག་ནི༑ རྐང་པ་ནས་འཇུ། ཁ་ཅིག་ནི། མགོ་ལ་འཇུ། ཁ་ཅིག་ནི། བརྒྱལ་ཏེ་འགྱེལ། ཁ་ཅིག་ནི། སའི་སྟེང་ན་ཆུ་མེད་པའི་ཉ་བཞིན་དུ་འགྲེ་ལྡོག །ཁ་ཅིག་ནི། ལུས་ལ་མེས་ཚིག་པ་
བཞིན་དུ་འགྲེ་ལྡོག། ཁ་ཅིག་ནི། སྨྲེ་སྔགས་དུ་མ་འདོན་ཅིང་ཀྱི་ཧུད་ཀྱི་ཧུད་ཅེས་ཟེར་ཅིང་དུའོ། །དེ་ནས་ལྷའི་བུ་ནོར་བུའི་སྙིང་པོ་དྲི་མ་མེད་པ་དེ་བརྒྱལ་བ་སངས་ཏེ་དྲན་པ་ཐོབ་ནས་ཁ་

90-1-272a


ནས་ཁྲག་སྐྱུག་ཅིང་སྡུག་བསྔལ་ཆེན་པོ་དྲག་པོ་ཉམས་སུ་མྱོང་ནས་ཤུགས་རིང་དུ་ཕྱུང་སྟེ་ལུས་འདར་ཞིང༌། ཤིང་རླུང་གི་ཤུགས་ཀྱིས་བཏབ་པ་བཞིན་དུ་
གཡོ་བར་གྱུར་ལ། སྒྲ་བསྐྱུངས་པའི་སྙིང་གིས་རིངས་པ་རིངས་པར་ལྷའི་དབང་པོ་བརྒྱ་བྱིན་ག་ལ་བདེར་སོང་སྟེ་ཕྱིན་ནས་ལྷའི་དབང་པོ་བརྒྱ་བྱིན་གྱི་རྐང་པ་ལ་གཏུགས་ཏེ་རྐང་པ་
གཉིས་ལ་འཇུས་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ལ་བསྐྱབ་ཏུ་གསོལ། བཅོམ་ལྡན་འདས་ལྷའི་རྒྱལ་པོ་ཆེ་བའི་བདག་ཉིད་ཅན་བསྐྱབ་ཏུ་གསོལ། ལྷའི་
གནོད་སྦྱིན་གྱི་གཙོ་བོ་སྐར་མདའ་གདོང་གིས་བསྒོ་བ་ཐོས་ནས་བདག་དགུང་བདུན་ན་འགུམ་པའི་དུས་བགྱིད་དོ་ཞེས་མཆི་ཞིང༌། སེམས་ཅན་དམྱལ་བའི་ཚོར་བ་སོམས་ཤིག་
ཅེས་མཆི་ན། ལྷའི་དབང་པོ། ཐབས་གང་གིས་བདག་འཆི་བདག་གི་དབང་དུ་མཆི་བར་མི་འགྱུར་བ་དང༌། ངན་འགྲོར་མཆི་བར་མི་འགྱུར་བར་འཇིགས་པ་མ་མཆིས་པའི་གཉེན་པོ་བཀའ་
སྩལ་དུ་གསོལ། ལྷའི་དབང་པོ། ཅི་ནས་ཀྱང་བདག་འཆི་བདག་གི་སྒོ་ནས་ཐར་པའི་ཆོ་གས་བདག་ལ་བསྐྱབ་ཏུ་གསོལ། དེ་ནས་ལྷའི་དབང་པོ་བརྒྱ་བྱིན་གྱིས་ཚིག་དེ་ཐོས་ནས་སྙིང་རབ་
ཏུ་སྡུག་བསྔལ་བས་ལྷའི་བུ་ནོར་བུའི་སྙིང་པོ་དྲི་མ་མེད་པ་ལ་འདི་སྐད་ཅེས་སྨྲས་སོ། །ལྷའི་བུ། མ་འཇིགས་ཤིག །གང་གིས་འཆི་བདག་ཕམ་པར་འགྱུར་ཞིང༌། སེམས་ཅན་དམྱལ་བའི་

90-1-272b


སྡུག་བསྔལ་ལས་ཐར་པར་འགྱུར་བ་སངས་རྒྱས་བཅོམ་ལྡན་འདས་འཇིག་རྟེན་ན་ལྷ་དང་མི་རྣམས་ཀྱི་སྟོན་པ། སྐྱེ་བ་དང༌། རྒ་བ་དང༌། ན་པ་དང༌། འཆི་བ་དང༌། མྱ་ངན་ལས་རྒལ་བ། བླ་ན་
མེད་པའི་སྨན་པ་ཡོད་དེ། དེ་ནི། ཁྱོད་ཀྱི་སྐྱབས་དང༌། རྩ་ལག་བཟང་པོ་དང༌། དཔུང་གཉེན་དང༌། ཕ་མ་ལྟ་བུར་གྱུར་པ་ཡིན་ནོ། །དེ་ནི། ངན་འགྲོ་ཐམས་ཅད་འཇིག་པར་མཛད་པ་ཡིན་
གྱི༑ འདྲེན་པ་དེ་གང་ན་བཞུགས་པ་དེར་བདག་ཅག་མྱུར་དུ་འདོང་ངོ༌། །དེ་ནས་དེའི་ཐོ་རངས་ལྷའི་དབང་པོ་བརྒྱ་བྱིན་དང༌། ལྷའི་བུ་ནོར་བུའི་སྙིང་པོ་དྲི་མ་མེད་པ་དང༌། ལྷའི་བུ་དང་ལྷའི་བུ་མོ་
སྟོང་ཕྲག་དུ་མ་དང་ལྷན་ཅིག་དགའ་ལྡན་ག་ལ་བ་དེར་དོང་ནས་བཅོམ་ལྡན་འདས་ག་ལ་བདེར་ཕྱིན་པ་དང༌། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ལན་གསུམ་བསྐོར་
བ་བྱས་ནས་བཅོམ་ལྡན་འདས་ཀྱི་སྤྱན་སྔར་འཁོད་དོ། །དེ་ནས་ལྷའི་དབང་པོ་བརྒྱ་བྱིན་གྱིས་དམན་པའི་ཚིག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས།
ལྷའི་བུ་ནོར་བུའི་སྙིང་པོ་དྲི་མ་མེད་པ་འདི་ལ་ལྷའི་གནོད་སྦྱིན་གྱི་གཙོ་བོ་སྐར་མདའི་གདོང་གིས་བསྐུལ་ཏེ། དེ་དགུང་བདུན་གྱི་གདུགས་ལ་ནོར་བུའི་སྙིང་པོ་དྲི་མ་མེད་པ་འདི་འཆི་བདག་
གི་སྒོའི་དབང་དུ་འགྱུར་རོ་ཞེས་མཆིས་ན། བཅོམ་ལྡན་འདས། དེ་ལ་ཇི་ལྟར་བསྒྲུབ་པར་བགྱི། དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་ལྷའི་དབང་པོ་བརྒྱ་བྱིན་

90-1-273a


གྱི་ཚིག་གསན་ནས་འཛུམ་པ་མཛད་དེ། འཛུམ་པ་བསྟན་པ་དེས་ཞལ་ནས་ཁ་དོག་དུ་མ་དང་ལྡན་པའི་འོད་ཟེར་བྱུང་སྟེ། འོད་ཟེར་བྱུང་བ་དེས་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་སྣང་བར་བྱས་ཏེ། འོད་ཟེར་གྱི་སྣང་བ་དེས་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་
ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། འབྱུང་པོ་ཐམས་ཅད་ཀྱི་གནས་རྣམས་སྣང་བར་བྱས་ནས་བསྐུལ་ཏེ། བསྐུལ་ནས་ཀྱང་འོད་ཟེར་དེ་སླར་ལོག་སྟེ་བཅོམ་ལྡན་འདས་
ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་ཞལ་གྱི་སྒོར་ཞུགས་སོ། །ཞུགས་མ་ཐག་ཏུ་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ། །ལྷའི་དབང་པོ་
ལྷའི་བུ་ནོར་བུའི་སྙིང་པོ་དྲི་མ་མེད་པ་འདི་ཞག་བདུན་གྱི་ཉིན་པར་འཆི་བདག་གི་སྒོའི་འཇིགས་པར་འགྱུར་བ་དེ་ཉོན་ཅིག །འདི་གལ་ཏེ་འཆི་བའི་དུས་བྱས་པར་གྱུར་ན། སྡུག་
བསྔལ་ཤིན་ཏུ་མི་བཟང་པ་ཆེན་པོ་དྲག་པོའི་ཚོར་བ་སེམས་ཅན་དམྱལ་བའི་ཚོར་བ་རྣམས་མྱོང་བར་འགྱུར་རོ། །ཐོག་མར་ནི། གྲོང་ཁྱེར་ཆེན་པོ་ཝཱ་ར་ཎཱ་སིར་སྨྱིག་མ་མཁན་གྱི་
ཕྱིས་ཁུང་གི་འདམ་རྫབ་ཀྱི་ནང་དུ་ཤ་ཟ་མོ་ཕག་མགོ་ཅན་དུ་སྐྱེ་བར་འགྱུར་ཏེ། ཕྱིས་ཁུང་དེ་ན་བཤད་གཅི་ཟའོ། །ཕྱི་ས་ཁུང་དེ་ཉིད་ཀྱི་ནང་ན་སྲོག་ཆགས་བྱེ་བ་བརྒྱ་སྟོང་གནས་

90-1-273b


ཏེ༑ དེ་དག་དུས་གསུམ་དུ་ཕག་མོ་དེའི་ཤ་ཟ་ཞིང་ཀེང་རུས་འབའ་ཞིག་ལུས་པར་བྱེད་དོ། །དེ་ནས་ཡང་ལས་ཀྱི་དབང་གིས་ལུས་ཀུན་རྫོགས་པར་འགྱུར་ཏེ། ལོ་བདུན་འཚོ་བར་འགྱུར་རོ། །དེ་ནས་འཆི་
བའི་དུས་བྱེད་པར་འགྱུར་ཏེ། དེ་ནས་དགོན་པར་རུས་སྦལ་གྱི་སྐྱེ་གནས་སུ་སྐྱེ་ལ། དེ་ན་ཆུའི་མིང་ཡང་མི་གྲག་ཅིང་ཤིང་གྲིབ་ཀྱང་མེད་དེ། ཉི་ཚན་གྱི་ལུས་གདུངས་ཤིང་ཚིག་ལ་བྱེ་ཚན་
ཟ་ཞིང་བྱ་རོག་དག་གིས་ལུས་བཏོགས་ནས་ལུས་དུམ་བུར་འགྱུར་རོ། །དེ་ནས་ཡང་ལས་ཀྱི་དབང་གིས་ལུས་བྱུང་ནས་ཞིག་པར་འགྱུར་ཏེ། ལོ་ལྔ་ཚང་བར་དེ་ལྟར་འགྱུར་རོ། །དེ་ནས་
འཆི་བའི་དུས་བྱེད་པར་འགྱུར་ཏེ། ཝཱ་ར་ཎཱ་སི་དེ་ཉིད་དུ་འབབ་ཆུ་ཆེན་པོའི་ཉ་ཆེན་པོར་སྐྱེ་བར་འགྱུར་རོ། །དེ་ནས་ཡང་ལས་ཀྱི་དབང་གིས་གང་ན་ཆུ་མེད་པ་དེར་འཕངས་ནས་ལུས་ཆེན་
པོ་དེ་ལ་སྦྲུལ་གདུག་པ་དང༌། བྱ་རོག་དང༌། སྲེ་མོ་དང༌། ཁྱི་དང༌། གཟིག་དང༌། དྲེད་དང༌། ལྕེ་སྦྱང་ལ་སོགས་པས་ཟའོ། །སྲོག་ཆགས་སྣ་ཚོགས་པ་གཞན་དག་ཀྱང་ཟའོ། །དེ་ནས་ཡང་
ལས་ཀྱི་དབང་གིས་ལུས་བྱུང་ཞིང་ཟད་པར་འགྱུར་ཏེ། ལོ་གསུམ་དུ་དེ་ལྟར་འགྱུར་རོ། །དེ་ནས་ཡང་འཆི་བའི་དུས་བྱས་ནས་ཁྱིམ་བདུན་དུ་སྐྱེ་ཞིང་འཛམ་བུའི་གླིང་གི་སྡུག་བསྔལ་མྱོང་
བར་འགྱུར་ཏེ། མཛེ་ཅན་གྱི་ཁྱིམ་དང༌། དབུལ་པོའི་ཁྱིམ་དང༌། གཡུང་པོའི་ཁྱིམ་དང༌། ཤན་པའི་ཁྱིམ་དང༌། རིགས་ངན་གྱི་ཁྱིམ་དང༌། གདོལ་པའི་ཁྱིམ་དང༌། དམུས་ལོང་གི་ཁྱིམ་

90-1-274a


དུ་སྐྱེས་ཏེ་ལོ་དྲུག་ཅུའི་བར་དུ་སྡུག་བསྔལ་མྱོང་བར་འགྱུར་རོ། །སྡུག་བསྔལ་དེ་དག་མྱོང་ནས་དེ་ནས་ཤི་འཕོས་ཏེ་སེམས་ཅན་དམྱལ་བ་ཆེན་པོ་བཅུ་དྲུག་ཏུ་
བསྐལ་པ་བརྒྱད་ཅུ་རྩ་བཞིར་སྡུག་བསྔལ་མྱོང་བར་འགྱུར་རོ། །ལྷའི་དབང་པོ། དེ་ལྟ་བུའི་སྡུག་བསྔལ་ཆེན་པོ་ཉམས་སུ་མྱོང་བར་འགྱུར་རོ། །ཅི་སྟེ་བརྒྱ་ལ་མིའི་ལུས་ཐོབ་ན་ཡང་དབུལ་བ་
དང༌། ཡན་ལག་མ་ཚང་བ་དང༌། ཤེས་རབ་ཆུང་བ་དང༌། ཡི་གེ་མི་ཤེས་པ་དང༌། སངས་རྒྱས་དང༌། ཆོས་དང༌། དགེ་འདུན་དང་བྲལ་བ་དང༌། འཇིག་རྟེན་ཐམས་ཅད་ཀྱིས་སྨད་པ་དང༌།
རྟག་ཏུ་སྐོམ་པ་དང༌། བཀྲེས་པ་སེམས་པ་དང༌། ཚེ་ཐུང་ཞིང་ནད་མང་བར་འགྱུར་རོ། །དེ་ནས་ལྷའི་དབང་པོ་བརྒྱ་བྱིན་གྱིས་ལྷའི་བུ་ནོར་བུའི་སྙིང་པོ་དྲི་མ་མེད་པའི་གཏམ་ངན་ཐོས་ནས་
བཅོམ་ལྡན་འདས་ཀྱི་སྤྱན་སྔར་ཤིན་ཏུ་འཇིགས་སྐྲག་སྟེ་ཡིད་མི་དགའ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་རེ་བ་མ་མཆིས་པར་གྱུར་ཏོ། །བདག་ལ་སྐྱབས་
བགྱིད་པ་མ་མཆིས་སོ། །བཅོམ་ལྡན་འདས་ཀྱིས་བཀའ་སྕལ་པ། ལྷའི་དབང་པོ། འཆི་བདག་གི་ཆད་པ་ཆེན་པོའི་གཉན་པོ་ཡོད་ཀྱི། དེ་བས་ན། རེ་བ་མེད་པར་མ་བྱེད་ཅིག །དེས་
ཕྱི་མའི་ཚེ་ཕྱི་མའི་དུས་ན་སེམས་ཅན་དེ་དག་འཆི་བའི་དུས་ཀྱི་ཚེ་བདེ་བར་འཆི་བའི་དུས་བྱེད་པར་འགྱུར་རོ། །སེམས་ཅན་དམྱལ་བ་དང༌། དུད་འགྲོའི་སྐྱེ་གནས་ཐམས་ཅད་ལས་ཐར་

90-1-274b


པར་འགྱུར་རོ། །དྲན་པ་ཙམ་གྱིས་སྒྲིབ་པ་ཐམས་ཅད་བྱང་བར་འགྱུར་རོ། །ཚེ་རིང་པོར་འགྱུར་རོ། །ཤིན་ཏུ་ཡོངས་སུ་དག་པའི་ལུས་ཐོབ་པར་འགྱུར་རོ། །དེ་ནས་ལྷའི་དབང་པོ་བརྒྱ་བྱིན་དང༌།
རྒྱལ་པོ་ཆེན་པོ་བཞི་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། རེ་བ་འཕེལ་བར་མཛད་དུ་གསོལ། བཅོམ་ལྡན་འདས། ལྷ་ཐམས་ཅད་བསྐྱབ་ཏུ་གསོལ། བཅོམ་ལྡན་འདས། སྐྱ་རྒུའི་འཇིག་རྟེན་ཐམས་ཅད་བསྒྲལ་
དུ་གསོལ། བཅོམ་ལྡན་འདས། འཆི་བའི་འཇིགས་པ་ཞི་བར་མཛད་དུ་གསོལ། བཅོམ་ལྡན་འདས། སེམས་ཅན་དམྱལ་བའི་སྡུག་བསྔལ་མི་བཟད་པ་བསལ་དུ་གསོལ། བཅོམ་ལྡན་
འདས། ཆོས་ཀྱི་རྒྱལ་པོ་གཤིན་རྗེ་དགུག་ཏུ་གསོལ། བཅོམ་ལྡན་འདས། གླིང་བཞི་པའི་འཇིག་རྟེན་གྱི་ཁམས་ཀྱི་སེམས་ཅན་རྣམས་དབུགས་དབྱུང་དུ་གསོལ། བཅོམ་ལྡན་འདས། སུམ་ཅུ་
རྩ་གསུམ་པའི་ལྷའི་གནས་ལ་གཟིགས་སུ་གསོལ། བཅོམ་ལྡན་འདས། ཕྱོགས་བཅུའི་འཇིག་རྟེན་གྱི་ཁམས་ན་ཕྱོགས་བཅུ་ཀུན་གྱི་དེ་བཞིན་གཤེགས་པའི་ཡེ་ཤེས་ཀྱི་ཕྱག་རྒྱ་ཆེན་པོས་
གདབ་ཏུ་གསོལ། དེ་བཞིན་གཤེགས་པའི་བྱིན་གྱི་རླབས་ཀྱིས་བྱིན་གྱིས་བརླབ་ཏུ་གསོལ། བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་གཉེན་པོ་སྟོན་པ་ཆེན་པོ་བཤད་དུ་

90-1-275a


གསོལ། བདེ་བར་གཤེགས་པ། བཤད་དུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་དེ་སྐད་ཅེས་གསོལ་པ་ཐུགས་སུ་ཆུད་ནས་
རྣམ་པ་ཀུན་ཏུ་རྣམ་པར་གཟིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ་རྣམ་པ་ཀུན་ཞེས་བྱ་བའི་འོད་ཟེར་གཙུག་ཏོར་གྱི་
དབུས་ནས་བྱུང་ནས་དེས་ཕྱོགས་ཀུན་ཏུ་སྣང་བར་བྱས་ཏེ་རིན་པོ་ཆེའི་གདུགས་ལྟ་བུར་ནམ་མཁའ་ལ་འདུག་པ་དང༌། བཅོམ་ལྡན་འདས་ཀྱིས་འཛུམ་པ་མཛད་དེ་གཟིགས་ནས་ལྷའི་
དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ། །ལྷའི་དབང་པོ། ཀུན་ནས་སྒོར་འཇུག་པའི་འོད་ཟེར་གཙུག་ཏོར་དྲི་མ་མེད་པར་སྣང་བ་དེ་བཞིན་གཤེགས་པ་ཐམས་ཅད་ཀྱི་སྙིང་
པོ་དང་དམ་ཚིག་ལ་རྣམ་པར་ལྟ་བ་ཞེས་བྱ་བའི་གཟུངས་སྔགས་ཟུངས་ཤིག །ཕྱག་རྒྱ་འདི་ནི། གངྒཱའི་ཀླུང་བྱེ་བ་ཁྲག་ཁྲིག་འབུམ་ཕྲག་དྲུག་ཅུ་རྩ་གཉིས་ཀྱི་བྱེ་མ་སྙེད་ཀྱི་དེ་བཞིན་
གཤེགས་པ་རྣམས་ཀྱིས་གསུངས་ཤིང་རྗེས་སུ་ཡི་རང་བའོ། །གཟུངས་སྔགས་འདི་མཐོང་བ་དང༌། ཐོས་པ་ཙམ་གྱིས་སྡིག་པ་དང༌། སྒྲིབ་པ་དང༌། སེམས་ཅན་དམྱལ་བ་དང༌། དུད་འགྲོ་དང༌།
ངན་འགྲོའི་འཇིགས་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །སྔོན་གྱི་ལས་ཀྱི་སྒྲིབ་པ་ཐམས་ཅད་ཀྱང་རྣམ་པར་འཇིག་པར་འགྱུར་ཞིང༌། སེམས་ཅན་དམྱལ་བ་ཐམས་ཅད་ཀྱང་

90-1-275b


འཇིག་པར་འགྱུར་ཏེ། དཔེར་ན་མེ་ཡིས་རྩ་བསྲེགས་པ། །རླུང་གིས་ཐལ་བ་མྱུར་དུ་འདེད། །དེ་བཞིན་ཚེ་རབས་སྔ་མ་ལ། །བསགས་པའི་སྡིག་པ་ཐམས་ཅད་སྲེག །དཔེར་ན་ཆར་པ་འབབ་
འགྱུར་ཏེ། །རིལ་འབབ་ཆུ་བབས་པ་ཡིས། །ས་ཡི་སྟེང་གི་ཕྱག་དར་དང༌། །ཉལ་ཉིལ་ཐམས་ཅད་འདེད་པར་འགྱུར། །དེ་བཞིན་གཟུངས་འདི་མཐོང་བ་དང༌། །ཐོས་པ་ཙམ་གྱིས་སྡིག་པ་འདག།
དཔེར་ན་མེ་ཡིས་གསེར་སྦྱངས་པ། །སོས་གཅད་རུང་བར་སྙི་བར་འགྱུར། །དེ་བཞིན་བཟླས་བརྗོད་བྱས་ཙམ་གྱིས། །ལུས་སྦྱོང་འགྱུར་ཏེ་ཐེ་ཚོམ་མེད། །དཔེར་ན་ཉི་མ་ཤར་གྱུར་ན། །འོད་
ཟེར་ཀུན་ཏུ་རབ་ཏུ་འབྱུང༌། །དེ་བཞིན་སུ་ཞིག་གཟུངས་འཆང་བ། །དེ་ཡི་ལུས་ཀྱང་རྣམ་པར་མཛེས། །དཔེར་ན་སྐམ་པོར་ཉ་འགྲོ་ལྡག །ཆུ་དང་བྲལ་བས་འཆི་སྒོར་འགྲོ་།ལ་ལས་སླར་
ཡང་ཆུར་བོར་བས། །དེ་ན་གནས་ཤིང་ཡང་རྩེའོ། །དེ་བཞིན་དྲན་པ་ཙམ་གྱིས་ཀྱང༌། །མི་རྣམས་ཚེ་ནི་ཟློག་པར་བྱེད། །ལྷའི་དབང་པོ། གཟུངས་སྔགས་བསྟན་གྱི། ཉན་ཅིག །ན་མཿ
སརྦྦ་ཏ་ཐཱ་ག་ཏཱ་ནཱཾ། ཨོཾ་མ་ཧཱ་ཙིནྟཱ་མ་ཎི་ཛྭ་ལ་ན། ས་ག་ར་གམྦྷཱི་རེ། ཨཱ་ཀཪྵ་ཡ། ཨཱ་ཀཪྵ་ཡ། ཨཱ་ཡུ་ནྡྷ་ར། ཨཱ་ཡུ་ནྡྷ་ར། སནྡྷ་ར། སནྡྷ་ར། ཀྵ་ཎ་ཀྵ་ཎ། ཀྵི་ཎི་ཀྵི་ཎི། ཀྵུ་ཎུ་ཀྵུ་ཎུ། སརྦྦ་ཏ་
ཐཱ་ག་ཏ་མཧཱ་ས་མ་ཡ། ཏིཥྛ་ཏིཥྛ། མ་ཧཱ་བྷུ་བ་ན། སཱ་ག་ར། སཾ་ཤོ་དྷ་ཡ། མཱཾ་སརྦྦ་སཏྭཱཾ་ཤྩ། བྷ་ག་བ་ཏི། སརྦྦ་པཱ་པཾ་བི་མ་ལ། ཛ་ཡ་ཛ་ཡ། ཛ་ཡ་ལ་བྡྷེ། སྥུ་ཊ། སྤ་ཊ་ཡ་སྤོ་ཊ་ཡ།


90-1-276a


བི་ག་ཏ་ཨཱ་བ་ར་ཎི། བྷ་ཡ་ཧ་ར་ཎི། ཧཱུཾ་ཧཱུཾ་ཧཱུཾ། མྲྀ་ཏྱུ་དཎྜ་དྷ་རེ། ཨ་བྷ་ཡ་པྲ་དེ། ཨུཥྞི་ཥ་བྱ་བ་ལོ་ཀེ་ཏེ། ས་མནྟ་མུ་ཁེ། ས་མནྟ་བྱ་བ་ལོ་ཀེ་ཏེ། མ་ཧཱ་མཱ་ཡེ། མ་ཧཱ་
པཱ་ཤ་དྷ་རེ། ཨ་མོ་བྷ་བི་མ་ལེ། ཨཱ་ཀཪྵ་ཡ། ཨཱ་ཀ་ཪྵ་ཡ། ཨཱ་ཀ་ཌྷ་ཡ། ཨཱ་ཀཌྜྷ་ཡ། བྷ་ར་བྷ་ར། སཾ་བྷར་སཾ་བྷ་ར། ཨིནྡྲི་ཡ་བི་ཤོ་དྷ་ནི། བྷུ་ཥི་ཏ་བྷུ་ཛེ། མ་ཧཱ་མུ་དྲཱ་བི་ལོ་ཀི་
ཏེ༑ ཛ་ཡ་ཛ་ཡ། སིདྡྷི་སིདྡྷི། བུདྡྷེ་བུ་དྡྷེ། བོ་དྷ་ནི་བོ་དྷ་ནི། སཾ་བྷོ་དྷ་ནི་སཾ་བྷོ་དྷ་ནི། ཤོ་དྷ་ནི་ཤོ་དྷ་ནི། སཾ་ཤོ་དྷ་ནི་སཾ་ཤོ་དྷ་ནི། བི་ཤོ་དྷ་ནི་བི་ཤོ་དྷ་ནི། ཧ་ར་ཧ་ར། མ་མ་སརྦྦ་
པཱ་པཾ། སརྦྦ་ཏ་ཐཱ་ག་ཏ་ཀུ་ལ་བྷུ་ཛེ། ས་མ་ཡ་ཏི་ཥྛེ། པྲ་ས་ར་ཏུ་མ་མ་པུ་ཎྱེ། བི་ན་ཤྱནྟུ་པཱ་པཾ། སརྦྦ་ཀི་ལྦི་ཥ་ཧ་རེ། མ་ཎི་བི་ཤ་དྡྷེ། ཤོ་དྷ་ཡ་བི་མ་ལེ། བི་ཀ་སི་ཏ་པདྨེ། ཀ་པ་
ཙི་ཏ་བྷུ་ཛེ། ཥཊྤཱ་ར་མི་ཏཱ་པ་རི་པཱུ་ར་ཎི། སརྦྦ་ཏ་ཐཱ་ག་ཏོ་ཥྞཱི་ཥ་བི་ལོ་ཀི་ཏེ་སྭཱཧཱ། སརྦྦ་ཏ་ཐཱ་ག་ཏ་གུ་ཧྱཱ་དྷིཥྛཱ་ནཱ་དྷི་ཥྛི་ཏེ་སྭཱཧཱ། ཨཱ་ཡུ་དད་སྭཱ་ཧཱ། པུ་ཎྱ་ད་དེ་སྭཱཧཱ། པུ་ཎྱ་བི་ལོ་ཀི་ཏེ་སྭཱཧཱ།
པུ་ཎྱ་ཨ་བ་ལོ་ཀི་ཏེ་སྭཱཧཱ། མྲྀ་ཏྱཱ་དཎྜེ་སྭཱཧཱ། ཡ་མ་དཎྜེ་སྭཱཧཱ། ཡ་མཱ་དཱུ་ཏེ་སྭཱཧཱ། སཾ་ཧ་ར་ཎི་སྭཱཧཱ། སཾ་བྷ་ར་ཎི་སྭཱཧཱ། ས་ནྡྷ་ར་ཎི་སྭཱཧཱ། པྲ་ཏི་ས་ར་ཎི་སྭཱཧཱ། ཨོཾ་ཛོ་བ་ཏི་སྭཱཧཱ། ཏེ་རྫོ་བ་ཏི་སྭཱཧཱ།
ཛ་ཡ་བ་ཏི་སྭཱཧཱ། སརྦ་ཏ་ཐཱ་ག་ཏ་མུ་དྲཱ་དྷི་ཥྛཱ་ནཱ་དྷི་ཥྛི་ཏེ་སྭཱཧཱ། ལྷའི་དབང་པོ། གཟུངས་སྔགས་འདི་ལྷའི་བུ་ནོར་བུའི་སྙིང་བོ་དྲི་མ་མེད་པ་ལ་རྗེས་སུ་སྟོན་ཅིག། དེས་ནི། ཁྱོད་ཀྱིས་ལྷའི་བུ་དེ་ལ་

90-1-276b


ཡུན་རིང་པོར་ཕན་པ་དང༌། བདེ་བར་འགྱུར་རོ། །ཀུན་ནས་སྒོར་འཇུག་པའི་འོད་ཟེར་གཙུག་ཏོར་དྲི་མ་མེད་པར་སྣང་བ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དང་པོ་དམ་ཚིག་ལ་རྣམ་པར་
ལྟ་བའི་གཟུངས་སྤགས་འདི་བྲིས་ལ་མཆོད་རྟེན་གྱི་ནང་དུ་གཞུག་གོ །མཆོད་རྟེན་གསར་པའམ། རྙིང་པ་བཅོས་པ་ཡང་རུང་སྟེ་དེའི་ནང་དུ་གཞུག་གོ །སྤོས་དང༌། བྱུག་པ་ཡང་ཕུལ་ལ་
གཟུངས་ཀྱི་རིག་སྔགས་བརྒྱ་རྩ་བརྒྱད་བསྒོམ་པར་བྱའོ། །ཉིན་ཞག་གཅིག་ལ་ཉིན་ལན་གསུམ་མཚན་ལན་གསུམ་དྲན་པར་བྱའོ། །དེ་ནས་ཉི་མ་ཤར་བ་དང་ཤར་ཕྱོགས་སུ་བལྟས་ཏེ་
སྤོས་ཀྱི་དཀྱིལ་འཁོར་བྱས་ལ་ཉི་མ་ལོགས་སུ་མེ་ཏོག་གིས་གཏོར་རོ། །ཨ་ག་རུ་དང༌། དུ་རུ་ཀའི་བདུག་པས་བདུགས་ཏེ། དེ་བཞིན་གཤེགས་པ་ཐམས་ཅད་ལ་ཕྱག་བྱས་ལ་ལན་
བརྒྱ་རྩ་བརྒྱད་བཟླས་བརྗོད་བྱའོ། །མཆོད་རྟེན་བརྒྱ་རྩ་བརྒྱད་བཏབ་པ་ལ་རིག་སྔགས་ཀྱི་སྙིང་པོ་འདི་བྲིས་ཏེ་མཆོད་རྟེན་གྱི་ནང་དུ་བཅུག་ནས་དཀྱིལ་འཁོར་གྱི་སྟེང་དུ་བཞག་ན།
གངྒའི་ཀླུང་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུའི་བྱེ་མ་སྙེད་ཀྱི་དེ་བཞིན་གཤེགས་པ་རྣམས་ཀྱི་སྐུ་གདུང་དང་རིང་བསྲེལ་མཆོད་རྟེན་རེ་རེའི་ནང་དུ་བཅུག་པར་འགྱུར་རོ། །རིང་
བསྲེལ་གྱི་སྙིང་པོར་ཡང་འགྱུར་རོ། །སྙིང་པོ་འདི་བྲིས་ལ་གཞུག་གོ། ཨོཾ་ན་མ་སྟི་ཡ་དྷི་ཀཱ་ནཾ། སརྦྦ་ཏ་ཐཱ་ག་ཏ་ཧྲི་ད་ཡ་གརྦྷེ་ཛྭ་ལ་ཛྭ་ལ། དྷ་རྨྨ་དྷཱ་ཏུ་གརྦྷེ་སཾ་བྷ་ར་མ་མ་ཨཱ་ཡུཿ། སཾ་

90-1-277a


ཤོ་དྷ་ཡ། སཾ་ཤོ་དྷ་ཡ། མ་མ་སརྦྦ་པཱ་པཾ། སརྦ་ཏ་ཐཱ་ག་ཏ་ས་མནྟོ་ཥྞཱི་ཥ་བི་མ་ལེ་བ་ཤུདྡྷེ། ཧཱུཾ་ཧཱུཾ་ཧཱུཾ། ཨཾ་བཾ་སཾ་ཛཿསྭཱཧཱ། ཀུན་ནས་སྒོར་འཇུག་པའི་འོད་
ཟེར་གཙུག་ཏོར་དྲི་མ་མེད་པར་སྣང་བ་ཞེས་བྱ་བ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་འདི་ལ་གུས་པར་བྱས་ཏེ་མཆོད་རྟེན་གྱི་ལས་བྱས་ན། ཚེ་ཟད་
པ་ལས་སླར་ནུར་ཏེ་ཚེ་རིང་པོར་སྦྱོང་བར་བྱེད་དོ། །གལ་ཏེ་ཤི་འཕོས་ན་ཡང་སྦྲུལ་གྱི་པགས་པ་བརྗེས་པ་བཞིན་དུ་ལུས་བོར་ནས་སྐལ་པ་མཉམ་པས་འཇིག་རྟེན་གྱི་ཁམས་
བདེ་བ་ཅན་དུ་འགྲོ་བར་འགྱུར་རོ། །འཆི་བའི་སྡུག་བསྔལ་མྱོང་བར་མི་འགྱུར་རོ། །ཕྱིན་ཆད་ནམ་ཡང་འཆི་བའི་ཚོར་བ་མྱོང་བར་མི་འགྱུར་རོ། །ཕྱིན་ཆད་སེམས་ཅན་དམྱལ་
བ་དང༌། དུད་འགྲོ་དང༌། གཤིན་རྗེའི་འཇིག་རྟེན་དང༌། ངན་འགྲོར་འགྲོ་ཞིང་སྐྱེ་བར་མི་འགྱུར་རོ། །ཕྱིན་ཆད་སེམས་ཅན་དམྱལ་བའི་སྒྲ་རྣ་ལམ་དུ་ཡང་གྲགས་པར་མི་
འགྱུར་ན། འབྲས་བུ་རྣམ་པར་སྨིན་པར་འགྱུར་བ་ལྟ་ཅི་སྨོས་ཏེ། དེ་ནི། གནས་མེད་དོ། །དེ་ནས་ལྷའི་དབང་པོ་བརྒྱ་བྱིན་གྱིས་རིག་སྔགས་འདི་བཅོམ་ལྡན་འདས་ལས་
བཟུང་ནས་ལྷའི་བུ་ནོར་བུའི་སྙིང་པོ་དྲི་མ་མེད་པ་དང་ལྷན་ཅིག་ཏུ་ནམ་ལངས་པ་དང་རང་གི་གནས་སུ་སོང་སྟེ། དེ་བཞིན་གཤེགས་པས་བཀའ་སྩལ་པའི་ལུང་བཞིན་དུ་ཆོ་ག་

90-1-277b


གོ་རིམ་བཞིན་དུ་མཆོད་རྟེན་གྱི་ལས་བྱས་ནས་བཟླས་བརྗོད་ཀྱི་ཆོ་ག་ཡང་བྱས་པ་དང༌། བྱས་མ་ཐག་ཏུ་ལྷའི་བུ་ནོར་བུའི་སྙིང་པོ་དྲི་མ་མེད་པ་སྡུག་བསྔལ་ཐམས་ཅད་ཉེ་བར་ཞི་ནས་
སྡིག་པ་ཐམས་ཅད་དང་བྲལ་ཏེ་ལུས་རྣམ་པར་དག་ནས་པགས་པའི་མདོག་ནི། གསེར་གྱི་ཁ་དོག་ལྟ་བུར་གྱུར། སྐྲ་དང་མིག་ནི། མཐོན་མཐིང་ལྟ་བུར་གྱུར། དེ་བཞིན་གཤེགས་པ་
ཐམས་ཅད་ནི། མངོན་དུ་མཐོང༌། ནམ་མཁའི་དབྱིངས་ནས་དེ་བཞིན་གཤེགས་པས་ལེགས་སོ་ལེགས་སོ་ཞེས་བྱ་བའི་གསུང་ནི། ཕྱུང་ངོ༌། །དེ་ནས་ལྷའི་བུ་དེ་སྒྲིབ་པ་དང་བྲལ་
བའི་ལུས་སུ་གྱུར་པར་མཐོང་ནས་ཡ་མཚན་ཆེར་བཟུང་སྟེ་རབ་ཏུ་དགའ་ནས་ཨ་ལ་ལ་སངས་རྒྱས། ཨ་ལ་ལ་རིག་སྔགས། ཨ་ལ་ལ་ཆོས། ཨ་ལ་ལ་འབྲས་བུ་འཕྲལ་དུ་སྟོན་པ་
བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ཐུགས་རྗེ་མཆོག་ཏུ་ཆེ་བ། ཡིད་བཞིན་གྱི་ནོར་བུ་ལྟ་བུ་དེ་ལ་ཕྱག་འཚལ་ལོ་ཕྱག་འཚལ་ལོ་ཞེས་ཆེད་དུ་བརྗོད་པ་ཆེད་དུ་
བརྗོད་དོ། །དེ་ནས་ལྷའི་བུ་དེ་རང་གི་གནས་སུ་སོང་ནས་ལྷའི་མེ་ཏོག་དང༌། བདུག་པ་དང༌། སྤོས་དང༌། ཕྲེང་བ་དང༌། བྱུག་པ་སྣ་ཚོགས་བླངས་ཏེ་ལྷའི་གོས་དང༌། སྤུད་པ་དང༌། རྒྱན་
ཀྱང་བླངས་ནས་གཡོག་འཁོར་ཐམས་ཅད་དང༌། ལྷའི་བུ་མོ་དང༌། ལྷའི་ཚོགས་དང༌། ལྷའི་དབང་པོ་བརྒྱ་བྱིན་ལ་སོགས་པ་དང་དགའ་ལྡན་གྱི་གནས་སུ་དོང་སྟེ་བཅོམ་ལྡན་

90-1-278a


འདས་ག་ལ་བ་དེར་དོང་ནས་ཕྱིན་པ་དང༌། བཅོམ་ལྡན་འདས་ལ་མཆོད་པ་ཆེན་པོ་བྱས་ཏེ་ལན་བརྒྱ་སྟོང་དུ་བསྐོར་བ་བྱས་ནས་ཆོས་མཉན་པའི་ཕྱིར་དེ་
ཉིད་དུ་བཅོམ་ལྡན་འདས་ཀྱི་སྤྱན་སྔར་འདུག་གོ །དེ་ནས་རྒྱལ་པོ་ཆེན་པོ་བཞི་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། གནོད་སྦྱིན་གྱི་སྡེ་དཔོན་ཆེན་པོ་
ལག་ན་རྡོ་རྗེས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སུག་ལས་གང་
གིས་ལྷའི་བུ་ནོར་བུའི་སྙིང་པོ་དྲི་མ་མེད་པ་ལ་མི་ཟད་ཅིང་ཤིན་ཏུ་ཚ་བའི་འབྲས་བུ་རྣམ་པར་སྨིན་པ་རྣམས་འབྱུང་བར་འགྱུར། །བཅོམ་ལྡན་འདས་ཀྱིས་བཀའ་སྩལ་པ།
སྐྱེས་བུ་དམ་པ་དག །ལེགས་སོ་ལེགས་སོ། །སྐྱེས་བུ་དམ་པ་དག །ལེགས་པར་དྲིས་སོ། །དེའི་ཕྱིར་ཉོན་ཅིག་དང་བཤད་པར་བྱའོ། །ལག་ན་རྡོ་རྗེ། སྔོན་བྱུང་བ་འདས་
པའི་དུས་ན་ལྷོ་ཕྱོགས་ཀྱི་རྒྱུད་ན་ཡངས་པ་འཁྱིལ་བ་ཞེས་བྱ་བའི་གྲོང་ཁྱེར་ཡོད་དེ། དེ་ན་བྲམ་ཟེ་དྲི་མ་མེད་པ་ཞེས་བྱ་བ་མཁས་པ། བྱང་བ། གསལ་བ། ཡིད་གཞུངས་པ།
གཟུགས་བཟང་ཞིང་མཛེས་པ། བལྟ་ན་སྡུག་པ། མདོག་བཟང་པོ། རྒྱས་པ་མཆོག་དང་ལྡན་པ། དད་པ་དང་ལྡན་པ། དགེ་བའི་བསམ་པ་ཅན་རིག་པ་སྨྲ་བ་ཞིག་གནས་ཏེ།

90-1-278b


དེ་རིག་སྔགས་ཀྱི་རྒྱལ་མོ་འདི་རྗེས་སུ་སེམས་ཤིང་སྒོམ་ལ་མང་དུ་བྱེད། སེམས་ཅན་ཐམས་ཅད་ལ་ཕན་པར་འདོད་དོ། །དེ་ནས་གྲོང་ཁྱེར་དེ་ཉིད་ན་ཁྱིམ་བདག་རབ་སྣང་ཞེས་
བྱ་བ་ཕྱུག་པ། ནོར་ཆེ་བ། ལོངས་སྤྱོད་ཆེ་བ། གཡོག་འཁོར་མང་བ་ཞིག་གནས་ཏེ། ཁྱིམ་བདག་དེ་ནི། དད་པ་དང་མི་ལྡན་ཞིང༌། གཞན་མུ་སྟེགས་ཅན་ལ་དང་དོ། །བྲམ་ཟེ་དེ་
ནི༑ ཁྱིམ་བདག་དེ་ལ་ཡང་དང་ཡང་རིག་སྔགས་ཀྱི་རྒྱལ་མོ་འདི་སྙིང་པོ་དང་བཅས་པ་སྒྲོག་ཀྱང་ཁྱིམ་བདག་དེ་ནི། དེ་ལ་དད་པའི་སེམས་མི་སྐྱེད་ཀྱི། དེ་འདི་སྙམ་དུ་སེམས་ཏེ།
ངས་བྲམ་ཟེ་འདི་དུམ་བུ་དུམ་བུར་གཏུབས་ལ་ཉ་དང༌། རུལ་སྦལ་སྲེག་པ་བཞིན་དུ་བོར་ཏེ་ཁར་ངན་སྐྱུག་གིས་དགང་ངོ་སྙམ་མོ། །དེ་ནས་འདི་སྙམ་དུ་བསམ་མ་ཐག་ཏུ་ཁྱིམ་
བདག་དེ་ལ་ཤ་བཀྲ་དང༌། མཛེའི་ནད་ཀྱིས་བཏབ་བོ། །དེ་ནས་འཆི་བའི་དུས་བྱས་ནས་འཆི་གར་སྡུག་བསྔལ་གྱི་ཚོར་བ་ཆེན་པོ་མྱོང་སྟེ་ཤི་ནས་སེམས་ཅན་དམྱལ་བ་ཆེན་པོ་
མནར་མེད་པར་སྐྱེས་ཏེ། དེར་བསྐལ་པའི་ཚད་དུ་སྡུག་བསྔལ་གྱི་ཚོར་བ་མྱོང་ངོ༌། །དེ་ནས་ཤི་འཕོས་ནས་ཉ་དང༌། ཕག་དང༌། རུས་སྦལ་གྱི་ནང་དུ་བསྐལ་པར་སྡུག་བསྔལ་མྱོང་
ངོ༌། །དེ་ནས་འཆི་བའི་དུས་བྱས་ནས་སེམས་ཅན་དམྱལ་བ་ཐིག་ནག་ཏུ་སྐྱེས་ཏེ། དེར་ཡང་བསྐལ་པའི་ཚད་དུ་སྡུག་བསྔལ་ཆེན་པོ་མྱོང་ངོ༌། །དེ་ནས་ཤི་འཕོས་ནས་གྲོང་ཁྱེར་

90-1-279a


དེ་ཉིད་དུ་དམུས་ལོང་གི་ཁྱིམ་དུ་སྐྱེས་ཏེ། དམུས་ལོང་དུ་གྱུར་ནས་ཕན་ཚུན་དུ་སློང་མོ་ལ་སོང་བ་དང༌། གཙུག་ལག་ཁང་ཞིག་ཏུ་ཕྱིན་པ་དང༌། དེ་ན་དགེ་
སློང་སྙིང་རྗེ་ལ་གནས་པ་ཞིག་འདུག་སྟེ། དེས་དེ་མཐོང་ནས་བྱམས་པས་རྒྱས་པར་བྱས་ཏེ་ཟན་བྱིན་ནོ། །རིག་སྔགས་ཀྱི་རྒྱལ་མོ་འདི་ཡང་བསྒྲགས་སོ། །དམུས་ལོང་དེས་
གཟུངས་སྔགས་འདི་ཐོས་པ་དང་ཚེ་རབས་དྲན་པར་གྱུར་ནས་བྲམ་ཟེ་དེ་ཡང་དྲན་ཏེ། རྗེས་སུ་སེམས་ཤིང༌། ཀྱེ་མའོ། །མི་བཟད་པའི་ལས་བྱས་སོ། །སྙམ་ནས་ངོ་ཚ་དང་
ཁྲེལ་ཡོད་པར་གྱུར་ཏེ་འཆི་བའི་དུས་བྱས་པ་དང༌། གཟུངས་སྔགས་འདིའི་མཐུས་སུམ་ཅུ་རྩ་གསུམ་པའི་ལྷའི་ནང་དུ་སྐྱེས་ཏེ་གཞལ་མེད་ཁང་ཆེན་པོའི་ནང་ན་ལྷའི་བུ་མོའི་
ཚོགས་ཀྱིས་བསྐོར་ཅིང་ལྷའི་ལོངས་སྤྱོད་ཆེན་པོ་མྱོང་བར་གྱུར་ཏོ། །དེའི་ཚེ་དེའི་དུས་ན་ཁྱིམ་བདག་དམུས་ལོང་དུ་གྱུར་པ་དེ་གཞན་ཞིག་ཡིན་སྙམ་དུ་ཁྱོད་དོགས་ཤིང་ཐེ་
ཚོམ་ཟ་བའམ། ཡིད་གཉིས་སུ་གྱུར་ན། དེ་ལྟར་མི་བལྟ་སྟེ། ལྷའི་བུ་ནོར་བུའི་སྙིང་པོ་དྲི་མ་མེད་པ་འདི་ཉིད་དོ། །ལག་ན་རྡོ་རྗེ། དེ་ལྟ་བས་ན། སྡོམ་པ་གསུམ་གྱིས་
བསྡམ་པར་བྱའོ། །ལག་ན་རྡོ་རྗེ། ལས་དེས་འབྲས་བུ་རྣམ་པར་སྨིན་པ་སྡུག་བསྔལ་གྱི་ཚོར་བ་འདི་ལྟ་བུ་མྱོང་ངོ༌། །ལྷའི་བུ་འདིས་བྱང་ཆུབ་ཀྱི་སྙིང་པོར་མཐར་ཐུག་གི་བར་དུ་

90-1-279b


ལས་ཀྱི་འབྲས་བུ་ཐ་མ་འདི་མྱོང་ངོ༌། །ལག་ན་རྡོ་རྗེ། དེའི་ཚེ་དེའི་དུས་ན་བྲམ་ཟེ་དྲི་མ་མེད་པར་གྱུར་པ་དེ་གཞན་ཞིག་ཡིན་པ་སྙམ་དུ་ཁྱོད་དོགས་ཤིང་ཐེ་ཚོམ་མམ། ཡིད་གཉིས་སུ་གྱུར་ན།
དེ་ལྟར་མི་ལྟ་སྟེ། ལག་ན་རྡོ་རྗེ། ཁྱོད་ཉིད་དོ། །དམུས་ལོང་ལ་གཟུངས་སྔགས་འདི་སྒྲོག་པའི་དགེ་སློང་དེ་ནི། འཇམ་དཔལ་གཞོན་ནུར་གྱུར་པ་འདི་ཉིད་ཡིན་ཏེ། དེའི་ཚེ་དེའི་དུས་ན་དགེ་
སློང་དུ་གྱུར་ཏོ། །དེ་ནས་ལྷའི་འཁོར་མང་པོ་དེས་སྔོན་བྱུང་བ་འདི་ཐོས་ནས་རྨད་དུ་བྱུང་བར་གྱུར། དགའ་བ་ཐོབ་པར་གྱུར་ཏེ་ཅ་ཅོ་དང་ག་ཞའི་སྒྲ་ཆེན་པོ་བྱུང་ནས་ཨ་ལ་ལ་དེ་བཞིན་
གཤེགས་པའི་དམ་ཚིག་རིག་སྔགས་འདིའི་མཐུ་ནི། ཡིད་བཞིན་གྱི་ནོར་བུ་རིན་པོ་ཆེ་ལྟ་བུའོ་ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནས་འཁོར་དེ་ལས་ལྷའི་བུ་ཁྲི་ཉིས་སྟོང་ནི། ཕྱིར་
མི་ལྡོག་པར་གྱུར་ཏོ། །ལྷའི་བུ་མོ་བྱེ་བ་ཕྲག་འབུམ་ནི། བུད་མེད་ཀྱི་དབང་པོ་དང་བྲལ་ནས་སྐྱེས་པའི་དབང་པོ་བྱུང་སྟེ་ཕྱིར་མི་ལྡོག་པ་ཉིད་ལ་གནས་སོ། །དེ་ནས་བཅོམ་ལྡན་འདས་ལ་
གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་ཀྱི་ཚིག་རིག་སྔགས་ཀྱི་རྒྱལ་མོ་འདི་ནི། མཐུ་ཆེ་བ། ཕན་ཡོན་ཆེ་བ་ལགས་སོ། །
བཅོམ་ལྡན་འདས། ཇི་ལྟར་སླད་མའི་ཚེ་སླད་མའི་དུས་ན་སེམས་ཅན་རྣམས་ལ་ཕན་པ་དང་བདེ་བར་འགྱུར་ཞིང་གང་གིས་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་ནས་ཡོངས་སུ་

90-1-280a


གྲོལ་བར་མཛད་པའི་ཆོ་ག་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། གཟུངས་སྔགས་འདིའི་ཕན་ཡོན་དང༌། སྒྲུབ་པའི་ཆོ་ག་
འདི་ཉོན་ཅིག། འདི་ལྟར་ཕྱི་མའི་ཚེ་ཕྱི་མའི་དུས་ན་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མས་རིག་སྔགས་
ཀྱི་རྒྱལ་མོ་འདི་དུས་གཅིག་ཏུ་དྲན་པར་བྱའོ། །རིང་བསྲེལ་གྱི་སྙིང་པོའམ། དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ལ་བསྐོར་བར་བྱའོ། །ཡིད་
བཞིན་གྱི་ནོར་བུ་རིན་པོ་ཆེ་འདི་གཉིས་ཀྱང་དུས་གཅིག་ཏུ་དྲན་པར་བྱའོ། །དེས་ནི། གངྒཱའི་ཀླུང་བྱེ་བ་ཁྲག་ཁྲིག་ཕྲག་འབུམ་གྱི་བྱེ་མ་སྙེད་ཀྱི་དེ་བཞིན་གཤེགས་པ་རྣམས་ལ་
དགེ་བའི་རྩ་བ་བསྐྱེད་པར་འགྱུར་རོ། །བསོད་ནམས་ཆེན་པོ་དང་ལྡན་པར་འགྱུར་རོ། །མཚམས་མེད་པ་ལྔའི་ལས་ཀྱི་སྒྲིབ་པ་རྣམས་ཀྱང་ཡོངས་སུ་བྱང་བར་འགྱུར་རོ། །སེམས་
ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་གྱི་ངན་སོང་རྣམས་ལས་ཡོངས་སུ་ཐར་པར་འགྱུར་རོ། །ཚེ་རིང་པོར་འགྱུར་རོ། །སྦྲུལ་གྱི་པགས་པ་བརྗེས་
པ་བཞིན་དུ་ལུས་བོར་ནས་སྐལ་བ་མཉམ་པའི་ཕྱིར་འཇིག་རྟེན་གྱི་ཁམས་བདེ་བ་ཅན་དུ་འགྲོ་བར་འགྱུར་རོ། །ཕྱིན་ཆད་མངལ་གྱི་གནས་ཀྱི་དྲི་མས་མི་གོས་པར་འགྱུར་རོ། །གང་དང་

90-1-280b


གང་དུ་སྐྱེ་བ་དེ་དང་དེར་རྫུས་ཏེ་སྐྱེ་ཞིང་པདྨ་ལས་སྐྱེ་བར་འགྱུར་རོ། །ཚེ་རབས་ཐམས་ཅད་དུ་ཚེ་རབས་དྲན་པར་འགྱུར་རོ། །རྟག་ཏུ་དེ་བཞིན་གཤེགས་པ་ཐམས་ཅད་ལ་ལྟ་འདོད་པར་
འགྱུར་རོ། །བསམ་པ་ཐམས་ཅད་ཡིད་བཞིན་དུ་ཡོངས་སུ་རྫོགས་པར་འགྱུར་རོ། །གལ་ཏེ་ཆོ་ག་བྱ་བར་འདོད་ན། དེས་ཁྲུས་བྱས་ལ་གོས་གསར་པ་བགོས་ཏེ་སྤོས་ཀྱི་དཀྱིལ་འཁོར་
གྲུ་བཞི་པ་བྱའོ། །སྙིང་པོའི་རིག་སྔགས་གྲོ་ག་ལ་བྲི་བར་བྱའོ། །མཆོད་རྟེན་ལྔ་གདབ་པར་བྱའོ། །རིག་སྔགས་འདི་ཡང་མཆོད་རྟེན་གྱི་ནང་དུ་གཞུག་པར་བྱའོ། །མཆོད་རྟེན་བཞི་ནི་
གྲ་བཞིར་གཞག་གོ །གཅིག་ནི། དཀྱིལ་འཁོར་གྱི་དབུས་སུ་གཞག་པར་བྱའོ། །ཤིང་བུ་བཙུགས་ཏེ་བ་ངན་དམར་པོ་དབྱང་བར་བྱའོ། །མེ་ཏོག་གིས་གཏོར་རོ། །བུམ་པ་གང་བ་
ལྔ་གཞག་གོ། གྲ་བཞིན་པོག་ཕོར་བཞི་ནས་དུ་རུ་ཀ་དང༌། ཨ་ག་རུ་དང༌། ཙནྡན་དང༌། གུ་གུལ་གྱི་བདུག་པས་བདུག་པར་བྱའོ། །སྤོས་ཀྱི་མཆོད་ཡོན་གྱི་སྣོད་བཞི་གཞག་པར་བྱའོ། །
ཡིད་བཞིན་གྱི་ནོར་བུ་རིན་པོ་ཆེ་འདི་གཉིས་ཀྱང་ལན་བརྒྱ་རྩ་བརྒྱད་བཟླས་བརྗོད་བྱའོ། །སྙིང་པོའི་སྔགས་བརྗོད་ཅིང་དཀྱིལ་འཁོར་ལ་བསྐོར་བ་བརྒྱ་རྩ་བརྒྱད་བྱའོ། །ནད་ཀྱིས་
བཏབ་པ་དང༌། གནོད་པ་དང༌། ནད་ཚབས་ཆེ་བ་དང༌། ཚེ་ཟད་པ་དང༌། དུས་མ་ཡིན་པར་འཆི་བའི་འཇིགས་པ་དང༌། རྒྱལ་པོ་དང༌། ཕ་རོལ་གྱི་དམག་ཚོགས་ཀྱིས་སྐྲག་པ་དང༌།

90-1-281a


བུ་འདོད་པ་དཀྱིལ་འཁོར་ལ་མངོན་པར་ཕྱོགས་པར་གཞག་གོ །རྨ་བྱའི་སྒྲོ་ལྔས་བྱ་བ་པར་བྱའོ། །མཆོད་རྟེན་གྱི་དཀྱིལ་འཁོར་མཆོད་པར་བྱའོ། །ཆོ་ག་
འདི་ལན་གཅིག་བྱས་ན། བསྐལ་པར་བསགས་པའི་ལས་ཀྱི་སྒྲིབ་པ་དང་བྲལ་ནས་སྒྲིབ་པ་མེད་པར་འགྱུར་རོ། །ནད་ཐམས་ཅད་དང༌། ཉོན་མོངས་པ་ཐམས་ཅད་དང༌། སེམས་
ཅན་དམྱལ་བ་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་གྱི་ངན་སོང་ཐམས་ཅད་དང༌། འཇིགས་པ་ཐམས་ཅད་ལས་ཡོངས་སུ་ཐར་པར་འགྱུར་རོ། །འཇིག་
རྟེན་པ་དང༌། འཇིག་རྟེན་ལས་འདས་པའི་སྡུག་བསྔལ་དང༌། སྒྲིབ་པ་དང༌། སྡིག་པ་དང༌། གདུག་པ་ཐམས་ཅད་ཚེ་རབས་གཅིག་ནས་གཅིག་ཏུ་བརྒྱུད་དེ་བྱང་ཆུབ་ཀྱི་སྙིང་པོའི་
མཐར་ཐུག་གི་བར་དུ་རྣམ་པར་འཇིག་པར་འགྱུར་རོ། །ཚེ་ཟད་པ་ཡང་ཕྱིར་ནུར་ཞིང་ཚེ་རིང་བར་འགྱུར་རོ། །ཡུན་རིང་དུ་ནད་ཀྱིས་བརྙོངས་ཏེ་ཤ་ཟད་པ་ཡང་ལུས་ཡོངས་སུ་
རྫོགས་པར་འགྱུར་རོ། །ལུས་ཤིན་ཏུ་ཡོངས་སུ་དག་པར་འགྱུར་རོ། །བསམ་པ་ཡང་ཡིད་བཞིན་དུ་ཡོངས་སུ་རྫོགས་པར་འགྱུར་རོ། །ཕྱིན་ཆད་འཆི་བདག་གི་སྒོའི་སྡུག་
བསྔལ་མི་མཐོང་བར་འགྱུར་རོ། །སྦྲུལ་གྱི་པགས་པ་བརྗེས་པ་བཞིན་དུ་ལུས་བོར་ནས་སྐལ་པ་མཉམ་པའི་ཕྱིར་འཇིག་རྟེན་གྱི་ཁམས་བདེ་བ་ཅན་དུ་འགྲོ་བར་འགྱུར་

90-1-281b


གང་དང་གང་དུ་སྐྱེ་བ་དེ་དང་དེར་པདྨ་ལས་རྫུས་ཏེ་སྐྱེ་བར་འགྱུར་རོ། །ཐམས་ཅད་དུ་རྒྱན་ཐམས་ཅད་ཀྱིས་བརྒྱན་པར་འགྱུར་རོ། །སྐྱེ་བ་ཐམས་ཅད་དུ་ཚེ་རབས་དྲན་པར་འགྱུར་རོ། །འདིའི་
བཟླས་བརྗོད་ཀྱི་ཆོ་ག་བཞིན་དུ་ཉིན་གཅིག་བཞིན་དུ་དུས་གསུམ་དུ་ལན་ཉི་ཤུ་རྩ་གཅིག་བཟླས་བརྗོད་བྱས་ན། དེའི་སྡིག་པའི་སྒྲིབ་པ་དང༌། ཉོན་མོངས་པ་ཐམས་ཅད་ལས་རྣམ་
པར་གྲོལ་བར་འགྱུར་རོ། །བཟླས་བརྗོད་ཆོ་ག་བཞིན་དུ་ལོ་གཅིག་ཚང་བར་བྱས་ན། འཇིགས་པ་མེད་པའི་ལྟ་བ་ཀུན་ནས་སྒོའི་འོད་ཟེར་ཞེས་བྱ་བའི་ཏིང་ངེ་འཛིན་འཐོབ་བོ། །
ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་དེ་བཞིན་གཤེགས་པ་ཐམས་ཅད་མཐོང་བར་འགྱུར་རོ། །དྲི་མ་མེད་པ་རྣམ་པར་དག་པ་འབར་བའི་གཟི་བརྗིད་ཅེས་བྱ་བའི་ལུས་
ཡོངས་སུ་དག་པ་ཐོབ་པར་འགྱུར་རོ། །ཚེ་རྣམ་པར་དག་པ་ཐོབ་པར་འགྱུར་རོ། །གངྒཱའི་ཀླུང་བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་རྩ་གཉིས་ཀྱི་བྱེ་མ་སྙེད་ཀྱི་དེ་བཞིན་གཤེགས་
པ་རྣམས་ལ་དགེ་བའི་རྩ་བ་བསྐྱེད་པར་འགྱུར་རོ། །ཚེ་རབས་གཅིག་ནས་གཅིག་ཏུ་བརྒྱུད་པ་རྣམས་སུ་ཡང་ཤིན་ཏུ་ཡོངས་སུ་དག་པར་འགྱུར་རོ། །སངས་རྒྱས་ཀྱི་ཞིང་གང་དང་
གང་དུ་འགྲོ་འདོད་པ་དེར་འགྲོ་བར་འགྱུར་རོ། །སྦྲུལ་གྱི་པགས་པ་བརྗེས་པ་བཞིན་དུ་ལུས་བོར་ནས་སྐལ་བ་མཉམ་པའི་ཕྱིར་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་

90-1-282a


འགྱུར་རོ། །འཆི་བདག་གི་སྒོ་མི་མཐོང་ཞིང་རྨི་ལམ་ལྟ་བུར་ཀུན་ཏུ་ཤེས་སོ། །ཚེས་བརྒྱད་དམ། བཅུ་བཞིའམ། བཅོ་ལྔ་ལ་ཡིད་བཞིན་གྱི་ནོར་བུ་རིན་
པོ་ཆེའི་གཟུངས་སྔགས་འདི་གཉིས་ལན་བརྒྱ་རྩ་བརྒྱད་བཟླས་བརྗོད་བྱས་ཤིང་རིང་བསྲེལ་དང་བཅས་པའི་མཆོད་རྟེན་ལ་བསྐོར་བ་བྱས་ན། བཟླས་བརྗོད་བྱས་པ་ཙམ་
གྱིས་འཕྲལ་དུ་མཆོད་རྟེན་ལ་སྒྲ་འབྱུང་སྟེ། ལགས་སོ་ཞེས་བྱ་བ་སྦྱིན་པར་འགྱུར་རོ། །འཕྲལ་དུ་སྡིག་པའི་སྒྲིབ་པ་དང༌། ཉོན་མོངས་པ་ཐམས་ཅད་དང༌། འདོད་ཆགས་
དང༌། ཞེ་སྡང་དང༌། གཏི་མུག་གི་དྲི་མ་དང༌། སེར་སྣ་དང༌། ཕྲག་དོག་དང་བྲལ་བར་འགྱུར་རོ། །ལུས་དྲི་མ་མེད་ཅིང་ཡོངས་སུ་དག་པར་འགྱུར་རོ། །སྐྱེས་པའམ། བུད་མེད་དམ།
ཁྱེའུ་འམ། བུ་མོ་གང་དང་གཏམ་བྱས་པ་དེ་དག་ཐམས་ཅད་ཀྱང་སྡིག་པ་རྣམས་ལས་གྲོལ་བར་འགྱུར་རོ། །དུད་འགྲོའི་སྐྱེ་གནས་སུ་སོང་བ་ལ་སྨྲས་ན་ཡང་དུད་འགྲེའི་སྐྱེ་
གནས་སུ་གཏོགས་པ་ཐམས་ཅད་ལས་ཡོངས་སུ་ཐར་པར་འགྱུར་རོ། །བྱའི་ཚོགས་ཐམས་ཅད་ལ་སྨྲས་ན་ཡང་བྱའི་ཚོགས་ཐམས་ཅད་ཡོངས་སུ་གྲོལ་བར་འགྱུར་རོ། །ཐ་ན་
ཁྱི་དང༌། རུས་སྦལ་དང༌། སྦྲུལ་དང༌། བྱི་ལ་དང༌། སྲེ་མོ་དང༌། སྲོག་ཆགས་སྣ་ཚོགས་ལ་སྨྲས་ན་ཡང་ཐམས་ཅད་ཡོངས་སུ་གྲོལ་བར་འགྱུར་རོ། །བྱེ་མ་ལ་ལན་ཉི་ཤུ་རྩ་གཅིག་

90-1-282b


བཟླས་བརྗོད་བྱས་ཏེ་དུར་ཁྲོད་དུ་གཏོར་ན། གང་གི་རུས་པ་ལ་ཕོག་པ་དེ་དག་སེམས་ཅན་དམྱལ་བ་གང་དང་གང་དུ་སྐྱེས་པ་དེ་དང་དེར་ཡོངས་སུ་ཐར་ཏེ་མཐོ་རིས་སུ་སྐྱེ་བར་འགྱུར་རོ།།
གང་དག་མཐོ་རིས་སུ་སྐྱེས་པ་དེ་དག་གི་ལུས་ལ་མེ་ཏོག་གི་ཆར་འབབ་པར་འགྱུར་རོ། །གཅན་གཟན་དང༌། བྱ་སྣ་ཚོགས་གང་དག་དུར་ཁྲོད་དེར་འགྲོ་བ་དེ་དག་ཐམས་ཅད་ཀྱང་བདེ་
འགྲོར་འགྲོ་བར་འགྱུར་རོ། །རི་ལ་གཏོར་ན་རི་དྭགས་དང༌། བྱ་རྒྱུ་བ་དེ་དག་ཐམས་ཅད་བདེ་འགྲོར་འགྲོ་བར་འགྱུར་རོ། །ཀུན་ནས་སྒོར་འཇུག་པའི་འོད་ཟེར་གཙུག་ཏོར་དྲི་མ་མེད་པར་སྣང་
བ་དུས་གསུམ་གྱི་དེ་བཞིན་གཤེགས་པའི་སྙིང་པོ་ལན་བརྒྱ་སྟོང་བཟླས་བརྗོད་བྱས་ན། གལ་ཏེ་མཚམས་མེད་པ་ལྔ་བྱེད་པ་དག་མནར་མེད་པར་ལྷུང་ནས་གདུང་བས་བསྲེགས་པ་
ལས་འཕྲལ་དུ་ཡོངས་སུ་ཐར་པར་འགྱུར་རོ། །ལན་འབུམ་བཟླས་བརྗོད་བྱས་ན། གལ་ཏེ་འགུལ་ནས་ཐག་པ་བཏགས་ཏེ་ཁྲིད་པ་ཡང་གཤིན་རྗེའི་གནས་ནས་འཕྲལ་དུ་ལྡོག་པར་
འགྱུར་རོ། །དེའི་འཇིགས་པ་ཆེན་པོ་ལས་ཡོངས་སུ་གྲོལ་བར་འགྱུར་རོ། །སེམས་ཅན་དམྱལ་བ་ཐམས་ཅད་ཀྱང་རྣམ་པར་འཇིག་པར་འགྱུར་ཏེ། ཐེ་ཆོམ་མེད་དོ། །ཆོས་ཀྱི་རྒྱལ་པོ་གཤིན་
རྗེ་ཡང་བྲན་བཞིན་དུ་སེམས་ཤིང་འཇུག་གོ །ལུས་བསམ་གཏན་གྱི་ལམ་བཞིན་ནམ། སྦྲུལ་གྱི་པགས་པ་བརྗེས་པ་བཞིན་དུ་ལུས་བོར་ནས་འཇིག་རྟེན་གྱི་ཁམས་བདེ་བ་ཅན་དུ་མངོན་

90-1-283a


པར་དགའ་ཞིང་འགྲོ་བར་འགྱུར་རོ། །འཆི་བདག་གི་སྡུག་བསྔལ་མི་མཐོང་བར་འགྱུར་རོ། །འབུམ་བྲིས་ཏེ་མཆོད་རྟེན་གྱི་ནང་དུ་བཅུག་ན། འབུམ་ཚང་ནས་
མཆོད་རྟེན་ཐམས་ཅད་འབར་བར་འགྱུར་རོ། །བདག་ཀྱང་འབར་བར་འགྱུར་རོ། །ངེས་པར་འཕྲལ་དུ་ཕྱིར་མི་ལྡོག་པར་འགྱུར་རོ། །ས་བཅུ་ལ་གནས་པར་འགྱུར་རོ། །གངྒཱའི་ཀླུང་
བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུའི་བྱེ་མ་སྙེད་ཀྱི་བཅོམ་ལྡན་འདས་དེ་བཞིན་གཤེགས་པ་རྣམས་ལ་དགེ་བའི་རྩ་བ་བསྐྱེད་ཅིང་ལུང་བསྟན་པ་ཐོབ་པར་འགྱུར་རོ། །
དེ་ནས་མཆོད་རྟེན་ཆེན་པོ་གཅིག་གི་ནང་དུ་བཅུག་སྟེ་ཤིང་བུ་བསྒྲེང་བ་བྱས་ན། དུས་གསུམ་གྱི་དེ་བཞིན་གཤེགས་པའི་རིང་བསྲེལ་གྱི་སྙིང་པོ་འབུམ་གྱི་མཆོད་རྟེན་ཞེས་བྱའོ།།
གང་དག་དེ་ལས་བྱ་བ་རྣམས་བྱེད་པ་དེ་དག་ཐམས་ཅད་ཀྱང་ཕྱིར་མི་ལྡོག་པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བར་འགྱུར་རོ། །ཐ་ན་དུད་འགྲོའི་སྐྱེ་གནས་སུ་གཏོགས་པ་རྣམས་དང༌། གཞན་ཡང་སྲོག་ཆགས་ཀྱི་རིགས་སྣ་ཚོགས་གང་དག་དེར་འདོད་པ་དེ་དག་ཀྱང་ཕྱིར་མི་ལྡོག་པར་
འགྱུར་རོ། །ཐ་ན་གྲིབ་མས་ཕོག་ན་ཡང་ཡོངས་སུ་གྲོལ་བར་འགྱུར་ན། བྱ་བ་མང་དུ་བྱེད་པ་ལྟ་སྨོས་ཀྱང་ཅི་དགོས་ཏེ། འདིའི་ཡོན་ཏན་དང་ཕན་ཡོན་ནི། བརྗོད་པར་མི་ནུས་སོ།།

90-1-283b


དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དང༌། རྒྱལ་པོ་ཆེན་པོ་བཞི་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། དགའ་ལྡན་གྱི་གནས་ན་གནས་
པའི་ལྷའི་བུ་དེ་དག་དང༌། བརྒྱ་བྱིན་ལ་སོགས་པ་སུམ་ཅུ་རྩ་གསུམ་གྱི་རིས་ཀྱི་ལྷའི་བུ་རྣམས་དང༌། ལྷའི་བུ་ནོར་བུའི་སྙིང་པོ་དྲི་མ་མེད་པ་དང༌། དེ་དག་ཐམས་ཅད་བཅོམ་ལྡན་
འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་སྔགས་མཐུ་ཆེན་པོ་འདི་ནི། ཡིད་བཞིན་གྱི་ནོར་བུ་རིན་པོ་ཆེ་ལྟ་བུར་མཐོང་བ་དང༌། ཐོས་པར་དཀའ་བ་ལགས་ཏེ། བཅོམ་
ལྡན་འདས། བདག་ཅག་ལྷན་ཅིག་ཚོགས་ནས་སླད་མའི་ཆེ་སླད་མའི་དུས་ན་ཡིད་བཞིན་གྱི་ནོར་བུ་རིན་པོ་ཆེ་འདི་གཟུང་བར་བགྱིའོ། །རྒྱས་པར་བགྱིའོ། །སེམས་ཅན་ཐམས་ཅད་
ལ་བསྒྲག་པར་བགྱིའོ། །འདི་འཛིན་པའི་སེམས་ཅན་ཆེན་པོ་དེའི་སླད་བཞིན་འབྲང་བར་རྟག་ཏུ་རྒྱུན་མི་འཆད་པར་བསྲུང་བ་དང༌། བསྐྱབ་པ་དང༌། སྦ་བར་བགྱིའོ། །བུ་བཞིན་དུ་
ཡོངས་སུ་བསྐྱང་བར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། གྲོགས་བོ་དག །ལེགས་སོ་ལེགས་སོ། ཁྱེད་ཀྱིས་དེ་ལྟར་གྱིས་ཤིག །རིག་སྔགས་ཀྱི་རྒྱལ་པོ་ཡིད་

90-1-284a


བཞིན་གྱི་ནོར་བུ་རིན་པོ་ཆེ་འདི་ངས་ཁྱོད་ལ་གཏད་དོ། །འཕགས་པ་ཀུན་ནས་སྒོར་འཇུག་པའི་འོད་ཟེར་གཙུག་ཏོར་དྲི་མ་མེད་པར་སྣང་བ་དེ་བཞིན་
གཤེགས་པ་ཐམས་ཅད་ཀྱི་སྙིང་པོ་དང་དམ་ཚིག་ལ་རྣམ་པར་ལྟ་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛིན་མི་ཏྲ་དང༌། ཤཱི་ལེནྡྲ་བོ་དྷི་དང༌།
ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།     རྒྱ་གར་སྐད་དུ། ཨཱཪྱ་སརྦ་རོ་ག་པྲ་ཤ་མ་ནི་ནཱ་མ་དྷཱ་ར་ཎི། བོད་སྐད་དུ། འཕགས་པ་ནད་
ཐམས་ཅད་རབ་ཏུ་ཞི་བར་བྱེད་པ་ཅེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་
ན༑ བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེ་ནས་བཅོམ་ལྡན་འདས་ཀྱི་དགེ་སློང་རྣམས་ལ་
བཀའ་སྩལ་པ། དགེ་སློང་དག །ཆོས་ཀྱི་རྣམ་གྲངས་འདི་ཟུངས་ཤིག། ཆོངས་ཤིག །ལྷོགས་ཤིག། ཀུན་ཆུབ་པར་གྱིས་ཤིག། གཞན་དག་ལ་ཡང་རྒྱ་ཆེར་ཡང་དག་
པར་སྟོན་ཅིག །ཏདྱ་ཐཱ། ཙ་ལེ་མེ། ཙ་ལེ་མེ། པཾ་ན་ཀོ་ཀི་ལི། ཤྲི་མ་ཏི། ཀུཎྜ་ལེ། དུནྡུ་བྷེ། ཨིནྡྲ་ནི། མུ་ཁེ་སྭཱཧཱ། འདི་དག་ནི། ཟས་མ་ཞུ་བ་དང༌། སྦོས་པ་དང༌། ཁྲག་

90-1-284b


དང་མཁྲིས་པ་འདྲེས་པ་དང༌། གཞང་འབྲུམ་གྱིས་བཏབ་པ་དང༌། གཞན་ནད་ཅན་དང༌། ཟ་གུ་དང༌། ལུད་པ་ཅན་དང༌། རིམས་ནད་ཅན་དང༌། ཀླད་པ་ན་བ་དང༌། གཞོགས་ཕྱེད་ན་
བ་དང༌། ཡི་དྭགས་ཀྱིས་ཟིན་པའི་གསང་སྔགས་ཀྱི་གཞི་ཡིན་ཏེ། ཀུན་དགའ་བོ། གང་གསང་སྔགས་ཀྱི་གཞི་འདི་དག་ལས་འགལ་བར་བྱེད་པ་དེ་ནི། ངས་ལྷ་དང་བཅས་
པའི་འཇིག་རྟེན་ན་མ་མཐོང་ངོ༌། །ཚེ་ཟད་པ་ནི། མ་གཏོགས་སོ། །གསང་སྔགས་ཀྱི་གཞི་འདི་དག་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀྱིས་གསུངས་པ་སྟེ། འདི་ལ་སངས་རྒྱས་ནི། སེམས་ཅན་ཐམས་ཅད་ཀྱི་མཆོག་གོ །འདོད་ཆགས་དང་བྲལ་བ་ནི། ཆོས་ཐམས་ཅད་ཀྱི་མཆོག་གོ །དགེ་འདུན་
ནི༑ ཚོགས་ཐམས་ཅད་ཀྱི་མཆོག་གོ །བདེན་པའི་ཚིག་དང༌། བདེན་པའི་ངག་འདིས་བདག་གིས་ཟོས་པ་དང༌། འཐུང་བ་དང༌། འཆོས་པ་དང༌། མྱངས་པ་རྣམས་ལེགས་པར་
བདེ་བར་ཞུ་བར་གྱུར་ཅིག་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དེ་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །འཕགས་པ་ནད་ཐམས་ཅད་རབ་ཏུ་ཞི་བར་བྱེད་པའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །འཕགས་པ་འོད་དཔག་མེད་

90-1-285a


ལ་ཕྱག་འཚལ་ལོ། །ཏདྱ་ཐཱ། ཨི་ལི་མི་ཏི་མེ་ལེ། ཧ་ནེ་སུ་ཧ་ནེ། ཆེ་གེ་མོ་ཞིག་ཛྭ་ར་བནྡྷ་མེ། ཨེ་ཀ་ཧི་ཀ་ན། ཏྲི་ཧི་ཀཾ་ཙཾ་ཏུ་རྩ་ཀ་ན། སྣི་ཏྱ་ཛྭ་ར་ན་སྭཱཧཱ།
ཆོ་ག་ནི། འདི་བྲིས་ཏེ་མགུལ་དུ་བཏགས་ན། རིམས་ནད་མེད་པར་བྱེད་དོ། །རིམས་ནད་ཞི་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ཛྭ་ར་པྲ་ཤ་མ་ནི་ནཱ་མ་
དྷྭ་ར་ཎི། བོད་སྐད་དུ། འཕགས་པ་རིམས་ནད་རབ་ཏུ་ཞི་བར་བྱེད་པ་ཅེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
འོད་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་དུར་ཁྲོད་ཆེན་པོ་བསིལ་བའི་ཚལ་ན་བཞུགས་སོ། །དེ་ནས་དགེ་སློང་ཞིག་བཅོམ་ལྡན་འདས་
ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་དགེ་སློང་དེས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། འདི་ན་སེམས་ཅན་རྣམས་རིམས་ནད་ཀྱིས་གཙེས་པར་མཆིས་ན། བཅོམ་ལྡན་འདས། དེ་དག་
སྲུང་དུ་གསོལ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཕྱོགས་འདི་ན་མེ་ལྕེའི་ཕྲེང་བཞེས་བྱ་བའི་རིམས་ནད་


90-1-285b


འདུག་སྟེ། སེམས་ཅན་རྣམས་ལ་ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉན་བཞི་པ་ལ་སོགས་པ་ལ་ཐུགས་རྗེ་དང་ལྡན་པས་བརྩེ་བར་བྱེད་པས་དེ་སྲུང་བའི་
གསང་སྔགས་ཀྱི་གཞི་རྣམས་འདི་དག་ཡིན་ནོ། །ཏདྱ་ཐཱ། ཛྭ་ལ་ནི་ཛྭ་ལ་ནི། པྲ་ཏི་བ་ནི་པྲ་ཤ་མ་ནི། བདག་གི་རིམས་ནད་སོང་ཞིག །མ་འདུག་ཅིག་སྭཱཧཱ། བདེན་པ་དང༌། བདེན་
པའི་ཚིག་དང༌། འཇིག་རྟེན་ན་སངས་རྒྱས་དང༌། ཆོས་དང༌། དགེ་འདུན་གྱི་བདེན་པ་དང་བདེན་པའི་ཚིག་གིས་བདག་གི་རིམས་ནད་སོང་ཞིག །མ་འདུག་ཅིག་སྭཱཧཱ། སིདྡྷཾ་ཏུ་མནྟྲ་པ་
ཏཱ་བ་དྷ་ར་བིདྱ་ན་པྲ་མ་ཨ་ནུ་མོ་དོ་སྭཱཧཱ། སྐུད་པ་ནག་པོ་ལ་ལན་ཉི་ཤུ་རྩ་གཅིག་བཟླས་ཤིང་མདུད་པ་ཉི་ཤུ་གཅིག་བོར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་
དགེ་སློང་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རིམས་ནད་རབ་ཏུ་ཞི་བར་བྱེད་པའི་གཟུངས་རྫོགས་སོ།།    །།རྒྱ་གར་སྐད་
དུ༑ ཨཱཪྱ་ཨཀྵི་རོ་ག་པྲ་ཤ་མ་ཎི་སཱུ་ཏྲ། བོད་སྐད་དུ། འཕགས་པ་མིག་ནད་རབ་ཏུ་ཞི་བར་བྱེད་པའི་མདོ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ༑ ༑འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་བཞུགས་ཏེ། དེ་ནས་གནོད་སྦྱིན་གྱི་སྡེ་དཔོན་ཆེན་པོ་ནག་པོ་བཅོམ་

90-1-286a


ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་འདིར་
མིག་ནད་བྱུང་ན། དེ་དག་ལ་ཇི་ལྟར་བསྒྲུབ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ནག་པོ། མིག་ནད་ཀྱི་སྔགས་ཀྱི་ཚིག་འདི་དག་ཡོད་དེ། ཏདྱ་ཐཱ། རུ་དྷི་རེ་ཕུ་
རེ། དྷི་ར་ཨཀྵི་ཕུ། རུ་དྷ་རི་པིཾ་ག་ལེ་ཕུ། བྷ་ཏེ་ཕུཿབ་དེ་ལེ་ཕུཿ།ཧ་ན་དེ་ཕུཿ། མཱཾ་ས་དུ་དྷུ་བྷི་ཕུ། པདྨ་ཨཀྵི་ཕུ། པདྨ་དཎྜ་ཧི་ར་ཎི་ཡེ་ཕུཿསྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་
བཀའ་སྩལ་ནས་གནོད་སྦྱིན་གྱི་སྡེ་དཔོན་ཆེན་པོ་ནག་པོ་ཡི་རང་སྟེ་བཅོམ་ལྡན་འདས་ཀྱིས་གསུངས་བ་ལ་མངོན་པར་བསྟོད་དོ། །ཆོ་ག་ནི། འདི་ཡིན་ཏེ། སྲད་བུ་དཀར་པོ་ལ་
ལན་བདུན་བཟླས་པ་བྱ་སྟེ་མདུད་པ་བདུན་བོར་རོ། །ཆུ་ལ་ལན་བདུན་བཟླས་པ་བྱས་ལ་ལག་བས་བྱབས་ན། མིག་ནད་ཞི་བར་འགྱུར་རོ། །འཕགས་པ་མིག་ནད་རབ་ཏུ་ཞི་བར་
བྱེད་པའི་མདོ་རྫོགས་སོ།།    །།རྒྱ་གར་སྐད་དུ། ཨཱཪྱ་ཨཪྴ་པྲ་ཤ་མ་ཎི་སཱུ་ཏྲ། །བོད་སྐད་དུ། འཕགས་པ་གཞང་འབྲུམ་རབ་ཏུ་ཞི་བར་བྱེད་པའི་མདོ། སངས་རྒྱས་
དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལན་ད་

90-1-286b


ཀ་གནས་པའི་ཚལ་ན་དགེ་སློང་ལྔ་བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་བཅོ་ལྔའི་གསོ་སྦྱོད་ཟླ་བ་ཉ་བ་དེ་ཉིད་ཀྱི་ཚེ་
དགེ་འདུན་གྱི་མདུན་ན་གདན་བཤམས་པ་ལ་བཞུགས་སོ། །དེའི་ཚེ་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱི་སྣམ་ལོགས་ན་རྔ་ཡབ་ཐོགས་ཏེ་བཅོམ་ལྡན་འདས་ལ་
གཡོབ་ཅིང་འདུག་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ག་ལ་
བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྒྱལ་པོའི་ཁབ་འདི་ན་དགེ་སློང་གཞང་འབྲུམ་ཅན་མང་པོ་དགྲ་གཞང་
འབྲུམ་གྱི་བྲོ་ནད་ཀྱིས་གཟིར་ཏེ། སྡུག་བསྔལ་མི་བཟད་པ། དྲག་པོ། མི་བདེ་བ། ཡིད་དུ་མི་འོང་བའི་ཚོར་བ་མྱོང་བར་གྱུར་ན། བཙུན་པ་བཅོམ་ལྡན་འདས། དེ་དག་ལ་བདག་གིས་ཇ་
ལྟར་བསྒྲུབ་པར་བགྱི། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ཁྱོད་ཀྱི་གཞང་འབྲུམ་
སེལ་བའི་མདོ་འདི་ལོངས་ཤིག །ཀུན་དགའ་བོ། གང་ལ་ལ་ཞིག་གིས་གཞང་འབྲུམ་སེལ་བའི་མདོའི་མིང་དང༌། ཚིག་དང༌། ཡི་གེ་ཤེས་ན། དེ་ཇི་སྲིད་འཚོའི་བར་དུ་གཞང་


90-1-287a


འབྲུམ་གྱི་ནད་ཀྱིས་བཏབ་པར་མི་འགྱུར་རོ། །ཚེ་རབས་བདུན་གྱི་བར་དུ་ཚེ་རབས་དྲན་པར་འགྱུར་རོ། །ཏདྱ་ཐཱ། ཨ་ལེནྟེ། ཨ་མ་ལེ། ཤྭ་ལི་ཙི་ལི། ཀུ་
ཤེས་སཾ་བྷ་བེ་སྭཱཧཱ། ཀུན་དགའ་བོ། དཱི་ལྟ་སྟེ། བྱང་ཕྱོགས་ན་རིའི་རྒྱལ་པོ་གངས་ཞེས་བྱ་བ་དེ་ན་ས་ལའི་ཤིང་རྣམ་པར་རྒྱལ་བ་ཞེས་བྱ་བ་དེའི་མེ་ཏོག་གསུམ་ཡོད་དོ། །གཅིག་
ནི༑ འཕེལ་བ་ཞེས་བྱ། གཉིས་པ་ནི། འཛམ་པ་ཞེས་བྱ། གསུམ་པ་ནི། སྐམ་པོ་ཞེས་བྱ་སྟེ། ཇི་ལྟར་དེ་བསྐམས་པ་དེ་བཞིན་དུ་སེམས་ཅན་རྣམས་ཀྱི་རླུང་གི་འབྲུམ་བུ་
བསྐམས་པར་གྱུར་ཅིག། མཁྲིས་པའི་འབྲུམ་བུ་བསྐམས་པར་གྱུར་ཅིག །བད་ཀན་གྱི་འབྲུམ་བུ་བསྐམས་པར་གྱུར་ཅིག། མི་གཙང་བའི་འབྲུམ་བུ་བསྐམས་པར་གྱུར་
ཅིག །ཁྲག་གི་འབྲུམ་བུ་བསྐམས་པར་གྱུར་ཅིག། འདུས་པའི་འབྲུམ་བུ་བསྐམས་པར་གྱུར་ཅིག །དེ་བཞིན་དུ་བདག་དང་སེམས་ཅན་ཐམས་ཅད་ཀྱི་བད་ཀན་གྱི་འབྲུམ་བུ་
བསྐམས་པར་གྱུར་ཅིག །མི་གཙང་བའི་འབྲུམ་བུ་བསྐམས་པར་གྱུར་ཅིག། ཁྲག་གི་འབྲུམ་བུ་བསྐམས་པར་གྱུར་ཅིག །འདུས་པའི་འབྲུམ་བུ་བསྐམས་པར་གྱུར་ཅིག །
སྣའི་འབྲུམ་བུ་བསྐམས་པར་གྱུར་ཅིག །འཕྱང་བའི་འབྲུམ་བུ་བསྐམས་པར་གྱུར་ཅིག །ཏདྱ་ཐཱ། ཤ་མེ་ཤ་མཱ་ནེ། ཤམ་ཤ་མཱ་ནེ་སྭཱཧཱ། ན་བར་མ་གྱུར་ཅིག། རེངས་པར་


90-1-287b


མ་གྱུར་ཅིག །སྒྲ་འབྱུང་བར་མ་གྱུར་ཅིག །འཛག་པར་མ་གྱུར་ཅིག །སྡུག་བསྔལ་བར་མ་གྱུར་ཅིག །རབ་ཏུ་སྡུག་བསྔལ་བར་མ་གྱུར་ཅིག་ཟག་པར་མ་གྱུར་ཅིག །རབ་ཏུ་ཟག་པར་
མ་གྱུར་ཅིག །འདི་ཉིད་དུ་ཟད་པ་དང༌། ཡོངས་སུ་ཟད་པ་དང༌། མེད་པར་གྱུར་ཅིག། འོག་ཏུ་སོང་ཞིག། ན་མོ་བྷ་ག་བ་ཏེ། བུདྡྷ་ཡ་སདྱ་བཱ་དཱི་ནཱ་སིདྡྷྱནྟུ་མནྟྲ་པ་དཱ་ནི་སྭཱཧཱ། བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དེ་ལ་ཆོ་ག་ནི། འདི་ཡིན་ཏེ། བཀླགས་
པས་འགྲུབ་པ་འདི་སྲད་བུ་དམར་པོ་ལ་ལན་བདུན་བཟླས་པ་བྱས་ལ་མདུད་པ་བདུན་བོར་ཏེ་མགུལ་དུ་གདགས་སོ། །འཕགས་པ་གཞང་འབྲུམ་རབ་ཏུ་ཞི་བར་བྱེད་པའི་མདོ་རྫོགས་
སོ༑༑ ༑༑རྒྱ་གར་གྱི་མཁན་པོ་འཛིན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་གཏན་ལ་ཕབ་པ།     རྒྱ་གར་སྐད་དུ། ཨཱཪྱ་ཙཽ་རི་བི་དྷྭ་ནས་
ན་ནཱ་མ་དྷཱ་ར་ཎི། བོད་སྐད་དུ། འཕགས་པ་མི་རྒོད་རྣམ་པར་འཇོམས་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་
སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཞང་འབྲིང་པ་ཚེ་དང་ལྡན་པ་ཀུན་དགའ་བོ་དང་ཐབས་ཅིག་ཏུ་ལུས་འཕགས་རི་ལ་གཤེགས་པའི་ཚེ་ཚེ་དང་ལྡན་པ་ཀུན་

90-1-288a


དགའ་བོས་མི་རྒོད་ཕལ་པོ་ཆེ་ཞིག་རྒྱང་མ་ནས་མཐོང་ངོ༌། །མཐོང་ནས་ཀྱང་སྐྲག་སྟེ་སྤུ་ཟིང་ཞེས་བྱེད་ན། བཅོམ་ལྡན་འདས་ལ་འདི་སྐད་ཅེས་གསོལ་
ཏེ༑ ༑བཅོམ་ལྡན་འདས། མི་རྒོད་དག་ཅིག་གོ། བདེ་བར་གཤེགས་པ། མི་རྒོད་དག་ཅིག་གོ །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། །ཁྱོད་མི་རྒོད་རྣམས་
ཀྱིས་འཇིགས་སམ། གསོལ་བ། བཅོམ་ལྡན་འདས། འཇིགས་ལགས་སོ། །བདེ་བར་གཤེགས་པ། འཇིགས་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་
བོ། མི་རྒོད་རྣམས་ཀྱིས་མ་འཇིགས་ཤིག །དེ་ནས་བཅོམ་ལྡན་འདས་ཀྱིས་དེའི་ཚེ་གཏི་མུག་ཆེན་པོའི་ཚོགས་རབ་ཏུ་གཞོམ་པ་འདི་བཀའ་སྩལ་ཏོ། །ཏདྱ་ཐཱ། ཨ་ནུ་ལོ་མེ།
པྲ་ཏི་ལོ་མེ། ཨ་ནུ་ལོ་མ། པྲ་ཏི་ལོ་མ། ཨ་ཏི་ཀེ །པྲ་ཏཾ་ཀེ། པཾ་ཀེ། ཨ་ཏི་པཾ་ཀེ། གཽ་རི། གཽ་རི། གནྡྷ་རི། ཙཎྜ་ལཱི། མ་ཏཾ་གི། པུཀྐ་སི། རི་མི་རི་མི། རི་དྷི། མ་ཙེ་བིཥྚ་ཏི་ཙེ་ར་པྲ་དནྟུ།
བིསྠ་ཧནྟུ། བྷ་མནྟུ། མཱ་མི་ཡནྟུ། ཡ་བད་གྲནྠི་ན་མུཉྩ་མི་སྭཱཧཱ། ཀུན་དགའ་བོ། ངས་དཔག་ཚད་བཅུ་ཚུན་ཆད་ཀུན་ཏུ་སྲུང་བ་དང༌། མི་རྒོད་ཐམས་ཅད་དང༌། རི་སུལ་གྱི་གྲོང་
ཁྱེར་གྱི་མི་ཐམས་ཅད་དང༌། གསེབ་ལམ་སྲུང་བ་ཐམས་ཅད་དང༌། གནོད་པར་སེམས་པ་ཐམས་ཅད་ཀྱི་རྐང་པ་བཅིངས་པར་བྱས་སོ། །རྨུགས་པར་བྱས་སོ། །རེངས་པར་


90-1-288b


བྱས་སོ། །ཇི་ལྟར་རྫ་མཁན་གྱི་འཁོར་ལོ་བསྐོར་བའམ། ཇི་ལྟར་རྫ་མཁན་གྱི་འཁོར་ལོ་ཡོངས་སུ་བསྐོར་བ་ལྟར་མི་རྒོད་རྣམས་འདར་བར་གྱུར་ཅིག །རེངས་པར་གྱུར་ཅིག །མགོ་རྨོངས་
པར་གྱུར་ཅིག །མདུད་པ་མ་གྲོལ་བའི་བར་དུ་མཆི་བར་མ་གྱུར་ཅིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་ཡི་རངས་ཏེ་བཅོམ་ལྡན་འདས་
ཀྱིས་གསུངས་པ་ལ་མངོན་པར་བསྟོད་དོ། །ཆོ་ག་ནི་ཤིང་ཀུན་དང༌། བོང་བུའི་སྤུ་བྲེགས་ཏེ། བུ་མོ་གཙང་མས་བཀལ་བའི་སྲད་བུ་ལ་ལན་ཉི་ཤུ་རྩ་གཅིག་བཟླས་བརྗོད་བྱའོ། །ཡང་ན་
གོས་ཀྱི་མཐའ་མ་ལ་མདུད་པ་བོར་ཏེ་བདེ་བར་ཕྱིན་ནས་དགྲོལ་བར་བྱའོ། །འདི་ནི་གྲུབ་པའོ། །འཕགས་པ་མི་རྒོད་རྣམ་པར་འཇོམས་པ་ཞེས་བྱ་བའི་གཟུངས་རྫོགས་སོ།།    །།
རྒྱ་གར་སྐད་དུ། ཨཱཪྱ་བ་ཧུ་པུ་ཏྲ་པྲ་ཏི་ས་ར་ནཱ་མ་དྷ་ར་ཎི། བོད་སྐད་དུ། འཕགས་པ་བུ་མང་པོ་སོ་སོར་འབྲང་བ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་རྦ་ན་
བཞུགས་ཏེ། དེ་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་

90-1-289a


ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་དེང་འདིར་རྒྱལ་པོ་གསལ་རྒྱལ་དང་འཐབ་རྩོད་མཚང་བྲུས་ཏེ་བཀྱེ་བར་གྱུར་ན།
བཅོམ་ལྡན་འདས། དེ་ལ་བདག་གིས་ཇི་ལྟར་བསྒྲུབ་པར་བགྱི། དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་ལ་འདི་སྐད་ཅེས་
བཀའ་སྩལ་ཏོ། །ཁྱིམ་བདག །དེའི་ཕྱིར་ཁྱོད་ཀྱིས་བུ་མང་པོ་སོ་སོར་འབྲང་བ་ཞེས་བྱ་བའི་རིག་སྔགས་འདི་ཟུངས་ཤིག །ཆོངས་ཤིག །ལྷོགས་ཤིག །ཀུན་ཆུབ་པར་
གྱིས་ཤིག །ཏདྱ་ཐཱ། ད་ཌེ་བ་ཌ་ཌེ། ཨུ་པ་ད་ཌེ་ད་ཌེ། ཨུ་པ་ད་ཌེ་ད་ཌེ། གམྦྷི་རི། ཨ་བརྟེ་ནེ། ནི་བརྟེ་ནེ། དྷ་ཧཱ་དྷི་ཧཱི། མོ་ཧ་ནན། པྲ་མོ་ཧ་ནན། ཁྱིམ་བདག །གང་ལ་ལ་
ཀ་ནཱ་ན། པྲ་ཏྱ་མེ་ཏྲ་ན་ན། ཙ་ཀྵུ་མོ་ཧ་ནཾ་ཀ་རོ་མི། ཤྭོཏྲཱ་མོ་ཀ་རོ་མི། ཛ་ཧཱ་བྲ་ཧཱ་ནཾ་ཀ་རོ་མི། ཏདྱ་ཐཱ། ད་ཌེ། བ་ད་ཌེ། བྷ་ན་ན། མོ་ཧ་ན་ན། ཁྱིམ་བདག །གང་ལ་ལ་
ཞིག་བུ་མང་པོ་སོ་སོར་འབྲང་བའི་གཟུངས་འདི་སྐུད་པ་དམར་པོ་ལ་ལན་བདུན་བསྔགས་ཏེ་ལག་པ་གཡོན་པའི་སོར་མོ་གཅིག་ལ་བཅིང་སྣ། དེའི་ལུས་ལ་དུག་དང༌།
མཚོན་དང༌། ནད་དང༌། རིམས་ནད་དང༌། རིམས་དྲག་པོས་མི་ཚུགས་སོ། །འཐབ་པ་དང༌། མཚང་འདྲུ་བ་དང༌། རྩོད་པ་རྣམས་ཀྱི་ལན་ཐེབས་པར་འགྱུར་རོ། །བཅོམ་ལྡན་


90-1-289b


ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཁྱིམ་བདག་མགོན་མེད་ཟས་སྦྱིན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་སོ་སོར་
འབྲང་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་
ལ་ཕབ་པ། དཀོན་མཆོག་གསུམ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །
བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། ཨོཾ་ཛ་ཡེ་ཛ་ཡེ། མ་ཧཱ་ཛ་ཡེ།
ཛ་ཡ་བ་ཧི་ནི། ཛ་ཡོ་ཏ་ཏ་རི། ཀ་ལ་ཀ་ལ། མ་ལ་མ་ལ། ཙ་ལ་ཙ་ལ། ཀྵི་ན་ཀྵི་ན། སརྦ་ཀརྨ་ཨཱ་བ་ར་ཎ་ནི། མེ་སརྦ་ཛྙཱ་ན་ཨདྷིཥྛི་ཏེ་སྭཱཧཱ། ན་མོ་བྷ་ག་བ་ཏི་ཧ་ས་པྲ་བྷ་དྷ། སརྦ་
བུདྡྷ་ཨ་བ་ལོ་ཀེ་ཏ་ཙ་ཀྵུ། ཤྲོ་ཏྲ་གྷྲ་ཎ་ཛི་ཧཱ་ཀཱ་ཡ་མ་ནོ་བིདྷྱཱ་ཛྙཱ་ན་པི་ཤོ་དྷ་ནེ་སྭཱཧཱ། ཕུ་རུ་ཕུ་རུ། སུ་རུ་སུ་རུ། ཕུ་རཱ་ཕུ་རཱ། བྲ་ཕུ་རཱ་པྲ་ཕུ་རཱ། སརྦ་བུདྡྷ་ཨ་དྷིཥྛི་ཏེ་སྭཱཧཱ། དྷརྨ་
དྷཱ་ཏུ་གརྦྷེ་སྭཱཧཱ། ཨ་བྷཱ་བ་སྭཱཧཱ། སརྦ་དྷརྨ་ཨ་པ་བོ་དྷ་ནི་སྭཱཧཱ། གཟུངས་འདིའི་ཆོ་ག་ནི། འདི་ཡིན་ཏེ། ལན་གཅིག་བརྗོད་པས་ཀྱང་བསྐལ་པ་སྟོན་གི་བར་དུ་ལས་ཀྱི་སྒྲིབ་པ་


90-1-290a


བསགས་པ་ཐམས་ཅད་ཟད་པར་འགྱུར་རོ། །སངས་རྒྱས་སྟོང་གི་དགེ་བའི་རྩ་བ་བསགས་པ་ཐོབ་པར་འགྱུར་རོ། །བསྐལ་བ་སྟོང་གི་བར་དུ་འཁོར་བ་ལ་
རྒྱབ་ཀྱིས་ཕྱོགས་པར་འགྱུར་རོ། །ཚེ་བརྗེས་ནས་འཁོར་ལོས་བསྒྱུར་བའི་རྒྱལ་སྲིད་ཐོབ་པར་འགྱུར་རོ། །འཆི་བའི་དུས་ཀྱི་ཚེ་སངས་རྒྱས་སྟོང་མཐོང་བར་འགྱུར་རོ། །སངས་རྒྱས་ཀྱི་ཞིང་
དག་པ་དག་ཏུ་སྐྱེ་བར་འགྱུར་རོ། །ཉིན་དུས་གསུམ་མཚན་དུས་གསུམ་ཉི་ཤུ་རྩ་རེ་རེ་བརྗོད་ན། ཅི་འདོད་པ་རྨི་ལམ་དུ་མཐོང་བར་འགྱུར་རོ། །དེ་བཞིན་གཤེགས་པའི་སྐུ་གསེར་གྱི་
མདོག་ཅན་ཡང་མཐོང་བར་འགྱུར་རོ། །སངས་རྒྱས་དང་བྱང་ཆུབ་སེམས་དཔའི་ཡུལ་རྣམས་ལ་ཡང་མི་ཕྱེད་པའི་སེམས་དད་པ་ཅན་དུ་འགྱུར་ཏེ། དེ་ལ་སོགས་པ་ཕན་ཡོན་
ཚད་མེད་པ་དགའ་བྱུང་ངོ༌། །སྟོང་འགྱུར་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨ་མྲྀ་ཏ་བྷ་བ་ནཱ་མ་དྷཱ་ར་ཎཱི། བོད་སྐད་དུ། བདུད་
རྩི་འབྱུང་བ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་
འདས་རྒྱལ་པོའི་ཁབ་བྱང་ཆུབ་ཀྱི་ཤིང་དྲུང་ན། འཁོར་རྣམ་བཞི་དང༌། ལྷ་དང༌། མི་རྣམས་ཀྱིས་བསྐོར་ནས་བཞུགས་སོ། །དེ་ནས་འཁོར་རྣམས་ཀྱི་ནང་ནས་ཁྱིམ་བདག་བཟང་

90-1-290b


སྐྱོང་གིས། བཅོམ་ལྡན་འདས་ཀྱི་འཁོར་རྣམ་པ་བཞི་དང༌། རིགས་དྲུག་གི་སེམས་ཅན་ཐམས་ཅད་ལ། སྤོས་དང༌། སྨན་དང༌། ཞལ་ཟས་ཀྱི་མཆོད་པ་ཆེན་པོ་བཤམས་ནས། བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས་བཟའ་བ་དང༌། བཅའ་བ་དང༌། བཏུང་བ་འདི་རྣམས་སེམས་ཅན་རྣམས་ཀྱི་དོན་དུ་བྱིན་གྱིས་བརླབ་ཏུ་གསོལ། དེ་ནས་བཅོམ་ལྡན་འདས་ཀྱིས་བདུད་
རྩི་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། ཞལ་ཟས་ཀྱི་སྟེང་དུ་ཟླ་བའི་དཀྱིལ་འཁོར་གྱི་སྟེང་དུ་རཾ་དཀར་པོ་ལ་ཆོས་ཐམས་ཅད་རྡུལ་དང་བྲལ་བའོ་ཞེས་བྱ་བའི་སྒྲ་བྱུང་བས་
ཞལ་ཟས་ཀྱི་དྲི་མ་དག་པར་གྱུར་ཏོ། །ཡང་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོ་བསམས་ཏེ། ཞལ་ཟས་ལྷའི་བདུད་རྩི་དང༌། ཡོ་བྱད་དུ་གྱུར་ཏོ། ཡང་ཟླ་བའི་དཀྱིལ་འཁོར་གྱི་སྟེང་དུ།
ཨོཾ་ཞེས་པས་འཕགས་པ་དང་སེམས་ཅན་ཐམས་ཅད་མཉེས་ཤིང་ཚིམ་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཕྱག་རྡོ་རྗེ་ལྟར་བྱས་ཏེ་གཟུངས་འདི་གཟུངས་སོ། །ཨོཾ་སརྦ་དྷརྨ་ཏཱ་བཛྲ་སིདྡྷི་ཧཱུཾ། ཨོཾ་
ཨ་མྲྀ་ཏ་ཧཱུཾ། ན་མཿསརྦ་ཏ་ཐཱ་ག་ཏཱེ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱཧཱ། ཨོཾ་ནེ་མཿསརྦ་ཏ་ཐཱ་ག་ཏ་ཨ་བ་ལོ་ཀི་ཏེ་སཾ་བྷ་ར་སཾ་བྷ་ར་ཧཱུཾ། ཨོཾ་རུ་རུ་སྥུ་རུ་ཛྭཱ་ལ་ཏིཥྛ་སིདྡྷ་ལོ་ཙ་
ནི་སརྦ་ཨརྠ་ས་དྷ་ནི་སྭཱཧཱ། ཞེས་གཟུངས་འདི་བརྗོད་མ་ཐག་ཏུ་མཆོད་པའི་ཞལ་ཟས་ཀྱིས་མཆོད་ནས། འཕགས་བ་ཐམས་ཅད་མཉེས་པ་དང༌། སེམས་ཅན་ཐམས་ཅད་བདེ་བར་གྱུར་ཏོ། །དེ་ནས་ཁྱིམ་

90-1-291a


བདག་བཟང་སྐྱོང་གིས་བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ནས་འདི་སྐད་ཅེས་གསོལ་ཏོ། །སངས་རྒྱས་དང་བྱང་ཆུབ་སེམས་དཔའ་ཐམས་ཀྱི་མཐུ་དང༌།
ཆོས་ཀྱི་དབྱིངས་རྣམ་པར་དག་པའི་བྱིན་གྱིས་བརླབས་ཀྱི་མཐུ་དང༌། བདག་གི་བསམ་པ་རྣམ་པར་དག་པའི་སྟོབས་ཀྱིས། འཕགས་པ་ཐམས་ཅད་ཀྱི་ཕོ་བྲང་དང༌། སེམས་ཅན་ཐམས་ཅད་ཀྱི་
གནས་དང༌། སེམས་ཅན་ཐམས་ཅད་ཀྱི་རྒྱུད་ལ་ཆོས་དང་ཟང་ཟིང་གི་ལོངས་སྤྱོད་དཔག་ཏུ་མེད་ཅིང་བརྗོད་ཀྱིས་མི་ཁྱབ་པ། བརྗོད་ཀྱིས་མི་རྫོགས་པ་འབྱུང་ཞིང་རྒྱས་པར་གྱུར་ཅིག །སངས་
རྒྱས་ཀྱི་བདེན་པ་དང༌། ཆོས་ཀྱི་བདེན་པ་དང༌། དགེ་འདུན་གྱི་བདེན་པ་དང༌། གསང་སྔགས་དང༌། རིག་སྔགས་དང༌། ཕྱག་རྒྱ་དང༌། ཏིང་ངེ་འཛིན་གྱི་བདེན་པའི་བྱིན་གྱིས་བརླབས་ཀྱིས་
ཕ་རོལ་ཏུ་ཕྱིན་པ་ལ་སོགས་ཏེ་ཆོས་ཀྱི་སྦྱིན་པ་དང༌། བདག་གི་ཟང་ཟིང་གི་སྦྱིན་པ་འདིས་བདེ་བ་དང༌། དགའ་བར་གྱུར་ཅིག །བཅོམ་ལྡན་འདས་ཀྱིས་ལེགས་སོ་ཞེས་བྱ་བ་བྱིན་ཏེ། ཁྱིམ་བདག་
བཟང་སྐྱོང་ལེགས་སོ། །དཀའ་བའི་སྤྱོད་པ་འདི་ལྟ་བུ་བྱེད་པ་ལེགས་སོ། །ངའི་འཁོར་ལྷ་དང་མི་རྣམས་ཀྱིས་ཀྱང་འདི་ལྟར་མཆོད་པར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས། ཐམས་ཅད་དང་ལྡན་པའི་འཁོར་དང༌། ཁྱིམ་བདག་བཟང་སྐྱོང་རྗེས་སུ་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དེ་དགའ་བར་གྱུར་ཏོ། །བདུད་རྩི་འབྱུང་

90-1-291b


བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐར་དུ། ཀྲོ་དྷ་བྷུར་ཀུཾ་ཀཱུ་ཊ་རཱ་ཛ་སྟོ་ཏྲ་མནྟྲ། བོད་སྐད་དུ། ཁྲོ་བོའི་རྒྱལ་པོ་སྨེ་བརྩེགས་ལ་བསྟོད་པའི་སྔགས། དཀོན་མཆོག་
གསུམ་ལ་ཕྱག་འཚལ་ལོ། །ཨོཾ་བྷུར་ཀུཾ་མ་ཧཱ་པྲཱ་ཎཱ་ཡ། བྷུར་ཙི་བྷུར་ཀི་མ་ནཱ་སེ། ཨུ་ཙུ་སྨ་ཀྲོ་དྷ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། ཕྱག་འཚལ་ཕྱག་འཚལ་ཕྱག་འཚལ་བསྟོད། །ཁྲོ་ལ་ཁྲོས་པས་ཁྲོ་བོ་ཆེ། །
སངས་རྒྱས་སངས་རྒྱས་སྔར་སངས་རྒྱས། །ཆོས་སྐུ་ལོངས་སྐུ་སྤྲུལ་པའི་སྐུ། །སྨེ་བརྩེགས་ཞེས་བྱ་བདག་ཕྱག་འཚལ། །བསྐལ་པའི་མེ་ལྟར་འབར་དབུས་ན། །པད་མ་ཉི་ཟླའི་གདན་ལ་བཞུགས།།
ལྗང་ནག་ཆེན་པོ་སྨེ་བ་ཅན། །ཞལ་གསུམ་པ་ལ་ཕྱག་དྲུག་སྟེ། །གཡས་དཀར་གཡོན་དམར་དབུས་ལྗང་བ། །སྤྱན་གསུམ་འཇིགས་པའི་མཆེ་བ་འབྱིན། །མི་གཙང་བདུད་རྩི་སྨན་བཞིན་
གསོལ། །གཡས་པ་རྡོ་རྗེ་རལ་གྲི་བསྣམས། །གཡོན་པ་ཞགས་པ་ལྕགས་ཀྱུའོ། །ཐ་མ་སྡིགས་མཛུབ་ཐུགས་ཀར་བསྣོལ། །སྨེ་གཙང་མེད་པའི་ལས་དག་བརྩོན། །གདུག་པ་སྦྲུལ་གྱིས་
དབུ་ལུས་བརྒྱན། །འཇིགས་དངངས་མེད་པར་བརྟུལ་ཞུགས་སྤྱོད། །ཁྲོ་རྒྱལ་ཁྱེད་ལ་ཕྱག་འཚལ་ལོ། །མི་གཙང་བ་ནི་གཙང་བར་མཛད། །ཁྲོ་རྒྱལ་ཁྱོད་ལ་ཕྱག་འཚལ་བསྟོད། །འཇིགས་
པ་ཀུན་ལས་སྐྱོབ་པར་མཛད། །ཁྲོ་རྒྱལ་ཁྱོད་ལ་ཕྱག་འཚལ་བསྟོད། །ནད་དང་རིམས་ལས་བསྲུང་བར་མཛད། །ཁྲོ་རྒྱལ་ཁྱོད་ལ་ཕྱག་འཚལ་བསྟོད། །མི་གཙང་ཟས་དང་མི་གཙང་

90-1-292a


གོས༑ ༑ཐམས་ཅད་སེལ་བར་བྱེད་པའི་མཆོག །ལྷ་དང་ཀླུ་དང་གནོད་སྦྱིན་གདོན། །ཐམས་ཅད་མ་ལུས་དགའ་བར་མཛད། །ནད་དང་རིམས་དང་དལ་ཀ་ཡམས། །བསྲུང་
བའི་ལས་མཛད་ཕྱག་འཚལ་བསྟོད། །བདག་ལ་བསྲུང་བ་མཛད་དུ་གསོལ། །མི་གཙང་བ་རྣམས་གཙང་བར་མཛད། །སྨེ་བ་རྣམས་ནི་མི་སྨེར་མཛད། །ལྕི་བ་རྣམས་ནི་ཡང་བར་མཛད། །དོག་
པ་ཡངས་པར་མཛད་ལ་བསྟོད། །ཁྲོ་བོའི་རྒྱལ་པོ་སྨེ་བརྩེགས་ཁྱེད། །སངས་རྒྱས་ཀུན་གྱིས་བྱིན་གྱིས་བརླབས། །གང་དག་ཁྱེད་ལ་མོས་རྟེན་རྣམས། །ལུས་བདེ་སེམས་བདེ་དབང་པོ་བདེ། །བདེ་བའི་
ལྷ་ལ་ཕྱག་འཚལ་ལོ། །ལུས་དག་སེམས་དག་དབང་པོ་དག །དག་པའི་ལྷ་ལ་ཕྱག་འཚལ་ལོ། །ལུས་གཙང་སེམས་གཙང་དབང་པོ་གཙང༌། །གཙང་བའི་ལྷ་ལ་ཕྱག་འཚལ་ལོ། །ལུས་དང་སེམས་དང་
དབང་པོ་དང༌། །དང་བའི་ལྷ་ལ་ཕྱག་འཚལ་ལོ། །ལུས་གསལ་སེམས་གསལ་དབང་པོ་གསལ། །གསལ་བའི་ལྷ་ལ་ཕྱག་འཚལ་ལོ། །ལྷ་ཀླུ་ཡི་དྭགས་འདྲེ་སྲིན་སོགས། །གནོད་སྦྱིན་འབྱུང་པོས་འདི་
ཐོས་ན། །སྡུག་བསྔལ་ཞི་ནས་བདེ་བར་འགྱུར། །གངས་རྒྱུད་བཞིན་དུ་དཀར་པར་འགྱུར། །ཤེལ་དཀར་བཞིན་དུ་གཙང་བར་འགྱུར། །མེ་ལོང་བཞིན་དུ་གསལ་བར་འགྱུར། །ནམ་མཁའ་བཞིན་དུ་དང་བར་
འགྱུར། །ས་དང་མཁའ་ལ་འཁོད་པ་ཡི། །ལྷ་ཀླུ་ལ་སོགས་སྡེ་བརྒྱད་ཀུན། །དགེ་བའི་བསམས་པས་འཁོད་འགྱུར་ཏེ། །གཞན་ལ་མ་གནོད་ཞི་བར་མཛོད། །ཁྲོ་བོའི་རྒྱལ་པོ་སྨེ་བརྩེགས་ལ་བསྟོད་

90-1-292b


པའི་སྔགས་དང་བཅས་པ་རྫོགས་སོ།།    །།རྒྱ་གར་སྐད་དུ། ཨཱཪྱ་རསྨི་བི་མ་ལེ་བི་ཤུདྡྷེ་པྲ་བྷ་ཎཱ་ནཱ་མ་དྷ་ར་ཎི། བོད་སྐད་དུ། འཕགས་པ་འོད་ཟེར་དྲི་མ་མེད་པ་རྣམ་པར་དག་པའི་འོད་
ཅེས་བྱ་བའི་གཟུངས། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གྲོང་ཁྱེར་ཆེན་
པོ་སེར་སྐྱའི་གནས་ཀྱི་ཕོ་བྲང་གི་འཁོར་གྱི་ཁྱམས་ཆེན་པོ་ན་དགེ་སློང་གི་དགེ་འདུན་ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་མང་པོ་དང་ཐབས་ཅིག་ཏུ་
བཞུགས་པ་ལ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་དང༌། ལག་ན་རྡོ་རྗེ་དང༌། འཕགས་པ་སྤྱན་རས་གཟིགས་དབང་
ཕྱུག་དང༌། འཇམ་དཔལ་དང༌། ཤེས་རབ་འོད་དང༌། བྱམས་པ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་གྲངས་མེད་པ་རྣམས་དང༌། ལྷ་དང༌། ཀླུ་དང༌།
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ན་མ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ལ་སོགས་པ་གྲངས་མེད་པས་བཅོམ་
ལྡན་འདས་ལ་ཞེ་སར་བྱས། རི་མོར་བྱས། བཀུར་སྟིར་བྱས་ཏེ་ཡོངས་སུ་བསྐོར་བ་ལ་ཆོས་སྟོན་ཅིང་བཞུགས་སོ། །དེའི་ཚེ་སེར་སྐྱའི་གྲོང་ཁྱེར་ན་གནས་པ་བྲམ་ཟེ་ཆེན་པོ་

90-1-293a


སེར་སྐྱའི་ཟླ་བ་ཞེས་བྱ་བ། བཅོམ་ལྡན་འདས་ཀྱིས་བསྟན་པ་ལ་ཡིད་མི་ཆེས་ཤིང་ལོག་པར་ལྟ་བ་ཞིག་གནས་པ་དེ་དུས་གཞན་ཞིག་གི་ཚེ། གཞན་
ཞིག་གི་རྨི་ལྟས་སུ་རྨིས་ཏེ་བསྟན་པ། བྲམ་ཟེ་ཆེན་པོ། ཁྱོད་ད་སྟེ་ཞག་བདུན་ན་འཆི་བའི་དུས་བྱེད་པར་འགྱུར་རོ། །ཞེས་ཟེར་བ་ཐོས་ནས་བྲམ་ཟེ་དེ་ཤིན་ཏུ་ཡང་མི་དགའ་སྟེ་
འཇིགས་སྐྲག་ནས་ཡིད་ལ་བསམ་པ། དེ་བདག་གི་སྲོག་གི་སྐྱབས་སུ་ལ་བཙལ་བར་བྱ། ཡང་དགེ་སྦྱོང་གཽ་ཏ་མ་ཐམས་ཅད་མཁྱེན་པ་རྫུ་འཕྲུལ་དང་ལྡན་པ་ཞིག་ཡིན་ནོ་
ཞེས་གྲགས་ན། བདག་དེའི་གནས་སུ་སོང་སྟེ། དེ་ཐམས་ཅད་མཁྱེན་པ་ཡིན་ཡང་དག་ན། དེ་འཇིགས་པས་ཉམ་ཐག་པར་འགྱུར་བའི་སྐྱབས་མཛད་པའི་ཆོས་ཕྱིར་སྟོན་
གོར་མ་ཆག་གོ་སྙམ་བསམ་ནས་བཅོམ་ལྡན་འདས་ཀྱི་གན་དུ་སོང་བ་དང༌། རྒྱང་རིང་པོ་ནས་བཅོམ་ལྡན་འདས་འཁོར་མང་པོ་དང་ཐབས་ཅིག་ཏུ་བཞུགས་པ་མཐོང་ནས་
བཅོམ་ལྡན་འདས་ལ་ཞུ་བར་མ་སྤོབས་ཏེ་སེམས་ཤིང་འདུག་ལ། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་དུས་གསུམ་མཁྱེན་པ། ཐམས་ཅད་གཟིགས་
པ༑ སྒྲིབ་པ་མི་མངའ་བས་བྲམ་ཟེའི་བསམ་པ་མཁྱེན་ནས་བྱམས་པའི་ཐུགས་ཀྱིས་བརྩེ་བར་དགོངས་ཏེ་བཀའ་སྩལ་པ། བྲམ་ཟེ་ཆེན་པོ། ཁྱོད་ད་སྟེ་ཞག་བདུན་ན་འཆི་

90-1-293b


བའི་དུས་བྱས་ནས་ངན་སོང་ངན་འགྲོ་མནར་མེད་པའི་སེམས་ཅན་དམྱལ་བར་སྐྱེ་བར་འགྱུར་རོ། །དེ་ནས་ཡང་རིམ་གྱིས་སེམས་ཅན་དམྱལ་བ་ཆེན་པོ་བཅུ་དྲུག་ཏུ་ཁ་བརྒྱུད་དེ་སྐྱེ་བར་
འགྱུར་རོ། །དེ་ལས་ཐར་ནས་ཀྱང་རིགས་ངན་ཤན་པའི་རིགས་སུ་སྐྱེ་བར་འགྱུར་རོ། །དེ་ནས་ཤི་འཕོས་ནས་ཡང་ཕག་གི་ལུས་སུ་སྐྱེ་བར་འགྱུར་ཏེ། རྟག་ཏུ་ངན་སྐྱུག་མི་
གཙང་བ་ཟ་ཞིང་འདབ་རྫབ་ཀྱི་ནང་དུ་ཡང་ཡུན་རིང་དུ་གནས་ཏེ་རྒྱུན་དུ་སྡུག་བསྔལ་མྱོང་བར་འགྱུར་རོ། །དེ་ནས་གལ་ཏེ་མིའི་ལུས་ཐོབ་ན་ཡང་ཤིན་ཏུ་དབུལ་བ་དང༌། མི་
གཙང་བ་དང༌། དྲི་ང་བ་དང༌། མདོག་མི་སྡུག་ཅིང་ནག་པ་དང༌། ལུས་རིང་ཅིང་ཉམ་ཆུང་བ་དང༌། མཛེ་ནད་ཅན་དུ་འགྱུར་ཏེ། སྐྱེ་བོ་ཡོངས་ལ་མི་སྡུག་ཅིང་རྟག་ཏུ་བཀྲེས་པས་ཉམ་
ཐག་པ༑ སྐྱེ་བོ་ཡོངས་ཀྱི་སྨད་པ། རྟག་པར་བརྡེག་བཙོག་བྱ་ཞིང་ཤིན་ཏུ་སྡུག་བསྔལ་བར་འགྱུར་རོ། །ཞེས་བཀའ་སྩལ་པ་དེ་ཐོས་ནས་བྲམ་ཟ་དེ་ཤིན་ཏུ་འཇིགས་སྐྲག་སྟེ་
ཡིད་གདུངས་པས་དུས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་གསོལ་བ། བཅོམ་ལྡན་འདས། ཡང་དག་པར་རྫོགས་པའི་སངས་རྒྱས་རྣམས་ནི། སེམས་
ཅན་ཐམས་ཅད་ཀྱི་མགོན་དང་སྐྱབས་མཛད་པ་ལགས་ན། བདག་ནི། སྡིག་པའི་ལས་ཐམས་ཅད་འཆགས་ཏེ། དེང་སླན་ཆད་བཅོམ་ལྡན་འདས་ཀྱི་བཀའ་བཞིན་དུ་བགྱིད་ན།

90-1-294a


བདག་ངན་སོང་ངན་འགྲོ་སེམས་ཅན་དམྱལ་བར་སྐྱེ་བའི་སྡུག་བསྔལ་ལས་སྐྱབས་མཛད་པར་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་
ཀྱིས་བཀའ་སྩལ་པ། བྲམ་ཟེ་ཆེན་པོ། ཁྱོད་སོང་ལ་གྲོང་ཁྱེར་སེར་སྐྱའི་ལམ་གྱི་སུམ་མདོ་ན་མཆོད་རྟེན་རིང་བསྲེལ་ཅན་རྙིང་པ་རལ་པ་ཞིག་ཡོད་པ་དེ་སླར་བརྩིགས་ཏེ་མཆོད་རྟེན་
གྱི་རྩེ་མོར་སྲོག་ཤིང་བཙུགས་ལ་གསང་སྔགས་ཡི་གེར་བྲིས་པ་དེའི་ནང་དུ་བཅུག་སྟེ་མཆོད་པ་བྱས་ནས་གསང་སྔགས་ལན་བདུན་བཏོན་ན། ཁྱོད་ཀྱི་ཚེ་ཡང་ཕྱིར་ནུར་ཏེ་འཕེལ་
བར་འགྱུར་ལ། འཆི་བའི་དུས་བྱས་ནས་ཀྱང་བདེ་འགྲོ་མཐོ་རིས་ཀྱི་གནས་ལོངས་སྤྱོད་ཆེ་བ་རྣམས་སུ་སྐྱེ་སྟེ། བསྐལ་པ་སྟོང་ཕྲག་བརྒྱའི་བར་དུ་བདེ་བའི་ལོངས་སྤྱོད་ཀྱང་
ཕྱིར་འཕེལ་ཞིང་རྒྱས་པར་འགྱུར། དེ་ནས་ཀྱང་དེ་བཞིན་གཤེགས་པ་མི་འཁྲུགས་པའི་སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་འགྱུར་ཏེ། བསྐལ་པ་བརྒྱ་སྟོང་དུ་མར་
བདེ་བ་ཆེན་པོ་མྱོང་བར་འགྱུར་རོ། །དེ་ནས་ཡང་ཤི་འཕོས་ནས་རྒྱལ་ཆེན་རིས་བཞིའི་ལྷ་རྣམས་ཀྱི་གནས་སུ་སྐྱེ་བར་འགྱུར་ཏེ། དེར་ཡང་བསྐལ་པ་ཆེན་པོ་སྟོང་ཕྲག་བརྒྱའི་བར་དུ་
བདེ་བའི་ལོངས་སྤྱོད་མི་ཟད་པ་མྱོང་བར་འགྱུར་རོ། །ཚེ་རབས་གང་དུ་སྐྱེས་པའི་གནས་ཀུན་ཏུ་ཡང་ཡིད་གཞུངས་ཤིང་ཚེའི་བར་ཆད་མེད་པ་དང༌། ལས་ཀྱི་སྒྲིབ་པ་ཐམས་ཅད་ཟད་


90-1-294b


ནས་ནམ་དུ་ཡང་སེམས་ཅན་དམྱལ་བར་ལྟུང་བར་མི་འགྱུར་རོ། །རྟག་ཏུ་ཡང་དག་པར་རྫོགས་པའི་སངས་རྒྱས་འབྱུང་བ་རྣམས་དང་ཕྲད་ཅིང་རྗེས་སུ་དགོངས་པར་མཛད་དོ། །བྲམ་ཟེ་ཆེན་པོ།
གཞན་ཡང་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། རིགས་ཀྱི་བུ་མོ་གང་ལ་ལ་ཚེ་ཐུང་བའམ། ནད་མང་པ་ཞིག་ཡོད་ན། དེས་མཆོད་རྟེན་རྙིང་པ་
བཅོས་སམ། གསར་དུ་བརྩིགས་ཀྱང་རུང་སྟེ། གསང་སྔགས་འདི་བྲིས་ལ་ནང་དུ་གཞུག་ནས་དཀྱིལ་འཁོར་བྱི་དོན་བྱས་ཏེ་མཆོད་ན། དེ་དག་གི་ཡོན་ཏན་ནི། ཚེ་ཟད་པ་ཡང་ཚེ་སླར་ནུར་ཞིང་
རིང་བ་དང༌། ནད་ཀྱིས་བཏབ་ཅིང་སྡུག་བསྔལ་བ་ཡང་ནད་དོ་ཅོག་ལས་ཐར་པ་དང༌། ནམ་དུ་ཡང་ངན་སོང་ངན་འགྲོས་སེམས་ཅན་དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་
འཇིག་རྟེན་དུ་སྐྱེ་བར་མི་འགྱུར་ཏེ། དེ་དག་གི་སྒྲ་རྣ་ལམ་དུ་ཡང་གྲག་པར་མི་འགྱུར་ན། དེ་དག་ཏུ་སྐྱེ་བ་ལྟ་ཅི་སྨོས། དེ་ནས་བྲམ་ཟེ་དེས་དེ་སྐད་ཐོས་ནས་ཤིན་ཏུ་ཡིད་རངས་ཏེ་མཆོད་རྟེན་
ཞིག་པ་བཅོས་པར་བསམ་ནས་དེ་འཁོར་དེ་ནས་ལངས་ཏེ་སོང་ངོ༌། །དེའི་ཚེ་འཁོར་དེ་ཉིད་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་ཞེས་བྱ་
བ་ཞིག་སྟན་ལས་ལངས་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱི་གསང་སྔགས་ཀྱི་ཆོ་ག་འདི་ཇི་ལྟ་བུར་བགྱིས་ན། ཡོན་ཏན་དང༌།

90-1-295a


ལེགས་པ་དང༌། དགེ་བའི་རྩ་བ་བསྐྱེད་པར་འགྱུར། ད་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་བཀའ་སྩལ་པ། གསང་སྔགས་ཆེན་པོ་རྣམས་ཀྱི་
མཆོག །བདག་ཉིད་ཆེ་བ། དྲི་མ་མེད་ཅིང་རྣམ་པར་དག་པའི་འོད་ཅེས་བྱ་བ་འདི་དཀྱིལ་འཁོར་ཆེན་པོའི་ཆོ་ག་བཞིན་བྱས་ན། དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་
སེམས་ཅན་ཐམས་ཅད་ཀྱི་ཕན་པ་དང་བདེ་བར་འགྱུར་རོ། །ལ་ལ་ཞིག་གིས་གསང་སྔགས་འདི་ཐོས་ན། མཚམས་མེད་པ་ལྔ་བྱས་པའི་སྡིག་པ་ཡང་མ་ལུས་པར་འབྱང་བར་འགྱུར་རོ། །
སེར་སྣ་དང༌། བརྣབ་སེམས་དང༌། ཕྲག་དོག་ལ་སོགས་པ་མི་དགེ་བའི་རྩ་བ་ཐམས་ཅད་ཀྱང་འབྱང་བར་འགྱུར་ཏེ། ཚེ་ཟད་པ་ལས་ཀྱང་ཚེ་རིང་དུ་ནུར་པ་དང༌། བཀྲ་ཤིས་དང༌།
ལེགས་པ་ཕུན་སུམ་ཚོགས་པ་ཐམས་ཅད་འགྲུབ་པར་འགྱུར་རོ། །དེ་སྐད་ཅེས་བཀའ་སྩལ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་
པར་སེལ་བས་བཅོམ་ལྡན་འདས་ལ་གསོལ་པ། བཅོམ་ལྡན་འདས། བཅོམ་ལྡན་འདས་ཀྱིས་སེམས་ཅན་ཐམས་ཅད་ཀྱི་སྲོག་གི་སྐྱབས་མཛད་པ་དང༌། ལས་ཀྱི་སྒྲིབ་པ་ཐམས་
ཅད་བསལ་བའི་སླད་དུ་བཅོམ་ལྡན་འདས་ཀྱིས་གསང་སྔགས་ཀྱི་ཆོ་ག་འདི་ཐམས་ཅད་དང་ལྡན་པའི་འཁོར་ལ་བཀའ་སྩལ་དུ་གསོལ། དེ་སྐད་ཅེས་གསོལ་བ་དང༌། བཅོམ་ལྡན་

90-1-295b


འདས་ཀྱིས་གནང་སྟེ་བཅོམ་ལྡན་འདས་ཀྱི་དབུའི་གཙུག་ཏོར་གྱི་སྟེང་ནས་འོད་ཟེར་གྱི་སྣང་བ་ཆེན་པོ་བྱུང་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་འོད་
ཀྱིས་ཁྱབ་པར་མཛད་དེ། དེ་བཞིན་གཤེགས་པ་ཐམས་ཅད་ལ་ཡང་མཁྱེན་པར་མཛད་ནས་འོད་ཟེར་དེ་དག་སླར་འདུས་ཏེ་བཅོམ་ལྡན་འདས་ཀྱི་དབུའི་གཙུག་ཏོར་ཏུ་ནུབ་བོ། །
དེ་ནས་བཅོམ་ལྡན་འདས་དགྱེས་ཤིང་བྱ་ཀ་ལ་བིངྐའི་གསུང་དབྱངས་ཀྱིས་གསང་སྔགས་བཀའ་སྩལ་པ། ན་མཿསཔྟཱ་ནཱན། སམྱཀྶཾ་བུདྡྷ་ཀོ་ཊཱི་ནཱན། པ་རི་ཤུདྡྷེ། མ་ན་སི།
ཨ་བྷྱ་རྩི་ཏ་དུཥྚི་ཏཱ་ནཱན། ན་མོ་བྷ་ག་བྷ་བ་ཏི། ཨ་མྲྀ་ཏ་ཨཱ་ཡུཿསྱ་ཏ་ཐཱ་ག་ཏ་སྱ། ཨོཾ་སརྦ་ཏ་ཐཱ་ག་ཏ་ཤུདྡྷི། ཨཱ་ཡུར་བི་ཤོ་དྷ་ནི། སཾ་ཧ་ར་སཾ་ཧ་ར་ཎེ། སཾ་ཧ་ར་སཾ་ཧ་ར། སརྦ་ཏ་ཐཱ་
ག་ཏ་བིཪྱ་བ་ལེ་ན་པྲ་ཏི་སཾ་ཧ་ར། ཨཱ་ཡུཿསཱ་ར་སཱ་ར། སརྦ་ཏ་ཐཱ་ག་ཏ་ས་མ་ཡ། བོ་དྷི་བོ་དྷི། བུདྡྷྱ་བུདྡྷྱ། བོ་དྷ་ཡ་བོ་དྷ་ཡ། མ་མ་སརྦ་པཱ་པཾ་ཨཱ་བ་ར་ཎི་བི་ཤུདྡྷེ། བི་གཏ་མ་ལཾ།
ཚ་ར་སུ་བུདྡྷེ་བུདྡྷེ། ཧུ་རུ་ཧུ་རུ་སྭཱཧཱ། འདི་ནི། རྩ་བའི་སྔགས་ཏེ། གང་ལ་ལ་འདིའི་ཆོ་ག་བྱེད་པར་འདོད་ན། ཚེས་བརྒྱད་དང༌། བཅུ་གསུམ་དང༌། བཅུ་བཞི་དང༌། བཅོ་ལྔ་རྣམས་གང་
ཡང་རུང་བ་ལ་མཆོད་རྟེན་རིང་བསྲེལ་ཅན་ལ་ལན་བདུན་ཅུ་རྩ་བདུན་བསྐོར་ལ། གསང་སྔགས་འདི་ལན་བདུན་ཅུ་རྩ་བདུན་བཟླས་བརྗོད་བྱས་ཏེ་ཁྲུས་བྱས་ལ་དཀྱིལ་འཁོར་བྱས་

90-1-296a


གསང་སྔགས་ཀྱི་ཡི་གེ་བདུན་ཅུ་རྩ་བདུན་བྲིས་ཏེ། དེའི་ཚེ་གསང་སྔགས་འདོན་པ་དང༌། ཡི་གེར་འབྲི་བ་ཡང་ཁྲུས་བྱས་ལ་གོས་གཙང་མ་གྱོན་ཏེ་ལུས་
སྤོས་ཀྱིས་བྱུགས་ནས་ཁ་ཟས་གཙང་མ་ཟོས་ལ་མེ་ཏོག་དང་བདུག་པས་མཆོད་དེ། དེ་ལ་རིན་པོ་ཆེ་སྣ་བདུན་ཡང་ཡོན་དུ་ཕུལ་ལམ། ཡང་ན་བདག་གི་ཉམས་ཀྱིས་ཅི་འབྱོར་
པར་ཕུལ་ཡང་རུང་སྟེ། སེམས་མགུ་བར་བྱའོ། །ཆོས་བཙུན་པར་བྱ་བའི་ཕྱིར་བ་སྟི་སྟང་དང༌། རི་མོ་ཆེར་བྱའོ། །གསང་སྔགས་ཀྱི་ཡི་གེ་ལ་ཡང་དཀོན་ཞིང་རིན་པོ་ཆེར་འདུ་
ཤེས་བཞག་སྟེ་མཆོད་རྟེན་ཆེ་ཆུང་ཇི་ཙམ་ནུས་པ་བདུན་ཅུ་རྩ་བདུན་གདབ་པར་བྱ་ཞིང༌། དེ་རེ་རེའི་ནང་དུ་གསང་སྔགས་བཅུག་སྟེ་སེམས་རྩེ་གཅིག་ཏུ་མཆོད་པ་ཆེན་པོ་བྱས་
ན༑ ཚེ་ཟད་པ་ལས་ཚེ་སླར་ནུར་ཏེ་ཚེ་རིང་བར་འགྱུར་རོ། །སྔོན་གྱི་ལས་ཀྱི་སྒྲིབ་པ་ཚེ་རབས་གྲངས་མེད་པའི་སྡིག་པ་ཐམས་ཅད་བྱང་ནས་ནམ་དུ་ཡང་སེམས་ཅན་དམྱལ་
བ་དང༌། དུད་འགྲོ་དང༌། ཡི་དྭགས་ཀྱི་སྐྱེ་གནས་ཐམས་ཅད་དུ་སྐྱེ་བར་མི་འགྱུར་རོ། །གང་དུ་སྐྱེས་པའི་གནས་ཐམས་ཅད་དུ་ཡང་སྔོན་གྱི་ཚེ་རབས་རྗེས་སུ་དྲན་པར་འགྱུར།
ཡིད་ལ་བསམ་པ་ཐམས་ཅད་ཀྱང་དེ་བཞིན་དུ་འགྲུབ་པར་འགྱུར། དེ་བཞིན་གཤེགས་པ་འབུམ་ཕྲག་བདུན་ཅུ་རྩ་བདུན་སྙེད་ལ་དགེ་བའི་རྩ་བ་བསྐྱེད་པར་འགྱུར། ནད་

90-1-296b


དང་སྡུག་བསྔལ་ཐམས་ཅད་ལས་ཐར་པར་འགྱུར་རོ། །གང་ལ་ལ་ཞིག་ནད་ཚ་བས་པོ་ཆེས་བཏབ་སྟེ་འཆི་བའི་དུས་བྱེད་པ་ལ་ཐུག་ན། དཀྱིལ་འཁོར་གྲུ་བཞི་པར་བྱས་ལ་
དེའི་སྟེང་དུ་ཚོན་སྣ་ལྔས་རི་མོར་བྲིས་ཏེ་དབུས་ཀྱི་ཆར་ནི། འཁོར་ལོ་དང༌། རྡོ་རྗེ་དང༌། དུང་དང༌། མདུང་རྩེ་གསུམ་པ་དང༌། གཡུང་དྲུང་རིས་དང༌། པདྨོ་རྣམས་བྲིའོ། །གྲ་བཞིར་
ཡང་པདྨོ་རེ་རེ་བྲིས་ཏེ། དེའི་སྟེང་དུ་སྤོས་ཆུས་བཀང་བའི་བུམ་པ་རེ་རེ་གྲ་བཞིར་གཞག་གོ །བདུག་སྤོས་ཀྱི་སྣོད་བཀང་བ་སྤོས་སྣ་ཚོགས་འཐུལ་བ་ཡང་གཞག་གོ། ཁ་
དོག་སྣ་ལྔའི་སྣོད་དུ་ཁ་ཟས་སྣ་ཚོགས་དང༌། ཟས་དཀར་གསུམ་དང་འབྲས་ཆན་དུ་སྦྱར་བ་གཞག །ཡང་དྲིའི་ཆུ་དང༌། མེ་ཏོག་དང༌། འབྲས་སམ་འབྲུའི་སྣོད་བཀང་བ་ཕོར་བུ་
རེ་རེ་བླགས་པ་དང༌། ཡང་ཁ་ཟས་སྣ་ཚོགས་སྦྱར་བའི་གཏོར་མ་སྤོས་ཆུ་བུམ་པ་གང་དང་སྦྱར་ཏེ་དཀྱིལ་འཁོར་གྱི་སྟེང་དུ་གཞག་གོ །གཏོར་མ་དེ་དང༌། འབྲས་ཀྱི་དྲུང་དུ་ཉེ་བར་
ཚོགས་ཀྱི་བདག་པོའི་གཟུགས་བྲིས་ལ་དེའི་སྤྱི་བོའི་སྟེང་དུ་མར་མེ་གཞག་གོ །དེ་ནས་དཀྱིལ་འཁོར་གྱི་ནུབ་ཕྱོགས་སུ་ནད་པ་བཞག་ལ་དཀྱིལ་འཁོར་གྱི་ནང་དུ་ཁ་བསྟན་པའི་
ནད་པའི་མདུན་དུ་ཡང་མཆོད་པའི་བཤོས་བཞག་སྟེ་འབུལ་དུ་གཞུག་གོ །དེ་ནས་སྔགས་མཁན་གཙང་སྦྲ་ཆེར་བྱས་ཏེ་ནད་པ་དེ་ལ་གསང་སྔགས་བདུན་ཅུ་རྩ་བདུན་གྱིས་བཏབ་

90-1-297a


སྟེ་ཆོ་ག་འདི་ལྟར་བྱས་ན། ནད་པ་ཚེ་ཟད་དེ་འཆི་བའི་དུས་བྱེད་དུ་ཉེ་བ་ཞག་བདུན་ནས་དྲན་པ་ཉམས་ཤིང་འཁྲུལ་བར་འགྱུར་བ་ཡང་ཚེ་སླར་ནུར་ཞིང་རིང་
པོར་འགྱུར་རོ། །རྨི་ལམ་གྱི་སྡུག་བསྔལ་ཡང་མྱོང་བར་མི་འགྱུར་རོ། །གང་ལ་ལ་ཞིག་གིས་གཙང་སྦྲ་ཆེར་བྱས་ཏེ་ཉིན་གཅིག་བཞིན་རྟག་པར་གསང་སྔགས་ལན་རེ་རེ་ཇི་སྲིད་
འཚོའི་བར་དུ་བཏོན་ན། དེ་འཆི་བའི་དུས་བྱས་ནས་ལོངས་སྤྱོད་དང༌། བདེ་བ་མི་ཟད་པའི་གནས་སུ་སྐྱེ་བར་འགྱུར་རོ། །རྟག་པར་དུས་ཐམས་ཅད་དུ་བཟླས་བརྗོད་བྱས་ན། སངས་རྒྱས་
བཞུགས་པའི་ཞིང་དུ་སྐྱེ་བར་འགྱུར་ཞིང༌། ཚེ་རབས་རྗེས་སུ་དྲན་པར་འགྱུར་རོ། །དུས་མ་ཡིན་པའི་འཆི་བ་དང༌། སྒྲིབ་པ་ཐམས་ཅད་བྱང་བར་འགྱུར་རོ། །ཡང་གང་ལ་ལ་ཞིག་གིས་
མི་ཤི་བའི་ཆེད་དུ་ཕན་པར་འདོད་པས་སེམས་ཐག་པ་ནས་གསང་སྔགས་ལན་བདུན་ཅུ་རྩ་བདུན་བཟླས་བརྗོད་བྱས་ན། ཤི་བ་དེ་ངན་སོང་གི་གནས་སུ་ལྷུང་ན་ཡང་དེའི་མོད་ལ་
ལས་ཀྱི་སྒྲིབ་པ་རྣམས་ཟད་ནས་མཐོ་རིས་ཀྱི་ལྷའི་གནས་སུ་སྐྱེ་ཞིང་བདེ་བ་མྱོང་བར་འགྱུར་རོ། །ཡང་གང་ལ་ལ་ཞིག་གིས་གསང་སྔགས་ཡི་གེར་བྲིས་པ་གཞན་གྱི་མིང་ནས་སྨོས་
ཏེ་མཆོད་རྟེན་གྱི་ནང་དུ་བཅུག་ལ་ནན་ཏན་དུ་མཆོད་པ་བྱས་ན། ཤི་བ་གང་ཡིན་པ་དེ་ངན་སོང་གི་གནས་ནས་ཐར་ཏེ་མཐོ་རིས་སུ་སྐྱེ་བར་འགྱུར་རོ། །ཡང་དགའ་ལྡན་གྱི་ལྷའི་རིས་སུ་

90-1-297b


སྐྱེ་བར་འགྱུར་ཏེ། སངས་རྒྱས་ཀྱི་བྱིན་གྱི་རླབས་ཀྱིས་ངན་སོང་དུ་ལྷུང་བར་མི་འགྱུར་རོ། །རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་མཆོད་རྟེན་ད་ལ་བསྐོར་བ་བྱས་སམ། ཕྱག་
བྱས་སམ། མཆོད་པ་ཕུལ་ཡང་རུང་སྟེ། དེ་བཞིན་གཤེགས་པའི་བྱིན་གྱིས་རླབས་ཀྱིས་བླ་ན་མེད་པའི་བྱང་ཆུབ་ཀྱི་ལམ་ལས་ཕྱིར་མི་ལྡོག་པར་ཡང་འགྱུར་རོ། །སྔོན་གྱི་ལས་ཀྱི་སྒྲིབ་
པ་རྣམས་ཀྱང་མ་ལུས་པར་བྱང་བར་འགྱུར་རོ། །ཐ་ན་བྱ་དང་རི་དྭགས་ལ་སོགས་ཏེ་གང་དག་ལ་མཆོད་རྟེན་དེའི་གྲིབ་མ་ཕོག་པ་དེ་དག་ཀྱང་ནམ་ཡང་དུད་འགྲོ་ལ་སོགས་པ་ངན་སོང་གི་
གནས་སུ་སྐྱེ་བར་མི་འགྱུར་རོ། །གང་ལ་ལ་མཚམས་མེད་པ་ལྔའི་སྡིག་པ་ཆེན་པོ་དང་ལྡན་པ་ཡང་མཆོད་རྟེན་དེ་ལ་རེག་གམ། དེའི་གྲིབ་མས་ཕོག་ཀྱང་རུང་སྟེ། དེའི་སྡིག་པ་ཐམས་
ཅད་བྱང་ཞིང་ཟད་པར་འགྱུར་རོ། །མཆོད་རྟེན་དེའི་གནས་ནས་འབྱུང་པོ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་ལ་སོགས་པ་ལུས་ལ་འཇུག་ཅིང་གནོད་པ་དང༌།
གཅན་གཟན་ཁྲོ་བོ་དང༌། ཐོག་འབབ་པ་ངང༌། སྡིག་སྦྲུལ་ཁ་གདུག་པ་དང༌། སྦྱར་དུག་ལ་སོགས་པ་ཐམས་ཅད་ཀྱིས་ཀྱང་མི་ཚུགས་ཤིང་མེད་པར་འགྱུར་རོ། །གཞན་ཡང་ཕ་
རོལ་གྱི་དམག་ཚོགས་དང༌། མཚོན་དང༌། མེ་དང༌། ཆུ་དང༌། སེར་བ་དང༌། མུ་གེ་དང༌། དུས་མ་ཡིན་པར་འཆི་བ་དང༌། རྨི་ལམ་ངན་པ་དང༌། བཀྲ་མི་ཤིས་པ་དང༌། སྡུག་བསྔལ་གྱི་

90-1-298a


གནོད་པ་ཐམས་ཅད་མེད་པར་འགྱུར་རོ། །ཡུལ་དེར་ལྟས་ངན་ཞིག་བྱུང་ན་ཡང་མཆོད་རྟེན་དང༌། སངས་རྒྱས་ཀྱི་བྱིན་གྱི་རླབས་ཀྱིས་འོད་ཟེར་ཆེན་པོ་
བྱུང་བས་ལྟས་ངན་དང༌། བཀྲ་མི་ཤིས་པ་ཐམས་ཅད་ཟློག་པར་འགྱུར་རོ། །གང་གཞན་ཞིག་བསམ་པ་ངན་པས་དམག་དང༌། ཆོམ་རྐུན་གྱིས་གནོད་པ་བྱ་བར་སེམས་སམ།
དགྲ་རྒོལ་བ་ཞིག་བྱུང་ན་ཡང་གནས་དེར་མཆོད་རྟེན་དེ་ལ་འོད་ཟེར་ཆེན་པོ་འབྱུང་སྟེ། དེ་བཞིན་གཤེགས་པའི་རྫུ་འཕྲུལ་གྱིས་མེ་ལྕེ་ཀུན་ཏུ་འབར་བས་བསྐོར་བའི་ནང་
ནས་དམག་གི་དཔུང་དང༌། མཚོན་ཆའི་ཆར་མངོན་པར་བསྟན་པས་ཕ་རོལ་གྱི་དམག་ཚོགས་ཐམས་ཅད་ཞི་ཞིང་ཕྱིར་ཟློག་པར་འགྱུར་རོ། །ལྷ་རྣམས་ཀྱིས་ཀྱང་སྲུང་བ་དང༌།
སྐྱོབ་པར་བྱེད་དེ། ཕྱོགས་བཞིར་དཔག་ཚང་བརྒྱ་ཚུན་ཆད་དུ་མཚམས་བཅད་དེ་བསྲུངས་པས་དེའི་ནང་དུ་འཁྲུག་པ་དང༌། ནད་འགོ་བ་དང༌། ཕྱུགས་ནད་ཐམས་ཅད་མི་འབྱུང་
ངོ༌། །འཐབ་ཅིང་རྩོད་པ་མི་འབྱུང༌། ཆོས་མ་ཡིན་པར་སྤྱོད་པ་མེད་པར་འགྱུར་རོ། །འདི་ལ་གསང་སྔགས་གཞན་གྱིས་གཅད་པ་དང༌། མནན་པར་མི་ནུས་ཏེ། གསང་སྔགས་
ཐམས་ཅད་ཀྱི་རྩ་བ་ཡིན་པའི་ཕྱིར་རོ། །ཡང་མཆོད་རྟེན་དེའི་སྲོག་ཤིང་གི་གསང་སྔགས་བཤད་པ། ཨོཾ་སརྦ་ཏ་ཐཱ་ག་ཏཱ་བི་པུ་ལ་ཡཥྚི། མ་ཎི་ཀ་ན་རཱ་ཛ་ཏ། བི་བུ་ཤི་

90-1-298b


ཏ་ཡཥྚི་དྷུ་རུ་དྷུ་རུ། ས་མནྟེ་བི་ལོ་ཏེ། ས་ར་ས་ར། མ་མ་སརྦ་པཱ་བཾ་བི་ཤོ་དྷ་ཎི། སཾ་བོ་དྷ་ཎི། པྲ་བ་ར་ཡཥྚི། པ་རི་མ་ཎི་དུཥྚ་ཧུ་རུ་ཙི་ར་མ་ལ་བི་ཤུདྡྷེ་ཧཱུཾ་ཧཱུཾ་སྭཱཧཱ། རིགས་ཀྱི་བུ། ཅི་ནས་
ཀྱང་གསང་སྔགས་འདི་ནན་ཏན་དུ་དགུ་བཅུ་རྩ་དགུར་ཡི་གེར་བྲིས་ཏེ་མཆོད་རྟེན་གྱི་སྲོག་ཤིང་གི་ངོས་བཞིར་གཞུག་གོ །དེ་ཡང་ཆོ་གའི་གཞུང་འདི་ཉིད་ཀྱང་བྲིས་ཏེ་སྲོག་ཤིང་གི་
ནང་དུ་གཞུག་གོ །ཆོ་ག་དེ་ལྟར་བྱས་ན། མཆོད་རྟེན་དགུ་ཁྲི་དགུ་སྟོང་གི་སྲོག་ཤིང་བཙུགས་པ་དང་འདྲའོ། །དེའི་གོང་དུ་ཡང་མཆོད་རྟེན་རིང་བསྲེལ་ཅན་དགུ་ཁྲི་དགུ་སྟོང་བཞེངས་པ་
དང་འདྲའོ། །དེའི་ཡང་གོང་དུ་དེ་བཞིན་གཤེགས་པ་ལ་མཆོད་པའི་ལས་ཀྱི་ཕྱིར་ཆོས་བཟང་ལྷའི་མདུན་ས་དང་འདྲ་བའི་གཙུག་ལག་ཁང་གི་མཆོད་རྟེན་དགུ་ཁྲི་དགུ་སྟོང་བརྩིགས་
པ་དང་འདྲའོ། །ཡང་གང་ལ་ལ་ཞིག་གིས་འཇིམ་པ་ལས་མཆོད་རྟེན་ཆུང་ངུ་ཞིག་བྱས་ཏེ། དེའི་ནང་དུ་གསང་སྔགས་འདི་དག་བཅུག་ན་ཡང་རིན་པོ་ཆེ་སྣ་བདུན་གྱི་མཆོད་རྟེན་ལྷ་
དགུ་ཁྲི་དགུ་སྟོང་བརྩིགས་པ་དང་འདྲའོ། །ཡང་གང་ལ་ལ་ཞིག་གིས་མཆོད་རྟེན་འདི་ལ་བསྐོར་བ་བྱས་སམ། ཕྱག་བྱས་སམ། ཐལ་མོ་སྦྱར་རམ། མེ་ཏོག་ཕུལ་ལམ། བྱུག་པ་དང༌།
བདུག་སྤོས་ཕུལ་ལམ། དྲིལ་བུ་དང༌། བ་དན་དང༌། གདུགས་འགའ་ཞིག་ཕུལ་ན་ཡང་དེ་བཞིན་གཤེགས་པ་དགུ་ཁྲི་དགུ་སྟོང་གི་མཆོད་རྟེན་ལ་ཕུལ་བའི་བསོད་ནམས་དང་མཉམ་

90-1-299a


པ་ཡིན་ནོ། །དགེ་བའི་རྩ་བ་ཐམས་ཅད་ཡོངས་སུ་རྫོགས་པའི་དཔལ་དང༌། མཐུ་སྟོབས་རྒྱ་ཆེན་པོ་ཐོབ་པར་འགྱུར་ཏེ། ཐ་ན་བྱ་དང་སྦྲང་མ་ལ་སོགས་པ་
མཆོད་རྟེན་དེའི་གྲིབ་མས་ཕོག་ན་ཡང་དེ་བཞིན་གཤེགས་པས་མཁྱེན་ཅིད་རྗེས་སུ་དགོངས་པར་མཛད་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་ཅིང་ཕྱིར་མི་
ལྡོག་པའི་ས་ལ་གནས་པར་ཡང་འགྱུར་རོ། །ཡང་གང་ལ་ལ་ཞིག་གིས་མཆོད་རྟེན་འདི་ལྟ་བུའི་རྨི་ལམ་དུ་རྨིས་སམ། རྒྱང་ནས་མཐོང་ངམ། དྲིལ་བུའི་སྒྲ་ཐོས་སམ།
མཆོད་རྟེན་བཞེངས་པ་རྣ་བར་གཏམ་ཐོས་པ་དེ་དག་ཀྱང་མཚམས་མེད་པ་ལྔ་ལ་སོགས་ཏེ་སྡིག་པ་དང་སྒྲིབ་པ་ཐམས་ཅད་བྱང་སྟེ། རྟག་ཏུ་དེ་བཞིན་གཤེགས་པ་རྣམས་
ཀྱིས་སྲུང་བ་དང༌། རྗེས་སུ་དགོངས་པ་མཛད་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་ལམ་ཡོངས་སུ་དག་པ་འཐོབ་པར་འགྱུར་རོ། །གསང་སྔགས་འདི་ནི།
མཆོད་རྟེན་གྱི་སྲོག་ཤིང་གི་གསང་སྔགས་ཞེས་བྱའོ། །ཡང་རིགས་ཀྱི་བུ་དེ་བཞིན་གཤེགས་པའི་མཆོད་རྟེན་བྱ་བའི་གསང་སྔགས་དེ་དག་གི་སྙིང་པོ་ནི། འདི་ཡིན་ནོ། །ཨོཾ་
སརྦ་ཏ་ཐཱ་གཱ་ཏ་མ་ལ་བི་ཤོ་དྷ་ནི། རུད་དྷ་བ་ལེ་བྲ་ཏི་སཾ་སྐ་ར་ཏ་ཐཱ་ག་ཏ་དྷུ་ཏུ་དྷ་རེ། དྷ་ར་དྷ་ར། སནྡྷ་ར་སནྡྷ་ར་སརྦ་ཏ་ཐཱ་ག་ཏ་ཨ་དྷིཥྛ་ན་ཨ་དྷིཥྛི་ཏེ་སྭཱཧཱ། དགེ་སློང་ངམ། དགེ་

90-1-299b


སློང་མའམ། དགེ་བསྙེན་ནམ། དགེ་བསྙེན་མའམ། གང་ལ་ལ་ཞིག་གིས་མཆོད་རྟེན་བདག་ཉིད་ཀྱིས་བྱས་སམ། གཞན་བྱེད་དུ་བཅུག་གམ། མཆོད་རྟེན་རྙིང་པ་བཅོས་ལེགས་
བྱས་ཀྱང་རུང༌། ས་འཇིམ་ལས་མཆོད་རྟེན་ཆུང་དུ་བྱས་སམ། སོ་པག་གམ་རྡོ་བ་ལས་བྱས་ཀྱང་རུང་སྟེ། དང་པོར་གསང་སྔགས་ཀྱི་སྙིང་པོ་སྟོང་རྩ་བརྒྱད་དུ་བཟླས་བརྗོད་
བྱས་ཏེ། དེའི་འོག་ཏུ་མཆོད་རྟེན་སེན་མོ་གང་ཙམ་གྱི་ས་ལ་བྱས་སམ། ཁྲུ་གང་གི་ཚད་དུ་བྱས་སམ། དཔག་ཚད་གཅིག་ཙམ་གྱི་ཚད་དུ་བྱས་ན་ཡང་རུང་སྟེ། གསང་སྔགས་ཀྱི་
མཐུ་དང༌། སེམས་རྩེ་གཅིག་ཏུ་བྱས་པའི་སྟོབས་ཀྱིས་མཆོད་རྟེན་དེ་ལ་ཡང་སྤོས་ཀྱི་ངང་ལྡང་སྟེ། ཙནྡན་དང༌། ག་བུར་དང༌། གླ་རྩི་དང༌། གུར་གུམ་ལ་སོགས་པའི་དྲི་བྲོའམ། ལྷའི་
སྤོས་དྲི་ཞིམ་པའི་ངད་ལྡང་བར་འགྱུར་རོ། །བདག་དང་གཞན་མཆོད་རྟེན་གྱི་ལས་བྱེད་པ་དང༌། བཟླས་བརྗོད་བྱེད་པ་དེ་བསམ་པ་ཐམས་ཅད་ཀྱང་ཡིད་བཞིན་དུ་འགྲུབ་པར་
འགྱུར་རོ། །དགེ་བའི་རྩ་བ་རྒྱ་ཆེན་པོ་བསགས་པར་འགྱུར་ཏེ། ཡོན་ཏན་དང༌། ལེགས་པ་ཕུན་སུམ་ཚོགས་པ་ཡང་ཐོབ་པར་འགྱུར། ཚེ་ཐུང་བའི་ལས་ཤིག་ཡོད་ན་ཡང་
ཚེ་ནུར་ཞིང་རིང་བར་འགྱུར། ནམ་འཆི་བའི་དུས་བྱེད་ན་ཡང་སངས་རྒྱས་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུའི་ཞལ་མཐོང་ཞིང༌། དེ་བཞིན་གཤེགས་པ་དེ་དག་གིས་རྗེས་

90-1-300a


སུ་དགོངས་ཏེ། སྐྱེ་གནས་ཕྱི་མར་སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་འགྱུར་ཞིང་མངོན་སུམ་དུ་ལུང་སྟོན་པར་འགྱུར། དེར་ཡང་ཚེ་ལོ་བྱེ་བ་ཁྲག་
ཁྲིག་བརྒྱ་སྟོང་ཐུབ་པར་འགྱུར་ཏེ། སྔོན་གྱི་གནས་རྗེས་སུ་དྲན་པ་དང༌། ལྷའི་མིག་དང༌། ལྷའི་རྣ་བ་རྣམ་པར་དག་པ་འཐོབ་ཅིང་ཕ་རོལ་གྱི་སེམས་ཤེས་པ་དང༌། འཆི་འཕོ་བ་དང༌།
སྐྱེ་བ་ཤེས་པ་འཐོབ་བོ། །ལུས་ལས་ཙནྡན་གྱི་དྲིའི་ངད་འབྱུང་ཞིང༌། ཁ་ནས་ཨུཏྤ་ལའི་བསུང་ལྡང་བར་འགྱུར་ཏེ། བླ་ན་མེད་པ་ཡང་དག་པར་རྫོགས་པའི་སངས་རྒྱས་བྱང་ཆུབ་ཀྱི་
ལམ་ཐོབ་ནས་ཕྱིར་མི་ལྡོག་པའི་ས་ཡང་འཐོབ་པར་འགྱུར་རོ། །ཡང་དྲིའི་བྱུག་པ་ཡུངས་འབྲུ་ཙམ་ཡང་རུང་སྟེ་གསང་སྔགས་བཟླས་ནས་མཆོད་རྟེན་བསྐུས་ན། དེ་དག་གི་ཡོན་
ཏན་དང༌། ལེགས་པ་སྔར་བཤད་པ་བཞིན་དུ་ཐོབ་པར་འགྱུར་རོ། །ཡང་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་གང་ལ་ལ་ཞིག་གིས་བདག་ཉིད་གཙང་
བར་བྱས་ཏེ་གསང་སྔགས་ཀྱི་ཚིག་འདི་དག་དཀོན་པ་དང༌། རིན་པོ་ཆེར་འདུ་ཤེས་པས་བཟུང་ན། དེ་བཞིན་གཤེགས་པ་དང་འདྲ་བར་དད་པར་བྱ་སྟེ། གསང་སྔགས་རྣམས་ལ་
གུས་པ་བསྐྱེད་ནས་ཡི་གེར་བྲི་བར་བྱའོ། །གོང་དུ་བཤད་པ་བཞིན་གསང་སྔགས་དང་ཕྱག་རྒྱ་ཆོ་ག་བཞིན་དུ་བྲིས་ནས་མཆོད་རྟེན་གྱི་སྲོག་ཤིང་གི་རྩ་བར་སྙིང་པོ་བཅུག་སྟེ་མཆོད་

90-1-300b


རྟེན་བྱས་ན། དེ་དགེ་བའི་རྩ་བརྒྱ་ཆེན་པོ་བསགས་པར་འགྱུར་ཏེ། ཡོན་ཏན་དང་ལེགས་པ་ཐམས་ཅད་འཐོབ་པར་འགྱུར་རོ། །དེ་ནས་བཅོམ་ལྡན་འདས་ཀྱིས་གསང་སྔགས་ཀྱི་ཕྱག་
རྒྱའི་ཆོ་ག་འདི་དག་བཤད་པའི་ཚེ་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དེ་བཞིན་གཤེགས་པ་ཐམས་ཅད་རྗེས་སུ་ཐུགས་རངས་པར་མཛད་ནས་གསུངས་པ།
ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་སེམས་ཅན་ཐམས་ཅད་མཉམ་པར་དགོངས་ཤིང་ཐམས་ཅད་ཆོས་ཀྱི་དབྱིངས་ལ་བཀོད་ནས་གསང་སྔགས་ཆེན་པོའི་ཕྱག་
རྒྱའི་ཆོ་ག་བྱིན་གྱི་རླབས་འཐོབ་པར་བསྟན་པ་ནི། ལེགས་སོ་ལེགས་སོ། །ཤིན་ཏུ་ཡང་ལེགས་ཏེ། དགེ་བའི་རྩ་བ་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
འཐོབ་ཅིང་ཕྱིར་མི་ལྡོག་པར་ཡང་འགྱུར་རོ། །དེ་ནས་འཁོར་གྱི་དཀྱིལ་འཁོར་དེ་ཉིད་ན་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། མིའམ་ཅི་
དང༌། ལྟོ་འཕྱེ་ཆེན་པོ་འདུས་པ་རྣམས་དང༌། བྱང་ཆུབ་སེམས་དཔའ་ལག་ན་རྡོ་རྗེ་དང༌། རྒྱལ་པོ་ཆེན་པོ་བཞི་དང༌། འཇིག་རྟེན་སྐྱོང་བའི་མེས་པོ་ཚངས་པ་དང༌། ཁྱབ་འཇུག་དང༌།
དབང་ཕྱུག་ཆེན་པོ་དང༌། བརྒྱ་བྱིན་དང༌། གཤིན་རྗེ་དང༌། ཆུ་ལྷ་དང༌། ཀུ་བེ་ར་དང༌། དེ་དག་ལ་སོགས་པ་རྫུ་འཕྲུལ་ཆེ་བའི་ལྷ་དེ་དག་གིས་བཅོམ་ལྡན་འདས་ཀྱིས་གསུངས་པ་དེ་ཐོས་

90-1-301a


ནས་བདག་ཅག་རང་རང་གི་སྤྱོད་ཡུལ་ལ་སྐྱོ་ཞིང་ཡིད་འབྱུང་བར་གྱུར་ཏེ་མཐར་གྱིས་ཡོན་ཏན་ཆེན་པོ་ཐོབ་པར་འདོད་པའི་ཕྱིར་གཅིག་ལ་གཅིག་པོས་ཏེ་སྨྲས་
པ༑ ཀྱེ་མ་ཡང་དག་པར་རྫོགས་པའི་སངས་རྒྱས་འབྱུང་བ་ནི། ཤིན་ཏུ་ཡང་རྙེད་པར་དཀའོ། །དེའི་བསྟན་པ་དམ་པའི་ཆོས་ཐོས་པ་ཡང་ཤིན་ཏུ་རྙེད་པར་དཀའ། གསང་སྔགས་
དང་ཕྱག་རྒྱའི་ཚོགས་ཡང་དག་པར་རྫོགས་པའི་སངས་རྒྱས་ཀྱི་བསྟན་པ་ཐོས་པ་ཡང་ཤིན་ཏུ་རྙེད་པར་དཀའ་སྟེ། འདི་ནི། ཤིན་ཏུ་ངོ་མཚར་ཏོ་ཞེས་སྨྲས་སོ། །དེ་ནས་དེའི་ཚེ་
བྲམ་ཟེ་སེར་སྐྱའི་ཟླ་བ་ཞེས་བྱ་བ་བཅོམ་ལྡན་འདས་ལས་དེ་ལྟ་བུའི་གསང་སྔགས་དང༌། ཆོ་གའི་ཡོན་ཏན་ཆེན་པོ་དེ་དག་ཐོས་ཤིང་ཐོབ་ནས་སེམས་ཀྱི་སྒྲིབ་པའི་རྡུལ་
དང་རྙོག་པ་རྣམས་དྭངས་པར་གྱུར། འཆི་བའི་འཇིགས་པ་དང༌། སྡིག་པ་དང༌། ལས་ཀྱི་སྒྲིབ་པ་ཐམས་ཅད་ཀྱང་དག་པར་གྱུར། ཚ་ཡང་ཕྱིར་ནུར་ཏེ་རིང་བར་གྱུར་
ནས་དགའ་མགུ་ཡི་རང་སྟེ་ཡིད་བདེ་བ་ཆེན་པོ་ཐོབ་པར་གྱུར་ཏོ། །དེ་ནས་འབྱུང་པོའི་ཚོགས་ཐམས་ཅད་ཀྱང་སེམས་དང་ཞིང་རྗེས་སུ་ཡི་རང་བར་གྱུར་ཏོ། །དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བས་དེ་བཞིན་གཤེགས་པ་ལ་མཆོད་པའི་ལས་ཀྱི་ཕྱིར་འཁོར་དེར་རིན་པོ་ཆེའི་ཁང་པ་བརྩེགས་པ་ནོར་

90-1-301b


བུ་སྣ་ཚོགས་ཀྱིས་སྤྲས་པ་ཞིག་མངོན་པར་སྤྲུལ་ནས་ཆོས་ལ་དགའ་བའི་ཕྱིར་བཅོམ་ལྡན་འདས་ལ་ཕུལ་ཏེ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་ལ་མགོ་བོས་
ཕྱག་འཚལ་ཏེ་བཅོམ་ལྡན་འདས་ལ་གསོལ་པ། བཅོམ་ལྡན་འདས་ཀྱིས་གསང་སྔགས་དང༌། ཕྱག་རྒྱ་དང༌། དཀྱིལ་འཁོར་གྱི་ཆོ་ག་ཤིན་ཏུ་རྙེད་པར་དཀའ་བ། སེམས་ཅན་
ཐམས་ཅད་ལ་ཕན་པ་དང་བདེ་བ་རྣམས་ཀྱི་མཆོག་འཛམ་བུའི་གླིང་གི་སེམས་ཅན་སྒྲིབ་པ་ཆེ་བ་རྣམས་ཀྱི་དོན་དུ་བཤད་དེ་དགེ་བའི་རྩ་བ་བསྐྱེད་ཅིང་ཚེ་རིང་བ་དང༌། སྡུག་
བསྔལ་གྱི་ཕུང་པོ་ཐམས་ཅད་ལས་ཐར་པར་མཛད་པ་ལགས་ན། དེང་འདིར་བདག་ཅག་བྱང་ཆུབ་སེམས་དཔའ་རྣམས་ཀྱིས་ཀྱང་སངས་རྒྱས་བཅོམ་ལྡན་འདས་ཐམས་
ཅད་ལ་གསོལ་ཏེ། དེ་བཞིན་གཤེགས་པའི་སྤྱན་སྔར་ཡང་དག་པའི་ཡེ་ཤེས་ཆུབ་པར་བགྱིད་པའི་ཕྱག་རྒྱ་དང༌། གསང་སྔགས་ཀྱི་ཚིག་བཤད་པར་འཚལ་ཏོ། །ན་
མོ་བྷ་ག་བྷ་བ་ཏེ། ན་བ་ན་བ་ཊཱི་ནཱཾ། སཾ་མྱཀྶཾ་བུདྡྷ་ཀོ་ཊི་ཡུ་ཏ་ཤ་ཏ་ས་ཧ་སྲ་ཎཱཾ། ན་མཿསརྦ་ཎི་བ་ར་ཎ་བི་སྐམྦི་ནི་བྷོ་དྷི་ས་ཏྭ་ཡ། ཨོཾ་ཏུ་རུ་ཏུ་རུ་མ་མ་སརྦ་ཨཱ་བ་ར་ཎ་བི་ཤོ་
དྷ་ནི༑ སརྦ་ཏ་ཐཱ་ག་ཏ་ཨཱ་ཡུར་བ་ལཱ་ནཱི་བི་བུ་ལ་ནི་མཱེ་སརྦ་སིདྡྷི་ནཱ་མ་མ་སྐྲི་ཏྭཱཾ། བ་ར་བ་ར། སརྦ་སཏྭ་ཨ་བ་ལོ་ཀི་ནི། ཨོཾ་སརྦ་ནི་བཱ་ར་ཎ་བི་སྐམྦི་ནི་མ་མ་སརྦ་པཱ་པཾ་བི་


90-1-302a


ཤོ་དྷ་ནི་ཀུ་རུ་སྭཱཧཱ། བཅོམ་ལྡན་འདས། བདག་གི་གསང་སྔགས་འདི་ནི། སངས་རྒྱས་བྱེ་བ་ཕྲག་དགུ་བཅུ་རྩ་དགུས་བཤད་པ་ལགས་
ཏེ༑ གང་ལ་ལ་ཞིག་གིས་མ་ཡེངས་པའི་སེམས་ཀྱིས་རྩེ་གཅིག་ཏུ་བྱས་ཏེ་སྐད་ཅིག་གཅིག་བཏོན་ན་ཡང་སྡིག་པ་ཐམས་ཅད་བྱང་བར་འགྱུར་རོ། །ཡང་གང་ལ་ལ་
ཞིག་གིས་གསང་སྔགས་འདི་ཆོ་ག་བཞིན་དུ་དགུ་བཅུ་རྩ་དགུ་ཡི་གེར་བྲིས་ཏེ་མཆོད་རྟེན་གྱི་ནང་དུ་བཅུག་ན། མཆོད་རྟེན་དེ་ལ་ལ་ལ་ཞིག་གིས་ཕྱག་བྱས་སམ། ཚིག་
སྙན་པས་བསྟོད་དམ། སྤོས་དང༌། མེ་ཏོག་དང༌། བྱུག་པ་དང༌། མར་མེ་འབུལ་ན། རིགས་ཀྱི་བུ་དེ་དེའི་ཚེ་འདི་ཉིད་ལ་སྡིག་པ་ཐམས་ཅད་བྱང་ཞིང་ལས་ཀྱི་སྒྲིབ་པ་
ཐམས་ཅད་བསལ་ཏེ་བསམ་པ་ཐམས་ཅད་ཡིད་བཞིན་དུ་གྲུབ་པར་འགྱུར། སངས་རྒྱས་བཅོམ་ལྡན་འདས་བརྒྱ་སྟོང་གྲངས་མེད་པའི་གངྒཱའི་ཀླུང་གི་བྱེ་མ་སྙེད་ལ་
མཆོད་ཅིང་བསྙེན་བཀུར་བྱས་པ་དང་འདྲ་བར་འགྱུར་རོ། །དེ་བཞིན་དུ་མཆོད་རྟེན་རིང་བསྲེལ་གྱི་སྙིང་པོ་ཅན་བརྒྱ་སྟོང་བྱེ་བ་ཁྲག་ཁྲིག་གངྒཱའི་ཀླུང་གི་བྱེ་མ་སྙེད་ལ་མཆོད་
པ་བྱས་པར་འགྱུར་རོ། །དེའི་དགེ་བའི་རྩ་བ་རྒྱ་ཆེན་པོ་གསོག་པར་འགྱུར་རོ། །ཡང་དགེ་སྦྱོང་གང་ཞིག་གིས་ཚེས་བརྒྱད་དང༌། བཅུ་བཞི་དང༌། བཅོ་ལྔ་གང་ཡང་

90-1-302b


རུང་བ་ལ་ཁྲུས་དང་གཙང་སྦྲ་བྱས་ཏེ་གོས་གཙང་མ་གྱོན་ལ་ཞག་གཅིག་སྨྱུང་བའམ། ཡང་ན་ཟས་དཀར་གསུམ་ཟོས་ཏེ་མཆོད་རྟེན་ལ་བསྐོར་ཞིང་གསང་སྔགས་འདི་
ལན་བརྒྱ་རྩ་བརྒྱད་བཟླས་བརྗོད་བྱས་ན། བསྐལ་པ་བརྒྱ་སྟོང་དུ་བསགས་པའི་ལས་ཀྱི་སྒྲིབ་པ་ཐམས་ཅད་དང༌། མཚམས་མེད་པ་ལྔ་བྱས་པ་ཡང་ཡོངས་སུ་འབྱང་
བར་འགྱུར། གཞན་ཡང་ལས་དང་ཉོན་མོངས་པའི་སྒྲིབ་པ་ཐམས་ཅད་རྣམ་པར་དག་པར་གྱུར་ནས་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བ་
བདག་ཉིད་ཀྱི་ལུས་མངོན་པར་བསྟན་ཏེ་བསམ་པ་ཐམས་ཅད་དངོས་གྲུབ་ཏུ་སྦྱིན་པར་མཛད་ཅིང༌། ཡང་དག་པར་རྫོགས་པའི་སངས་རྒྱས་ཐམས་ཅད་ཀྱི་ཞལ་
ཡང་མཐོང་བར་འགྱུར་རོ། །དེ་བཞིན་དུ་གང་ལ་ལ་ཞིག་གིས་ཉིས་བརྒྱ་རྩ་བརྒྱད་བཏོན་ན། ཏིང་ངེ་འཛིན་འཐོབ་པར་འགྱུར་རོ། །གང་གིས་སུམ་བརྒྱ་རྩ་བརྒྱད་བཏོན་
ན༑ སྒྲིབ་པ་ཐམས་ཅད་བྱང་སྟེ་ཕྱིར་མི་ལྡོག་པའི་ས་ལ་གནས་པར་འགྱུར་རོ། །ཡང་གང་གིས་བཞི་བརྒྱ་རྩ་བརྒྱད་བཏོན་ན། རྒྱལ་ཆེན་རིས་བཞིའི་རྒྱལ་པོ་ཆེན་པོ་དག་
ཀྱང་ཉེ་བར་འོངས་ནས་ལུས་མངོན་པར་བསྟན་ཏེ། སྲུང་བ་དང༌། སྐྱོབ་པར་བྱེད་ཅིང་ཤེས་རབ་ཀྱི་སྟོབས་ཀྱང་བསྐྱེད་ནས་བསོད་ནམས་ཐམས་ཅད་ཉེ་བར་སྒྲུབ་བོ། །

90-1-303a


གང་གིས་ལྔ་བརྒྱ་རྩ་བརྒྱད་བཏོན་ན། དགེ་བའི་རྩ་བ་དེ་ཉིད་ཀྱིས་འདུས་མ་བྱས་ཀྱི་ལམ་ལ་གནས་པ་འཐོབ་བོ། །ཡང་གང་གིས་དྲུག་བརྒྱ་
རྩ་བརྒྱད་བཏོན་ན། རིག་སྔགས་འཆང་དུ་འགྱུར་ཏེ། ནམ་མཁའ་ལ་རིག་འཛིན་གྱི་གནས་སུ་འགྲོ་བར་འགྱུར་རོ། །ཡང་གང་གིས་བདུན་བརྒྱ་རྩ་བརྒྱད་བཏོན་ན།
ལེགས་པར་ཡོན་ཏན་ཐམས་ཅད་ལྡན་པར་འགྱུར་རོ། །ཡང་གང་གིས་བརྒྱད་བརྒྱ་རྩ་བརྒྱད་བཏོན་ན། གཞན་གྱིས་བསྒོ་བ་མེད་པའི་རང་དབང་ཐོབ་སྟེ་སེམས་
རྣམ་པར་དག་པར་འགྱུར་རོ། །ཡང་གང་གིས་དགུ་བརྒྱ་རྩ་བརྒྱད་དུ་བཏོན་ན། ཕུང་པོ་ལྔ་རྣམ་པར་དག་པར་འགྱུར་རོ། །ཡང་གང་གིས་སྟོང་རྩ་བརྒྱད་དུ་བཏོན་ན།
རྒྱུན་དུ་ཞུགས་པའི་འབྲས་བུ་འཐོབ་བོ། །གང་གིས་ཉིས་སྟོང་ཚང་བར་བཏོན་ན། ལན་གཅིག་ཕྱིར་འོང་བའི་འབྲས་བུ་འཐོབ་བོ། །གང་གིས་སུམ་སྟོང་ཚང་བར་བཏོན་
ན༑ ཕྱིར་མི་འོང་བའི་འབྲས་བུ་འཐོབ་བོ། །གང་གིས་བཞི་སྟོང་ཚང་བར་བཏོན་ན། དགྲ་བཅོམ་པའི་འབྲས་བུ་འཐོབ་བོ། །གང་གིས་ལྔ་སྟོང་ཚང་བར་བཏོན་ན། རང་
སངས་རྒྱས་ཀྱིས་འཐོབ་པར་འགྱུར་རོ། །གང་གིས་དྲུག་སྟོང་ཚང་བར་བཏོན་ན། བྱང་ཆུབ་སེམས་དཔའི་རྫུ་འཕྲུལ་གྱི་གནས་འཐོབ་པར་འགྱུར་རོ། །ཡང་གང་གིས་

90-1-303b


བདུན་སྟོང་ཚང་བར་བཏོན་ན། བྱང་ཆུབ་སེམས་དཔའ་ས་དང་པོ་འཐོབ་པར་འགྱུར་རོ། །ཡང་གང་གིས་བརྒྱད་སྟོང་ཚང་བར་བཏོན་ན། བྱང་ཆུབ་སེམས་དཔའི་ས་ལྔ་པ་གནོན་པར་
འགྱུར་རོ། །ཡང་གང་གིས་དགུ་སྟོང་ཆང་བར་བཏོན་ན། རིག་སྔགས་དང༌། གསང་སྔགས་རྣམས་ཀྱི་བདག་པོ་གསང་བ་པའི་ལུས་འཐོབ་པར་འགྱུར་རོ། །ཡང་གང་
གིས་ཁྲི་ཚང་བར་བཏོན་ན། བྱང་ཆུབ་སེམས་དཔའི་ས་བརྒྱད་བ་མི་གཡོ་བ་གནོན་པར་འགྱུར་རོ། །ཡང་གང་གིས་ཉི་ཁྲི་ཚང་བར་བཏོན་ན། བླ་ན་མེད་པ་ཡང་དག་པར་
རྫོགས་པའི་སངས་རྒྱས་ཀྱི་སྐུ་འཐོབ་པར་འགྱུར་ཏེ། སེངྒེའི་སྒྲ་ཆེན་པོ་སྒྲོག་པར་འགྱུར་རོ། །ཡང་གང་ལ་ལ་ཞིག་གིས་ཕ་མའི་དོན་གྱི་ཕྱིར་བསོད་ནམས་ཀྱི་ལས་
བྱ་བར་འདོད་ན། མཆོད་རྟེན་རྙིང་བ་རིང་བསྲེལ་ཅན་ཞིག་རལ་དུ་གྱུར་པ་གསོས་ལ་བཅོས་ལེགས་བྱས་ཏེ་གང་ཡང་ཕྱོགས་སུ་བསྐོར་བ་བྱེད་ཅིང་སྔགས་ལན་བརྒྱ་རྩ་བརྒྱད་
ཚང་གི་བར་དུ་བསྐོར་བ་བྱས་ན། བསམ་པ་ཐམས་ཅད་ཡིད་བཞིན་དུ་འགྲུབ་པར་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྒྲིབ་པ་ཐམས་
ཅད་རྣམ་པར་སེལ་བ་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །རིགས་ཀྱི་བུ། ཁྱོད་ཀྱིས་ངའི་གྲོགས་བྱས་ཏེ་དེ་བཞིན་གཤེགས་པའི་གསང་སྔགས་ཀྱི་

90-1-304a


ཆོས་ཚུལ་བཞིན་དུ་བཤད་པ་དེ་ཁོ་ན་བཞིན་ནོ། །དེ་ནས་གནོད་སྦྱིན་ཐམས་ཅད་ཀྱི་རྒྱལ་པོ་གསང་བ་པའི་བདག་པོས་བཅོམ་ལྡན་འདས་
ལ་གསོལ་པ། བཅོམ་ལྡན་འདས་ཀྱིས་གསང་སྔགས་ཀྱི་རྒྱལ་པོ་གསང་སྔགས་ཀྱི་ཆོ་ག་འདི་དག་དེ་བཞིན་གཤེགས་པ་རྣམས་དང་འདྲ་བ། དེ་བཞིན་
གཤེགས་པའི་ཆོས་ཀྱི་སྐུ་ལས་བྱུང་བ་ལགས་ན། བཅོམ་ལྡན་འདས། སྙིང་པོ་དམ་པ་འདི་དག་འཛམ་བུ་གླིང་ན་གནས་པའི་སེམས་ཅན་རྣམས་ཀྱི་ལས་ཀྱི་
སྒྲིབ་པ་དང༌། སྡིག་པ་ཐམས་ཅད་བསལ་ནས་དེ་ཕྱིན་ཆད་བཅོམ་ལྡན་འདས་ཀྱི་བསྟན་པ་ལ་འཇུག་པར་འགྱུར་རོ། །དེ་སྐད་ཅེས་གསོལ་པ་དང༌། བཅོམ་
ལྡན་འདས་ཀྱིས་གསང་བ་པའི་བདག་པོ་ལ་བཀའ་སྩལ་པ། གསང་བ་པའི་བདག་པོ། གསང་སྔགས་ཀྱི་ཆོ་ག་འདི་དག་ནི། མ་འོངས་པའི་དུས་ན་ཡང་དེ་
བཞིན་གཤེགས་པ་འཇིག་རྟེན་ན་ཞུགས་པ་དང་འདྲ་བ་ཡིན་ནོ། །ངས་ཆོ་ག་ཇི་སྐད་བསྟན་པ་བཞིན་དུ་བྱས་ན། ལས་ཀྱི་སྦྱོར་བ་ཆུང་ངུས་ཀྱང་འབྲས་བུ་ཆེན་པོ་འགྲུབ་
ཅིང་ཕན་ཡོན་ཆེར་གནས་པར་གྱུར་ན། ལས་ཀྱི་སྦྱོར་བ་ཆེར་བྱས་པ་ལྟ་ཅི་སྨོས་ཏེ། དགེ་བའི་རྩ་བ་ཐམས་ཅད་བསགས་པར་འགྱུར་རོ། །དེ་ལྟ་བས་ན། དེ་དག་

90-1-304b


གི་ཡོན་ཏན་ནི། དེ་བཞིན་གཤེགས་པ་བརྒྱ་སྟོང་བྱེ་བ་ཁྲག་ཁྲིག་གངྒཱའི་ཀླུང་གི་བྱེ་མ་སྙེད་ཀྱིས་བཤད་ཀྱང་མི་རྫོགས་ཏེ། དེ་བཞིན་གཤེགས་པ་དེ་དག་གིས་མཁྱེན་
ཅིང་གཟིགས་པར་ཟད་དེ། གསང་བ་པའི་བདག་པོས་གསོལ་པ། བཅོམ་ལྡན་འདས། ལས་ཚེགས་ཆུང་ངུ་ཇི་ལྟ་བུ་ཞིག་བགྱི་བ་བསོད་ནམས་ཀྱི་འབྲས་བུ་ཆེན་པོ་
འགྲུབ་ཅིང་བསོད་ནམས་ཆེན་པོ་ཐོབ་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། དེའི་ཕྱིར་ལེགས་པར་ཉོན་ཅིག་དང་བཤད་པར་བྱའོ། །དགེ་སློང་དང༌།
དགེ་སློང་མ་དང༌། དགེ་བསྙེན་མ་གང་ལ་ལ་ཞིག་གིས་བསོད་ནམས་ཀྱི་འབྲས་བུ་ཆེན་པོ་ཐོབ་ཡོན་ཏན་ཐོབ་པར་འདོད་པས་གསང་སྔགས་ཀྱི་རྒྱལ་པོའི་ཆོ་ག་སྔར་བསྟན་པ་
བཞིན་དུ་བྱས་ཏེ་དགུ་བཅུ་རྩ་དགུ་ཡི་གེར་བྲིས་ལ་སངས་རྒྱས་ཀྱི་མཆོད་རྟེན་གྱི་མདུན་དུ་དཀྱིལ་འཁོར་གྲུ་བཞིར་བྱས་ལ་བའི་ལྕི་བས་བྱུགས་ཏེ་གྲ་བཞིར་དྲིའི་
ཆུ་ཕོར་བུ་བཀང་བ་རེ་རེ་བཞག །བདུག་སྤོས་ཀྱི་སྣོད་འཐུལ་བ་ཡང་བཞག་ནས་སྣོད་ཆེན་པོའི་ནང་དུ་མེ་ཏོག་དང༌། དྲིའི་ཆུ་དང༌། འབྲས་སྐམ་པོ་རྣམས་བླུགས་
ཏེ་དཀྱིལ་འཁོར་གྱི་སྟེང་དུ་བཞག་པ་དང༌། ཡང་ཏིལ་ནག་པོ་དང༌། སྲན་མ་མ་ཥ་དང༌། འབྲས་རྣམས་བསྲེས་ཏེ་བཙོས་པའི་འབྲས་ཐུག་ཀྲི་ས་ར་ཞེས་


90-1-305a


བྱ་བ་དང༌། ཟས་དཀར་གསུམ་དང༌། འདི་རྣམས་བུམ་པའི་ནང་དུ་བླུགས་པ་དང༌། ཡང་ཤིང་ཏོག་སྣ་ཚོགས་འབྲས་
བུ་དགུ་བཅུ་རྩ་དགུ་དང༌། ཁ་ཟས་མིང་གིས་སྨྲོས་པ་འདི་རྣམས་དང༌། སྤོས་དང༌། མེ་ཏོག་ལ་སོགས་པ་དཀྱིལ་འཁོར་གྱི་སྟེང་དུ་བཀྲམ་ལ།
གསང་སྔགས་ཀྱི་ཡི་གེ་མཆོད་རྟེན་གྱི་སྲོག་ཤིང་གི་ནང་དུ་བཅུག་ནས་མཆོད་རྟེན་གྱི་ཕྱོགས་བཞིར་ཕྱོགས་བཅུའི་དེ་བཞིན་གཤེགས་པ་ཐམས་
ཅད་མངོན་དུ་དམིགས་ཏེ་ཕྱག་བྱས་ལ་སེམས་རྩེ་གཅིག་པས་གསང་སྔགས་འདི་དག་གདེན་པར་བྱའོ། །འདི་ལྟ་སྟེ། ཨོཾ་བི་པུ་ལ་བི་
པུ་ལ་བི་མ་ལེ། པྲ་བ་རེ་ཛི་ན་བ་རེ། ས་ར་ས་ར། སརྦ་ཏ་ཐཱ་ག་ཏ་དྷཱ་ཏུ་གརྦྷེ། ཨ་དྷིཥྛི་ཏི་སྭཱཧཱ། ཨ་ཡ་ཏ་ཏོ་བ་ནི་སྭཱཧཱ། སརྦ་
དེ་བ་ན། བ་ཧ་ཡ་བི་ཤུདྡྷེ་ཨ་དྷིཥྛ་ན་ས་མ་ཡེ་སྭཱཧཱ། བདུག་སྤོས་འཐུལ་བ་རྒྱུན་མི་འཆད་པར་བྱ་ཞིང༌། གསང་སྔགས་ལན་ཉི་ཤུ་རྩ་བརྒྱད་
བཏོན་ན། བྱང་ཆུབ་སེམས་དཔའ་སེམས་དཔའ་ཆེན་པོ་བརྒྱད་དང༌། གནོད་སྦྱིན་གྱི་སྡེ་དཔོན་ཆེན་པོ་བརྒྱད་དང༌། གསང་བ་པའི་བདག་པོ་དང༌།

90-1-305b


རྒྱལ་པོ་ཆེན་པོ་བཞི་དང༌། ཚངས་པ་དང༌། དབང་ཕྱུག་ཆེན་པོ་དང༌། སྲེད་མེད་ཀྱི་བུ་རྣམས་དེའི་མོད་ལ་མཆོད་རྟེན་དེ་ལ་མཆོད་པ་དང༌། རིམ་གྲོ་བྱེད་སྲོག་
ཤིང་བརྟན་པར་བྱེད་དོ། །དེ་བས་གོང་དུ་ཡང་སངས་རྒྱས་བྱེ་བ་འབུམ་ཕྲག་དགུ་བཅུ་རྩ་དགུ་དང༌། གངྒཱའི་ཀླུང་གི་བྱེ་མ་སྙེད་ཀྱང་གནས་དེར་གཤེགས་ཏེ་
མཆོད་རྟེན་དེ་ལ་མཆོད་པ་དང༌། ཆོས་ཀྱི་སྐུར་བྱིན་གྱིས་རློབ་ཅིང་རིང་བསྲེལ་དང་ལྡན་པར་མཛད་དོ། །དེ་ལྟར་སེམས་ཐག་པ་ནས་ཆོ་ག་ཚུལ་བཞིན་དུ་བྱས་ན།
ཡོན་ཏན་དེ་དག་དང༌། གཞན་ཡང་མཆོད་རྟེན་དེ་ཡིད་བཞིན་གྱི་ནོར་བུ་རིན་པོ་ཆེ་ལས་བྱས་པའི་བསོད་ནམས་ཐོབ་པར་འགྱུར་ཏེ། རིན་པོ་ཆེའི་རྣམ་པ་བྱེ་བ་ཁྲག་ཁྲིག་
བརྒྱ་སྟོང་དུ་མ་ལས་མཆོད་རྟེན་བྱས་པ་དང་འདྲ་བར་འགྱུར་ཏེ། དགེ་བའི་རྩ་བ་རྒྱ་ཆེན་པོ་དང་ལྡན་ཞིང་ལུས་རྣམ་པར་དག་ལ་ཚེ་རིང་ཞིང་ནད་མེད་པ་དང༌། བགེགས་
ཐམས་ཅད་ཀྱིས་མི་ཚུགས་པར་འགྱུར་རོ། །གང་གཞན་ལ་ལ་ཞིག་གིས་མཆོད་རྟེན་འདི་མཐོང་ངམ། མཆོད་རྟེན་དེའི་དྲིལ་བུའི་སྒྲ་དེ་ཐོས་ན་ཡང་ལས་ཀྱི་སྒྲིབ་
པ་དང༌། སྡིག་པ་ཐམས་ཅད་བྱང་བར་འགྱུར་ཏེ། མཚམས་མེད་པ་ལྔ་བྱས་པ་ཡང་ཡོངས་སུ་བྱང་ནས་འཆི་བའི་དུས་བྱས་པའི་འོག་ཏུ་བདེ་བ་ཅན་གྱི་འཇིག་

90-1-306a


རྟེན་དུ་སྐྱེའོ། །གང་ལ་ལ་ཞིག་གིས་མཆོད་རྟེན་དེའི་མིང་ཙམ་ཐོས་པ་ཡང་འཆི་བའི་དུས་བྱས་ནས་བླ་ན་མེད་པའི་བྱང་ཆུབ་ཀྱི་ལམ་ཐོབ་པར་
འགྱུར༑ ཐ་ན་བྱ་དང༌། རི་དྭགས་ལ་སོགས་པ་སེམས་ཅན་གང་གིས་མཐོང་བ་དེ་ཡང་ཚེ་འཕོས་ནས་དུད་འགྲོའི་སྐྱེ་གནས་སྤངས་ཏེ་བསོད་ནམས་དང་ལྡན་པའི་ལུས་
ཐོབ་པར་འགྱུར་རོ། །གང་ལ་ལ་ཞིག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་སྤྱོད་པར་འདོད་པ་དེས་སྔ་མ་བཞིན་དུ་དཀྱིལ་འཁོར་གྲུ་བཞི་པ་བྱས་ཏེ་ས་དང་
ལྕི་བས་བྱུགས་ལ་དེའི་སྟེང་དུ་སྤོས་ཀྱི་སྐྱང་ནུལ་གྱིས་བྱུགས་ཏེ་དཀྱིལ་འཁོར་གྱི་གྲ་བཞིར་དྲིའི་ཆུས་བཀང་བའི་སྣོད་རེ་རེ་བཞག་ལ། སྔར་བསྟན་པའི་གསང་སྔགས་
བཞི་པོ་དག་ལས་རྣམ་པ་གཅིག་ཀྱང་དགུ་བཅུ་རྩ་དགུ་བྲིས་ཏེ། རང་གི་ལག་གིས་མཆོད་རྟེན་ཆུང་ངུ་དགུ་བཅུ་རྩ་དགུ་གདབ་ཅིང་གསང་སྔགས་རྣམས་གཅིག་ཀྱང་རེ་
རེའི་ནང་དུ་གཞུག་གོ །དེ་ནས་ཡང་གསང་སྔགས་འདི་དགུ་བཅུ་རྩ་དགུ་ཡི་གེར་བྲིས་ཏེ་མཆོད་རྟེན་གྱི་འཕང་ལོ་རྣམས་ཀྱི་ནང་དུ་བཅུག་སྟེ་མཆོད་རྟེན་རྣམས་དཀྱིལ་
འཁོར་གྱི་སྟེང་དུ་བཞག་སྟེ་མེ་ཏོག་དང༌། བྱུགས་པས་མཆོད་ལ། ལན་བདུན་བདུན་དུ་བསྐོར་ཞིང་གསང་སྔགས་འདི་ཡང་གདོན་པར་བྱའོ། །ནམཿན་པ་ནཱ་ཊཱི་ནཱཾ། ཏ་ཐཱ་

90-1-306b


ག་ཏ་གཾ་ག་ཎཱ་ནཱཾ་ཌི་བཱ་ལུ་ཀཱཾ །ཀོ་ཊི་ནི་ཡུཀྟ་ཤ་ཏ་ས་ཧ་ས་ཎཱཾ། ཨོཾ་པོ་བོ་རི། ཙ་རི་ཎི་ཙ་རི། མོ་རི་གོ་རི་ཙ་ལ་བ་རི་སྭཱཧཱ། ཆོ་ག་འདི་ལྟར་བྱས་ན་ཕ་རོལ་ཏུ་ཕྱིན་པ་དྲུག་ཡོངས་སུ་
རྫོགས་པར་སྤྱད་པར་ཡང་མ་ཟད་དེ། དེས་ནི། རིན་པོ་ཆེའི་མཆོད་རྟེན་བྱེ་བ་ཁྲག་ཁྲིག་བརྒྱ་སྟོང་གངྒཱའི་ཀླུང་གི་བྱེ་མ་སྙེད་བྱས་པར་འགྱུར་རོ། །ཡང་དག་པར་རྫོགས་པའི་
སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུ་སྙེད་ལ་མཆོད་ཅིང་བསྙེན་བཀུར་བྱས་པར་འགྱུར་རོ། །དེའི་གོང་དུ་ཡང་ལྷ་ཐམས་ཅད་ཀྱིས་མཆོད་པའི་སྦྲིན་སྣ་ཚོགས་
བསྡུས་ཏེ་མཆོད་རྟེན་དེ་ལ་ཡོ་བྱད་སྣ་ཚོགས་སྦྱར་ནས་དེ་བཞིན་གཤེགས་པའི་ཕོ་བྲང་དང༌། ཡོ་བྱད་སྣ་ཚོགས་སྦྱར་ནས་མཆོད་པར་འགྱུར་ཏེ། ཡང་དག་པར་རྫོགས་པའི་
སངས་རྒྱས་དེ་དག་སྙེད་ཀྱིས་མཁྱེན་ཅིང་གཟིགས་ཏེ་བྱིན་གྱིས་རློབ་པར་མཛད་དོ། །རིགས་ཀྱི་བུའམ་རིགས་ཀྱི་བུ་མོ་དེའི་དགེ་བའི་རྩ་བརྒྱ་ཆེན་པོའི་བསོད་ནམས་དང༌། ཡོན་
ཏན་ཐམས་ཅད་ཐོབ་པར་མཛད་དོ། །ཡང་གང་ལ་ལ་ཞིག་གིས་གསང་སྔགས་ཀྱི་རྒྱལ་པོའི་སྙིང་པོ་འདི་མ་ནོར་བར་ཡི་གེར་བྲིས་ལ་རྟག་ཏུ་བཏེན་ཏེ་མཆོད་པའི་ལས་བྱས་ལ་
ལུས་ལ་ཐོགས་ན། རིག་པ་དེ་ཉིད་ཀྱིས་སྲུང་བ་དང༌། སྐྱོབ་པ་མཛད་དེ། ཕས་ཀྱི་རྒོལ་བའི་དགྲ་ཐམས་ཅད་དང༌། ཤར་གཉེར་བ་རྣམས་དང༌། གནོད་སྦྱིན་དང༌། སྲིན་པོ་དང༌།

90-1-307a


ཡི་དྭགས་ལ་སོགས་པ་ཐམས་ཅད་ཀྱང་གནོད་པར་བྱེད་པར་མི་འགྱུར་ཏེ། འཇིགས་ཤིང་སྐྲག་ནས་སོ་སོར་འབྱེར་བར་འགྱུར་རོ། །གང་ལ་ལ་
ཞིག་གིས་རིག་པ་འདོན་པ་དེ་དང་གཏམ་བྱས་པ་ཡང་མཚམས་མེད་པ་ལྔའི་ལས་ཀྱི་སྒྲིབ་པ་ཡོངས་སུ་འབྱང་བར་འགྱུར་རོ། །གང་ལ་ལ་ཞིག་གིས་སྔགས་པ་དེའི་སྒྲ་
ཐོས་སམ། གྲིབ་མས་ཕོག་གམ། ལུས་ལ་རེག་ཀྱང་རུང་སྟེ། དེའི་ཚེ་རབས་གཞན་གྱི་ལས་ཀྱི་སྒྲིབ་པ་དང༌། སྡིག་པ་ཐམས་ཅད་ཡོངས་སུ་འབྱང་བར་འགྱུར་རོ། །
གང་རིག་པ་འདོན་པ་དེའི་ལུས་ལ་དུག་གིས་མི་ཚུགས། མེས་མི་ཚུགས། ཆུས་ཁྱེར་བར་མི་འགྱུར། གདོན་ཐམས་ཅད་ཀྱིས་ཀྱང་གླགས་མི་རྙེད། ཐོག་འབབ་པར་མི་
འགྱུར་ཏེ། སངས་རྒྱས་ཀྱིས་སྲུང་བ་དང༌། སྐྱོབ་པ་མཛད་ཅིང་སྤྱན་རས་ཀྱིས་འཚོ་བར་མཛད་དོ། །ལྷ་ཐམས་ཅད་དང༌། དམ་ཚིག་ཅན་ཐམས་ཅད་ཀྱིས་ཀྱང་དེ་ལ་སྟོང་
གྲོགས་བྱེད་པར་འགྱུར་ཏེ། གཞན་གྱི་རིག་སྔགས་དང༌། བྱད་དང༌། སྦྱོར་བ་ཐམས་ཅད་ཀྱིས་མི་ཚུགས་པར་འགྱུར་རོ། །དེ་ལྟ་བས་ན་རིག་པ་འདོན་པ་གནས་གང་ན་
འདུག་ཀྱང་གསང་སྔགས་འདིའི་ཆོ་ག་དོན་དུ་གཉེར་བར་བྱ་སྟེ། གསང་སྔགས་ཡི་གེར་བྲིས་ལ་ལམ་གྱི་བཞི་མདོའམ། སུམ་མདོ་སྐྱེ་བོ་མང་པོ་ཕན་ཚུན་འགྲོ་བའི་

90-1-307b


གནས་སུ་མཆོད་རྟེན་བྱས་ལ་དེའི་ནང་དུ་བཅུག་ན། འགྲོ་བ་ཐམས་ཅད་དང༌། བྱ་དང༌། སྦྲང་མ་དང༌། ཐ་ན་གྲོག་སྦུར་ཡན་ཆད་ཀྱིས་མཐོང་བ་དང༌། ཐོས་པ་དང༌། རེག་པ་དང་
དེ་ལ་ཕོག་པའི་ས་དང༌། རྡུལ་དང༌། རླུང་དང༌། གྲིབ་མས་ཕོག་ན་ཡང་བྱོལ་སོང་དང༌། ཡི་དྭགས་དང༌། ངན་སོང་ལོག་པར་ལྟུང་བ་སེམས་ཅན་དམྱལ་བར་སྐྱེ་བར་འགྱུར་བའི་
སྡིག་པ་ཐམས་ཅད་དང་བྲལ་ཞིང་འཆི་བའི་དུས་བྱས་ནས་བདེ་འགྲོ་མཐོ་རིས་ཀྱི་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། སྔོན་གྱི་ལས་ཀྱི་སྒྲིབ་པ་ཡོངས་སུ་བྱང་བས་ཚེ་རབས་
རྗེས་སུ་དྲན་པ་འཐོབ་པར་འགྱུར་ཞིང་ཕྱིར་མི་ལྟུང་བའི་ཆོས་ཅན་དུ་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་
ཅད་རྣམ་པར་སེལ་བ་དང༌། གསང་བ་པའི་བདག་པོ་ལག་ན་རྡོ་རྗེ་དང༌། རྒྱལ་པོ་ཆེན་པོ་བཞི་དང༌། ཚངས་པ་མི་མཇེད་ཀྱི་བདག་པོ་དང༌། ཚངས་རིས་ཀྱི་ལྷ་རྣམས་དང༌། དབང་
ཕྱུག་ཆེན་པོ་ལ་སོགས་པའི་ལྷ་རྣམས་ལ་བཀའ་སྩལ་པ། སྐྱེས་བུ་དམ་པ་དག །ངས་གསང་སྔགས་ཀྱི་རྒྱལ་པོའི་སྙིང་པོ་འདི་དག་ཁྱེད་རྣམས་ལ་ཡོངས་སུ་གཏད་ཀྱི།
རྟག་ཏུ་རིམ་གྲོར་བྱ་ཞིང་ཡོངས་སུ་གཟུང་བར་བྱ་སྟེ། རིན་པོ་ཆེའི་ཟ་མ་ཏོག་གི་ནང་དུ་ཆུག་ལ་གནས་ཐམས་ཅད་དུ་བསྒྲགས་ཏེ། ནམ་དུ་ཡང་རྒྱུན་མ་ཆད་པར་སེམས་

90-1-308a


ཅན་ལ་སྟོན་ཅིང༌། མཐོང་ཞིང་ཐོས་པར་བྱས་ན་མཚམས་མེད་པ་ལྔའི་སྡིག་པ་ཡང་འབྱུང་བར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་དང༌། གསང་བ་པའི་བདག་པོ་ལག་ན་རྡོ་རྗེ་དང༌། རྒྱལ་པོ་ཆེན་པོ་བཞི་དག་དང༌། ཚངས་པ་དང༌། དབང་ཕྱུག་ཆེན་པོ་
དང༌། སྲེད་མེད་ཀྱི་བུ་དང༌། ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། ལྷ་མ་ཡིན་དང༌། ལྟོ་འཕྱེ་ཆེན་པོ་ལ་སོགས་པ་ཐམས་ཅད་ཀྱིས་བཅོམ་ལྡན་འདས་ཀྱི་
ཞབས་ལ་ཕྱག་འཚལ་ནས་ཚིག་མཐུན་པར་སྨྲས་ཏེ་གསོལ་པ། བཅོམ་ལྡན་འདས། བཅོམ་ལྡན་འདས་ཀྱིས་བདག་ཅག་ལ་ཐུགས་བརྩེ་བར་དགོངས་ཏེ་གསང་སྔགས་
འདིའི་ཆོ་ག་དང༌། མཆོད་རྟེན་བགྱི་བའི་ཆོ་ག་ཇི་སྐད་གསུངས་པ་རྣམས་སེམས་ཅན་ཐམས་ཅད་ལ་སྨན་པའི་སླད་དུ་བདག་ཅག་ཀུན་གྱིས་བསྲུང་ཞིང་རིམ་གྲོར་བགྱི།
རྟག་པར་གཟུངས་སུ་བཟུང་ཞིང་མི་བསྐྱུད་པར་བགྱི། ཡི་གེར་བྲི་བ་དང༌། བཀླག་པ་དང༌། མཆོད་པའི་ལས་རྣམས་ཀྱང་བགྱི་སྟེ། མ་འོངས་པའི་དུས་ན་སེམས་ཅན་གང་ལ་
ལས་ཆོས་ཀྱི་རྣམ་གྲངས་འདི་ཐོས་ཤིང་ཁོང་དུ་ཆུད་ནས་ངན་སོང་ངན་འགྲོ་སེམས་ཅན་དམྱལ་བ་ལ་སོགས་པ་དང༌། སྡིག་པ་ཐམས་ཅད་ལས་ཐར་པར་འགྱུར་བར་བཅོམ་

90-1-308b


ལྡན་འདས་ཀྱིས་གསུངས་པས་ན། བདག་ཅག་རྣམས་ཀྱིས་བཅོམ་ལྡན་འདས་ཀྱིས་བཀའ་དྲིན་སྤྱི་བོས་བླང་བའི་སླད་དུ་གསང་སྔགས་ཀྱི་ཆོ་ག་འདི་དག་རིམ་གྲོར་བགྱི། བཙུན་
པར་བགྱི། གུས་པར་བགྱི། རིན་པོ་ཆེའི་འདུ་ཤེས་གཞག་པར་བགྱི། རྒྱ་ཆེར་འཕེལ་བར་བགྱི། བཅོམ་ལྡན་འདས་ཀྱི་ཞལ་དང་འདྲ་བར་བལྟ་བར་བགྱི་སྟེ། ནམ་དུ་ཡང་ནུབ་
པར་མི་འགྱུར་ཞིང་ཅི་ནས་ཀྱང་རྒྱས་པར་བགྱི་བའི་སླད་དུ་ནན་ཏན་བགྱི་བར་འཚལ་ལོ། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། སྐྱེས་བུ་དམ་
པ་རྣམས། དམ་ཚིག་ལ་གནས་པས་གསང་སྔགས་ཀྱི་ཆོ་ག་འདི་དག་བསྲུང་བ་དང༌། རིམ་གྲོར་བྱ་བ་དང༌། ཡོངས་སུ་གཟུང་བར་ཁས་བླངས་པ་ནི། ལེགས་སོ་ལེགས་
སོ༑ ༑ཤིན་ཏུ་ཡང་ལེགས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཐམས་ཅད་དང་ལྡན་པའི་འཁོར་དེ་དག་ཡིད་རངས་ཏེ་བཅོམ་ལྡན་འདས་ཀྱིས་གསུངས་
པ་ལ་མངོན་པར་བསྟོད་དོ། །འཕགས་པ་འོད་ཟེར་དྲི་མ་མེད་པ་རྣམ་པར་དག་པའི་འོད་ཅེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་བིདྱཱ་ཀ་ར་སིཾ་ཧ་དང༌།
ཞུ་ཆེན་གྱི་ལོཙྪ་བ་བནྡྷེ་དཔལ་གྱི་ལྷུན་པོའི་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ། ཇོ་བོ་ཨ་ཏི་ཤ་དང༌། དགེ་བཤེས་འབྲེ་མ་སྟོན་པས་སྔགས་རྣམས་དག་བར་བཅོས་

90-1-309a


སོ༑༑    །།རྒྱ་གར་སྐད་དུ། སརྦ་མ་ནཱནྟ་མི་ཏ་སིདྡྷི་ཙཻ་ཏྱ་ནཱ་མ་དྷཱ་ར་ཎཱི། བོད་སྐད་དུ། ཤེས་པ་ཐམས་ཅད་མཐར་ཕྱིན་པར་གྲུབ་པའི་མཆོད་རྟེན་
ཞེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་རྡོ་རྗེ་འཛིན་པ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆོས་ཐམས་ཅད་ཀྱི་ཚུལ་དང༌། འདུལ་བ་དང༌། རྣམ་པར་འཕྲུལ་པའི་གཟི་བརྗིད་ཀྱི་རྒྱལ་པོ་ལ་ཕྱག་འཚལ་ལོ། །
ཕྱག་འཚལ་དུས་གསུམ་སངས་རྒྱས་ལ། །ཕྱག་འཚལ་དཀོན་མཆོག་གསུམ་དགེ་ལ། །མི་འཁྲུགས་པ་དང་འོད་དཔག་མེད། །སྤྱན་རས་གཟིགས་ལ་བདག་ཕྱག་
འཚལ༑ ༑རིགས་གསུམ་ལ་ཡང་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་འཛིན་པ་ཆེན་པོ་རི་རབ་ཆེན་པོ་སྣ་ལྔས་གྲུབ་པ།
གཞི་ཉིད་མཆོད་རྟེན་གྱི་རང་བཞིན་དུ་གནས་པའི་སྟེང་ན་རིན་པོ་ཆེ་སྣ་ཚོགས་པའི་ཁང་པ་དང༌། ཚད་མེད་པའི་མཆོད་རྟེན་བཞི་དང༌། རང་བཞིན་གྱི་མཆོད་རྟེན་ཆེན་པོ་
གནས་ཡིན་པའི་ཕྱིར་རྩེ་མོའི་དབྱིངས་ཀྱང་མཆོད་རྟེན་དུ་གྱུར་པའི་གནས་ན་ལག་ན་རྡོ་རྗེ་དང༌། འཇམ་དཔལ་དང༌། སྤྱན་རས་གཟིགས་དང༌། བྱམས་པ་ལ་སོགས་པས་

90-1-309b


བཅུའི་བྱང་ཆུབ་སེམས་དཔའ་རྣམས་དང༌། ཚངས་པ་དང༌། བརྒྱ་བྱིན་དང༌། རྒྱལ་པོ་ཆེན་པོ་བཞི་ལ་སོགས་པ་གཙང་རིས་ཀྱི་མགོན་པོ་རྣམས་དང་ཐབས་ཅིག་ཏུ་བཞུགས་སོ། །
དེ་ནས་བཅོམ་ལྡན་འདས་ཀྱི་གཙུག་ཏོར་དང༌། ཐུགས་ཀའི་དཔལ་བེའུ་ལ་སོགས་པ་རྣམས་ནས་འོད་ཟེར་ཁ་དོག་རྣམ་པ་སྣ་ཚོགས་པ་བྱེ་བ་ཁྲག་ཁྲིག་བརྒྱ་སྟོང་དྲུག་ཅུ་སྙེད་ཅིག་
བཀྱེ་སྟེ༑ སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གྲངས་མེད་པ་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་བ་ཐམས་ཅད་འོད་ཟེར་གྱི་སྣང་བ་ཆེན་པོས་ཏིལ་གྱི་གང་
བུ་བཞིན་དུ་གང་ཞིང་ཁྱབ་པར་མཛད་པས་མཐའ་ཡས་པའི་སེམས་ཅན་ཐམས་ཅད་ལོང་བ་རྣམས་ཀྱིས་གཟུགས་མཐོང་བ་དང༌། འོན་པ་རྣམས་ཀྱིས་སྒྲ་ཐོས་པ་དང༌། དིག་པ་
རྣམས་སྨྲ་ཤེས་པ་དང༌། འཐེང་པོ་རྣམས་དང༌། ཞ་བོ་རྣམས་འགྲོ་ཞིང༌། ཡན་ལག་རེངས་པ་དང༌། ནད་པ་རྣམས་ནད་དང་བྲལ་བ་དང༌། དམྱལ་བ་རྣམས་ཚེ་ཕྲི་ནས་རིམ་གྱིས་
སྡུག་བསྔལ་ལས་ཐར་པ་དང༌། གཞན་ཡང་འགྲོ་བ་སེམས་ཅན་རྣམས་རིམ་གྱིས་དྲན་པ་རྙེད་པར་བྱས་ནས་ནམ་མཁའི་ཁམས་ཐམས་ཅད་ཡིད་ཀྱི་མཆོད་རྟེན་གྱི་སྐུས་གང་ཞིང་
རྒྱས་པར་བྱས་ཏེ་འོད་ཟེར་དེ་དག་སླར་བཅོམ་ལྡན་འདས་ཀྱི་དབུའི་གཙུག་ཏུ་འདུས་པ་ལས་ཆོས་ཀྱི་སྐུའི་གཟུགས་བརྙན་དུ་གྱུར་ཏོ། །དེ་ནས་ལག་ན་རྡོ་རྗེ་ལ་སོགས་པའི་འཁོར་

90-1-310a


རྣམས་ངོ་མཚར་དུ་གྱུར་ནས་བཅོམ་ལྡན་འདས་ལ་བླ་རེ་དང༌། རྒྱལ་མཚན་དང༌། འཕན་དང༌། གདུགས་དང༌། རྔ་ཡབ་དང༌། དྲིལ་བུ་དང༌། དར་
དབྱངས་དང༌། སྤོས་དང༌། མེ་ཏོག་དང༌། ཕྲེང་བ་དང༌། བྱུག་པ་དང༌། མར་མེ་དང༌། བཤོས་དང༌། རོལ་མོ་ལ་སོགས་པའི་མཆོད་པ་རྣམས་ཀྱིས་མཆོད་ནས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འགྲོ་བའི་མགོན་པོ་ཐུགས་རྗེ་ཆེན་པོ་དང་ལྡན་པས་མཆོད་རྟེན་བྱིན་གྱིས་བརླབ་པའི་ཆོ་ག་རིག་པ་ཆེན་མོ་བི་མ་
ལ་ཨུཥྞཱི་ཥའི་གཟུངས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། མཆོད་རྟེན་བྱིན་གྱིས་བརླབ་པའི་ཆོ་ག་རིག་པ་ཆེན་མོ་བི་མ་ལ་ཨུཥྞཱི་ཥའི་གཟུངས་
འདི་ནི༑ རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་འཛིན་ཏམ། འཆང་ངམ། བྲིས་སམ། ཀློག་གམ། མིང་ཉན་པར་བྱེད་ན། དེ་མཚམས་མེད་པ་ལྔ་དང༌།
མི་དགེ་བ་བཅུ་དང༌། སྡིག་པའི་ལས་ཅི་བྱས་པ་ཐམས་ཅད་མ་ལུས་པར་བྱང་བར་འགྱུར་རོ། །བི་མ་ལ་ཨུཥྞཱི་ཥའི་རིག་པ་ཆེན་མོའི་མཆོད་རྟེན་བྱིན་གྱིས་བརླབ་པའི་ཆོ་ག་
འདིའོ༑ ༑ཨོཾ་ཏྲེ་དྷྭ་སརྦ་ཏ་ཐཱ་ག་ཏ་ཧྲི་ད་ཡ་གརྦྷེ། ཛྭ་ལ་དྷརྨ་དྷ་ཏུ་གརྦྷ། སཾ་ཧ་ར་ཎ་ཨ་ཡུཿསཾ་ཤོ་དྷ་ཡ། པཱ་པཾ་སརྦ་ཏ་ཐཱ་ག་ཏཱ་ས་མནྟ་ཨུཥྞཱི་ཥ་བི་མ་ལ་བི་ཤུདྡྷེ་སྭཱཧཱ། རིག་པ་ཆེན་

90-1-310b


མོ་འདི་གསུངས་མ་ཐག་ཏུ་འཇིག་རྟེན་གྱི་ཁམས་ཐམས་ཅད་མཆོད་རྟེན་གྱི་རང་བཞིན་དུ་འགྱུར་རོ། །རིག་པ་ཆེན་མོ་འདི་གྲོ་གའམ། རས་སམ། ཤིང་ཤུན་ལ་བྲིས་ཏེ་རྒྱལ་
མཚན་གྱི་རྩེ་མོ་ལ་བཏགས་ན། ལྷ་དང་མི་ལ་སོགས་པ་ཐམས་ཅད་ཀྱིས་མཆོད་ཅིང་ཕྱག་བྱ་བ་དང༌། བཀུར་སྟི་བྱ་བའི་འོས་སུ་འགྱུར་རོ། །རིག་པ་ཆེན་མོ་འདི་ལུས་སམ་
མགུལ་དུ་ཐོགས་ན། དེ་ལྷ་དང༌། མི་དང༌། ལྷ་མ་ཡིན་ལ་སོགས་པ་རྣམས་ཀྱིས་སངས་རྒྱས་ཉིད་དུ་ལྟ་བར་འགྱུར་རོ། །བདག་ཉིད་རི་བྲག་གམ། ཚལ་ལམ། དགོན་པའམ།
ས་ཕྱོགས་གང་དུ་འགྲོ་བའི་ཚེ་རིག་པ་ཆེན་མོ་འདི་བརྗོད་ན། རི་དང་ས་ཕྱོགས་ཐམས་ཅད་མཆོད་རྟེན་དང་འདྲ་བར་འགྱུར་རོ། །ཨོཾ་ཏྲེ་དྷེ་སརྦ་ཏ་ཐཱ་ག་ཏ་ཧྲི་ད་ཡ་གརྦྷེ། ཛྭ་ལ་
དྷརྨ་དྷཱ་ཏུ་གརྦྷེ། སཾ་ཧ་ར་ཎ་ཨཱ་ཡུཿསཾ་ཤོ་དྷ་ཡ། པཱ་པཾ་སརྦ་ཏ་ཐཱ་ག་ཏ་ས་མནྟ་ཨུཥྞཱི་ཥ་བི་མ་ལ་བི་ཤུདྡྷེ། མ་ཧཱ་བི་ར་ཛེ་ར་གཾ་བྷི་ར་སི། དྷརྨ་དྷཱ་ཏུ་གརྦྷེ། བི་བི་ས་ར་ཨ་ཨ་ལཾ་སྭཱཧཱ།
ཞེས་བརྗོད་ན། ས་གཞི་ཐམས་ཅད་ཀྱང་མཆོད་རྟེན་གྱི་རང་བཞིན་དུ་འགྱུར་རོ། །བདག་ཉིད་ཆུའམ། མཚོའམ། རྒྱ་མཚོ་ལ་སོགས་པ་གང་ལ་རྒལ་བ་ན་ཡང་རིག་པ་ཆེན་མོའི་
སྔགས་འདིས་བཏབ་ན། ཆུ་དེ་ཐམས་ཅད་ཀྱང་མཆོད་རྟེན་གྱི་རང་བཞིན་དུ་འགྱུར་རོ། །ཨོཾ་སྟྲཻ་ཡ་དྷེ་སརྦ་ཏ་ཐཱ་ག་ཏ་ཧྲི་ད་ཡ་གརྦྷེ། ཛྭ་ལ་དྷརྨ་དྷཱ་ཏུ་གརྦྷེ། སཾ་ཧ་ར་ཎ་ཨཱ་ཡུ་སཾ་ཤོ་དྷ་

90-1-311a


ཡ༑ པཱ་པཾ་སརྦ་ཏ་ཐཱ་ག་ཏ་ས་མནྟ་བི་མ་ལེ་ཨུཥྞཱི་ཥ་བི་ཤུདྡྷེ། མ་ཧཱ་བི་ར་ཛེ་ར་གཾ་བྷི་ར་སི། དྷརྨ་དྷཱ་ཏུ་བི་བི་ས་ར་ཨ་མ་མ་ཀི་སྭཱཧཱ། ཞེས་བརྗོད་ན། ཆུ་
ཐམས་ཅད་ཀྱང་མཆོད་རྟེན་གྱི་རང་བཞིན་དུ་འགྱུར་རོ། །གཞན་ཡང་བདག་ཉིད་ཀྱིས་ནམ་མཁའ་གང་ནས་གང་ཁྱབ་པར་རིག་པ་ཆེན་མོའི་སྔགས་འདི་བཏབ་ན། ནམ་
མཁའ་ཐམས་ཅད་ཀྱང་མཆོད་རྟེན་གྱི་རྟེན་གྱི་རང་བཞིན་དུ་འགྱུར་རོ། །ཨོཾ་སྟྲཻ་ཡ་དྷེ་སརྦ་ཏ་ཐཱ་ག་ཏ་ཧྲི་ད་ཡ་གརྦྷེ། ཛྭ་ལ་དྷརྨ་དྷཱ་ཏུ་གརྦྷེ། སཾ་ཧ་ར་ཎ་ཨཱ་ཡུཿསཾ་ཤོ་དྷ་ཡ། བཱ་བཾ་
སརྦ་ཏ་ཐཱ་ག་ཏ་ས་མནྟ། བི་མ་ལེ་ཨུཥྞཱི་ཥ་བི་ཤུདྡྷེ། མ་ཧཱ་མ་བི་ར་ཛེ་ར་གཾ་བྷཱི་ར་སི། དྷརྨ་དྷཱ་ཏུ་བི་བི་ས་ར་ཨ་ཨ་ཨེ་ཁཾ་ཡ་སྭཱཧཱ། ཞེས་བརྗོད་ན། ནམ་མཁའི་ཁམས་ཐམས་
ཅད་མཆོད་རྟེན་གྱི་རང་བཞིན་དུ་འགྱུར་ཏེ། ཕྱག་བྱ་བ་དང༌། བསྐོར་བ་བྱ་བ་དང༌། མཆོད་པར་བྱ་བའི་འོས་སུ་འགྱུར་རོ། །བི་མ་ལ་ཨུཥྞི་ཥའི་གཟུངས་བཟླས་ཏེ་འབྱུང་བ་
ཆེན་པོ་ལྔ་པོ་གང་ལ་ཡང་མཆོད་རྟེན་བཏབ་ན། ཉོན་མོངས་པ་དང༌། སྒྲིབ་པ་ཐམས་ཅད་དག་པར་འགྱུར་རོ། །གཞན་ཡང་ས་དང༌། ཤིང་དང༌། རྡོ་དང༌། འཇིམ་པ་དང༌།
འབི་འབི་གང་ཡང་རུང་བ་ལ་རིག་པའི་སྔགས་འདིས་བཏབ་སྟེ་མཆོད་རྟེན་བཏབ་ན། རིན་པོ་ཆེ་སྣ་ཚོགས་ཀྱི་མཆོད་རྟེན་གྱི་རྒྱུར་འགྱུར་ཏེ། ཨོཾ་རཏྣ་ཙཻ་ཏྱེ་པཉྩ་ཡེ་བི་བི་ས་

90-1-311b


ར་སྭཱཧཱ། ཞེས་བརྗོད་ནས་བའི་ལྕི་བ་ལ་སོགས་པས་བྱུགས་ན། ཐམས་ཅད་རིན་པོ་ཆེའི་མཆོད་རྟེན་གྱི་རྒྱུར་འགྱུར་རོ། །རིག་པ་ཆེན་མོའི་སྔགས་འདི་མ་བཏབ་ན། གང་ཞིག་
གསེར་དང་དངུལ་དང་བཻ་ཌཱུཪྱ་ལ་སོགས་པ་རིན་པོ་ཆེ་སྣ་བདུན་ལས་མཆོད་རྟེན་བཞེངས་སུ་གསོལ་ཡང་རྡོ་དང༌། ཤིང་དང༌། ཁམ་པ་དང་འདྲ་བར་འགྱུར་རོ། །དེ་ཅིའི་ཕྱིར་ཞེ་ན།
དེ་ནི༑ འདི་ཉིད་རྫས་ཀྱི་རང་བཞིན་ལས་སྙིང་པོ་དང་གསང་སྔགས་བྱིན་གྱི་རླབས་མ་བཞུགས་པའི་ཕྱིར་རིག་པ་ཆེན་མོ་འདིས་བྱིན་གྱིས་བརླབས་ཏེ་བཏབ་ན། འབྱུང་བ་ཆེན་པོ་
གང་ལ་མཆོད་རྟེན་བཏབ་ཀྱང་བསྐལ་པ་དཔག་ཏུ་མེད་པ་ཐམས་ཅད་ཀྱི་སྒྲིབ་པའི་དྲི་མ་དག་ནས་ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུར་སྐྱེས་ནས་ཕྱིར་མི་ལྡོག་པའི་ས་
ཐོབ་པར་འགྱུར་རོ། །རིག་པ་ཆེན་མོ་འདིས་བྱིན་གྱིས་བརླབས་ཏེ་རྡོ་དང༌། ཤིང་ལེབ་ལ་སོགས་པ་ལ་མཆོད་རྟེན་བཏབ་ན། དེ་གདོན་མི་ཟ་བར་བྲམ་ཟེའི་རིགས་ཤིང་སཱ་ལ་ཆེན་
པོ་ལྟ་བུར་སྐྱེས་ནས་ས་བཅུ་རིམ་གྱིས་བགྲོད་དེ་བཅུ་གཅིག་ཀུན་ཏུ་འོད་ཀྱི་ས་ཐོབ་པར་འགྱུར་རོ། །རིག་པ་ཆེན་མོ་འདིས་བྱིན་གྱིས་བརླབས་ཏེ་གསེར་དང༌། དངུལ་དང༌། བཻ་ཌཱུཪྱ་ལ་
སོགས་པ་ལ་མཆོད་རྟེན་བཏབ་ན། དེ་གདོན་མི་ཟ་བར་རྒྱལ་རིགས་ཤིང་སཱ་ལ་ཆེན་པོ་ལྟ་བུར་སྐྱེས་ནས་རྡོ་རྗེ་འཛིན་པའི་ས་ཐོབ་པར་འགྱུར་རོ། །གཞན་ཡང་རིག་པ་ཆེན་མོའི་

90-1-312a


སྔགས་འདིས་བཏབ་ན། མཆོད་རྟེན་གཅིག་བཏབ་ན་ཡང་བྱེ་བ་བཏབ་པར་འགྱུར་རོ། །རིག་པ་ཆེན་མོ་འདིས་མ་བཏབ་ན། བྱེ་བ་བཏབ་ཀྱང་གཅིག་དང་
འདྲ་བར་འགྱུར་རོ། །དེ་ཅིའི་ཕྱིར་ཞེ་ན། གོང་མ་བཞིན་ནོ། །རིག་པ་ཆེན་མོ་དེའི་སྔགས་འདི་ཡིན་ཏེ། ཏདྱ་ཐཱ། སཱུཀྵྨེ་སཱུཀྵྨེ། ཤཱནྟེ་ཤཱནྟེ། ནི་རཱ་ཀུ་ལེ། ཡ་ཤོ་ཏེ་ཛོ། སརྦ་བུདྡྷེ། ཨ་
དྷིཥྛ་ན་ཨ་དྷི་ཥྛི་ཏེ། ཨ་ནུ་མི་དེ་སྭཱཧཱ། འདི་འི་ཆོ་ག་ནི། འདི་ཡིན་ཏེ། འཇིམ་པའི་གོང་བུ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་མཆོད་རྟེན་གཅིག་བཏབ་ན། བྱེ་བ་བཏབ་
པར་འགྱུར་རོ། །བརྒྱ་བཏབ་པའི་གྲངས་དང་ཕན་ཡོན་ནི། འཕགས་པ་ཉན་ཐོས་ཀྱི་དགྲ་བཅོམ་པ་རྣམས་ཀྱིས་ཀྱང་བརྗོད་པར་མི་ནུས་སོ། །སྟོང་བཏབ་པའི་གྲངས་དང་ཕན་
ཡོན་ནི༑ བྱང་ཆུབ་སེམས་དཔའ་རྣམས་ཀྱིས་ཀྱང་བརྗོད་པར་མི་ནུས་སོ། །ཁྲི་བཏབ་པའི་གྲངས་དང་ཕན་ཡོན་ནི། དེ་བཞིན་གཤེགས་པ་རྣམས་ཀྱིས་ཀྱང་བརྗོད་པར་མི་ནུས་
སོ༑ ༑འབུམ་བཏབ་པའི་གྲངས་དང་ཕན་ཡོན་ནི། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་རྣམས་ཀྱིས་ཀྱང་བརྗོད་པར་མི་ནུས་སོ། །དེ་བས་ན་མཆོད་པའི་རྟེན་ལྔ་
མན་ཆད་གདབ་པའི་མཆོད་པའི་ཆོ་གར་བྱ་བ་ནི། ཐོག་མར་མཆོད་རྟེན་བརྩིག་པའི་གནས་སམ། མཆོད་རྟེན་གྱི་འཇིམ་པའི་གནས་སམ། མཆོད་རྟེན་གྱི་འཇིམ་པའི་

90-1-312b


གནས་གང་ནས་བླངས་པའི་གནས་དེ་ས་བདག་བྱིན་གྱིས་བརླབ་ཅིང་ས་ལ་གནས་པའི་གདོན་བགེགས་བསམ་སྦྱོར་ངན་པ་མཆོད་རྟེན་དང༌། དགེ་བ་ལ་བར་ཆད་བྱེད་པ་
རྣམས་མཚམས་གཅད་པར་བྱ་སྟེ། ཐིག་སྐུད་ལ་རིག་པ་ཆེན་མོའི་སྔགས་འདིས་གདབ་སྟེ། ཨོཾ་བཛྲ་སཱུ་ཏྲ་ཧཱུཾ་ཕཊ། ཅེས་བརྗོད་ནས་ཐིག་སྐུད་དེ་ཉིད་རྡོ་རྗེའི་སྐུད་པར་དམིགས་
ནས་མཆོད་རྟེན་གྱི་ས་ཁྱོན་ཇི་ཙམ་རྣམ་པ་དང༌། འཇིམ་པའི་ས་ཁྱོན་ཇི་ཙམ་རྣམ་པ་ཐིག་གིས་ས་བཅད། དེ་བཞིན་དུ་ས་བཅད་ན། ས་གཞི་དེ་ཉིད་མཆོད་རྟེན་གྱི་རྒྱུ་རིན་པོ་ཆེ་
རྣམ་པ་སྣ་ཚོགས་པ་དང་འདྲ་བར་འགྱུར་རོ། །དེ་ནས་ས་དེ་ཉིད་ལ་སེང་ལྡེང་གི་ཕུར་བ་སོར་བརྒྱད་པ་ལ་རིག་པ་ཆེན་མོའི་སྔགས་འདི་གདབ་པར་བྱ་སྟེ། ཨོཾ་བཛྲ་ཀཱི་ལི་ཀཱི་ལི་ཀཱི་ལ་
ཡ་སརྦ་དུཥྚཾ་ཧཱུཾ་ཕཊ། ཅེས་བྱ་བ་འདི་ལན་བདུན་བཟླས་ཏེ་རྡོ་རྗེ་ཕུར་བུས་དམིགས་ཏེ་དབུས་དང་གྲ་བཞིར་གདབ་བོ། །དེ་བཞིན་དུ་བཏབ་ན། མི་དང་མི་མ་ཡིན་པ་ལས་སྲུང་བར་
འགྱུར་རོ། །སྔོན་གྱི་ལས་ཀྱི་རྣམ་པར་སྨིན་པ་ནི། མ་གཏོགས་སོ། །སེང་ལྡེང་གི་ཕུར་བུ་ནི། མཆོད་རྟེན་གྱི་འཇིམ་པའི་ས་ཇི་ཙམ་དགོས་པ་མ་བླངས་ཀྱི་བར་དུ་མི་དབྱུང་བར་
གཞག་གོ། དེ་ནས་ཏིལ་དང་ཡུངས་ཀར་ལ་རིག་པ་ཆེན་མོའི་སྔགས་འདི་བརྗོད་པར་བྱའོ། །ཨོཾ་ཨ་མྲྀ་ཏེ་ཧ་ན་ཧ་ན་ཧཱུཾ་ཕཊ། ཅེས་ལན་བདུན་བཟླས་ཏེ་སའི་ཕྱོགས་སུ་གཏོར་

90-1-313a


བས༑ ས་ཕྱོགས་དེ་ཉིད་ཀྱང་དེ་བཞིན་གཤེགས་པའི་བཞུགས་གནས་དཔག་ཏུ་མེད་པར་འགྱུར། དེ་ལྟར་ས་གཞི་དེ་བཞིན་གཤེགས་པའི་བཞུགས་
གནས་སུ་བྱིན་གྱིས་བརླབ་སྟེ། བགེགས་ཀྱི་བསམ་སྦྱོར་ངན་པ་ལས་མཚམས་བཅད་དེ་སྤོས་དང༌། མེ་ཏོག་དང༌། གཏོར་མ་ལ་སོགས་པ་རྣམས་ཀྱིས་ཀྱང་ས་ཕྱོགས་
དེ་ན་གནས་པའི་ལྷ་དང༌། ཀླུ་དང༌། ལྷ་མ་ཡིན་ལ་སོགས་པ་རྣམས་ལ་མཆོད་ཅིང་བསྔོས་ཏེ་བི་མ་ལ་ཨུཥྞཱི་ཥའི་གཟུངས་འདི་བཀླགས་ན། ས་ཕྱོགས་དེ་ཡང་ཤིན་ཏུ་བཀྲ་
ཤིས་ཤིང་བྱིན་ཆགས་པར་འགྱུར་རོ། །དེ་ནས་མཆོད་རྟེན་གྱི་འཇིམ་པའི་ས་བརྐོ་བའི་ཚེ་རིག་པ་ཆེན་མོའི་སྔགས་འདི་བཟླས་ཏེ་བརྐོ་བར་བྱའོ། །ཨོཾ་བཛྲ་ཁ་ན་ཁ་ན་ཧཱུཾ་
ཕཊ། ཅེས་བཟླས་ཤིང་ས་གཞི་དེ་ཉིད་རིན་པོ་ཆེ་སྣ་ལྔར་གྱུར་པར་དམིགས་ཏེ་བརྐོས་ན། དེ་བཞིན་གཤེགས་པའི་སྐུ་རྣམ་པར་དག་པའི་རྒྱུར་འགྱུར་རོ། །དེ་ནས་ས་
གཙང་མ་བླངས་པ་དེ་དག་གནས་གཙང་མ་ཞིག་ཏུ་བཞག་ནས་ས་བརྡུང་བའི་ཆོ་ག་ནི། ཐོ་བ་ལ་བདུད་རྩི་འཁྱིལ་བའི་ཕྱག་རྒྱ་རྡོ་རྗེ་རྩེ་གསུམ་པས་མནན་ཏེ་རིག་པ་ཆེན་
མོའི་སྔགས་འདིས་བཏབ་སྟེ་བརྡུང་ངོ༌། །བཛྲ་མུད་ག་ར་ཨཱ་ཀོ་ཊ་ཡ་ཨཱ་ཀོ་ཊ་ཡ་ཧཱུཾ་ཕཊ། ཅེས་ལན་བདུན་བཟླས་ཏེ་རྡོ་རྗེའི་ཐོ་བར་དམིགས་ཤིང་བརྡུངས་ན། ཉོན་མོངས་པ་དང་བག་

90-1-313b


ཆགས་ཐམས་ཅད་མ་ལུས་པར་བྱང་ཞིང་བཅོམ་པར་འགྱུར་རོ། །དེ་ནས་འཇིམ་པ་བརྫི་བ་ནི། སྤོས་ཆབ་ལ་བདུད་རྩི་འཁྱིལ་བའི་ཕྱག་རྒྱས་གཏུགས་ཏེ་སྦོས་ཆུ་དེའི་ནང་དུ་
ཡང་ཆོས་ཉིད་ཀྱི་ཡི་གེ་ཨ་ཞེ་བྱ་བ་དཀར་པོ་ལས་ཟླ་བའི་དཀྱིལ་འཁོར་འོད་དང་ཆས་པར་དམིགས་ཏེ་ཟླ་བའི་དཀྱིལ་འཁོར་གྱི་འོད་ཟེར་ཆེན་པོ་དེས་སྤོས་ཆུ་དེ་ཁྱབ་པར་
གྱུར་ནས་སྤོས་ཆུ་ཉིད་བདུད་རྩིའི་རང་བཞིན་དུ་གྱུར་པར་དམིགས་ནས་རིག་པ་ཆེན་མོའི་སྔགས་འདི་བརྗོད་པར་བྱའོ། །ཨོཾ་ཨ་མྲྀ་ཏེ་ཧཱུཾ་ཕཊ། ཅེས་བྱ་བ་ལན་བདུན་བཟླས་
ཏེ་བྱིན་གྱིས་བརླབས་པས། དེ་ཉིད་ཀྱང་བདུད་རྩི་ཆེན་པོའི་ཆུ་རྒྱུན་དང་འདྲ་བར་འགྱུར་རོ། །དེ་ནས་འཇིམ་པ་བརྫི་བའི་སྔགས་ཆེན་མོ་འདི་བརྗོད་པར་བྱའོ། །ཨོཾ་བཛྲ་པྲ་མརྡ་ནཱ་
ཡ་ཧཱུཾ་ཕཊ། ཅེས་ལན་བདུན་བརྗོད་དེ། འཇིམ་པ་དེ་ཉིད་དེ་བཞིན་གཤེགས་པའི་སྐུར་འགྱུར་རོ། །དེ་ནས་འཇིམ་པ་དེ་ཉིད་དེ་བཞིན་གཤེགས་པའི་སྐུ་བསམ་གྱིས་མི་ཁྱབ་པར་
བྱིན་གྱིས་བརླབ་པ་ནི། འཇིམ་པ་དེ་ཉིད་ལ་བདུད་རྩི་འཁྱིལ་བའི་ཕྱག་རྒྱ་བཅིངས་ཏེ་རིག་པ་ཆེན་མོའི་གཟུངས་འདི་བརྗོད་པར་བྱའོ། །ན་མོ་རཏྣ་ཏྲ་ཡཱ་ཡ། ཏདྱ་ཐཱ། སཱུཀྵྨེ་སཱུཀྵྨེ། ཤནྟེ་
ཤནྟེ༑ དཱནྟེ་དཱནྟེ། ནི་རཱ་ཀུ་ལེ། ཡ་ཤོ་ཡ་ཤོ་བ་ཏི་ཏེ་ཛོ་ཤུདྡྷེ་བི་ཤུདྡྷེ། སརྦ་ཏ་ཐཱ་ག་ཏ། ཨ་དྷིཥྛ་ན་ཨ་དྷེཥྛི་ཏེ། ཨ་ན་མོ་ཏེ་ཧི་ཏི་སྭཱཧཱ། ཞེ་བདག་ཉིད་ཀྱི་རིག་པ་ཆེན་མོ་འདི་ལན་


90-1-314a


༄༅། བདུན་གསུམ་དུ་ཉི་ཤུ་རྩ་གཅིག་བཟླས་ཏེ་རིག་པ་ཆེན་མོའི་སྔགས་འདི་སྦྱིན་གྱིས་བརླབས་ན། འཇིམ་པ་ཉིད་ལས་ཡེ་ཤེས་ཀྱི་འོད་ཟེར་རྣམ་ལྔ་
ཕྱོགས་བཅུར་འཕྲོས་པར་འགྱུར་རོ། །ཕྱོགས་བཅུར་འཕྲོས་ནས་ཀྱང་སེམས་ཅན་ཐམས་ཅད་ཀྱི་དོན་ཇི་ལྟར་འདུལ་བར་བྱས་པར་འགྱུར་རོ། །འོད་ཟེར་དེ་དག་སླར་འདུས་
པས་ཀྱང་འཇིམ་པ་ཉིད་རིན་པོ་ཆེ་སྣ་ལྔའི་རང་བཞིན་དུ་གྱུར་ནས་དེ་བཞིན་གཤེགས་པའི་སྐུ་བསམ་གྱིས་མི་ཁྱབ་པའི་རྒྱུ་རྐྱེན་དང་ལྡན་པར་འགྱུར་རོ། །དེ་ལྟར་ཡིད་ཀྱིས་
ཀྱང་དམིགས་སོ། །དེ་ནས་འབི་འབི་བྱེད་པའི་ཆོ་ག་རིག་པ་ཆེན་མོ་འདི་བརྗོད་པར་བྱ་སྟེ། ཨོཾ་བཛྲ་ཨཱ་ཡུ་ཥེ་སྭཱཧཱ། ཞེས་ལན་བདུན་བཟླས་ཏེ་བྱི་གྱིས་བརླབས་ན། འབི་འབི་
ཉིད་ལས་ཡེ་ཤེས་ཀྱི་འོད་ཟེར་གྱི་སྤྲིན་གྱིས་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་བར་འཕྲོས་ཤིང་ཁྱབ་སྟེ་འགྲོ་བ་མང་པོའི་དོན་བྱེད་པར་འགྱུར་རོ། །འོད་ཟེར་
གྱི་སྤྲིན་ཕུང་དེ་དག་སླར་འབི་འབིའི་ནང་དུ་འདུས་པས་ཀྱང་དེ་ཉིད་ཡེ་ཤེས་རིན་པོ་ཆེའི་རང་བཞིན་ཤེལ་སྒོང་ལྟར་ཡོངས་སུ་དག་པར་འགྱུར་རོ། །དེ་བཞིན་དུ་ཡིད་ཀྱིས་ཀྱང་
དམིགས་སོ། །དེ་ནས་འབི་བཱིའི་ནང་བི་མ་ལ་ཨུཥྞཱི་ཥའི་སྙིང་པོ་མུ་དྲའི་ཕྱག་རྒྱར་བྱས་པའམ། གྲོ་གའམ། རས་སམ། ཤོག་བུའམ། ཤིང་ཤུན་ལ་སྔགས་བྲིས་པ་དང༌།

90-1-314b


དེའི་ནང་དུ་རིག་སྔགས་སོ་སོའི་སྙིང་པོ་དང༌། ཨོཾ་ཧཱུཾ་ཏྲཱཾ་ཧྲཱི་ཨཱཿ། དེ་རྣམས་ཕྲུགས་སུ་སྦྱར་ཏེ་མུ་དྲའི་ཕྱག་རྒྱར་བྱས་པའམ། ཡི་གེར་བྲིས་པའམ། གང་ཡང་རུང་སྟེ་ནང་དུ་སྩལ་
ན༑ དེ་བཞིན་གཤེགས་པའི་ཐུགས་ཡེ་ཤེས་དང་ལྡན་པར་འགྱུར་རོ། །ནང་དུ་སྩོལ་བའི་ཚེ་རིག་སྔགས་འདི་བརྗོད་པར་བྱའོ། །ཨོཾ་བཛྲ་གརྦྷེ་སྭཱཧཱ། ཞེས་བྱ་བ་བཟླས་ན། དེ་
བཞིན་གཤེགས་པ་ཐམས་ཅད་ཀྱི་ཐུགས་ཡེ་ཤེས་དེའི་ནང་དུ་འདུས་ཤིང་ཞུགས་པར་འགྱུར་རོ། །ཡིད་ཀྱིས་ཀྱང་དམིགས་སོ། །དེ་ནས་ཙཻ་ཏྱའི་ཕོར་བུའི་ནང་དུ་ཡུངས་ཀར་རམ།
ཏིལ་མར་གྱིས་བསྐུ་བའི་སྔགས་རིག་པ་ཆེན་མོ་འདི་བརྗོད་པར་བྱའོ། །ཨོཾ་ཨ་ར་ཛེ་བི་ར་ཛེ་སྭཱཧཱ། ཞེས་ལན་གསུམ་བཟླས་ཤིང་བྱིན་གྱིས་བརླབས་ན། དེ་ཉིད་ཐབས་དང་ཤེས་
རབ་འབྲེལ་བ་ལས་ཆོས་ཀྱི་དབྱིངས་ཉིད་ཀྱི་མཆོད་རྟེན་དུ་འགྱུར་རོ། །དེ་བཞིན་དུ་ཡིད་ཀྱིས་ཀྱང་དམིགས་སོ། །དེ་ནས་མཆོད་རྟེན་འདེབས་པའི་ཚེ་རིག་པ་ཆེན་མོ་འདི་བརྗོད་
པར་བྱའོ། །ཨོཾ་བཛྲ་མུད་ག་ར་ཨཱ་ཀོ་ཊ་ཡ་ཨཱ་ཀོ་ཊ་ཡ་ཧཱུཾ་ཕཊ། ཅེས་བཟླས་ཤིང་མཆོད་རྟེན་བཏབ་ན། དབྱིངས་དང་ཡེ་ཤེས་གཉིས་སུ་མེད་པར་འབྲེལ་བ་ལས་ཆོས་ཀྱི་སྐུའི་
མཆོད་རྟེན་དུ་འགྱུར་རོ། །དེ་ནས་བི་མ་ལ་ཨུཥྞཱི་ཥའི་སྙིང་པོ་གང་ནས་བྱུང་བས་ཀྱང་མཆོད་རྟེན་བཏབ་ན། དབྱིངས་དང་ཡེ་ཤེས་གཉིས་སུ་མེད་པར་འབྲེལ་བ་ལས་མཆོད་ཀྱི་

90-1-315a


སྐུའི་མཆོད་རྟེན་འབྱམས་ཀླས་པར་འགྱུར་རོ། །དེ་ནས་མཆོད་རྟེན་ཕུར་བུའི་ནང་ནས་འབྱུང་བའི་རིག་པ་ཆེན་མོའི་སྔགས་འདི་བརྗོད་ལ་དབྱུང་ངོ༌།།
ཨོཾ་དྷརྨ་དྷཱ་ཏུ་ཡེ་སྭཱཧཱ། དྷརྨ་དྷཱ་ཏུ་གརྦྷེ་སྭཱཧཱ། ཞེས་ལན་བདུན་བཟླས་ཏེ་མཆོད་རྟེན་བྱུང་ན། ཐབས་དང་ཤེས་རབ་གཉིས་སུ་མེད་པ་འབྲེལ་བ་ལས་མཆོད་རྟེན་ཆོས་ཀྱི་
སྐུ་འབྱམས་ཀླས་པ་འབྱུང་སྟེ། འགྲོ་བ་སེམས་ཅན་ཐམས་ཅད་ཀྱི་དོན་འཁོར་བམ་སྟོངས་ཀྱི་བར་དུ་ཕུན་སུམ་ཚོགས་པར་མཛད་པར་འགྱུར་རོ། །དེ་བཞིན་དུ་ཡིད་ཀྱིས་
ཀྱང་དམིགས་སོ། །དེ་ནས་མཆོད་རྟེན་སྣོད་ནས་ཕྱུང་བ་ལས་འཁོར་ལོ་གཟུགས་པའི་རིག་པ་ཆེན་མོའི་སྔགས་འདི་བརྗོད་པར་བྱའོ། །ཨོཾ་བྲ་མ་ཎ་ཡེ་སྭཱཧཱ། ཞེས་བཟླས་
ནས་འཁོར་ལོ་བཙུགས་ན། རིན་པོ་ཆེའི་གདུགས་དང༌། རིན་པོ་ཆེའི་ཏོག་དང༌། རིན་པོ་ཆེའི་རྒྱལ་མཚན་དང༌། རིན་པོ་ཆེའི་ཤར་བུ་དང༌། དར་གྱི་ལྷབ་ལྷུབ་ལ་སོགས་
པ་རྣམས་ཀྱིས་བརྒྱན་ཏེ་མྱ་ངན་ལས་འདས་པའི་ཡོན་ཏན་སྣ་ཚོགས་ཀྱིས་བརྒྱན་ཏེ་འགྲོ་བའི་དོན་ཡིད་བཞིན་དུ་མཛད་པར་འགྱུར་རོ། །དེ་བཞིན་དུ་ཡིད་ཀྱིས་ཀྱང་
དམིགས་སོ། །དེ་ནས་མཆོད་རྟེན་ལ་ན་བཟའ་གསོལ་བའི་ཚེ་རིག་པ་ཆེན་མོ་འདི་བཟླས་ལ་གསོལ་ཏོ། །ཨོཾ་དྷརྨ་དྷ་ཏུ་སྭཱཧཱ་བྷ་བ་བི་ཤུདྡྷེ་དྷརྨ་ཏེ་སྭཱཧཱ། ཞེས་ལན་མང་དུ་

90-1-315b


བཟླས་ཏེ་བཏབ་ན། ཆོས་ཀྱི་དབྱིངས་རྣམ་པར་དག་པའི་དོན་དང་ལྡན་པར་འགྱུར་རོ། །དེ་ནས་མཆོད་རྟེན་བཏབ་པའི་དཀྱིལ་འཁོར་མཆོད་རྟེན་ལྔར་བཏབ་ན། དཀྱིལ་འཁོར་
ཡང་ཕྱོགས་བཞི་དབུས་དང་ལྔར་བྲི་བར་བྱའོ། །དེ་བཞིན་དུ་མཆོད་རྟེན་གྱི་གྲངས་བརྒྱའམ། སྟོང་ངམ། གང་བཏབ་པ་དེའི་གྲངས་དང་མཆོད་རྟེན་གྱི་ཤོང་ཚད་ཀྱི་དཀྱིལ་
འཁོར་རེའུ་མིག་རྡོའི་སྟེགས་བུ་བརྩིགས་པ་ནི། སའམ། རྡོ་ལེབ་བམ། ཤིང་ལ་སོགས་པ་ལས་དཀྱིལ་འཁོར་གྲུ་བཞིར་བགྱིས་ཏེ་འོག་གི་ཁྲི་ཡང་སེངྒེའི་ཁྲིའམ། རིན་པོ་
ཆེའི་ཁྲིའམ། པདྨའི་ཁྲི་སྟེགས་སུ་བྱས་ལ། དེའི་སྟེང་དུ་གོ་མ་ཡཾ་དང་སྦོས་ཆུས་ཆག་ཆག་བཏབ་སྟེ་དབུས་དང་ཕྱོགས་བཞིར་མཆོད་རྟེན་བཞུགས་པའི་ས་ཀུན་ཏུ་གུར་གུམ་དང༌།
ཙནྡན་གྱི་ཆུས་ཟླུམ་པོར་བསྐུས་ལ། སྲད་བུས་ཐིག་བཏབ་ལ་དཀྱིལ་འཁོར་བྲི་བར་བྱ་སྟེ། དཀྱིལ་འཁོར་བྲི་བར་ཡང་མཆོད་རྟེན་ལྔར་བཏབ་ན། དཀྱིལ་འཁོར་གྱི་ཕྱོགས་བཞི་
དབུས་དང་ལྔར་བྲི་བར་བྱའོ། །དེ་བཞིན་དུ་མཆོད་རྟེན་གྱི་གྲངས་བརྒྱའམ། སྟོང་གང་བཏབ་པ་དེའི་གྲངས་ཀྱི་མཆོད་རྟེན་ཤོང་ཚད་ཀྱི་དཀྱིལ་འཁོར་རེའུ་མིག་རྡོ་རྗེ་དྲ་བའི་
ཐིག་གིས་ས་གཅད་པར་བྱའོ། །མཆོད་རྟེན་གཞག་པའི་ས་གཞི་ཐམས་ཅད་པདྨ་འདབ་མ་བརྒྱད་པར་བྲི་བར་བྱའོ། །དེ་ནས་མཆོད་རྟེན་གྱི་དཀྱིལ་འཁོར་དུ་བཞུགས་པའི་ཚེ་རིག་

90-1-316a


པ་ཆེན་པོའི་སྔགས་འདི་བརྗོད་ལ་བཞུགས་སུ་གསོལ། ཨོཾ་སུ་པྲ་ཏིཥྛ་སྟུ་བེ་སྭཱཧཱ། ཞེས་ལན་གསུམ་བཟླས་ཏེ་མཆོད་རྟེན་བཞག་ན། བདག་དང་གཞན་
གྱི་དོན་ཕུན་སུམ་ཚོགས་པར་སྤྱོད་པར་འགྱུར་རོ། །དེ་ནས་མཆོད་རྟེན་དགོད་པའི་རིམ་པ་ནི། དང་པོ་དབུས་སུ་དགོད། དེ་ནས་ཤར་དུ་དགོད། དེ་ནས་ལྷོར་དགོད། དེ་ནས་
ནུབ་ཏུ་དགོད། དེ་ནས་བྱང་གི་བར་དུ་རིམ་པ་བཞིན་དུ་དགོད་པར་བྱའོ། །དགོད་པའི་ཚེ་རིག་པ་ཆེན་མོའི་སྔགས་འདི་བརྗོད་པར་བྱའོ། །ཨོཾ་བཛྲ་པདྨ་ས་མ་ཡེ་སྭཱཧཱ། ཞེས་ལན་
གསུམ་དུ་བཟླས་ལ་རྡོ་རྗེ་དང༌། པདྨའི་གདན་ལ་བཞུགས་སུ་གསོལ་ཞེས་བྱས་ལ། ས་གཞི་དང་ནམ་མཁའི་ཁམས་དང༌། རྒྱ་མཚོའི་མཇིང་ཐམས་ཅད་མཆོད་རྟེན་གྱིས་
གང་བར་ཡིད་ཀྱིས་ཀྱང་དམིགས་སོ། །གཞན་ཡང་མཆོད་རྟེན་རེ་རེ་བཏབ་ནས་ཐལ་བྱུང་དཀྱིལ་འཁོར་སྟེང་དུ་བཞུགས་ལ། སྤོས་དང༌། མེ་ཏོག་ལ་སོགས་པ་མཆོད་པ་
རྣམ་པ་ལྔས་མཆོད་ཅིང་བཞུགས་སུ་གསོལ། མཆོད་རྟེན་གྱི་ཁ་དོག་ལ་སོགས་པ་བསྐུ་བ་ནི། ཞི་བའི་དཀར་པོ། རྒྱས་པའི་སེར་པོ། །དབང་དམར་པོ། །སྲུང་བ་ལྗང་
གུར་དམིགས་ཏེ་ན་བཟའ་ཡང་དེ་བཞིན་དུ་གསོལ་ལ་ཡིད་ཀྱིས་ཀྱང་དེ་བཞིན་དུ་དམིགས་སོ། །དེ་ནས་མཆོད་རྟེན་གྱི་དཀྱིལ་འཁོར་བྱིན་གྱིས་བརླབ་པར་བྱ་སྟེ།


90-1-316b


དཀྱིལ་འཁོར་གྱི་སྟེང་དུ་ཡི་གེ་རཾ་དམར་པོ་གནས་པ་ལས་རིག་པ་ཆེན་མོའི་སྔགས་འདི་བརྗོད་པར་བྱ་སྟེ། ཧཱུཾ་རཾ་སྭཱཧཱ། ཞེས་ལན་གསུམ་བཟླས་པས་དེ་ཉིད་ཡེ་ཤེས་
ཀྱི་མེ་དཔུང་ཆེན་པོར་རབ་ཏུ་འབར་ནས་གནས་དེ་དག་གི་རྟོག་པ་རྣམ་པར་སྦྱངས་ཏེ་དཀྱིལ་འཁོར་གྱི་གཞི་དེ་ཉིད་རིན་པོ་ཆེ་སྣ་ལྔ་ལས་གྲུབ་པའི་དཀྱིལ་འཁོར་དུ་འགྱུར་
རོ༑ ༑དེ་བཞིན་དུ་ཡིད་ཀྱིས་ཀྱང་དམིགས་སོ། །དེ་ནས་དཀྱིལ་འཁོར་ལེའུ་ཚེ་ལྔའམ། བརྒྱའམ། སྟོང་ངམ། གང་བྲིས་པའི་དབུས་རྣམས་སུ་ཡི་གེ་ཨ་དཀར་པོ་གནས་པ་
ལས་རིག་པ་ཆེན་མོའི་སྔགས་འདི་བརྗོད་པར་བྱ་སྟེ། ཨོཾ་ཨ་ཙནྡྲ་མཎྜལ་ཧཱུཾ་ཕཊ། ཅེས་གྲངས་ཇི་ཙམ་རྣམ་པར་བཟླས་ན། མཆོད་རྟེན་གྱི་གདན་ཟླ་བའི་དཀྱིལ་འཁོར་རེ་རེར་
འགྱུར་རོ། །དེ་བཞིན་དུ་ཡིད་ཀྱིས་ཀྱང་དམིགས་སོ། །དེ་ནས་མཆོད་རྟེན་གྱི་ཆོ་ག་མཛད་པའི་ཚེ་ཁ་ཤར་ནུབ་གང་བདེར་བལྟས་ལ་བདག་ཉིད་རྡོ་རྗེ་འཛིན་པའི་སྐུ་ཕྱག་རྒྱ་ཆེན་
པོར་ཏིང་ངེ་འཛིན་གྱིས་བསྒྱུར་ཏེ་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་རྩེ་ལྔ་པ་ཡེ་ཤེས་ཀྱི་འོད་དཔུང་འཕྲོ་བ་གནས་པར་བྱས་ལ་སྐུ་དང་བ་སྤུའི་གསེབ་ཐམས་ཅད་
ནས་ཀྱང་ཡེ་ཤེས་ཀྱི་འོད་ཟེར་དང༌། སངས་རྒྱས་ཀྱི་དཀྱིལ་འཁོར་དང་བཅས་པའི་སྤྲིན་ཕུང་བཞིན་དུ་མཐར་འབྱམས་ཀླས་པར་འཕྲོས་ཤིང་སེམས་ཅན་གྱི་ཁམས་ཐམས་

90-1-317a


ཅད་དུ་བྱིན་གྱིས་བརླབས་ཤིང་དོན་མཛད་ནས་སླར་སྐུའི་ནང་དུ་ཐིམ་པར་འགྱུར་ཏེ། དེ་བཞིན་དུ་ཡིད་ཀྱིས་ཀྱང་དམིགས་སོ། །དེ་ནས་མཆོད་རྟེན་
གྱི་གཞལ་ཡས་ཀྱང་བསྐྱེད་པ་ནི། མཆོད་རྟེན་དཀྱིལ་འཁོར་དུ་གཞག་པ་ལ་རྡོ་རྗེ་དབྱིངས་མའི་ཕྱག་རྒྱ་བཅིངས་ནས་མཆོད་རྟེན་གྱི་སྟེང་དུ་རེག་པར་བྱས་ལ་རིག་པ་
ཆེན་མོའི་སྔགས་འདི་བརྗོད་པར་བྱའོ། །ཨོཾ་བཛྲ་དྷཱ་ཏུ་ཨ་དྷི་ཏིཥྛ་ཧཱུཾ། ཞེས་བཟླས་ཏེ་བྱིན་གྱིས་བརླབས་པས་རིན་པོ་ཆེ་སྣ་བདུན་གྱི་གཞལ་མེད་ཁང་ན་རིན་པོ་ཆེའི་ས་
གཞི་དང༌། ཆོས་ཀྱི་དབྱངས་ཀྱི་དཀྱིལ་འཁོར་གྱི་སྟེང་ན་ཟླ་བའི་གདན་གྱི་དབུས་ན་མཆོད་རྟེན་བཞུགས་པར་འགྱུར་རོ། །དེ་བཞིན་དུ་ཡིད་ཀྱིས་ཀྱང་དམིགས་སོ། །དེ་ལྟར་
དུ་མཆོད་རྟེན་རེ་རེ་བཏབ་སྟེ་བཞག་ནས་དེ་མཆོད་པའི་རྣམ་པས་མཆོད་ནས་སེངྒེའི་རྒྱལ་མཚན་དང༌། འབྲས་ཆན་དང༌། སྤྱན་གཟིགས་སྣ་ཚོགས་དང་འདྲ་ཞིང༌། ཞིང་
དགོད་པ་དང༌། བླ་རེ་དང༌། འཕན་དང༌། གདུགས་དང༌། ཕྲེང་བ་དང༌། བདུག་པ་དང༌། མར་མེ་དང༌། སྤོས་དང༌། མཆོད་པའི་རྣམ་པ་རྣམས་པ་རྣམ་པར་དག་པར་རིག་པ་
ཆེན་མོ་འདི་བརྗོད་པར་བྱའོ། །ཨོཾ་སརྦ་པཱུ་ཛ་པུཥྤེ་སྭཱཧཱ། ཞེས་བཟླས་ཏེ་བྱིན་གྱིས་བརླབས་པས་ཀུན་ཏུ་བཟང་པོའི་མཆོད་པའི་སྤྲིན་ཕུང་ཕུན་སུམ་ཚོགས་པས་རྣམ་

90-1-317b


པར་འཁྲིགས་ཤིང་ཆར་གྱི་རྒྱུན་བཞིན་དུ་འབབ་པར་འགྱུར་རོ། །དེ་བཞིན་དུ་ཡིད་ཀྱིས་ཀྱང་དམིགས་སོ། །མཆོད་རྟེན་མཆོད་པ་རྣམ་པ་ལྔ་པོ་ཆེ་རེ་རེས་མཆོད་ཅིང་ཡོན་དུ་
དར་བུ་ཆུང་དང༌། འཕན་ལ་སོགས་པའི་བླ་རེ་དང༌། གདུགས་དབུ་ཆུང་ཡང་རུང་སྟེ། རེ་རེ་དབུལ་ལོ། །དེ་ལྟར་ཆོ་ག་བཞིན་དུ་བཏབ་པ་ལགས་ན། དགོངས་པ་རྒྱུད་ཀྱི་ཏིང་ངེ་
འཛིན་གསལ་བར་བྱ་བ་ནི། མཆོད་རྟེན་གྱི་ཕྱོགས་བཞི་དབུས་དང་ལྔར་རིགས་ལྔའི་སངས་རྒྱས་སྐུ་མདོག་དང༌། རྒྱན་དང༌། ཆུ་ལུགས་དང༌། འཁོར་ཕུན་སུམ་ཚོགས་པ་ཚུལ་
བཞིན་དུ་དགོས་ཏེ་དམིགས་པར་བྱའོ། །ཡེ་ཤེས་ལྔ་ལས་གྲུབ་པའི་མཆོད་རྟེན་དེ་ཡང་རང་བཞིན་གྱིས་རྣམ་པར་དག་ཅིང་གསལ་བ་དེ་དག་བུམ་པའི་དབུས་སུ་བི་མ་ལ་ཨུཥྞི་
ཥཱི་གཟུངས་ཀྱི་སྙིང་པོ་དང༌། རིགས་ལྔ་སོ་སོའི་སྙིང་པོ་འབྲུ་རེ་བ་ཁ་དོག་གསེར་བཙོ་མ་བཞིན་དུ་གདང་ཞིང་འཚེར་བ་ཞིག་ཏུ་དམིགས་ལ། དེ་དག་ལས་ཡེ་ཤེས་ཀྱི་འོད་ཟེར་
ན་ཚོགས་འབྱམས་ཀླས་པར་རིགས་ལ་ཕྱོགས་བཅུ་འཕྲོས་པ་ལས་དེ་བཞིན་གཤེགས་པའི་སྐུའི་སྤྲིན་གྱིས་ནམ་མཁའི་མཐའ་ཀླས་ཤིང་ཆོས་ཀྱི་དབྱིངས་ཀྱི་མུར་ཐུག་པར་
བརྒྱན་ཅིང་གྲུབ་པར་གྱུར་ནས་འཇིག་རྟེན་གྱི་ཁམས་ཐམས་ཅད་བྱིན་གྱིས་བརླབ་ཏེ་འགྲོ་བ་ཐམས་ཅད་ཀྱི་དོན་མཛད་ཅིང་རེ་བ་བསྐངས་ནས་སླར་འདུས་ནས་དེ་ཉིད་ཀྱི་དབུའི་


90-1-318a


གཙུག་དང༌། ཐུགས་ཀར་ཕོག །འཕྲིན་ལས་ཀྱི་སྒྲིབ་པ་ལ་སོགས་པ་རྣམ་པར་དག་སྟེ་སྐུ་དང༌། གསུང་དང༌། ཐུགས་རྡོ་རྗེ་ཉིད་དུ་གྱུར་པར་དམིགས་
ལ༑ དུང་ཕོར་གྱི་ནང་དུ་སྤོས་ཆབ་དང༌། དྲི་སྣ་ཚོགས་སྦྱར་བའི་ཨརྒས་གསོལ་ཏོ། ཨརྒའི་ཕྱག་རྒྱ་བཅིངས་ལ་དེའི་སྟེང་དུ་དུང་པོར་བཞག་ལ་སྤོས་ཆུའི་ནང་དུ་ཨ་དཀར་པོ་
ལས་ཟླ་བའི་དཀྱིལ་འཁོར་དུ་གྱུར་པའི་འོད་ཟེར་གྱི་སྤོས་ཆུ་ཉིད་ཡེ་ཤེས་ཀྱི་བདུད་རྩིའི་རང་བཞིན་དུ་གྱུར་པར་དགོངས་ཤིང་དམིགས་ཏེ་མཆོད་པ་དབུལ་པའི་རིག་པ་ཆེན་
པོ་འདི་བརྗོད་པར་བྱའོ། །ཨོཾ་ཨ་མྲྀ་ཏེ་ཨརྒྷཾ་པྲ་ཏཱིཙྪ་སྭཱཧཱ། ཞེས་བཟླས་ནས་དབུའི་སྤྱི་བོར་ལན་གསུམ་དུ་བདུགས་ཤིང་སྦྲེངས་ཏེ་ཕུལ་བས། འཕགས་པ་ཐམས་ཅད་མཉེས་
པར་འགྱུར་རོ། །ཚིག་ཏུ་ཡང་འཕགས་པ་ཐམས་ཅད་མཉེས་པར་གྱུར་ཅིག་ཅེས་ཀྱང་བརྗོད་དོ། །དེ་ནས་ཕྱག་རྒྱའི་རྒྱ་མཚོའི་སྤྲིན་གྱིས་དབུའི་གཙུག་ཏུ་བཀྲམ་སྟེ་ཡེ་ཤེས་ཀྱི་
སྐུའི་ནང་དུ་འདུས་ཤིང་ཕུན་སུམ་ཚོགས་པའི་དབང་ཐམས་ཅད་བསྐུར་བར་དམིགས་སོ། །དེ་ནས་བི་མ་ལ་ཨུཥྞཱི་ཥའི་གཟུངས་འདི་བཀླག་ཅིང་ལན་ཅི་མང་དུ་བརྗོད་པར་
བྱས་ནས་བསྔོ་བ་དང་སྨོན་ལམ་རྒྱས་པར་གདབ་པར་བྱའོ། །ཆོ་ག་འདི་བཞིན་དུ་རྫོགས་པར་བྱ་བ་མི་བདེན་རང་གི་ལྷ་ཉིད་ཀྱི་ཏིང་ངེ་འཛིན་གྱིས་སྐུར་བསྒྱུར་བ་ལས་དགོངས་

90-1-318b


པ་མ་ཉམས་པར་བྱ་སྟེ། མཆོད་རྟེན་དང༌། མཆོད་པའི་ཡོ་བྱད་ལ་སོགས་པ་ཐམས་ཅད་རང་བཞིན་གྱིས་ཆོས་ཀྱི་དབྱིངས་རྣམ་པར་དག་པར་དགོངས་ཏེ་མཆོད་རྟེན་བཏབ་ན་ཡང་
ཆོ་ག་རྒྱས་པར་བྱ་བ་དང་འདྲ་སྟེ། འགལ་བ་མེད་དོ། །དེ་བཞིན་དུ་མ་གྱུར་ན། ཡང་བི་མ་ལ་ཨུཥྞཱི་ཥའི་གཟུངས་འདི་ཀློག་པ་དང༌། འཛིན་པ་དང༌། ཡི་གེར་འབྲི་ཞིང་
འཆང་བས་མཆོད་རྟེན་བཏབ་ན། ཆོ་ག་རྒྱས་པར་མཛད་པ་ཉིད་འདི་ཡིན་ཏེ། མཆོད་རྟེན་དེ་བཞིན་གཤེགས་པའི་སྐུར་བསྒྱུར་ནས་བདག་དང་གཞན་གྱི་དོན་ཕུན་སུམ་ཚོགས་པར་བྱེད་པར་
འགྱུར་རོ། །བི་མ་ལ་ཨུཥྞཱི་ཥའི་གཟུངས་འདི་མ་བརྗོད་ན། མཆོད་པ་ཕུལ་ཞིང་མངའ་གསོལ་ཡང་མངའ་ཕུལ་བར་མི་འགྱུར་རོ། །གཞུང་ལས་ཀྱང་འདི་སྐད་ཅེས་འབྱུང་ངོ༌། །རིག་
སྔགས་གསང་སྔགས་ཐམས་ཅད་ཀྱི། །སྔགས་ཀྱི་རང་བཞིན་མི་གསལ་ཞིང༌། །དགོངས་པའི་ཏིང་ངེ་འཛིན་མི་གསལ་བས། །མཆོད་རྟེན་ལ་སོགས་སྐུ་གཟུགས་རྣམས། །བརླབས་ཀྱང་
རྫོགས་པར་ཡོངས་མི་འགྱུར། །ཞེས་འབྱུང་ངོ༌། །གང་ཞིག་གསང་སྔགས་དང་དགོངས་པར་ལྡན་པས་མཆོད་རྟེན་དང༌། སྐུ་གཟུགས་བཏབ་པའི་ཡོན་ཏན་ནི། ཇི་སྐད་དུ། མཆོད་
རྟེན་ཆོག་དམ་པ་འདི། །བསོད་ནམས་བགྱིས་པའི་ཁྱད་པར་ནི། །གཟུངས་འདི་བཟླས་པའི་མཆོད་རྟེན་གྱིས། །གཅིག་བཏབ་བྱེ་བ་བཏབ་དང་འདྲ། །ཡུན་རིང་དུས་ནས་འཁོར་བ་

90-1-319a


ཡིས༑ ༑མཚམས་མེད་ལྔ་དང་སྡིག་དཔུང་རྣམས། །ཇི་སྙེད་ཡོད་པ་མ་ལུས་འབྱང༌། །ཚེ་རིང་ཕུན་སུམ་ཚོགས་པར་འགྱུར། །ཚེ་རབས་གཞན་དུ་སྐྱེས་
ནས་ཀྱང༌། །རིགས་མཆོག་དམ་པར་སྐྱེས་ནས་ཀྱང༌། །ལོངས་སྤྱོད་མཆོག་དང་རབ་ལྡན་ཞིང༌། །འཁོར་ལོས་བསྒྱུར་བའི་རྒྱལ་པོར་བསྐྱེས། །ཚེ་རབས་སྔ་ཕྱི་དྲན་པར་འགྱུར། །
དུས་གསུམ་འཇིག་རྟེན་ཐམས་ཅད་དུ། །དཀོན་མཆོག་གསུམ་དང་མི་འབྲལ་ཞིང༌། །བགེགས་དང་གནོད་པས་དེ་མི་བསྐྱོད། །བསམ་པ་ཡོངས་སུ་འགྲུབ་པར་འགྱུར། །
མཐར་ནི་མངོན་པར་འཚང་རྒྱའོ། །བི་མ་ལ་ཨུཥྞཱི་ཥའི་གཟུངས་རྫོགས་སོ།།    །།མཆོད་རྟེན་གཅིག་ཡན་ཆད། བྱེ་བ་མན་ཆང་གདབ་པའི་སྔགས་དང་བསམ་པའི་
རྒྱུད་ནི༑ ཀུན་ཀྱང་འདྲའོ། །དེ་ལ་མཆོད་རྟེན་གཅིག་བཏབ་ན། བྱེ་བ་བཏབ་པར་འགྱུར་བའི་སྔགས་དང་ཆོ་ག་ནི། འཇིམ་པ་ལ་སོགས་པ་ཡོ་བྱད་ཐམས་ཅད་ལ་སྔགས་འདི་
ལན་ཉི་ཤུ་རྩ་གཅིག་བཟླས་པར་བྱའོ། །ན་མ་སྟྲཻ་ཡ་དྷྭི་ཀཱ་ནཱན། ཛི་ནཱ་ནཱན། བནྡྷེ་རཏྣ་ཊ་ཡན་ཤུ་བྷ་ན། ཨཀྵོ་བྷྱ་ཨ་མི་ཏཱ་བན་ཙ་བན་དེ། ཨ་ཧཾ་ཨ་ལོ་ཀི་ཏཾ། ན་མ་སྟྲྱཻ་དྷཱ་ནུ་ག་ཏཱ་
ནཱན༑ སརྦ་ཏ་ཐཱ་ག་ཏཱ་ནཱན། སུཀྵྨེ་སུཀྵྨེ། ནཱ་ག་དེ། ཤཱནྟེ། དཱནྟ། ཤཱི་བ་ནི་རཱ་ཀུ་ལེ། ཡེ་ཤེས་ཡ་ཤོ་བ་ཏི། ཏེ་ཛེ་ཏེ་ཙོ་བ་ཏི། སརྦ་བུདྡྷ་ཨ་དྷི་ཥྛི་ཏེ་སྭཱཧཱ། མུ་དྲ་འདེབས་པའི་འཇི་


90-1-319b


བའམ༑ སྔགས་བྲི་བའི་ཆེ་ལན་བདུན་གདབ་པའི་སྔགས་ལ། ན་མཿས་མནྟ་བུདྡྷ་ནཱན། ཨཱ་པྲ་ཏི་ཧ་ཏ། ཤཱ་ས་ནཱ་ནཱན། ཨོཾ་བཛྲ་ཨཱ་ཡུ་ཥེ་སྭཱཧཱ། འབི་འབིའི་སྔགས་ལ། ཨོཾ་བཛྲོད་
བྷ་བཱ་ཡ་སྭཱཧཱ། ཙེ་ཏིའི་པོར་བུའི་ནང་དང༌། ས་ཚའི་ནང་དུ་ཕྱེ་མ་བཏབ་པའམ། སྣུམ་གྱིས་བྱུག་པའི་སྔགས་ལ། ཨོཾ་བཛྲ་ཨ་ར་ཛེ་བི་ར་ཛེ་སྭཱཧཱ། ཕྱག་རྒྱའམ། སྔགས་གཞུག་པའི་
སྔགས་ལ། ཨོཾ་དྷརྨ་དྷཱ་ཏུ་གརྦྷེ་སྭཱཧཱ། ཙེ་ཏིའི་ཕོར་བུར་འབི་འབི་གཞུག་པའི་སྔགས་ལ། ཨོཾ་བཛྲ་དྷཱ་ཏུ་གརྦྷེ་སྭཱཧཱ། ཐོ་བ་རྡེག་ཅིང་གདབ་པའི་སྔགས་ལ། ཨོཾ་བཛྲ་མུངྒ་ར་ཨ་ཀོ་ཊ་
ཡ་ཧཱུཾ༑ ཙེ་ཏིའི་ཕོར་བུ་ནས་ཕྱིར་དབྱུང་བའི་སྔགས་ལ། ཨོཾ་དྷརྨ་ཏེ་སྭཱཧཱ། འཁོར་ལོ་དང་དབུ་ཞུ་གསོལ་བའི་སྔགས་ལ། ཨོཾ་བྷྲ་མ་ཏ་ན་ཡེ་སྭཱཧཱ། ཙེ་ཏིའི་དཀྱིལ་འཁོར་ལ་བཞག་
པའི་སྔགས་ལ། ཨོཾ་སུ་པྲ་ཏིཥྛ་བཛྲེ་སྭཱཧཱ། ཆོ་ག་དེ་ལྟར་བྱས་ན། ཙེ་ཏི་གཅིག་བཏབ་པས་བྱེ་མ་སྙེད་བཏབ་པར་འགྱུར་རོ། །ཐམས་ཅད་དུ་སྐྱེ་བ་དྲན་པར་འགྱུར་རོ། །དཀྱིལ་འཁོར་
བྱས་པའི་ལག་པ་འཇི་བ་ཅན་གྱིས་གར་ན་བར་བསྐུས་ན། ནད་མཛེའི་རྣམ་པ་བཅོ་བརྒྱད་ལ་སོགས་པ་ཐམས་ཅད་མ་ལུས་པར་ཞི་བར་འགྱུར་རོ།།    །།རྒྱ་གར་སྐད་དུ།
ཨཱཪྱ་བྲ་ཏཱི་ཏྱ་ས་མུཏྤ་ད་པ་རི་ཧྲྀ་ད་ཡ་དྷཱ་ར་ཎི། བོད་སྐད་དུ། འཕགས་པ་རྟེན་ཅིང་འབྲེལ་བར་འབྱུང་བའི་སྙིང་པོའི་ཆོ་གཅིག་གཟུངས། སངས་རྒྱས་དང༌། བྱང་ཆུབ་སེམས་དཔའ་


90-1-320a


ཐམས་ཅད་ལ་ཕྱག་འཚལ་ལོ། །ཆོས་གང་རྒྱུས་བྱུང་དེ་དག་ནི། །རྒྱུ་ལ་འགོག་པ་གང་ཡིན་པ། །དེ་བཞིན་གཤེགས་པས་བཀའ་སྩལ་ཏོ། །དེ་སྐར་
གསུང་བ་དགེ་སྦྱོང་ཆེ། །ཚིག་འདི་སྒྲུབ་པའི་ཆོ་ག་ནི། །སེམས་ཅན་རྣམས་ལ་ཕན་བྱེད་པ། །ལས་ཀུན་གྲུབ་པར་བྱེད་པའི་ཕྱིར། །དེ་བཞིན་གཤེགས་པས་རབ་ཏུ་
གསུངས། །རིགས་ཀྱི་བུ་དག་གང་གིས་ནི། །དང་པོར་སངས་རྒྱས་བཅོམ་ལྡན་ལ། །གུས་ཤིང་དང་བའི་སེམས་བསྐྱེད་ནས། །བཅོམ་ལྡན་འདས་ཀྱིས་བཀའ་སྩལ་པ། །
རྟེན་འབྲེལ་ཟབ་མོའི་ཆོ་ག་བཤད། །ཐམས་ཅད་ལས་དང་མཐུན་པར་གསུངས། །དང་པོ་འཇུག་པའི་ཚིག་གསུངས་པ། །འདི་ལྟར་ལས་དང་ཉོན་མོངས་ཡོད་གྱུར་ན། །
སེམས་ཅན་རྣམས་ནི་འཁོར་བར་འགྲོ་འགྱུར་ལ། །ལས་དང་ཉོན་མོངས་མེད་ན་འཁོར་བ་ལས་ཀྱང་ལྡོག །བདེན་པ་འདི་ཡིས་བདག་གི་བསམ་པ་འགྲུབ་གྱུར་ཅིག །
སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་གྔྒའིའི་ཀླུང་གི་བྱེ་མ་སྙེད་བཞུགས་པ་
ལ་ཕྱག་འཚལ་ལོ། །རང་སངས་རྒྱས་རྣམས་ལ་ཕྱག་འཚལ་ལོ། །དགྲ་བཅོམ་པ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམ་ལ་ཕྱག་འཚལ་ལོ། །འཕགས་པ་

90-1-320b


བྱམས་པ་ལ་སོགས་པའི་བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ། །བརྟུལ་ཞུགས་གྲུབ་པ་རྣམས་ལ་ཕྱག་འཚལ་ལོ། །སེམས་ཅན་རྣམས་ཀྱི་སྨན་པ་རྣམས་
ལ་ཕྱག་འཚལ་ལོ། །ནོར་བུ་གྲུབ་པ་རྣམས་ལ་ཕྱག་འཚལ་ལོ། །འདི་ལྟ་སྟེ། ན་མོ་རཏྣ་ཏྲ་ཡཱ་ཡ། ཨོཾ་ཡེ་དྷརྨཱ་ཧེ་ཏུ་པྲ་བྷཱ་བཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དྟ། ཏེ་ཥཱཉྩ་ཡོ་ནི་རོ་དྷ་
ཨེ་བཾ་བཱ་དཱི་མཧཱ་ཤྲ་མ་ཎཿསྭཱཧཱ། ལས་རྣམས་ཀུན་གྱི་ཆོ་ག་ལ། །ཚིགས་སུ་བཅད་པ་འདི་དག་བརྗོད། །བསམ་རྒྱུད་རང་གི་ལག་མཐིལ་ལ། །སངས་རྒྱས་བཅོམ་ལྡན་འདས་
ཀྱི་སྐུ། །སྐྱེས་བུ་ཆེན་པོའི་མཚན་གྱིས་བརྒྱན། །དཔེ་བྱང་བཟང་པོ་བརྒྱད་ཅུས་སྤྲས། །མེ་ཡི་ཁམས་ལ་བཞུགས་པ་བསྒོམ། །དེ་ནི་ལྷ་དག་རྗེས་སུ་དྲན། །དེ་ནི་སྦྱོར་བའི་ལས་
བཤད་དེ། །རིམ་པ་བཞིན་དུ་སོ་སོར་བསྟན། །རིམས་ཀྱིས་བཏབ་ནས་ན་བ་དང༌། །ཀླད་པ་ན་དང་མིག་ནད་དང༌། །ཁོང་ནད་ལ་སོགས་ནད་རྣམས་ལ། །ཚིགས་བཅད་འདི་དང་
སྙིང་པོ་འདི། །མང་པོར་བཟླས་ཤིང་ལངས་ནས་ནི། །ལག་པ་གཡས་པའི་ཁུ་ཚུར་གྱི། །དབྱུང་བའི་ཐབས་སུ་ཁྱབ་པར་བྱ། །ནང་རྣམས་ཐམས་ཅད་སོས་པར་འགྱུར། །ཉིན་
གཅིག་ཉིན་གཉིས་ཉིན་གསུམ་དང༌། །ཉིན་བཞི་རྟག་པའི་རིམ་རྣམས་ལ། །བུ་མོ་གཞོན་ནུས་བཀལ་བ་ཡི། །སྐུད་པ་དཀར་པོ་སུམ་སྒྲིལ་ལ། །བཟླས་བརྗོད་ཉི་ཤུ་


90-1-321a


བརྒྱད་བཟླས་ནས། །མགུལ་དུ་བཏགས་ན་བདེ་བར་འཚོ། །ནད་ལ་ཕན་པའི་སྨན་རྣམས་ལ། །གཟུངས་སྔགས་འདི་དག་བཟླས་ཤིང་བཏང༌། །སྙིང་
ནད་རྩིབ་ལོགས་ན་བ་དང༌། །ཁོང་ན་ནད་རྣམས་ཅི་ཡོད་ལ། །ཆུ་ལ་སྔགས་འདི་མང་བཟླས་ནས། །བླུད་ན་ཕན་ཞིང་བདེ་བར་འགྱུར། །ནད་ལ་ཕན་པའི་སྨན་རྣམས་ལ། །
བཟླས་ཤིང་བཏང་ན་འཚོ་བར་འགྱུར། །གཡན་པ་དང་ནི་འབྲུམ་བུ་དང༌། །ཕོལ་མིག་དང་ན་རྨ་རེད་ལ། །གྲོག་ཚངས་ལ་སྙིང་པོ་འདི། །མང་དུ་བཟླས་ཏེ་བཏབ་ན་འཚོ། །
གཞང་འབྲུམ་གཞང་ནད་ཟ་གུ་དང༌། །ཕོ་མཚན་སྐྲངས་ཤིང་ན་བ་ལ། །སྐྱེར་པའི་ཁཎྜའི་རིལ་བུ་འམ། །བྱང་ཆུབ་སེམས་དཔའི་རིལ་བུ་ལ། །ཉི་ཤུ་བཟླས་ཤིང་བསྐུས་ན་ཕན། །
ནད་ཀྱི་རྣམ་པ་གང་ན་ཡང༌། །ནད་ཚབས་ཆེ་ཆུང་ཚེད་བརྟགས་ནས། །ཚིགས་སུ་བཅད་པའི་བཟླས་བརྗོད་ལ། །མང་ཉུང་ནད་དང་སྦྱར་ནས་སུ། །ལུས་ལ་བྱབ་ཅིང་བཟླས་ན་
ཕན༑ ༑འཁྲུ་བ་ག་ནད་ཀྱིས་བཏབ་བ་ལ། །སྨན་ནམ་རིལ་བུ་ཁ་ཟས་ལ། །བདུན་ནམ་ཉི་ཤུ་བཟླས་ནས་ཀྱང༌། །ཁོང་དུ་བཏང་ན་ཕན་པར་འགྱུར། །དེ་ཡི་བཟླས་བརྗོད་སྔ་མ་
སྟེ༑ ༑འདི་དག་རབ་ཏུ་བཟླ་བར་བྱ། །ན་མོ་རཏྣ་ཏྲ་ཡཱ་ཡ། ཨོཾ་ཡེ་དྷརྨཱ་ཧེ་ཏུ་པྲ་བྷ་བཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་ད་ཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མཧཱ་ཤྲ་མ་ཎཿསྭཱཧཱ། དེ་དག་

90-1-321b


བཟླས་ན་ནད་རྣམས་འཚོ། །དེ་ནི་ནད་རྣམས་འཚོ་བའོ། །དེ་ནས་ཡང་ནི་བཀའ་སྩལ་པ། །ནས་དང་གྲོ་དང་སྲན་མ་དང༌། །འབྲས་དང་སྲན་ཆུང་མོན་སྲན་དང༌། །ཤིང་ཏོག་རྒུན་
འབྲུམ་ཨ་རུ་ར། །དེ་དག་ཀུན་ལ་ཟབ་ཡི་།སྲིན་བུ་སྤུར་བུ་ཕྱེ་མ་ལེབ། །བྱེའུ་དང་བྱི་བ་ནེ་ཙོ་དང༌། །ལོ་ཏོག་ཟ་བ་ཁ་བཅིང་ན། །ཞིང་གི་ཁྱོན་དང་སྦྱར་ནས་ཀྱང༌། །བྱེ་མ་ས་དང་
ཐལ་བ་ལ། །བཟླས་བརྗོད་བརྒྱ་ནི་རྩ་བརྒྱད་བཟླས། །ཞིང་དང་ཤིང་ཏོག་གཏོར་བྱས་ན། །དེ་དག་ཀུན་ཀྱང་ཁ་བཅིངས་འགྱུར། །ཧ་ཅང་ཆར་པ་ཆེས་པ་ན། །བཅོམ་ལྡན་འདས་
ལ་ཕུལ་བ་ཡི། །མེ་ཏོག་དམན་མ་རེ་རེ་ལ། །བཟླས་བརྗོད་ཉི་ཤུ་རྩ་གཅིག་བྱ། །གཙང་ཞིང་བདེ་བའི་གནས་དག་ཏུ། །དཀྱིལ་འཁོར་ཆེན་པོའི་དབུས་དག་ཏུ། །བུམ་པ་གང་བའི་
སྟེང་དག་ཏུ། །ཁམ་ཕོར་གཙང་མའི་ནང་དུ་ཡང༌། །མེ་ཏོག་གཙང་མ་བཟླས་པ་དེ། །བསྲེགས་ན་ཆར་པ་འཆད་པར་འགྱུར། །སེར་བ་དྲག་པོ་འོངས་པ་ན། །སེ་བ་ཉ་མིག་ལྕུག་
མ་ལ༑ ༑བཟླས་བརྗོད་བརྒྱ་ནི་རྩ་བརྒྱད་བཟླས། །སེར་བ་གང་ནས་གཡོ་ངོས་སུ། །ཀླད་ལ་བསྐོར་ཞིང་བྱབས་ན་འཆད། །ཡང་ན་ཐལ་ཆེན་ཡུངས་ཀར་ལ། །བཟླས་བརྗོད་བརྒྱ་ནི་རྩ་
བརྒྱད་བྱ། །ཐུམ་པོ་བྱས་ཏེ་ལྕུག་མ་ལ། །བཏགས་ཏེ་བཙུགས་ན་སེར་བ་འཆད། །འབྱུང་པོ་ཤ་ཟ་ཡི་དྭགས་དང༌། །བརྗེད་བྱེད་གདོན་གྱིས་ཟིན་པ་ལ། །དཀྱིལ་འཁོར་འདོམ་

90-1-322a


གང་གྲུ་བཞི་ལ། །བུམ་པ་གཙང་མ་ལྔ་བཞག་སྟེ། །གུ་གུལ་དུད་པས་བདུགས་ནས་ཀྱང༌། །ཡུངས་ཀར་ག་པུར་ཙནྡན་དང༌། །གླ་རྩི་ལ་སོགས་སྨན་
སྦྱར་ཏེ༑ ༑བཟླས་བརྗོད་བརྒྱ་ནི་རྩ་བརྒྱད་བཟླས། །གོས་དང་ཟས་ནི་དཀར་པོ་སྦྱར། །དཀྱིལ་འཁོར་དེ་ཡི་ནང་དུ་གཞུག །བུམ་པ་ཆུ་ཡིས་བཀྲུ་བར་བྱ། །སངས་རྒྱས་སྐུ་
བསིལ་བྱས་པའི་ཆུས། །བཀྲུ་ཞིང་བླུད་ན་རབ་ཏུ་ཕན། །ནད་དང་གནོད་པ་ཀུན་ལས་ཐར། །འབྱུང་པོ་བརྗེད་བྱེད་ཤ་ཟ་ཡིས། །གླགས་ཀྱང་རྙེད་པར་མི་འགྱུར་རོ། །བྱིས་
པ་གདོན་གྱིས་འཇིགས་པ་ལ། །གིའུ་ཝང་ལ་ནི་སྔགས་བཟླས་ནས། །སྙིང་པོ་སྟོབས་ཆེན་འདི་བྲིས་གདགས། །ཨོཾ་བཛྲ་ཀྲོ་དྷ་མཧཱ་བ་ལ། ཧ་ན་ད་ཧ་པ་ཙ་བི་དྷྭན་ས་ཡ། ཛ་ཊི་
ལཾ་བོ་དྷ་ར། ཨུ་ཙུཤྨ་ཀྲོ་དྷ་ཧཱུཾ་ཕཊ་སྭཱཧཱ། གཙང་སྦྲ་བྱས་ཏེ་མགུལ་བར་གདགས། །དེ་བཞིན་ཡུངས་ཀར་དག་ལ་ཡང༌། །བཟླས་བརྗོད་བྱས་ཏེ་བཏུམ་ལ་གདགས། །
མཁའ་འགྲོའི་གདོན་གྱིས་ཟིན་པ་ན། །ཡུངས་ཀར་དང་ནི་གུ་གུལ་ལ། །སྔགས་གཉིས་ལན་ནི་བདུན་བདུན་བཟླས། །དུད་པས་བདུགས་ན་འཚོ་བར་འགྱུར། །དེ་ལ་
ཐེ་ཚོམ་མི་ཟ་འོ། །བྱིས་པ་གདོན་དང་ནད་ལས་ཐར། །བུད་མེད་བུ་ནི་ཐོགས་གྱུར་ན། །ཆུ་ལ་བཟླས་བརྗོད་ལྔ་བདུན་བྱས། །བླུད་ན་ལེགས་པར་བཙས་པར་འགྱུར། །

90-1-322b


བུད་མེད་མོ་གཤམ་བུད་མེད་ལ། །སངས་རྒྱས་སྐུ་བསིལ་བྱས་པའི་ཆུ། །དེ་ལ་བཟླས་བརྗོད་ཉི་ཤུ་བྱ། །ཁྲུས་བྱས་ལུས་ནི་གཙང་མ་ལ། །ཆུ་དེ་བླུད་ན་བུ་ཚ་འཕེན། །རིགས་
བརྒྱུད་དག་ནི་འཕེལ་བར་འགྱུར། །ལམ་དུ་ཞུགས་ཏེ་འགྲོ་བ་ན། །སྐུད་པ་དང་ནི་གོས་ཀྱི་གྲར། །བཟླས་བརྗོད་བདུན་བཟླས་མདུད་པ་བདུན། །མདུད་ཅིང་བཟླས་ཏེ་སོང་བ་ན། །
བདེ་བར་འགྲོ་ཞིང་དོན་ཡང་འགྲུབ། །དགྲ་དང་ཉེ་ཞོ་མེད་པར་འགྱུར། །ཡིད་ནི་གཞུངས་པར་འདོད་པ་ན། །ཤུ་དག་ཚོན་གང་ཙམ་པ་ལ། །མར་སྲང་སུམ་བརྒྱ་དྲུག་ཅུ་ལ། །
བཟླས་བརྗོད་བྱས་ཏེ་བསྲེས་ནས་ཀྱང༌། །བུམ་པ་གཅིག་ཏུ་བླུགས་ལ་དཀྲུག །ཉི་མ་རེ་རེ་ལོ་གཅིག་ཏུ། །ཤུ་དག་གི་ནི་དུམ་རེ་དང༌། །མར་སྲང་དག་ནི་རེ་རེ་ལ། །བཟླས་བརྗོད་རེ་
རེ་བྱ་ཞིང་བཟའ། །དེ་ནི་ཡིད་གཞུངས་བློ་ལྡན་འགྱུར། །དེ་བཞིན་བ་ནི་སེར་སྐྱ་མའི། །མར་དང་འོ་མ་དག་ལ་ཡང༌། །བཟླས་བརྗོད་བརྒྱ་ནི་རྩ་བརྒྱད་དུ། །བཟླས་ཏེ་འོ་ཐུག་དཀྲུག་
ཅིང་བཟའ། །ཡིད་གཞུངས་པ་ཡི་མཆོག་ཏུ་འགྱུར། །མི་དང་འགྲོགས་ཤིང་མཛའ་འདོད་ན། །གང་དག་ཡིད་དང་འཐད་པ་ལ། །མེ་ཏོག་དག་ནི་རྩྭ་ཤིང་ལ། །འབྲས་བུ་འམ་ནི་
འཇི་བ་དག །ལག་པ་གཡས་པའི་ཆང་པར་བཅུག །བཟླས་བརྗོད་བརྒྱ་ནི་རྩ་གཅིག་གདབ། །གང་གི་ལག་ཏུ་བྱིན་པ་ན། །དེ་དང་རྟག་ཏུ་མཛའ་བར་འགྱུར། །རྟ་ལ་སོགས་པའི་

90-1-323a


ཕྱུགས་རྣམས་ཀུན། །འཆི་བར་ཉེ་བར་གནས་པ་ན། །ཆུ་དང་ཡུངས་ཀར་བཅས་པ་ལ། །བཟླས་བརྗོད་བརྒྱ་ནི་རྩ་བརྒྱད་བྱ། །དེ་ལ་གཏོར་ན་སོས་པར་
འགྱུར༑ ༑ཡང་ན་ཉུངས་ཀར་བརྒྱ་བརྒྱད་ལ། །བཟླས་པའི་ཐུམ་པོ་མགུལ་དུ་གདགས། །དེ་ནི་ནད་མེད་བདེ་བར་འགྱུར། །མི་རྣམས་འཆི་བས་འཇིགས་གྱུར་ན། །ཡུངས་
ཀར་ལ་ནི་བཟླས་བརྗོད་བྱ། །ཐུམ་པོ་བྱས་ཏེ་མགོ་ལ་གདགས། །བཟླས་བརྗོད་བརྒྱད་སྟོང་འབུམ་ཡང་བཟླས། །མི་ནད་དང་ནི་ཕྱུགས་ནད་ཀུན། །མིང་ཡང་མེད་ཅིང་བདེ་
བར་འགྱུར། །དེ་དག་ཀུན་གྱི་བཟླས་བརྗོད་ནི། །འདི་དག་ཀུན་ཏུ་རྒྱ་ཆེར་གསུངས། །ན་མོ་རཏྣ་ཏྲ་ཡཱ་ཡ། ཨོཾ་ཡེ་དྷརྨཱ་ཧེ་ཏུ་པྲ་བྷ་བཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་
ཡོ་ནི་རོ་དྷ་ཨེ་བཾ་བཱ་དཱི་མ་ཧཱ་ཤྲ་མ་ཎཿསྭཱཧཱ། རྟག་ཏུ་བཟླས་བརྗོད་བྱས་ན་ནི། །བསམ་པ་ཡོངས་སུ་རྫོགས་པར་འགྱུར། །གནོད་པས་ཅིས་ཀྱང་ཚུགས་མི་འགྱུར། །དམ་ཆོས་
ཡོངས་སུ་བཟུང་བར་འགྱུར། །ཚིགས་སུ་བཅད་པ་འདི་དག་ནི། །མཐུ་དང་རྫུ་འཕྲུལ་བསམ་མི་ཁྱབ། །ཆོ་ག་འདི་དག་ཐམས་ཅད་ནི། །གང་ལ་དད་པས་ཡིད་ཆེས་ན། །འགྲུབ་
པར་ཐེ་ཚོམ་མེད་པར་འགྱུར། །བཟླས་བརྗོད་འབུམ་ནི་བྱས་གྱུར་ན། །དགོས་པ་ཐམས་ཅད་འགྲུབ་པར་འགྱུར། །སྟོན་པ་ཤཱཀྱའི་ཐུགས་རྗེ་འདི། །དགེ་སློང་ནེར་བན་རཀྵི་ཏས། །

90-1-323b


ཐོ་གར་ཡུལ་ནས་རྙེད་པ་སྟེ། །འགྲོ་བ་ཀུན་གྱི་དཔལ་དུ་ཤར། །འཕགས་པ་རྟེན་ཅིང་འབྲེལ་པའི་སྙིང་པོའི་ཆོ་གའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་པྲ་ཏཱི་ཏྱ་ས་
མུཏྤཱ་ད་ནཱ་མ་མཧཱ་ཡ་ན་སཱུ་ཏྲ། བོད་སྐད་དུ། འཕགས་པ་རྟེན་ཅིང་འབྲེལ་པར་འབྱུང་བ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་སུམ་ཅུ་རྩ་གསུམ་ལྷའི་གནས་ན་ཨར་མོ་ནི་ག་ལྟ་བུའི་རྡོ་ལེབ་ལ་ཚེ་དང་ལྡན་པ་རྟ་ཐུལ་ལ་
སོགས་པ་ཉན་ཐོས་ཆེན་པོ་རྣམས་དང༌། འཕགས་པ་བྱམས་པ་དང༌། འཕགས་པ་སྤྱན་རས་གཟིགས་དབང་ཕྱུག་དང༌། ཕྱག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་
སེམས་དཔའ་ཆེན་པོ་ཡོན་ཏན་རིན་པོ་ཆེ་དཔག་ཏུ་མེད་པས་བརྒྱན་པ་རྣམས་དང༌། མི་མཇེད་ཀྱི་བདག་པོ་ཚངས་པ་ཆེན་པོ་དང༌། སྲེད་མེད་ཀྱི་བུ་དང༌། དབང་ཕྱུག་ཆེན་པོ་ལ་
སོགས་པའི་ལྷ་རྣམས་དང༌། ལྷའི་དབང་པོ་བརྒྱ་བྱིན་དང༌། དྲི་ཟའི་རྒྱལ་པོ་ཟུར་ཕུད་ལྔ་པ་ལ་སོགས་པ་དང་ཐབས་ཅིག་ཏུ་བཞུགས་ཏེ། དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་སྦྱན་རས་གཟིགས་དབང་ཕྱུག་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་རི་རབ་ཀྱི་རྩེ་མོ་ལ་བཙུགས་ཏེ་

90-1-324a


བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷ་འདི་
དག་ནི༑ མཆོད་རྟེན་བགྱིད་པར་འཚལ་བ་ཤ་སྟག་སྟེ། འཁོར་གྱི་དཀྱིལ་འཁོར་འདིར་མཆིས་ན། ཅི་ནས་ཚངས་པའི་བསོད་ནམས་འཕེལ་བ་དང༌། ལྷ་དང་བཅས་པ།
བདུད་དང་བཅས་པ། ཚངས་པ་དང་བཅས་པའི་འཇིག་རྟེན་དང༌། དགེ་སྦྱོང་དང༌། བྲམ་ཟེར་བཅས་པའི་སྐྱེ་རྒྱུ་ལས་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་
བསྙེན་མ་དག་བསོད་ནམས་ཤིན་ཏུ་མང་དུ་འཕེལ་བར་འགྱུར་བ་དེ་ལྟ་དེ་ལྟར་བཅོམ་ལྡན་འདས་ཀྱིས་དེ་དག་ལ་ཆོས་བསྟན་དུ་གསོལ། ཞེས་ཞུས་པ་དང༌། དེ་ནས་བཅོམ་
ལྡན་འདས་ཀྱིས་རྟེན་ཅིང་འབྲེལ་པར་འབྱུང་བའི་ཚིགས་སུ་བཅད་པ་བཀའ་སྩལ་པ། ཡེ་དྷརྨཱ་ཧེ་ཏུ་པྲ་བྷ་བླ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ། ཏི་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མ་ཧཱ་
ཤྲཱ་མ་ཎཿ། ཆོས་གང་རྒྱུས་བྱུང་དེ་དག་གི །རྒྱུ་དང་དེ་འགོག་གང་ཡིན་པ། །དེ་བཞིན་གཤེགས་པས་བཀའ་སྩལ་ཏེ། །དགེ་སྦྱོང་ཆེན་པོས་དེ་སྐད་གསུངས། །སྤྱན་རས་གཟིགས་
དབང་ཕྱུག །འདི་ལྟ་སྟེ། རྟེན་ཅིང་འབྲེལ་པར་འབྱུང་བ་འདི་ནི། དེ་བཞིན་གཤེགས་པ་རྣམས་ཀྱི་ཆོས་ཀྱི་སྐུ་ཡིན་ཏེ། སུས་རྟེན་ཅིང་འབྲེལ་པར་འབྱུང་བ་མཐོང་བ་དེས་དེ་བཞིན་

90-1-324b


གཤེགས་པ་མཐོང་ངོ༌། །སྤྱན་རས་གཟིགས་དབང་ཕྱུག །རིགས་ཀྱི་བུའམ། རིགས་ཀྱི་བུ་མོ་དད་པ་ཅན་གང་ལ་ལ་ཞིག་གིས་མི་གནས་པའི་ས་ཕྱོགས་སུ་མཆོད་རྟེན་ནི། སྐྱུ་རུ་
རའི་འབྲུ་ཙམ། སྲོག་ཤིང་ནི། ཁབ་ཙམ། གདུགས་ནི། བ་ཀུ་ལའི་མེ་ཏོག་ཙམ་ཞིག་བྱས་ལ། རྟེན་ཅིང་འབྲེལ་པར་འབྱུང་བ་ཆོས་ཀྱི་དབྱིངས་ཀྱི་ཚིགས་སུ་བཅད་པ་ནང་དུ་བཞུགས་
ན༑ དེས་ཚངས་པའི་བསོད་ནམས་བསྐྱེད་པར་འགྱུར་ཏེ། འདི་ནས་ཤི་འཕོས་ཤིང་འཆི་བའི་དུས་བྱས་ནས་ཚངས་པའི་འཇིག་རྟེན་དུ་སྐྱེ་བར་འགྱུར་རོ། །བཅོམ་ལྡན་འདས་ཀྱིས་
དེ་སྐད་ཅེས་བཀའ་སྩལ་ནས་ཉན་ཐོས་དེ་དག་དང༌། བྱང་ཆུབ་སེམས་དཔའ་དེ་དག་དང༌། ཐམས་ཅད་དང་ལྡན་པའི་འཁོར་དེ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་
བཅས་པའི་འཇིག་རྟེན་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རྟེན་ཅིང་འབྲེལ་པར་འབྱུང་བ་ཞེས་བྱ་བ་ཐེག་པ་ཆེན་པོའི་མདོ་
རྫོགས་སོ།།    །། རྒྱ་གར་སྐད་དུ། ཨཱཪྱ་པྲ་ཏཱི་ཏྱ་ས་མུཏྤཱ་ད་ཧྲི་ད་ཡ་ནཱ་མ། བོད་སྐད་དུ། འཕགས་པ་རྟེན་ཅིང་འབྲེལ་པར་འབྱུང་བའི་སྙིང་པོ་ཞེས་བྱ་བ། སངས་རྒྱས་བཅོམ་
ལྡན་འདས་ལ་ཕྱག་འཚལ་ལོ། །ཆོས་གང་རྒྱུས་འབྱུང་དེ་དག་གི །རྒྱུ་དང་དེ་འགོག་གང་ཡིན་པ། །དེ་བཞིན་གཤེགས་པས་བཀའ་སྩལ་ཏེ། །དགེ་སྦྱོང་ཆེན་པོ་འདི་སྐད་གསུངས་


90-1-325a


ཡེ་དྷརྨཱ་ཧེ་ཏུ་པྲ་བྷ་བཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མ་ཧཱ་ཤྲ་མ་ཎཿ། སྙིང་པོ་འདི་ལན་གཅིག་བརྗོད་པས་སྡིག་པ་ཐམས་ཅད་བྱང་བར་འགྱུར་
རོ༑ ༑མི་མཐུན་པའི་ཕྱོགས་ཐམས་ཅད་ཞི་ཞིང་ཟློག་པར་འགྱུར་རོ། །དངོས་པོ་གང་ལ་དམིགས་ཏེ་བརྗོད་ན། སངས་རྒྱས་ཀྱི་སྐུའམ། མཆོད་རྟེན་དུ་བྱས་པར་འགྱུར། མཆོད་པ་གང་ལ་དམིགས་ཏེ་
བརྗོད་ན། འཇིག་རྟེན་གྱི་ཁམས་གང་བ་ཙམ་ཕུལ་བར་འགྱུར་རོ། །རྟེན་ཅིང་འབྲེལ་པར་འབྱུང་བའི་སྙིང་བོ་རྫོགས་སོ།།    །།རྒྱ་གར་སྐད་དུ། ཨཱཪྱ་ཨུཥྞཱི་ཥ་ཛྭ་ལ་ནཱ་མ་དྷཱ་ར་ཎི། བོད་
སྐད་དུ། འཕགས་པ་གཙུག་ཏོར་འབར་བ་ཞེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །ནམས་ས་མནྟ་བུདྡྷ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་ཁ་ཁ། ཁཱ་ཧི་ཁཱ་ཧི། ཧཱུཾ་ཧཱུཾ།
ཛྭ་ལ་ཛྭ་ལ། པྲ་ཛྭ་ལ་པྲ་ཛྭ་ལ། ཏིཥྛ་ཏིཥྛ། ཕཊ་ཕཊ། སརྦ་དུ་ར་ནི་མི་དྷི་དུ་སྭཱཧཱ། ཤནྟིཾ་ཀུ་རུ་སྭཱཧཱ། སངས་རྒྱས་སྟོང་གི་སྔགས་འདི་ནི། །གཙུག་ཏོར་འབར་བ་ཞེས་གྲགས་ཏེ། །ལས་རྣམས་
གང་དག་སྟོང་ཕྲག་དང༌། །བརྒྱད་ཅུ་དང་ནི་དགུ་ཕྲག་ལྔ། །རྣམ་པ་སྣ་ཚོགས་ལས་རྣམས་དང༌། །བཀྲ་ཤིས་དཔལ་གྲགས་ཐམས་ཅད་བྱེད། །རྨི་ལམ་ངན་དང་མཚན་མ་ངན། །ལན་གཅིག་
བཟླས་པས་སེལ་བར་བྱེད། །བགེགས་རྣམས་མ་ལུས་རབ་ཏུ་འཇིག །ཚེ་དང་བསོད་ནམས་འཕེལ་བར་འགྱུར། །གཙུག་ཏོར་འབར་བ་ཞེས་བྱ་བའི་གཟུངས་རྫོགས་སོ།།    །།དཀོན་


90-1-325b


མཆོག་གསུམ་ལ་ཕྱག་འཚལ་ལོ། །སྱཱད་ཡ་ཐེ་དན། ཁ་ཊེ་ཁ་ཊེ། ཁ་ཊ་བི་ཁ་ཊེ། ཙ་ལེ་བི་ཙ་ལེ། བི་ལམ་བི་བ་ལེ་བ་ལ་པ་ཏེ། ཙན་དྲེ་ཙ་ར་ཎེ། ཨ་མྲྀ་ཏ་ནི་ར་གྷོ་ཥེ། རླུང་མཁྲིས་བད་ཀན་འདུས་པ་ཞི་བར་
གྱུར་ཅིག་སྭཱཧཱ། ནད་པའི་སྨན་ལ་གདབ་བོ། །སྟོང་ཆེན་མོ་ནས་ཕྱུང་བ་སྨན་ལ་སྔགས་ཀྱི་གདབ་པ་རྫོགས་སོ།།    །།རྒྱ་གར་སྐད་དུ། ཨཱཪྱ་སརྦ་ཨན་ཏ་རཱ་ལི་བི་ཤོ་དྷ་ནི་ནཱ་མ་དྷཱ་ར་ཎཱི། བོད་སྐད་
དུ༑ འཕགས་པ་བར་དུ་གཅོད་པ་ཐམས་ཅད་རྣམ་པར་སྦྱོང་བ་ཞེས་བྱ་བའི་གཟུངས། སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །འདི་སྐད་བདག་གིས་
ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ཀྱི་ཤར་ཕྱོགས་བྲམ་ཟེའི་གྲོང་ཤིང་ཨ་མྲའི་གནས་ཞེས་བྱ་བ་དེའི་བྱང་ཕྱོགས་ན་ལུས་འཕགས་རི་ལ་དབང་པོའི་བྲག་ཕུག་ན་བཞུགས་སོ། །
དེ་ནས་ལྷའི་དབང་པོ་བརྒྱ་བྱིན་ལ་འཆི་འཕོའི་ཆོས་སུ་གྱུར་ཏེ། དེའི་ཚེ་འདུ་བྱེད་ཀྱི་ལྷག་མ་ལུས་པའི་སྔ་ལྟས་ཁོང་དུ་ཆུད་ནས་སྐྲག་པ་སྐྱེས་ཏེ། བཙུན་མོའི་འཁོར་དང༌། གཡོག་དང་བཅས་པར་བཅོམ་ལྡན་འདས་
ཀྱི་གན་དུ་སོང་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འདུག་སྟེ། ཡང་དེའི་ཚེ་དོན་དུ་གཉེར་བ་དང༌། བཅོམ་ལྡན་འདས་ཀྱིས་དེ་ལ་བཀའ་སྩལ་པ། ཀཽ་ཤི་ཀ་
དེའི་ཕྱིར་ཁྱོད་ཀྱི་རིག་པའི་གསང་སྔགས་གཞི་གང་དག་གིས་བདུད་ཐམས་ཅད་དང༌། ཕྱིར་རྒོལ་བ་ཐམས་ཅད་དང༌། ཕས་ཀྱི་རྒོལ་བ་ཐམས་ཅད་ཤིན་ཏུ་ཚར་བཅད་པར་འགྱུར་བ་བར་དུ་གཅོད་པ་ཐམ་

90-1-326a


ཅད་རྣམ་པར་སྦྱོང་བ་ཞེས་བྱ་བའི་རིག་པའི་གསང་སྔགས་གཞི་རྣམས་ངས་བཤད་ཀྱིས་ཉོན་ཅིག། ཏདྱཱ་ཐཱ། ཨ་བྷ་ཡི་བྷ་ཡ་བི་ག་ཏེ། བྷ་ཡ་པ་རི་ཤོ་དྷ་
ནེ༑ ཨ་བྷ་ཡ། ཨ་བྷ་ཡཾ་ད་དེ། ནི་དུ་བ་ཀཱི་ཥྚེ། ཨ་ན་ཀུ་ལེ། ཨ་ཀུ་ལ་པ་རི་ཤོ་དྷ་ནེ། ཨ་བེ་ཀ་ལ་པ་ནེ། ཨ་ཙྱུ་ཏི། ཤུ་བྷེ་ཤུ་བྷ། ཏེ་ཛོ་ཏེ་ཛ་བ་ཏེ། ཤ་ནི་ཨུ་པ་ཤ་མེ། མ་ཧོ་པ་
ཤ་མེ། མེ་དྲི་མེ་ཏྱུད་དྷི་ཏེ་ཤེ། ཏོ་ཤ་ཡ་ཎ་ག་ཏེ། སཏྱད་ར་ཤི། ཨ་བི་རུད་བྷི། ས་ཧ་ཏེ། སི་ཧི་ཏ་ཏྭེ། ཨརྦེ་ཨརྠ་སིདྡྷི། ཨ་མྲྀ་ཏེ། ཨ་མྲྀ་ཏ་བ་ཧེ། ཨ་བྷི་ཏེ། བ་ཐྲ་ས་ཏྱེ་ཨཀྵ་
ཡེ༑ ཨཀྵ་ཡ་པྲ་བྷེ། དྲན་ཧྲ་བ་རེ། ཤུདྡྷེ་ཤུདྡྷེ་པྲ་བྷེ། ཨ་བ་བྷཱ་སེ། ཨ་བ་བྷཱ་ས་བ་ཧི། ཨུ་བ་ཡོ་གེ། ཨཱ་ནུ་ཧ་ཧ་རེ། ས་མ་ཙིཏྟེ། བུདྡྷ་ཨ་དྷིཥྛཱ་ནེ། ཤཱི་ལེ་བི་ཤོ་དྷ་ན། ཨ་སད་ཧཱ་ཪྱེ། སུ་ནི་གྲི་ཧཱི།
ཏ་མ་མ་ར་བཱ་ལཱ་ནཱ་མ། པ་ར་ཛ་ཡོ་དྲིཥྚི་ག་ཧྲ་ནཱཾ། ཛྭ་ལ་ནཾ་དྷརྨོ་ལ་ཀཱ་ལེ། ཨུད་གྷ་ཊནཱཾ། དྷརྨྨ་ནི་དྷ་ན་སྱ་སཾ་གྲ་ཧ་ནཱཾ། དྷརྨྨ་གོ་ཤ་སྱ། ཀཽ་ཤི་ཀ་ཁྱོད་ཀྱིས་རིག་པའི་གསང་སྔགས་གཞི་དག་ནི་ཁྱེད་ཀྱི་རིག་
པའི་གསང་སྔགས་གཞི་གང་དག་གིས་བདུད་ཐམས་ཅད་དང༌། ཕྱིར་རྒོལ་བ་ཐམས་ཅད་དང༌། ཕས་ཀྱི་རྒོལ་བ་ཐམས་ཅད་ཤིན་ཏུ་ཚར་བཅད་པར་འགྱུར་བ་དག་གོ། འདི་བཟླས་བརྗོད་བྱས་
ན་སྔོན་གྱི་ལས་ཀྱི་རྣམ་བར་སྨིན་པ་མ་གཏོགས་པར་བར་དུ་གཅོད་པ་ཐམས་ཅད་རྣམ་པར་དག་པར་འགྱུར། དོན་ཐམས་ཅད་ཀྱང་གྲུབ་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་


90-1-326b


བཀའ་སྩལ་བ་དང༌། ལྷའི་དབང་པོ་བརྒྱ་བྱིན་ཡི་རངས་ཏེ། དེའི་ཚེ་འདི་སྐད་དུ། ཁོ་བོ་ལྷ་ལས་མ་གྱུར་ལ། །འདི་ཉིད་ན་ནི་འདུག་བཞིན་དུ། ཁོ་བོས་ཚེ་ཡང་ཐོབ་ཟིན་གྱིས། །གྲོགས་དག་དེ་ལྟར་ཤེས་པར་གྱིས། །
ཞེས་ཆེད་དུ་བརྗོད་པ་ཆེད་དུ་བརྗོད་དོ། །འདིའི་མཐུ་ཐམས་ཅད་ཀྱིས་བདག་གི་བར་དུ་གཅོད་པ་དང༌། བགེགས་དང་ལོག་འདྲེན་ཐམས་ཅད་ནི་མེད་པར་གྱུར་ཅིག །ཕུན་སུམ་ཚོགས་པ་ཐམས་ཅད་ནི་གྲུབ་པར་གྱུར་
ཅིག །ན་མོ་ཨ་ཀེ་ཏུ་ལེ་ན་གེ་ཙཎྜ་ན་ཡེ་སྭཱཧཱ། སརྦ་ཡ་ཏྭ་སཱ་དྷ་ནི་ཡེ་སྭཱཧཱ། སརྦ་དད་ཡེ་བི་ཤོ་དྷ་ནི་ཡེ་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ལྷ་རྣམས་ཀྱི་དབང་པོ་བརྒྱ་བྱིན་བཙུན་
མོའི་འཁོར་དང་བཅས་ཤིང་འཁོར་དང་བཅས་པ་དང༌། ཐམས་ཅད་དང་ལྡན་པའི་འཁོར་དེ་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་བར་དུ་གཅོད་པ་ཐམས་
ཅད་རྣམ་པར་སྦྱོང་བ་ཞེས་བྱ་བའི་གཟུངས་རྫོགས་སོ། །རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།
དེ་བཞིན་གཤེགས་པའི་ཡི་གེ་བརྒྱ་པ། ན་མ་སྟྲཻ་ཡ་དྷཱི་ཀཱ་ནཱཾ་ཏ་ཐཱ་ག་ཏཱ་ནཱཾ། སརྦ་ཏྲཱ་པྲ་ཏི་ཧ་ཏཱ་བཱ་པྟ་དྷརྨཱ་ཏཱ་བ་ལི་ནཱི། ཨ་ས་མ་ས་མས་མནྟོ་ནནྟ་བ་བྷི་ཤཱ་ས་ནི། ཧ་ར་ཧ་ར་སྨ་ར་སྨ་ར་ཎ། བི་ག་ཏ་རཱ་ག་བུདྡྷ་དྷརྨ་ཏེ། ས་ར་ས་
ར་ས་མ་བ་ལ། ཧ་ས་ཧ་ས། ཏྲ་ཡ་ཏྲ་ཡ། བྷ་ག་ཝཱན་མཧཱ་པ་ར་ལཀྵ་ཎེ། ཛྭ་ལ་ཛྭ་ལ་ནཱ་སཱ་ག་རེ་སྭཱཧཱ།།    །།དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་

90-1-327a


སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། སྨྲྀ་ཏི་མ་ཏི་མ་ཏི། ཏེ་ཛ་བིདྱཱ། ཧུ་རུ་མེ། ཧུ་རུ་ཧུ་རུ་མེ།
ཀྲྀཥྞཱ་ཧུ་རུ་མེ་སྭཱཧཱ། ཤུ་དག་ནག་པོ་ལ་སྔགས་འདི་ལན་བརྒྱ་རྩ་བརྒྱད་བཟླས་བརྗོད་བྱས་ཏེ་ཟོས་ན། གདོན་མི་ཟ་བར་ཐོས་པ་འཛིན་པར་འགྱུར་རོ། །ཐོས་པ་འཛིན་པའི་
གཟུངས་རྫོགས་སོ།།    །།རྒྱ་གར་སྐད་དུ། པྲ་ཛྙཱ་པ་ར་དྷཱ་ནི་ནཱ་མ་དྷཱ་ར་ཎཱི། བོད་སྐད་དུ། ཤེས་རབ་སྐྱེད་པ་ཞེས་བྱ་བའི་གཟུངས། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། ཨེ་བི་བ་བི་བ། པྲ་ཛྙཱ་པ་ར་དྷ་ནི། ཛ་ར་ཛ་ར། མེ་དྷ་པ་ར་དྷ་ནི། དྷི་རི་དྷི་རི། བུདྡྷི་པ་ར་དྷ་ནི་
སྭཱཧཱ༑ རིག་སྔགས་འདིའི་ཆོ་ག་ནི། འདི་ཡིན་ཏེ། ནང་རེ་ཞིང་རྩབ་མོ་ཁྱོར་གང་ལ་ལན་ཉི་ཤུ་རྩ་གཅིག་བཟླས་ཏེ་ཟླ་བ་གཅིག་གི་བར་དུ་འཐུང་ན། ཐོས་པ་འཛིན་པར་
འགྱུར་རོ། །ཤེས་རབ་སྐྱེད་པ་ཞེས་བྱ་བའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་
ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། ཨ་བ་ལོ་ཀི་ནི། བ་ལོ་ཀ་ནི། པྲ་བྷ་ལོ་ཀི་ནི། ཛཱི་བ་ཧ་པ་རི་ཤོ་དྷ་ནི། དྷི་ད་ནི་

90-1-327b


ཡ་ག་མེ། ཨ་ཤཱ་པ་རི་ཤོ་དྷ་ནི། སརྦ་སཏྭ་མ་ནོ་ར་ཐེ། ཀཱ་ཡ་སིདྡྷེ་ཤྲུ་ཏི་དྷཱ་ར་ཎཱི་སྨྲྀ་ཏི་དྷ་ན་སྭཱཧཱ། ཆོ་ག་ཞག་བདུན་གྱི་བར་དུ་ཤིང་ཨ་བ་མརྒའི་སོ་ཤིང་ལ་ལན་བདུན་བཟླས་བརྗོད་
བྱས་ཏེ་ནང་རེ་ཞིང་ཟོས་ན། ཉིན་གཅིག་ལ་ཤོ་ལོ་ཀ་བརྒྱ་བརྒྱ་ལོབས་སོ། །ཟླ་བ་དྲུག་གི་བར་དུ་བྱས་ན། ཐོས་པ་འཛིན་པར་འགྱུར་རོ། །ཤླཽ་ཀ་བརྒྱ་ལོབས་པ་རྫོགས་སོ།།    །།
དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་
ལོ༑ ༑ཏདྱ་ཐཱ། ཁ་ལི་ཁ་ལི་བ་ལི་ཏེ་སྭཱཧཱ། གདོང་འཁྲུ་བའི་ཚེ་ཆུ་ཁྱོར་གང་ལ་སྔགས་འདིས་ལན་གསུམ་མམ་བདུན་བཟླས་ཏེ་འཐུངས་ན། ཉིན་གཅིག་ཀྱང་ཡི་ག་ཤླཽ་ཀ་བརྒྱ་ལོབས་
པར་འགྱུར་ཏེ། སྔོན་ལོབས་པ་རྣམས་ཀྱང་བརྗེད་པར་མི་འགྱུར་རོ། །ཤླཽ་ཀ་བརྒྱ་ལོབས་པ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་
དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །བཱི་རེ་བཱི་རེ། མ་ཧཱ་ཏེ་ཛེ་ཏེ་ཛ་མ་ཏི་དྷཱ་ར་ཎཱི། ཤྲུ་ཏ་དྷཱ་ར་
ཎི༑ ཛ་ཡནྟི་བི་ཛ་ཡནྟི་མ་ཏི་དྷཱ་ར་ཎཱི་སྭཱཧཱ། སྨན་བྲ་མ་ཧི་ཞོ་གཉིས་ཞིབ་ཏུ་བཏགས་ཏེ་འོ་མའི་ནང་དུ་བསྐོལ་ལ་སྔགས་འདི་ལན་ཉི་ཤུ་རྩ་གཅིག་བཟླས་ཏེ་ཞག་བདུན་གྱི་བར་དུ་

90-1-328a


འཐུངས་ན། གདོན་མི་ཟ་བར་ཐོས་པ་འཛིན་པར་འགྱུར་རོ། །སངས་རྒྱས་ཀྱིས་གསུངས་པའམ། བསྟན་བཅོས་ཀྱང་རུང་སྟེ། ཐོས་པ་ཉིན་ཞག་གཅིག་ལ་
ཤླཽ་ཀ་སྟོང་ལོབས་པར་འགྱུར་རོ། །ཤླཽ་ཀ་སྟོང་ལོབས་པའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། ཏྲི་ཤཱ་ཏྲི་ཤུ་ལ་ཤཱ་ཁི། ཨཱཪྱ་བ་ལོ་ཀི་ཏེ་ཤྭ་རཱ་ཡ། ཨཱཛྙཱ་པ་ཡ་ཏི། བ་རེ་ན། བུ་ཧ་ལ།
མྲྀ་ད་དྷཱ་ཏུ་སྭཱཧཱ། ཆོ་ག་ནི། འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་དཀྱིལ་འཁོར་བྱས་ཏེ་ཅི་འབྱོར་བས་མཆོད་པ་བྱས་ལ། ཆུ་ལ་སྔགས་ཀྱིས་བཏབ་
སྟེ་བཞག་ནས་ནང་བར་ཆུ་ལ་ལན་བདུན་བཟླས་བརྗོད་བྱས་ཏེ་དྲོ་ཁར་ཁ་ཟས་འོ་མ་དང་སྦགས་ཏེ་ཟོས་ན། ཞག་བདུན་ལོན་ན་ཉིན་གཅིག་ཀྱང་ཤླཽ་ཀ་སྟོང་ལོབས་པར་འགྱུར་
རོ༑ ༑ཡིད་ཆེས་པའི་རྟགས་ཡོད་དོ། །ཤླཽ་ཀ་སྟོང་ལོབས་པའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །སངས་རྒྱས་ཀུན་ནས་ཐོགས་མེད་
སྟོན་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ།

90-1-328b


ཀ་བ་ཙ་ཀཏྞ་ལ་ལ་ཏ་སྭཱཧཱ། ཆུ་ལ་ལན་བདུན་བཟླས་ཏེ་གདོང་བཀྲུས་ན། སྐྱེ་བོ་ཐམས་ཅད་དགའ་བར་འགྱུར་རོ། །དེའི་ཆོ་ག་ལ་འཕགས་པ་སྤྱན་རས་གཟིགས་དབང་ཕྱུག་གི་
སྦྱན་སྔར་ཆུ་བཞག་ལ་ལན་བདུན་བཟླས་བརྗོད་བྱས་ཏེ་འཐུངས་ལ། དྲོ་ཁར་ཁ་ཟས་འོ་མ་དང་སྦགས་ཏེ་བཟའ་བ་ལྟ་བུར་ཞག་བདུན་གྱི་བར་དུ་བྱས་ན། ཉིན་གཅིག་ཀྱང་ཡི་
གེ་ཤླཽ་ཀ་སྟོང་ལོབས་པར་འགྱུར་རོ། །ཤླཽ་ཀ་སྟོང་ལོབས་པའི་གཟུངས་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཏདྱ་ཐཱ། སྨྲྀ་ཏི་མ་ཏི་མ་ཏི། ཏེ་ཛཱ་བིདྱ། ཧུ་རུ་མེ་ཧ་ར་ཧུ་རུ་ཀྲྀཌྞ་ཧུ་རུ་མེ་སྭཱཧཱ། ཤུ་དག་དཀར་པོ་
ལ་སྔགས་འདི་བཟླས་བརྗོད་བྱས་ཏེ་ཟོས་ན། གདོན་མི་ཟ་བར་ཐོས་པ་འཛིན་པར་འགྱུར་རོ། །མི་བརྗེད་པའི་གཟུངས་རྫོགས་སོ།།    །།རྒྱ་གར་སྐད་དུ། པཱུ་ཛ་མེ་གྷ་ནཱ་མ་
དྷཱ་ར་ཎི༑ བོད་སྐད་དུ། མཆོད་པའི་སྤྲིན་ཅེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡ་ནེ། ཏ་ཐཱ་ག་
ཏཱ་ཡ༑ ཨརྷ་ཏེ་སམྱཀྶཾ་བུདྡྷ་ཡ། ཏདྱ་ཐཱ། ཨོཾ་བཛྲེ་བཛྲེ། མ་ཧཱ་བཛྲེ། མ་ཧཱ་ཏེ་ཛ་བཛྲ། མ་ཧཱ་བིདྱ་སྭཱཧཱ། མ་ཧཱ་བོ་དྷི་ཙིཏྟ་བཛྲེ། མ་ཧཱ་བོ་དྷི་མཎྜོ་པ་སཾ་ཀྲ་མ་ཎ་བཛྲེ། སརྦ་ཀརྨ་ཨཱ་བ་ར་ཎ་བི་


90-1-329a


ཤོདྷ་ན་བཛྲེ་སྭཱཧཱ། གཟུངས་སྔགས་འདིའི་ཆོ་ག་ནི། འདི་ཡིན་ཏེ། དྲན་པ་ཙམ་གྱི་མོད་ལ་ཕྱོགས་བཅུ་དག་ན་བཞུགས་པའི་སངས་རྒྱས་གངྒཱའི་ཀླུང་གི་བྱེ་མའི་
རྡུལ་ཕྲ་རབ་སྙེད་ལ་མཆོད་པ་བྱས་པར་འགྱུར་ཞིང་ཞབས་ལ་ཕྱག་བྱས་བར་འགྱུར་རོ། །མེ་ཏོག་དང༌། བདུག་པ་དང༌། སྤོས་དང༌། མེ་ཏོག་ཕྲེང་དང༌། བྱུག་པ་དང༌། ཕྱེ་མ་དང༌། ཆོས་
གོས་དང༌། གདུགས་དང༌། རྒྱལ་མཚན་དང༌། བདན་ཐམས་ཅད་དང༌། གདན་དང༌། གདང་བ་དང༌། ན་བཟའ་དང༌། སྤྱན་གཟིགས་དང༌། བཤོས་གཙང་ལ་སོགས་པ་དང༌།
རྒྱན་དང༌། ལྷབ་ལྷུབ་ཐམས་ཅད་ཀྱིས་མཆོད་པར་འགྱུར་རོ། །སྡིག་པ་ཐམས་ཅད་དང་བྲལ་བར་འགྱུར་ཞིང༌། དགེ་བའི་རྩ་བ་ཐམས་ཅད་དང་ལྡན་པར་འགྱུར་རོ། །སངས་རྒྱས་
དང་བྱང་ཆུབ་སེམས་དཔའ་ཐམས་ཅད་མཐོང་བས་ཡང་དག་པར་དབུགས་འབྱིན་པར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་
ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ཐམས་ཅད་དང༌། ལག་ན་རྡོ་རྗེ་ལ་སོགས་པ་གསང་བ་བའི་བདག་པོ་དང་བཅས་པ་རྣམས་དང༌། རྒྱལ་པོ་ཆེན་པོ་བཞི་རྣམས་ཕྱི་
བཞིན་ཡང་དག་པར་འབྲང་ཞིང་སྲུང་བ་དང༌། སྐྱོབ་བ་དང༌། སྦེད་པར་བྱེད་དོ། །འདི་ནས་ཤི་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ཏེ། ཡོན་ཏན་གྱི་

90-1-329b


ཁྱད་པར་འདི་དག་ནི། མ་བསྒྲུབས་པར་ལན་གཅིག་དྲན་པ་ཙམ་གྱིས་ཐོབ་པར་འགྱུར་རོ། །མཆོད་པའི་སྦྲིན་ཅེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་
ཨ་པ་རི་མི་ཏ་གུ་ཎ་ཨ་ནུ་ཤིཾ་སཱ་ནཱ་མ་དྷཱ་ར་ཎི། བོད་སྐད་དུ། འཕགས་པ་ཡོན་ཏན་བསྔགས་པ་དཔག་ཏུ་མེད་པ་ཞེས་བྱ་བའི་གཟུངས། དཀོན་མཆོག་གསུམ་ལ་ཕྱག་འཚལ་ལོ། །
ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ། ཨ་མི་ཏ་བྷཱཡ། ཏ་ཐཱ་ག་ཏ་ཡ། ཨརྷ་ཏེ་སམྱཀྶཾ་བྷུདྡྷཱ་ཡ། ཏདྱ་ཐཱ། ཨོཾ་ཨ་མྲྀ་ཏེ། ཨ་མྲྀ་ཏོད་བྷ་བེ། ཨ་མྲྀ་ཏ་སམྦྷ་བེ། ཨ་མྲྀ་ཏ་བི་ཀྲནྟེ། ཨ་མྲྀ་
ཏ་ག་མི་ནི། ག་ག་ན། ག་རི་ཏི་ཀ་རེ། སརྦ་ཀླེ་ཤ་ཀྵ་ཡཾ་ཀ་རི་སྭཱཧཱ། གཟུངས་འདིའི་ཆོ་ག་ནི། འདི་ཡིན་ཏེ། ལན་གཅིག་བརྗོད་པས་བསྐལ་པ་འབུམ་དུ་བསགས་པའི་ལས་ཀྱི་སྒྲིབ་པ་
འབྱང་བར་འགྱུར་རོ། །ཉིན་རེ་བཞིན་དུ་དུས་གསུམ་དུ་བཟླས་བརྗོད་བྱས་ན། སྡིག་པ་ཐམས་ཅད་འབྱང་བར་འགྱུར་རོ། །སངས་རྒྱས་སྟོང་གིས་བསྐྱེད་པའི་དགེ་བའི་རྩ་བ་འཐོབ་པར་
འགྱུར་རོ། །ལན་ཉི་ཤུ་རྩ་གཅིག་བཟླས་བརྗོད་བྱས་ན། རྩ་བའི་ལྟུང་བ་བཞི་པོ་འབྱང་བར་འགྱུར་རོ། །ལན་འབུམ་བཟླས་བརྗོད་བྱས་ན། འཕགས་པ་བྱམས་པ་མཐོང་བར་འགྱུར་རོ།།
ལན་གཉིས་འབུམ་བཟླས་བརྗོད་བྱས་ན། འཕགས་པ་སྤྱན་རས་གཟིགས་དབང་ཕྱུག་མཐོང་བར་འགྱུར་རོ། །ལན་གསུམ་འབུམ་བཟླས་བརྗོད་བྱས་ན། དེ་བཞིན་གཤེགས་པ་འོད་


90-1-330a


དཔག་མེད་མཐོང་བར་འགྱུར་རོ། །ཕན་ཡོན་གཞན་ཡང་དཔག་ཏུ་མེད་པ་ཡོད་ན་ཡང་མདོར་བསྡུས་ཏེ་བསྟན་པ་ཡིན་ནོ། །འཕགས་པ་ཡོན་ཏན་བསྔགས་
པ་དཔག་ཏུ་མེད་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་སརྦ་དྷརྨ་ནཱ་ཏྲྀ་ཀ་ནཱ་མ་དྷཱ་ར་ཎི། བོད་སྐད་དུ། འཕགས་པ་ཆོས་ཐམས་ཅད་ཀྱི་ཡུམ་
ཞེས་བྱ་བའི་གཟུངས། སངས་རྒྱས་ངང༌། བྱང་ཆུབ་སེམས་དཔའ་ཐམས་ཅད་ལ་ཕག་འཚལ་ལོ། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་
ཡོད་ན་བཞུགས་ཏེ། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་པོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་ཆོས་ཐམས་ཅད་ཀྱི་ཡུམ་ཞེས་བྱ་བའི་ཕྱག་རྒྱའི་
གཟུངས། ནད་ཐམས་ཅད་རྟུ་ཞི་བར་བྱེད་པ། དེ་བཞིན་གཤེགས་པ་ཐམས་ཅད་ཀྱིས་གསུངས་ཏེ། ང་ཡང་ད་ལྟར་འཆད་པ་ཟུངས་ཤིག ། ཏདྱ་ཐཱ། ཨ་བརྟེ། ཨ་བརྟེ། བི་
བརྟེ༑ བི་བརྟེ། བྷ་ག་མ་ཤུད་དྷེ། པྲ་བྷ་སྭ་རེ། ཏ་ར་ཎེ། ཨུག་ཀ་ལེ། མུག་ཁ་ལེ། སརྦ་དྷརྨཱཿཔཱ་ཤ་པ་ཎྱཻ་སྭཱཧཱ། དེ་ནས་གནས་གཙང་མའི་ལྷ་རྣམས་ཀྱིས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་ཀྱང་འདིའི་སྙིང་པོ་བརྗོད་པར་བྱའོ། །ཏདྱ་ཐཱ། ཨཙྪ། ཨ་ན་ལེ་ཨེ་ལུ་ཕ་ཨ་ལུ་ཕེ་མུརྟ་ཨ་མུགྟེ། སརྦ་དྷརྨ་ཨ་

90-1-330b


དྷི་བ་ཏི་ཡ་པྲདྟ། སྣ་ཀ་ར། ཨ་དྷི་ག་ཏ་ཛྙཱ་ནེ། བི་ཤུདྡྷེ་པ་ཏི་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་བ་ཀུན་དགའ་པོ་དང༌། ཐམས་ཅད་དང་ལྡན་
བའི་འཁོར་དེ་དག་ཡིད་རངས་ཏེ་བཅོམ་ལྡན་འདས་ཀྱིས་གསུངས་པ་ལ་མངོན་པོ་པར་བསྟོད་དོ། །ཆོས་ཐམས་ཅད་ཀྱི་ཡུམ་ཞེས་བྱ་བའི་གཟུངས་རྫོགས་སོ།།    །།རྒྱ་གར་
སྐད་དུ༑ ཨཱཪྱ་བ་ལ་བ་ཏི་ནཱ་མ་པྲ་དྱཾ་གི་རི། བོད་སྐད་དུ། འཕགས་པ་ཕྱིར་ལྡོག་པ་སྟོབས་ཅན་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་
སེམས་དཔའ་ཆེན་པོ་སྙིང་ཆེན་པོ་དང་དང་ལྡན་པ། སེམས་ཅན་ཐམས་ཅད་ལ་སྙིང་བརྩེ་བ་ཅན། འཕགས་པ་སྤྱན་རས་གཟིགས་དབང་ཡུག་ལ་ཕྱག་འཚལ་ལོ། །འབྱུང་པོ་
ཐམས་ཅད་འགོག་པ། རིམས་ཐམས་ཅད་ཟློག་པ། དུས་མ་ཡིན་པར་འཆི་བ་ཐམས་ཅད་འགོག་པ། གཟའ་དང༌། རྒྱུ་སྐར་གྱི་གདོན་དང༌། འབྱུང་ལོའི་གདོན་ཐམས་ཅད་རྣམ་
པར་འཇོམས་པ། བདུད་ཀྱི་གནས་ཐམས་ཅད་འཇོམས་པ། མི་མཛའ་བ་ཐམས་ཅད་སོ་སོར་རེངས་པར་བྱེད་པ། ཏེ་སྐྱོང་བ། སྲོག་སྐྱོབ་པའི་ཕྱིར་ཟློག་པ་འདི་བརྗོད་པར་བྱའོ། །
ཏདྱ་ཐཱ༑ ཨ་བ་ལོ་ཀི་ཏེ། ཨ་བ་ལོ་ཀི་ཏེ། སཾ་བྷ་བེ། དྷ་ར་དྷ་ར་དྷ་ར་དྷ་ར། བ་ར་བ་ར་བ་ར་བ་ར། ཀཱ་ལེ་ཀཱ་ལེ་ཀཱ་ལེ། མ་ཧཱ་ཀཱ་ལ་ཨ་བ་ལོ་ཀི་ཏེ། པྲ་སཱ་དྷ་ནེ། དྷ་མེ་དྷ་མེ་དྷ་མེ། དྷ་མ་


90-1-331a


ནི༑ ས་མཱ་ཧི་ཏེ། བདག་ལ་སྲུང་དུ་གསོལ། སྲུང་དུ་གསོལ། འཇིགས་ཤིང་སྐྲག་པ་ཐམས་ཅད་ལས་སྲུང་དུ་གསོལ། ཡོངས་སུ་བསྐྱབ་ཏུ་གསོལ། ཡོངས་
སུ་གཟུང་དུ་གསོལ། ཡོངས་སུ་བསྐྱང་དུ་གསོལ། ཞི་བ་དང༌། བདེ་ལེགས་སུ་འགྱུར་བར་མཛད་དུ་གསོལ། ཆད་པ་སྤང་བར་མཛད་དུ་གསོལ། མཚོན་ཆ་སྤང་བར་
མཛད་དུ་གསོལ། མཚམས་གཅད་པར་མཛད་དུ་གསོལ། ས་བཅིང་བར་མཛད་དུ་གསོལ། ཀུ་རུ་ཀུ་རུ་པ་ན་མཀྵི། བི་དྷི་བི་དྷི་བི་དྷི། མརྒ་སཾ་པྲ་སྭ་རེ། ཨ་མྲྀ་ཏ་ཏེ་ཛ་བ་ཏི།
གནོད་པ་ཐམས་ཅད་ལས་བདག་ལ་རྟག་ཏུ་སྲུང་དུ་གསོལ། སྲུང་དུ་གསོལ། མུ་ལུ་མུ་ལུ་མུ་ལུ། ཁུ་ཁུ་མེ། གྷོ་རི་གྷོ་རི། བ་ལེ་བ་ལེ། ཏ་ར་ཏ་ར། མུ་ཡ་མུ་ཡ། མུཉྩ་ནི།
ཁ་ཁ་རེ༑ དྷུཾ་དྷུཾ་དྷུཾ་ནི། བདག་འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་ལས་སྲུང་དུ་གསོལ། སྲུང་དུ་གསོལ། ཛ་ཡཾ་ཀུ་རུ་ཀུ་རུ། ཕུ་རུ་ཕུ་རུ་སྭཱཧཱ། ཨ་མ་
ལེ་སྭཱཧཱ༑ ཨ་མྲྀ་ཏེ་སྭཱཧཱ། འཕགས་པ་ཕྱིར་ཟློག་པ་སྟོབས་ཅན་ཞེས་བྱ་བ་རྫོགས་སོ།།    །།དཀོན་མཆོག་གསུམ་ལ་ཕྱག་འཚལ་
ལོ༑ ༑དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ལོ། །ཏདྱ་ཐཱ། མ་ཏི་བ་ཧུ་ལྱེ། ཏ་ཐཱ་ག་ཏཱ་ཛྙཱ་ན།


90-1-331b


ར་ཤ་ནེ་པྲ་ཛྙཱ་པ་ཏ། གཾ་བྷཱི་རེ། བོ་དྷི་མཎྜཱ་ནུ་ས་རི་ཎི། ཨ་བི་དྷ། ཏ་མོན་དྷ། ཀ་རི་བ་དྷ་མ་ནི། ཛྭ་ལ་ཛྭ་ལ། པྲ་ཛྙཱ་དཱི་པེ། མེ་དྷ་པ་དི་ན་སརྦ་ཨ་དྷིཥྛེ་ཏེ། སུ་རུ་སུ་རུ། དྷུ་རུ་དྷུ་རུ།
མ་དྷཱ་ཨཱ་ན་ཡ་སྭཱཧཱ། ཆོ་ག་ནི་ནང་རེ་ཞིང་བཟླས་བརྗོད་བྱས་ན། སློབས་སྐྱེན་པར་འགྱུར་རོ། །སྨན་བྲམ་ཧི་སྙིམ་པར་བཅུག་སྟེ་དུད་པ་ཕྱུང་གི་བར་དུ་བཟླས་པ་བྱས་ཏེ། ཟོས་ན་
ཐོས་པ་འཛིན་པར་འགྱུར་རོ། །ཐོས་པ་འཛིན་པའི་གཟུངས་རྫོགས་སོ།།    །།རྒྱ་གར་སྐད་དུ། ཨ་གྲ་བིདྱཱ་མནྟྲ། བོད་སྐད་དུ།
མཆོག་ཐོབ་པའི་རིག་སྔགས། བཅོམ་ལྡན་འདས་མ་ལྷ་མོ་དུང་ཅན་མ་ལ་ཕྱག་འཚལ་ལོ། །བསྙེན་བ་རྫོགས་པར་བྱེད་པ། གཟི་བརྗིད་རྒྱས་པར་བྱེད་པ། ལོངས་སྤྱོད་
འཕེལ་བར་བྱེད་པ། དབང་ཕྱུག་འཕེལ་བར་བྱེད་པ། འཁོར་འཕེལ་བར་བྱེད་པ། ཚེ་འཕེལ་བར་བྱེད་པ། དགྲ་ཞི་བར་བྱེད་པ། བགེགས་ཞི་བར་བྱེད་པའོ། །དཀོན་
མཆོག་གསུམ་ལ་མཆོད་པ་ཕུལ་པ། སེམས་བྱམས་པ་ལ་གནས་པས་དུས་གཅིག་ལ་ལན་བརྒྱ་རྩ་བརྒྱད་བརྗོད་པར་བྱའོ། །འདི་ལྟ་སྟེ། ན་མཿསརྦ་ཏ་ཐཱ་ག་ཏཱ་ནཱཾ། ཏདྱ་
ཐཱ། ཨོཾ་ཤངྑི་ནི་དེ་བི་ཏ་ཨཱ་གཙྪ། ཨཱ་གཙྪ། ཏིཥྛ་དྷ་ནེ་དྷ་ན་ཛ་ཡེ། བྲཱི་བྲཱི་བྲཱྀ་དྡྷི་ཀ་རི། དྷྲཱི་དྷྲཱི། དྷྲི་ཏི་ཀ་རཱི་ནཱན། བི་བིདྱཱ་བེ་ཤ་བསྟ། ཨཱ་ཡུརྡྷ་ར་ཎི་ཡུ་ཡུ། ཨཱ་ཡུཥྦཱ་

90-1-332a


ལ་ནི་ཏ་ཐཱ་ག་ཏཱ་སྨ་ར་བོ་དྷི་ཙིཏྟ། མ་ཏཱི་ལཾ་བོ་ད་ར། དེ་ཧི་མེ་བ་ར་ན་ཤངྑི་ནི་སྭཱཧཱ། བདག་དགེ་བ་འདི་ཉིད་ཀྱིས་སྦྲུལ་པའི་སྐུ་འདི་ཉིད་དུ་མཐོང་བར་གྱུར་ཅིག །སྟོང་པ་ཉིད་
ལ་བཟོད་པ་ཐོབ་པར་གྱུར་ཅིག །སྟོང་པ་ཉིད་ཀྱི་དོན་མཐོང་བར་གྱུར་ཅིག །སྟོང་པ་ཉིད་ཀྱིས་དོན་བྱེད་པར་གྱུར་ཅིག །འདི་བརྗོད་པས་བར་དུ་གཅོད་པ་ཐམས་ཅད་ཀྱང་རྣམ་པར་སེལ་བར་འགྱུར་རོ།།
འཕགས་པ་མཆོག་ཐོབ་པ་ཞེས་བྱ་བ་རྫོགས་སོ།།    །།ཨོཾ་ན་མོ་བྷ་ག་བ་ཏེ་རཏྣ་ཀེ་ཏུ་རཱ་ཛཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་རཏྣེ་རཏྣེ་མ་ཧཱ་རཏྣེ་རཏྣ་
བི་ཛ་ཡེ་སྭཱཧཱ། ཞེས་ལན་བརྒྱད་བརྗོད་པས་ཕྱག་བྱའོ།།    །།ན་མཿསརྦ་བུདྡྷཱ་བོ་དྷི་སཏྭཱ་ནཾ། སརྦ་ཏྲ་སཾ་ཀུ་སུ་མི་དཱ་བྷི་ཛྙཱ་རཱ་སི་ནི་ན་མོ་སྟུ་ཏེ་སྭཱཧཱ། ཞེས་ལན་བརྒྱད་བརྗོད་པས་བསྟོད་པའོ།།    །།ཨོཾ་སརྦ་ཏ་ཐཱ་ག་ཏཱ་པཱུ་
ཛ་མེ་གྷ་པྲ་ས་ར་ས་མཱུ་ཧེ་སྥ་ར་ཎ་ཨི་མཾ་ག་ག་ན་ཀཾ་ཧཱུཾ་ཞེས་པས་མཆོད་པ་བྱིན་གྱིས་བརླབ་བོ། །ན་མཿསརྦ་བུདྡྷ་བོ་དྷི་སཏྭཱ་ནཱཾ། སརྦ་ཐཱ་ཨུངྒ་ཏེ་སྥ་ར་ན་ཨི་མཾ་ག་ག་ན་ཁཾ་ས་མནྟ་སྭཱཧཱ། ཞེས་ལན་བརྒྱད་བརྗོད་པས་མཆོད་པའི་
སྦྲིན་འབྱུང་ངོ༌། །ན་མཿསརྦ་བུདྡྷ་བོ་དྷི་སཏྭེ་བྷྱཿ། སརྦ་བི་ཏ་པཱུ་ར་པཱུ་ར། ཨ་བརྟཱ་ཨ་བྷ་ཡེ་སྭཱཧཱ། ཞེས་བརྗོད་པས་དེ་བཞིན་གཤེགས་པ་རྣམས་ལ་མཆོད་པ་དང་ཉེ་གནས་དང་ཞབས་ལ་སྤྱི་བོས་ཕྱག་བྱས་པར་
འགྱུར་རོ།།    །།རྒྱ་གར་སྐད་དུ། ཀྲོ་དྷ་བི་ཛ་ཡ་ཀལྤ་གུ་ཧྱ་ཏནྟྲ། བོད་སྐད་དུ། ཁྲོ་བོ་རྣམ་པར་རྒྱལ་བའི་རྟོག་པ་གསང་བའི་རྒྱུད། བཅོམ་ལྡན་འདས་འཇམ་པའི་དབྱངས་ལ་ཕྱག་འཚལ་ལོ།།

90-1-332b


དེ་ནས་འཇམ་པའི་དབྱངས་ཀྱི་ནི། །ཁྲོ་བོ་འདི་མིང་གཤིན་རྗེ་གཤེད། །མཚོན་ཆ་མེ་ལྕེ་འབར་བས་འཁྲུགས། །དྲག་ལ་མཐུ་རྩལ་དྲག་ལྡན་པ། །དེ་མཐོང་ནས་ནི་ཁྲོ་བོ་
གཞན༑ ༑ཐམས་ཅད་ཀྱི་ནི་ལག་ཆ་ཤོར། །དེ་བཞིན་དུ་ནི་འཇིག་རྟེན་པའི། །ལྷ་རྣམས་ལུས་ཀྱིས་འདུད་པར་བྱེད། །གཞན་ཡང་ཐལ་མོ་སྦྱར་བྱས་ཏེ། །སྐྲག་ནས་བསྟོད་པ་
མང་པོ་བྱེད། །ལྷ་རྣམས་མང་པོ་ཇི་སྙེད་ཀུན། །འཇམ་དཔལ་ཁྲོ་བོའི་གཟི་བརྗིད་ཀྱིས། །གཟིར་བཞིན་དུ་ནི་རབ་སྨྲས་པ། །བཅོམ་ལྡན་བདག་ཅག་སངས་རྒྱས་དང༌། །ཆོས་
དང་དགེ་འདུན་སྐྱབས་མཆིས་ཀྱི། །རབ་ཏུ་མི་བཟད་འཇིགས་པའི་གཟུགས། །གཟི་བརྗིད་འབར་བས་ཕྱོགས་ཁྱབ་པ། །ཁམས་གསུམ་འཁྲུག་པར་མཛད་པ་མཐོང༌། །གང་ཚེ་
ལྷ་དང་ལྷ་མིན་རྣམས། །སྐྲག་ནས་སྐྱབས་སུ་དོང་བ་ན། །དེ་ཚེ་འཇམ་པའི་དབྱངས་ཀྱི་ནི། །ཁྲོ་བོ་སླར་ཡང་ཞི་བར་འགྱུར། །གཤིན་རྗེ་གཤེད་ཅེས་བྱ་བ་ཡི། །ཁྲོ་བོ་ཆེན་པོ་ཞི་བ་
ལ༑ ༑དེ་ནས་སྐྱབས་སུ་དོང་བ་ཡི། །ལྷ་རྣམས་ཀུན་གྱིས་ཞུས་པ་ནི། །ཁྱོད་ཀྱི་བརྩོན་འགྲུས་མཆོག་འཚལ་བས། །ཇི་ལྟ་བུར་ན་མཉེས་པར་བགྱི། །ཇི་ལྟར་ཡང་ནི་དང་བར་
འགྱུར༑ ༑བདག་ཅག་ཐེ་ཚོམ་ཆེན་པོ་མཆིས། །ཁྲོ་བོས་ལྷ་རྣམས་ཚིག་གསན་ནས། །གཤིན་རྗེའི་གཤེད་ཀྱིས་བཀའ་སྩལ་བ། །ལྷ་རྣམས་ཐམས་ཅད་ཁྱོད་ཉོན་ཅིག །

90-1-333a


ད་ནི་དུས་གསུམ་སྔོན་དུ་འབྱུང༌། །སངས་རྒྱས་ཀུན་གྱི་སྔོན་དུ་བྱུང༌། །ང་ནི་དུས་གསུམ་ཕྱིས་ཀྱང་འབྱུང༌། །ང་ནི་དུས་གསུམ་ད་ལྟར་འབྱུང༌། །ང་ནི་ལྔ་
བརྒྱ་ཐ་མའི་ཚེ། །ང་ཡི་བསྟན་པ་འབྱུང་བར་བྱེད། །བསྟན་པ་ཐམས་ཅད་ནུབ་པའི་ཚེ། །ང་ཡི་བསྟན་པ་འབྱུང་བར་བྱེད། །ལས་ངན་མཚམས་མེད་བྱེད་པའི་ཚེ། །དེ་ཚེ་ང་ཡི་
བསྟན་པ་འབྱུང༌། །ཟས་ངན་ལྕི་བ་ཟ་བའི་ཚེ། །དེ་ཚེ་ང་ཡི་བསྟན་པ་འབྱུང༌། །གོས་ངན་དུག་ཧྲུལ་གྱོན་པའི་ཚེ། །དེ་ཚེ་ང་ཡི་བསྟན་པ་འབྱུང༌། །ང་ནི་དུས་གསུམ་འབྱུང་བའི་སྐུ།།
བསྟན་པ་ཐམས་ཅད་ནུབ་པའི་ཚེ། །དེ་ཚེ་ང་ཡི་བསྟན་པ་འབྱུང༌། །ཇི་ལྟ་བུར་ནི་ཞིར་འགྱུར་ཡང༌། །ང་ནི་ཐམས་ཅད་ཞི་བའི་སྐུ། །ཇི་ལྟ་བུར་ནི་ཁྲོས་གྱུར་ཀྱང༌། །ཐམས་ཅད་
ཁྲོས་པ་ང་ཡི་སྐུ། །གཟི་བརྗིད་ཆེན་པོ་ཁྱེད་རྣམས་ཀུན། །གང་ཚེ་གསུམ་ལ་སྐྱབས་སོང་བ། །དེ་ཚེ་ང་ཡི་མི་བཟད་པ། །ཁྲོ་བོ་ཡིད་ལ་གནས་པར་གྱིས། །དཀོན་མཆོག་གསུམ་ནི་
གནས་པ་དང༌། །དེ་ཡི་བཀའ་ཡང་བསྐྱང་བ་དང༌། །སེམས་ཅན་ཀུན་ལ་སྙིང་བརྩེའི་ཕྱིར། །ང་ཡི་ཡིད་ནི་ཞི་འགྱུར་གྱི། །ཁྱེད་རྣམས་སྐྱབས་སུ་དོང་བ་ཡི། །བྱང་ཆུབ་སེམས་
དང་ལྡན་པ་ཡི། །ཐམས་ཅད་དོན་ནི་སྒྲུབ་པའི་མཆོག །ཡི་གེ་འབྲུ་ནི་བཅུ་བདུན་པོ། །ང་ཡི་སྙིང་པོ་ཡིད་ལས་བྱུང༌། །ལྷ་རྣམས་ཀུན་གྱིས་གཟུང་བར་གྱིས། །གཤིན་རྗེའི་

90-1-333b


གཤེད་པོ་བདག་ཉིད་ཀྱི། །སྙིང་པོ་རབ་ཏུ་གསུངས་པ་ན། །དེ་ནས་ས་ནི་གཡོས་པར་འགྱུར། །རྒྱ་མཚོ་ཡང་ནི་རབ་ཏུ་འཁྲུགས། །གནོད་སྦྱིན་དང་ནི་སྲིན་པོ་དང༌། །ཤ་ཟ་ལ་སོགས་
ཕུང་བར་འགྱུར། །ལྷ་རྣམས་ཀུན་ནི་ཕྱག་འཚལ་ཞིང༌། །ཡན་ལག་ཀུན་ནས་སྦུ་ལངས་ནས། །གཤིན་རྗེའི་གཤེད་པོ་ཁྲོ་བོ་ཡི། །ཁྲོ་བོ་སྙིང་པོ་དེ་གཟུང་ངོ༌། །དེ་ནས་དམ་ཆོས་
བསྲུང་བའི་ཕྱིར། །ཁྲོ་བོ་རྣམ་པར་རྒྱལ་བ་ཡི། །རྟོག་པ་འདི་ནི་དེ་དག་ལ། །གཤིན་རྗེའི་གཤེད་ཀྱིས་རྒྱས་པར་གསུངས། །དེ་ནས་ཁྲོ་བོ་རྣམ་རྒྱལ་གྱིས། །རྟོག་པ་ཁྲོ་བོ་ཉིད་ཀྱིས་
གསུངས། །སྙིང་རྗེ་བྱང་ཆུབ་སེམས་ལྡན་པའི། །ལྷ་རྣམས་ཀྱིས་ཐོས་དགའ་གྱུར་ནས། །དཀོན་མཆོག་གསུམ་ནི་བསྲུང་བའི་ཕྱིར། །སོ་སོ་ཡི་ནི་རྟོག་པ་བཤད། །དེ་དག་གི་ནི་རྩ་
བའི་རྒྱུད། །ཁྲོ་བོ་ཉིད་ཀྱིས་རབ་གསུངས་པ། །ཁྲོ་བོ་རྣམ་རྒྱལ་ཞེས་བྱ་འདི། །འཇིག་རྟེན་འདས་དང་འཇིག་རྟེན་པས། །སྔོན་ནས་ཕྱག་བྱས་ཁྲོ་བོ་ཡི། །ཞལ་ནས་ཇི་བཞིན་ཐོས་
ནས་ཀྱང༌། །ཁྲོ་བོ་ཉིད་ཀྱིས་གསུངས་པ་ཡི། །རྒྱུད་འདི་བྱང་ཆུབ་སེམས་རྣམས་ཀྱིས། །སྙིང་རྗེས་དེ་བཞིན་རྒྱས་པ་དང༌། །རྣམ་པ་མང་པོར་བྱིན་གྱིས་བརླབས། །འཇམ་དཔལ་གྱི་
རྩ་བའི་རྟོག་པ་ཁྲོ་བོ་རྣམ་པར་རྒྱལ་བ་ལས། རྒྱུད་འབྱུང་བ་ཞེས་བྱ་བའི་སྐབས་ཏེ་དང་པོའོ།།    །།དེ་ནས་ཁྲོ་བོ་རྣམ་པར་རྒྱལ། །འཇམ་དཔལ་ཁྲོ་བོས་བཤད་པ་ཡི། །རྟག་

90-1-334a


པ་རྨད་དུ་བྱུང་བའི་མཆོག །མདོར་ནི་རབ་ཏུ་བཤད་པར་བྱ། །དེ་ལ་འདི་ཡི་དཀྱིལ་འཁོར་ནི། །དངོས་གྲུབ་ཐམས་ཅད་སྦྱིན་མཛད་པའི། །འཇིག་
རྟེན་གསུམ་པོ་འཁྲུགས་པར་མཛད། །ཡི་དྭགས་མང་པོ་ཞེས་བྱའོ། །ཐམས་ཅད་དུ་ནི་དཀྱིལ་འཁོར་འདི། །གནས་ནི་གང་དུ་འགྲུབ་པར་འགྱུར། །སྔགས་པས་ཐོག་མ་
ཉིད་དུ་ནི། །དེ་ཡི་གནས་ནི་བརྟག་པར་བྱ། །ཤིང་གཅིག་པ་འམ་དུར་ཁྲོད་དང༌། །ཁྱིམ་སྟོང་དང་ནི་བཞི་མདོ་དང༌། །མཆོད་རྟེན་དང་ནི་མུ་གཉིས་དང༌། །ཐིབས་པོ་སྟོང་པ་
ལམ་སྲང་རྙིང༌། །སྐྱེད་མོས་ཚལ་དང་རི་ཡི་རྩེ། །ཆུ་ཡི་འགྲམ་དང་ནགས་ཚལ་དང༌། །ཡང་ན་མཚོ་ཡི་འགྲམ་དང་ནི། །ལྷ་ཆེན་གྱི་ནི་གནས་ཀྱང་རུང༌། །བ་ལང་ལྷས་སམ་
གཡུལ་གྱིས། །ཁྱད་པར་དུ་ནི་ཡུལ་གཙང་བར། །གང་དུ་ཡིད་ནི་དགའ་བར་ཡང༌། །དེར་ནི་དཀྱིལ་འཁོར་རབ་ཏུ་བྱ། །དེ་ནས་རིག་འཛིན་ནན་ཏན་གྱིས། །ས་ནི་ཡང་དག་
སྦྱང་བྱ་སྟེ། །བ་ཚྭ་མེད་ཅིང་མ་གས་པ། །མཉམ་ཞིང་ཟུག་རྔུ་མེད་པ་ལ། །ཤར་དང་བྱང་ནི་མཐོ་བ་དང༌། །ཁ་དོག་སྣུམ་བ་ལྷག་པར་བཟང༌། །བ་ལས་བྱུང་བ་རྣམ་ལྔ་དང༌།།
ལྡན་པ་ཡི་ནི་ལྕི་བས་བྱུག །ཅི་རིགས་པར་ནི་བྱུགས་ནས་ཀྱང༌། །སློབ་དཔོན་གྱིས་ནི་ཁྲུས་བྱས་ནས། །སྨྱུང་བ་བྱས་ཏེ་མཉམ་བཞག་ནས། །ཁྲོ་བོའི་སྲུང་བས་བྱིན་གྱིས་

90-1-334b


བརླབ༑ ༑ཡི་དྭགས་ཕལ་ཆེན་ཞེས་བྱ་བའི། །དཀྱིལ་འཁོར་གསང་མཆོག་ནུབ་མོ་བྲི། །ཟར་མའི་རས་སམ་རས་བལ་ལས། །ཐིག་སྐུད་སུམ་སྒྲིལ་མཛེས་པ་ཡི། །གྲུ་བཞི་དང་
ནི་སྒོ་བཞི་པར། །མཁས་པས་དཀྱིལ་འཁོར་ཐིག་བཏབ་སྟེ། །ཐོག་མར་ཤར་དང་བྱང་ནས་ནི། །ལྷོ་དང་ནུབ་ཀྱི་བར་དུའོ། །ཐིག་སྐུད་དེ་ནི་ཕྱོགས་མཚམས་ནས། །དེ་ནས་ཀྱང་ནི་
དྲང་བར་བྱ། །ཤར་དང་ལྷོ་ཡི་མཚམས་དང་ནི། །ནུབ་དང་བྱང་གི་མཚམས་དག་ཏུ། །ཐིག་གིས་རབ་ཏུ་ཚད་བྱས་ཏེ། །གྲུ་བཞི་པར་ནི་ཐིག་གདབ་བོ། །རིམ་པ་གཅིག་པ་མཛེས་
པ་ལ༑ ༑སྒོ་བཞི་དག་གིས་མཛེས་པར་བྱ། །ལྷོ་ཕྱོགས་ཀྱི་ནི་སྒོ་ཕྱེ་ལ། །ལྷག་མ་རྣམས་ནི་གཅད་པར་བྱ། དཀྱིལ་འཁོར་དང་ནི་འཚམ་པ་ཡི། །དབུས་སུ་པདྨོ་བྲི་བར་བྱ། །པདྨ་
དང་ནི་ཕྱོགས་བཞི་སྒོ། །ཐེ་ཚོམ་མེད་པར་མཉམ་པར་བྱ། །མཛེས་བྱེད་སྒོ་ཡི་ཕྱེད་དུ་བྱ། །འགྲམ་པ་འདམ་མའི་ཚད་དང་མཉམ། །ཉེ་བ་ཡི་ནི་མཛེས་བྱེད་ཀྱང༌། །མཛེས་བྱེད་དང་ནི་
འདྲ་བར་བྱ། །ཆོ་ག་བཞིན་དུ་དཀྱིལ་འཁོར་ཏེ། །ཀུན་ཏུ་ཐིག་ནི་བཏབ་ནས་ཀྱང༌། །ཕྱི་ནས་ཚུལ་བཞིན་རིག་འཛིན་གྱིས། །དུར་ཁྲོད་ཐལ་བས་བྲི་བ་ནི། །རྟག་ཏུ་བྱང་ཤར་ལ་སོགས་
པའི༑ ༑གྲ་ཡི་ནང་ནི་དེ་དག་ཏུ། །མཁས་པས་བེ་ཅོན་ཕྱག་རྒྱ་བྲི། །ཕྱོགས་ཀྱི་སྒོར་ནི་ཡི་དྭགས་བཞག །གཞན་ཡང་ཡི་དྭགས་ལྔ་པ་ནི། །པདྨའི་སྟེང་དུ་བསམ་པར་བྱ། །དེ་བཞིན་ཕྱི་

90-1-335a


སྒོའི་ནང་དག་ཏུ། །ཕྱོགས་རྣམས་དེ་དག་ཐམས་ཅད་དུ། །མི་རོ་མགོ་མེད་ཡི་དྭགས་རྣམས། །དུར་ཁྲོད་ཐལ་བས་དངར་ཏེ་བྲི། །དེ་ཕྱིར་ཡི་དྭགས་ཕལ་
ཆེན་ཡིན། །ཁྲུ་གང་ལ་སོགས་རིམ་པ་ནས། །ཁྲུ་བརྒྱད་པ་ཡི་བར་དུ་སྟེ། །དེ་ལས་ལྷག་པར་ཡོང་མི་བྲི། །རྟག་ཏུ་བདག་ཉིད་མཆོད་པ་ནི། །ཁྲུ་གང་བ་ནི་བྲི་བར་བྱ། །ཞི་བ་དང་
ནི་རྒྱས་པ་དང༌། །མི་རྒྱལ་སྒྲུབ་པ་ཁྲུ་དོར་བསྟན། །སེམས་ཅན་ཀུན་ནི་བསྐྲད་པ་དང༌། །དེ་བཞིན་གཞིག་ལ་ཁྲུ་གསུམ་པ། །ཁྲུ་བཞི་དབང་དང་དགུག་པ་ཡི། །ལས་རྣམས་ཀྱི་
ནི་མཆོག་ཏུ་གསུངས། །ཁྲུ་ལྔ་ནད་དང་མི་ནད་དང༌། །དགྲ་རྣམས་མེད་པར་བརྩལ་བའི་མཆོག །ཁྲུ་དྲུག་བགེགས་རྣམས་ཐམས་ཅད་དང༌། །གདོན་རྣམས་ངེས་པར་
ཟློག་པར་བྱེད། །ཁྲུ་བདུན་པ་ནི་ལྷ་ཡི་རྣམས། །དབང་དང་དགུག་པའི་ལས་རྣམས་བྱེད། །ཁྲུ་བརྒྱད་པ་ནི་དངོས་གྲུབ་ཀུན། །སྦྱིན་སྲེག་མཆོག་ཏུ་ཤེས་པར་བྱ། །དེ་ལྟར་
ཅི་རིགས་བྲིས་ནས་ནི། །དེ་ནས་གཙང་མས་ཉེ་རེག་བྱ། །ཆུ་ཡི་ཕྱིར་ནི་ཆུ་ཡི་ནི་སྣོད། །ཆུས་ནི་རབ་ཏུ་དགང་བར་བྱ། །དེ་བཞིན་མེ་ཏོག་དོན་དུ་ཡང༌། །མེ་ཏོག་སྡུག་གུ་དྲི་
ཞིམ་དང༌། །མེ་ཏོག་ཕྲེང་བས་སྣོད་མཆོག་གཞན། །ལེགས་པར་དགང་ཞིང་མཛེས་པར་བྱ། །དྲི་ཡི་དོན་དུ་བྱ་བ་ནི། །ཙནྡན་དཀར་པོ་དམར་པོ་བླང༌། །ཨ་ག་རུ་དང་སྦྱར་བ་ཡི།།

90-1-335b


གུ་གུལ་བདུག་པ་དེ་བཞིན་ནོ། །མར་མེ་མར་གྱི་མར་མེ་དང༌། །མཁས་པས་སྙིང་པོ་འཇམ་པའོ། །དྲག་པོ་ཡི་ནི་ལས་ངག་ལ། །མི་ཡི་ཚིལ་གྱིས་བྱ་བར་བཤད། །གཏོར་མ་ཉ་
དང་ཤ་ལ་སོགས། །སྦྱར་དུག་ལ་སོགས་ལྷག་པར་དབུལ། །དེ་ལྟར་དེར་ནི་ཚོགས་བསགས་ནས། །དེ་ནས་རིག་སྔགས་འཆང་བ་ཡིས། །སངས་རྒྱས་ཀུན་ལ་ཕྱག་བྱས་ཏེ།།
བྱང་ཆུབ་སེམས་དཔའ་ལ་དམིགས་ནས་ནི། །རི་མོ་ཡི་ནི་ལས་རྣམས་དག །གལ་ཏེ་འབྲི་བར་མི་ནུས་ན། །ཡི་དྭགས་ཕལ་ཆེན་དབུས་དག་ཏུ། །པདྨ་སྔར་བྲིས་གང་ཡིན་པ། །དེ་ཡི་སྟེང་
དུ་ཡི་དྭགས་ནི། །མཁས་པས་ཡིད་ཀྱིས་བསམ་པར་བྱ། །ཡི་དྭགས་ཀྱི་ནི་སྔགས་མཆོག་གིས། །བསམ་པ་དག་ནི་བྱས་ནས་ཀྱང༌། །གྲ་ཡི་བེ་ཅོན་བཞི་པོ་ཡང༌། །སྔགས་ཉིད་ཀྱིས།
ནི་བསམ་པར་བྱ། །གལ་ཏེ་འབྲི་བར་ནུས་ན་ནི། །སྔགས་ཉིད་སྟེང་དུ་གཞག་པར་བྱ། །སྒོ་ཡི་ཡི་དྭགས་བཞི་པོ་ཡང༌། །གལ་ཏེ་བྲི་བར་མ་ནུས་ན། །དེ་བཞིན་ཡི་དྭགས་འཛིན་སྔགས་
ཀྱིས༑ ༑བྱིན་གྱིས་རློབ་པར་གསུངས་པ་ཡིན། །དེ་ཡི་ནང་དུ་རང་སྔགས་ཀྱིས། །བྱིན་གྱིས་བརླབ་བར་བྱ་བའི་ཕྱིར། །རྐང་ལག་མགོ་བོ་དཔུང་བ་དང༌། །དེ་བཞིན་གཞན་ཡང་དཔུང་པ་
དང༌། །གཞན་ཡང་དེ་བཞིན་ལག་པའི་ཕྲེང༌། །ཐོད་པ་ཀེང་རུས་མི་ལྤགས་རློན། །རོ་ཡི་ཕྲེང་བ་བསམ་པར་བྱ། །དེ་ཡི་ནང་དུ་རང་སྔགས་ཀྱིས། །བྱིན་གྱིས་བརླབ་ཏུ་གཞུག་པར་བྱ།

90-1-336a


ད་ལྟར་ཆོ་ག་བཞིན་བསམ་ནས། །མཇུག་ཏུ་ཁྲོ་བོ་གཤེན་རྗེའི་གཤེད། །སྔགས་བརྗོད་པས་ནི་སྤྱན་དྲངས་ནས། །རང་གི་སྙིང་པོས་བཞུགས་སུ་
གསོལ༑ ༑ཁྲོ་བོ་འཁྲུགས་པ་འཇིགས་མཛད་པ། །སྐུ་ནི་མེ་ལྕེ་འབར་བ་འདྲ། །གཟི་བརྗིད་འཕགས་པ་བསམ་པ་ནི། །སྐུ་མདོག་སྟང་ཟིལ་བཅག་འཕྲོ་འདྲ། །ཞལ་དྲུག་སྐྲ་
ཡང་ཁམ་པར་འདུག །སྨིན་མ་ཁམ་པ་མིག་ཀྱང་སེར། །སྤྱན་གསུམ་མིག་ནི་ཟླུམ་པ་སྟེ། །ཕྱག་ནི་བཅུ་གཉིས་པ་ཡི་གཟུགས། །དེ་བཞིན་ཡི་དྭགས་སྟེང་ན་བཞུགས། །ཞབས་
དྲུག་གིས་ནི་མཛེས་པར་བྱས། །ཏྲི་ཤུལ་རལ་གྲི་དབྱུག་དགྲ་སྟ། །སྦྱིན་པའི་ཕྱིར་ནི་ཕྱག་བརྐྱང་བ། །ལྕགས་ཀྱུ་ཡི་ནི་མཚོན་ཆ་དག །གཡས་པའི་ཕྱག་ན་དེ་བཞིན་བསྣམས།།
དེ་བཞིན་གཡོན་པའི་དྲུག་པོ་ཡང༌། །ཐོད་པ་མདུང་ཐུང་མདའ་པོ་ཆེ། །མཛུབ་མོས་བསྡིགས་དང་ཞགས་པ་རྣམས། །ཕྱག་ན་དབྱུག་ཐོ་བསམ་པར་བྱ། །མི་མགོ་རློན་དང་སྐམ་
པོ་དང༌། །ཡི་དྭགས་ཕྲེང་བས་རྣམ་པར་བརྒྱན། །སྟག་གི་པགས་པའི་ན་བཟའ་གསོལ། །སྐུ་ཡང་ཆེ་ལ་གསུས་ཁྱིམ་ཆེ། །ཞལ་གྱི་དབྱིབས་ནི་དུ་མ་སྟེ། །སྐྲ་ནི་རྒྱ་མཚོ་འཁྲུགས་
པ་འདྲ༑ ༑ཞལ་གཅིག་བཞད་ཅིང་ཞལ་གཅིག་ཞི། །ཞལ་གཅིག་འཇིགས་པར་བགྲང་པའི་ཞལ། །ཞལ་གཅིག་ཞལ་ནི་གདངས་པ་སྟེ། །ལྗགས་ཀྱང་བསྐྱོད་པར་མཛད་པ་

90-1-336b


དང༌། །ཞལ་གཅིག་ཀྱང་ནི་མཆེ་བ་གཙིགས། །དེ་ལྟར་སྙིང་པོས་ལེགས་པར་ན། །སྤྱན་དྲངས་མཆོད་ཡོན་དབུལ་བར་བྱ། །དེ་ནས་དྲི་དང་སྦྱར་བའི་ཆུས། །མཆོད་ཡོན་ཆོ་ག་བཞིན་
ཕུལ་ནས། །ཡི་དྭགས་ཀྱི་ནི་སྤྱི་བོར་ཡང༌། །མེ་ཏོག་དམར་པོ་གཞག་པར་བྱ། །བློ་ཆེན་གྱིས་ནི་ཁྲོ་བོ་ལ། །དེ་ནས་ཙནྡན་དམར་པོ་དབུལ། །དྲི་ཡི་འོག་ཏུ་མེ་ཏོག་རྣམས། །ཙནྡན་གྱི་
ནི་གཏོར་མ་དབུལ། །མེ་ཏོག་མེ་ཏོག་ཕྲེང་བ་རྣམས། །མེ་ཏོག་སྔགས་ཀྱིས་དབུལ་བར་བྱ། །མེ་ཏོག་སྔགས་ཀྱིས་རིམ་བཞིན་དུ། །མེ་ཏོག་ཆོ་ག་བཞིན་ཕུལ་ནས། །རང་གི་སྙིང་པོ་
སྔགས་ཀྱིས་ཀྱང༌། །ཁྲོ་བོ་ཡི་ནི་སྤྱི་བོ་དང༌། །ཁྲོ་བ་གཙོ་བོའི་སྙིང་གར་ནི། །སྙིང་པོ་རྣམ་པར་དགོད་པར་བྱ། །མཚོག་མར་དེ་ཡི་མཚོག་མ་དང༌། །དེ་ཡི་གཙུག་ཏུ་སྤྱི་གཙུག་གཞག།
དེ་ཡི་ལུས་ལ་གོ་ཆ་དང༌། །མཚོན་ཆའི་ཚོགས་ལ་མཚོན་བཞག་སྟེ། །འདི་སྐད་བསྟན་པ་འདི་དག་ནི། །མེ་ཏོག་དག་གིས་དགོད་པར་བྱ། །དེ་ལྟར་ཅི་རིགས་མཆོད་ནས་ཀྱང༌། །
བདུག་པ་རང་གི་སྔགས་ཀྱིས་དབུལ། །དེ་ནས་མར་མེ་འབའ་བར་བ། །ཕྱོགས་བརྒྱད་དུ་ཡང་དགོད་པར་བྱ། །འབྱུང་པོའི་གཏོར་མ་ཁྲོ་བོ་ལ། །ཕུལ་ནས་ཡི་དྭགས་ཕལ་ཆེན་གྱི།།
ཕྱི་རོལ་ཏུ་ནི་མཁས་པ་ཡིས། །སྨྲེ་གཏོར་རྣམས་ནི་སྦྱིན་པར་བྱ། །ཁྲོ་བོ་གཙོ་ལ་ད་ཕྱོགས་ཏེ། །དེ་ནས་ཡང་ནི་བདུག་པ་དབུལ། །དེ་ཡི་ཕྱི་རོལ་ཆུ་བཅས་སྣོད། །མེ་ཏོག་གིས་ནི་

90-1-337a


བཀང་སྟེ་གཞག །ཆོ་གས་ཁྲུས་ཀྱི་སྨྱུང་བ་ཡི། །སློབ་མ་དག་ནི་བོས་ནས་ཀྱང༌། །སྔགས་ཀུན་གྱིས་ནི་གཟི་བསྐྱེད་ལ། །ཁྲོ་བོ་ཡི་ནི་སྙིང་པོ་ཡིས། །ལག་གཉིས་
མེ་ཏོག་བིན་ནས་ནི། །གོས་ཀྱིས་གདོད་ནི་གཡོགས་པར་བྱ། །དཀོན་མཆོག་གསུམ་ནི་དྲན་བྱས་ལ། །སློབ་དཔོན་གྱིས་ནི་གཞུག་པར་བྱ། །རང་གི་སྙིང་པོས་མེ་ཏོག་ཉིད། །དཀྱིལ་
འཁོར་ལ་ནི་གཏོར་དུ་གཞུག །དེ་ནས་བེ་ཅོན་ཞེས་པ་ཡི། །ཕྱག་རྒྱ་སྔགས་པས་དེ་ལ་བསྟན། །དཀོན་མཆོག་གསུམ་ནི་གསང་བ་ཡི། །དམ་ཚིག་དེ་ལ་སྦྱིན་པར་བྱ། །དེ་ནས་གྲུབ་
པར་བྱ་བའི་ཕྱིར། །སྔགས་པས་ཆུ་དང་མེ་ཏོག་གིས། །ཁྲོ་བོའི་གཙོ་བོའི་གསང་སྔགས་དག། །དབང་བསྐུར་ནས་ནི་དེ་ལ་སྦྱིན། །དེ་ནས་ཁྲོ་བོ་སྙིང་པོ་ཡི། །ཆོ་ག་བཞིན་དུ་དབང་
བསྐུར་ནས། །མེ་ཏོག་བདུག་པའི་ཕྲེང་བ་ཡིས། །སྙིང་པོ་དེ་ལ་སྦྱིན་པར་བྱ། །ཁྲོ་བོ་ཡི་ནི་སྙིང་པོ་མཆོག །དེས་ཀྱང་དེ་ལྟར་མནོས་ནས་ནི། །དེ་ནས་བླ་མས་ཕྱག་བྱས་ནས། །ཅི་ནུས་
སྦྱིན་པས་མཆོད་པར་བྱ། །སྔགས་པས་བླ་མ་མཆོད་བྱས་ནས། །དངོས་གྲུབ་ཐོབ་འགྱུར་གཞན་དུ་མིན། །སློབ་མ་སྙིང་པོ་བྱིན་ནས་ཀྱང༌། །ཕྲེང་བ་ཙནྡན་ལ་སོགས་པས། །མཆོད་
ནས་དེ་ཡི་འོག་ཏུ་ནི། །ཕྱི་རོལ་དུ་ནི་སྔར་བཞག་པའི། །དྲི་ཆུ་ལ་སོགས་བཀང་བའི་སྣོད། །དེ་བླངས་མཆོད་ཡོན་ཕུལ་ནས་ནི། །འཇམ་དབྱངས་ཁྲོ་བོ་མི་བཟད་པའི། །མཐུ་རྩལ་དྲག་


90-1-337b


པོ་གཤེགས་སུ་གསོལ། །བཞུད་ནས་ཀྱང་ནི་ཡོན་ཆུ་དེ། །དཀྱིལ་འཁོར་ལ་ཡང་དབུལ་བར་བྱ། །རྒྱ་ཆེན་ས་ཡི་དཀྱིལ་འཁོར་ན། །དངོས་གྲུབ་མཚུངས་མེད་འདོད་པ་ཡི། །རིག་སྔགས་
འཆང་གིས་དེ་ལྟར་ནི། །མཆོད་པ་རྟག་ཏུ་ལེགས་པར་བྱ། །དེ་ནས་དངོས་གྲུབ་ཐོབ་པར་འགྱུར། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་ལས།
ཡི་དྭགས་ཕལ་པོ་ཆེའི་དཀྱིལ་འཁོར་རིམ་པར་ཕྱེ་བ་སྟེ་གཉིས་པའོ།།    །།དེ་ནས་གཞན་ཡང་གསང་སྔགས་རྣམས་འབྱུང་སྟེ། ཨོཾ་ན་མཿསརྦ་ཏ་ཐཱ་ག་ཏ་བྷྱཿ། པྲེ་ཏ་མུ་ཁ་ཁ་ད་
ཀླ་སྭཱཧཱ༑ དབུས་ཀྱི་ཡི་དྭགས་ཀྱིའོ། །ཨོཾ་ན་མཿསརྦ་ཏ་ཐཱ་ག་ཏེ་བྷྱཿ། ཨ་ཀྲོ་དྷ་བི་ཛཱ་ཡ། ཨགྣི་ར་ཛྭཱ་ལི་ཏི་ཛི་ཧེ་པྲེ་ཧེ་ཤྭ་རི་ཧཱུཾ་ཕཊ། འདི་ནི། གྲྭའི་བེ་ཅོན་བཞིའི་སྔགས་སོ། །ཨོཾ་ན་མཿསརྦ་
ཏ་ཐཱ་ག་ཏེ་བྷྱཿ། ཨོཾ་པྲེ་ཏ་ཐོད་ལཀྤ་ཡ་ཧཱུཾ་ཕཊ། ཤར་གྱི་སྒོའི་ཡི་དྭགས་ཀྱིའོ། །ཨོཾ་པྲེ་ཏ་བིགྷྣནྟ་ཀ་ཧཱུཾ་ཕཊ། ལྷོ་སྒོའི་ཡི་དྭགས་ཀྱིའོ། །ཨོཾ་པྲེ་ཏ་ཛྭ་ལ་ཧཱུཾ་ཕཊ། ནུབ་ཀྱི་སྒོའི་ཡི་དྭགས་
ཀྱིའོ༑ ༑ཨོཾ་ཀྵི་པྲ་པྲེ་ཏོ་ཏ་ཀི་ཊ་ཧཱུཾ་ཕཊ། བྱང་སྒོའི་ཡི་དྭགས་ཀྱིའོ། །ཨོཾ་ན་མཿསརྦ་ཏ་ཐཱ་ག་ཏེ་བྷྱཿ། པྲེ་ཏ་མཱ་ལེ་བི་ཀྲྀ་ཏེ། པྲེ་ཏ་མཱ་ལེ་བི་ཀྲྀ་ཏེ། པྲེ་ཏ་མཱ་ལེ་བི་ཀྲྀ་ཏེ། གུ་ཧྱེ་པེ་ཙི་ཀ་མུ་ཁཾ་སརྦ་
རཀྵོ་པ་ཛྭཱུཥྚོ་ཧཱུཾ་ཕཊ། ཡི་དྭགས་ཕྲེང་བའི་འོ། །འདི་ནི། ཡི་དྭགས་ཀྱི་དཀྱིལ་འཁོར་གྱི་སྔགས་ཀྱི་ཚོགས་སོ། །ད་ནི། ཁྲོ་བོ་གཤིན་རྗེའི་གཤེད་སྦྱན་དངས་པ་ལ་སོགས་པའི་སྔགས་


90-1-338a


ལ་སོགས་པ་འབྱུང་ངོ༌། །ཨོཾ་ན་མ་བུདྡྷ་དྷརྨ་སཾ་གྷེ་བྷྱཿ། ཀྲོ་དྷ་བ་ར་བི་ར་སརྦ་མ་ཡེ་ན། ཨཱ་གཙྪ་ཨ་གཙྪ། ཨོཾ་ཨཱཿཧཱུཾ། ཨི་དཾ་པྲེ་ཏ། ཨཱ་ས་ན་ཎ། པྲེ་ཏ་ཏ་
ག་ཏ་ན་རཀྵ་རཀྵ་སྭཱཧཱ། ཁྲོ་བོའི་རྒྱལ་པོ་གཤིན་རྗེའི་གཤེད་སྤྱན་དྲངས་པའི་སྔགས་སོ། །ཨོཾ་ཛྭ་ལ་ཛྭ་ལ་ཏེ་བི་གྲ་ཧ་ཧཱུཾ་ཕཊ། གོ་ཆའི་འོ། །ཨོཾ་ཨ་ཀྲོ་དྷེ་ཀཱ་ཡ་མནྟ་ཀ་ཧ་ན་མ་
ཐཱ་བྷ་ཉྩ་ཧཱུཾ་ཕཊ། འདི་ནི། ཁྲོ་བོའི་རྒྱལ་པོ་གང་གི་རྟོག་པ་འདི་ཡིན་པ་དེའི་སྔགས་ཡི་གེ་འབྲུ་བཅུ་བདུན་པའོ། །ཨོཾ་ཨཱཿཧཱུཾ། དེ་ཉིད་ཀྱི་སྙིང་པོའོ། །ཨོཾ་ཀཱ་ལ་ཧཱུཾ་ཕཊ། མཚོག་
མའིའོ༑ ༑ཨོཾ་ཡ་མནྟ་ཀ་ཨེ་ཀ་བཱི་ར་ཧཱུཾ་ཕཊ། སྤྱི་གཙུག་གིའོ། །ཨོཾ་བཻ་བས་སྭ་ཏཱནྟ་ཀ་ཧཱུཾ། མཚོན་ཆའིའོ། །འདི་ནི། ཁྲོ་བོའི་རྒྱལ་པོ་གཤིན་རྗེ་གཤེད་ཀྱི་ཡན་ལག་ལྔ་པའོ།།
ཨོཾ་ཨེ་ཀ་བཱི་ར་ཡ་མནྟ་ཀ་བི་ས་ར་སྭཱཧཱ། མཆོད་ཡོན་འབུལ་བའི་སྔགས་སོ། །ཨོཾ་བྷི་མཱནྟ་ཀ་ཏེ་ཛོ་བ་ལིན་ནི་སྭཱཧཱ། ལྷ་བཤོས་ཀྱི་སྔགས་སོ། །ཨོཾ་ཝཱ་ཀ་ཙི་ཏ་ཤོ་ནི་ཏྲ་ར་ཏྲ། སཾ་
གནྡྷ་བི་གྲ་ཧ་སྭཱཧཱ། དྲིའི་སྔགས་སོ། །ཨོཾ་དཱི་བྱ་སྲེ་ཀ་མ་ལྱ་དྷ་རི་ཎེ་སྭཱཧཱ། མེ་ཏོག་གི་སྔགས་སོ། །ཨོཾ་ཙི་ཏི་དྷུ་པ་བྲི་ཡཱ་ཡ་སྭཱཧཱ། བདུག་པའི་སྔགས་སོ། །ཨོཾ་དཱི་བྱ་ཛྱོ་ཏི་ཥྛ་ཏེ་
སྭཱཧཱ། མར་མེའི་སྔགས་སོ། །ཨོཾ་སརྦ་ཨ་མི་ཥེ་བྷྱ་བ་ཧ་རི་ཎེ་སྭཱཧཱ། སྨེ་གཏོར་ཐམས་ཅད་ཀྱི་སྔགས་སོ། །ཨོཾ་དི་བྱ་ནན་བྷྱོ་ཛི་ནི། ཧ་ར་ཧ་ར་དྲི་དྲི་ཁ་ཧི་སྭཱཧཱ། གཏོར་མ་ཐམས་


90-1-338b


ཅད་དབུལ་བའི་སྔགས་སོ། །ཨོཾ་ཁུ་ཁུ་ནི་པྲེ་ཏོཏ་ཀ་ཏེ། པྲེ་ཏ་མཱ་ལེ་ལ་ལི་ནི། མླ་མླ་ཀླེ་དྷ་ཀླེ་དྷ་པྲི་བྲི་ཏི་ཤི་ཕྲེ་དྲི་དྲིཾ་དྲིཾ་དྲཿཁུ་ཁུ་ནི་གྲྀ་ཧ་བཱ་ལིཾ་སྭཱཧཱ། ཡི་དྭགས་མང་བོའི་དཀྱིལ་འཁོར་གྱི་
གཏོར་མའི་སྔགས་སོ། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བ་ལས། ཡི་དྭགས་ཕལ་པོ་ཆེའི་དཀྱིལ་འཁོར་གྱི་སྔགས་རིམ་པར་ཕྱེ་བ་སྟེ་གསུམ་པའོ།།    །།
དེ་ནས་གཞན་ཡང་འཇམ་དབྱངས་ཀྱིས། །ཁྲོ་བོ་དཔའ་བོ་གཅིག་བུ་ནི། །ཚད་མེད་གཟི་བརྗིད་བདག་ཉིད་ཆེ། །དེ་ཡི་ཕྱག་རྒྱ་བཤད་པར་བྱ། །ཐོག་མར་དཀོན་མཆོག་གསུམ་པོ་ཡི།།
དམ་ཚིག་མངོན་པར་བསྟན་བྱས་ནས། །ལག་པ་གཡས་པ་ཆོ་ག་བཞིན། །ལེགས་པར་རབ་ཏུ་བཅིང་བར་བྱ། །རིག་འཛིན་དག་གིས་རྟག་པར་ནི། །ལག་པའི་སེར་མོ་ཐམས་ཅད་
ཀྱིས༑ ༑མཐེ་བོང་ལེགས་པར་སྦས་པ་ནི། །རབ་ཏུ་བསྡམས་པ་བཟང་པོ་བཅིང༌། །ཆོ་ག་ཞེས་པའི་བེ་ཅོན་རྒྱ། །སྙིང་པོ་སྔགས་སམ་ལོགས་ཤིག་ཏུ། །སྔགས་པ་ཕྱག་རྒྱ་སྔགས་ཀྱིས་
བཅིང༌། །གཞན་དུ་ནམ་ཡང་མི་བཅིང་ངོ༌། །ཨོཾ་ན་མོ་བུདྡྷ་དྷརྨྨ་སཾ་གྷེ་བྷྱཿ། ཨོཾ་སརྦྦ་ཏ་ཐཱ་ག་ཏེ་ཀྲོ་དྷ་བི་ཛཱ་ཡ། ཨགྣི་ར་ཛྭ་ལི་ཏ་ཛི་ཧཱ། པྲེ་ཏ་ཤི་ར་ཧཱུཾ་ཕཊ། བེ་ཅོན་གྱི་ཕྱག་རྒྱའི་སྔགས་
སོ༑ ༑ཕྱག་རྒྱ་གཅིག་པུར་གྱུར་བ་འདི། །ཁྲོ་བོའི་སྙིང་པོ་སྔགས་འབར་བྱེད། །མཚོན་ཆ་མ་ལུས་པ་ཡི་གཙོ། །བདུད་རྣམས་ཐམས་ཅད་ཞི་བར་བྱེད། །ཇི་ལྟར་དཀྱིལ་འཁོར་དུ་བྲི་བ། །དེ་


90-1-339a


ཡི་ཆོ་ག་བཤད་པར་བྱ། །བེ་ཅོན་དབྱིག་པ་ལྟ་བུའི་ཚུལ། །འདི་ནི་བེ་ཅོན་ཞེས་པར་གྲགས། །ཁྱད་པར་དུ་ནི་དེ་ཡི་རྩེར། །ཡི་དྭགས་མགོ་བོ་མཁས་པས་བྲི།།
ཡི་དྭགས་མང་པོ་རྟག་ཏུ་བྲི། །དེ་ལས་གཞན་དུ་ནམས་ཀྱང་མིན། །རིག་འཛིན་གྱིས་ནི་ཆོ་ག་བཞིན། །རྒྱ་འདི་དུར་ཁྲོད་ཐལ་བས་བྲི། །ཡང་ན་འདི་ཉིད་ལོགས་ཤིག་ཏུ། །གང་
གིས་ཚེན་སྒྲུབ་འདོད་པ། །སྒྲུབ་པ་དངོས་གྲུབ་འདོད་པ་ཡི། །རང་གི་དཀྱིལ་འཁོར་དག་ཏུ་བྲི། །དེ་ནས་ཕྱག་རྒྱ་སྒྲུབ་པ་ཡིས། །དཀྱིལ་འཁོར་འདིར་ནི་བཤད་པར་བྱ། །སྔ་མ་བཞིན་
དུ་གྲུ་བཞི་པ། །ཡི་དྭགས་ཕལ་ཆེན་འདིར་ཡང་བྲི། །དེ་ཡི་དབུས་སུ་བེ་ཅོན་གཞག །ཕྱོགས་བརྒྱད་རྣམས་སུའང་དེ་བཞིན་ནོ། །ཕྱག་རྒྱ་དགུ་དང་ལྡན་པ་ཡི། །ཕྱག་རྒྱའི་དཀྱིལ་འཁོར་
ཞེས་ཀྱང་བྱ། །དེ་བཞིན་དུ་ནི་ལྷོ་ཡི་སྒོ། །ཕྱེ་སྟེ་དེ་ནས་མཆོད་པ་བྱ། །ཕྱག་རྒྱ་སྔགས་ནི་མ་ལུས་པ། །ཁྲོ་རྒྱལ་རང་གི་སྤེལ་མ་བྱ། །དེ་ཡིས་འདིར་ནི་མཆོད་གྱུར་ལ། །རིམ་གྱིས་གསང་
བའི་མཆོད་བྱས་འགྱུར། །ཨོཾ་ན་མོ་བུདྡྷ་དྷརྨ་སཾ་གྷེ་བྷྱཿ། ཨོཾ་ཨཱ་སརྦྦ་ཏ་ཐཱ་ག་ཏ་ཀྲོ་དྷ་བི་ཛཱ་ཡ། ཨགྣི་ར་ཛྭཱ་ལི་ཏ་པྲེ་ཏ་ཤིར་ཧཱུཾ་ཕཊ་ཧཱུཾ། འདི་ནི། ཁྲོ་བོ་རྣམ་པར་རྒྱལ་བའི་གོང་དུ་
བཅུག་པའི་བེ་ཅོན་གྱི་ཕྱག་རྒྱའི་སྔགས་སོ། །འདི་ལས་ཐམས་ཅད་བསྒྲུབ་པར་བྱའོ། །དེ་ནས་དངོས་གྲུབ་ཀུན་གྱི་མཆོག། །ཁྲོ་བོའི་གཙོ་བོ་དེ་ཁོ་ན། །གསང་བའི་མཆོད་དང་ལྡན་

90-1-339b


བ་ཡི༑ ༑བེ་ཅོན་སྒྲུབ་བ་བཤད་པར་བྱ། །སྙིང་པོ་ཟེ་བ་མཛེས་པ་ཡི། །པདྨ་འདབ་མ་བརྒྱད་བྱས་ལ། །འདབ་མ་རྩེ་མོའི་ཕྱོགས་བརྒྱད་དུ། །བེ་ཅོན་ཁྲོ་བོའི་བར་བཅུག་བྲི། །དབུས་སུ་
དགུ་པ་བཞག་ནས་ནི། །གཞན་རྣམས་ཤར་ཕྱོགས་ནས་བརྩམས་ཏེ། །བསྐོར་བའི་ཚུལ་དུ་གོ་རིམ་བཞིན། །མེ་ཏོག་དག་གིས་གཞག་པར་བྱ། །བེ་ཅོན་ཀུན་གྱི་ས་བོན་ཧཱུཾ། །ཡི་
དགས་སྦྱི་བོར་གཞག་པར་བྱ། །ཐོག་མར་ཨོཾ་དང་ལྡན་བྱས་ཏེ། །ཨོཾ་དང་ན་མ་མཆོད་པར་འགྱུར། །ཨ་འདི་ཁྲོ་བོ་རྣམས་རྒྱལ་གྱི། །ས་བོན་དམ་ཚིག་ཡིན་པར་བཤད། །ཨོཾ་ཨཱཿཧཱུཾ། ཨོཾ་
ན་མོ་བུདྡྷ་དྷརྨྨ་སཾ་གྷེ་བྷྱཿ། སངས་རྒྱས་ཀུན་གྱིས་མངོན་པར་བསྟོད། །བེ་ཅོན་རྣམས་ནི་ཐམས་ཅད་ཀྱང༌། །རང་གི་དམ་ཚིག་བསྐུལ་བར་ལྡན། །ཐམས་ཅད་རང་གི་དམ་ཚིག་ལྡན། །དེ་
བཞིན་གཤེགས་པའི་རིགས་ལས་བྱུང༌། །སྐུལ་བའི་ཚིག་ནི་རབ་ལྡན་ཞིང༌། །ཁྲོ་བོའི་ལྟ་བས་བརྟགས་པ་དང༌། །རང་རང་རྟགས་ཀྱིས་བསྐུལ་ན་ནི། །དེ་མ་ཐག་ཏུ་ལས་བྱེད་འགྱུར།།
ཨཱཿའྡི་ཁྲོ་བོ་རྣམ་རྒྱལ་གྱིས། །ཁྲོ་བོའི་ལྟ་བས་བལྟས་བའོ། །རང་གི་དམ་ཚིག་དང་ལྡན་པ། །ཧཱུཾ་དང་ལྡན་པ་བསྐུལ་བ་བཞིན། །ཞི་བ་རྒྱས་བ་དབང་དང་དགུག །དབྱེ་བ་དང་ནི་བསྐྲད་པ་
རྣམས༑ ༑གསང་བའི་མཆོད་པའི་སྦྱོར་བ་ཡིས། །བདག་གི་མདོར་ནི་བཤད་པར་བྱ། །དེ་ཡི་ཐོག་མར་ཡི་གེ་ཨོཾ། །དེ་ལས་གཞན་བ་སྔགས་འཕེལ་བྱེད། །དེ་བཞིན་གཤེགས་པའི་


90-1-340a


དམ་ཚིག་ཉིད། །གསུམ་པ་ཡིན་པར་ཡོངས་སུ་བསྒྲགས། །བཞི་པ་དངོས་གྲུབ་སྟེར་བྱའི་ཕྱིར། །འདིར་ནི་སྔགས་ལ་སྐུལ་བའི་ཚིག །ཨོཾ་ཨཱཿཧཱུཾ། སརྦ་ཏ་
ཐཱ་ག་ཏ་ཧཱུཾ་སྭཱཧཱ། ཞེས་བརྗོད་པ་སྔགས་ཀྱི་བདག་ཉིད་དོ། །མཇུག་གི་ཧཱུཾ་ནི་ཁྲོ་བོ་ཡི། །སྔགས་ནི་འཕེལ་བར་བྱེད་པར་བཤད། །དེ་ལས་གཞན་ནི་ཁྱད་པར་དུ། །རང་གིས་སྐུལ་
བའི་ཚིག་གིས་བྱེད། །དབང་དུ་བྱ་བར་འདོད་བས་ནི། །རང་གི་ངོ་བོ་སྨས་པར་བྱ། །ལྷ་དབང་དབང་དུ་བྱོས་ཤིག་ཅེས། །བརྗོད་ནས་ཐ་མར་སྭཱཧཱ་སྦྱར། །ཞི་བའི་ཕྱིར་ནི་བསྐུལ་བ་
ཉིད༑ ༑མཇུག་ཏུ་བཽ་ཥཊ་བརྟག་པར་བྱ། །དེ་བཞིན་གཤེགས་རིགས་ལས་བྱུང་བའི། །དཔལ་ནི་མཚུངས་མེད་འདོད་པ་ཡིས། །སྐུལ་བའི་ཚིག་གི་མཇུག་ཏུ་ཡང༌། །ན་མཿསྭཱཧཱ་རྟག་
ཏུ་སྦྱར༑ ༑རྒྱས་པའི་ཕྱིར་ནི་སྔོན་བཞིན་དུ། །བསྐུལ་དུས་བཽ་ཥཊ་སྦྱར་བར་བྱ། །རྒྱས་ཕྱིར་བསྐུལ་བའི་ཐོག་མ་དང༌། །ཐ་མར་ཁྲོ་བོའི་ཧཱུཾ་ཡང་སྦྱར། །གསང་བ་ལ་ནི་ཕཊ་ཅེས་བྱ།།
འབར་བ་འདི་ལ་ལྷག་པ་ཡིན། །རིག་རྣམས་བརླག་པར་བྱ་བ་ལ། །ཧཱུཾ་དབུས་ཁྲོ་དང་ལྡན་པའི་ཕཊ། །དེ་བཞིན་བསྐྲད་དང་བསྐུལ་བ་ཡི། །མགོ་དང་མཇུག་ཏུ་ཧཱུཾ་གཞག་གོ །
ཡང་དག་འབར་བའི་ཕཊ་ཀྱང་གཞག །གསར་བའི་མཆོད་པའི་ཆོ་གར་གྲགས། །དེ་ལྟར་མཆོད་པའི་རིམ་པ་དེར། །བེ་ཅོན་དགུ་ནི་བྱས་པར་འགྱུར། །གསང་བའི་མཆོད་

90-1-340b


པའི་སྦྱོར་བ་ཡིས། །བདུག་པ་མེ་ཏོག་དེ་བཞིན་དྲི། །དེ་བཞིན་གཏོར་མ་མར་མེ་དང༌། །བཟླས་པ་མེད་ཀྱང་འགྲུབ་པར་འགྱུར། །དབང་དུ་བྱ་དང་དབྱེ་བ་དང༌། །བསྐྲད་དང་བསད་ལ་སོགས་
པ་ནི༑ ༑ཇི་སྐད་གསུངས་པའི་ཚུལ་དག་དང༌། །དེ་ལྟར་སྦྱོར་བ་དེ་འདྲ་ལས། །ཚེས་གྲངས་དག་དང་སྐར་མ་དང༌། །སྨྱུང་བ་དག་ཀྱང་བྱ་མི་དགོས། །གསང་བའི་མཆོད་པའི་ཆོ་ག་ཤེས།།
ཕྱག་རྒྱའི་དཀྱིལ་འཁོར་ལེགས་བྱས་ལ། །ཁྲུས་བྱས་ཁྲུས་ནི་མ་བྱས་རུང༌། །ཇི་ལྟར་འདོད་པ་རང་དགར་སྤྱོད། །ཅི་ཡང་རུང་བའི་གཏོར་མ་དང༌། །ལོ་མ་མེ་ཏོག་འབྲས་བུས་ཀྱང༌།།
གང་དག་གཤིན་རྗེའི་གཤེད་པོ་ཡི། །སྙིང་པོ་ཕྱག་རྒྱ་མཆོད་བྱེད་ལ། །བྱང་ཆུབ་སེམས་དང་ལྡན་འགྱུར་ཞིང༌། །རབ་ཏུ་གུས་ན་ཟླ་དྲུག་གིས། །དེ་ནི་ཅི་འདོད་དགོས་པ་རྙེད། །ཇི་ལྟར་
འདོད་པའི་ལས་ཀྱང་བྱེད། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བ་ལས། །བེ་ཅོན་གྱི་ཕྱག་རྒྱའི་དཀྱིལ་འཁོར་གསང་བའི་མཆོད་པ་རིམ་པར་ཕྱེ་བ་སྟེ་བཞི་
པའོ༑༑    །།དེ་ནས་བེ་ཅོན་ཕྱག་རྒྱ་ཡི། །ཇི་སྐད་གསུངས་པ་དེ་དག་སྒྲུབ། །དེ་ཡི་དཀྱིལ་འཁོར་གཉིས་པའང་གཞན། །དཀྱིལ་ན་ཡི་དྭགས་ཞེས་བྱ་བ། །སྒྲུབ་པས་མཚན་མོ་དུར་
ཁྲོད་དུ༑ ༑དུར་ཁྲོད་དག་གི་ཐལ་བ་ཡིས། །གྲུ་བཞི་པ་ལ་སྒོ་བཞི་བྲི། །མི་རོའི་རོ་སྨད་དག་དང་ལྡན། །བླ་རེ་རྔ་ཡབ་མེ་ལོང་དྲིལ། །མེ་ཏོག་ཕྲེང་བས་མཛེས་པར་བྱ། །ལྷ་རྫས་ཡི་དྭགས་


90-1-341a


མང་པོ་དངར། །ཐོད་པ་བརྒྱད་ཀྱིས་རྣམ་པར་སྤྲས། །ཕྱིས་ནི་བེ་ཅོན་ཕྱག་རྒྱ་ཡང༌། །མགོ་མེད་རོ་ཡི་སྟེང་དུ་བྲི། །དཀྱིལ་ན་ཡི་དྭགས་ཞེས་བྱ་བའི། །ཐམས་
ཅད་གྲུབ་བྱེད་དཀྱིལ་འཁོར་འདི། །ཁྲོ་བོའི་གཙོ་བོའི་ཕྱག་རྒྱ་ཡིས། །མཆོད་པ་ཇི་སྐད་གསུངས་པ་བྱ། །སྨེ་གཏོར་ཐམས་ཅད་བྱིན་ནས་ནི། །གཙང་མ་གོ་ཆ་བགོས་ནས་
ཀྱང༌། །འབུམ་ཕྲག་གཅིག་ནི་སྔར་བསྙེན་པ། །བྱས་ནས་འདི་ནི་བརྩམ་པར་བྱ། །ཕྱུགས་ཆེན་དག་གི་ཁྲག་གིས་ཀྱང༌། །ཤིས་པའི་ཐོད་པ་བཀང་ནས་ཀྱང༌། །དེ་བཞིན་མི་
ལས་བྱུང་བའི་ཤ་།ཕྱག་རྒྱ་ལ་ནི་དབུལ་བར་བྱ། །ཕྱུགས་ཆེན་གྱི་ནི་ཚིལ་བུ་ལས། །མར་མེ་འབར་བ་བྱས་པ་དག །དེ་ཡི་ཕྱི་རོལ་ཕྱོགས་བརྒྱད་དུ། །སྔགས་སྲུང་དེ་ལ་དབུལ་
བར་བྱ༑ ༑ཆོ་ག་ཤེས་པས་དེ་ལྟ་བུར། །བྱས་ནས་མཇུག་ལ་བསྒྲུབ་པར་བྱ། །དཔལ་ལྡན་གོས་ནི་དམར་པོ་གྱོན། །ཙནྡན་དམར་པོས་བསྐུས་མས་ནི། །ཅུང་ཟད་དག་ཀྱང་མི་བྱེད་
པར༑ ༑མར་གྱི་བརྒྱད་ལ་གཅིག་བུས་བྱས། །དཔའ་ལ་སེམས་དྲག་མཐུ་ལྡན་པའི། །གྲོགས་ནི་གསུམ་དང་ལྷན་ཅིག་ཏུ། །སྒྲུབ་པ་བློ་ལྡན་སེམས་སྟོབས་ཅན། །དབང་པོ་
ལེགས་པར་བསྡམས་པ་ཡིས། །ཡི་དྭགས་ཀྱི་ནི་དཀྱིལ་འཁོར་དུ། །སྒྲུབ་པ་ལ་ནི་འཇུག་པར་འགྱུར། །དེ་ནས་མཚན་མོ་རྒྱ་བཅིངས་ཏེ། །བརྟན་པར་འདུག་ལ་ལེགས་པར་


90-1-341b


བཟླས༑ ༑བགེགས་རྣམས་སྣ་ཚོགས་མཚན་གཅིག་ཏུ། །འབྱུང་སྟེ་དེ་ལས་རྒྱལ་བར་བྱ། །དེ་ལྟར་སྲིན་པོའི་ཚོགས་ཆེན་ལས། །རྒྱལ་ནས་ཕྱག་རྒྱ་འགྲུབ་པར་འགྱུར། །མི་
འགྲུབ་པ་ཡི་ལས་རྣམས་ཀྱང༌། །དེ་ནས་ཐོགས་པ་མེད་པར་བྱེད། །འཇམ་པའི་དབྱངས་ཀྱི་ཁྲོ་བོ་ཡིས། །བསྐུལ་ནས་འདིར་ནི་དོགས་པ་མེད། །ཧ་ནི་བི་སྥོ་ཊ་བཉྫ་བཉྫ་ཞེས། །
བསྐུལ་བའི་ཐ་མར་ཧཱུཾ་བརྗོད་ཅིང༌། །གཡོན་བརྐྱང་བ་ཡི་ཚུལ་གནས་ནས། །ཁྲོས་པས་རི་རྩེ་བགྲོད་དཀའ་དང༌། །ར་པ་ཡང་ཐོག་སྒོ་གང་དང༌། །བུ་ཤུ་ཁང་པ་དངར་ར་བདག །སྐད་
ཅིག་གིས་ནི་སྙིལ་བར་བྱེད། །དྷ་ར་བི་སྥོ་ཊ་བཾ་ཛ་ཞེས། །བསྐུལ་བའི་མཇུག་ཏུ་ཧཱུཾ་བརྗོད་ན། །རི་བོ་དག་ནི་མང་པོ་དང༌། །དེ་བཞིན་ལྷ་མིན་སྒོ་དག་དང༌། །དེ་བཞིན་ས་དང་གཞན་
དག་དང༌། །ཇི་ལྟར་འདོད་པ་འགས་པར་བྱེད། །པ་ཙ་བི་དྷྭན་སཾ་ཤོ་ཞེས། །བསྐུལ་ནས་ཐ་མར་ཧཱུཾ་བརྗོད་ན། །ཕྱག་རྒྱ་འདི་ཡིས་ཆུ་རྣམས་ནི། །ཐོགས་པ་མེད་པར་སྐམ་པར་བྱེད། །
མཚོ་ཆེན་དང་ནི་ཆུ་བོ་དང༌། །རྒྱ་མཚོ་དག་ཀྱང་སྐམ་པར་བྱེད། །སྟཾ་བྷ་ཡ་ཞེས་ལན་གཉིས་བརྗོད། །ཐ་མར་ཧཱུཾ་དང་དེ་བཞིན་མུ། །དེ་ནས་དེ་ཡི་མཇུག་ཏུ་ཧཱུཾ། །སེ་ན་སྟམྦྷ་ཞེས་
སྦྱར་ན༑ ༑པ་ཙ་བི་དྷྭན་ས་ཡ་ཤོ་ཥ་ཡ་ཤོ་ཥ་ཡ་ད་ཧཱུཾ་ཕཊ། རི་མོ་ལ་ནི་གནས་པ་བཞིན། །ངེས་པར་མྱུར་དུ་གནོན་པར་འགྱུར། །ཐ་མར་ཧཱུཾ་བཞག་དེ་ནས་དྲིཾ། །ཀྵོ་པ་ཡེ་ཞེས་ལན་


90-1-342a


གཉིས་བརྗོད། །དེ་ཡི་ཐ་མར་ཡི་གེ་མ། །མཁས་པ་དག་གིས་སྦྱོར་བ་ནི། །དཔུང་རྣམས་འཁྲུག་པར་འགྱུར་པ་ལ། །ཁྲོས་ན་ངོ་མཚར་ཅི་ཞིག་ཆེ། །ཐ་
མར་ཧཱུཾ་དང་ག་བཞག་ལ། །དེ་ནས་ཏིཥྛ་ཏིཥྛ་བཞག །སྔགས་པས་གལ་ཏེ་སྦྱར་ན་ནི། །ཆོ་ག་འདི་ནི་གླད་པོ་གནོན། །ཧ་ན་བི་དྷྭ་ན་ས་མཱ་ར་ཡ། བསྐུལ་ནས་ཐ་མར་ཧཱུཾ་བརྗོད་
ཅིང༌། །དེ་བཞིན་ཐ་མར་ཕཊ་བརྗོད་ན། །དཔུང་དག་རབ་ཏུ་འཆི་བར་འགྱུར། །ཁ་ཁ་ཁཱ་ཧི་ཁཱ་ཧི་ཞེས། །བསྐུལ་ནས་ཐ་མར་ཧཱུཾ་བརྗོད་ན། །དཔུང་རྣམས་ཕན་ཚུན་འཁྲུག་པར་
ནི༑ ༑ཐོགས་པ་མེད་པར་རབ་ཏུ་འགྱུར། །ཐ་མར་ཧཱུཾ་ངང་དེ་བཞིན་ཕཊ། །དྲིཾ་དྲིཾ་ཛ་ཛ་དྲིཾ་དྲིཾ་དག །ངེས་པ་དག་ཏུ་སྦྱར་ན་ནི། །སྔགས་པ་ཁྲོ་དང་ལྡན་པ་ཡིས། །ཁྲག་གི་ཆར་འབབ་
བྱེད་པར་གསུངས། །ཐ་མར་ཧཱུཾ་བརྗོད་ཧ་ཧ་ཧཱ་ཧཱ་བཻ་ཏཱ་ལི་ཧཱུཾ་ཕཊ་ཅེས་བདག་གིས་བྱ། སྔགས་པ་དཔའ་དང་ལྡན་པ་ཡིས། །བསྐུལ་ནས་མྱུར་དུ་རྨོངས་པར་འགྱུར། །ཐ་མར་
ཧཱུཾ་བརྗོད་ཧ་ཧ་ཧ། །དེ་བཞིན་ཨནྟ་ཡ་དང་ཕཊ། །བསྐུལ་བ་འདི་དག་དང་ལྡན་ན། །འགྲོ་བ་དག་ནི་མདོངས་པར་བྱེད། །ཐ་མར་ཧཱུཾ་བརྗོད་དེ་ནས་ཧཱུཾ། །དེ་བཞིན་ནི་དྲིཾ་དྲིཾ་ཛ་ཛ་གཞག།
ཐ་མར་དྲིཾ་དང་ཕཊ་ལྡན་ན། །འགྲོ་བ་དེ་མ་ཐག་ཏུ་འབེབས། །ཁྲོ་བོ་ཆེན་པོ་འདི་ཡི་ནི། །ཕྱག་རྒྱ་དེ་ལྟར་གྲུབ་གྱུར་ན། །དེ་ཚེ་ལས་རྣམས་ཐམས་ཅད་ནི། །ཡིད་ཀྱིས་བསྐུལ་

90-1-342b


པ་ཙམ་གྱིས་བྱེད། །བྱང་ཆུབ་སེམས་དཔའ་ཐམས་ཅད་ཀྱི། །དམ་ཚིག་རབ་ཏུ་བསྐོད་པ་ཡིན། །སྒྲུབ་པ་གང་དང་གད་འདོད་པ། །དེ་ནི་ཐོགས་པ་མེད་པར་བྱེད། །གལ་ཏེ་དེར་ནི་མ་
གྲུབ་ན༑ ༑འདི་ཡི་སྔོན་དུ་བསྙེན་པ་ནི། །ཆོ་ག་བཞིན་དུ་འབུམ་བྱས་ལ། །དེ་ནས་བློ་ལྡན་སྒྲུབ་ལ་འཇུག །དེ་ཚེ་དེ་བཞིན་གཤེགས་པ་ཡི། །སྔ་མའི་དམ་ཚིག་བསྐུལ་བ་བཞིན། །དེ་
ནས་སླར་ཡང་སྔགས་རྣམས་ལ། །ཐོགས་པ་མེད་པར་དེ་བཞིན་སྦྱར། །ཕྱག་འཚལ་བ་དང་ཀུན་ཏུ་ལྡན། །དེ་ཡི་ཐོག་མར་ཨོཾ་བཞག་ལ། །ཨོཾ་ཞེས་བྱ་བ་གཞན་ཡད་གཞག །
ཨ་ཞེས་བྱ་བ་གཉིས་པ་འོ། །དེ་ཡི་ཚིག་གི་མཇུག་ཏུ་ཧཱུཾ། །བཞག་སྟེ་དེ་ནས་ཚིག་རྣམས་ཀུན། །དེ་ལྟར་ཀྲོ་དྷ་བི་ཛ་ཡ། །ཨགྣི་ར་ཛྭ་ལི་ཛི་ཧྭ་ཧ་ཤྲཱི་།ཚིག་རྣམས་གཞན་ནི་བརྗོད་
པར་བྱ༑ ༑དེ་ནས་དེ་ཡི་ཐ་མར་ཧཱུཾ། །དེ་བཞིན་ཚིག་གི་ཐ་མར་ཨོཾ། །མཐའ་མར་ཨཱ་བཞག་དེ་ཡཾ་མཐར། །ཧཱུཾ་དང་སི་ཊི་ལག་གཉིས་བསྒོམ། །པྲ་བུ་ཏ་ཞེས་ལག་གཉིས་བསྒོམ། །དེ་
ནས་དེ་བཞིན་གཤེགས་པ་ཡི། །བཀའ་ལུང་གིས་ནི་ཕྱག་རྒྱ་དེ། །གཟིར་ནས་རང་གིས་བཟླས་བརྗོད་བྱ། །དེ་ལྟར་བཟླས་བརྗོད་འབུམ་བྱས་ནས། །ཁྲོ་བོ་ཆེན་པོ་དེ་ཡིས་ནི། །ཀུན་
ལ་ཅི་རིགས་བསྐུལ་ནས་སུ། །ལས་རྣམས་ཐམས་ཅད་བསྒྲུབ་པར་བྱ། །ཁྲོ་བོ་གཙོ་པོ་དེ་ཡི་ནི། །བཀའ་བཞིན་བྱེད་དེ་གཞན་དུ་མིན། །གང་གིས་སྔོན་དུ་བསྙེན་བྱས་པ། །དེ་ཡིས་

90-1-343a


བསྐུལ་བའི་ཆོ་ག་ནི། །ཇི་སྐད་གསུངས་པའི་ལས་རྣམས་ལ། །མ་གྲུབ་ན་ནི་ངེས་པར་སྦྱར། །གཞན་དུ་སྔགས་ནི་གཟིར་བྱས་ན། །བདག་ཉིད་ངེས་པར་
འཆི་བར་འགྱུར། །ཁྱད་པར་དུ་ནི་དཔའ་བོ་ཡིས། །ཁྲོ་བོའི་གཙོ་བོའི་སྙིང་པོ་ནི། །ཕྱག་རྒྱ་འདི་ནི་གཟིར་བྱས་ན། །འགྲོ་བ་མ་ལུས་འཁྲུག་པར་འགྱུར། །སྔགས་འདི་གང་དུ་
བཟླས་པ་དེར། །འཇིག་རྟེན་འཇིག་རྟེན་ལས་འདས་པ། །དེ་དག་ཀུན་གྱི་ལུས་རྣམས་ནི། །དོགས་པ་མེད་པར་འཇིག་པར་འགྱུར། །ཕྱག་རྒྱ་འདི་ཡིས་གཟིར་གྱུར་ན། །དཔག་
ཚད་བདུན་གྱི་དཀྱིལ་འཁོར་ན། །གཞན་གྱི་སྔགས་རྣམས་གང་ཡོད་དང༌། །དགྲ་རྣམས་དྲེགས་པ་མེད་པར་བྱེད། །འབྱུང་པོ་སྐྲག་པར་བྱེད་པ་དང༌། །དེ་བཞིན་ལྷ་རྣམས་
འགུག་པར་བྱེད། །ཁྲོ་བོ་རབ་ཏུ་དགའ་པར་བྱེད། །གཤིན་རྗེའི་གཤེད་པོའི་མཐུ་ཡང་སྐྱེད། །ཡི་དྭགས་རོ་ལངས་རིགས་དག་ནི། །དེ་བཞིན་རབ་ཏུ་འཇིགས་པར་བྱས། །
བྱད་དང་གནོད་པ་སྐག་པ་ཡང༌། །རབ་ཏུ་བསྐུལ་ན་འཇིགས་པར་བྱེད། །བགེགས་རྣམས་ཐམས་ཅད་འཇིགས་པར་བྱེད། །འཆི་བ་ཐམས་ཅད་མེད་པར་བྱེད། །ཕོངས་པ་ཐམས་
ཅད་མེད་བྱེད་ལ། །བེ་ཅོན་ཕྱག་རྒྱ་དྲག་པོར་བསྒྲགས། །དགྲ་དང་དེ་བཞིན་གཞན་དག་ཀྱང༌། །སྐྱེ་བོ་དག་ལ་འདི་བཅིངས་བསྟན། །གཤིན་རྗེའི་གཤེད་པོ་སྦྱར་ན་ནི། །དེ་ཡི་

90-1-343b


མོད་ལ་སྲོག་ཀྱང་འཕྲོག །མདོར་ན་སྙིང་པོ་ཕྱག་རྒྱ་ཡི། །ཆོ་ག་རང་གི་དམ་ཚིག་ཅན། །ཁྲོ་བོའི་ཞལ་ནས་གསུངས་པ་འདི། །གསང་བར་རབ་ཏུ་བསྟན་པ་ཡིན། །སྔགས་པས་ཁྲོ་
བོའི་གཙོ་བོ་ནི། །གཤིན་རྗེའི་གཤེད་པོ་གཅིག་དཔའ་བའི། །སྙིང་པོ་ཕྱག་རྒྱ་བེ་ཅོན་དང༌། །སྙིང་པོ་དག་གི་སྦྱར་བར་བྱ། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་
རྒྱལ་བ་ལས། །བེ་ཅོན་གྱི་ཕྱག་རྒྱའི་ཆོ་ག་ཞིབ་མོ་རྣམ་པར་ཕྱེ་བ་སྟེ་ལྔ་པའོ།།    །།དེ་ནས་ཡི་གེ་བཅུ་བདུན་པའི། །རྩ་བའི་སྔགས་ནི་གང་ཡིན་པ། །དེ་ཡི་ཕྱག་རྒྱ་གཞན་
དག་ཀྱང༌། །རོ་ལངས་ཞེས་ནི་བྱ་བ་ཡོད། །གཤིན་རྗེའི་གཤེད་པོ་དྲག་བརྩོན་པའི། །སྙིང་ནི་དགའ་བྱེད་གསང་བའོ། །སྔགས་པ་དག་གིས་གང་དག་ཏུ། །བཅིངས་པ་དེར་ནི་
བྱིན་རློབ་པ། །རོ་ལངས་ཞེས་བྱའི་ཕྱག་རྒྱ་འདི། །ཁྲོ་བོས་གསུངས་པ་བཤད་པར་བྱ། །དུར་ཁྲོད་དག་གི་ཐམས་ཅད་ནི། །གང་ལ་རྟག་ཏུ་རག་ལུས་པའོ། །དེ་ནས་ལག་པ་གཉིས་ཀ་
ཡི༑ ༑སོར་མོ་ཕན་ཚུན་བསྣོལ་བྱས་ཏེ། །སོར་མོ་གུང་མོ་གཤིབས་ཏེ་བསྒྲེང༌། །མཛུབ་མོ་གཉིས་ཀྱིས་སྲིན་ལག་གཉིས། །མཐེ་བོང་གཉིས་ཀྱིས་སྲིན་ལག་གཉིས། །ལེགས་པར་
བཟུང་ནས་དགུག་པར་བྱ། །མཐེའུ་ཆུང་གཉིས་ཀྱང་ནང་དུ་དགུག །དེ་བཞིན་དུ་ནི་མཐེ་བོང་གཉིས། །ཕན་ཚུན་བསྣོལ་ཏེ་བརྐྱང་བར་བྱ། །ཤེས་རབ་ཅན་གྱིས་རོ་ལངས་འདི། །

90-1-344a


རྟག་ཏུ་ཚུལ་བཞིན་ཁྲོ་བོས་བསྟན། །ཁྲོ་བོ་གཙོ་བོའི་གསང་སྔགས་གང༌། །ཡི་གེ་བཅུ་བདུན་ལེགས་གསུངས་པ། །དེ་ཉིད་འདི་དང་སྦྱར་བར་བྱ། །རོ་
ལངས་ཕྱག་རྒྱ་ལྡན་པ་སྟེ། །བདག་ཉིད་འདོད་པ་ཐམས་ཅད་དེ། །ཧ་ཧར་གྱུར་པའི་དཀྱིལ་འཁོར་དུ། །ཆོ་ག་བཞིན་དུ་སྦྱར་བར་བྱ། །ཧ་ཧར་གྱུར་པའི་དཀྱིལ་འཁོར་ནི། །ཁྲོ་
བོ་འབར་བྱེད་བཤད་པར་བྱ། །ཚིག་བཞིན་དུ་ནི་སྦྱར་བར་བྱ། །ཡི་དྭགས་ཕལ་ཆེན་བཤད་པ་བཞིན། །འདི་ཡང་གྲུ་བཞི་ལྷམ་པར་བྱ། །ཁྱད་པར་དག་ཏུ་ཕྱོགས་ཀུན་ཏུ། །
མཁས་པས་མེ་ནི་སྦར་བར་བྱ། །ཁྲུ་བརྒྱད་ལྷག་ཆད་མེད་པར་ནི། །ཆོ་ག་བཞིན་དུ་བྲི་བར་བྱ། །སྒོ་སྒོ་དག་ཏུ་གསལ་ཤིང་གིས། །ཕུག་པའི་ཡི་དྭགས་ཁྲག་ཅན་གཞག །
དབུས་སུ་མགོ་དང་བྲལ་བ་ཡི། །མི་རོ་རོ་སྨད་གསལ་བར་གཞག །ཡི་དྭགས་ཕལ་ཆེན་དཀྱིལ་འཁོར་བཞིན། །ཐ་མར་ཡི་དྭགས་ཕྲེང་བ་དགོད། །ཁྲོ་བོ་ཡི་ནི་གཙོ་བོའི་སྔགས།།
མཚོག་མ་སྤྱི་གཙུག་ལ་སོགས་མེད། །ཡི་གེ་བཅུ་བདུན་བློ་ལྡན་གྱིས། །མགོ་མེད་རོ་ཡི་སྟེང་དུ་གཞག །ཞལ་དྲུག་པ་ལ་ཞབས་ཀྱང་དྲུག །དེ་བཞིན་ཕྱག་ནི་བཅུ་གཉིས་
པ༑ ༑རབ་ཏུ་འབར་བ་དྲག་པོའི་གཟུགས། །སྔ་མ་བཞིན་དུ་གཞག་པར་བྱ། །ཡི་དྭགས་མང་པོ་སྦྱར་བ་ནི། །སྔ་མ་བཞིན་དུ་བཞག་ནས་ཀྱང༌། །མེ་ཏོག་བདུག་པ་ཕྲེང་ལས་སོགས། །

90-1-344b


སྔགས་དེས་དེ་ལ་མཆོད་པར་བྱ། །འདིར་ནི་གཏོར་མ་ཤ་ཆེན་དུ། །གསུངས་པས་གཞན་གྱིས་མི་བྱའོ། །ཁྲག་གི་གཏོར་མའི་ཆོ་ག་དང༌། །དེ་བཞིན་བདུག་པ་ཀུན་སྨྲེ་བའི། །དེ་ནས་
དཔལ་ལྡན་རིག་འཛིན་གྱིས། །རོ་ལངས་ཕྱག་རྒྱ་བཅིངས་ནས་ནི། །གཏོར་མ་མེ་ཏོག་དབུལ་ལ་སོགས། །རྣམ་པ་ཀུན་ཏུ་ཁྲོ་བོས་བྱ། །དཀྱིལ་འཁོར་གྱི་ནི་ཁོར་ཡུག་གི །ཕྱོགས་བརྒྱད་
དག་ཏུ་མར་མེ་དགོད། །དུར་ཁྲོད་དག་གི་མགལ་དུམ་མམ། །ཡང་ན་གསལ་ཤིང་དག་གིས་བུད། །སེང་ལྡེང་དག་གི་གཟར་བུ་ཡིས། །ཚིལ་ཆེན་དག་ལ་ལན་བདུན་དུ། །ལྷོ་ཕྱོགས་
མེ་ལ་བསྲེགས་ནས་ནི། །དེ་ནས་ཁྲོ་བོ་བསྒྲུབ་པར་བྱ། །དེ་ལ་སྔོན་དུ་བསྙེན་པ་དང༌། །བཟླས་པ་དང་ནི་བསྔམས་པའང་མེད། །རིག་འཛིན་ཉིད་ཀྱི་སེམས་སྟོབས་ཉིད། །འདི་ཡི་རྒྱུར་ནི་
ཤེས་པར་བྱ། །ལྷོ་ཕྱོགས་སྒོར་ནི་ནན་ཏན་དུ། །རྨ་མེད་པ་ཡི་རོ་བཞག་སྟེ། །སྙིང་གར་རོ་ལངས་རྒྱ་བཞག་ལ། །དེ་ལ་རབ་ཏུ་བསྐོར་པར་བྱ། །དེ་ནས་ཁྲོ་བོ་ཆེན་པོ་ཡིས། །ཤིན་ཏུ་བཀྲུས་
ཤིང་ལེགས་པར་བརྒྱན། །དྲི་དང་མེ་ཏོག་དམར་སྔོན་གྱིས། །ལེགས་པ་དག་ཏུ་མཆོད་ནས་ཀྱང༌། །མཁས་པས་རོ་ལངས་ཕྱག་རྒྱ་ཡིས། །ཐོག་མར་བདག་ཉིད་བསྲུང་བར་བྱ། །གཤིན་
རྗེའི་གཤེད་བྱེད་ཡན་ལག་ལྔ། །དེ་བཞིན་ལུས་ལ་སྦྱར་བར་བྱ། །དཔའ་བོ་མཐུ་ཆེན་བདག་ཉིད་ཀྱིས། །རལ་གྲི་ལག་པར་བླངས་ནས་ནི། །དཔའ་བོའི་རྐང་པ་གཡོན་པ་ཡིས། །དེ་ཡི་

90-1-345a


སྙིང་གར་མནན་ནས་ནི། །ཁྲོ་བོ་ཡི་ནི་གཙོ་བོ་ཡི། །ཡི་གེ་བཅུ་བདུན་སྔགས་བཟླས་སོ། །ཨོཾ་ཨ་ཀྲོ་དྷི་ཀ་ཡ་མནྟ་ཀ །ཧ་ན་མ་ཐཱ་བྷཉྫ་ཧཱུཾ་ཕཊ། འདི་ནི། རྩ་
བའི་སྔགས་ཡི་གེ་འབྲུ་བཅུ་བདུན་པའོ། །དེ་སྔགས་དྲག་བོས་བསྐུལ་བ་དང༌། །ཡི་དྭགས་དེ་ནི་གཡོ་བར་འགྱུར། །ཧ་ཧར་གྱུར་པ་འཁྲུགས་པ་དང༌། །དེ་བཞིན་ཧ་ཧའི་སྒྲ་ཡང་
འབྱིན༑ ༑དེ་ནས་བདག་གིས་ལངས་པ་ལ། །མཚོན་ཆ་རྣོན་པོ་འབར་བ་ཡིས། །བཅད་པའི་ཤ་དང་ཁྲག་བཅས་པའི། །མཆོད་ཡོན་དེ་ལ་དབུལ་བར་བྱ། །རིག་པ་འཛིན་པ་དེ་ཡི་
ནི༑ ༑སེམས་ཀྱི་དྲོད་ནི་དེས་ཤེས་ནས། །མཆོད་ཡོན་བླངས་ཏེ་དཀྱིལ་འཁོར་ནི། །ཧ་ཧར་གྱུར་པ་འཇིགས་པར་བྱེད། །དེ་ནས་བདག་ཉིད་ཆེན་པོ་དེ། །འཇིགས་སུ་རུང་བའི་
གཟུགས་མཐོང་ནས། །གཤིན་རྗེའི་གཤེད་པོ་དཔའ་བོ་ཡི། །རོ་ལངས་ཕྱག་རྐྱ་བསྟན་པར་བྱ། །དེ་ནས་གཤིན་རྗེའི་གཤེད་པོ་ནི། །ཡི་དྭགས་ལུས་ལ་གནས་པ་དེས། །རོ་
ལངས་ཉིད་ཀྱི་རྒྱ་མཐོང་ནས། །རིག་པ་འཛིན་པ་དེ་ཡི་ནི། །སེམས་དྲོད་རིག་ནས་འདོད་པའི་མཆོག །སྦྱིན་པར་བྱེད་ལ་གདོན་མི་ཟ། །ཁྲོ་བོའི་རྒྱལ་པོ་སླར་གཤེགས་ནས། །མི་
རོ་ས་ལ་འགྱེལ་བར་འགྱུར། །དེ་ཡི་ལུས་ནི་དེ་ཉིད་ཀྱང༌། །གསེར་དུ་འགྱུར་བ་གདོན་མི་ཟ། །དེ་ཚེ་གྲོགས་པོ་རྣམས་དང་ཡང༌། །སེམས་ཅན་རྣམས་ལ་ཅི་བདེར་སྦྱིན། །


90-1-345b


བདག་ཉིད་ཆེན་པོ་དཔའ་བོ་ཡིས། །སྒྲུབ་པ་བཤད་པ་འདི་ཡིན་ཏེ། །སེམས་ནི་རབ་ཏུ་དཔའ་བས་བྱའི། །ངན་སོང་གཞན་གྱིས་ཡོང་མི་བྱ། །སེམས་ཞན་པ་ཡི་སྒྲུབ་པ་པོས། །ཁྲོ་བོའི་རྒྱལ་
པོ་དེ་བསྒྲུབས་ན། །དེ་ནི་ལངས་ནས་མྱུར་བར་ནི། །གྲོགས་དང་བཅས་པ་གསོད་པར་འགྱུར། །རོ་ལངས་ཕྱག་རྒྱ་མི་ཤེས་ན། །དེས་ནི་ཇི་ལྟར་དྲག་གྱུར་ཀྱང༌། །ཁྲོ་བོའི་རྒྱལ་པོ་དེ་ཡིས་
ནི༑ ༑སྒྲུབ་པ་པོ་ནི་གསོད་པར་འགྱུར། །རིག་འཛིན་མཆོག་གིས་གང་དག་ཏུ། །དེ་བཞིན་གཤེགས་པའི་དམ་ཚིག་གིས། །བརྒྱན་ཅིང་ཁྲོ་བོ་བསྐུལ་བ་ཡིས། །རོ་ལངས་ཕྱག་རྒྱ་བཅིངས་
པ་དེར༑ ༑གདོན་མི་ཟ་བར་ཁྲོ་བོ་ནི། །ལེགས་པར་བྱིན་གྱིས་རློབ་པར་འགྱུར། །མྱུར་དུ་མཆོག་ཀྱང་སྩོལ་བར་མཛད། །འགོ་བར་གྱུར་པ་གདོན་མི་ཟ། །ཨོཾ་ན་མོ་བུདྡྷ་དྷ་རྨྨསཾ་གེ་
བྷྱཿ། ཨ་ཀྲོ་དྷེ་ཀཱ་ཡ་མནྟ་ཀ་ཧ་ན་མ་ཐཱ་བྷཉྫ་ཧཱུཾ་གེ་ཐ་པི་རཀྵ་མནྟ་ཏ་ཐཱ་ག་ཏོ་ཨཱཛྙཱ་པ་ཡ་ཏི་སྭཱཧཱ། དེ་བཞིན་གཤེགས་པའི་དམ་ཚིག་གི་བཀས་བརྒྱན་པ་རོ་ལངས་ཀྱི་ཁྲོ་བོའི་ཕྱག་རྒྱའི་
སྔགས་སོ། །ཧ་ཧར་གྱུར་པའི་དཀྱིལ་འཁོར་དུ། །རོ་ལངས་ཕྱག་རྒྱ་རང་སྔགས་དང༌། །ལྡན་ན་མྱུར་དུ་ཁྲོ་བོ་ནི། །ངེས་པར་བྱིན་གྱིས་རློབ་པར་མཛད། །དཔའ་བོ་དག་གི་སྦྱོར་བར་ནི། །
སྔར་བསྙེན་ལ་སོགས་བྱེད་ན་ཡང༌། །སྒྲུབ་པ་པོ་ནི་འདོད་པ་བཞིན། །ཁྲོ་བོ་ངེས་པར་མྱུར་དུ་འགྲུབ། །ཡང་ན་རོ་ལངས་ཕྱག་རྒྱ་འདི། །སྐྱེས་བུ་སེམས་ནི་མི་དཔའ་པས། །ཧ་ཧར་གྱུར།


90-1-346a


བའི་དཀྱིལ་འཁོར་དུ། །བདག་ཉིད་ཀྱིས་ནི་དམ་ཚིག་གིས། །མཁས་པས་བཟུང་ནས་བཟླས་པར་བྱ། །འདི་ཉིད་ཀྱིས་ཀྱང་དབང་བསྐུར་ནས། །ཇི་ལྟར་
ནུས་པས་གང་དུའང་རུང༌། །ཁྲོ་པོ་མཆོག་གི་རི་མོ་འམ། །དཀྱིལ་འཁོར་ཆོ་ག་བཞིན་བྱས་པའམ། །དེ་བཞིན་སྐུ་གཟུགས་གཞན་ཡང་རུང༌། །ཡིད་དང་དབང་པོ་བསྡམས་བྱས་
ཏེ༑ ༑ཐོག་མར་ཚིག་འབུམ་བཟླས་པར་བྱ། །དེ་ལྟར་སྔོན་དུ་བསྙེན་པ་ནི། །ཇི་ལྟར་འདོད་པར་བྱས་ནས་གདོད། །ཕྱི་ནས་སྨྱུང་བ་བྱས་ནས་དེ། །རོ་ལངས་ཕྱག་རྒྱ་སྒྲུབ་ལ་འཇུག།
ཧ་ཧར་གྱུར་པའི་དཀྱིལ་འཁོར་ནི། །ཆོ་ག་བཞིན་དུ་དུར་ཁྲོད་པྲི། །ཡང་ན་སེམས་ནི་མི་དཔའ་བས། །དུར་ཁྲོད་ཐལ་བས་ཁྱིམ་དུ་བྲི། །ཁྱིམ་དེ་སྟོང་པ་ཡིན་ཡང་རུང༌། །གལ་ཏེ་
ཁྱིམ་དེ་མི་སྟོང་ན། །ཧ་ཧར་གྱུར་བ་མཐོང་བ་དང༌། །ཞག་བདུན་ལོན་མ་ཐག་ཏུ་འཇིག །དེ་ནས་ཡི་དྭགས་མང་པོ་ལས། །གསུངས་པའི་མཆོད་པ་ཅི་རིགས་བྱས། །དེ་ནས་ལྷོ་ཕྱོགས་
སྒོར་འདུག་སྟེ། །བྱང་གི་ཕྱོགས་སུ་ཁ་བལྟས་ལ། །རང་གི་དམ་ཚིག་ལས་གསུངས་པའི། །རོ་ལངས་ཕྱག་རྒྱ་བཅིངས་ཏེ་བཟླས། །ཟླ་བ་མར་གྱི་ཚེས་བརྒྱད་ལ། །བློ་ལྡན་ཆོ་ག་
ཤེས་པ་ཡིས། །མཚན་མ་བསྟན་ཅིང་འདུག་ནས་ནི། །ཉི་མ་ཤར་གྱི་བར་དུ་བཟླས། །དེ་ནས་ཁྲོ་བོས་དགོངས་པ་ཡིས། །རོ་ལངས་ལྷ་མོ་འགྲུབ་པར་འགྱུར། །ཁྲོ་བོ་ལྷ་ཡི་སྔགས་

90-1-346b


དག་དང༌། །སྐུལ་བའི་ཚིག་ནི་མཆོག་རྣམས་ཀྱིས། །ཇི་སྐད་གསུངས་པའི་ལས་རྣམས་ནི། །ཐམས་ཅད་དེ་ནས་བྱེད་པར་འགྱུར། །པེ་ཅོན་ཞེས་བྱ་ཕྱག་རྒྱ་ལའང༌། །དེ་དག་ཉིད་ལ་
མྱུར་དུ་སྦྱར། །སྦྱར་ན་དོགས་པ་མེད་པར་ཡང༌། །འདི་ནི་དེ་དག་བྱེད་པར་འགྱུར། །རོ་ལངས་ཕྱག་རྒྱ་སྒྲུབ་པ་བྲི། །སྔགས་པ་རྣམས་ལ་འདིར་གསུངས་སོ། །དེ་ནི་ཞན་པའི་སེམས་
རྣམས་ཀྱིས། །སྒྲུབ་པ་དག་ནི་གསུམ་པ་འབྱུང༌། །ཆོ་ག་བཞིན་དུ་སྔར་བཤད་པའི། །ཡི་དྭགས་མང་པོ་དེ་ཚེ་བྲི། །གར་ཡང་རུང་བར་ཅི་རིགས་པར། །སྔགས་དེ་རྣམས་ཀྱིས་སྦྱར་བར་
བྱ༑ ༑དེ་ནས་ཡི་དྭགས་མང་པོ་ཡིས། །དཀྱིལ་འཁོར་བལྟ་ན་སྡུག་པ་འདི། །ཁྱིམ་མམ་ཡང་ན་གཞན་ཡང་རུང༌། །དེར་ནི་དཀྱིལ་འཁོར་བྲིས་ནས་ནི། །དེ་དབུས་ཡི་དྭགས་སྤྱི་བོ་ལ། །རོ་
ལངས་མ་ནི་འདིར་གཞག་གོ །ཁྲོ་བོའི་ཡི་གེ་གཟི་བསྐྱེད་པ། །ཞི་ཞིང་ཀུན་ཏུ་དགའ་བྱེད་པ། །རོ་ལངས་སྙིང་པོའི་ཕྱག་རྒྱ་ནི། །བཅིངས་ནས་དེ་ལ་སྦྱར་བར་བྱ། །དེ་ནས་རོ་ལངས་ཕྱག་
རྒྱ་ཡིས། །གསང་བའི་ཡི་གེ་བཅུ་གསུམ་པའོ། །ཞི་བ་གཞན་ཡང་ཤེས་བྱས་ནས། །ཇི་ལྟར་འདོད་པར་བཟླས་པར་བྱ། །ཨོཾ་ཨཱཿཧཱུཾ་བཻ་ཏཱ་ལི་རཀྵ་རཀྵ་མཾ་སྭཱཧཱ། རོ་ལངས་ཕྱག་རྒྱའི་
སྙིང་པོ་འདི། །གང་ཡང་རུང་བར་ཅི་འདོད་པར། །བཅུར་བསྒྱུར་བ་ཡི་གྲངས་རྣམས་སུ། །ཆེ་ག་ཇི་བཞིན་བཟླས་ནས་ནི། །རྨད་དུ་བྱུང་བའི་ལས་རྣམས་ཀྱང༌། །ཡིད་ཀྱིས་བསམ་

90-1-347a


པས་བྱེད་པར་འགྱུར། །གསང་བའི་རིག་སྔགས་དམ་པ་འདི། །ལས་རྣམས་ཐམས་ཅད་བྱེད་པའོ། །དེ་ནས་དེ་ནི་འདི་ཡི་ལས། །ཁྲོ་བོའི་རྒྱལ་པོ་ཉིད་ཀྱིས་
ཀྱང༌། །ཆོ་ག་ཞིབ་ལས་གང་གསུངས་པ། །དེ་དག་མདོར་ནི་བཤད་པར་བྱ། །རྨུགས་དང་གནད་དང་རྨོངས་པ་དང༌། །དེ་བཞིན་དབབ་པའི་ཆོ་ག་དང༌། །དབང་དུ་བྱ་དང་བྱེད་པ་
དང༌། །བསད་པ་དང་ནི་བསྐྲད་པ་དང༌། །ཕན་ཚུན་འཐབ་ཅིང་གསོད་པ་དང༌། །དེ་བཞིན་གཞན་ཡང་མིག་འཕྲུལ་དང༌། །ཞི་དང་རྒྱས་པར་སྦྱོར་བ་དང༌། །དེ་བཞིན་དགའ་བར་བྱེད་
པ་དང༌། །དགུག་པར་བྱེད་པའི་ཆོ་ག་ཡང༌། །མདོར་བསྡུས་ནས་ནི་བཤད་པར་བྱ། །རོ་ལངས་ཕྱག་རྒྱ་ལས་བསྒྲུབ་ཕྱིར། །ཆོ་ག་བཞིན་དུ་སྔར་བསྙེན་བྱས། །སོ་སོའི་དོན་རྣམས་
བསྒྲུབ་པའི་ཕྱིར། །ཆོ་ག་འདི་ནི་རྣམ་པར་བརྩམ། །རྨ་བྱའི་མཇུག་མའི་སྒྲོ་དག་གི །མདོངས་བརྒྱ་བམ་པོར་སྦམས་ནས་ཀྱང༌། །སེང་ལྡེང་ཡུ་བ་འཕན་མེད་པ། །བཟང་པོ་ཁྲུ་
གང་ཚད་ལ་ནི། །བུ་མོས་བཀལ་བའི་སྐུད་པ་ཡིས། །མཁས་པ་དག་གིས་བཅིངས་པར་བྱ། །ཡུ་བ་དེ་ཡི་རྩ་བ་ལའང༌། །མཆོད་རྟེན་བཟང་པོ་ལེགས་པར་བྱ། །གྲོ་ག་ལ་ནི་
གིའུ་ཝང་གིས། །ཁྲོ་བོས་མཐར་བྱས་རོ་ལངས་བྲི། །མཁས་པས་མཆོད་རྟེན་འོག་ཏུ་གཞག །དེ་ནས་ཟླ་བ་གཟས་ཟིན་པའི། །ནུབ་མོ་ཡི་དྭགས་ཕལ་ཆེན་གྱི། དཀྱིལ་

90-1-347b


འཁོར་མཚོ་འགྲམ་བྲིས་ནས་བཟླས། །དེ་ནས་གྲུབ་ཕྱིར་སྔགས་པ་ཡིས། །མཇུག་མ་དེ་ལ་ཡིད་གཏད་ནས། །ལག་པ་གཡོན་པས་བཟུང་ནས་ནི། །ཟླ་བ་དེ་ལ་བལྟ་ཞིང་བཟླས།།
སེམས་ནི་བདུད་ཀྱིས་མི་འཁྲུགས་པའི། །སེམས་དཔའ་ཆེན་པོ་ཁ་ཅིག་ལ། །དྲོད་དང་དུད་འཐུལ་འབར་བ་དག །མཇུག་མ་དེ་ལས་འབྱུང་བར་འགྱུར། །དྲོ་བར་གྱུར་པ་མཐོང་ན་ནི། །
བྱང་ཆུབ་སེམས་དཔའ་འདྲ་བ་ཡིས། །སེམས་ཅན་རྣམས་ནི་ཐམས་ཅད་ལ། །དེས་ནི་ཕན་འདོགས་གནོད་པ་ནུས། །མཇུག་མ་བཟང་པོ་དེ་ལས་ནི། །དུ་བ་འབྱུང་བ་མཐོང་ན་ཡང༌། །མྱུར་
དུ་མི་སྣང་བར་ཡང་འགྱུར། །འདད་པའི་གཟུགས་ཅན་ཡིད་མགྱོགས་བཞིན། །རྒ་བ་དང་ནི་འཆི་བ་མེད། །གནོད་སྦྱིན་རྣམས་ནི་ཡོངས་སུ་བསྐོར། །སེམས་ཅན་ཆེན་པོ་དེ་ཡི་གཟིས། །
གལ་ཏེ་དེ་ནི་འབར་འགྱུར་ན། །རིག་འཛིན་དཔལ་དང་ལྡན་པར་འགྱུར། །ནམ་མཁའ་ལ་ནི་མྱུར་དུ་འགྲོ། །བདེ་བ་ཀུན་དང་ལྡན་པ་ཡིས། །རིག་འཛིན་རྣམས་ཀྱི་མཆོག་ཏུ་འགྱུར།།
གལ་ཏེ་ཟླ་བ་གཟས་བཏང་ལ། །དེ་ཚེ་གྲུབ་པར་མ་གྱུར་ནའང༌། །མཇུག་མ་ལན་གཅིག་བསྐོར་པ་ཡིས། །དབུང་རྣམས་གནོན་པའི་དངོས་གྲུབ་དང༌། །གང་ཡང་རུང་བ་གཅིག་
ཀྱང་གནོན། །མྱོས་པས་དྲེགས་པའི་གླང་པོ་དང༌། །སྟག་དང་སེངྒེ་ཝ་རྣམས་དང༌། །རྟ་དང་ཤིང་རྟ་བྱ་རྣམས་དང༌། །གྲུ་དང་གྲུ་ཆེན་བཞོན་པ་རྣམས། །བསྐོར་ན་ཐམས་ཅད་གནོན་


90-1-348a


པར་བྱེད། །མནན་བ་དག་ལས་ཐར་བར་ཡང༌། །མཇུག་མ་འདིས་ནི་གདོན་མི་ཟ། །དེ་ནས་གཞན་ཡང་རོ་ལངས་ཀྱིས། །རྨུགས་པར་བྱ་བ་གསང་བར་
བཤད༑ ༑དེ་ནས་ཚིལ་ཆེན་བླངས་ནས་ནི། །དེ་ཡང་ཐོད་པའི་ནང་དུ་གཞུག །ཨ་ཤྭ་མ་ར་དམར་པོ་ཡིས། །ཤིང་བལ་འཇམ་པོའི་སྙིང་པོ་བྱ། །གདོལ་པའི་མེ་ཡིས་འབྲབ་བྱས་
ནས༑ ༑ཉི་མ་ཟླ་བ་གཟས་ཟིན་ཆེ། །ཐོད་པའི་དུད་པ་བླངས་པས་ནི། །ཟླ་བའམ་ཡང་ན་ཉི་མ་དག །བཏང་བའི་བར་དུ་བཟླས་པར་བྱ། །ཡང་ན་ཨརྐའི་ཤིང་བལ་ལས། །དེ་ཡི་འོག་
ཏུ་ལྕགས་ཐུར་གྱིས། །མིག་གཉིས་དག་ནི་བསྐུ་བར་བྱ། །དེ་ལྟར་མིག་གཉིས་བསྐུས་པ་ཡིས། །གང་དག་བལྟས་པ་དེ་དག་ནི། །རྨུགས་པར་འགྱུར་བར་གདོན་མི་ཟ། །དེ་ནས་
གདོང་བཀྲུས་བལྟས་ན་ནི། །སླར་ཡང་དེ་ལས་ཐར་པར་འགྱུར། །དེ་ནས་གཞན་ཡང་རྨོངས་པ་ནི། །རྨོངས་པར་བྱེད་པ་མཆོག་བཤད་དོ། །ཨརྐ་གཅིག་གི་རྩ་བ་དང༌། །ཀ་ན་ཀ་ཡི་
རྩ་བ་དང༌། །ཨ་ཤྭ་མ་ར་རུ་རྟ་དང༌། །མོ་ཧ་ན་ཡི་རྩ་བ་དང༌། །མ་ཧ་ན་ལའི་རྩ་བ་དང༌། །ཤ་ར་བུ་ཀར་ལྡན་བྱས་ཤིང༌། །ཡི་དྭགས་མེ་ཏོག་སྙིང་པར་ལྡན། །མདུན་སོ་དག་དང་ལྡན་
བྱས་ཏེ༑ ༑སྐྱེས་པ་དག་གམ་བུད་མེད་ཀྱི། །གསང་བའི་པགས་པ་དང་ལྡན་པ། །པུ་མོ་འདོད་པ་མ་སྤྱད་པས། །མར་གྱི་བརྒྱད་ལ་ལེགས་པར་བཏབ། །ཕྱིས་ནི་བུད་མེད་ཁྲག་

90-1-348b


དག་དང༌། །བོང་བུའི་ཁུ་བས་སྦྲུ་བར་བྱ། །དུར་ཁྲོད་ཐལ་བ་དང་སྦྱར་ཏེ། །དེ་ནས་མར་གྱི་ཚེས་བརྒྱད་ལ། །ཐོག་མར་ཡི་དྭགས་མང་བྲིས་ནས། །རིག་པ་འཛིན་པས་མཚན་མོ་བཟླས།།
སྟོང་རྩ་བརྒྱད་ནི་ལེགས་བཟླས་ན། །དེ་ནས་རྫས་ནི་གྲུབ་པར་འགྱུར། །རྨོངས་པར་བྱེད་པའི་ཕྱེ་མ་འདི། །སེམས་ཅན་ཀུན་ལ་སྦྱར་ན་ནི། །དེ་ནས་རྨོངས་པར་བྱེད་པར་འགྱུར། །འདི་ལ་
ཐེ་ཚོམ་མི་བྱའོ། །འཐབ་མོ་དང་ནི་རྩོད་པ་དང༌། །རྒྱལ་པོ་གཡུལ་ངོ་ཆེན་པོ་ལ། །བདག་གི་ཕྱོགས་ནི་བསྲུང་བའི་ཕྱིར། །སྦྱོར་བ་ཤེས་པས་འདི་བསྐུལ་བའི། །བ་དན་དག་ཀྱང་བསྒྲེང་
ན་ནི༑ ༑དགྲ་རྣམས་ཀུན་ཏུ་རྨོངས་པར་འགྱུར། །ཕྱེ་མ་འདི་ཡིས་རེག་ན་ནི། །དེ་མ་ཐག་ཏུ་མི་རྣམས་རྨོངས། །ཆུར་ཞུགས་ན་ནི་ཐར་པར་འགྱུར། །ངེས་པར་གཞན་དུ་མ་ཡིན་ནོ། །དེ་
ནས་གཞན་ཡང་དབབ་པ་ནི། །ཆོ་གའི་མཆོག་ནི་བཤད་པར་བྱ། །ཅི་ནས་འབྱུང་པོ་ཐམས་ཅད་ནི། །མོད་ལ་འབབ་པར་འགྱུར་བའོ། །སྟག་གི་པགས་པ་དང་ལྡན་པར། །སྦྲུལ་གྱི་
ཤུན་པ་བརྟགས་ན་ནི། །དུག་དང་ཡུང་བའི་རྩ་བ་དང༌། །མོ་ཧན་དང་མ་ལ་ཏི། །ར་ཡི་གཅིན་ལས་བཏགས་ནས་ནི། །དེ་ནས་དེ་དག་རིལ་བུར་བྱ། །ཙ་ན་ཀ་ཡི་འབྲུ་ཚད་ལ། །བདུན་
ནམ་བརྒྱད་དམ་དགུ་འམ་ཡང༌། །གཞན་ཡང་རི་བོང་ཁྲག་དག་དང༌། །གུར་གུམ་ལས་སུ་བཏགས་ནས་ནི། །བདུན་ནམ་བརྒྱད་དམ་དགུ་དག་ཏུ། །རིལ་བུ་སྔ་མ་བཞིན་དུ་བྱ།།

90-1-349a


དེ་ནས་སྔ་མའི་རིལ་བུ་ལ། །སྔགས་པས་ཐོད་པ་སྣོད་དུ་གཞག །མར་གྱི་ཚེས་བརྒྱད་མཚན་མ་ནི། །བརྒྱ་རྩ་བརྒྱད་དུ་བཟླས་པར་བྱ། །གུར་གུམ་ཅན་ནི་
ཨ་རི་སྟའི། །སྣོད་ནི་གཙང་མར་གཞག་པར་བྱ། །དེ་བཞིན་སྟོང་རྩ་བརྒྱད་བཟླས་ཏེ། །རྩེ་མོར་རབ་ཏུ་སྦྱར་བར་བྱ། །སྔར་ནི་ལེགས་པར་སྦྱར་བྱས་པའི། །རིལ་བུ་ཐ་མལ་
གདུག་པ་ལ། །བཏབ་ན་མྱུར་དུ་འབབ་པ་ནི། །རིང་པོར་མི་ཐོགས་གཞན་དུ་མིན། །བསམས་ནས་མྱུར་དུ་བཏང་བ་ནི། །དེ་ནས་གུར་གུམ་རིལ་བུས་བྱ། །དེ་ནས་གཞན་ཡང་
གྲུབ་པ་འདི། །དབང་དུ་བྱེད་པ་གང་གི་མཆོག །རིག་པ་འཛིན་པའི་ཡིད་ལས་འབྱུང༌། །ལས་ཀྱིས་ངེས་འགྱུར་བཤད་པར་བྱ། །རཀྟ་ཞེས་ནི་འདིར་གྲགས་པ། །རྩ་བ་རཀྟ་མུ་
ལི་ཀ །དེར་བླངས་ཤ་ར་བུ་ཀ་དང༌། །མི་ལས་བྱུང་བའི་མདུན་སོ་དང༌། །ཚུབ་མས་བཙུགས་པའི་ཤིང་ལོ་ནི། །ལྡིང་ཞིང་ལྷག་དང་བཅས་པ་དག། གཞོན་ནུ་མས་ནི་མཚན་མོ་
བཏགས། །ཕྱེ་མ་མཆོག་དེ་ལན་བདུན་དུ། །བདག་གི་ཁུ་བས་སྦྲུ་བར་བྱ། །དེ་ནས་བདག་གིས་སྦྱར་བ་དེ། །པདྨོ་སྙིང་པོ་ལ་བཞག་ལ། །གཙང་མས་མར་གྱི་ཚེས་བརྒྱད་ལ།།
བློ་ལྡན་ལག་པས་བཟུང་ནས་ནི། །སྔགས་ཀྱིས་སྟོང་དུ་གདབ་པར་བྱ། །ཕྱེ་མའི་རྒྱལ་པོ་དབང་བྱེད་པ། །དེ་ནས་དངོས་གྲུབ་ཐོབ་པར་འགྱུར། །བཟའ་བའམ་བཏུང་བ་དག་ལ་

90-1-349b


སྦྱིན༑ ༑ཡང་ན་ཕྱེ་མ་གདབ་པར་བྱ། །ཡང་ན་རླུང་གི་ཕྱོགས་སུ་གཏང༌། །ཡང་ན་གོས་ལ་ལན་གཅིག་གདབ། །ཡང་ན་བྱུག་པའམ་སོ་ཡི་རྩི། །གང་ཡང་རུང་བར་སྦྱར་ན་ནི། །དེ་ལ་
འདིས་ནི་ལན་གཅིག་གིས། །མྱོས་ཤིང་དྲེགས་པའི་དགྲ་དག་ནི། །རྒྱང་ནས་ཀྱང་ནི་དབང་དུ་འགྱུར། །བྲན་བཞིན་དུ་ནི་ལེགས་པར་བྱེད། །ཕྱེ་མ་འདི་ཡིས་རེག་པ་ནི། །ཤི་ནའང་
རྗེས་སུ་འབྲང་བར་འགྱུར། །གལ་ཏེ་རྒྱད་ནི་རིང་པོ་ནས། །ཕྱེ་མས་རེག་པར་མི་འགྱུར་ན། །དེ་ཡི་གཟུགས་བརྙན་བྱས་ནས་ནི། །ཕྱེ་མ་འདི་ཡིས་གདབ་པར་བྱ། །ཞག་བདུན་གྱིས་ནི་
རིག་འཛིན་གྱི། །མིང་ནི་དེ་ཡིས་ཐོས་ནས་ཀྱང༌། །བདག་ལ་འདིར་ནི་སྒོར་བཅས་པ། །གདོན་མི་ཟ་བར་དབང་དུ་འགྱུར། །དེ་ནས་སྦྱོར་བ་འབའ་ཞིག་གིས། །འཁོན་པའི་ལས་དག་
བཤད་པར་བྱ། །རྨ་བྱའི་མདོངས་ནི་བཟང་པོ་དང༌། །དེ་བཞིན་སྦྲུལ་གྱི་ཤུན་པ་དང༌། །རྟ་དང་མ་ཧེ་སྤུ་དག་དང༌། །ཀ་ན་ཀ་ཡི་ས་བོན་དང༌། །ཨ་ཤྭ་མ་རའི་མེ་ཏོག་དང༌། །དེ་བཞིན་
གླང་པོའི་པྱི་པྱི་ལིང༌། །འདི་རྣམས་ཐམས་ཅད་མཉམ་བྱས་ཏེ། །བྱི་བ་བྱི་ལའི་ཁྲག་ལས་བཏག །བདག་གིས་རིལ་བུ་མཉམ་པར་བྱ། །བྱས་ནས་ཆོ་ག་ཤེས་པ་ཡིས། །མཚན་མོ་
སྟོང་རྩ་བརྒྱད་དུ་བཟླས། །བྱི་བ་དང་ནི་བྱི་ལ་ཡི། །སྤུ་ཡི་བདུག་པས་བདུག་པར་བྱ། །དེ་ནས་སྦྱོར་བ་ཤེས་པ་ཡིས། །དེ་ལ་རིལ་བུ་གཅིག་བླངས་ནས། །གང་དག་དབྱེ་བར་བྱ་བ་ནི།།

90-1-350a


དེ་དག་གཅིག་གི་སྤྱི་བོ་ལས། །རིལ་བུའམ་ཡང་ན་ཕྱེ་མ་དག །དབྱེ་བར་བྱ་བའི་ཕྱིར་གདབ་བོ། །དབྱེ་པར་བྱེད་པའི་མཆོག་འདི་ནི། །ཁྲོ་བོ་ཉིད་ཀྱིས་
གསུངས་པའོ། །དེ་ནས་འདི་ནི་གསད་བྱ་བ། །སྦྱོར་བའི་ཚུལ་བཞིན་ལེགས་སྦྱར་ན། །དོགས་པ་མེད་པར་འགྲུབ་འགྱུར་བ། །གསོད་བྱེད་མཆོག་ནི་བཤད་པར་བྱ། །མི་དབང་
རྣམ་པ་དུ་མ་ཡིས། །དཀོན་མཆོག་གསུམ་ལ་གནོད་བྱེད་པ། །དེ་ལ་སྦྱོར་བ་འདི་སྦྱར་གྱི། །ངན་སོང་གཞན་ལ་མ་ཡིན་ནོ། །འདི་ནི་བྱང་ཆུབ་སེམས་ལྡན་ལ། །གྲུབ་པར་
འགྱུར་གྱི་གཞན་དུ་མིན། །དེ་བཞིན་གཤེགས་པའི་དམ་ཚིག་འདི། །དངོས་གྲུབ་ཐམས་ཅད་སྟེར་བས་ན། །ཆོ་ག་གཞན་དུ་ལེགས་པར་སྲུང༌། །གཞན་དུ་བྱས་ན་འགྲུབ་
མི་འགྱུར། །དེ་བཞིན་གཤེགས་པ་དངོས་གྲུབ་ཀུན། །འདོད་ན་སྲོག་ཆགས་ཕན་འདོད་པས། །འོག་དང་འཕུར་བའི་དངོས་གྲུབ་ཀྱང༌། །བཤོལ་བ་མེད་པར་བསྒྲུབ་པར་
བྱ༑ ༑ཁྲོ་དང་གཏུམ་པའི་སྤྱོད་པ་ཅན། །འདོད་ཕྱིར་གསོད་པར་འདོད་དེ་ལ། །དེ་བཞིན་གཤེགས་པའི་དངོས་གྲུབ་དག །རྨི་ལམ་དུ་ཡང་དག་ལ་བྱུང༌། །སྙིང་རྟེ་བཟོད་དང་དེ་
བཞིན་བྱམས། །རང་བཞིན་གྱིས་ནི་སྙིང་རྗེ་ཅན། །ཇི་སྐད་བསྟན་པའི་སྔགས་པ་ནི། །བྱང་ཆུབ་སེམས་ཉིད་སེམས་བྱེད་ལ། །དེ་བཞིན་གཤེགས་པའི་དངོས་གྲུབ་ཀུན།།

90-1-350b


གདོན་མི་ཟ་བར་དེ་ལ་འགྲུབ། །གདུག་པ་རྣམས་ནི་འདུལ་བའི་ཕྱིར། །སྦྱོར་བ་འདི་ནི་ཀུན་ཏུ་གསུངས། །དཀོན་མཆོག་གསུམ་ལ་ཆེར་གནོད་ལ། །བྱ་བར་བཤད་ཀྱི་གཞན་
དུ་མིན༑ ༑སེམས་གདུག་བསྒྲུབ་པར་བྱ་བ་ཡི། །རྐང་པའི་རྗེས་ཀྱི་ས་བླངས་ལ། །དེ་ནས་གཙང་མའི་མ་ཧེ་ཡི། །གཅིན་གྱིས་དེ་ནི་སྦྲུས་ནས་ཀྱང༌། །དེ་ཡི་གཟུགས་བརྙན་བྱས་ནས་
ནི༑ ༑དུར་ཁྲོད་ཐལ་བས་བསྐུ་བར་བྱ། །སོལ་བ་ཚེར་མ་རྣོན་པོ་དང༌། །དེ་བཞིན་རུས་པ་ཕུབ་མ་དག །དེ་ཡི་སྙིང་གར་གདབ་པར་བྱ། །དེ་བཞིན་གཞན་ཡང་ལྟོ་བ་དང༌། །རྣ་བ་སྣ་དང་
མིག་དང་ཁ། །རབ་ཏུ་བཀང་ནས་གཡང་སར་གཞག །རྐང་པ་གཡོན་པས་མནན་པར་བྱ། །དེ་ནས་རོ་ལངས་ཞི་བའི་སྔགས། །ཕྱིན་ཅི་ལོག་ཏུ་ལྡོག་སྟེ་བཟླས། །བསྒྲུབ་པར་བྱ་བའི་
མིང་སྨོས་ནས། །སྒྲུབ་པ་སྟོང་རྩ་བརྒྱད་བཟླས་ལ། །ཟློག་པའི་རིམ་པ་འདི་ཉིད་ཀྱིས། །ཕཊ་གཉིས་དག་གི་བར་དུ་གཞུག །ལས་འདི་བྱས་པས་ངེས་པར་ནི། །བསྒྲུབ་པར་བྱ་བ་
སྤོས་གྱུར་ནས། །ངེས་པར་འཆི་བདག་དབང་དུ་འགྱུར། །སྲོ་དང་ལྡན་པས་བསྒྲུབ་བྱ་ཡི། །དྲེགས་པས་དེ་ལྟར་བསལ་བྱས་ན། །ན་བ་ཀུན་གྱིས་བཏབ་པ་དེ། །དེ་ནས་སླར་ཡང་ཐར་
པར་བྱ༑ ༑གཞན་དུ་བྱས་ན་མོད་ལ་ནི། །ངེས་པར་འཆི་བདག་མདུན་དུ་འགྲོ། །དཀོན་མཆོག་གསུམ་ནི་བསྲུང་བའི་ཕྱིར། །གནོད་པར་བྱེད་པ་ཐམས་ཅད་ལ། །ནད་ལ་སོགས་པ་

90-1-351a


སྦྱར་ན་ཡང༌། །འཆི་བར་འགྱུར་བ་འདི་བཤད་དོ། །དམ་ཚིག་ཤེས་ལ་མི་བྱ་སྟེ། །གལ་ཏེ་བྱས་ན་བདག་ཉིད་འཆི། །བསྐྲད་པར་བྱ་བའི་ཆོ་ག་ཡང༌། །འཇམ་
དབྱངས་རབ་ཏུ་དཔའ་བོ་ཡང༌། །ཁྲོ་བོ་ཉིད་ཀྱིས་ཇི་སྐད་དུ། །གསུངས་པ་དེ་ནི་བཤད་པར་བྱ། །སེང་ལྡེང་ལས་བྱས་ཕུར་བུ་ནི། །སོར་བརྒྱད་ཙམ་དུ་བྱས་པ་ལ། །ཡུངས་མར་
ཚ་བས་བྱུགས་ནས་ནི། །དུར་ཁྲོད་ཐལ་པས་གདབ་པར་བྱ། །དེ་ནས་ཁྭ་ནི་རང་ཤི་བ། །དེ་ཡི་པགས་པས་དཀྲི་བར་བྱ། །སྒྲུབ་པས་ནུབ་མོ་ཕུར་བུ་དེ། །སྐུད་པ་དམར་པོས་
བཅིངས་ནས་ནི། །དེ་ནས་རོ་ལངས་ཕྱག་རྒྱ་ནི། །སྐད་ཅིག་པ་ཡི་ཚིག་ལྡན་པས། །བསྒྲུབ་པར་བྱ་བའི་མིང་སྨོས་ཏེ། །མཁས་པས་སྟོང་རྩ་བརྒྱད་བཟླས་པ། །དེ་ནས་སྐྲོད་པར་
འདོད་པ་ཡིས། །བསྒྲུབ་པར་བྱ་བའི་སྒོ་གར་ནི། །ཕུར་བུ་དེ་ནི་གདབ་པར་བྱ། །འདི་ནི་སྐྲོད་པའི་མཆོག་ཏུ་གསུངས། །འོན་ཀྱང་བརྒྱ་བྱིན་སྟོབས་ལྡན་པའི། །བསྒྲུབ་པར་བྱ་
བའང་བསྐྲད་པར་འགྱུར། །དེ་ནས་གཞན་ཡང་གཅིག་ལ་གཅིག །འཐབ་དང་རྩོད་བ་བཤད་པར་བྱ། །དཀོན་མཆོག་གསུམ་ལ་གནོད་བྱེད་པར། །རིག་ནས་ཇི་ལྟར་འདོད་
པ་ནི༑ ༑དེ་དག་རང་གི་ཕྱོགས་འཁྲུགས་པར། །སྔགས་པས་ཇི་སྐད་གསུངས་བཞིན་བྱ། །པ་ར་ཧེ་དང་རི་ཙི་ར། །པ་ཏྲ་དང་ནི་ཀེ་ཤི་ནི། །དེ་བཞིན་ཐ་མ་སུ་ཀ་ར། །རྫོགས་


90-1-351b


པའི་བྱང་ཆུབ་བཞུགས་བཞུགས་པ། །མཐུ་ཆེན་སྨན་ནི་འདི་རྣམས་ལས། །གང་ཡང་རུང་པ་གཅིག་བླངས་ཏེ། །ལོ་མ་རླུང་གིས་བཏབ་པར་སྦྱར། །དེ་བཞིན་བ་ལ་ཀ་ཏ་དང༌། །གོ་
སྙོད་ནག་པོ་ལྡོང་རོས་དག །འདི་དག་བཏགས་ཏེ་ཕྱེ་མར་བྱ། །མི་ཡི་ཚིལ་གྱིས་སྦྲུས་ནས་སུ། །རོ་ལངས་སྟོང་རྩ་བརྒྱད་དུ་བཟླས། །ནམ་ལངས་པ་རུ་གྱུར་པ་དང༌། །གདུག་པ་
འཁྲུག་པར་བྱེད་ཅེས་བྱ། །གང་གིས་བསྣམས་ཏེ་དེ་དག་ནི། །རང་གི་ཕྱོགས་རྣམས་ཕན་ཚུན་འཁྲུག །གཅིག་ལ་གཅིག་ཀྱང་འཐབ་པར་འགྱུར། །ཡུལ་འཁོར་དང་ནི་གྲོང་ཁྱེར་
དང༌། །དཔུང་ལ་གནོད་པ་བྱ་བའི་ཕྱིར། །ཕན་ཚུན་གསོད་པར་བྱ་བ་ལ། །བདུག་པ་འདི་ནི་སྦྱར་བར་བྱ། །ཕན་ཚུན་འཐབ་ཅིང་གསོད་པ་དག །ཅི་རིགས་བསྟན་པ་འདི་ཡིན་ནོ། །
དེ་ནས་གཞན་ཡང་མིག་འཕྲུལ་གྱི། །ཆོ་ག་ཚུལ་བཞིན་བཤད་པར་བྱ། །དུར་ཁྲོད་དག་གིས་ཐལ་བ་ཡིས། །མིག་འཕྲུལ་དངོས་པོ་འགྲུབ་པར་འགྱུར། །མི་ཐོད་བཟང་པོར་ཐལ་
བ་དང༌། །རི་བོང་དག་གི་ཁྲག་བླུགས་ཏེ། །ཡི་དྭགས་ཕལ་ཆེན་དཀྱིལ་འཁོར་གྱི། །ཇི་སྐད་གསུངས་པ་བྲིས་པ་གཞག །དེ་ཡི་ནང་དུ་རོ་ལངས་ལ། །མཆོད་པ་ཆེན་པོ་བྱས་ནས་
ནི༑ ༑དེར་ཡང་ལྷོ་ཕྱོགས་སྒོ་དག་ཏུ། །ཞུགས་ཐབ་ཏུ་ནི་མེ་བུས་ཏེ། །དེ་ནས་ཐལ་བ་དེ་ལ་ནི། །མར་གྱིས་བདུགས་ཏེ་སྦྱིན་སྲེག་བྱ། །དེ་ནས་ཐལ་བ་དེ་ལ་ཡང༌། །སྟོང་རྩ་བརྒྱད་

90-1-352a


དུ་བཟླས་བྱས་ཏེ། །སྟོང་རྩ་བརྒྱད་པོ་དེ་ཉིད་ཀྱིས། །ནམ་ལངས་པར་ནི་ངེས་པར་ཡང༌། །མཁས་པས་མིག་འཕྲུལ་རྩེད་མོ་རྣམས། །ཐལ་བ་དེས་ནི་
བྱེད་པར་འགྱུར། །མེ་ཏོག་དཀར་ལ་ཐལ་པ་དེས། །ལན་རེ་དག་ཏུ་བསྐུས་ནས་ནི། །ནམ་མཁར་གཏོར་ན་ངེས་པར་ཡང༌། །རྫོགས་པའི་སངས་རྒྱས་སྟོན་པར་འགྱུར། །ཐལ་
བ་དེ་ཡིས་སྔ་མ་བཞིན། །མེ་ཏོག་སེར་པོ་ལ་བསྐུས་ཏེ། །དེ་བཞིན་ནམ་མཁའ་ལ་གཏོར་ན། །འདོད་ཆགས་བྲལ་བ་སྟོང་དག་དང༌། །ཉིད་ཀྱིས་གནས་བཅས་སངས་རྒྱས་
ཀུན༑ ༑སྟོན་པར་བྱེད་དེ་གཞན་དུ་མིན། །མེ་ཏོག་དཀར་པོས་འཇིག་རྟེན་པའི། །ལྷ་རྣམས་ཀུན་ཀྱང་སྔ་མ་བཞིན། །གང་དང་གང་གི་འདོད་པ་དག །ཡིད་ལ་བསམ་པས་སྟོན་
པར་བྱེད། །མེ་ཏོག་སྔོན་པོས་དེ་བཞིན་དུ། །གནོད་སྦྱིན་སྲིན་པོ་སྔ་མ་བཞིན། །ཡི་དྭགས་མཁའ་འགྲོ་གྲུལ་བུམ་དང༌། །ཡང་ན་གང་དང་གང་འདོད་པའོ། །ཆུ་ལས་ལན་
བདུན་བཟླས་བ་ནི། །གྱེན་དུ་གཏོར་ནས་ངེས་པར་ཡང༌། །མིག་འཕྲུལ་སླར་ཡང་བསྡུ་བར་བྱ། །ཡང་ན་ཁུ་ཚུར་བཅངས་པས་སོ། །ཁྭ་ཡི་སྒྲོ་བདུན་མི་རུས་ཀྱི། །ཡུ་བ་དག་ལ་
བཅིངས་ནས་སུ། །དེ་ལ་ཐལ་བ་དེ་བསྐུས་ཏེ། །མིག་འཕྲུལ་བསམས་ལ་ཅི་འདོད་པར། །ཚོགས་ཀྱི་ནང་དུ་བསྐོར་ནས་ནི། །མཚོ་དང་རྒྱ་མཚོ་རྒལ་བ་དང༌། །དེ་བཞིན་ཁང་པ་ལི་

90-1-352b


པ་དང༌། །གཡུལ་དང་འཁྲུག་ཅིང་འཆི་བ་དང༌། །ལྟད་མོ་ཆེན་པོ་མཆོག་རྣམས་ནི། །རབ་ཏུ་སྦྱར་བ་སྟོན་པར་འགྱུར། །ཁུ་ཚུར་བཅངས་པས་དེ་བཞིན་སྡུད། །ས་ཡི་འོག་ཀྱང་སྟོན་པ་
དང༌། །འགྲོ་བ་མང་པོ་འདུས་པ་དང༌། །གྱེན་དུ་འགྲོ་དང་དེ་བཞིན་འཁྲུག །རང་གི་དཔུང་དང་རྒྱ་མཚོའང་འཁྲུག །མཇུག་མ་དེ་དང་ཐལ་བ་ཡིས། །གཞན་ཡང་གང་དང་གང་འདོད་པ། །དེ་
དག་ངེས་པར་བྱེད་པར་འགྱུར། །ཁུ་ཚུར་བཅངས་པས་དེ་བཞིན་སྡུད། །དེ་ལྟར་མིག་འཕྲུལ་མདོར་བསྡུས་པ། །ཇི་སྐད་བཤད་པ་དེ་བཞིན་བྱ། །རོ་ལངས་དེ་ཡི་ངོ་བོ་ཉིད། །ཞི་བའི་ཕྱིར་
ནི་ཚུལ་བཞིན་བཟླས། །བདག་གམ་འོན་ཏེ་གཞན་ཡང་རུང༌། །བསྒྲུབ་བྱ་ཞི་བའི་ཚིག་སྨོས་ཏེ། །སྟོང་རྩ་བརྒྱད་དུ་བཟླས་བྱས་ནས། །མེ་ཏོག་དཀར་པོ་བཟང་པོ་ནི། །བསུང་ཞིམ་ཡིད་དུ་
འོང་བ་དག །ཙནྡན་དཀར་པོ་ཆུས་བཏབ་ནས། །རྒྱ་མཚོར་འགྲོ་བའི་ཆུ་ནང་དུ། །ཞུགས་ནས་རེ་རེ་ལ་བཟླས་ཤིང༌། །བརྒྱ་རྩ་བརྒྱད་ནི་དོར་བར་བྱ། །འོན་ཏང་བདག་གམ་གཞན་ཡང་
རུང༌། །མཚུངས་པ་མེད་པ་ཞི་བར་འགྱུར། །རྒྱལ་པོའི་ཡུལ་ལམ་ལྗོངས་དག་གམ། །གྲོང་ངམ་ཡང་ན་གྲོང་ཁྱེར་དག །ཞི་བའི་ལས་དེ་བྱས་པ་ཡིས། །ཞི་བར་འགྱུར་པར་གདོན་མི་ཟ། །
དེ་ནས་རྒྱས་པའི་ལས་རྣམས་ཀྱང༌། །ཚུལ་བཞིན་དུ་ནི་བཤད་པར་བྱ། །མཆོད་རྟེན་ལ་མཆོད་སྣ་ཚོགས་པ། །བྱས་ནས་དེ་ཡི་མདུན་འདུག་སྟེ། །རོ་ལངས་ཕྱག་རྒྱ་ཆེན་པོ་ནི། །རྫོགས་

90-1-353a


སངས་རྒྱས་ཀྱིས་མཆོད་པ་བཟླས། །གལ་ཏེ་མཆོད་རྟེན་རིང་བསྲེལ་ཅན། །ཡིན་ན་དེ་མ་ཐག་ཏུ་འགྱུར། །བསྒྲུབ་བྱའི་མིང་སྨོས་བཟླས་ན་ནི། །སྐྱེས་པ་བུད་
མེད་རྒྱས་པར་འགྱུར། །དམ་ཆོས་མཆོད་རྟེན་མདུན་དུ་ནི། །ཆོ་ག་བཞིན་དུ་ཁྲི་བཟླས་ན། །ཇི་སྲིད་རྒྱས་པར་འགྱུར་གྱི་བར། །དེ་སྲིད་རྒྱལ་ཕྱིར་རིམ་གྱིས་བཟླས། །དེ་བཞིན་
གཤེགས་པའི་མཆོད་པ་དག །མཁས་པས་མཆོད་རྟེན་ཀུན་ལ་བྱ། །རིང་བསྲེལ་ཅན་ལ་ཆོ་ག་བཞིན། །ཁྱད་པར་དུ་ནི་བཤད་པར་བྱ། །ཐོག་མར་མཆོད་རྟེན་དྲུང་དུ་ནི། །མཁས་
པ་དག་གིས་དཀྱིལ་འཁོར་བྱ། །དེ་ནས་དེར་ནི་མེ་ཏོག་དག། ཤིན་ཏུ་ཡིད་འོང་དགྲམ་པར་བྱ། །མེ་མར་རབ་ཏུ་འབར་བ་བརྒྱད། །མཁས་པས་དེ་ལ་དབུལ་བར་བྱ། །ཤིན་ཏུ་ཡིད་
འོང་ཆུ་དང་བཅས། །སྣ་ཚོགས་པ་ཡི་བཤོས་ཕུལ་ནས། །གུ་གུལ་བདུག་པ་ཕུལ་ནས་ནི། །བྱང་ཆུབ་སེམས་དང་ལྡན་པ་ཡིས། །དེ་བཞིན་གཤེགས་པ་ཐམས་ཅད་ལ། །ཞེ་སར་
བཅས་པས་ཕྱག་བྱས་ནས། །མཆོད་རྟེན་ལ་ནི་མངོན་ཕྱོགས་ཏེ། །ཞི་དང་རྒྱས་ཕྱིར་བཟླས་པར་བྱ། །དམ་པའི་ཆོས་ཀྱང་བཀླག་པ་དང༌། །དུས་དུས་སུ་ཡང་མཆོད་རྟེན་བྱ། །དེ་
ལྟར་ཉིན་མཚན་ཕྱེད་བྱས་ན། །ཞི་བ་དག་དང་རྒྱས་པར་འགྱུར། །རྒྱས་པའི་ལས་ནི་བཤད་ཟིན་ཏོ། །གཞན་ཡང་སྒྲུབ་པ་པོ་ལ་ནི། །འཇིག་རྟེན་ཐམས་ཅད་ངེས་པར་ཡང༌། །

90-1-353b


དགའ་བར་འགྱུར་བ་བཤད་པར་བྱ། །ཇི་ལྟར་མ་ལ་བུ་སྡུག་པ། །དེ་འདིར་དེ་བཞིན་གཞན་དུ་མིན། །མཁས་པ་ཡིས་ནི་གིའུ་ཝང་དག །ངེས་པར་བདག་གི་ཁྲག་དང་སྦྱར། །ལན་
གྲངས་མང་དུ་སྦྱར་ནས་ཀྱང༌། །མཁས་པས་དེ་ནི་ཐོད་པར་གཞག །དེ་ནས་ཟླ་བ་གཟས་ཟིན་ཚེ། །ཟླ་བ་ལ་ནི་མིག་བལྟས་ཤིང༌། །བཏང་གི་བར་དུ་ལེགས་པར་བཟླས། །ནང་པར་
བདག་གི་དཔྲལ་བ་ལ། །ཐིག་ལེ་གཅིག་ནི་བྱས་ནས་ཀྱང༌། །དེ་ནས་རྒྱལ་བའི་འཁོར་དུ་འགྲོ། །འགྲོ་བ་དབང་བྱེད་སྦྱོར་བ་འདི། །མདོར་བསྡུས་ནས་ནི་བཤད་པ་སྟེ། །རྒྱུ་དང་མི་རྒྱུ་
འཇིག་རྟེན་དག །མཐོང་བ་ཡིས་ནི་དགའ་བར་འགྱུར། །འདི་ནི་འཇིག་རྟེན་པ་རྣམས་ཀུན། །དགའ་བར་བྱེད་པ་བསྟན་པ་ཡིན། །དེ་ནས་དགུག་པའི་ཆོ་ག་ཡང༌། །འཇམ་དབྱངས་
མགོན་པོ་གཅིག་པུ་ཡི། །ཁྲོ་བོའི་ཞལ་ནས་གསུངས་པ་དག །མདོར་བསྡུས་ནས་ནི་བཤད་པར་བྱ། །བུད་མེད་བུ་མོ་ཤི་སྐྲ་ལས། །མར་གྱི་བརྒྱད་ལ་ནན་ཏན་དུ། །ཞགས་པ་
ལེགས་པར་བཀལ་བྱས་ཏེ། །དེ་ནས་ཐོད་པའི་ནང་དུ་གཞུག །དེ་ནས་ཟླ་བ་གཟས་ཟིན་པར། །འགྱུར་བའི་བར་དུ་ཉིན་རེ་བཟླས། །ཟླ་བ་གཟས་ཟིན་གྱུར་པ་དང༌། །ཆུ་འགྲམ་
གཙང་མ་དག་ཏུ་ཡང༌། །དེར་ནི་ཡི་དྭགས་ཕལ་ཆེན་གྱི། །དཀྱིལ་འཁོར་དེ་བྲིས་མཆོད་པ་བྱ། །ཁྲོ་བོའི་གཙོ་བོས་གསུངས་པ་ཡིས། །རོ་ལངས་ཁྲོ་བོ་ལྡན་པ་ལ། །གཏོར་མ་རྒྱ་


90-1-354a


ཆེན་བྱས་ནས་ནི། །དེ་ནས་ཕྱི་རོལ་འབྱུང་པོ་ལའོ། །དེ་ནས་དེ་ལ་ལག་གིས་མནན། །མི་ཐོད་ནང་དུ་འདུག་པ་ཡི། །ཞགས་པ་ཇི་སྲིད་གཡོ་ཡི་བར། །ཟླ་བ་ལ་
བལྟས་བཟླས་བརྗོད་བྱ། །དེ་ནས་གྱེན་དུ་འཕར་ན་ནི། །སྒྲུབ་པ་ལ་ནི་འགྲུབ་ཅེས་བྱ། །དེ་ཚེ་ཞགས་པ་བླངས་ནས་ནི། །འཇིག་རྟེན་ལྷ་རྣམས་སྐད་ཅིག་གིས། །བསམ་པས་དེ་
ཡིས་དྲངས་ནས་ནི། །དེ་ནས་རིག་པ་འཛིན་པ་ཡི། །ཡིད་ཀྱིས་བསམས་སམ་ཚིག་གིས་ཀྱང༌། །གང་དང་གང་འདོད་ལེགས་པར་བྱེད། །བརྒྱ་བྱིན་ལ་སོགས་ལྷ་རྣམས་ཀྱང༌། །
དེ་ཡི་བཀའ་བཞིན་ངེས་པར་བྱེད། །སྐད་ཅིག་གིས་ནི་ནམ་མཁའ་ལས། །རྫུ་འཕྲུལ་ཚེ་དང་ལྡན་པ་དང༌། །ཞགས་པ་དེས་ནི་དྲངས་ནས་སུ། །འདོད་པའི་མཆོག་ནི་རབ་ཏུ་
དབུལ༑ ༑གནོད་སྦྱིན་བུ་མོའམ་དྲི་ཟ་མོ། །ཡང་ན་ལྷ་ཡི་བུ་མོ་དག །བདག་གི་དྲུང་དུ་སྐད་ཅིག་གིས། །ཞགས་པ་དེས་ནི་དྲངས་ནས་སུ། །དེ་ནས་རིག་པ་འཛིན་མཆོག་གིས། །
ཡིད་དུ་འོང་བའི་ལས་རྣམས་བྱེད། །གལ་ཏེ་བསྒྲུབས་ན་དམན་པ་དག །འདོད་པས་གདུངས་པར་གྱུར་པ་ནི། །དེ་ཚེ་ཞགས་པ་དེ་ཉིད་ཀྱིས། །ལྷ་ཡི་ངོ་བོ་བཀུག་ནས་ནི། །དོགས་
པ་མེད་པར་བསྟེན་པར་བྱ། །འདོད་པས་གདུངས་ཀྱང་བུད་མེད་མིན། །དགའ་དང་མྱ་ངན་གྱིས་གདུངས་ན། །ནད་དང་གཙོ་བོས་སྨ་ཕབ་པ། །གཅིན་དང་རྡུལ་དང་དྲི་མ་ཅན། །


90-1-354b


མི་ཡི་བུད་མེད་རྟག་ཏུ་སྤང༌། །གལ་ཏེ་འདོད་པས་གདུངས་གྱུར་ན། །ལྷ་ཡི་བུད་མེད་བསྟེན་པར་བྱ། །འོན་ཏེ་སེམས་དཔའ་ཆེན་པོ་དེ། །དེ་ཚེ་བརྩེ་ལྡན་མ་ཡིན་ན། །ལྷ་ཡི་དབང་
ཕྱུག་དགེ་བ་དང༌། །གནོད་སྦྱིན་གདུག་པ་དག་གིས་བསྐོར། །རང་གི་གཞལ་ཡས་ཁང་བཟང་ན། །འདུག་ཅིང་གང་དུ་འདོད་པར་འགྲོ། །གཞལ་མེད་ཁང་ནི་བཟང་པོ་དག །ལྷ་
རྣམས་དེ་ལ་རབ་ཏུ་དབུལ། །བཅུད་ཀྱིས་ལེན་ནི་དུ་མ་དང༌། །དཔག་བསམ་ཤིང་གི་འབྲས་བུ་ཡང༌། །ལྷ་ཡི་དབང་ཕྱུག་མཉམ་ལྡན་པ། །དོགས་པ་མེད་པར་ཐོབ་པར་འགྱུར། །བཀྲེས་
སྐོམ་ནད་ལས་ངེས་པར་ཐར། །རིག་པ་འཛིན་པར་ཀུན་གྱིས་མཆོད། །ཞགས་པ་འགུལ་ལམ་གཡོ་ན་ནི། །དངོས་གྲུབ་འདི་འདྲ་ཐོབ་པར་འགྱུར། །འགུལ་ལམ་གཡོས་སམ་
གཞན་པ་དག །གལ་ཏེ་གྲུབ་པར་མ་གྱུར་ན། །མ་གྲུབ་པ་ཡི་ཞགས་པས་ཀྱང༌། །འཇིག་རྟེན་པ་ཡི་ལས་རྣམས་བྱ། །སྐྱེས་པའམ་ཡང་ན་བུད་མེད་དག །ཡིད་ལ་འདོད་པ་
བསམས་ནས་ནི། །མཚན་མོ་ཞགས་པ་དེ་བརྐྱང་སྟེ། །དེ་ནི་དེ་ན་ཕྱོགས་སུ་བཟླས། །བསྒྲུབ་བྱ་མིང་ནི་ཚིག་དང་བཅས། །དེ་ནི་ཚིག་གི་མཇུག་ཏུ་སྦྱར། །ཞགས་པ་གང་ན་འདུག་པ་
དེར༑ ༑ནམ་མཁའ་ལས་ནི་བྱ་བཞིན་དུ། །བདག་གི་དྲུང་དུ་སྐད་ཅིག་གིས། །ཐེ་ཚོམ་མེད་པར་འོང་བར་འགྱུར། །མི་དབང་སླས་དང་བཅས་པ་འམ། །ཡང་ན་སྐྱེ་བོ་ཕལ་པ་འམ། །བ་

90-1-355a


ལང་རྟ་དང་ཤིང་རྟ་དང༌། །འབྲས་བུའི་མེ་ཏོག་གང་ཡང་རུང༌། །དེ་བཞིན་འདོད་པའི་རྫས་དག་ཀྱང༌། །མཐོང་བའམ་ཡང་ན་ཐོས་པའང་རུང༌། །དེ་ཡི་
མིང་ཚིག་བསྐུལ་བ་དག །དེ་ཚེ་དེས་ནི་འགུགས་པར་འགྱུར། །ཡུལ་གཞན་དག་ན་གནས་པ་ནི། །དཔག་ཚད་བརྒྱ་ན་འདུག་པ་ཡང༌། །དམ་ཚིག་དག་གིས་བསྐུལ་ན་ནི། །
ཞགས་པ་འདིས་ནི་ངེས་པར་ཁུགས། །ཁྲོ་བོ་འཁྲུག་པ་རོ་ལངས་སམ། །ཁྲོ་བོ་རྣམ་རྒྱལ་ཆོ་ག་འདིར། །ཞགས་པས་གྲུབ་པའི་ལས་རྣམས་དང༌། །མ་གྲུབ་གྲུབ་པ་གང་
ཡིན་དེའི། །ལྷ་དང་ལྷ་མིན་གཉིས་ཀ་དག །དགུག་པའི་ཆོ་གར་གསུངས་པ་སྟེ། །རོ་ལངས་མ་ཡི་ཆོ་ག་འདི། །ཚུལ་བཞིན་རིམ་པ་བཞིན་དུ་བཤད། །འཇམ་དཔལ་གྱི་རྩ་
བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བ་ལས། རོ་ལངས་མའི་ཆོ་ག་ཞིབ་མོ་རྣམ་པར་ཕྱེ་བ་སྟེ་དྲུག་པའོ།།    །།འདི་ནི་རོ་ལངས་ཆོ་ག་མཆོག །རིག་པ་འཛིན་པ་
རྣམས་ལ་ནི། །དངོས་གྲུབ་ཆེན་པོ་མཆོག་སྟེར་བ། །ཚུལ་བཞིན་མདོར་བསྡུས་བཤད་པ་ཡིན། །དེ་ནས་ཁྲོ་བོའི་ཆོ་ག་ནི། །ཞིབ་མོ་རྨད་དུ་བྱུང་བའི་མཆོག །ཁྲོ་བོའི་པདྨོའི་
ཞལ་ནས་བྱུང༌། །ཡང་དག་རྒྱས་པར་བཤད་པར་བྱ། །སྔགས་ཀྱི་གྲངས་ནི་བཅུ་བདུན་པོ། །ཁྲོ་བོ་ཉིད་ཀྱིས་གསུངས་པ་གང༌། །ཐོས་པ་ཙམ་གྱི་མོད་ལ་ཡང༌། །ལྷ་དག་ཀུན་

90-1-355b


ཏུ་རྨོངས་འགྱུར་བ། །འཇམ་པའི་དབྱངས་ཀྱིས་རབ་བསྐུལ་བ། །ཁྲོ་བོ་དེ་ཉིད་འབར་བ་ཡི། །བཟླས་པའི་གྲངས་ནི་ངེས་པ་དག །ཆོ་ག་ཞིབ་མོ་འདིར་བཤད་བྱ། །ཐོག་མར་དྲུག་
འབུམ་བཟླས་བས་ནི། །སྔོན་དུ་བསྙེན་པ་བྱས་པར་འགྱུར། །དེ་ནས་བུ་དོན་ཆོ་ག་ཡིས། །ཕྱིས་ཀྱང་དྲུག་འབུམ་བཟླས་པར་བྱ། །དེ་བཞིན་རི་རྩེར་འབུམ་བཟླས་ན། །གྲུབ་པར་འགྱུར་
ཏེ་གཞན་དུ་མིན། །ཕྱིས་ནི་མཁས་པས་ཅི་འདོད་པར། །སྒྲུབ་བ་ལ་ནི་འཇུག་པར་བྱ། །དེ་ནས་ཁྲོ་བོ་རྣམ་རྒྱལ་གྱི། །སྔོན་དུ་བསྙེན་ལ་སོགས་པའི་རིམ། །སྒྲུབ་པ་པོ་ལ་ཕན་པའི་
ཕྱིར༑ ༑ཆོ་ག་འདིར་ནི་བཤད་པར་བྱ། །གཅིག་ཏུ་དཔའ་བའི་ཁྲོ་བོ་ཉིད། །བདུད་རྣམས་ཐམས་ཅད་ཚར་གཅོད་པ། །དངོས་གྲུབ་ཐམས་ཅད་རབ་སྩོལ་ཅིང༌། །འཚེ་བ་ཐམས་ཅད་
འཇིགས་མཛད་པ། །ཐོག་མར་ཁྲོ་བོའི་རྒྱལ་པོ་ཡིས། །ཁྲུས་ཀྱི་ཆོ་ག་ཉིན་རེ་བྱ། །དེ་ནས་ཁྲོ་བོས་བསྐུལ་བ་ཡིས། །སྲུང་བ་རང་གི་ལུས་ལ་བྱ། །བྷཾ་གྱི་ས་བོན་ལས་བྱུང་བའི། །ཡིད་ཀྱིས་
པདྨའི་སྟན་ལ་འདུག །བདག་ཉིད་དེ་ཡི་སྟེང་དུ་ཡང༌། །ས་བོན་ཧཱུཾ་ལས་གྱུར་པའི་སྐུ། །སྒོམ་པར་བྱས་ཏེ་བསྒོམས་ནས་ནི། །བདག་གི་སྤྱི་བོར་ཡི་གེ་ཨོཾ། །མིག་གཉིས་སུ་ནི་ཡི་གེ་
ཨན༑ ༑བསྲུང་བར་བྱ་སྟེ་དེ་ནས་ཡང༌། །སྔགས་ནི་ཡི་གེ་བཅུ་བདུན་པོ། །ཟློས་ཤིང་དེ་བཞིན་གཤེགས་དྲན་ནས། །རང་གི་ལུས་ལ་སྔར་བཀོད་པའི། །སྙིང་པོ་སྙིང་གར་གཞག་པར་

90-1-356a


བྱ༑ ༑དེ་ནས་ཁྲོ་བོའི་མཚོག་མ་ཡི། །བདག་གི་མཚོག་མར་རེག་པར་བྱ། །ཁྲོ་བོའི་གཙོ་བོའི་སྤྱི་གཙུག་ཀྱང༌། །ཕྱིས་ནི་གཙུག་ཏུ་གཞག་པར་བྱ། །དེ་ནས་
ལུས་ལ་གོ་ཆ་ཡང༌། །ལག་པས་ཆོ་ག་བཞིན་དུ་བྱ། །དེ་ནས་བདག་གི་ལག་གཉིས་ལ། །བློ་དང་ལྡན་པས་མཚོན་ཆ་དགོད། །རང་གི་དམ་ཚིག་ལྡན་པའི་རྒྱ། །མཁས་པས་
ཆོ་ག་བཞིན་བཅིངས་ནས། །ཁྲོ་བོའི་གཙོ་ཡི་རོ་ལངས་མ། །བདག་གི་སྙིང་གར་གཞག་པར་བྱ། །དེ་བཞིན་བེ་ཅོན་ཕྱག་རྒྱ་ཡང༌། །ཤིན་ཏུ་དྲག་པོའི་མཚོན་ཆའི་གནས། །
ལག་པ་གཡས་པས་བཅིངས་ནས་ནི། །ཁྲོ་བོའི་མཆོད་ལ་འཇུག་བར་བྱ། །ཁྲོ་མཆོད་བཤད་པ་བཞིན་བྱས་པས། །འདོད་པ་ཐམས་ཅད་སྩོལ་བར་མཛད། །ཡི་དྭགས་ཕལ་
ཆེན་དཀྱིལ་འཁོར་དང༌། །གཞན་ཡང་རྟག་པར་སྐུ་གཟུགས་དང༌། །ཇི་སྲིད་བསྟན་པའི་རི་མོ་ལ། །ཡིད་ཀྱིས་མཆོད་པ་བྱ་བར་བསྒྲགས། །ལྷ་ཡི་མེ་ཏོག་དྲི་ཞིམ་དང༌། །བིལ་
བའི་ལོ་མ་བཟང་པོ་དང༌། །སྤོས་ཆུ་དག་གི་ས་ལ་འམ། །ཡང་ན་སྐུ་གཟུགས་དག་ལ་མཆོད། །དགོས་པ་ཀུན་གྱིས་དོན་སྒྲུབ་པ། །སྐུ་གཟུགས་མཚན་ཉིད་བཤད་པར་བྱ། །
སྔར་བསྙེན་ཆོ་ག་བཞིན་བྱས་ནས། །དེ་ནས་སྐུ་གཟུགས་བྱེད་དུ་གཞུག །གསེར་རམ་ཡང་ན་དངུལ་ཡང་རུང༌། །དེ་བཞིན་ཁར་བའམ་ཟངས་ལ་བྱ། །ར་གན་ཨིནྡྲ་ནཱི་ལ་

90-1-356b


དང༌། །མཐིང་བུ་ཤེལ་དང་རིན་ཆེན་ཏེ། །རྒྱལ་སྲིད་འདོད་པས་གསེར་ལ་བྱ། །ལོངས་སྤྱོད་འདོད་པས་དངུལ་ལ་བྱ། །ནད་རྣམས་འཇིག་ཕྱིར་ཁར་བས་བྱ། །ཟངས་ནི་འདོད་པ་
རབ་ཏུ་སྟེར། །དགྲ་རྣམས་བཤིག་ཕྱིར་ར་གན་ཏེ། །རང་གི་ལོངས་སྤྱོད་འཕེལ་བའི་ཕྱིར། །ཨིནྡྲ་ནཱི་ལ་དག་ལས་བྱ། །མཆོག་དང་འདོད་པ་ཐམས་ཅད་དེ། །མཆིང་བུ་རྣམ་པ་སྣ་
ཚོགས་པས། །ནོར་སྟེར་བར་ནི་ཡོངས་སུ་བསྒྲགས། །དྲི་མེད་ཤེལ་ལས་བྱས་ནས་ནི། །ཞི་དང་རྒྱས་པའི་མཆོག་རྣམས་ཏེ། །རིན་ཆེན་ལས་བྱས་རལ་གྲི་དང༌། །ས་འོག་ལྷ་ཡི་
དངོས་གྲུབ་སྟེར། །ཐམས་ཅད་གྲུབ་པར་བྱ་བའི་ཕྱིར། །ད་ནི་ཚད་རྣམས་བཤད་པར་བྱ། །གསེར་ལས་སོར་བརྒྱད་ཙམ་བྱས་ཏེ། །མཆོད་ན་རྒྱལ་སྲིད་དཔལ་ཡང་འཐོབ། །ལོངས་
སྤྱོད་རྟག་པར་འདོད་པ་ཡིས། །དངུལ་ལས་སོར་བཅུའི་ཚད་དུ་བྱ། །ཁར་བ་དེ་བཞིན་ནད་སེལ་བ། །སོར་གྲངས་བཅུ་དྲུག་ཚད་དུ་བྱ། །སོར་ནི་ཉི་ཤུ་ཚད་དག་ཏུ། །ཟངས་ལས་བྱས་
ཏེ་མཆོད་པར་བྱ། །ར་གན་གྱི་ཡང་ཟངས་བཞིན་དུ། །སོར་གྲངས་ཉི་ཤུ་གཉིས་ཀྱི་ཚད། །ཨིནྡྲ་ནཱི་ལས་བྱས་བ་ཡང༌། །སོར་གྲངས་བཅུ་དྲུག་ཚད་དུ་བྱ། །མཆིང་བུ་ལས་ནི་སོར་
བརྒྱད་ཤིས། །ཤེལ་ལས་སོར་གྲངས་བཅུ་གཉིས་སོ། །རིན་ཆེན་སོར་ནི་བརྒྱད་པར་བྱ། །དེ་ལྟར་ཇི་སྐད་གསུངས་པ་ཡི། །སྐུ་གཟུགས་འདོད་པ་ཀུན་སྟོན་པའི། །དངོས་གྲུབ་འདོད་

90-1-357a


པས་ལེགས་པར་མཆོད། །ཡན་ལག་མ་ཉམས་གསལ་ལ་བཟང༌། །རྟག་པར་བཟོ་བོ་མཁས་པས་བྱ། །མཚན་ཉིད་སྔ་མ་རྣམས་དང་འདྲ། །མཚོན་
ཆ་བཟང་པོས་རྒྱས་པར་བྱས། །ཡི་དྭགས་ལ་བཅིངས་ཞལ་ཡང་དྲུག །སྤྱན་གསུམ་འཇིགས་པར་གཟིགས་པའི་ཚུལ། །གཟི་ཅན་ཕྱག་བཟང་བཅུ་གཉིས་པ། །ཞབས་
ནི་གསལ་བར་དྲུག་དང་ལྡན། །མི་མགོ་ཡི་དྭགས་ཕྲེང་བ་རྣམས། །སེ་རལ་ཁ་ཡི་ཐབས་སུ་ཐོགས། །གཡོན་བརྐྱང་བ་ཡི་ཚུལ་དུ་བཞུགས། །ན་བཟའ་སྟག་ལྤགས་
གསོལ་བར་དགྱེས། །དེ་ལྟ་བུ་ཡི་སྐུ་གཟུགས་དག །སྔ་མ་བཞིན་དུ་ཡོངས་རྫོགས་པར། །ཇི་སྐད་གསུངས་པའི་ཁྲོ་བོ་འདི། །སྔགས་པས་བཟོ་བོ་བྱེད་དུ་གཞུག །
ཡང་ན་ཤིང་གི་སྙིང་པོ་ལས། །ཁྲོ་བོ་གཙོ་བོའི་སྐུ་གཟུགས་དག །ཇི་སྐད་གསུངས་པའི་མཚན་ཉིད་བཞིན། །བྱས་ནས་རྟག་ཏུ་མཆོད་པར་བྱ། །དེ་ནས་ཤིང་ལས་བྱས་པ་
ཡིས༑ ༑སྐུ་གཟུགས་ཚུལ་བཞིན་བཤད་པར་བྱ། །གཙང་མ་འདོད་པ་ཀུན་སྟེར་བ། །དེ་ཡང་དེ་བཞིན་སྦྱར་བར་བྱ། །རིག་འཛིན་ཀུན་གྱི་མཆོག་འདོད་ན། །ཙནྡན་ཤིང་
ལས་བྱས་པ་ཡི། །སྐུ་གཟུགས་སོར་གྲངས་ཉི་ཤུའི་ཚད། །སྔགས་པ་དག་གིས་བྱེད་དུ་གཞུག །ཙནྡན་དམར་པོའི་ཤིང་དག་ལས། །སོར་ནི་བཅུ་དྲུག་ཚད་དག་ཏུ། །

90-1-357b


འདོད་པ་ཐམས་ཅད་ཀུན་སྟེར་བའི། །སྐུ་གཟུགས་ལེགས་པར་བྱེད་དུ་གཞུག །རཱ་ཛ་ཨརྐའི་རྩ་བ་ལས། །བྱས་པ་འདོད་པའི་དོན་རྣམས་ཏེ། །སོར་གྲངས་བཅུ་བཞིའི་ཚད་དུ་
ཤིས༑ ༑བདེ་དང་ཕུན་སུམ་ཚོགས་ཀུན་འབྱུང༌། །ཨ་ཤོ་ཀ་ཡི་སྙིང་པོ་ལས། །བཟོ་བོ་མཁས་པས་ལེགས་པར་བྱས། །གསར་པ་སོར་ལྔའི་ཚད་དུ་གསུངས། །འདི་ནི་དབང་དུ་
བྱེད་པར་བཤད། །དེ་བཞིན་ཏ་ལའི་ཤིང་དག་ལས། །སོར་དྲུག་པར་ནི་བྱས་ན་ཡང༌། །ལྷ་དང་ལྷ་མིན་བདག་པོ་དང༌། །དེ་བཞིན་ཀླུ་རྣམས་འགུགས་པར་བྱེད། །ནཱ་ག་གེ་སར་ཤིང་
དག་ལས། །དེ་བཞིན་སོར་བདུན་ཚད་དུ་བྱ། །ནད་རྣམས་འཇིག་པར་བྱ་བ་དང༌། །དགྲ་རྣམས་རྨོངས་པའི་ཕྱིར་བཤད་པའོ། །མི་ཐོད་དག་ལས་བྱས་པ་ནི། །རྟག་ཏུ་སོར་གྲངས་བཅུ་
གཉིས་ཤིས། །རིང་པོར་མི་ཐོགས་མཆོག་སྟེར་ཅིང༌། །འདོད་པའི་དངོས་གྲུབ་རབ་ཏུ་སྟེར། །མི་ཐོད་ལས་ནི་བྱས་པ་དག །སྔར་བསྙེན་ལ་སོགས་མ་བྱས་པར། །མཆོད་པ་འབའ་
ཞིག་བྱས་པས་ཀྱང༌། །དགོས་པའི་དོན་རྣམས་སྒྲུབ་པར་བྱེད། །སྐུ་གཟུགས་བཟང་པོའི་མཚན་ཉིད་དག །རྒྱས་པར་བཤད་པ་འདི་ཡིན་ནོ། །ཁྲོ་བོས་ཇི་སྐད་གསུངས་པ་བཞིན། །
རི་མོའི་མཚན་ཉིད་བཤད་པར་བྱ། །མི་རོའི་གོས་བཟང་བཀྲུས་པ་ནི། །མཁས་པས་ཁྲུ་ཚད་གང་དག་ལ། །མི་རོ་ཉིད་ཀྱི་སྐྲ་དག་གིས། །པིར་གྱིས་ལེགས་པར་བྲི་བར་བྱ། །ཚོན་གྱི་

90-1-358a


ཁ་དོག་ཀུན་མེད་པར། །རི་བོང་ཁྲག་གིས་བྲི་བར་བྱ། །ཡང་ན་དེ་ཡི་སྐུ་གཟུགས་ནི། །སྔ་མ་བཞིན་དུ་བཙག་གིས་བྲི། །ཁྲོས་ཤིང་འབར་བས་འཇིགས་
འཇིགས་ལྟར། །གཡོན་བརྐྱང་བསྐུམ་པའི་ཚུལ་དུ་གནས། །ཞལ་དྲུག་དབུ་ཡང་གྱེན་དུ་བརྫེས། །སྨིན་མ་སེར་ཤིང་སྤྱན་ཡང་སེར། །སྤྱན་ནི་ཟླུམ་པོ་གསུམ་དང་ལྡན། །བཅུ་
གཉིས་ཕྱག་དང་ལྡན་པའི་སྐུ། །དེ་བཞིན་ཡི་དྭགས་སྟེང་ན་བཞུགས། །ཞབས་ནི་དྲུག་གིས་མཛེས་པར་བྱས། །གཡས་ཀྱི་ཕྱག་ན་མཆོག་སྦྱིན་ཅིང༌། །རྩ་གསུམ་རལ་གྲི་
དགྲ་སྟ་དང༌། །བེ་ཅོན་དང་ནི་ལྕགས་ཀྱུ་བསྣམས། །ཁྲོས་པའི་ཕྱག་གཡོན་བསྡིགས་པར་བྱེད། །ཕྱག་ན་ཤཀྟི་ཐོ་མ་ར། །གཡོན་པའི་ཕྱག་ན་དབྱུག་ཏོ་བསྣམས། །ཕྱག་ན་
ཐོད་པ་ཞགས་པ་བསྣམས། །གཤིན་རྗེའི་གཤེད་པོ་བྲི་བར་བྱ། །ན་བཟར་སྟག་གི་པགས་པ་གསོལ། །འཇིགས་པས་ཕ་རོལ་གནོན་པའི་ཞལ། །དེ་ཡི་མཆེ་བ་གཙིགས་
པར་ནི༑ ༑མཁས་པས་རི་མོ་བྲི་བར་བྱ། །དེ་ནས་གློ་གཉིས་དག་ཏུ་ཡང༌། །ཕྱག་རྒྱའི་གཟུགས་དག་བྲི་བ་ནི། །གཡས་སུ་སྐྱེས་པ་ཁྲོ་བོའི་གཟུགས། །ཁ་གདངས་པ་ནི་འཇིགས་
འཇིགས་ལྟ། །གྱེན་དུ་སྐྲ་བརྫེས་རབ་ཏུ་སེར། །བེ་ཅོན་ཕྱག་རྒྱ་མཚོན་ཆར་ཐོགས། །གཡས་བརྐྱང་བསྐུམ་པའི་ཚུལ་དུ་གནས། །བསྡིགས་ཤིང་ཞལ་ནི་ཁྲོ་གཉེར་ཅན། །


90-1-358b


ཞལ་དང་སྤྱན་ཡང་ཁྲོས་པའི་ཚུལ། །གཡོན་དུ་རོ་ལངས་མོ་བྲི་བ། །འབར་བའི་ཁ་ལག་གཟི་ཡང་ཆེ། །མིག་གསུམ་གདོང་གི་ཁྲོ་གཉེར་ཅན། །རབ་ཏུ་འཇིགས་པའི་ཁ་ཡང་གདངས།།
གྱེན་དུ་སྐྲ་བརྫེས་གསུས་པོ་ཆེ། །གཏུམ་པོ་དུག་ཧྲུལ་གོས་གྱོན་པ། །དེ་བཞིན་ལག་ན་ཏྲི་ཤུལ་ཐོགས། །གཟི་ཆེན་རབ་ཏུ་བསྡིགས་པར་བྱེད། །ལུས་ནི་མེ་ལྕེ་འབར་བ་ལ། །
གདོང་དང་མིག་ནི་ཁྲོས་པའི་ཚུལ། །བདེ་གཤེགས་སྲས་ཀྱི་བཀའ་ནོད་པ། །གསང་བའི་ཕྱག་རྒྱ་རི་མོ་འདི། །དབེན་པའི་གནས་སུ་གཞག་པར་བྱ། །ཆོ་ག་ཤེས་པས་བེ་ཅོན་རྒྱ། །
སྐུ་གཟུགས་འདི་ལ་བཟླས་པར་བྱ། །ཡང་ན་རོ་ལངས་ཕྱག་རྒྱ་ནི། །བཟླས་ན་ཕྱག་རྒྱའི་དངོས་གྲུབ་འཐོབ། །དབེན་ཞིང་འདུ་འཛི་མེད་པར་ནི། །བཞག་ནས་ཉིན་རེ་མཆོད་པར་བྱ། །
ཡང་ན་ཕྱག་རྒྱའི་དཀྱིལ་འཁོར་དུ། །རྟག་ཏུ་རི་མོ་འདི་བཀྲམ་སྟེ། །མཉམ་གཞག་དངོས་གྲུབ་འདོད་པ་ཡིས། །མཆོད་པ་དང་ནི་བཟླས་པ་བྱ། །བདག་གི་ཕྱག་རྒྱ་སྒྲུབ་པ་ལ། །རི་མོ་
ཚུལ་བཞིན་བཤད་པའོ། །དེ་ནས་གཤིན་རྗེའི་གཤེད་པོ་ཡི། །རི་མོ་གཞན་ཡང་བཤད་པར་བྱ། །སྔར་བསྙེན་བྱས་པའི་འོག་ཏུ་ནི། །མི་རོའི་གོས་བཟང་བསྐྲུས་པ་ནི། །ཁྲུ་གང་
ཚད་དུ་བྱས་པ་ལ། །ཚོན་རྩི་སྤྱིན་མེད་བཟང་པོ་ཡིས། །སྤྲིན་ནི་ནག་པོ་འདྲ་བ་ཡི། །ཁྲོ་བོ་དབང་པོ་གཅིག་པུ་ནི། །སྔ་མ་བཞིན་དུ་བྲི་བར་བྱ། །སྔར་བསྙེན་བྱས་པའི་འོག་ཏུ་ནི། །ཇི་

90-1-359a


ལྟར་རིགས་པར་བྲིས་ནས་ཀྱང༌། །རབ་ཏུ་དབེན་པར་བཞག་ནས་སུ། །དེ་ནས་མཆོད་པའི་ཆོ་ག་བཞིན། །ཉིན་རེ་རྟག་ཏུ་མཆོད་ནས་ནི། །རབ་ཏུ་དབེན་
པར་བཞག་ནས་ཀྱང༌། །དེ་ཡི་འོག་ཏུ་བཟླས་པ་བརྩམ། །དེ་ནས་གཞན་ཡང་བཟླས་པ་ཡི། །ཆོ་ག་ཇི་སྐད་གསུངས་པ་བཤད། །རི་མོ་བཀྲམ་ནས་མཆོད་བྱས་ཏེ། །དེ་བཞིན་
གཤེགས་པ་ཀུན་མཆོད་ནས། །ཀུ་ཤའི་སྟན་ལ་འདུག་ནས་ནི། །མཉམ་པར་བཞག་སྟེ་མི་སྨྲ་བར། །རི་མོ་གཅིག་པོ་ལ་བལྟས་ཤིང༌། །མགོ་ནི་རྨ་བྱ་བཞིན་བཀུག་སྟེ། །རུ་རཀྵ་
ཡི་ཕྲེང་བ་ཡིས། །ཇི་སྲིད་ཡིད་ནི་མི་སྐྱོའི་བར། །རྩེ་གཅིག་སེམས་ཀྱིས་བཟླས་བྱ་སྟེ། །སྐྱོ་ན་བཟླས་པ་གཏང་བར་བྱ། །དེ་ལྟར་འབུམ་ཕྲག་གསུམ་བཟླས་ནས། །བསྙེན་པ་བྱས་
པའི་འོག་ཏུ་ནི། །དེ་ནས་རི་ཁར་གནས་བཅས་ཏེ། །རླུང་ཟ་ཞིང་ནི་བཟླས་བརྗོད་བྱ། །དངོས་གྲུབ་མཆོག་འཕང་འདོད་པ་ཡིས། །དེ་ནས་དེ་ཡི་བརྟུལ་ཞུགས་སྤྱད། །ཆོ་ག་ལས་
གསུམ་མི་འདོད་ན། །སྔར་གསུངས་པ་ཡི་བཟླས་པ་ཡིས། །འབྲིང་དང་ཐ་མའི་དངོས་གྲུབ་དང༌། །བརྟུལ་ཞུགས་མེད་པར་ལེགས་པར་ནི། །བསྒྲུབས་ན་དངོས་གྲུབ་ཐོབ་པར་འགྱུར།།
བརྟུལ་ཞུགས་དེས་ནི་མཆོག་ཀྱང་འགྲུབ། །དེ་ནས་གཞན་ཡང་འདི་རུ་ནི། །དཔའ་བོ་ཞེས་བྱ་བརྟུལ་ཞུགས་འབྱུང༌། །ལམ་མི་ཟུར་དང་མི་སྨྲ་བ། །སློང་མོ་ཟ་ཞིང་དབང་པོ་

90-1-359b


བསྡམས། །སེང་ལྡེང་དབྱུག་པ་འདོམ་གང་བ། །སྲ་བ་བཟང་པོ་ཐོགས་ནས་སུ། །གཤིན་རྗེ་མཐར་བྱེད་བཟོ་བྱེད་ཅིང༌། །བགྲོད་དཀའ་བ་ཡི་ལམ་ནས་འགྲོ། །ཁྲོ་བོ་དཔའ་བོ་བརྟུལ་
ཞུགས་དག །དཔའ་བོ་གཟུགས་སུ་ཟླ་དྲུག་ཏུ། །སྒྲུབ་པ་གང་གིས་ཡང་དག་སྤྱོད། །དེ་ནས་དངོས་གྲུབ་མཆོག་ཀྱང་འཐོབ། །དཔལ་ལྡན་བརྟུལ་ཞུགས་སྤྱད་ནས་ནི། །དེ་ནས་སྒྲུབ་
པ་ལ་ཞུགས་ནས། །གདོན་མི་ཟ་བར་དམ་པ་ཉིད། །དེ་ལྟར་དེ་ཉིད་མྱུར་དུ་འགྲུབ། །མི་བཟད་བརྟུལ་ཞུགས་བཟུང་བའོ། །སྒྲུབ་པ་ལ་ནི་བདུད་ཀྱི་རིགས། །ལྷ་མོ་འདོད་པའི་གཟུགས་
དག་དང༌། །དེ་བཞིན་གཞན་གྱི་ལུས་སུ་ནི། །རྣམ་པ་སྣ་ཚོགས་གཟུགས་དག་གིས། །དབང་པོ་བསྡམས་ལ་འཚེ་བར་བྱེད། །དེ་དང་ལྷན་ཅིག་སྨྲ་མི་བྱ། །ཅུང་ཟད་ཀྱང་ནི་ཆགས་མི་བྱ།།
བྱང་ཆུབ་སེམས་དང་མཉམ་ལྡན་པ། །ཁྲོ་བོ་ལ་གཞོལ་ཟློས་བྱེད་པ། །གལ་ཏེ་དེ་ལྟར་འགྲོ་བ་ན། །མི་བཟད་པ་ཡི་གཟུགས་དག་གམ། །གཞན་ཡང་ཤིན་ཏུ་ངོ་མཚར་བ། །བདེ་
གཤེགས་བསམ་པས་མཐོང་ན་ནི། །དེ་དག་གིས་ནི་འཇིགས་མི་བྱ། །གནོན་དང་སྡང་བར་བྱེད་ན་ནི། །བདེ་གཤེགས་ཀྱི་ནི་བཀའ་གཅོག་པ། །ཁྲོ་བདག་ཉིད་ནི་རྣམ་པར་འཇིག་
བདེ་གཤེགས་བསམ་པ་བསྒོམས་པ་ཡིས། །རྟུལ་ཕོད་པ་ཡི་དཔའ་བོ་ཡིས། །བརྟུལ་ཞུགས་འདི་ནི་བསྟེན་བྱ་བ། །དཔའ་བོས་བྱ་ཡི་གཞན་དུ་མིན། །སྒྲུབ་པ་མཆོག་རྣམས་

90-1-360a


འདོད་པ་ཡིས། །ལྷ་ཡི་བརྟུལ་ཞུགས་གསུངས་པ་འདི། །ཇི་སྐད་གསུངས་པའི་ཚུལ་བཞིན་དུ། །ནན་ཏན་གྱིས་ནི་བསྟེན་པར་བྱ། །འཇམ་དཔལ་གྱི་རྩ་
བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བ་ལས། ཁྲོ་བོའི་བརྟུལ་ཞུགས་རིམ་པར་ཕྱེ་བ་བདུན་པའོ།།    །།ཇི་སྐད་གསུངས་པའི་གཟུགས་རྣམས་ལ། །མེ་ཏོག་ཇི་
སྐད་བཤད་པ་བཞིན། །རྟག་ཏུ་གང་ཞིག་མཆོད་བྱེད་ན། །དགེ་བའི་བརྟུལ་ཞུགས་འདི་དག་དང༌། །དེ་བཞིན་མངོན་དུ་བསྙེན་པ་ཡང༌། །དྲན་པ་ཙམ་ནི་འབའ་ཞིག་གིས། །
ངེས་པར་འདོད་དེ་དེ་དག་ཉིད། །མཆོད་པས་མྱུར་དུ་འགྲུབ་པར་འགྱུར། །རྒྱལ་སྲིད་སྦྱིན་པའི་གཟུགས་ལ་ནི། །ཙནྡན་གུར་གུམ་ཨ་ག་རུ། །ཅི་རིགས་པར་ནི་བྱུགས་ནས་
ཀྱང༌། །ཨུཏྤལ་པུཎྜ་རཱི་ཀ་མཛེས། །ཙམ་པ་ཀ་དང་མ་ལི་ཀ། ཀེ་ས་ར་ནི་དྲི་ཞིམ་པས། །མཆོད་ནས་བདུག་པ་མར་བཅས་པའི། །གུ་གུལ་མཁས་པས་དབུལ་བར་བྱ། །དེ་ལྟར་
བྱས་ན་ཁྱིམ་པས་ཀྱང༌། །དེ་ལ་བསམ་ཞིང་བརྒྱད་བརྗོད་དེ། །ཅི་འབྱོར་པ་ཡི་མཆོད་པའི་བཤོས། །དེ་ཡིས་སྤྱན་སྔར་དབུལ་བར་བྱ། །སྔར་བསྙེན་ལ་སོགས་མེད་ཀྱང་བླ། །དེ་
ལྟར་སྦྱོར་བས་ཟླ་དྲུག་གིས། །རྐུན་པོ་དང་ནི་དགྲ་མེད་ཅིང༌། །ཐེ་ཚོམ་མེད་པར་རྒྱལ་སྲིད་འཐོབ། །མ་བསྒྲུབས་ན་ཡང་ཉིན་གཅིག་བཞིན། །མཆོད་པ་བྱས་པས་ཡུལ་

90-1-360b


རྙེད་འགྱུར། །ལས་འདི་གདོན་མི་ཟ་བར་ནི། །དེ་ནི་འབུམ་ནི་རྙེད་པར་འགྱུར། །ལོངས་སྤྱོད་སྦྱིན་པའི་གཟུགས་ལ་ནི། །ཙནྡན་གུར་གུམ་ཨ་ག་རུས། །བདག་གིས་ལེགས་པར་
བསྐུས་ནས་ནི། །མེ་ཏོག་ཕྲེང་བས་རབ་ཏུ་མཆོད། །མེ་ཏོག་དཀར་པོའི་ཕྲེང་བ་ཡིས། །ཉིན་གཅིག་བཞིན་དུ་མཆོད་བྱས་ནས། །མར་དང་ལྡན་པའི་གུ་གུལ་ལམ། །ཀུན་ཏུ་རུ་ཡི་བདུག་
པའང་དབུལ། །མེ་ཏོག་ཨ་ཏི་མུཀྟ་ཀ །རེ་རེ་ཆོ་ག་བཞིན་བཟླས་ནས། །མཇུག་ཏུ་འབུམ་ནི་དབུལ་བར་བྱ། །དེས་ན་ལོངས་སྤྱོད་ཆེན་པོ་རྣམས། །དེ་ཡི་མཇུག་ཏུ་འབྱུང་འགྱུར་ཏེ། །
འདི་ལ་སྤྱད་པ་དོགས་པ་མེད། །ནད་སེལ་བ་ཡི་གཟུགས་ལ་ནི། །ཙནྡན་དམར་པོས་བསྐུས་ནས་ཀྱང༌། །ཤ་ཏ་ཤིང་གི་བདག་པོ་དག །ཕུལ་ནས་མེ་ཏོག་གཙང་མ་ཡིས། །མཆོད་
པའི་བཤོས་ནི་དབུལ་བར་བྱ། །མཇུག་ཏུ་ནད་སེལ་དང་བཅས་པ། །ཁྲོ་བོའི་སྔགས་ནི་དེ་བཟླས་ནས། །བདག་གམ་ཕ་རོལ་པོ་དག་གམ། །སུ་ཡང་རུང་བའི་གཅོད་ཅན་ཡང༌། །དེ་ནི་
ཟ་མ་གཅིག་གིས་འཇོམས། །སྔར་བསྙེན་ལ་སོགས་མེད་ཀྱང་བླ། །འདོད་རྒུར་སྦྱིན་པའི་གཟུགས་ལ་ནི། །དེ་ལྟར་ཡང་ནི་མཆོད་བྱས་ན། །ཞི་བ་རྒྱས་པ་དབང་དང་དགུག །དབྱེ་དང་
བསྐྲད་དང་གསད་པ་དང༌། །ཟློས་པས་མཇུག་ཏུ་ཁྱད་པར་དུ། །སྐུལ་བའི་ཚིག་བཅུག་བསྒྲུབ་པར་བྱ། །གཞན་ཡང་གང་དག་འདོད་པ་ཡིས། །ཡིད་དང་མཐུན་པའི་འདོད་པའི་དོན། །དེ་

90-1-361a


ཡང་དེ་ལྟར་ཡང་དག་སྒྲུབ། །སྐུ་གཟུགས་རབ་ཏུ་མཆོད་བྱས་ནས། །གང་དུ་ཅི་འདྲ་དེ་ལྟ་བུར། །གུས་པས་ཟླ་བ་དྲུག་བཟླས་ཏེ། །སྐུ་གཟུགས་ཉིན་གཅིག་
བཞིན་དུ་ནི། །དེ་ལྟར་ཀུན་ཏུ་རབ་མཆོད་ནས། །རྟག་ཏུ་དེ་ཡི་བཟླས་པས་ནི། །བློ་དང་ལྡན་པས་ཀུན་བྱས་ན། །གྲུབ་པ་ཉིད་ནི་མ་ཐོབ་ཀྱང༌། །དངོས་གྲུབ་ཕྲ་མོ་ཐོབ་པར་འགྱུར། །
ཡང་ན་ཁྲོ་བོའམ་ཕྱག་རྒྱའང་རུང༌། །དེ་ཚེ་སྒྲུབ་པར་ནུས་ན་ནི། །དེ་ཡི་རི་མོ་གསུངས་པ་དང༌། །ལྷ་ཡི་བརྟུལ་ཞུགས་དེས་ཀྱང་འགྲུབ། །དེ་ནས་གཞན་ཡང་བརྟུལ་ཞུགས་ཀྱི། །
མཆོག་གི་དངོས་གྲུབ་གང་ཡིན་པ། །ཆོ་ག་བཞིན་དུ་མདོར་བསྡུས་ཏེ། །རྒྱས་པར་བདག་གིས་བཤད་པར་བྱ། །དེ་ནས་ཁྲོ་བོ་གཙོ་བོ་ཡིས། །རྩེ་གསུམ་ཤིན་ཏུ་གསལ་
བསྒྲུབས་ན། །ཨུར་མོའི་ལྕགས་ལས་བྱས་པ་ཡི། །རྩེ་གསུམ་སོར་ནི་སུམ་ཅུ་པ། །རྣོལ་བཟང་ཞིང་རབ་ལེགས་པ། །ཐོག་མཆོག་བཞིན་བྱས་ནས། །རི་ཡི་རྩེ་མོར་འདུག་
ནས་སུ༑ ༑རི་མོ་བཟང་པོ་དེ་བྲིས་ནས། །ཡི་དྭགས་མང་པོ་ཞེས་པ་ཡི། །དཀྱིལ་འཁོར་ཐལ་བས་ཚུལ་བཞིན་བྲི། །དེ་ནས་མཆོད་པ་རྒྱ་ཆེན་དང༌། །ཉ་དང་ཤ་རྣམས་སྣ་ཚོགས་
ཀྱིས༑ ༑ཕྱོགས་ཀྱི་གཏོར་མ་ཀུན་ཏུ་བྱ། །ཚེས་གྲངས་ཉི་ཤུ་གསུམ་གྱི་དགོང༌། །རྩེ་གསུམ་དཀྱིལ་འཁོར་མེ་ཏོག་ལ། །བཞག་ནས་མེ་ཏོག་དག་གིས་མཆོད། །ཙནྡན་

90-1-361b


དམར་པོས་ཀུན་བསྐུས་ཤིང༌། །མེ་ཏོག་དག་གིས་ཐམས་ཅད་བརྒྱན། །ཆོ་ག་བཞིན་དུ་ལག་གིས་གཟུང༌། །རི་མོ་ལ་ནི་མངོན་ཕྱོགས་བདུག །ཁྲོ་བོ་མཆོག་གི་སྔགས་དག་གིས།།
རྩེ་གསུམ་པ་ལ་ལ་མཁས་པས་བཟླས། །དེ་ཡིས་ཉེས་པ་སྦྱང་བའི་ཕྱིར། །བརྒྱ་རྩ་བརྒྱད་དུ་བཟླས་ནས་སུ། །ཁྲོ་བོ་མཆོག་གི་སྔགས་དག་གིས། །དེར་ནི་མེ་ཡང་རབ་སྦར་ནས། །ཆོ་ག་
བཞིན་དུ་རྩེ་གསུམ་ལ། །བདུག་པའི་སྦྱིན་སྲེག་སྟོང་བྱས་ནས། །ལག་པས་བསྒྲེང་སྟེ་བཟུང་ནས་སུ། །དཔའ་ཞིང་བསྟན་པའི་ཚུལ་དུ་གནས། །ཇི་སྲིད་མེ་ལྟར་འབར་གྱུར་བ། །དེ་
སྲིད་བློ་དང་ལྡན་པས་བཟླས། །རྩེ་གསུམ་འབར་བ་ཉིད་ཀྱིས་ན། །དེ་ནས་གྱེན་དུ་འབར་བར་འགྱུར། །སྔགས་ཀྱི་མཐུ་ཡིས་མིག་གསུམ་ལས། །འོད་ཀྱང་ཉི་མ་བཞིན་དུ་འབྱུང༌། །
རིག་འཛིན་གཞན་རྣམས་ཐམས་ཅད་ཀྱང༌། །དེ་ལ་མཆོད་ཅིང་དགའ་བར་བྱེད། །དབང་ཕྱུག་ཀུན་དང་རབ་ཏུ་ལྡན། །འདོད་པའི་གཟུགས་ཅན་ཡིད་བཞིན་འགྱུར། །དེ་སྟེ་རྩེ་གསུམ་དུ་
བ་འབྱུང༌། །དེ་ན་ལུས་ནི་མི་སྣང་འགྱུར། །འོན་ཏེ་དེ་ནི་ཚ་གྱུར་ན། །དཔུང་དང་ལྷ་མ་ཡིན་གྱི་གནས། །གཡུལ་ངོ་ཆེན་པོ་ལ་སོགས་པར། །འཇིགས་ཤིང་སྐྲག་པར་བྱེད། །
དེ་ལྟར་དང་པོ་སྒྲུབ་པའི་མཆོག །འདི་ནི་རབ་ཏུ་བཤད་པ་ཡིན། །ད་ནི་རལ་གྲི་བཟང་པོ་ཡང༌། །འདིར་ནི་སྒྲུབ་པར་རབ་ཏུ་བཤད། །ཨུར་མོའི་ལྕགས་ལས་བྱས་པ་ཡིས། །རལ་གྲི་

90-1-362a


སོར་ནི་སུམ་ཅུ་གཉིས། །ལེགས་པར་བྱས་ཤིང་ཕན་བྱེད་ལ། །གླང་པོའི་སོ་ལ་དངོ་བྱེད་ལ། །རི་ཡི་རྩེ་མོར་འདུག་ནས་སུ། །མཆོད་པ་ལ་སོགས་སྔོན་
བཞིན་བྱ། །བདུག་པའི་སྦྱིན་སྲེག་བྱས་ནས་སུ། །རལ་གྲི་ལག་པར་བཟུང་སྟེ་བཟླས། །སྔགས་པའི་ཆང་བས་བཟུང་ནས་ནི། །རབ་ཏུ་སྣང་བ་འབར་བ་འབྱིན། །འབར་བ་དེ་ནི་
མཐོང་ནས་སུ། །རིག་འཛིན་མཆོག་ཏུ་དེ་འགྱུར་རོ། །དེ་སྟེ་དེ་ལས་དུ་བ་འབྱུང༌། །དེ་ནས་དེ་ནི་མི་སྣང་འགྱུར། །ཚ་བར་གྱུར་ན་དེ་བཞིན་དུ། །སྟོབས་ཆེན་རྐང་པ་མགྱོགས་
པར་འགྱུར། །ལོ་བརྒྱ་རབ་ཏུ་ཚང་བར་འཚོ། །འདི་ལ་རྣམ་པར་དཔྱད་མི་དགོས། །གལ་ཏེ་འདི་ལ་མ་བརྟེན་ནས། །གྲུབ་པ་ཐོབ་པར་མ་གྱུར་ན། །རལ་གྲི་བརྩོན་འགྲུས་
མཆོག་ལྡན་པས། །གཡུལ་ངོར་ཕྱིན་ནས་ཐམས་ཅད་དུ། །མྱུར་ཞིང་མི་ངལ་ཉོན་མི་མོངས། །ཕམ་པ་མེད་པར་སྟོང་ཡང་ཐུབ། །རལ་གྲི་སྒྲུབ་པ་བཤད་ཟིན་ཏེ། །ད་ནི་བེ་
ཅོན་སྒྲུབ་པ་བཤད། །ཀོ་བི་ད་རའི་བེ་ཅོན་ནམ། །ཡང་ན་སེང་ལྡེང་དག་ལས་ནི། །གཤིན་རྗེའི་བེ་ཅོན་ལྟ་བུ་བཟང༌། །སོར་ནི་བཞི་བཅུ་གཉིས་པ་བྱ། །དེ་ནས་བློ་ལྡན་དུར་
ཁྲོད་དུ༑ ༑གཏོར་མ་ཆོ་ག་རྒྱ་ཆེན་བྱ། །བེ་ཅོན་མཆོག་ལ་སྔོན་བཞིན་དུ། །བདུག་པའི་སྦྱིན་སྲེག་བྱས་ནས་སུ། །གོས་དམར་བགོས་ཤིང་ཐལ་བ་དང༌། །མེ་ཏོག་དམར་

90-1-362b


བོས་བརྒྱན་ནས་སུ། །བསྲེག་གཞི་དེར་འདུག་བེ་ཅོན་ལས། །ཇི་སྲིད་ཧ་ཧ་ཞེས་པ་དང༌། །ལག་ན་བེ་ཅོན་འགུལ་བའི་བར། །དེ་སྲིད་ཆོ་ག་བཞིན་དུ་བཟླས། །དེ་ནས་དང་པོ་ཁྲོ་བོའི་
བདག །དབང་ཕྱུག་ཀུན་དང་རབ་ལྡན་པ། །དེ་ཡི་བཅིབས་པ་མ་ཧེ་ལ། །ཞོན་ན་མཁའ་ལ་འགྲོ་བར་འགྱུར། །སྐྲ་ནི་ལྕང་ལོ་འཁྱིལ་བ་སྟུག །སྣུམ་ཞིང་མཐིང་ག་ལྟ་བུར་འགྱུར། །
དུས་མཐའི་སྤྲིན་གྱི་ཁ་དོག་འདྲ། །དེ་ཡི་ལུས་མཆོག་སྟོབས་ཀྱང་ཆེ། །གལ་ཏེ་ཁྲོ་བོ་དེ་འདོད་ན། །བེ་ཅོན་གྱིས་ནི་ལྷ་རྣམས་གསོད། །བེ་ཅོན་སྒྲུབ་པ་བཤད་པ་ཡིན། །དེ་བཞིན་
ལེགས་པར་མདོར་བསྡུས་ན། །དགྲ་སྟ་བཟང་པོ་སྒྲུབ་པ་དག །དེ་བཞིན་བདག་གིས་བཤད་པར་བྱ། །སྔ་མ་བཞིན་དུ་ཨུར་མོ་ལས། །དགྲ་སྟ་བཟང་པོ་བྱས་པ་ཡང༌། །ཡུ་བ་སོར་ནི་
བཅུ་དྲུག་པ། །དགྲ་སྟ་དེ་ནི་སོར་དྲུག་པ། །ཆོ་ག་སྔ་མ་བཞིན་བསྒྲུབས་ན། །དངོས་གྲུབ་དེ་དག་དེ་ཡིས་འཐོབ། །དེ་ནས་གཞན་ཡང་ལྕགས་ཀྱུའི་མཆོག །སྒྲུབ་པ་བདག་གིས་བཤད་
པར་བྱ༑ ༑ཨུར་མོའི་ལྕགས་ལས་བྱས་པ་ཡིས། །ལྕགས་ཀྱུ་སོར་ནི་བཞི་པར་བྱ། །དེ་ཡི་ཡུ་བ་མཉམ་པ་ལ། །སོར་ནི་བཅོ་བརྒྱད་ཡོད་པར་བྱ། །ཉི་ཤུ་དགུ་ཡི་ཚེས་གྲངས་ལ། །ནུབ་མོ་
མཆོད་པ་གཏོར་མ་བྱས། །རི་ཡི་རྩེ་ལ་འདུག་ནས་སུ། །ལྕགས་ཀྱུ་ཆོ་ག་བསྒྲུབ་པར་བྱ། །སེར་སྐྱ་ལས་བྱུང་མར་དག་གིས། །བདུག་པའི་སྦྱིན་སྲེག་བྱས་ནས་སུ། །ཇི་སྲིད་སྒྲོན་མ་བཞིན་

90-1-363a


འབར་བ། །དེ་སྲིད་ལག་པས་བཟུང་སྟེ་བཟླས། །དེ་ནས་དེ་ནི་ཐོགས་པ་ཡིས། །ཐེ་ཚོམ་མེད་པར་ནམ་ལངས་ན། །འོད་ནི་མེ་བཞིན་ཀུན་ཏུ་སྣང༌། །གྱེན་དུ་འབར་
ཞིང་འགྲོ་བར་འགྱུར། །འཇིག་རྟེན་པ་ཡི་ལྷ་རྣམས་ནི། །བྲན་གཡོག་བཞིན་དུ་དབང་དུ་འགྱུར། །དེ་བཞིན་གཤེགས་པའི་བཀའ་མཆོག་བཞིན། །བཀའ་ཡང་རབ་ཏུ་ཉན་པར་
འགྱུར༑ ༑འོན་ཏེ་དེ་ཡི་ལྕགས་ཀྱུའི་མཆོག །དུ་བ་འབྱུང་བར་གྱུར་ན་ནི། །དེ་ཚེ་དུ་བ་བྱུང་བ་ཡིས། །སྟོབས་ཆེན་གྲིབ་མའང་མི་སྣང་འགྱུར། །སྔགས་པ་བྱ་བ་གསུམ་དུ་གསོན། །
གནོད་སྦྱིན་རིག་འཛིན་རྣམས་ཀྱིས་མཆོད། །བདེ་བ་ཀུན་དང་རབ་ཏུ་ལྡན། །འདོད་པས་འབྱོར་ཞིང་སྟོབས་ཀྱང་ཆེ། །ཁྲོ་བོ་སྔགས་ཀྱིས་མཐུ་སྟོངས་ནས། །གལ་ཏེ་དེ་ནི་ཚར་གྱུར་ན།།
ནང་བར་བཀྲ་ཤིས་བྱས་ནས་སུ། །ལྕགས་ཀྱུ་བཟང་པོ་དེ་ཐོགས་ནས། །བཟླས་ན་བརྒྱ་བྱིན་ལ་སོགས་པའི། །ལྷ་རྣམས་འགུགས་པ་གདོན་མི་ཟ། །གནོད་སྦྱིན་རིག་འཛིན་
རྣམས་དག་དང༌། །དེ་བཞིན་ལྟོ་འཕྱེ་མི་འམ་ཅི། །ལྷ་མ་ཡིན་གྱི་བུ་མོ་དང༌། །དེ་བཞིན་དྲི་ཟའི་བུ་མོ་དང༌། །ཡི་དྭགས་རོ་ལངས་རིགས་རྣམས་དང༌། །དེ་བཞིན་གཞན་ཡང་མྱོས་
དྲེགས་རྣམས། །བཀུག་ནས་བདག་གིས་ལས་རྣམས་ནི། །ཇི་ལྟར་འདོད་པ་བྱེད་དུ་གཞུག །གསེར་འགྱུར་རྩི་དང་བཅུད་ཀྱིས་ལེན། །གྲུབ་པ་ཡི་ནི་རྫས་རྣམས་དང༌། །གཞན་

90-1-363b


ཡང་ཡིད་ལ་གང་འདོད་པ། །དེ་དག་ཐམས་ཅད་དེ་ལ་ནི། །ལྷ་དང་གནོད་སྦྱིན་ཚོགས་ལ་སོགས། །ཇི་སྙེད་པ་དག་འབུལ་བར་བྱེད། །དེ་ཡི་བཀའ་ནི་ཐམས་ཅད་ཀྱང༌། །འཇིགས་
པས་ངེས་པར་ཉན་པར་འགྱུར། །ངོ་མཚར་ཀུན་གྱིས་བརྒྱན་པ་ཡིས། །རང་གི་བཞོན་པས་ཡོངས་བསྐོར་ཅིང༌། །གནས་དང་སྐྱེད་མོས་ཚལ་མང་པོ། །ངོ་མཚར་ཀུན་དང་རབ་ལྡན་པ། །
ཁྱིམ་དང་སླས་ཀྱི་གནས་རྣམས་དང༌། །འཇིག་རྟེན་མ་ལུས་སྟོན་པར་བྱེད། །རྫུ་འཕྲུལ་ཡོན་ཏྣ་ལོངས་སྤྱོད་ཀྱིས། །སྒྲུབ་པ་པོ་ནི་དགའ་བར་བྱེད། །ཇི་སྲིད་ལྕགས་ཀྱུ་འཆང་བའི་མི། །དེ་
ཡི་བཀའ་ཡིས་ངེས་པ་རུ། །གནོད་སྦྱིན་མོ་དག་རང་རང་གི །འདོད་པའི་ལོངས་སྤྱོད་ན་ཡེ་བར་སྦྱོར། །དེ་སྟེ་ལས་ཀྱི་སྐྱོན་དག་གིས། །ཚ་བ་ཙམ་དུ་མ་གྱུར་ན། །ལྕགས་ཀྱུ་དེ་ཉིད་འདིར་
བཟུང་སྟེ། །ནང་པར་དབེན་པར་འདུག་ནས་སུ། །བུ་མོ་གང་གི་མིང་བཅུག་སྟེ། །ཇི་སྲིད་འདོད་པ་བཟླས་ནས་ནི། །དཔག་ཚད་བརྒྱ་བརྒྱན་གནས་པ། །དེ་ནས་མྱུར་དུ་འོང་བར་འགྱུར། །བུ་
མོའམ་ཡང་ན་ཁྱེའུ་ཡང་རུང༌། །ཇི་ལྟར་འདུག་པ་མྱུར་དུ་འགྲུབ། །མེ་ཏོག་འབྲས་བུ་དེ་བཞིན་གྲུབ། །ཤིང་རྟ་དང་ནི་ལྗོན་ཤིང་དག །མ་གྲུབ་ན་ཡང་རྟག་པ་རུ། །དེ་ནི་ངེས་པར་ཁུགས་
པར་འགྱུར། །དེ་ལྟར་ལྕགས་ཀྱུ་དམ་པ་འདི། །སྒྲུབ་པ་རབ་ཏུ་བཤད་པ་ཡིན། །ཐོད་པའི་དངོས་གྲུབ་གང་ཡིན་པ། །དེ་ཡང་འདིར་ནི་བཤད་པར་བྱ། །རྩེ་གསུམ་རལ་གྲི་བེ་ཅོན་དང༌། །

90-1-364a


དེ་བཞིན་དགྲ་སྟ་ལྕགས་ཀྱུ་ཡི། །སྒྲུབ་པ་གང་དག་བཤད་པ་ཡི། །ལག་པ་གཡས་པས་གཟུང་བར་བྱ། །ཐོད་པ་ལ་སོགས་གཞན་རྣམས་ནི། །ལག་པ་
གཡོན་པས་བཟུང་བསྒྲུབས་ན། །དེ་ནས་དེ་དག་བཤད་པ་བཞིན། །དངོས་གྲུབ་ངེས་པར་ཐོབ་པར་འགྱུར། །ཤིང་ལས་ལེགས་པར་བྱས་པ་ཡི། །ཐོད་པ་སོར་ནི་ཉི་ཤུ་པ། །མཉམ་
པར་རབ་ཏུ་ལེགས་བྱས་ལ། །ཉེས་པ་ཐམས་ཅད་རྣམ་སྤངས་པ། །རི་ཡི་རྩེ་མོར་འདུག་ནས་སུ། །མཆོད་རྟེན་གཏོར་མའི་རིམ་པར་བྱས། །བདུག་པའི་སྦྱིན་སྲེག་བྱས་ནས་
སུ༑ ༑སྔགས་ཀྱང་སྲུང་བ་མཐུ་བསྐྱེད་དེ། །ཐོད་པ་ལག་པ་གཡོན་པས་གཟུང༌། །ལག་པ་གཡས་པས་བསྟེན་ནས་ནི། །དེ་ཡི་ཁ་ཡང་དགབ་པར་བྱ། །ཇི་སྲིད་དེ་ལ་འབར་བ་དང༌། །དུ་
བའམ་ཚ་བ་བྱུང་གི་བར། །དེ་སྲིད་སྔགས་ནི་བཟླས་པར་བྱ། །འབར་ནས་ནམ་མཁའ་འགྲོ་བར་འགྱུར། །འཇིག་རྟེན་གསུམ་གྱི་བདག་པོར་བཤད། །དུ་བ་བྱུང་བར་གྱུར་ན་ཡང༌།།
དེ་བཞིན་ངེས་པར་མི་སྣང་འགྱུར། །འོན་ཏེ་ཚ་བར་དེ་གྱུར་ན། །དེ་ཡི་ཚེ་ན་གང་བསམ་པ། །ཐོད་པ་དེ་ལས་འབྱུང་བར་འགྱུར། །དེ་ལ་རྣམ་པར་དཔྱད་མི་དགོས། །འོན་ཏེ་དེ་ནི་མ་
གྲུབ་ན༑ ༑དེ་ནས་ས་ལ་མི་གཞག་པར། །དེ་ཡི་ཐོད་པ་བླངས་ནས་སུ། །ཤིང་གི་ཁྲི་ལ་གཞག་པར་བྱ། །རས་ཀྱིས་གཡོགས་ཏེ་བཞག་ནས་སུ། །ཡིད་ལ་ཅི་འདོད་བསམ་པ་


90-1-364b


ཡིས༑ ༑ཟན་དང་བཟའ་དང་བྱ་ན་རྣམས། །གང་ཡང་རུང་བ་དེ་དག་ཉིད། །རས་གཡོགས་ལག་གིས་བཟུང་ནས་སུ། །སྟོང་རྩ་བརྒྱད་དུ་བཟླས་བྱས་ན། །གྲུབ་པ་ལ་ནི་ཉིན་རེ་ཞིང༌། །དེ་
ནས་གང་ཡང་རུང་བའི་ཟས། །བྱ་ན་བཅངས་པས་ངེས་པར་རུ། །ཐོད་པ་དེ་ནང་གང་བར་འགྱུར། །སེམས་ཅན་རྣམས་ནི་གང་ལ་ཡང༌། །བདུད་རྩི་ཟས་ནི་སྦྱིན་པར་བྱ། །ཚུལ་བཞིན་པ་
ཡི་འོག་ཏུ་ནི། །གཙང་སྦྲ་བྱས་ཏེ་ཚུལ་བཞིན་བཟའ། །ཐོད་པ་སྒྲུབ་པ་བཤད་པ་འདི། །ལག་པ་གཡོན་པས་གཟུང་བར་བྱ། །མདུང་ཐུང་རྣོན་པོ་ལེགས་བྱས་པ། །བཤོལ་བ་མེད་པ་
བསྒྲུབ་པར་བྱ། །ཨུར་མོའི་ལྕགས་ལས་བྱས་པ་མཆོག །བཀྲ་ཤིས་སོར་ནི་སུམ་ཅུ་གཉིས། །དེ་ནས་ཆོ་ག་སྔ་མ་བཞིན། །ཆུ་འགྲམ་གཙང་མ་དག་ཏུ་ནི། །སྔོན་བཞིན་མཚན་མོ་བསྒྲུབ་
པར་བྱ༑ ༑དངོས་གྲུབ་འབྲས་བུ་གསུམ་དུ་བཤད། །དེ་ལྟར་ཇི་ལྟར་བཤད་པ་བཞིན། །མདའ་བོ་ཆེ་ཡང་མཁས་པས་བསྒྲུབ། །ཨུར་མོའི་ལྕགས་ལས་བྱས་པའི་མཆོག །རབ་ཏུ་རྣོ་བ་
སྔ་མ་བཞིན། །བདུག་པའི་སྦྱིན་སྲེག་བྱས་ནས་སུ། །ཙནྡན་དམར་པོས་གདབ་པར་བྱ། །སྒྲུབ་པ་པོས་ནི་ཆོ་ག་བཞིན། །རི་ཡི་རྩེ་མོར་འདུག་ནས་ནི། །སྔ་མ་བཞིན་དུ་མཚན་མོ་བསྒྲུབ།།
གྲུབ་ན་འབྲས་བུ་སྔ་མ་བཞིན། །ལག་པ་གཡོན་པའི་མཛུབ་མོ་ནི། །ལག་པ་གཡས་པས་གཡོགས་ནས་སུ། །ཆོ་ག་སྔ་མ་བཞིན་བྱས་ནས། །ཟླ་བ་གཟའ་ཡིས་ཟིན་པའི་ཚེ། །སྟན་

90-1-365a


གཅིག་པ་ལ་ལེགས་འདུག་ནས། །བློ་དང་ལྡན་པས་བཟླས་བྱས་ནས། །དེ་ནས་མཛུབ་མོ་དེ་ལས་ནི། །གདོན་མི་ཟ་བར་འབར་བར་འགྱུར། །ཡང་ན་དུ་བ་
འབྱུང་བའམ། །དེ་ནི་ཚ་བར་འགྱུར་ཡང་སྲིད། །དེ་ནི་ངེས་པར་འབར་གྱུར་ན། །རིག་འཛིན་གོ་འཕང་ཐོབ་པར་འགྱུར། །དུ་བ་བྱུང་བར་གྱུར་པ་ལས། །དེ་བཞིན་མི་སྣང་འགྱུར་བར་
བཤད༑ ༑དེ་ཚེ་རབ་ཏུ་ཚར་གྱུར་ན། །རྐང་པ་མགྱོགས་པར་རབ་ཏུ་འཐོབ། །དེ་སྟེ་ལག་པ་གཡོན་པ་ཡི། །མཛུབ་མོ་གྲུབ་པར་མ་གྱུར་ཏེ། །དངོས་གྲུབ་ཉམས་ཀྱང་ངེས་པར་ནི། །ལས་
རྣམས་སྣ་ཚོགས་བྱེད་པར་འགྱུར། །ཁྲོས་ནས་དེ་ཡིས་བསྡིགས་ན་ནི། །མི་དེ་ཇི་ལྟར་འདོད་པ་རུ། །དེ་མ་ཐག་ཏུ་འགྱེལ་བར་འགྱུར། །སྔགས་མཁན་དག་གིས་བསད་ནས་ཀྱང༌། །
དེ་ནས་ཤི་བར་གྱུར་པ་དེ། །དེ་ནས་ལག་པ་གཡས་པ་ཡིས། །ཇི་སྲིད་འདོད་པར་སློང་བར་བྱེད། །རབ་ཏུ་འཁྲུགས་པའི་དཔུང་ཆེན་ཡང༌། །དེ་ནས་དེ་ཡིས་བསྡིགས་པར་ནུས། །གླང་པོ་
དང་ནི་རྟ་རྣམས་དང༌། །ལྗོན་ཤིང་དང་ནི་ནགས་ཚལ་རྣམས། །རིང་པོར་མི་ཐོགས་འཇིག་པར་བྱེད། །རི་རྣམས་ཀུན་གྱི་རྩེ་མོ་དག །རབ་ཏུ་བཟང་ཞིང་མཐོ་བ་ཡང༌། །དེ་ནས་དེ་ཡི་མཛུབ་
མོ་དེས༑ ༑རིང་པོར་མི་ཐོགས་སྙིལ་བར་བྱེད། །མཛུབ་མོ་དངོས་གྲུབ་ཀུན་སྦྱིན་པའི། །གྲུབ་པའི་མཆོག་ནི་བཤད་པ་ཡིན། །དེ་ནས་གཞན་ཡང་ཞགས་པ་ཡི། །སྒྲུབ་པའང་འདིར་ནི་

90-1-365b


བཤད་པར་བྱ། །ཤིས་པའི་སྐྲ་ལ་ཞགས་པ་ནི། །སྦོམ་ཞིང་ཡིད་དུ་འོང་བ་བྱ། །ཆོ་ག་སྔ་མ་བཞིན་བསྒྲུབས་ན། །དེ་ཡིས་དངོས་གྲུབ་དེ་ཉིད་འཐོབ། །ཤིང་ནི་རབ་ཏུ་བཟང་པོ་ལས། །
དབྱུག་ཏོ་སོར་ནི་བཅུ་དྲུག་བྱ། །ལེགས་པར་གཞོགས་དང་ལེགས་བྲིས་པ། །བཟང་པོ་ཡིད་དུ་འོང་བྱས་ན། །དེ་ཡི་མགོ་བོ་དག་ལ་ཡང༌། །རབ་ཏུ་བཟང་པོའི་གསེར་གྱིས་དཀྲི། །དེ་ཡི་རྩེ་
ལ་ནོར་བུ་ནི། །པདྨ་རཱ་གས་སྤྲས་པར་བྱ། །དེ་ནས་ཚུལ་བཞིན་རི་རྩེ་ལ། །ཆོ་ག་སྔོན་དུ་བཤད་པ་བཞིན། །མངོན་དུ་བདུག་པའི་སྦྱིན་སྲེག་བྱ། །སྒྲུབ་པ་པོ་ཡིས་ནུབ་མོ་བསྒྲུབ། །འབར་བ་དེ་
ནི་བླངས་ནས་སུ། །ནམ་མཁར་འཕགས་པ་གདོན་མི་ཟ། །སྔ་མ་བཞིན་དུ་གྲུབ་རྣམས་ཀྱི། །གཙོ་བོར་གྱུར་ཅིང་འདོད་གཟུགས་ཅན། །དུ་བ་ཚལ་སོགས་པས་ཀྱང༌། །དེ་ཡི་འབྲས་བུ་
སྔོན་བཞིན་འཐོབ། །མཚོན་ཆ་མཆོག་རྣམས་སྒྲུབ་པ་ནི། །དེ་ལྟར་མདོར་བསྡུས་བཤད་པ་ཡིན། །དེ་ནས་ཆོ་ག་ལས་བྱུང་བའི། །དངོས་གྲུབ་གཞན་ཡང་བཤད་བྱ་སྟེ། །ཇི་ལྟར་ཁྲོ་བོ་
མཆོག་གིས་ནི། །ཉིད་ཀྱིས་མདོར་བསྡུས་བཤད་པའོ། །ཡི་དྭགས་མང་པོ་ཞེས་བྱ་བའི། །དཀྱིལ་འཁོར་ཐོག་མར་བྲིས་ནས་སུ། །རྨ་མེད་པ་ཡི་རོ་བླངས་ནས། །མཁས་པར་ཁྲུས་བྱས་ལེགས་
པར་བརྒྱན། །མེ་ཏོག་སྤོས་ཀྱིས་མཆོད་ནས་སུ། །ཤ་དང་བཅས་པའི་གཏོར་མ་སྦྱིན། །ལས་ནི་དུར་ཁྲོད་དག་ཏུ་བྱ། །འདི་ནི་གཞན་དུ་ཡོང་མི་བྱ། །མེ་ཏོག་བཀྲམ་པའི་གནས་མལ་དུ།།

90-1-366a


ནུབ་ཕྱོགས་སྒོ་ཕྱོགས་མགོ་བསྟན་གཞག །ཐོད་པ་བཟང་པོ་ཟས་མཆོག་གིས། །རབ་ཏུ་བཀང་བ་བླངས་ནས་སུ། །ཟས་མཆོག་དག་གི་ནང་དུ་ཡང༌། །ཚིལ་
ཆེན་དག་གིས་བླུག་པར་བྱ། །མཁས་པ་དེ་དག་དེ་ཡི་ཚེ། །ཁྲོ་བོ་སྔགས་ཀྱིས་བཏབ་པ་ཡི། །སྦྱིན་བླུགས་བརྒྱ་ནི་ཚང་ཚང་དུ། །གཟར་བུས་མི་ཡི་ཁར་བླུགས་ན། །དེ་ཡི་ལྕེ་ཡང་
འབྱུང་བར་འགྱུར། །དེ་ནས་མཚོན་གྱིས་གཅད་པར་བྱ། །ལྕེ་ནི་རྩ་བར་བཅད་པ་ལས། །ཁྲོ་བོ་མཐུ་ཡིས་མྱུར་བར་རུ། །དེ་ནས་དེ་ཉིད་རལ་གྲིའི་གཟུགས། །བཟང་པོ་སུམ་ཅུ་རྩ་གཉིས་
འགྱུར༑ ༑དེ་ནས་རལ་གྲི་བླངས་ནས་སུ། །གྲོགས་རྣམས་ལ་ནི་རེ་རེ་སྦྱིན། །སྒྲུབ་པ་པོ་ཡིས་བླངས་ནས་ནི། །དེ་མ་ཐག་ཏུ་འགྲུབ་པར་འགྱུར། །རིག་འཛིན་དེ་དག་ཐམས་ཅད་ཀྱིས། །
ཀུན་ཏུ་བཀུར་བའི་རྒྱལ་པོར་འགྱུར། །གྲོགས་པོ་དེ་རྣམས་དང་བཅས་པར། །བསྐལ་པ་བདུན་དུ་གནས་པར་འགྱུར། །ཡང་ན་མཁས་པས་དུར་ཁྲོད་དུ། །ཡི་དྭགས་མང་པོ་ཞེས་བྱ་
བའི༑ ༑དཀྱིལ་འཁོར་དེ་ནི་བྲིས་ནས་སུ། །མཆོད་པ་ཇི་སྐད་གསུངས་པ་བྱ། །སྐྱེས་པ་བུད་མེད་ཤི་བ་ཡི། །རྨ་མེད་པ་ཡི་རོ་བླངས་ནས། །ལེགས་པར་ཁྲུས་བྱས་རྒྱན་གྱིས་བརྒྱན། །
དཀྱིལ་འཁོར་དེ་ཡི་སྒོར་བཞག་སྟེ། །དེ་ཡི་སྙིང་གར་དེ་འདུག་ནས། །སྟོང་རྩ་བརྒྱད་དུ་བཟླས་པ་བྱ། །ཁྲོ་བོ་མཆོག་ཏུ་གྱུར་པའི་སྔགས། །ཡི་གེ་བཅུ་བདུན་སྟོང་རྩ་བརྒྱད། །དེ་བཟླས་

90-1-366b


ནས་ནི་དངོས་གྲུབ་ཐོབ། །མི་རོ་དེ་ནི་ལྡང་བར་འགྱུར། །མཆོད་ཡོན་ལེགས་པར་དབུལ་བར་བྱ། །དེ་ཡི་མགོ་ལ་ལག་གཡོན་གྱིས། །དེ་མ་ཐག་ཏུ་རེག་བྱས་ན། །ལྡོང་རོས་མེ་ཡི་མདོག་འདྲ་
བ༑ ༑དེ་བས་བདག་ཉིད་ཅན་དེ་ཡི། །ཁ་ནས་མྱུར་དུ་འབྱུང་བར་འགྱུར། །སྒྲུབ་པ་པོ་ཡིས་དེ་བླངས་ཏེ། །ཡན་ལག་ཐམས་ཅད་བསྐུས་ནས་ནི། །བཙོ་མའི་གསེར་གྱི་མདོག་ཏུ་འགྱུར། །གྲོགས་
རྣམས་ལ་ཡང་དེ་བཞིན་སྦྱིན། །དེ་མ་ཐག་ཏུ་དེ་དག་ཀུན། །བཙོ་མ་གསེར་གྱི་མདོག་ཏུ་འགྱུར། །ཇི་ལྟར་འདོད་པའི་གཟུགས་ཅན་འགྱུར། །རིག་འཛིན་རྣམས་ནི་ཐམས་ཅད་ཀྱི། །ཐོག་མར་
འགྲོ་བ་དེ་དག་འགྱུར། །རྫས་རྣམས་ཐམས་ཅད་གྲུབ་པར་ནི། །གྲུབ་ན་དེ་ལ་དེ་ནས་ཡང༌། །དཀོན་མཆོག་གསུམ་ལ་ཆ་གཅིག་དབུལ། །དེ་ནས་མཁས་པས་བདག་ཉིད་བཀུར། །གྲོགས་
པོ་རྣམས་ནི་ཐམས་ཅད་ལའང༌། །བྱིན་ནས་འདི་ནས་ནམ་མཁར་འཕུར། །རྫས་གཅིག་གྲུབ་པར་གྱུར་པ་ལ། །ཆོ་ག་གཞན་ཡང་སྤྱད་བྱ་སྟེ། །རྫས་གཅིག་གྲུབ་པར་གྱུར་ན་ནི། །ཐོག་
མར་ཕྱག་ཀྱང་བྱས་ནས་སུ། །དཀོན་མཆོག་གསུམ་ལ་ཆོ་ག་བཞིན། །བདག་ཉིད་རབ་ཏུ་དབུལ་བར་བྱ། །དེ་ཡི་འོག་ཏུ་རྫས་དེ་བླངས། །གྲོགས་པོ་རྣམས་ལ་རིམ་བཞིན་དུ། །རྫས་དེ་
བྱིན་ནས་འཕུར་བར་འགྱུར། །ཕྱི་ནས་ཆོ་ག་འདི་རྣམས་སྤྱད། །དེ་ལྟར་མ་བྱས་གྲུབ་ན་ཡང༌། །དེ་ཡི་རྫས་ནི་འཕྲོག་པར་འགྱུར། །དེ་བས་དངོས་གྲུབ་མཆོག་རྣམས་ལ། །ཀུན་ཏུ་ཇི་སྲིད་

90-1-367a


བཤད་བཞིན་བྱ། །དེ་ནས་གཞན་ཡང་ཨཉྫ་ན། །བཟའ་བ་སྒྲུབ་པ་ཇི་བཞིན་པ། །དགོས་པ་ཐམས་ཅད་འགྲུབ་པའི་ཕྱིར། །དམ་པ་འདི་ནི་བཤད་པར་བྱ། །
ཞག་གསུམ་སྨྱུང་བར་འདུག་ནས་སུ། །དུར་ཁྲོད་དག་ཏུ་དཀྱིལ་འཁོར་བྲི། །དེ་ནས་ཆོ་ག་སྔ་མ་བཞིན། །དེར་ནི་གཏོར་མའི་ལས་བྱའོ། །དེ་ནས་མི་རོ་བསྲེགས་པ་ཡི། །ཐལ་བས་
བདག་ཉིད་བསྲུང་བར་བྱ། །དེ་ཡིས་བདག་ཉིད་བྱུགས་ནས་སུ། །གྲོགས་པོའི་མཆོག་ལྡན་དགའ་བ་དེས། །དེ་ཡིས་བདག་ཉིད་བྱུགས་ནས་སུ། །ཨཉྫ་ན་ཡི་སྙིང་པོ་དེ། །གསལ་
ཤིང་གིས་བསད་མགོ་ལ་གཞག །ཤི་བའི་གོས་ཀྱིས་གཡོགས་ནས་སུ། །ལག་པས་བཟུང་སྟེ་བཟླས་བྱས་ཏེ། །དངོས་གྲུབ་རྣམ་གསུམ་འབྱུང་བའི་བར། །བློ་ཅན་གྱིས་ནི་དེ་སྲིད་
བཟླས༑ ༑ཚ་བའམ་ཡང་ན་དུ་བ་འབྱུང༌། །ཡང་ན་མེ་བཞིན་འབར་བར་འགྱུར། །དེ་ཡིས་མིག་དག་བསྐུས་ན་ནི། །འབར་བས་ནམ་མཁའ་འགྲོ་བར་འགྱུར། །དུ་བས་ལུས་ནི་མི་
སྣང་བར། །གདོན་མི་ཟ་བར་འགྱུར་བར་བཤད། །ཚ་བར་གྱུར་ན་བལྟས་པ་ཡིས། །འགྲོ་བ་དག་ནི་གསོད་པར་འགྱུར། །སླར་ཡང་ལེགས་པར་གསོ་བ་ནི། །རིང་པོར་མི་ཐོགས་
གདོན་མི་ཟ། །འདི་ལ་སྒྲུབ་པར་མ་གྱུར་ནའང༌། །མིག་དག་ལེགས་པར་བསྐུས་ན་ནི། །བལྟས་པས་འགྲོ་བ་དབང་དུ་འགྱུར། །པུས་མོས་བཙུགས་ཤིང་མགོ་བོས་འདུད། །ཨཉྫ་

90-1-367b


ན་ཡི་ཆོ་ག་བཞིན། །མཁས་པས་གིའུ་ཝང་བསྒྲུབ་པར་བྱ། །དངོས་གྲུབ་དག་ཀྱང་དེ་བཞིན་བསྟན། །མ་གྲུབ་འགྲོ་བ་དབང་དུ་འགྱུར། །ལི་ཁྲི་དང་ནི་བ་ལ་དང༌། །ལྡོང་རོས་དག།
ཀྱང་དེ་བཞིན་ཏེ། །ཨཉྫ་ན་ཡི་དཔྱད་བཞིན་དུ། །མཁས་པ་དག་གིས་བསྒྲུབ་པར་བྱ། །ཤི་བའི་གོས་ཀྱང་ཆོ་ག་བཞིན། །སྒྲུབ་པ་གཞན་དག་དེ་བཞིན་དུ། །ཁྲོ་བོ་ཉིད་ཀྱིས་གསུངས་
པའི་སྔགས། །མདོར་བསྡུས་རབ་ཏུ་བཤད་པར་བྱ། །དུར་ཁྲོད་དག་ཏུ་དཀྱིལ་འཁོར་བྲི། །མཆོད་པ་དང་ནི་གཏོར་མ་བྱ། །ཤི་བའི་གོས་དེ་བགོས་ནས་ནི། །ཆོ་ག་ཤེས་པས་མཚན་མོ་
བཟླས༑ ༑དེ་ནས་གོས་དེ་དང་བཅས་པར། །མཚན་མོ་རབ་ཏུ་འབར་འགྱུར་ན། །འབར་ཞིང་འབར་བས་ཡོངས་བསྐོར་ནས། །ནམ་མཁའ་དག་ལ་ལེགས་པར་འཕར། །གད་མོ་རབ་ཏུ་
དགོད་པའི་སྒྲ། །འཇིག་རྟེན་སྐྲག་པར་བྱེད་པར་འབྱིན། །རྟག་ཏུ་འདོད་པའི་གཟུགས་དང་ལྡན། །ཁྲོ་བོ་བཞིན་དུ་དེ་སྤྱོད་འགྱུར། །དེ་བཞིན་དུ་བ་བྱུང་ན་ཡང༌། །གདོན་མི་ཟ་བར་མི་སྣང་
བའི༑ ༑མཆོག་ཏུ་འགྱུར་བར་རབ་ཏུ་བཤད། །སྒྲུབ་པ་དེ་ཡི་གོས་དེ་ནི། །དེ་བཞིན་ཚ་བར་གྱུར་ན་ཡང༌། །རྐང་པ་མགྱོགས་ཤིང་སྟོབས་ཆེར་འགྱུར། །ས་སྟེང་རྣམས་སུ་ཁྱབ་པར་འགྲོ།།
ནད་མེད་ལོ་བརྒྱ་འཚོ་བར་འགྱུར། །དེ་སྟེ་སྒྲུབ་པར་མ་གྱུར་ནའང༌། །འགྲོ་བ་མ་ལུས་དབང་དུ་འགྱུར། །གང་རྣམས་མཐོང་ཞིང་དེ་བཞིན་ཏེ། །མཐོང་བ་དེ་དག་བྲན་བཞིན་འགྱུར། །གལ་ཏེ་

90-1-368a


འདི་དག་གནོད་སྦྱིན་མོ། །མི་ཡིས་སྒྲུབ་པར་འདོད་ན་ནི། །བ་ཏི་ཤིང་དྲུང་ཉམས་དགའ་བ། །དེ་ཚེ་དཀྱིལ་འཁོར་བྲིས་ནས་སུ། །སྐྲ་བ་ཤིག་གོས་ཀྱང་མེད་
བྱས་ལ༑ ༑ཟས་མཆོག་ལེགས་པར་བཙོས་པ་ཡིས། །ལྷུང་བཟེད་བཟང་པོ་ཡོངས་བཀང་ནས། །མར་གྱི་ངོ་ཡི་མཚན་མོ་བསྒྲུབ། །དེ་ནས་ཆང་བུ་བདུན་ཕྱུང་སྟེ། །སྔགས་ཀྱིས་ལན་
བདུན་བཏབ་ནས་སུ། །ལྷ་ཡི་བཟང་པོ་འདི་བཞེས་ཞེས། །བྱས་ནས་དེ་ཡི་རྒྱབ་ཏུ་དོར། །དེ་ནས་གཞན་ཡང་ཆང་བུ་བདུན། །སྔགས་ཀྱིས་བཏབ་སྟེ་བཟའ་བར་བྱ། །ལྷ་ཡི་བཟང་
པོ་ཞེས་བྱ་བ། །གྲུབ་པ་གནོད་སྦྱིན་ཀུན་གྱི་རྗེ། །འཁོར་རྣམས་མང་པོས་ཀུན་བསྐོར་ནས། །དེ་ནས་དེ་ཡི་འོད་འབར་འགྱུར། །དེ་ནས་ཁ་བཀྲུས་དེ་ལ་ནི། །སྤོས་དང་མེ་ཏོག་
མཆོག་ལྡན་པའི། །མཆོད་ཡོན་ཆུ་ནི་དབུལ་བར་བྱ། །ལེགས་འོངས་མེ་ཏོག་དག་ཀྱང་དབུལ། །དེ་ནས་སྟན་བཟང་ཉམས་དགའ་བར། །མེ་ཏོག་ལྡན་པ་ཕུལ་ན་ནི། །ད་ནི་ཁྱོད་
ཀྱིས་བདག་གྲུབ་སྟེ། །བཀའ་བཞིན་བྱེད་ཅིང་དེ་བཞིན་དུ། །གཞན་དུ་མི་འགྱུར་བཀའ་ཉན་གྱི། །བཀའ་སྩོལ་ཅིག་ཅེས་དེ་ལ་སྨྲ། །མ་འམ་ཡང་ན་སྲིང་མོ་འམ། །མཛའ་མོའམ་
ཡང་ན་ཆུང་མར་འགྱུར། །མར་བརྗོད་པས་ནི་ངེས་པར་ཡང༌། །དེ་ཡིས་ལྡོང་རོས་ལ་སོགས་པ། །གྲུབ་པའི་རྫས་ནི་མང་པོ་དག །གདོན་མི་ཟ་བར་དེ་ལ་སྟེར། །སྲིང་མོས་མེ་ཏོག་

90-1-368b


འབྲས་བུ་དང༌། །བདུད་རྩི་མཆོག་དང་གསེར་འགྱུར་རྩི། །རྟག་ཏུ་སྒྲུབ་པ་པོ་དེ་ལ། །གདོན་མི་ཟ་བར་སྟེར་བར་འགྱུར། །མཛའ་མོར་གྱུར་ཅིག་ཅེས་སྨྲས་ནས། །མཚན་མོ་ལྡིང་ཁང་
མཆོག་རྣམས་དང༌། །ཡིད་དུ་འོང་བ་གཞན་རྣམས་ཀྱང༌། །བདག་ཉིད་དགའ་བར་སྟོན་པར་བྱེད། །མྱུར་དུ་ཆུང་མ་སྡུག་པ་དང༌། །དཔག་ཚད་བརྒྱ་ནས་ཁྲི་དེ་འོང༌། །གཞན་ཡང་སྒྲུབ་པ་
པོ་དེ་ལ༑ ༑དེས་ཤིང་འདོད་དང་དགའ་བ་སྟེར། །དེ་སྟེ་དེ་ལ་ཆུང་མར་སྨྲས། །འདོད་པའི་གཟུགས་ཅན་རྣམ་པར་མཛེས། །དབང་ཕྱུག་ལོངས་སྤྱོད་ཐམས་ཅད་ཀྱིས། །གྲུབ་པ་དེ་ནི་དགའ་
བར་བྱེད། །དེས་ཤིང་འདོད་པ་དགའ་བ་སྟེར། །འཛུམ་ཞིང་སྲི་ཞུ་འཇོ་མ་དང༌། །དབང་ཕྱུག་ལོངས་སྤྱོད་ཐམས་ཅད་ནི། །སྒྲུབ་པ་ཇི་སྲིད་འདོད་པ་སྤྱོད། །གལ་ཏེ་མངལ་ནས་སྐྱེས་པ་
ཡིས༑ ༑ཤ་ཟ་མོ་དག་སྒྲུབ་འདོད་ན། །སྒྲུབ་པ་པོ་ལ་དེ་ཡི་ལས། །དེ་དག་འདི་ནི་བཤད་པར་བྱ། །ཤེ་ལ་ཀ་ཏའི་ཤིང་དྲུང་ནི། །གཙང་མར་དཀྱིལ་འཁོར་བྲི་བར་བྱ། །མཆོད་པ་ཆེན་
པོ་བྱས་ནས་སུ། །གཏོར་མའི་ལས་ཀྱང་སྔོན་བཞིན་བྱ། །དེར་ནི་དུར་ཁྲོད་ཤིང་དག་གིས། །སྔགས་པས་མི་ནི་རབ་སྔར་ནས། །གོས་མེད་སྐྲ་ཡང་ཧག་བྱས་ཏེ། །དེ་ནས་མི་ཡང་འབར་བ་
ལ༑ ༑དེར་ནི་གཟེགས་མའི་སྦྱིན་སྲེག་རྣམས། །སྔགས་ཀྱིས་སྟོང་རྩ་བརྒྱད་བསྲེགས་ན། །དེ་ཚེ་གདོན་མེ་ཟ་བར་ཡང༌། །ཤ་ཟ་མོ་ནི་འབར་བའི་གདོང༌། །འོང་བར་འགྱུར་ཏེ་དེ་ཡི་ཚེ། །

90-1-369a


སེམས་ནི་དཔའ་བར་བྱས་ནས་སུ། །མི་འཇིགས་མདུན་དུ་མཆོད་ཡོན་དབུལ། །དེ་ཡི་འོག་ཏུ་དེ་ལ་ནི། །བདག་ཉིད་གཟུགས་ནི་བཟང་པོར་སྟོན། །དེ་ཡི་མིང་ནི་
ཀང་རང་གི །རང་མིང་སྔགས་ཀྱིས་སྦྱིན་སྲེག་བྱ། །གང་བསམ་པ་ཡི་ནོར་དེ་རྣམས། །འོངས་ནས་རིང་པོར་མི་ཐོགས་པར། །གདོན་མི་ཟ་བར་རབ་ཏུ་དབུལ། །ཀང་རང་གི་ནི་ཞེས་བྱ་
བ༑ ༑ཤ་ཟ་མོ་ནི་ཀུན་གྱི་མཆོག །སྒྲུབ་པ་པོ་ནི་སེམས་དཔའ་ཞིང༌། །གཟི་ཡང་རབ་ཏུ་ཆེ་བ་ལ། །གདོན་རྣམས་ཐམས་ཅད་རབ་ཏུ་སྒྲུབ། །དེ་ལྟར་མིན་ན་མྱུར་བར་ནི། །སྒྲུབ་པོ་ཡང་
ནི་གསོད་པར་བྱེད། །དེ་སྟེ་ཀླུ་ཡི་བུ་མོ་དག །དེ་ལ་རིག་འཛིན་དཔལ་ལྡན་པས། །སྒྲུབ་པ་དག་ཏུ་འདོད་པ་ལ། །དེ་ཡི་ཆོ་གར་འདི་བཤད་དོ། །པདྨ་དཀར་པོའི་མཚོ་འགྲམ་དུ། །སོང་
ནས་ཆོ་ག་སྔ་མ་བཞིན། །ཡི་དྭགས་མང་པོ་ཞེས་བྱ་བའི། །དཀྱིལ་འཁོར་དེར་ནི་བྲི་བར་བྱ། །དེ་ནས་དེར་ནི་མཁས་པ་ཡིས། །གཏོར་མའི་ཆོ་ག་སྔ་མ་བཞིན། །ཨུ་དུམ་བ་རའི་ཡཾ་
ཤིང་གིས། །ཐོག་མར་མེ་ནི་རབ་སྦར་ནས། །ནཱ་ག་གེ་སར་ཕྱེ་མ་དག །མཁས་པས་སྟོང་རྩ་བརྒྱད་དུ་བསྲེག །སྦྱིན་སྲེག་བྱེད་ཚེ་མྱུར་བར་ནི། །དེ་ནས་ཀླུ་ཡི་བུ་མོ་དག །འཇིགས་
ཤིང་སྐྲག་ནས་འོང་བར་འགྱུར། །གལ་ཏེ་མཚན་མོ་དེ་བསྲེགས་ན། །སྒྲུབ་པ་པོ་ནི་གང་འདོད་པ། །གདོན་མི་ཟ་བར་རབ་ཏུ་སྟེར། །དེ་སྟེ་སྔགས་པ་ལྷ་མིན་གྱི། །ཕུག་སྒོར་སོང་

90-1-369b


ནས་ཅི་དགའ་བར། །ལྷ་མ་ཡིན་མོ་ཐམས་ཅད་ནི། །ལས་འདི་དག་ནི་ཐམས་ཅད་བསྒྲུབ། །དཀྱིལ་འཁོར་སྔ་མ་བཞིན་བྲིས་ནས། །གཏོར་མའི་ཆོ་ག་རྒྱ་ཆེར་བྱ། །བྲིང་ཀུ་ཡི་ཤིང་
དག་གིས། །ཞུགས་ཐབ་ཏུ་ནི་མེ་སྦར་ནས། །ཆོ་ག་བཞིན་དུ་སྔགས་ཟློས་ཤིང༌། །ཡུངས་ཀར་དཀར་པོ་གུར་གུམ་ལ། །སྨྱུགས་ནས་སྟོང་རྩ་བརྒྱད་བཟླས་ལ། །དེ་ནས་ངེས་པར་
བསྲེག་པར་བྱ། །དེ་ནས་སྦྱིན་སྲེག་བྱེད་པའི་ཚེ། །ལྷ་མིན་ན་ཆུང་འབྱུང་བར་བྱེད། །སྒྲུབ་པ་པོ་ནི་གང་འདོད་པ། །གདོན་མི་ཟ་བར་རབ་ཏུ་སྟེར། །ལྷ་མ་ཡིན་གྱི་གནས་དག་ཏུ། །བདེ་
བའི་ལམ་ནས་འཇུག་པར་བྱེད། །དབང་ཕྱུག་ཀུན་དང་ལྡན་པར་ནི། །དེ་ན་དེ་ནི་འགྲུབ་པར་བྱེད། །གལ་ཏེ་འདིར་ནི་སྔགས་པ་དག །ཤ་ཆེན་དག་ནི་འཆོང་འདོད་ན། །དང་པོར་དུར་
ཁྲོད་འདུག་ནས་སུ། །དཔའ་བའི་སེམས་ཀྱིས་ཤ་ཆེན་བླང༌། །བླངས་ནས་སྲུང་བ་བྱས་ནས་སུ། །ལག་པ་གཡོན་པས་ཆུ་གྲི་ཐོགས། །གཡས་པས་ཤ་ཆེན་སྐྱོ་མེད་གཟུང༌། །
མཚན་མོ་དུར་ཁྲོད་དུ་ཞུགས་ནས། །སེམས་པ་དཔའ་བས་གཤིན་རྗེའི་གཤེད། །ཁྲོ་བོ་ཡིད་ལ་ཟློས་བྱེད་ཅིང༌། །ཤ་འཚོང་པ་ཡི་སྒྲ་སྒྲོག་གོ །བདག་ཉིད་ཆེན་པོ་དེ་ཡི་ཚིག །
སྲིན་པོ་དམ་ཚིག་མེད་པ་དང༌། །སེམས་ཅན་ཕྲ་མོ་ཁ་ཅིག་གིས། །ཐོས་ན་རབ་ཏུ་འཇིགས་པར་འགྱུར། །གང་གཞན་ལྷག་པའི་སེམས་ཡོད་ཅིང༌། །དྲག་པོའི་དུར་ཁྲོད་གནས་

90-1-370a


སྐྱོང་བ༑ ༑སྣ་ཚོགས་གཟུགས་ཅན་སྟོབས་པོ་ཆེ། །དེ་དག་ལུས་ནི་སྟོན་པར་བྱེད། །གྲུབ་པ་འཇིགས་པར་མི་བྱ་བར། །དེ་ནས་སེམས་ནི་དྲག་པོ་དེས། །
ལེགས་པར་འོངས་ཞེས་སྨྲ་བར་བྱ། །དེ་ནས་གནས་སྐྱོང་བསྒྲུབ་པའི་ཕྱིར། །དེ་ནས་ཨཉྫ་ན་དག་དང༌། །རྫས་ནི་གང་རྣམས་འདོད་པ་དེ། །ཤ་ཡིས་རབ་ཏུ་སྦྱིན་བྱོས་ཞེས། །
སྒྲུབ་པ་པོས་ཀྱང་སྨྲ་བར་བྱ། །སྒྲུབ་པ་པོས་ཀྱང་གཞན་མི་སྨྲ། །སེམས་ནི་དཔའ་བར་ཤེས་ནས་སུ། །སྦྱིན་པར་བྱེད་ཀྱི་གཞན་ལ་མིན། །དེ་ནས་གཞན་ཡང་འདི་ཡི་ལས། །དཔུང་
རྣམས་མནན་པར་བྱ་བ་གང༌། །ཁྲོ་བོ་མཆོག་གིས་གསུངས་པ་ནི། །དེ་དག་འདིར་ནི་བཤད་པར་བྱ། །མི་རོའི་གོས་ལས་བྱས་པ་ཡིས། །བ་དན་ཤིན་ཏུ་བཟང་པོ་བྱ། །དེ་ནི་
མཐོན་ཀ་ལས་བྱ་འོ། །སོར་བཅུ་དྲུག་གི་ཚད་དུ་བྱ། །སྨྱུག་མའི་ཡུ་བ་སྡུག་གུ་དག །ཁྲུ་གང་ཚད་དུ་བྱས་པ་ལ། །བཏགས་ཏེ་དེ་ནས་བསྒྲེངས་ནས་སུ། །དུར་ཁྲོད་དུ་ནི་མཚན་
མོ་བསྒྲུབ། །དཀྱིལ་འཁོར་རྒྱ་ཆེན་བྲིས་ནས་ཀྱང༌། །དེར་ནི་ཙོག་བུར་གནས་ནས་སུ། །བ་དན་ལག་ན་ཐོགས་ནས་ནི། །མཚན་མོ་ཐོག་ཐག་བཟླས་པར་བྱ། །དེ་ནས་ནམ་ནི་
ནངས་པ་ན། །དེ་ཡི་ལག་ན་ཐོགས་པ་ཡིས། །དེ་ཚེའི་དགྲ་ཡི་དཔུང་འཁྲུགས་པ། །ཐེ་ཚོམ་མེད་པར་གནས་པར་འགྱུར། །ལག་ན་ཐོགས་པ་གཞན་དག་ཀྱང༌། །སྒྲུབ་པ་པོས་

90-1-370b


ནི་མཐོང་བ་ཡིས། །དེ་དག་ཐམས་ཅད་མཐོང་མ་ཐག །མནན་ཏེ་རི་བཞིན་མི་གཡོར་འགྱུར། །གླང་པོ་རྒྱལ་པོ་མྱོས་པ་དང༌། །ཤིང་རྟ་རྟ་དང་གླང་པོར་བཅས། །རྐང་ཐང་འཁྲུགས་པ་
མང་བཅས་པའི། །དགྲ་ཡི་དཔུང་རྣམས་ངེས་པར་ནི། །མཐོང་བ་ཙམ་ནི་ཉིད་ཀྱིས་སུ། །མནན་པ་བཞིན་དུ་སྣང་བར་འགྱུར། །དེ་ནས་གཞན་ཡང་དུར་ཁྲོད་ཀྱི། །སྦྱོར་བ་བཀྲ་ཤིས་དགེ་
བ་དང༌། །ཁྲོ་བོ་མཆོག་གིས་གསུངས་པ་དེ། །དེ་ནི་ངེས་པར་བཤད་པར་བྱ། །དེས་ནི་མི་རོ་བསྲེགས་པ་ཡི། །མཚན་མོ་མེ་འབར་བལྟས་ནས་སུ། །སྐྲ་བཤིག་གོས་ཀྱང་མེད་བྱས་
ལ༑ ༑བཟླས་པ་དག་ཀྱང་བསྐོར་ཞིང་བྱ། །དེ་ནས་དེར་ནི་སྔགས་པ་ཡིས། །ལན་གཅིག་ཐལ་བ་སྦར་བ་གང༌། །ལག་པ་གཡོན་པས་བླངས་ནས་སུ། །མཁས་པས་ཁྱིམ་དུ་འགྲོ་བར་
འགྱུར༑ ༑ཡང་ན་ལྷ་ཁང་སྟོང་པར་འགྲོ། །ཕྱིར་ཡང་སྟོང་པར་ཡོང་མི་བྱ། །དེ་ནས་དེར་ཡང་ཐལ་བ་དེ། །ནམ་ནངས་བར་དུ་བཟླས་བར་བྱ། །ནམ་ནི་ནངས་པར་གྱུར་པ་ན། །ཐལ་བ་ད་ནི་
བསྲུངས་ནས་སུ། །གསར་པའི་སྣོད་དུ་གཞག་བྱ་ཞིང༌། །ས་ལ་གཞག་པར་ཡོང་མི་བྱ། །དགྲ་ཡི་དཔུང་དག་མནན་པའི་ཕྱིར། །ཐལ་བ་དེ་ནི་གཏོར་བྱས་ན། །ཤིང་རྟ་དང་ནི་གླང་པོ་དང༌། །
མཚོན་ཆ་ཐམས་ཅད་འཁྲུག་པ་དང༌། །སྐྱེ་བོ་མང་པོར་ལྡན་པའི་གཡུལ། །ཐལ་བ་དེ་ཡིས་ཐམས་ཅད་དུ། །ལང་ཅིག་གཏོར་བ་ཙམ་གྱིས་ཀྱང༌། །ལུས་རྣམས་མི་འགུལ་གདོན་མི་ཟ། །

90-1-371a


འདི་ནི་མཚོན་རྣམས་གནོན་པ་དང༌། །དཔུང་ཡང་གནོན་བྱེད་དགེ་བའོ། །དེ་བཞིན་གཉིད་ཀྱིས་ལོག་བྱ་དང༌། །མྱོས་པར་བྱེད་པར་སྦྱོར་བ་ཡང༌། །རླུང་ཕྱོགས་
དག་ཏུ་སོང་བའམ། །ཡང་ན་བསྙེན་ཏེ་བྱས་ནའང་རུང༌། །བགྲོད་དཀའི་དགྲ་ནི་མཚོན་འཁྲུགས་ལ། །བྱས་ནས་འགྲོ་བ་མི་འགུལ་འགྱུར། །དུར་ཁྲོད་དག་གི་སྦྱོར་བ་ཡིས། །དཔུང་
མནན་དེ་ལྟར་བཤད་ཟིན་ཏོ། །འགྲོ་བ་དབང་བྱེད་སྦྱོར་བ་ནི། །རྣམ་པ་གཞན་དག་བཤད་པར་བྱ། །དུར་ཁྲོད་དག་ཏུ་དཀྱིལ་འཁོར་བྲི། །མཆོད་པ་སྔ་མ་བཞིན་དུ་བྱ། །གཏོར་མ་
རྒྱ་ཆེན་བྱས་ནས་ནི། །མི་ཡི་ཚིལ་གྱི་སྣུམ་དག་ལས། །མར་མེ་འབར་བ་བྱས་ནས་སུ། །དེ་ནས་ཐོད་པ་བཟང་པོ་ལ། །མཁས་པ་དག་གི་སྣག་ཚ་སྦྱར། །དུ་བའི་སྣག་ཚ་སྦྱར་ནས་
ཀྱང༌། །ནམ་ནངས་བར་དུ་བསླབ་པར་བྱ། །དེ་ནས་ནང་བར་ནམ་ནངས་ཏེ། །དུ་བའི་སྣག་ཚས་མིག་བསྐུས་ན། །གང་མཐོང་དེ་ཡི་དབང་དུ་འགྱུར། །དེ་ལྟར་འགྲོ་བ་དབང་བྱེད་པའི། །
སྦྱོར་བ་དེ་ནི་བསྒྲགས་པ་ཡིན། །བཙག་གི་སྦྱོར་བའི་དངོས་གྲུབ་ཀྱང༌། །དགེ་བ་དག་ནི་ད་བཤད་དོ། །ཡུག་སྣམ་བཙག་ནི་དགེ་བ་དག །མི་རོའི་ཁར་ནི་བཅུག་ནས་སུ། །དེ་ནས་
དེ་ཕྱེད་ཚིག་ནས་ནི། །གྲོགས་མེད་པར་ནི་མཚན་མོ་བླང༌། །བླངས་ནས་ལྷ་ཡི་ཁང་སྟོང་དུ། །མཁས་བ་དག་གིས་བཟླས་པ་བྱ། །བགེགས་ཀྱང་རྣམ་པ་སྣ་ཚོགས་འབྱུང༌། །ཇི་

90-1-371b


སྲིད་ནམ་ནངས་བར་དུ་ནི། །དེ་ན་འདུག་ཅིང་དེ་ལ་བཟླས། །དེ་ན་ནམ་ནངས་གྱུར་པ་དང༌། །རས་ནི་དམར་པོས་དཀྲིས་ནས་ནི། །མཆོད་ཅིང་བསྲུངས་ནས་གཞག་པར་བྱ། །དེ་ནས་གང་
ཡང་རུང་བའི་མིང༌། །བཙག་གི་ཡུག་སྣམ་དེ་ཡིས་སུ། །ཅི་འདོད་པར་ནི་འབྲི་བར་བྱ། །སྒྲུབ་པ་པོ་ཡི་མིང་ནས་ཀྱང༌། །བསྐུལ་ནས་དོགས་པ་མེད་པར་ཡང༌། །བསྒྲུབ་པར་བྱ་བ་མྱུར་དུ་
འོང༌། །བཙག་བསྒྲུབས་ཁ་རུ་གསུངས་པ་དག །མདོར་བསྡུས་བཤད་པ་དེ་ཡིན་ནོ། །ད་ནི་ཇི་ལྟར་རིགས་པ་རུ། །སོར་གདུབ་སྒྲུབ་པ་སྦྱོར་བ་བཅས། །ཆོ་ག་བཞིན་དུ་གསུངས་པ་
དག །མདོར་ནི་རབ་ཏུ་བཤད་པར་བྱ། །མི་ཡི་རོ་ཁྱེར་འགྲོ་བ་ན། །དེར་སོང་ནས་ནི་དེ་ཡི་ཁར། །གསེར་གྱི་སོར་གདུབ་གཞག་པར་བྱ། །མཁས་པས་ཁྲོ་བོ་གཅིག་པུའི་སྔགས། །
ཟློས་པ་བྱེད་དེ་འདུག་པ་ན། །མ་ཡིས་ཚིག་པར་གྱུར་པ་ནི། །རོ་ཡི་ཁ་ན་འདུག་པ་ཡི། །སོར་གདུབ་ལག་པ་གཡོན་པས་བླང༌། །ནམ་ལངས་བར་དུ་བཟླས་པར་བྱ། །དེ་ནས་སོར་
གདུབ་བཟང་པོ་དེ། །ལག་པ་གཡོན་པའི་མཛུབ་མོ་ལ། །མཁས་པ་དག་གིས་གཞག་པར་བྱ། །དེ་ཡི་ལག་པ་གཡོན་པ་ཡིས། །གང་དང་གང་དག་རེག་འགྱུར་བ། །དེ་ཀུན་དེ་ཡི་ལས་
བྱེད་འགྱུར། །ཕྱི་བཞིན་དུ་ཡང་འབྲང་བར་འགྱུར། །འདི་ལ་དཔྱོད་པར་ཡོང་མི་བྱ། །དེ་ནས་གཞན་ཡང་ཡུངས་ཀར་དག །ཤིན་ཏུ་ངོ་མཚར་དང་ལྡན་པ། །ཁྲོ་བོ་ཉིད་ཀྱིས་ཇི་ལྟ་བར།།

90-1-372a


སྒྲུབ་པའི་སྦྱོར་བ་གསུངས་པ་བཤད། །སི་ཏའི་ཤིང་ལས་གབ་ཙེ་ཡང༌། །བཟང་པོ་སོར་ནི་བརྒྱད་པར་བྱ། །དེ་ཡི་ནང་དུ་ཡུངས་ཀར་དགང༌། །དངོས་གྲུབ་
མཆོག་ནི་དེར་བླུགས་ལ། །ཟླ་བ་གཟས་ནི་ཟིན་བར་དུ། །ཉི་མ་རེ་རེ་བཟླས་བརྗོད་བྱ། །དཀྱིལ་འཁོར་ཆོ་ག་བཞིན་བྲིས་ནས། །གཏོར་མ་རྒྱ་ཆེན་དག་ཀྱང་བྱ། །གབ་ཙེ་ནང་གི་
ཡུངས་ཀར་ཀུན། །སྒྲ་བྱུང་བ་འམ་གས་ཀྱི་བར། །དེ་སྲིད་ཡུངས་ཀར་བཟླས་པར་བྱ། །དེ་ནས་ཡུངས་ཀར་གྲུབ་གྱུར་པ། །བླངས་ནས་གང་ཡང་རུང་བར་ནི། །ཆོ་ག་བཞིན་དུ་
སྦྱར་བྱས་ན། །དེ་ཡིས་མི་ནུས་ཅི་ཡང་མེད། །དེས་ནི་ས་ཡང་འགས་པར་བྱེད། །ཆུ་ཀླུང་དག་ཀྱང་སྐམ་པར་བྱེད། །རི་མཐོ་རྣམ་པ་མང་པོ་དག །ཕྱེ་མ་དག་ཏུ་རློག་པར་བྱེད། །དེ་
བཞིན་རི་ཡི་རྩེ་མོ་ཡང༌། །སྦྱར་ན་རབ་ཏུ་སྙིལ་བར་བྱེད། །ཁྲག་དང་སོལ་བའི་ཆ་དག་ཀྱང༌། །འབེབས་པར་བྱེད་དེ་ཐེ་ཚོམ་མེད། །གནམ་ལྕགས་དང་ནི་སེར་བ་དག །གློ་བུར་
དག་ཏུ་འབེབས་པར་བྱེད། །ས་གཡོ་བ་དང་སྤྲིན་བསྡུ་ལ། །རིག་པ་འཛིན་པས་སྦྱར་བྱས་ན། །གློ་བུར་དུ་ཡང་ཐོགས་མེད་འགྱུར། །མཚོ་དང་རྒྱ་མཚོ་གཡོ་བ་དང༌། །ཤིང་རྣམས་
རབ་ཏུ་ལྡེག་པ་དང༌། །ས་ཡི་འོག་ཀྱང་གཡོ་བྱེད་ཀྱང༌། །དེ་བཞིན་ཀླུ་རྣམས་བསྡིགས་པ་དང༌། །མཚོ་ཆེན་དང་ནི་ལྟེང་ཀ་དང༌། །ཀླུ་རྣམས་ཚར་གཅད་བྱ་བ་དང༌། །གཞན་ཡང་

90-1-372b


གང་འདོད་བྱ་བ་ཡི། །ལས་ནི་རྣམ་བ་སྣ་ཚོགས་པ། །གསུངས་པ་དང་ནི་མ་གསུངས་པ། །མཁས་པས་རང་བཞིན་བློས་བརྟགས་ལ། །ཡུངས་ཀར་གྲུབ་པས་གཏོར་ཙམ་གྱིས། །
ཐོགས་པ་མེད་པར་བྱེད་པར་འགྱུར། །ཡུངས་ཀར་དངོས་གྲུབ་ཀུན་སྦྱིན་པའི། །སྒྲུབ་པ་དག་ནི་བསྒྲུབས་ཟིན་ཏོ། །དཔའ་བོའི་བརྟུལ་ཞུགས་སྤྱོད་པ་ཡིས། །དེ་དག་ལ་སོགས་སྣ་
ཚོགས་དང༌། །སྔ་མ་བཞིན་དུ་སྣ་ཚོགས་དང༌། །འབྲིང་རྣམས་ལ་སོགས་བསྒྲུབ་པར་བྱ། །ཁྲོ་བོ་མཆོག་གི་ཆོ་ག་འདི། །ལས་ནི་གང་དག་བཤད་པ་རྣམས། །དེ་དག་ཀུན་ལ་བརྟུལ་
ཞུགས་ལ། །མེད་པར་བྱས་ན་འབྲས་བུ་མེད། །ཕྱག་རྒྱ་གཉིས་ཀྱི་ལས་རྣམས་ནི། །གང་དག་འདིར་ནི་བཤད་པ་རྣམས། །བརྟུལ་ཞུགས་བྱེད་ནི་མ་ནུས་ན། །དེ་ལྟར་ཁྲོ་བོ་མཆོག་
འདི་ལ༑ ༑སྔོན་བཞིན་མཆོད་པ་བྱེད་པ་དང༌། །ཇི་སྐད་བཤད་ཟིན་བཟླས་བྱས་པས། །ལས་རྣམས་ཇི་སྐད་བསྟན་པ་དང༌། །དངོས་གྲུབ་ཇི་སྐད་བསྟན་པ་འཐོབ། །རྟག་ཏུ་བདེ་གཤེགས་
སེམས་དཔའ་དེས། །བརྟུལ་ཞུགས་རྟག་ཏུ་མི་རུང་ནའང༌། །ཉིན་གཅིག་བཞིན་དུ་བཟླས་བརྗོད་ལ། །སྦྱོར་བས་འདོད་པས་དོན་རྣམས་འཐེབ། །དེ་ལྟར་བརྟུལ་ཞུགས་ཀྱིས་བསྒྲུབས་
དང༌། །སྒྲུབ་པ་སྣ་ཚོགས་ཆོ་ག་འདིར། །ཁྲོ་བོ་མཆོག་གིས་ཅི་གསུངས་པ། །མ་ལུས་པར་ནི་བཤད་པ་ཡིན། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བ་ལས། ཁྲོ་

90-1-373a


བོ་གཤིན་རྗེའི་གཤེད་ཀྱི་རྩ་བའི་ཆོ་ག་ཞིབ་མོ་རིམ་པར་ཕྱེ་བ་སྟེ་བརྒྱད་པའོ།།    །།དེ་ནས་ཆོ་ག་ཕྱི་མར་ནི། །ཇི་ལྟར་བརྟུལ་ཞུགས་མེད་ཀྱང་
རུང༌། །དེ་ཕྱིར་ཁྲོ་བོ་བདག་ཉིད་ཀྱིས། །གསུངས་པ་དེ་ཡི་ཆོ་ག་བརྗོད། །སྔགས་ནི་ཡི་གེ་བཅུ་བདུན་པོ། །ཁྲོ་བོ་ཞེས་ནི་གང་བརྗོད་པ། །དེ་ལ་ཐོག་མར་སྟོན་བཞིན་དུ། །རི་མོ་བྲིས་
ལ་དེ་མདུན་དུ། །ཚུལ་བཞིན་དུ་ནི་མཆོད་པར་བྱ། །མཁས་པས་ཡང་ན་སྐུ་གཟུགས་ཀྱང༌། །བྱེད་དུ་བཅུག་སྟེ་དེ་འོག་ཏུ། །མཁས་པས་བརྒྱད་འབུམ་བཟླས་པར་བྱ། །དེ་ཡི་
མཐའ་མར་དཀོན་མཆོག་ནི། །གསུམ་པོ་དག་ལ་མཆོད་ཆེན་བྱ། །དེ་ཡི་འོག་ཏུ་ཁྲོ་མཆོག་ནི། །ཇི་སྐད་གསུངས་བཞིན་མཆོད་པ་བྱ། །འོན་ཀྱང་གྲུབ་སྟེ་དེ་ཡི་ཚེ། །འབྱུང་པོའི་
གདོན་དང་དུག་རྣམས་དང༌། །ཡིད་ལ་གང་དང་གང་འདོད་པ། །དེ་ཡིས་བསམ་པའི་ལས་ཀྱང་ནུས། །ནམ་ཡང་དངོས་གྲུབ་ཕྲན་ཚེགས་ལ། །དེ་ནི་སྦྱར་བར་མི་བྱའོ། །དུག་ལ་
སོགས་ཏེ་གང་བརྗོད་པ། །ལས་ཀྱི་རྣམས་ནི་ཚིག་གིས་བྱ། །གཞན་དུ་ཡངས་པའི་ཚིག་གིས་ཀྱང༌། །བདག་ཉིད་ཇི་ལྟར་འདོད་བཞིན་ནོ། །དེ་བཞིན་སེམས་ཅན་སྡང་རྣམས་ལ། །
ཚར་གཅད་པ་དང་ཕན་འདོགས་ནུས། །གང་ཞིག་ནག་པོས་ཟིན་བ་ལས། །ལས་རྣམས་ཀྱང་ནི་བྱེད་འགྱུར་ཏེ། །ཆུ་ཡིས་ངེས་པར་གཏོར་བ་དང༌། །ལྕག་གམ་ཡང་ན་སྐད་པ་

90-1-373b


ཡིས༑ ༑ཁྲོ་བོས་ཇི་སྐད་གསུངས་པ་བཞིན། །ཐེ་ཚོམ་མེད་པར་སོས་པར་འགྱུར། །དེ་ལྟར་ཀུན་ཏུ་ཡིད་ཀྱིས་སམ། །ཡང་ན་ཚིག་གིས་བསྐུལ་བར་བྱ། །ཇི་ལྟར་ཁྲོས་པ་མེད་པར་ཡང༌།།
ཕྲན་ཚོགས་ལས་ནི་འགྲུབ་འགྱུར་ཏེ། །དྲན་བཙམ་ནི་འབའ་ཞིག་གིས། །བྱེད་པ་པོ་ཡི་ལས་དེ་འགྲུབ། །དེ་ནས་སྣོད་ལ་དབབ་པ་ཡིས། །ལས་གཞན་འདི་ནི་རབ་ཏུ་བྱ། །གཞོན་ནུ་མཚན་
དང་ལྡན་འགྱུར་ཞིང༌། །ཉེས་པའི་སྐྱོན་མེད་ཡན་ལག་ཚང༌། །ཤིན་ཏུ་བཀྲུས་ཏེ་རྒྱན་གྱིས་བརྒྱན། །བ་ལས་བྱུང་བའི་ལྔ་ཡང་བླུད། །དེ་ཡི་འོག་ཏུ་སྨྱུང་བྱས་ཏེ། །ནམ་ནངས་པ་དང་བཀྲུས་
བྱས་ལ། །དྲི་ཞིམ་པ་ཡི་དྲིས་བྱུགས་ཤིང༌། །གོས་རྣམས་དང་ནི་རྒྱན་གྱིས་བརྒྱན། །དེ་ལྟར་མཆོད་པ་བྱས་ནས་ནི། །ཤར་གྱི་ཕྱོགས་སུ་ཁ་བསྟན་ཏེ། །ཆོ་ག་བཞིན་དུ་ཀུ་ཤ་ཡི། །
སྟན་ལ་བཞག་སྟེ་དེ་ནས་ནི། །དེ་ཡི་ལག་པ་གཉིས་ཀར་ཡང༌། །ཙནྡན་གཏོར་མའི་མེ་ཏོག་སྦྱིན། །ཨ་ཀར་ནག་པོའི་བདུག་པ་སྦྱིན། །དེས་ནི་མྱུར་དུ་སྔགས་བརྗོད་དེ། །སྒྲུབ་པ་ཆོ་
ག་འདི་ཡིས་ནི། །སྣོད་ལ་དབབ་པའི་ལས་བྱའོ། །སྣོད་ལ་དབབ་འགྱུར་དེ་ཡིས་ནི། །དགེ་དང་མི་དགེ་བྲི་བར་བྱ། །དེ་ནས་བྱུང་བར་འགྱུར་བ་དང༌། །བྱུང་བ་གང་ཡིན་བདེན་པར་སྨྲ།།
སེམས་ཅན་ཆེན་པོ་འདི་གྱིས་ལ། །འདི་ནི་མིན་ཞེས་ཟློག་པར་བྱེད། །ཡིག་སྔགས་ཆད་དམ་ལྷག་པ་དག །སྔགས་ཀྱང་འདིར་ནི་ཚང་བར་བྱེད། །དེ་ནས་ཁྲོ་བོ་མཆོག་དེ་ལ། །

90-1-374a


མེ་ཏོག་ལྡན་པའི་མཆོད་ཡོན་དབུལ། །དེ་ནས་བདེ་གཤེགས་བསྟན་པ་ཡིས། །དམ་ཚིག་དག་ཀྱང་བསྟན་པར་བྱ། །སྣོད་ཀྱིས་ཐོས་ནས་དེ་ནས་སུ། །
བཏང་ནས་དེ་ནི་ས་ལ་འགྱེལ། །རིག་པ་ཁྲོ་བོ་གཤིན་རྗེའི་གཤེད། །གྲུབ་པར་དེ་ནས་བཞུད་པར་འགྱུར། །དེ་ནས་སྣོད་ནི་བླངས་ནས་སུ། །ཕྱིས་ཀྱང་རབ་ཏུ་ཁྲུས་བྱས་ཏེ། །ཟན་
ཟར་བཅུག་ལ་ཟོས་ནས་ཀྱང༌། །མཆོད་པ་བྱས་ཏེ་སླར་གཏང་ངོ༌། །ཇི་སྐད་གསུངས་པའི་ལས་རྣམས་ཀྱིས། །སྣོད་ལ་དབབ་པར་བྱས་ནས་ནི། །དེ་ནས་ཆོ་ག་ཕྱི་མ་ཡི། །ཆོ་ག་
ལས་གསུངས་ལས་རྣམས་བྱ། །དེ་ནས་གལ་ཏེ་སྔགས་པ་ནི། །རྒྱལ་པོ་དབང་དུ་བྱེད་འདོད་ན། །དེ་ཚེ་རི་མོ་སྤྱན་སྔ་རུ། །དུར་ཁྲོད་ཐལ་བས་གཟུགས་བྲིས་ཏེ། །དེ་ཡི་སྙིང་
གར་འདུག་ནས་སུ། །རྩེ་གཅིག་ཡིད་ཀྱིས་ཁྲི་བཟླས་ཏེ། །ཆེ་གེ་མོ་ཞིག་དབང་གྱུར་ནས། །དེ་ཡི་མིང་ནི་སྔ་མ་བཞིན། །ཁྲོ་སྔགས་ཇི་སྐད་གསུངས་པའི་མཐར། །སྦྱར་ཏེ་
མཇུག་ཏུ་སྭཱཧཱ་བརྗོད། །ཁྲོ་བོས་དབང་དུ་བྱ་བའི་ཕྱིར། །སྦྱོར་བ་རྟག་ཏུ་བཤད་པ་ཡིན། །དེ་ནས་རྒྱལ་དེ་དབང་གྱུར་ནས། །མཛའ་སྡུག་སྐྱེ་བོས་བཏང་ནས་སུ། །བདག་ཉིད་
དང་ནི་ནོར་དག་གིས། །ངེས་པར་བྲན་བཞིན་ལེགས་པར་བྱེད། །དེ་བཞིན་བཟླས་པ་ཁྲི་བྱས་ན། །བྲམ་ཟེ་དག་ཀྱང་དབང་དུ་འགྱུར། །རྗེའུ་རིགས་དམངས་རིགས་མ་ལུས་

90-1-374b


པར༑ ༑དྲུག་སྟོང་དག་གིས་ངེས་པར་འགྱུར། །བུད་མེད་རྣམས་དང་བུ་མོ་ལ། །ཁྲི་དག་ཏུ་ནི་བཟླས་པ་བྱ། །དེ་ནས་ཕན་ཚུན་མཛའ་བོ་གཉིས། །དབྱེ་བར་བྱ་བར་འདོད་ན་ནི། །དེ་ནས་
གཅིག་གིས་གཟུགས་བརྙན་ནི། །དེ་བཞིན་བྲིས་ནས་སྙིང་ག་རུ། །རྐང་པ་གཅིག་བཞག་ཙོག་པུར་འདུག །དེ་ཡི་མིང་ནི་མཐར་སྦྱར་ནས། །ཁྲོ་བོ་གཤིན་རྗེའི་གཤེད་བཟླས་པ། །ཆེ་གེ་
མོ་ཞིག་མྱུར་བ་རུ། །འདི་དང་དབྱེ་འགྱུར་ཕཊ་ཅེས་བྱ། །དེ་ལྟར་དབྱེ་བ་བྱ་འདི་ལ། །སྟོང་ཕྲག་བཅུར་ནི་བཟླས་པ་བྱ། །དེ་ནས་སེམས་ཅན་རབ་གདུག་པར། །ཤེས་ནས་ལེགས་པར་གདུག་
བྱ་ན༑ ༑དཀོན་མཆོག་གསུམ་ལ་གནོད་བྱེད་ལ། །ཁྲོ་བོས་བྱ་ཡི་གཞན་དུ་མིན། །དགྲ་བོའི་གཟུགས་བརྙན་མིང་སྨོས་ནས། །དུར་ཁྲོད་ཐལ་བས་བྲིས་ནས་སུ། །དེ་ནས་སེང་ལྡེང་ཕུར་
བུ་ལ༑ ༑བརྒྱ་རྩ་བརྒྱད་དུ་བཟླས་བྱས་ཏེ། །དེ་ཡི་སྙིང་གར་བཏགས་ནས་སུ། །དེ་ཡི་འོག་ཏུ་ཁྲི་བཟླ་འོ། །དེ་ནས་ཁྲོ་བོ་གཤིན་རྗེའི་གཤེད། །སྔགས་ཀྱི་མཐའ་མར་མིང་བཅུག་སྟེ། །ཆེ་
གེ་མོ་ཞིག་སོད་ཅིག་ཅེས། །ཧཱུཾ་དང་ཕཊ་ཀྱིས་མཐའ་རྟེན་ཏེ། །ཁྲི་དག་ཡོངས་སུ་ཚང་བ་ནི། །གལ་ཏེ་དེ་ལྟར་བཟླས་བྱས་ན། །ལས་དེ་ཡིས་ནི་འཆི་འགྱུར་ཏེ། །འདི་ལ་རྣམ་པར་དཔྱད་མི་
དགོས༑ ༑རྟག་ཏུ་བདེ་གཤེགས་བསམ་པར་བྱ། །ངན་པའི་སེམས་ཀྱིས་ཡོང་མི་བྱ། །དེ་ཡི་སྙིང་ལས་སྡུག་བསྔལ་དག །བསྐྱེད་ནས་འདག་པ་མ་གཏོགས་སོ། །ཞི་བ་དག་གི་ཆོ་ག་

90-1-375a


ཡིས༑ ༑དེ་ནས་ཞི་བ་དགེ་བར་བྱ། །ཇི་ལྟར་ཇི་སྐད་གསུངས་པ་འདི། །མངོན་པར་སྤྱོད་པ་ཡོང་མི་བྱ། །སེམས་ཅན་རྣམས་ལ་བརྩེ་བའི་ཕྱིར། །བདེ་
གཤེགས་བསམ་པས་བྱ་བར་བསྟན། །དེ་བཞིན་གཤེགས་པ་ཅི་གསུངས་པའི། །དེ་བཞིན་དངོས་གྲུབ་ཐོགས་མེད་པའི། །དངོས་གྲུབ་འདོད་པས་ཐོབ་འདོད་ན། །དེ་ལྟར་ཁྲོ་བོ་
སེམས་མི་བྱ། །བདེ་གཤེགས་བསམ་པ་གང་མེད་པ། །དེ་ནི་དངོས་གྲུབ་ཉམས་པར་འགྱུར། །མདོར་ན་བྱང་ཆུབ་སེམས་མེད་པ། །འཇམ་དཔལ་ཁྲོ་བོ་གཙོ་བོ་ཡིས། །བརྟུལ་
ཞུགས་བཟླས་པ་དང་བཅས་པ། །རྟོག་པས་ཆོ་ག་བཞིན་གསུངས་པའི། །དངོས་གྲུབ་མཆོག་ནི་ཉམས་པར་འགྱུར། །གང་ཞིག་བདེ་གཤེགས་བསམ་ལྡན་ནས། །བརྟུལ་ཞུགས་
བཟང་པོ་མེད་པ་དང༌། །དེ་བཞིན་གཟུགས་ལ་སོགས་མེད་ཀྱང༌། །དངོས་གྲུབ་མཆོག་རྣམས་དེས་ཐོབ་ཅིང༌། །ཉོན་མོངས་མེད་པར་ཅི་འདོད་པར། །འདོད་པ་ཐམས་ཅད་རྙེད་པར་
འགྱུར༑ ༑གང་ཞིག་བདེ་གཤེགས་བསམ་ལྡན་ཞིང༌། །བློ་ནི་མ་རྨོངས་བརྟན་པ་ཡིས། །སྲིད་པ་ཉོན་མོངས་བགྲོད་དཀའ་རྒོལ། །དེ་བཞིན་གཤེགས་པ་ཐམས་ཅད་ལ། །ཕྱག་
བྱས་ནས་ནི་དངོས་གྲུབ་མཆོག །བདེ་གཤེགས་བསམ་པ་ལྡན་པས་འཐོབ། །དེ་ལྟར་ཤེས་ནས་དེ་ཡི་ཚེ། །བདེ་གཤེགས་ལམ་མཆོག་བསྟན་པར་བྱ། །ཉོན་མོངས་སྡུག་བསྔལ་

90-1-375b


འཇིག་འགྱུར་བ། །འཇིག་རྟེན་ལྷ་ནི་ཡོད་མི་བསྙེན། །དེ་ལྟར་སེམས་ཅན་གདུག་འདུལ་བའི། །ལས་རྣམས་ཇི་སྐད་གསུངས་པ་ཡང༌། །དཀོན་མཆོག་གསུམ་ནི་བསྲུང་ཕྱིར་གྱིས། །
གཞན་དུ་གར་ཡང་ཡོང་མི་སྦྱར། །དེ་ནས་གཞན་ཡང་བསྐྲད་པའི་ལས། །འདི་དག་གར་ཡང་རུང་བར་ནི། །དེ་བཞིན་བྱེད་པར་འདོད་པ་ལ། །དེ་བཞིན་པར་ནི་བཤད་པར་བྱ། །དེ་བཞིན་
དུར་ཁྲོད་ཐལ་བ་ཡིས། །མཁས་པས་དགྲ་ཡི་གཟུགས་བརྙན་བྲི། །དེ་སྟེ་རྐང་གཉིས་འདུག་ནས་སུ། །འཇམ་དཔལ་ཁྲོ་བོའི་སྤྱན་སྔར་ནི། །ཆེ་གེ་མོ་ཞིག་སྐྲོད་ཅིག་ཅེས། །དེ་ཡི་མིང་
ནི་མཐར་སྦྱར་ནས། །དེ་བཞིན་ཧཱུཾ་དང་ཕཊ་དག་དང༌། །ཧཱུཾ་ཡང་བརྗོད་དེ་ཁྲི་བཟླས་ནི། །གདོན་མི་ཟ་བར་བསྐྲད་པར་འགྱུར། །ཡང་ན་ཐལ་བ་དེ་ཉིད་ཀྱིས། །དགྲ་ཡི་གཟུགས་བརྙན་
བྲིས་ནས་ནི། །དེ་ཡི་སྙིང་གར་རྐང་གཡོན་གྱིས། །གདོན་མི་ཟ་བར་བརྫིས་ནས་སུ། །ཉི་མ་ལ་ནི་ཁ་བལྟས་ནས། །གཤིན་རྗེའི་གཤེད་པོ་བཟླས་ན་ནི། །སྐད་ཅིག་གིས་ནི་དགྲ་བོ་དེ།།
རབ་ཏུ་ཚ་བའི་ནད་ཀྱིས་འདེབས། །དེ་ནས་ཞི་བའི་ཆོ་ག་ཡིས། །བདག་ཉིད་ཀྱིས་ནི་ཞི་བར་བྱ། །དེ་ལྟར་མ་བྱས་ཞག་བདུན་གྱིས། །གདོན་མ་ཟ་བར་འཆི་བར་འགྱུར། །དེ་ལ་སོགས་
པའི་ལས་རྣམས་ནི། །བདེ་གཤེགས་སེམས་དཔས་ཡོང་མི་བྱ། །སེམས་ཅན་རྣམས་ནི་ཐམས་ཅད་ལ། །ཞི་བ་དང་ནི་རྒྱས་པ་བྱ། །བྱང་ཆུབ་སེམས་ཀྱི་བདག་ཉིད་ཅན། །རིང་པོར་

90-1-376a


མི་ཐོགས་འགྲུབ་པར་འགྱུར། །དེ་ནས་སེམས་ཅན་ཐམས་ཅད་ནི། །བདེ་ཕྱིར་ཞི་བའི་ལས་རྣམས་དང༌། །དེ་བཞིན་དུ་ནི་རྒྱས་པའི་ལས། །ཇི་སྐད་གསུངས་
པ་བཤད་པར་བྱ། །མཆོད་རྟེན་དག་གམ་དཀྱིལ་འཁོར་དུ། །དེ་བཞིན་གཤེགས་པའི་མཆོད་པ་བྱ། །དཀོན་མཆོག་གསུམ་པོ་དག་ལ་ནི། །ཡང་དང་ཡང་དུ་ཕྱག་ཀྱང་བྱ།།
ཉིན་པར་དང་ནི་མཚན་མོ་ཡང༌། །དགེ་བ་གང་དག་ཅི་བསགས་པ། །དཀོན་མཆོག་གསུམ་ལ་དེ་བརྟེན་ནས། །བདེ་བར་གཤེགས་པའི་བསམ་པས་བྱ། །འདི་ཡིས་སེམས་ཅན་
ཐམས་ཅད་ནི། །ཤིན་ཏུ་སྡུག་བསྔལ་བདེར་གྱུར་ཅིག །དེ་ཡིས་དངོས་གྲུབ་ཅུང་ཟད་གང༌། །ཕྲ་མོ་དག་ཀྱང་འཐོབ་འགྱུར་བ། །རྟག་ཏུ་སེམས་ཅན་རྣམས་ལ་ནི། །མཁས་
པ་དག་གིས་ཕན་པར་བྱ། །མཁས་པས་མཆོད་རྟེན་ལས་བྱ་ཞིང༌། །དེ་བཞིན་དམ་པའི་ཆོས་ཀྱང་བཀླག །དགེ་བ་ཅུང་ཟད་གཞན་དག་ཀྱང༌། །ཆུང་དུ་ཟིན་ཀྱང་འདི་ཉིད་
ལ༑ ༑དངོས་གྲུབ་མཆོག་ནི་ཐོབ་འདོད་པས། །རྟག་ཏུ་སེམས་ཅན་རྣམས་ལ་བསྔོ། །དེ་ལྟར་འདི་ནི་བྱང་ཆུབ་སེམས། །ཆོས་ཀྱི་དོན་དུ་ཡུལ་དུ་འགྱུར། །བྱང་ཆུབ་སེམས་
དཔའ་ཉེར་བསྙེན་པའི། །མཚན་ཉིད་རྣམས་ཀྱང་རབ་ཏུ་བསྟན། །དེ་ལྟར་བློ་གྲོས་བརྟན་བྱས་ནས། །དགེ་བ་དག་ནི་སྤེལ་བར་བྱ། །དགེ་བ་དག་ཀྱང་སྤེལ་ནས་སུ། །སེམས་

90-1-376b


ཅན་རྣམས་ལ་ཡོངས་སུ་བསྔོ། །སྔགས་པ་བདེ་གཤེགས་སེམས་ལྡན་གང༌། །དེ་ལྟ་བུར་ནི་རྟག་པ་རུ། །སེམས་ཅན་ཀུན་ལ་ཕན་བྱས་ནས། །ཞི་བ་དག་དང་རྒྱས་པ་འཕེལ།།
ཐོག་མར་དཀོན་མཆོག་གསུམ་པོ་ལ། །མཆོད་པ་སྣ་ཚོགས་བྱས་ནས་སུ། །དེ་ཡི་འོག་ཏུ་ཁྲོ་བོ་མཆོག །གཤིན་རྗེའི་གཤེད་ལ་མེ་ཏོག་ནི། །དཀར་པོ་མཆོག་གིས་མཆོད་པ་
བྱ༑ ༑མཆོད་པ་བྱས་ནས་འདི་དག་ཏུ། །ཆོ་ག་བཞིན་དུ་བཟླས་པ་བྱ། །བདེ་ཞིང་སྟན་ལ་བདེར་འདུག་ལ། །རབ་ཏུ་དང་ཞིང་བདེ་གཤེགས་སེམས། །དེ་ཡི་མིང་སྨོས་ཞི་འགྱུར་ཞེས། །
ཁྲོ་བོའི་ཚིག་གིས་མཐར་སྦྱར་ཏེ། །བཽ་ཥ་ཊ་དག་ཀྱང་ཐ་མར་སྦྱར། །གང་ཡང་རུང་བ་ཞིག་ལ་ནི། དེ་ལྟར་སྟོང་དུ་བཟླས་པ་བྱ། །ཡུལ་དང་ཡུལ་གྱི་ཕྱོགས་རྣམས་དང༌། །རྒྱལ་པོ་
དག་ལ་ཉིས་འགྱུར་བྱ། །རྟ་རྣམས་དང་ནི་གླང་པོ་དང༌། །བ་ལང་དག་ལ་སྟོང་དུ་བཟླས། །ར་ལུག་དང་ནི་མ་ཧེ་ལ། །རྟག་པར་སྟོང་དུ་བཟླས་པར་གསུངས། །ཡང་ན་ལུས་ཅན་
ཐམས་ཅད་ལ། །བཟླས་པ་དག་ནི་བྱས་ནས་ཀྱང༌། །བྱང་ཆུབ་སེམས་དང་ལྡན་པ་ཡིས། །ཞི་བའི་མཆོག་ཏུ་ངེས་པར་འགྱུར། །དེ་བཞིན་དུ་ཡང་རྒྱས་གྱུར་པ། །ཁྱད་པར་དུ་ནི་མེ་
ཏོག་མཆོག །དཀར་པོ་ཙནྡན་གྱིས་བསྐུས་པ། །བཟླས་ཤིང་བཟླས་པའི་ཆོ་ག་བཞིན། །འཇམ་དཔལ་ཁྲོ་བོའི་སྤྱན་སྔར་ནི། །འོ་མས་གང་བའི་སྣོད་དུ་དབུལ། །སྟོང་གིས་རབ་ཏུ་

90-1-377a


རྒྱས་པར་འགྱུར། །སྙིང་ལ་རབ་ཏུ་དགའ་འགྱུར་བའི། །རྒྱས་པ་དེ་དག་བྱ་འདོད་ན། །གང་ཡང་རུང་བ་དེ་ཡི་མིང༌། །ཆོ་ག་བཞིན་དུ་ཐ་མར་སྦྱར། །མཁས་
པས་རྒྱས་པར་གྱུར་ཅིག་ཅེས། །དེ་མཐར་བཤད་པ་སྦྱར་ནས་སུ། །མེ་ཏོག་ཡིད་དུ་འོང་བ་རྣམས། །འོ་མར་བླུགས་པས་རྒྱས་པར་བྱ། །དེ་ནས་གཞན་ཡང་དཔལ་འདོད་པ། །
དེར་ཡང་སྔ་མ་བཞིན་དུ་ནི། །ཙནྡན་དཀར་པོས་བསྐུས་པ་ཡི། །མེ་ཏོག་ཡིད་དུ་འོང་བས་མཆོད། །ཨ་ཀར་ནག་པོ་བཟང་པོ་ཡིས། །བདུག་པ་དག་ཀྱང་སྔགས་ཀྱིས་དབུལ། །
ཉིན་རེ་དེ་ལྟར་བྱས་ནས་སུ། །ཆོ་ག་བཞིན་དུ་བཟླས་པ་བྱ། །དཔལ་ནི་བདག་ལ་སྩོལ་ཅིག་ཅེས། །མཐའ་མ་དག་ཏུ་སྦྱར་ནས་སུ། །དེ་ནས་ན་མཿསྭཱཧཱར་ལྡན། །ཆོ་ག་སྔོན་
བཞིན་ཁྲི་བཟླས་ཏེ། །དེ་ནས་རྒྱ་མཚོར་རབ་འགྲོ་བའི། །ཀླུང་གི་འགྲམ་དུ་སོང་ནས་ནི། །ལྟེ་བ་ནུབ་པར་ཆུར་འདུག་ནས། །མེ་ཏོག་པུཎྜ་རཱི་ཀ་ནི། །ཙནྡན་དཀར་པོས་བསྐུས་ནས་
ནི༑ ༑བཟླས་ཤིང་བཟླས་ཤིང་ཆུར་འབུལ་བ། །བློ་དང་ལྡན་པས་འབུལ་བྱས་ནས། །དེ་ཡི་མཇུག་ཏུ་དཔལ་ཆེན་འཐོབ། །ཡང་ན་པདྨ་དམར་པོ་ནི། །ཙནྡན་དམར་པོས་བསྐུས་
ནས་ནི༑ ༑གལ་ཏེ་དེ་རུ་ཕུལ་ན་ནི། །དེ་ནས་དེ་ཡི་མཐའ་མ་རུ། །ལས་འདི་དག་གིས་ངེས་པར་ནི། །མི་ཟད་པ་ཡི་གཏེར་འཐོབ་འགྱུར། །ཨ་ཏི་མུཀྟའི་མེ་ཏོག་རྣམས། །བཟླས་ཤིང་


90-1-377b


བཟླས་ཤིང་སྔ་མ་བཞིན། །གལ་ཏེ་ཆིག་འབུམ་ཕུལ་ན་ནི། །ཆོ་གས་གསུངས་པ་བཞིན་གནས་པའི། །སྔགས་པས་ངེས་པར་དེ་མཐར་ནི། །འདི་ནོར་འབུམ་ནི་ཐོབ་པར་འགྱུར། །འདི་
ལ་རྣམ་པར་དཔྱད་མི་བྱ། །དེ་སྟེ་དེ་ཡི་སྔ་མ་བཞིན། །སུམ་འབུམ་དབུལ་བར་བྱས་ན་ནི། །གདོན་མི་ཟ་བར་གནོད་སྦྱིན་མ། །དེ་ཡི་དབང་དུ་འདི་འགྱུར་རོ། །ཆོ་ག་འདི་ཡིས་སྒྲུབ་པ་པོ། །
རིན་ཆེན་དག་ཀྱང་ཐོབ་པར་འགྱུར། །དེ་སྟེ་སྔགས་པས་སྔ་མ་བཞིན། །མེ་ཏོག་སྣ་ཚོགས་མང་པོ་ནི། །ཙནྡན་དག་གིས་བསྐུས་པ་རྣམས། །དེ་ནས་སྔགས་པས་ཆིག་འབུམ་དུ། །ཆུ་
ཡི་ནང་དུ་ཕུལ་ན་ནི། །ས་ཡི་སྟེང་ན་འདོད་པ་འཐོབ། །ཡང་ན་པདྨ་དཀར་པོ་ནི། །མངར་གསུམ་དག་གིས་བསྐུས་པ་རྣམས། །མེ་འབར་ནང་དུ་ལེགས་བསྲེགས་ན། །དེ་ཡིས་དཔའ་བོ་
མངོན་སུམ་མཐོང༌། །དེ་ཡིས་དེ་ལ་འདོད་མཆོག་དང༌། །ནོར་དག་ཀྱང་ནི་རྙེད་པར་འགྱུར། །བློ་དང་ལྡན་པ་ཟས་ཀྱི་མཆོག །མར་དང་སྦྲང་རྩིར་སྦྱར་བ་དང༌། །ཞག་བདུན་དུ་ནི་
གཟར་བུ་ཡིས། །དེ་ཡིས་དེ་ལ་འདོད་མཆོག་དང༌། །ནོར་དག་ཀྱང་ནི་རྙེད་པར་འགྱུར། །འབར་བའི་མེ་ལ་བསྲེགས་ནས་སུ། །ཡུལ་གྲུ་བདུན་རྣམས་རབ་ཏུ་འཐོབ། །འདི་ལ་རྣམ་པར་
དཔྱད་མི་དགོས། །ཡང་ན་འབྲུ་རྣམས་ཐམས་ཅད་ཀྱི། །སྦྱིན་སྲེག་དོན་རྣམས་ཐམས་ཅད་སྒྲུབ། །སྦྱིན་སྲེག་ཅིག་འབུམ་བྱས་པ་ཡིས། །དེ་དག་ཉིད་ནི་མི་ཟད་འགྱུར། །བིལ་བ་མར་

90-1-378a


གྱིས་བསྐུས་པ་འབུམ། །མེ་ནི་རབ་ཏུ་འབར་བ་ལ། །བསྲེགས་ནས་ས་ཡི་བདག་པོ་ལ། །ནོར་བཅས་དག་ནི་ཐོབ་པར་འགྱུར། །དུར་བའི་འཇག་མ་མ་གྲུབ་
པ༑ ༑ན་མ་སྭཱཧཱ་མཐར་ལྡན་པས། །འོ་མ་ལས་སྨྱུགས་བསྲེགས་ན་ནི། །མི་ཡི་ཚེ་ནི་རིང་བར་འགྱུར། །དེ་བཞིན་མར་དང་སྤྲང་རྩི་དག །འབར་བའི་མེ་ལ་རྟག་ཏུ་བསྲེག །གདོན་མི་
ཟ་བར་གྱུར་བ་རུ། །ཡིད་གཞུངས་པ་ཡང་ཐོབ་པར་འགྱུར། །རྒྱ་སྐྱེགས་ཤིང་གི་མེ་དག་ལ། །དེ་བཞིན་ཉིན་རེ་མར་གྱི་ཧོམ། །བྱས་ན་ཚེ་དང་ཡིད་གཞུངས་གྲགས། །རྒྱས་དང་
སྟོབས་དང་གཟི་བརྗིད་དང༌། །དྲན་དང་དགའ་དང་མདངས་བཟང་དང༌། །དཔལ་དང་སེམས་དཔའི་དངོས་གྲུབ་དག །ཐོབ་པར་འགྱུར་བ་གདོན་མི་ཟ། །དེ་བཞིན་ཟས་རྣམས་
ཀུན་བསྲེགས་པས། །གཟི་དང་རྒྱས་དང་སྟོབས་དང་གྲགས། །འདོད་པ་ཐམས་ཅད་ཕུན་སུམ་ཚོགས། །ཐོབ་པར་འགྱུར་བ་གདོན་མི་ཟ། །ཇི་ལྟར་ཆོ་ག་ཕྱི་མ་ལས། །ཕལ་ཆེར་
འཇམ་དབྱངས་ཁྲོ་བོ་ཡི། །པདྨའི་ཞལ་ནས་ངེས་འབྱུང་བ། །དེ་དག་མདོར་བསྡུས་བཤད་པ་ཡིན། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་གཤིན་རྗེའི་གཤེད་རྣམས་
པར་རྒྱལ་བའི་ཆོ་ག་ཞིབ་མོ་ཀུན་གྱི་ཕྱི་མ་ལས། འཕགས་པ་འཇམ་དཔལ་གྱི་ཁྲོ་བོའི་ཆོ་ག་ཞིབ་མོ་ཕྱི་བ་རིམ་པར་ཕྱེ་མ་སྟེ་དགུ་པ་རྟོགས་པ་ཕྱི་མ་རྫོགས་སོ།།    །།དེ་


90-1-378b


ནས་ཆོ་ག་ཐམས་ཅད་ཀྱི། །ཕྱི་མའི་ཕྱི་མ་ཞེས་བྱ་བ། །སྦྱར་བར་བཅས་ཤིང་རྒྱས་པ་ཡི། །ཆོ་ག་ད་ནི་བཤད་པར་བྱ། །ཡི་གེ་བཅུ་བདུན་སྔགས་ཀྱིས་ནི། །དཔའ་བོ་བརྟུལ་ཞུགས་
བཟང་པོ་དང༌། །དེ་བཞིན་སྔོན་དུ་བསྙེན་ལ་སོགས། །ཆོ་ག་དག་ནི་འདིར་བཤད་ཟིན། །ད་ནི་ཡི་གེ་འབྲུ་གཅིག་པ། །སྔགས་མཆོག་དག་ནི་གང་གསུངས་པ། །དེ་ཡི་ལས་ཀྱི་ཆོ་ག་
བཤད༑ ༑དཔའ་བོ་བརྟུལ་ཞུགས་མེད་པར་ཡང༌། །འཇམ་པའི་དབྱངས་ཀྱི་ཁྲོ་བོ་གང༌། །མིང་ནི་གཤིན་རྗེའི་གཤེད་ཅེས་བྱ། །དེ་ཡི་སྙིང་པོ་མཆོག་དེ་ནི། །ཧཱུཾ་ཞེས་བྱ་བའི་ཡི་གེ་
གཅིག །ཐོག་མར་ཨོཾ་བཞག་ཆོ་ག་བཞིན། །རི་མོའི་སྤྱན་སྔར་འདུག་ནས་སུ། །འདི་ནི་འབུམ་ཕྲག་བཅུར་བཟླས་ནས། །དེ་ཡི་འོག་ཏུ་སྒྲུབ་ལ་འཇུག །དེ་ནས་དེ་ཡི་རི་མོ་མཆོག །
དོན་རྣམས་ཐམས་ཅད་སྒྲུབ་པ་གཞན། །གང་གིས་དངོས་གྲུབ་རབ་ཐོབ་པ། །ཚུལ་བཞིན་དུ་ནི་རབ་ཏུ་བཤད། །རས་ནི་གསར་པ་ཁྲུ་གང་ཙམ། །ལེགས་པར་བསྐྲུས་ཤིང་དྲིས་
བསྐུས་ལ། །ཚོན་རྩ་བཟང་པོ་སྦྱིན་མེད་པས། །ཁྲོ་བོ་གཤིན་རྗེའི་གཤེད་བྲི་བྱ། །ཞལ་ནི་བགྲད་ཅིང་འཇིགས་པའི་གཟུགས། །སྨིན་མ་སེར་ཞིང་སྤུ་ཡང་སེར། །ཆར་སྤྲིན་ནག་
པོའི་ཁ་དོག་འདྲ། །ཐོད་པ་དག་གིས་རྒྱན་དུ་བྱས། །སྤྱན་གསུམ་དབུ་སྐྲ་གྱེན་དུ་བརྫེས། །ཞལ་གཅིག་པ་ལ་མདངས་ཀྱང་གསལ། །ཕྱག་གཉིས་པ་ལ་བེ་ཅོན་བསྣམས། །


90-1-379a


ཕྱག་གཡོན་པས་ནི་བསྡིགས་པར་མཛད། །ཞབས་ཀྱང་རབ་ཏུ་བཟང་པོ་གཉིས། །མ་ཧེ་ལ་ནི་བཅིབས་པར་བྱ། །སྟག་ལྤགས་ན་བཟའ་མནབས་པར་
དགྱེས༑ ༑འཁྲུག་ཅིང་འཇིགས་པའི་གསུང་ཡང་འབྱིན། །ཡན་ལག་ཐམས་ཅད་ཡོངས་རྫོགས་པ། །འོད་ཟེར་འབར་བ་བཅས་པའི་སྐུ། །དེ་ནས་དེ་ལ་མཁས་པ་ཡིས། །མཆོད་
པ་ཡན་ལག་མཆོག་གིས་མཆོད། །སྔགས་པ་བརྟུལ་ཞུགས་བརྟན་པ་ནི། །དེ་ཡི་འོག་ཏུ་བྲག་ཕུག་ཞུགས། །རི་མོའི་སྤྱན་སྔར་འདུག་ནས་སུ། །ཁ་ཟས་ཟ་བ་དག་སྤངས་ནས།།
རི་དབང་དེ་ནི་ཇི་ཙམ་དུ། །གཡོ་བར་འགྱུར་གྱི། །བར་དུ་བཟླས། །ཡང་ན་ཁྲོ་བོ་གཤིན་རྗེའི་གཤེད། །བཞད་དམ་གཡོས་ཀྱི་བར་དུ་བཟླས། །ཡང་ན་རབ་ཏུ་འབར་གྱི་བར། །བཟླས་
ན་དེ་ཚེ་དངོས་གྲུབ་འཐོབ། །དེ་ལྟར་ལྷ་འདི་བཟླས་པ་ཡི། །དངོས་གྲུབ་ཡ་མཚན་དེ་ཡིན་ནོ། །དེ་ནས་རིག་འཛིན་དཔལ་དང་ལྡན། །གྲུབ་པར་འདོད་རྣམས་ཀུན་བསྒྲུབས་པ། །ཅི་
བསམ་པ་ནི་དེ་དག་ཀུན། །རིང་པོར་མི་ཐོགས་འབྱོར་པར་འགྱུར། །ཁྲོས་ན་ས་ཡང་འགས་པར་འགྱུར། །ཆུ་དག་ཀྱང་ནི་སྐམ་པར་འགྱུར། །རི་རྣམས་ཐམས་ཅད་སྙིལ་བར་ནུས།།
རྒྱ་མཚོ་དག་ཀྱང་སྐམ་པར་བྱེད། །དེ་ལ་སོགས་པའི་ལས་རྣམས་ནི། །ཡ་མཚན་ཆེན་པོ་ཐམས་ཅད་དང༌། །སེམས་ཅན་རྣམས་ནི་ཐམས་ཅད་ལ། །ཕན་པ་རྣམ་པ་སྣ་ཚོགས་

90-1-379b


བྱེད༑ ༑ཆོ་ག་སྔ་མ་གསུངས་པ་ཀུན། །ཆོ་ག་སྔ་མ་བཞིན་དུ་བསྒྲུབས། །བསྒྲུབས་ནས་སེམས་ཅན་ཐམས་ཅད་ལ། །འབྲས་བུ་མཆོག་རྣམས་སྦྱིན་པར་བྱ། །གྲུབ་པའི་མཐུ་ནི་གང་
ཡོད་པ༑ ༑བདེ་གཤེགས་བསམས་ན་དེ་དག་ཀུན། །འཇུངས་པ་མེད་པའི་བསམ་པ་ཡིས། །སྐྱེ་བོ་ཕོངས་པ་རྣམས་ལ་སྦྱིན། །སྙིང་རྗེ་ཅན་གྱིས་བདག་གིས་ལུས། །ཕོངས་པ་དག་ལ་
རྟག་ཏུ་སྦྱིན། །དེ་ལྟར་སྦྱིན་པའི་ཕ་རོལ་ཕྱིན། །དྲི་མ་མེད་པར་བསྒྲུབས་ནས་སུ། །དགེ་བ་འདི་ཡིས་སེམས་ཅན་ཀུན། །བདེ་བར་གཤེགས་ལྡན་དགེ་བར་འགྱུར། །བདེ་བ་ཐམས་
ཅད་ཡོངས་རྫོགས་ཤིང༌། །དགེ་བ་ཀུན་གྱི་སྣོད་གྱུར་ཅེས། །ཡིད་ཀྱིས་ཡོངས་སུ་བསྔོ་བར་བྱ། །གང་ཞིག་དེ་ལྟར་སྔགས་བསྒྲུབས་ཀྱང༌། །དི་མ་མེད་པའི་བྱང་ཆུབ་སེམས། །བདེ་
བ་རྟག་ཏུ་སྤྱོད་པ་དེ། །དངོས་གྲུབ་རྟོག་ལས་གང་གསུངས་པ། །དེ་བཞིན་གཤེགས་པའི་ཞལ་ནས་བྱུང༌། །ཐམས་ཅད་དེ་ལ་ཉེ་བར་གནས། །སྒྲུབ་པ་པོ་དེ་རྫུ་འཕྲུལ་གྱི། །ཡོན་
ཏན་ཀུན་དང་ལྡན་པར་འགྱུར། །དེ་ལྟར་འཇམ་དཔལ་ཁྲོ་བོ་ཡི། །ཞལ་ནས་གསུངས་པའི་ཆོ་ག་ནི། །ཁྲོ་བོ་རྣམ་རྒྱལ་རྒྱ་ཆེར་བསྟན། །ཆོ་ག་ཐམས་ཅད་བསྡུས་པ་འོ། །འཇམ་
དཔལ་གྱི་ཆོ་ག་ཞིབ་མོ་ཁྲོ་བོ་ཐམས་ཅད་རྣམ་པར་རྒྱལ་བའི་ཆོ་ག་ཞིབ་མོ་བསྡུས་པ་ལས། འཕགས་པ་འཇམ་དཔལ་གཤིན་རྗེའི་གཤེད་ཀྱི་ཆོ་ག་ཞིབ་མོ་ཕྱི་མའི་ཡང་ཕྱི་


90-1-380a


མ་རིམ་པར་བྱེ་བ་སྟེ་བཅུ་པའོ།།    །།འཇམ་པའི་དབྱངས་ཀྱི་ཁྲོ་བོ་ཡི། །ཡི་གེ་གཅིག་པ་བཤད་ཟིན་ཏེ། །དེ་ནས་གཞན་ཡང་དེ་ཡི་ནི། །ཆོ་ག་
ཞིབ་ཏུ་རྒྱ་ཆེར་བཤད། །གཤིན་རྗེ་རབ་ཏུ་འཇོམས་པ་ཡི། །ཞལ་ནི་ཧཱུཾ་ཞེས་བྱ་བར་བཤད། །དེ་ནས་འཇམ་དཔལ་ཁྲོ་བོ་ནི། །ཧཱུཾ་ཞེས་བྱ་བ་མཆོག་རིག་བྱ། །དེ་ཡི་དཀྱིལ་
འཁོར་གཞན་ཡིན་ཏེ། །འདོད་པ་ཀུན་སྦྱིན་ཤེས་པར་བྱ། །དུར་ཁྲོད་གནས་སུ་བྱ་བ་སྟེ། །དུར་ཁྲོད་གནས་པ་གང་ཡིན་པའོ། །འཁྲུ་བརྒྱད་ལས་ནི་སྒྲོ་བཞི་པ། །ཡང་ན་ཁྲུ་
བཞི་པ་ཡང་རུང༌། །དུར་ཁྲོད་གནས་པ་བཟང་པོ་སྟེ། །དུར་ཁྲོད་ཐལ་བས་བྲི་བར་བྱ། །དེ་ཡི་དབུས་སུ་ཡི་དྭགས་ནི། །ཕྲེང་བ་དག་གིས་བརྒྱན་པ་བྲི། །སྒོར་ནི་ཡི་དྭགས་རོ་
སྨད་གཞག །མཐའ་མ་དག་ཏུ་མགོ་བོ་གཞག །གྲྭ་བཞིར་ཤཱུ་ལ་བཞི་རྣམས་དང༌། །ཐོད་པ་དག་ཀྱང་བྲི་བར་བྱ། །གལ་ཏེ་བྲི་བར་ནུས་ན་ནི། །མཁས་པས་དེ་དག་ཐལ་
བས་བྲི༑ ༑དེ་སྟེ་དེ་དག་རི་མོ་ནི། །བྲི་བ་དག་ཏུ་མི་ནུས་ན། །དེ་ཚེ་ས་གཞི་བཟང་པོ་ལ། །ཙནྡན་དམར་པོས་བསྐུས་ནས་སུ། །དུར་ཁྲོད་གནས་སུ་དང་པོར་ནི། །སྔགས་པས་ཡི་
གེ་དགོད་པར་བྱ། །དེ་ནས་གཤིན་རྗེ་རབ་འཇོམས་པ། །དེ་རུ་སྤྱན་དྲངས་མཆོད་པར་བྱ། །འཇིགས་པའི་ཞལ་ནི་འབར་བ་དྲུག །དེ་བཞིན་ཞབས་ཀྱང་དྲུག་དང་ལྡན། །

90-1-380b


སྤྱན་གསུམ་ཆར་སྤྲིན་སྔོན་པོའི་མདོག །ཕྱག་ཀྱང་བཅོ་བརྒྱད་དག་གིས་བརྒྱན། །ཁྲོ་བོ་གཤིན་རྗེ་རབ་འཇོམས་པ། །གཟིག་ལྤགས་ན་བཟའ་གསོལ་བར་དགྱེས། །མཚོན་
ཆ་བཟང་པོ་དུ་མ་བསྣམས། །ཡི་དྭགས་སྟེང་དུ་མཆོད་པ་བྱ། །འཇམ་དཔལ་ཁྲོ་བོ་གཤིན་རྗེའི་གཤེད། །ཆོ་ག་བཞིན་དུ་མཆོད་ནས་ཀྱང༌། །མར་དང་སྦྲང་རྩི་སྦྱར་བ་ཡི། །འོ་
མ་འབྲས་ཐུག་གཏོར་མར་དབུལ། །ཨ་ག་རུ་ཡི་བདུག་པ་དབུལ། །མར་མེ་དག་ནི་མར་ལས་བྱ། །དེ་ནས་གཤིན་རྗེ་རབ་འཇོམས་པའི། །ས་བོན་ཡི་གེ་གཅིག་པ་འདི། །ཁྲོ་
བོའི་སྤྱན་སྔར་འདུག་ནས་སུ། །སྟོང་རྩ་བརྒྱད་དུ་བཟླས་པ་བྱ། །དེ་ཡི་འོག་ཏུ་མཁས་པ་ཡིས། །དུར་ཁྲོད་གནས་སུ་སློབ་མ་གཟུང༌། །ཁྲོ་བོ་གཤིན་རྗེ་གཤེད་བྱེད་པ། །ཧཱུཾ་
གི་ཞལ་ནི་ཟློས་ཤིང་གཟུང༌། །བཙུད་ནས་དེ་ཡི་སྙིང་གར་ནི། །ཧཱུཾ་ཞེས་བྱ་བ་གཞག་པར་བྱ། །དེ་ནས་ཤཱུ་ལའི་ཕྱག་རྒྱ་ནི། །རས་ཀྱིས་གཡོགས་ཏེ་བཅིང་བར་བྱ། །སློབ་མ་དག་
ལ་ལེགས་བསྟན་ནས། །དེ་ཡང་མཆོད་པ་བྱེད་དུ་གཞུག །དེ་ནས་གཤིན་རྗེ་རབ་འཇོམས་པའི། །ཁྲོ་བོ་མངོན་པར་དབང་བསྐུར་ནས། །འཇམ་དཔལ་ཁྲོ་བོ་གཤིན་རྗེའི་
གཤེད༑ ༑དེ་ཡི་ཡི་གེ་འབྲུ་གཅིག་སྦྱིན། །དེ་ནས་མཆོད་པ་ཡང་བྱས་ནས། །ཁྲོ་བོ་དེ་ནི་གཤེགས་སུ་གསོལ། །ཤཱུ་ལ་ཕྱག་རྒྱ་བཅིངས་ནས་སུ། །དེ་བཞིན་རྟག་པར་གཤེགས་

90-1-381a


སུ་གསོལ། །ཁྲོ་བོ་སྤྱན་ནི་དྲང་བ་དག །ཤཱུ་ལའི་ཕྱག་རྒྱ་ལྡན་པར་བྱ། །དཀོན་མཆོག་གསུམ་ལ་ཕྱག་འཚལ་ནས། །ཤཱུ་ལ་རབ་ཏུ་བསྟན་པར་བྱ།།
མཁས་པས་ལག་པ་གཉིས་དག་གིས། །སོར་མོ་ཕན་ཚུན་བསྣོལ་ནས་སུ། །གུང་མོའི་སོར་མོ་མཆོག་གཉིས་ནི། །དབུས་ནས་གྱེན་དུ་བསྒྲེངས་ནས་གཞག །སྲིན་ལག་
གཉིས་ནི་ནང་དུ་བཅུག །མཛུབ་མོ་གཉིས་ཀྱི་ནང་དུ་གཞག །དེ་ལྟར་དེ་གཉིས་བསྒྲེངས་ནས་ནི། །ལྷག་མ་རྣམས་ནི་ལེགས་པར་བྱ། །གཤིན་རྗེ་གཤེད་ཀྱི་ཕྱག་རྒྱ་འདི།།
ཤཱུ་ལའི་ཕྱག་རྒྱ་ཞེས་གྲགས་པའོ། །འདི་ཡི་ལས་རྣམས་ཐམས་ཅད་ནི། །རྣམ་པར་དཔྱད་པ་མེད་པར་བྱ། །དེ་ནས་གཞན་ཡང་རིམ་པ་བཞིན། །གཤིན་རྗེ་རབ་ཏུ་འཇོམས་
པ་འདི༑ ༑སྔགས་རྣམས་ཐམས་ཅད་མ་ལུས་པ། །དཀྱིལ་འཁོར་འདིར་ནི་སྨྲ་བར་བྱ། །ཨོཾ་ཧཱུཾ་ཏྲིཿ། དབུས་ཀྱི་ཡི་དྭགས་ཀྱིའོ། །ཨོཾ་ཧཱུཾ་ལཾ་ལཱ་ཧ། ཡི་དྭགས་ཕྲེང་བའོ། །
ཨོཾ་ཧཱུཾ་ཛྲཾ་ཏྲིཿ། ཡི་དྭགས་རོ་སྨད་དེ། སྒོ་བཞི་ཆར་དུའོ། །ཨོཾ་ཧཱུཾ་ཧཱ། འོག་སྟེ་ཐ་མར་རོ། །ཨོཾ་ཧཱུཾ་ཧྲཱི། ཥྚཱིཿཁ། ཤཱུ་ལ་བཞི་ཆར་གྱིའོ། །ཨོཾ་ཧཱུཾ་ཧྲཱི་ཧཿ། ཐོད་པ་རྣམས་ཀྱིའོ། །ལྷོ་
ཕྱོགས་ཀྱི་ནི་སྒོ་ཕྱེ་ནས། །ལྷག་མ་གཞན་ནི་གཅད་པར་བྱ། །དུར་ཁྲོད་གནས་སུ་རྟག་པ་རུ། །གཤིན་རྗེ་རབ་ཏུ་འཇོམས་པར་ནི། །སྔགས་རྣམས་ཀྱིས་ནི་རབ་བརྒྱན་ན། །དུར་


90-1-381b


ཁྲོད་ཀྱི་ནི་གནས་སུ་འགྱུར། །ཙནྡན་དམར་པོས་བསྐུས་པ་ཡི། །ས་གཞི་ཁྲུ་གང་ཙམ་ལ་ནི། །ཇི་ལྟ་བུར་ཡང་གང་ཡང་རུང༌། །དཀྱིལ་འཁོར་དག་ནི་བྲིས་ནས་སུ། །དཀྱིལ་ནས་
ཆོ་ག་ཤེས་པ་ཡིས། །སྔགས་ཀྱིས་མཆོད་པའི་རིམ་བཞིན་བྱ། །ཨོཾ་ཧཱུཾ་ཧྲཱིཿཥྚཱིཿཨ་གཙྪ་ཡ་ཡཾ་ཕྲཾ་ཐ་ན་སྭཱཧཱ། སྤྱན་དྲངས་པའོ། །ཨོཾ་ཧཱུཾ་ཧྲཱི་ཀཱ་ལི་ཐཱ་ན་ཧ། མཆོད་ཡོན་གྱི་སྔགས་སོ། །
ཨོཾ་ཧཱུཾ་ཧྲཱིཿཥྚཱིཿཁུཾ་ཁ། དྲིའི་སྔགས་སོ། །ཨོཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཀ་ར་ལ་ར་ན་ཧ་ཧཿ། མེ་ཏོག་གི་སྔགས་སོ། །ཨོཾ་ཧཱུཾ་ཏྲི། ཧཱུཾ་བ་ཤི་ཁ་ཧཱ། བདུག་པའི་སྔགས་སོ། །ཨོཾ་ཛྲཾ་ཛྲཾ་ཧཱ། མར་མེའི་
སྔགས་སོ། །ཨོཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཁད་ཀ་ཁ། གཏོར་མའི་སྔགས་སོ། །ཨོཾ་ཧཱུཾ་སྭཱཧཱ། ཁྲོ་བོའི་སྙིང་པོའོ། །ཨོཾ་ཧཱུཾ་ཧྲཱིཿཥྚྲིཿགཙྪ་ཧཱུཾ་པུ་ན་རཱ་ག་མ་ནཱ་ཡ་སྭཱཧཱ། སླར་གཤེགས་སུ་གསོལ་
བའི་སྔགས་སོ། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་པའི་ཕྱི་མའི་ཡང་ཕྱི་མ་ལས། གཤིན་རྗེ་རབ་ཏུ་འཇོམས་པའི་ཡི་གེ་འབྲུ་གཅིག་པའི་རྒྱལ་པོའི་
དཀྱིལ་འཁོར་བཀོད་པའི་རིམ་པར་ཕྱེ་བ་སྟེ་བཅུ་གཅིག་པའོ།།    །།དེ་ནས་དེ་ཡི་རི་མོའི་མཆོག །སྒྲུབ་པ་པོ་ཡིས་བྲི་བར་བྱ། །ཇི་སྐད་གསུངས་པའི་ལས་རྣམས་བྱའི། །
བཟླས་པའི་ལས་ནི་རབ་ཏུ་བྱ། །རས་ཕྲན་ཁྲུ་གང་ཙམ་པོ་ནི། །བཟང་པོ་གསར་པ་བཀྲུས་པ་ལ། །ཚོན་རྩི་དཀར་པོ་སྦྱིན་མེད་པས། །གཤིན་རྗེ་རབ་ཏུ་འཇོམས་པ་བྲི། །ཞལ་དྲུག་

90-1-382a


དབུ་སྐྲ་གྱེན་དུ་བརྫེས། །དེ་ཡང་སྤྱན་གསུམ་འཇིགས་འཇིགས་ལྟར། །ཁྲོས་པའི་ཕྱག་ཀྱང་བཅོ་བརྒྱད་པ། །ཞབས་རྣམས་རབ་ཏུ་གསལ་བ་དྲུག །
གཟིག་གི་པགས་པ་ན་བཟར་གསོལ། །ཚུལ་བཞིན་ཡི་དྭགས་སྟེང་ན་བཞུགས། །ཤཱུ་ལ་རལ་གྲི་འཁོར་ལོ་དང༌། །དགྲ་སྟ་མཆོག་ཀྱང་སྦྱིན་པའི་ཕྱག །ལྕགས་མདའ་
བེ་ཅོན་རྡོ་རྗེ་དང༌། །མདའ་བོ་ཆེ་ཡང་བསྣམས་པ་ནི། །གཡས་པའི་ཕྱག་སྟེ་གཡོན་པ་ན། །དབྱུག་ཏོ་ཞགས་པ་གཤོལ་དང་གཞུ། །ཐོད་པ་ལྕགས་ཀྱུ་མདུང་ཐུང་དང༌། །རྩེ་
གསུམ་གདེངས་དང་དེ་བཞིན་བསྡིགས། །དེ་ལྟར་ཇི་སྐད་གསུངས་པའི་གཟུགས། །བུང་བ་དང་ནི་སྤྲིན་འདྲ་བ། །བྲིས་ནས་དེ་ཡང་ལེགས་པར་སྦ། །ཡིད་དུ་འོང་བའི་གནས་
དག་ཏུ༑ ༑བཞག་ནས་བཟླས་པ་དག་ཀྱང་བྱ། །བཟླས་པའི་ཆོ་ག་འདིར་བཤད་དོ། །རིག་པ་འཛིན་པས་རྟག་པ་རུ། །འབར་བའི་སྔགས་ཀྱིས་ཁྲུས་བྱ་འོ། །བདུད་རྩི་འབྱུང་
བའི་སྔགས་ཀྱིས་ནི། །ཐོག་མར་ཚུལ་བཞིན་རབ་བཀྲུས་ནས། །བདག་གི་ལུས་ལ་སྔགས་ཤེས་པས། །དེ་ནས་སྲུང་བ་ལེགས་པར་བྱ། །དེ་ཡི་འོག་ཏུ་ཆོ་ག་བཞིན། །མཁས་
པས་ཁྲོ་བོའི་ཁང་པར་འདུག །ཞུགས་ནས་བུ་ག་ལས་བྱས་པའི། །སྟན་བཟང་དེ་ལ་འདུག་ནས་སུ། །དེ་ནས་ཆོ་ག་སྔོན་གསུངས་པས། །ཁྲོ་བོ་ལ་ནི་མཆོད་པར་བྱ། །ལག་

90-1-382b


པ་གཉིས་ནི་དྲིས་བསྐུས་པས། །སྔགས་ཀྱི་ནོར་བུ་བླངས་ནས་སུ། །ཉེས་པའི་སྐྱོན་དག་སྤྱད་པའི་ཕྱིར། །ཁྲོ་བོ་བདུད་རྩི་ལན་བདུན་བཟླས། །དེ་ནས་སྔགས་པ་ཁྲོ་བོ་ལ། །མངོན་
པར་ཕྱོགས་འདུག་བཟླས་པར་བྱ། །རབ་ཏུ་དང་ཞིང་རྩེ་གཅིག་ཡིད། །ཡིད་ནི་མི་སྐྱོ་བར་དུ་བྱ། །དེ་ནས་མཁས་པས་བཟླས་པའི་མཐར། །ཁྲོ་བོ་གཤིན་རྗེ་རབ་འཇོམས་པ། །ཤཱུ་
ལའི་ཕྱག་རྒྱ་བཅིངས་གཤེགས་གསོལ། །དེ་ལྟར་ལེགས་པར་ཉིན་རེ་བཞིན། །ཡི་གེ་གཅིག་པའི་སྔགས་འདི་ནི། །རྣམ་པ་ཀུན་ཏུ་ཆོ་ག་བཞིན། །གང་ཞིག་བྱེ་བ་གཅིག་ཟློས་པ།།
དེ་ཡིས་དངོས་གྲུབ་དམ་པ་འཐོབ། །དེ་ནས་གཞན་ཡང་ཅི་བསྟན་པའི། །ཁྲོ་བོ་ཉིད་ཀྱིས་གསུངས་པ་ཡི། །ཆོ་ག་དག་གི་སྔགས་རྣམས་ནི། །སྒྲུབ་པ་རྣམས་ལ་ཕན་ཕྱིར་བཤད།།
ཨོཾ་ཧཱུཾ་དཱི་བྷ་ཏེ་ཛ་སྭཱཧཱ། ཁྲུས་ཀྱི་སྔགས་སོ། །ཨོཾ་ཧཱུཾ་ཨ་མྲྀ་ཏ་པྲ་བྷ་པཾ་པ། ཁ་བཀྲུ་བའི་སྔགས་སོ། །ཨོཾ་ཧཱུཾ་ས་སརྦ་ཧ་རཀྵ་མནྟ་ཏ་ཐཱ་ག་ཏོ་ཛྙཱ་ན་པ་ཡ་ཏི་སྭཱཧཱ། སྲུང་བའི་སྔགས་སོ། །ཨོཾ་
ན་མཿསརྦ་ཏ་ཐཱ་ག་ཏེ་བྷྱཿཧཱུཾ་མཉྫུ་གྷོ་ཥ་ཛྙཱ་ན་ཡ་སརྦ་དུཥྚཾ་བནྡྷ་བནྡྷ་སྭཱཧཱ། བདུག་པ་རྣམས་བཅིང་པའོ། །ན་མཿསརྦ་ཏ་ཐཱ་ག་ཏེ་བྷྱཿཧཱུཾ་དྷྲྀ་ཀ་པྲ་ཀཱ་ར་ཕཊ། ར་བའི་སྔགས་སོ། །ཨོཾ་ན་མཿ
སརྦ་ཏ་ཐཱ་ག་ཏེ་བྷྱཿཧཱུཾ་ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཡ་མ་པྲ་མ་ཐཱ་ན་རཀྵ་རཀྵ། ན་མཿསརྦ་བྷུ་ཏ་བྷ་ཡེ་བྷྱཿཏ་ཐཱ་ག་ཏོ་ཛྙཱ་ན་པ་ཡ་ཏི་སྭཱཧཱ། འདི་ནི། ཡན་ལག་ཐམས་ཅད་སྲུང་པའོ། །ཨོཾ་ཧཱུཾ་ཀཱ་ལ་མ་


90-1-383a


ཐཱ་ན་ཕཊ། ཁྲོ་བོའི་ཁང་པར་འཇུག་པའི་སྔགས་སོ། །ཨོཾ་ཧཱུཾ་རཀྵ་རཀྵ་མཾ་སྭཱཧཱ། གདན་གྱི་སྔགས་སོ། །ཨོཾ་ཧཱུཾ་སི་ཏྱི་བ་ཧཱུཾ་ཛྲཾ་ཛྲཾ། སྔགས་ཀྱི་ནོར་བུ་བླང་
བའི་སྔགས་སོ། །ཨོཾ་ཧཱུཾ་ཀྲོ་དྷ་ཨ་མྲྀ་ཏ་ཛ་གད་པྲ་བྷ་སྭཱཧཱ། སྔགས་ཀྱི་ནོར་བུ་ལ་གདབ་པའི་སྔགས་སོ། །འཇམ་དཔལ་གྱི་རྩ་བའི་ཆོ་ག་ཞི་བ་མོ་ཁྲོ་བོ་རྣམ་པར་རྒྱལ་བའི་ཕྱི་
མའི་ཡང་ཕྱི་མ་ལས། གཤིན་རྗེ་རབ་ཏུ་འཇོམས་པའི་ཡི་གེ་གཅིག་པའི་རི་མོ་དང༌། མཆོད་པ་དང༌། བཟླས་པའི་ཆོ་ག་རིམ་པར་ཕྱེ་བ་སྟེ་བཅུ་གཉིས་པའོ།།    །།དེ་ཡི་
སྔོན་དུ་བསྙེན་པ་ནི། །བྱེ་བ་གཅིག་ཏུ་ངེས་པར་བཤད། །ཁྲོ་བོ་བརྟུལ་ཞུགས་ཕྱིས་སྤྱད་ན། །དངོས་གྲུབ་མཆོག་ནི་ཐོབ་པར་འགྱུར། །ཤིང་ལས་བྱས་པའི་ཐོང་པ་ནི། །ཉི་
ཤུ་རྩ་དྲུག་སོར་ཚད་བྱས། །མཁས་པས་རྩེ་གསུམ་རྣོན་པོ་ནི། །ལག་པ་གཡས་དང་གཡོན་དུ་བཟུང༌། །གཟིག་ལྤགས་ཀྱི་ནི་གོས་བགོས་ནས། །ལུས་ནི་ཐལ་བ་དག་གིས་བསྐུ།།
རུས་པ་དག་གི་ཕྲེང་བ་ཡིས། །རྒྱན་དུ་བྱས་ནས་བརྟུལ་ཞུགས་སྤྱད། །འཇིག་རྟེན་འཇིགས་པར་བྱེད་པ་ཡི། །གད་མོ་སྒྲ་ཆེན་དག་ཀྱང་འབྱིན། །དུར་ཁྲོད་དམ་ནི་ཤིང་གཅིག་
གམ༑ ༑རི་འམ་ཡང་ན་ཚལ་ཡང་རུང༌། །མཁས་པས་ཟླ་བ་དྲུག་ཏུ་ནི། །ལྕི་བ་བཟའ་ཞིང་བརྟུལ་ཞུགས་སྤྱད། །བློ་ལྡན་གྲོང་དུ་ཡོང་མི་འཇུག །མཉམ་པར་བཞག་ཅིང་

90-1-383b


ཚིག་མི་སྨྲ། །གཙང་ཞིང་ཚངས་པར་སྤྱོད་པ་དུལ། །རྟག་ཏུ་བདེ་གཤེགས་སེམས་དང་ལྡན། །བྱང་ཆུབ་སེམས་དང་ཀུན་ལྡན་ཞིང༌། །ཁྲོ་བོ་བརྟུལ་ཞུགས་གང་སྤྱོད་ཅིང༌། །རྟག་
ཏུ་བཟླས་ལ་བརྩོན་བྱེད་པ། །དེ་ནི་དངོས་གྲུབ་མཆོག་ཐོབ་འགྱུར། །གཤིན་རྗེ་རབ་ཏུ་འཇོམས་པ་འདི། །དངོས་གྲུབ་གཞན་དུ་ཡོང་མི་འགྱུར། །གང་ཚེ་འདི་ཡི་བརྟུལ་ཞུགས་ནི། །
བསྙེན་པར་བྱ་བར་མི་ནུས་ན། །དེ་ཚེ་ལྕི་བ་ཟ་ཞིང་ནི། །ཚུལ་བཞིན་བྱེ་བ་གསུམ་དུ་བཟླ། །བཟླས་པ་བྱས་པའི་ཐ་མར་ཡང༌། །མཁས་པས་མཆོད་པ་རྒྱ་ཆེར་བྱ། །དེ་ནས་སྣ་མའི་མེ་
ཏོག་སྟོང༌། །རི་མོ་དག་ལ་ཕོག་པར་དབུལ། །རིག་པ་འཛིན་པས་ལེགས་པ་རུ། །དེ་ཡིས་ཕོག་པར་ཕུལ་ནས་ནི། །གང་ཚེ་རབ་ཏུ་འབར་གྱུར་པ། །དེ་ཚེ་རི་མོ་དེ་ཡིས་ནི། །ནམ་མཁར་
འཕར་བར་གདོན་མི་ཟ། །དེ་ནས་རིག་འཛིན་ཐམས་ཅད་ཀྱི། །མཆོག་ཏུ་འགྱུར་ཏེ་ཐོག་མར་འགྲོ། །འོན་ཏེ་ཕོག་པར་ཕུལ་ན་ནི། །རབ་ཏུ་གཡོ་བར་གྱུར་ན་ནི། །ཆེ་ག་ཞིབ་ལས་
བཤད་པ་བཞིན། །དེ་ལ་དངོས་གྲུབ་འབྲིང་དུ་འགྱུར། །དེ་སྟེ་རབ་ཏུ་མི་གཡོ་བར། །རི་མོ་རང་བཞིན་དུ་འདུག་ལ། །དངོས་གྲུབ་ཐ་མ་ཐོབ་པར་འགྱུར། །ཇི་ལྟར་འབྲས་བུ་རྣམ་གསུམ་
བཤད༑ ༑ལུས་ནི་ཉོན་མོངས་སྤྱད་པ་ལས། །དངོས་གྲུབ་རྣམ་གསུམ་འཐོབ་པར་འགྱུར། །བརྟུལ་ཞུགས་སྨྱུང་ལ་རབ་ཏུ་འབད། །ཡང་ན་ཆུ་ཡི་ཀླུང་དག་བཟའ། །ཅི་ལ་མ་ཆགས་

90-1-384a


ཕྱུགས་གཅིན་བཏུང༌། །བྱང་ཆུབ་སེམས་དང་ཀུན་ལྡན་ན། །དེ་ཚེ་དངོས་གྲུབ་དམ་པ་འཐོབ། །རིག་པའི་མཆོག་ཀུན་བསྒྲུབས་པ་ལ། །དངོས་གྲུབ་མཆོག་
དང་འབྲིང་རྣམས་དང༌། །ཐ་མ་དག་ནི་བསྒྲུབ་པའི་ཕྱིར། །འདི་དག་སྤྱིར་ནི་སྒྲུབ་བསྟན་ཡིན། །གང་ཚེ་དངོས་གྲུབ་མཆོག་རྣམས་དང༌། །འབྲིང་ཡང་གལ་ཏེ་མི་འདོད་ལ། །
ལོངས་སྤྱོད་རྟག་ཏུ་འདོད་ན་ནི། །དེ་ཚེ་རྟག་པར་བཟླས་པར་བྱ། །འདི་ཡི་ཆོ་ག་གཞན་དག་ཀྱང༌། །དེ་ནས་མདོར་ནི་བཤད་པར་བྱ། །ས་གཞི་རབ་ཏུ་མདངས་དགའ་བ། །ལྕི་
བ་བཟང་པོས་བསྐུས་པ་ལ། །དེར་ནི་ཙནྡན་དམར་པོ་ཡི། །དཀྱིལ་འཁོར་དག་ནི་མཁས་པས་བྱ། །དེ་ཡང་བཟང་པོ་ཁྲུ་གང་ཙམ། །རབ་ཏུ་མཉམ་ཞིང་ཡིད་དུ་འོང༌། །གཤིན་
རྗེ་རབ་ཏུ་འཇོམས་པའི་གང༌། །དཀྱིལ་འཁོར་དུར་ཁྲོད་གནས་གསུངས་པ། །དེ་ནས་དེར་ནི་སྔགས་དག་གིས། །དཀྱིལ་འཁོར་མཆོག་དེ་བྱས་ནས་ནི། །དེ་ཡི་འོག་ཏུ་སྔགས་
རིག་པས། །ཇི་སྐད་གསུངས་པའི་ལས་དག་གིས། །ཅི་འབྱོར་པ་དང་ཅི་ནུས་ཀྱིས། །ཁྲོ་བོ་ལ་ནི་མཆོད་པར་བྱ། །ཉི་མ་རེ་རེ་ཆོ་ག་བཞིན། །བཟླས་པ་དག་ཀྱང་སྟོང་དུ་བྱ། །དེ་
ལྟར་རྟག་ཏུ་བྱས་པ་ཡིས། །འདོད་པའི་འབྲས་བུ་ཐོབ་པར་འགྱུར། །འཇིག་རྟེན་ཐམས་ཅད་དགའ་བར་ཡང༌། །གདོན་མི་ཟ་བར་འགྲུབ་པར་འགྱུར། །དེ་ཡི་དགྲ་ཡང་མེད་

90-1-384b


པར་འགྱུར། །ནད་མེད་པར་ནི་གདོན་མི་ཟ། །དེ་ཡི་ལོངས་སྤྱོད་འཕེལ་བར་འགྱུར། །རྒྱལ་པོའང་དེ་ཡི་དབང་དུ་འགྱུར། །གང་ཞིག་རྟག་པར་ཆོ་ག་འདིས། །གཤིན་རྗེའི་གཤེད་ནི་
ཟློས་བྱེད་ན། །དེ་ལས་དེ་ཡི་དབང་པོ་དང༌། །གཡོ་དང་མི་གཡོ་འཇིག་རྟེན་རྣམས། །བྱང་ཆུབ་སེམས་ལྡན་དེ་ཡི་ནི། །དབང་དུ་འགྱུར་བ་གདོན་མི་ཟ། །འཇམ་དཔལ་གྱི་རྩ་བའི་ཆོ་ག་
ཞིབ་མོ་ཁྲོ་བོ་རྣམ་པར་རྒྱལ་བའི་ཕྱི་མའི་ཡང་ཕྱི་མ་ལས། གཤིན་རྗེ་རབ་ཏུ་འཇོམས་པའི་ཡི་གེ་འབྲུ་གཅིག་པའི་བརྟུལ་ཞུགས་རིམ་པར་ཕྱེ་བ་སྟེ་བཅུ་གསུམ་པའོ།།    །།དེ་
ནས་གཞན་ཡང་བརྟུལ་ཞུགས་ཀྱིས། །སྒྲུབ་པའི་ལས་རྣམས་བཤད་པར་བྱ། །དངོས་གྲུབ་མཆོག་རྣམས་ཐམས་ཅད་ནི། །གཤིན་རྗེ་རབ་ཏུ་འཇོམས་པ་འདི། །བརྟུལ་ཞུགས་
དག་ནི་འདི་ཉིད་ཀྱིས། །རྣམ་པ་ཀུན་ཏུ་བསྒྲུབ་པར་བྱ། །ཕལ་ཆེར་དངོས་གྲུབ་མཆོག་རྣམས་ནི། །བརྟུལ་ཞུགས་མེད་པས་མི་འགྲུབ་སྟེ། །དེ་བས་གཤིན་རྗེ་འཇོམས་པ་ཡི། །བརྟུལ་
ཞུགས་སྤྱད་པ་བྱས་ནས་སུ། །དངོས་གྲུབ་མཆོག་རྣམས་ལེགས་པར་བསྒྲུབ། །མཁས་པས་གཞན་ལ་མ་ཡིན་ནོ། །ཇི་སྐད་བསྟན་པའི་མཚོན་ཆ་རྣམས། །རྩ་བའི་རྟོག་པའི་ཆོ་ག་
བཞིན༑ ༑སྔགས་རིག་སྦྱོར་བ་སྔ་མ་བཞིན། །དེ་དག་རྟག་ཏུ་ལེགས་པར་བསྒྲུབ། །དེ་ལ་འདིར་ནི་རྟོག་པ་རུ། །དུར་ཁྲོད་གནས་པའི་དཀྱིལ་འཁོར་ནི། །དངོས་གྲུབ་ཐམས་ཅད་རབ་

90-1-385a


འབྱིན་པ། །བྱེ་བྲག་ཏུ་ནི་ལོགས་ཤིག་གསུངས། །རལ་གྲི་ས་འོག་རོ་ལངས་དང༌། །མིག་འཕྲུལ་ཨཉྫ་གིའུ་ཝང་དང༌། །ཡུངས་ཀར་བ་བླ་བཙགས་
རྣམས་དང༌། །གཞན་ཡང་ལས་དག་ཅི་འདོད་དང༌། །མི་སྣང་བ་དང་རྐང་མགྱོགས་དང༌། །གསེར་འགྱུར་རྩི་དང་བཅུད་ཀྱིས་ལེན། །གནོད་སྦྱིན་མོ་རྣམས་སྒྲུབ་པ་དང༌། །ཀླུ་ཡི་
བུ་མོ་ལ་སོགས་སྒྲུབ། །དགུག་པའི་ཆོ་ག་དམ་པ་ཡི། །བུད་མེད་དམ་པ་སྤྱད་སྒྲུབ་པ། །རྩ་བའི་རྟོག་པའི་ཆོ་ག་ཡིས། །ཚུལ་བཞིན་གནས་ནས་སྒྲུབ་པ་བྱ། །དེ་ལས་འདི་ནི་ཁྲོ་
བོ་འདི༑ ༑ཡི་གེ་འབྲུ་གཅིག་ཁྱད་པར་བཤད། །དེ་ནས་ཇི་སྐད་གསུངས་བསྟན་ཀུན། །མ་སྨོས་པ་ཡང་བསྒྲུབ་པར་བྱ། །འཇམ་དཔལ་ཁྲོ་བོའི་སྙིང་པོ་འདི། །ཧཱུཾ་ཞེས་བྱ་བ་རྒྱས་
པ་སྟེ༑ ༑འདི་ནི་རྩ་བའི་ཆོ་ག་ཡིན། །བསྡུ་བ་ཡོངས་སུ་བསྒྲགས་པ་འོ། །འཇམ་དཔལ་གྱི་རྩ་བའི་ཆོ་ག་ཞི་བ་མོ་ཁྲོ་བོ་རྣམ་པར་རྒྱལ་བའི་ཕྱི་མའི་ཡང་ཕྱི་མ་ལས། ཁྲོ་བོ་གཤིན་
རྗེའི་གཤེད་ཀྱི་རྩ་བའི་ཆོ་ག་ཞི་བ་མོ་བསྡུས་པ་རིམ་པར་ཕྱེ་བ་སྟེ་བཅུ་བཞི་པའོ།།    །།རྟོག་པ་མདོ་རུ་བསྡུས་པ་དང༌། །རྒྱས་པ་དག་ཏུ་བཤད་པ་དང༌། །བརྟུལ་ཞུགས་
དང་ནི་ངེས་པ་ཡིས། །དེ་ནས་ཁྲོ་བོ་གཟི་ཅན་གྱི། །ཞལ་དྲུག་ཧཱུཾ་ཞེས་བྱ་བའི་སྔགས། །བཟླས་པ་ཙམ་གྱིས་གྲུབ་པ་ནི། །གསང་བ་མདོ་རུ་བཤད་པར་བྱ། །བརྟུལ་ཞུགས་སྤྱད་

90-1-385b


དང་བརྟུལ་ཞུགས་དཀའ། །དེ་དག་འདི་ལ་ཡོང་མེད་དེ། །ལན་གཅིག་བཟླས་པ་ཙམ་གྱིས་ཀྱང༌། །ལས་རྣམས་ཐམས་ཅད་བྱེད་པར་འགྱུར། །ཨོཾ་ན་མཿསརྦ་ཏ་ཐཱ་ག་ཏེ་བྷྱཿ། ཧཱུཾ་ཧཱུཾ་ཧཱུཾ་
ཧཱུཾ་ཧཱུཾ་ཧཱུཾ༑ ཡ་མ་པྲ་མ་ཐཱ་རཀྵ་རཀྵ་མཾ་སརྦ་བྷུ་ཏ་བྷ་ཡེ་བྷྱཿཏ་ཐཱ་ག་ཏོ་ཛྙཱ་ན་པ་ཡ་ཧི་སྭཱཧཱ། ཡི་གེ་བཞི་བཅུ་རྩ་གསུམ་འདི། །ཁྲོ་བོ་བཀླགས་པ་ཙམ་གྱིས་འགྲུབ། །དངོས་གྲུབ་ཐམས་
ཅད་རབ་ཏུ་སྟེར། །སངས་རྒྱས་ཀུན་གྱིས་མངོན་པར་བསྟོད། །དེ་ནི་རྟག་པར་བཟླས་ན་ནི། །དངོས་གྲུབ་ཐམས་ཅད་སྟེར་བར་བཤད། །དུར་ཁྲོད་གནས་སུ་རྟག་པར་ནི། །རྟག་ཏུ་
ཟློས་པ་ཆོ་ག་འདིས། །ལྷ་དང་ལྷ་མིན་དྲི་ཟ་དང༌། །གནོད་སྦྱིན་སྲིན་པོ་ཀླུ་ཡི་རིགས། །དཔག་ཚད་བདུན་ནི་ཁོར་ཡུག་ཏུ། །དེ་ཡི་གཟིས་ནི་འབྱེར་བར་འགྱུར། །ཁྲོ་བོ་གཤིན་རྗེའི་
གཤེད་མཛད་པ། །ཞལ་དྲུག་ཧཱུཾ་གི་སྔགས་འདི་ནི། །གང་ཞིག་ཟློས་པ་བྱེད་པ་ནི། །འགྲོ་དང་མི་འགྲོ་འཇིག་རྟེན་ན། །དེ་ལ་དཀའ་བ་ཅུང་ཟད་མེད། །ཞལ་དྲུག་ཧཱུཾ་ཞེས་བྱ་བའི་སྔགས།།
ཤཱུ་ལ་ཕྱག་རྒྱ་ལྡན་པ་ནི། །ཁྲོ་བོ་རྣམ་རྒྱལ་རྒྱུད་འདི་ལ། །དེ་ནི་གྲུབ་པར་རབ་ཏུ་བསྒྲགས། །དུར་ཁྲོད་གནས་སུ་ཆོ་ག་བཞིན། །དེ་ཡི་སྔོན་དུ་བསྙེན་པ་ནི། །ཐོག་མ་ཉིད་དུ་ཆིག་
འབུམ་བྱ། །དེ་ནས་རྟག་པའི་ཆོ་གར་སྤྱད། །རྟག་པར་སྤྱོད་པའི་ཆོ་ག་ཡིས། །དེ་ནས་ཆིག་འབུམ་བཟླས་ནས་ཀྱང༌། །དེ་འོག་ཇི་སྐད་གསུངས་པ་ཡི། །ལས་རྣམས་ཀྱིས་ནི་སྒྲུབ་ལ་

90-1-386a


འཇུག །རྩ་བའི་རྟོག་པའི་ཆོ་ག་ཡིས། །དེ་ནས་ཐམས་ཅད་ལས་གྲུབ་པར། །ཞལ་དྲུག་ཧཱུཾ་ཞེས་བྱ་བ་ཡི། །ཆོ་ག་འདིར་ནི་མདོར་བཤད་པ། །འཇམ་དཔལ་
ལས་བྱུང་ཁྲོ་བོ་ནི། །ཧཱུཾ་ཞེས་བྱ་བའི་ཞལ་ཉིད་ཡིན། །གཤིན་རྗེ་གཤེད་ཅེས་བྱ་བར་གྲགས། །འདི་ལ་དཀའ་བའང་ཅི་ཡང་མེད། །ཁྲོ་བོའི་ཞལ་ནས་མདོ་རུ་ནི། །ཆོ་ག་བཟང་པོ་
ཅི་གསུངས་པའི། །ཆོ་ག་དེ་བཞིན་བདག་གིས་བཤད། །ཞལ་དྲུག་ཧཱུཾ་ཞེས་བྱ་བ་འདིས། །ཧཱུཾ་ཞེས་བྱ་བ་དྲུག་ཏུ་བསྒྲགས། །དེ་བཞིན་གཞན་ཡང་རྟོག་པ་རུ། །ཧཱུཾ་གི་མཐའ་ནི་
བསྐུལ་བར་བྱ། །ཧཱུཾ་ཏྲཾ་ཤཱུ་ལའི་ཕྱག་རྒྱར་ལྡན། །རི་རྣམས་ཀུན་ཀྱང་འགས་པར་བྱེད། །ཧཱུཾ་ཏྲི་རབ་ཏུ་སྦྱར་ན་ནི། །མྱུར་དུ་རས་ཀྱང་གོས་པར་འགྱུར། །ཧཱུཾ་ཚིག་རིག་སྔགས་ཐམས་
ཅད་དང༌། །མཚོན་ཆ་རྣམས་ནི་གཅོད་པར་བཤད། །ཤཱུ་ལའི་ཕྱག་རྒྱ་དང་ལྡན་པར། །ཧཱུཾ་ཁ་རྟག་པར་རབ་སྦྱར་ནས། །སྡང་བ་རྣམས་ནི་ཟ་བ་དང༌། །དགྲ་ཡི་དཔུང་དག་རབ་ཏུ་
འཇིག །ཧཱུཾ་ག་རབ་ཏུ་སྦྱར་ན་ནི། །གླང་པོ་གནོན་པ་རབ་ཏུ་བསྒྲགས། །ཧཱུཾ་ཐ་མཚོན་ཆ་ཀུན་འཕེལ་ཚེ། །ལྷ་དང་ལྷ་མིན་འཇིགས་པར་བྱེད། །ཧཱུཾ་ཧ་དཔུང་རྣམས་འཇིག་པ་དང༌། །རྨོངས་
པར་བྱེད་པ་ཡོངས་སུ་བསྒྲགས། །ཧཱུཾ་དགྲ་རབ་ཏུ་སྦྱར་ན་ནི། །ཕན་ཚུན་མཚོན་ཆ་འཁྲུག་པ་བྱེད། །ཧཱུཾ་ཨ་རབ་ཏུ་སྦྱར་ན་ནི། །སླར་ཡང་ཐར་པར་བྱེད་པ་ཡིན། །ཧཱུཾ་ག་གླང་པོ་སེངྒེ་

90-1-386b


དང༌། །རྟ་དང་མི་དང་བྱ་རྣམས་དང༌། །གྲུ་དང་ཤིང་རྟའི་བཞོན་པ་དང༌། །འབབ་ཆུ་དག་ཀྱང་མྱུར་བར་འདིར། ཤཱུ་ལའི་ཕྱག་རྒྱར་ལྡན་བྱས་ན། །གནོད་པར་བྱེད་པའི་མཆོག་ཡིན་ནོ།།
ཧཱུཾ་བ་རབ་ཏུ་སྦྱར་ན་ནི། །མནན་པ་རྟག་ཏུ་ཐར་པར་བྱེད། །ཧཱུཾ་དྷཾ་རབ་ཏུ་སྦྱར་ན་ནི། །ལྷ་དང་ལྷ་མིན་གཞན་ཡང་རུང༌། །དངོས་གྲུབ་ཕྲ་མོ་ཐམས་ཅད་ལ། །བསྐུལ་ན་དེ་ཡི་འབྲས་བུར་
འགྱུར༑ ༑ཧཱུཾ་བཾ་ཀུན་ཏུ་དབང་བྱེད་པ། །ཐ་མར་ར་བཞག་དབྱེ་བར་བྱེད། །ཧ་དང་སྦྱར་ན་སྡང་བར་བྱེད། །མ་དང་སྦྱར་ན་གསོད་པར་བྱེད། །ཡ་དང་སྦྱར་ན་དེ་བཞིན་གསོད། །ལ་དང་སྦྱར་
ན་མིག་འཕྲུལ་བྱེད། །ཞི་དང་རྒྱས་ལ་འབའ་ཞིག་གོ །དེ་ལ་སོགས་པ་གཞན་རྣམས་ཀྱང༌། །རྩ་བའི་ཆོ་གས་སྦྱར་བར་བྱ། །དེ་ནས་ཇི་སྐད་གསུངས་པ་ཡི། །ལས་རྣམས་ཀྱིས་ནི་སྒྲུབ་
པར་བྱེད། །དེ་ལྟར་གཤིན་རྗེའི་གཤེད་འདི་ཡི། །དངོས་གྲུབ་ངེས་པར་འཐོབ་པར་འགྱུར། །འདི་ནི་ཁྲོ་བོ་རྣམ་རྒྱལ་གྱི། །རྟོག་པའི་ཡི་གེ་གཅིག་པ་གང༌། །འཇམ་དཔལ་ཁྲོ་བོ་གཙོ་
བོ་ཡི༑ ༑གསང་བ་གཞན་དག་བཤད་པ་ཡིན། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བའི་ཕྱི་མའི་ཡང་ཕྱི་མ་ལས། ཁྲོ་བོའི་རྒྱལ་པོ་གཤིན་རྗེའི་གཤེད་ཞལ་
དྲུག་ཧཱུཾ་ཞེས་བྱ་བ་ལས་བྱུང་བའི་ཆོ་ག་ཞིབ་མོ་རིམ་པར་ཕྱེ་བ་སྟེ་བཅོ་ལྔ་པའོ།།    །།དེ་ནས་ཆོ་ག་ཞིབ་རྒྱས་པ། །གཤིན་རྗེའི་གཤེད་པོ་གཅིག་པོ་ཡི། །ཆོ་ག་ཀུན་གྱི་

90-1-387a


མཆོག་དང་རབ། །དོན་གྲུབ་ཅེས་པ་བཤད་པར་བྱ། །དེ་ལ་རིག་འཛིན་དཔལ་ལྡན་པས། །ལས་རྣམས་ཐམས་ཅད་བསྒྲུབ་པའི་ཕྱིར། །མཉམ་བཞག་
བྱང་ཆུབ་སེམས་ལྡན་པས། །ཐོག་མར་དཀྱིལ་འཁོར་བྲི་བར་བྱ། །མཚོ་འམ་རྒྱ་མཚོའི་འགྲམ་དག་གམ། །གཅོང་རོང་དུར་ཁྲོད་དུ་ཡང་རུང༌། །དེ་དང་དེར་ནི་ས་བརྟགས་
ནས༑ ༑མེ་ཏོག་སིལ་མ་དག་གིས་བརྒྱན། །དཔའ་བོ་གཅིག་པའི་སྔགས་འབར་བས། །མེ་ལྕེ་འབར་བས་འཁྲུགས་བྱས་ཏེ། །ས་དང་སྐྱུ་རུ་ར་ལ་སོགས། །བསངས་ནས་
ཁྲུས་ལ་བརྩམ་པར་བྱ། །རིག་འཛིན་ཁྲུས་བྱས་གཙང་མ་ཡིས། །དེ་ནས་སྔགས་དེས་ཐམས་ཅད་ནི། །བདག་གི་ལུས་ལ་དགོད་པར་བྱ། །ཁྲོ་མིག་དམར་པོར་གྱུར་པ་
ཡིས༑ ༑དེ་ནས་ས་ཕྱོགས་གཙང་མ་ནི། །ཕྱག་དར་ཟང་ཟིང་ཡོངས་སྤངས་པ། །བགེགས་རྣམས་ཞི་བར་བྱ་བའི་ཕྱིར། །གསང་སྔགས་ཟློས་ཤིང་བལྟ་བར་བྱ། །དེ་ནས་ཁྲོ་
བོ་གཤིན་རྗེའི་གཤེད། །དཔའ་བོ་གཅིག་པུའི་སྔགས་ཟློས་ཤིང༌། །དཀྱིལ་འཁོར་བཟང་པོ་གྲུ་བཞི་པར། །དུར་ཁྲོད་ཐལ་བས་བྲི་བར་བྱ། །ནུབ་ཕྱོགས་སྒོ་གདོང་སྒོ་བཞི་
པར༑ ༑དེ་ཡི་དབུས་སུ་པདྨ་བྲི། །བེ་ཅོན་ཕྱག་རྒྱ་རྩེ་འབར་བ། །གྲ་བཞི་དག་ཏུ་བྲི་བར་བྱ། །འདི་ནི་བེ་ཅོན་མང་པོ་ཡིན། །ཤཱུ་ལ་ཅན་གྱི་ཤཱུ་ལ་མང༌། །མདུང་ཐུང་རྣམས་ཀྱིས་

90-1-387b


ཡོངས་བསྐོར་བ། །དེ་བཞིན་མདུང་ཐུང་མང་ཞེས་བྱ། །དེ་བཞིན་ཐོད་པ་མང་པོ་ཡིན། །མི་རོ་དང་ལྡན་མི་རོ་མང༌། །མི་རོ་མི་སྡུག་མགོ་མེད་པ། །ཡི་དྭགས་འབར་དང་སྲིན་པོར་ལྡན་
ཕྱོགས་བཅུ་ཀུན་ནས་འཇིགས་པ་ཅན། །དེ་ནི་དུར་ཁྲོད་མང་ཞེས་བྱ། །གཤིན་རྗེའི་གཤེད་པོ་དཔའ་བོ་ཡི། །དཀྱིལ་འཁོར་རྣམ་པ་དྲུག་ཏུ་བཤད། །དེ་ལ་བེ་ཅོན་མང་པོ་ནི། །
ལོངས་སྤྱོད་ཐམས་ཅད་འཕེལ་བར་བཤད། །ཤཱུ་ལ་མང་པོ་སྲིན་རྣམས་ནི། །འཇོམས་པ་རབ་ཏུ་བསྒྲགས་པ་ཡིན། །དེ་བཞིན་མདུང་ཐུང་མང་པོ་ནི། །བགེགས་རྣམས་ཐམས་
ཅད་ཚར་གཅོད་པའོ། །ཐོད་པ་མང་ཞེས་བྱ་བ་རྣམས། །འཁྲུལ་འཁོར་ཐམས་ཅད་རབ་ཏུ་འཇིགས། །མི་རོ་མང་པོ་ཞེས་བྱ་བ། །རོ་ལངས་ཐམས་ཅད་སྒྲུབ་པ་འོ། །དུར་ཁྲོད་མང་
པོ་རབ་གྲགས་པ། །དངོས་གྲུབ་ཐམས་ཅད་རབ་སྦྱིན་པའོ། །དེ་ལ་པདྨའི་དབུས་སུ་ནི། །འཇམ་པའི་དཔལ་གྱི་ཁྲོ་བོའི་མཆོག །གཤིན་རྗེའི་གཤེད་ཅེས་བྱ་བ་དེ། །ཆོ་ག་བཞིན་
དུ་བཞུགས་པར་བསམ། །ཨིནྡྲ་ནཱི་ལ་བཅག་འཕྲོའི་མདོག །ཞལ་དྲུག་སྤྱན་ཡང་འཇིགས་པར་གཟིགས། །ཁྲོས་ཤིང་ཞལ་ཡང་བགྲད་པ་སྟེ། །འཇིགས་འཇིགས་ལྟ་ལ་
འཇིགས་པར་གནོན། །སྤྱན་གསུམ་དབུ་སྐྲ་གྱེན་དུ་བརྫེས། །ཚེམས་ཀྱིས་སྒྲོས་མནན་འཇིགས་འཇིགས་ལྟ། །བཅོ་བརྒྱད་ཕྱག་ནི་དྲན་པར་བྱ། །ཞབས་ཀྱང་རབ་ཏུ་འབར་བ་

90-1-388a


དྲུག །མི་རོ་མགོ་མང་ཕྲེང་བ་ཡིས། །སེ་རལ་ཁ་ཡི་རྒྱན་དུ་བྱས། །མདུང་ཐུང་ཐོ་བ་ཞགས་པ་ཡི། །རལ་གྲི་ལྕགས་ཀྱུ་མཚོན་ཆ་ཐོགས། །ཤཱུ་ལ་རྡོ་རྗེ་
དབྱུག་ཏོ་དང༌། །བེ་ཅོན་མཚོན་ཆ་རྣམས་དང་ནི། །དེ་ལྟར་གཡས་པའི་ཕྱག་ན་བསྣམས། །གཡོན་པས་བསྡིགས་ཤིང་དྲིལ་བུ་དང༌། །ཐོད་པ་བཟང་པོ་ཁ་ཊྭཱཾ་ཀ །མི་མགོ་
རློན་དང་ཀེང་རུས་དང༌། །འཇིགས་པའི་མི་རོ་དབྱུག་ཏོ་འབར། །དེ་དག་ཕྱག་ན་རྟག་ཏུ་ཐོགས། །ཁྲོ་བོ་གཤིན་རྗེའི་གཤེད་པོ་ནི། །ཤི་བའི་རོ་ཡི་སྟེང་ན་བཞུགས། །འཇིགས་
བ་མཚོན་གདེངས་འཇིགས་འཇིགས་ལྟ། །དུར་ཁྲོད་ན་ནི་རྟག་ཏུ་བཞུགས། །སྦྲུལ་དང་སྲིན་པོ་ཐམས་ཅད་འཇོམས། །ལྷ་རྣམས་ཀུན་གྱིས་ཕྱག་བྱས་ཤིང༌། །ཁྲོ་བོ་ཐམས་
ཅད་ལེགས་པར་འདུད། །སྐུ་ནི་རབ་ཏུ་འབར་བ་ཅན། །འཁྲུག་ཅིང་རབ་ཏུ་ཟ་བ་རྣམས། །སྟག་ལྤགས་ན་བཟའ་མནབས་པར་དགྱེས། །འཇིག་རྟེན་ལྷ་ནི་ཁྲོ་བོ་རྣམས།།
མཚོན་ཆ་དང་ནི་མཐུ་སྤངས་ནས། །རྗེས་སུ་འབྲང་ཞིང་ཕྱག་བྱས་པའི། །ཁྲོ་བོ་གཤིན་རྗེའི་གཤེད་དྲན་བྱ། །དེ་ལྟར་འཇིགས་མེད་བྱས་ནས་སུ། །བདག་གི་སྔགས་
ཀྱིས་དྲན་བྱས་ནས། །སྤྱན་དྲངས་ཙནྡན་གྱིས་བསྐུལ་ནས། །མེ་ཏོག་སྤོས་ཀྱིས་མཆོད་པར་བྱ། །རྟག་ཏུ་རིག་པ་འཛིན་པ་ཡིས། །ཙནྡན་དམར་པོ་དབུལ་བར་བྱ། །བདུག་

90-1-388b


པ་དང་ནི་གཏོར་མ་ཡིས། །རིམ་པ་བཞིན་དུ་མཆོད་ནས་ནི། །སློབ་མ་ཁྲོ་བོའི་སྔགས་དག་དང༌། །སངས་རྒྱས་སྤྱན་གྱི་སྔགས་དག་གིས། །བཅུད་ནས་མེ་ཏོག་འདོར་དུ་གཞུག །དེ་
ནས་རིག་འཛིན་དཔལ་དང་ལྡན། །བདུད་རྩི་ཐབ་སྦྱོར་བཟླས་ནས་སུ། །ཕྲེང་བ་ཙནྡན་དཀར་ལ་སོགས། །མཆོད་པ་བྱས་ནས་སློབ་མ་ལ། །དེ་ནས་སངས་རྒྱས་སྤྱན་ཡང་བཟླས།།
ཁྲོ་བོ་གཤིན་རྗེའི་གཤེད་པོ་ནི། །འཇིགས་པ་ཕ་རོལ་གནོན་པ་སྦྱིན། །ལྷ་ཁྱོད་བདག་གིས་མནོས་སོ་ཞེས། །དེ་སྐད་སློབ་མས་ལན་གསུམ་སྨྲས། །དེ་ནས་སྔགས་རིག་ཆོ་ག་
བཞིན༑ ༑བླ་མ་དག་ལ་ཕྱག་བྱས་ནས། །ཆོ་ག་བཞིན་དུ་དབང་བསྐུར་བས། །ཁྲོ་བོ་གཤིན་རྗེའི་གཤེད་པོ་བཟླས། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་
ཕྱི་མའི་ཡང་ཕྱི་མ་ལས། ཁྲོ་བོའི་རྒྱལ་པོ་གཤིན་རྗེའི་གཤེད་རིམ་པར་ཕྱེ་བ་སྟེ་བཅུ་དྲུག་པའོ།།    །།དེ་ནས་གཞན་ཡང་གཤིན་རྗེ་ཡི། །གཤེད་པོའི་སྔགས་འདི་མནོས་
ནས་སུ༑ ༑མི་རོ་དག་གི་གོས་བླངས་ནས། །དེ་ལ་དེ་ཡི་གཟུགས་ཀྱང་བྲི། །དེ་ནས་ཚོན་རྩི་སྦྱིན་མེད་པས། །བཟང་པོ་སྔ་མ་བཞིན་དུ་བྱ། །བཟང་པོ་ཁྲུ་གང་ཚད་དུ་བྱ། །ཡང་ན་ཁྲུ་
བཞིའི་ཚད་དུ་བྱ། །གང་ཚེ་སྡགས་བ་བདག་ཉིད་ཀྱིས། །བྲི་བར་མི་ནུས་དེ་ཡི་ཚེ། །བཟོ་བོ་སྨྱུང་བ་བྱས་པ་ནི། །ཁྲིམས་མནོས་པ་དག་འབྲི་རུ་གཞུག །ཤི་བའི་རོ་ཡི་སྟེང་དུ་

90-1-389a


བཞུགས། །ཕྱག་ནི་བཅོ་བརྒྱད་རྣམས་ཀྱིས་བརྒྱན། །ཞལ་དྲུག་ཞབས་ཀྱང་དྲུག་ཏུ་བསྟན། །འཇིགས་པ་གནོན་པ་འཇིགས་འཇིགས་ལྟ། །ཁ་ཅིག་བཞད་
ཅིང་ཁ་ཅིག་ནི། །ལྗགས་འདྲིལ་ཁ་ཅིག་མཆེ་བ་གཙིགས། །ཁ་ཅིག་ཞལ་གདངས་ཁ་ཅིག་ཁྲོས། །ཁ་ཅིག་འཇིགས་པ་ཕ་རོལ་གནོན། །ཁྲོ་བོ་དེ་འདྲའི་ཞལ་འདྲ་བ། །སྨིན་
མཚམས་སེར་ལ་སྤྱན་ཡང་སེར། །ཇི་སྐད་གསུངས་པའི་མཚོན་ཆ་རྣམས། །ཕྱག་ན་བསྣམས་པ་བྲི་བར་བྱ། །དབེན་ཞིང་འདུ་འཛི་མེད་པ་རུ། །སྔགས་པས་དེ་ལྟར་འབྲིར་གཞུག་
གོ །དེ་ལྟར་བྲིས་ནས་སྔགས་མཁན་དེ། །རི་མོ་ལ་ནི་བལྟས་ནས་འདུག །ཆོ་ག་ཤེས་པས་འབུམ་བཟླས་ཏེ། །རི་མོ་བྲིས་པས་དེ་ཉིད་ཀྱིས། །དེ་ནས་སྒྲུབ་ལ་འཇུག་པར་བྱ། །
གཤིན་རྗེའི་གཤེད་པོ་དེ་ཡི་སྔགས། །དྲག་པོ་གང་ཡིན་དེ་བཤད་དོ། །ཨོཾ་ནི་དེ་ཡི་དབང་པོ་ཡིན། །ཨ་ཞེས་བྱ་བ་གཉིས་པ་ཡིན། །ཀྲོ་ཞེས་བྱ་བ་གསུམ་པ་སྟེ། །དྷེ་ཞེས་བྱ་
བ་བཞི་པ་ཡིན། །ཀ་ཞེས་བྱ་བ་ལྔ་པ་ཡིན། །ཡ་ཞེས་བྱ་བ་གསང་བ་དྲུག །མཱན་ཞེས་བྱ་བ་བདུན་པ་སྟེ། །ཏ་ནི་བརྒྱད་པར་ཤེས་པར་བྱ། །ཀ་ནི་དགུ་སྟེ་ཧཱུཾ་དང་བཅུ། །དེ་བཞིན་
ཕཊ་བྱ་ལྷག་པ་སྟེ། །མི་མཉམ་སྔགས་ནི་བཅུ་གཅིག་པའོ། །འཇམ་དཔལ་གྱི་ནི་ཁྲོ་བོ་མཆོག །གཤིན་རྗེའི་གཤེད་ཅེས་བྱ་བ་དེ། །ཆོ་ག་ཕྱི་མའི་ཕྱི་མ་སྟེ། །སངས་རྒྱས་


90-1-389b


ཀུན་གྱིས་མངོན་བསྟོད་པའི། །སྔགས་དེ་དེ་ལྟར་མནོས་ནས་སུ། །ཆོ་ག་མནོས་ནས་བཟླས་བྱས་ནས། །རིག་འཛིན་གོ་འཕང་ཐོབ་པར་འགྱུར། །ཨོཾ་ཨ་ཀྲོ་དྷེ་ཀ་ཡ་མཱནྟ་ཀ་ཧཱུཾ་ཕཊ།
གཤིན་རྗེ་གཤེད་པོ་ལྷའི་ལྷའོ། །ཨོཾ་ཨ་མྲྀ་ཏ་ཀུཎྜ་ལི། སརྦ་བིགྷྣ་ན་ཏ་ཀྲྀཏྟ་ན་ཧཱུཾ་ཧཱུཾ་ཧཱུཾ་ཕཊ། བདུད་རྩི་ཐབ་སྦྱོར་གྱིའོ། །ཨོཾ་བུདྡྷ་ལོ་ཙ་ནེ་སྭཱཧཱ། སངས་རྒྱས་སྤྱན་གྱིའོ། །དེ་ནས་
གཞན་ཡང་བཟླས་པ་ཡི། །གནས་དག་ཇི་ལྟར་ཡིན་པར་བཤད། །དུར་ཁྲོད་ཡང་ན་རི་ཡང་རུང༌། །ཚང་ཚིང་པདྨའི་མཚོ་འགྲམ་དུ། །ཁྲོ་ཞིང་གཤིན་རྗེ་གཤེད་པོ་ནི། །བཟླས་ན་
དངོས་གྲུབ་ཐོབ་པར་འགྱུར། །ཀུ་ཤའི་རྩྭ་ཡི་སྟན་ལ་འདུག །རི་མོ་ལ་ནི་ཕྱོགས་འདུག་སྟེ། །ལག་པ་གཉིས་ཀ་དྲིས་བསྐུས་ནས། །རུ་རཀྵ་ཡི་ཕྲེང་ཐོགས་ལ། །སྔགས་པས་རྟག་ཏུ་
བཟླས་པར་བྱ། །དེ་བཞིན་འདུག་པ་ཨརྒ་དབུལ། །མྱུར་བ་དང་ནི་བུལ་བ་དང༌། །དེ་བཞིན་ཡི་གེ་འདྲེས་པར་ནི། །ནམ་ཡང་སྨྲ་བར་ཡོང་མི་བྱ། །རྟག་ཏུ་རབ་ཏུ་གསལ་བར་སྨྲ། །ཆོ་
ག་བཞིན་དུ་ཡིད་བསམ་ནས། །བུ་དོན་ལ་ནི་སེམས་བཞག་སྟེ། །སྐྱེ་བ་མེད་པའི་སེམས་ཀྱིས་ནི། །ཡི་གེ་གོ་རིམ་བཞིན་དུ་བཟླས། །འབུམ་གཅིག་བཟླས་པའི་ཐ་མ་ནི། །བསྒྲུབ་
པར་བྱ་བ་བཤད་ཀྱི་ཉོན། །མཚོ་ཡི་འགྲམ་དུ་དཀྱིལ་འཁོར་ནི། །དུར་ཁྲོད་མང་པོ་བྲི་བར་བྱ། །དེ་ཡི་ནང་དུ་རི་མོ་བཀྲམ། །སེམས་དཔའ་མཚན་མོ་ཞུགས་ནས་ནི། །གྲོགས་བཟང་

90-1-390a


སེམས་ཀྱང་མ་རྨོངས་པ། །གུ་གུལ་བདུག་པ་དེ་བཞིན་བསྲེག །ཟློས་ཤིང་སྣང་མའི་མེ་ཏོག་སྟོང༌། །སྙིང་གར་ཕོག་པར་བྱ་ཞིང་དབུལ། །དེ་ནས་ཁྲོ་བོ་གཤིན་རྗེའི་
གཤེད༑ ༑རི་མོ་ལ་བཞུགས་ཁྲོ་པོའི་སྤྱན། །རི་མོ་དེ་ནི་ངེས་པ་རུ། །གཡོ་འམ་ཡང་ན་འགུལ་བར་འགྱུར། །དེ་ནས་ལྷ་དེ་གྲུབ་གྱུར་ནས། །གང་འདོད་པ་ཡི་ལས་རྣམས་བྱེད། །དེ་སྟེ་
གྲུབ་པར་མ་གྱུར་ན། །གཞན་ཡང་ཆིག་འབུམ་བཟླས་པར་བྱ། །དེ་ནས་དེ་ཡི་མཐའ་མར་བསྒྲུབ། །དེས་ཀྱང་མ་གྲུབ་གསུམ་པ་ལ། །མཚམས་མེད་ལྔ་རྣམས་བྱེད་པ་ཡང༌། །གདོན་
མི་ཟ་བར་འགྲུབ་པར་བྱེད། །གྲུབ་པའི་ལས་རྣམས་གང་དག་འདིར། །བྱེད་པར་འགྱུར་བ་བཤད་པར་བྱ། །བསྒྲུབ་པར་དཀའ་བའི་ལས་རྣམས་ཀྱང༌། །ཡིད་ལ་གང་དང་གང་འདོད་པ།།
དེ་དག་མཐར་ཕྱིན་མྱུར་བར་ནི། །རིག་སྔགས་འཆང་བ་བྱེད་པར་འགྱུར། །རི་རྣམས་ཀྱི་ནི་རྩེ་མོ་དང༌། །གཅོང་རོང་རྣམས་ནི་སྙིལ་བར་བྱེད། །ས་ཡང་རབ་ཏུ་འགས་པར་བྱེད། །ཆུ་དག་
ཀྱང་ནི་སྐམ་པར་ནུས། །དཔུང་རྣམས་མི་གཡོ་གནོན་པར་བྱེད། །ཁྲག་གི་ཆར་ཡང་འབེབས་པར་བྱེད། །སྟོང་དམ་ཡང་ན་འབུམ་ཡང་རུང༌། །དེ་མ་ཐག་ཏུ་གསོད་པར་ནུས། །
གནོད་པ་དང་ནི་རྨོངས་པ་དང༌། །དེ་མ་ཐག་ཏུ་འབེབས་པར་བྱེད། །ཤིང་རྟའམ་ཡང་ན་གྲུ་དག་དང༌། །གླང་པོ་མྱོས་པ་གནོན་པར་ནུས། །ཕ་རོལ་དཔུང་དག་འཁྲུག་པར་བྱེད། །ཡུལ་

90-1-390b


ཕྱོགས་མྱུར་དུ་རྨོངས་པར་ནུས། །ཁྲོས་ནས་ས་ཡང་གཡོ་བར་བྱེད། །གླིང་དང་ནགས་ཚལ་སྲེག་པར་ནུས། །དེ་ནི་གང་བའི་མཚོ་ཡང་སྐེམ། །བསྐམས་པ་དག་ཀྱང་འགེངས་པར་ནུས། །
སྤྲིན་ཡང་ལེགས་པར་གནོན་པར་ནུས། །ཆར་པ་དག་ཀྱང་འབེབས་པར་བྱེད། །དུས་མིན་ཆར་ཡང་འབེབས་པར་ནུས། །ཀླུ་ཡི་བདག་པོ་དག་ཀྱང་འགུགས། །དེ་ནི་ནག་པོས་ཟིན་པ་ཡང༌།།
མཐོང་བའམ་ཡང་ན་སྤྲིན་ཙམ་གྱིས། །འགུགས་པར་བྱེད་དེ་ཐེ་ཚོམ་མེད། །སེར་བ་དང་ནི་སོལ་བའི་ཆར། །དེ་མ་ཐག་ཏུ་འབེབས་པར་ནུས། །འབྲས་བུ་མེ་ཏོག་མཆོག་རྣམས་དང༌། །
ཡལ་ག་དག་གིས་བརྒྱན་པའི་ཤིང༌། །བལྟས་པའམ་ཡང་ན་རྡོ་འཕངས་པས། །གློ་བུར་དུ་ཡང་འགྱེལ་བར་བྱེད། །དེ་ནི་སྦྱར་བ་ཙམ་གྱིས་སུ། །ས་ཡི་འོག་ཀྱང་འཁྲུག་པར་བྱེད། །དེ་
བཞིན་ལྷ་དང་མི་རྣམས་དང༌། །གནོད་པ་ཆེན་པོ་འབྱུང་བར་བྱེད། །ཁྲོ་བོའི་རྒྱལ་པོ་འདི་ཡིས་ནི། །ངེས་པར་དབང་དུ་མི་འགྱུར་བའི། །དངོས་པོ་འདས་དང་ད་ལྟར་དང༌། །ཕྱིས་འབྱུང་བ་དག་
གང་ཡང་མེད། །ལྷ་དེ་གྲུབ་པར་མ་གྱུར་ཀྱང༌། །མཐོང་བ་ཙམ་མམ་ཚིག་གིས་ཀྱང༌། །དུག་དང་རི་མས་དང་གདོན་རྣམས་སོགས། །ཞི་བར་བྱེད་པའི་མཆོག་ཏུ་འགྱུར། །དབང་དུ་བྱེད་
དང་དབྱེ་བ་དང༌། །གསང་དང་བསྐྲད་པར་བྱ་བ་དང༌། །མིག་འཕྲུལ་ཨཾ་ཛ་བསྐུ་བ་རྣམས། །བདུག་དང་དྲིས་བྱུགས་སྦྱོར་བ་ཡིས། །ལས་རྣམས་འདི་དག་ཐམས་ཅད་ནི། །བཟླས་པ།

90-1-391a


བརྒྱ་བྱས་འགྲུབ་པར་བྱེད། །སྔགས་པ་གཏེར་ཆེན་ཡོད་པར་ནི། །སོང་སྟེ་གྲུབ་པར་བྱས་ནས་སུ། །བགེགས་རྣམས་ཀྱིས་ནི་མི་འཇིགས་པར། །ནོར་དེ་བཟླས་
པ་སྟོང་བྱས་བས། །བདག་གི་ཁྱིམ་ནས་ལེན་པ་བཞིན། །ཕྲ་མོ་རྣམས་ནི་བརྒྱ་ཡིས་འཐོབ། །བཟླས་དང་སྦྱིན་སྲེག་མ་བྱས་ཀྱང༌། །གཤིན་རྗེའི་གཤེད་ཀྱི་མིང་ཙམ་གྱིས། །ལྷ་
རྣམས་སྐྲག་པར་འགྱུར་བ་ནི། །རིང་པོར་མི་ཐོགས་གདོན་མི་ཟ། །མ་རུངས་པར་ནི་བྱ་བ་དང༌། །བྱད་དང་སྟེམས་དག་བྱ་བ་དང༌། །རྨོངས་དང་མནན་པའི་དངོས་གྲུབ་རྣམས། །
བལྟས་པས་རྣམ་པ་དུ་མ་ཡི། །ཆོ་ག་གཞན་གྱི་ཆོ་ག་ཡང༌། །རིང་པོར་མི་ཐོགས་འགྲུབ་པར་ནུས། །ཡུལ་དང་ཡུལ་ཕྱོགས་དག་ཏུ་ཡང༌། །གནོད་པ་དང་ནི་ནད་ཀྱང་འབྱིན། །
རྨུགས་པ་དང་ནི་གནོད་པ་དང༌། །རྨོངས་དང་མི་མཐོང་བྱེད་པ་དང༌། །འཁྲུག་པ་དང་ནི་སྐྲག་པ་དང༌། །སྐྱོ་ཞིང་སླར་ཡང་གཡོ་བ་དང༌། །ནོར་འགུགས་པ་དང་གནོན་པ་དང༌། །སྐྱེ་བོ་
དག་ཀྱང་འགུགས་པ་དང༌། །ཡུན་དུ་འཚེ་ཞིང་འཇིགས་པ་དང༌། །འཁྲུག་པ་འཐབ་མོ་སེར་བ་དང༌། །བྲུ་བ་ཉིད་ཀྱིས་མྱོས་པ་དང༌། །གང་ཡང་གཞན་དག་དེ་འདོད་པ། །སྔགས་
པས་གཤིན་རྗེའི་གཤེད་དྲན་པས། །དེ་དག་ཐམས་ཅད་བྱེད་པར་འགྱུར། །དེ་ནས་ཆོ་ག་ཕྱི་མ་འདི། །ཇི་ལྟར་ཡིན་པ་དེ་བཤད་དོ། །ལྷ་མ་ཡིན་གྱི་ཕུག་སྒོར་སོང༌། །མཁས་

90-1-391b


པས་རི་མོ་བཀྲམ་ནས་སུ། །ཁ་ཟས་མི་ཟ་སྟན་གཅིག་འདུག །ཁྲི་ཡི་གྲངས་ཚད་བཟླས་བྱས་ནས། །དེ་ནས་བུད་མེད་གཟུགས་མཆོག་ལྡན། །བཟང་པོ་རྣམས་ནི་སྒོར་ཕྱུང་ནས། །
སྒྲུབ་པ་དེ་ཡི་མདུན་དུ་ནི། །ནང་དུ་གཤེགས་ཞེས་དགའ་བར་བྱེད། །དེ་ནས་གྲོགས་པོ་ཡིད་གཅུགས་དང༌། །སྒྲུབ་པ་པོ་ནི་ལྷན་ཅིག་ཏུ། །ངེས་པར་དམ་ཚིག་དག་གིས་ནི། །དེ་ཡི་
གནས་སུ་འཇུག་པར་བྱ། །དེ་བཞིན་ཇི་ལྟར་འདོད་པ་རུ། །གནོད་སྦྱིན་མ་ཡི་མིང་རྣམས་དང༌། །ཤ་ཟ་མོ་འམ་དྲི་ཟ་མོ། །ཡང་ན་གང་འདོད་པ་ཡི་ལྷའི། །མིང་བྲིས་དེ་ཡི་མདུན་བཞག་
ནས༑ ༑རི་མོ་ལ་ནི་ཉིན་རེ་ཞིང༌། །དེ་ཡི་ཚིག་ནི་མཐར་སྦྱར་ནས། །མི་སྐྱོ་བར་ནི་འབུམ་བཟླས་ན། །སྒྲུབ་པ་པོ་ངེས་འཇིག་གྱུར་ནས། །དེ་དག་ཐམས་ཅད་འོང་བར་འགྱུར། །སྒྲུབ་པོ་ཇི་
སྲིད་འདོད་པར་ནི། །འདི་རུ་ལས་རྣམས་བྱེད་པར་འགྱུར། །ལྷ་རྣམས་དག་ནི་ཐམས་ཅད་ཀྱང༌། །གནོད་སྦྱིན་ལ་སོགས་བསྒྲུབས་བཤད་ཟིན། །འདི་ཡི་ཆོ་ག་ཕྱི་མ་ཡི། །ཕྱི་མ་དག་
ཀྱང་བཤད་པར་བྱ། །རི་མཆོག་དག་གི་རྩེ་མོ་ལ། །ཡི་དྭགས་མང་པོའི་དཀྱིལ་འཁོར་བྲི། །ཡི་དྭགས་དཀྱིལ་འཁོར་བྲིས་ནས་ཀྱང༌། །ཀུན་ལ་ཤ་ཡི་གཏོར་མ་བྱ། །གྲོགས་པོ་
སེམས་ནི་དཔའ་བ་དང༌། །ཡོན་ཏན་ལྡན་ཞིང་བཟོ་བ་དང༌། །མི་རོའི་གོས་ལ་བྲིས་པ་ཡི། །རི་མོ་བཞག་ལ་དེ་ནས་སུ། །བདག་གི་ཡན་ལག་ཐམས་ཅད་ལས། །དུས་པ་དག་གིས་

90-1-392a


ཁྲག་ཕྱུང་སྟེ། །མི་ཡི་ཐོད་པའི་ནང་དུ་བཞག །ལུས་ལ་ཁྲག་ནི་ཅི་བྱིན་པ། །མི་རོ་སྐྲ་ཡི་པིར་དག་གིས། །དེ་ནས་དེ་ཡི་ལུས་དག་དང༌། །མིག་ཀྱང་རབ་ཏུ་
གསལ་བར་བྱ། །དེ་ལ་བགེགས་ཀྱང་མང་དུ་འགྱུར། །དེ་ནི་དཔའ་བོས་བཤད་པར་གསུངས། །དཔའ་པོ་དག་གིས་ལས་ཀྱང་བྱ། །དེ་ཡི་འོག་ཏུ་བཟོ་བོ་ལ། །དཔའ་བོ་དག་གིས་
ཡོན་ཡང་དབུལ། །དེ་ཉིད་ཡོངས་སུ་རྫོགས་པར་ནི། །གྱུར་གྱི་བར་དུ་ཚུལ་བཞིན་གྱིས། །ཐ་མར་དཔའ་བོ་གཅིག་པུ་དེ། །རི་མོ་མཚན་མོར་རབ་འབར་རམ། །ཡང་ན་དགོད་དམ་
གཡོ་ཡང་རུང༌། །དེ་ནས་དངོས་གྲུབ་ཐོབ་པར་བཤད། །རི་མོ་དེ་ནི་བླངས་པ་ཡིས། །ནམ་མཁར་འབར་བ་གདོན་མི་ཟ། །དཔལ་ལྡན་ཐོགས་པ་མེད་པར་འགྲོ། །མཚན་མོ་ཉི་མ་
བཞིན་དུ་འབར། །དཔའ་བོ་དག་གིས་སྒྲུབ་པ་འདི། །རིག་འཛིན་ཀུན་གྱི་ཐོག་མར་འགྲོ། །གྲུབ་པ་དེ་ལ་ལྷ་རྣམས་ཀྱང༌། །གདོན་མི་ཟ་བར་ཕྱག་འཚལ་འགྱུར། །རིག་འཛིན་
རྣམས་ནི་ཐམས་ཅད་ཀུན། །ཀུན་ཏུ་བཀུར་བའི་རྒྱལ་པོར་འགྱུར། །ཡང་ན་ཆོ་ག་ཤེས་པའི་རྒྱལ། །རི་མོ་ཞི་བ་སྔོན་བཞིན་དུ། །བླངས་ཏེ་བསྲེགས་པའི་སྟེང་དུ་བཞག །དེ་ནས་བསྲེགས་
པ་དེར་འདུག་ནས། །གཅིག་པོ་རལ་གྲི་བླངས་ནས་སུ། །མཚན་མོ་གཤིན་རྗེའི་གཤེད་བཟླས་པ། །འབར་བར་འགྱུར་གྱི་བར་དུ་འམ། །དུ་བའམ་ཚ་བའི་བར་དུ་བཟླས། །འབར་

90-1-392b


བ་འགྱུར་པ་དཔལ་དང་ལྡན། །རིག་འཛིན་དུ་ནི་དེ་འགྱུར་རོ། །དུ་བ་བྱུང་བས་མི་སྣང་བ། །ནམ་མཁར་འགྲོ་བའི་མཆོག་ཏུ་འགྱུར། །དེ་ཚེ་ཚ་བར་གྱུར་ན་ནི། །ས་ཡི་རྒྱལ་པོར་ངེས་པར་
འགྱུར༑ ༑རལ་གྲི་མཆོག་དེ་བྱ་བ་ཡང༌། །སོར་ནི་སུམ་ཅུ་རྩ་གཉིས་ཤིང༌། །ཡན་ལག་ཐམས་ཅད་ཡོངས་རྫོགས་པ། །བསྒྲུབ་པར་བྱ་བ་སོ་ཡི་རྡོ། །དེ་ལྟར་ཆོ་ག་ཕྱི་མ་ཡང༌། །མདོར་ནི་
ལེགས་པར་བཤད་པ་ཡིན། །ལག་པ་གཡས་པའི་སོར་མོ་ཡིས། །མཐེ་བོང་སྦས་ནས་གྱེན་དུ་ནི། །བསྒྲེངས་པར་བྱས་པའི་ཕྱག་རྒྱ་འདི། །བེ་ཅོན་ཞེས་ནི་བསྒྲགས་པ་ཡིན། །ཧ་ཉིད་ཀྱིས་
ནི་སྔགས་ལྡན་པར། །ལས་རྣམས་ཀུན་ལ་བཅིང་བར་བྱ། །སྤྱན་དྲངས་པ་དང་མཆོད་པ་དང༌། །གཤེགས་སུ་གསོལ་དང་བཞུགས་པ་དང༌། །ལས་རྣམས་བྱ་བའི་ཚེ་དག་དང༌། །གཞན་
ཡང་དགོས་པ་འབྱུང་བའི་ཚེ། །ཚུལ་བཞིན་ཕྱག་རྒྱ་འདི་བཅིངས་ནས། །གཤིན་རྗེའི་གཤེད་ཀྱི་ལྷ་བཟླས་སོ། །སྔགས་པ་རྒྱལ་པོའི་དྲུང་སོང་ནས། །མགོ་བཏུད་པུས་མོ་བཅུགས་ནས་
སུ༑ ༑བདག་ཉིད་དང་ནི་ནོར་བཅས་པར། །གདོན་མི་ཟ་བར་མྱུར་དུ་འགྲུབ། །འཇམ་དཔལ་གྱི་རྩ་བའི་ཆོ་ག་ཞིབ་མོ་ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་ཐམས་ཅད་ཀྱི་ཕྱི་མའི་ཡང་ཕྱི་
མ་ལས༑ ༑བཅོམ་ལྡན་འདས་འཇམ་དཔལ་གཤིན་རྗེའི་གཤེད་ཀྱི་གསལ་ཤིང་ཁྲོ་བོ་རྣམ་པར་རྒྱལ་བའི་ཆོ་ག་ཞིབ་མོ་ཕྱི་མའི་ཡང་ཕྱི་མ་གསང་བ་གསལ་ཤིང་རྒྱུད་དེ་རིམ་པར་ཕྱེ་བ་

90-1-393a


བཅུ་བདུན་པའོ།།    །།ཨོཾ་ཨ་ཀྲོ་དྷེ་ཀ་ཡ་མཱནྟ་ཀ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། འདི་ཡང་བཅོམ་ལྡན་འདས་ཀྱི་སྔགས་གཞན་ནོ། །ཨོཾ་ཨཱཿཧཱུཾ། འདི་ཡང་
དེ་བཞིན་ནོ། །ཡི་གེ་བཅུ་གཅིག་རྒྱལ་པོ་ཡི། །དེ་ཉིད་བཟླས་པས་འགྲུབ་པར་འགྱུར། །ཁྲོ་བོ་རྣམ་པར་རྒྱལ་བ་ཡི། །རྩ་བ་དང་ནི་ཕྱི་མ་དང༌། །དེ་བཞིན་ཕྱི་མའི་ཕྱི་མ་འདི། །རྟོག་པ་མ་
ལུས་རྒྱས་པ་དག །ལྷ་དེ་རྣམས་ཀྱི་ལེགས་ཐོས་ནས། །འཇིག་རྟེན་འཇིག་རྟེན་འདས་པ་ཀུན། །ཐལ་མོ་རབ་ཏུ་སྦྱར་ནས་སུ། །ཁྲོ་བོ་རྣམ་པར་རྒྱལ་བ་ནི། །གཤིན་རྗེ་གཤེད་ལ་འདི་སྐད་
སྨྲས༑ ༑བཅོམ་ལྡན་ཁྱོད་ཀྱི་རྟོག་པ་འདི། །སྒྲུབ་པ་རྣམས་ལ་ཕན་པའི་ཕྱིར། །རབ་ཏུ་ངོ་མཚར་བཤད་ལགས་ཏེ། །བཟླས་དང་ཧོམ་དང་མཆོད་ལ་སོགས། །ཁྲོ་བོ་ཆེན་པོ་བརྟུལ་ཞུགས་དང༌།
དེ་བཞིན་དཀའ་ཐུབ་དྲག་པོ་དང༌། །ཇི་སྐད་གསུངས་པའི་སྨྱུང་བ་ཡིས། །ཁྲོ་བོ་ཀཱི་ལི་ཀཱི་ལ་ལས། །སོགས་པའང་དུས་ལ་བབ་ན་ནི། །སྔགས་ཟློས་པ་ལ་དངོས་གྲུབ་སྟེར། །བཅོམ་ལྡན་
འདས་ཀྱི་རྟོག་པ་དང༌། །ཁྱད་པར་གྱུར་པ་ཅི་ཞིག་མཆིས། །དེ་བས་བཟླས་དང་སྦྱིན་སྲེག་དང༌། །སྨྱུང་དང་བརྟུལ་ཞུགས་དཀའ་ཐུབ་དང༌། །མེད་པར་རང་དབང་ཉིད་དུ་ནི། །དངོས་གྲུབ་དམ་
པ་ཁྱོད་ཀྱིས་གསུངས། །ལྷ་མཆོག་དེ་དག་ཐམས་ཅད་ཀྱིས། །ཕྱག་འཚལ་དེ་སྐད་སྨྲས་པ་དང༌། །ཁྲོ་བོ་དྲག་ཏུ་བཞད་པ་ཡིས། །རབ་ཏུ་དྲག་པོའི་ཚིག་ཏུ་གསུངས། །དྲག་ཏུ་བཞད་པའི་

90-1-393b


ཞལ་འཛུམ་པས། །ལྷ་ཡི་ཚོགས་རྣམས་འཇིགས་རྨོངས་ལ། །མ་འཇིགས་མ་འཇིགས་ཞེས་གསུངས་པའི། །ཕན་པའི་ཚིག་གིས་དབུགས་ཕྱུང་ནས། །ཁྱེད་རྣམས་ཀྱིས་ནི་གང་སྨྲས་པ།།
སྒྲུབ་པ་དག་ནི་མེད་པར་ཡང༌། །སྦྱོར་བ་ཤེས་པས་འགྲུབ་འགྱུར་བ། །ལྷ་རྣམས་ཀུན་གྱིས་མཉན་པར་གྱིས། །བདེ་གཤེགས་དངོས་གྲུབ་གཅིག་པུ་ལས། །གྱེས་པ་རྣམ་པ་ཐ་དད་འགྱུར།།
དེ་ནས་ཏིང་འཛིན་ཚུལ་ལས་ནི། །མཚན་མ་དང་ནི་དངོས་གྲུབ་དེ། །ཐོག་མར་བྱང་ཆུབ་རྩ་ལ་བརྟེན། །ཤེས་རབ་དེ་ལྟ་བུ་ཡང་བསྒོམ། །སེམས་ཀྱང་རྣམ་པར་མི་རྟོག་པས། །བདེ་གཤེགས་
དངོས་གྲུབ་དེ་དག་ཐོབ། །དེ་ངའི་གཟུགས་སུ་གྱུར་པར་བྱོས། །ས་བོན་མཚོན་ཆ་མང་པོར་ལྡན། །ཁྲོ་བོ་དེ་ཡི་ཞལ་དྲུག་བསྒྱུར། །དྲིལ་བུ་གསིལ་བའི་སྒྲ་ཡང་འབྱིན། །ཁྲོ་བོའི་ཞལ་ནི་
བཅས་པར་ལྡན། །དེ་ཡི་གཟི་དང་མཐུ་ལྡན་བྱས། །ཀུན་ཏུ་དགའ་བའི་སྙིང་པོར་ལྡན། །གང་གི་ཡིད་ལ་གང་བསྒོམས་པ། །དེ་ལ་ང་ཡི་ཐུགས་གཡོས་པས། །ཇི་ལྟ་བ་འམ་གར་ཡང་
རུང༌། །མདུན་ནམ་ཡང་ན་རྒྱབ་ནས་ཀྱང༌། །ལས་ཀུན་བྱེད་ནུས་གྲུབ་པར་འགྱུར། །གང་དག་ང་ནི་ཕྱག་ལྔ་བཅུ། །བེ་ཅོན་གདེངས་པས་སྡིགས་པར་མཛད། །ཏྲི་ཤུལ་རལ་གྲི་དགྲ་སྟ་ཀྱུ། །
ཐོད་པ་ཤཀྟི་ཐོད་མར་དབྱུག །དེ་དག་ལས་ནི་ཕྱག་གསུམ་དྲུག །གཡས་པ་བེ་ཅོན་མདའ་རལ་གྲི་།གཡོན་ན་འཁོར་ལོ་རྡོ་རྗེ་འཛིན། །རྡོ་རྗེ་རྩེ་གཅིག་མིག་དྲུག་པ། །དབྲལ་བའི་གཉེར་མ་

90-1-394a


བསྙེར་བ་དང༌། །ཁྲོ་གཉེར་བསྙེར་བའི་ལྟ་བ་ཅན། །འཇིགས་པའི་སྦྲུལ་གྱི་རོ་སྟོད་དཀྲིས། །ཐོད་པ་དག་གིས་རྒྱན་དུ་བྱས། །ཆར་སྤྲིན་སྔོན་པོའི་ཁ་དོག་འདྲ།།
ཞལ་གཅིག་སྤྱན་ཡང་མི་མཉམ་པ། །འབྲུག་གི་སྒྲ་དབྱངས་སྒྲ་སྒྲོག་པ། །སྟག་ལྤགས་ན་བཟང་གསོལ་བར་དགྱེས། །མཚོན་ཆ་མཚོན་རྣམས་འབར་ཞིང་འཁྲུག །སྤྱན་དང་
གཙུག་ཕུད་རྩ་དམར་སེར། །ཞབས་གཉིས་གདངས་པའི་ཚམ་ངམ་མཛད། །ས་ཡི་སྟེང་ན་ཟ་ཟ་ལྟ། །མཆེ་བ་དག་ཀྱང་གཙིགས་པའི་ཞལ། །བཅིབས་པ་མ་ཧེ་བཅིབས་པ་སྟེ། །
སེམས་པའམ་རི་མོ་ལ་བྲིས་པ། །སྒྲུབ་པོ་མྱུར་དུ་མཆོད་བྱེད་ན། །དེ་ལ་ང་ནི་མྱུར་བ་རུ། །དགྱེས་ནས་མངོན་དུ་ཕྱོགས་པར་འགྱུར། །ཇི་ལྟར་འདོད་པའི་དོན་རྣམས་ནི། །གདོན་མི་ཟ་
བར་གྲུབ་པར་བྱེད། །རྣམ་པར་གནོན་པའི་གཟུགས་འདི་ནི། །བདུད་ལས་རྒྱལ་བ་ཡིན་པར་བསྒྲགས། །ཐོག་མར་བདག་གི་དམ་ཚིག་སྦྱིན། །སྲུང་མཆོག་ཚུལ་བཞིན་བྱས་ནས་སུ།།
རས་འདི་སུམ་ཅུ་སོར་ཚད་ལ། །སྔགས་པ་བཟོ་བོ་ཡོན་ཏན་ཅན། །ཡིད་ནི་བརྟན་པར་བྱ་བའི་ཕྱིར། །དབེན་པའི་གནས་སུ་མི་མངོན་པར། །ཚོན་རྩི་དགེ་བ་བཟང་པོ་ཡིས། །རི་མོ་ཐོག་
མར་བྲི་བར་བྱ། །ཟིན་ནས་ཀྱང་ནི་དབེན་པར་གཞག །སུ་ལའང་བསྟན་པར་ཡོང་མི་བྱ། །ང་ཡི་གཟུགས་སུ་གྱུར་པར་བྱས། །ས་བོན་མཚོན་ཆ་བཟང་པོར་ལྡན། །ང་ཡི་ཞལ་ནི་ཁྲོ་བོར་

90-1-394b


འགྱུར༑ ༑དྲིལ་བུ་གསིལ་བའི་སྒྲ་དང་ལྡན། །ཁྲོ་བོའི་ཞལ་ནི་བསམ་པར་བྱ། །ང་ཡི་གཟི་དང་མཐུར་ལྡན་བྱས། །ཀུན་དགའ་ཡི་ནི་སྙིང་པོར་ལྡན། །གལ་ཏེ་དམ་ཚིག་མི་ལྡན་པའི། །སྐྱེ་
བོས་རི་མོ་དེ་མཐོང་ན། །མྱུར་དུ་རྣམ་པར་མྱོས་པར་འགྱུར། །དེ་བས་རྣམ་པ་ཐམས་ཅད་དུ། །སྲུང་བ་དྲག་པོ་ཀུན་ཏུ་བྱ། །གྲོང་ངམ་ཡང་ན་གྲོང་ཁྱེར་དུ། །རྣམ་པ་གཞན་དུ་བཞག་གྱུར་
ཏམ༑ ༑གོང་དུ་མཆོད་པ་མ་བྱས་ན། །མྱུར་དུ་འཇིགས་པ་སྐྱེ་བར་འགྱུར། །རི་མོ་ལ་ནི་གནས་པའི་གཟུགས། །དེ་ལྟར་རྟག་ཏུ་གོམས་བྱས་ཤིང༌། །དེར་བསྒྱུར་དེ་ཡི་ཡིད་དུ་འགྱུར། །ཇི་
སྲིད་གང་དག་གོམས་གྱུར་ཅིང༌། །ཀུན་ཏུ་མདུན་ན་གནས་པ་རུ། །གང་ཚེ་མཐོང་བར་གྱུར་པ་ན། །དེ་ཚེ་རི་མོ་མེད་པར་ཡང༌། །ཇི་ལྟ་བུ་ཡི་ཚུལ་ཉིད་ཀྱིས། །རྟག་ཏུ་སྦྱོར་བ་བྱས་ནས་ནི། །སྦྱོར་
བ་ཉིད་ཀྱིས་རྟག་པ་རུ། །ཁྲོ་བོ་ཀུན་ཏུ་སྦྱོར་བ་ནི། །དེ་ལས་ལས་རྣམས་ཐམས་ཅད་བྱེད། །འདི་ནི་གསང་བ་བསྟན་པ་ཡིན། །ཡང་ན་བདག་ཉིད་དེ་འདྲ་བར། །ཇི་སྲིད་གཅིག་ཏུ་གྲུབ་པའི་བར།།
ཡིད་ལ་ལེགས་པར་བསྒོམས་ན་ནི། །དེ་ནས་དེ་ཡི་དངོས་གནས་པར། །ཡིད་ལ་ཅུང་ཟད་གང་བསམ་པ། །དངོས་པོར་གོམས་པར་བྱས་ན་ནི། །དེ་ཉིད་འབྲས་བུ་ཡོང་པར་འགྱུར། །གང་ཕྱིར་ཁྲོ་
བོ་བསྒོམས་པ་ཡིས། །ཁྲོ་བོ་ཡོང་ཡེ་བསྒོམས་ན་ནི། །བཟླས་པ་ལ་སོགས་མེད་པར་ཡང༌། །དངོས་གྲུབ་དམ་པ་ཐོབ་པར་འགྱུར། །སྒྲུབ་པ་རྣམས་ལ་དམ་ཚིག་ནི། །གལ་ཏེ་སྦྱིན་པར་བྱ་ན་ཡང༌།།

90-1-395a


དེ་ཚེ་ས་ན་རབ་སྦྱངས་ནས། །ཐོག་མར་སྤོས་ཆུས་གདབ་པར་བྱ། །ཀུན་ཏུ་ཟླུམ་པོ་ཞེས་བྱ་བའི། །དཀྱིལ་འཁོར་འདི་ནི་ལོགས་ཤིག་ཏུ། །ཀུན་ཏུ་ཟླུམ་པོར་བྲི་བར་བྱ།།
མཚོན་རྩི་ནག་པོར་ལེགས་བྲིས་ཏེ། །ནུབ་ཕྱོགས་སྒོ་བཏོད་ཁྲུ་དོ་ཙམ། །དེ་ཡི་དབུས་སུ་མཆོག་བྲི་བ། །འགྱིང་ཞིང་ལྡེམ་བག་ཅན་གྱི་ལུས། །ཆར་སྤྲིན་དང་ནི་བུང་བའི་མདོག །འཇམ་
ཞིང་མཉེན་པ་དཔལ་དང་ལྡན། །གསེར་གྱི་དྲིལ་བུའི་སྒྲ་དང་ལྡན། །གཡག་རྔའི་བསིལ་ཡབ་གཡོབ་པ་ཅན། །ཨ་ཛ་ན་ཡི་རི་ལྟ་བུའི། །མ་ཧེ་ཆེན་པོ་དམ་པ་ནི། །དཀྱིལ་འཁོར་དམ་
པ་དེ་བྲིས་ཏེ། །སྲུང་བ་ཆོ་ག་བཞིན་བྱས་ནས། །སྔགས་ཤེས་པས་ནི་མཆོད་བྱས་པ། །ཆོ་ག་བཞིན་དུ་འདིར་བཤད་དོ། །སྤྱན་དྲངས་གདན་དུ་བསྟབས་པ་དང༌། །ཨརྒ་གཏོར་མས་
མཆོད་པ་དང༌། །མར་མེ་བདུག་པ་བསྟན་པ་དང༌། །ཐ་མར་སླར་གཤེགས་བསྟན་པ་འོ། །གཟུགས་དགོད་པ་དག་ཐོག་མ་རུ། །ལྷ་དགོད་པ་དག་ཡིག་འབྲུས་བསྐྱེད། །ས་བོན་གྱིས་
ནི་ཚུལ་བཞིན་བཤད། །དེ་ལས་དང་པོར་ཐམས་ཅད་ནི། །ས་བོན་ཁྲོ་བོའི་གཟུགས་ཡིན་ཏེ། །དེ་ཉིད་ཕལ་ཆེར་རབ་ཏུ་གྲགས། །གཅིག་པུ་མཚོན་ཆ་དུ་མའི་མཆོག །དེ་ཉིད་དེར་ནི་
བརྟན་བྱ་བའི། །རྟག་ཏུ་མཚོན་ཆ་འབར་བྱེད་པ། །དེ་ཡི་གཟུགས་འདིར་གཅིག་པུ་ལ། །ས་བོན་གྱིས་ནི་བསྐུལ་བའི་ཞལ། །དྲིལ་བུའི་ས་བོན་དྲུག་རྣམས་ཀྱིས། །སྒྲ་དེ་རྣམས་བཞིན་

90-1-395b


སྒྲོག་པར་བརྟག །འདི་ནི་ཁྲོ་བོའི་ཞལ་ཡིན་གསུངས། །འདི་ནི་ཐོག་མ་ཉིད་ཀྱི་གཟུགས། །དེ་ཡི་མཐུ་ཡང་ཅི་འདྲ་བ། །ཚུལ་བཞིན་དུ་ཡང་འདིར་བཤད་དོ། །གང་གིས་དྲན་པ་ཙམ་
གྱིས་ནི༑ ༑བདུད་དཔུང་གདུག་པའི་གདོན་ལ་སོགས། །མཐུ་རྩལ་གནོད་པས་ཉམས་ནས་སུ། །འཇིགས་ཤིང་སྤ་བཀོད་བྱེད་པར་འགྱུར། །ཟུངས་ཤིག་པ་ཡི་ཚིག་གཉིས་ལྡན།།
ཞལ་ཡང་གདངས་ཤིང་འབར་བ་ཅན། །སྙིང་པོ་དག་པར་རབ་ཏུ་གཞག །མཚོན་ཆ་འདེབས་པའི་མཐུ་རྩལ་ཅན། །དེ་ལྟར་ཁྲོ་བོ་རྒྱལ་བའི་གསུགས། །ས་བོན་ཞེས་སུ་བྱ་བ་ཡི། །སྔགས་
ཀྱི་དངོས་པོ་ཤེས་ནས་ནི། །སྔགས་པས་དངོས་གྲུབ་ཐོབ་པར་འགྱུར། །མཚོན་ཆ་འཕངས་པ་ཙམ་གྱིས་ནི། །དེ་ཡི་ཀུན་ཏུ་བསྲུང་བར་བྱ། །ས་བོན་བཀོད་པའི་ཚུལ་བཞིན་དུ། །བདག་
གི་ལུས་ལ་སྦྱར་བར་བྱ། །གཟུགས་ནི་གཟུགས་ལ་བཞག་ནས་སུ། །མཚོན་ཆ་དེ་ཉིད་ལག་ན་ཐོགས། །ས་བོན་རྣམས་ཀྱང་ཁར་བཞག་སྟེ། །རྐང་པ་གཉིས་ཀྱང་ཚམ་ངམ་བྱ།།
དེ་ནས་ཀུན་ཏུ་ཁྲོས་ནས་སུ། །རང་གི་ས་བོན་དགོད་པར་བྱ། །ཐོག་མ་བདག་ལ་མ་ཡེངས་པར། །སྲུང་བ་དེ་ལྟར་བྱས་ནས་སུ། །དཀྱིལ་འཁོར་དུ་ནི་སྤྱན་དྲངས་ཏེ། །དེ་ནས་མདུན་དུ་
མཆོད་པ་བྱ། །སྔགས་ཀྱི་སྙིང་པོ་ཐ་མ་ལ། །ཚུར་གཤེགས་པ་ཡི་ཚིག་གཉིས་དང༌། །རྟག་ཏུ་ལྡན་པར་བྱས་ནས་སུ། །སྤྱན་དྲངས་པ་དག་བྱ་བར་བཤད། །མེ་ཏོག་དག་གི་

90-1-396a


གདན་འདི་ལ། །བཞུགས་སུ་གསོལ་ཞེས་རྟག་ཏུ་བྱ། །དེ་ལྟ་བུར་ནི་སྤྱན་དྲངས་ནས། །མེ་ཏོག་དག་གིས་སྔ་མ་བཞིན། །བཞུགས་ཤིག་པ་ཡི་ཚིག་
གཉིས་ཀྱིས། །ཆོ་ག་བཞིན་དུ་བཞུགས་སུ་གསོལ། །ཁྲོ་བོའི་རྒྱལ་པོ་དེ་ལ་ནི། །བཞུགས་པར་བྱ་བ་བསྟན་པ་ཡིན། །མེ་ཏོག་སྔགས་ཀྱིས་བཏབ་པ་ཡིས། །དེ་ལྟར་བཞུགས་
པར་བྱས་ནས་སུ། །ཨརྒ་འདི་ནི་བཞེས་ཤིག་ཅེས། །ཚིག་གི་མཇུག་ཏུ་བརྗོད་ནས་སུ། །སྤོས་ཆུ་མེ་ཏོག་སྦྱར་བ་ཡིས། །ཨརྒ་དེ་ལ་དབུལ་བར་བྱ། །མེ་ཏོག་བདག་གིས་ཕུལ་
བ་འདི༑ ༑བཞེས་སུ་གསོལ་ཞེས་བརྗོད་ནས་སུ། །སྤོས་ཆུབ་ཟང་པོ་བཏབ་པ་ཡི། །མེ་ཏོག་དག་ནི་སྔོན་བཞིན་དབུལ། །སྔགས་པས་རྟག་ཏུ་ཚིག་མཇུག་ལ། །གཏོར་མ་བདག་
གིས་ཕུལ་བ་འདི། །བཞེས་སུ་གསོལ་ཞེས་བརྗོད་ནས་སུ། །གཏོར་མ་སྣ་ཚོགས་དབུལ་བར་བྱ། །མར་མེ་བདག་གིས་ཕུལ་བ་འདི། །བཞེས་སུ་གསོལ་ཞེས་མཇུག་ཏུ་བརྗོད།།
མར་གྱིས་ལེགས་པར་གང་བ་ཡི། །མར་མེ་དག་ནི་དབུལ་བར་བྱའོ། །བདུག་པ་བདག་གིས་ཕུལ་བ་འདི། །བཞེས་སུ་གསོལ་ཞེས་མཇུག་ཏུ་བརྗོད། །བདུག་པ་ཐང་ཆུ་རྣམ་
པ་ལྔ༑ ༑སྔགས་ཀྱིས་བཏབ་སྟེ་དབུལ་བར་བྱ། །དེར་ནི་མཆོད་པ་བྱས་ནས་ཀྱང༌། །དཀྱིལ་འཁོར་དག་གམ་རི་མོ་ལ། །རང་གི་ཡན་ལག་བཀོད་པ་དག །དམ་ཚིག་ཅན་ལ་

90-1-396b


བསྟན་ནས་ནི། །མཐོང་བ་ཙམ་ནི་ཉིད་ཀྱིས་སུ། །རིག་འཛིན་དམ་ཚིག་ཅན་དུ་འགྱུར། །དེ་ནས་རྟོག་པ་ལས་གསུངས་པའི། །ལས་རྣམས་མྱུར་དུ་བྱེད་པར་འགྱུར། །དེ་ལྟར་ཁྲོ་བོའི་
རྒྱལ་པོ་ཡིས། །མཆོད་པ་ལེགས་པར་བྱས་ནས་སུ། །སྒྲུབ་པ་པོ་ནི་མ་ཡེངས་པར། །སྔགས་བརྗོད་སླར་ཡང་གཤེགས་སུ་གསོལ། །སླར་ཡང་གཤེགས་པར་མཛད་ནས་སུ། །སླར་
ཡང་གཤེགས་པའི་ཚིག་གཉིས་བརྗོད། །མེ་ཏོག་སྙིམ་པ་བཀང་ནས་སུ། །ཕྱག་འཚལ་སླར་ཡང་གཤེགས་སུ་གསོལ། །དཀྱིལ་འཁོར་དག་གམ་གསང་སྔགས་བཟླས། །དེ་
ནས་བཞན་ཡང་ཕྱག་རྒྱ་ནི། །རབ་ཏུ་འབར་བ་གཅིག་པུ་བཤད། །གཤིན་རྗེའི་གཤེད་ཅེས་བྱ་བའི་ལྷ། །གང་གིས་གྲུབ་པར་གྱུར་པའོ། །ལག་པ་གཡས་པའི་སོར་མོ་ཡིས། །མཐེ་
བོང་སྦས་ཏེ་གྱེན་དུ་ནི། །བསྒྲེང་བར་བྱ་བའི་ཕྱག་རྒྱ་འདི། །བེ་ཅོན་ཞེས་ནི་གྲགས་པ་ཡིས། །ལྷ་ཉིད་ཀྱིས་ནི་སྔགས་ལྡན་པས། །ལས་རྣམས་ཀུན་ལ་བཅིང་བར་བྱ། །སྤྱན་དྲངས་
པ་དང་མཆོད་པ་དང༌། །གཤེགས་སུ་གསོལ་དང་བཞུགས་པ་དང༌། །ལས་རྣམས་བྱ་བའི་ཚེ་དག་དང༌། །གཞན་ཡང་རྒོལ་བ་བྱུང་བའི་ཚེ། །ཚུལ་བཞིན་ཕྱག་རྒྱ་འདི་བཅིངས་ནས།།
གཤིན་རྗེའི་གཤེད་ཀྱང་ལྷ་བཟླས་སོ། །སྔགས་པའི་རྒྱལ་པོའི་དྲུང་འགྲོ་ན། །མགོ་བཏུད་བུས་མོ་བཙུགས་ནས་སུ། །གདོན་མི་ཟ་བར་དབང་འགྱུར་བ། །བདག་ཉིད་དང་ནི་ནོར་གྱིས་

90-1-397a


སོ༑ ༑ཁྲོ་བོ་རྣམ་པར་རྒྱལ་བའི་རྒྱུད་ཆེན་པོ་འཇམ་དཔལ་གྱི་རྩ་བའི་རྟོག་པ་ཐམས་ཅད་ཀྱི་ཕྱི་མའི་ཕྱི་མ་ལས། ཁྲོ་བོ་རྣམ་པར་རྒྱལ་བ་བཅོམ་ལྡན་འདས་
གཤིན་རྗེའི་གཤེད་ཀྱི་རྒྱལ་པོ་རྟོག་པ་ཕྱི་མའི་ཡང་ཕྱི་མ་གསང་བའི་རིམ་པར་ཕྱེ་བ་སྟེ་བཅོ་བརྒྱད་པའོ།།    །།མ་མེ་མཱ་མི་མུ་མཱུ་མུ། །མུ་མི་མཱ་མེ་མ་ཡིག་ཟུང༌། །ཐོག་མ་
ཐ་མ་ཟུང་གཅིག་ཏུ། །ཟུང་དང་གནོལ་བའི་བྱེ་བྲག་གིས། །སྦར་བར་བྱ་བ་འདིར་བཤད་དོ། །ས་བོན་ཞེས་བྱ་དཀྱིལ་དུ་གཞག །ཁྲོ་བོ་དག་ནི་སོ་སོ་རུ། །ཟུང་མའི་ཟུང་མིན་ཚིག་
འདི་ལ༑ ༑ཐ་མའི་ཟུང་ནི་མ་ཡིན་ནོ། །ཟུང་མའི་ཟུང་མ་ཚིག་འདི་ལ། །ཧེ་ཧེ་ཧ་ཧ་ཧི་ཧི་ཧི། །ཧི་ཧ་ཧ་ཧེ་ཧེ་གཉིས་སྦྱར། །ཁྲོ་ཆེན་ཚིག་གིས་ཐོག་མར་བཅས། །ཨོཾ་ཨོཾ་སྭཱ་ཧཱ་ཕྱག་
འཚལ་གཞག །རྒྱས་པར་འདོད་པས་དགའ་བཞིན་དུ། །མེལ་ཚེ་ཐུན་གཅིག་རྟག་ཏུ་བཟླས། །རི་མོ། ཆོ་ག་བཞིན་དུ་སྒྲུབ་པ་ཡིས། །རྟག་པར་མཆོད་པའི་ཆོ་ག་འདི། །མདོ་
རུ་བསྡུས་ནས་བཤད་པ་ཡིན། །བཟླས་པ་དང་ནི་ཧོ་མ་དག་དང༌། །བརྟུལ་ཞུགས་དཀའ་ཐུབ་མ་བྱས་ཀྱང༌། །སྔགས་ཀྱི་དངོས་འདི་ཤེས་ནས་ནི། །མཆོད་པ་འབའ་ཞིག་དབུལ་
བར་བྱ༑ ༑འདི་ལ་མཆོད་པ་བྱ་བ་ཉིད། །ཁྲོ་བོའི་རྒྱལ་པོ་རྟག་པ་རུ། །མཉེས་བྱས་ཡིན་པར་གང་ཤེས་པ། །སྔགས་པས་དངོས་གྲུབ་ཐོབ་པར་འགྱུར། །རྟག་ཏུ་སྔགས་པས་


90-1-397b


སེམས་པ་དང༌། །རྟག་ཏུ་སྔགས་ཀྱི་བདག་ཉིད་འགྱུར། །རྟག་ཏུ་ཡིད་ལ་ཞེན་པ་དང༌། །རྟག་ཏུ་མཆོད་ལ་བརྩོན་པ་དང༌། །རྟག་ཏུ་ཁྲོ་བོར་འདུ་ཤེས་པ། །ལས་རྣམས་ཐམས་ཅད་
འགྲུབ་པའི་ཕྱིར། །ཆོ་ག་མདོར་བསྡུས་དཱི་བཤད་པ། །ཁྲོ་བོ་རྣམ་པར་རྒྱལ་བ་འཇམ་དཔལ་གྱི་རྩ་བའི་རྟོག་པ་ལས། གསང་བའི་རྟོགས་པར་གཏོགས་པ་སྟེ་དང་པོའོ།།    །།
མ་མེ་མཱ་མི་མུ་མཱུ་མུ། །མཱུ་མི་མ་མཻ་མའི་ཡི་གེ །ཟུང་དང་ཡ་བྲལ་བྱེ་བྲག་གིས། །ཐོག་མ་ཐ་མ་ཟུང་གཅིག་ཏུ། །འཁོར་ལོ་འདི་ནི་ཅི་རིགས་པར། །སྦྱར་བར་བྱ་བ་འདི་བཤད་དོ།།
ས་བོན་ཞེས་བྱ་དཀྱིལ་འཁོར་གཞག །ཁྲོ་བོ་དག་ནི་སོ་སོ་རུ། །དབང་དང་འཁོན་དང་གསད་པ་དང༌། །དེ་བཞིན་བསྐྲད་དང་ཞི་བ་དང༌། །ཡང་ན་རྒྱས་པར་བྱ་བའི་ཕྱིར། །ཟུང་དང་
བསྣོལ་བས་མུར་དུ་འགྲུབ། །ཁྲོ་བོ་ཞེས་བྱའི་དཀྱིལ་འཁོར་ནི། །དཀྱིལ་དུ་བཞག་སྟེ་སོ་སོར། །ཟུངས་ཤིག་ཚིག་གཉིས་ཐ་མར་གཞག །ཚེག་མོ་ཞིག་དབང་དུ་བྱོས། །མཚོན་
ཆ་མེད་པའི་ས་བོན་གཞག །སྭཱ་ཧཱའི་ཚིག་ནི་བར་བར་གཞུག། །བསྒྲུབ་པར་བྱ་བའི་གཟུགས་བྱས་ནས། །དེ་ལ་རྐང་པས་བརྫི་བ་ནི། །སྔགས་པས་འགྲེང་སྟེ་འདུག་པ་ནི། །རྐང་སྐྱོ་
བ་ཡི་བར་དུ་བྱ། །རྒྱལ་པོ་དབང་དུ་མ་གུར་པ། །དེ་ཡི་དབང་དུ་མྱུར་དུ་འགྱུར། །གཅིག་བོ་དེ་ལ་སྤོས་ནས་སུ། །མྱུར་དུ་གོ་རིམ་བཞིན་བཞག་པའོ། །ས་བོན་གཉིས་པ་གནས་

90-1-398a


ལ་ནི༑ ༑གནས་ནས་གདོང་ཡང་བསྒྱུར་ནས་སུ། །ཟུང་ཤིག་ཚིག་གཉིས་ཐ་མར་གཞག །ཆེ་གེ་མོ་ཡི་མཛའ་བོ་དེ། །སྡང་བར་གྱུར་ཅེས་ཐ་མར་བྱ།།
བསྐྲག་པར་བྱ་བ་ཅུང་ཟད་མེད། །སྒྲུབ་པར་བྱ་བ་གཉིས་ཀ་ཡི། །གཟུགས་ནི་འཇིགས་པའི་ལས་བྱེད་དེ། །གཅིག་ཏུ་དཔའ་བར་མཉམ་ལྡན་པར། །གཉིས་ཀ་ལ་ཡང་
རྐང་པས་མནན། །སྔགས་མཁན་དེ་ལ་གནས་པ་ཡིས། །མེལ་ཚེ་ཐུན་ནི་ཕྱེད་ཙམ་གྱིས། །དེ་ནས་སྒྲུབ་པ་འདོད་པ་བཞིན། །དེ་གཉིས་ཕན་ཚུན་དགྲར་གྱུར་པ། །ཁྲོ་བོ་
རིམ་བཞིན་བསྒོམས་པས་ནི། །ལན་གཅིག་བྱས་པ་ཙམ་གྱིས་འགྱུར། །ས་བོན་གཉིས་པ་དེ་ལས་ཀྱང༌། །དྲག་པོ་རྩལ་གྱིས་སྤོས་ནས་དེ། །ཁྲོ་བོ་ཆེན་པོ་མིག་རྩ་དམར།།
གནས་ནི་གསུམ་པ་ལ་གནས་ཏེ། །གཡོན་པའི་གནོན་པས་མནན་པས་ནི། །དྲག་པོ་ཤུགས་ཅན་མ་ལུས་མནན། །ཁ་དང་བརླ་དང་རྒྱབ་ཀྱང་བསྒྱུར། །དྲིལ་བུ་དཀྲོལ་བའི་སྒྲ་
མྱུར་འགྱུར། །ཕྱིས་ཀྱང་རིམ་གྱིས་འདི་ལ་གནས། །ལོགས་ཤིག་ཁྲོ་བོའི་འཁོར་ལོའི་བཀས། །རྐང་པའི་ཚམ་ངམ་དེ་བཞིན་བྱས། །གདོང་ཡང་དལ་བུས་བསྒྱུར་ནས་སུ། །དང་
པོའི་ས་བོན་གང་ཡིན་པའི། །དབང་དུ་བྱེད་ལ་རྒྱས་པར་འགྱུར། །དེ་ཡི་མཐའ་ཡང་ལྷན་ཅིག་ཏུ། །མེ་དང་འདྲ་བ་འབར་བ་སྟེ། །ཀུན་གྱི་ལས་ནི་གྲུབ་འདོད་ན། །ཤིན་ཏུ་ལེགས་

90-1-398b


བར་སྦྱར་བར་བྱ། །དེ་ཡི་ཟུང་མས་བསྐུལ་བ་ཡང༌། །སོ་སོའམ་གཅིག་ཏུའང་རུང་བར་བཤད། །ཁྲོ་བོ་ཡི་ནི་འཁོར་ལོའི་མཐུ། །བརྒྱད་པ་དག་ལས་མྱུར་བར་གནས། །རིམ་པ་སྔ་མའི་
ཚུལ་གྱིས་ནི། །འཁོན་པའི་ས་བོན་དག་གིས་བསྐུལ། །ས་བོན་ཟུང་མས་བསྐུལ་བ་ཡང༌། །བརྒྱད་པ་འབྱེད་པར་སྒྲུབ་པ་ལ། །མཛའ་བ་མྱུར་དུ་བཟློག་པའི་ཕྱིར། །ཆོ་ག་བཞིན་དུ་རིམ་པར་སྦྱར།།
རིམ་པ་སྔ་མའི་ཚུལ་བཞིན་དུ། །མྱུར་དུ་གསད་པར་འདོད་པ་ཡིས། །ཁྲོ་བོ་ཡི་ནི་འཁོར་ལོའི་གནས། །དགུ་པ་ཨཱ་བ་ཙི་ར་ཡི། །ཆོ་ག་འདི་ཡིས་དགྲ་བོ་དག། མྱོས་པར་བྱས་ནས། །འཇིགས་པར་འགྱུར། །ལྷ་
རྣམས་ཀྱིས་ནི་སྦས་པ་ཡང༌། །གཤད་པེའི་དྲུང་དུ་ཁྲིད་པར་འགྱུར། །རིམ་པ་སྔ་མའི་ཚུལ་གྱིས་སུ། །ཁྲོ་བོ་ཡི་ནི་འཁོར་ལོའི་གནས། །བཅུ་པ་དག་ལ་རིམ་གྱིས་གནས། །དྲག་ཤུལ་ཅན་གྱིས་དྲག་ཏུ་
མནན༑ ༑དེ་ཡི་ས་བོན་གྱིས་ཀྱང་ཕྱེ། །སྔོན་གྱི་ས་བོན་རབ་འབར་བ། །སྔ་མ་བཞིན་དུ་རིམ་གྱིས་བཟླས། །སྔར་བཤད་པ་ཡི་ལས་བསྒྲུབ་བོ། །འཁོར་ལོ་རིམ་པ་བཅུ་གཅིག་པོ། །གང་ཡིན་པ་ནི་དེ་བཟུང་ནས།།
དེ་ནས་ཞི་བར་བྱེད་པ་ཡིས། །ས་བོན་དེ་ཡིས་བསྐུལ་བར་བྱ། །སྔ་མའི་བཞིན་དུ་བསྐུལ་བ་དང༌། །སྔ་མའི་ལས་ནི་བྱེད་པར་འགྱུར། །ཞི་བདག་ལ་གང་གསུངས་པ། །རྒྱས་པ་དག་ལ་སྦྱར་བར་བྱ། །འཁོར་
ལོ་ཡི་ནི་གནས་ཀྱི་མཆོག །བཅུ་གཉིས་པ་ལ་གནས་ནས་སུ། །དེ་ཡི་ས་བོན་བསྐུལ་བར་བྱས། །བདག་གིས་མཐུ་ཙལ་གནོད་བརྟགས་པས། །ས་བོན་ཟུང་མ་སྦྱོར་བ་ཡིས།།


90-1-399a


ས་བོན་མཐུ་ནི་འབར་བ་ཅན། །འཁོར་ལོ་བཀོད་པའི་ལས་རྣམས་ནི། །སྔོན་གསུངས་པ་དག་གྲུབ་པར་བྱ། །དེ་ལྟར་ཁྲོ་བོའི་འཁོར་ལོ་ནི།།
ཆོ་གར་བཅས་པ་རྒྱས་པ་དག། གསང་བ་བསྐུལ་མར་བཅས་པ་ཡི། །སྦྱོར་བ་མ་ལུས་བཤད་པ་ཡིན། །ས་བོན་ཟུང་མས་བསྐུལ་བ་གང༌། །གཉིས་པ་རབ་ཏུ་གྲགས་པ་
ཡིན༑ ༑དེ་འདིར་ས་བོན་གཉིས་པ་ཡིན། །མྱུར་དུ་གྲུབ་པར་འགྱུར་བར་བཤད། །ཐ་མའི་ས་བོན་ཐམས་ཅད་ལ། །ཕུལ་བའི་ཚིག་གཉིས་རྟག་ཏུ་སྦྱར། །ཟུང་མའི་ཟུང་
མའི་ཚིག་འདི་ལ། །ཡ་མཐའ་དག་དང་ཐ་མ་རུའོ། །འཁོར་ལོ་བཀོད་པ་བསྟན་པ་འདི། །ཇི་ལྟར་རིམ་པར་ཤེས་ན་ནི། །སྦྱིན་སྲེག་བཟླས་བརྗོད་མ་བྱས་ཀྱང༌། །ཁྲོ་བོའི་
རྒྱལ་པོའི་དངོས་གྲུབ་འཐོབ། །ཁྲོ་བོའི་འཁོར་ལོ་གསང་བ་ནི། །འདི་མི་ཤེས་པར་གང་སྦྱོར་བ། །དེ་འདི་དངོས་གྲུབ་མི་འཐོབ་ཀྱི། །མྱུར་དུ་སྨྱོ་བ་ཐོབ་པར་འགྱུར།།
མ་མེ་མ་མཱི་མུ་མཱུ་ཡི། །ཡི་གེ་དྲུག་པོ་རྣམས་ཀྱིས་ནི། །དབང་དང་འཁོན་དང་གསད་པ་དང༌། །བསྐྲད་དང་ཞི་དང་རྒྱས་པའི་མཐར། །མཁས་པ་དག་གིས་བསྒྲུབ་པར་བྱ། །དེ་
དག་ཉིད་ལ་བཟླས་པ་ཡིས། །དེ་བཞིན་དེ་ནི་བསྐུལ་བར་བྱ། །ཇི་སྐད་གསུངས་པ་འདི་རྣམས་ནི། །མ་གྲུབ་ན་སྟེ་གཞན་དུ་མེད། །མུ་མཱུ་མི་མ་མཻ་མཱི་ནི། །མ་ནི་རྒྱས་

90-1-399b


མཐར་དེ་བཞིན་དུ། །འཁོར་ལོའི་རྩིབས་ཀྱི་གནས་རྣམས་ནི། །དེ་དང་དེ་དག་གཉིས་སུ་སྦྱར། །དེ་བཞིན་འཁོར་ལོའི་ནང་དུ་ཡང༌། །ཁྲོ་བོ་སྐུ་མཆོག་ས་བོན་ཡང༌། །བཞག་
ནས་ཚིག་གི་མཐའ་མར་ཡང༌། །ཁྲོ་བོའི་དྲིལ་བུ་དཀྲོལ་བ་དགོད། །འཁོར་ལོའི་མུ་རན་ནང་དག་ཏུ། །ཟུངས་ཤིག་བ་ཡི་ཚིག་གཉིས་བརྗོད། །མཁས་པས་འཁོར་ལོའི་མིག་གི་
ནང༌། །ས་བོན་བཀོད་པ་རྣམས་ལ་གནས། །ཁྲོ་བོའི་འཁོར་ལོ་བསྒྲགས་པ་ནི། །ཤེས་ན་ཇི་སྐད་བཤད་པ་ཡི། །དངོས་གྲུབ་རྣམས་ནི་ཐོབ་པར་འགྱུར། །དངོས་གྲུབ་ཚུལ་བཞིན་
འཐོབ་འགྱུར་བ། །དེ་ཡི་སྦྱོར་བ་བཤད་པར་བྱ། །ཐོག་མར་ཕྱག་རྒྱ་བཅིངས་ནས་སུ། །སྐུ་ནས་སྐུ་ནི་སྐུར་བསྒྱུར་ཏེ། །ལས་རྣམས་ཚུལ་བཞིན་མཐོང་བ་ཡིས། །སྦྱོར་བ་དག་
ནི་ལེགས་པར་བྱ། །གདོང་དང་ཁ་མིག་རྐང་པ་མཉམ། །རབ་ཏུ་དང་ཞིང་ཞི་བའི་སེམས། །སྙིང་ཡང་དེ་བཞིན་རབ་ཏུ་དགའ། །དབང་དུ་བྱ་བའི་སྔགས་གསུངས་པ། །ཤིན་ཏུ་
མཉམ་པར་བཞག་པས་བསྒྲུབ། །རྐང་པ་ཡ་གཅིག་ཐུང་ངུར་གཞག། གདོང་དང་ནུ་འཇིང་གཅུས་ཏེ་མནན། །ཁ་དང་མིག་ནི་ཡ་གཅིག་འཛུམ། །ཚམ་ངམ་གནོན་པ་ཆེན་
པོ་བྱས༑ ༑བེ་ཅོན་ལ་ནི་མིག་གིས་བླ། །བསྒྲུབ་པར་བྱ་བསྒྲུབ་ལ་འབད། །གང་དགར་བྱེ་བར་འདོད་པ་ཡིས། །དེ་དག་དབྱེ་བ་བརྩམ་པར་བྱ། །རྐང་པ་གཉིས་པ་བཏེག་པ་

90-1-400a


ཡིས༑ ༑ཚམ་ངམ་བྱ་བསླར་ལ་གཞག །བཞིན་བསྙེར་ཕྱག་རྒྱ་བཅིངས་ནས་སུ། །ཁྲོ་བར་ལྟ་ཞིང་ཡིད་ཀྱང་ཁྲོས། །རབ་ཏུ་དཔའ་བ་སྲན་དང་བཅས། །རྩལ་
གྱིས་གནོན་པར་རབ་ཏུ་འདུད། །སྔགས་པ་སྔོན་བཞིན་སྔགས་ཚུལ་གནས། །གང་འདོད་པ་ནི་གཞོམ་པར་བྱ། །དེ་ལ་རྐང་པ་ཡ་གཅིག་ཀྱང༌། །དྲག་ཤུལ་ཅན་དུ་བརྐྱང་
སྟེ་གཞག། །བཟུར་ཏེ་འདུག་པའི་ཚུལ་དུ་གནས། །གདོང་ཡང་ཡོན་པར་བསྙེར་བར་བྱ། །མཛུབ་མོ་བསྒྲེང་སྟེ་གདེངས་པ་དང༌། །བྲེ་ཅོན་ཕྱག་རྒྱ་དག་གིས་བསྡིགས།།
དགྲ་དག་བསྐྲད་པར་འདོད་ན་ནི། །མྱུར་དུ་བསྐྲད་པར་བྱ་བར་འགྱུར། །དེ་ནས་རྐང་པ་མཉམ་པར་གཞག། ལག་པ་གཡས་པ་མཐོ་བར་བྱ། །དཔའ་དང་ལྡན་པས་
གཡོན་པ་སྨད། །ཞི་བར་འདོད་ན་ཞི་བར་འགྱུར། །ཕྱེད་ནི་དམའ་བར་བཀུག་སྟོ་གནས། །རྐང་པ་གཡས་པས་ཚམ་ངམ་བེད། །སྔགས་ཚུལ་གནས་པས་བསྒྲིམས་
ནས་ནི༑ ༑རྒྱས་པར་འདོད་ན་ཐོབ་པར་འགྱུར། །སླར་ཡང་དེ་བཞིན་ཤེས་བྱ་བ། །ལྡོག་སྟེ་བྱ་བ་གཞན་དུ་མེད། །གྲུབ་པ་བདག་ཉིད་ཆེན་པོ་ཡི། །ཚམ་ངམ་རིམ་པ་དྲུག་
གསུངས་པ། །དང་པོའི་མིང་ནི་ལོག་པར་ཕྱོགས། །དེ་ཡི་འོག་མ་རྒྱབ་ཀྱིས་ཕྱོགས། །དེ་བཞིན་ཚམ་ངམ་གསུམ་པ་ནི། །ཁྲོ་བོ་ཆེ་ཞེས་བསྒྲགས་པ་ཡིན། །བཞི་པ་

90-1-400b


མཛུབ་མོ་བསྒྲེང་བ་ཡིན། །ལྔ་པ་ལ་ནི་སྟོབས་ཞེས་བྱ། །དྲུག་པ་སྟོབས་པོ་ཆེ་ཞེས་བྱ། །འདི་རྣམས་ཚམ་དམ་དྲག་ཏུ་བསྒྲགས། །ཚམ་ངམ་གདངས་པ་བྱས་པ་ཡིས། །དགྲ་ཡི་འཁོར་
རྣམས་གཡེན་སྤྱོ་བ། །འཁོར་ལོའི་མཆོག་ལ་གོམས་བྱེད་པས། །གྲགས་པ་ཆེན་པོ་ཐོབ་པར་འགྱུར། །ཁྲོ་བོ་ཆེན་པོས་གསུངས་པ་ཡི། །རབ་གསུངས་པ་ཡི་རྒྱུད་འདི་དཀོན། །ཁྲོ་བོ་
རྣམ་པར་རྒྱལ་བ་འདི། །དེ་བས་ཀྱང་ནི་ཤིན་ཏུ་དཀོན། །གསང་བའི་རྟོག་པ་བཟང་པོ་འདི། །ཀུན་ཏུ་དངོས་གྲུབ་ཀུན་སྤྱིན་པར། །གསང་བའི་རྟོག་པ་དེ་བས་ཀྱང༌། །འཁོར་ལོ་
འདི་ནི་ཤིན་ཏུ་དཀོན། །ཧོམ་དང་ལྡན་པ་ཡོངས་མི་དགོས། །སྔོན་དུབ་སྙོན་པ་བྱ་མེ་དགོས། །ཁྲོ་བོའི་རྒྱལ་པོའི་བརྟུལ་ཞུགས་དང༌། །དཀའ་ཐུབ་དྲག་པོའང་བྱ་མི་དགོས། །བསམ་
གཏན་སྦྱོར་བའང་མི་དགོས་ཏེ། །གང་ལ་འཁོར་ལོ་འབའ་ཞིག་ཡོད། །གང་གསུངས་པ་ཡི་དངོས་གྲུབ་ནས། །དེ་མ་ཐག་ཏུ་དངོས་གྲུབ་ཐོབ། །དེ་བས་འདི་ནི་གསང་བྱས་ནས།།
ཐམས་ཅད་སྒྲུབ་པའི་སྒྲུབ་པ་པོས། །བདག་གི་དོན་མཆོག་གང་འདོད་པ། །ཤིན་ཏུ་ལེགས་པར་བསྒྲུབ་པར་བྱ། །ཁྲོ་བོ་རྣམ་པར་རྒྱལ་བའི་རྟོག་པ་ལས། གསང་བའི་རྟོག་
པར་གཏོགས་པ་སྟེ་གཉིས་པའོ།།    །།ཁྲོ་བོའི་རྒྱལ་པོའི་དངོས་གྲུབ་ནི། །སྣ་ཚོགས་ཐོགས་མེད་ཐ་དད་པ། །སྔགས་པ་འདོད་ན་ཆོ་ག་མཆོག །དང་པོར་བྱས་


90-1-401a


ན་དངོས་གྲུབ་ཐོབ། །རབ་ཏུ་གསང་བའི་སྔགས་འདི་ནི། །རེ་ཞིག་འདི་ཡི་མཚན་ཉིད་ནི། །གཞན་དག་འདིར་ནི་བཤད་པར་བྱ། །དེ་ཡི་ལས་ནི་གང་གསུངས་
པ༑ ༑གང་དག་ཕྱིས་ཀྱང་གྲུབ་འགྱུར་བ། །དཔའ་བོ་གཅིག་པུ་འབའ་ཞིག་གིས། །ཐམས་ཅད་ཉིད་དེ་གང་གསུངས་པ། །ཐམས་ཅད་དེ་ནི་བཤད་པར་བྱ། །སྔགས་དེས་
ལས་རྣམས་ཀུན་བྱས་པས། །རྒྱུད་ལ་དངོས་གྲུབ་གང་གསུངས་པ། །དཔའ་བོ་གཅིག་པུའི་མཐུས་ཀྱང་འགྲུབ། །ཨོཾ་ནི་དེ་ཡི་ཐོག་མ་སྟེ། །བདེ་བར་གཤེགས་པའི་དམ་
ཚིག་ཡིན། །ཐོག་མ་དང་ནི་གཉིས་པ་ཡང༌། །དྲག་པོའི་བརྩེགས་ཀྱིས་ཕུལ་བའི་ལུགས། །ཀླད་ཀྱི་འཁོར་གྱིས་མནན་པའི་རིགས། །སྔགས་ཀྱི་ཡི་གེ་ཕྲེང་བཀོད་ལ། །སྔགས་
རྣམས་ཐམས་ཅད་གསལ་བྱེད་པ། །ཁྲོ་བོའི་རྒྱལ་པོའི་སྙིང་པོ་ནི། །གསུམ་པོ་དེ་ནས་སྦྱར་བར་བྱ། །དེ་ནས་ཁྲོ་བོའི་རྒྱལ་པོ་ཡི། །སྐུ་ནི་དེ་ཡི་འོག་ཏུ་བསྟན། །སྔགས་པས་
སྔགས་རྣམས་ཀུན་གྱི་མཚན། །དེ་དག་རྟག་ཏུ་རིག་པར་བྱ། །ཐོགས་པ་མེད་པའི་སྔགས་རྣམས་ནི། །བདག་ཉིད་ཆེན་པོའི་ཐམས་ཅད་ཀྱིས། །སྲུང་ལ་སོགས་པའི་ལས་
རྣམས་ཀུན། །གོ་རིམ་བཤད་པ་བཞིན་དུ་བྱ། །ཐམས་ཅད་བདག་ཉིད་ཆེན་པོ་འདིས། །སྲུང་བ་དག་ནི་བྱས་ནས་སུ། །སྔོན་གྱི་ཚུལ་བཞིན་རབ་དབེན་པ། །སྐུ་གཟུགས་

90-1-401b


དོན་མཆོག་གཞན་ནས་ནི། །ཆོ་ག་ཇི་སྐད་སྔར་གསུངས་པ། །ཆོ་ག་བཞིན་དུ་མཆོད་པ་བྱ། །ཉིན་རེ་མེ་ཏོག་ཕྲེང་བ་ལ། །ལན་བདུན་བཟླས་པ་རྣམས་ཀྱིས་མཆོད། །མཆོད་ནས་
ཀཱ་ར་བཱི་ར་ཡིས། །མེ་ཏོག་དམར་པོ་ཁ་འབུས་པའི། །བརྒྱ་ནི་རྩ་བརྒྱད་གྲངས་རྣམས་ཀྱིས། །བུ་དོན་ལ་ནི་ཕོག་པར་དབུལ། །ཆོ་ག་འདི་ནི་དུས་གསུམ་དུ། །ཟླ་བ་གཅིག་ཏུ་བྱས་
ན་ནི༑ ༑ཁྲོ་བོ་མངོན་སུམ་ཉེ་གྱུར་ནས། །རྨི་ལམ་དུ་ནི་དངོས་གྲུབ་སྟེར། །ཆོ་ག་འདི་ལྟར་སྔར་བྱས་ན། །གང་འདོད་པ་ཡི་དགོས་པ་དག །དེ་ཚེ་གདོན་མི་ཟ་བར་འགྲུབ། །དེ་ཡི་ཆོ་ག་
མཆོག་བཤད་པ། །དེ་ལྟར་ཟླ་གཅིག་བསྙེན་བྱས་ན། །མི་ཡི་ལས་རྣམས་གང་བྱ་བ། །དེ་ཡི་ཆོ་ག་མདོར་བསྡུས་ནས། །ད་ནི་ལེགས་པར་བཤད་པར་བྱ། །དེ་ནས་དང་འགྲོ་དང་སྦྱར་
བའི༑ ༑དུག་ནི་རྣམ་པ་གསུམ་དག་དང༌། །གདོན་དང་འབྱུང་པོའི་གདོན་རྣམས་དང༌། །ལྟོ་འཕྱེ་སྲིན་པོར་བཅས་པ་འཇིག །བདག་གིས་བྱས་པའི་ཕྱག་རྒྱའི་སྔགས། །སྦྱོར་བ་
ལན་གཅིག་བདག་གིས་སྲུང༌། །ཡིད་ལ་བསམ་པ་ཙམ་གྱིས་ཀྱང༌། །གཞན་དག་གིས་ཀྱང་མཆོད་པར་བྱེད། །བཞི་བའི་རིམས་ལ་སོགས་དེ་ཡང༌། །ཐོས་པས་མྱུར་དུ་མེད་པར་
བྱེད༑ ༑མ་དང་བྱིས་པའི་གདོན་རྣམས་དང༌། །ཐལ་བའམ་ཡང་ན་སས་ཀྱང་རུང༌། །བདག་ཉིད་དག་པར་བསམས་ནས་ནི། །བདག་དགར་ཕབ་ནས་དགོས་པའི་དོན། །གང་

90-1-402a


དང་གང་དག་འདོད་པར་ནི། །བསྒོམས་པས་དེ་དང་དེ་དག་བྱེད། །ཡིད་ལ་བསམ་པས་དེ་དག་ཐར། །རྡོ་ལ་ལན་གསུམ་བཟླས་པ་ཡི། །ཆུ་སྲིན་ཀུམྦྷི་
ར་ལ་སོགས། །མཆེ་བ་ཅན་དག་ཕྱོགས་མེད་པར། །ཆུ་བསལ་བ་ཡི་མཆོག་ཏུ་འབྱུང༌། །འགྲོ་ཚེ་ཡིད་ལ་བཟླས་ན་ནི། །ལམ་ན་རྐུན་པོའི་འཇིགས་པ་མེད། །སེངྒེ་སྟག་
དང་དགྲ་རྣམས་དང༌། །ནད་ཀྱིས་འཇིགས་པ་མེད་པར་འགྱུར། །རྒྱལ་པོའི་དྲུང་དུ་འགྲོ་ན་ཡང༌། །སྔགས་ཀྱི་སྤྱི་གཙུག་བཅིངས་ནས་ནི། །རྒྱལ་པོ་ཁྲོས་པ་མྱུར་རབ་ཏུ། །བརྐྱང་
ནས་ཐལ་མོ་སྦྱོར་བར་བྱེད། །ཤགས་འགྱེད་པ་དང་རྒྱན་པོ་དང༌། །མཚོན་དང་མེ་ཡིས་འཇིགས་པ་ལ། །ཡིད་ལ་དྲན་ཞིང་བཟླས་བྱས་ན། །མི་བདེ་ཀུན་ལས་ཐར་པར་
འགྱུར༑ ༑འཚེ་བ་ཐམས་ཅད་ཞི་བའི་ཕྱིར། །མི་བདེ་ཉམ་ཐག་གྱུར་པ་ལ། །སྔགས་འདི་མྱུར་དྲན་བརྗོད་བྱས་ན། །སྤྲིན་དག་མནན་པར་བྱ་བ་དང༌། །འདོད་བཞིན་མྱུར་དུ་
སླར་ཡང་ཟློག །གནམ་ལྕགས་སེར་བ་འབབ་པ་ཡང༌། །དབྱུག་པའི་ཕྱག་རྒྱས་ཞི་བར་བྱེད། །ཕྱག་རྒྱས་བཅིངས་པ་དེ་ཉིད་ཀྱིས། །ཡིད་ཀྱིས་སྤྲིན་རྣམས་དབབ་པར་བྱ། །
དེ་ལྟར་ཕྱག་རྒྱས་བསྡིགས་ནས་ནི། །སྨིན་མཚམས་དག་ཀྱང་བསྒྱུར་བར་བྱ། །རྣམ་པ་དེ་དག་ཉིད་ཀྱིས་ནི། །གནམ་ལྕགས་སེར་བ་གཅད་པར་བྱ། །སྦྱོར་བ་མཁས་


90-1-402b


པས་ཅི་འདོད་པ། །ཆར་པ་དག་ཀྱང་གཅད་པར་བྱ། །གོས་ནི་སྔོན་པོ་བགོས་ནས་ནི། །ཁོ་ར་ཁོར་ཡུག་བསྲུངས་བྱས་ནས། །མིད་པ་ནུབ་པར་ཆུར་ཞུགས་ཏེ། །ཉིན་གསུམ་ལེགས་
པར་བཟླས་བྱས་ན། །བརྒྱ་བྱིན་གྱིས་ནི་སྤྲིན་བསྡུས་ནས། །འདོད་པ་བཞིན་དུ་ཆར་པ་འབེབས། །དེ་ནས་སྤྲིན་ཆེན་ལས་བྱུང་བ། །ཆར་བབས་ས་སྟེང་ཁྱབ་པར་འགྱུར། །ཉི་མ་ལ་ནི་
མངོན་ཕྱོགས་ནས། །ཉིན་རེ་རྟག་ཏུ་བཟླས་བྱས་ན། །བདག་དང་དེ་བཞིན་གཞན་རྣམས་ཀྱི། །ནད་རྣམས་དེ་ནས་མེད་པར་འགྱུར། །རྒྱལ་པོ་དབང་དུ་བྱ་ཡང་རུང༌། །ཡུངས་ཀར་
དཀར་པོ་བཟང་པོ་ལས། །གཟུགས་བརྙན་ལེགས་པར་བྱས་ནས་སུ། །དེ་ཡི་གཟུགས་ཀྱི་སྟེང་འདུག་ལ། །གང་གི་མིང་སྨོས་ཉིན་བདུན་དུ། །བཟླས་བརྗོད་ལེགས་པར་བྱས་ན་ནི། །དེ་ནི་
མྱུར་དུ་ཆོ་ག་འདིས། །བྲན་བཞིན་དུ་ནི་དབང་དུ་འགྱུར། །ཞག་གཅིག་སྨྱུང་བྱས་པ་ཡིས། །དམངས་རིགས་དག་ནི་དབང་དུ་འགྱུར། །ཞག་གཉིས་སྨྱུང་བ་དེ་བཞིན་དུ། །བཟླས་
ན་རྗེའུ་རིགས་འདོད་པ་བཞིན། །ཞག་གསུམ་བྱས་པས་རྒྱལ་རིགས་ཏེ། །ཞག་བཞི་དག་གིས་བྲམ་ཟེ་དག །བཟླས་པའི་ཆོ་ག་བཞིན་བྱས་ན། །འདོད་པ་བཞིན་དུ་དབང་དུ་འགྱུར། །
འབྲུ་དང་ཕུབ་མ་ཐམས་ཅད་ལས། །བུ་དང་བུ་མོ་གང་ཡང་རུང༌། །དེ་བཞིན་གཟུགས་བརྙན་བྱས་ན་ནི། །དམངས་རིགས་ལ་ནི་མཚན་གཅིག་གིས། །རབ་ཏུ་སྡང་བ་བྱ་


90-1-403a


བར་འགྱུར། །རྗེ་རིགས་ལ་ནི་ཞག་གཉིས་ཀྱིས། །དེ་སྟེང་ཙོག་པུར་འདུག་ན་ནི། །དེ་བཞིན་མཛའ་དང་བྲལ་བར་བྱེད། །ཉིན་ཞག་གསུམ་དང་བཞི་
དག་གིས། །རྒྱལ་རིགས་དང་ནི་བྲམ་ཟེའོ། །ཇི་ལྟར་ཇི་སྐད་གསུངས་པ་ཡི། །ལས་ཀྱིས་བྱ་ཡི་གཞན་གྱིས་མིན། །གང་ཡང་རུང་བའི་གཟུགས་བརྙན་ནི། །དུར་ཁྲོད་
སོལ་བས་ལེགས་པ་རུ། །སྔ་མ་བཞིན་དུ་ལེགས་པར་བྲི། །དེ་ནས་སེང་ལྡེང་ཕུར་བུ་ལ། །སྔགས་ཀྱིས་སྟོང་དུ་བཟླས་བྱས་ནས། །དེ་ཡི་འོག་ཏུ་ལུས་ལ་གདབ། །དགྲ་བོ་
དེ་ཡི་མིང་སྨོས་ནས། །དེ་ལ་ཁྲོས་པར་བྱས་ནས་སུ། །དེ་ནས་དེ་ཡི་སྙིང་གར་འདུག །ཕུར་བུ་བཏབ་སྟེ་བཟླས་བྱ་བ། །དེ་ཉིད་ལག་པས་བཟུང་ནས་སུ། །དུས་གསུམ་ཉི་མ་
གསུམ་བྱས་ན། །དགྲ་བོ་གང་དུ་བཏབ་པ་དེར། །གཟེར་ཐབས་དྲག་པོས་བཏབ་ནས་སུ། །འགུལ་མི་ཕོད་པར་ས་ལ་ལྟུང༌། །ཞག་བདུན་ལོན་ནས་འཆི་བར་འགྱུར། །
མ་མོའི་གནས་སུ་སོང་ནས་སུ། །ལག་པས་བེ་ཅོན་ཕྱག་རྒྱ་བཅིང༌། །ལག་པ་གཡོན་པའི་མཛུབ་མོ་ཡིས། །བསྡིགས་ཤིང་ཉི་མ་ནུབ་ནས་སུ། །ཁྲོས་ཤིང་དགྲ་ཡི་མིང་
སྨོས་བཟླས། །དེ་ནས་དགྲ་བོ་མོ་གདོན་གྱིས། །ཟིན་ནས་སྤྱོད་པ་སྣ་ཚོགས་པས། །འཆི་བར་འགྱུར་བ་དག་ནི་བྱེད། །དེ་ནས་སྒྲུབ་པོས་ཞི་བ་ཡི། །ཆོ་གས་དེ་ལ་ཞི་བར་


90-1-403b


བྱ༑ ༑མ་མོ་རྣམས་ཀྱི་མདུན་འདུག་ནས། །ཞི་བའི་ཆོ་ག་མཁས་པ་ཡིས། །དབང་པོ་བསྡམས་ཤིང་ཡིད་བདེ་བས། །ཉིན་ཞག་གསུམ་དུ་བཟླས་བྱས་ནས། །དེ་ནས་དེ་ལ་ལས་དེ་ཡི།།
ཞི་བར་འགྱུར་བ་གདོན་མི་ཟ། །ཉི་མ་ལ་ནི་མངོན་ཕྱོགས་ནས། །ལག་པས་དགྲ་བོའི་མགོ་བྱུག་ཅིང༌། །དགྲ་ཡི་མིང་སྨོས་མནན་ནས་སུ། །ཉི་མ་ནུབ་ཏུ་བཟླས་བྱས་ན། །དེ་ཡི་ཀླད་
པ་ན་འགྱུར་བ། །ཚབས་ཆེན་ཤི་ལ་ཐུག་པར་འགྱུར། །དེ་ནས་ཐལ་མོ་སྦྱར་ནས་སུ། །ཉིན་པར་ཟློས་ཤིང་ཞི་བར་བྱ། །ས་སྟེང་རྐང་པ་གཅིག་གིས་འདུག། ཉིན་པར་ལག་པ་
གྱེན་དུ་བརྐྱང༌། །མི་དགའ་ཁྲོས་ཤིང་བཟླས་བྱས་པ། །དགྲ་ཡི་མིང་སྨོས་ཅི་འདོད་པར། །ཉི་མ་ནུབ་ཀར་དེ་ནས་དགྲ། །མི་དགའ་བ་དང་མྱོས་འགྱུར་ཏེ། །གཉེན་དང་མཛའ་བོ་
རྣམས་པོར་ཏེ། །དེ་ནས་གཞན་གྱི་གནས་སུ་འགྲོ། །དེ་ལ་འདིར་ནི་ཞི་བ་འམ། །འོན་ཏེ་རྒྱས་པ་བྱ་འདོད་ན། །གཙང་སྦྲ་བྱས་ཏེ་གོས་དཀར་བགོས། །བདེ་ཞིང་བརྟན་པར་མ་གཡོས་
པར༑ ༑མཆོད་པ་བཟང་པོ་བྱས་ནས་སུ། །དེ་བཞིན་གཤེགས་ལ་ཕྱག་འཚལ་ནས། །འོ་མ་བཏུང་ཞིང་བཟླས་བྱས་པ། །ཞི་བར་འགྱུར་གྱི་བར་དུའོ། །དེ་ལྟར་འདི་ནི་སྣ་ཚོགས་
པ༑ ༑སྦྱོར་བཅས་རྒྱས་པར་བཤད་པ་ཡིན། །རྟོག་པའི་ཆོ་ག་བཞིན་དུ་ནི། །མ་གསུངས་པ་ཡང་ལེགས་པར་སྒྲུབ། །ཁྲོ་བོ་རྣམ་པར་རྒྱལ་པ་འཇམ་དཔལ་གྱི་རྩ་བའི་རྟོག་པ་

90-1-404a


གསང་བའི་རྟོག་པར་གཏོགས་པ་སྟེ་གསུམ་པའོ།།    །།དེ་ནས་གཞན་ཡང་བཟང་པོ་འདི། །ཧེ་ལའི་དཀྱིལ་འཁོར་རྒྱས་པ་ནི། །དེ་བས་བཟང་པོ་
གཞན་མེད་པ། །ཇི་ལྟར་རིགས་པ་བཤད་པར་བྱ། །དང་པོར་ཧེ་ཞེས་གང་གསུངས་པ། །སྐུལ་བའི་ས་བོན་ཐམས་ཅད་པའོ། །དེ་ནི་ལེན་དང་འཛིན་པ་སྟེ། །ལས་ལ་མྱུར་
དུ་སྐུལ་བ་འོ། །དེ་བས་ཐོག་མར་བསྐུལ་བ་དང༌། །དོན་བཞིན་དུ་ནི་གཟུང་བ་ལས། ཁྲོ་བོ་ཡི་ནི་རྒྱལ་པོ་ཡི། །ཧེ་ལའི་དཀྱིལ་འཁོར་རིམ་བཞིན་བསྟན། །ཧེ་ཧེ་ཧ་ཧ་ཧི་ཧི་
ཧི༑ ༑ཧི་ཧ་ཧ་ཧེ་ཧེ་གཉིས་སྦྱར། །ཁྲོ་ཆེན་ཚིག་གིས་ཐོག་མར་སྦྱར། །ཟུངས་ཤིག་པ་ཡི་ཚིག་གཉིས་པའོ། །ཟུང་དྲུག་འཁོར་ལོའི་མཐའ་མར་དགོད། །མུ་ར་ན་རྩིབས་
ཀྱི་མིག་རྣམས་སུ། །སྔགས་ལས་འབྱུང་བའི་རེ་རེ་འོ། །དོན་རྣམས་ཐམས་ཅད་སྒྲུབ་པར་འགྱུར། །བཅུ་གཉིས་དག་ཏུ་གསུངས་པའི་སྔགས། །གནས་སུ་ཇི་ལྟར་དགོད་
པ་དང༌། །ཇི་ལྟར་སྨོས་ཤིང་གང་གནས་པ། །སོ་སོའི་ལས་ལ་སྦྱར་བར་བྱ། །དེ་ནས་འདི་དག་བཀོད་པ་དེ། །སྔགས་རྣམས་བསྡུ་བ་ཚུལ་བཞིན་བཤད། །དེའི་ནང་
མུ་རན་གསུམ་པོ་དང༌། །དབུས་ཀྱི་མུ་རན་བཟང་པོར་ལྡན། །མཐའ་ཡི་མུ་རན་དྲུག་པོ་དང༌། །རྩིབས་ཀྱི་ཟུར་དྲུག་རབ་བཟང་བ། །རབ་དབེན་འདུ་འཛི་མེད་པའི་

90-1-404b


སར༑ ༑ཆོ་ག་བཞིན་དུ་ལེགས་བྲིས་ནས། །དེ་ཡི་གནས་སུ་སྦྱར་བ་དང༌། །དེ་ཡི་གོ་རིམ་བཞིན་དུ་སྦྱར། །ད་ཡི་ཚམ་ངམ་གསལ་བ་ཡིན། །སྔགས་རྣམས་འདི་ནི་བསྡུ་བར་
བྱ༑ ༑དབུས་སུ་དེ་བཞིན་གཤེགས་པ་ཡི། །སྙིང་པོ་མཚན་ནི་བརྗོད་པའི་མཆོག །བཞག་ནས་དེ་ཡི་གནས་དག་ལ། །སྔགས་ནི་གྲུབ་པར་བྱེད་པ་གཞག །མུ་རན་གཉིས་ལ་
གནས་ནས་སུ། །ཁྲོ་བོའི་སྙིང་པོ་གཞག་པར་བྱ། །དེ་ནི་ཁྲོ་བོའི་ཞབས་ཀྱིས་མནན། །དྲིལ་བུ་དཀྲོལ་བའི་སྒྲ་ཡང་བསྒྲག། ཁྲོ་པོ་ཞབས་ཀྱིས་བཅགས་བྱས་པ། །རྩིབས་རྣམས་
ཁྲོ་བོ་མཐུ་དང་ལྡན། །དབུས་སུ་སྙིང་པོ་དག་པར་ལྡན། །རབ་ཏུ་འབར་ཞིང་ངེས་བྱས་པ། །མུ་རན་གསུམ་གྱི་བར་དུ་སྟེ། །ཐམས་ཅད་དོན་རྣམས་ཀུན་འགྲུབ་པའོ། །ཧེ་ཧེ་ཧ་ཧ་ཧི་
ཧི་ཧི༑ ༑ཧི་ཧ་ཧ་ཧེ་ཧེ་གཉིས་སྦྱར། །ཁྲོ་བོ་ཆེན་པོའི་ཚིག་དབུས་ནས། །ས་བོན་གཟུང་བའི་ཕྱི་རོལ་གཞག། ཐོག་མར་སྐུལ་བའི་ཚིག་རྣམ་དགོད། །ཁྲོ་བོ་དུ་མས་བསྐུལ་བ་སྟེ། །
ཐམས་ཅད་ཀུན་ཏུ་དོན་རྣམས་ཀུན། །གྲུབ་པའི་ཕྱིར་ནི་དེ་ལ་གནས། །དེ་ལྟར་འཁོར་ལོ་བྱས་པ་ཡི། །ཕྱི་ནས་བདུད་རྩི་འཁྱིལ་པ་གཞག །སྐུལ་བའི་ཚིག་རྣམས་བཀོད་པའི་
མཐར༑ ༑ཁྲོ་བོ་གཞན་རྣམས་དགོད་པར་བྱ། །དེ་ནས་གཞན་ཡང་རིམ་བཞིན་དུ། །ཁྲོ་བོ་ཆེན་པོ་དགོད་པའི་ཕྱིར། །སྐུལ་བར་བྱེད་པ་བཅུ་གཉིས་པོ། །འདི་དག་ཚུལ་

90-1-405a


བཞིན་བཤད་པར་བྱ། །དང་པོར་ཁྲོ་བོ་རྒྱལ་པོས་གསུངས། །འབར་བའི་ཕྲེང་བ་ཆེ་ཞེས་བྱ། །རྡོ་རྗེ་མེ་ཡི་རྒྱལ་པོར་གཞག །རབ་ཏུ་དྲག་པོའི་ཤུགས་
གཞག་གོ། རབ་ཏུ་དྲག་ཤུལ་སྟོབས་པོ་ཆེ། །རྒྱ་ཆེ་ཁྲོ་བོ་ལྔ་པ་ཡིན། །དྲུག་པ་གཞན་གྱིས་མི་ཐུབ་པ། །འཇིག་པར་བྱེད་པ་ཞེས་བྱ་བ། །ཁྲོ་བོ་བདུན་པར་བྱེད་པ་ཡིན། །
ཟུར་དུ་ཁྲོ་བོ་བརྒྱད་པོ་གྲགས། །ཕོངས་པ་སྒྲོལ་བ་དེ་བཞིན་དགུ། །རབ་ཏུ་འཇོམས་པ་བཅུ་པ་ཡིན། །དེ་བཞིན་ཀཱི་ལི་ཀཱི་ལི་གཞག །ཀཱི་ལི་ཀཱི་ལ་ཆེན་པོ་དང༌། །བཅུ་གཉིས་
སུ་ནི་གསུངས་པ་ཡིན། །ཁྲོ་བོ་རབ་ཏུ་སྣང་བྱེད་པ། །བཅུ་གཉིས་བགྲངས་པ་འདི་དག་ནི། །ཁྲོ་བོའི་རྒྱལ་པོས་ཀུན་ཏུ་མནན། །ཐམས་ཅད་རིམ་པ་བཞིན་དུ་གསུངས། །
འཁོར་ལོའི་ཕྱི་རོལ་གནས་པ་འཁོད། །འབར་ཞིང་དྲག་པོའི་མཐུ་དང་ལྡན། །ཐམས་ཅད་བསྟན་ནས་འཁོད་པ་ནི། །ཁྲོ་བོ་ཆེན་པོ་སྣང་བྱེད་པ། །མཐུ་རྩལ་ཆེན་པོ་
སྟོབས་སུ་ལྡན། །ཀུན་ཀྱང་བདུད་རྩི་འཁྱིལ་བ་འོ། །ས་བོན་སྔ་མ་མཐའ་ཡས་རྣམས། །གུག་སྐྱེད་དྲུག་དང་ལྡན་པར་བྱ། །སྟེང་དུ་ཀླད་ཀྱི་འཁོར་གྱིས་མཚན། །ས་
བོན་བདུད་རྩི་འཁྱིལ་པའོ། །དང་པོ་དཀྱིལ་འཁོར་ན་གནས་གཅིག །ཚིག་དང་བཅས་པའི་དོན་ཀུན་བསྒྲུབ། །རབ་ཏུ་འབར་བའི་སྔགས་ཀྱི་མཐར། །འབར་བའི་

90-1-405b


པྲེང་བ་ཅན་གྱིས་བསྒྲག །ས་བོན་གཉིས་པ་གང་ཡིན་པ། །ཚེག་དང་བཅས་པར་དེ་བཞིན་གནས། །རྡོ་རྗེ་མེ་རྒྱལ་ཞེས་བྱ་བ། །ཁྲོ་བོ་དོན་ཀུན་གྲུབ་བྱེད་པའོ། །དང་པོའི་ས་
བོན་གསུངས་པ་ཡང༌། །སྔ་མ་བཞིན་དུ་ཚེག་དང་བཅས། །རབ་ཏུ་ཤུགས་དྲག་ཆེར་གྲགས་པ། །ཁྲོ་བོའི་རྒྱལ་པོ་ཁྲོ་བོར་སྣང༌། །སྣང་བྱེད་ཁྲོ་བོའི་རིམ་པ་ལས། །ཚེག་
དྲག་དེ་བཞིན་ཁྲོ་བོ་ཆེ། །དེ་ནི་སྟོབས་པོ་ཆེ་ཞེས་གསུངས། །གཉིས་པར་འཁོར་ལོ་ཚེག་མཐའ་ཅན། །གང་གསུངས་ཁྲོ་བོ་རྒྱ་ཆེན་ནི། །དེ་ནི་སྙིང་པོར་གྲགས་པ་ཡང༌། །མི་ཐུབ་
གཙོ་བོ་ཚེག་དང་བཅས། །དེ་ཡི་གསུམ་པོ་ཚེག་བཅས་པ། །དེ་ཡང་དེ་བཞིན་བསྒྲགས་པ་ཡིན། །འཇིགས་པ་ཞེས་བྱ་རབ་ཏུ་ཆེ། །ཁྲོ་འདི་ཁྲོ་བོ་སྣང་བྱེད་པ། །རྒྱ་ཆེན་གྱི་ནི་
རིམ་བཞིན་དུ། །བཞི་པ་ཡོངས་སུ་བསྒྲགས་པ་ཡིན། །ཚེག་བཅས་རབ་ཏུ་དྲག་པོ་ཉིད། །སུ་རུ་ཁྲོ་བོ་དེ་བཞིན་གཞག །དེ་ཡི་ས་བོན་ལྔ་པ་ཡིན། །འབར་བའི་ཕྲེང་ཆེན་
ཞེས་བྱ་གང༌། །ཚེག་དང་བཅས་པ་དེ་བཞིན་དུ། །ཁྲོ་བོ་ཕོངས་པ་སྒྲོལ་ཞེས་བྱའོ། །ལྔ་པོ་རྒྱལ་ཆེན་ཉིད་ཡིན་ཏེ། །ཚེག་དང་བཅས་པར་བསྒྲགས་པའོ། །རབ་ཏུ་འཇོམས་
པ་ཞེས་བསྒྲགས་པ། །ཁྲོ་བོ་ཁྲོ་བོ་སྣང་བྱེད་པའོ། །ས་བོན་སྔ་མ་མཐའ་མེད་ལས། །སྔ་མ་ཚེག་བཅས་དེ་བཞིན་གཞག །ཀཱི་ལི་ཀཱི་ལི་བྱ་བ་ཡི། །དངོས་གྲུབ་ཐམས་


90-1-406a


ཅད་རབ་ཏུ་སྟེར། །དེ་བཞིན་དེ་ཡི་ས་བོན་ཉིད། །ཚེག་བཅས་དེ་བཞིན་འདིར་བཤད་དོ། །ཀཱི་ལི་ཀཱི་ལཱི་ཆེན་པོ་དེ། །ཁྲོ་བོ་ཁྲོ་བོ་སྣང་བྱང་པའོ། །ཁྲོ་
བོའི་རྒྱལ་པོ་དེ་དག་ནི། །ས་བོན་འདི་དག་རྣམས་ཀྱིས་བསྒྲགས། །ཁྲོ་བོའི་རྒྱལ་པོ་སྦྱོར་བ་ཡིས། །རབ་ཏུ་སྣང་བར་བྱེད་ཅེས་བསྒྲགས། །ཁྲོ་བོའི་རྒྱལ་པོའི་འཁོར་ལོས་
གནས༑ ༑གཤིན་རྗེའི་གཤེད་པོ་ཡིན་པར་གསུངས། །དང་པོར་དེ་ནི་འཁོར་ལོ་བསྟན། །ཁྲོ་བོ་བདུད་རྩི་འཁྱིལ་པ་དང༌། །ཁྲོ་བོའི་རྒྱལ་པོ་དེ་ལས་གཞན། །ཁྲོ་བོའི་བདག་
པོ་སྣང་བྱེད་པའོ། །དེ་ལྟར་ཁྲོ་བོ་གསུམ་པོ་དེ། །གང་དང་གང་དུ་རབ་སྦྱར་བ། །དེ་དང་དེ་རུ་སྔགས་རྣམས་ནི། །སྐུལ་བར་བྱེད་པས་དེ་བཞིན་བསྐུལ། །ཆོ་ག་ཤེས་པས་
ནན་ཏན་དུ། །གང་དང་གང་འདོད་བསྒྲུབ་པར་བྱ། །ཁྲོ་བོ་སྒོམ་དང་ལྡན་པ་ཡིས། །ཧེ་ལའི་འཁོར་ལོ་ཡོངས་བསྒོམས་ནས། །དཀའ་ཞིང་བསྒྲུབ་ཏུའང་མི་རུང་བ། །བརྟུལ་
ཞུགས་ཧོ་མ་དང་བཅས་ལ་སོགས། །དེ་ཡིས་དགོད་པ་མ་བྱས་ཀྱང༌། །སྔགས་དགོད་ཤེས་ན་སྒྲུབ་པའོ། །ཧེ་ལའི་འཁོར་ལོ་ཚུལ་ཤེས་པ། །དེ་ཡིས་དཀའ་བ་མ་བྱས་
ཀྱང༌། །གདོན་མི་ཟ་བར་མྱུར་དུ་འགྲུབ། །བརྟུལ་ཞུགས་ཧོ་མ་དང་བཅས་གཏན་དང༌། །ཇི་ལྟར་གསུངས་པའི་དཀའ་ཐུབ་དང༌། །མངོན་པར་བརྩོན་ཞིང་དད་པའི་

90-1-406b


བདག །ལན་གྲངས་བཅུ་གཉིས་གང་བསྙེན་པ། །རྟོག་ལས་གསུངས་པའི་ལས་རྣམས་བྱེད། །རབ་ཏུ་ཡ་མཚན་སྟོན་པའོ། །ཧེ་ལའི་འཁོར་ལོ་ཚུལ་ཤེས་པས། །རིང་པོར་མི་
ཐོགས་བདེ་བ་ནི། །ཁྲོ་བོ་སྒོམ་པ་དང་ལྡན་ཞིང༌། །ཧེ་ལའི་འཁོར་ལོ་གནས་འདུག་ན། །ཁམས་གསུམ་དག་ཀྱང་ལན་གཅིག་གིས། །ཐོགས་མེད་མྱུར་དུ་གཡོ་བར་བྱེད། །དེ་
བས་རབ་ཏུ་བསྒྲིམས་ནས་སུ། །ཁྲོ་བོ་སྒོམ་པ་གོམས་བྱས་ཏེ། །ཧེ་ལའི་འཁོར་ལོ་ལས་འབྱུང་སྔགས། །སྦྱོར་བ་དག་གིས་གོམས་པར་བྱ། །ཁྲོ་བོ་རྣམ་པར་རྒྱལ་བ་ཡི། །རྟོག་
པ་དང་པོར་གང་བསྒྲགས་པ། །དེ་ཡི་རྟོག་པ་གསང་བཤད་པ། །ཆོ་ག་འདི་ནི་གསང་བའི་མཆོག །ཁྲོ་བོའི་འཁོར་ལོ་བསྒྲགས་པ་འདི། །ཆོ་ག་དེ་བས་ཤིན་ཏུ་གསང༌། །ཁྲོ་བོའི་
འཁོར་ལོ་གསང་བཤད་པ། །རབ་ཏུ་སྣང་བྱེད་དེ་བས་ཀྱང༌། །ཧེ་ལའི་འཁོར་ལོ་བསྒྲགས་པ་འདི། །རབ་ཏུ་གསང་བའི་མཆོག་ཡིན་ཏེ། །རྟོག་པ་འདི་དག་ཐམས་ཅད་ཀྱི། །རབ་
ཏུ་གསང་བ་བཤད་པ་ཡིན། །རྟོག་པ་རབ་ཏུ་གསང་བ་ནི། །འདི་དག་རྣམ་པ་ཀུན་ལ་ཡང༌། །ཧེ་ལའི་འཁོར་ལོ་འདྲ་བ་ཡི། །འཁོར་ལོ་མ་བྱུང་ཕྱིས་མི་འབྱུང༌། །གང་ཞིག་འདི་
ཡི་དོན་ཐོས་ནས། །ཁྲོ་བོའི་གྲུབ་པ་སྒོམ་བྱེད་ན། །དེ་ཡི་འབད་པ་མ་བྱས་ཀྱང༌། །འཇིག་རྟེན་ན་ནི་བསྒྲུབ་དཀའ་མེད། །ཧེ་ལའི་འཁོར་ལོའི་གནས་ལ་ནི། །ཇི་ལྟར་འདོད་

90-1-407a


པར་གནས་སུ། །ཁྲོ་བོ་སྒོམ་དང་རབ་ལྡན་པས། །ཁྲོ་བོའི་གཟུགས་སུ་གནས་ནས་ནི། །རྩེ་གཅིག་ཏུ་ཡང་ཚིག་གི་མཆོག །གྲུབ་པ་མཆོག་ནི་
སྦྱིན་པར་བྱེད། །ཐོགས་པ་མེད་པར་འཇམ་དཔལ་མཐོང༌། །ཇི་ལྟར་རིག་པའི་དོན་བཞིན་དུའོ། །ཁྲོ་བོ་རྣམ་པར་རྒྱལ་བའི་རྟོག་པ་ལས། གསང་བའི་རྟོག་པར་གཏོགས་
པ་སྟེ་བཞི་པའོ།།    །།ཁྲོ་བོ་ཆེན་པོའི་ཚིག་གི་མཐར། །སྐུལ་ཅིག་ཅེས་པའི་ཚིག་གཉིས་གཞག །སྐུལ་ཅིག་ཅེས་པའི་ཚིག་གཉིས་མཐར། །ཁྲོ་བོ་བདུད་རྩི་འཁྱིལ་
པའོ༑ ༑ཁྲོ་བོ་ཆེན་པོ་ཕྲེང་བ་དང༌། །བདུད་རྩི་འཁྱིལ་པ་འདི་ཡི་མཐར། །ཀུན་ཏུ་དང་པོ་གཡོ་བ་དང༌། །སྔགས་ཤེས་ཚམ་ངམ་མཛེས་པ་ཡི། །ཧེ་ལའི་འཁོར་ལོ་ལ་
གནས་ཏེ། །དང་པོ་གནས་སུ་འདུག་ནས་སུ། །བེ་ཅོན་ཕྱག་རྒྱ་ལན་གཅིག་བཅིང༌། །དེ་ནས་ཁྲོ་བོའི་སྔགས་བཟླས་པ། །སྔགས་པ་འགྲེང་སྟེ་འདུག་པ་ནི། །རྐང་པ་གཉིས་
ནི་བསྒྱུར་བ་དང༌། །ཁྲོ་བོ་སྒོམ་པ་འདི་ལ་ནི། །སེམས་ནི་རབ་ཏུ་ཞེན་བྱས་ནས། །ས་འདི་རབ་ཏུ་གཡོས་པ་འམ། །རི་དྭགས་གཡོ་བའི་བར་དུ་འོ། །དེ་ནས་འཁོར་ལོ་
སྒྲུབ་པ་ཡིས། །གཉིས་པའི་གནས་ལ་སོང་ནས་སུ། །ཁྲོ་བོ་ཆེན་པོའི་ཚིག་མཐར་གནས། །སྐོམས་ཤིག་ཅེས་པར་དབང་བསྐུར་རོ། །དེ་ཚིག་ཐོག་མར་བཀོད་ནས་ནི། །

90-1-407b


དེ་ཡི་ཐ་མར་བདུད་རྩི་འཁྱིལ། །དེ་བཞིན་བདུད་རྩི་འཁྱིལ་པའི་མཐར། །རྡོ་རྗེ་མེ་ཡི་རྒྱལ་པོའི་སྔགས། །རབ་ཏུ་གཡོ་བ་མཛེས་པ་དང༌། །ཚམ་ངམ་གསལ་བ་དག་ལ་གནས། །
བེ་ཅོན་ཕྱག་རྒྱ་བཅིངས་ནས་ནི། །ཁྲོ་བོ་བསྒོམས་པས་སྔགས་བཟླས་སོ། །རབ་ཏུ་སྦྱོར་བའི་ཐབས་འདི་ནི། །མཚོ་དང་རྫིང་ཆེན་ཀླུང་ཆེན་རྣམས། །ཁྲོས་པས་མྱུར་དུ་སྐེམ་པར་
བྱེད༑ ༑འབབ་ཆུ་དག་ཀྱང་གྱེན་དུ་འབེབས། །ཁྲོ་བོ་མཐུ་ཆེན་གནོན་ལྡན་པ། །སྔགས་ཀྱི་ཡི་གེ་དགོད་པར་བྱ། །རྩིབས་རྣམས་རིམ་པས་ཀུན་མནན་པ། །གཉིས་པོ་དེ་ལས་
འཕོས་ནས་སུ། །དེ་ནས་གསུམ་པའི་གནས་ལ་འདུག །མཐུ་རྩལ་ལྡན་པས་རིམ་པར་མནན། །ཁྲོ་བོ་ཆེན་པོའི་ཚིག་གི་མཐར། །བསྐྲད་པར་བྱོས་ཞེས་ཚིག་གཉིས་བསྐུལ། །
དེ་ནི་སྔ་མ་བཞིན་བཀོད་ནས། །དེ་ཡི་ཐ་མར་བདུད་རྩི་འཁྱིལ། །ཁྲོ་བོ་བདུད་རྩི་འཁྱིལ་པའི་མཐར། །རབ་ཏུ་དྲག་པའི་ཤུགས་གཞག་གོ །རྣམ་པར་སྐྲག་བྱེད་གསལ་བ་ཡིས། །
ཁྲོ་བོ་ཚམ་ངམ་བསྙེན་པར་གནས། །གླང་པོ་མྱོས་པའི་ཤུགས་ཅན་དག །མངོན་དུ་འོང་བར་གྱུར་ན་ཡང༌། །དེ་མ་ཐག་ཏུ་སྐྲག་པར་བྱེད། །མྱོས་པའི་ཤུགས་ཀྱང་རབ་ཏུ་འདོར། །
སླད་དུ་ལོག་པར་ཕན་ཚུན་དུ། །བསྐོར་ཞིང་མི་དགའ་བཞིན་དུ་འགྲོ། །གླང་པོའི་རྒྱལ་པོ་དེ་མྱོས་ཤིང༌། །བདེ་བ་མ་ཐོབ་བབས་པར་འགྱུར། །སྒྲུབ་པ་ཁྲོ་བོ་སྒོམ་པ་ཡི། །ཆོ་

90-1-408a


གའི་ཚུལ་ནི་དེ་བཞིན་ནོ། །ཧེ་ལའི་འཁོར་ལོ་ཞེས་བྱ་བའི། །བཞི་པའི་གནས་ལ་འདུག་ནས་ཀྱང༌། །ཁྲོ་བོ་ཆེན་པོའི་ཚིག་གི་མཐར། །ནོན་ཅིག་ཅེས་པའི་
ཚིག་གཉིས་བསྐུལ། །དེ་ནས་ཆོ་ག་སྔར་བཤད་པས། །བདུད་རྩིའི་འཁྱིལ་པ་གཞག་པར་བྱ། །བདུད་རྩི་འཁྱིལ་བ་དེ་ཡི་མཐར། །ཁྲོ་བོ་ཆེན་པོ་སྟོབས་ཆེན་གཞག །
ཀུན་ཏུ་སྡོམ་པ་མཛེས་པ་ཡི། །ཚམ་ངམ་གྱིས་ནི་མི་གཡོར་མནན། །དཔུང་ངམ་ཡང་ན་གླང་པོ་འམ། །གྲུ་འམ་ཡང་ན་ཤིང་རྟ་འམ། །རྟ་དང་རྔ་མོ་ལུག་ལ་སོགས། །
ཁྲོ་བོ་བསྒོམས་པའི་ཚུལ་བཞིན་བྱས། །སྦྱོར་བ་དེ་ལ་གནས་ནས་ནི། །རབ་ཏུ་མནན་པ་བྱས་པར་འགྱུར། །དེ་ནས་ཧེ་ལ་ཞེས་བྱ་བའི། །འཁོར་ལོ་ལྔ་པ་ལ་གནས་ནས། །
ཁྲོ་བོ་ཆེན་པོའི་ཚིག་གི་མཐར། །དཀྲུགས་ཤིག་དཀྲུགས་ཤིག་ཚིག་གཉིས་གཞག །ཁྲོ་བོ་བདུད་རྩི་འཁྱིལ་བ་ཡང༌། །མཐའ་ཡི་ཚིག་གི་གནས་སུ་གཞག །ཁྲོ་བོ་རྒྱ་
ཆེན་ཞེས་བྱ་བ། །རབ་ཏུ་འབར་བར་གྱུར་པར་བྱ། །ཁྲོ་བོ་བདུད་རྩི་འཁྱིལ་བ་ཡང༌། །རབ་ཏུ་འཁྲུག་པ་ཞེས་བྱ་བའི། །ཚམ་ངམ་མཆོག་གིས་མྱུར་དུ་ནི། །དགྲ་
ཡི་དཔུང་རྣམས་ཕན་ཚུན་དུ། །རབ་ཏུ་རྣམ་པར་དཀྲུག་པར་བྱ། །དེ་ནས་ཧེ་ལའི་འཁོར་ལོ་ཡི། །རིམ་པ་དྲུག་ལ་གནས་ནས་ནི། །ཁྲོ་བོ་ཆེན་པོའི་ཚིག་གི་མཐར། །

90-1-408b


རྨོངས་པར་གྱུར་ཅེས་ཚིག་གཉིས་བསྐུལ། །ཁྲོ་བོ་བདུད་རྩི་འཁྱིལ་བ་ཡང༌། །ཚིག་གི་ཐ་མར་ཀུན་ཏུ་གཞག །ཁྲོ་བོ་གཞན་གྱིས་མི་ཐུབ་པ། །ཆོ་ག་སྔ་མ་བཞིན་དུ་བསྐུལ།
རྨོངས་པར་བྱེད་པའི་ཚམ་ངམ་གྱིས། །ཆོ་ག་བཞིན་དུ་རབ་བསྐུལ་ནས། །རི་མོ་དག་ལ་གནས་པ་བཞིན། །འགྲོ་བ་མྱུར་དུ་རྨོངས་པར་འགྱུར། །དེ་ནས་ཧེ་ལའི་འཁོར་ལོ་འདི། །
རིམ་བདུན་པ་ལ་གནས་ནས་སུ། །ཁྲོ་བོ་ཆེན་པོའི་ཚིག་གི་མཐར། །སྒྲོགས་ཤིག་སྒྲོགས་ཤིག་ཚིག་གཉིས་གཞག །ཁྲོ་བོ་འཛིན་པར་བྱེད་པ་ཡིས། །བདུད་རྩི་འཁྱིལ་པ་
སྐུལ་བར་བྱེད། །འཇིགས་པར་གྱུར་པའི་སྒྲ་སྒྲོག་པ། །ཁྲོ་བོའི་ཚམ་ངམ་མྱུར་བར་ནི། །དུས་མིན་པར་ཡང་སྤྲིན་གྱིས་ཁེབས། །དེ་ནས་འདོད་བཞིན་ཆར་པ་འབེབས། །
དེ་ནས་ཧེ་ལའི་འཁོར་ལོ་ཡི། །རྩི་བས་ཀྱི་རིམ་པ་བརྒྱད་པ་ལ། །གནས་ནས་འདིར་ནི་སྔ་མ་བཞིན། །ཁྲོ་བོ་ཆེན་པོའི་ཚིག་གི་མཐར། །ཧེ་ཧེ་ས་བོན་གཉིས་བཞག་ནས། །དེ་
ཡི་འོག་ཏུ་བདུད་རྩི་འཁྱིལ། །ཁྲོ་བོ་ཟུར་དུ་དེ་བཞིན་དུ། །བདུད་རྩི་འཁྱིལ་པའི་ཐ་མར་གཞག །ཁྲོ་བོ་ཚམ་ངམ་ཁ་གདངས་པ། །མཆོག་ཅེས་བྱ་བ་མྱུར་བར་ནི། །རྐང་པ་
ཡ་གཅིག་གདངས་པའི་སྟབས། །སད་དང་སེར་བ་རླུང་ལ་སོགས། །དུས་སམ་ཡང་ན་དུས་མིན་པར། །སྒྲུབ་པ་ཁྲོ་བོ་བསྒོམས་པ་ཡིས། །ཁྲོ་བོའི་སྔགས་ཀྱི་ཚུལ་བཞིན་

90-1-409a


དུ༑ ༑ས་ཡི་སྟེང་དུ་འབེབས་པར་བྱེད། །ཧེ་ལའི་འཁོར་ལོ་གནས་བརྒྱད་པོ། །སྒྲུབ་པ་ཡི་ནི་སར་བོ་ནས། །ཁྲོ་བོའི་ས་བོན་ཚིག་གསལ་བ། །དགུ་བ་བཟང་
པོ་ལ་གནས་ཏེ། །ཁྲོ་བོ་ཆེན་པོའི་ཚིག་གི་མཐར། །སློང་ཞིག་པ་ཡི་ཚིག་གཉིས་བསྐུལ། །ཁྲོ་བོ་བདུད་རྩི་འཁྱིལ་པ་ཡི། །ཐ་མར་ཕོངས་པ་སྒྲོལ་བ་གཞག །ཁྲོ་བོ་བསྒོམས་
པས་མཛེས་པ་ཡི། །ཚམ་ངམ་གསལ་བ་བྱས་ནས་ནི། །ཁྲོ་བོ་གཤིན་རྗེའི་གཤེད་པོ་བཟླས། །ཁྲོ་བོ་ཉིད་ཀྱི་ཚིག་གིས་གསལ། །ཧཱུཾ་ཞེས་བྱ་བ་བཟང་པོ་ཡིས། །ཁྲོ་བོ་དངོས་
པོར་བསྒོམས་ནས་ནི། །ཤིང་གི་རྩེ་དང་ཡལ་ག་དགུག། །ཡང་ན་ཤིང་ཆེན་རྩ་ནས་འབྱིན། །མེ་ཏོག་འབྲས་བུ་གློག་པ་འམ། །ཡང་ན་འདོད་བཞིན་གཡོ་བར་བྱེད། །ལྗོན་
ཤིང་ཆེན་པོ་རྣམས་ཀྱང་ནི། །ཇི་ལྟར་འདོད་པར་མི་གཡོར་འགྱུར། །ཧེ་ལ་ཞེས་བྱའི་འཁོར་ལོ་ཡི། །རྩིབས་ནི་བཅུ་པ་ལ་གནས་ནས། །ཁྲོ་བོ་ཆེན་པོའི་ཚིག་གི་མཐར། །
ཆོམས་ཤིག་ཅེས་པའི་ཚིག་གཉིས་བསྐུལ། །ཁྲོ་བོ་ཆེན་པོ་རབ་འཇོམས་པ། །ཁྲོ་བོ་བདུད་རྩི་འཁྱིལ་བའི་མཐར། །སྔ་མ་བཞིན་དུ་གཞག་པར་བྱ། །འཇིགས་པར་བྱེད་
པའི་ཚམ་ངམ་བྱེད། །རི་ཆེན་དག་གི་རྩེ་མོ་དང༌། །སྒོ་དང་ལུགས་སྒྲོག་རྣམས་ཀྱི་ནི། །ཁྲོ་བོའི་རྒྱལ་པོར་སྔོན་བཞིན་དུ། །བསྒོམས་ན་རབ་མཆོག་གྲུབ་བྱེད་པ། །ཧེ་

90-1-409b


ལ་ཡི་ནི་འཁོར་ལོ་ཡི། །རྩིབས་ནི་བཅུ་གཅིག་ལ་གནས་ཏེ། །ཁྲོ་བོ་ཆེན་པོའི་ཚིག་གི་མཐར། །སྙིལ་ཅིག་ཅེས་པའི་ཚིག་གིས་བསྐུལ། །ཁྲོ་བོ་ཀཱི་ལི་ཀཱི་ལ་ཡིས། །བདུད་
རྩི་འཁྱིལ་པ་བསྐུལ་བྱ་བ། །ཚིག་གི་ཐ་མར་གནས་པ་སྟེ། །ཆོ་ག་བཞིན་དུ་བཤད་པ་བཞིན། །ཀཱི་ལི་ཀཱི་ལ་ཞེས་བྱ་བ། །ཚམ་ངམ་མཆོག་ལ་དེ་བཞིན་གནས། །བེ་ཅོན་
གྱི་ནི་ཕྱག་རྒྱ་བཅིངས། །གཤིན་རྗེའི་གཤེད་པོ་བསྒོམས་པ་ནི། །རི་ཆེན་རྩ་བ་བརྟན་པ་ཡང༌། །རྩེ་མོ་ནས་ཀྱང་སྙེལ་བར་བྱེད། །ཡང་ན་རི་ཁར་སྐྱེ་བ་ཡི། །བརྟན་པའི་ཤིང་
རྣམས་འགྱེལ་བར་བྱེད། །དེ་ནས་ཧེ་ལའི་འཁོར་ལོ་ཡི། །བཅུ་གཉིས་པ་ཡི་རྩིབས་ལ་གནས། །ཁྲོ་བོ་ཆན་པོའི་ཚིག་གི་མཐར། །ཞུགས་ཤིག་ཅེས་པའི་ཚིག་གིས་བསྐུལ། །
བསྐུལ་ནས་དེ་ཡི་ཐ་མར་ནི། །བདུད་རྩི་འཁྱིལ་བ་གཞག་པར་བྱ། །ཁྲོ་ཆེན་ཀཱི་ལི་ཀཱི་ལ་ཡ། །དེ་ཡི་ཐ་མར་གཞག་པར་བྱ། །ཀཱ་ལི་ཀཱི་ལ་ཆེན་པོ་ཞེས། །བྱ་བའི་ཚམ་ངམ་དེ་
བཞིན་བྱ། །བེ་ཅོན་ཕྱག་རྒྱ་བཅིངས་ནས་སུ། །ཁྲོ་བོ་ཆེན་པོ་གཤིན་རྗེའི་གཤེད། །ཡིད་ལ་རབ་ཏུ་གོམས་བྱས་ན། །རྩིག་པ་ཤིང་སྐམ་རྡོ་ལ་སོགས། །བབས་ན་ཕྱུང་སྟེ་
ནམ་མཁར་གནས། །ནམ་མཁའ་ལ་ནི་བྱུང་ནས་ཀྱང༌། །འདོད་པ་བཞིན་དུ་ལྟུང་བར་བྱེད། །འདི་ནི་རང་བྱུང་ངོ་མཚར་ལ། །དཱི་ནི་དུས་གསུམ་སྔོན་དུ་བྱུང༌། །སྤྱོད་པ་


90-1-410a


གཞན་ཡང་སྔ་མ་བཞིན། །ཁྲོ་བོ་བསྒོམས་པས་བྱེད་པར་གསུངས། །ཧེ་ལའི་འཁོར་ལོ་དགོད་པ་ནི། །རབ་ཏུ་གསང་བ་ཡིན་པར་བཤད། །གསང་དང་
བཅས་ཤིང་སྦྱོར་བཅས་པ། །ཤེས་ན་དངོས་གྲུབ་ཐེབ་པར་འགྱུར། །དེ་ནས་གཞན་ཡང་ཅི་རིགས་པར། །ཆམ་ངམ་བཅུ་གཉིས་སྦྱོར་བ་དག །མདོ་དང་རྒྱས་པའི་ཚུལ་
དག་གིས་།ད་ནི་རབ་ཏུ་བཤད་པ་བྱ། །ཀུན་ཏུ་གཡོ་བ་དང་པོ་ཡིན། །དེ་བཞིན་རབ་ཏུ་གཡོ་བར་བཤད། །སྐྲག་པར་བྱེད་པ་གསུམ་པ་སྟེ། །བཞི་པ་ཀུན་ཏུ་སྡོམ་པར་
བྱེད༑ ༑རབ་ཏུ་འཁྲུག་ཅེས་བྱ་བ་ལྔ། །རྨོངས་པར་བྱེད་པ་དེ་བཞིན་དྲུག །མྱུར་བ་ཚམ་ངམ་དེ་ལ་གནས། །ཁ་གདངས་པ་ནི་བརྒྱད་པར་བཤད། །མཛེས་ཞེས་བྱ་བ་དགུ་
པ་སྟེ༑ ༑འཇིགས་པར་བྱེད་པ་བཅུ་པ་ཡིན། །ཀཱི་ལི་ཀཱི་ལ་ཞེས་བྱ་དང༌། །ཀཱི་ལི་ཀཱི་ལ་ཆེན་པོ་ཡི། །ཁྲོ་བོ་ཚམ་ངམ་བཅུ་གཉིས་སོ། །འདི་དག་རིམ་བཞིན་བཤད་པ་ཡིན། །
ཐོག་མར་བསྡིགས་པའི་རིམ་པ་ཡིས། །པེ་ཅོན་ཕྱག་རྒྱ་ལྡན་པར་བྱ། །ཕྱི་ནས་རང་གཟུགས་ཇི་བཞིན་དུ། །སྔགས་པ་ངག་གིས་ཤེས་པར་བྱ། །རང་གི་གཟུགས་ཀྱང་
རབ་གནས་པ། །བསྡིགས་ཤིང་ཚམ་ངམ་བྱེད་ལ་སོགས། །སྐྲག་པར་བྱེད་པའི་ཁ་ནི་ཟབ། །ཁྲོ་བོའི་ལྟ་བ་གདོན་འགྱུར་བ། །རྐང་པ་འགྱེད་པར་བཞག་པ་དག །

90-1-410b


ཚམ་ངམ་མཚན་ཉིད་བཤད་པ་ཡིན། །རྐང་པ་ཡ་གཅིག་མྱུར་དུ་བཞག །གདོང་དང་ནུ་འཇིང་ཡོན་པོ་བྱས། །ཁྲོ་གཉེར་འཇིགས་པར་བྱེད་པར་བསྙེར། །གཡོན་པ་མཛུབ་མོ་གཅིག་
གིས་བསྡིགས། །ཚམ་ངམ་བྱེད་ཅིང་བེ་ཅོན་གདེངས། །གདོང་དང་བརླ་དང་རྐང་པ་གཡོན། །ཀུན་ཏུ་གཡོ་ཞེས་བྱ་བ་སྟེ། །ཁྲོ་བོ་ཚམ་ངམ་སྙེམས་དང་བཅས། །ཀུན་ཏུ་གཡོ་
བའི་རིམ་གསུངས་ལ། །རབ་ཏུ་གཡོ་ཞེས་བྱ་བ་ནི། །ཅུང་ཟད་དུ་ནི་དབུས་དམན་པའོ། །རབ་ཏུ་གཡོ་བ་བརྟག་པར་བྱ། །དེ་བཞིན་དཔུང་བརྐྱང་པ་དང༌། །རྐང་པ་གཡོན་
པ་གདངས་པ་དང༌། །ལག་གཉིས་དྲག་ཏུ་རྡོབ་པ་ནི། །དེ་བཞིན་སྐྲག་པར་བྱེད་པར་བཤད། །བེ་ཅོན་ལ་ནི་ལྟ་བར་གཏད། །རྐང་པ་གཡས་པ་གསལ་བར་འཕྱར། །དེ་ནི་
ཀུན་ཏུ་སྡོམ་པར་བཤད། །གཡོན་པའི་མཛུབ་མོས་བསྡིགས་པར་བྱེད། །དཔུང་པ་གདེངས་པ་གཡོན་བཞིན་དུ། །མིག་ནི་མཛུབ་མོ་གཅིག་ལ་གཏད། །རྐང་པ་གཡས་པ་
འཕྱར་བ་ནི། །ཀུན་ཏུ་འཁྲུག་པ་ཞེས་བྱའོ། །རྐང་པ་གཡོན་པ་གདངས་བྱས་ཏེ། །གཡོན་ཕྱོགས་སུ་ནི་འཕྱར་ཞིང་བསྐོར། །དཔུང་པ་བརྐྱང་པའི་བེ་ཅོན་གདེངས། །བསྡིགས་
པ་གཅིག་ཏུ་རྨོངས་པར་བྱེད། །མྱུར་དུ་ཚམ་ངམ་ཞེས་བྱ་བ། །དེ་ཉིད་དཔུང་བརྡབས་བསྡིགས་པའོ། །དེ་ཉིད་ལས་ནི་ཁ་གདངས་པ། །ཁ་གདངས་པ་ཞེས་བསྒྲགས་པ་ཡིན། །

90-1-411a


སྲན་དང་བཅས་ལ་བཞི་ནི་བསྐོར། །མཐུ་རྩལ་ཆེ་བའི་སྟབས་སུ་སྩོལ། །མཆུ་ཡི་མཐའ་མ་སོ་ཡིས་མནན། །ལག་པ་ཕྱར་ཏེ་བསྡིགས་པར་བྱེད། །
སྙེམས་དང་བཅས་ཤིང་སྒྲ་ཡང་འབྱིན། །འཇིགས་པར་བྱེད་པའི་ཧཱུཾ་བསྒྲགས་པའི། །ཚམ་ངམ་ལེགས་པར་བཤད་པ་ནི། །མཛེས་པའི་ཁྲོ་བོས་གནོན་པ་འོ། །བཙན་
ཐབས་སུ་ན་བསྐོར་བར་བྱ། །རྐང་པ་གཡས་པ་བཙུགས་ཏེ་མནན། །ལག་པ་གཉིས་ཀ་དྲག་རྡོབ་པ། །བྱས་ནས་འཇིགས་པར་བྱ་བ་ནི། །དེ་བཞིན་སྙེམས་དང་བཅས་
བཤད་པ། །ཚམ་ངམ་བདག་ཉིད་ཆེན་པོ་འདི། །འཇིགས་པར་བྱེད་པ་ཞེས་བྱ་སྟེ། །རྟག་ཏུ་ཁྲོ་བོ་སྒོམ་པའོ། །རྐང་པ་མཉམ་པར་བཞག་སྟེ་འདུག། གཡས་པ་ཅུང་
ཟད་མཐོ་བར་བྱ། །དཔལ་དང་ལྡན་པས་གཡོན་པ་སྨད། །གཡོན་པ་སོར་མོ་གཅིག་ནི་བསྡིགས། །དཔུང་པ་བཏེག་སྟེ་བེ་ཅོན་འཕྱར། །རྐང་པ་དང་ནི་གདོང་བསྒྱུར་
བ༑ ༑རྟག་ཏུ་ཁྲོ་བོ་སྒོམ་པ་ནི། །ཀཱི་ལི་ཀཱི་ལ་ཞེས་བྱའོ། །ཀཱི་ལི་ཀཱི་ལ་ཆེན་པོ་ནི། །དེ་ཉིད་ལས་ནི་རྒྱབ་ཏུ་བལྟ། །ཁྲོ་བོ་མིག་ནི་ཡ་གཅིག་བཙུམས། །མྱུར་དུ་མཆོང་
སྟབས་བྱེད་པའོ། །འདི་ནི་ཚམ་ངམ་སྦྱོར་བ་སྟེ། །ཧེ་ལའི་འཁོར་ལོ་རྩིབས་རིམ་ལས། །མདོར་ན་ཇི་ལྟར་དགོད་པ་དག །ལེགས་པར་བཤད་པ་འདི་ཡིན་ནོ། །ཧེ་

90-1-411b


ལའི་འཁོར་ལོའི་མཐུ་སྔགས་དང༌། །ཚམ་ངམ་གཡས་ཀྱི་མཐུ་དགའ་ཡིས། །ལས་རྣམས་རབ་ཏུ་ངོ་མཚར་བ། །ཇི་སྐད་གསུངས་པའི་ལས་རྣམས་བྱའོ། །སྒྲུབ་པ་དེ་དག་
གསང་རྒྱུད་དང༌། །ཧེ་ལའི་འཁོར་ལོ་འདི་ཤེས་ན། །ཁྲོ་བོ་དངོས་དང་གཅིག་འགྱུར་བས། །ཁྲོ་བོའི་སྐད་དུ་སྤྱོད་པར་འགྱུར། །རྟོག་པ་འདི་ནི་གསང་བར་བཅས། །གསང་བའི་
སྙིང་པེའི་མཆོག་ཏུ་བཤད། །ཁྲོ་བོའི་རྒྱལ་པོའི་རྟོག་འདི་ལས། །མཆོག་ཏུ་གྱུར་པ་གཞན་མེད་དོ། །ཁྲོ་བོ་རྣམ་པར་རྒྱལ་བ་ལས། །རྟོག་པ་ཕྱི་མའི་ཕྱི་མ་འདི། །རབ་ཏུ་
གསང་བ་ཞེས་བྱ་བ། །ཐོས་ནས་གསང་བའི་དོན་བསྒོམས་པས། །ལྷ་དེ་ཐམས་ཅད་ཡི་རང་ནས། །ཁྲོ་བོ་མཆོག་ལ་ཕྱག་འཚལ་ཏེ། །རབ་ཏུ་དགའ་བའི་མཆོག་ཏུ་འགྱུར། །
གསང་བའི་རྟོག་པར་གཏོགས་པ་ལྔ་པ་སྟེ། བཅོམ་ལྡན་འདས་འཇམ་དཔལ་གཤེན་རྗེའི་གཤེད་པོ་ལ་རྗེས་སུ་ཡི་རང་བའི་རིམ་པར་ཕྱེ་བ་སྟེ་ཉི་ཤུ་རྩ་གཉིས་པའོ།།    །།
ཁྲོ་བོ་ཁམས་གསུམ་རྣམ་པར་རྒྱལ་བའི་རྟོག་པའི་རྒྱལ་པོ་གསང་བའི་རྒྱུད་རྫོགས་སོ།།    །།རྒྱ་གར་སྐད་དུ། ཨཱཪྱ་ཙུ་ཌཱ་མ་ཎི་ནཱ་མ་དྷ་ར་ཎི། བོད་སྐད་དུ། འཕགས་
པ་གཙུག་གི་ནོར་བུ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པ་ཉན་ཐོས་དང༌། རང་སངས་རྒྱས་ཐམས་ཅད་ལ་ཕྱག་འཚལ་

90-1-412a


ལོ༑ ༑དཀོན་མཆོག་གསུམ་ལ་ཕྱག་འཚལ་ལོ། །ཕྱོགས་བཅུའི་དེ་བཞིན་གཤེགས་པ་དགྲ་བཅམ་པ་ཡང་དག་པར་རྫོགས་པའི་སངས་རྒྱས་ཤེས་
བྱ་མཐའ་ཡས་པ་མ་ལུས་པར་ཁྱབ་པ་མཆོག་ཏུ་རྨད་དུ་བྱུང་ཞིང་རྣམ་པར་དག་པའི་ཐུགས་མངའ་བ་རྣམས་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ། མི་འཇིགས་པ་སྦྱིན་པ། ཕོངས་པ་ཐམས་ཅད་ལས་ཡོངས་སུ་སྐྱོབ་པར་མཛད་
པ༑ འཇིགས་པ་ཐམས་ཅད་ལས་རྣམ་པར་ཐར་པར་མཛད་པ། ཡམས་ཀྱི་ནད་དང༌། གནོད་པ་ཐམས་ཅད་འཇིགས་པར་མཛད་པ། མི་མཐུན་པ་དང༌། རྩོད་པ་དང༌། འཐབ་པ་
དང༌། འགྱེད་པ་ཐམས་ཅད་རབ་ཏུ་ཞི་བར་མཛད་པ། སྡིག་པ་ཐམས་ཅད་འཇོམས་པར་མཛད་པ། འབྱུང་པོ་དང༌། རོ་ལངས་དང༌། གཤིས་ངན་དུ་འཆི་བ་དང༌། རྨི་
ལམ་ངན་པ་དང༌། བགེགས་དང༌། ལོག་འདྲེན་ཐམས་ཅད་འཇིགས་པར་མཛད་པ། ཕ་རོལ་གྱི་དམག་ཚོགས་དང༌། མུ་གེ་དང༌། མྱ་ངན་གྱི་འཇིགས་པ་ཐམས་
ཅད་ཟློག་པར་མཛད་པ། ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་

90-1-412b


ཐམས་ཅད་འདུན་པར་མཛད་པ། དུག་དང༌། འབྲུམ་ཕྲན་དང༌། ཐོར་བུ་དང༌། གཤེད་བྱེད་དང༌། བྱད་དང༌། རོ་ལངས་དང༌། བཀྲ་མི་ཤིས་པ་ཐམས་ཅད་འཇིགས་པར་མཛད་པ་
ལ་ཕྱག་འཚལ་ལོ། །གཤེད་བྱེད་ཐམས་ཅད་སེལ་མཛད་པ། །སྡིག་པ་ཐམས་ཅད་འཕྲོག་པ་ཉིད། །ནོར་དང་འབྲུ་རྣམས་འཕེལ་མཛད་པ། །བདག་གི་བུ་དང་ཚ་པོ་དང༌། །གཡོག་
འཁོར་རྟག་ཏུ་མང་གྱུར་པ། །ཕྱིར་ཟློག་པ་ནི་བརྗོད་པར་བྱ། །ལྷ་དང་ལྷ་མིན་གཡུལ་འགྱེད་ཚེ། །བརྒྱ་བྱིན་ལྷ་མིན་རྣམས་ལས་ཕམ། །དེ་ནས་རིངས་པ་ཁོ་ནར་ནི། །འཇིག་
རྟེན་དབང་གི་དྲུང་སོང་སྟེ། །དེ་ནས་སྙིང་ནི་རབ་སྐྲག་པས། །འདི་སྐད་ཀྱིས་ནི་ཚིག་གསོལ་ཏོ། །ལྷ་མིན་བདག་ཕམ་འཇིག་རྟེན་དབང༌། །ཇི་ལྟར་བདག་གིས་ནན་ཏན་བགྱི། །
འཇིག་རྟེན་དབང་པོ་བདག་ལ་ནི། །ལྷ་ཡི་གཟིགས་པས་རྟག་ཏུ་གཟིགས། །བརྒྱ་བྱིན་གྱི་ནི་ཚིག་གསན་ནས། །དབང་ཕྱུག་གིས་ནི་འདི་སྐད་གསུངས། །ལྷ་ཡི་དབང་པོ་ང་
ལ་ཉོན༑ ༑ཁྱོད་ལ་ངས་ནི་སྲུང་བ་སྦྱིན། །ལྷའི་དབང་པོ། སྔོན་བྱུང་བ་འདས་པའི་དུས་ན་འཇིག་རྟེན་གྱི་ཁམས་འཇིག་རྟེན་གྱིས་རྣམ་པར་བལྟས་པ་ཞེས་བྱ་བ་ན་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དབང་ཕྱུག་འོད་ལས་ངས་གཙུག་གི་ནོར་བུ་ཞེས་བྱ་བའི་ཕྱིར་ཟློག་པ་དེ་བཞིན་གཤེགས་

90-1-413a


པ་བྱེ་བས་གསུངས་པ་བཟུང་པོ། །མཁས་པ་གང་གིས་རིག་སྔགས་འདི། །བྲིས་ནས་སྤྱི་བོར་འདོགས་པ་འམ། །འདོན་ཏམ་འོན་ཏེ་ཀློག་ན་ཡང༌། །
དེ་ཡི་འཇིགས་པ་ཀུན་མད་དེ། །རྟག་ཏུ་བསྲུང་ཞིང་སྦ་པ་དང༌། །གཡུལ་འགྱེད་པ་ན་རྒྱལ་བར་བྱེད། །སྡིག་དང་རྨི་ལམ་ཞི་བ་དང༌། །བསོད་ནམས་བཀྲ་ཤིས་རབ་
ཏུ་འཕེལ། །ལྷ་ཡི་དབང་པོ་དེ་བས་ན། །གང་ཞིག་རྒྱལ་བར་འགྱུར་འདོད་པས། །བྲིས་ཏེ་སྤྱི་བོར་གདགས་པར་བྱ། །ཡིད་ལ་རྟག་ཏུ་དྲན་པར་གྱིས། །གཡུལ་འགྱེད་
འབའ་ཞིག་མ་ཡིན་ཏེ། །འདི་ནི་རྟག་ཏུ་སྡིག་པ་འཕྲོག །བུད་མེད་རྣམས་ལ་བུ་ཕོ་སྐྱེད། །མངལ་ན་གནས་པ་ཡོངས་སུ་སྐྱོང༌། །ཕུན་སུམ་ཚོགས་པ་ཐམས་ཅད་
བྱེད༑ ༑སྡིག་པ་ཐམས་ཅད་རབ་ཏུ་འཇིག །འདི་མིང་ཕྱིར་ཟློག་བྱེད་ཅེས་བྱ། །ཡན་ལག་རྣམས་ལ་ཕྱིར་འབབ་བྱེད། །ལྷའི་དབང་པོ། །ཕྱིར་ཟློག་པ་ཞེས་བྱ་བ་རིག་
སྔགས་ཀྱི་རྒྱལ་མོ་ཆེན་མོ་སེམས་ཅན་ཐམས་ཅད་ལ་ཕན་པར་བྱེད་པ། ལྷ་མ་ཡིན་ཐམས་ཅད་ཕམ་པར་བྱེད་པ། ཕ་རོལ་གྱི་དམག་ཚོགས་ཐམས་ཅད་རབ་ཏུ་ཞི་
བར་བྱེད་པ་ཟུངས་ཤིག། སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་བདུན་

90-1-413b


ཉན་ཐོས་ཀྱི་དགེ་འདུན་དང་བཅས་པ། བྱང་ཆུབ་སེམས་དཔའ་དག་དང་བཅས་པ་རྣམས་ལ་ཕྱག་འཚལ་ལོ། །ཏདྱ་ཐཱ། ཨོཾ་ཛ་ཡ་ཀ་རི། ཡུདྡྷོ་ཏྟཱ་ར་ཎི་བི་ཙ་ཏྲ་མུ་ཁི། སརྦ་མངྒ་
ལ་དྷཱ་ར་ཎི། ཛི་མུ་ཏེ་ས་ཧ་སྲ་བྷུ་ཛེ། ས་ཧ་སྲ་ནེ་ཏྲེ། ས་ཧ་སྲ་ཤི་རེ། ནྲ་ནཱ་ལཾ་ཀ་ར་བྷི་བྷུ་ཥི་ཏེ། མ་ཎི་ཀུཎྜ་ལ་སཾ་ནཱ་ཧ་སན་ནཱ་དྷེ། བི་ཙི་ཏྲ་མཽ་བི་དྷ་རེ། ཙནྡྲ་སཱུཪྱ། ཨ་ཏི་རི་ཀེ །ཨཱ་
ཀཱ་ཤུ་ག་ག་ན་ཙཱ་རི་ཎི། མཾ་ག་ལ་ཤི་རེ་ཛཱི་མཽ་དེ། བ་བ་ཏྲ་ཏྲི་ཏ་མཾ་ག་ལ། བྷུ་རི་མི་དྷྲ་ཀི་ར་ཎེ། ཙུ་རུ་ཙུ་རུ། ཤྭེ་ཏེ་པ་སྟེ། མུ་རུ་མུ་རུ། ཤྭེ་ཏེ། ཨ་བ་ན་ཏེ། ཧུ་རུ་ཧུ་རུ། པ་བིད་
ཏྲ་མུ་ཁི༑ ཀུ་རུ་ཀུ་རུ། ཙནྡྲ་མུ་ཁི། ཨ་དི་ཏྱ་བ་ཤ་བརྟི་ནི། ཛམྦྷ་ནི། མཾ་ག་ལ་དྷཱ་ར་ཎི། སྟམྦྷ་ནི། སརྦ་བིདྱ་དྷ་ར་མཱ་ཏེ། མོ་ཧ་ནི། ཨ་མོ་གྷ་པཱ་ཤ་ཧ་སྟེ། སརྦ་བྷ་ཡ་བི་མོ་ཙ་ནི།
རཱ་ཛ་ཙོ་ར་ཨགྣི་བི་ཥ་ཨུ་ད་ཀ་བྷ་ཡ་པྲ་ཤ་མ་ནི། ཀ་ཁོརྡ་ནི་པཱ་ར་ཎི། ཨོཾ་ཧི་རི་ཧི་རི། ཛ་ཡ་ཀ་རི། པ་ལ་ཀ་རི། དྷ་ན་ཀ་རི། ཏེ་ཛ་སྐ་རི། བི་བཱ་ད་པྲ་ཤ་མ་ནི། ཡུདྡྷ་ནི་བཱ་ར་ནི། པ་
བ་ཙཀྲ་པྲ་ཤ་མ་ནི། པ་ར་སཻ་ནྱ་བི་ནཱ་ཤ་ནི། ཡུདྡྷོ་ཏྟཱ་ར་ཎི། པྲ་བྷ་ད་བེ་ལ། མ་ཎི་མ་ཎི། མ་ཧཱ་མ་ཎི། མ་ཧཱ་མ་ཎི། མ་ཎི་ན་དྷ་རི། ཏྲི་ལོ་ཀ་ཨཱ་ལོ་ཀ་ཀ་རི། ཏྲི་པུ་ར་ནཱ་ག་ར་བིདྷྭན་
ས་ནི་པར་སཻ་ནྱ་བི་དྲ་བ་ནི། སརྦ་ཀྲཏྱ་ཀརྨ་ནི་སཱུ་ད་ནི། སརྦ་བྱཱ་དྷི་ནཾ་པྲ་ཤ་མ་ནི། ཨོཾ་ཙི་ལེ་མི་ལེ་སྭཱཧཱ། ཙི་ལེ་མི་ལེ་སྭཱཧཱ། མི་ལི་མི་ལི་སྭཱཧཱ། ཙི་ལི་ཙི་ལི་སྭཱཧཱ། ཙི་ཁི་ལི། ཙི་


90-1-414a


ཁི་ལི་སྭཱཧཱ། ཙཎྜ་ལཾ་མི་ཊི་ནི་སྭཱཧཱ། ཨུརྡྷ་ཀེ་ཤི་པཾ་གི་ལ། པིཾ་ག་ལ་ཀྵེ་དནྟེ་མུ་ཁི་སྭཱཧཱ། ཨོཾ་ཀ་ར་ཀ་ར། ཙ་ར་ཙ་ར། ས་ར་ས་ར། སི་རི་སི་རི། སུ་རུ་སུ་རུ།
མུཉྩ་མུཉྩ། མུཉྩ་པ་ཡ། མུཉྩ་པ་ཡ། པྲ་ཤ་མ་ཡ། པྲ་ཤ་མ་ཡ། ཡུདྡྷོཏྟཱ་ཏཱ་ར་ཎི་ཕཊ། ཙིཏྟ་ནི་རེ་མ་ལ་ཀ་རི་ཕཊ། ཨ་སུ་ར་ནི་ར་གྷ་ཏ་ནི་ཕཊ། ཛ་ཡ་ཀ་རི་ཕཊ། པྲི་ཏི་ཀ་རི་ཕཊ། ས་ཧ་
སྲ་ཤི་རི་ཕཊ། ས་ཧ་སྲ་བྷུ་ཛེ་ཕཊ། ས་ཧ་སྲ་ནེ་ཏྲེ་ཕཊ། སརྦ་བིདྱཱ་དྷ་ར་དྷ་ར་ན་མ་སྐྲི་ཏེ་ཕཊ། སརྦ་ཤ་ཏྲུཾ་ན་ཤ་ནི་ཕཊ། སརྦ་བྷ་ཡ་བི་མོཀྵ་ནི་ཕཊ། པ་ར་ཙ་ཀྲ་ནི་བ་ར་ནི་
ཕཊ༑ པ་ར་སཻ་ནྱ་བི་དྲ་བ་ནི་ཕཊ། སརྦ་ཀྲྀ་ཏྱ་ཀརྨ་སཱུ་ད་ནི་ཕཊ། སརྦ་བྱཱ་དྷི་པྲ་ཤ་མ་ནི་ཕཊ། སརྦ་གྲ་ཧོད་སཱ་ད་ནི་ཕཊ། རཀྵ་རཀྵ་མཾ་སརྦ་བུདྡྷ་བོ་དྷི་སཏྭཱ་ནཱཾ། ས་མནྟ་བི་ཏྲ་
ནཱཾ༑ སོ་བ་སྟ་ཡ་ཀ་ནཱཾ། ས་པ་རི་ཝཱ་ར་ནཱཾ། ཏེ་ཛ་ས་མ་མ་ཤ་རི་རཾ། སརྦ་བྷ་ཡོ་པ་དྲ་བེ་བྷྱཿ། སརྦ་ཡུ་དྷེ་བྷྱཿ། སརྦ་གྲ་ཧེ་བྷྱཿ། སརྦ་བྱཱ་དྷི་བྷྱཿ། སརྦ་ཏུསྐྲི་ཏེ་བྷྱཿ། སརྦ་ཀྲྀ་ཏྱ་
ཀ་ཁོ་རྡེ་བྷྱཿ། སརྦ་བ་ཥེ་བྷྱཿ། སརྦ་ཀཱ་ཡ་ཝཱཀྩིཏྟ་བི་ར་དྷེ་བྷྱཤྩ། རཀྵ་རཀྵ་རཀྵ་མཾ་སྭཱཧཱ། གཙུག་གི་ནོར་བུ་ཞེས་བྱ་བའི་ཕྱིར་ཟློག་པ་ལས་ཀྱི་སྒྲིབ་པ་ཐམས་ཅད་བྱང་
བར་བྱེད་པ། ནད་ཐམས་ཅད་རབ་ཏུ་ཞི་བར་བྱེད་པ། ཐམས་ཅད་དུ་ཞི་བར་བྱེད་པ། བསོད་ནམས་ཐམས་ཅད་གསོག་པར་བྱེད་པ། སངས་རྒྱས་དང༌། བྱང་ཆུབ་སེམས་


90-1-414b


དཔའ་ཐམས་ཅད་ཡང་དག་པར་སྟོན་པར་བྱེད་པ། རྣམ་པ་ཐམས་ཅད་དུ་དཔལ་དུ་བྱེད་པ་སྟེ། ཡི་གར་བྲིས་པ་དང༌། སྟོན་པ་དང༌། བཀླག་པ་དང༌། བཟུང་བས་བདག་དང༌། གཞན་
བསྲུང་བའོ། །དེ་བཞིན་དུ་ཁྲུས་བྱས་པ་དང༌། སྦྱིན་སྲེག་གིས་ཡམས་ཀྱི་ནད་དང༌། གནོད་པ་ཐམས་ཅད་རབ་ཏུ་ཞི་བར་བྱེད་པའོ། །འཕགས་པ་གཙུག་གི་ནོར་བུ་ཞེས་བྱ་བའི་
གཟུངས་རྫོགས་སོ།།    །།རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ། རྒྱ་གར་སྐད་དུ།
ཨཱཪྱ་ཙནྡན་ཨངྒ་ནཱ་མ་དྷཱ་ར་ཎི། བོད་སྐད་དུ། འཕགས་པ་ཙནྡན་གྱི་ཡན་ལག་ཅེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་དགེ་སློང་གི་དགེ་འདུན་ཆེན་པོ་དགེ་སློང་ཁྲི་ཉིས་སྟོང་ལྔ་བརྒྱའི་དགེ་སློང་གི་དགེ་འདུན་
ཆེན་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་མང་པོ་དང༌། གཞན་ཡང་ལྷ་ཁྱད་པར་ཅན་མང་པོ་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་
འདས་གདན་བཤམས་པ་ལ་དེ་བཞིན་གཤེགས་པའི་ཆོ་འཕྲུལ་གྱིས་ལྷམ་མེ། ལྷན་ནེ། ལྷང་དེར་བཞུགས་སོ། །དེ་ནས་བཅོམ་ལྡན་འདས་ཀྱིས་འཁོར་དེར་བྱང་ཆུབ་

90-1-415a


སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དང༌། ཟླ་འོད་གཞོན་ནུར་གྱུར་པ་ལ་བཀའ་སྩལ་པ། རིགས་ཀྱི་བུ། འཇིག་རྟེན་གྱི་
ཁམས་འདིའི་ཕ་རོལ་གྱི་ཡང་ཆེས་ཕ་རོལ་འཇིག་རྟེན་གྱི་ཁམས་བྱེ་བ་ཁྲག་ཁྲིག་འབུམ་ཕྲག་གངྒཱའི་ཀླུང་གྲངས་མེད་པའི་བྱེ་མ་སྙེད་འདས་པ་ན་ཙནྡན་གྱི་དཔལ་ཞེས་བྱ་བའི་
འཇིག་རྟེན་གྱི་ཁམས་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཙནྡན་གྱི་ཡན་ལག་ཅེས་བྱ་བ་ད་ལྟར་ཡང་བཞུགས་
ཏེ་འཚོ་ཞིང་གཞས་ལ་ཆོས་ཀྱང་སྟོན་ཏོ། །གང་འཇིག་རྟེན་གྱི་ཁམས་དེའི་སེམས་ཅན་དེ་དག་ཐམས་ཅད་ནི། ཕྱིར་མི་ལྡོག་པར་འགྱུར་བ་ཤ་སྟག་སྟེ། བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཙནྡན་གྱི་ཡན་ལག་དེས་སེམས་ཅན་ཐམས་ཅད་ཀྱི་དོན་གྱི་ཕྱིར་ཙནྡན་གྱི་ཡན་ལག་
ཅེས་བྱ་བའི་གཟུངས་ཀྱི་རིག་པའི་གསང་སྔགས་ཀྱི་གཞི་གསུངས་པ་འདི་ཐོས་ནས་ཕྱིར་མི་ལྡོག་སྟེ་སྡིག་པ་དང་བྲལ་ཞིང་བྱང་ཆུབ་ཀྱི་སེམས་དང་མི་འབྲལ་ལོ། །བཅོམ་
ལྡན་འདས་དེ་བཞིན་གཤེགས་པ་ཚེ་དཔག་མེད་དང༌། དེ་བཞིན་གཤེགས་པ་མར་མེ་མཛད་དང༌། གཞན་ཡང་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་

90-1-415b


ཀྱང་སྔོན་ཆད་གསུངས་ཏེ། ངས་ཀྱང་ད་ཁྱེད་རྣམས་ལ་བཤད་ཀྱི། སེམས་ཅན་ཐམས་ཅད་རྗེས་སུ་གཟུང་བའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། ཕྱི་མའི་
ཚེ་ཕྱི་མའི་དུས་ལྔ་བརྒྱ་ཐ་མ་ལ་དམ་པའི་ཆོས་རྣམ་པར་འཇིག་པའི་ཚེ་ཐམས་ཅད་ཆོས་དང་མི་ལྡན་པ། མཚམས་མེད་པ་བྱེད་པ། དམ་པའི་ཆོས་ལ་སྨོད་པ། མཆོད་རྟེན་
འདྲལ་བ། དགེ་འདུན་གྱི་རྫས་ལ་རྐུ་འཕྲོག་བྱེད་པ། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆི་བ། སློབ་དཔོན་དང་མཁན་པོ་སྤོང་བ་དག་འབྱུང་སྟེ། དེ་དག་རྗེས་སུ་གཟུང་
བའི་ཕྱིར་ཙནྡན་གྱི་ཡན་ལག་གི་གཟུངས་ཀྱི་གསང་སྔགས་ཀྱི་གཞི་སངས་རྒྱས་ཐམས་ཅད་ཀྱི་བྱིན་གྱིས་བརླབས་པ་འདི་བཤད་ཀྱི། བྱང་ཆུབ་སེམས་དཔའ་རྣམས་ང་ལ་
ཉོན་ཅིག །དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་དང༌། ཟླ་འོད་གཞོན་ནུར་གྱུར་པས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་
ནས་བསྐུལ་བ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། གཞན་ཡང་སེམས་ཅན་བྱེ་བ་ཁྲག་ཁྲིག་འབུམ་ཕྲག་རྣམས་ལ་ཐུགས་བརྩེ་བ་དང༌། སྡིག་པ་
བྱང་བར་བགྱི་བའི་སླད་དུ། བཅོམ་ལྡན་འདས། བཤད་དུ་གསོལ། བདེ་བར་གཤེགས་པ། བཤད་དུ་གསོལ། དེ་བཞིན་གཤེགས་པ། བཤད་དུ་གསོལ། བདག་ཅག་གིས་

90-1-416a


ཀྱང་གཟུགས་ཀྱི་གསང་སྔགས་ཀྱི་གཞི་དེ་དག་གཟུང་བར་བགྱི་སྟེ། སེམས་ཅན་ཐམས་ཅད་ཀྱི་དོན་དུ་རྒྱ་ཆེར་ཡང་དག་པར་བཤད་པར་བགྱིའོ། །སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཙི་རཱ་ཏེ། མཱ་རི་ཙི་ཀེ། དུ་རྡ་མེ། དུ་དུ་རྡནྟེ་དུ་ཪྼཱ་ནུ། པྲ་བིཥྚེ། ཙནྡན་ནཱ་དྒ་ཛེ། ས་མནྟ་བ་རི།
ཤོ་དྷ་ནི༑ བི་ཤུ་དྡྷ་ཤཱི་ལེ། ཙ་རི་ཏྟ་བ་ཏི། ཨ་ན་ཙ་དྱ་པྲ་ཏི་བྷཱ་ནེ། སརྦ་བུདྡྷ་ཨ་དྷིཥྛི་ཏེ། བྷ་ག་བ་ཏི། པཱ་པཀྵ་ཡཾ། ཨཱ་ཤཱ་པ་རི་པུ་ར་ཡ་སྭཱཧཱ། རིགས་ཀྱི་བུ་ཕོའམ།
རིགས་ཀྱི་བུ་མོ་གང་ལ་ལ་ཞིག་གཟུངས་ཆེན་པོའི་གསངས་སྔགས་འདི་དག་འཛིན་ཏམ། ཀློག་གམ། སྟོན་ཏམ། ཀུན་ཆུབ་པར་བྱེད་ན། དེའི་ཚེ་འདི་ཉིད་ལ་མིག་རྣམ་པར་
དག་པར་འགྱུར་རོ། །ཐོས་མ་ཐག་ཏུ་སྡིག་པའི་ལས་རབ་ཏུ་གྲོལ་བར་འགྱུར། །བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་པར་འགྱུར། །དེ་བཞིན་གཤེགས་
པའི་སྐུ་གཟུགས་ཀྱང་མཐོང་བར་འགྱུར། ཟླ་བ་ཕྱེད་ཀྱི་བར་དུ་བཟླས་པ་བྱས་ན། འཕགས་པ་སྤྱན་རས་གཟིགས་དབང་ཕྱུག་དང༌། ཟླ་འོད་གཞོན་ནུར་གྱུར་པ་མཐོང་
བར་འགྱུར། མཚམས་མེད་པ་ལྔའི་སྡིག་པ་བྱས་པ་ཡང་འབྱང་བར་འགྱུར། སྐྱེ་བ་དྲན་པར་འགྱུར། ཚེ་བརྗེས་ནས་ཀྱང་ལྷ་རྣམས་ཀྱི་ནང་དུ་སྐྱེ་བར་འགྱུར།


90-1-416b


ཁྱིམ་བདག་ཆེན་པོ་སྐྱིད་པ་དག་གི་ནང་དུ་སྐྱེ་བར་འགྱུར། །སྐྱེ་བོ་ཐམས་ཅད་དགའ་བར་འགྱུར་རོ། །འདི་ལྟར་ས་ཆེན་པོར་ལུས་བ་འདི་ནི། གྲུམ་པར་འགྱུར་ཡང་སྲིན། །རྒྱ་
མཚོ་ནི། བསྐམས་ཀྱང་སྲིད། དེ་བཞིན་དུ་རིའི་རྒྱལ་པོ་རི་རབ་ནི། འཇིག་པར་འགྱུར་ཡང་སྲིད། རླུང་ནི། ཞགས་པས་བཅིང་དུ་རུང་ཡང་སྲིད། ཟླ་བ་དང་ཉི་མ་ནི། སའི་སྟེ་དུ་
ལྷུང་ཡང་སྲིད། ནམ་མཁའ་ནི། ལག་པ་གཉིས་ཀྱིས་མནན་དུ་རུང་ཡང་སྲིད། མེ་ནི། ཆུར་འགྱུར་ཡང་སྲིད། འབྱུང་བ་ཆེན་པོ་བཞི་ནི། གཞན་དུ་འགྱུར་ཡང་སྲིད། སེམས་
ཅན་ཐམས་ཅད་ཀྱི་སེམས་ནི། གཅིག་ཏུ་འགྱུར་ཡང་སྲིད་ཀྱི། དེ་བཞིན་གཤེགས་པས་གསུངས་ཤིངས་བྱིན་གྱིས་བརླབས་པ་ནི། གཞན་དུ་འགྱུར་མི་སྲིད་དེ། སུས་ཀྱང་
བསྐྱོད་པའམ། བསྒུལ་བར་མི་ནུས་སོ། །འདི་ནི། བདུད་སྡིག་ཅན་གྱིས་གླགས་རྙེད་པར་མི་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་
གཟིགས་དབང་ཕྱུག་གིས་བཅོམ་ལྡན་འདས་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འད།ས་བདག་གིས་ཀྱང་གཟུངས་འདིའི་ཆོ་ག་བཤད་པར།
བགྱིའོ། །ཆོས་ཀྱི་རྒྱལ་པོའི་མཆོད་རྟེན་རིང་བསྲེལ་དང་བཅས་པའམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་ཙནྡྣ་དཀར་པོའི་དཀྱིལ་འཁོར་བགྱིས་ཏེ་མེ་ཏོག་སིལ་

90-1-417a


མ་གཏོར་ལ། ཙནྡན་གྱི་བདུག་པས་བདུགས་ཏེ་ཟླ་བ་ཚེས་པ་ནས་བརྩམས་ནས་ཚེས་བཅོ་ལྔའི་བར་དུ་དུས་གསུམ་དུ་ཁྲུས་བགྱི་ཞིང་གོས་ཀྱང་
ལན་གསུམ་དུ་བརྗེས་ཏེ་ཁ་ཟས་བསྲེག་བྱ་འཚལ་ཞིང༌། གསོ་སྦྱོང་དང་ལྡན་པ། སེམས་ཅན་ཐམས་ཅད་ལ་སེམས་སྙོམས་པ་དང༌།། ཟླ་བ་ཉའི་བར་གཞག་གཅིག་སྨྱུང་
བར་བགྱིས་ཏེ། རྨ་བམ་གྱི་སྟེང་དུ་མཆིས་ཤིང༌། རྩྭ་བམ་བཏིང་བའི་སྟེང་དུ་ཉལ་ལ་སེམས་རྩེ་གཅིག་ཏུ་བཟླས་པ་བགྱི་ཞིང༌། མེ་ཏོག་དྲི་ཞིམ་པོ་ལན་བརྒྱ་སྟོང་དུ་
གཏོར་ནས་གཡོ་བར་འགྱུར། བདག་ཉིད་ཀྱང་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་དང༌། སྤྱན་རས་གཟིགས་དབང་ཕྱུག་མཐོང་བར་འགྱུར།
གཟུངས་ཆེན་པོ་ཐོས་མ་ཐག་ཏུ་ཅི་འདོད་པ་དེ་ཐོབ་པར་འགྱུར། ཐོས་པ་འཛིན་པར་ཡང་འགྱུར། ལས་ཀྱི་སྒྲིབ་པ་ཐམས་ཅད་ཀྱང་འབྱང་བར་འགྱུར་རོ། །བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དེ་དག་དང༌། བྱང་ཆུབ་སེམས་དཔའ་དེ་དག་དང༌། ཐམས་ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌།
ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཙནྡན་གྱི་ཡན་ལག་ཅེས་བྱ་


90-1-417b


བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱ་ཡ་བི་ཛ་ཡ་པ་ཏི་ནཱ་མ་པྲ་ཏྱཾ་གི་རཱ། བོད་སྐད་དུ། འཕགས་པ་ཕྱར་ཟློག་པ་རྣམ་པར་རྒྱལ་བ་ཅན་ཞས་བྱ་བ། སངས་
རྒྱས་དང་བྱང་ཆུབ་སེམས་དཔའ་འགྲོ་བ་ཐམས་ཅད་སྲུང་བ་ལ་མངོན་པར་བརྩོན་པ་ཐམས་ཅད་ལ་ཕྱག་འཚལ་ལོ། །སྒྲུབ་པ་ཐམས་ཅད་ལ་ཕྱག་འཚལ་ལོ། །རིག་སྔགས་
འཆང་ཐམས་ཅད་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔང་
ཧེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ནས་ཕྱིར་ཟློག་པ་རྣམ་པར་གྱལ་བ་ཅན་ཞེས་
བྱ་བ་བཤེད་བྱེད་དང་བྱད་སེམས་བ། རོ་ལངས་དང་བཀྲ་མི་ཤིས་པ་ཐམས་ཅད་རབ་ཏུ་ཞི་བར་བྱེད་པ། རྒྱལ་པོའི་འཇིགས་པ་དང༌། ཆོམ་རྐུན་གྱི་འཇིགས་པ་དང༌། མེའི་འཇིགས་
པ་དང༌། ཆུའི་འཇིགས་པ་དང༌། མཁའ་འགྲོ་མའི་འཇིགས་པ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་གྱི་འཇིགས་པ་དང༌། གྲིབ་གནོན་གྱི་འཇིགས་པ་དང༌། བརྗོད་བྱེད་
ཀྱི་འཇིགས་པ་དང༌། སྲུལ་པོའི་འཇིགས་པ་དང༌། ལུས་སྲུལ་པོའི་འཇིགས་པ་དང༌། ལམ་ལོག་པ་དང༌། ལམ་དུ་ཞུགས་པའི་འཇིགས་པ་དང༌། ཉིན་མོ་དང༌། མཚན་མོའི་

90-1-418a


འགྲོ་བ་སོ་སོའི་འཇིགས་པ་རྨུགས་པར་བྱེད་པ། རེངས་པར་བྱེད་པ། རྨོངས་པར་བྱེད་པ། བདོག་བཟང་པོར་བྱེད་པ། སྤྲོ་བ་ཡང་དག་པར་འཕེལ་བར།
བྱེད་པ། དགྲ་ཐམས་ཅད་ཟློག་པར་བྱེད་པ། བགེགས་དང་ལོག་འདྲེན་ཐམས་ཅད་ཞི་བར་བྱེད་པ། སྡིག་པ་ཐམས་ཅད་ཡང་དག་པར་བྱང་བར་བྱེད་པ། ཁ་རྨུགས་པར་
བྱེད་པ། ཁ་རེངས་པར་བྱེད་པ། བཞིན་མཛེས་པར་བྱེད་པ་བརྗོད་པར་བྱའོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ། སྤྱན་རས་
གཟིགས་དབང་ཕྱུག་ལ་ཕྱག་འཚལ་ལོ། །གསང་སྔགས་ཀྱི་གཞི་འདི་དག་གྲུབ་པར་གྱུར་ཅིག །ཏདྱ་ཐཱ་ཨོཾ་དྷ་ར་དྷ་ར། དྷ་ར་དྷ་ར། དྷ་ར་དྷ་ར། དྷི་རི་དྷི་རི། དྷི་རི།
དྷི་རི། དྷི་རི་དྷི་རི་དྷི་རི་དྷི་རི། དྷུ་རུ་དྷུ་རུ། དྷུ་རུ་དྷུ་རུ་དྷུ་རུ། དྷུ་རུ་དྷུ་རུ་དྷུ་རུ། བདག་འཇིགས་པ་དང༌། གནོད་པ་ཐམས་ཅད་དང༌། གཤེད་བྱེད་དང༌། བྱད་སྟེམས་ཐམས་ཅད་ལས་
སྲུང་དུ་གསོལ། སྲུང་དུ་གསོལ། ཏདྱ་ཐཱ། ས་ར་ས་ར། ས་ར་ས་ར། ས་ར་ས་ར་ས་ར། སི་རི་སི་རི་སི་རི་སི་རི་སི་རི་སི་རི་སི་རི་སི་རི། སུ་རུ་སུ་རུ་སུ་རུ་སུ་རུ་སུ་རུ་སུ་རུ་སུ་རུ་སུ་རུ།
མ་ར་མ་ར་མ་ར་མ་ར་མ་ར་མ་ར་མ་ར་མ་ར་མ་ར་མ་ར་མ་ར་མ་མ་རི་མི་རི་མི་རི་མི་རི་མི་རི་མི་རི་མི་རི་མི་རི། མུ་རུ་མུ་རུ་མུ་རུ་མུ་རུ་མུ་རུ་མུ་རུ་མུ་རུ་མུ་རུ། བདག་ནད་ཐམས་ཅད་ལས་སྲུང་དུ་གསོལ།

90-1-418b


སྲུང་དུ་གསོལ། ཏདྱ་ཐཱ། ཧི་ལི་ཧི་ལི་ཧི་ལི་ཧི་ལི་ཧི་ལི་ཧི་ལི་ཧི་ལི་ཧི་ལི། ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ། ཀི་ལི་ཀི་ལི་ཀི་ལི་ཀི་ལི་ཀི་ལི་ཀི་ལི་ཀི་ལི་ཀི་ལི་ཀི་ལི་
ཀི་ལི། མི་ལི་མི་ལི་མི་ལི་མི་ལི་མི་ལི་མི་ལི་མི་ལི་མི་ལི་མི་ལི། ཙི་ལི་ཙི་ལི་ཙི་ལི་ཙི་ལི་ཙི་ལི་ཙི་ལི་ཙི་ལི་ཙི་ལི་ཙི་ལི། ཙུ་ལུ་ཙུ་ལུ་ཙུ་ལུ་ཙུ་ལུ་ཙུ་ལུ་ཙུ་ལུ་ཙུ་ལུ་ཙུ་ལུ་ཙུ་ལུ།
འབྱུང་པོ་ཐམས་ཅད་ཟློག་པར་མཛད་དུ་གསོལ། ཨོཾ་བཾ་ས་ར་བི་ས་ར། ཀཾ་པ་ཀཾ་པ། ན་ཤ་ན་ཤ། ན་ཤ་པ་ན་ཤ་ཡ། དགྲ་གང་དག་བདག་ལ་མི་ཕན་པར་འདོད་པ་དང༌། རྣམ་
པར་སྡང་བ་དང༌། གནོད་པར་སེམས་པ་དང༌། སྔགས་བྱེད་པ་དང༌། སྤྱིན་སྲེག་བྱེད་པ་དང༌། བྱེད་དུ་འཇུག་པ་དང༌། བྱས་པ་ལ་རྗེས་སུ་ཡི་རང་བ་དེ་དག་ཐམས་ཅད་ཉིད་ལ་སླར་
སོང་ཞིག་སྭཱཧཱ། མི་མཛའ་པ་ཐམས་ཅད་ཀྱི་མིག་བཅིང་ངོ༌། །རྣ་བ་བཅིང་ངོ༌། །སྣ་བཅིང་པོ། ལྕེ་བཅིང་ངོ༌། །ལུས་བཅིང་ངོ༌། །ཡིད་བཅིང་ངོ༌། །ཡན་ལག་དང་ཉིད་ལག་ཐམས་
ཅད་བཅིང་ངོ༌། །སྥུཊ་སྥུཊ་སྥུཊ། སྥོཊ་ཡ་སྥོཊ་ཡ་སྥོཊ་ཡ། གཤེད་བྱེད་དང་བྱང་ཐམས་ཅད་རྣམ་པར་བསལ་དུ་གསོལ། རྣམ་པར་གཞོམ་དུ་གསོལ། རྣམ་པར་གཞིག་
ཏུ་གསོལ། སརྦ་ཤ་ཧྲཱི་ཏུ་རུ་ཏུ་རུ་ཏུ་རུ་ཏུ་རུ་ཏུ་རུ་སྭཱཧཱ། བདག་འཇིགས་པ་དང་གནོད་པ་ཐམས་ཅད་དང༌། གཤེད་བྱེད་དང༌། བྱད་དང༌། རོ་ལངས་དང༌། རྗེད་བྱེད་ཐམས་ཅད་


90-1-419a


ལས་སྲུང་དུ་གསོལ། སྲུང་དུ་གསོལ་སྭཱཧཱ། བདག་གི་སྡིག་པ་ཐམས་ཅད་པས་ལ་དུ་གསོལ། བསལ་དུ་གསོལ། ཙ་ར་ཙ་པ་སྭཱཧཱ། མ་ར་མ་ར་སྭཱཧཱ།
སི་རི་སི་རི་སྭཱཧཱ། ཀུ་རུ་ཀུ་རུ་སྭཱཧཱ། དྷུ་རུ་དྷུ་རུ་སྭཱཧཱ། མི་གང་དག་གནོད་པར་འདོད་པ་ཕན་པར་མི་འདོད་ཅིང་བདག་ལ་ལྟ་བ་ཐམས་ཅད་རྨུགས་པར་བགྱིའོ། །རིངས་པར་
བགྱིའོ༑ ༑འཁྲུགས་པར་བགྱིའོ། །རྨོངས་པར་བགྱིའོ། །འབྱུང་པོ་ཐམས་ཅད་དང༌། གདོན་ཐམས་ཅད་དང༌། ནད་ཐམས་ཅད་འཁྲུལ་པར་མཛད་མ། རྨོངས་པར་མཛད་མ་
རྨུགས་པར་མཛད་མ། རེངས་པར་མཛད་མ། འཇིགས་པར་མཛད་མ། རྣམ་པར་འཇིགས་པར་མཛད་མ། རྣམ་པར་འཐོར་བར་མཛད་མ། རྣམ་པར་འཇོམས་པར་མཛད་
མ་སྭཱཧཱ། ནཱི་ལེ་ནཱི་ལེ་ནཱི་ལེ་ཀེ་ཤེ་སྭཱཧཱ། པཱི་ཏི་པཱི་ཏི་པཱི་ཏི་ཀི་ཤེ་སྭཱཧཱ། ལོ་ཧི་ཏེ་ལོ་ཧི་ཏེ་ཀེ་ཤེ་སྭཱཧཱ་ཨ་བ་དཱ་ཏེ་ཨ་བ་དཱ་ཏེ་ཨ་བ་དྷ་ཏེ་ཀེ་ཤེ་སྭཱཧཱ། ཤྭེ་ཏེ་ཤྭེ་ཏེ་བསྟ་དྷཱ་ར་ཎི་
ཡེ་སྭཱཧཱ༑ འབྱུང་པོ་ཐམས་ཅད་ལ་དབང་བསྒྱུར་མ། བདག་གི་སྡིག་པ་ཐམས་ཅད་བསལ་དུ་གསོལ་སྭཱཧཱ། འཕེལ་བར་མཛད་མ། བདག་གི་དཔལ་སྐལ་པ་བཟང་པོ་
ཐམས་ཅད་སྤལ་དུ་གསོལ། འཕེལ་བར་མཛད་དུ་གསོལ་སྭཱཧཱ། བདག་འཇིགས་པ་དང༌། གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་དང༌། གཤེད་བྱེད་དང༌།

90-1-419b


བྱད་ཐམས་ཅད་དང༌། ནད་ཐམས་ཅད་དང༌། གདོན་ཐམས་ཅད་དང༌། སྡིག་པ་ཐམས་ཅད་དང༌། བཟའ་ཉེས་པ་དང༌། སྒོམ་ཉེས་དང༌། གནོད་སྒྲིབ་དང༌། གནོད་ལྟས་ཐམས་ཅད་
སྲུང་དུ་གསོལ། སྲུང་དུ་གསོལ་སྭཱཧཱ། ཕྱིར་ཟློག་རྣམ་པར་རྒྱལ་བ་ཅན། །རྒྱལ་བ་འབྱུང་བ་གསུངས་པ་འདི། །གང་གིས་མ་གུལ་དུ་འདི་བཏགས་པ། །དེ་ནི་རྒྱལ་འགྱུར་ཐེ།
ཚོམ་མེད། །སྡིག་པ་རྨི་ལམ་བཀྲ་མི་ཤིས། །རྒྱལ་པོ་མེ་དང་ཆོམ་རྐུན་དགྲ། དེ་དག་རྣམས་ཀྱིས་དེ་མི་ཚུགས། །གང་གིས་མགུལ་དུ་འདི་བཏགས་པ། །དེ་ནི་ཆུ་ཡིས་ཁྱེར་
མི་འགྱུར། །སྡིག་པ་ཡང་དག་བྱང་བར་འགྱུར། །དགེ་བ་རྣམས་ཆི་རྟག་ཏུ་འཕེལ། །ནད་མེད་པ་ཡང་ཐོབ་པར་འགྱུར། །འཕགས་པ་ཕྱིར་ཟློག་པ་རྣམ་པར་རྒྱལ་བ་ཅན་ཞེས་བྱ་
བ་རྫོགས་སོ།།    །།རྒྱ་གར་སྐད་དུ། ཨཱ་ཡ་ཨོ་ཛ་པྲ་ཏྱཾ་ཧ་ར་ཎི་སྭཱཧཱ། བོད་སྐད་དུ། འཕགས་པ་མདངས་ཕྱིར་འཕྲོག་པ་ཞེས་བྱ་བའི་མདོ། སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་འདས་མཉན་ཡོད་ན་བཞུགས་ཏེ། དེ་ནས་བཅོམ་ལྡན་འདས་
གྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་མདངས་ཕྱིར་འཕྲོག་པའི་རིག་སྔགས་གཟུངས་ཤིག །ཆོངས་ཤིག །ལྷོགས་ཤིག །ཀུན་

90-1-420a


ཆུབ་པར་གྱིས་ཤིག །ཀུན་དགའ་བོ། གང་ལ་ལ་ཞིག་མདངས་ཕྱིར་འཕྲོག་པའི་རིགས་སྔགས་འཆང་དམ། སྟོན་ཏམ། ཀློག་གམ། ཀུན་ཆུབ་པར་
བྱེད་ན། དེའི་མདངས་ཕྱིར་མི་འཕྲོག་ཅིང༌། འཕྲོག་པར་མི་འགྱུར་རོ། །འཕྲོག་ན་ཡང་ཕྱིར་ཡང་དག་པར་གནས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དེའི་
ཚོགས་སྔགས་ཀྱི་གཞི་འདི་དག་བཀའ་སྩལ་ཏོ། །ཏདྱ་ཐཱ། ཕི་ལི་ཕི་ལི་མེ། ཕི་ལུ་མེཾ་གེ། ཕི་ལུ་མ་ཏི། བུ་ལུ་གུ་མཱ་ཏི། སཱ་ར་བ་ཏི། ཀྵི་ར་བ་ཏི། ཀུ་རུ་མཱ་ཏི། ཨུ་ཏ་བ་ལ་ནི།
གཽ་རི། གནྡྷ་རི། ཙཽ་རི། ཙཎྜ་ལི། སྟུ་རེ། སྟུ་བ་རེ། ཨིནྡྲ་མཱ་ལི་ནཱི། ཛཱ་ལི་ནི། སོ་བཀ་ཀེ་ཀྵོ་ཥ་ཌེ། སཱ་ག་རེ། མ་ཧཱ་སཱ་ག་རེ། པུ་རུ་ཙེ། པ་རུ་ཙུ་རེ། ས་མ་ནེ། དེ་བ་བེ། ད་དཾ་བ་ཕེ།
ཧུ་ལུ་ཧུ་ལུ་སྭཱཧཱ། རིག་སྔགས་འདི་བཀའ་སྩལ་པ་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས།
འཁྲུགས། རབ་ཏུ་འཁྲུགས། ཀུན་ཏུ་རབ་ཏུ་འཁྲུགས་པའི་བར་དུ་གྱུར་ཏོ། །གནོད་སྦྱིན་རྣམས་ཀྱང་ཀྱེ་མའོ་སྡུག་བསྔལ་ལོ། །ཀྱེ་མའོ་ཉམ་ཐག་གོ། ཞེས་དུ་ཞིང་
སྐད་ཆེན་པོས་སྒྲ་ཆེན་པོ་འབྱིན་ཅིང་འཁོད་དོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་


90-1-420b


ངས་བདེན་པ་དང༌། བདེན་པའི་ཚིག་གང་གིས་མདངས་ཕྱིར་འཕྲོག་པའི་རིགས་སྔགས་འདི་གསུངས་པའི་བདེན་པ་དང་བདེན་པའི་ཚིག་དེས་ངས་བསྲུང་བར་བྱའོ། །བདེ་ལེགས་
སུ་འགྱུར་བའི་བར་དུ་བྱའོ། །དེའི་མདངས་དབྲོག་པར་བྱའོ། །ཕྱིར་དབྲོག་པར་བྱའོ། །ཉེ་བར་བསྒྲུབ་པར་བ་ཡའོ། །གནོད་སྦྱིན་གྱིས་ཟིན་ཏམ། མི་དང་མི་མ་ཡིན་པས་ཟིན་
ན་ནི༑ དུས་དེ་དང༌། ཚོད་དེ་དང༌། ཡུད་ཙམ་དེ་ལ་མདངས་འཕྲོག་གོ། ཕྱིར་འཕྲོག་གོ། རྣམ་པར་འཇུག་གོ། གལ་ཏེ་འཕྲོག་ཅིང་ཕྱིར་འཕྲོག་པར་མི་བྱེད་དེ། གནས་ན་
འདུག་བཞིན་དུ་རྣམ་པར་མི་འཇིག་ཅིང༌། ཡང་འཇོམས་པར་འདོད་དམ་འཕྲོག་པར་འདོད་པར་གྱུར་ན། དེས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་
ཉན་ཐོས་ཀྱི་ཚོགས་དང་བཅས་ཏེ་མི་མཉེས་པར་བྱས་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་ཡི་རང་སྟེ།
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།    །འཕགས་པ་མདངས་ཕྱིར་འཕྲོག་པ་ཞེས་བྱ་བའི་མདོ་རྫོགས་སོ།།    །།རྒྱ་གར་སྐད་དུ། ཨཱཪྱ་
ར་ཏ་ན་མཱ་ལ་ནཱ་མ་ཨ་པ་རཱ་ཛི་ཏ། བོས་སྐད་དུ། འཕགས་པ་གཞན་གྱིས་མི་ཐུབ་པའི་རིན་པོ་ཆེའི་ཕྲེང་བ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ།།


90-1-421a


སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་པར་རྫོགས་པའི་སངས་རྒྱས་བྱེ་བ་ཕག་
བདུན་ཉན་ཐོས་ཀྱི་དགེ་འདུན་དང་བཅས་པ་རྣམས་ལ་ཕྱག་འཚལ་ལོ། །བྱམས་པ་ལ་སོགས་པ་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཡང་དག་པར་
སོང་བ་རྣམས་ལ་ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །དགྲ་བཅོམ་པ་རྣམས་ལ་ཕྱག་འཚལ་ལོ། །ཕྱིར་མི་འོང་བ་རྣམས་ལ་ཕྱག་
འཚལ་ལོ། །ལན་གཅིག་ཕྱིར་འོང་བ་རྣམས་ལ་ཕྱག་འཚལ་ལོ། །རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། །ལྷའི་དྲང་སྲོང་རྣམས་ལ་ཕྱག་འཚལ་ལོ། །བརྟུལ་
ཞུགས་གྲུབ་པ་རྣམས་ལ་ཕྱག་འཚལ་ལོ། །ལྷ་རྣམས་ལ་ཕྱག་འཚལ་ལོ། །ཀླུ་རྣམས་ལ་ཕྱག་འཚལ་ལོ། །གནོད་སྦྱིན་རྣམས་ལ་ཕྱག་འཚལ་ལོ། །དྲི་ཟ་རྣམས་ལ་
ཕྱག་འཚལ་ལོ། །ལྟོ་འཕྱེ་ཆེན་པོ་རྣམས་ལ་ཕྱག་འཚལ་ལོ། །མི་འམ་ཅི་རྣམས་ལ་ཕྱག་འཚལ་ལོ། །སྲིན་པོ་རྣམས་ལ་ཕྱག་འཚལ་ལོ། །ཤ་ཟ་སྐྲ་གྱེན་དུ་བརྫེས་པ་
རྣམས་ལ་ཕྱག་འཚལ་ལོ། །རིག་པའི་བདག་པོ་རྣམས་ལ་ཕྱག་འཚལ་ལོ། །ཟླ་བ་དང་ཉི་མ་རྣམས་ལ་ཕྱག་འཚལ་ལོ། །རྒྱུ་སྐར་ཉི་ཤུ་རྩ་བརྒྱད་ལ་ཕྱག་འཚལ་ལོ།།

90-1-421b


དེ་ནས་གཞན་གྱིས་མི་ཐུབ་པའི་རིན་པོ་ཆེའི་ཕྲེང་པའི་སྙིང་པོ་ཡང་དག་པར་རྫོགས་པའི་སངས་རྒྱས་ཀྱིས་གསུངས་པ། ལྷ་དང་ཀླུ་རྣམས་ཀྱིས་རྗེས་སུ་ཡི་རང་པ། ལས་ཐམས་
ཅད་བྱེད་པ་གཙང་མ་བརྗོད་པར་བྱ་སྟེ། དག་ཅིང་དེ་ནི་བཀྲ་ཤིས་པ། །བསོད་ནམས་བྱེད་གཙང་དཔལ་ཡོན་ཅན། །སྲིན་པོ་འཇོམས་པའི་ལྷ་རྣམས་དང༌། །སེམས་ཅན་ཀུན་
གྱིས་མི་ཐུབ་པའོ། །སྡིག་པ་ཐམས་ཅད་རབ་འཇིགས་པ། །དོན་ཀུན་གྲུབ་པ་དཔལ་ཡོན་ཅན། །གདོན་ཀུན་རྣམ་པར་འཇིག་བྱེད་པ། །རིག་སྔགས་འདི་ནི་བརྗོད་པར་བྱ།།
འདི་ནི་རྟག་ཏུ་རྒྱལ་བྱེད་པ། །བརྒྱ་བྱིན་གྱིས་ཀྱང་མི་ཐུབ་འདི། །དུག་དང་གཤེད་བྱེད་འཇིག་བྱེད་པ། །མེ་དགྲ་རྒྱལ་པོའི་འཇིགས་པ་དང༌། །གཤེད་བྱེད་གདོན་དང་རོ་
ལངས་དང༌། །རྨི་ལམ་ངན་དང་ལུས་སྲུལ་དང༌། །ལྷ་དང་ལྷ་མིན་དྲི་ཟ་དང༌། །གནོད་སྦྱིན་སྲིན་པོ་ཀླུ་རྣམས་ལས། །ཀུན་ནས་དཔག་ཚད་བརྒྱ་ཚུན་ཆད། །རྟག་ཏུ་བདག་
ལ་སྲུང་བར་མཛོད། །ཉིན་གཅིག་པ་ཡི་རིམས་ནད་དང༌། །ཉིན་གཉིས་པ་དང་ཉིན་གསུམ་དང༌། །ཉིན་བཞི་པ་ཡི་རིམས་ནད་དང༌། །ལྡང་དུབ་རིམས་ལས་འདི་སྲུང་མཛོད། །
དུག་དང་དབྱིག་དུག་ཟོས་པ་ཡང༌། །ཁ་ཟས་བཞིན་དུ་ཞུ་བར་འགྱུར། །གང་གི་མངལ་ན་མི་ཆགས་དང༌། །གང་གི་བུ་པོ་འཆི་བ་ཡང༌། །རིན་པོ་ཆེ་ཡི་ཕྲེང་བ་ཡིས། །དེ་


90-1-422a


དག་མྱུར་དུ་འཚོ་བར་འགྱུར། །ནོར་འདོད་པ་ནི་ནོར་རྣམས་ཐོབ། །དཔལ་འདོད་པ་ཡང་དཔལ་ཐོབ་འགྱུར། །འཐབ་ཅིང་འགྱེད་དང་གཡུལ་དོར་
ཡང༌། །མྱུར་དུ་རྒྱལ་བར་བྱེད་པ་ཡིན། །སེམས་ཅན་རྣམས་ལ་གནོད་གཟིགས་ནས། །འཇིག་རྟེན་མགོན་གྱིས་རབ་གསུངས་པ། །རིན་ཆེན་ཕྲེང་ཞེས་བྱ་བ་ཡི། །རིག་
སྔགས་འདི་ནི་བརྗོད་པར་བྱ། །ཏདྱ་ཐཱ། ཨོཾ་ད་ན་ཀ་རི། པི་པུ་ལ་ཀ་རི། ཛ་ཡ་ཀ་རི། ཡཥྚ་ཀ་རི། པྲྀ་དྷི་ཀ་རི། ཨཱ་ཡུརྡཱ་དེ། པུཎྱ་ད་རི། ཨཱཀྵ་པྲ་ཤ་མ་ནི། དྷ་ན་དྷ་ན། བི་བརྟ་
ནི༑ ཤྲཱི་ཀ་རི། སརྦ་གྲ་ཧ་ནཀྵ་ཏྲ་པཱ་ཤ་བརྟི་ནི། མེ་དཱ་ཛ་ན་ནི། པུ་ཏྲ་ཛ་ན་ནི། པ་རི་བ་རཱ་བ་བརྟ་ནི། ཨཱ་ཡུརྡཱ་ནི། པྲ་ཏི་ཀི་ར། ཛཾ་གྷ་ནི། སྟཾ་བྷཾ་ནི། མོ་ཧ་ནི། ཨ་མོ་གྷ་ཤ་ཀ་རི།
ཀཙྪ་ན་མཱ་ལེ། གྲ་ཧ་སཽ་མ་ཀ་ར་ཎི། སརྦ་ཀཱ་ལི་ཀཱ་ལ་ཧ། བི་གྲ་ཧ་བི་བྱཱ་དྷ། པྲ་ཤ་མ་ནི། པ་ར་ཙཀྲ་ནི་བ་ར་ཎི། པ་ར་སཻ་ནྱ། སྟཾ་བྷ་ནི། ཙྪིནྡ་ནིར་མཱ་ལི་ཀ་ར་ཎཱི། སརྦ་པཱ་པཾ་པྲ་
ཤ་མ་ནི༑ སརྦ་ཀཱ་ལ་བིཥྚ་ནཱ་ཤ་ནི་སྭཱཧཱ། ཙུ་རུ་ཙུ་རུ་སྭཱཧཱ། ཏུ་རུ་ཏུ་རུ་སྭཱཧཱ། མུ་རུ་མུ་རུ་སྭཱཧཱ། སརྦ་དེ་བ་ཨ་ནུ་ཛྙི་ཏེ་སྭཱཧཱ། སརྦ་ནཱ་ག་སཾ་རཀྵི་ཏེ་སྭཱཧཱ། ཨོཾ་ནི་རི་ནི་རི་ཕཊ།
ཧ་ན་ཧ་ན་ཕཊ། ད་ཧ་ད་ཧ་ཕཊ། པ་ཙ་པ་ཙ་ཕཊ། གང་དག་བདག་ལ་སྡང་པར་སེམས་པ་དང༌། གནོད་པར་སེམས་པ་དང༌། སྦྱིན་སྲེག་བྱེད་པ་དང༌། བྱད་བྱེད་པ་དང༌། བྱེད་


90-1-422b


དུ་འཇུག་པ་དང༌། བྱེད་པ་ལ་རྫེས་སུ་ཡི་རང་བ་དེ་དག་ཐམས་ཅད་ཕཊ་ཕཊ་སྭཱཧཱ། ཨགྣི་སྟཾ་བྷ་ཡ་མི་བཱི་ཥཾ་ཤ་ཏྲཱུཾ་ཨུ་ད་ཀཾ་ཙཽ་ར་ན། སརྦ་དུཥྚ་ན་སརྦ་པྲ་ཏྱརྠི་ཀ། པྲ་ཏྱ་མ་ཏྲན།
སྟཾ་བྷ་ཡཱ་མི། ཛཾ་བྷ་ཡ་མི། མོ་ཧ་ཡ་མི། ཕཊ་ཕཊ་སྭཱཧཱ། གཞན་གྱིས་མི་ཐུབ་ཅེས་བྱ་བ། །རིན་ཆེན་ཕྲེང་གིས་རབ་བརྒྱན་པ། །ལས་ཀུན་བྱེད་དང་དེ་བཞིན་དུ། །རྟག་ཏུ་
སྲུང་བར་བྱེད་པ་འདི། །འགྲོའམ་ཡང་ན་ཅི་ཡང་རུང༌། །དེ་དག་འགའ་ལ་བྲིས་ཏེ་འཆང༌། །སྲིན་པོ་འཇོམས་པ་བསོད་ནམས་མཆོག །སྡིག་པའི་རྙོག་པ་འཇིག་པར་བྱེད། །
གཡུལ་འགྱེད་པ་དང་འཐབ་པ་དང༌། །ཀུན་ཏུ་རྒྱལ་བར་བྱེད་པ་དགེ། མི་གང་གཙང་སྦྲ་བྱས་ནས་སུ། །རིག་སྔགས་འདི་བྲིས་བཅང་པ་དང༌། །བཀླགས་དྲན་ཤེས་རབ་ཅན་
དེ་ལ༑ ༑འཇིགས་པ་ཀུན་ཏུ་མི་འབྱུང་ངོ༌། །ཆོ་ག་བཞིན་དུ་ཀློག་འཆང་ན། །གསང་བ་པོ་ཀུན་རྟག་ཏུ་སྲུང༌། །ཡོངས་སུ་སྐྱོང་བར་བྱེད་པར་འགྱུར། །རྟག་ཏུ་རྒྱལ་བར་བྱེད་པ་
སྟེ༑ ༑དཔེར་ན་རིན་ཆེན་ཕྲེང་བ་ཡིས། །མགོ་བོ་བརྒྱན་ན་མཛེས་པ་ལྟར། །དེ་བཞིན་ཕུན་སུམ་ཚོགས་པས་མཛེས། །གང་དག་རིག་སྔགས་འདི་འཆང་ན། །དེ་ཡི་གདོན་
རྣམས་རྣམ་པར་འཇིག །ནད་ཀྱིས་བཏབ་པར་མི་འགྱུར་རོ། །བུ་དང་ཚ་བོ་རྣམ་པར་འཕེལ། །དེ་ཡི་འཁོར་ནི་བཟང་པོར་འགྱུར། །སེམས་ཅན་ཀུན་ལ་ཕན་ཕྱིར་དང༌།།


90-1-423a


བྱེ་བྲག་ཏུ་ནི་བྱས་པའི་ཕྱིར། །དེ་བཞིན་གཤེགས་པ་ཐམས་ཅད་ཀྱིས། །རིག་སྔགས་འདི་ནི་བྱིན་གྱིས་བརླབས། །ལྷ་མི་རྒྱལ་པོ་རྣམས་དང་ནི།།
དེ་བཞིན་བྱང་ཆུབ་སེམས་དཔའ་སྲུང༌། །དེ་ལ་ཕྱོགས་བཅུ་རྣམས་ཀྱི་ནི། །དེ་བཞིན་གཤེགས་པ་གཟིགས་པར་མཛད། །དགེ་བ་དང་ནི་ནོར་རྣམས་འཕེལ། །སྡིག་པ་རྣམས་
ཀྱང་བྱང་བར་འགྱུར། །རྨི་ལམ་ངན་དང་ཉིས་བྱས་ལས། །གྲོལ་འགྱུར་འདི་ལ་ཐེ་ཚོམ་མེད། །ཏདྱ་ཐཱ། མུ་ནི་མུ་ནི་མུ་ནི་མུ་ནི་མུ་ནི་རི། མ་ཏི་མ་ཏི་མ་ཏི། མ་ཧཱ་མ་ཏི། བདག་
འཇིགས་པ་ཐམས་ཅད་ལས་བསྲུངས་ཤིག་བསྲུངས་ཤིག །སངས་རྒྱས་ཐམས་ཅད་ལ་ཕྱག་འཚལ་ལོ། །ཡམས་ཀྱི་ནད་དང༌། གནོད་པ་ཐམས་ཅད་ལས་བདེ་ལེགས་
སུ་གྱུར་ཅིག་སྭཱཧཱ། འཕགས་པ་གཞན་གྱིས་མི་ཐུབ་པ་རིན་པོ་ཆེའི་ཕྲེང་བ་ཞེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་སུ་རེནྡྲ་བོ་དྷི་དང༌། ཞུ་ཆེན་གྱི་ལོཙྪ་
བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། ཨཱཪྱ་སརྦ་ཨ་བྷ་ཡ་པྲ་དཱ་ན་ནཱ་མ་དྷ་ར་ཎི། བོད་སྐད་དུ། འཕགས་པ་ཐམས་
ཅད་ལ་མི་འཇིགས་པ་སྤྱིན་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་

90-1-423b


དུས་གཅིག་ན། བཅོམ་ལྡན་འདས་ཡུལ་མ་ག་དྷ་ནས་ཡུལ་རྒྱུ་ཞིང་ཨ་མྲའི་ཚལ་དུ་གཤེགས་ཏེ་བྱོན་ནས་ཨ་མྲའི་ཚལ་ལུས་འཕགས་རིའི་དབང་པོའི་བྲག་ཕུག་ན་
བཞུགས་སོ། །དེ་ནས་ལྷའི་དབང་པོ་བརྒྱ་བྱིན་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་
ཏུ་འདུག་གོ །ཕྱོགས་གཅིག་ཏུ་འདུག་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷ་མ་ཡིན་རྣམས་ནི།
རབ་ཏུ་གནོད་པར་བགྱིད་པ་སྟེ། བཅོམ་ལྡན་འདས། ལྷ་མ་ཡིན་རྣམས་ནི། བདག་ལ་ཡུན་རིང་པོར་ཕྱིར་རྒོལ་བའི་དགྲ་ལགས་ན། དེ་ལས་བཅོམ་ལྡན་འདས་ཀྱིས་
བདག་ལ་ཆོས་བསྟན་དུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ། །ལྷའི་དབང་པོ། ཁྱོད་
ཀྱིས་ཐམས་ཅད་ལ་མི་འཇིགས་པ་སྦྱིན་པའི་རིག་སྔགས་དོན་ཐམས་ཅད་བྱེད་པ། འཇིགས་པ་ཐམས་ཅད་རབ་ཏུ་ཞི་བར་བྱེད་པ། ནད་ཐམས་ཅད་རབ་ཏུ་ཞི་བར་བྱེད་
པ༑ དུག་ཐམས་ཅད་འཇིལ་བ། མཚོན་ཐམས་ཅད་རེངས་པར་བྱེད་པ། རྐང་མེད་དང༌། རྐང་གཉིས་དང༌། རྐང་བཞི་པ་ཐམས་ཅད་རེངས་པར་བྱེད་པ། དགྲ་ཐམས་ཅད་

90-1-424a


ཕུང་པར་བྱེད་པ། ལྷ་དང༌། ནམ་མཁའ་ལྡིང་དང༌། སྦྱིན་བྱེད་མའི་བུ་དང༌། ཤ་ཟ་དང༌། བརྗེད་བྱེད་དང༌། སྨྱོ་བྱེད་དང༌། བྲམ་ཟེའི་སྲིན་པོ་དང༌། འབྱུང་པོ་
དང༌། རོ་ལངས་དང༌། བྱའི་གདོན་དང༌། སྲུལ་པོ་དང༌། ནམ་གྲུ་དང༌། གནོན་པོའི་གདན་དང༌། གནོན་པོ་དང༌། བརྗེད་བྱེད་ཀྱི་གདོན་དང༌། ལྷའི་གདོན་དང༌། ཀླུའི་གདོན་
དང༌། གནོད་སྦྱིན་གྱི་གདོན་དང༌། དྲི་ཟའི་གདོན་དང༌། མི་འམ་ཅིའི་གདོན་དང༌། ལོག་འདྲེན་གྱི་གདོན་དང༌། མ་མོའི་གདོན་ཕུང་བར་བྱེད་པ། མདངས་འཕྲོག་པ་དང༌།
ཟས་སུ་ཕྲེང་བ་ཟ་བ་དང༌། ཟས་སུ་སྤོས་ཟ་བ་དང༌། ཟས་སུ་མེ་ཏོག་ཟ་བ་དང༌། ཟས་སུ་བདུག་པ་ཟ་བ་དང༌། ཟས་སུ་ཁྲག་འཐུང་བ་དང༌། ཟས་སུ་རྣག་འཐུང་བ་དང༌། ཟས་
སུ་མི་གཙང་བ་ཟ་བ་རྣམས་དང༌། ཟས་སུ་གཅིན་འཐུང་བ་རབ་ཏུ་ཕུང་བར་བྱེད་པ། རིམས་ནད་ཐམས་ཅད་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌།
བད་ཀན་ལས་གྱུར་པ་དང༌། འདུས་པ་ལས་གྱུར་པ་དང༌། འགྲོ་བ་དྲག་ཤུལ་སྤྱོད་པ་རབ་ཏུ་འཇིགས་པར་བྱེད་པ། འཐབ་པ་དང༌། རྩོད་པ་དང༌། འགྱེད་པ་དང༌། མཚང་
འདྲུ་བ་ཐམས་ཅད་རབ་ཏུ་ཞི་བར་བྱེད་པ་འདི་ཟུངས་ཤིག་དང༌། ཐམས་ཅད་ལ་མི་འཇིགས་པ་སྦྱིན་པའི་རིག་སྔགས་བཤད་པར་བྱའོ། །ཏདྱ་ཐཱ། ཨ་ཌེ་མ་ཌེ་པྲ་མ་

90-1-424b


ཌེ༑ པྲ་མེ་དི་རི། གོ་ལ་མེ། པོ་ལེ་པོ་ལེ། མོཊྚེ་མོ་ཏ། བཊྚེ། བ་རཊྚེ། ཁ་ར་ཎེ། ག་ཎ་ག་ཎེ། ག་ཎ་པྲ་ག་ཎེ། མོ་ཎེ། པྲ་ཏི་མོ་ཎེ། ཀཱ་ལི་པྲ་ཀཱ་ལི་ཙཎྜ། མ་ཧཱ་ཙཎྜེ། པྲ་ཏི་ཙཎྜེ། བེ་གེ་
ཨ་ཏི་བེ་གེ །སོ་ན། གོ་ན། མོ་ཧཱ། པྲ་མོ་ཧཱ། བྲ་མ་ཊ། ནཱ་ཤ་ནི། པྲ་ནཱ་ད་ཤ་ནི། དྷ་བ་ནི། པྲ་དྷ་བ་ནི། བ་ལ་ག་ནི། པྲ་བ་ལ་ག་ནི། ནྲྀ་ཏྱེ་ནི། པྲ་ནི་ཏྱ་ནི། ཀྲོ་དྷ་ནི། པྲ་ཏི་ཀྲོ་དྷ་ནི། ཧ་
ན་ཧ་ན། བི་ཧ་ན་བི་ཧ་ན། སརྦ་དུ་ཥྚ་པྲ་དུཥྚཾ་ནཱ་ཤ་ཡ། སརྦ་ཨ་བྷ་ཡ་པྲ་དེ། བདག་འཁྲོ་དང་བཅས་པ་འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ནད་འགོ་བ་
ཐམས་ཅད་ལས་སྲུངས་ཤིག། སྲུངས་ཤིག །གནས་འདིར་བདག་གི་དོན་ཐམས་ཅད་འགྲུབ་པར་གྱུར་ཅིག། དེ་ལྟ་བས་ན། ཁི་དི་ཁི་དི། ཙུམ་བྷེ། སརྦ་སིདྡྷི་ཧི་དེ་ར་ཏེ། ན་མཿ
སརྦ་བུདྡྷ་ནཱན་སྭཱཧཱ། ལྷའི་དབང་པོ། ཐམས་ཅད་ལ་མི་འཇིགས་པ་སྦྱིན་པའི་རིག་སྔགས་ཚིག་བཞི་བཅུ་རྩ་གཅིག་པོ་འདི་སྐུད་པ་ལ་མདུད་དེ་བཅིངས་སམ། སྐྲ་ལ་མདུད་པ་པོར་
ར་མ༑ བཟླས་བརྗོད་བྱས་སམ། ཡུངས་ཀར་རམ། གི་ཝང་ལ་ལན་གཅིག་བསྔགས་ཏེ་བསྐུས་སམ། གོ་ཆ་ལ་བསྔགས་ན། མཚོན་གྱིས་མི་ཚུགས། དུག་གིས་མ་ཡིན། རིམས་
ནད་ཀྱིས་མ་ཡིན། ཉིན་གཅིག་པས་མ་ཡིན། ཉིན་གཉིས་པས་མ་ཡིན། ཉིན་གསུམ་པས་མ་ཡིན། ཉིན་བཞི་པས་མ་ཡིན། མེས་མ་ཡིན། གསང་སྔགས་ཀྱིས་མ་ཡིན།


90-1-425a


རོ་ལངས་ཀྱིས་མ་ཡིན། དུག་གིས་མ་ཡིན། ནད་ཀྱིས་མ་ཡིན་ཏེ། ཆུས་འཆི་བའི་དུས་བྱེད་པར་མི་འགྱུར་རོ། །རིག་སྔགས་དང༌། གསང་སྔགས་སྦྱོར་བ་
སྒྲུབ་པ་ཐམས་ཅད་སྦྱོར་བ་རྣམས་ཀྱིས་མ་གྲུབ་པ་རྣམས་གྲུབ་པར་བྱེད་དོ། །སྦྱར་ཏེ་གྲུབ་པ་རྣམས་གཞན་གྱིས་མི་ཚུགས་པར་བྱེད་དོ། །ཕ་རོལ་གྱིས་བཅིངས་པ་ལས་
གྲོལ་བར་བྱེད་དོ། །གཞན་གྱིས་རིག་སྔགས་གཅོད་པར་བྱེད་དོ། །བདག་གི་རིག་སྔགས་འཕེལ་བར་བྱེད་དོ། །གདོན་ཐམས་ཅད་ཕུང་བར་བྱེད་དོ། །གདོན་གང་གིས་
མི་གཏོང་ན་ཡང༌། དེའི་མགོ་ཨརྫ་ཀའི་དོག་པ་བཞིན་དུ་ཚལ་པ་བདུན་དུ་འགས་སོ། །དེ་ནས་ལྷའི་དབང་པོ་བརྒྱ་བྱིན་དེ་ཉིད་དུ་མི་སྣང་བར་གྱུར་ཏོ། །བཅོམ་ལྡན་འདས་
ཀྱིས་དེ་སྐད་ཅེས་བཀའ་སྩལ་ནས་ལྷའི་དབང་པོ་བརྒྱ་བྱིན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཐམས་ཅད་ལ་མི་
འཇིགས་པ་སྦྱིན་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོ་ཙྪ་བ་བནྡྷེ་ཡེ་ཤེས་སྡེས་བསྒྱུར་
ཅིང་ཞུས་ཏེ། སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།     རྒྱ་གར་སྐད་དུ། ཨཱ་ཪྱ་ནི་ཤྩ་ཡ་ནཱ་དྷཱ་ར་ཎཱི། བོད་སྐད་དུ། འཕགས་པ་གདོན་མི་ཟ་


90-1-425b


བ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བཤ་
ལའི་སྤྲེའུ་རྫིང་གི་འགྲམ་གྱི་ཁང་བུ་བརྩེགས་པ་ན་བཞུགས་ཏེ། དེའི་ཚེ་བརྒྱ་བྱིན་ལྷའི་དབང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་
ལྷ་མ་ཡིན་རྣམས་ཀྱིས་རྒོལ་ཞིང་གཙེས་ཏེ། བདག་དང་ལྷ་མ་ཡིན་དུས་ཡུན་རིང་པོར་མི་མཛའ་ཞིང་དགྲར་གྱུར་ན། བཅོམ་ལྡན་འདས་ཀྱིས་བདག་ལ་ཅི་ནས་ཀྱང་ཡུན་
རིང་པོར་ཕན་པ་དང་བདེ་བར་འགྱུར་བའི་ཕྱིར་དེ་ལྟ་བུའི་ཆོས་བདག་ལ་བཤད་དུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བརྒྱ་བྱིན་ལྷའི་དབང་པོ་
ལ་འདི་སྐད་ཅེས་བཀའ་སྩལ་ཏོ། །དེའི་ཕྱིར་ཀོའུ་ཤི་ཀ་ཁྱོད་ཀྱིས་དའི་སྙིང་པོ་གདོན་མི་ཟ་བ་ཞེས་བྱ་བའི་རིག་སྔགས་འདི་ལོངས་ཤིག། ཏདྱ་ཐཱ། ཨུརྦ་པ། ནིརྦི་སིརྦི།
ཨུརྦུ་རྦུ་རེ། ཧཱུ་ལེ་ཧཱུཾ་མེ། དི་ཁུ་མེ། པྲ་ཏྱཾ་ག་མ་ཨ་གཙྪ་མ་ཧཱ་མ་ཡུ་རི་ནཱ་མ། བདག་འཇིགས་པ་ཐམས་ཅད་དང༌། འཚེ་བ་ཐམས་ཅད་དང༌། འཁོར་ཐམས་ཅད་དང་
བཅས་པ་ལས་སྲུངས་ཤིག། སྲུངས་ཤིག། སརྦ་ཀཱ་ཡ་མ་ནོ་ཤྩ་རི་ཏེ་སྭཱཧཱ། བཅོམ་ལྡན་འདས་དགྱེས་ཤིང་དེ་སྐད་བཀའ་སྩལ་པ་དང༌། བརྒྱ་བྱིན་ལྷའི་དབང་

90-1-426a


པོ་ཡིད་དགའ་སྟེ་བཅོམ་ལྡན་འདས་ཀྱིས་བཀའ་སྩལ་པ་ལ་རྗེས་སུ་ཡི་རང་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་དེ་
ཉིད་དུ་མི་སྣང་བར་གྱུར་ཏོ། །འཕགས་པ་གདོན་མི་ཟ་བ་ཞེས་བྱ་པའི་གཟུངས་རྫོགས་སོ།།    །།ཡང་དག་པར་རྫོགས་པའི་སངས་རྒྱས་ཉན་ཐོས་ཀྱི་དགེ་
འདུན་དང་བཅས་པ་བདུན་ལ་ཕྱག་འཚལ་ལོ། །དགྲ་དང་འཇིགས་པ་ཀུན་ལས་བརྒལ། །རྣམ་པར་གཟིགས་ནི་གཟི་བརྗིད་ཆེ། །རྫུ་འཕྲུལ་ངོ་བོ་གཙུག་ཏོར་རོ། །
ཐམས་ཅད་སྐྱོབ་པའི་ཤེས་རབ་དང༌། །ལོག་དད་སེལ་བའི་སྟོབས་ཉིད་དང༌། གསེར་ཐུབ་ཀྱི་ནི་རླབས་པ་དང༌། །འོད་སྲུང་གི་ནི་ཡོན་ཏན་དང༌། །ཤཱཀྱ་ཐུབ་པའི་བརྩོན་
འགྲུས་ཀྱིས། །བདག་ནི་རྟག་ཏུ་བདེ་བར་ཤོག། ཏདྱ་ཐཱ། ཛ་ཡནྟི། བི་ཛ་ཡནྟི། ཛ་ཡེ། བི་ཛ་ཡེ། ཛི་ཏི་ཛི་ཏི། ཨ་པ་ར་ཛི་ཏེ། པ་ར་སེ་ནྱ་པྲ་མརྡ་ནཱི་ཡེ་སྭཱཧཱ། གཞན་གྱིས་
མི་ཐུབ་པའི་རིག་པ་ཆེན་མོ་རྫོགས་སོ།།    །།རྒྱ་གར་སྐད་དུ། ཨཱཪྱ་ཨ་བྷ་ཡ་པྲ་དཱ་ནཱ་མ་ཨ་པ་རཱ་ཛི་ཏ། བོད་སྐད་དུ། འཕགས་པ་གཞན་གྱིས་མི་ཐུབ་པ་
མི་འཇིགས་པ་སྦྱིན་པ་ཞེས་བྱ་བ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །གྲུབ་པ་ཐམས་ཅད་ལ་ཕྱག་འཚལ་ལོ། །སངས་རྒྱས་

90-1-426b


ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་
རས་གཟིགས་དབང་ཕྱུག་ལ་ཕྱག་འཚལ་ལོ། །སེམས་ཅན་ཐམས་ཅད་ཀྱི་སྡུག་བསྔལ་སེལ་བ་ལ་ཕྱག་འཚལ་ལོ། །སེམས་ཅན་ཐམས་ཅད་སྡུག་བསྔལ་ལས་གྲོལ་བར་
མཛད་པ་ལ་ཕྱག་འཚལ་ལོ། །སེམས་ཅན་ཐམས་ཅད་ཀྱི་བཅིངས་པ་གཅོད་པ་ལ་ཕྱག་འཚལ་ལོ། །སེམས་ཅན་ཐམས་ཅད་ལ་མི་འཇིགས་པ་སྦྱིན་པ་ལ་ཕྱག་འཚལ་ལོ། །དེ་
ནས་འཇིགས་པ་མེད་པ་འཕགས་པ་སྤྱན་རས་གཟིགས་དབང་ཕྱུག་གི་གཞན་གྱིས་མི་ཐུབ་པའི་སྙིང་པོ་བརྗོད་པར་བྱའོ། །ལས་ཀུན་བྱེད་པ་དགེ་བ་སྟེ། །འབྱུང་པོ་ཀུན་གྱིས་འཇིགས་
པ་མེད༑ ༑བདུད་རྩི་ལས་ནི་བདུད་རྩི་འབྱུང༌། འདི་ནི་ལས་ཀུན་བྱེད་པ་ཡིན། །དགྲ་ཀུན་འཇིགས་པར་བྱེད་པ་སྟེ། །རྩོད་དང་དེ་བཞིན་འཐབ་པ་དང༌། །གཞན་ཡང་དགྲས་ནི་འཁོར་བ་
དང༌། །རྩོད་པའི་ནང་དུ་རྩོད་བྱེད་དང༌། །རྟག་ཏུ་དགྲ་དང་འཕྲད་པ་དང༌། །རྨུགས་པར་བྱེད་ཅིང་རེངས་པར་བྱེད། །རྨོངས་པར་བྱེད་ཅིང་སྡིག་པ་སེལ། །དུག་དང་མེ་ནི་དེངས་པར་
བྱེད༑ ༑རིམས་དང་ཉེས་སྡིག་ཐམས་ཅད་སེལ། །ཆོམ་རྐུན་དང་ནི་ཆུ་དང་སྦྲུལ། །རྨི་ལམ་ངན་པ་ཐམས་ཅད་སེལ། །འབྱུང་པོ་ཐམས་ཅད་ཟློག་པ་ཡིན། །སངས་རྒྱས་བྱང་

90-1-427a


ཆུབ་འདྲེན་པ་དང༌། །ཆོས་ཀུན་རབ་ཏུ་སྟོན་པ་སྟེ། །འདི་ནི་རིག་སྔགས་མཐུ་སྟོབས་ཅན། །གཞན་གྱིས་མི་ཐུབ་སྲིན་པོ་འཇོམས། །གང་ཚེ་རིག་སྔགས་
འདི་འཆང་བ། །དེས་ན་ས་འདི་གཡོ་བར་འགྱུར། །འཇིགས་མེད་ལྡན་པ་ཞེས་བྱ་བའི། །རིག་སྔགས་རྒྱལ་བ་བླ་ན་མེད། །འཇིགས་རྟེན་མགོན་པོས་གསུངས་པ་སྟེ། །འཇིག་
རྟེན་གསུམ་པོ་ཀུན་གྱིས་མཆོད། །དེ་ནས་འཇིགས་པ་མེད་པ་སྤྱན་རས་གཟིགས་དབང་ཕྱུག་གིས་དེ་བཞིན་གཤེགས་པ་རྗེས་སུ་དྲན་པར་བྱས་ནས་རང་གི་སྙིང་པོ་གཞན་
གྱིས་མི་ཐུབ་པ། དེ་བཞིན་གཤེགས་པ་ཐམས་ཅད་ཀྱིས་གསུངས་པ་འདི་སྨྲས་སོ། །ཨ་ཏཱ་ར་ཏཱ་ར། ཏཱ་རེ་ཏཱ་རེ། མོ་རི་ཀེ། ཙནྡྲ་པྲ་བྷེ། བྷི་རི་བྷི་རི། ཙི་ཏི་ཙི་རི། སཱུཪྱ་ཀནྟེ།
ཧེ་མ་པྲ་བྷེ། བུདྡྷྱ་བུདྡྷྱ། བོ་དྷ་ནི། སརྦ་པཱ་པཾ་པྲ་ཤ་མ་ནི། ཙ་ར་ཙ་ར། བི་ཥ་པྲ་ཤ་མ་ནྀ། ཙི་རི་ཙི་རི། ཙུ་རུ་ཙུ་རུ། སརྦ་བིདྱ་དྷ་ར་ནཱ་མ་ཀྲི་ཏེ། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ།
སརྦ་ཏ་ཐཱ་ག་ཏ་བྷ་ཥ་ཏི། པ་ར་པ་ར། པི་རི་པི་རི། པུ་རུ་པུ་རུ། པྲ་ཛྙཱ་པ་ར་མི་ཏ། ཨ་ནུ་ཛྙཱ་ཏེ། ཥ་ཊ་པཱ་ར་མི་ཏ། པ་རི་པུ་རེ། གཾ་གཱ་ན་དྷི་བ་ལོ་ཀོ་པ་མ། ཏ་ཐཱ་ག་ཏ། བ་ཤི་ཏ།
པྲི་ཡཾ་ཀ་རི། དྷ་ན་ཀ་རི། པྲི་ཏི་ཀ་རི། ཤུ་བྷ་ཀ་རི། པ་བི་ཏྲ། མངྒ་ལ་དྷཱ་ར་ཎི། སརྦ་དེ་བ་ཏ། ཨ་དྷིཥྛི་ཏེ། སརྦ་མ་ཧོ་རཱ་ག་ཨ་དྷིཥྛི་ཏེ། སརྦ་ཀིཾ་ན་ར་ཨ་དྷིཥྛི་ཏེ། སརྦ་ཡཀྵ་

90-1-427b


རཀྵ་ས་ཨདྷི་ཥྛི་ཏེ། པྲ་ཧྨ་བྷཱ་ཥི་ཏེ། ཙ་ཏུར་མ་ཧཱ་རཱ་ཛ་བྷཱ་ཥི་ཏེ། ཙནྡྲ་སུཪྱ་བྷཱ་ཥི་ཏེ། ཨོཾ་ཏི་རི་ཏི་རི། ཙནྡྲ་ཀཱ་རི་ཎི། ཀི་ལི་ཀི་ལི། སརྦ་ཤ་ཏྲཱུཾ་བི་ནཱ་ཤ་ནི་ཧཱུཾ་ཕཊ་སྭཱཧཱ། དེ་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་དཔའ་མི་འཇིགས་པ་སྦྱིན་པ་ལ་འདི་
སྐད་ཅེས་སྨྲས་སོ། །མི་འཇིགས་པ་སྦྱིན་པ། སྔོན་བྱུང་བ་འདས་པའི་དུས་ན་འཇིགས་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་འདས་པ་ན་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། སེམས་ཅན་ཐམས་ཅད་ལ་ཕན་འདོགས་པ། གཞན་གྱིས་མི་ཐུབ་པའི་དབང་ཕྱུག་འོད་ཅེས་བྱ་བ་འཇིག་
རྟེན་དུ་བྱུང་སྟེ། དེ་ལས་བདག་གིས་འདི་དག་ཐོས་སོ། །དེ་ལས་བཟུང་ནས་བྱང་ཆུབ་སེམས་དཔའ་རྣམས་དང༌། སེམས་ཅན་ཐམས་ཅད་ལ་ཡང་བསྙད་དོ། །མི་འཇིགས་
པ་སྦྱིན་པ་གཞན་གྱིས་མི་ཐུབ་པའི་སྙིང་པོ་འདི་ནི། ཡང་དག་པར་རྫོགས་པའི་སངས་རྒྱས་བདུན་པོ་རྣམས་པར་གཟིགས་དང༌། གཙུག་ཏོར་ཅན་དང༌། ཐམས་ཅད་སྐྱོབ་
དང༌། འཁོར་བ་འཇིག་དང༌། གསེར་ཐུབ་དང༌། འོད་སྲུང་དང༌། ཤཱཀྱ་ཐུབ་པ་རྣམས་ཀྱིས་གསུངས་སོ། །གཞན་གྱིས་མི་ཐུབ་པའི་སྙིང་པོ་འདི་ནི། བདག་སྲུང་བ་དང་།གཞན་


90-1-428a


སྲུང་བ་དང༌། གཉི་ག་སྲུང་བ་དང༌། གྲོང་དང༌། གྲོང་ཁྱེར་དང༌། གྲོང་རྡལ་དང༌། ལྗོངས་དང༌། ཡུལ་འཁོར་དང༌། རྒྱལ་པོའི་ཕོ་བྲང་སྲུང་བ་དང༌། སྲོག་སྐྱོང་
བ་དང༌། ཚེ་སྦྱིན་པ་དང༌། ལག་བ་རེངས་པར་བྱེད་པ་དང༌། འཐབ་མོ་དང༌། འཐབ་པ་དང༌། འགྱེད་པ་དང༌། རྩོད་པ་ཐམས་ཅད་ཟློག་པར་བྱེད་པ། དགྲ་ཐམས་ཅད་ཟློག་པ།
འཆིང་བ་ཐམས་ཅད་གྲོལ་བར་བྱེད་པ། ཐམས་ཅད་དུ་གཞན་གྱི་མི་ཐུབ་པའོ། །ཤུདྡྷེ་མུཀྟེ། པྲ་བྷ་སྭ་རེ། ཤྭཱ་ཏེ། པནྜ་ར་ཧཱ་སི་ནི། སརྦ་དུཥྚ་ན་ཛ་བྷ་ཡ་མི། སྟཾ་བྷ་ཡ་མི།
མོ་ཧ་ཡ་མི། ཨོཾ་སྭཱཧཱ། པ་བི་ཏྲེ་སྭཱཧཱ། ཤྭེ་ཏི་སྭཱཧཱ། ཤྭེ་ཏེ་པ་ཏ་པྲི་ཏེ་སྭཱཧཱ། ཏདྱ་ཐཱ། ཏ་རེ་ཏ་རེ། ཏ་རི་ཎི་རཀྵ་རཀྵ། སརྦ་ཀ་ལི། ཀ་ལ་ཧ། བི་གྲ་ཧ། བི་བྷ་དྷི། དུཿསྭ་བ་ན་བྷ་ཡེ་
བྷྱཿསྭཱཧཱ། རྟག་ཏུ་ལེ་ལོ་མེད་པར་ནི། །གང་ཞིག་གཟུངས་འདི་འཆང་བྱེད་པ། །དེ་ལ་ལྷ་ཚོགས་ཐམས་ཅད་ཀྱང༌། །དུས་ཀུན་ཏུ་ནི་སྲུང་བར་བྱེད། །དེ་ནི་འཇིགས་པར་འགྱུར་
བ་མེད༑ ༑དེ་ནི་རྟག་སྲུང་ལྷན་ནེར་འདུག །ཇི་ལྟར་ཉི་མ་ས་སྟེང་ན། །གཟི་བརྗིད་གྲགས་འཆང་ལྷན་ནེ་བཞིན། །དེ་ལ་གཤེད་བྱེད་བྱད་སྟེམས་དང༌། །སྲུལ་པོ་དག་གིས་
མི་ཚུགས་ཏེ། །དེ་ལ་དཔལ་ཡོན་འཇུག་པར་འགྱུར། །ཁ་དོག་དང་ནི་ཚེ་ཡང་འཕེལ། །འཕགས་པ་གཞན་གྱིས་མི་ཐུབ་པ་མི་འཇིགས་པ་སྦྱིན་པ་ཞེས་བྱ་བ་རྫོགས་སོ།།

90-1-428b


རྒྱ་གར་གྱི་མཁན་པོ་པྲཛྙཱ་ཝ་རྨ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེ་ལ་སོགས་པས་བསྒྱུར་ཅིང་ཞུས་ཏེ་གཏན་ལ་བབ་པ། རྒྱ་གར་སྐད་དུ། ཨཱཪྱ་ཨ་བྷི་ཥིཉྩ་ནི་
ནཱ་མ་དྷ་ཎཱི། བོད་སྐད་དུ། འཕགས་པ་དབང་བསྐུར་བ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་
གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་གི་དགེ་འདུན་ཆེན་པོ་དང༌།
བྱང་ཆུབ་སེམས་དཔའ་གྲངས་མེད་པ། སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་རྣམས་དང་ཐབས་གཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་
ཤཱ་རིའི་བུ་ལ་བཀའ་སྩལ་པ། ཤཱ་རིའི་བུ། ཁྱོད་ཀྱིས་འདེ་ལྟ་སྟེ། བྱང་ཆུབ་སེམས་དཔའི་མ་དང༌། བྱང་ཆུབ་སེམས་དཔའི་སྔོན་གྱི་སྤྱོད་པ་དང༌། བདེན་པའི་སྨོན་ལམ་དང༌།
བྱང་ཆུབ་སེམས་དཔས་ཡོངས་སུ་བཟུང་བ་དང༌། བྱང་ཆུབ་སེམས་དཔའི་ཆོས་འདི་དག་སྒོམས་ཤིག། སྟོན་ཅིག། འདི་ལྟ་སྟེ། གཟུངས་ཀྱི་ཆོས་ཀྱི་རྣམ་གྲངས་སོ། །དེ་
ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གཟུངས་ནི། ཡུལ་ལ་མི་གནས། ཕྱོགས་ན་མི་གནས་ན། བཅོམ་

90-1-429a


ལྡན་འདས། གཟུངས་ཞེས་བགྱི་བ་ལ། བཅོམ་ལྡན་འདས། གཟུངས་ཞེས་བགྱི་བ་འདིའི་ཚིག་གི་དོན་གང་ལགས། དེ་སྐད་ཅེས་གསོལ་པ་དང༌། བཅོམ་
ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། ཤཱ་རིའི་བུ། ལེགས་སོ་ལེགས་སོ། ཤཱ་རིའི་བུ། ཁྱོད་འདི་ལྟར་ཐེག་པ་ཆེན་པོ་ལ་ཡང་དག་
པར་ཞུགས་པ་དང༌། ཐེག་པ་ཆེན་པོ་ལ་མངོན་པར་བརྩོན་པ་དང༌། ཐེག་པ་ཆེན་པོ་ལྷག་པར་བྱེད་པ་དང༌། ཁྱོད་གཟུགས་ཡུལ་ན་མི་གནས། ཕྱོགས་ན་མི་གནས་པར་
སྟོན་པ་ཡང་ལེགས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། གཟུངས་ནི། ཆོས་ཉིད་ཀྱིས་འདས་པ་དང༌། མ་འོངས་པ་དང༌། ད་ལྟར་བྱུང་བ་མ་ཡིན་ཏེ། ཤཱ་རིའི་བུ། གཟུངས་ནི།
འདས་པ་ཞེས་མི་འཆད། མ་འོངས་པ་ཞེས་མི་འཆད། ད་ལྟར་བྱུང་བ་ཞེས་མི་འཆད། དངོས་པོར་མི་འཆད། དངོས་པོ་མེད་པར་མི་འཆད། མཚན་མ་དང༌། མཚན་
མ་མེད་པར་མི་འཆད། ཆོས་གང་སྐྱེ་བའི་ཕྱིར་རམ། འགག་པའི་ཕྱིར་མི་འཆད་མོད་ཀྱི། ཤཱ་རིའི་བུ། འོན་ཀྱང་བྱང་ཆུབ་སེམས་དཔའ་ལ་ཕན་པར་བཞེད་པའི་ཕྱིར་
ཆོས་སྟོན་ཏེ། གང་འདི་ཆོས་ཀྱི་རྣམ་གྲངས་ཀྱི་གཟུངས་ནི། གཟུངས་མེད་པར་བྱ་བའི་ལམ་དུ་གྱུར་པ། རིགས་པའི་སྟོབས་ཀྱིས་གནས་པ། སངས་རྒྱས་ཀྱི་ཡོན་

90-1-429b


ཏན༑ སངས་རྒྱས་ཀྱི་ལྷག་པར་བྱ་བ་སྒྲུབ་པ། སངས་རྒྱས་ཀྱི་ཚུལ་ཁྲིམས། སངས་རྒྱས་ཀྱི་བསྡུས་པ། སངས་རྒྱས་ཀྱི་མཚམས་སྦྱོར་བ། སངས་རྒྱས་འབྱུང་བའོ། །དེ་ནས་ཚེ་
དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་ལ་གནས་ཤིང་གཟུངས་དེ་ཐོབ་ན། བྱང་ཆུབ་སེམས་དཔའ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་བ་ལས་ཕྱིར་མི་ལྡོག་པར་འགྱུར་བ་དང༌། དམ་བཅའ་བ་བཟང་བ་དང༌། ཆོས་ལ་མི་གནས་པ་དང༌། བདག་ཐེ་ཚོམ་མ་མཆིས་པ་དང༌། སློབ་
དཔོན་མ་མཆིས་པ་དང༌། རང་གི་ལམ་ལ་གནས་པ་བཅོམ་ལྡན་འདས་ཀྱིས་བཤད་དུ་གསོལ། བདེ་བར་གཤེགས་པས་བཤད་དུ་གསོལ། བཅོམ་ལྡན་འདས་ཀྱིས་བཀའ་
སྩལ་པ༑ ཤཱ་རིའི་བུ། ལེགས་སོ་ལེགས་སོ། །ཤཱ་རིའི་བུ། གཟུངས་ཐོབ་པའི་བྱང་ཆུབ་སེམས་དཔའ་ནི། སངས་རྒྱས་ཉིད་དུ་བརྗོད་དོ། །ཤཱ་རིའི་བུ། གང་ལ་ལ་ཞིག་བྱང་
ཆུབ་སེམས་དཔའ་གཟུངས་ཐོབ་པ་ལ་བསྟི་སྟང་བྱེད་དམ། བླ་མར་བྱེད་དམ། རིམ་གྲོར་བྱེད་དམ། མཆོད་ན། དེས་སངས་རྒྱས་ཐམས་ཅད་ལ་བསྟི་སྟང་བྱས་པར་འགྱུར་རོ།།
གང་དག་གིས་གཟུངས་འདི་ཐོས་པ་དང༌། གང་དག་མོས་པ་དེ་དག་ཀྱང་སངས་རྒྱས་ཇི་ལྟ་བ་དེ་བཞིན་དུ་མཆོད་པའི་འོས་སུ་འགྱུར་ཞིང༌། བྱང་ཆུབ་ཀྱི་སེམས་དང་མི་འབྲལ་

90-1-430a


བར་འགྱུར་རོ། །ཤཱ་རིའི་བུ། གཟུངས་ནི། འདི་ལྟ་སྟེ། སནྡྷ་ར་ཎཱི། ཨུཏྟ་ར་ཎི། སན་པྲ་ཏིཥྛི་ཏེ། ཨུཏྟ་མ་སུ་པྲ་ཏིཥྛི་ཏེ། བི་ཛ་ཡ་བ་ལ། སརྦ་པྲ་ཏི་ཛྙཱ། ཨ་ཧ་
ར་ཛྙཱ་ན་པ་ཏི། ཨུཏྤ་ད་ནི། བི་ནི་མཱ་ནཱི་ཨ་བྷི་ཥིཉྩ་ནི། ཨ་བྷི་བྷ་ཧ་ར། ཤུ་བྷ་བ་ཏི། ཨ་ནི་ཤྲི་ཏ། བ་ཧུ་ཀུ་བྷ། ཨ་བྷི་པ་ཙ། ཤཱ་རིའི་བུ། འདི་དག་ནི། དབང་བསྐུར་པ་ཞེས་བྱ་
བའི་གཟུངས་ཀྱི་ཆོས་ཀྱི་མིང་རྣམས་ཏེ། འདས་པ་རྣམས་དང༌། མ་འོངས་པ་རྣམས་དང་ད་ལྟར་བྱུང་བ་རྣམས་དང་ལེགས་པར་གནས་པ་རྣམས་བྱང་ཆུབ་སེམས་དཔའ་
གང་གིས་ལེགས་པར་བཟུང་སྟེ་འཆད་པ་དེ། མྱུར་དུ་མངོན་པར་རྫོགས་པར་འཚང་རྒྱ་བར་བྱ་བའི་ཕྱིར་བསྐལ་བ་བརྒྱ་དང༌། བསྐལ་པ་སྟོང་དག་ཏུ་སྨོན་ལམ་གྱིས་ཟད་
པར་བྱེད་པར་མི་འགྱུར། དེ་ལ་མཚོན་གྱིས་མི་ཚུགས་པར་འགྱུར། མེ་དང་སྲོག་ཆགས་མི་སྲུན་པ་རྣམས་ཀྱིས་མི་ཚུགས་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་ཤཱ་
རིའི་བུ༑ གཟུངས་འདི་ནི། འདས་པའི་སངས་རྒྱས་རྣམས་ཀྱི་ཡུམ་མོ། །ཤཱ་རིའི་བུ། རིགས་ཀྱི་བུའམ། རིགས་ཀྱི་བུ་མོ་གང་ལ་ལས་སྟོང་གསུམ་གྱི་སྟོང་ཆེན་པོའི་གྲངས།
མེད་པ་བཅུ་མཐར་ཆགས་སུ་གང་བའི་སངས་རྒྱས་རྣམས་ལན་བཟའ་དང༌། ཞལ་ཟས་བཟང་པོས་བསྐལ་པ་གྲངས་མེད་པར་དབུལ་བ་བྱས་པ་བས། རིགས་ཀྱི་བུའམ་

90-1-430b


རིགས་ཀྱི་བུ་མོ་གཞན་གང་གིས་གཟུངས་འདི་ལས་ཐ་ན་ཚིག་གཅིག་ཙམ་བཟུང་བ་དེ་པས་བསོད་ནམས་ཆེས་མང་དུ་བསྐྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ་།དབང་བསྐུར་
བའི་གཟུངས་འདི་ནི། སངས་རྒྱས་ཀྱི་ཡུམ་ཡིན་པའི་ཕྱིར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དེ་དག་དང༌། བྱང་ཆུབ་སེམས་དཔའ་དེ་དག་
དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དབང་བསྐུར་
བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛིན་མི་ཏྲ་དང༌། དཱ་ནཱ་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་
བཅད་ཀྱིས་ཀྱང་བཅོས་ནས་གཏན་ལ་ཕབ་པ།     རྒྱ་གར་སྐད་དུ། ཨཱཪྱ་ཙཀྵུ་བི་ཤོ་དྷ་ནི་ནཱ་མ་བིདྱཱ་མནྟྲ། བོད་སྐད་དུ། འཕགས་པ་མིག་རྣམ་པར་སྦྱོང་བ་ཞེས་བྱ་བའི་
རིག་སྔགས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཤཱཀྱའི་གྲོང་རྡལ་
བཟང་པོ་ཞིག་ན་ཤཱཀྱ་རྣམས་ཀྱི་ནང་ན་བཞུགས་ཏེ། དེའི་ཚེ་སྟ་དུ་ས་ཞེས་བྱ་བ་ན་ཤཱཀྱ་བདེ་བ་ཞེས་བྱ་བ་སངས་རྒྱས་ལ་མངོན་པར་དད་པ། ཆོས་དང་དགེ་འདུན་ལ་མངོན་

90-1-431a


པར་དད་པ། སངས་རྒྱས་ལ་སྐྱབས་སུ་སོང༌། ཆོས་ལ་སྐྱབས་སུ་སོང༌། དགེ་འདུན་ལ་སྐྱབས་སུ་སོང༌། སངས་རྒྱས་ལ་གཅིག་ཏུ་ཕྱོགས། ཆོས་ལ་
གཅིག་ཏུ་ཕྱོགས། དགེ་འདུན་ལ་གཅིག་ཏུ་ཕྱོགས། སངས་རྒྱས་ལ་ནེམ་ནུར་མེད་ཅིང་ཐེ་ཚོམ་མེད། ཆོས་དང༌། དགེ་འདུན་དང༌། སྡུག་བསྔལ་དང༌། ཀུན་འབྱུང་བ་
དང༌། འགོག་པ་དང༌། ལམ་ལ་ནེམ་ནུར་མེད་ཅིང་ཐེ་ཚོམ་མེད་ལ། བདེན་པ་མཐོང་བ། འབྲས་བུ་ཐོབ་པ། མངོན་པར་རྟོགས་པར་གྱུར་པ། མཚོན་དང་དབྱིག་པ་བོར་བ་
ཞིག་གནས་པ་དེའི་མིག་ལ་སྣང་བ་དང༌། མི་སྣང་བའི་གཟུགས་རྣམས་སྣང་བར་མ་གྱུར་ནས་དེ་སངས་རྒྱས་བཅོམ་ལྡན་འདས་ལ་དད་པ་སྐྱེས་ཏེ་ཡིད་ལ་བྱེད་ཅིང༌། སངས་
རྒྱས་བཅོམ་ལྡན་འདས་ལ་ཕྱག་འཚལ་ལོ། །སངས་རྒྱས་བཅོམ་ལྡན་འདས་སྣང་བ་མཛད་པ། སྒྲོན་མ་འཇིན་པ། གསལ་བ་འཛིན་པ་ལ་ཕྱག་འཚལ་ལོ། །བདེ་བར་
གཤེགས་པ་ཐུགས་རྗེ་ཆེན་པོ་དང་ལྡན་པ་གསལ་བར་མཛད་དུ་གསོལ། བཅོམ་ལྡན་འདས། བདག་གི་མིག་རྣམ་པར་སྦྱང་དུ་གསོལ། ཞེས་བྱས་པ་དང༌། བཅོམ་ལྡན་
འདས་ལྷའི་གནས་པ་ལ་བཞུགས་པ། ལྷའི་སྙན་རྣམ་པར་དག་པ་མི་ལས་འདས་པས། ཤཱཀྱ་བདེ་བས་ཚིག་དེ་སྐད་ཅེས་བརྗོད་པ་གསན་ཏོ། །གསན་ནས་ཀྱང་ཏིང་ངེ་

90-1-431b


འཛིན་དེ་ལས་བཞེངས་ཏེ་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་སོང་ལ་མིག་རྣམ་པར་སྦྱོང་བའི་རིག་སྔགས་འདིས་ཤཱཀྱ་བདེ་བ་ལ་སྲུང་
པར་གྱིས་ཤིག །ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་
དང༌། དུག་གསད་པ་དང༌། མཚམས་གཅད་པ་དང༌། ས་བཅིང་བར་གྱིས་ཤིག་དང༌། དེ་བཞིན་དུ་འཁོར་བཞི་པོ་དགེ་སློང་རྣམས་དང༌། དགེ་སློང་མ་རྣམས་དང༌། དགེ་བསྙེན་
རྣམས་དང༌། དགེ་བསྙེན་མ་རྣམས་དང༌། སེམས་ཅན་གཞན་གྱི་མིག་ཀྱང་རྣམ་པར་སྦྱོངས་ཤིག །མིག་སྦུབས་རྣམ་པར་སྦྱོངས་ཤིག །མིག་གི་སྐྱོན་མེད་པར་གྱིས་ཤིག།
ཏདྱ་ཐཱ༑ ཧི་ལི་མི་ལི། ཀི་ལི་མི་ལི། ཧི་ལི་ཏེ་མི་ལི། ཧུ་ཡཱ་ཧུ་ཡཱ་ཧུ་ཡཱ་མ་ནི། ཧུ་ལུ་ཧུ་ལུ་ཧུ་ལུ། ཧུ་དུ་ཧུ་དུ་ཧུ་དུ། ཙཀྵུ་ར་མེ་བི་ཤོ་དྷ་ཡ་སྭཱཧཱ། ཀུན་དགའ་པོ། རིག་སྔགས་
ཀྱི་རྒྱལ་པོ་མིག་རྣམ་པར་སྦྱོང་བ་འདི་ནི། མིག་གི་སྐྱོན་དང༌། རླུང་གི་སྐྱོན་དང༌། མཁྲིས་པའི་སྐྱོན་དང༌། བད་ཀན་གྱི་སྐྱོན་དང༌། འདུས་པ་ལས་གྱུར་པའི་སྐྱོན་སེལ་ཏེ།
ཚུལ་ཁྲིམས་ཀྱི་བདེན་པ་དང༌། བརྟུལ་ཞུགས་ཀྱི་བདེན་པ་དང༌། དྲང་སྲོང་རྣམས་ཀྱི་བདེན་པ་དང༌། རྟེན་ཅིང་འབྲེལ་པར་འབྱུང་བའི་བདེན་པ་དང༌། སྡུག་བསྔལ་གྱི་བདེན་

90-1-432a


པ་དང༌། ཀུན་འབྱུང་བའི་བདེན་པ་དང༌། འགོག་པའི་བདེན་པ་དང༌། ལམ་གྱི་བདེན་པ་དང༌། དགྲ་བཅོམ་པ་རྣམས་ཀྱི་བདེན་པ་དང༌། རང་སངས་རྒྱས་རྣམས་
ཀྱི་བདེན་པ་དང༌། སངས་རྒྱས་བཅོམ་ལྡན་འདས་རྣམས་ཀྱི་བདེན་པས། ཤཱཀྱ་བདེ་བའི་མིག་ན་བར་མ་གྱུར་ཅིག །མཆི་མ་འཛག་པར་མ་གྱུར་ཅིག །ཀུན་དུ་མཆི་མ་འཛག་
པར་མ་གྱུར་ཅིག །བདག་དང་སེམས་ཅན་ཐམས་ཅད་ཀྱི་མིག་རྣམ་པར་དག་པར་གྱུར་ཅིག་སྭཱཧཱ། ཀུན་དགའ་བོ། རིག་སྔགས་ཀྱི་རྒྱལ་མོ་མིག་རྣམ་པར་སྦྱོང་བ་འདི་ནི།
ཡང་དག་པར་རྫོགས་པའི་སངས་རྒྱས་དྲུག་གིས་གསུངས་པའོ། །ང་ཡང་ད་ལྟར་འཆད་དེ། རྒྱལ་པོ་བཞི་དང༌། ལྷ་རྣམས་ཀྱི་དབང་པོ་བརྒྱ་བྱིན་དང༌། མི་མཇེད་ཀྱི་བདག་
པོ་ཚངས་པ་ཡང་རྗེས་སུ་ཡི་རང་ངོ༌། །ཀུན་དགའ་བོ། གང་གིས་རིག་སྔགས་འདི་དུས་གསུམ་དུ་བརྗོད་ན། དེ་ལ་ཐིབས་པོར་འགྱུར་བ་དང༌། རབ་རིབ་བམ། ལིང་ཏོག་གམ། མིག་
ནད་སྔོན་པོར་མཐོང་བའམ། མིག་གི་ཡུལ་གྱི་སྐྱོན་ལྷ་ལས་གྱུར་པ་རྣམས་སམ། ཀླུ་ལས་གྱུར་པ་རྣམས་སམ། དྲི་ཟ་ལས་གྱུར་པ་རྣམས་སམ། གནོད་སྦྱིན་ལས་གྱུར་
པ་རྣམས་སམ། ཤ་ཟ་ལས་གྱུར་པ་རྣམས་སམ། བྱད་ལས་གྱུར་པ་རྣམས་སམ། རོ་ལངས་ལས་གྱུར་པ་རྣམས་སམ། རོ་ལངས་དང་བྱད་ལས་གྱུར་པ་རྣམས་སམ། ཀུན་

90-1-432b


ཏུ་རྒྱུ་ལས་གྱུར་པ་རྣམས་སམ། ཀུན་དུ་རྒྱུ་དང་རོ་ལངས་ལས་གྱུར་པ་རྣམས་ཀྱིས་ཚུགས་པར་འགྱུར་བ་ནི། ལྷ་དང་བཅས་པ་དང༌། བདུད་དང་བཅས་པ་དང༌། ཚངས་པ་དང་བཅས་
པ་དང༌། དགེ་སྦྱོང་དང་བྲམ་ཟེར་བཅས་པ་དང༌། ལྷ་དང༌། མི་དང༌། ལྷ་མ་ཡིན་དུ་བཅས་པའི་སྐྱེ་རྒུའི་འཇིག་རྟེན་ན་ངས་མ་མཐོང་སྟེ། དེ་ནི། གནས་མེད་དོ། །ཚེ་དང་ལྡན་པ་ཀུན་
དགའ་བོས་བཅོམ་ལྡན་འདས་ཀྱི་ལྟར་མཉན་ཏེ་བཅོམ་ལྡན་འདས། དེ་བཞིན་ནོ། །ཞེས་གསོལ་ནས་གསང་སྔགས་ཀྱི་གཞི་འདི་རྣམས་བཟུང་སྟེ་ཀུན་ཆུབ་པར་བྱས་ནས་ཤཱཀྱ་
བདེ་བ་ག་ལ་བ་དེར་སོང་སྟེ། བདེ་བ། མིག་རྣམ་པར་སྦྱོང་བའི་གསང་སྔགས་ཀྱི་གཞི་དག་དེ་བཞིན་གཤེགས་པས་ཁྱོད་ལ་བསྐུར་གྱི། ཉིན་རེ་བཞིན་དུས་གསུམ་དུ་དྲན་པར་
གྱིས་ཤིག །ཅེས་དེ་ལ་རྒྱས་པར་སྨྲས་སོ། །ཤཱཀྱ་བདེ་བས་ཐོས་མ་ཐག་ཏུ་དེ་ཁོ་ནར་མིག་རྣམ་པར་དག་སྟེ། མིག་རྣམ་པར་དག་པས་དྲི་མ་མེད་པའི་མིག་གིས་ཐམས་ཅད་
མཐོང་ངོ༌། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ཤཱཀྱ་བདེ་བ་དང༌། ལྷ་དང་བཅས་པའི་འཇིག་རྟེན་ཡི་རང་སྟེ་བཅོམ་ལྡན་
འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་མིག་རྣམ་པར་སྦྱོང་བ་ཞེས་བྱ་བའི་རིག་སྔགས་རྫོགས་སོ།།    །།རྒྱ་གར་སྐད་དུ། ཨཱཪྱ་སརྦ་

90-1-433a


ཨནྟ་ར་སཾ་གྲ་ས་དྷཱ་ར་ཎི་མནྟྲ། བོད་སྐད་དུ། འཕགས་པ་བར་དུ་གཅོད་པ་ཐམས་ཅད་སེལ་བའི་གཟུངས་སྔགས། སངས་རྒྱས་དང༌། བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་བཀའ་སྩལ་པ། ཕྱག་ན་རྡོ་རྗེ། གཟུངས་སྔགས་
འདི་སུ་འཛིན་པ་དང༌། འཆང་བ་དང༌། བཟླས་བརྗོད་བྱེད་པ་དེ་ལ་ནི། དུག་དང༌། མཚོན་གྱིས་འཆི་བ་དང༌། ལྟོགས་པ་དང༌། མཚོན་བརྒྱབ་པ་དང༌། གཅན་གཟན་མ་རུངས་
པས་ཟ་བ་དང༌། མེས་ཚིག་པ་དང༌། ཆུར་འཆི་བ་དང༌། འགོ་བའི་རིམས་གཞན་ཡང་བ་དང༌། མཛེའི་ནད་དང༌། གསོར་མི་རུང་བའི་ནད་ཡང་བ་དང༌། གཡང་ལ་ལྷུང་བ་དང་
གཞན་གྱི་བྱད་དང༌། ཟས་ཀྱིས་བརྣངས་པ་དང༌། བདག་རང་གིས་གསོད་པ་དང༌། དེ་ལྟར་གཤིས་ངན་དུ་འཆི་བ་བཅུ་གསུམ་གྱིས་རྐྱེན་བྱེད་པར་མི་འགྱུར་རོ། །ཕྱག་ན་
རྡོ་རྗེ། གཟུངས་སྔགས་འདི་སུ་འཛིན་པ་དང༌། འཆང་བ་དང༌། བཟླས་བརྗོད་བྱེད་པ་དེ་ལ་ནི། ས་དང་ནམ་མཁའ་ལ་གནས་པའི་བགེགས་དྲེགས་པ་ཅན་མ་རུངས་པ་
རྣམས་ཀྱིས་ཀྱང་གླགས་རྙེད་པར་མི་འགྱུར་རོ། །ཕྱག་ན་རྡོ་རྗེ། གཟུངས་སྔགས་འདི་སུ་འཛིན་པ་དང༌། འཆང་བ་དང༌། བཟླས་བརྗོད་བྱེད་པ་དེ་ལ་ལས་ཀྱི་སྒྲིབ་པ་དང༌།

90-1-433b


ཉོན་མོངས་པའི་སྒྲིབ་པ་དང༌། ཤེས་བྱའི་སྒྲིབ་པ་ཐམས་ཅད་བྱང་ཤིང་དག་སྟེ། བདེ་བ་ཅན་གྱི་འཇིག་རྟེན་དུ་སྐྱེ་བར་འགྱུར་རོ། །ཨོཾ་བཛྲ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། ཨ་པྲ་ཏི་
ཧ་ཏ་བ་ལ་ཧཱུཾ་ཕཊ། སརྦ་བིགྷྣཾ་ཨནྟ་ར་ཡ་བི་ནཱ་ཤ་ཀ་ར་མཱ་ར་ཡ་ཧཱུཾ་ཕཊ། ཅེས་བརྒྱ་རྩ་བརྗོད་ན་འགྲུབ་བོ། །ངེས་པར་འགྲུབ་བོ། །ཞེས་གསུངས་སོ། །འཕགས་པ་བར་དུ་གཅོད་པ་
ཐམས་ཅད་སེལ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་དྲཱ་བི་ཌ་བིདྱ་རཱ་ཛ། བོད་སྐད་དུ། འཕགས་པ་འགྲོ་ལྡིང་བའི་རིག་སྔགས་ཀྱི་རྒྱལ་པོ། སངས་
རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་སྨྱིག་མའི་མྱུ་གུའི་འཁོར་
གྱི་ཁྱམས་ན་བཞུགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་བ། ཀུན་དགའ་བོ། ཁྱོད་ཀྱིས་གློག་ཐམས་ཅད་ཟློག་པ། སོ་སོར་
འབྲང་བ། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱིས་གསུངས་པ་ང་ཡང་ད་ལྟར་འཆད་ཀྱི། ཟུངས་ཤིག །ཀུན་དགའ་བོ། ཤར་ཕྱོགས་ན་འོང་བ་ཞེས་བྱ་བའི་
གློག་ཡོད། ཀུན་དགའ་བོ། ལྷོ་ཕྱོགས་ན་སྐད་བརྒྱ་པ་ཞེས་བྱ་བའི་གློག་ཡོད། ཀུན་དགའ་བོ། ནུབ་ཕྱོགས་ན་འོད་ཉམས་པ་ཞེས་བྱ་བའི་གློག་ཡོད། ཀུན་དགའ་བོ། བྱང་

90-1-434a


ཕྱོགས་ན་རྒྱུན་གྱི་བདག་པོ་ཞེས་བྱ་བའི་གློག་ཡོད་དེ། ཀུན་དགའ་བོ། གང་ལ་ལ་གློག་འདི་རྣམས་ཀྱི་མིང་ཤེས་པ་དང༌། ཕྱོགས་རྣམ་པར་གནས་པ་ཤེས་
པ་དེ་ལ་གློག་གི་འཇིགས་པ་ཐམས་ཅད་དུ་མི་འབྱུང་བར་ཤེས་པར་བྱའོ། །གློག་གི་མིང་འདི་དག་ཡི་གེར་བྲིས་ཏེ་གནས་གང་དག་ཏུ་བཞག་པའི་གནས་དེ་དག་ཏུ་གློག་ཐམས་
ཅད་མི་འབབ་བོ། །དེ་ནས་བཅོམ་ལྡན་འདས་ཀྱིས་དེའི་ཚེ་འགྲོ་ལྡིང་བའི་གསང་སྔགས་ཀྱི་གཞི་འདི་དག་བཀའ་སྩལ་ཏོ། །ཏདྱ་ཐཱ། ནི་མི་ནི་ནི་མི་ནི་ནི་མི་ནི་ནི་མིན་དྷ་རེ།
འཇིག་རྟེན་གསུམ་སྣང་བར་བྱེད་པ། ལག་ན་རྩེ་གསུམ་པས་ཕྱོགས་འདིར་གློག་ཐམས་ཅད་ལས་བདག་ལ་སྲུངས་ཤིག །སྲུངས་ཤིག་སྭཱཧཱ། ཡང་དེའི་ཚེ་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་འཁོར་དེ་ཉིད་དུ་འདུས་པར་གྱུར་ཏེ་འདུག་པ་དེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་ཀྱི་རྣམ་གྲངས་འདི་ལ་འགྲོ་ལྡིང་བའི་གསང་སྔགས་ཀྱི་གཞི་འདི་རྣམས་བརྗོད་
པར་བགྱིའོ། །ཏདྱ་ཐཱ། ཧ་ཏེ་བི་ཧ་ཏེ། ནི་ཧ་ཏེ། པྲ་ཏྱེ་རྠི་ཀེ། པྲ་ཏྱ་མི་ཏྲེ། ཤུདྡྷེ། མུཀྟེ། བི་མ་ལེ། པྲ་བྷ་སྭ་རེ། ཨཎྜ་རེ། པཎྜ་རེ། ཤྭེ་ཏེ། པཎྜ་ར་བཱ་སི་ནི། ཧ་རི་ཀ་ར་དི། པིཾ་ག་

90-1-434b


ལཱཀྵི་ད་དྷི་མུ་ཁི། དུས་མ་ཡིན་པར་འཆི་བ་ཐམས་ཅད་ལས་བདག་ལ་སྲུངས་ཤིག །སྲུངས་ཤིག །འཕགས་པ་སྤྱན་རས་གཟིགས་དབང་ཕྱུག་གི་གཟི་བརྗིད་ཀྱིས་བདག་
དུས་མ་ཡིན་པར་འཆི་བ་ཐམས་ཅད་མཐོང་བར་མ་གྱུར་ཅིག་སྭཱཧཱ། དེ་ནས་གསང་བ་པའི་བདག་པོ་ལག་ན་རྡོ་རྗེས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་
བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་ཀྱི་རྣམ་གྲངས་འདི་ལ་གཟུངས་ཀྱི་ཚིག་རྣམས་བརྗོད་པར་བགྱིའོ། །ཏདྱ་
ཐཱ༑ མུ་ནི་མུ་ནི། མུ་ནི་མུ་ནི། རེ་རི། མ་ཏི་མ་ཏི། སུ་མ་ཏི། མ་ཧཱ་མ་ཏི། ཧཱ་ཧཱ་ཧཱ་ཧཱ། ཁྱོད་ལ་སྡིག་པ་མེད་ཀྱི། མ་འཇིགས་ཤིག་ཅེས་ལག་ན་རྡོ་རྗེས་སྨྲས་ཀྱི། དྲཱི་ཌྷ་སྭཱཧཱ།
བཅོམ་ལྡན་འདས། བདག་གི་སྲུང་བ་གཞན་གྱིས་མི་ཐུབ་པ་འདི་སུའི་སྙིང་ལ་འཛིན་ཏམ། ཡི་གེར་བྲིས་ན། དེ་ལ་བདག་གིས་རྟག་པར་རྒྱུན་དུ་འཇིགས་པ་ཐམས་
ཅད་ལས་བསྲུང་བར་བགྱིའོ། །དུས་མ་ལགས་པར་འགུམ་པ་ཐམས་ཅད་ལས་ཐར་པར་བགྱིའོ། །དེ་ནས་མི་མཇེད་ཀྱི་བདག་པོ་ཚངས་པས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་སེམས་ཅན་ཐམས་ཅད་ཀྱི་དོན་དང༌། སྨན་པ་དང༌། བདེ་བ་བསྐྱེད་པའི་སླད་དུ་ཆོས་ཀྱི་རྣམ་གྲངས་འདི་ལ་གཟུངས་


90-1-435a


ཀྱི་གསང་སྔགས་ཀྱི་གཞི་རྣམས་བརྗོད་པར་བགྱིའོ། །ཏདྱ་ཐཱ། ཧི་ལི་མི་ལི། ཙི་ལི་སྭཱཧཱ། བྲཧྨ་སྭ་རེ་སྭ་རེ་སྭཱཧཱ། བྲཧྨ་གརྦྷ་པུཥྤ་སཾ་སྟ་རེ་སྭཱཧཱ། བཅོམ་
ལྡན་འདས། འདི་ནི། བདག་གི་སྲུང་བ་ཚངས་པའི་ཆད་པ་ཞེས་བགྱི་བ་སྟེ། དུས་མ་ལགས་པར་འགུམ་པ་ཐམས་ཅད་ལས་ཡོངས་སུ་སྐྱོབ་པ། སྡིག་པ་ཐམས་ཅད་རབ་
ཏུ་ཞི་བར་བགྱིད་པ་ལགས་སོ། །དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ཆོས་ཀྱི་རྣམ་གྲངས་འདི་ལ་གཟུངས་ཀྱི་གསང་སྔགས་ཀྱི་གཞི་རྣམས་བརྗོད་པར་བགྱིའོ། །ཏདྱ་ཐཱ། ནི་
ཝཱ་ར་ཎི། བནྡྷ་བནྡྷ། མཱ་དནྡྷེ། མ་ཏི་མ་ཏི། ཏི་ཊི། གཽ་རི། གནྡྷ་རི། ཙཎྜ་ལི། མ་ཏཾ་གི། བ་ར་ལ་ནི། ཧི་ན་མ་དྷྱ་མ་དྷཱ་ར་ཎཱི་མ་ལ་ནི། ད་ལ་མཏྟེ། ཙཀྲ་བ་ཀྲི། ཤ་བ་རི་ཤ་བ་
རི་སྭཱཧཱ། བཙུན་པ་བཅོམ་ལྡན་འདས། འདི་ནི། བདག་གི་རིག་སྔགས་རྡོ་རྗེ་ལྕེ་འབེབས་པ་ཞེས་བགྱི་སྟེ། འཇིགས་པ་ཐམས་ཅད་ལས་རྣམ་པར་ཐར་པར་བགྱིད་པ།
དུས་མ་ལགས་པར་འགུམ་པ་ཐམས་ཅད་ལས་ཡོངས་སུ་སྐྱོབ་པ་ལགས་སོ། །དེ་ནས་རྒྱལ་པོ་ཆེན་པོ་ཡུལ་འཁོར་སྲུང་དང༌། འཕགས་སྐྱེས་པོ་དང༌། མིག་མི་བཟང་

90-1-435b


དང༌། རྒྱལ་པོ་ཆེན་པོ་རྣམ་ཐོས་ཀྱི་བུས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས༑ བདག་གིས་ཀྱང་སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་སྙིང་བརྩེ་བའི་སླད་དུ་ཆོས་ཀྱི་རྣམ་གྲངས་འདི་ལ་གཟུངས་ཀྱི་གསང་
སྔགས་ཀྱི་གཞི་རྣམས་བརྗོད་པར་བགྱིའོ། །ཏདྱ་ཐཱ། པུཥྤེ་པུཥྤེ། དྷརྨ་བ་རི་ཧ་རི། ཨཱཪྱ་པྲ་ཤ་སྟེ། ནི་ར་མུཀྟེ། མངྒ་ལེ། སྟུ་ཏེ། སྟྱ་བཾ་ཏེ་སྭཱཧཱ། བཙུན་པ་བཅོམ་ལྡན་འདས།
འདི་ནི། རྒྱལ་པོ་ཆེན་པོ་བཞི་པོ་བདག་ཅག་གི་སྲུང་བ་འཇིགས་པ་མ་མཆིས་པ་ཞེས་བྱ་སྟེ། འཇིགས་པ་ཐམས་ཅད་ལ་མི་འཇིགས་པར་བགྱིད་པ། ཚེ་སྐྱོང་བ། དུས་མ་ལགས་
པར་འགུམ་པ་ཐམས་ཅད་ལས་ཡོངས་སུ་སྐྱོབ་པ་ལགས་སོ། །དེ་ནས་ཀླུའི་རྒྱལ་པོ་རྒྱ་མཚོ་དང༌། ཀླུའི་རྒྱལ་པོ་གློག་འོད་དང༌། ཀླུའི་རྒྱལ་པོ་མ་དྲོས་པ་དང༌། ཀླུའི་རྒྱལ་པོ་
གློག་ལྕེ་དང༌། ཀླུའི་རྒྱལ་པོ་འོད་ཟེར་བརྒྱ་པས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། བདག་ཅག་གི་སྲུང་བ་ཆེན་པོ་ཡིད་བཞིན་གྱི་ནོར་བུ་ཞེས་བགྱི་བ་གློག་ཐམས་ཅད་ཟློག་པ། དུས་མ་ལགས་པར་འགུམ་པ་ཐམས་ཅད་སེལ་བ། དུག་

90-1-436a


རྣམས་མི་གདུག་པར་བགྱིད་པ། གཤེད་བྱེད་དང༌། བྱད་དང༌། རོ་ལངས་དང༌། བཀྲ་མི་ཤིས་པ་འཇིགས་པར་བགྱིད་པ་མཆིས་ན། བཅོམ་ལྡན་འདས།
བདག་ཅག་ཀླུའི་སྐྱེ་གནས་འདི་ནས་དབྱུང་བ་དང༌། སེར་སྣ་སྤང་བའི་སླད་དུ་ཐུགས་བརྩེ་བར་དགོངས་ཏེ་བཞེས་སུ་གསོལ། དེ་ཅིའི་སླད་དུ་ཞེ་ན། བཅོམ་ལྡན་
འདས༑ བདག་ཅག་ཀླུ་རྣམས་ནི། སེམས་སེར་སྣ་ཅན་ཏེ། སེམས་སེར་སྣས་ཀུན་ནས་དཀྲིས་པ་ལགས་པའི་སླད་དུའོ། །ཏདྱ་ཐཱ། ཨ་ར་ཛེ། ཨ་མ་རེ། ཨ་མྲྀ་ཏེ། ཨཀྵ་
ཡེ༑ པུ་ཎྱ་པཪྱ་བ་ཏེ། སརྦ་པཱ་པ་པྲ་ཤ་མ་ནཱ་ཡ་སྭཱཧཱ། ཨཪྱ་པུ་ཎྱ་སོ་པ་ཀཱི་ཡེ་སྭཱཧཱ། བཙུན་པ་བཅོམ་ལྡན་འདས། གསང་སྔགས་ཀྱི་གཞི་འདི་དག་སྐྱེས་པའམ།
བུད་མེད་གང་ལ་ལའི་ལྕེ་ལ་འདོན་ཏམ། ཡི་གེར་བྲིས་པ་དེ་ལ་གློག་གི་འཇིགས་པ་ཐམས་ཅད་མ་མཆིས་པར་རིག་པར་བགྱིའོ། །རྩ་བའི་དུག་གམ། མཆེ་བའི་དུག་
གམ༑ དབྱིག་དུག་གམ། གང་དག་གཞན་ཡང་ཡན་ལག་ལས་བྱུང་བའི་དུག་དེ་དག་གིས་དེ་འགུམ་པའི་དུས་བགྱིད་པར་མི་འགྱུར་རོ། །བདག་འཇིགས་པ་ཐམས་
ཅད་དང༌། གནོད་པ་ཐམས་ཅད་ལས་བདེ་ལེགས་སུ་གྱུར་ཅིག །དེ་ནས་བཅོམ་ལྡན་འདས་ཀྱིས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། ཀླུའི་


90-1-436b


རྒྱལ་པོ་དེ་དག་ལ་ལེགས་སོ་ཞེས་བྱ་བ་བྱིན་ཏེ། བཞིན་བཟང་དག །སྐྱེ་བོ་མང་པོ་ལ་དད་པ་དང༌། སྐྱེ་བོ་མང་པོ་ལ་བདེ་བའི་ཕྱིར་ཞུགས་པ་སྟེ། ཆོས་ཀྱི་རྣམ་གྲངས་འདི་
རྗེས་སུ་གཟུང་བའི་ཕྱིར་འགྲོ་ལྡིང་པའི་གསང་སྔགས་ཀྱི་ཚིག་རྣམས་བཤད་པ་ལེགས་སོ་ལེགས་སོ། །ཕྱོགས་རྣམས་ན་གཉིད་ལོག་པ་དང༌། མྱོས་པ་དང༌། རབ་ཏུ་མྱོས་
པ་རྣམས་སྲུང་བར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དེ་དག་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དེ་དག་
དང༌། ཀླུའི་དབང་པོ་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་
དོ༑ ༑འཕགས་པ་འགྲོ་ལྡིང་བའི་རིག་སྔགས་ཀྱི་རྒྱལ་པོ་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་
ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོམ་ནས་གཏན་ལ་ཕབ་པ།     རྒྱ་གར་སྐད་དུ། ཨཱཪྱ་དྷྭ་ཛ་ཨ་གྲ་ཀེ་ཡཱུ་ར་ནཱ་མ་དྷཱ་ར་ཎི། བོད་སྐད་
དུ༑ འཕགས་པ་རྒྱལ་མཚན་གྱི་རྩེ་མོའི་དཔུང་རྒྱན་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་

90-1-437a


གིས་ཐོས་པ་དུས་གཅིག་ན། བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་ནང་ན་ལྭ་བ་དཀར་པོ་ལྟ་བུའི་རྡོ་ལེབ་ལ་བཞུགས་ཏེ། དེ་ནས་ལྷའི་
དབང་པོ་བརྒྱ་བྱིན་ལྷ་མ་ཡིན་ལས་ཕམ། རབ་ཏུ་ཕམ་ནས་དེ་རྟབ་ཅིང་རིངས་པའི་གཟུགས་ཀྱིས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་
འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་འདི་ལྟར་ལྷ་མ་ཡིན་དང་གཡུལ་བཀྱེ་བ་
ལས༑ ལྷ་མ་ཡིན་གྱི་དབང་པོ་ཐགས་བཟང་རིས་ལས་ཕམ། རབ་ཏུ་ཕམ་སྟེ། སུམ་ཅུ་རྩ་གསུམ་པའི་ལྷ་རྣམས་ཀྱང་ཕམ་རབ་ཏུ་ཕམ་ན། བཅོམ་ལྡན་འདས། བདག་
ཅག་གིས་དེ་ལ་ཇི་ལྟར་བསྒྲུབ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ལྷའི་དབང་པོ། ཁྱོད་ཀྱིས་རྒྱལ་མཚན་གྱི་རྩེ་མོའི་དཔུང་རྒྱན་ཞེས་བྱ་བ་
གཞན་གྱིས་མི་ཐུབ་པའི་གཟུངས་ཟུངས་ཤིག། ངས་ཀྱང་སྔོན་བྱང་ཆུབ་སེམས་དཔར་གྱུར་པ་ན་དེ་བཞིན་གཤེགས་པ་གཞན་གྱིས་མི་ཐུབ་པའི་རྒྱལ་མཚན་ལས་
འདི་མནོས་སོ། །མནོས་ནས་ཀྱང་གཞན་ལ་རྒྱ་ཆེར་ཡང་དག་པར་བཤད་དོ། །མངོན་པར་དྲན་ཏེ། དེ་ཚུན་ཆད་འཇིགས་པའམ། བག་ཚ་བའམ། སྤུ་ཟིང་ཞེས་

90-1-437b


བྱེད་པའམ། ཐ་ན་སྐད་ཅིག་ཡུད་ཙམ་ཡང་ལུས་ལ་གནོད་པ་བྱུང་མ་མྱོང་ངོ༌། །བཅོམ་ལྡན་འདས། རྒྱལ་མཚན་གྱི་རྩེ་མོའི་དཔུང་རྒྱན་ཞེས་བགྱི་བ་གཞན་གྱིས་མི་ཐུབ་
པའི་གཟུངས་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཏདྱ་ཐཱ། ཨོཾ་ཛ་ཡ་ཛ་ཡ། བི་ཛ་ཡ་བི་ཛ་ཡ། ཛ་ཡ་བ་ཧི་ཎི། ཤངྐ་རི་ཤངྐ་རི། པྲ་བྷངྐ་རེ། བདག་དང་
སེམས་ཅན་ཐམས་ཅད་ཀྱི་སརྦ་ཤ་ཏྲཱུཾ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། མོ་ཧ་ཡ་མོ་ཧ་ཡ། བྷ་ག་བ་ཏི། ཛ་ཡ་བཱ་ཧི་ནི། མ་ཐ་མ་ཐ། པྲ་མ་ཐ་པྲ་མ་ཐ། གྲ་ས་གྲ་ས། ཧ་ས་
ཧ་ས༑ ཧཱུཾ་ཧཱུཾ། ལ་ཧཱུཾ་ལ་ཧཱུཾ། ལམྦོ་དྷ་རི། ཏྲེ་ནེ་ཏྲེ། ཙ་ཏུ་ར་བྷ་ག་ཏྲེ། ཙ་ཏུར་དཾཥྚེ། ཙ་ཏུར་བྷུ་ཛེ། ཨ་སི་མུ་ས་ལ། ཙཀྲ་ཏྲི་ཤུ་ལ། བཛྲ་ཀ་པ་ཙ་དྷ་ཎི། བདག་གནོད་པ་ཐམས་ཅད་
ལས་སྲུངས་ཤིག །སྲུངས་ཤིག །ཨོཾ་བྷ་ག་ཝ་ཏི། ཧ་ན་ཧ་ན། ད་ཧ་ད་ཧ། པ་ཙ་པ་ཙ། མ་ཐ་མ་ཐ། པྲ་མ་ཐ་པྲ་མ་ཐ། དྷུ་ན་དྷུ་ན། བི་དྷུ་ན་བི་དྷུ་ན། ཧཱུཾ་ཧཱུཾ་ཕཊ་ཕཊ། བྷཉྫ་བྷཉྫ་
པ་ར་སེ་ནྱཾ། བི་དྷྭཾ་ས་ཡ། སརྦ་ཤ་ཏྲཱུཾ་ནཱ་ཤ་ཡ། དྷྭ་ཛ་ཨ་གྲ་ཀེ་ཡཱུ་རེ། ཏྲི་ཊ་ཏྲི་ཊ་ཏྲི་ཊ། བྷྲི་ཊ་བྷྲི་ཊ། ཨུ་ལ་ཀཱ་མུ་ཁི། ཨུ་ལ་ཀཱ་དྷཱ་ར་ཎི། ཏྲཻ་ལོཀྱ་མ་ཐཱ་ནཱི། བི་དྷྭཾ་ས་ཡ་པ་ར་སེ་ནྱཾ།
བདག་གནོད་པ་ཐམས་ཅད་ལས་སྲུངས་ཤིག། སྲུངས་ཤིག། ཙ་ལ་ཙ་ལ། ཙི་ལི་ཙི་ལི། ཙུ་ལུ་ཙུ་ལུ། ཀཾ་པ་ཀཾ་པ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ་ལུ། མུཉྫ་མུཉྫ། ཨཊྚ་


90-1-438a


ཧཱ་སཾ༑ བི་དྷྭཾ་ས་ཡ་པ་ར་སེནྱཾ། བདག་གནོད་པ་ཐམས་ཅད་ལས་སྲུངས་ཤིག །སྲུངས་ཤིག །ཏྲཱ་ས་ཡ་ཏྲཱ་ས་ཡ། བྷྲ་མ་ཡ་བྷྲ་མ་ཡ། བུདྡྷ་ས་ཏྱེ་ན། དྷརྨ་
ས་ཏྱེ་ན༑ སཾ་གྷ་ས་ཏྱེ་ན། ས་ཏྱ་བ་ཏི་ནཱཾ། ས་ཏྱེ་ན་བུདྡྷ་ས་ཏྱེ་མ་ཏི་ཀྲ་མ། དྷརྨ་ས་ཏྱེ་མ་ཏི་ཀྲ་མ། སཾ་གྷ་ས་ཏྱེ་མ་ཏི་ཀྲ་མ། ས་ཏྱ་བ་ཏི་ནཱཾ། ས་ཏྱེ་མ་ཏི་ཀྲ་མ། ལམྦོ་དྷ་རི། ལམྦོ་
དྷ་རི༑ ཀུ་ཊ་ཀུ་ཊ། ཀུཊྚ་ཀུཊྚ་ཀུཊྚ། ཀུཊྚ་པ་ཡ་ཀུཊྚ་པ་ཡ། རུ་དྲ་མ་ནཱ་ཡ། བིཥྞི་མ་ནཱ་ཡ། ཙནྡྲ་སཱུཪྱ་བྲཧྨ་ན་ཡ། ཏྲཻ་ལོཀྱ་ཨ་དྷི་པ་ཏི་མ་ནཱ་ཡ། སརྦ་དེ་བ་ཨ་དྷི་པ་མ་ནཱ་ཡ།
སརྦ་ཡཀྵ་རཀྵ་ས་གནྡྷ་རྦ། ཀུམྦྷ་ནྜེ། མ་ཧོ་ར་གཱ་དྷི་པ་ཏི་མ་ནཱ་ཡ། བི་དྷྭཾ་ས་ཡ་པ་ར་སེ་ནྱཾ། རངྒ་རངྒ། རངྒ་པ་ཡ་རངྒ་པ་ཡ། ཛྭཱ་ལ་ཛྭཱ་ལ། པུཥྤ་མཱ་ལི་ནི། རུནྡྷ་རུནྡྷ། རི་ཏི་རི་
ཏི༑ ཙི་ཏི་ཙི་ཏི། བྷྲི་ཏི་བྷྲི་ཏི། བྷྲྀ་ཀུ་ཊི་མུ་ཁ་པ་ར་སེ་ན་ཀུ་ལོད་སཱ་དྷ་ནི་ཀ་རི། ཧ་ལ་ཧ་ལ། ཧི་ལི་ཧི་ལི། ཧུ་ལུ་ཧུ་ལུ། ཧེ་ཧེ། རི་ཎི་རི་ཎི། རི་ནི་མ་ཏི། ཛམྦྷ་དྷྭ་ཛེ། སརྦ་བུདྡྷ་ཨཱ་
བཱ་ལོ་ཀི་ཏེ། བདག་འཇིགས་པ་ཐམས་ཅད་ལས་སྲུངས་ཤིག། སྲུངས་ཤིག །སརྦ་ཏ་ཐཱ་ག་ཏ་ཨཱ་བ་ལོ་ཀི་ཏེ་སྭཱཧཱ། གུ་ཎ་རཱ་ཛ་པྲ་བྷཱ་སོད་ཏ་མེ་སྭཱཧཱ། སཱུཪྱ་ཨརྐ་བ་མི་
ལེ་སྭཱཧཱ༑ ཙནྡྲ་ཨརྐ་བི་མ་ལེ་སྭཱཧཱ། སརྦ་གྲ་ཧ་ནཀྵ་ཏྲ་དྷེ་མཱི་ཀ་ར་ཎེ་སྭཱཧཱ། བདག་འཇིགས་པ་དང༌། གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་ལས་


90-1-438b


སྲུངས་ཤིག །སྲུངས་ཤིག་སྭཱཧཱ། ལྷའི་རྒྱལ་པོ། རྒྱལ་མཚན་གྱི་རྩེ་མོའི་དཔུང་རྒྱན་ཞེས་བྱ་བ་གཞན་གྱིས་མི་ཐུབ་པའི་གཟུངས་འདིས་ཁྱོད་གཡུལ་སྤྲོད་པའམ། འཐབ་
པའམ༑ རྩོད་པའམ། འགྱེད་པའམ། གང་དུ་འགྲོ་ཡང་རུང་སྟེ། མི་འཇིགས་ཤིང་ཐམས་ཅད་དུ་རྒྱལ་བར་འགྱུར་རོ། །རྒྱལ་མཚན་གྱི་རྩེ་མོའམ་མགུལ་དུ་བཏགས་ན། མིའི་
རྒྱལ་པོ་དང༌། སྐྱེས་བུ་དཔའ་བོ་ཐམས་ཅད་ལ་སྲུང་བར་བྱེད་དོ། །བུད་མེད་ཀྱི་གཟུགས་ལྟ་བུར་བསྒྱུར་ནས་མདུན་དུ་འདུག་སྟེ་མི་འཇིགས་པ་སྦྱིན་ཞིང་སྲུང་བར་བྱེད་དོ། །དཔལ་
སྐྱེད་པར་བྱེད། ཕ་རོལ་གྱི་སྡེ་སྤ་ཀོང་བར་བྱེད་དོ། །བཀྲ་ཤིས་པ་དང༌། གཙང་བ་དང༌། གྲགས་པ་དང༌། དཔལ་དང༌། ཕུན་སུམ་ཚོགས་པ་ཀུན་ཏུ་གནས་པར་བྱེད་དོ། །བཅོམ་
ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ལྷའི་དབང་པོ་བརྒྱ་བྱིན་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་
ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རྒྱལ་མཚན་གྱི་རྩེ་མོའི་དཔུང་རྒྱན་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛ་ན་མི་
ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་བབ་པ།     རྒྱ་གར་སྐད་དུ། ཨཱཪྱ་

90-1-439a


མ་ཧཱ་མ་ཧཱིནྡྲ་ནཱ་མ་དྷཱ་ར་ཎི། བོད་སྐད་དུ། འཕགས་པ་སའི་དབང་པོ་ཆེན་པོ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀུན་ཏུ་འོད་བྲམ་ཟེ་སའི་དབང་པོ་ཆེན་
པོ་ཤིང་སཱ་ལ་ཆེན་པོ་ལྟ་བུའི་གནས་ལྷ་དང་ལྡན་པ་ན་བཞུགས་ཏེ། དེ་ནས་བྲམ་ཟེ་སའི་དབང་པོ་ཆེན་པོ་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་ཡང་དག་པར་
རྫོགས་པའི་སངས་རྒྱས་ཀུན་ཏུ་འོད་གལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀུན་ཏུ་འོད་ཀྱི་ཞབས་ལ་མགོ་བོས་ཕྱག་
འཚལ་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་བྲམ་ཟེ་སའི་དབང་པོ་ཆེན་པོ་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་ཡང་དག་པར་རྫོགས་
པའི་སངས་རྒྱས་ཀུན་ཏུ་འོད་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་ལགས་
ན༑ གང་གིས་བདག་སྐྱེ་བ་དྲན་པར་འགྱུར། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་བརྗེད་པར་མི་འགྱུར་བའི་ཐབས་དེ་བཅོམ་ལྡན་འདས་


90-1-439b


ཀྱིས་བདག་ལ་ལེགས་པར་བཤད་དུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀུན་ཏུ་འོད་ཀྱིས་བྲམ་ཟེ་སའི་དབང་
པོ་ཆེན་པོ་ཤིང་སཱ་ལ་ཆེན་པོ་ལྟ་བུ་ལ་འདི་སྐད་ཅེས་བཀའ་སྩལ་ཏོ། །དེའི་ཕྱིར་བུ་ཁྱོད་གལ་ཏེ་དེ་ལྟར་སྨོན་ན། དེའི་ཕྱིར་ཀུན་ཏུ་འོད་ཀྱི་རིག་སྔགས་ཀྱི་སྙིང་པོ་འདི་ཟུངས་
ཤིག། ཆོངས་ཤིག །ལྷོགས་ཤིག །ཀུན་ཆུབ་པར་གྱིས་ཤིག །ཀུན་ཏུ་འོད་ཀྱི་རིག་སྔགས་ཀྱི་སྙིང་པོ་གང་ཞེ་ན། ཏདྱ་ཐཱ། ཨ་མོ་ད་ནི། པྲ་མོ་ད་ནི། བི་མོ་ད་ནི། སཾ་མོ་ད་ནི།
པྲི་ཡཾ་ཀ་ར་ཎི། ཤྲཱ་ཀ་ར་ཎི། ཤྲཱ་ཀ་ར་ཎི། བོ་དྷི་ཀ་ར་ཎི། ཨ་ནུཏྟ་ར་སྱཾ་སམྱཀྶཾ་བུདྡྷ་ཀ་ར་ཎི། ཨ་ནུཏྟ་ར་ཨཱཪྱ་ཀ་ར་ཎི། ཨ་ནུཏྟ་ར་པྲ་ཛྙཱ་ཀ་ར་ཎི། ཨ་ནུཏྟ་ར་བ་ཤཱི་ཀ་ར་ཎི། ཨ་
ནུཏྟ་ར་སརྦྦ་ཀླེ་ཤོ་པ་ཀླེ་ཤ་བི་དྷ་ར་ཎི། ཨ་བ་དྱཱ་ན་དྷ་ཀ་ར་བི་དྷ་མ་ཎི། ཨ་ནུཏྟ་ར་བིདྱཱི་ཨ་ལོ་ཀོད་པཱ་ད་ནི། ཨ་ནུཏྟ་ར་ཤཻ་ཀྵ་ཤཱི་ལ་བིདྱཱ་ཙ་ར་ཎ། བི་མུཀྟ་གུ་ཎ་ག་ཎ། སཾ་བྷ་དྷ་
ཎཱི༑ ཨ་ནུཏྟཱ་ར་སརྦྦ་ཀུ་ཤ་ལ་མུ་ལོད་དྷ་ནི། ཨ་ནུཏྟ་ར་བྷོ་ན་མཱུ་ལ་ནི། ཨ་ནུཏྟ་ར་རཱ་ག་དོ་ཥ་མོ་ཧ་ན་མཱུ་ལ་ནི། ཨ་ནུཏྟ་ར་ཤཻ་ཀྵ་མ་ཎ་ཨ་བིདྱཱ་ཨནྟ་ཀ་རཱ་བི་དྷ་མ་ནི། ཨ་ནུཏྟ་རཱ་
སཱི་ཨ་པྲ་ཏ་ཧ་ཏ་བ་ལ་ཙཀྲ། ཨ་ནུཏྟ་རཱ་སརྦྦ་ལ་ར་བི་དྲཱ་མ་ཎི། ཏྭཾ་ཧི་བྷ་དྲེ། ཨ་ནུཏྟ་རཱ་བ་ལ་བྷ་དྲ། སུ་བྷ་དྲ། ཤྲཱི་བྷཱ་དྲ། ཨ་ནུཏྟ་ར་བྷ་དྲ། ས་མནྟ་བྷ་དྲ། ཨ་ས་མ་སཾ་བྷ་དྲ།

90-1-440a


ཨ་ནུཏྟ་ར་མ་ཧཱ་པུ་རུ་ཥ་བྷ་དྲ། ཨ་ནུཏྟ་ར་མ་ཧཱ་པུ་རུ་ཥ་སེ་བི་ཏཱ། ཨ་ནུཏྟ་ར་མ་ཧཱ་པུ་རུ་ཥ་ཨ་ནུ་བརྟ་ནཱི། ཨ་ནུཏྟ་རཱ་མ་ཧཱ་པུ་རུ་ཥ་དྷརྨ་དེ་ཤི་ཀཱ། ཨ་ནུཏྟ་ར་མ་ཧཱ་པུ་
རུ་ཥ་དྷརྨ་ཀོ་ཥ་སཾ་བཱ་དྷི་ཀཱ། ཨ་ནུཏྟ་ར་མ་ཧཱ་པུ་རུ་ཥ་ནིརྦཱ་ཎཱ། ཨ་ནུཏྤྲ་ཏཪྵ་ཀཱ། ཏྭ་ཧི་བྷ་དྲེ། གཾ་གཱ་སི་ཏ་པཀྵུ། སམྱཀྶཾ་བུདྡྷེ། ཨ་སེ་བི་ཏཱ། བྷཱ་བི་ཏཱ། བྷཱ་ཏཱ་བ་ཧུ་ལླི་ཀྲོ་དྷ། སྟུ་ཏ་སྟཽ་བི་ཏ་
བརྞི་ཏཱ། པྲ་ཤསྟ། བུ། འདི་ནི། ཀུན་ཏུ་འོད་ཀྱི་རིག་སྔགས་ཀྱི་སྙིང་པོ་ཡིན་ཏེ། དེ་བས་ན། བུ་ཁྱོད་ཀྱིས་ཀུན་ཏུ་འོད་ཀྱི་རིག་སྔགས་ཀྱི་སྙིང་པོ་འདི་འགྲོ་བ་དང༌། འགྲེང་བ་དང༌།
འདུག་པ་དང༌། ཉལ་བ་ན་ཡང་ཡིད་ལ་གྱིས་ཤིག །བུ། གང་ལ་ལ་ཞིག་ཀུན་ཏུ་འོད་ཀྱི་རིག་སྔགས་ཀྱི་སྙིང་པོ་འདིའི་མིང་དང༌། རིགས་དང༌། རིགས་ཀྱི་བྱེ་བྲག་ཡིད་ལ་བྱེད་
དམ༑ སྐྱེས་པའམ། བུད་མེད་དམ། ཁྱེའུའམ། བུ་མོའམ། ལྷའམ། ལྷ་མོའམ། ཀླུའམ། ཀླུ་མོའམ། དྲི་ཟའམ། དྲི་ཟ་མོའམ། ལྷ་མ་ཡིན་ནམ། ལྷ་མ་ཡིན་མོའམ། མིའམ་ཅིའམ་
མི་འམ་ཅི་མོའམ། ལྟོ་འཕྱེ་ཆེན་པོའམ། ལྟོ་འཕྱེ་ཆེན་མོའམ། ཡི་དྭགས་སམ། ཡི་དྭགས་མོའམ། ཤ་ཟའམ། ཤ་ཟ་མོའམ། གྲུལ་བུམ་མའམ། གྲུལ་བུམ་མོའམ། ལུས་
སྲུལ་པོའམ། ལུས་སྲུལ་མོས་ཀུན་ཏུ་འོད་ཀྱི་རིག་སྔགས་ཀྱི་སྙིང་པོ་འདི་འཆང་ངམ། ཀློག་གམ། ལུང་འབོག་གམ། སྟོན་ཏམ། འཆང་ན། དེ་ཚེ་རབས་བདུན་གྱི་བར་དུ་


90-1-440b


ཚེ་རབས་དྲན་བར་འགྱུར་རོ། །དེ་ཇི་སྲིད་འཁོར་གྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་མི་བརྗེད་པར་འགྱུར་རོ། །ལྷར་གྱུར་ཀྱང་རུང༌། མིར་གྱུར་ཀྱང་
རུང་སྟེ༑ དེ་མཚོན་ཆའམ། དུག་གམ། ཆུའམ། མེས་པར་མ་དོར་འཆི་བའི་དུས་བྱེད་པར་མི་འགྱུར་རོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀུན་ཏུ་རྒྱལ་བ་
འོད་སྲུང་གི་རིགས་དང་བཅས་པ་ལ་ཕྱག་འཚལ་ལོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་མཐའ་ཡས་རྒྱལ་བ་འོད་སྲུང་གི་རིགས་དང་བཅས་པ་ལ་ཕྱག་
འཚལ་ལོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འཆི་མེད་འོད་རྒྱལ་བ་འོད་སྲུང་གི་རིགས་དང་བཅས་པ་ལ་ཕྱག་འཚལ་ལོ། །བཅོམ་ལྡན་འདས་ཡང་དག་
པར་རྫོགས་པའི་སངས་རྒྱས་འོད་ཆེན་པོ་རྒྱལ་བ་འོད་སྲུང་གི་རིགས་དང་བཅས་པ་ལ་ཕྱག་འཚལ་ལོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་ཆེན་རྒྱལ་
བ་འོད་སྲུང་གི་རིགས་དང་བཅས་པ་ལ་ཕྱག་འཚལ་ལོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་མཉམ་པ་མེད་བ་རྒྱལ་བ་འོད་སྲུང་གི་རིགས་དང་
བཅས་པ་ལ་ཕྱག་འཚལ་ལོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་མི་མཉམ་པ་དང་མཉམ་པ་རྒྱལ་བ་འོད་སྲུང་གི་རིགས་དང་བཅས་པ་ལ་ཕྱག་འཚལ་

90-1-441a


ལོ༑ ༑ཡང་དག་པར་རྫོགས་པའི་སངས་རྒྱས་དྲང་སྲོང་ཆེན་པོ་འོད་སྲུང་གི་རིགས་དང་བཅས་པ་བདུན་པོ་དེ་དག་ལ་ཕྱག་འཚལ་ལོ། །ཞི་བའི་དབྱིངས་སུ་
ཞུགས་པ་འཁོར་དང་བཅས་པ་རྣམས་ལ་ཕྱག་འཚལ་ལོ། །ཕྱག་འཚལ་ལོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྲམ་ཟེ་སའི་དབང་པོ་ཆེན་པོ་ཤིང་སཱ་ལ་ཆེན་པོ་ལྟ་བུ་
ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་སའི་དབང་པོ་ཆེན་པོ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་
པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ། སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་
མ་ཧཱ་ད་ཎྜ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་བེ་ཅོན་ཆེན་པོ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་
སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་དགེ་སློང་སྟེང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་
དང་ཐབས་ཅིག་ཏུ་བཞུགས་ཏེ། དེའི་ཚེ་ན་ཚེ་དང་ལྡན་པ་སྒྲ་གཅན་ཟིན་རྒྱལ་པོའི་ཁབ་ཀྱི་དུར་ཁྲོད་ཆེན་པོ་བསིལ་བའི་གནས་ན་བུད་ཤིང་ཆེན་པོ་ལྟ་བུའི་ཕྱོགས་ན་

90-1-441b


འདུག་གོ །དེར་འདི་ལྟ་སྟེ། ལྷའི་གདོན་རྣམས་དང༌། ལྷ་མ་ཡིན་གྱི་གདོན་རྣམས་དང༌། ཀླུའི་གདོན་རྣམས་དང༌། གནོད་སྦྱིན་གྱི་གདོན་རྣམས་དང༌། སྲིན་པོའི་གདོན་རྣམས་དང༌།
མི་འམ་ཅིའི་གདོན་རྣམས་དང༌། ལྟོ་འཕྱེ་ཆེན་པོའི་གདོན་རྣམས་དང༌། དྲི་ཟའི་གདོན་རྣམས་དང༌། མིའི་གདོན་རྣམས་དང༌། རླུང་ལྷའི་གདོན་རྣམས་དང༌། ཡི་དྭགས་ཀྱི་གདོན་
རྣམས་དང༌། འབྱུང་པོའི་གདོན་རྣམས་དང༌། ཤ་ཟའི་གདོན་རྣམས་དང༌། གྲུལ་བུམ་གྱི་གདོན་རྣམས་དང༌། གཟིག་རྣམས་དང༌། བྱ་རོག་རྣམས་དང༌། འུག་པ་རྣམས་དང་།གྲོག་སྦུར་
རྣམས་དང༌། སྡིག་སྦྲུལ་རྣམས་དང༌། གཞན་ཡང་མི་དང་མི་མ་ཡིན་པའི་སེམས་ཅན་རྣམས་ཀྱིས་ཚེ་དང་ལྡན་པ་སྒྲ་གཅན་ཟིན་ལ་ཤིན་ཏུ་གཙེས་སོ། །དེ་ནས་ཚེ་དང་ལྡན་པ་སྒྲ་
གཅན་ཟིན་བྱ་རྒོད་ཕུང་པོའི་རི་ག་ལ་བ་དང༌། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་
ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྦྱན་སྔར་དུས་ཏེ་མཆི་མ་བླགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་སྒྲ་གཅན་ཟིན་ལ་བཀའ་སྩལ་
པ༑ སྒྲ་གཅན་ཟིན། ཁྱོད་ཅིའི་ཕྱིར་ངའི་མདུན་ན་འདུག་ནས་མཆི་མ་བླག །དེ་སྐད་ཅེས་བཀའ་སྩལ་པ་དང༌། བཅོམ་ལྡན་འདས་ལ་ཚེ་དང་ལྡན་པ་སྒྲ་གཅན་ཟིན་གྱིས་འདི་

90-1-442a


སྐད་ཅེས་གསོལ་ཏོ། །བཅོམ་ལྡན་འདས། བདག་རྒྱལ་པོའི་ཁབ་ཀྱི་དུར་ཁྲོད་ཆེན་པོ་བསིལ་བའི་གནས་ན་བུད་ཤིང་ཆེན་པོ་ལྟ་བུའི་ཕྱོགས་ན་མཆིས་ན།
དེར་ལྷའི་གདོན་རྣམས་དང༌། ལྷ་མ་ཡིན་གྱི་གདོན་རྣམས་དང༌། ཀླུའི་གདོན་རྣམས་དང༌། གནོད་སྦྱིན་གྱི་གདོན་རྣམས་དང༌། སྲིན་པོའི་གདོན་རྣམས་དང༌། མི་འམ་ཅིའི་
གདོན་རྣམས་དང༌། དྲི་ཟའི་གདོན་རྣམས་དང༌། ལྟོ་འཕྱེ་ཆེན་པོའི་གདོན་རྣམས་དང༌། མིའི་གདོན་རྣམས་དང༌། རླུང་ལྷའི་གདོན་རྣམས་དང༌། ཡི་དྭགས་ཀྱི་གདོན་རྣམས་དང༌།
འབྱུང་པོའི་གདོན་རྣམས་དང༌། ཤ་ཟའི་གདོན་རྣམས་དང༌། གྲུལ་བུམ་གྱི་གདོན་རྣམས་དང༌། གཟིག་རྣམས་དང༌། བྱ་རོག་རྣམས་དང༌། འུག་པ་རྣམས་དང༌། གྲོག་སྦུར་རྣམས་
དང༌། སྡིག་སྦྲུལ་རྣམས་དང༌། གཞན་ཡང་མི་དང་མི་མ་ཡིན་པའི་སེམས་ཅན་རྣམས་ཀྱིས་བདག་ལ་ཤིན་ཏུ་གཙེས་ལགས་མོད། དེ་ནས་བཅོམ་ལྡན་འདས་ཀྱིས་ཚེ་དང་ལྡན་
པ་སྒྲ་གཅན་ཟིན་ལ་བཀའ་སྩལ་པ། སྒྲ་གཅན་ཟིན། ཁྱོད་ཀྱིས་བེ་ཅོན་ཆེན་པོའི་གཟུངས་ཀྱི་རིག་སྔགས་འཁོར་བཞི་པོ་དགེ་སློང་རྣམས་དང༌། དགེ་སློང་མ་རྣམས་དང༌།
དགེ་བསྙེན་རྣམས་དང༌། དགེ་བསྙེན་མ་རྣམས་བསྲུང་བ་དང༌། བསྐྱབ་པ་དང༌། སྦ་བ་དང༌། ཡུན་རིང་པོའི་དོན་དང༌། ཕན་པ་དང༌། བདེ་བར་འགྱུར་བ་འདི་ཟུངས་ཤིག།

90-1-442b


ཏདྱ་ཐཱ༑ ཨངྒཱ། བངྒཱ། ཏངྒཱ། ཏ་རངྒཱ། ས་རཱ་ས་རཱ། ཏ་རངྒཱ་སྭ། ས་ད་ད་ས། ཛ་དྷ་རཱ། ཨཀྐ་རེ། ཨ་ར་བཱི་རཱ། ཏ་ར་བཱི་རཱ། ཀ་ར་བཱི་རཱ། ཀརྐ་ར་བཱི་རཱ། ཙུ་རུ་བཱི་རཱ། ཙུ་རུ་ཙུ་རུ་བཱི་རཱ། ཨིནྡྲ། ཨིནྡྲ་
ཀི། ས་ར་ཧ་ན་ས། ཧ་ན་ས་ཀི་ས་ར། མི་ཙི་རེ་ལཱ། མ་ཧཱ་མིཙྪ། བ་ཧཱ་མིཙྪ། བ་ཧི་ཥི་ཀཱ་ཀ །ཀ་ལིཙྪ་ཀཱ་ཨཾ་གེ་ཛ་ཡི། ཛ་ཡེ་ལི་ཀཱ། ཨེ་ལཱ། ཙིནྟ། ལི་ལེ། ཏི་ལེ་ཏི་ལེ། སུ་མ་ཏི། བུ་སུ་མ་
ཏི༑ ཙུ་ལུ་ནནྚེ། ཙུ་ལུ་ཙུ་ལུ་ནནྚེ། ཙུ་ལ་ན་ཊེ། ཀུ་ན་ཏེ། ཧ་རཱ་ཊ་ཀི། ན་རཱི་ཊ་ཀི་ཏ། གཽ་རི། གནྡྷ་རི། དྷཱ་ར་ཎེ། དྷཱ་ར་ཎེ། ཨུཥྚ། པི་པཱི་ལི་ཀ །ཨུཥྚ། པ་པི་ལ་ཀེ །ཀ་རཱ་ཀརྛི་ཀེ། ཀ་ཀེ་ལེ།
ཙ་ལ་ནནྚི། ཀ་གི་མ་ལེ་ལ་མ་ཏི། རཀྵ་མ་ཏི། བཱ་ལ་ཀུ་ལེ། བ་ཏ་ས་ལེ། ཨུ་ན་མི་ལེ། ཏ་ར་བཱི་རེ། ཏ་ར་ཏ་ར་བཱི་རེ། ཀུ་རུ་བཱི་རེ། ཀུ་རུ་ཀུ་རུ་བཱི་རེ། ཙུ་རུ་བཱི་རེ། ཙུ་རུ་བཱི་རེ། ཙུ་རུ་ཙུ་རུ་བཱི་རེ།
མ་ཧཱ་བཱི་རེ། ཨི་ར་མ་ཏི། བ་ར་མ་ཏི། རཀྵ་མ་ཏི། སརྦ་ཨརྠ་སཱ་དྷ་ནི། པ་ར་མ་སུ་ར་སཱ་དྷ་ནི། ཨ་པྲ་ཏི་ཧ་ཏེ། རྒྱལ་པོ་དབང་པོ་དང༌། རྒྱལ་པོ་ཟླ་བ་དང༌། རྒྱལ་པོ་གཤིན་རྗེ་དང༌། རྒྱལ་
པོ་རླུང་ལྷ་དང༌། རྒྱལ་པོ་གཟི་ཅན་དང༌། རྒྱལ་པོ་ནོར་རྒྱས་ཀྱི་བུ་དང༌། རྒྱལ་པོ་བེ་ཅོན་དང༌། རྒྱལ་པོ་བེ་ཅོན་མོ་དང༌། རྒྱལ་པོ་ཚངས་པ་སྟོང་ལྡན་དང༌། སངས་རྒྱས་བཅོམ་ལྡན་
འདས་ཆོས་ཀྱི་རྗེ་དང༌། ཆོས་ཀྱི་རྒྱལ་པོ་འཇིག་རྟེན་ལ་ཐུགས་བརྩེ་བ་བླ་ན་མེད་པས་བདག་ལ་སྲུང་དུ་གསོལ། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་

90-1-443a


སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་པ་དང༌། དུག་གསད་པ་དང༌། དུག་གཞིལ་བ་དང༌། མཚམས་
གཅད་པ་དང༌། ས་བཅིང་བ་མཛད་དུ་གསོལ། ཏདྱ་ཐཱ། ཨི་ལ་མེ་ལེ་ཏ་ས་ལཱ། ཨི་ར་མ་ཏི། བི་ར་མ་ཏི། ཙ་ལ་མ་ཏི། ཕུ་རུ་མ་ཏི། ཕུ་རུ་ཕུ་རུ། ཕུ་རུ་ཕུ་རུ། པ་ར་ཁུ་རུ་རུ། ཁུ་རུ་
མ་ཏི༑ བྷུ་མི་མཎྜེ། ཀ་ལི་ཀེ། ཙཎྜཱ་ལི། ཨ་ཀི་ས་རཱ་ལེ། ཨི་ཡཱ་སཱ། ས་ལ་མ་ཏོ་ཧུ་ལེ། སྠཱུ་ལེ། ཤ་ལེ་ཛ་ཡ། སྠཱུ་ལེ། ཙ་ལ་ནཱ་ཊི། ཙ་ལ་ནཱ་ཊི། ནཱ་གཱ་ནཱཾ་དྷ་ར་ཎི། གོ་ར་ཧི་ཎི། གོ་ལེ་
ཧི་ཧེ༑ ཨཎྜ་རེ། པཎྜ་རེ། ཀེ་ཡུ་རེ། ཀེ་ཏུ་མ་ཏི། བྷུ་ཏཾ་ག་མེ། དྷུ་ཏ་པ་ཏི། དྷེ་ཪྱ་མ་ཧཱ་བ་ལེ་།ཨ་ཙུཎྜེ། ཨ་ཙུ་རུནྡྷེ། དྷ་རནྡྷ་ར། ཛ་ཡ་ལི་ཀཱ། ཛ་ལེ་གོ་རོ་ཧ་ནི་ཙ་ར། ཧུ་རུ་ཧུ་རུ།
རུནྡྷུ་རུནྡྷུ། ཧུ་རུ། དྷུ་མ་ཏི། དྷ་རནྡྷ་དྷ་རེ། བི་ཤྭ་མ་ཏི། ནཱ་ཤ་ནི། བནྡྷ་ནི། མོ་ཙ་ནི། བི་མོ་ཙ་ནི། སཱ་དྷ་ནི། ཤོདྷ་ནི། བི་ཤོ་དྷ་ནི། སཾ་གི་ར་ཎི། མན་ཐཱི་ར་ཎི། ཨ་ཙྪཏྟ་ནི། ས་དྷུ་ཏ་
ར་མ་ཎེ༑ ཏ་ར་ཏ་ར་མ་ཎེ། ཧ་ར་ཧ་ར། བནྡྷུ་མ་ཏི་།ཧི་རི་ཧི་རི། གེ་ལི་རེ་ལེ། ཧུ་རུ་ཧུ་རུ། བངྒ་ལེ་སྭཱཧཱ། སངས་རྒྱས་བཅོམ་ལྡན་འདས་རྣམས་ལ་ཕྱག་འཚལ་ལོ། །སྒྲ་
གཅན་ཟིན། བེ་ཅོན་ཆེན་པོའི་གཟུངས་ཀྱི་རིག་སྔགས་བརྒྱ་རྩ་བཅུ་པ་འདི་སྐུད་པ་ལ་མདུད་དེ་ལག་པ་ལ་བཏགས་སམ། མགུལ་དུ་བཏགས་ན། ཀུན་ནས་དཔག་


90-1-443b


ཚད་བཅུ་ཁོར་ཡུག་ཏུ་བེ་ཅོན་རྣམས་དང༌། མེ་ཏོག་རྣམས་དང༌། ཕྱག་རྒྱ་རྣམས་ཀྱིས་དེ་སྲུང་བ་བྱས་པར་འགྱུར་རོ། །དེ་ལ་མི་དང་མི་མ་ཡིན་པ་རྣམས་ཀྱིས་མི་ཚུགས་པར་འགྱུར་རོ།།
མཚོན་དང༌། དུག་དང༌། ནད་དང༌། རིམས་ནད་དང༌། རིམས་དྲག་པོ་དང༌། རིག་སྔགས་དང༌། གསང་སྔགས་དང༌། རོ་ལངས་དང༌། ཁྲོ་གཏུམ་དང༌། མེ་དང༌། ཆུས་འཆི་བའི་དུས་བྱེད་
པར་མི་འགྱུར་རོ། །རིག་སྔགས་དང༌། གསང་སྔགས་དང༌། སྦྱོར་བ་རྣམས་ལེགས་པར་སྦྱོར་བ་ཐམས་ཅད་ཀྱི་མ་གྲུབ་པ་རྣམས་གྲུབ་པར་བྱེད་པའོ། །གྲུབ་པ་རྣམས་ཀྱང་ཆུད་
མི་ཟ་བར་བྱེད་པའོ། །ཕ་རོལ་གྱི་སྦྱོར་བ་འཆིང་བའོ། །ཕ་རོལ་གྱིས་བཅིངས་པ་ལས་གྲོལ་བར་བྱེད་པའོ། །ནད་དང༌། མྱ་ངན་དང༌། བགེགས་རྣམ་པར་འཇིག་པར་བྱེད་པའོ། །
འཐབ་པའི་རྙོག་པ་རབ་ཏུ་ཞི་བར་བྱེད་པའོ། །གདོན་ཐམས་ཅད་ཟློག་པར་བྱེད་པའོ། །གདོན་གང་གིས་གཏོང་བ་དེའི་མགོ་ཨརྫ་ཀའི་དོག་པ་བཞིན་དུ་མགོ་ཚལ་པ་བདུན་དུ་འགས་
སོ༑ ༑གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ཡང་རྡོ་རྗེ་འབར་པ། ཀུན་ཏུ་འབར་བ། ཀུན་ཏུ་རབ་ཏུ་འབར་བ་མེ་ལྕེ་གཅིག་ཏུ་གྱུར་པས། དེའི་མགོ་ཨརྫ་ཀའི་དོག་པ་བཞིན་
དུ་ཚལ་པ་བདུན་དུ་འགས་སོ། །རྒྱལ་པོ་ཆེན་པོ་བཞི་ཡང་ལྕགས་ཀྱི་འཁོར་ལོ་སྦུ་གྲིའི་སོ་ལྟ་བུའི་མཚོན་གྱིས་ཕུང་བར་བྱེད་དོ། །གནོད་སྦྱིན་གྱི་འཇིག་རྟེན་དེ་ནས་ཤི་

90-1-444a


འཕོས་ནས་ལྕང་ལོ་ཅན་གྱི་ཕོ་བྲང་འཁོར་དུ་གནས་པ་མི་འཐོབ་བོ། །སྒྲ་གཅན་ཟིན། རྒྱལ་པོ་དང༌། མི་རྒོད་དང༌། མེ་དང༌། ཆུ་དང༌། མཚོན་ཆ་དང༌། འབྲོག་
དང༌། དགོན་པ་དང༌། རི་དང༌། མྱ་ངམ་དུ་སོང་བ་གང་གིས་བེ་ཅོན་ཆེན་པོའི་གཟུངས་ཀྱི་རིག་སྔགས་འདི་ལན་གཅིག་བརྗོད་ན། སྡིག་པ་ཐམས་ཅད་ལས་རབ་ཏུ་ཐར་བར་
འགྱུར་རོ། །སྒྲ་གཅན་ཟིན། བེ་ཅོན་ཆེན་པོའི་གཟུངས་ཀྱི་རིག་སྔགས་འདི་སངས་རྒྱས་བཅོམ་ལྡན་འདས་གངྒཱའི་ཀླུང་དགུ་བཅུ་རྩ་གཅིག་གི་བྱེ་མ་སྙེད་ཀྱིས་གསུངས་
པ༑ གསུང་བ། གསུང་བར་འགྱུར་བ། གྲུབ་པ་མཆོག་ཏུ་གྱུར་པ། གཞན་གྱིས་མི་ཐུབ་པ། ལྷ་དང༌། ཀླུ་དང༌། དྲི་ཟ་ལ་སོགས་པས་བསྟོད་པ། འབྱུང་པོ་ཐམས་ཅད་ཀྱིས་
ཡོངས་སུ་བཟུང་བ་སྟེ། བདག་དང་སེམས་ཅན་ཐམས་ཅད་གནོད་པ་ཐམས་ཅད་ལས་བདེ་བར་གྱུར་ཅིག །ནད་མེད་པ་དང༌། འཇིགས་པ་མེད་པར་གྱུར་ཅིག །བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་སྒྲ་གཅན་ཟིན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་བེ་ཅོན་ཆེན་
པོ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་

90-1-444b


སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    རྒྱ་གར་སྐད་དུ། ཨཱཪྱ་སུ་མུ་ཁཾ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་སྒོ་བཟང་པོ་ཞེས་བྱ་བའི་གཟུངས། སངས་
རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་བ་དུས་གཅིག་ན། བཅོམ་ལྡན་འདས་བྱང་ཆུབ་ཀྱི་ཤིང་དྲུང་ན་བྱང་ཆུབ་སྙིང་པོའི་
མཆོད་རྟེན་ཆེན་པོ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་སློང་ཆེན་པོ་འདི་ལྟ་སྟེ། ཚེ་དང་ལྡན་པ་ཤཱ་ར་དྭ་ཏིའི་བུ་དང༌། ཚེ་དང་ལྡན་པ་མཽ་གལ་གྱི་བུ་ཆེན་
པོ་ལ་སོགས་པ་ཉན་ཐོས་ཆེན་པོ་ཐམས་ཅད་དང་ཐབས་ཅིག་ཏུ་བཞུགས་ཏེ། བྱང་ཆུབ་སེམས་དཔའི་དགེ་འདུན་ཆེན་པོ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་
པོ་ལག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་རྒྱལ་མཚན་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དང༌། བྱང་ཆུབ་
སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་ཡང་ཐབས་ཅིག་གོ །དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་

90-1-445a


ཡང་དག་པར་རྫོགས་པའི་སངས་རྒྱས་ཀྱིས་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས་བཤད་དུ་གསོལ། གང་གིས་སེམས་ཅན་རྣམས་ལ་སྣང་
བ་བགྱིས་པར་འགྱུར་བ་དང༌། ཕྱིར་རྒོལ་བ་དང༌། དགྲ་ཐམས་ཅད་ཀྱིས་གནོད་པར་བགྱི་བ་སྲུང་བ་དང༌། བསྐྱབ་པར་འགྱུར་བ་དང༌། འདི་ལྟ་སྟེ། ལྷའི་དབང་པོ་རྣམས་
དང༌། ཀླུའི་དབང་པོ་རྣམས་དང༌། གནོད་སྦྱིན་གྱི་དབང་པོ་རྣམས་དང༌། སྲིན་པོའི་དབང་པོ་རྣམས་དང༌། འབྱུང་པོའི་དབང་པོ་རྣམས་ཀྱིས་འཇིགས་པར་མི་འགྱུར་བ་དང༌།
སྡིག་པ་དང༌། མཚོན་དང༌། དུག་དང༌། བྱད་ཀྱིས་གནོད་པར་མི་འགྱུར་བ་དང༌། ཕར་མཆིའམ། སླར་མཆིའམ། ཉལ་ལམ། གཉིད་ཀྱིས་ལོག་གམ། སྨྱོས་སམ། རབ་ཏུ་
སྨྱོས་ཀྱང་རུང༌། ཐམས་ཅད་དུ་ཡང་སྐྱོབ་པར་འགྱུར་བ་དང༌། དེ་དག་གི་དོན་དུ་དེ་ལྟ་བུའི་གསང་སྔགས་ཀྱི་གཞི་རྣམས་བཤད་དུ་གསོལ། ཇི་ལྟར་བདག་རྟག་ཏུ་དེ་བཞིན་
གཤེགས་པའི་རིམ་གྲོ་འཚལ་བ་དང༌། རྟག་ཏུ་སྲུང་བ་དང༌། ཡོངས་སུ་སྐྱོབ་པར་འཚལ་བ་དང༌། དེ་བཞིན་དུ་སེམས་ཅན་ཐམས་ཅད་ཀྱི་དོན་དང༌། བྱང་ཆུབ་སེམས་དཔའི་
ཐེག་པ་པའི་རིགས་ཀྱི་བུའམ། རིགས་ཀྱི་བུ་མོ་དེ་དག་འཐབ་པ་དང༌། མཚང་འདྲུ་བ་དང༌། རྩོད་པ་དང༌། ནད་དང༌། དུས་མ་ལགས་པའི་འགུམ་པ་ལས་བསྲུང་བ་དང༌།

90-1-445b


ཡོངས་སུ་བསྐྱང་བ་བགྱི་བའི་སླད་དུ་དེ་བཞིན་གཤེགས་པ་ལ་གསོལ་བ་འཚལ་ལགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་
ན་རྡོ་རྗེས་གསོལ་བ་བཏབ་པ་ཐུགས་སུ་ཆུད་ནས་དེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། ཁྱོད་སེམས་ཅན་ཐམས་ཅད་ཀྱི་དོན་གྱི་ཕྱིར་དེ་བཞིན་གཤེགས་པ་ལ་
གསོལ་བ་འདབས་པ་ལེགས་སོ། །ལེགས་སོ། །དེའི་ཕྱིར་ལག་ན་རྡོ་རྗེ། ཁྱོད་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། སྒོ་བཟང་པོ་ཞེས་བྱ་བའི་ཆོས་ཀྱི་རྣམ་གྲངས་
བཤད་པར་བྱའོ། །ཨུ་གུ་མུ་གུ་བ་ལི་ནི། བནྡྷ་ནི། བ་ལ་ཙ་མ་ན། བ་ཧུ་བ་ཧུ་བ་ཧུ་ལི་བརྟ་ཡ་སྭཱཧཱ། དེ་བཞིན་གཤེགས་པས་སྦྱི་བོ་ནས་དབང་བསྐུར་བའི་གཟུངས་སྔགས་ཀྱི་
གཞི་རྣམས་བཀའ་སྩལ་ཏོ། །དེ་བཞིན་གཤེགས་པས་ཀྱང་གསུངས་པར་འགྱུར་རོ། །བྱིན་གྱིས་རློབ་པར་འགྱུར་རོ། །ཏདྱ་ཐཱ། བཛྲི་བཛྲི་བཛྲཱ་བཛྲི་དྷ་རི། བཛྲ་པའ་ཎི། བཛྲཱི་
དྷ་རི༑ ཙཀྲ་བཛྲཱི། ཙཀྲ་དྷ་རི། བ་ཊུ་དྷི་དྷི་རི། བྷི་རི། མུ་རི། ཙི་རི། ཨ་ཧུ་རི། བྷ་ག། བྷི་བྷི་རི། ཤི་རི་ཏྲ། ཤི་རི། རུ་རུ་ཙེ། རུ་རུ་ཙེ། ཙ་རི་ཙ་རི། ད་རི་ཙ་ལེ། ཙུ་རུ་མུ་རུ་པཎྜ་རེ།
སྡིག་པ་ཐམས་ཅད་འཇིག་པར་བྱེད་པ། ནད་ཐམས་ཅད་རབ་ཏུ་ཞི་བར་བྱེད་པ། དུས་མ་ཡིན་པར་འཆི་བ་འགོག་པ་ནས་རྨི་ལམ་ངན་པའི་བར་དུ་འགོག་པར་བྱེད་པ། ཏདྱ་

90-1-446a


ཐཱ༑ བནྡྷི་ད། ག་ག་རི་ནི། མཱུརྟ་ནི། པྲ་མཱུརྟ་ནི། ནཱ་ཤ་ནི། པྲ་ནཱ་ཤ་ནི། ནད་རབ་ཏུ་ཞི་བར་བྱེད་པ་ནས་རྨི་ལམ་ངན་པའི་བར་དུ་འགོག་པར་བྱེད་པ། འདི་ལྟ་
སྟེ༑ ནཱ་ཤ་ནི། ནཱ་ཤ་ནི། བནྡྷ་ནི། བནྡྷ་ནི། ཙྪིནྡ་ནི། ཙྪིནྡ་ནི། ཙི་རེ་མི་རེ། མ་ཧེ་ཧ་ད་ནི། བ་ནི་བ་རེ། ཁ་རེ་བེ་རེ། བི་རི་བི་རི། བོ་དྷི་བོ་དྷི། སུ་ཥ་ཎི། ཤ་ར་ནི། བ་རུ་བ་རི་ནི། བ་ར་
ཧཱུཾ་ཡེ། བྲཧྨ་ཙ་རི་ཎི། ཨིནྡྲ་པ་ཏི། དྷི་དྷི་རཱི་ཡ་ཎི། ན་མོ་མ་ཧེ་ཤྭ་ར་ཡ་ནི། རི་ཤི། བྷཉྫ་ནི་པཱ་པ་ཛ་ཧ་ནི་ཀཱ་ལ་པ་ཏི་ནི། བྷུ་ཏ་བ་ད་ནི། སཏྱ་ག་ཐེ། སོ་མ་བཱ་དི། སོ་མ་པྲ་དྷེ་སྭཱཧཱ།
ཚེ་རིང་བར་འགྱུར། ཏདྱ་ཐཱ། ཧ་ར་ཧ་ར་ཧ་ར་ཧཱ་ནི་སྭཱཧཱ། ཏདྱ་ཐཱ། ཨི་ཌི་ཏ་ག་ཌི་ཏ། པ་དི་ད། ཨ་ཡེ་ན། ཨ་རི། བྷཾ་ཛ་ནི། ཀ་ཀཱི་རྟི་ནི། པུ་ཏྲ་ད་ད་ཧ་ནི། མརྒ་ཨ་བྷི་རོ་ཧ་ནི། ཧུ་
ས་བ་ཏི། མུ་པ་བི་ཏ། ཧི་ལི་ཧི་ལི། ཡ་ཐཱ་བ་ཛུ་ཡ། ཡ་ཐཱ་ཨགྣི། ཡ་ཐཱ་པ་རཾ་ཙ་ཡ་ཐཱ་ན་ལ་ཡ། ཡ་ཐཱ་བཛྲ་ཎ། ཡ་ཐཱ་ཧྲྀ་ད་ཡ་སྭཱཧཱ། ལག་ན་རྡོ་རྗེ། འདི་ནི། སྒོ་བཟང་པོ་ཞེས་བྱ་བའི་གཟུངས་
ཏེ༑ དེ་བཞིན་གཤེགས་པ་རྣམས་ཀྱིས་ཐུགས་རྗེས་སེམས་ཅན་རྣམས་ཀྱི་དོན་དུ་བཤད་དོ། །ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་ཀྱིས་གསུངས་ཤིང་བྱིན་གྱིས་བརླབས་པ་དང༌། བདེན་པའི་ཐུགས་དམ་གྱིས་རྣམ་པར་བཞག་བཞིན་དུ་ང་ཡང་འཆད་དོ། །དེ་ནས་བཅོམ་


90-1-446b


ལྡན་འདས་ཀྱིས་སྐྱེས་བུ་ཆེན་པོའི་མཚན་སྨིན་མཚམས་ཀྱི་མཛོད་སྦུ་ནས་འོད་ཟེར་ཕྱུང་སྟེ་སངས་རྒྱས་ཀྱི་ཞིང་ཐམས་ཅད་དུ་འོད་ཟེར་གྱི་སྣང་བ་བྱུང་ངོ༌། །འོད་ཟེར་གྱི་སྣང་བ་
དེས་བསྐུལ་བས་རང་རང་གི་སངས་རྒྱས་ཀྱི་ཞིང་དག་ནས་ཆས་ཏེ་འཇིག་རྟེན་གྱི་ཁམས་མི་མཇེད་འདིར་བྱོན་ནས་བཅོམ་ལྡན་འདས་ཤཱཀྱ་ཐུབ་པ་ལ་ལེགས་སོ་ཞེས་བྱ་བ་བྱིན་
ཏེ༑ ཤཱཀྱ་ཐུབ་པ་ཁྱོད་ཀྱིས་སེམས་ཅན་ཐམས་ཅད་ཀྱི་དོན་དུ་སྒོ་བཟང་པོ་ཞེས་བྱ་བའི་ཆོས་ཀྱི་རྣམ་གྲངས་གཟུངས་སྔགས་ཀྱི་གཞི་རྣམས་སྣང་བར་བྱེད་པ། མཆོག་ཏུ་དགའ་བར་
བྱེད་པ། དྲན་པར་བྱེད་པ། བཤད་པར་བྱེད་པ་ལེགས་སོ་ལེགས་སོ། །བདག་ཅག་གིས་ཀྱང་བྱིན་གྱིས་བརླབ་བོ། །ལེགས་སོ་ཞེས་བྱ་བ་བྱིན་ནོ། །རིགས་ཀྱི་བུའམ། རིགས་ཀྱི་བུ་མོ་
གང་ལ་ལ་གཟུངས་སྔགས་ཀྱི་གཞི་འདི་དག་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེའི་ཡོན་ཏན་གྱི་ཕན་ཡོན་ཉི་ཤུར་ཤེས་པར་བྱ་སྟེ།
ཉི་ཤུ་གང་ཞེ་ན། འདི་ལྟ་སྟེ། སངས་རྒྱས་ཐམས་ཅད་ཀྱི་བྱིན་གྱིས་བརླབས་པར་འགྱུར་བ་དང༌། སངས་རྒྱས་ཐམས་ཅད་ཀྱིས་དགོངས་པར་འགྱུར་བ་དང༌། ངན་སོང་དུ་འགྱུར་བའི་
ལས་ཀྱི་སྒྲིབ་པ་ཐམས་ཅད་མེད་པར་འགྱུར་བ་དང༌། ཚེ་རིང་བར་འགྱུར་བ་དང༌། རིང་དུ་འཚོ་ཞིང་གྲགས་པ་དང་ལྡན་པ་དང༌། ལོངས་སྤྱོད་དང་ལྡན་པ་དང༌། སྟོབས་དང་ལྡན་

90-1-447a


པ་དང༌། གཟི་བརྗིད་དང་ལྡན་པ་དང༌། རྟག་ཏུ་ནད་མེད་པ་དང་ལྡན་པ་དང༌། བརྩོན་འགྲུས་དང་ལྡན་པ་དང༌། སངས་རྒྱས་བཅོམ་ལྡན་འདས་ཐམས་ཅད་
དགྱེས་ཤིང་ཐུགས་སུ་བྱོན་པར་འགྱུར་བ་དང༌། ལྷ་ཐམས་ཅད་ཀྱིས་བསམ་པར་འགྱུར་བ་དང༌། དགེ་བར་སྤྱོད་པར་འགྱུར་བ་དང༌། དགེ་བའི་དོན་ལ་རབ་ཏུ་བརྩོན་པ་དང༌།
སྣང་བར་བྱེད་པར་འགྱུར་བ་དང༌། མཆོག་ཏུ་དགའ་བ་དང་དྲན་པ་དང་ལྡན་པར་འགྱུར་བ་དང༌། མཚན་ཕུན་སུམ་ཚོགས་པར་འགྱུར་བ་དང༌། མི་འཇིགས་པར་འགྱུར་བ་
དང༌། དགེ་བའི་རྩ་བ་ཐམས་ཅད་དང་ལྡན་པར་འགྱུར་རོ། །ལག་ན་རྡོ་རྗེ། འདི་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
ཀྱིས་གསང་བའི་གནས་ཀྱི་གཟུངས་སྔགས་ཀྱི་གཞི་འདི་རྣམས་གསུངས་ཤིང༌། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ཡིན་ནོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་རིགས་ཀྱི་བུའམ། རིགས་ཀྱི་བུ་མོ་ད་ལ་བསྲུང་
བ་དང༌། ཡོངས་སུ་བསྐྱང་བའི་སླད་དུ་གཟུངས་སྔགས་ཀྱི་གཞི་རྣམས་བཤད་པར་བགྱིའོ། །སུ་ཞིག་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་

90-1-447b


སྔགས་འདི་འཛིན་ཅིང༌། ནང་པར་ལངས་ནས་ཀློག་པ་དེ། རྣམ་པར་འཚེ་བ་ཐམས་ཅད་ལས་བསྲུང་བར་བགྱིའོ། །ཏདྱ་ཐཱ། ཤི་ཁི་ཤི་ཁི་ཤི་ཁི་ཤི་ཀ། ཙི་ཙི་ཙི་ཙི།བྷ་བྷ་བྷ་བྷ། རུ་རུ་
རུ་རུ༑ ཛི་ཛི་ཛི་ཛི། གྲ་གྲ་གྲ་གྲ། ཧྲི་ཧྲི་ཧྲི་ཧྲི། ཧ་ཧ་ཧ་ཧ། མ་མ་མ་མ། ཧ་ན་ཧ་ན་མེ། སརྦ་པྲ་ཏྱིརྠ་ཀཱ། ད་ཧ་ད་ཧ་མེ། སརྦ་ཤ་ཏྲ་བ། པ་ཙ་པ་ཙ་མེ། སརྦ་ཨ་ཧི་ཏེ་ཥི་ན་སྭཱཧཱ། དེ་ནས་
བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ལ་ལེགས་སོ་ཞེས་བྱ་བ་བྱིན་ཏེ། ལག་ན་རྡོ་རྗེ། སེམས་ཅན་ཐམས་ཅད་ཀྱི་དོན་གྱི་ཕྱིར་དངོས་
གྲུབ་དམ་པའི་གཟུངས་སྔགས་ཀྱི་གཞི་རྣམས་སྨྲས་པ་ལེགས་སོ་ལེགས་སོ། །བྱང་ཆུབ་སེམས་དཔའ་ལག་ན་རྡོ་རྗེས་གསོལ་པ། བཅོམ་ལྡན་འདས། གང་སྒོ་བཟང་པོ་ཞེས་
བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་སྔགས་འདི་འཛིན་ཅིང༌། ནང་པར་ལངས་ནས་ཀློག་པ་དེའི་སྦུའི་ཁུང་བུ་རྣམས་སུ་མདངས་ཐམས་ཅད་སྩལ་བར་བགྱི་བ་བཤད་
པར་བགྱིའོ། །ཏདྱ་ཐཱ། ཧི་ལི་མི་ལི་ཙ་ལི་སྭཱཧཱ། བྲཧྨ་སྭཱ་རེ་སྭཱཧཱ། བྲཧྨ་ཨ་བ་སུ་གརྦྷེ། ཨ་ཀལྤེ། པུ་ཥ་སཾ་སྟ་རེ་སྭཱཧཱ། བཙུན་པ་བཅོམ་ལྡན་འདས། འདི་ནི། གང་ནང་པར་ལངས་
ནས་ཀློག་པའི་རིགས་ཀྱི་བུའམ་རིགས་ཀྱི་བུ་མོ་དེ་སྲུང་བ་དང༌། ཡོངས་སུ་སྐྱོང་བའི་གཟུངས་སྔགས་ཀྱི་གཞི་རྣམས་ལགས་སོ། །དེ་ནས་བཅོམ་ལྡན་འདས་ལ་ལྷའི་དབང་པོ་


90-1-448a


བརྒྱ་བྱིན་གྱིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་གི་ཚེ་སྐྱོང་བའི་རིག་སྔགས་འདི་དག་འཛིན་ཅིང༌། ནང་པར་
ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་བསྲུང་བ་དང༌། ཡོངས་སུ་བསྐྱང་བའི་སླད་དུ་སངས་རྒྱས་ཀྱི་བྱིན་གྱི་རླབས་ཀྱིས་གཟུངས་སྔགས་ཀྱི་གཞི་རྣམས་
བཤད་པར་བྱའོ། །ཏདྱ་ཐཱ། བོ་དྷི་ཙིཏྟེ། བ་ར་ཎི། བཱ་མ་རཎྜེ། དིཏྟི་དིཏྟི། གཽ་རི། གནྡྷ་རི། ས་ར་མ་ཏནྟ། བཛྲ་ཏུ་ལ་ནི། ཛྭཱ་ལ་མཱ་ལི་ནི། ཙཀྲ་བ་ཀ། ཤ་བ་རེ་ཤ་བ་རེ། ཤ་མ་རེ་ཤ་
མ་ར་སྭཱཧཱ། དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུ་དང༌། རྒྱལ་པོ་ཆེན་པོ་ཡུལ་འཁོར་སྲུང་དང༌། རྒྱལ་པོ་ཆེན་པོ་འཕགས་སྐྱེས་པོ་དང༌། རྒྱལ་པོ་ཆེན་པོ་མིག་མི་བཟང་
གིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་རྒྱལ་
པོ་ཆེན་པོ་བཞིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་སྔགས་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ།
རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱང་བའི་སླད་དུ་གཟུངས་ཀྱི་གསང་སྔགས་འདི་རྣམས་བརྗོད་པར་བགྱིའོ། །ཏདྱ་ཐཱ། པུཥྤེ་སུ་པུཥྤེ། ཤོ་དྷ་ནི། སཾ་ཤོ་དྷ་


90-1-448b


ནི༑ དྷུ་མ་པ་ཡི་ཏ་རེ། ཨཱཪྱ་པྲ་ཤ་སྟེ། ཤནྟེ། ནི་ར་མུཀྟེ། མཾ་ག་ལྱེ། ཧི་ར་ཎྱ་གརྦྷེ། སྟ་རེ་སྟ་པ་ཏ་སྭཱཧཱ། དེ་ནས་འབྱུང་པོའི་མ་མོ་འཕྲོག་མས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་སྔགས་འདི་འཛིན་ཅིང༌། །ནང་པར་ལངས་ནས་ཀློག་པ་དང༌།
ཡིད་ལ་བགྱིད་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱང་བའི་སླད་དུ་གཟུངས་ཀྱི་གསང་སྔགས་ཀྱི་གཞི་རྣམས་བརྗོད་པར་བགྱིའོ། །ཏདྱ་ཐཱ།
པི་ལི་སི་བ་པི་ལི། སི་ལི། མ་ཧཱ་པི་པི་ལི། སི་མི་ལི་སེ། གུ་རུ་ཎེ། གུ་རུ་གུ་རུ་ཎེ། མ་ཧཱ་གུ་རུ་ཎེ་ཕུ་སྭཱཧཱ། དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལྔས་རྩེན་གྱིས་བཅོམ་ལྡན་འདས་
ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་
བའི་ཆོས་ཀྱི་རྣམ་གྲངས་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བར་བགྱིའོ། །ཏདྱ་ཐཱ། ཨཊྚ་ཕུ། བཊྚ་ཕུ། ནཊྚེ་པུ། ཀུ་
ནཊྚེ་ཕུ༑ མ་ནཊྚེ་ཕུ། མཎྜ་ཏ་ཧ་ཀེ་ཕུ། ཤྲི་ཕུ། བྷཾ་གེ་ཕུ། མཾ་གེ་ཕུ་སྭཱཧཱ། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་འདི་སྐད་

90-1-449a


ཅེས་གསོལ་ཏོ། །བཅུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས་འདི་འཛིན་ཅིང༌། ནང་པར་ལངས་ནས་
ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བར་བགྱིའོ། །ཡོངས་སུ་བསྐྱང་བ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་
འགྱུར་བ་དང༌། ཆད་པ་སྤང་བ་དང༌། དུག་གཞིལ་བར་བགྱིའོ། །མཚམས་གཅད་པར་བགྱིའོ། །ཏདྱ་ཐཱ། ཧེ་བཛྲེ། ཧེ་བཛྲེ། ཧཱི་ཧཱ། བི་སི་བི་སི། མ་ཧཱ་བི་སི་ཕུ་སྭཱཧཱ། དེ་ནས་བཅོམ་
ལྡན་འདས་ལ་ལྷའི་བུ་དབང་ཕྱུག་ཆེན་པོས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས་
འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱང་བའི་སླད་དུ་གཟུངས་སྔགས་ཀྱི་གཞི་རྣམས་བརྗོད་
པར་བགྱིའོ། །ཏདྱ་ཐཱ། ཧུ་ལུ་ཧུ་ལུ་ཧུ་ལུ་ཧུ་ལུ་ཧུ་ལུ་ལུ། སརྦ་བྷུ་ཏ་པྲ་ཏི་ཥེ་དྷ་ནཾ་ཀ་རོ་མི་སྭཱཧཱ། དེ་ནས་སྡེ་དཔོན་གཞོན་ནུས་བཅོམ་ལྡན་འདས་ག་ལ་བ་དེ་ལོགས་སུ་ཐལ་
མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས་

90-1-449b


གཙང་མ་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱང་བར་བགྱི་བའི་སླད་དུ་གཟུངས་སྔགས་ཀྱི་གཞི་རྣམས་
བརྗོད་པར་བགྱིའོ། །ཏདྱ་ཐཱ། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། མི་ལི་མི་ལི། ཏུ་རུ་ཏུ་རུ། ཏུ་རུ་ཏུ་རུ། སརྦ་བྷུ་ཏ་པྲ་ཏི་ཥེ་དྷ་ནཱཾ་ཀ་རོ་མི་སྭཱཧཱ། དེ་ནས་ལྷའི་བུ་ཟླ་འོད་ཀྱིས་བཅོམ་
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་
ཞེས་བགྱི་བའི་ཆོས་ཀྱི་རྣམ་གྲངས་གཙང་མ་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱང་བར་
བགྱིའོ༑ ༑ཏདྱ་ཐཱ། ཨཾ་གེ། བཾ་གེ། ཙཾ་གེ། ཧི་ནི། ཌི་ཌི། དི་དི། ཙི་ཙི་ཕུ་སྭཱཧཱ། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྦྱན་རས་
གཟིགས་དབང་ཕྱུག་གིས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་
སྔགས་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱབ་པར་བགྱིའོ། །ཏདྱ་ཐཱ། ཧ་ཏེ། བི་ཧ་ཏེ། ནི་

90-1-450a


ཧ་ཏེ༑ སརྦ་པྲ་ཏྱ་རཱི་ཀཱ །པྲ་ཏྱཱ། མི་ཏྲ་ཤུདྡྷེ། མུཀྟེ། བི་མུཀྟེ། བི་མ་ལེ། ནི་རྨ་ལེ། པྲ་བྷ་སྭ་རེ། པྲ་བྷ་ཀ་རེ་ཕུ་སྭཱཧཱ། དེ་ནས་བཅོམ་ལྡན་འདས་ལ་བྱང་ཆུབ་
སེམས་དཔའ་སེམས་དཔའ་ཆེན་པོ་བྱམས་པས་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་
གྲངས༑ ཚེ་སྐྱོང་བའི་རིག་སྔགས་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བར་བགྱིའོ། །ཏདྱ་ཐཱ། ཛྭ་ལེ་ཛྭ་ལེ། མ་ཧཱ་ཛྭ་ལེ་
ཛྭ་ལ༑ ཛྭ་ལེ་ནི་ཨུཀྐེ་མུཀྐེ། ཤ་མེ་པྲ་ཤ་མེ། མ་ཧཱ་པྲ་ཤ་མེ། ཤ་མེ་ས་མཱ་དྷེ། མ་ཧཱ་ས་མཱ་དྷེ། ས་མཱ་བ་དྷེ། ཛྭ་ལེ་མ་ཧཱ་ཛྭ་ལ། ཛྭ་ལ་བ་མེ་ཕུ་སྭཱཧཱ། དེ་ནས་གནོད་སྦྱིན་གྱི་སྡེ་དཔོན་
ཁ་བ་ཅན་གྱིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་
ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་སྔགས་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་
བསྲུང་བ་དང༌། ཡོངས་སུ་བསྐྱང་བར་བགྱིའོ། །ཏདྱ་ཐཱ། ཨུ་དུཾ་བ་རེ། ཨུ་དུཾ་བ་རེ། དུ་མ་བེ། པྲ་དུ་མི་བེ། བྱ་བ་དྷེ། ཨཱ་ན་གྷེ། ས་མཱ་དྷེ། མ་ཧཱ་སཱ་མཱ་དྷེ། ནཱི་ལེ་ནཱི་ལེ། ནཱི་ལེ་ཀེ་

90-1-450b


ཤེ་ཀེ་ཤི་ནི། ཀུ་ལེ་ཀུ་ལེ། མ་ཧཱ་ཀུ་ལེ། ནཱི་ལ་ཀུ་ལེ། སིདྡྷི་སིདྡྷི། ན་མོ་ཧཱ་རེ། ཨཊྚེ། བཊྚེ། ནཊྚེ། ཀུ་ནཊྚེ། ས་མ་ཐེ། བ་བ་ལ། ཀུ་ཙེ། དཱནྟེ། ནཱི་ལ་ཀ་ཤེ། ཀུ་ལེ། ནཱི་ལ་དཱནྟ། ཛཱཾ་གུ་ལེ་
ཧུ་ཤེ༑ མཱུ་ཤེ། བ་ལཾ་ཀུ་ཤེ། ཧ་ལ་ཀུ་ཤེ་།ཕ་ལ་མུ་ཙེ་སྭཱཧཱ། དེ་ནས་གནོད་སྦྱིན་གྱི་སྡེ་དཔོན་ཆེན་པོ་བདེ་བའི་རི་གནས་ཀྱིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་
སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་
བའི་རིག་སྔགས་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། ཡོངས་སུ་བསྐྱང་བར་བགྱིའོ། །ཏདྱ་ཐཱ། ཨ་མ་ལེ། བི་མ་
ལེ༑ ནིརྨ་ལེ། མཾ་ག་ཡེ། ཧི་ར་ཎྱ་གརྦྷེ། སརྦ་ཨརྠ་སཱ་དྷ་ནི། ཀ་མ་ཤྩི་ནི། ཡུ་བི་ར་ཛེ། ཀུ་ཊ་ཀུ་ཊ། ཀཾ་བ་ལེ། བྲཧྨ་སྭ་རེ། བྲཧྨ་སིདྡྷི། སིདྡྷི་མ་ནོ་ར་ཐེ་ཕུ་སྭཱཧཱ། དེ་ནས་ལྷ་མོ་ཆེན་མོ་
རྡོ་རྗེ་ལུ་གུ་རྒྱུད་ཀྱིས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་
ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིགས་སྔགས་འདི་འཛིན་ཅིང༌། ནང་པར་ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་


90-1-451a


བསྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བའི་སླད་དུ་གཟུངས་སྔགས་ཀྱི་གཞི་འདི་རྣམས་བརྗོད་པར་བྱའོ།།
ཏདྱ་ཐཱ༑ བཛྲེ་བཛྲེ། མ་ཧཱ་བཛྲེ། བཛྲེ་ཎི། བུདྡྷ་བཛྲེ། བུདྡྷ་ཨ་དྡྷིཥྛི་ཏེ་བཛྲེ། སུ་བུདྡྷེ། ནི་བུ་དྡྷེ། བ་ཧུ་བུ་དྡྷེ། བི་ཤི་ཥྚ་བུ་དྡྷེ། ཤུདྡྷེ། བུདྡྷེ་བུདྡྷེ། ནི་ཤཾ་གྲ་མ་ནི། ཛ་གེ་ལེ། ཨ་ལེ་སེ།
ཏི་ལི་མེ༑ ཏི་ལེ། ཏི་ལི་ལེ། མརྒེ། ཤཱནྟ་ཤཱནྟ་གཱ་མཱི་ནི་ཕུ་སྭཱཧཱ། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྡེས་འདི་སྐད་ཅེས་གསོལ་
ཏོ༑ ༑བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིགས་སྔགས་འདི་འཛིན་ཅིང༌། ནང་པར་ལངས་ནས་ཀློག་
པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བར་བགྱིའོ། །ཏདྱ་ཐཱ། ཧི་ལི་བཛྲེ། ཧེ་ཧི་བཛྲེ། ཧེ་ཧེ་བཛྲ། ཡ་བ་ཀི་རི་ཀི་རི་བཛྲ་སྭཱ་ཧཱ། ཏདྱ་ཐཱ། ཨཎྜ་རེ། པཎྜ་རེ། ཤྭེ་དེ།
པཎྜ་ར་བ་སི་ནི། ཀིནྣ་རེ། ཀ་རཱ་དེ། ཀེ་ཡུ་རེ། ཨི་ཧཱ་བུདྡྷེ། ཏ་ཏྭ་བུདྡྷེ། བྷུ་ཛེ་བྷུ་ཛེ། བྷུ་ཛེ་ག་མེ། བྷུ་ཛ་པཱ་པ་ཏེ། བྷ་ཡེ་བྷ་ཡེ། བྷ་ཡ་ཨ་གྲ་བ་ཏེ། བི་ནི་བི་ནི། ཤི་ར་པ་ཐེ། ཤི་པ་པ་ཐེ།
ཨ་དཱི་དྱ་པ་ཐེ། ཏེ་ཛེ་ཏེ་ཛེ་བ་ཏོ། །ཨཱ་ཀཱ་ཤ་པ་ཐེ་ཕུ་སྭཱཧཱ། དེ་ནས་རྡོ་རྗེ་ཕོ་ཉ་མོས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་

90-1-451b


སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་གིས་ཀྱང་གང་སྒོ་བཟང་པོ་ཞེས་བགྱི་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་སྔགས་འདི་འཛིན་ཅིང༌། ནང་པར་
ལངས་ནས་ཀློག་པའི་རིགས་ཀྱི་བུའམ། རིགས་ཀྱི་བུ་མོ་དེ་ལ་བསྲུང་བ་དང༌། བསྐྱང་བ་དང༌། སྦ་བར་བགྱིའོ། །ཏདྱ་ཐཱ། ཀུ་ཊེ་ཀུ་ཊེ། ཀུ་ཊི་ནི། ཀུ་ཊ་ཀུ་ཊ་རེ་སྭཱ་ཧཱ། ནཱི་ལེ་ནཱི་ལེ། ནཱི་ལ་
ཀེ་ཤེ་སྭཱཧཱ། པཱི་ཏེ་བཱི་ཏེ། བཱི་ཏ་ཀེ་ཤེ་སྭཱ་ཧཱ། ལོ་ཧི་ཏེ་ལོ་ཧི་ཏེ། ལོ་ཧི་ཏ་ཀེ་ཤེ་སྭཱཧཱ། ཨ་བ་དཱ་དེ་ཨ་པ་དཱ་དེ། ཨ་པ་དཱ་ད་ཀེ་ནི་སྭཱ་ཧཱ། མཉྫི་ཥྛེ་མཉྫི་ཥྛེ། མཉྫི་ཥྛ་ཀེ་ཤེས་སྭཱ་ཧཱ། ཙ་ཀྲེ་
ཙཀྲེ། བཛྲ་ཙ་ཀྲེ་སྭཱཧཱ། དེ་ནས་བཅོམ་ལྡན་འདས་ཀྱིས་ཕྱག་གཡས་པ་གསེར་གྱི་ཁ་དོག་ཅན་བརྐྱངས་ནས་བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་ཐམས་ཅད་ལ་ལེགས་
སོ་ཞེས་བྱ་བ་བྱིན་ཏེ། བཞིན་བཟང་དག །དེ་བཞིན་གཤེགས་པའི་བྱིན་གྱི་རླབས་ཀྱིས་ལྷ་དང༌། འཇིག་རྟེན་སྐྱོང་བ་ཁྱོད་ཀྱིས་སེམས་ཅན་ཐམས་ཅད་ལ་ཕན་གདགས་པ་དང༌།
བསྲུང་བའི་ཕྱིར་གཟུངས་སྔགས་ཀྱི་གཞི་འདི་དག་ལེགས་པར་བརྗོད་པ་ལེགས་སོ་ལེགས་སོ། །དེ་ནས་བཅོམ་ལྡན་འདས་ཀྱིས་ཡང་བྱང་ཆུབ་སེམས་དཔའ་ལག་ན་རྡོ་རྗེ་ལ་
བཀའ་སྩལ་པ། ལག་ན་རྡོ་རྗེ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གང་སྒོ་བཟང་པོ་ཞེས་བྱ་བའི་ཆོས་ཀྱི་རྣམ་གྲངས། ཚེ་སྐྱོང་བའི་རིག་སྔགས་འདི་འཛིན་ཅིང་


90-1-452a


ནང་པར་ལངས་ནས་ཀློག་པ་དེ་སངས་རྒྱས་ཐམས་ཅད་ཀྱིས་བྱིན་གྱིས་བརླབ་པར་འགྱུར། ལྷའི་དབང་པོ་དང༌། ཀླུའི་དབང་པོ་དང༌། ཀླུའི་དབང་པོ་དང༌། གནོད་སྦྱིན་གྱི་དབང་
པོ་དང༌། ལྷ་མ་ཡིན་གྱི་དབང་པོ་དང༌། ནམ་མཁའ་ལྡིང་གི་དབང་པོ་དང༌། མི་འམ་ཅིའི་དབང་པོ་དང༌། ལྟོ་འཕྱེ་ཆེན་པོའི་དབང་པོ་ཐམས་ཅད་ཀྱིས་བསམ་པར་འགྱུར་རོ། །
བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་ལག་ན་རྡོ་རྗེ་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་ཐམས་ཅད་དང༌། ཐམས་
ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་
བསྟོད་དོ། །འཕགས་པ་སྒོ་བཟང་པོ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོ་ཙཱ་བ་བནྡྷེ་ཡེ་
ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    རྒྱ་གར་སྐད་དུ། ཨཱ་ཪྱ་དྷ་རྨཱ་སཱ་ག་ར་ནཱ་མ་དྷཱ་ར་ཎཱི། བོད་སྐད་དུ། འཕགས་
པ་ཆོས་ཀྱི་རྒྱ་མཚོ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་

90-1-452b


ལྡན་འདས་ཝཱ་ར་ཎཱ་སི་ན་དྲང་སྲོང་སྨྲ་བ་རི་དྭགས་ཀྱི་ནགས་ན་དགེ་སློང་ལྔ་བརྒྱ་ཐམ་པའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་
འདས་ཀྱིས་དགེ་སློང་རྣམས་ལ་བཀའ་སྩལ་པ་དང༌། དགེ་སློང་དེ་དག་གིས་བཅོམ་ལྡན་འདས་ལ་ཉན་པ་དང༌། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །དགེ་
སློང་དག། ངས་ནི། ཆོས་ཟབ་མོ་མཐོང་བར་དཀའ་བ། རྟོགས་པར་དཀའ་བ། ཆ་ཕྲ་བ། བརྟག་པ་མཁས་ཤིང་ཤེས་པས་རིག་པར་བྱ་བ་རྟོགས་སོ། །ངས་ནི། སྐྱེ་བོ་མང་པོ་ལ་ཕན་
པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་སྙིང་བརྩེ་བ་དང༌། སྐྱེ་བོ་ཕལ་པོ་ཆེའི་དོན་དང༌། ལྷ་དང༌། མི་རྣམས་ལ་ཕན་པ་དང༌། བདེ་བའི་ཕྱིར་ཆོས་ཀྱི་འཁོར་ལོ་བསྐོར་
ཏོ༑ ༑ངས་ཐོགས་པ་མེད་པའི་ཆོས་ཀྱི་འཁོར་ལོ་བསྐོར་བའི་ཕྱིར་ངེས་པ་ཁོ་ནར་བསྒྲུབ་པར་བྱའོ། །དགེ་སློང་དག །ཆོས་ཀྱི་རྒྱ་མཚོའི་གཟུངས་ཞེས་བྱ་བའི་ཆོས་ཀྱི་རྣམ་གྲངས་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲན་པའི་བློ་དང་ལྡན་པ། བློ་གྲོས་དང་ལྡན་པ། རྟོགས་པའི་བློ་དང་ལྡན་པ། བརྟན་པའི་བློ་དང་
ལྡན་པ༑ ཤེས་རབ་ཀྱི་བློ་དང་ལྡན་པ། གསུང་གི་མཆོག་དང་ལྡན་པ། སྤོབས་པ་མཆོག་དང་ལྡན་པ། མཁྱེན་ཅིང་གཟིགས་པ་དག་གིས་བསྟན་ཅིང་བཤད་པ་ཡོད་དེ།

90-1-453a


གང་དག་དེ་ཤེས་པ་དང༌། གང་དག་དེ་འཛིན་པ་དེ་དག་གིས་ནི། མྱུར་བ་ཁོ་ནར་ཆོས་ལྔ་ཐོབ་པར་འགྱུར་རོ། །ལྔ་གང་ཞེ་ན། འདི་ལྟ་སྟེ། ཐོས་པ་འཛིན་པའི་
དྲན་པ་དང་ལྡན་པར་འགྱུར་རོ། །བརྗེད་ངེས་པ་མེད་པའི་དྲན་པ་དང་ལྡན་ཞིང་ཆོས་བཟུང་བ་རྣམས་ཆུད་ཟ་བར་མི་འགྱུར་བའི་བློ་གྲོས་དང་ལྡན་པར་འགྱུར་བ་དང༌། རྣོན་
པོ་ཐོབ་པའི་རྟོགས་པ་དང་ལྡན་པར་འགྱུར་བ་དང༌། ཡི་གེ་དང་དོན་དང་ཚིག་ལ་འཇུག་པའི་སྤོབས་པ་ཐོགས་པ་མེད་པ་དང་ལྡན་པར་འགྱུར་བ་དང༌། སེམས་ཅན་རྣམས་
ཀྱི་རྒྱུའི་ལམ་མངོན་པར་ཤེས་ནས་སྔོན་གྱི་གནས་རྗེས་སུ་དྲན་པ་ལ་མཁས་པར་འགྱུར་བ་སྟེ། ཆོས་ལྔ་པོ་འདི་དག་ནི། སྔོན་གྱི་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཀྱིས་བཞག་གོ །ད་ལྟར་ང་ཡང་འཇོག་གོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ།
ཀུན་དགའ་བོ། ཆོས་ཐམས་ཅད་ཀྱི་སྡོམ་གྱི་གཞི་བསྡུ་བ་ཁྱོད་ལ་བསྟན་པར་བྱ་སྟེ། དེས་ན་ཁྱོད་ཀྱིས་མ་ཐོས་པའི་ཆོས་རྣམས་ཐོས་པར་འགྱུར་རོ། །ཐོས་པའི་ཆོས་
རྣམས་འཛིན་པར་འགྱུར་རོ། །བཟུང་བའི་ཆོས་རྣམས་ནི། ཉམས་སུ་ལེན་པར་འགྱུར་རོ། །ཉམས་སུ་བླངས་པའི་ཆོས་ནི། གཞན་དག་ལ་ཁོང་དུ་ཆུད་པར་བྱེད་དོ།།


90-1-453b


ཚིག་གི་རབ་ཏུ་དབྱེ་བ་ལྔ་ནི། འདི་ལྟ་སྟེ། འདུ་བྱེད་ཀྱི་ཚིག་གི་རབ་ཏུ་དབྱེ་བ་དང༌། དེ་བཞིན་དུ་མ་ཐོས་པའི་ཆོས་ཀྱི་ཚིག་གི་རབ་ཏུ་དབྱེ་བ་དང༌། བླ་ན་མེད་པའི་ཚིག་གི་རབ་ཏུ་དབྱེ་བ་
དང༌། ས་ནས་ས་བརྟགས་པའི་ཡི་གེའི་ཚིག་གི་རབ་ཏུ་དབྱེ་བ་དང༌། ངེས་པའི་ཚིག་དང་བརྡ་སྣ་ཚོགས་ཀྱི་ཚིག་གི་རབ་ཏུ་དབྱེ་བའོ། །དེ་ལ་འདི་དག་ནི། གཟི་བྱིན་བརྟན་པར་བྱེད་
པའི་ཚིག་རིག་སྔགས་དང་ལྡན་པ་སྟེ། གླིང་བཞི་པའི་འཇིག་རྟེན་གྱི་ཁམས་ཀྱི་གནོད་སྦྱིན་དང༌། སྲིན་པོ་དང༌། གྲུལ་བུམ་དང༌། ཡི་དྭགས་དང༌། ཤ་ཟ་འཛམ་བུའི་གླིང་དུ་ལྷགས་
པ་ཐམས་ཅད་ཀྱིས་གང་ཟག་དེ་ལ་ཟས་ཀྱི་རྣམ་གྲངས་རྣམས་དང༌། སྨན་རྣམས་སྦྱིན་པར་འགྱུར་རོ། །དེ་ལ་གསང་སྔགས་ཀྱི་ཚིག་ཆོས་ལས་བྱུང་བ། གཞན་དག་ལ་མི་གནོད་
པ༑ དེ་བཞིན་གཤེགས་པས་གསུངས་པ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་རྣམས་ཀྱིས་མནོས་པ། བསྟན་པ་ཡོངས་སུ་འཛིན་པ་ནི། འདི་དག་ཡིན་ཏེ། ཀུན་དགའ་བོ།
གསང་སྔགས་ཀྱི་ཚིག་འདི་དག་ཉོན་ཅིག། ཁྱོད་ཕྱིས་འགྱོད་ཏ་རེ། སྱཱད་ཡ་ཐེ་དན། ཀརྨ་ཀེ་ཏ་མ་ནུད་ཙེ། ར་ཏི་རུ་ཏ་གྲནྡྲ་མ། ཐུ་མ་ན། ནཻ་ལ་ཏ། ཨ་སཾ་ཀུ་ལ་སྠཱ། བུ་མི་ཨ་ནུ་སྨ་
རི༑ ཨི་ཤཾ་ག་མ་ཨི་ཤསྠཱ། ཀླེ་ན་ཨ་ནུ་ག་ཏེ། ཡཱ་མུ་ལ་གུཾ་བྷེ། པ་བྷེ་མ་གུ་ར་བ་ཡ་བ། ཨ་སྱ་བཱཀྱ་སྱ་བི་ལཾ་ག་བེ་ལ་མ་ཐཱ་ཤྲཱི་བ་བ་རཱི་པཉྩ་ཀ །པྲ་ས་ཏེ། ཨ་བ་བེ་ལ། ཨ་གྲ་བེ་


90-1-454a


ལ༑ ནི་ཤི་ཁུ་ཨུ་ཙེ་ཛུ་མེ། ཨུ་ཛེ་ཛུ་མེ། ཀུན་དགའ་བོ། འདི་དག་ནི། གནོད་སྦྱིན་གྱི་དབང་པ་གྲུབ་པ་དང༌། གནོད་སྦྱིན་གང་དག་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་འོད་སྲུང་མཐོང་ལ་བསྙེན་བཀུར་ཡང་བྱེད་བྱེད། རིམ་གྲོ་ཡང་བྱེད་བྱེད་པ་རྣམས་འཆིང་བ་སྟེ། ཀུན་དགའ་བོ། ཁྱོད་ཀྱིས་
གནོད་སྦྱིན་དབབ་པ་གྲུབ་པ། དེ་བཞིན་གཤེགས་པས་གསུངས་པ་རྣམས་ཟུངས་ཤིག། ཀུན་དགའ་བོ། གང་ལ་ལ་གསང་སྔགས་ཀྱི་ཚིག་སྐྱོན་མེད་པའི་ཚིག་འདི་དག་
འཛིན་པ་དང༌། འཆང་བ་དང༌། ཀུན་ཆུབ་པར་བྱེད་པ་དེ་ལ་ནི། རྒྱལ་པོ་ཆེན་པོ་བཞི་སེམས་བཞིན་དུ་གནས་སོ། །ཀུན་དགའ་བོ། གང་ལ་ལ་གསང་སྔགས་ཀྱི་ཚིག་འདི་དག་
བཟུང་བས་ནི། དྲན་པ་དང་ལྡན་པར་འགྱུར་རོ། །སངས་རྒྱས་རྣམས་དང་བྲལ་བར་མི་འགྱུར་རོ། །ཀུན་དགའ་བོ། ཤར་གྱི་ལུས་འཕགས་པའི་གླིང་ན་ནི། གནོད་སྦྱིན་
སྲིད་པ་སྣང་བྱེད་ཅེས་བྱ་བ་གནས་སོ། །ཀུན་དགའ་བོ། ནུབ་ཀྱི་བ་ལང་སྤྱོད་ཀྱི་གླིང་ན་ནི། གནོད་སྦྱིན་ཆེར་སྤྱོད་ཅེས་བྱ་བ་གནས་སོ། །ཀུན་དགའ་བོ། བྱང་གི་སྒྲ་མི་
སྙན་གྱི་གླིང་ན་ནི། གནོད་སྦྱིན་རྣམ་གྲགས་ཞེས་བྱ་བ་གནས་སོ། །ཀུན་དགའ་བོ། འཛམ་བུ་གླིང་ན་ནི། གནོད་སྦྱིན་གྲགས་ཐོབ་ཅེས་བྱ་བ་གནས་ཏེ། ཀུན་དགའ་བོ།

90-1-454b


གནོད་སྦྱིན་དེ་དག་གིས་ཀྱང་རྗེས་སུ་དྲན་པར་འགྱུར་རོ། །ཀུན་དགའ་བོ། གནོད་སྦྱིན་གཞན་གཟི་བརྗིད་ཟ་བ་གང་ཡིན་པ་དེ་དག་ཀྱང་དད་པ་ཐོབ་པར་འགྱུར་རོ། །དད་པ་ཐོབ་པར་
གྱུར་ནས་ཀྱང་དད་པ་མི་ཕྱེད་པར་ཐོབ་པར་བྱ་བའི་ཕྱིར་འགྲོ་བར་བྱེད་དོ། །ཀུན་དགའ་བོ། དེ་ལ་འདི་དག་ནི། ཤེས་བཞིན་གྱི་ཚིག་དྲང་སྲོང་གིས་བསྟན་པ་དག་ཡིན་ཏེ། ཀུན་
དགའ་པོ། ཁྱོད་ཀྱིས་དེ་བཞིན་གཤེགས་པ་དྲང་སྲོང་གི་མཆོག་གི་ཚིག་གི་མཆོག་སྲོག་ཆགས་འབྱུང་པོ་ཐམས་ཅད་ལ་རྣམ་པར་མི་འཚེ་བའི་ཚིག་རྣམས་ཟུངས་ཤིག་དང་
པས་བཤད་དོ། །ཀུན་དགའ་བོ། དེ་ལ་ངའི་ཕྱི་ན་འབྲང་བའི་གནོད་སྦྱིན་གང་ཡིན་པ་དེ་དག་གིས་ཀྱང་བར་ཆད་བྱེད་མི་ནུས་སོ། །སྱད་ཡ་ཐེ་དན། དནྡྷ་ར་མ་ཧཱ་ཧ་ར། ཧ་ར་མ་
བ་ར་ན། རུད་དྲ་ཏྲ། ཀུ་མ་ཏི་དྲི་ཏྲ། ཨིནྡྲ་མནྟུ་ཀེ། ཨ་བ་ཏེ། ས་ཧཱ་རཱ། ས་དྷུ་མ་ཏི། ཨི་ལ་ལ་བ་མ་ཏི། ཨ་བ་ཏི། ཏ་ར་ད་ར། ཡི་བིཥྚ་ས་ད་བིཥྚ། ཨ་བ་ཏིཥྛ། པ་རི་བརྟ། ཨི་ཤ་བརྟ་
ས་ད་བརྟ། ཀྲ་མ་ཀྲ་མ་ཏི་ར་ན། ཨ་སི་བ་ཙ་མ་ལ་བི་ན་ཧེ་ཐི། ཐ་ཤ་སུ་རེ། དྷུ་ར་དྷུ་ར། ཨུགྒྲ་མུགྒྲ། ཨུགྒྲ་བ་ཏི། པི་ས་ར་གྲ་མ་ཏི། ཐམས་ཅད་དང་ལྡན་པའི་གླིང་བཞི་པ་
ཆེན་པོའི་འཇིག་རྟེན་གྱི་ཁམས་ཀྱི་གནོད་སྦྱིན་དང༌། འབྱུང་པོ་དང༌། གྲུལ་བུམ་དང༌། ཡི་དྭགས་དང༌། སྲུལ་པོ་དང༌། ཀླུ་དང༌། དྲི་ཟ་དང༌། ཤ་ཟ་གནས་པ་གང་ཡང་རུང་བ་དེ་


90-1-455a


དག་གིས་ཁྱིམ་གྱི་ནང་ན་གནས་པ་དང༌། ལམ་དུ་ཞུགས་པ་རྣམས་ཀྱིས་དེ་བཞིན་གཤེགས་པས་གསུངས་པའི་ཚིག་འདི་དག་ཐོས་ནས་དགའ་བར་
འགྱུར་རོ། །ཀུན་དགའ་བོ། ཁྱོད་ཀྱིས་གཟུངས་སྔགས་ཀྱི་ཚིག་འདི་དག་ཟུངས་ཤིག །ཕྱིས་འགྱོད་ཏ་རེ། དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་
དག་བཀའ་སྩལ་ཏོ། །གནོད་སྦྱིན་གྲུབ་པ་འདི་དག་ནི། །གླིང་བཞི་དག་ན་གཙོ་ཞེས་བྱ། །གསང་སྔགས་འདི་དག་སུ་འཆང་པ། །དེ་ཡི་དྲན་པ་འཕེལ་བར་འགྱུར། །སངས་
རྒྱས་རྣམས་ཀྱིས་གསུངས་པ་ཡི། །གནོད་སྦྱིན་དེ་དག་ལྷགས་ནས་ནི། །ཆོས་རྒྱལ་རྣམས་ཀྱིས་བསྟན་པ་དག །ཉམས་པར་གྱུར་པ་དེ་ལ་སྟོན། །དཔག་ཚད་བརྒྱ་ཕྲག་
མང་པོ་ཡང༌། །མཐར་གྱིས་སུ་ནི་སོང་ནས་ཀྱང༌། །ཟབ་ཅིང་དོན་དང་ལྡན་པ་ཡི། །ཚིག་འདི་དག་ནི་མཉན་པར་དྱ། །འདི་དག་ཆོས་ཀུན་རྩ་བ་སྟེ། །དེ་དག་མཁས་རྣམས་
ཉན་པར་གྱིས། །དྲག་པོ་དག་གིས་ཐོས་ན་ཡང༌། །ཕྱི་ནས་མཆོག་ཏུ་དགའ་བ་སྟེ། །གང་ལ་བདེ་དང་སྡུག་བསྔལ་མེད། །དེ་ལ་དེ་ནི་དགའ་བར་འགྱུར། །ས་འདི་
ཆགས་པ་མེད་པ་སྟེ། །སངས་རྒྱས་ས་ནི་བསམ་མི་ཁྱབ། །ཆགས་པ་མེད་པར་བསྟན་པ་ཡི། །བསམ་ཡས་ས་དེ་ཐོབ་གྱུར་ནས། །ཉི་མ་སྤྲིན་ལས་བྱུང་བ་ལྟར། །དེ་

90-1-455b


ནི་ས་སྟེང་དེ་བཞིན་སྣང༌། །འདི་ལ་སྐྱེ་མཆེད་ཕུང་པོ་རྣམས། །བདེན་དང་བྱང་ཆུབ་ཡན་ལག་དབང༌། །དགེ་བའི་ཆོས་ནི་ཟབ་མོ་རྣམས། །སངས་རྒྱས་གསུངས་པ་ཅི་ཡང་ཡོད། །
དེ་ཡི་ཐོས་པའི་ཚོགས་རྣམས་གང༌། །ནམ་ཡང་ཆུད་ཟར་མི་འགྱུར་ཏེ། །མ་ཐོས་ཆོས་རྣམས་དེ་དག་ཐོས། །ཉེས་དང་ཉེས་མིན་རྣམས་ལ་མཁས། །རྟོགས་པར་ཁོང་དུ་ཆུད་པའི་
མཆོག། མིག་བཟང་རྣམས་ཀྱང་དག་པར་འགྱུར། །འཆང་བ་དང་ནི་སྟོན་བྱེད་པ། །དེ་ནི་རྟག་ཏུ་སངས་རྒྱས་བསྔགས། །སངས་རྒྱས་ཀྱི་ནི་ཆོས་རྣམས་ལ། །ཐེ་ཚོམ་མི་མངའ་བདེན་
པ་གང༌། །བདེན་དེས་བདག་ལ་ལུང་མནོས་པ། །ཅི་ཡོད་ཐམས་ཅད་གནས་གྱུར་ཅིག །སངས་རྒྱས་རྣམས་ནི་འབྱུང་རྣམས་ལ། །བྱམས་པས་གནས་པའི་བདེན་པ་དེས། །རང་གི་
སེམས་དང་གཞན་སེམས་ལ། །སྟོན་པར་རབ་ཏུ་གནས་གྱུར་ཅིག །གླིང་བཞིའི་གནས་ཀྱི་གནོད་སྦྱིན་དག །མ་དད་པ་དང་དད་པར་བསྟན། །གང་ལ་རྟོགས་པ་མི་སྣང་བ། །
དེ་ལ་དོན་ཀུན་དོན་སྟོན་འགྱུར། །གནོད་སྦྱིན་སྐར་གདོང་གང་ཡིན་དང༌། །གླང་ཆེན་སྣང་དང་ཁྱད་པར་སྟོབས། །དྲག་པོ་དགའ་བྱེད་གསོད་བྱེད་དང༌། །ཟླ་བ་མགོ་མེད་ལུས་
གསོད་པ། །དཔའ་སྡེ་དང་ནི་ལག་དཔའ་དང༌། །སྲིན་པོ་དང་ནི་ས་འཛིན་པ། །ལྗང་གུ་ཁ་དང་སྣ་བཟང་དང༌། །རལ་གྲིའི་སྦུ་ཅན་བོང་བུ་རྣམས། །ཐམས་ཅད་གྲུབ་པར་བྱེད་པར་

90-1-456a


ཤོག །གསང་སྔགས་འདི་དག་སུ་འཛིན་ལ། །གནོད་སྦྱིན་སྲིན་པོ་དེ་དག་ནི། །སྤྲོ་བར་གྱུར་ནས་འཛུད་པར་བྱེད། །རྟག་ཏུ་དེ་ནི་སྤོབས་པ་དང༌། །ཚིག་
རྣམས་དང་ནི་ལུང་བསྟན་དང༌། །ངེས་པའི་ཚིག་དང་ཆོས་ཀུན་དང༌། །ཡི་གེ་རྣམས་ལ་མཁས་པར་འགྱུར། །ལུང་མནོས་པ་ཡང་ཆུད་མི་ཟ། །རྟོགས་པ་མཐའ་ཡས་འཕེལ་
བར་འགྱུར། །རྟག་ཏུ་དོན་དང་ཡི་གེ་ལ། །དེ་ཡི་ཤེས་པ་འཕེལ་བར་འགྱུར། །སུམ་ཅུ་རྩ་གསུམ་ལྷ་རྣམས་དང༌། །མི་མཛེད་བདག་པོ་ཚངས་པ་ཡང༌། །དེ་ཡི་ལེགས་
བཤད་ཉན་པ་རྣམས། །དེ་ཡི་མོད་ལ་དྲན་པར་བྱེད། །སྱད་ཡ་ཐེ་དན། ཧུ་ཀུ་ན། མུ་ཀུ་ན། ཧ་ར་ན། བི་ཧ་ར་ན། ཨི་ཤ་སཾ་ཀྲ་མ་ན། ཨོཾ་སུ་མུ་ཁ། ཏ་ཀ་ཎ། ཨ་ག་ཎ། ཨ་པྲི་
ཡ༑ ཨུ་སྠ་མེ། ཀོ་བ་ཧ་རེ། ཨུ་རུ་པ། པྲ་བ་ཎ་ཏ་ན། སཾ་གྲ་མེ་བ་ཧ་ཛ་ག་རེ། པྲ་ཤི་ག་རེ། གུ་ཌྷ་པ་ནེ། ཨུཏྟ་ན། བི་ཀུ་ཎ། ཨི་ཤ་ཀུ་ནི། ཨ་ཏུ་ལ་ཏུ་ལ། ཨི་ཊི་བ་ཊི། བ་རི་ཙ་
མོ་ཤ་༑ཧ་ར། ཛ་ག་ཏ། ཨེ་པ་སཾ་པྲ་མུ་ཁེ། ཨ་ག་བྷ་རེ། ཋ་ཧུ་ས་ཧུ། ཨི་ཏི་ཡ། ཐཱ་ཧུ། ཙ་ཏུར་དྭཱི་བི་ཀ་ཡ་ན། ཋ་ཧུ་མ་ཧུ། ཨུགྒྲ་ཧུ། དྷ་ར་ས་ཧུ། སཾ་གྲ་ཧ། ཨ་བི་ན་གྲ་
ཧ༑ ཨ་བི་ན་གྲ་ཧ། པྲ་ཛྙཱ་བྲི་དྡྷ་ཡེ། ཋ་ཧུ་ས་ཧུ། ཀ་ར་ཀུ་རུ། དྷུ་ས་ཧུ། དེ་ལ་འདི་སྐད་ཅེས་བྱ་སྟེ། །གསང་སྔགས་ཀྱི་ནི་ཚིག་འདི་དག། གང་གི་ལག་དང་ལུས་ལ་ཡོད། །

90-1-456b


དེ་ནི་ཐོས་ལ་རྨོངས་པ་མེད། །དེ་ནི་ཤེས་རབ་མེད་མི་འགྱུར། །སྐར་མདའ་ཇི་བཞིན་ཉི་མ་བཞིན། །ཟླ་བ་ཇི་ལྟར་སྣང་བ་བཞིན། །དེ་ལྟར་ཐོས་དང་དོན་གྱིས་ཀྱང༌། །མྱ་ངན་འདས་
པའི་བར་ལ་རེག །དེ་ནས་བཅོམ་ལྡན་འདས་ཀྱིས་དེའི་ཚེ་གསང་སྔགས་འདི་དག་བཀའ་སྩལ་ཏོ། །སྱཱད་ཡ་ཐེ་དན། ཙ་ར་དྷེ། བི་ཙ་ར་དྷེ། ཨ་མཾ་ཀུ་ཏེ། ཨ་ཏི་མི་ཏི། པ་ར་ཧ་རེ། གྷ་ཎ་
བྷེ༑ ཧི་པ་ར་མེ། མཱ་ཧཱ་པྲ་ཏི་བ་ཧཱ་ནེ། ཛ་ཡ་ཛ་ཡ། ཨ་ནུ་ཀེ །པ་ལ་པ་ལེ། ཨུགྒྲ་བ་ཏི། སྭ་ར་སྭ་ར། ཨ་བི་ས་རེ། གུ་གུནྟེ། པྲ་བི་བ་དྷེ། ས་མེ། ཨ་ཛ་ཏ་ཛ་ཡེ། ནུ་པ་ལ་སུ་ཁོ་མ་སུ་སིདྡྷ་ནི་ཀུ་
མ་ནོ༑ ༑སཀྵེ། ཙཱ་པེ་ཙཱ་པེ། ཙུ་པེ་ཙུ་པེ། ཙུ་ལུ་ཙུ་ལུ། པུ་ལུ་པུ་ལུ། བྱ་བ་པྲ་ས་ར། ཀ་ར་ཀ་བྷི་ནྡྷེ། བི་ཛྭ་བི་ཛེ། ཨ་པྲ་ཏི་སནྡྷི། ནཱ་ནཱ་ནུ་མ་ཏི། པྲ་ནཱ་ནུ་མ་ཏི། །ཨ་རི་དེ་སི། ཛེ་ཥྛ་ནུ་པ་ནི་དེ། ཨ་
སཾ་གྲ་ཨ་པ་ཏི། རིག་སྔགས་བསྡུས་པའི་གསང་སྔགས་ཀྱི་ཚིག་འདི་དག་ལུས་ལ་ཐོགས་ཏེ་འཆང་ན། གླིང་བཞི་པ་ཆེན་པོའི་འཇིག་རྟེན་གྱི་ཁམས་ན་གནོད་སྦྱིན་དང༌། སྲིན་པོ་
དང་༑ གྲུལ་བུམ་དང༌། ཡི་དྭགས་དང༌། ཤ་ཟ་གནས་པ་དེ་དག་ཐམས་ཅད་དབང་དུ་འགྱུར་ཞིང༌། དབང་དུ་མ་གྱུར་པ་རྣམས་ཀྱང་དབང་དུ་འགྱུར་རོ། །གདོན་ཐམས་ཅད་ཀྱང་
དེ་བཞིན་གཤེགས་པས་གནང་བ་བཞིན་དུ་འཆོ་བའི་མཐར་ཐུག་གི་བར་དུ་འཆི་བར་མི་འགྱུར། དེ་ལ་ཆོ་ག་ནི། འདི་ཡིན་ཏེ། དགོན་པར་འདུག་ལ་གཟུངས་ལགས་འདི་


90-1-457a


དག་ཐམས་ཅད་ཞག་བདུན་གྱི་བར་དུ་བརྗོད་དེ། ཉིན་ལན་གསུམ་མཚན་ལན་གསུམ་དུ་དྲན་པར་བྱའོ། །དེ་ནས་ཞག་བདུན་ལོན་པའི་འོག་ཏུ་བསམ་པ་
ཐམས་ཅད་འགྲུབ་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ཐམས་ཅད་དང་ལྡན་པའི་འཁོར་དེ་དང༌། ལྷ་
དང་༑ མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཆོས་ཀྱི་རྒྱ་མཚོ་ཞེས་
བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་སུ་རེནྡྲ་བོ་དྷི་དང༌། པྲ་ཛྙཱ་ཝ་རྨ་དང༌། ཞུ་ཆེན་གྱི་ལོ་ཙ་བ་བནྡྷེ་ཡེ་ཤེས་སྡེ་ལ་སོགས་པས་བསྒྱུར་ཅིང་ཞུས་
ཏེ་གཏན་ལ་ཕབ་པ།    རྒྱ་གར་སྐད་དུ། གཱ་ཐཱ་དྭི་ཡ་དྷཱ་ར་ཎཱི། བོད་སྐད་དུ། ཚིགས་སུ་བཅད་པ་གཉིས་པའི་གཟུངས། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ༑ ༑སངས་རྒྱས་དང་ནི་ཆོས་ལ་བརྙས་པ་དང༌། །ལེ་ལོ་དང་ནི་ཅུང་ཟད་ཆོག་པར་འཛིན། །འདོད་ཆགས་དང་ནི་ང་རྒྱལ་སྤྱོད་པ་དང༌། །འགྱོད་པ་དང་ནི་མ་ངེས་སྤྱོད་པ་རྣམས། །
སེམས་ཅན་རྣམས་ཀྱི་སྒྲིབ་པར་གྱུར་པ་སྟེ། །དེ་ཡི་གཉེན་པོར་ཐེག་པ་མཆོག་བསྟན་པ། །དེ་ཡིས་བར་དུ་གཅོད་པ་དེ་དག་གི། ཉེས་པ་ཐམས་ཅད་རབ་ཏུ་སྤོང་བར་འགྱུར། །


90-1-457b


ཏདྱ་ཐ། ཨོཾ་བཛྲ་པྲ་ཀཱ་ར། བཛྲ་ཙ་ཀྲ། དཾ་ཥྚཱ་བྷ་ཡཱ་ན་ཀེ། ཨ་མ་ལེ། བི་མ་ལོ། ནི་རྨ་ལེ། ཙུ་ལུ་ཀེ། ཙུ་ལུ་ཙུ་ལུ་སརྦ་བུདྡྷེ་སྭཱཧཱ། ཚིགས་སུ་བཅད་པ་གཉིས་པའི་གཟུངས་ལ་ནི། ཆག་གམ་
དོན་གྱི་སྒོ་ནས་གང་སྦྱོར་བ། །སེམས་ཅན་དམ་པ་བློ་དང་ལྡན་པ་དེས། །ཕན་ཡོན་རྣམ་པ་བཅུ་དག་ཐོབ་པར་འགྱུར། །ཁམས་རྣམས་མཐའ་དག་རྟས་པར་འགྱུར་བ་དང༌། །འཆི་
བའི་ཚེ་ན་མཆོག་དགའ་དམ་པ་འཐོབ། །ཇི་ལྟར་འདོད་པ་བཞིན་དུ་སྐྱེ་བ་དང༌། །ཐམས་ཅད་དུ་ནི་ཚེ་རབས་དྲན་པར་འགྱུར། །སངས་རྒྱས་རྣམས་དང་ཕྲད་པར་འགྱུར་བ་དང༌། །
དེ་བཞིན་དེ་དག་ལས་ནི་ཐེག་མཆོག་ཐོས། །མོས་པར་འགྱུར་བ་བློ་དང་བཅས་པ་དང༌། །སྒོ་གཉིས་དང་ནི་བྱང་ཆུབ་མྱུར་དུ་ཐོབ། །ཚིགས་སུ་བཅད་པ་གཉིས་པའི་གཟུངས་རྫོགས་
སོ༑༑    ༑༑རྒྱ་གར་སྐད་དུ། ཨཱ་ཪྱ་ཥ་ཊ་མུ་ཁི་ནཱ་མ་དྷཱ་ར་ཎཱི། བོད་སྐད་དུ། འཕགས་པ་སྒོ་དྲུག་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་
ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་འཁོར་གྱི་ཁྱམས་གནས་གཙང་མའི་སྟེང་གི་ནམ་མཁའི་དཀྱིལ་ན་གནས་པ། རིན་པོ་
ཆེ་སྣ་བདུན་གྱིས་རབ་ཏུ་ཕྱེ་བས་རྣམ་པར་སྤྲས་པ་ན་བྱང་ཆུབ་སེམས་དཔའི་ཚོགས་གྲངས་མེད་པ་དང་ཐབས་ཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་བྱང་ཆུབ་

90-1-458a


སེམས་དཔའ་རྣམས་ལ་བཀའ་སྩལ་པ། རིགས་ཀྱི་བུ་དག། ཁྱེད་ཀྱིས་འགྲོ་བ་ཐམས་ཅད་ལ་ཕན་པ་དང་བདེ་བའི་ཕྱིར་སྒོ་དྲུག་པ་ཞེས་བྱ་བའི་གཟུངས་
འདི་ཟུངས་ཤིག། དེ་འདི་ལྟ་སྟེ། བདག་འཁོར་བ་ན་འཁོར་བའི་ཚེ་སྡུག་བསྔལ་གང་ཅི་ཡང་མྱོང་བ་དེ་སེམས་ཅན་ཐམས་ཅད་མཉམ་པ་ཉིད་དུ་མི་ཤེས་པའི་མཚན་
ཉིད་དུ་མ་གྱུར་ཅིག། བདག་གིས་འཇིག་རྟེན་པའི་ཕུན་སུམ་ཚོགས་པའི་བདེ་བ་གང་ཅི་ཡང་མྱོང་བ་དེ་སེམས་ཅན་ཐམས་ཅད་དང་ཐུན་མོང་དུ་ཡོངས་སུ་སྤྱོད་པར་གྱུར་
ཅིག། བདག་གིས་སྡིག་པ་མི་དགེ་བའི་ལས་གང་ཅི་བྱས་པ་དེ། སོ་སོར་བཤགས་པ་བླ་ན་མེད་པས་སོ་སོར་མ་བཤགས་པར་མ་གྱུར་ཅིག། བདག་ལ་བདུད་ཀྱི་ལས་གང་
དག་ཡོད་པ་དེ་དག་ཡོངས་སུ་ཤེས་པ་བླ་ན་མེད་པས་དངོས་སུ་མི་ཤེས་པར་མ་གྱུར་ཅིག། བདག་གི་དགེ་བའི་རྩ་བ་ཕ་རོལ་ཏུ་ཕྱིན་པ་དང་ལྡན་པ། འཇིག་རྟེན་པའམ། འཇིག་
རྟེན་ལས་འདས་པ་གང་ཡང་རུང་གང་ཅི་ཡོད་པ་དེ་ཐམས་ཅད་བླ་ན་མེད་པའི་ཡེ་ཤེས་ཀྱི་འབྲས་བུར་གྱུར་ཅིག། བདག་གི་རྣམ་པར་གྲོལ་བ་གང་ཡིན་པ་དེས་སེམས་ཅན་
ཐམས་ཅད་རྣམ་པར་ཐར་པར་གྱུར་ཅིག། འཁོར་བ་དང་མྱ་ངན་ལས་འདས་པ་ལ་བདག་གནས་པར་མ་གྱུར་ཅིག། ཏདྱ་ཐཱ། ཨོཾ་ཀྵ་མེ་ཀྵ་མེ་ཀྵ་མེ། ཀྵཱནྟེ་ཀྵཱནྟེ། ད་མེ་ད་མེ། ད་ནྟེ་

90-1-458b


དནྟེ༑ བྷ་དྲེ་བྷ་དྲེ། སུ་བྷ་དྲེ་སུ་བྷ་དྲེ། སུ་བྷ་དྲེ་སུ་བྷ་དྲེ། ཙནྡྲེ་ཙནྡྲེ། སུ་ཙནྡྲེ་སུ་ཙེནྡྲེ། ཙནྡྲ་ཀི་ར་ཎེ། ཙནྡྲ་བ་ཏེ། ཏེ་ཛོ་བ་ཏི། དྷ་མྨཱ་བ་ཏེ། ཡ་ཤོ་བ་ཏི། བྲ་ཧྨ་བ་ཏི། སརྦྦ་ཀླེ་ཤ་བི་ཤོདྷ་
ནི༑ སརྦ་ཨརྠ་སཱ་དྷ་ནི། སརྦ་ཨརྠ་པྲ་ཤ་མ་ནི། པ་ར་མཱརྠ་སཱ་དྷ་ནི། ཀཱ་ཡ་བི་ཤོ་དྷ་ནི། ཝཱ་ཀ་བི་ཤོ་དྷ་ནི། ན་མཿསཾ་ཤོ་དྷ་ནི་སྭཱ་ཧཱ། རིགས་ཀྱི་བུ་དག །རིགས་ཀྱི་བུའམ། རིགས་ཀྱི་པུ་
མོ་གང་ལ་ལས་སྒོ་དྲུག་པའི་གཟུངས་འདི་ཉིན་ལན་གསུམ་མཚན་ལན་གསུམ་བརྗོད་ན། དེ་ལས་ཀྱི་སྒྲིབ་པ་ཐམས་ཅད་བྱང་ནས་མྱུར་དུ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང༌།
གནས་གཙང་མའི་རིས་ཀྱི་ལྷའི་བུ་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་སྒོ་དྲུག་པ་ཞེས་བྱ་བའི་གཟུངས་རྫོགས་སོ།།    །།
རྒྱ་གར་སྐད་དུ། ཨཱཪྱ་ཥ་ཊཱ་ཀྵ་ར་བིདྱཱ། བོད་སྐད་དུ། འཕགས་པ་ཡི་གེ་དྲུག་པ་ཞེས་བྱ་བའི་རིག་སྔགས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ༑ ༑འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་མཉན་ཡོད་ན་བཞུགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་


90-1-459a


པ༑ ཀུན་དགའ་བོ། ཡི་གེ་དྲུག་པའི་རིག་སྔགས་གང་ཡང་དག་པར་རྫོགས་པའི་སངས་རྒྱས་དྲུག་དང༌། འཇིག་རྟེན་སྐྱོང་བ་བཞི་དང༌། གནོད་སྦྱིན་གྱི་སྡེ་
དཔོན་ཆེན་པོ་ཉི་ཤུ་རྩ་བརྒྱད་ཀྱིས་བཤད་པ། ཡི་གེ་དྲུག་པའི་རིག་སྔགས་ཀྱི་རྒྱལ་མོ་འདི་ཀུན་དགའ་བོ་ཁྱོད་ཀྱིས་ཟུངས་ཤིག །ཆོངས་ཤིག །ཀུན་ཆུབ་པར་གྱིས་ཤིག།
ཏདྱ་ཐཱ༑ དནྟི་ལེ། ཀུནྟི་ལེ། དནྡ་མི་ཏི། མ་དྷུ་མ་ཏི། མ་རཎྜེ། ཀ་རཱིནྟེ། ཀོ་རཎྜེ། དྲཱ་བི་ཏི། ཀོ་ཤཱ་རི། ཚ་ཊ་ཛ། དུ་དུ་མ་ཏེ། ཀེ་ཏུ་མ་ཏི། ཙུ་དུ་ནྡྷེ། ཀོ་ཊ་དནྟེ། ཏུ་རུ་ཧུ་རེ། ཨེ་ན་ནི་གེ།
ཧུ་ཏ་བ་ཧུ་ནི། ཀུན་དགའ་བོ། འདི་ནི། ཡི་གེ་དྲུག་པའི་རིག་སྔགས་སོ། །ཀླད་པ་ན་བ་དང༌། མིག་ན་བ་དང༌། རྣ་བ་ན་བ་དང༌། སོ་ན་བ་དང༌། སྣ་ན་བ་དང༌། ལྕེ་ན་བ་དང༌།
སྙིང་ན་བ་དང༌། ལྟོ་བ་ན་བ་དང༌། རྒྱ་བ་ན་བ་དང༌། རྩིབ་ལོགས་ན་བ་དང༌། ཆུ་སོ་ན་བ་དང༌། བྱིན་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉིང་ལག་ན་བ་དང༌།
ཟས་མ་ཞུ་བ་དང༌། སྦོས་པ་དང༌། མངལ་དུ་ཐོགས་པ་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་
དང་༑ རིམས་དྲག་པོ་དང༌། ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། རིམས་ཡུད་ཙམ་པ་དང༌། ཉིན་མོའི་རིམས་དང༌། མཚན་མོའི་


90-1-459b


རིམས་ཀྱིས་བཏབ་པ་ལ་ཡི་གེ་དྲུག་པའི་རིག་སྔགས་འདིས་བསྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་བསྲུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་
སུ་འགྱུར་བ་དང༌། ཆད་པ་སྤང་བ་དང༌། མཚོན་ཆ་སྤང་བ་དང༌། དུག་གཞིལ་བ་དང༌། ཆུས་གཏོར་བ་དང༌། སྲད་བུས་བཅིངས་པ་བྱས་པ་ལས་གང་ཞིག་འགལ་དར་བྱེད་ན། དེའི་
མགོ་ཨ་རྫ་ཀའི་དོག་པ་བཞིན་དུ་ཚལ་པ་བདུན་དུ་མི་འགས་པ་ནི། ཀུན་དགའ་བོ། ངས་ལྷ་དང་བཅས་པ་དང༌། བདུད་དང་བཅས་པ་དང༌། ཚངས་པ་དང༌། དགེ་སྦྱོང་དང༌། བྲམ་ཟེར་
བཅས་པའི་སྐྱེ་རྒུ་དང༌། ལྷ་དང༌། མི་དང༌། ལྷ་མ་ཡིན་དུ་བཅས་པའི་འཇིག་རྟེན་ན་མ་མཐོང་ངོ༌། །ཏདྱ་ཐཱ། ཨཎྜ་རེ། པཎྜ་རེ། ཀ་ར་ཏེ། ཀེ་ཡུ་རེ། བྷུ་ཏཾ་ག་མེ། བྷུ་ཏ་གྲ་ཧེ། བྷུ་ཏ་པྲ་ཀྵི་
ཏེ༑ བྷུ་ཏ་ཡ་སྨྲ་ར་ཡ་ནི། པྲ་ཡ་བ་ཏི། ཏེ་ཛ་བ་ཏི། ཡ་ཤོ་ད་ཏི། གི་རི་ཎཾ་ནི། བདག་འཇིགས་པ་ཐམས་ཅད་དང༌། གནོད་པ་ཐམས་ཅད་ལས་བདེ་ལེགས་སུ་གྱུར་ཅིག་སྭཱ་ཧཱ། བཅོམ་
ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་
ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ཡི་གེ་དྲུག་པ་ཞེས་བྱ་བའི་རིགས་སྔགས་རྫོགས་སོ།།    །།རྒྱ་གར་སྐད་དུ། ཨཱ་ཪྱ་ཀ་ན་ཀ་བ་ཏི་ནཱ་མ་དྷཱ་ར་ཎཱི། བོད་

90-1-460a


སྐད་དུ། འཕགས་པ་གསེར་ཅན་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་
པ་དུས་གཅིག་ན། བཅོམ་ལྡན་འདས་ལྷས་མ་ལྟ་བུ་ན་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དང་ཐབས་ཅིག་ཏུ་བཞུགས་ཏེ། དེ་ནས་ལྷའི་དབང་པོ་བརྒྱ་བྱིན་བཅོམ་
ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ལྷའི་དབང་
པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གཡུལ་ངོར་མ་ཆིས་ཏེ་གཡུལ་འགྱེད་པ་ན་ལྷ་མ་ཡིན་གྱི་སྒྱུ་དང༌། རིག་སྔགས་
རྣམས་དང༌། གསང་སྔགས་དང༌། སྨན་དག་གིས་ཕམ་པར་གྱུར་པ་མཁྱེན་ལགས་སམ། བཅོམ་ལྡན་འདས། བདག་ཅག་རྗེས་སུ་གཟུང་བ་དང༌། བདག་ཅག་ལ་ཐུགས་བརྩེ་
བ་དང༌། ལྷ་མ་ཡིན་རྣམས་ཀྱི་སྒྱུ་དང༌། རིག་སྔགས་དང༌། གསང་སྔགས་དང༌། སྨན་རབ་ཏུ་གཞོམ་པ་དང༌། རབ་ཏུ་གཞིག་པའི་སླད་དུ་རྣམ་པར་རྒྱལ་བ་ཆེན་པོའི་
གསང་སྔགས་ཆེན་པོ་ལེགས་པར་བསྟན་དུ་གསོལ། དེ་ནས་བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ། །ཀོའུ་ཤི་ཀ །དེ་དེ་

90-1-460b


བཞིན་ནོ། །ལྷ་མ་ཡིན་དང་གཡུལ་སྤྲད་པ་ན་རིག་སྔགས་རྣམས་དང༌། གསང་སྔགས་རྣམས་དང༌། སྨན་རྣམས་ཀྱིས་ཕམ་པ་དེ་དེ་བཞིན་ཏེ། ཀོའུ་ཤི་ཀ། སྙིང་བརྩེ་བའི་ཕྱིར་
འདིར་རིག་སྔགས་བརྗོད་པར་བྱ་སྟེ། སྒྱུ་ཐམས་ཅད་རེངས་པར་བྱེད་པ། རིག་སྔགས་ཐམས་ཅད་ཟློག་པར་བྱེད་པ། གསང་སྔགས་ཐམས་ཅད་རེངས་པར་བྱེད་པ། འཐབ་པ་
དང་༑ རྩོད་པ་དང༌། མཚང་འདྲུ་བ་དང༌། འཐབ་མོ་དང༌། འགྱེད་པ་ཐམས་ཅད་རབ་ཏུ་ཞི་བར་བྱེད་པ། གསང་སྔགས་དང༌། སྨན་ཐམས་ཅད་གཅོད་པའི་རིག་སྔགས་བཤད་
པར་བྱའོ། །དེ་ནས་བཅོམ་ལྡན་འདས་ཀྱིས་དེའི་ཚེ་རིག་སྔགས་ཆེན་པོ་གསེར་ཅན་བཀའ་སྩལ་པ། གང་བསྐལ་པ་གྲངས་མེད་པ་གསུམ་དུ་གཞན་མུ་སྟེགས་ཅན་སྤྱོད་
པ་བ་དང༌། ཀུན་ཏུ་རྒྱུ་དང༌། གཅེར་བུ་པ་རྣམས་ཀྱིས་ངན་དུ་བསམས་ཤིང་བར་འཆད་དུ་བྱས་པ་ལས། ངས་དེ་ཚུན་ཆད་སྒྱུ་དང་ལྡན་པ་རྣམས་ཀྱི་རིག་སྔགས་ཐམས་ཅད་
བཟློག་ནས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱས་ཏེ་གཞན་མུ་སྟེགས་ཅན་སྤྱོད་པ་བ་དང༌། ཀུན་ཏུ་རྒྱུ་དང༌། གཅེར་བུ་པ་དང༌། འཚེ་བ་རྣམས་ཀྱི་སྒྱུ་དང༌། རིག་
སྔགས་དང༌། སྨན་དང༌། བདུད་ཀྱི་སྡེ་ཐམས་ཅད་རབ་ཏུ་འཇོམས་པའི་རིག་པ་ཆེན་པོ་དེ་ངས་བཤད་པར་བྱའི། ཀོའུ་ཤི་ཀ །ཁྱོད་ཀྱི་སེམས་ཅན་ཐམས་ཅད་རྗེས་སུ་གཟུང་

90-1-461a


པའི་ཕྱིར་གསང་སྔགས་ཆེན་པོ་རྣམ་པར་རྒྱལ་བ་ཆེན་པོ་ཟུངས་ཤིག །བཅོམ་ལྡན་འདས། དེ་བཞིན་ནོ། །ཞེས་གསོལ་ཏེ་ལྷའི་དབང་པོ་བརྒྱ་བྱིན་བཅོམ་
ལྡན་འདས་ཀྱི་ལྟར་ཉན་པ་དང༌། དེ་ནས་བཅོམ་ལྡན་འདས་ཀྱིས་དེའི་ཚེ་རིག་སྔགས་ཆེན་པོ་གསེར་ཅན་འདི་དག་བཀའ་སྩལ་ཏོ། །ཏདྱ་ཐཱ། ཨོཾ་ཧི་ནི་ཧི་ནི། ཧི་ལི་ཧི་ལི། མི་
ལི་མི་ལི། ཧི་ལི་མི་ལི། ནི་ཧི་ནི་ཧི། ནི་ཧི་ར་པི་ནི། ཀཱཉྩ་ནཱ་པ་ཏི། ལོ་ཀཱ་མཱ་ཏེ། བྷུ་ཏེ། བྷུ་ཀུ་ཏ་མནྟྲ། ཨ་དྷི་ཀྲྀ་ཏེ། བེ་དེ་བེ་དེ་བེ་ཏ་མནྟྲ། ཨ་དྷི་ཀྲྀ་ཏེ་།ཧ་ན་ཧ་ན། ཧ་ས་ཧ་ས། ཙིནྡྷ་ཙིནྡྷ།
བྷིནྡྷ་བྷིནྡྷ། བྷ་ག་བ་ཏི། ཛ་ཡེ་བི་ཛ་ཡེ། ཛམྦྷ་ནི། སྟམྦ་ནི། བནྡྷ་ནི། མོ་ཧ་ནི། ཨ་མོ་གྷ་ཤཀྟྲི་དྷ་ར་ཎི། གྲྀཧྞ་གྲྀཧྞ། ཀཱ་ཌཱ་མ་མཱ་ན་སི། ཛམྦྷ་ཡ་ཛམྦྷ་ཡ། བྷཉྫ་ཡ་བྷཉྫ་ཡ། སྟམྦྷ་ཡ་
སྟམྦྷ་ཡ། བནྡྷ་ཡ་བནྡྷ་ཡ། མོ་ཧ་ཡ་མོ་ཧ་ཡ། ལྷའི་སྒྱུ་དང༌། ཀླུའི་སྒྱུ་དང༌། གནོད་སྦྱིན་གྱི་སྒྱུ་དང༌། སྲིན་པོའི་སྒྱུ་དང༌། ནམ་མཁའ་ལྡིང་གི་སྒྱུ་དང༌། དྲི་ཟའི་སྒྱུ་དང༌། ལྷ་
མ་ཡིན་གྱི་སྒྱུ་དང༌། མིའམ་ཅིའི་སྒྱུ་དང༌། ལྟོ་འཕྱེ་ཆེན་པོའི་སྒྱུ་དང༌། རིག་སྔགས་འཆང་གི་སྒྱུ་དང༌། རིག་སྔགས་འཆང་གྲུབ་པའི་རྒྱལ་པོའི་སྒྱུ་དང༌། དྲང་སྲོང་གི་སྒྱུ་དང༌།
སེམས་ཅན་དང༌། རིག་སྔགས་འཆང་ཐམས་ཅད་ཀྱི་སྒྱུ་དང༌། འབྱུང་པོའི་སྒྱུ་དང༌། སྒྱུ་ཐམས་ཅད་ར་ལ་ར་ལ། རཛྫ་རཛྫ། དྷུ་མ་དྷུ་མ། དྷུ་དྷུ་མ། རཱ་བ་རཱ་བ་རཱ་བ་ན། ཙ་ཀྲཱ་


90-1-461b


ནནྟ༑ གྲཱནྠ་ནི། ཧ་ན་ཧ་ན། སརྦ་བིདྱཱ། ཤ་ཏྲཱུཾ་ཎཱཾ། སྟམྦྷ་ཡ། བ་ཡུཾ་སྟམྦྷ་ཡ། སཱུཪྱཾ་སྟམྦྷ་ཡ། སོ་ནཾ་སྟམྦྷ་ཡ། བ་རུ་ཎཾ་སྟམྦྷ་ཡ། ཨགྣིཾ་སྟམྦྷ་ཡ། ཨུ་ད་ཀཾ་དྷི་ཏི་དྷི་ཏི། དྷཱ་ར་ཎི་པཱ་ཤ་ཧ་ཏེ།
བཥྚ་ཡ་པཱ་ཤེ་ན། གང་དག་བདག་ལ་ཕྱིར་རྒོལ་བ་རྣམས་དང༌། དགྲ་རྣམས་དང༌། སྡང་བ་དང༌། རབ་ཏུ་སྡང་བའི་སེམས་དང་ལྡན་པ་རྣམས་དང༌། འཐབ་པ་དང༌། རབ་ཏུ་འཐབ་པ་
དང་༑ མི་ཕན་པར་འདོད་པ་ཐམས་ཅད་ཧ་ན་ཧ་ན། ད་ཧ་ད་ཧ། པ་ཙ་པ་ཙ། བྷཉྫ་ཡ་བྷཉྫ་ཡ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། བནྡྷ་ཡ་བནྡྷ་ཡ། མོ་ཧ་ཡ་མོ་ཧ་ཡ། མ་ཧཱ་མོ་ཧ་
ནི༑ བྷ་ག་བ་ཏི་སྭཱཧཱ། བདག་འཇིགས་པ་ཐམས་ཅད་དང༌། གནོད་པ་དང༌། ནད་འགོ་བ་ཐམས་ཅད་ལས་སྲུངས་ཤིག། སྲུངས་ཤིག་ཕཊ་སྭཱཧཱ། ཀོའུ་ཤི་ཀ། རིགས་ཀྱི་བུའམ། རིགས་
ཀྱི་བུ་མོའམ། རྒྱལ་པོའམ། རྒྱལ་པོའི་བློན་པོ་ཆེན་པོ་གང་ལ་ལ་ཞིག་གསེར་ཅན་གྱི་རིག་སྔགས་འདི་རྗེས་སུ་དྲན་པར་བྱེད་ན། དེ་ལ་ཕ་རོལ་གྱི་འཇིགས་པ་མི་འབྱུང་ངོ༌། །དེའི་
སྡེ་ལ་ཕ་རོལ་གྱི་དམག་ཚོགས་ཀྱིས་མི་ཚུགས་སོ། །ལྷས་མ་ཡིན། ཀླུས་མ་ཡིན། གནོད་སྦྱིན་གྱིས་མ་ཡིན། སྲིན་པོས་མ་ཡིན། དྲི་ཟས་མ་ཡིན། ལྷ་མ་ཡིན་གྱིས་མ་ཡིན།
ནམ་མཁའ་ལྡིང་གིས་མ་ཡིན། མིའམ་ཅིས་མ་ཡིན། རིག་སྔགས་འཆང་གིས་མ་ཡིན། མཁའ་འགྲོ་མས་མ་ཡིན། དུས་མ་ཡིན་པར་འཆི་བའི་དུས་བྱེད་པར་མི་འགྱུར།

90-1-462a


རིག་སྔགས་དང༌། གསང་སྔགས་དང༌། སྨན་རྣམས་ཀྱིས་མི་ཚུགས། ཕ་རོལ་གྱི་དམག་ཚོགས་ཀྱིས་མི་ཚུགས། ཕ་རོལ་གྱི་དམག་ཚོགས་ཀྱིས་འཆི་བའི་
དུས་བྱེད་པར་མི་འགྱུར། ལུས་ལ་མཚོན་གྱིས་མི་ཚུགས། ལུས་ལ་མེ་དང༌། ཆུ་དང༌། དུག་དང༌། རིག་སྔགས་དང༌། གསང་སྔགས་དང༌། སྨན་རྣམས་ཀྱིས་མི་ཚུགས་སོ།།
གང་གིས་སྡིག་པ་བྱས་པ་དང༌། བྱེད་དུ་བཅུག་པ་དང༌། རྗེས་སུ་ཡི་རང་བ་དེ་ཉིད་ལ་སླར་འབབ་པར་འགྱུར། དེ་ཉིད་དུ་སླར་འགྲོ་བར་འགྱུར་རོ། །ཀོའུ་ཤི་ཀ། དེ་ལྟ་བས་ན།
དད་པའི་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། རིགས་ཀྱི་བུའམ། རིགས་ཀྱི་བུ་མོས་རིག་སྔགས་འདི་ཆུ་ལ་ལན་བདུན་བཟླས་ཏེ་བདག་
གི་ལུས་ལ་བླུགས་ན། བདག་གི་ལུས་སྲུང་བར་འགྱུར་རོ། །འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ཡམས་ཀྱི་ནད་དང༌། ནད་འགོ་བ་ཐམས་ཅད་དང༌།
རིག་སྔགས་ཐམས་ཅད་དང༌། གསང་སྔགས་དང༌། སྨན་ཐམས་ཅད་དང༌། བྱད་ཐམས་ཅད་ལས་ཤིན་ཏུ་འདའ་བར་འདོད་པས་གསེར་ཅན་གྱི་རིག་སྔགས་འདི་དྲན་པར་
བྱའོ༑ ༑རྒྱལ་པོའམ། རྒྱལ་པོའི་བློན་པོ་ཕ་རོལ་གྱི་དམག་ཚོགས་གཞོམ་པ་དང༌། ཕ་རོལ་གྱི་དམག་ཚོགས་འདུལ་བར་འདོད་པས་གསེར་ཅན་གྱི་རིག་སྔགས་འདི་

90-1-462b


དྲན་པར་བྱའོ། །ལན་བདུན་བཟླས་ཏེ་མདུད་པ་བདུན་པོར་བའི་སྲད་བུ་གདགས་པར་བྱ་བའམ། ཆུ་ལ་ལན་བདུན་བཟླས་པས་བདག་བསྲུང་བར་བྱའོ། །འཇིགས་པ་ཐམས་ཅད་ལ་ཐོགས་
པ་མེད་པའི་གཟུངས་ཡི་གེར་བྲིས་ཏེ་འཆང་བར་བྱ། །མགུལ་དུ་གདགས་པར་བྱའོ། །ཡི་གེར་བྲིས་ནས་རྒྱལ་མཚན་གྱི་རྩེ་མོ་ལ་བཏགས་ཏེ་གཡུལ་དུ་ཞུགས་ན། དགེ་བ་དང༌། བདེ་
བར་ཐར་པར་འགྱུར་རོ། །རིག་སྔགས་འདིའི་སྟོབས་ཀྱིས་ནང་མི་དང༌། གཡོག་འཁོར་དང༌། སྡེ་དང་བཅས་ཏེ་དགེ་བ་དང༌། བདེ་བར་རྒལ་བར་འགྱུར་རོ། །མ་གྲུབ་པ་རྣམས་ཀྱང་གྲུབ་
པར་འགྱུར་རོ། །རིག་སྔགས་རེངས་པར་བྱེད་པར་འདོད་པས་སྲད་བུ་དཀར་པོ་ལ་ལན་བདུན་བཟླས་ཏེ་མདུད་པ་བདུན་བོར་ན། བཅིངས་པ་དང༌། རེངས་པར་བྱས་པར་འགྱུར་རོ། །
སྒྱུ་རེངས་པར་བྱེད་པར་འདོད་པས་དུར་ཁྲོད་ཀྱི་ས་ལ་ལན་བདུན་བཟླས་ཏེ་གཏོར་ན། སྒྱུ་རེངས་པར་བྱས་པར་འགྱུར་རོ། །འགྱེད་པའི་ཚེ་ཁ་ལྐུགས་པར་བྱེད་པར་འདོད་པས་ཟིན་
ཐིག་ལ་ལ་ན་བདུན་བཟླས་ཏེ་འཆོས་ན། སྨྲ་བ་ཐམས་ཅད་ཀྱི་ལན་ཐེབས་པར་འགྱུར་རོ། །བཀླག་པར་བྱ། ཁ་ཏོན་དུ་བྱ། བརྗོད་པར་བྱ་སྟེ། བརྗོད་པ་ཙམ་གྱིས་སྡིག་པ་
ཐམས་ཅད་རབ་ཏུ་ཞི་བར་འགྱུར་རོ། །གང་གིས་བྱས་པར་གྱུར་པ་དང༌། གང་གིས་བསམས་པར་གྱུར་པ་དེ་ཉིད་ལ་སླར་འགྲོའོ། །སྲད་བུ་བཏགས་སམ། ཆུས་བདག་བསྲུངས་

90-1-463a


པར་བྱས་ན། དེའི་ལུས་ལ་རིག་སྔགས་དང༌། གསང་སྔགས་དང༌། སྨན་ཐམས་ཅད་ཀྱིས་མི་ཚུགས་སོ། །མ་གྲུབ་པ་རྣམས་གྲུབ་པར་འགྱུར་རོ། །དེའི་དོན་
ཐམས་ཅད་ཀྱང་མཐུན་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ལྷའི་དབང་པོ་བརྒྱ་བྱིན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་
མངོན་པར་བསྟོད་དོ། །འཕགས་པ་གསེར་ཅན་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་
བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།     རྒྱ་གར་སྐད་དུ། ཀ་རུ་ཎ་ཨ་གྲ་ནཱ་མ་དྷཱ་ར་ཎཱི། བོད་སྐད་དུ། སྙིང་
རྗེའི་མཆོག་ཅེས་བྱ་བའི་གཟུངས། ཐམས་ཅད་མཁྱེན་པ་ལ་ཕྱག་འཚལ་ལོ། །ཕྱག་ན་པདྨ་བསྣམས་པ། སེམས་ཅན་སྡུག་བསྔལ་རྣམ་པ་སྣ་ཚོགས་ཀྱི་ཚང་ཚིང་དུ་
ནུབ་པ་རྣམས་ཡང་དག་པར་སྒྲལ་བའི་ཕྱིར་བློ་གྲོས་ཤར་བ་ལ་ཕྱག་འཚལ་ལོ། །དེ་བཞིན་གཤེགས་པའི་གསང་སྔགས་ཀྱི་མཆོག །སྙིང་རྗེ་ཆེན་པོའི་རྩེ་མོ་འཆར་
བ༑ ཐོགས་པ་མེད་པའི་དོན་ཡོད་པའི་ལས་ཀྱི་དངོས་གྲུབ། དེ་བཞིན་གཤེགས་པའི་ཞལ་ནས་བྱུང་བ། སེམས་ཅན་གྱི་དཀྱིལ་འཁོར་མ་ལུས་པའི་ལས་ཀྱི་སྒྲིབ་པ་དང༌།

90-1-463b


ངན་སོང་གི་སྡུག་བསྔལ་རྣམ་པ་སྣ་ཚོགས་ཞི་བར་བྱེད་པ། ཕན་པ་མ་ཡིན་པ་དང༌། བཀྲ་མི་ཤིས་པ་དང༌། རྨི་ལམ་ངན་པ་དང༌། ལྟས་ངན་པ་ཐམས་ཅད་དང༌། ནད་རྣམ་པ་དུ་མ་
དང་༑ དུས་མ་ཡིན་པར་འཆི་བ་རྣམ་པ་སྣ་ཚོགས་རབ་ཏུ་ཞི་བར་བྱེད་པ། སྟོང་ཆེན་པོ་རབ་ཏུ་འཇོམས་པར་བྱེད་པ་བཤད་པར་བྱ་སྟེ། ཐོག་མར་བཅོམ་ལྡན་འདས་བསོད་ནམས་
ཀྱི་ཚོགས་དུ་མ་བྱེ་བ་ཕྲག་འབུམ་གྱིས་བརྒྱན་པའི་སྐུ་མངའ་བ་ལ་ཕྱག་འཚལ་ནས་བརྩམ་པར་བྱའོ། །ན་མོ་བྷ་ག་ཝ་ཏེ། བཻ་རོ་ཙ་ནཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ།
སརྦ་ཨ་ཛྙཱ་ན་དྷ་ཀ་ར་ཤ་མ་ཡི་ཏྲེ། ཏདྱ་ཐཱ། སཱ་དྷ་ནི་སཱ་དྷ་ནི། སིདྡྷི་བིདྡྷ་རི། བྷ་ག་བ་ཏི་པ་རཾ་པཱ་ར། ཀླེ་ཤ་དྷ་བ་ཏི། ཨ་ཛྙཱ་ན་ཤ་མ་ནི་ཤ་མཱ་ཡ། སརྦ་པཱ་པཾ་བི་ཤུདྡྷ་དྷརྨེ་ནི་རྨ་ལ་ཛྙཱ་
ན་གོ་ཙ་ར། ཨ་སཾ་ག་ཙ་རི་ནི་པྲ་ཤི་མ་མུརྟི་སུ་ཁ་པྲ་ཏེ་སརྦ་ཀླེ་ཤ་དྷ་བ་ཏི། སརྦ་པཱ་པཾ་བི་ཤོ་དྷ་ནི། བི་དྷ་མ་ནི། བི་ན་ཤཱ་ནི་བི་ན་ཤཱ་ནི། བི་ན་ཤཱ་ཡ་བི་ན་ཤཱ་ཡ། བྷ་ག་བ་ཏི་སུ་
ར་ས་བི་མ་ལ་བུདྡྷི། ས་ར་ས་ར། བི་ས་ར་བི་ས་ར། སུ་རུ་སུ་རུ། སཱུ་ར་སཱུ་ར། པྲ་ས་ར་པྲ་ས་ར། བི་ས་ར་བི་ས་ར། ཨ་ཛྭ་ལ་ན་མ་ཀོ་ཊི་ས་ཧ་སྲ་སཾ་ཙི་ཏཾ་ཀརྨ་ཨ་པ་ར་ཎི་ཀྵ་པ་ཡ། ཀྵེ་
མ་བ་ཏི་བུདྡྷ་བི་ཥཱ་ཡ། བ་ཤ་བརྟི་ནི་པཱ་ར་མི་ཏཱ་ཛྙཱ་ན་གོ་ཙ་རེ། བི་ཤེ་ཥ་བ་ཏི། ཨ་ཤེ་ཥ་མ་ལི་ཎི། ཀ་རུ་ཎི་གོ་ཙ་རེ། མཧཱ་ཛྙཱ་ན་ཨ་བྷི་ཥེ་ཀ་པ་ཏི། སུ་བི་ནི་ཤྩི་ཏ་དྷརྨེ། ཧེ་ཧེ་བྷ་


90-1-464a


ག་བ་ཏི༑ མ་ཧཱ་ཀ་རུ་ཎི། ཀུ་རུ་ཀུ་རུ། བི་ཤོ་དྷ་ཡ། མཾ་སརྦ་སཏྭཤྩ། མ་ཧཱ་ཀ་རུ་ཎོད་སེ་ཀེ་ན་ས་ན་སི་ཙཱི་ཡ། ས་མ་བ་དྷཱ་ཡ། ས་མ་དྷ་ལཱ་ཡ། པྲ་རོ་ཧཱ་ཡ་མེ།
མ་ཧཱ་ཀ་རུ་ཎ་བི་ཛ་ན་པ་རི་ཤུདྡྷཱ་ཡ། ཨ་མོ་གྷ་མེ་ཀུ་རུ་ཛི་བི་ཏ་ན་རཀྵ་རཀྵ་མཾ། བྷ་ག་བ་ཏི་མ་མ་ཧཱ་བོ་དྷི་ཙི་ཏཾ་སཾ་མཱུ་ཧྱེད་མ་སནྟུ་ཤུད་པི་ཏི་མ་ཀ་རུ་ཎི། བུདྡྷ་བོ་དྷི་པྲ་ཏེ། ན་
ར་ཀ་པྲེ་ཏི་ཏཪྱ་ག་ཏི་དུཿཁེ་ན་མཱུ་ལ་ནི། དྷེ་བ་མ་ནུ་ཥྱ་ག་ཏི་སཾ་བ་ཧ་ན་བི་ག་ཏོ་བ་ཀླེ་ཤེ། སརྦ་བུདྡྷ་དྷརྨ་པ་རི་པཱུ་ར་ཎི་སྭཱཧཱ། བཅོམ་ལྡན་འདས་ཀྱི་སྙིང་རྗེ་ཆེན་པོའི་མཆོག་
ཅེས་བྱ་བའི་གཟུངས་བཅོམ་ལྡན་འདས་ཀྱི་གཙུག་ཏོར་ནས་བྱུང་བ་འདི་ནི། གཟུངས་གྲངས་མེད་པ་ཕྲོག་སྟོང་གི་འཁོར་དང་ལྡན་པའོ། །སྡིག་པ་དང༌། ལས་དང༌། ཉོན་
མོངས་པ་ཐམས་ཅད་འཇོམས་པའོ། །བཀྲ་མི་ཤིས་པ་དང༌། རྨི་ལམ་ངན་པ་དང༌། ལྟས་ངན་པ་དང༌། དུས་མ་ཡིན་པར་འཆི་བ་ཐམས་ཅད་ཞི་བར་བྱེད་པའོ། །ཚེ་དང༌།
བསོད་ནམས་དང༌། གཟུགས་དང༌། སྟོབས་དང༌། བདེ་བ་དང༌། སྤོབས་པ་དང༌། ནད་མེད་པར་བྱེད་པའོ། །འབྱུང་པོ་དང༌། བརྗེད་བྱེད་དང༌། གནོད་སྦྱིན་དང༌། སྲིན་པོ་དང༌།
ནམ་མཁའ་ལྡིང་དང༌། ལྷ་མ་ཡིན་དང༌། མིའམ་ཅིའི་གདོན་ཐམས་ཅད་ངེས་པར་འཇོམས་པའོ། །གཟུངས་འདིའི་མིང་བཟུང་བ་དང༌། ཐོས་པ་དང༌། བརྗོད་པ་ཙམ་


90-1-464b


གྱིས་ཀྱང་ཚེ་རབས་བྱེ་བ་ཕྲག་འབུམ་གྱི་བར་དུ་བསགས་པའི་ལས་ཀྱི་སྒྲིབ་པ་ཡང་འབྱང་བར་འགྱུར་རོ། །ཉོན་མོངས་པ་ཐམས་ཅད་བསྲ་བས་པར་འགྱུར་རོ། །དེའི་ངན་སོང་གི་
འགྲོ་བ་ཐམས་ཅད་ཀྱང་རྒྱུན་ཆད་པར་འགྱུར་རོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཀྱང་ཡོངས་སུ་བཟུང་བར་འགྱུར་རོ། །བྱང་ཆུབ་སེམས་དཔའི་
དགེ་བ་དང་ཡང་ལྡན་པར་འགྱུར་རོ། །ཡོངས་སུ་མི་ཉམས་པའི་ཆོས་ཅན་དུ་ཡང་འགྱུར་རོ། །སྙིང་རྗེ་ལས་ཀྱང་ཉམས་པར་མི་འགྱུར་རོ། །སེམས་ཅན་ཐམས་ཅད་ཀྱིས་ཀྱང་
མངོན་པར་དགའ་བར་བྱ་བར་འགྱུར་རོ། །ཉིན་དུས་གསུམ་མཚན་དུས་གསུམ་དུ་ལན་བདུན་བདུན་བརྗོད་ན། སྡིག་པ་ཐམས་ཅད་ལས་རྣམ་པར་ཐར་པར་འགྱུར་ལ། བྱང་
ཆུབ་སེམས་དཔའི་ཡོན་ཏན་སྟོང་ཕྲག་དཔག་ཏུ་མེད་གྲངས་མེད་པ་དག་ཀྱང་ཐོབ་པར་འགྱུར་རོ། །ནམ་ལངས་པའི་དུས་སུ་སྐྱིལ་མོ་ཀྲུང་བཅས་ཏེ་བདེ་བར་འདུག་ལ་ལག་པ་
གྲུ་གསུམ་གྱི་ཕྱག་རྒྱ་བྱས་ནས་སངས་རྒྱས་དང༌། བྱང་ཆུབ་སེམས་དཔའ་ས་ཐམས་ཅད་ལ་དམིགས་ཏེ། དེ་བཞིན་གཤེགས་པ་ཡོན་ཏན་བདག་ཉིད་ཆེན་པོ་མངོན་དུ་བསམས་
ནས་དེ་བཞིན་གཤེགས་པ་ལ་ཕྱག་འཚལ་ལོ། །ཞེས་སྨྲས་ཏེ་ཡིད་ཀྱིས་ཕྱག་འཚལ་ནས་ལན་ཉི་ཤུ་རྩ་གཅིག་བརྗོད་ན། དེ་ལ་ཡིད་ལ་ཇི་ལྟར་འདོད་པའི་བསམ་པ་

90-1-465a


ཐམས་ཅད་ཡོངས་སུ་རྫོགས་པར་འགྱུར་ཏེ། དོན་ཇི་ལྟ་བ་བཞིན་དུ་འགྲུབ་པ་ཐོབ་པར་འགྱུར་རོ། །ཚེས་བརྒྱད་དང༌། བཅུ་བཞི་དང༌། བཅོ་ལྔ་ལ་བཅོམ་ལྡན་
འདས་ལ་མཆོད་པ་བྱས་ལ་བསྙེན་གནས་བླངས་ཏེ་གོས་དཀར་པོ་བགོས་ཏེ་སྦྱིན་པ་བྱས་ལ་བྱང་ཆུབ་ཀྱི་སེམས་ཆེན་པོ་བླངས་ནས་མི་སྡུག་པ་མེད་པར་ལག་པ་བརྐྱང་བ་
དེས་རང་གི་ལག་གིས་དཀྱིལ་འཁོར་བྱུགས་ལ་མེ་ཏོག་ཁ་དོག་སྣ་གསུམ་གྱིས་མཆོད་ནས་ཙནྡན་དཀར་པོས་བདུགས་ལ། འཇིག་རྟེན་གྱི་ཁམས་སྟོང་ཕྲག་མཐའ་ཡས་པ་
དག་ན་མཆོད་པ་དང་བཀུར་སྟི་ཆེན་པོ་རྣམ་པ་སྣ་ཚོགས་ཡོད་པ། དེ་བཞིན་གཤེགས་པ་རྣམས་ལ་འོས་པ་རྣམས་ཡིད་ལ་བསམས་ཏེ་སངས་རྒྱས་དང༌། བྱང་ཆུབ་སེམས་
དཔའ་ཐམས་ཅད་ལ་ཕུལ་ནས་དེ་བཞིན་གཤེགས་པའི་སྙིང་པོ་སྟོང་ཆེན་པོ་འབར་བ་འདི་ནམ་དགའ་བ་ཆེན་པོ་སྐྱེས་པའི་བར་དུ་བརྗོད་ན། བདག་ཉིད་དེ་བཞིན་གཤེགས་
པ་རྣམས་ཀྱི་དྲུང་དུ་འདུག་པར་ཤེས་ཤིང༌། དེ་བཞིན་གཤེགས་པ་རྣམས་ཀྱི་ཟང་ཟིང་མེད་པའི་ཆོས་ཀྱི་ལོངས་སྤྱོད་ཆེན་པོའི་དགའ་བ་ཐོབ་པར་འགྱུར་ཏེ། དེ་ཕྱིན་ཆད་
དེ་བཞིན་གཤེགས་པའི་རིགས་སུ་ཕྱིར་མི་ལྡོག་པར་སྐྱེས་པ་ཡིན་ནོ། །ཚེ་རབས་གཞན་དུ་སོང་ན་ཡང་བྱང་ཆུབ་སེམས་དཔའི་ས་ཆེན་པོ་ཐོབ་པར་འགྱུར་རོ། །རིག་སྔགས་

90-1-465b


འཆང་ཆེན་པོའི་འཁོར་ལོས་བསྒྱུར་བ་ཡང་ཐོབ་པར་འགྱུར་རོ། །གཟུངས་ཀྱང་ཐོབ་པར་འགྱུར་རོ། །དེ་བཞིན་གཤེགས་པ་རྣམས་ཀྱང་མཉེས་པར་བྱེད་དོ། །མངོན་པར་ཤེས་པ་མི་
ཉམས་པ་ཡང་ཐོབ་པར་འགྱུར་རོ། །ཚེ་འདི་ལ་ཡང་སེམས་ཅན་ཐམས་ཅད་དགའ་བར་འགྱུར་རོ། །ལྷ་ཐམས་ཅད་ཀྱིས་ཀྱང་སྲུང་བར་འགྱུར་རོ། །ཀླུ་དང༌། ལྷ་མ་ཡིན་དང༌། ནམ་
མཁའ་ལྡིང་དང༌། མིའམ་ཅི་དང༌། གནོད་སྦྱིན་དང༌། སྲིན་པོ་ཐམས་ཅད་ཀྱིས་ཀྱང་སྲུང་བར་འགྱུར་ཏེ། གང་ལ་སྨྲས་པ་དེའི་བྱ་བ་སྒྲུབ་པར་འགྱུར་རོ། །དེས་ཅི་བསམ་པ་དང༌། བྱེད་
དུ་བཅུག་པ་རྣམས་ཀྱང་ལྷ་ལ་སོགས་པ་རྣམས་བྱེད་པར་འགྱུར་རོ། །དེའི་འདོད་པ་ཐམས་ཅད་ཀྱང་ཡོངས་སུ་རྫོགས་པར་འགྱུར་རོ། །སུས་ཀྱང་ངག་མི་གཅོག་པར་ཡང་འགྱུར་
རོ༑ ༑ལྷ་རྣམས་ཀྱིས་ཀྱང་དེའི་སྟོབས་དང༌། གཟུགས་དང༌། བསོད་ནམས་དང༌། ལང་ཚོ་དང༌། ནད་མེད་པ་དང༌། རྒྱས་པ་འཕེལ་བར་བྱེད་དོ། །བགེགས་ཐམས་ཅད་ཀྱིས་ཀྱང་མི་
ཚུགས་པར་འགྱུར་རོ། །མདོར་ན་དེ་བཞིན་གཤེགས་པའི་གྲོང་ཁྱེར་དུ་འཇུག་པར་འདོད་པ་རྣམས་དང༌། དེ་བཞིན་གཤེགས་པའི་སངས་རྒྱས་ཀྱི་སྐུ་ཆེན་པོ་མཐོང་བར་འདོད་
པ་རྣམས་དང༌། ཡོན་ཏན་ཕུན་སུམ་ཚོགས་པ་ཐམས་ཅད་ཐོབ་བར་འདོད་པ་རྣམས་དང༌། གཞན་ཡང་བྱང་ཆུབ་སེམས་དཔའ་ཆེན་པོའི་བསླབ་པའི་གར་ཐབས་བྱེད་པ་ལ་


90-1-466a


འཇུག་པར་འདོད་པ་རྣམས་དང༌། བྱང་ཆུབ་སེམས་དཔའ་ཆེན་པོའི་ཆོས་ཉིད་ཀྱི་དམ་ཚིག་ཐོབ་པར་འདོད་པ་རྣམས་དང༌། རྟག་པར་རྒྱུན་མི་འཆད་པ་དང༌།
བར་ཆད་མེད་པར་རྒྱུད་ཆེན་པོའི་དེ་ཁོ་ན་རྟོགས་པར་འདོད་པ་རྣམས་དང༌། དེ་བཞིན་གཤེགས་པའི་ཡོན་ཏན་གྱི་རྒྱན་གྱིས་བདག་ཉིད་བརྒྱན་པར་འདོད་པ་རྣམས་ཀྱིས་ཡོན་
ཏན་གྱི་ཚོགས་ཆེན་པོ་བསགས་པའི་ཕྱིར་དེ་བཞིན་གཤེགས་པ་རྣམས་ཀྱིས་བསྟོད་ཅིང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཡང་དག་པར་བསྟན་
པ་འདི་ཐོག་མར་སྒྲིམ་པ་ཆེན་པོས་དེ་བཞིན་གཤེགས་པ་ཐམས་ཅད་བསམ་པའི་ཆོ་ག་ཇི་སྐད་བསྟན་པ་བཞིན་དུ་བླང་བར་བྱའོ། །སྙིང་རྗེའི་མཆོག་ཅེས་བྱ་བའི་གཟུངས་
རྫོགས་སོ།།    །།རྒྱ་གར་སྐད་དུ། ཨཱཪྱ་པུཥྤ་ཀཱུ་ཊ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་མེ་ཏོག་བརྩེགས་པ་ཞེས་བྱ་བའི་གཟུངས། སངས་རྒྱས་དང༌།
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཚོ་ཆེན་པོ་མ་དྲོས་པ་ན་ཀླུའི་རྒྱལ་པོ་མ་དྲོས་
པའི་ཁང་པ་ན་དགེ་སློང་ལྔ་བརྒྱའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། བྱང་ཆུབ་སེམས་དཔའི་ཚོགས་ཆེན་པོ་འཇིག་རྟེན་གྱི་ཁམས་

90-1-466b


གཞན་དང་གཞན་དག་ནས་འདུས་པ་བྱང་ཆུབ་སེམས་དཔའ་སྟོང་དུ་ཚང་བ་ཐམས་ཅད་ཀྱང་གཟུངས་ཐོབ་པ། ཏིང་ངེ་འཛིན་ཐོབ་པ། སྐྱེ་བ་ཅིག་གིས་ཐོགས་པ། ས་བཅུ་ལ་གནས་པ།
དེ་མ་ཐག་ཏུ་རྒྱལ་ཚབ་ཏུ་དབང་བསྐུར་བས་དབང་བསྐུར་བ། གོ་ཆ་ཆེན་པོ་བགོས་པ། སངས་རྒྱས་ཀྱི་ཡོན་ཏན་ཐམས་ཅད་ལ་ཐེ་ཚོམ་མེད་པ་ཤ་སྟག་དང་ཡང་ཐབས་ཅིག་གོ །དེའི་ཚེ་
ན་བྱང་ཆུབ་སེམས་དཔའ་སེམས་དཔའ་ཆེན་པོ་སེངྒེ་རྣམ་པར་རྩེ་བ་ཞེས་བྱ་བ་འཁོར་དེ་ཉིད་དུ་འདུས་པར་གྱུར་ཏེ་འདུག་གོ །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
སེངྒེ་རྣམ་པར་རྩེ་བ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་
བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོ་གང་གིས་དེ་བཞིན་གཤེགས་པ་ལ་མཆོད་པ་བགྱིས་ན།
དེའི་བསོད་ནམས་ཇི་སྙེད་ཅིག་བསྐྱེད་པར་འགྱུར། དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སེངྒེ་རྣམ་པར་རྩེ་བ་ལ་
འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོ་གང་གིས་དེ་བཞིན་གཤེགས་པ་ལ་མཆོད་པ་བགྱིས་ན། དེའི་བསོད་ནམས་ཇི་སྙེད་

90-1-467a


ཅིག་བསྐྱེད་པར་འགྱུར་ཞེས་སེངྒེ་རྣམ་པར་རྩེ་བ་ཁྱོད་དེ་སྐད་མ་ཟེར་ཅིག །དེ་ཅིའི་ཕྱིར་ཞེ་ན། དེ་བཞིན་གཤེགས་པ་ནི། ཚུལ་ཁྲིམས་དཔག་ཏུ་མེད་པ། ཏིང་
ངེ་འཛིན་དཔག་ཏུ་མེད་པ། ཤེས་རབ་དཔག་ཏུ་མེད་པ། རྣམ་པར་གྲོལ་བ་དཔག་ཏུ་མེད་པ། རྣམ་པར་གྲོལ་བའི་ཡེ་ཤེས་མཐོང་བ་དཔག་ཏུ་མེད་པ་སྟེ། སེངྒེ་རྣམ་པར་རྩེ་བ།
གང་གི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡོན་ཏན་གྱི་ཚོགས་དཔག་ཏུ་མེད་པ་དང་ལྡན་པ་དེའི་ཕྱིར་དེ་ལ་མཆོད་པའི་རྣམ་
པར་སྨིན་པ་དེ་ཡང་དཔག་ཏུ་མེད་པར་ཤེས་པར་བྱའོ། །སེངྒེ་རྣམ་པར་རྩེ་བ། གང་ལ་ལ་དག་དེ་བཞིན་གཤེགས་པ་བཞུགས་ཀྱང་རུང༌། །ཡོངས་སུ་མྱ་ངན་ལས་འདས་
ཀྱང་རུང་སྟེ་མཆོད་པ་བྱེད་པ་དེ་དག་ཐམས་ཅད་ནི། འདི་ལྟ་སྟེ། ཉན་ཐོས་ཀྱི་ཐེག་པའམ། རང་སངས་རྒྱས་ཀྱི་ཐེག་པའམ། ཐེག་པ་ཆེན་པོའམ། ཐེག་པ་གསུམ་ལས་ཐེག་
པ་གཅིག་གིས་ཡོངས་སུ་མྱ་ངན་ལས་འདའ་བར་འགྱུར་རོ། །སེངྒེ་རྣམ་པར་རྩེ་བ། ཡང་གང་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་མཐོང་ནས་སེམས་དང་བར་གྱུར་ལ། དད་པའི་སེམས་ཀྱིས་རྙེད་པ་དང༌། ན་བཟའ་དང༌། ཞལ་ཟས་དང༌། གཟིམས་ཆ་དང༌། སྙུན་གྱི་གསོས་སྨན་དང༌། ཡོ་བྱད་དང༌།

90-1-467b


བདེ་བར་སྦྱར་བ་ཐམས་ཅད་ཀྱིས་བསྟི་སྟང་དུ་བྱས་ཤིང་རི་མོར་བྱས་ཏེ་མཆོད་ཅིང་རྗེད་ལ་རིམ་གྲོར་བྱས་པ་དང༌། གང་ཞིག་གིས་དེ་བཞིན་གཤེགས་པ་ཡོངས་སུ་མྱ་ངན་ལས་
འདས་པའི་རིང་བསྲེལ་ཡུངས་འབྲུ་ཙམ་གྱི་མཆོད་རྟེན་ལ་མཆོད་པ་བྱས་པའི་རྣམ་པར་སྨིན་པ་ནི། མཉམ་པར་ཤེས་པར་བྱ་སྟེ། བྱེ་བྲག་གམ། ཐ་དད་དུ་བྱ་བ་མེད་དོ། །སེངྒེ་རྣམ་
པར་རྩེ་བ། བྱང་ཆུབ་སེམས་དཔའ་ཁྱིམ་པ་གང་ཞིག་གིས་ཉན་ཐོས་དང༌། རང་སངས་རྒྱས་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རྣམས་ལ་རིན་པོ་ཆེའི་ཕུང་པོ་རི་རབ་ཙམ་དབུལ་བ་ཕུལ་བ་བས། བྱང་ཆུབ་སེམས་དཔའ་གང་རབ་ཏུ་བྱུང་ནས་ཀཪྵ་པ་ཎ་གཅིག་ཙམ་དབུལ་བར་ཕུལ་ལ། ཕུལ་ནས་ཀྱང་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོས་ན། དགེ་བའི་རྩ་བ་སྔ་མ་དེས་དགེ་བའི་རྩ་བ་ཕྱི་མའི་བརྒྱའི་ཆར་ཡང་ཉེ་བར་མི་འགྲོ། སྟོང་གི་ཆ་དང༌། འབུམ་གྱི་
ཆ་དང༌། གྲངས་དང༌། ཆ་དང༌། བགྲང་བ་དང༌། སྒྲུན་པ་དང༌། རྒྱུར་ཡང་ཉེ་བར་མི་འགྲོ་བ་ནས་དཔེའི་བར་དུ་ཡང་མི་བཟོད་དོ། །སེངྒེ་རྣམ་པར་རྩེ་བ། གང་ཞིག་གིས་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ལོ་གཅིག་གམ། ལོ་བརྒྱའམ། ལོ་སྟོང་ཡང་རུང་སྟེ་བདེ་བའི་ཡོ་བྱད་ཐམས་ཅད་ཀྱིས་བསྙེན་བཀུར་བྱས་པ་དང༌།

90-1-468a


གང་ཞིག་གིས་དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་མཆོད་རྟེན་ལ་བྱང་ཆུབ་ཀྱི་སེམས་ཀྱིས་ཡང་དག་པར་ཟིན་པས་དེ་བཞིན་གཤེགས་པ་
ལ་མཆོད་པའི་ཕྱིར་མེ་ཏོག་འགའ་འབུལ་ལམ། ཆུ་སྙིམ་པ་གང་ཙམ་འཐོར་རམ། བྱུག་པའི་ཐིག་ལེ་འབྲིའམ། མེ་ཏོག་གི་ཉལ་ཉིལ་འཕྱག་གམ། བྱུག་པ་འབུལ་ལམ། སྤོས་
འབུལ་ལམ། མེ་ཏོག་འབུལ་ལམ། བདུག་སྤོས་འབུལ་ལམ། ཕྲེང་བ་འབུལ་ལམ། རོལ་མོའི་སིལ་སྙན་འབུལ་ལམ། གདུགས་འབུལ་ལམ། དྲི་འབུལ་ལམ། དཔྱངས་པ་
འབུལ་ལམ། རྒྱལ་མཚན་འབུལ་ལམ། བ་དན་འབུལ་ལམ། དར་འབུལ་ལམ། མར་མེ་འབུལ་ཞིང༌། ཕུལ་ནས་དགའ་བའི་སེམས་ཀྱིས་གོམ་པའི་གར་སྟབས་འགའ་བོར་
ཏེ་སངས་རྒྱས་བཅོམ་ལྡན་འདས་དེ་ལ་ཕྱག་འཚལ་ལོ། །ཞེས་སྨྲ་བ་དེ་དག་ནི། སེངྒེ་རྣམ་པར་རྩེ་བ། བསྐལ་པར་རམ། བསྐལ་པ་བརྒྱའམ། བསྐལ་པ་སྟོང་དུའམ། བསྐལ་
པ་འབུམ་དུའང་ངན་འགྲོར་ལོག་པར་ལྟུང་བར་འགྲོ་བར་འགྱུར་བ་དེའི་གནས་མེད་དེ། འདི་ལ་དོགས་པའམ། ཡིད་གཉིས་སམ། ཐེ་ཚོམ་ཟ་བར་མི་བྱའོ། །སེངྒེ་རྣམ་པར་རྩེ་
བ། མེ་ཏོག་བརྩེགས་པ་ཞེས་བྱ་བའི་གཟུངས་ཡོད་ཀྱི། སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་པོ་ལ་བདེ་བ་དང༌། འཇིག་རྟེན་ལ་སྙིང་བརྩེ་བ་དང༌། ལྷ་དང་མིའི་སྐྱེ་བོ་ཕལ་

90-1-468b


པོ་ཆེའི་དོན་དང༌། ཕན་པ་དང༌། བདེ་བའི་ཕྱིར་དེ་བཤད་པར་བྱའོ། །སེངྒེ་རྣམ་པར་རྩེ་བ། གང་ལ་ལ་ཞིག་མེ་ཏོག་བརྩེགས་པའི་གཟུངས་འདི་འཛིན་ཏམ། འཆང་ངམ། ཀློག་གམ།
ཡིད་ལ་བྱེད་དམ། ཀུན་ཆུབ་པར་བྱེད་དམ། གཞན་དག་ལ་ཡང་རྒྱ་ཆེར་ཡང་དག་པར་འཆད་པ་དེ་རྟག་ཏུ་ཚེ་རབས་དྲན་པར་འགྱུར་རོ། །དེ་ངན་འགྲོ་ལོག་པར་ལྟུང་བར་འགྲོ་བར་མི་
འགྱུར། དལ་བ་རྙེད་པར་འགྱུར། ནམ་དུ་ཡང་དཀོན་མཆོག་གསུམ་དང་མི་འབྲལ་བར་འགྱུར། །ནམ་དུ་ཡང་དེ་བཞིན་གཤེགས་པ་དང་མི་འབྲལ་བར་འགྱུར། ནམ་དུ་ཡང་སངས་
རྒྱས་རྗེས་སུ་དྲན་པ་དང་མི་འབྲལ་བར་འགྱུར། ནམ་དུ་ཡང་བྱང་ཆུབ་སེམས་དཔའ་དང་མི་འབྲལ་བར་འགྱུར། ནམ་དུ་ཡང་བྱང་ཆུབ་ཀྱི་སེམས་དང་མི་འབྲལ་བར་འགྱུར་རོ། །
ནམ་དུ་ཡང་དབང་པོ་མ་ཚང་བར་མི་འགྱུར། ནམ་དུ་ཡང་རིགས་དམའ་བར་སྐྱེ་བར་མི་འགྱུར། སྤོབས་པ་སྣ་ཚོགས་ཟབ་མོ་ཕུན་སུམ་ཚོགས་པར་འགྱུར། ཕྱོགས་བཅུའི་
འཇིག་རྟེན་གྱི་ཁམས་གྲངས་མེད་པ་དག་གི་སངས་རྒྱས་བཅོམ་ལྡན་འདས་རྣམས་མཐོང་བར་འགྱུར་རོ། །ཏདྱ་ཐཱ། དྷ་ར་ཎི། དྷ་ར་ཎི། མུ་ནི་པྲ་བྷ་སྭ་རེ། སིདྡྷེ། ཙཎྜེ་ནཱ་མཿཙི་
ནི་རྷེ་རི། ཨ་རོ་ག་བ་ཏི། བུདྡྷ་མ་ཏི་དྷེ་ཪྱེ། ཨོཾ་ཀ་ར་ཏེ། ག་ག་ར་ཏེ། རཱ་ཛ་བི་ཏེ། དེ་ཛོ་བི་ཏེ། བི་བུ་ལ་བུདྡྷི། དྷརྨ་ཨ་བ་བྷ་སེ། ཨཀྵ་ཡ་ཀལྤེ། ཀལྤ་བ་ཏི། ཨ་མྲྀ་ཀལྤེ་ཧཱུཾ་ཏཱ་ཤ་ནེ།

90-1-469a


ཏེ་ཛོ་བ་ཏི། ནཻ་ཪྱ་སཾ་ཧི་ཏེ། ཏེ་ཛོ་གྲ་བ། ཏིཥྛཱི་ན་དྲ་ཡེ་ཏིཥྛི་ན་དྲ་ཡེ་བུདྡྷི་སྭཱཧཱ། སེངྒེ་རྣམ་པར་རྩེ་བ། གང་ལ་ལ་ཞིག་གིས་མེ་ཏོག་བརྩེགས་པའི་གཟུངས་འདིའི་
མིང་དང༌། ཡི་གེ་དང༌། ཚིག་མཐའ་དག་ཤེས་ཏེ་ཀུན་ཚུབ་པར་བྱེད་པ་དེས་དཔྱིད་ཟླ་ཐ་ཆུང་དང༌། དབྱར་ཟླ་ར་བ་དང༌། སྟོན་ཟླ་ཐ་ཆུང་ཡར་གྱི་ངོའི་ཚེས་བརྒྱད་ནས་བཟུང་ལ་
བཅོ་ལྔའི་བར་དུ་སངས་རྒྱས་རྗེས་སུ་དྲན་པ་བསྒོམ་པར་བྱ་སྟེ། ཉིན་ལན་གསུམ་མཚན་ལན་གསུམ་བསམ་ཞིང་དེ་བཞིན་གཤེགས་པ་རྩེ་གཅིག་ཏུ་ཡིད་ལ་བྱས་ལ་
བཅོམ་ལྡན་འདས་ལ་སྤོས་དང༌། མེ་ཏོག་དང༌། མར་མེ་དང༌། བདུག་སྤོས་ཀྱིས་མཆོད་ན། སངས་རྒྱས་བཅོམ་ལྡན་འདས་པདྨའི་སྙིང་པོའི་སེངྒེའི་ཁྲི་ལ་བཞུགས་ཤིང༌།
ཆོས་ཀྱང་སྟོན་པ་བཅོ་ལྔ་མཐོང་བར་འགྱུར་རོ། །གཟུངས་རབ་ཏུ་ཐོབ་པར་འགྱུར། དྲན་པ་དང་ལྡན་པར་འགྱུར། བློ་གྲོས་དང་ལྡན་པར་འགྱུར། རྟོགས་པ་དང་ལྡན་པར་
འགྱུར༑ བློ་དང་ལྡན་པར་འགྱུར། ཡོངས་སུ་མྱ་ངན་ལས་འདའ་བའི་བར་དུ་ཚེ་རབས་དྲན་པར་འགྱུར་རོ། །ཐོས་པ་ཐམས་ཅད་དང༌། བསྟན་བཅོས་ཐམས་ཅད་དང༌། བཟོ་
ཐམས་ཅད་དང༌། ལས་ཐམས་ཅད་རབ་ཏུ་ཤེས་པར་འགྱུར། ཏིང་ངེ་འཛིན་ཐམས་ཅད་ཀྱང་དེའི་སེམས་ལ་གནས་པར་འགྱུར་ཏེ། འཕགས་པའི་བདེན་པ་བཞི་ནི། མ་གཏོགས་

90-1-469b


སོ༑ ༑དེ་ཅིའི་ཕྱིར་ཞེ་ན། ཆོས་དེ་དག་ནི། ཟག་པ་མེད་པར་གཏོགས་པའི་ཕྱིར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་བྱང་ཆུབ་སེམས་དཔའ་སེམས་དཔའ་ཆེན་
པོ་སེངྒེ་རྣམ་པར་རྩེ་དང༌། བྱང་ཆུབ་སེམས་དཔའ་དེ་དག་དང༌། དགེ་སློང་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་
འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་མེ་ཏོག་བརྩེགས་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་མ་ཧཱ་དྷཱ་ར་ཎཱི། བོད་
སྐད་དུ། འཕགས་པ་གཟུངས་ཆེན་པོ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་
འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་
བཞུགས་ཏེ། དེའི་ཚེ་ན་ཚེ་དང་ལྡན་པ་ཀུན་དགའ་བོ་གྲོང་ཁྱེར་གནས་བཅས་སུ་དབྱར་གནས་ནས་ཟླ་བ་གསུམ་འདས་པ་དང༌། ཆོས་གོས་བྱས་ཏེ་ཆོས་གོས་ཟིན་ནས་ལྷུང་བཟེད་
དང༌། ཆོས་གོས་ཐོགས་ཏེ་བཅོམ་ལྡན་འདས་ག་ལ་བ་དེར་སོང་ནས་ཕྱིན་པ་དང༌། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །ཕྱོགས་

90-1-470a


གཅིག་ཏུ་འདུག་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ཁྱོད་ཀྱིས་སེམས་ཅན་ཐམས་ཅད་
ཀྱི་དོན་དང༌། ཕན་པ་དང༌། བདེ་བ་དང༌། སྟོབས་དང༌། གཟི་བརྗིད་ཀྱི་ཕྱིར་གཟུངས་ཆེན་པོའི་གསང་སྔགས་ཀྱི་གཞི་འདི་དག་ཟུངས་ཤིག །ཆོས་ཤིག །ལོངས་ཤིག །ལྷོགས་
ཤིག །ཀུན་ཆུབ་པར་གྱིས་ཤིག །ཡིད་ལ་ཟུངས་ཤིག །དེ་ཅིའི་ཕྱིར་ཞེ་ན། ཀུན་དགའ་བོ། གཟུངས་ཆེན་པོའི་གསང་སྔགས་ཀྱི་གཞི་རྣམས་ནི། རྙེད་པར་དཀའ་ཞིང༌། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་འཇིག་རྟེན་དུ་འབྱུང་བ་ཡང་རྙེད་པར་དཀའ་བའི་ཕྱིར་ཏེ། དཔེར་ན། ཨུ་དུམ་ཝ་རའི་མེ་ཏོག་ལྟ་
བུ་ཡིན་གྱི། ཟུངས་ཤིག །ཆོངས་ཤིག །ལོངས་ཤིག །ལྷོགས་ཤིག །ཡིད་ལ་ཟུངས་ཤིག །ཀུན་ཆུབ་པར་གྱིས་ཤིག །ཀུན་དགའ་བོ། དད་པའི་རིགས་ཀྱི་བུའམ། རིགས་ཀྱི་
བུ་མོ་གང་ལ་ལ་གཟུངས་ཆེན་པོའི་གསང་སྔགས་ཀྱི་གཞི་འདི་འཆང་ངམ། འཛིན་ཏམ། ཀློག་གམ། ཡིད་ལ་འཛིན་ཏམ། ཀུན་ཆུབ་པར་བྱེད་ན། དེ་མཚོན་གྱིས་འཆི་བའི་དུས་
བྱེད་པར་མི་འགྱུར། དུག་གིས་མ་ཡིན། མེས་མ་ཡིན། ཆུས་མ་ཡིན། རྒྱལ་པོའི་ཆད་པས་མ་ཡིན་ཏེ། དུས་མ་ཡིན་པར་འཆི་བའི་དུས་བྱེད་པར་མི་འགྱུར་རོ། །དེ་ལྷ་དང༌།

90-1-470b


ལྷ་མ་ཡིན་དང༌། ཀླུ་དང༌། རླུང་ལྷ་དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། གྲུལ་
བུམ་དང༌། སྲུལ་པོ་དང༌། ལུས་སྲུལ་པོ་དང༌། འབྱུང་པོ་དང༌། རྗེད་བྱེད་དང༌། སྨྱོ་བྱེད་དང༌། གནོན་པོ་དང༌། གྲིབ་གནོན་དང༌། གཤེད་བྱེད་དང༌། གནོད་བྱེད་དང༌། བྱད་ཀྱིས་མི་ཚུགས།
དེ་ལ་མི་དང༌། མི་མ་ཡིན་པ་རྣམས་ཀྱིས་མི་ཚུགས། དེ་ལ་རིག་པའི་ལས་དང༌། ངག་གི་ལས་དང༌། ཡིད་ཀྱི་ལས་ཀྱིས་མི་ཚུགས། དེ་ལ་རིམས་ཉིན་གཅིག་པ་དང༌། ཉིན་གཉིས་པ་
དང་༑ ཉིན་གསུམ་པ་དང༌། ཉིན་བཞི་པ་དང༌། རྟག་པའི་རིམས་དང༌། འབྱུང་པོའི་རིམས་དང༌། ཡུད་ཙམ་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་
གྱུར་པ་དང༌། འདུས་པ་ལས་གྱུར་པས་མི་ཚུགས་པར་འགྱུར་རོ། །དེ་ལ་གཟུངས་ཆེན་པོའི་གསང་སྔགས་ཀྱི་གཞི་ནི། འདི་རྣམས་ཡིན་ནོ། །ཏདྱ་ཐཱ། ཛྭ་ལེ། མཧཱ་ཛྭ་ལེ། ཛྭ་ལ་ནེ། མ་ཧཱ་
ཛྭ་ལ་ནེ༑ ཏཱ་པ་ནེ། མ་ཧཱ་ཏཱ་པ་ནེ། ཛྭ་ལི་ཏེ། ཨུཀྐེ། པུཀྐེ། སཾ་བྷ་དེ། མ་ཧཱ་སཾ་བྷ་དེ། ཙ་ཀྲེ། མ་ཧཱ་ཙ་ཀྲེ། བདག་དང་སེམས་ཅན་ཐམས་ཅད་འཇིགས་པ་ཐམས་ཅད་དང༌། གནོད་པ་
དང༌། ནད་འགོ་བ་ཐམས་ཅད་ལས་སྲུངས་ཤིག་སྭཱཧཱ། ཀུན་དགའ་བོ། གཟུངས་ཆེན་པོའི་གསང་སྔགས་ཀྱི་གཞི་འདི་དག་ནི། ཡང་དག་པར་རྫོགས་པའི་སངས་རྒྱས་བྱེ་བ་ཕྲག་

90-1-471a


བདུན་ཅུ་རྩ་བདུན་གྱིས་གསུངས་ཏེ། ང་ཡང་ད་ལྟར་འཆད་ཅིང་རྗེས་སུ་ཡི་རང་ངོ༌། །ཀུན་དགའ་བོ། དད་པའི་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་
གཟུངས་ཆེན་པོའི་གསང་སྔགས་ཀྱི་གཞི་འདི་དག་འཛིན་ཏམ། འཆང་ངམ། ཀློག་གམ། ཡིད་ལ་བྱེད་དམ། ཀུན་ཆུབ་པར་བྱེད་ན། དེ་ཚེ་རབས་བདུན་གྱི་བར་དུ་ཚེ་རབས་དྲན་
པར་འགྱུར་རོ། །དེ་བྱང་ཆུབ་ཀྱི་སེམས་ལས་མི་ལྡོག་པར་འགྱུར་རོ། །དེ་ལ་གཟུངས་ཆེན་པོའི་གསང་སྔགས་ཀྱི་གཞི་ནི། འདི་རྣམས་ཡིན་ནོ། །ཏདྱ་ཐཱ། ཨནྟེ། བནྟེ། ཀྵ་མེ། ཀྵ་
མ་མེ༑ དྷཱ་ན་སེ། བ་ད་ནེ། ཨ་ད་ནེ། ཧུ་ལེ། མ་ཧཱ་ཧུ་ལེ། ཏ་ཀ་རེ་གཾ་གྷི་རེ། དུཥྤུ་ས་ཏེ། བདག་དང་སེམས་ཅན་ཐམས་ཅད་འཇིགས་པ་ཐམས་ཅད་དང༌། གནོད་པ་དང༌། ནད་འགོ་
བ་ཐམས་ཅད་ལས་སྲུངས་ཤིག། སྲུངས་ཤིག་སྭཱཧཱ། ཀུན་དགའ་བོ། གཟུངས་ཆེན་པོའི་གསང་སྔགས་ཀྱི་གཞི་འདི་དག་ནི། ཡང་དག་པར་རྫོགས་པའི་སངས་རྒྱས་བྱེ་བ་
ཕྲག་བརྒྱད་ཅུ་རྩ་བརྒྱད་ཀྱིས་གསུངས་ཏེ། ང་ཡང་ད་ལྟ་ན་འཆད་ཅིང་རྗེས་སུ་ཡི་རང་ངོ༌། །ཀུན་དགའ་བོ། དད་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་གཟུངས་
ཆེན་པོའི་གསང་སྔགས་ཀྱི་གཞི་འདི་འཆང་ངམ། འཛིན་ཏམ། ཀློག་གམ། ཡིད་ལ་བྱེད་དམ། ཀུན་ཆུབ་པར་བྱེད་ན། དེ་ཚེ་རབས་བཅུ་བཞིའི་བར་དུ་ཚེ་རབས་དྲན་པར་

90-1-471b


འགྱུར་རོ། །དེ་བྱང་ཆུབ་ཀྱི་སེམས་ལས་མི་ལྡོག་པར་འགྱུར་རོ། །དེ་ལ་གཟུངས་ཆེན་པོའི་གསང་སྔགས་ཀྱི་གཞི་ནི། འདི་རྣམས་ཡིན་ནོ། །ཏདྱ་ཐཱ། ཨཊྚེ། བཊྚེ། ཨགྒེ། པགྒེ། ཋགྒེ།
ཋགྒེ། དྷཀྐེ། དྷཱ་ར་དྷཀྐེ། ཊ་ཀེ་ཊ་ར་ཀེ། ཨ་ཀ་སི། ས་ཀ་སི། མ་ཀ་སི། ཨི་ལི་མི་ལི། ཏི་ལི་མི་ལི། རཽ་ར་བེ། མ་ཧཱ་རོ་ར་བེ། བྷཱུ་ཏཾ་ག་མེ་བྷཱུ་ཏ་པ་རཱ་ཡ་ཎེ། ཏི་མི་གི་སེ། མ་ཧཱ་ཏི་མི་གི་སེ། སཾ་
བྷ་བེ༑ མ་ཧཱ་སཾ་བྷ་བེ། བདག་དང་སེམས་ཅན་ཐམས་ཅད་འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ནད་འགོ་བ་ཐམས་ཅད་ལས་སྲུངས་ཤིག །སྲུངས་ཤིག་སྭཱཧཱ།
ཀུན་དགའ་བོ། གཟུངས་ཆེན་པོའི་གསང་སྔགས་ཀྱི་གཞི་འདི་དག་ནི། ཡང་དག་པར་རྫོགས་པའི་སངས་རྒྱས་བྱེ་བ་ཕྲག་དགུ་བཅུ་རྩ་དགུས་གསུངས་ཏེ། ང་ཡང་ད་ལྟ་ན་འཆད་
ཅིང་རྗེས་སུ་ཡི་རང་ངོ༌། །ཀུན་དགའ་བོ། དད་པའི་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་གཟུངས་ཆེན་པོའི་གསང་སྔགས་ཀྱི་གཞི་འདི་དག་འཆང་བ་དང༌། འཛིན་པ་དང༌།
ཀློག་པ་དང༌། ཡིད་ལ་བྱེད་པ་དང༌། ཀུན་ཆུབ་པར་བྱེད་པ་དེ་ཚེ་རབས་ཉི་ཤུ་རྩ་གཅིག་གི་བར་དུ་ཚེ་རབས་དྲན་པར་འགྱུར་རོ། །དེ་བྱང་ཆུབ་ཀྱི་སེམས་ལས་ཕྱིར་ལྡོག་པར་མི་
འགྱུར་རོ། །དེ་ལ་གཟུངས་ཆེན་པོའི་གསང་སྔགས་ཀྱི་གཞི་ནི། འདི་རྣམས་ཡིན་ནོ། །ཏདྱ་ཐཱ། རུ་ལེ། མ་ཧཱ་རུ་ལེ། ཧེ་ཧེ་རི། མཏྟ་རི། ཛམྦྷ་ནི། སྟམྦྷ་ནི། ཀུན་དགའ་བོ། དད་པའི་


90-1-472a


རིགས་ཀྱི་བུའམ། རིགས་ཀྱི་བུ་མོ་གང་ལ་ལ་གཟུངས་ཆེན་པོའི་གསང་སྔགས་ཀྱི་གཞི་འདི་དག་གིས་ཤིང་སྐམ་པོ་སྲུང་བའམ། ཡོངས་སུ་བསྐྱབ་པ་དང༌། ཡོངས་
སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། དུག་གཞིལ་བ་དང༌། དུག་གསད་པ་དང༌། མཚམས་གཅད་པ་དང༌།
ནམ་མཁའ་བཅིང་བ་དང༌། ས་བཅིང་བ་བྱས་ཏེ། དེ་ལ་སྲད་བུས་བཅིངས་ན། དེའི་རྩ་བ་ཡང་སྐྱེ་བར་འགྱུར། ཡལ་ག་དང༌། ལོ་མ་དང༌། ལྕུག་མ་དང༌། མེ་ཏོག་དང༌། འབྲས་བུ་
ཡང་སྐྱེ་བར་འགྱུར་ན། རྣམ་པར་ཤེས་པ་དང་བཅས་པའི་ལུས་ལ་ལྟ་སྨོས་ཀྱང་ཅི་དགོས་ཏེ། ཀུན་དགའ་བོ། སྔོན་གྱི་ལས་ཀྱི་རྣམ་པར་སྨིན་པ་ནི། མ་གཏོགས་སོ། །ཀུན་
དགའ་བོ། ཉི་ཟླ་འདི་ལྟར་རྫུ་འཕྲུལ་ཆེ་བ། འདི་ལྟར་མཐུ་ཆེ་བ། འདི་ལྟར་དབང་ཆེ་བར་གྲགས་པ་འདི་གཉིས་ནི། ས་ལ་ལྟུང་ཡང་སྲིད་དོ། །ཀུན་དགའ་བོ། རིའི་རྒྱལ་པོ་རི་
རབ་གནས་ནས་གཡོ་ཡང་སྲིད་དོ། །ཀུན་དགའ་བོ། རྒྱ་མཚོ་ཆེན་པོ་འདི་ལྟར་ཟབ་པ། འདི་ལྟར་རྒྱ་ཆེ་ལ། འདི་ལྟར་རྫུ་འཕྲུལ་ཆ་ཞིང་མཐུ་ཆེ་བ་བཞི་པོ་འདི་དག་ནི།
བསྐམས་ཤིང་ཡོངས་སུ་ཟད་དེ་མཐར་ཐུག་པར་འགྱུར་ཡང་སྲིད་དོ། །ཀུན་དགའ་བོ། ས་ཆེན་པོ་འདི་ནི། རྣམ་པ་སྟོང་དུ་འགྱེས་ཀྱང་སྲིད། ཆུ་ནི། གཤེར་བ་ཉིད་འདོར་

90-1-472b


ཡང་སྲིད། མེ་ནི་།ཚ་བ་འདོར་ཡང་སྲིད། རླུང་ནི། གྲང་བ་འདོར་ཡང་སྲིད་ཀྱི། གཟུངས་ཆེན་པོའི་གསང་སྔགས་ཀྱི་གཞི་འདི་དག་ནི། བསླུ་མི་སྲིད་དོ། །ཀུན་དགའ་བོ། ལྷའམ།
ཀླུའམ། ལྷ་མ་ཡིན་ནམ། ནམ་མཁའ་ལྡིང་ངམ། རླུང་ལྷའམ། དྲི་ཟའམ། མིའམ་ཅིའམ། ལྟོ་འཕྱེ་ཆེན་པོའམ། གནོད་སྦྱིན་ནམ། སྲིན་པོའམ། ཡི་དྭགས་སམ། ཤ་ཟའམ། གྲུལ་
བུམ་མམ། སྲུལ་པོའམ། ལུས་སྲུལ་པོའམ། འབྱུང་པོའམ། བྲམ་ཟེའམ། སྲིན་པོའམ། གྲིབ་གནོན་ནམ། མི་དང་མི་མ་ཡིན་པ་གང་ལ་ལ་ཞིག་གམ། གཞན་སུ་ཡང་རུང་བ་
ཞིག་གིས་གཟུངས་ཆེན་པོའི་གསང་སྔགས་འདི་དག་ལས་འགལ་བར་བྱེད་ན། ཏདྱ་ཐཱ། ཨགྒི་ལེ། ཙགྒི་ལེ། བལླེ། མལླེ། ཨོཾ་ཧཱ་ནི། མོ་ཧཱ་ནི། ཛཾ་བྷ་ནི། སྟཾ་བྷ་ནི། བདག་དང་སེམས་
ཅན་ཐམས་ཅད་ལ་སྲུངས་ཤིག །སྲུངས་ཤིག་སྭཱཧཱ། རྒྱལ་པོ་ཆེན་པོ་ཡུལ་འཁོར་སྲུང་ཡང་ལྕགས་ཀྱི་འཁོར་ལོ་འཕར་བ། རབ་ཏུ་འབར་བ། ཀུན་ཏུ་རབ་ཏུ་མཆེད་ཅིང་འབར་བ།
མེ་ལྕེ་གཅིག་ཏུ་གྱུར་པས་དེའི་མགོ་ཚལ་པ་བདུན་དུ་འགེམས་སོ། །རྒྱལ་པོ་ཆེན་པོ་འཕགས་སྐྱེས་པོ་དང༌། མིག་མི་བཟང་དང༌། རྣམ་ཐོས་ཀྱི་བུ་ཡང་ལྕགས་ཀྱི་འཁོར་ལོ་འབར་བ།
རབ་ཏུ་འབར་བ། ཀུན་ཏུ་རབ་ཏུ་མཆེད་ཅིང་འབར་བ་མེ་ལྕེ་གཅིག་ཏུ་གྱུར་པས་དེའི་མགོ་ཚལ་པ་བདུན་དུ་འགེམས་སོ། །ལྷའི་དབང་པོ་བརྒྱ་བྱིན་ཡང་རྡོ་རྗེ་འཕེན་ནོ། །གསང་

90-1-473a


པ་པའི་བདག་པོ་ལག་ན་རྡོ་རྗེ་ཡང་རྡོ་རྗེ་འབར་བ། རབ་ཏུ་འབར་བ། ཀུན་ཏུ་རབ་ཏུ་མཆེད་ཅིང་འབར་བ་མེ་ལྕེ་གཅིག་ཏུ་གྱུར་པས་དེའི་མགོ་ཚལ་པ་བདུན་དུ་འགེམས་སོ། །
དེ་རྒྱལ་པོའི་ཕོ་བྲང་ལྕང་ལོ་ཅན་དུ་གནས་སུ་མི་དབང་སྟེ། དེའི་མགོ་ཨརྫ་ཀའི་དོག་པ་བཞིན་དུ་ཚལ་བ་བདུན་དུ་འགས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་
ལྡན་པ་ཀུན་དགའ་བོ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་
གཟུངས་ཆེན་པོ་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་
ནས་གཏན་ལ་ཕབ་པ།།     །།དཀོན་མཆོག་གསུམ་ལ་ཕྱག་འཚལ་ལོ། །ཧེ་བྷ་ག་ཝན། མཉྫུ་ཤྲཱི་ཀུ་མཱ་ར་སརྦ་ཏ་ཐཱ་ག་ཏ་བ་ལ། བཱི་དྷི་ཛྙཱ། སརྦ་ཏ་ཐཱ་ག་ཏཱ་ནཱན།
ནཱ་གེ་སྟི་ཏིཥྛ་སརྦ་སཏྭ་ནཱན་སྭཱཧཱ། འབྲུམ་བུའི་ནད་ཞི་བར་འགྱུར་བའི་གཟུངས་རྫོགས་སོ།།    །།རྒྱ་གར་སྐད་དུ། པྲཛྙཱ་བརྡྷ་ནི་ནཱ་མ་དྷཱ་ར་ཎཱི། བོད་སྐད་དུ། ཤེས་རབ་
བསྐྱེད་པ་ཞེས་བྱ་བའི་གཟུངས། ཐམས་ཅད་མཁྱེན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བྱང་ཆུབ་སེམས་དཔའི་བློ་ལྡན་ཞེས་

90-1-473b


བྱ་བ། རི་རབ་ཀྱི་ངོས་ལ་བཞུགས་ཏེ། རི་རབ་ལ་གནས་པའི་ལྷའི་བུ་ཐམས་ཅད་ཀྱིས་བསྐོར་ནས། མདུན་དུ་བྱས་ཏེ་ཆོས་སྟོན་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་
པོ་གཞོན་ནུའི་གཟུགས་ཅན་གྱིས་ཐལ་མོ་སྦྱར་ཏེ། བྱང་ཆུབ་སེམས་དཔའ་བློ་ལྡན་ལ་གསོལ་བ་བཏབ་པ། བཅོམ་ལྡན་འདས་སེམས་ཅན་ཤེས་རབ་རྟུལ་བ། བློ་དང་མི་ལྡན་པ། ཡིད་མི་
གཞུངས་པ་རྣམས་ཀྱི་སླད་དུ་ཤེས་རབ་བསྐྱེད་པ་ཞས་བྱ་བའི་གཟུངས་བཤད་དུ་གསོལ་བཤད་པ། ཧཱུཾ་པི་ཙུ་པི་ཙུ་པྲ་ཛྙཱ་བརྡྷ་ནི། ཛྭ་ལ་ཛྭ་ལ་མེ་དྷ་བརྡྷ་ནི། དྷི་རི་དྷི་རི། བུདྡྷི་བརྡྷ་ནི་སྭཱཧཱ། གང་ཞིག་
གཟུངས་འདི་ཀློག་པ་དང༌། འདྲི་བ་དང༌། འདྲིར་འཇུག་པ་དང༌། ཀུན་ཆུབ་པར་བྱེད་པ་དང༌། ཆུང་ངུ་ཡང་ཡི་གེ་འབྲུ་གཅིག་ཙམ་ཐོས་ན་ཡང༌། ཚེ་འདི་ཉིད་ལ་ཤེས་རབ་ཆེན་པོར་འགྱུར་རོ། །གང་གིས་ཟླ་བ་དྲུག་གི་བར་
དུ་ཉིན་རེ་ཞིང་རྩབས་ཁྱོར་གང་ལ་རིགས་པ་འདི་ལན་བདུན་བཏབ་སྟེ། ཉི་མ་ཤར་བའི་ཚེ་འཐུངས་ན་ཚིགས་སུ་བཅད་པ་སྟོང་འཛིན་པར་འགྱུར་རོ། །ལན་གཅིག་འཐུངས་ན་ལྔ་བརྒྱ་འཛིན་ཏེ། ཉིན་གཅིག་བཞིན་དུ་
ཤེས་རབ་འཕེལ་བར་འགྱུར་རོ། །ཉིན་རེ་བཞིན་དུ་བརྗོད་པ་ཙམ་གྱིས་དྲན་པ་དང༌། ཡིད་གཞུངས་པར་འགྱུར་རོ། །ཤེས་རབ་བསྐྱེད་པའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ཏཱ་ར་ཨཥྚ་གྷོ་རེ་ཏཱ་སྦཱི་
སཱུ་ཏྲ། བོད་སྐད་དུ། འཕགས་མ་སྒྲོལ་མ་འཇིགས་པ་བརྒྱད་ལས་སྐྱོབ་པའི་མདོ། དཀོན་མཆོག་གསུམ་ལ་ཕྱག་འཚལ་ལོ། །རྗེ་བཙུན་མ་སྒྲོལ་མ་ལ་ཕྱག་འཚལ་ལོ། །བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་

90-1-474a


ལོ༑ ༑འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རི་རབ་ཀྱི་སྟེང་ལྷོའི་གནས་ན་བཞུགས་ཏེ། དེ་ཉིད་དུ་འཁོར་རྣམས་ཀྱི་ནང་ནས་ལྷ་མོ་སྒྲོལ་མས་འདི་སྐད་ཅེས་སྨྲས་
སོ༑ ༑མཐོ་རིས་རིན་ཆེན་ལྟ་བུ་འདི་ཐོབ་ནས། །ལས་དང་ལས་ཀྱི་འབྲས་བུ་ཤེས་པར་བྱོས། །བཟང་པོ་སྟེན་ཅིང་ངན་པ་སྤང་བར་གྱིས། །གང་དག་སྡིག་པའི་ལས་རྣམས་སྤྱོད་བྱེད་པ། །
འཇིག་རྟེན་ཕ་རོལ་ཐུར་དུ་འབབ་འགྱུར་ཏེ། །དུད་འགྲོ་གླེན་ལྐུགས་གཅིག་ལ་གཅིག་ཟ་དང༌། །གྱེན་ཐུར་འབབ་འཛེག་གཡང་ས་ངལ་བའི་ལམ། །འཇིགས་ཤིང་དངངས་སྐྲག་
ཤིན་ཏུ་སྐྱི་གཡའ་བ། །ཟོན་དང་བཅས་པའི་སྡུག་བསྔལ་བསམ་མི་ཁྱབ། །ཡི་དྭགས་ལྟོགས་ཤིང་སྐོམ་དང་ལུས་མི་འཚམ། །བཟའ་བཏུང་སྣང་ཡང་གཞན་གྱིས་བསྲུངས་པ་
དང༌། །ཁ་ཅིག་ཟོས་ཀྱང་མེ་དང་མཚོན་དུ་འགྱུར། །ལྟོགས་ཤིང་སྐོམ་པའི་སྡུག་བསྔལ་བསམ་མི་ཁྱབ། །དམྱལ་བར་སྐྱེས་པའི་སེམས་ཅན་དེ་དག་ནི། །རང་དབང་མེད་
པར་གཤིན་རྗེ་གདུག་པས་ཁྲིད། །བསྲེགས་ཤིང་བཙོས་ཏེ་མཚོན་གྱིས་རབ་ཏུ་འཐུག །བསྲན་གླགས་མེད་པའི་སྡུག་བསྔལ་ཚ་དང་གྲང༌། །དེས་ན་ཚེ་འདིར་སྡིག་པའི་ལས་
བྱེད་པ། །རང་གིས་རང་ལ་མངན་ནི་ཆེར་བྱས་ཡིན། །བསྐལ་པ་མང་པོར་སྡུག་བསྔལ་དྲག་པོས་གདུངས། །ཐར་པའི་དུས་མེད་བསྲན་པའི་གླགས་ཀྱང་མེད། །དྲན་པ་གསལ་

90-1-474b


བས་ལས་ཀྱི་འབྲས་བུར་ཤེས། །སྡུག་བསྔལ་མ་བཟོང་སྨྲེ་སྔགས་རང་ལ་རྨོ། །སྐད་ངན་དྲག་པོའི་ཀུ་སྒྲས་གཞན་ཡང་སྐྲག །དེ་ལ་སོགས་ཏེ་སྡུག་བསྔལ་བསམ་མི་ཁྱབ། །གང་དག་
ཉེས་དམིགས་རབ་ཏུ་ཤེས་གྱིས་ལ། །ངན་སོང་གསུམ་གྱི་རྒྱུ་རྣམས་རབ་ཏུ་སྤངས། །སྡིག་པའི་རྣམ་པ་ཕྲ་རགས་གང་ལ་ཡང༌། །ལུས་ངག་ཡིད་ཀྱི་སྒོ་ནས་སྤྱད་ཏ་རེ། །རང་ཡང་བདེ་ལ་
འགྲོ་རྣམས་ཡོངས་ལ་ཕན། །ཆགས་སྡང་རྨོངས་སྤངས་སྙིང་རྗེའི་རྩ་བ་བརྟན། །སྒོ་གསུམ་དང་བས་འབད་དེ་དགེ་བ་སྤྱད། །ཤིན་ཏུ་ཟབ་པའི་སྙིང་པོ་འདི་ལ་འབད། །མེ་ཏོག་སད་ཀྱིས་
ཁྱེར་བའི་འབྲས་བུ་ལ། །སོ་ནམ་བྱས་ཀྱང་མྱུ་གུ་མི་སྐྱེ་ལྟར། །སྡོམ་ཉམས་ཐེ་ཚོམ་ཟོས་པའི་གང་ཟག་གིས། །ཤིན་ཏུ་ཟབ་པའི་རིག་སྔགས་བསྒྲུབ་གྱུར་ཀྱང༌། །བྱིན་བརླབས་འབྱུང་ངོ་
སྙམ་ཡང་འབྱུང་མི་སྲིད། །རྩོལ་བ་དེ་དག་ང་ལ་བ་དོན་མེད་འགྱུར། །རིག་སྔགས་དེ་ཡང་སྐྱེ་བོའི་ཚིག་དང་མཚུངས། །ཏིང་འཛིན་རྣམས་ཀྱང་བྱིས་པའི་བསམ་པ་འདྲ། །སྐྱོན་མེད་སྐྱེས་
བུས་རིག་སྔགས་དེ་བསྒྲུབས་ན། །ཇི་ལྟར་འདོད་པ་བཞིན་དུ་མྱུར་དུ་འགྲུབ། །དཔེར་ན་ནྱ་གྲོ་དྷ་ཡི་ས་བོན་ནི། །ཤིན་ཏུ་ཕྲ་ཡང་ཆུ་ལུད་ལེགས་བྲན་ན། །དགུང་ཟླ་བདུན་ན་དཔག་ཚད་ཙམ་
དུ་སྐྱེ། །བེམས་པོ་ཕྱི་ཡི་འགྱུར་ཡང་དེ་འདྲ་ན། །རིག་པས་རིག་པ་བསྒྲུབ་པ་ལྟ་ཅི་སྨོས། །འོད་གསལ་ནང་གི་འགྱུར་ལ་དཔག་ཏུ་མེད། །ཚོང་དཔོན་ལམ་ལ་མཁས་པ་དག་ལ་བརྟེན། །གྲུ་

90-1-475a


ཚགས་ལེགས་པས་རྒྱ་མཚོར་ཞུགས་གྱུར་ན། །རིན་ཆེན་འདོད་པ་བཞིན་དུ་རྙེད་གྱུར་ནས། །རང་གི་གནས་སུ་ལེགས་པར་ཕྱིན་པ་ཡིན། །བྱམས་དང་
སྙིང་རྗེ་དགའ་དང་བཏང་སྙོམས་རྟེན། །བྱང་ཆུབ་སེམས་ལྡན་དགེ་བ་སྤྱད་གྱུར་ན། །ཡང་དག་རྫོགས་ཀྱི་ལམ་ལ་ཞུགས་འགྱུར་ཏེ། །ངེས་པར་མཁྱེན་ཉིད་ས་ལ་འགྲོ་བར་འགྱུར། །མདའ་
ཉིད་སྐྱེས་བུའི་འཐེབ་ནས་ཤོར་གྱུར་ན། །མི་འཕང་སྙམ་ཡང་ཤིན་ཏུ་འཕངས་པར་འགྱུར། །ཆོས་ཉིད་དོན་ཀུན་ཆུབ་པའི་གང་ཟག་ནི། །མི་ཕྱིན་སྙམ་ཡང་ཕ་རོལ་ཕྱིན་པར་འགྱུར། །བྱ་
ཆའི་རྣམ་པ་རང་བཞིན་རྫོགས་གྱུར་ནས། །སངས་རྒྱས་འབྲས་བུ་འཐོབ་པར་ཐེ་ཚོམ་མེད། །ཆོས་ཉིད་རྣམ་པར་དག་པ་དེ་རྟོགས་ན། །བདག་མེད་སྲོག་མེད་སྲོག་ཀྱང་གཅད་དུ་མེད། །
ལས་མེད་དེ་ཡི་རྣམ་པར་སྨིན་པ་མེད། །མཐའ་རྣམས་རབ་སྤངས་སྐྱེས་བུ་རྣམ་པར་གྲོལ། །དེ་དོན་རྟོགས་ཕྱིར་བདག་གིས་བཤད་པ་ཡི། །སྙིང་པོ་འདི་ལ་གུས་པས་བཟླས་གྱུར་ན། །
བསྐལ་པ་གྲངས་མེད་གསུམ་གྱི་སྡིག་ཀྱང་འཛད། །ངན་སོང་གསུམ་དང་འཁོར་བའི་སྡུག་བསྔལ་ཀུན། །རབ་ཏུ་སྦྱོང་ཞིང་སྒྲིབ་པ་རྣམས་ཀྱང་འདག །དོན་དང་ལྡན་པའི་སྙིང་པོ་འདི་
ལྟ་སྟེ། །ཨོཾ་བྱང་ཆུབ་སེམས་དཔའ་སེམས་དཔའ་ཆེན་མོ། ལྷ་མོ་ཁྱོད་ཀྱིས་བསྐྱབ་ཏུ་གསོལ། །ཨོཾ་ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་

90-1-475b


མ༑ ཏདྱ་ཐཱ། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་དུཥྚཱན། པྲ་དུཥྚཱན་མ་མ་ཀྲྀ་ཏེ། ཛམྦྷ་ཡ། སྟམྦྷ་ཡ། མོ་ཧ་ཡ། བན་དྷ་ཡ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་སྭཱཧཱ། མ་མ་ཨཱཪྱཱ་བ་ལོ་བྷ་ཡཱ་ན་རཱ། བོ་དྷི་སཏྭཱ། མ་ཧཱ་སཏྭཱ་ནི།
ཨ་དྷིཥྛཱ་ན། ཨ་དྷིཥྛི་ཏེ་མ་མ་སརྦ་ཀརྨ་ཨཱ་བ་ར་ཎ་སྭ་བྷཱ་བ། ཤུད་དྷེ་བི་ཤུད་དྷེ། ཤོ་དྷ་ཡ་བི་ཤོ་དྷ་ཡ་ཧཱུཾ་ཕཊ་སྭཱཧཱ། དེ་ནས་སངས་རྒྱས་ཉིད་ཀྱིས་སུ། །ལྷ་མོ་ཉིད་ལ་རབ་ཏུ་བསྟོད། །ཐུགས་རྗེ་
ཤིན་ཏུ་ཆེ་བས་འགྲོ་བའི་དོན་མཛད་མ། །མཚན་དང་དཔེ་བྱད་རྫོགས་ཤིང་རིན་ཆེན་རྒྱན་གྱིས་སྤྲས། །ཤིན་ཏུ་མཛེས་ཚུལ་འཛུམ་ཞིང་བཞད་པའི་བཞིན། །སྤྱན་གྱི་སྐྱེ་མཆེད་ཟར་མའི་པདྨ་
འདྲ༑ ༑སྙན་གྱི་སྐྱེ་མཆེད་ཨུག་ཅོས་བྱེ་བ་འདྲ། །ཤངས་ཀྱི་སྐྱེ་མཆེད་ཨུཏྤལ་བུམ་བུ་འདྲ། །ཞལ་གྱི་སྐྱེ་མཆེད་ཧ་ལོ་རྒྱས་པ་འདྲ། །སྣ་ཚོགས་སྐུ་མངའ་ན་ཆུང་མཚན་ལྡན་སྐུ། །ཆོས་ཀྱི་སྒྲ་
སྒྲོགས་ཀ་ལ་པིང་ཀའི་གསུང༌། །སེམས་ཅན་ཀུན་ལ་བྱམས་མགོན་ཐུགས་རྗེའི་ཐུགས། །འཁོར་བའི་སྐྱོན་གྱིས་མ་གོས་པདྨ་གཡོན། །སེམས་ཅན་དོན་རྣམས་མཛད་ཕྱིར་སྐྱབས་སྦྱིན་གཡས།།
ཐབས་དང་ཤེས་རབ་ཉི་ཟླའི་གདན་ལ་བཞུགས། །རྗེ་བཙུན་སྒྲོལ་མ་ལ་ནི་སྐྱབས་སུ་མཆི། །འཁོར་བའི་གཡང་ས་ཆེ་ལས་བདག་སྐྱོབས་ཤིག །འགྲོ་དྲུག་རང་ཁའི་གནས་སུ་འཁོར་ར་རེ། །ཐུགས་
རྗེ་ཆེན་མོའི་ཞགས་པས་བདག་ཟུང་ཤིག །ངན་སོང་གསུམ་གྱི་གནས་སུ་ཤོར་ར་རེ། །འཁྱམས་མེད་པ་ཡི་ལམ་དུ་བདག་ཆུག་ཤིག །ལོག་པར་ལྟ་བའི་རིགས་སུ་སྐྱེས་ས་རེ། །བླ་མ་བྱང་སེམས་

90-1-476a


མངའ་དང་བདག་སྤྲོད་ཅིག །བཤེས་གཉེན་ངན་པ་དག་དང་ཕྲད་ཏ་རེའོ། །སེང་གེ་གླང་ཆེན་མེ་དང་སྦྲུལ། །མི་རྒོད་ཆུ་དང་རིམས་རྣམས་དང༌། །ཤ་ཟས་འཇིགས་པ་བརྒྱད་པོ་ལས། །སྐྱོབ་མཛད་
ཁྱེད་ལ་ཕྱག་འཚལ་ལོ། །འཇིག་རྟེན་འདི་དང་གཞན་དག་ཏུ། །འཇིགས་པ་བརྒྱད་ལས་བསྐྱབ་ཏུ་གསོལ། །ཕ་རོལ་འབྲས་བུ་མ་ཐོབ་པར་དག་ཏུ། །སྦྱིན་དང་ཚུལ་ཁྲིམས་བཟོད་པ་བརྩོན་འགྲུས་དང༌། །བསམ་
གཏན་ཤེས་རབ་ཐབས་དང་སྨོན་ལམ་དང༌། །སྟོབས་དང་དེ་བཞིན་ཡེ་ཤེས་ཕ་རོལ་ཕྱིན། །བཅུ་པོ་དེ་དང་མི་འབྲལ་འགྲོགས་པར་ཤོག །རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ཆོས་འདི་བྲི་བ་
དང༌། བཀླག་པ་དང༌། ཁ་ཏོག་དང༌། ཀུན་ཆུབ་པ་དང༌། ཚུལ་བཞིན་དུ་ཡིད་ལ་བྱ་བ་དང༌། གཞན་དག་ལ་ཡང་རྒྱ་ཆེར་བསྟན་པར་བྱའོ་ཞེས་བཀའ་སྩལ་པ་དང༌། ཐམས་ཅད་དང་ལྡན་པའི་འཁོར་རྣམས་
ཡི་རངས་ཏེ་མངོན་པར་བསྟོད་དོ། །རྗེ་བཙུན་མ་སྒྲོལ་མ་འཇིགས་པ་བརྒྱད་ལས་སྐྱོབ་པའི་མདོ་རྫོགས་སོ།།    །།མདངས་ཕྱིར་མི་འཕྲོག་པ་ཅེས་བྱ་བ་བཻ་དཱུཪྱའི་འོད་ལ་ཕྱག་འཚལ་ལོ། །ཏདྱ་ཐཱ།
ཨོཾ་མ་མ་རཀྵ་སཱ་ག་རེ་མ་ཧཱ་སཱ་ག་རེ། པུ་རུ་ཙེ་བུ་ཙུ་རུ། ས་མ་ནེ་མེ། དེ་བ་བེ། ཧུ་ལུ་ཧུ་ལུ་སྭཱཧཱ། གླ་རྩི་དང༌། ཤུ་དག་དང༌། བྷི་སུ་ནག་པོ་ལ་འདེ་གུ་བྱས་ཏེ། ལྐོག་མར་ཐིག་ལེ་བྱས་ཏེ་སྔགས་
ལན་བདུན་བཟླས་ན། འབྱུང་པོ་རྣམས་ཀྱིས་དེའི་མདངས་འཕྲོག་པ་ལྟ་ཅི་སྨོས་ཀྱི། བལྟ་བར་ཡང་མི་ནུས་སོ། །རྫོགས་སོ།།    །།

90-1-476b


