94-1-1a

༄༅། །རྒྱུད་མ་པ་བཞུགས་སོ།།

94-1-1b

༄༅༅། །དེ་ནས་བཅོམ་ལྡན་འདས་ལག་ན་རྡོ་རྗེ་བླ་གོས་ཕྲག་པ་གཅིག་ཏུ་གཟར་ནས་པུས་
མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་
བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །སྐྱེ་བོ་ཕྱི་མ་རྣམས་དང༌། སེམས་ཅན་
བསོད་ནམས་ཆུང་དུ་རྣམས་ཀྱི་སླད་དུ་རིག་སྔགས་ཀྱི་རྒྱལ་པོ་དང༌། ལྷ་ཐམས་ཅད་ཀྱི་ཆོ་ག་ཕྱི་མ་རྒྱས་

94-1-2a

པར་བཤད་པར་འཚལ་ན། དེ་བཞིན་གཤེགས་པས་གནང་བར་མཛད་དུ་གསོལ། བཅོམ་ལྡན་འདས་
ཀྱིས་གནང་བར་མཛད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རྡོ་རྗེ་འཛིན། རིག་སྔགས་ཀྱི་རྒྱལ་པོ་འི་ལས་ཕྱི་མ་
རྣམས་ཤོད་ཅིག །དེ་ནས་བཅོམ་ལྡན་འདས་ལག་ན་རྡོ་རྗེས་རིག་སྔགས་ཀྱི་རྒྱལ་པོ་ཆེན་པོ་ལ་བསམས་ནས་ལས་ཕྱི་མ་རྣམས་བཤད་
དོ༑ ༑དེ་ནས་རིག་སྔགས་ཀྱི་རྒྱལ་པོ་མཆོག་གི་ལས་འབྱུང་སྟེ། དགོན་པའམ། རིའི་རྩེ་མོའམ། དབེན་པའི་ཕྱོགས་སུ་སྐྱང་ནུལ་
བྱ་སྟེ༑ ཐབ་དབྱིབས་གྲུ་བཞིར་བྱས་ལ་ལྷ་བཤོས་སུ་ཞོ་དབུལ་བར་བྱའོ། །གཡོག་བྱེད་པ་རྣམས་ལ་ཞོ་གླུད་དོ། །ཡང་ན་

94-1-2b

ངོས་ཀུན་ཏུ་ཁྲུ་བཅུ་པའི་དཀྱིལ་འཁོར་སྐྱང་ནུལ་གྱིས་བྱུགས་ཏེ་དེར་མེ་སྦར་ལ་ཤར་ཕྱོགས་སུ་ཁ་བལྟས་ཏེ་འདུག་ནས་བེ་ཀཾ་ཀ་ཏའི་ཡམ་
སྲེག་ཤིང་སྲིད་དུ་ཁྲུ་གང་སྦོམས་སུ་ཆང་བར་འཁྱུད་པ། འཕན་མེད་པ་སྟོང་རྩ་བརྒྱད་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་ཏེ་དུས་
གསུམ་དུ་སྦྱིན་སྲེག་བྱའོ། །ཟས་སུ་ཕྱེའམ། འོ་མའི་འདག་གུའམ། སློང་མོའི་ཟས་བཟའ་ཞིང་ལས་བྱས་ཏེ་མི་སྨྲ་བར་བདུག་ཅིང་དུས་གསུམ་
དུ་ཁྲུས་བྱའོ། །ཁང་པའི་ཤར་ཕྱོགས་ཀྱི་གློར་གྲོགས་མཁར་གྱི་ས་ལས་ལག་ན་རྡོ་རྗེའི་སྟེགས་བུ་ཁྲི་འཕང་ཅན་བྱས་ལ། དྲི་དང༌། མེ་ཏོག་
དང༌། བདུག་པ་དང༌། ལྷ་བཤོས་དབུལ་ཞིང་ཕོ་ཉ་མོའི་སྔགས་ཐམས་ཅད་ཀྱི་ལས་བྱས་ཞིང་ཅི་འབྱོར་པས་མཆོད་པ་བྱས་ནས་རིག་སྔགས་
འཆང་གིས་བཅོམ་ལྡན་འདས་མ་སྔགས་ཀྱིས་བཏབ་པའི་ཆུས་ཁ་ཟས་བསང་གཏོར་བྱས་ཏེ་བཟའ་བར་བྱའོ། །ཅི་དགའ་བའི་འདོད་པ་ཡང་

94-1-3a

གསོལ་བར་བྱའོ། །སྦྱིན་སྲེག་དེ་ཡང་ཞག་ཉི་ཤུ་རྩ་གཅིག་གི་བར་དུ་བྱའོ། །དེ་ནས་བཅོམ་ལྡན་འདས་ལག་ན་རྡོ་རྗེ་མེ་
ཐབ་དེའི་ནང་ནས་འབྱུང་ངོ༌། །དེ་ནས་བཅོམ་ལྡན་འདས་ཀྱིས་དམ་པའམ། རྡོ་རྗེ་སྩོལ་བར་མཛད་དེ། རྡོ་རྗེ་དེ་ལག་ན་ཐོགས་པས་ལག་
ན་རྡོ་རྗེ་དང་མཐུ་སྟོབས་མཉམ་པར་འགྱུར་ཏེ། ཐམས་ཅད་དུ་ཡང་ཐོགས་པ་མེད་པར་འགྲོ་བར་འགྱུར་རོ། །མིག་བཙུམས་པའི་ཡུད་
ཙམ་གྱིས་ཀྱང་འོག་མིན་གྱི་གནས་སུ་འགྲོ་བར་འགྱུར་ཞིང་བསྐལ་པར་གནས་པར་འགྱུར་ཏེ། རིག་སྔགས་འཆང་ཐམས་ཅད་ཀྱང་དེས་
བསྒོ་བ་བཞིན་བྱེད་པར་འགྱུར་རོ། །རིག་སྔགས་འཆང་ལ་ཆོ་ག་རྒྱས་པའི་དངོས་གྲུབ་ཀྱང་སྦྱིན་བར་མཛད་དེ། ཆོ་ག་རྒྱས་པར་བསྒྲུབས་
ན༑ ལས་ཐམས་ཅད་རྡོ་རྗེ་བསྒྱུར་བ་ཙམ་གྱིས་འགྲུབ་པ་དང༌། བྱེད་པར་འགྱུར་ཏེ། བསྐལ་པར་གནས་པར་འགྱུར་རོ། །དབང་དུ་བྱ་ན།

94-1-3b

གཙང་སྦྲར་བྱས་ཏེ་མཆོད་རྟེན་ལ་མེ་ཏོག་དང༌། དྲི་དང༌། བདུག་པ་ཕུལ་ཞིང་བཅོམ་ལྡན་འདས་ལག་ན་རྡོ་རྗེ་ལ་ཡང་མཆོད་པར་བྱས་ལ། དེའི་མདུན་དུ་དཀྱིལ་འཁོར་སྐྱང་
ནུལ་གྱིས་བྱུགས་ནས་ཞག་བདུན་གྱི་བར་དུ་དུས་གསུམ་དུ་མེ་ཏོག་དཀར་པོ་སྙིམ་པར་བཅུག་སྟེ་མིང་ནས་སྨོས་ཤིང་ལན་སྟོང་རྩ་བརྒྱད་རྩ་བརྒྱད་བཟླས་བརྗོད་བྱས་ལ་ཕྱོགས་
མཚམས་མ་ནོར་བར་མཆོད་རྟེན་ལ་བོར་ན་དབང་དུ་འགྱུར་རོ། །གཏེར་དང་ལྷ་མ་ཡིན་གྱི་ཕུག་གང་ན་ཡོད་པར་ཡུངས་ཀར་གྱིས་བསྣུན་ན། ལྷ་མ་ཡིན་གྱི་ཕུག་གི་འཁྲུལ་འཁོར་
ཚོགས་པར་འགྱུར་ཞིང་གཏེར་གྱི་འཁོར་ཐམས་ཅད་ཆོམས་པར་འགྱུར་ཏེ་ཕྱིན་པར་ཡང་འགྱུར་རོ། །ཐམས་ཅད་དུ་སྐུད་པས་བསྲུང་བར་བྱའོ། །གཏེར་དང་ལྷ་མ་ཡིན་གྱི་ཕུག་གི་
གནས་སྒྲུབ་པ་ཐམས་ཅད་ལ་བགེགས་དང་ལོག་འདྲེན་ཐམས་ཅད་མེད་པར་བྱ་བའི་ཕྱིར་སངས་རྒྱས་བཅོམ་ལྡན་འདས་དང༌། འཕགས་པ་ལག་ན་རྡོ་རྗེའི་མདུན་དུ་དཀྱིལ་འཁོར་
སྐྱང་ནུལ་གྱིས་བྱུགས་ཏེ་ཞག་གཅིག་སྨྱུང་བ་བྱས་ཏེ་ནིམ་པའི་ཤིང་དང༌། ཨརྒའི་བུད་ཤིང་གིས་མེ་སྦར་ནས་ཡུངས་ཀར་དང༌། ལན་ཚྭ་ཡུངས་མར་གྱིས་བསྒོས་པའམ། ཡང་ན་
མར་དང༌། འབྲས་ཡོས་ཀྱིས་ལན་བརྒྱད་སྟོང་སྦྱིན་སྲེག་བྱ་སྟེ། སངས་རྒྱས་བཅོམ་ལྡན་འདས་ལ་མེ་ཏོག་དྲི་ཞིམ་པོ་དང༌། བདུག་པ་དང༌། ལྷ་བཤོས་དབུལ་ཞིང་ལག་ན་རྡོ་རྗེ་

94-1-4a

ལ་ཡང་མཆོད་པ་བྱས་ནས་དེའི་འོག་ཏུ་ལས་བརྩམ་པར་བྱའོ། །དེ་ནས་མིའི་གཙོ་བོ་དབང་དུ་བྱ་བར་འདོད་ན། འཕགས་པ་ལག་ན་རྡོ་རྗེའི་མདུན་
དུ་དཀྱིལ་འཁོར་སྐྱང་ནུལ་གྱིས་བྱུགས་ལ་ཞག་བདུན་གྱི་བར་དུ་དུས་གསུམ་དུ་དྲི་དང༌། མེ་ཏོག་དང༌། ལྷ་བཤོས་ཕུལ་ནས་བྱང་ཆུབ་ཀྱི་ཤིང་གི་བུད་ཤིང་གིས་མེ་སྦར་ལ་
འབྲས་ཡོས་ཀྱི་འོ་ཐུག་གིས་སྦྱིན་སྲེག་སྟོང་རྩ་བརྒྱད་རྩ་བརྒྱད་བྱས་ན་དབང་དུ་འགྱུར་ཏེ། ཇི་སྐད་སྨྲས་པ་བཞིན་བྱེད་ཅིང་ནོར་སྦྱིན་པར་འགྱུར་རོ། །བྲམ་ཟེ་དབང་དུ་བྱ་ན། ཆོ་
ག་དེ་ཉིད་ཀྱིས་ཏིལ་གྱི་སྦྱིན་སྲེག་བརྒྱ་སྟོང་བྱའོ། །རྒྱལ་རིགས་ལ་ནི། ནས་ཀྱི་སྦྱིན་སྲེག་བྱའོ། །རྗེའུ་རིགས་ལ་ནི། ནས་དང་ལན་ཚྭའི་སྦྱིན་སྲེག་བྱའོ། །དམངས་རིགས་ལ་
ནི༑ སྦྱར་ཐུག་གི་སྦྱིན་སྲེག་བྱའོ། །ཡུགས་ས་མོ་དབང་དུ་བྱ་ན། ཡུངས་ཀར་གྱི་སྦྱིན་སྲེག་བྱའོ། །བུ་མོ་དབང་དུ་བྱ་ན། ཡུངས་ཀར་གྱི་སྦྱིན་སྲེག་བྱའོ། །འདི་དག་ལ་ཡང་དེ་
བཞིན་དུ་དྲི་དང༌། མེ་ཏོག་དང༌། ལྷ་བཤོས་དབུལ་ཞིང་སྦྱིན་སྲེག་ལན་སྟོང་སྟོང་བྱས་ན། དབང་དུ་འགྱུར་ཏེ། ཟ་གཅིག་པར་བྱའོ། །དགྲ་ཕུང་བར་བྱ་ན། མར་གྱི་ངོ་ཞག་བཅུ་
བཞིའམ་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་དཀྱིལ་འཁོར་གྲུ་གསུམ་སྐྱང་ནུལ་གྱིས་བྱུགས་ནས་སེང་ལྡེང་གི་བུད་ཤིང་གིས་མེ་སྦར་ལ་སྐེ་ཚེའི་སྦྱིན་སྲེག་

94-1-4b

ལན་བརྒྱ་སྟོང་བྱས་ན། དེ་མ་ཐག་ཏུ་མེད་པར་འགྱུར་རོ། །དགྲ་གསད་ན། ཞག་བདུན་གྱི་བར་དུ་དུས་གསུམ་དུ་དུག་དང་ཁྲག་གི་སྦྱིན་སྲེག་སྟོང་རྩ་བརྒྱད་བྱས་ན་འཆི་བར་འགྱུར་རོ། །
གནོད་སྦྱིན་དང༌། གནོད་སྦྱིན་མོ་དབང་དུ་བྱ་ན། གནོད་སྦྱིན་དང༌། གནོད་སྦྱིན་མོ་ཕྱོགས་གང་ན་གནས་པ་དེར་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་དཀྱིལ་འཁོར་
སྐྱང་ནུལ་གྱིས་བྱུགས་ནས་དྲི་དང༌། མེ་ཏོག་དང༌། བདུག་སྤོས་དང༌། མར་མེ་ཕུལ་ཏེ་མངར་གསུམ་གྱི་ལྷ་བཤོས་ཀྱང་དབུལ་ལོ། །དེ་ནས་ཨ་ཤོ་ཀའི་བུད་ཤིང་གིས་མེ་སྦར་ལ་ཨ་ཤོ་ཀའི་
མེ་ཏོག་བརྒྱ་སྟོང་གིས་སྦྱིན་སྲེག་བྱས་ན་དབང་དུ་འགྱུར་རོ། །བཅོམ་ལྡན་འདས། གང་ཞིག་གིས་རྡོ་རྗེའི་རིགས་གཙོ་བོ་མཆོག་གི་མིང་ཙམ་འཛིན་པ་དེ་ལ་ཡང་ལྷ་ཐམས་ཅད་ཀྱིས་
ཟིལ་གྱིས་མནན་པར་མི་ནུས་ན། གང་མདོ་ཉིད་འཆང་བ་ལྟ་སྨོས་ཀྱང་ཅི་འཚལ། དེ་ནས་འཇིགས་པ་ཐམས་ཅད་ལ་ནི། སྐུད་པ་ལ་བརྒྱ་རྩ་བརྒྱད་བཟླས་བརྗོད་བྱས་པས་སྲུང་བ་
བྱས་པར་འགྱུར་རོ། །དུག་གོ་ཅོག་ལ་ནི། ཆུའམ་རྨ་བྱའི་མདོངས་ཀྱིས་བྱབས་ན་མེད་པར་འགྱུར་རོ། །ཞག་གཅིག་སྨྱུང་བ་བྱས་ཏེ་ཉི་མ་བཟང་བ་ལ་འབབ་ཆུའི་འགྲམ་དུ་སོང་སྟེ་
མེ་ཏོག་བརྒྱ་སྟོང་ཕུལ་ན། མེ་ཏོག་གི་ཁ་དོག་ཇི་ལྟ་བུ་ཕུལ་བ་དེ་ལྟ་བུའི་གོས་རྣམས་ཞག་བདུན་ཚུན་ཆད་ཀྱིས་ཐོབ་པར་འགྱུར་རོ། །གཞོན་ནུའི་གདོན་གྱིས་བྱིས་པ་ཟིན་པ་ལ་ནི།

94-1-5a

དཀྱིལ་འཁོར་སྐྱང་ནུལ་གྱིས་བྱུགས་པ་ལ་དྲི་དང༌། མེ་ཏོག་དང༌། ལྷ་བཤོས་ཕུལ་ནས་བྱིས་པ་ཤར་ཕྱོགས་སུ་ཁ་བསྟན་ཏེ་བཞག་ལ་བདུག་པས་
བདུགས་ཏེ་བྱབ་པ་ཡང་བྱས་ནས་ལག་པ་ལ་ཡང་སྐུད་པ་བཏགས་ན་སོས་པར་འགྱུར་རོ། །རིག་སྔགས་སྒྲུབ་པ་ཐམས་ཅད་དང༌། རོ་ལངས་སྒྲུབ་པ་དང༌། བདག་ཉིད་སྲུང་བ་
དང༌། ཕྱོགས་བཅིང་བ་དང༌། ཕ་རོལ་སྲུང་བ་དང༌། མཚམས་གཅད་པ་དང༌། སྒྲུབ་པ་ཐམས་ཅད་ལ་རིག་སྔགས་ཀྱི་རྒྱལ་པོ་འདི་གཅིག་བུས་བྱའོ། །ཆར་དབང་པར་འདོད་ན།
ཆུ་ཀླུང་གི་སར་འགྲམ་གཉིས་ཀའི་སས་རྡོ་རྗེ་བྱས་ལ་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་ཆུ་ཀླུང་རྒྱ་མཚོར་འབབ་པའི་འགྲམ་དུ་སོང་ལ་ས་དེ་ལྟ་བུ་ལ་ནོར་
རྒྱས་ཀྱི་བུའི་གཟུགས་བྱས་ཏེ། དེ་ལ་དྲི་དམར་པོ་དང༌། མེ་ཏོག་དམར་པོ་དང༌། བདུག་པ་དང༌། མར་མེ་ཕུལ་ནས་དེའི་མདུན་དུ་རྡོ་རྗེ་ལ་ལན་བརྒྱ་སྟོང་བཟླས་བརྗོད་བྱས་ཏེ་
བཟླས་བརྗོད་ཟིན་ན། དུས་མ་ཡིན་པར་ཆར་འབབ་པར་འགྱུར་རོ། །གཅད་ན། ལག་ན་རྡོ་རྗེའི་མདུན་དུ་ལག་ན་རྡོ་རྗེ་ལ་ཕུལ་བའི་མེ་ཏོག་རྙིང་པ་བརྒྱད་བརྒྱས་སྦྱིན་སྲེག་བྱས་
ན་འཆད་པར་འགྱུར་རོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་རྒྱ་ཤུག་དང༌། བན་ད་ཀའི་ཤིང་བླངས་ལ་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་

94-1-5b

བྱས་ནས་དུར་ཁྲོད་དུ་སོང་ལ་དཀྱིལ་འཁོར་སྐྱང་ནུལ་དུ་བྱུགས་ཏེ་དྲི་དང༌། མེ་ཏོག་དང༌། བདུག་པ་ཕུལ་ནས་ནམ་དྲོ་བར་གྱུར་གྱི་བར་དུ་རིག་སྔགས་ཀྱི་རྒྱལ་པོ་ལན་སྟོང་རྩ་བརྒྱད་རྩ་བརྒྱད་
བཟླས་བརྗོད་བྱས་ན་འགྲུབ་པར་འགྱུར་ཏེ། གྲུབ་ནས་དེ་འཆང་ན། རྒྱལ་པོ་ལ་བཞག་ན་གཞན་གྱིས་མི་ཐུབ་པར་འགྱུར་ཏེ། ཅི་རྙེད་པ་ཡང་འཕྲལ་དུ་ཟད་པར་འགྱུར་རོ། །རི་བོང་གི་
ཁྲག་དང༌། མིག་གཉིས་དང༌། དེ་བཞིན་དུ་སྦལ་པའི་མིག་གཉིས་དང༌། རི་དྭགས་ཀྲྀཥྞ་ས་རའི་མིག་གཉིས་བླངས་ལ་སྐར་མ་རྒྱལ་དང་སྦྱར་ཞིང་ཞག་གཅིག་སྨྱུང་བ་བྱས་ཏེ་བཏགས་
ལ་ལག་ན་རྡོ་རྗེའི་མདུན་དུ་ཏིལ་གྱི་ལོ་མའི་བར་དུ་བཞག་ནས་དྲོ་བར་གྱུར་གྱི་བར་དུ་བཟླས་བརྗོད་བྱས་ན་གྲུབ་པར་འགྱུར་ཏེ། རྐང་པས་མགྱོགས་པའི་སྨན་དུ་འགྱུར་རོ། །དེ་ནས་
མིག་ལ་བསྐུས་ན་ལོ་བཅུ་དྲུག་ལོན་པ་ན་ཚོད་དང་ལྡན་པར་འགྱུར་ཞིང་གཏེར་ཐམས་ཅད་མཐོང་སྟེ། ཚེ་ལོ་ལྔ་བརྒྱ་ཐུབ་པར་འགྱུར་ལ་ཚན་པོ་ཆེའི་སྟོབས་དང་ལྡན་པར་འགྱུར་རོ། །
མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་དུར་ཁྲོད་དུ་སོང་ལ་དཀྱིལ་འཁོར་སྐྱང་ནུལ་དུ་བྱུགས་ནས་དེའི་དབུས་སུ་འབྲས་ཕྱེ་ལས་མིའི་གཟུགས་བྱས་ཏེ། དེ་ལ་གཏོར་
མ་རྒྱས་པ་དང༌། དྲི་དང༌། མེ་ཏོག་དང༌། བདུག་པ་ཡང་འབྱིན་ལ་ཏ་ལའི་ལོ་མའི་སྤུ་གྲི་སྐྲ་ལ་སོགས་པ་བྲེག་པ་ལྟར་བྱ། དེའི་གཡས་ལོགས་སུ་མིའི་ཐོད་པ་དྲི་དང༌། མེ་ཏོག་དང༌།

94-1-6a

བདུག་པས་བརྒྱན་ཏེ་བཞག་ལ་ཐོད་པའི་སྟེང་དུ་འདུག་པ་བཞིན་དུ་རིག་སྔགས་འཆང་གིས་རིག་སྔགས་ཀྱི་རྒྱལ་པོ་ལ་ལན་བརྒྱད་བརྒྱ་བཟླས་བརྗོད་
བྱས་ཏེ༑ དེ་ནས་ཐོད་པ་བླངས་ཏེ་དུར་ཁྲོད་ཀྱི་མེས་བསྲེགས་ན་ཐོད་པ་ཆག་པ་དེའི་དུམ་གྲུགས་བླངས་ཏེ་གཟུགས་བྱས་ཏེ་དེའི་ལྟེ་བའི་སྟེང་དུ་བཞག་སྟེ་ལན་བརྒྱད་བརྒྱ་བཟླས་བརྗོད་
བྱའོ༑ ༑དེ་ནས་ཐོད་པའི་དུམ་གྲུགས་བླངས་ཏེ་ལག་ན་རྡོ་རྗེའི་མདུན་དུ་བཏགས་ལ་ལན་བརྒྱད་བརྒྱ་བཟླས་བརྗོད་བྱས་པས་ལུས་བསྐུས་ན་འདོད་རྒྱུར་བསྒྱུར་བའི་གཟུགས་ཅན་
དུ་འགྱུར་ཏེ། གང་དྲི་མི་ཞིམ་པ་དེ་དག་ཀྱང་དྲི་ཞིམ་པར་བྱེད་ཅིང་ཆུ་ཀླུང་གྱེན་དུ་འབབ་པར་བྱེད་ལ་ཚེ་ལོ་བདུན་བརྒྱ་ཐུབ་པར་འགྱུར་ཏེ་སྲུང་བའི་ཆོ་ག་བྱེད་པས་བྱའོ། །ཆུ་སྲིན་ན་
ཀྲ་དང༌། །སྦལ་པའི་ཚིལ་བླངས་ལ་ཏིལ་མར་དང་སྦྱར་ཏེ་འཕགས་པ་ལག་ན་རྡོ་རྗེའི་མདུན་དུ་བཟླས་བརྗོད་བྱས་ནས་ཏིལ་མར་དེས་གདོང་བསྐུས་ན། ཆུའི་ནང་དུ་ཟླ་བ་དྲུག་གི་
བར་དུ་འདུག་ནུས་པར་འགྱུར་རོ། །མིག་སྨན་སྒྲུབ་པར་འདོད་ན། ཚེས་གྲངས་དང་རྒྱུ་སྐར་ཡང་གདམ་མི་དགོས། སྨྱུང་བ་བྱ་མི་དགོས་པར་ཕག་གི་མིག་གཉིས་དང༌། གླང་པོ་
ཆེའི་མིག་གཉིས་དང༌། ལིག་བུ་མིག་དང༌། ཕ་ཝང་ལོང་བུ་དང༌། སྟང་ཟིལ་དང༌། བུ་ཏྲ་ཛི་བ་དང༌། འདི་རྣམས་བླངས་ནས་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་

94-1-6b

ལག་ན་རྡོ་རྗེའི་མདུན་དུ་དྲི་དང༌། མེ་ཏོག་དང༌། བདུག་པ་ཕུལ་ནས་རིག་སྔགས་ཀྱི་རྒྱལ་པོ་ལ་ལན་བརྒྱད་བརྒྱ་བཟླས་བརྗོད་བྱས་ཏེ་དེས་མིག་བསྐུས་ན། ལུས་ལ་ནད་ཡོད་པ་རྣམས་
མེད་པར་འགྱུར་རོ། །མི་གདོན་གྱིས་ཟིན་པ་ཡང་གདོན་གྱིས་དེ་མཐོང་བར་འགྱུར་ཏེ་མཐོང་ནས་འབྲོས་པར་འགྱུར་རོ། །ཀླུ་དབང་དུ་བྱ་ན། བ་ལང་གི་ལྷས་སམ་ཀུན་དགའི་ར་བར་
དཀྱིལ་འཁོར་སྐྱང་ནུལ་དུ་བྱུགས་ལ་སིད་དྱའི་ཤིང་གིས་མེ་སྦར་ཏེ་རིག་སྔགས་ཀྱི་རྒྱལ་པོས་སྣ་མའི་མེ་ཏོག་བརྒྱ་སྟོང་སྦྱིན་སྲེག་བྱས་ན། ཧ་ཧ་ཞེས་བྱ་བའི་སྒྲ་ཐོས་པར་འགྱུར་
རོ༑ ༑དེ་ནས་ལས་དེ་འགྲུབ་པར་འགྱུར་ཏེ། ཀླུ་མཐོང་ན་ཚུར་ཤོག་ཅེས་བརྗོད་ན། སའི་སྟེང་ན་གནས་པའི་ཀླུའམ། ཀླུའི་བུ་མོ་རྣམས་འོངས་ཏེ་ཡིད་ལ་བསམ་པ་ཙམ་གྱིས་
ཐམས་ཅད་འོང་བར་འགྱུར་རོ། །སྒྲུབ་པ་ཐམས་ཅད་ལ་རྒྱལ་པོ་ཆེན་པོ་བཞི་རྣམས་ཤེས་པར་བྱ་བའི་ལས་འདི་བྱས་ན། བགེགས་ཐམས་ཅད་མེད་པར་འགྱུར་རོ། །རིག་སྔགས་
འཆང་གིས་སྒྲུབ་པར་འདོད་ན། ལག་ན་རྡོ་རྗེའི་མདུན་དུ་སོ་མ་རཱ་ཛའི་ཁུ་བས་ལོག་འདྲེན་གྱི་གདོང་བྲིས་ལ་དེའི་སྟེང་དུ་སེང་ལྡེང་གི་ཤིང་གིས་མེ་སྦར་ཏེ་ལེ་བརྒན་རྩིའི་མེ་ཏོག་
རྒྱ་སྐྱེགས་ཀྱི་ཁུ་བས་ཁ་དོག་བསྒྱུར་བ་བརྒྱ་སྟོང་སྦྱིན་སྲེག་བྱས་ན། བགེགས་ཐམས་ཅད་བཅོམ་ཞིང་བརྟགས་པར་འགྱུར་རོ། །དེ་ཕྱིན་ཆད་སྒྲུབ་པ་རྣམས་ཅི་འདོད་པ་བཞིན་

94-1-7a

འགྲུབ་པར་འགྱུར་རོ། །གང་ཞིག་སོ་མ་རཱ་ཛའི་ཁུ་བས་ལོག་འདྲེན་གྱི་གདོང་བྲི་ན་ཡང་སྒྲུབ་པ་ཐམས་ཅད་ལ་བགེགས་མེད་པར་འགྱུར་རོ། །གཏུམ་པོ་
ནུབ་ཕྱོགས་སུ་ཁ་བསྟན་པའི་མདུན་དུ་མར་གྱི་ངོ་ཞག་དགུ་ལ་ཞག་གཅིག་སྨྱུང་བ་བྱས་ཏེ་མཆོད་པ་རྒྱས་པར་བྱས་ནས་དྲི་དང༌། མེ་ཏོག་དང༌། བདུག་པ་ཕུལ་ན་བེ་ཀངྐ་ཏའི་བུད་
ཤིང་གིས་མེས་པར་ཏེ་འབྲས་ལས་བྱས་པའི་ཁུ་བ་ལན་བརྒྱ་སྟོང་བླངས་ནས་སྦྱིན་སྲེག་བྱས་ན། ལྷ་མོའི་དཔྲལ་བ་ནས་འོད་ཟེར་འབྱུང་སྟེ། དེ་ནས་འགྲུབ་པར་འགྱུར་རོ། །གྲུབ་
ནས་ཀྱང་ཏི་ན་ར་ལྔ་བརྒྱའམ། ཡང་ན་ལོངས་སྤྱོད་ཀྱི་གཞི་སྦྱིན་པར་འགྱུར་རོ། །དགྲ་ལ་གཙེ་བར་འདོད་ན། མར་གྱི་ངོ་ཞག་ལྔ་ལ་ཞག་གཅིག་སྨྱུང་བ་བྱས་ཏེ་དུར་ཁྲོད་དུ་སོང་
ལ་འབྲས་ཕྱེ་ལས་གཟུགས་བྱས་ནས་སེང་ལྡེང་གི་ཕུར་བུ་དུག་གི་དུད་པས་བདུགས་པས་ཚིགས་རྣམས་སུ་བཏབ་ལ། རིག་སྔགས་ཀྱི་རྒྱལ་པོ་ལན་བརྒྱ་སྟོང་འདས་བརྗོད་བྱས་
ན༑ དགྲའི་ཡན་ལག་ཐམས་ཅད་དུ་ཟུག་པར་འགྱུར་རོ། །ཕྱུང་སྟེ་འོ་མས་བཀྲུས་ན་སོས་པར་འགྱུར་རོ། །དཔྱིད་ཟླ་འབྲིང་པོའི་ཚེས་གསུམ་ལ་འདོད་པའི་གཟུགས་བྱས་ལ་དེའི་
མདུན་དུ་སེང་ལྡེང་གི་ཕུར་བུ་སོར་བཞི་པ་བཞག་སྟེ་ཞག་གཅིག་སྨྱུང་བ་བྱས་ལ་མཆོད་པ་བྱས་ཏེ་རིག་སྔགས་ཀྱི་རྒྱལ་པོ་ལན་བརྒྱ་སྟོང་བཟླས་བརྗོད་བྱས་ན་འགྲུབ་པར་འགྱུར་

94-1-7b

ཏེ༑ དེ་ནས་སྲེད་མེད་ཀྱི་བུའི་ཆུང་མ་ལ་ཕུལ་བའི་རས་བལ་གྱི་འདབ་མ་རྒྱ་སྐྱེགས་ཀྱི་ཁུ་བས་ཁ་དོག་བསྒྱུར་བ་དུག་གིས་བསྒོས་པས་མོ་མཚན་གྱི་གཟུགས་བྱས་ཏེ་བུད་མེད་ཀྱི་མིང་
ནས་སྨོས་ཤིང་ཕུར་བུ་དེས་ཕུག་ན། བུད་མེད་ཀྱི་མོ་མཚན་ན་ཞིང་ཁྲག་འཛག་པར་འགྱུར་ཏེ། །འཕྱུང་ན་སོས་པར་འགྱུར་རོ། །སྨིགས་བུའི་སྐད་དམ། ཅེ་སྤྱང་གི་སྐད་དམ། ཝའི་
སྐད་ཤེས་པར་འདོད་ན། དུར་ཁྲོད་དམ། ཁྱིམ་གཙང་མའམ། ལྷ་ཁང་དུ་ཡར་གྱི་ངོ་ཚེས་དགུ་ལ་ཞག་གཅིག་སྨྱུང་བ་བྱས་ཏེ་དཀྱིལ་འཁོར་སྐྱང་ནུལ་གྱིས་བྱུགས་ལ་ལག་ན་
རྡོ་རྗེའི་གཟུགས་བཞག་ནས་དེའི་གཡས་ཕྱོགས་སུ་ལྷ་ཆེན་པོ་བཞག་སྟེ་ལྷ་ཆེན་པོའི་མདུན་དུ་འབྲས་ཕྱེ་ལས་སྨིགས་བུའི་གཟུགས་སམ། ཅེ་སྤྱང་གི་གཟུགས་སམ། ཝའི་གཟུགས་
བྱས་ལ་བཞག་ནས་འཕགས་པ་ལག་ན་རྡོ་རྗེ་ལ་མཆོད་པ་བྱས་ལ། ལྷ་ཆེན་པོ་ལ་ཡང་ལྷ་བཤོས་ཅི་འབྱོར་པ་ཕུལ་ནས་སྨིགས་བུ་ལ་འབྲས་ཅན་ཞོ་དང་སྦྱར་བ་སྦྱིན་ནོ། །ཅེ་སྤྱང་ལ་
ནི༑ ཤ་སྦྱིན་ནོ། །ཝ་ལ་ནི། ཅི་འདོད་པ་སྦྱིན་ནོ། །དེ་ནས་རིག་སྔགས་འཆང་གིས་ཡིད་ལ་བསམ་སྟེ་རིག་སྔགས་ཀྱི་རྒྱལ་པོ་བཟླས་བརྗོད་བྱས་ན། ཅི་སྟེ་སྨིགས་བུ་ཡིད་ལ་བསམ་
ན་ནི༑ སྨིགས་བུ་སྨྲ་བར་འགྱུར་རོ། །ཅེ་སྤྱང་ཡིད་ལ་བསམ་ན་ནི། ལྕེ་སྤྱང་སྨྲ་བར་འགྱུར་རོ། །ཝ་ཡིད་ལ་བསམ་ན་ནི། ཝ་སྨྲ་བར་འགྱུར་རོ། །ཡང་ན་དེ་དག་ཐམས་ཅད་ཡིད་ལ་

94-1-8a

བསམ་ན། ཐམས་ཅད་སྨྲ་བར་འགྱུར་ཏེ། སྨྲས་ན་འགྲུབ་པར་འགྱུར་རོ། །གྲུབ་ནས་ཀྱང་འཛམ་བུའི་གླིང་ན་ཡོད་པའི་དོན་ཐམས་ཅད་སྟོན་པར་
འགྱུར་རོ། །ནམ་འཆི་བ་ཡང་སྟོན་པར་འགྱུར། ནོར་ཡང་སྟོན་པར་འགྱུར་རོ། །རིག་སྔགས་གང་ཞིག་ལས་འགྲུབ་པར་མི་བྱེད་ན། རིག་སྔགས་དེའི་མིང་ནས་སྨོས་ཤིང་ལག་
ན་རྡོ་རྗེའི་མདུན་དུ་ཨུ་དུམ་ཝ་རའི་ཡམ་སྲེག་ཤིང་བརྒྱ་སྟོང་སྦྱིན་སྲེག་བྱས་ན། རིག་སྔགས་མཐུ་དང་ལྡན་པར་འགྱུར་ཞིང་དངོས་གྲུབ་ཀྱང་མྱུར་དུ་སྦྱིན་པར་བྱེད་དོ། །འབྱུང་པོ་
དབང་དུ་བྱ་བར་འདོད་ན། ཞག་གསུམ་སྨྱུང་བ་བྱས་ཏེ་མར་གྱི་ངོ་ཞག་བརྒྱད་ལ་དཀྱིལ་འཁོར་སྐྱང་ནུལ་གྱིས་བྱུགས་ནས་དེའི་དབུས་སུ་ཚོན་རྩི་སྣ་གསུམ་གྱི་ཕྱེ་མས་ལག་
ན་རྡོ་རྗེའི་གཟུགས་བྱས་ཏེ་དེའི་གཡས་ཕྱོགས་སུ་འབྱུང་པོའི་བདག་པོ་གཞག་གོ། དེ་ནས་ལག་ན་རྡོ་རྗེ་ལ་མཆོད་པ་བྱ་སྟེ། འབྱུང་པོའི་བདག་པོ་ལ་ལྷ་བཤོས་རྒྱས་པར་
དབུལ་ཞིང་འབྱུང་པོའི་ཁ་ཟས་ཀྱང་སྦྱིན་པར་བྱ་སྟེ། སངས་རྒྱས་ཀྱི་སྤྱན་སྔར་སྤྱན་དྲངས་པར་བྱས་ལ་རིག་སྔགས་ཀྱི་རྒྱལ་པོ་དང་བཅས་ཏེ་ལན་བརྒྱ་སྟོང་བཟླས་བརྗོད་བྱས་ནས་པ་
རུ་རའི་ཤིང་གིས་མེ་སྦར་ལ་བ་རུ་རའི་ས་བོན་ཉེ་བའི་སྙིང་པོས་ལན་བརྒྱད་བརྒྱ་སྦྱིན་སྲེག་བྱའོ། །དེ་ནས་འབྱུང་པོའི་བུ་ནག་པོ་ཞེས་བྱ་བ་འོང་བར་འགྱུར་ཏེ། འོངས་ནས་ཅི་བྱ་

94-1-8b

ཞེས་ཟེར་བ་དང༌། དེས་ཡིད་ལ་ཅི་དང་ཅི་བསམ་པ་ཐམས་ཅད་གྱིས་ཤིག་ཅེས་སྨྲོས་ཤིག། དེ་ནས་དེ་ལྟར་བྱའོ་ཞེས་སྨྲས་ནས་མི་སྣང་བར་འགྱུར་ཏེ། བསམ་པ་ཙམ་གྱིས་དཔག་ཚད་
བརྒྱར་ཡང་འགྲོ་ཞིང་དེ་བཞིན་དུ་ཕྱིར་ཡང་འོང་ངོ༌། །དཔག་ཚད་བརྒྱ་ནས་བུད་མེད་ཁྲིད་དེ་འོང་ཞིང་ཕྱིར་ཡང་སྐྱེལ་ལོ། །ཀུན་དགའ་ར་བ་དང༌། སྐྱེད་མོས་ཚལ་དང༌། ཁང་ཁྱིམ་དང༌།
མལ་སྟན་དག་ཀྱང་སྤྲུལ་པར་བྱེད་དོ། །གཡོག་ཀྱང་བྱེད་པར་འགྱུར་རོ། །བཟའ་བ་དང༌། གཞིབ་པ་དང༌། བལྡག་པ་དང༌། བཏུང་བ་ལ་སོགས་པ་ཡང་སྤྲུལ་པར་བྱེད་དོ། །ཚེ་ལོ་
སུམ་བརྒྱ་ཐུབ་པར་འགྱུར་ཏེ། ལུས་ཞིག་ནས་ལྕང་ལོ་ཅན་དུ་སྐྱེ་བར་འགྱུར་རོ། །ཞག་གསུམ་སྨྱུང་བ་བྱས་ཏེ་མར་གྱི་ངོ་ཞག་བཅུ་བཞི་ལ་མ་མོའི་ནང་དུ་སོང་ནས་མཆོད་པ་རྒྱས་
པར་བྱ་སྟེ། གཏོར་མ་ཡང་རྒྱས་པར་བྱས་ནས་བཅོམ་ལྡན་འདས་མས་སྲུང་བ་བྱ་ཞིང་ཕོ་ཉ་མོ་རྣམས་ཀྱིས་ལས་ཐམས་ཅད་བྱས་ལ་མར་མེ་གཉིས་སྦར་ཏེ་སྟང་ཟིལ་བ་སོའི་གབ་ཙེའི་
ནང་དུ་བཅུག་ནས་མ་མོའི་གཙོ་མོའི་མདུན་དུ་པུས་མོ་གཉིས་བཙུགས་ཏེ་འདུག་ལ་ལག་པ་གཡོན་པས་མནན་ཏེ་རིག་སྔགས་ཀྱི་རྒྱལ་པོ་ལན་བརྒྱ་སྟོང་བཟླས་བརྗོད་བྱས་ན། དེ་
ནས་དངོས་གྲུབ་ཀྱི་མཚན་མ་འབྱུང་བར་འགྱུར་ཏེ། དྲོ་བ་དང༌། དུད་པ་འཐུལ་བ་དང༌། འབར་བར་འགྱུར་རོ། །དེ་ལ་འབར་བ་ནི། ནམ་མཁའ་ལ་འགྲོ་བར་འགྱུར་ཞིང་ཉི་མ་ཤར་བའི་

94-1-9a

ཁ་དོག་དང་ལྡན་ཏེ་ལོ་བཅུ་དྲུག་ལོན་པའི་ཤ་ཚུགས་ཅན་དུ་འགྱུར་ལ་རིག་སྔགས་འཆང་ཐམས་ཅད་ཀྱིས་མི་སོད་པར་འགྱུར་རོ། །དུད་པ་འཐུལ་ན་ནི། ལུས་
མི་སྣང་བར་འགྱུར་ཞིང༌། རིག་སྔགས་འཆང་གི་རིགས་མེ་ཏོག་ཅེས་བྱ་བ་དང༌། རིག་སྔགས་འཆང་གི་རིགས་དྲི་ཞེས་བྱ་བ་དང༌། རིག་སྔགས་འཆང་གི་རིགས་ཡི་དྭགས་
ཞེས་བྱ་བའི་རིག་སྔགས་འཆང་གི་རིགས་ཐམས་ཅད་ཀྱང་ཤེས་པར་འགྱུར་རོ། །དེ་ལ་རིག་སྔགས་འཆང་གི་རིགས་མེ་ཏོག་ཅེས་བྱ་བ་དེ་དག་ནི། གནོད་སྦྱིན་མོ་རྣམས་དང་
ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་དེ་ཚེ་ལོ་སྟོང་ཐུབ་ལ། རིག་སྔགས་འཆང་དྲི་ཞེས་བྱ་བ་རྣམས་ཀྱིས་མི་ཚུགས་ཤིང་དབང་ཡང་མི་བྱེད་དོ། །རིག་སྔགས་
འཆང་གི་རིགས་དྲི་ཞེས་བྱ་བ་དེ་དག་ནི། རྒྱལ་པོའི་བཙུན་མོ་དག་དང༌། དེད་དཔོན་ཆེན་པོའི་རིགས་རྣམས་དང༌། ཁྱིམ་བདག་ཁྱིམ་ཆེན་པོའི་རིགས་རྣམས་ཀྱི་བུད་མེད་གང་
ཡིན་པ་དེ་དག་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་དེ་ཚེ་ལོ་ལྔ་བརྒྱ་ཐུབ་པོ། །དེ་དག་ཀྱང་རིག་སྔགས་འཆང་མེ་ཏོག་ཅེས་བྱ་བ་རྣམས་ཀྱིས་མི་ཚུགས་
སོ༑ ༑རིག་སྔགས་འཆང་གི་རིགས་ཡི་དྭགས་ཞེས་བྱ་བ་དེ་དག་ནི། མི་འདོད་དེ་དེ་དག་གི་ཡི་དྭགས་རྫུ་འཕྲུལ་ཆེན་པོའི་བུ་མོ་འབྱུང་བར་འགྱུར་ཏེ། དེ་དག་དང་ལྷན་

94-1-9b

ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་དེ་ཚེ་ལོ་སུམ་བརྒྱ་ཐུབ་པོ། །དེ་ལ་མེ་ཏོག་གི་རིགས་རྣམས་ནི། མེ་ཏོག་གི་མིང་གིས་དགུག་པར་བྱའོ། །དྲིའི་རིགས་རྣམས་ནི། དྲིའི་མིང་
རྣམས་ཀྱིས་དགུག་པར་བྱའོ། །ཡི་དྭགས་ཀྱི་རིགས་རྣམས་ནི། ཡི་དྭགས་ཀྱི་མིང་གིས་དགུག་པར་བྱའོ། །དེ་བཀུག་ན་སྐྲག་སྟེ་དྲུང་དུ་འོང་བར་འགྱུར་རོ། །
རིག་སྔགས་འཆང་ཐམས་ཅད་ཀྱི་མངའ་བདག་ཏུ་གྱུར་ཏེ་མིང་སྨོས་པ་ཙམ་གྱིས་ཀྱང་རིག་སྔགས་འཆང་རྣམས་སྐྲག་པར་འགྱུར་རོ། །གང་ཞིག་རྒྱུད་ཕྱི་མ་མཐའ་དག་ཆུབ་པར་
བྱེད་པ་ལ་ནི། རིག་སྔགས་ཀྱི་ལྷ་ཐམས་ཅད་དང༌། རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་ཡང་ཕྱི་བཞིན་འབྲང་བར་འགྱུར་ཏེ། ལྷ་ཐམས་ཅད་ཀྱང་སེམས་རངས་པར་འགྱུར་ལ་དངོས་
གྲུབ་ཀྱང་བདེ་བླག་ཏུ་འགྲུབ་པར་འགྱུར་རོ། །ཆོ་ག་རྒྱས་པ་རྒྱུད་ཕྱི་མ་དང་བཅས་པ་ལག་ན་རྡོ་རྗེ་དང༌། ལྷ་ཆེན་པོས་གང་བཤད་པ་འདི་ནི། བཅོམ་ལྡན་འདས་ཀྱིས་བསྟོད་ཅིང་བསྔགས་ཏེ།
དེ་ལ་ལྷ་ཐམས་ཅད་སེམས་དགའ་ནས་དངོས་གྲུབ་སྦྱིན་པར་བྱེད་དོ། །རིག་སྔགས་ཀྱི་རྒྱལ་པོ་ཆེན་པོ་རིག་པ་མཆོག་གི་ཆོ་ག་རྒྱས་པའི་སྙིང་པོ་བརྒྱན་པ། བཅོམ་ལྡན་འདས་མ་མཆོག་
ལ་དྲག་ཏུ་སྐུལ་བར་བྱེད་པ་གང་ཡིན་པ་དེའི་སྙིང་པོ་ཆེན་པོ་རིག་པ་མཆོག་གི་སྙིང་པོ་ལ་དྲག་ཏུ་སྐུལ་བར་བྱེད་པ་ཡང་ངས་བཤད་ཟིན་ཏོ། །རིག་སྔགས་མཆོག་ལ་དྲག་ཤུལ་ཅན་ཕ་རོལ་

94-1-10a

གནོན་པ་གང་ཡིན་པ་དེ་དག་ལ་དྲག་ཤུལ་སྐུལ་བར་བྱེད་པ་དེ་ཉིད་ཀྱི་སྙིང་པོ་ཡང་ངས་བཤད་ཟིན་ཏེ། འདི་ནི། དངོས་གྲུབ་གཉིས་ཀ་སྦྱིན་པར་བྱེད་
པ་ཡིན་པས་ན། དེས་ནི། ལྷ་རྣམས་ཀྱང་དེ་བཞིན་དུ་ཡིད་བསྐྱོད་པར་བྱེད་དོ། །ཉེ་བའི་སྙིང་པོ་བཤད་པ་ན་ལྷའི་ཚོགས་འཁོད་པ་གང་ཡིན་པ་དེ་དག་སྐྲག་ཅིང་འཇིགས་
པར་འགྱུར་ཏེ། དེ་དག་བཅོམ་ལྡན་འདས་ལག་ན་རྡོ་རྗེ་ལ་མགོ་བོས་ཕྱག་འཚལ་ནས་འཁོད་དོ། །དེ་ནས་བཅོམ་ལྡན་འདས་ཕྱག་ན་རྡོ་རྗེས་ལྷ་དག་ལ་བཀའ་སྩལ་པ། ལྷ་
དག། རིག་སྔགས་བཤད་པར་བྱས་ཏེ་རེ་ཞིག་ཁྱེད་ལ་སྙིང་པོ་མཆོག་གི་ལས་རྣམས་ཉོན་ཅིག །དེ་ནས་སྙིང་པོའི་ལས་རྣམས་འབྱུང་སྟེ། སྲུང་བ་ནི། ལན་བདུན་བཟླས་
བརྗོད་བྱས་པའི་ཐལ་བས་བྱའོ། །མཚམས་གཅད་པ་ནི། ལན་བདུན་བཟླས་བརྗོད་བྱས་པའི་ཕུར་བུས་བྱའོ། །བསྐྲད་པ་ནི། སྐྲས་བྱའོ། །ཀུམྦྷི་ར་ཁ་བཅིང་བར་བྱ་བ་ནི།
ལན་བདུན་བཟླས་བརྗོད་བྱས་པའི་གསེག་མས་བྱའོ། །ལས་ཐམས་ཅད་དང་སྒྲུབ་པ་ཐམས་ཅད་ལ་ཡང་རིག་སྔགས་ཀྱི་རྒྱལ་པོ་སྙིང་པོ་སྦྱར་བར་བྱའོ། །སྒྲུབ་པའི་ཚེ་བགེགས་
བསལ་བ་ནི། མེ་སྦར་ལ་ཡུངས་ཀར་བདག་གི་ཁྲག་གིས་བསྒོས་པས་ལན་བརྒྱད་བརྒྱ་སྦྱིན་སྲེག་བྱས་ན། བགེགས་ཐམས་ཅད་ཆོམས་པར་འགྱུར་རོ། །བགེགས་ཐམས་

94-1-10b

ཅད་རེངས་པར་བྱ་ན། ཙམ་པ་ཀའི་ས་བོན་ལ་ལན་ཉི་ཤུ་རྩ་གཅིག་བཟླས་བརྗོད་བྱས་པས་བྱའོ། །རོ་ལངས་རེངས་པར་བྱ་ན། ལན་གསུམ་བཟླས་བརྗོད་བྱས་པའི་ཡུངས་ཀར་
གྱིས་བྱའོ། །རོ་ལངས་སྒྲུབ་པ་ཐམས་ཅད་དང༌། བགེགས་རེངས་པར་བྱ་བ་ཐམས་ཅད་ལ་ནི། སྙིང་པོས་བྱའོ། །བདག་དང་གྲོགས་རྣམས་སྲུང་བ་ནི། བཅོམ་ལྡན་འདས་མས་བྱའོ། །
མཚམས་གཅད་པ་ནི། རིག་སྔགས་ཀྱི་རྒྱལ་པོས་བྱ་སྟེ། རྩ་བའི་ལས་རྣམས་ལ་ཡང་སྦྱར་རོ། །ཕྱི་མའི་ལས་རྣམས་ནི། བཅོམ་ལྡན་འདས་མ་ཡུམ་གྱིས་བྱའོ། །རིག་སྔགས་
ཀྱི་རྒྱལ་པོའི་སྙིང་པོའི་ལས་རྣམས་སྒྲུབ་པ་ནི། སྙིང་པོས་ཕྱི་མའི་ལས་གཞན་རྣམས་རིག་སྔགས་ཀྱི་རྒྱལ་པོ་དང༌། བཅོམ་ལྡན་འདས་མས་བྱའོ། །རིག་སྔགས་ཀྱི་རྒྱལ་པོ་ལ་ནི།
བཅོམ་ལྡན་འདས་མ་ཡུམ་གྱིས་བྱའོ། །ཉེ་བའི་སྙིང་པོ་ལ་ནི། སྙིང་པོའམ། ཡུམ་མམ། རིག་སྔགས་ཀྱི་རྒྱལ་པོས་བྱའོ། །ཕོ་ཉའི་གསང་སྔགས་རྒྱུད་ཕྱི་མ་དང་བཅས་པ་ཐམས་
ཅད་ནི༑ བཅོམ་ལྡན་འདས་མས་སྦྱར་བར་བྱའོ། །ནོར་འདོད་ན། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་མཆོད་པ་རྒྱས་པར་བྱས་ལ་སྤྲ་བའི་
ཤིང་གིས་མེ་སྦར་ནས་འབྲས་དམར་པོ་ལ་རྡོ་རྗེ་བྱས་ཏེ་མར་གྱི་ནང་དུ་སྨྱུགས་པ་སྟོང་རྩ་བརྒྱད་སྦྱིན་སྲེག་བྱས་ན། དངོས་གྲུབ་ཀྱི་མཚན་མར་མེ་ཏོག་ཕྲེང་བ་འགུལ་བར་འགྱུར་རོ།།

94-1-11a

གྲུབ་ནས་ཀྱང་ཏི་ན་ར་ལྔ་བརྒྱའམ། ཡང་ན་ཡུལ་སྦྱིན་པར་བྱེད་དོ། །སྐྱེས་པ་དབང་དུ་བྱ་ན། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་ལྷ་ཆེན་
པོའི་གནས་སུ་སོང་སྟེ་གཟུགས་ཀྱི་གཡས་ལོགས་སུ་ཨརྒའི་ཤིང་གིས་མེ་སྦར་ནས་ཞག་གསུམ་གྱི་བར་དུ་སེང་ལྡེང་གི་ཡམ་སྲེག་ཤིང་སྐུད་པས་དཀྲིས་པ་སྟོང་རྩ་བརྒྱད་རྩ་
བརྒྱད་སྦྱིན་སྲེག་བྱས་ན། སྐྱེས་པ་དབང་དུ་འགྱུར་རོ། །མིའི་གཙོ་བོ་དབང་དུ་བྱ་བར་འདོད་ན། ཡར་གྱི་ངོ་ཚེས་བརྒྱད་ལ་ཞག་གཅིག་སྨྱུང་བ་བྱས་ཏེ་གྲོག་མཁར་གྱི་ཕུང་པོ་
གཅིག་འདུག་པར་སོང་ནས་དེའི་སྟེང་དུ་མེ་ཏོག་དང༌། དྲི་དང༌། བདུག་པ་ཕུལ་ལ་དེའི་འོག་ཏུ་ཨ་ཤྭཏྠའི་ཤིང་གིས་མ་སྦར་ཏེ་ཡུངས་ཀར་གྱི་སྦྱིན་སྲེག་ལན་སྟོང་སྦྱིན་སྲེག་
བྱས་ན་མིའི་གཙོ་བོ་དབང་དུ་འགྱུར་རོ། །བུད་མེད་དབང་དུ་བྱ་བར་འདོད་ན། ཞག་གསུམ་གྱི་བར་དུ་དུད་པ་མེད་པའི་མདག་མ་ལ་འབྲས་དང་ཕུབ་མ་བསྲེས་པས་སྦྱིན་སྲེག་
ལན་བརྒྱ་རྩ་བརྒྱད་བྱ་བྱས་ན་དབང་དུ་འགྱུར་རོ། །ཡུགས་ས་མོ་དབང་དུ་བྱ་ན། ལག་ན་རྡོ་རྗེའི་མདུན་དུ་ཡར་གྱི་ངོ་ཚེས་བརྒྱད་ལ་ཞག་གཅིག་སྨྱུང་བ་བྱས་ཏེ་པ་ལ་ཤའི་ཤིང་
གིས་མེ་སྦར་ནས་སྐེ་ཚེ་དང༌། ལན་ཚྭ་ལན་བརྒྱ་སྟོང་སྦྱིན་སྲེག་བྱས་ན་ཡུགས་ས་མོ་དབང་དུ་འགྱུར་རོ། །སྤྱན་མ་མ་གཏོགས་པར་གང་གསང་སྔགས་ཐམས་ཅད་ལ་སྙིང་

94-1-11b

གཟིར་བར་བྱེད་པ་དང༌། གདུང་བར་བྱེད་པ་དང༌། རིག་སྔགས་ཀྱི་རྒྱལ་པོ་གདུང་བར་བྱེད་པའི་སྙིང་པོ་དང་བཅས་པར་སྦྱར་བར་བྱའོ། །དེ་ལྟར་སྦྱར་ན། བདེ་བླག་ཏུ་འགྲུབ་པར་
འགྱུར་རོ། །ཟླ་བ་གཅིག་གི་བར་དུ་སློང་མོའི་ཟས་བཟའ་ཞིང་སྙིང་པོ་བཟླས་བརྗོད་བྱས་པ་ལ་དེའི་འོག་ཏུ་མར་གྱི་ཞག་བརྒྱད་ལ་སྐྱེས་པའི་རོ་མ་ཉམས་པ་བླངས་ཏེ་སྙིང་པོས་གཏོར་
མ་སྦྱིན་ཞིང་དེའི་ལག་ཏུ་ལིག་བུ་མིག་བཞག་པ་དེ་ནས་རིག་སྔགས་ཀྱི་རྒྱལ་པོ་བཟླས་བརྗོད་བྱ་སྟེ། ཡི་དྭགས་ཀྱི་རིག་སྔགས་འཆང་གིས་ལག་ཏུ་ལིག་བུ་མིག་འབུལ་བར་
འགྱུར་གྱི་བར་དུ་བཟླས་བརྗོད་བྱའོ། །དེ་ནས་འགྲུབ་པར་འགྱུར་ཏེ། དེས་མིག་གཉིས་བསྐུས་ནས། གང་ལ་རེག་པ་དེ་གསེར་དུ་འགྱུར་རོ། །ཉེ་བའི་སྙིང་པོ་ཐོགས་པ་མེད་ཅིང་
སྟོབས་ཀྱིས་ཕ་རོལ་གནོན་པའི་ཕྱི་མའི་ལས་རྣམས་འབྱུང་སྟེ། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཀྱི་རིག་སྔགས་ཐམས་ཅད་ཀྱི་ཡུམ་གསུངས་པ་གང་
དྲན་པར་བྱས་ན། རིག་སྔགས་ཐམས་ཅད་འགྲུབ་པར་འགྱུར་བ་ཡིན་པ་དང༌། རིག་སྔགས་ཐམས་ཅད་ཀྱི་ཉེ་བའི་སྙིང་པོ་དམ་པ་འཇུག་པར་བྱེད་པ་ངས་བཤད་པ་གང་ཡིན་པའི་
སྤྱན་དང༌། ཉེ་བའི་སྙིང་པོ་དྲན་པར་བྱས་ན། རིག་སྔགས་སྒྲུབ་པར་དཀའ་བ་ཐམས་ཅད་ཀྱང་འགྲུབ་པར་བྱེད་ཅིང་རིག་སྔགས་རྣམས་ལས་གང་དང་གང་ལས་སྦྱར་བ་དེ་ཡང་མྱུར་དུ་

94-1-12a

བྱེད་པར་འགྱུར་རོ། །རིག་སྔགས་གང་ལས་ཐམས་ཅད་ལ་ལས་མི་བྱེད་པ་དེ་ལ་རིག་སྔགས་འཆང་གི་ཡུམ་དང་ཉེ་བའི་སྙིང་པོ་ལྡན་པས་ལག་ན་རྡོ་
རྗེའམ་ལྷ་ཆེན་པོའི་མདུན་དུ་སྣ་མའི་མེ་ཏོག་མར་གྱི་ནང་དུ་བསྙུགས་པ་བརྒྱ་སྟོང་གིས་ལས་ཐམས་ཅད་བདེ་བླག་ཏུ་དངོས་གྲུབ་སྦྱིན་པར་བྱེད་དོ། །རིག་སྔགས་ཡིད་ལ་
བསམ་སྟེ་གྲོག་མཁར་གྱི་ས་ལས་གཟུགས་བྱས་ལ་དྲི་དང༌། མེ་ཏོག་དང༌། བདུག་པས་བརྒྱན་ནས་ལག་ན་རྡོ་རྗེའི་མདུན་དུ་བཞག་སྟེ་ཡུམ་དང་ཉེ་བའི་སྙིང་པོར་ལྡན་པས་
སྣ་མའི་མེ་ཏོག་བརྒྱད་བརྒྱས་བསྣུན་ན། རྨི་ལམ་དུ་སྟོན་ཏེ། དེ་བཞིན་དུ་འགྲུབ་པར་འགྱུར་རོ། །རྨི་ལམ་ཉིད་དུ་རིག་སྔགས་འགྲུབ་པའམ། ཡང་ན་མི་འགྲུབ་པ་ཡིན་པའི་
རིག་སྔགས་ཐམས་ཅད་སྟོན་པར་བྱེད་དེ། དེ་ལྟར་རྟོགས་ནས་རིག་སྔགས་བདེ་བླག་ཏུ་བསྒྲུབ་པར་བྱའི། གཞན་དུ་མ་ཡིན་ནོ། །ཡར་གྱི་ངོ་ཚེས་བརྒྱད་ནས་བརྩམས་ཏེ་རྒྱ་
མཚོར་འབབ་པའི་ཆུ་ཀླུང་གི་ནང་དུ་ཞུགས་ལ་སློང་མོའི་ཟས་ཟ་ཞིང་ལན་འབུམ་བཟླས་བརྗོད་བྱས་ན་ཡུལ་སྦྱིན་པར་འགྱུར་རོ། །ཡར་གྱི་ངོ་ཚེས་བརྒྱད་ནས་ཉའི་བར་དུ་ཟས་
འོ་མ་དང་ཕྱེའི་འདག་གུ་ཟ་ཞིང་རིག་སྔགས་བཟླས་བརྗོད་བྱས་ན། གཞན་གྱི་ཡུལ་འཁོར་ལ་གནོད་པ་བྱེད་པར་འགྱུར་རོ། །དེ་ནས་ཟས་སུ་ཆུ་དང་ཕྱེའི་འདག་གུ་ཟ་ཞིང་བཟླས་

94-1-12b

བརྗོད་བྱས་ན། དམག་གི་དཔུང་འཇོམས་པར་བྱེད་དོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་རྐང་པ་གཡས་པའི་མཐེ་བོང་བཟུང་ནས་
ཉེ་བའི་སྙིང་པོ་བཟླས་བརྗོད་བྱས་ན། ཇི་ཙམ་ན་ལག་ན་རྡོ་རྗེའི་རྐང་པའི་མཐེ་བོང་ལས་འོད་ཟེར་འབྱུང་བར་འགྱུར་ཏེ། འོད་ཟེར་དེས་ཀྱང་རིག་སྔགས་འཆང་གཡས་ཕྱོགས་སུ་
བསྐོར་ནས་ལག་ན་རྡོ་རྗེའི་སྤྱི་བོར་མི་སྣང་བར་འགྱུར་རོ། །དེ་ནས་འགྲུབ་པར་འགྱུར་ཏེ། རྒྱལ་པོ་སྦྱིན་པར་བྱེད་ཅིང་ཚེ་ལོ་བརྒྱ་ཐུབ་པར་འགྱུར་རོ། །སློང་མོའི་ཟས་ཟ་ཞིང་རྒྱ་མཚོར་
འབབ་པའི་ཆུ་ཀླུང་གི་ནང་དུ་ཞུགས་ཏེ་ཉེ་བའི་སྙིང་པོ་སྤྱན་དང་བཅས་པར་ལན་འབུམ་བཟླས་བརྗོད་བྱས་ལ་དེ་ནས་རིག་སྔགས་འཆང་གིས་ཆུའི་ནང་དུ་ཡུངས་ཀར་གྱི་སྲེག་བླུགས་ལན་
བརྒྱ་སྟོང་བྱས་ན། བར་སྣང་ལ་རལ་གྲི་མཐོང་བར་འགྱུར་ཏེ་དེ་བླང་བར་བྱའོ། །ཅི་སྟེ་སྣང་བར་མི་བྱེད་ན་ནི། རིག་སྔགས་འཆང་གིས་རིག་པ་མཆོག་བཟླས་བརྗོད་བྱས་ན་སྣང་བར་
འགྱུར་ཏེ། འོག་པག་ཅན་གྱི་རིག་སྔགས་བཟླས་བརྗོད་བྱེད་བཞིན་དུ་བླང་བར་བྱའོ། །དེ་བླང་པས་སྐྲ་ལྕང་ལོར་འཁྱིལ་ཅིང་ལོ་བཅུ་དྲུག་ལོན་པའི་ཤ་ཚུགས་ཅན་དུ་འགྱུར་ཏེ།
དཔག་ཚད་ཉིས་སྟོང་གྱེན་དུ་འཕགས་པ་དང༌། རིག་སྔགས་འཆང་ཐམས་ཅད་ཀྱིས་མི་སོད་པ་དང༌། ཚེ་ལོ་ཉིས་སྟོང་ཐུབ་པར་འགྱུར་རོ། །གཏེར་འབྱུང་བར་འདོད་ན། །རིག་སྔགས་འཆང༌།

94-1-13a

གནས་གང་ན་གཏེར་ཡོད་པར་སོང་ལ་ཚེས་གྲངས་དང་རྒྱུད་སྐར་ཡང་གདམ་མི་དགོས། སྨྱུང་བ་ཡང་བྱ་མི་དགོས་པར་བིལ་བའི་མེའི་ནང་དུ་ཡུངས་ཀར་དང༌།
པདྨའི་ལོ་མ་བསྲེགས་པ་ལ་ཉེ་བའི་སྙིང་པོ་ལན་བརྒྱ་སྟོང་སྦྱིན་སྲེག་བྱས་ན། གཏེར་གྱི་ལྷ་དེས་རྨི་ལམ་དུ་སྟོན་པར་བྱེད་དོ། །དེ་ནས་རིག་པ་མཆོག་གིས་བགེགས་རྣམས་ཀྱི་སྦྱིན་
སྲེག་བྱས་ནས་བླང་བར་བྱའོ། །དགའ་བྱེད་གདོང་གིས་གནས་བསྲུང་བར་བྱའོ། །ཉེ་བའི་སྙིང་པོས་ནི། མར་མེ་སྦར་བར་བྱ་སྟེ། བ་ལང་གི་རྭ་ཨརྒའི་ཤིང་བལ་གྱིས་དཀྲིས་ལ།
བ་སེར་མོའི་མར་གྱི་སྨར་མེ་སྦར་བར་གཏེར་གང་ན་ཡོད་པ་དེ་བརྟོལ་ཏེ། སྒྲ་ཚིག་ཚིག་པོ་འབྱུང་བར་འགྱུར་རོ། །ཡང་ན་སྲིན་ཕྱེས་ཨརྒའི་ཤིང་བལ་གྱིས་དཀྲིས་ལ་རྡོ་རྗེ་ཁྲོ་
བོའི་སྔགས་དང་ལྡན་པས་སྲོག་ཆགས་གོ་ཏའི་ཚིལ་གྱིས་མར་མེ་སྦྱར་རོ། །མཚན་མ་ནི། དེ་ཉིད་དང་འདྲའོ། །ནག་བ་ལའི་ཨརྒའི་ཤིང་བལ་གྱིས་གཡོགས་ཏེ་པདྨའི་རྒྱུས་
པས་དཀྲིས་ལ་མིའི་ཚིལ་གྱིས་སྦར་ཏེ་གཟུང་ངོ༌། །མཚན་མ་ནི། དེ་ཉིད་དང་འདྲ་སྟེ། སྙིང་པོ་ཆེན་པོ་ཞེས་བྱའོ། །ལྷ་རྣམས་གནས་རྣམས་པ་སྣ་ཚོགས་མཐོང་ནས་ཉེ་བའི་སྙིང་པོའི་
ལས་རྣམས་བཤད་པ་ཡིན་ནོ། །སྒྲུབ་པའི་སྙིང་པོ་སྟོབས་ལྡན་པ། །གང་དག་སྙིང་སྟོབས་མེད་པ་དང༌། །བསོད་ནམས་ཆུང་ངུ་དེ་དག་གི། ཕ་རོལ་ཕྱིན་པ་རྫོགས་བྱའི་ཕྱིར།།

94-1-13b

གཏེར་གྱི་སྒོ་ཡི་ཁྱད་པར་དག །བདག་གིས་སུ་ནི་བཤད་པར་བྱ། །བཅོམ་ལྡན་ལག་ན་རྡོ་རྗེ་ཡིས། །དེ་ནས་ཚིག་ནི་འདི་སྐད་སྨྲས། །གཏེར་སྒོ་གང་དག་ཚངས་པ་ཡིས། །གསང་སྔགས་
ཀྱིས་ནི་སྦྱོར་བ་དང༌། །ཆོ་ག་ས་ནི་ངེས་བཞག་པ། །མི་རྣམས་ཆོ་ག་མེད་པ་དང༌། །སྟོབས་དང་མཐུ་ནི་མེད་པ་ཡིས། །རྟག་ཏུ་ཆོམས་པར་མི་འགྱུར་ཏེ། །གང་གིས་མི་རྣམས་བདེ་བླག་ཏུ། །
ལོངས་པར་སྤྱད་པར་འགྱུར་བ་དང༌། །ཕ་རོལ་ཕྱིན་པའང་རྫོགས་བྱེད་དང༌། །ཇི་ལྟར་ནོར་རྣམས་རབ་བཞག་པ། །དེ་དག་བདག་གིས་བཤད་པར་བྱ། །བཅོམ་ལྡན་ལག་ན་རྡོ་རྗེ་ཡིས། །དེ་
སྐད་དུ་ནི་ཚིག་ཀྱང་སྨྲས། །གཏེར་གྱི་སྒོ་ནི་རབ་བཤད་པ། །ས་མཐར་རྒྱ་མཚོ་ཐུག་པ་ཡི། །ས་ཡི་འོག་གནས་གང་ཡིན་པ། །བདག་གིས་སུ་ནི་རབ་བཤད་ཀྱི། །ལྷ་རྣམས་ཀྱིས་ནི་
མཉན་པར་གྱིས། །དེ་དག་གིས་ནི་ཁ་དོག་མཚན། །གསང་སྔགས་གང་གིས་གཞོམ་པ་དང༌། །ཆོ་ག་ཇི་བཞིན་ལས་རྣམས་དང༌། །བདེ་བླག་ཏུ་ནི་ཐོབ་པ་ཡི། །སྦྱར་སྨན་བདག་གིས་
བཤད་པར་བྱ། །དེ་དག་གི་ནི་མཚན་མ་ཡང༌། །སོ་སོ་རུ་ནི་བཤད་པར་བྱ། །གྲུ་གསུམ་དང་ནི་ཟླ་གམ་དང༌། །ཟླུམ་པོ་དང་ནི་ཟུར་བཞི་དང༌། །པདྨ་ཆུ་ཤིང་ལོ་མ་དང༌། །དེ་བཞིན་གཞན་
མ་བསིལ་ཡབ་འདྲ། །གཏེར་གྱི་སྒོ་ནི་བརྒྱད་བཤད་པ། །དེ་དག་ཁ་དོག་ལེགས་པར་ཉོན། །ངང་པའི་མདོག་འདྲ་གཏེར་སྒོ་ཡོད། །ཀཱ་ར་བཱ་རིའི་མདག་འདྲ་དང༌། །འདམ་བུ་ཆུ་གཤེར་

94-1-14a

འདྲ་བ་དང༌། །རྒྱ་སྐྱེགས་ཁུ་བའི་ཁ་དོག་འདྲ། །ལྗང་གུའི་མདོག་ཅན་གཏེར་སྒོ་ཡོད། །བ་བླའི་མདོག་དང་འདྲ་བ་དང༌། །གྷི་ཝང་གི་ནི་ཁ་དོག་འདྲ། །དེ་བཞིན་
བྷྲིངྒ་དང་མཚུངས། །ཁ་དོག་བཤད་པ་འདི་དག་གིས། །གཏེར་སྒོ་རྣམས་ཀྱི་བགེགས་བསལ་བཞིན། །སྟེང་དང་ས་འོག་གནས་པ་ཡི། །བགེགས་རྣམས་གང་གིས་བརླག་
འགྱུར་བའི། །སྦྱིན་སྲེག་ལས་ནི་ཆོ་ག་རྣམས། །རབ་ཏུ་བཤད་ཀྱི་མཉན་པར་གྱིས། །གཏེར་སྒོ་གསང་སྔགས་གང་གིས་དགོད། །དེ་དག་རིམ་པ་བཤད་པར་བྱ། །ན་མོ་བཛྲ་
པཱ་ཎ་ཡེ༑ ན་མོ་རུ་དྲ་ཡ། ན་མོ་མ་ཧཱ་བིདྱ་རཱ་ཛཱ་ཡ། བི་རུ་དྲི་ཎེ་སྭཱཧཱ། ར་ར་ནཱ་ར་སྭཱཧཱ། ཨོཾ་ག་ནཱ་ཡ་སྭཱཧཱ། བི་རཱུ་པི་ཎི་སྭཱཧཱ། ཏི་བྷ་རི་སྭཱཧཱ། མུ་ཀ་ཏི་ནི་སྭཱཧཱ། བི་མུཾ་ཏི་ནི་སྭཱཧཱ། པྲེ་ཏ་
ཧེ་སྭཱཧཱ༑ བ་དི་ར་ཎི་སྭཱཧཱ། ཧཽ་རྒ་ཁོ་སྭཱཧཱ། ག་ག་ནེ་སྭཱཧཱ། བི་རི་ཎི་སྭཱཧཱ། ཨཾ་ག་རི་ཎི་སྭཱཧཱ། བི་ར་ག་ཎེ་སྭཱཧཱ། མ་ཧཱ་བ་ར་ཏ་སྭཱཧཱ། རི་ཎི་བ་ཎི་སྭཱཧཱ། ཀ་ར་པ་རཱ་ཀི་ར་སྭཱཧཱ། བི་རཱུ་པི་
སྭཱཧཱ༑ མ་རི་པ་སྭཱཧཱ། བཛྫ་ནི་སྭཱཧཱ། གརྫྫ་ནི་སྭཱཧཱ། མརྨ་ཎི་སྭཱཧཱ། ཀུ་ནི་པ་ཏི་ན་སྭཱཧཱ། ས་ལ་དཀྱིལ་འཁོར་གྲུ་བཞིར་སྐྱང་ནུལ་དུ་བྱུགས་ལ་ཀུ་ཤའི་སྟན་བཏིང་ལ་ཤར་ཕྱོགས་
སུ་ཁ་བལྟས་ཏེ་འདུག་ནས་གཙང་སྤྲ་དང༌། ཚངས་པར་སྤྱད་པ་དང༌། དབང་པོ་དུལ་བར་བྱ་སྟེ། ཟས་སུ་ཆུ་གྲོག་འཐུང་ཞིང་ལས་བརྩམས་ལ་ཆོ་ག་འདིས་ལྷ་ཐམས་ཅད་བཀོད་ནས་

94-1-14b

འཁུར་བ་བཀྲ་ཤིས་ལྡན་དང༌། བེན་ཙེ་དང༌། ཙནྡན་དྲི་ཞིམ་པོ་དག་ཕྱོགས་དང་མཚམས་ཀྱི་ལྷ་རྣམས་ལ་དབུལ་ཞིང་ཞོ་དང་དམར་བག་སྤངས་ཏེ་སྔགས་སྔ་མས་ཤ་མྱའི་ཡམ་
སྲེག་ཤིང་མར་གྱི་ནང་དུ་མྱུགས་པ་བརྒྱ་སྟོང་སྦྱིན་སྲེག་བྱའོ། །བགེགས་ཐམས་ཅད་ཕུང་བར་བྱེད་པའི་གཅོད་བྱེད་ཅེས་བྱ་བའི་རིག་སྔགས་བསྟན་པར་བྱ་སྟེ། ན་མོ་བཛྲ་པཱ་
ཎི་སྱ༑ ཀུ་ཏུ་ཀུ་ཏི། ཙི་ཏི་ཙི་ཏི། མི་ཏི་མི་ཏི། རི་ཎི་ཏི་ཎི། མོ་ཏི་ནི་པྲ་མོ་ཏི་ནི་སྭཱཧཱ། རིག་སྔགས་འདིས་ཡུངས་ཀར་ལ་ལན་བདུན་བཟླས་བརྗོད་བྱས་ཏེ་ཕྱོགས་བཞིར་གཏོར་ན་སྲུང་
བ་བྱས་པར་འགྱུར་རོ། །ན་མོ་བཛྲ་པཱ་ཎི་སྱ། ཨ་མ་ར་ཨ་མ་ར། མ་རི་ཀ་ཏི་ནི་ཏ་ན་ཏི་ལ་ཏི་སྭཱཧཱ། རིག་སྔགས་འདིས་ཡུངས་ཀར་ལ་བཟླས་བརྗོད་བྱས་ཏེ་མགོ་བོར་གཏོར་ན་བགེགས་
རྣམས་འཚེ་བར་མི་བྱེད་དོ། །ན་མོ་བཛྲ་པཱ་ཎི་སྱ། ཀུ་ཏི་ཀུ་ཏི། ཏུ་ཏི་ཏུ་ཏི། ཧ་ར་ཧ་ར་སྭཱཧཱ། རིག་སྔགས་འདི་ཆུ་ལ་བཟླས་བརྗོད་བྱས་པའི་སར་བཞག་ན་མེའི་འཇིགས་པ་མི་འབྱུང་ངོ༌།།
གཏེར་སྒོ་ཀུན་གྱི་བགེགས་རྣམས་ནི། །རྣམ་པ་བརྒྱད་དུ་རབ་བཤད་དོ། །མི་རོ་དག་ནི་མིའུ་ཐུང་དང༌། །འཇིགས་པར་བྱེད་པ་སྐད་ཅིག་པ། །གླང་པོ་ཆེ་དང་མ་ཧེ་དང༌། །རབ་ཏུ་འཇིགས་
པའི་སྲིན་པོ་དང༌། །སྟག་དང་བྱ་དང་སྤྱིལ་པོ་ཙམ། །བགེགས་རྣམས་བརྒྱད་པོ་རབ་བཤད་དེ། །དེ་དག་ཕུང་བར་བྱ་བའི་ཕྱིར། །རིག་སྔགས་འདི་ནི་སྦྱར་བར་བྱ། །ན་མོ་བཛྲ་པཱ་ཎི་སྱ།

94-1-15a

ཨ་རི་བ་རི། ཏི་རི་མི་རི། ཙི་རི་མི་རི། པར་པ་ནི་ར་ཎི། ཀི་རི་ཀི་རི། ཀ་ལི་ཀ་ལི། མི་རི་མི་རི། ཤི་རི་ཤི་རི། ནཱ་ཤ་ནི་ནཱ་ཤ་ནི། སྟཾ་བྷ་ནི་སྟཾ་བྷ་ནི།
མོ་ཧ་ནི་སྭཱཧཱ། རིག་སྔགས་འདི་དང༌། རིག་སྔགས་ཀྱི་རྒྱལ་པོས་ཡུངས་ཀར་ལ་བཟླས་བརྗོད་བྱས་ཏེ་ཕྱོགས་བཞིར་གཏོར་ན། བགེགས་ཐམས་ཅད་མི་སྣང་བར་འགྱུར་རོ། །
ན་མོ་རཏྣ་ཏྲ་ཡཱ་ཡ། ན་མོ་དྷ་ག་བ་ཏེ་བྲ་ཧཱ་ཡ། ཁཱ་རི་བི་བི་ཀི་རི། ན་རི་བ་ན་རི། མོ་ཧ་ནི་ཧ་རི་ཧ་རི་ཕོ་ཥཱཎི་སྭཱཧཱ། རིག་སྔགས་འདིས་ཆུ་ལ་བཟླས་བརྗོད་བྱས་ཏེ་ཕྱོགས་བཞིར་
གཏོར་ནི། བགེགས་ཐམས་ཅད་བཅོམ་ཞིང་མི་སྣང་བར་འགྱུར་རོ། །ན་མོ་བཛྲ་པཱ་ཎི་སྱ། ན་མོ་མི་རི་མི་རི། ཙནྡྲཱི་ཙནྡྲཱི། མནྟི་སྭཱཧཱ། གསང་སྔགས་འདིས་ཆུ་ལ་བཟླས་བརྗོད་བྱས་ཏེ་
ཕྱོགས་དང་ཕྱོགས་མཚམས་རྣམས་སུ་གཏོར་ན། ཕྱོགས་བཅིང་བར་བྱས་པར་འགྱུར་ཏེ། ཁྭ་ཡི་གཟུགས་ནི་མི་སྣང་འགྱུར། །འཕུར་ཞིང་ཆེ་ལ་གསུམ་དུ་སྣང༌། །སྤྱིལ་པོ་
ཙམ་ཞེས་བྱ་བ་ནི། །ཕྱོགས་རྣམས་ཀུན་ཏུ་ཞི་བར་འགྱུར། །གཏེར་གྱི་སྒོ་ཡི་རི་མོ་ནི། ཐོད་པ་རབ་འདྲ་རྟོགས་པར་བྱ། །དེ་ན་ཕུར་བུ་ཟེར་སྣང་བ། །འཇའ་ཁུགས་འདྲ་བའི་འོད་
དང་བཅས། །ཕུར་བུ་དེ་ནི་དཔལ་གཟུགས་ལྡན། །དེ་ལ་ལག་པས་རེག་མི་བྱ། །ལུས་ནི་སྦྱར་སྨན་བསྐུས་ནས་ཀྱང༌། །དེ་ནས་ཕུར་བུ་དབྱུང་བར་བྱ། །གང་གིས་ས་ལ་དེ་ལྷུང་བའི། །

94-1-15b

ནམ་མཁའི་ཕུབ་མ་ཤུ་དག་ཡུང༌། །ནིམ་པའི་ལོ་མ་ལྡོང་རོས་དང༌། །སྒོག་སྐྱ་ནས་དང་ཤིང་ཀུན་རྣམས། །མི་ཁྲག་གིས་ནི་སྦྱར་བ་ཡི། །བྱུག་བས་དེ་ལ་བསྐུ་བར་བྱ། །དེ་ནས་ས་ལ་
ལྷུང་བར་འགྱུར། །དེ་ལྟར་མ་བྱས་ནུས་མི་འགྱུར། །ཤིར་རི་ཤ་ཡི་མེ་ཏོག་དང༌། །དེ་ཡི་རྩ་བ་ཤུན་ཕྲགས་དང༌། །རུ་རྟ་རྒྱས་པོས་བྲི་ཧ་ཏི། །ཡུངས་ཀར་འདི་རྣམས་ཆ་མཉམ་པ། །ར་གཅིན་
དག་དང་བརྟག་པར་བྱ། །ལུས་ལ་བསྐུས་པའི་སྦྱར་སྨན་འདི། །ཁྲག་འཇོམས་པ་ཡི་མཆོག་ཡིན་ནོ། །རུ་རྟ་དང་ནི་རྒྱ་སྤོས་དང༌། །ལིག་བུ་མིག་དང་ལྡོང་རོས་བཅས། །སྦལ་པའི་
ཚིལ་དང་ལྡན་བྱས་ཏེ། །དུད་པའི་མིག་རྩི་རབ་སྦྱར་བ། །འདི་ནི་མིག་རྩིའི་རྒྱལ་པོ་སྟེ། །གཏེར་གྱི་སྒོ་རྣམས་གཅོད་པ་ཡིན། ཡི་མེ་ཏོག་དང༌། །དེ་ཡི་རྩ་བ་ཤུན་ཕྲགས་དང༌། །རུ་རྟ་རྒྱ་
བཅས། །བྷིངྒའི་དུད་པས་རབ་ཏུ་བདུག །འདི་ནི་སྦྱར་སྨན་མཆོག་ཡིན་ཏེ། །སྦྱར་སྨན་གྱིས་ནི་ལུས་བསྐུས་ནས། །དེ་ནས་ཕུར་བུ་དབྱུང་བར་བྱ། །ཅི་སྟེ་སྣང་བར་མི་བྱེད་ན། །ཁྲ་
ཡི་འཁྲུལ་འཁོར་རེངས་བྱེད་ཅིང༌། །བེག་གས་ཀུན་ཕུང་བར་བྱེད་པ་ཡི། །རིག་སྔགས་འདི་ནི་དེ་ཡིས་སྦྱར། ཀ་རུཾ་ག་ཀུ་རུཾ་ག། དཱི་བྱ། རཱུ་པི་ཎ། ཀནྣེ་ཏུ་མ་བ་ཀ་ག་ཏྲ། སཾ་བྷ་བེ་
བིད་དུ་ལུ་ནི། ཀུ་མི་ནི། ཧཱི་ཧཱི་ནཱི། ཧཱུ་ཧཱུ་ཧཱུ་ནི། ཀི་རི་ཀི་རི། ཀ་ལ་ཀ་ར་ཎེ། མ་ཧཱ་བིདྱཱ། ཧ་ར་ཧ་ར་ཧ་ར། ཙ་ལ་ཙ་ལ་ཙ་ལ། ར་ར་ར། ཐ་ཐ་ཐ། ཤ་ཤ་ཤ། སྟམྦྷ་ཡ། ནཱ་ཤ་ཡ་

94-1-16a

ནཱ་ཤ་ཡ། ཧི་རི་ཧི་རི། གི་ནི་གི་ནི། ཧུནྡ་ཧུནྡ། གྲྀ་ཧ་ན་མུ་ཡ། ཧ་ན་བྲཧྨ་ཎི། པ་ཏ་ནི། མོ་ཧ་ནི། བི་ཙི་རི། མ་བ་ན། ཐ་ར་ཐ་ར། མི་ཏི་མི་ཏི། སི་ཏི་སི་ཏི་
མི་རི་མི་རི། བི་རི་བི་རི། ཧི་རི་ཧི་རི། དེ་མྱ་ནི་དེ་མྱ་ནི། བི་ཏི་བ་ཏི། པ་ཏ་ནི། པ་ཏ་ནི། ཧ་ཧ་ཧ་ནི་སྭཱཧཱ། ཕུར་བུ་འབྱིན་པ་ན་མདོག་གསུམ་དུ་བཅལ་ཏེ། ཆུ་དང་ཡུངས་ཀར་གྱིས་
བསྣུན་ན། ཁྲ་དེ་རེངས་བར་མི་འགྱུར་རོ། །ཡང་ན་རྒྱང་རིང་པོར་ལྷུང་བར་འགྱུར་ཏེ། རིག་སྔགས་འདིས་ནི། བགེགས་ཐམས་ཅད་བཅོམ་པར་འགྱུར་རོ། །ན་མོ་བཛྲ་པཱ་ཎ་ཡེ།
ན་མོ་རུ་དྲཱ་ཡེ། ན་མོ་བྲཧྨཱ་ཡ། ག་ར་ཤི་རི་ཤི་རི་རི། སི་སི་རི་རི། མི་རི། བ་བ་པ་སྭཱཧཱ། རིག་སྔགས་འདིའམ། ཡང་ན་གོས་དཀར་ཅན་གྱིས་གཙུག་ཕུད་བཅིང་བར་བྱའོ། །གང་
གེས་ནོར་རྣམས་བླང་བྱ་བའི། །གྲུ་གསུམ་འཇོམས་པ་འདི་ཡིན་ཏེ། ཁོ་ར་ཁོར་ཡུག་སྦྱངས་བྱས་ལ། །རབ་ཏུ་བསྒྲིམས་ཏེ་བརྟག་པར་བྱ། །དེ་ཡི་མཚམས་ཀྱི་དབུས་དག་ཏུ། །རི་
མོ་གྲུ་གསུམ་ནག་པ་ཡོད། །ཅི་སྟེ་དེ་ལྟར་མི་སྣང་ན། །དེ་ནས་འོ་མར་གཏོར་བར་བྱ། །ཨ་པ་མརྒའི་ཐལ་སྨན་གྱིས། །མཁས་པ་དག་གིས་རབ་གཏོར་ཞིང༌། །དུང་གི་ཕྱེ་མས་
ཕྱི་བར་བྱ། །ཁོ་ར་ཁོར་ཡུག་གཏོར་བྱ་ཞིང༌། །གཏོར་དང་བྱི་དོར་བྱས་ནས་ཀྱང༌། །ཅི་སྟེ་མཚན་མ་མཐོང་འགྱུར་ན། །སྦྱར་སྨན་གྱིས་ནི་བསྐུས་ན་ཡང༌། །ལྕགས་ཀྱི་འཁར་བས་

94-1-16b

བརྡབས་བྱས་ན། ཆགས་པར་འགྱུར་ཏེ་གཞན་དུ་མིན། །ཟླ་གམ་དག་གི་དབུས་དག་ན། །བཀྲ་ཤིས་ལྡན་པའི་གཟུགས་ཀྱང་སྣང༌། །ཅི་སྟེ་དེ་ལྟར་མི་སྣང་ན། །ཐལ་བའི་སྨན་འདི་སྦྱར་
བར་བྱ༑ ༑ཨེ་འདྲ་བྱེའུ་རུག་ལོ་མ་རྣམས། །མཉམ་པར་བཞག་པས་བཙིར་ནས་ནི། །བ་གཅིན་དག་དང་ལྷན་ཅིག་སྦྱར། །བསྐོལ་ནས་གཏོར་བ་བྱས་ནས་ནི། །བཀྲ་ཤིས་ལྡན་པ་དེར་
སྣང་སྟེ༑ ༑འདི་ལ་བློ་ལྡན་ཐེ་ཚོམ་མེད། །སྦྱར་སྨན་གྱིས་ནི་བསྐུལ་ནས་ཀྱང༌། །ལྕགས་ཀྱི་འཁར་བས་བརྡབ་པར་བྱ། །དེས་ན་ས་ལ་དེ་ལྟུང་སྟེ། །རྣམ་པ་གཞན་དུ་འགྱུར་བ་མེད། །ཟླུམ་
པོ་གཞོམ་པའི་ཆོ་ག་ཡིས། །སྦྱར་བར་བྱ་བ་རབ་བཤད་དོ། །ཁོ་ར་ཁོར་ཡུག་སྦྱངས་ནས་ནི། །རབ་ཏུ་བསྒྲིམས་ཏེ་བརྟག་པར་བྱ། །པདྨའི་རྩ་བའི་མདོག་འདྲ་བ། །སྦྲུལ་མགོ་གདེངས་
ཀའི་རི་མོ་སྣང༌། །ཅི་སྟེ་དེ་དག་མི་སྣང་ན། །ཐལ་བའི་སྨན་འདི་སྦྱར་བར་བྱ། །ཀ་ལི་ཤ་ཡི་ས་བོན་དང༌། །བཙོད་རྣམས་དང་ནི་བ་གཅིན་གྱིས། །སྦྱར་ནས་ཀུན་ཏུ་བླུག་པར་བྱ། །དེ་
ནས་མཚན་མེ་སྣང་འགྱུར་ཏེ། །སྦྱར་སྨན་གྱིས་ནི་ལུས་བསྐུས་ནས། །ལྕགས་ཀྱི་འཁར་བ་བརྡབ་པར་བྱ། །དེས་ན་དེས་ནི་འཇིག་འགྱུར་ཏེ། །རྣམ་པ་གཞན་དུ་འགྱུར་བ་མེད། །གྲུ་བཞི་
པོ་ཡི་རི་མོ་ཡང༌། །གྲུ་བཞི་ཡིན་ཏེ་བཤད་པར་བྱ། །ཅི་སྟེ་དེ་ནི་མི་སྣང་ན། །ཐལ་བའི་སྨན་ནི་སྦྱར་བར་བྱ། །སྣུ་ཧ་ཤ་རའི་ཡལ་ག་བླངས། །མཉམ་པར་བཞག་པས་བཙིར་བྱས་

94-1-17a

ལ༑ ༑བ་གཅིན་གྱིས་ནི་སྦྱར་ནས་ཀྱང༌། །མཁས་པ་ཡིས་ནི་བླུག་པར་བྱ། །བླུགས་ནས་མཚན་མ་སྣང་འགྱུར་ཏེ། །དེ་ལ་སྨན་གྱིས་བསྐུས་བྱས་ཤིང༌།།
ལྕགས་ཀྱི་ཁར་བས་བརྡབས་བྱས་ན། །ཆག་པར་འགྱུར་ཏེ་གཞན་དུ་མིན། །པདྨ་ཡི་ནི་དབུས་སུ་ཡང༌། །སྙིང་པོ་དག་ནི་སྣང་བ་ཡོད། །སྨན་རྣམས་ཀྱིས་ནི་ལུས་བསྐུས་ནས། །
རྡོ་བ་ཡིས་ནི་བརྡབ་བྱ་ཞིང༌། །དེ་ནི་སྙིང་པོ་གཞོམ་པར་བྱ། །དེ་ན་ཡོད་པར་ཐེ་ཚོམ་མེད། །ཇི་ལྟར་བདག་གིས་བཞག་པ་བཞིན། །ལྷག་པར་ཡང་ནི་བླང་བར་བྱ། །ཆུ་ཤིང་ལོ་མའི་
དབྱིབས་འདྲ་བ། །སྦྱར་བའི་ཐབས་ནི་མཉན་པར་བྱ། །དེ་ནི་མཚན་མ་སྣང་བ་ནི། །གིའུ་ཝང་ཐིག་ལེ་འདྲ་བ་ཡི། །རི་མོ་གཉིས་སམ་གསུམ་ཡང་རུང༌། །ཡང་ན་བཞིའམ་ལྔ་ཡོད་
དེ༑ ༑མཚན་མ་འདི་དག་སྣང་བར་འགྱུར། །ཅི་སྟེ་མཚན་མ་མི་སྣང་ན། །ཐལ་བའི་སྨན་འདི་སྦྱར་བར་བྱ། །ཨ་ཤྭཏྠ་དང་པ་ཏ་པའི། །ལོ་མ་ཨ་པ་མརྒ་རྣམས། །ར་ཡི་གཅིན་གྱིས་
སྦྱར་ནས་སུ། །ཁོ་ར་ཁོར་ཡུག་བླུག་པར་བྱ། །བླུགས་མ་ཐག་ཏུ་སྣང་འགྱུར་ཏེ། །སྦྱར་སྨན་གྱིས་ནི་བསྐུས་ནས་ཀྱང༌། །ལྕགས་ཀྱི་ཁར་བས་བརྡབས་བྱས་ན། །ཆག་པར་འགྱུར་
ཏེ་གཞན་དུ་མིན། །བསིལ་ཡབ་དག་དང་འདྲ་བ་ནི། །ཡུ་བར་བཅས་པར་སྣང་བར་འགྱུར། །གཤོར་གྱིས་ལེགས་པར་སྦྱངས་བྱས་ལ། །དེ་ཡིས་མཚན་མ་བརྟག་པར་བྱ། །ཅི་སྟེ་དེ་

94-1-17b

ན་མི་སྣང་ན། །ཐལ་བའི་སྨན་འདི་སྦྱར་བར་བྱ། །ཨིནྡྲ་ཤིང་གི་ལོ་མ་དང༌། །ནིར་རྒུན་དག་གི་ལོ་མ་དག །རྟ་ཡི་གཅིན་གྱིས་སྦྱར་ནས་ཀྱང༌། །ཁོ་ར་ཁོར་ཡུག་བླུགས་ནས་ནི། །དེ་ནས་
མཚན་མ་སྣང་བ་དེར། །སྦྱར་སྨན་གྱིས་ནི་བསྐུས་ནས་ཀྱང༌། །ལྕགས་ཀྱི་ཁར་བས་བརྡབས་བྱས་ན། །ཆག་པར་འགྱུར་ཏེ་གཞན་དུ་མིན། །ཆུ་ཤིང་ལོ་མ་འདྲ་བ་ལས། །རུས་སྦལ་རྒྱབ་དང་
འདྲ་བ་དང༌། །རྡོ་རྗེ་ཅི་སྟེ་རང་འོངས་པ། །དེ་ནི་གཞོམ་དུ་མེད་པ་ཡིན། །གཏེར་གྱི་སྒོ་ནི་ཐམས་ཅད་ལ། །ཕུར་བུ་རྣམ་པ་བཞི་ཡོད་དོ། །དབང་པོ་གཤིན་རྗེ་ལུས་ངན་དང༌། །ཁྱབ་འཇུག་ཕུར་
བུ་བཞི་པའོ། །གཏེར་གྱི་སྒོ་ནི་ཐམས་ཅད་དུ། །རིག་སྔགས་འདིས་གཏོར་མ་སྦྱིན་པར་བྱ་སྟེ། གཤིན་རྗེ་ལ་ནི། བསྲེག་བྱ་རྣམས་སོ། །ཁྱབ་འཇུག་ལ་ནི། འབྲས་ཅན་སྣ་ཚོགས་པའོ།།
ཀུ་བེ་ར་ལ་ནི། སྦྱར་ཐུག་གོ །དཔལ་ལྡན་ལ་ནི། འབྲས་ཀྱི་འོ་ཐུག་སྦྱིན་པར་བྱའོ། །ན་མོ་བཛྲ་པཱ་ཎི་སྱ། ནནྟེ་སུ་ནནྟེ། གོ་བིནྟེ། རི་ཏི་རི་ཏི། མི་ཏི་མི་ཏི། མོ་རི་ཏི་སྭཱཧཱ། སྔགས་འདིས་ཅི་
འདོད་བའི་གཏོར་མ་ཐམས་ཅད་བྱིན་ལ། དེ་ནས་ལས་བརྩམ་པར་བྱའོ། །གཞོར་གྱི་སྔགས་ནི་འདི་ཡིན་ཏེ། ན་མོ་བཛྲ་པཱ་ཎི་སྱ། ཏི་ཤི་ཡ་བི་ཏི་ཤ་ཡ། ན་མོ་མ་ཧཱ་ཥི་ཡཱ་ཡ་སྭཱཧཱ།
སྔགས་འདི་དག་གིས་ཆུ་ལ་བཟླས་བརྗོད་བྱས་བསང་གཏོར་བྱ་སྟེ། དེ་ནས་ལས་བྱའོ། །དེ་ལ་གཏེར་སྒོ་གཅོག་པའི་མཆོག །རྡོ་རྗེ་རྣམས་དང་གཞན་ཡང་གང༌། །ཁྲ་ཡི་རིགས་རྣམས་

94-1-18a

གཅོག་པ་ཡི། །སྦྱར་སྨན་རྣམས་ཀྱང་བཤད་པར་བྱ། །ཀ་ན་ཀ་ཡི་རྩ་བ་དང༌། །ཨ་ཤ་ནག་ཏིའི་གྷི་ཝང་དང༌། །སྤུ་ཡི་རྩ་བ་འདི་དག་རྣམས། །ཨརྒ་དར་བའི་ཤུན་
ཕྲགས་དང༌། །རིལ་བུ་སྲན་ཙམ་བྱས་ནས་ཀྱང༌། །གྲིབ་མ་དག་ཏུ་བསྐམ་པར་བྱ། །གཏེར་སྒོ་ཐམས་ཅད་གཅོག་པ་འདི། །འབྱུང་པོའི་མཆོག་ཅེས་བྱ་བ་ཡིན། །འབམ་པོ་དང་ནི་
གཅོད་རྣམས་དང༌། །གི་ཝང་ལྡོང་རོས་བཅས་པ་དང༌། །ཀཱ་ར་བཱི་རའི་རྩ་བ་དང༌། །ཨརྒ་དཀར་པོའི་ཤུན་ཕྲགས་དང༌། །ཤོ་ན་ཀ་ཡི་ཤུན་ཕྲགས་དང༌། །འདི་དག་ཆ་ནི་བསྙམས་
བྱས་ལ༑ ༑བ་གཅིན་དག་དང་བཏགས་པར་བྱ། །གཏེར་སྒོ་ཐམས་ཅད་གཅོག་པ་ཡི། །སྦྱར་སྨན་དག་གི་དམ་པ་སྟེ། །ལག་ན་རྡོ་རྗེས་བཤད་པ་ཡིན། །ཨགྣི་མནྟའི་ལོ་མ་དང༌།།
ཨེ་རནྟ་ཡི་རྩ་བ་དང༌། །སྣུ་ཧ་གཤི་རི་སྒོག་སྐྱ་རྣམས། །བ་གཅིན་དག་དང་བཏགས་པར་བྱ། །གཏེར་སྒོ་གཅོག་པའི་སྦྱར་སྨན་འདི། །རྡོ་རྗེ་ཞེས་ནི་བྱ་བ་ཡིན། །ཀ་ར་བཱི་རའི་རྩ་བ་
དང༌། །ཆུ་ཤིང་ས་བོན་སྐྱེར་པ་དང༌། །ཡུངས་དང་ནག་ཏ་མ་ལ་དང༌། །གི་རི་ཀར་ནི་དཀར་པོ་རྣམས། །བ་གཅིན་ངག་དང་བཏགས་པར་བྱ། །སྦྱར་སྨན་གྱི་ནི་རྒྱལ་པོ་འདི། །གཏེར་
སྒོ་གཅོག་པའི་མཆོག་ཡིན་ནོ། །བིདྱ་ཛི་ཧྭ་མོ་ར་ཏི། །དེ་བཞིན་རམ་ཉེའུ་ཡུངས་ཀར་རྣམས། །བ་གཅིན་གྱིས་ནི་ལེགས་སྦྱར་བ། །གཏེར་སྒོ་གཅོག་པའི་དམ་པ་ཡིན། །བ་

94-1-18b

ལུང་གི་ནི་མེ་ཏོག་དང༌། །ཤལ་ལ་ཀ་ཡི་སྙིང་པོ་དང༌། །འབམ་པོ་སྣི་ཧ་ཀྵི་རི་དང༌། །གིའུ་ཝང་དག་དང་ལྡན་པར་ནི། །ར་གཅིན་དག་དང་བཏགས་བྱས་པ། །རྡོ་རྗེ་འཇོམས་པའི་མཆོག་
ཡིན་ནོ༑ ༑ཀོ་ཤ་ཏ་ཀའི་ས་བོན་དང༌། །ཀོ་བི་ར་ཡི་འབྲས་བུ་དང༌། །དུ་རུ་ཀ་ཡི་ལོ་མ་རྣམས། །བ་གཅིན་དག་དང་བཏགས་བྱས་ལ། །ཞག་གྲངས་བཞི་བཅུ་དགུར་བཞག་པ། །རྡོ་རྗེ་
འཇོམས་པའི་དམ་པ་ཡིན། །པ་རི་ཛཱ་ཏིའི་རྩ་བ་དང༌། །སུ་པར་སྣ་དང་ཏ་ཀ་དང༌། །སྤེན་པ་ཡི་ནི་ལོ་མ་དང༌། །སྦྲང་རྩི་དང་ནི་ཤིང་ཀྲུ་དང༌། །གིའུ་ཝང་དག་དང་སྦྱར་བ་ནི། །གཏེར་སྒོ་
གཅོག་པའི་དམ་པ་ཡིན། །སྦྱར་སྨན་དམ་པ་འདི་དག་ནི། །རྡོ་རྗེ་འཇོམས་པ་ཡིན་པར་བཤད། །གསེར་རྣམས་བླང་བར་འདོད་པ་ཡི། །ལག་པ་བསྐུ་བ་ང་ལས་ཉོན། །རུ་རྟ་དང་
ནི་རྒྱ་སྤོས་དང༌། །ཨ་ལི་ཏ་དང་མོ་ར་ཏི། །ལག་པ་བསྐུ་བའི་མཆོག་ཡིན་ཏེ། །རྡོ་རྗེ་འབར་བྱེད་འཇིགས་པ་ཡིན། །ཞིམ་ཐིག་ལེ་ཡི་ས་བོན་དང༌། །ནག་ཏ་མ་ལའི་འབྲས་བུ་རྣམས།།
བ་གཅིན་དག་དང་སྦྱར་བ་ནི། །བདེ་བར་བྱེད་པའི་ལག་སྐུད་ཡིན། །པདྨའི་རྩ་བ་རྒྱ་སྤོས་དང༌། །ས་ར་ཥི་དང་སྤུ་རྣམས་ནི། །ར་ཡི་གཅིན་དང་ལེགས་སྦྱར་བའི། །བདེ་བར་བྱེད་པའི་
ལག་སྐུད་ཡིན། །ཀ་གན་འཛི་ཡི་ས་བོན་དང༌། །ཀར་ནི་ཀ་རའི་མེ་ཏོག་དང༌། །པྲི་ཡང་ཀུ་དང་རྒྱ་སྤོས་དང༌། །སུ་ར་བི་དང་ཙནྡན་དཀར། །གིའུ་ཝང་དག་དང་ལྡན་པ་ནི། །བདེ་བར་བྱེད་པའི་

94-1-19a

ལག་སྐུད་ཡིན། །སྒོ་གླགས་ལག་པས་རེག་པ་ན། །མཚམས་ནས་ཀྱང་ནི་འབྱེ་བར་འགྱུར། །དེ་ཉིད་རེངས་པར་བྱ་བའི་ཕྱིར། །རིག་སྔགས་འདི་ནི་སྦྱར་
བར་བྱ༑ ༑ན་མོ་བཛྲ་པཱ་ཎི་སྱ། ཏི་རི་ཏི་རི། མི་རི་སྭཱཧཱ། རིག་སྔགས་འདིས་ཆུ་ལ་ལན་བདུན་བསྔགས་ཏེ་སྒོ་གླེགས་ཀྱི་ངོས་ལ་གཏོར་ན་རེངས་བར་འགྱུར་ཏེ། བདེ་བླག་ཏུ་
བཟུང་བར་འགྱུར་རོ། །གཏེར་གྱི་སྒོ་རྣམས་ཐམས་ཅད་ལ། །རིག་སྔགས་འདི་ནི་སྦྱར་བར་བྱ། །རེངས་བྱེད་རྨོངས་བྱེད་དགེ་བ་སྟེ། །བགེགས་རྣམས་ཐམས་ཅད་འཇོམས་བྱེད་
པ༑ ༑ཚངས་པ་ཉིད་ཀྱིས་བྱས་པ་སྟེ། །རྨོངས་བྱེད་སྒོ་ཡི་ཐེམ་པའི་ཕྱིར། །རི་རབ་བརྟོལ་ནས་བྱུང་བ་སྟེ། །དྲི་ཟ་ལྷ་མོ་རྣམས་དང་ནི། །མི་འམ་ཅིས་ནི་རབ་ཏུ་མཆོད། །འཇོམས་པར་
བྱེད་ཅིང་སྐྲག་བྱེད་པ། །ལྷ་ཡི་གཟུགས་ལྡན་བློ་གྲོས་ཆེ། །རིག་སྔགས་འདི་ནི་བཤད་པར་བྱ། །ཀི་ལི་ཀི་ལི། པཾ་ག་ཡཀྵི་ཧ་ཧ་བྷི་མཾ་གི །ཧ་ན་ཧ་ན། ཤཱུ་ལེ་ན་བི་ད་ར་ཡ་བཛྲེ་
ཎ༑ ཀི་ལི་ཀི་ལི་ཤཔྡེ་ན། སྟམྦྷ་ཡ་རུ་དྲེ་ཎ། དེ་ན་ཧ་ན་ཧ་ན་ཤཀྟི་ན། ཀི་རི་ཀི་རི། ཙི་རི་ཙི་རི། མི་རི་མི་རི། ན་རུ་ཏི་ན་རུ་ཏི། ཐ་ར་ཐ་ར། ཐ་ཐ། ར་ར། པ་ཏ་ཡ་པ་ཏ་ཡ། སྟམྦྷ་ཡ་
སྟམྦྷ་ཡ། པ་ཏ་ཡ་པ་ཏ་ཡ། གརྫ་གརྫ། མརྫ་མརྫ། ཏརྫ་ཏརྫ། ཀིཾ་ཀི་ནི། ཀིཾ་ཀི་ནི། དུནྡུ་བྷི་དུནྡུ་བྷི། ཤུཀླ་དཾཥྚྲ་རཱ་ལཱ་ན་ནེ། ཀ་ན་ནེ་དི་པྱ་རཱུ་པེ། ཙ་མ་བིནྡུ་སཾ་མ་ཌཱ༑ དི་

94-1-19b

པྱ་པྲ་བྷེ༑ བ་ཤ་ནེ། ཀ་ཧ་ཀ་ཧ། ཁ་ཌ་ག་ཧ་སྟེ། ཏྲི་ནེ་ཏྲེ། རུ་དྲ་ཡ་ནེ་ཤྨ་ཤཱ་ནེ། ཡ་དཱ་ཀྲི་ད་སེ། གླེཾ་པཱ་གླེཾ་པཱ། ག་གླེཾ་པཱ། ཡུ་ར་ཝ་ར་ཎི། ཨནྡྷ་ཀཱ་རེ་སྭ་ཡཾ་ཀ་ཤ་ཀི་མུ་ཀུ་ཊ། ཙནྡྲཾ་
ཀ། ཤཪྵེ། དེ་བ་གནྡྷརྦ། ཡཀྵ་བིདྷྱཱ། ད་རཻ་ཨ་ཙེ་ཏེ། སུ་པཱུ་ཛི་ཏེ། དྲེཾ་བཱ་དྲེཾ་བཱ། ཐི་ཐི། མ་བ་པ་སྤཪྴ་མ་བ། ཧ་ཧཾ་པ། ཀ་ཀཾ་པ། ཙི་ཏྲེ། ཧ་ན་ཧ་ན། སྟམྦྷ་ཡ་སྟམྦྷ་ཡ། མ་ཧཱ་བིདྱཱ་ཙ་
ཏུ་རྨུ་ཁ་ཨཱ་ཛྙཱ་པ་ཡ་ཏི་སྭཱཧཱ། རིག་སྔགས་འདིས་ཡུངས་ཀར་དང༌། ཆུ་དང༌། ཐལ་བ་རྣམས་ལས་གང་ཡང་རུང་བ་གཅིག་བླངས་ཏེ་རིག་སྔགས་བཟླས་བརྗོད་བྱས་ལ་ཕྱོགས་
བཞིར་གཏོར་ན། བགེགས་ཐམས་ཅད་རེངས་པར་འགྱུར་ཞིང༌། དགྲ་ཡང་བཅོམ་པར་འགྱུར་རོ། །དེ་ཉིད་ཀྱིས་གསད་པ་དང༌། གཉིད་ལོག་ཏུ་གཞུག་པ་དང༌། མུན་པར་བྱ་བ་
དང༌། གར་དང༌། གླུ་དང༌། རོལ་མོ་ལ་སོགས་པ་བྱེད་དུ་གཞུག་པ་དང༌། གཞན་ཡང་སེམས་ཅན་མི་སྣང་བ་གང་ཡིན་པ་དག་དང༌། སྣང་བ་གང་ཡིན་པ་དག་དང༌། བགེགས་
དང་ལོག་འདྲེན་གང་ཡིན་པ་དང༌། ཅི་སྟེ་རྒྱལ་པོའི་ཕོ་བྲང་ངམ། དུར་ཁྲོད་ཀྱི་གནོད་པ་བྱུང་ངམ། སྦྲུལ་གྱིས་བཅིངས་པའང་རུང༌། གཞན་ཡང་སེམས་ཅན་གནོད་པར་བྱེད་པ་
གང་ཡིན་པ་དེ་དག་ཐམས་ཅད་འཇོམས་པར་བྱེད་ཅིང་རྨོངས་པར་བྱེད་པ་ཡིན་ནོ། །ཞེས་བཅོམ་ལྡན་འདས་རྡོ་རྗེ་འཛིན་གྱིས་དེ་སྐད་བཤད་དོ། །གསེར་ལེན་པ་ན་རྡོ་རྗེ་ལག་ན་ཐོགས་

94-1-20a

ཤིང་རིག་སྔགས་ཀྱི་མཆོག་འདིས་སྦྱིན་སྲེག་ལེགས་པར་བྱའོ། །ན་མོ་བཛྲ་པཱ་ཎི་སྱ། བི་བེ་ཏཱ་ཡ་སྭཱཧཱ། ཏི་སྟོཾ་སུ་ཀ་ལ་ཧཱ་ཡ་སྭཱཧཱ། ཀུཾ་བེཥྚ་ནཱ་ཡ། པ་རིནྟ་
ཨསྟ་ནཱ་ཡ་སྭཱཧཱ། ནི་དྲཱ་དྷི་པ་ཏ་ཡེ་སྭཱཧཱ། ཤ་ཡེ་ཡུར་བཱ་ཡུ་སྭཱཧཱ། ལི་བི་གྲ་རེ་ཏཱ་ཡ་སྭཱཧཱ། བ་ཧུ་ཡཀྵ་ཡ་སྭཱཧཱ། ཡ་སྭཱཧཱ། ག་ཎཱ་ཡ་སྭཱཧཱ། ག་ཎ་པ་ཏ་ཡ་སྭཱཧཱ། ཀ་མ་རཱུ་པ་ཡ་
སྭཱཧཱ༑ ཀཾ་ལི་ནེ་སྭཱཧཱ། བྱཱ་གྷྲཱ་ཡ་སྭཱཧཱ། བྱཱ་གྷྲཱ་དྷི་པ་ཏ་ཡེ་སྭཱཧཱ། རཱཀྵ་སཱ་ཡ་སྭཱཧཱ། རཀྵ་སཱ་དྷི་པ་ཏ་ཡེ་སྭཱཧཱ། ཁཌྒ་སྭཱཧཱ། ཁཌྒཱ་དྷི་པ་ཏ་ཡེ་སྭཱཧཱ། རུ་དྲཱ་ཡ་སྭཱཧཱ། ཡ་མཱ་ཡ་སྭཱཧཱ།
ཝ་རུ་ཎཱ་ཡ་སྭཱཧཱ། ཀུ་བེ་རཱ་ཡ་སྭཱཧཱ། པྲྀ་ཐི་བྱེ་སྭཱཧཱ། མཱ་ཏྲི་བྱེ་སྭཱཧཱ། བྲཧྨ་ཡ་སྭཱཧཱ། གང་གསང་སྔགས་འདི་དག་གིས་ཤ་མའི་ཡམ་སྲེག་ཤིང་བརྒྱད་བརྒྱ་སྦྱིན་སྲེག་བྱས་ན།
བགེགས་ཐམས་ཅད་བཅོམ་པར་འགྱུར་རོ། །ཞེས་བཅོམ་ལྡན་འདས་རྡོ་རྗེ་འཛིན་གྱིས་བཤད་དེ། དེ་ཡང་འཁྲུལ་འཁོར་ཐམས་ཅད་འཇོམས་པའི་ཉེ་བའི་སྙིང་པོ་དང་
ལྡན་པས་སྦྱིན་སྲེག་བྱའོ། །ཡང་ན་ཉེ་བའི་སྙིང་པོ་གཅིག་པུས་བྱའོ། །དེ་ལྟར་མ་བྱས་ན་བརླག་པར་བྱའོ། །དེ་ནས་དབང་ལྡན་གྱིས་བཅོམ་ལྡན་འདས་ལག་ན་རྡོ་རྗེ་ལ་
ཞུས་པ༑ བཅོམ་ལྡན་འདས་སྟོབས་པོ་ཆེ་ཕ་རོལ་གནོན་པ། མི་རྣམས་ལ་ཕན་པའི་ཕྱིར་ཉན་བར་འཚལ་བ་དེ་བདག་ལ་གསུངས་ཤིག །ཁྲ་རྣམས་བཤད་པ་དུ་ཞིག་མཆིས།།

94-1-20b

བརྩོན་འགྲུས་མཐུ་སྟོབས་ཇི་ཙམ་ལགས། །བདག་གིས་ཐེ་ཚོམ་དེ་དག་གསུངས། །ཇི་བཞིན་དུ་ནི་གསུངས་བའི་རིགས། །རྡོ་རྗེ་འཛིན་ཆེན་མངའ་བདག་གིས། །དབང་ལྡན་གྱི་ནི་
ཚིག་ཐོས་ནས། །དབང་ལྡན་གཟི་བརྗིད་ཆེན་པོ་པ། །ཚངས་པས་བཤད་པའི་ཁྲ་དེ་ཉིད། །སྔོན་ནི་ས་འདི་སྟེང་དག་ན། །རྟག་ཏུ་གཏེར་རྣམས་མང་པོ་ཡོད། །གཏེར་དེ་དག་ནི་བསྲུང་
བའི་ཕྱིར། །ཚངས་པ་ཉིད་ཀྱིས་ཁྲ་རྣམས་ཡོད། །ཁྲ་ཡི་རྣམ་པ་བརྒྱད་བཤད་པ། །བརྩོན་འགྲུས་ཆེ་ཞིང་སྟོབས་པོ་ཆེ། །ལག་ན་རྡོ་རྗེ་བཀའ་མཆོག་གིས། །དེ་དག་གང་གིས་བརྒྱར་
འགྱེས་དང༌། །གཏོར་མ་སྔགས་རྣམས་ཇི་བཞིན་པ། །དེ་དག་བདག་གིས་བཤད་པར་བྱ། །ནག་དང་དཀར་དང་དེ་བཞིན་དམར། །མགྲིན་པ་མཐོན་ཀར་གྲགས་པ་དང༌། །ཀ་པིན་ཛ་
ར་མིག་དམར་དང༌། །འདབ་བཀྲ་དང་ནི་ཤེལ་མིག་ཅན། །དེ་ལ་ནག་པོ་ནི། གཤིན་རྗེ་ལྷར་འཛིན་པ་ཡིན་ནོ། །དཀར་པོ་ནི་ཚངས་པ་ལྷར་འཛིན་པ་ཡིན་ནོ། །དེ་བཞིན་དུ་མགྲིན་པ་
མཐོན་ཀ་ནི། སྨིན་དྲུག་གི་བུ་ལྷར་འཛིན་པ་ཡིན་ནོ། །ཀ་པིན་ཛ་ར་ནི། ཁྱབ་འཇུག་ལྷར་འཛིན་པ་ཡིན་ནོ། །མིག་དམར་ནི་ཀུ་བེ་ར་ལྷར་འཛིན་པ་ཡིན་ནོ། །དེ་བཞིན་དུ་འདབ་
བཀྲ་ནི༑ དབང་པོ་ལྷར་འཛིན་པ་ཡིན་ནོ། །ཤེལ་མིག་ཅན་ནི་སའི་ལྷ་ལྷར་འཛིན་པ་ཡིན་ནོ། །ཁྲ་དེ་དག་གི་ཁ་དོག་མཚན། །རྟགས་རྣམས་བདག་གིས་བཤད་པ་ཡིན། །དེ་ད་

94-1-21a

གི་ནི་མདོག་དང་དབྱིབས། །རིམ་བཞིན་དུ་ནི་བཤད་པར་བྱ། །ནག་པོ་ཡི་ནི་གཟུགས་གང་དང༌། །མཐུ་སྟོབས་གང་ཡིན་རབ་བཤད་དེ། །ཁ་དོག་རབ་ཏུ་ནག་
པ་དང༌། །བོང་ཚད་ཆེ་ཞིང་འཇིགས་པར་བྱེད། །དཔག་ཚད་གཅིག་ན་གནས་བཞིན་དུ། །དྲིལ་བུའི་སྐད་འདྲ་འབྱིན་པར་བྱེད། །གཏོར་མ་འདོད་ཕྱིར་ཡང་དང་ཡང༌། །དེ་བཞིན་རྒྱུན་
ཏུ་སྐད་ཀྱང་འབྱིན། །གང་གིས་ཞི་བར་འགྱུར་བ་ཡི། །ཟས་རྣམས་ཀྱང་ནི་བཤད་པར་བྱ། །ཤ་བཙོས་དེ་བཞིན་བརྡོས་པ་རྣམས། །བྱ་རྗེ་ལ་ནི་སྦྱིན་པར་བྱ། །མྱུར་དུ་སྔགས་
ཀྱང་སྦྱར་བྱ་ཞིང༌། །གཏོར་མ་ཡང་ནི་སྦྱིན་པར་བྱ། །ན་མོ་བཛྲ་པཱ་ཎི་སྱ། ཀྲྀཥྞ་ཀྵཱ་ཡ། ཀྲྀཥྞཱ་དྷི་པ་ཏ་ཡེ་སྭཱ་ཧཱ། གཏོར་མ་ལ་ཡང་སྔགས་འདིས་བསྔགས་ལ་དེ་ནས་སྦྱིན་པར་
བྱའོ༑ ༑དཀར་པོ་ཡི་ནི་གཟུགས་གང་དང༌། །མཐུ་སྟོབས་གང་ཡིན་རབ་བཤད་དེ། །ནམ་མཁའ་ལ་དག་བསྐོར་བྱས་ནས། །དེ་ནི་ཆུ་སྐྱར་མདོག་འདྲ་ཡི། །འདབ་མའི་ཤུགས་
ཀྱིས་འོང་བར་འགྱུར། །རྒྱུན་དུ་ཁོར་ཁོར་ཡུག་ནས། །འདབ་མའི་གཤོག་སྒྲ་ཆེན་པོ་ཡིས། །འབྲུག་སྒྲ་ཆེན་པོ་འབྱིན་པར་བྱེད། །གནས་རྣམས་སུ་ནི་ལན་གཅིག་གམ།།
ལན་གཉིས་ལན་གསུམ་བསྐོར་བར་བྱེད། །གདོན་རྣམས་ལན་གསུམ་ཚང་བའི་བར། །དེ་སྲིད་དུ་ནི་གཏོར་མ་སྦྱིན། །སྣ་མ་འབྲས་ཡོས་མར་དག་གིས། །གཏོར་མ་རྣམས་

94-1-21b

ནི་སྦྱིན་པར་བྱ། །སྔགས་ལ། ན་མོ་བཛྲ་པཱ་ཎི་སྱ། ཤོ་དྷ་ཡ་ཤོ་དྷ་ཡ། པ་པ་ཏ་ཡ། ཤོ་པཱ་དྷི་བ་ཏ་ཡེ་སྭཱ་ཧཱ། དམར་པོ་ཡི་ནི་གཟུགས་གང་དང༌། །མཐུ་སྟོབས་གང་ཡིན་རབ་
བཤད་དེ། །བཞད་བཞིན་དུ་ནི་སྐད་འབྱིན་ཅིང༌། །ཟབ་མོའི་སྒྲ་ནི་རབ་ཏུ་སྒྲོག །ལན་ལྔའི་བར་དུ་སྐད་འབྱིན་ཞིང༌། །དེ་ནི་མྱུར་དུ་འོང་བར་བྱེད། །ཇི་སྲིད་ལན་ལྔ་སྐད་འབྱིན་པ། །དེ་སྲིད་
དུ་ནི་གཏོར་མ་སྦྱིན། །དྲི་དམར་དང་ནི་མེ་ཏོག་དམར། །ཕུ་ལ་ལི་ཀ་སྦྱིན་པར་བྱ། །བཟའ་བ་དང་ནི་ལ་ཏུ་དང༌། །ཏིལ་གྱི་ཁུ་བ་སྦྱིན་པར་བྱ། །སྔགས་ལ། ན་མོ་བཛྲ་པཱ་ཎི་སྱ། རཀྟེ་རཀྟ།
ཀྵེ་རཀྟ་དྷི་པེ་ཏ་ཡེ་སྭཱ་ཧཱ། མགྲིན་པ་མཐོན་ཀའི་གཟུགས་གང་དང༌། །མཐུ་སྟོབས་གང་ཡིན་རབ་བཤད་དེ། །སྡེར་མོས་ཀྱང་ནི་འབྲད་པར་བྱེད། །དེ་ནི་ཁྭ་ལྟར་སྐད་འབྱིན་ཅིང༌། །ལན་
བདུན་བར་དུ་སྐད་འབྱིན་ཏེ། །དེ་ནི་མྱུར་དུ་འོང་བར་འགྱུར། །གཏོར་མ་མྱུར་དུ་སྦྱིན་པར་བྱ། །སྔགས་ཀྱང་ལེགས་པར་དྲན་པར་བྱ། །ལན་ཚྭ་མེད་པའི་ཤ་སྦྱིན་ཅིང༌། །ཡམ་སྲེག་ཤིང་
ཡང་སྦྱིན་པར་བྱ། །གཏོར་མའི་ལས་ནི་འདི་དག་གིས། །དེ་ནི་མྱུར་དུ་ལྟུང་བར་འགྱུར། །སྔགས་ལ། ན་མོ་བཛྲ་པཱ་ཎི་སྱ། ནཱི་ལ་ག་ཤོ། ནཱི་ལ་ཏེ་ཛོ། ནཱི་ལཱ་དྷི་པ་ཏ་ཡེ་སྭཱ་ཧཱ། ཀ་པིན་
ཛ་རའི་གཟུགས་གང་དང༌། །མཐུ་སྟོབས་གང་ཡིན་རབ་བཤད་དེ། །སྲིན་བྱ་བཞིན་དུ་ཡང་དང་ཡང༌། །སྐད་པོ་ཆེ་ནི་འབྱིན་པར་བྱེད། །མྱུར་བ་མྱུར་བར་སྐད་འབྱིན་ཅིང༌། །དེ་བཞིན་སྒྲ་

94-1-22a

ཡང་ལན་གསུམ་འབྱིན། །ཉེ་བ་དག་ཏུ་འོང་བ་འགྱུར། །དེ་ཚེ་ཟས་ཀྱང་སྦྱིན་པར་བྱ། །གསང་སྔགས་ཀྱིས་ནི་བྱ་བ་ཡིན། །ཁྲག་གིས་སུ་ནི་བཀང་པ་
ཡི༑ ༑མངོན་སུམ་དག་ཀྱང་སྦྱིན་པར་བྱེད། །དེ་བཞིན་ཉ་དང་ཤ་རྗེན་སྦྱིན། །སྔགས་ལ། ན་མོ་བཛྲ་པཱ་ཎི་སྱ། ཀ་ར་ལི། བ་ཀ་ར་ལི། ཀ་ར་ལཱ་དྷི་པ་ཏ་ཡེ་སྭཱ་ཧཱ། མིག་དམར་
གྱི་ནི་གཟུགས་གང་དང༌། །མཐུ་སྟོབས་གང་ཡིན་རབ་བཤད་དེ། །རྟ་བཞིན་དུ་ནི་སྐད་འབྱིན་ཅིང༌། །འཁར་བའི་སྒྲ་ལྟར་ཚེར་ཚེར་པོ། །དེ་བཞིན་སྒྲ་ཆེར་སྒྲོག་པར་བྱེད།།
མེ་ལྕེ་འབར་བ་ཁ་ནས་འབྱིན། །ཐེ་ཚོམ་མེད་ཅིང་མྱུར་བ་རུ། །དེ་ལ་གཏོར་མ་སྦྱིན་པར་བྱ། །དེ་བཞིན་ཤ་ནི་རྗེན་པ་དང༌། །ཆང་གིས་བཀང་བའི་གནོད་ཀྱང་བྱིན། །སྔགས་
ལ༑ ན་མོ་བཛྲ་པཱ་ཎི་སྱ། རཀྟ་ནེ་ཏྲོ་རཀྟ་ནི་བ། རཀྟཱ་དྷི་པ་ཏ་ཡེ་སྭཱ་ཧཱ། འདབ་བཀྲ་ཡི་ནི་གཟུགས་གང་དང༌། །མཐུ་སྟོབས་གང་ཡིན་རབ་བཤད་དེ། །འབྲུག་སྒྲ་བཞིན་དུ་
སྐད་འབྱིན་ཅིང༌། །དེ་ཡང་དེ་བཞིན་འོང་བར་འགྱུར། །རང་གི་ལུས་ལས་དེ་བཞིན་འདབ། །གློག་གི་རྒྱུད་འདྲར་སྣང་བར་འགྱུར། །རྔ་མོ་ལྟར་ནི་བརྟུལ་ཞིང་འོང༌། །དུར་པ་
བཞིན་དུ་ཡང་དང་ཡང༌། །ལན་བརྒྱད་དུ་ནི་སྐད་འབྱིན་ཅིང༌། །དེ་ནི་མྱུར་དུ་འོང་བར་འགྱུར། །དེ་ལ་གཏོར་མ་སྦྱིན་བྱ་ཞིང༌། །གསང་སྔགས་ཀྱང་ནི་བྱ་བ་ཡིན། །བུ་རམ་ཞོ་དང་སྦྱར་

94-1-22b

བ་ཡི༑ ༑ཟས་ཀྱང་རབ་ཏུ་སྦྱིན་པར་བྱ། །སྔགས་ལ། ན་མོ་བཛྲ་པཱ་ཎི་སྱ། ཙི་ཏྲ་ཙི་ཏྲ་ཀྵོ། །པི་ཙ་ཏྲཱི་དྷི་པ་ཏ་ལེ་སྭཱ་ཧཱ། ཤེལ་མིག་ཅན་གྱི་གཟུགས་གང་དང༌། །མཐུ་སྟོབས་གང་ཡིན་རབ་
བཤད་དེ། །ནམ་མཁའ་དག་ནི་ཁེབས་པར་བྱེད། །དེ་ནི་དལ་ནས་འོང་བར་བྱེད། །གླང་པོ་ཆེ་ལྟར་སྐད་འབྱིན་ཅིང༌། །འདབ་མས་རླུང་ནི་གཡོ་བར་བྱེད། །འདབ་མ་དེ་ནི་རླུང་གིས་སུ།།
གྲང་བར་ཡང་ནི་བྱེད་པར་འགྱུར། །སྐད་ནི་ལན་གཉིས་འབྱིན་བྱེད་ཅིང༌། །དེ་ནི་ཁད་ཀྱིས་འོང་བར་འགྱུར། །དེ་ལ་གཏོར་མ་སྦྱིན་བྱ་ཞིང༌། །གསང་སྔགས་ཀྱང་ནི་བྱ་བ་ཡིན། །དེ་བཞིན་
མར་དང་སྦྱར་བྱ་ཡི། །ནས་ཀྱི་ཟས་ཀྱང་སྦྱིན་པར་བྱ། །བ་ཡི་མར་དང་དེ་བཞིན་ཤ་།བུ་རམ་ཆང་གིས་བཀང་བར་སྦྱིན། །སྔགས་ལ། ན་མོ་བཛྲ་པཱ་ཎི་སྱ། ཀེ་ཀ་རཀྵ་ཀ་ཀར་དྲྀཥྚི། ཀེ་ཀ་
རཱ་དྷི་པ་ཏ་ཡེ་སྭཱ་ཧཱ། ཁྲ་འདི་དག་ནི་བདག་གིས་སུ། །མཚོན་བཅས་ཆོ་གར་ལྡན་པར་བཤད། །གང་ཞིག་ཁྲ་ནི་ནག་པོ་ཡི། །སྔགས་ལ་བརྟེན་ཏེ་ལས་རྩོམ་པ། །དེ་ལ་འཇིགས་པ་ཅི་
ཡང་རུང༌། །ཅུང་ཟད་ཀྱང་ནི་འབྱུང་མི་འགྱུར། །དེ་ལ་སྦྲང་རྩི་འོ་མ་སྦྱར། །དེ་ལས་འགལ་བར་ལས་བྱ་བ། །གང་ཡིན་དེ་ནི་བདག་ཉིད་བརླག །བདག་ཉིད་ཆེན་པོ་ཁྲ་འདི་དག །མཆོད་
པ་བྱས་ན་ལྡོག་འགྱུར་ཏེ། །ལག་ན་རྡོ་རྗེས་བཤད་པ་བཞིན། །ཁྲ་ཐམས་ཅད་ཀྱི་གསང་སྔགས་ནི། ལྷག་པར་སྤྱན་དང༌། རིག་སྔགས་ཀྱི་རྒྱལ་པོ་དང་སྦྱར་བར་བྱའོ། །ཁྲ་གཞོམ་

94-1-23a

པའི་རིག་སྔགས་ཚངས་པས་སྨྲས་པ་ངས་བཤད་ཟིན་ཏེ། དེ་དང་སྦྱར་ཞིང་ལས་བྱའོ། །ངས་ཀྱང་ཁྲ་ཐམས་ཅད་ཕུང་བར་བྱ་བའི་ཕྱིར་གཏུམ་པོ་མི་བཟད་
པའི་རིག་སྔགས་གང་ཐོས་པས་བྲག་ལ་ཐོག་ཏོག་འབབ་པ་བཞིན་དུ་དུམ་བུ་བརྒྱར་འགྲོ་བར་འགྱུར་བར་བཤད་པར་བྱའོ། །ན་མོ་བཛྲ་པཱ་ཎི་སྱ། མ་ཧཱ་ཙནྟེ་ཙནྟེ་ཙིནྟ་ན་མ་ན་
ཙ་མ་ནེ༑ སྟམྦྷ་ནི། ཛམྦྷ་ནི། མོ་ཧ་ནི། ཧི་ཧི་ག་ཀ་རེ། བ་རེ་ཡེ་སྭཱ་ཧཱ། ཁྲ་ཐམས་ཅད་ཟློག་པ་ལ་ཡུངས་ཀར་གྱིས་བྱའོ། །དེ་ནས་རྡོ་རྗེ་འབྱར་བྱེད་གཞོམ་པར་འདོད་ན། རྡོ་རྗེ་
འབྱར་བྱེད་ལ་བལྟས་ལ་རྡོ་རྗེ་ཁྲོ་བོ་ཉིད་བསྔགས་ཏེ་བླང་བར་བྱའོ། །སྨན་འདི་དག་ཀྱང་གཏོར་བར་བྱ་སྟེ། རྒྱ་སྲན་གྱི་ཁུ་བ་དང༌། སྲུ་སྲུའི་རྩ་བ་དང༌། འོམ་བུ་བསྲེགས་པའི་ཁུ་
བ་དང༌། སོ་མ་དང༌། སོ་མ་ཏ་པ་དང༌། སོ་མ་ཛཱ་ཏི་དང༌། འདི་རྣམས་བསྲེས་པའི་ཆུས་གཏོར་ལ་ཉི་མའི་འོད་ཀྱིས་གདུང་བར་བྱའོ། །གང་ན་ཉི་མ་མེད་པ་དེར་ནོར་བུ་མེ་ཤེལ་
བསྟན་པར་བྱའོ། །དེ་ནས་བཅོས་མའི་རྡོ་རྗེ་འབྱར་བྱེད་གཞིག་པར་འདོད་ན། སྭ་རི་ཀའི་ཐལ་བ་དང༌། གཟེ་མ་དང༌། ཀནྟ་ག་དང༌། ཨང་ཡག་དང༌། དུནྟི་ཀའི་ཐལ་བ་དང༌།
འདི་རྣམས་བསྲེས་པས་བཤིག་ན་དེས་འཇིག་པར་འགྱུར་རོ། །དེ་ནས་བཅོས་མའི་རྡོ་རྗེ་འབྱར་བྱེད་བྱ་བར་འདོད་ན། ལྷང་ཚེར་སྲང་གཉིས་དང༌། སོ་མ་ར་ཙའི་ས་བོན་སྲང་

94-1-23b

གཅིག་དང༌། བ་བླ་སྲང་ཕྱེད་དང༌། མོན་སྲན་གྲེའུའི་ཕྱེ་མ་སྲང་གཉིས་དང༌། ཕྱེ་མ་ཞོ་གཉིས་དང༌། ས་མ་ཛཱ་ཏི་ཞོ་གཉིས་དང༌། ཀུ་ཏ་ཛི་ཞོ་གཉིས་དང༌། ཀ་ལ་པ་ཏའི་ས་བོན་ཞོ་
གཉིས་དང༌། འདི་རྣམས་ལྷན་ཅིག་ཏུ་སྦྱར་ཏེ་ཕྱེ་མ་ཞིབ་མོར་བྱའོ། །ལྷང་ཚེར་ཡང་བརྟག་པར་བྱ་སྟེ། ཀ་ཙ་པ་ལ་བསྲེགས་པའི་ཆུ་དང༌། འོམ་བུ་དང༌། ཨིནྡྲ་བྲིཀྵ་བསྲེགས་པའི་
ཆུ་དང་གཅིག་ཏུ་སྦྱར་ལ་མ་ཏངྒིས་བསྐུས་པའི་སྣོད་ཀྱི་ནང་དུ་ཟླ་བ་གཅིག་གི་བར་དུ་བཞག་ནས་ཀྲ་ཀནྟི་དང༌། མུ་ཟིའི་ཕྱེ་མས་བཏབ་ན། དེ་ནས་རྡོ་རྗེ་འབྱར་བྱེད་དེ་དག་དང་བར་
འགྱུར་ཏེ། སྒོ་གླེགས་སམ། རྩིག་ངོས་སམ། གང་འདོད་པ་ལ་གཏུམ་པའི་ཕྱིར་གྱིས་བསྐུས་ན་རྡོ་རྗེ་འབྱར་བྱེད་དེ་ཨ་ཤོ་ཀའི་མེ་ཏོག་འདྲ་བར་དམར་པོར་འགྱུར་རོ། །ལས་ཐམས་
ཅད་ལ་ཡང་ཉེ་བའི་སྙིང་པོ་དང་ལྡན་པར་འགྱུར་རོ། །གཏེར་སྒོ་འདི་དག་ངས་བཤད་དེ། །གཏེར་རྣམས་འདི་ན་ཡོད་དོ་ཞེས། །མངོན་པའི་རྟགས་ནི་གང་དག་གིས། །ངེས་པར་རྟོགས་
པར་འགྱུར་གྱི་ཉོན། །རྫས་ཀྱི་ཚད་ནི་ཇི་ཙམ་པ། །དེ་ཀུན་བདག་གིས་བཤད་པར་བྱ། །ཤིང་མེད་ཁྲད་ཁྲོད་གནས་དག་ན། །ས་ལ་ཐ་ཡི་ཤིང་འདྲ་བ། །དཀར་ཞིང་དྲི་ཞིམ་སྣང་བ་ཡོད།།
ཟབས་སུ་མི་འགྲེང་གཉིས་ཙམ་ན། །ནོར་རྣམས་ཁྲི་ཕྲག་དྲུག་ཡོད་དེ། །དེ་ནི་ཀླུ་དང་ལྡན་པ་ཡིན། །ཤིང་གི་གནས་ནི་དུ་མ་ན། །པདྨའི་འདབ་མ་འདྲ་བ་དང༌། །པདྨ་ཆེན་པོའི་དྲི་ཞིམ་

94-1-24a

ཡོད༑ ༑ཟབས་སུ་མི་འགྲེང་གཉིས་ཙམ་ཡོད། །ནོར་ནི་དྲུག་ཁྲི་ལྔ་སྟོང་ཡོད། །དེ་ནི་སྲིན་དང་ལྡན་པ་ཡིན། །ཤིང་མེད་པ་ཡི་གནས་དག་ན། །ས་ལ་ཐ་
ལའི་འབྲུ་འདྲ་བ། །ཏ་ལའི་དྲི་དང་ལྡན་པ་ཡོད། །ཟབས་སུ་མི་འགྲེང་གཉིས་ཙམ་ན། །འབུམ་ལས་ལྷག་པའི་ནོར་ཡོད་དེ། །དེ་ནི་གནོད་སྦྱིན་ལྡན་པ་ཡིན། །ཤིང་མེད་པ་ཡི་
གནས་དག་ན། །ས་ལ་ཏ་ལའི་ཤིང་འདྲ་བ། །གཅིག་པུ་དྲི་ཞིམ་ལྡན་པ་ཡོད། །ཟབས་སུ་མི་འགྲེང་གསུམ་ཙམ་ན། །ནོར་རྣམས་བྱེ་བ་སྙེད་ཡོད་དེ། །དེ་ན་རྣམ་ཐོས་བུ་ཡང་
གནས༑ ༑ཤིང་མེད་པ་ཡི་གནས་རྣམས་ན། །ས་ལ་ཏ་ཡི་མིག་འདྲ་བ། །དཀར་ཞིང་དྲི་ཞིམ་ལྡན་པ་ཡོད། །ཟབས་སུ་མི་འགྲེང་གསུམ་ཙམ་ན། །ནོར་རྣམས་བཞི་ཁྲི་དྲུག་
སྟོང་ཡོད། །དེ་དག་ན་ནི་དབང་ལྡན་ཡོད། །ཤིང་མེད་པ་ཡི་གནས་རྣམས་ན། །ཅི་སྟེ་ས་ལའི་ཁྲི་འདྲ་བ། །རྐང་པ་བཞི་ལ་ལྡན་པ་སྟེ། །ཀེ་ཏ་ཀ་ཏི་དྲི་ཅན་ཡོད། །དེ་ན་བྱེ་བ་སྙེད་
ཡོད་དོ༑ ༑དེ་ནི་ཀླུ་དང་ལྡན་པ་ཡིན། །མཚན་རྟགས་ཆེན་པོ་འདི་དག་ནི། །བཤད་ཟིན་གཞན་ཡང་ང་ལ་ཉོན། །དབྱར་ཞིང་སྐམ་ལ་རྩུབ་པ་དང༌། །རྒུན་ཞིང་གསིང་མར་གྱུར་
པ་དང༌། །མཛའ་བོ་དེ་བཞིན་བྱི་ལ་སྦྲུལ། །ལྷན་ཅིག་གཅིག་ཏུ་གནས་པ་དང༌། །དེ་བཞིན་སྦྲུལ་དང་ནེའུ་ལེ་གཉིས། །ཁུང་གཅིག་ན་ནི་ལྷན་ཅིག་གནས། །གང་ན་གོ་ད་དཀར་པོ་

94-1-24b

དང༌། །བྱི་བ་དཀར་པོ་ལྷན་ཅིག་གནས། །གང་ན་ཝ་ནི་ཉལ་བ་དང༌། །ཅི་སྟེ་ས་ཕྱོགས་དྲོ་བ་དང༌། །ཁྱི་ནི་རྟག་ཏུ་གྲོང་བོར་ནས། །དགོན་པའི་ཕྱོགས་གཅིག་གང་ན་ཉལ། །ཤིང་ནི་ཐུར་དུ་
མི་འཁྲུང་བ། །ཅི་སྟེ་ཐུར་དུ་འཁྲུང་འགྱུར་དང༌། །འོ་མ་མེད་ལས་འོ་མ་འབྱུང༌། །མུ་ཏུའི་རྩྭ་ནི་གདུགས་འདྲ་དང༌། །རྒྱལ་མཚན་འདབ་མ་འདྲ་བ་དང༌། །ཤིང་རྣམས་གང་དག་བུམ་པ་
འདྲ༑ ༑རྩྭ་ལས་རྩྭ་འབྱུང་ཡལ་ག་འཕྱང༌། །རྩུབ་ཅིང་ཁ་རྔ་འདྲ་བ་དང༌། །འདབ་མ་སྐམ་ཞིང་ལོ་མ་སྣུམ། །དུས་མ་ཡིན་པར་མེ་ཏོག་འབྱུང༌། །རྟག་ཏུ་འབྲས་བུ་ཆགས་པ་དང༌། །ཚེར་མ་
མེད་ལས་འཚེ་རམ་འབྱུང༌། །ཚེར་མ་ཅན་ལས་ཚེར་མ་མེད། །རྩེ་གཅིག་ཤིང་རིགས་གང་ཡིན་པ། །ཅི་སྟེ་ཁ་དྲག་གྱུར་པ་དང༌། །ཤིང་དྲུང་གྲོག་མཁར་ཕུང་ཆེན་ཡོད། །དུས་མ་ཡིན་
པར་མེ་ཏོག་འབྱུང༌། །ཤིང་དྲུང་གང་ན་གཟུགས་ཡོད་ལ། །རྟག་ཏུ་འབྲས་བུ་མཆོད་པ་དང༌། །མཆོད་པ་མེད་ཅིང་གཟི་བརྗིད་ལྡན། །ཤིང་དྲུང་གི་ནི་ཕྱོགས་གཅིག་ན། །བདེ་བྱེད་མཚན་
ནི་སྣུམ་བྱེད་ཡོད། །ཤིང་དྲུང་གི་ནི་ཕྱོགས་གཅིག་ན། །ཅི་སྟེ་རྡོ་ལེབ་ཡོད་པ་དང༌། །གྲོང་གི་ཕྱོགས་གཅིག་མ་མོ་ཡིས། །གནས་ཡོད་མཆོད་པ་མེད་པ་དང༌། །ཁྲོན་པའི་ཕྱོགས་
གཅིག་སངས་རྒྱས་གཟུགས། །ཅི་སྟེ་ཁྲོན་པའི་ཕྱོགས་གཅིག་ན། །བདེ་བྱེད་མཚན་མ་སྟེགས་བུར་བཅས། །རྟག་ཏུ་སྣུམ་པ་གནས་པ་དང༌། །ཁྲོན་པ་ཡི་ནི་ཕྱོགས་གཅིག་ན། །རྡོ་

94-1-25a

ལེབ་མིང་དང་ལྡན་པ་ཡོད། །ཞིང་གི་ཕྱོགས་གཅིག་ཀླུ་རྣམས་ཀྱིས། །མཆོད་ཅིང་སྟེགས་བུར་བཅས་པ་དང༌། །རྟག་ཏུ་སྣུམ་དང་ལྡན་པ་ཡོད། །ཞིང་
གི་དབུས་སུ་གང་དག་ན། །རྡོ་ཡི་ཕུང་པོ་ཆེན་པོ་ཡོད། །དེ་ན་ཁུང་གི་སྒོ་ཡང་ཡོད། །ཞིང་དག་གི་ནི་དབུས་རྣམས་ན། །རྡོ་ལེབ་ཟུར་གསུམ་ཡོད་པ་དང༌། །རྫིང་བུ་དག་གི་འགྲམ་
དག་ན༑ ༑མ་མོ་རྣམས་ཀྱི་གནས་ཡོད་པ། །མཆོད་པ་མེད་ཅིང་གཟི་བྱིན་ལྡན། །མཆོད་དུ་ཟིན་ཀྱང་གཟི་མེད་ན། །ངེས་པར་དེ་ན་ནོར་ཡོད་དོ། །གྲོང་གི་ཕྱོགས་གཅིག་སླར་
སོང་ནས། །ར་དང་རྨིག་པས་རྐོ་བར་བྱེད། །ཁང་པ་བརྩེགས་པའི་ཁ་དག་ནས། །བྱ་རོག་ཐུར་དུ་ལྟ་བཞིན་དུ། །རྟག་ཏུ་སྐད་ཀྱང་འབྱིན་པར་བྱེད། །རྫིང་བུ་ཡི་ནི་འགྲམ་དག་
ན༑ ༑ཅི་སྟེ་གནོད་སྦྱིན་གཟུགས་ཡོད་དང༌། །ཆུ་ཀླུང་འགྲམ་ན་སངས་རྒྱས་གཟུགས། །དབང་ཕྱུག་ཆེ་དང་ལྷན་ཅིག་གནས། །གྲོང་དང་གྲོང་གི་ཕྱོགས་གཅིག་ན། །ས་འབིགས་
ཞེས་བྱ་རྡོ་ལེབ་ཡོད། །གྲོང་རྣམས་ཀྱི་ནི་དབུས་དག་ན། །སྟེགས་བུ་མེད་པའི་མཆོད་ཤིང་ཡོད། །ཀླུ་ཡི་མཆོད་ཤིང་སྟེགས་བུ་དང༌། །ལྷན་ཅིག་ན་ནི་གནས་པ་ཡོད། །དེ་དག་
གི་ནི་ལྷོ་ཕྱོགས་ན། །གྲོག་མཁར་ཕུང་པོ་ཆེན་པོ་ཡོད། །གྲོང་ངམ་ཡང་ན་དགོན་པ་ན། །མ་མོའི་གནས་ནི་མཆོད་པ་མེད། །སངས་རྒྱས་གཟུགས་དང་ཉི་མའི་གཟུགས།།

94-1-25b

ཅི་སྟེ་དེ་དག་གཡོན་ཕྱོགས་ན། །གང་ལ་ཉི་མའི་གཟུགས་ཡོད་ལ། །ཀླུ་དག་དང་ནི་ལྷན་ཅིག་གནས། །ཞིང་དབུས་རྡོ་ཕུང་ཆེན་པོ་ཡོད། །གྲོག་མཁར་དང་ཡང་ལྷན་ཅིག་གནས།།
ས་གཞི་དག་ཀྱང་དུད་པར་འཐུལ། །རྩྭ་ཡང་རྙིང་པར་འགྱུར་བ་སྟེ། །རྟག་ཏུ་ཡང་ནི་གཟི་བྱིན་ལྡན། །ཆུ་ཡང་ཤིན་ཏུ་སྐམ་པར་འགྱུར། །ཆུ་དོགས་ཕ་གུ་ཕུང་ཆེན་ཡོད། །ས་དགེ་
ཀྱང་ནི་བྱེ་མ་འདྲ། །ཁང་པ་བརྩིགས་པའི་ཕྱོགས་གཅིག་ན། །རྟག་ཏུ་དུད་པ་འདྲ་བར་འཐུལ། །གྲོང་ངམ་ཡང་ན་དགོན་པའམ། །ཞིང་ངམ་ཡང་ནི་ཁྱིམ་དག་ན། །ཁྲ་དང་ཕུག་རོན་
ལྷན་ཅིག་ཏུ། །གང་ན་ཤིན་ཏུ་མཛའ་བར་འགྱུར། །གྲང་ངམ་ཚ་འམ་བཀྲེས་པའམ། །སྐོམ་པ་ཡིས་ནི་གཟིར་བཞིན་དུ། །དེ་ལྟར་དུས་ནི་ཐམས་ཅད་དུ། །ཕྱོགས་གཅིག་ཏུ་ནི་
དགའ་བར་འཛིན། །ཞིང་དག་གི་ནི་དབུས་དག་ཏུ། །རྡོ་ལེབ་མིང་དང་ལྡན་པ་ཡོད། །ཤིང་རྣམས་གང་ལ་བ་ལང་རྫི། །བྲུ་བས་གཟིར་ཞིང་སྐོམ་པས་གཟིར། །རྟོག་ཏུ་འཛེག་ཅིང་རྩེ་
པ་དང༌། །སྡུག་བསྔལ་དེ་བཞིན་རབ་བདེར་འཛིན། །དུས་ཀུན་ཏུ་ནི་བ་ལང་རྫི། །གང་དུ་དེ་བཞིན་རྩེ་བྱེད་ཅིང༌། །གྲང་ཞིང་གྲང་བ་མེད་པར་འཛིན། །དེ་བཞིན་དུ་ནི་སྐྱོ་བ་མེད། །པདྨའི་
སྡོང་བུ་གཅིག་པ་ལ། །པདྨ་ལ་ནི་པདྨ་སྐྱེས། །དེ་བཞིན་ཨུཏྤལ་ཀུ་མུ་ད། །ཅི་སྟེ་ཁ་དོག་ངན་པོར་འགྱུར། །དྲི་ཡང་ཞིམ་པོར་མི་འགྱུར་བར། །འདབ་མ་དག་ཀྱང་འཁུམས་པ་

94-1-26a

དང༌། །གང་ལ་འབྲས་བུ་མི་ཆགས་པ། །དེ་ལ་པདྨ་ཀུ་མུད། །བ་གཅིན་དང་ནི་རྟ་གཅིན་དང༌། །རྡོ་ཐལ་རྣམས་དང་ལྷན་ཅིག་སྦྱར། །དེ་དང་དེ་ཡི་མེ་ཏོག་
དང༌། །ཆུ་རྣམས་ལ་ནི་གཏོར་བྱས་ན། །གང་ན་གཏེར་དེ་གནས་པ་ཡི། །ས་ཕྱོགས་དེ་དང་ཆུ་རྣམས་དང༌། །མེ་ཏོག་སྔོན་པོ་དམར་པོར་འགྱུར། །རྟག་ཏུ་ས་ཕྱོགས་གང་དག་ན། །ཆུ་
ནི་ཁྱོར་གང་ཙམ་ཡོད་ལ། །ས་གཞི་དེ་ཡང་དྲོ་བ་དང༌། །ཁང་པ་བརྩེགས་པ་གང་དག་ལ། །རྡོ་ཐལ་སྔོན་པོར་འདུག་པ་དང༌། །བྱི་རུ་ལྟ་བུར་མདོག་དམར་ཞིང༌། །བར་བར་དུ་ནི་གནས་
པ་དང༌། །ཡང་ན་རབ་ཏུ་མདོག་སྔོ་ཞིང༌། །ཕུག་རོན་མདོག་ལྟར་འདུག་ཀྱང་རུང༌། །དེ་བཞིན་རོ་ནི་ཁ་བ་དང༌། །གང་ན་གཟུགས་ནི་མདོག་སྣུམ་ཞིང༌། །བཀྲུས་ཀྱང་ཤིང་དུ་སྐམ་པ་
ཡོད༑ ༑དེ་བཞིན་དྲི་དང་མེ་ཏོག་ཕྲེང༌། །དེ་ནི་སྙིང་པོར་ལྡན་པ་སྟེ། །ཡན་ལག་འབྲུ་མར་བསྐུས་པ་ལ། །མི་ཡི་ལྕེ་ཡིས་བལྡགས་བྱས་ན། །མྱུར་དུ་ཡལ་བར་འགྱུར་བ་དང༌། །གང་
ན་རྡོ་རྗེའི་གཟུགས་ཡོད་པ། །ཐུར་དུ་ཡང་ནི་ལྟ་བར་བྱེད། །ཕྱོགས་གཅིག་ན་ནི་ལྷ་གཞན་གྱི། །ཤིང་དམ་ཡང་ན་རྡོ་གཟུགས་ཡོད། །མགོ་ལ་རྫ་ཐོགས་ཅི་སྟེ་སྣང༌། །རྫིང་བུ་
འགྲམ་གྱི་གནས་དག་ན། །ནོར་ལྷ་ཡི་ནི་པུ་ཡི་གཟུགས། །ནུབ་ཕྱོགས་ཕྱོགས་པ་དེ་འདུག་བཞིན། །ཤར་ཕྱོགས་ལོགས་སུ་ལྟ་བ་དང༌། །རྫིང་བུའི་འགྲམ་ན་མ་མོ་གནས།།

94-1-26b

ནུབ་ཕྱོགས་ཕྱོགས་པ་དེ་འདུག་བཞིན། །ཤར་ཕྱོགས་ལོགས་སུ་ལྟ་བ་དང༌། །ཁྲོན་པོའི་ཕྱོགས་གཅིག་སངས་རྒྱས་གཟུགས། །ཅི་སྟེ་དུར་ཁྲོད་གནས་དག་ན། །སངས་རྒྱས་གཟུགས་
འདྲ་སྣང་བ་དང༌། །ཆུ་མེད་ཕྱོགས་ན་སྦྲུལ་གཟུགས་དང༌། །གང་ན་མི་རོ་མགོ་མེད་འདྲ། །རྡོ་འམ་ཡང་ན་ཤིང་ལ་བྱས། །ལམ་གྱི་བཞི་མདོ་གང་དག་ན། །ཅི་སྟེ་དབང་པོའི་གཟུགས་སྣང་
ཞིང༌། །སྒྲ་ཆེན་ལ་ནི་ཞོན་བཞིན་དུ། །བུམ་པ་མགོ་ལ་ཐོགས་ནས་ཀྱང༌། །ཐུར་དུ་ལྟ་བ་ཡོད་པ་དང༌། །མིག་རྣམས་ཡོངས་ཀྱི་མི་གནས་པའི། །ཤིང་མེད་པ་ཡི་གནས་དག་ན། །མ་མོ་
དག་ཀྱང་གནས་འགྱུར་ལ། །མཚན་ནི་ཐུར་དུ་ལྟ་བ་དང༌། །ཤིང་གི་ཚལ་ནི་གང་དག་ན། །ཅི་སྟེ་གླང་ཆེན་གཟུགས་ཡོད་དང༌། །གྲོང་ནས་ཀྱང་ནི་རྒྱང་རིང་བ། །གང་ན་ཕག་གི་གཟུགས་
ཡོད་པ༑ ༑རྡོའམ་ཡང་ན་ཤིང་ལས་བྱས། །ཤིང་གི་ཚལ་གྱི་དབུས་དག་དང༌། །ཤིང་མཚམས་བར་ལ་སོགས་པ་ན། །དབང་ཕྱུག་གི་ནི་གཟུགས་ཡོད་དེ། །དེ་ནི་རྟག་ཏུ་ཐུར་དུ་ལྟ། །ཁྲོན་
པའི་ཕྱོགས་གཅིག་གནོད་སྦྱིན་གནས། །གཟུགས་བརྙན་སྟེགས་བུར་བཅས་པ་སྟེ། །གང་ན་ཀླུ་དང་གནོད་སྦྱིན་དང༌། །ཡང་ན་གཏུམ་པོའམ་བརྒྱ་བྱིན་གྱི། །ཤ་ཚུགས་འདྲ་ལ་ཤིང་
རིང་ཐོགས། །གང་ན་གླང་གི་གཟུགས་ཡོད་དང༌། །གླང་གི་གཟུགས་ནི་ཤིང་ལས་བྱས། །ཡང་ན་ས་ལས་བྱས་པ་ཡོད། །ཤིང་གི་ཚུལ་གྱི་ཕྱི་རོལ་ན། །གང་ན་ཀླུ་ཡི་རྡོ་གཟུགས་ཡོད།།

94-1-27a

ལམ་གྱི་བཞི་མདོ་གང་དག་ན། །ཀླུ་ནི་གཅིག་པུ་གནས་པ་ལ། །ཤིང་རྣམས་ཀྱིས་ཀྱང་བསྐོར་བ་སྟེ། །མི་རྣམས་མེད་པའི་ས་ཕྱོགས་བཟང༌། །ཆུ་མེད་པ་ཡི་
དགོན་པ་ན། །ཀླུ་ཡི་མཆོད་ཤིང་ཁ་བྲག་བཞི། །དུར་ཁྲོད་ན་ནི་སྦྲུལ་འདྲའི་ཤིང༌། །ཡོད་ན་ཀླུ་ཡི་མཆོད་ཤིང་ཡོད། །དུར་ཁྲོད་དེ་ན་ཤིང་ཡོད་པ། །ཀླུ་ཤིང་དག་གིས་ཀུན་ནས་བསྐོར།།
དུར་ཁྲོད་གང་ན་ཁྱི་དང་ནི། །ཡང་ན་ཝ་ནི་རྟག་ཏུ་གནས། །གྲོག་མཁར་བ་ཡི་དུས་ཀུན་དུ། །ཝ་རྣམས་སྣང་བ་ཡོད་པ་དང༌། །དགུན་ཞིང་གྲོང་གི་ཕྱི་རོལ་དུ། །ཕྱུགས་ནི་རྟག་ཏུ་
ཉལ་བར་བྱེད། །ཕག་གམ་ཡང་ན་ཁྱི་ཡང་རུང༌། །སོང་ནས་རྟག་ཏུ་ལྟ་བ་དང༌། །རྐང་ལག་དག་གིས་འབྲུ་བར་བྱེད། །བྱ་རོག་ས་ལ་འདུག་ནས་ནི། །རྟག་ཏུ་ཐུར་དུ་ལྟ་བར་བྱེད།།
གྲོག་མཁར་གྱི་ནི་ཕྱོགས་གཅིག་ན། །གང་དུ་བྱ་རོག་མཆུ་དག་གིས། །རྟག་ཏུ་རྐོ་བར་བྱེད་པ་དང༌། །ས་ནི་རྟག་ཏུ་དུད་པར་འཐུལ། །གང་ན་ས་ནི་དཀར་པོར་སྣང༌། །དབྱར་ཞིང་
སྐམ་ལ་རྩུབ་པ་དང༌། །རྟག་ཏུ་ཡང་ནི་དུད་པར་འཐུལ། །གཙང་མའི་གནས་ནི་གང་དག་ན། །རྟག་ཏུ་མི་གཙང་སྣང་བ་དང༌། །ཉི་མ་ནུབ་ཀ་དག་ཏུ་ཡང༌། །དུད་པ་མེད་པར་དུད་འདྲ་
སྣང༌། །དབྱར་ཞིང་དྲ་བས་ཁེབས་འགྱུར་ལ། །ཁོར་ཁོར་ཡུག་གས་པ་དང༌། །རྟག་ཏུ་ཡང་ནི་རབ་ཏུ་འབར། །ཤིང་དྲུང་གང་ན་རྟག་འབར་དང༌། །གེལ་བ་འཁྲི་ཤིང་མེད་པ་ལ།།

94-1-27b

དབྱར་ཞིང་ཐོག་ཏོག་འབར་བ་དང༌། །རྟག་ཏུ་ཚྭ་སྒོ་གང་དག་ན། །ས་ནི་འཁོར་ལོ་ག་ཤོལ་དག་གིས། །ཁེབས་པར་སྣང་བ་ཡོད་པ་དང༌། །གྲང་བའི་དུས་ན་དྲོ་བ་དང༌། །དྲོ་བའི་དུས་ནི་
གྲང་བ་དང༌། །གཞན་དག་གིས་ནི་མ་འདྲེས་པའི། །ཤིང་གི་ཚལ་གྱི་དབུས་དག་ན། །མི་ཡི་ཐོད་པ་ཁུང་ཆེན་ཡོད། །ཨ་ནི་ན་ཛ་བྱི་ཛ་ན་ཀནྟེ། །ཤིང་མེད་གནས་ན་གཏེར་ཡོད་དོ། །
ཁང་པ་དོག་པ་དག་ན་ཡང༌། །བྲག་ཅའི་སྒྲ་ནི་ཡོད་པ་དང༌། །མེ་ཏོག་མེད་ཅིང་འབྲས་བུར་ལྡན། །འབྲས་བུ་ལ་ཡང་མེ་ཏོག་ཆགས། །ཤིང་གང་འབྲས་ལས་འབྲས་བུ་འབྱུང༌། །མེ་
ཏོག་ལས་ཀྱང་མེ་ཏོག་སྐྱེས། །དཀྱིལ་འཁོར་བཞི་དང་འདྲ་བ་ཡི། །ས་ནི་རབ་ཏུ་འབར་བ་ཡོད། །གང་ན་ཡལ་ག་གཅིག་བུ་ལས། །འབྲས་བུ་འབྱུང་གི་གཞན་ལས་མིན། །ལོ་མ་མེད་
པའི་ཡལ་ག་ལས། །མེ་ཏོག་གང་ནས་འབྱུང་བ་ཡོད། །ཉིན་བར་ལོ་མ་འཁུམ་འགྱུར་ཞིང༌། །མཚན་མོ་འདུ་བར་འགྱུར་བ་དང༌། །ཤིང་གཉིས་རྩེ་མོའི་ཡལ་ག་དང༌། །རབ་ཏུ་འདུ་བར་
འགྱུར་བ་ཡང༌། །རྫིང་གི་འགྲམ་ན་སྟོབས་བཟང་གཟུགས། །ཤར་ཕྱོགས་སུ་ནི་ཁ་ལྟ་ཞིང༌། །སྲེད་མེད་བུ་ཡང་ལྷོ་ཕྱོགས་འདུག །ཅི་སྟེ་རྫིང་གི་འགྲམ་དག་ན། །སངས་རྒྱས་སྐུ་གཟུགས་
ཡོད་པ་དང༌། །ཀུན་དགའ་ར་བའི་ཕྱོགས་གཅིག་ན། །ཅི་སྟེ་གནོད་སྦྱིན་གཟུགས་ཡོད་དང༌། །སྐུ་བ་ཡི་ནི་ལོ་མ་རྣམས། །ཕུར་མར་ཆགས་ཤིང་བུ་གུ་ཡོད། །ཅི་སྟེ་ཞིང་གི་དབུས་དག་ན།།

94-1-28a

ཀླུ་ཡི་གཟུགས་དང་སྐུ་ལ་ཀ །ཡང་ན་བདེ་བྱེད་མཚན་ཡོད་དང༌། །ཅི་སྟེ་ཞིང་གི་དབུས་དག་ན། །ཁྲོན་པ་འགའ་ཞིག་ཡོད་པ་དང༌། །བདེ་བྱེད་གནས་ཀྱི་སྟེགས་
བུ་ཡི༑ ༑ཕྱོགས་གཅིག་ན་ནི་གཟུགས་གཞན་ཡོད། །ལམ་གྱི་བཞི་མདོའི་ཤིང་དྲུང་ན། །ཅི་སྟེ་ཁྲོན་པ་ཡོད་པ་དང༌། །དུར་བ་དཀར་པོའི་ཕྱོགས་བཞི་ནས། །རྩྭ་རྣམས་ཀྱིས་ཀྱང་
བསྐོར་བ་དང༌། །ཤིང་ལ་ཅི་སྟེ་གཟུགས་ཡོད་དང༌། །ས་ལ་སྦྲང་མས་རྟག་ཏུ་བསྐོར། །ས་ཕྱོགས་བཟང་པོར་དབྱར་གྱི་དུས། །སྲིན་ཕྱིས་ཕུང་པོ་སྣང་བ་ཡོད། །རྟགས་འདི་རྣམས་
ལས་གཏེར་རྣམས་ཀྱི། །མཚན་མ་དག་ནི་བརྟགས་བྱས་ཏེ། །འབྱུང་བ་དག་ནི་ངས་བཤད་ཟིན། །དེ་ནས་བླུག་པར་བྱ་པའི་སྨན། །གང་དག་གི་ནི་རྟོགས་གྱུར་ནས། །རྟག་ཏུ་
ཐེ་ཚོམ་མེད་འགྱུར་པའི། །བླུག་སྨན་ཆོ་ག་མཉན་པར་གྱིས། །འབྲས་ཅན་ཞོས་སྦྱར་ཏིལ་ཕྱེ་དང༌། །ཀུཉྫ་ར་ཡི་མེ་ཏོག་རྣམས། །མ་ཧེའི་འོ་མས་སྦྱར་བར་བྱ། །སྣ་མའི་མེ་
ཏོག་བཏགས་པར་བྱ། །ཀཱ་ར་བཱི་རའི་མེ་ཏོག་རྣམས། །མ་ཧེའི་འོ་མ་བ་གཅིན་སྦྱར། །སྲན་ཆུང་ཏིལ་དང་ལྷན་ཅིག་ཏུ། །ཆུ་ཡིས་སུ་ནི་བཏགས་པར་བྱ། །ཀུན་དའི་མེ་ཏོག་
བླངས་བྱས་ལ། །འོ་མ་ཙནྡན་དག་དང་སྦྱར། །ཨིནྡྲ་པྲིཀྵའི་ལོ་མ་རྣམས། །ཞོ་ག་ཆུ་དང་བཏགས་པར་བྱ། །ཉ་ལྕིབས་ས་ནི་བླངས་ནས་ཀྱང༌། །ཆུ་དང་ལྷན་ཅིག་བཏགས་པར་

94-1-28b

བྱ༑ ༑ཀུན་དའི་མེ་ཏོག་མ་བྱེ་བ། །བླངས་ནས་འོ་མས་སྦྱར་བར་བྱ། །ཨརྒ་དམར་པོའི་ལོ་མ་རྣམས། །འོ་མ་ཡིས་ནི་སྦྱར་བར་བྱ། །ཨ་ཤ་ན་ནི་ཞོ་དང་སྦྱར། །མཁས་པས་བླུག་སྨན་
དེ་བྱས་ལ། །རང་བཞིན་གྱུར་པར་རྟོགས་ནས་ནི། །ནོར་ཡོད་པར་ནི་བསྟན་པ་ཡིན། །གཞན་དག་ཀྱང་ནི་བཤད་བྱ་སྟེ། །མ་བསྲེགས་པ་ཡི་ཁམ་ཕོར་དག །འབྲས་ཕྱེ་འདག་གུས་བསྐུས་
བྱས་ལ། །མཛུབ་གང་བརྐོས་ནས་གཞག་པར་བྱ། །རང་བཞིན་གཞན་དུ་གྱུར་ན་ནི། །ནོར་རྣམས་ཡོད་པར་ཤེས་པར་བྱ། །ཡུངས་ཀར་ཨ་དའི་མེ་ཏོག་རྣམས། །གོང་བུ་དག་ཏུ་བརྫིས་
ནས་ནི༑ ༑རང་བཞིན་གྱུར་ན་ནོར་ཡོད་དོ། །འབྲས་རྣམས་ཏིལ་དང་ལྷན་ཅིག་ཏུ། །ཞོ་དང་སྦྱར་ཏེ་གོང་བུར་བྱས། །ཁམ་ཕོར་ཁ་སྦྱར་ནང་བཅུག་ལ། །མཛུབ་གང་བརྐོས་པའི་འོག་ཏུ་གཞག་
རང་བཞིན་གྱུར་ན་ནོར་ཡོད་དོ། །དགུན་སྨད་དུས་སུ་དུས་རྣམས་ནི། །མར་གྱིས་བཀང་སྟེ་བརྐོས་ནས་གཞག །ཞུ་བར་གྱུར་ན་ནོར་ཡོད་དོ། །ལྷ་རྣམས་སེམས་ཅན་དོན་གྱི་ཕྱིར། །བླུག་
སྨན་དམ་པའི་ཆོ་ག་རྣམས། །བདག་གིས་སུ་ནི་བཤད་པ་ཡིན། །སེམས་ཅན་རྣམས་ལ་ཕན་གདགས་ཕྱིར། །མིག་སྨན་གང་གིས་མིག་བསྐུས་ན། །ས་ལ་གཏེར་ཀུན་མཐོང་འགྱུར་
བའི༑ ༑མིག་སྨན་རྣམས་ཀྱང་བཤད་པར་བྱ། །འུག་པའི་མཆི་མ་ཟག་པ་ཡིས། །ལིག་བུ་མིག་ནི་བསྒོས་ནས་ཀྱང༌། །ལྡོང་རོས་དག་དང་ལྷན་ཅིག་ཏུ། །བློ་ཅན་གྱིས་ནི་མིག་ཀྱང་བསྐུ།།

94-1-29a

ལྡོང་རོས་དང་ནི་ཤིང་མངར་དང༌། །གིའུ་ཝང་དང་ནི་འུག་པ་ཡི། །མིག་རྣམས་ལྷན་ཅིག་སྦྱར་བྱས་ལ། །བློ་ལྡན་གྱིས་ནི་མིག་ཀྱང་བསྐུ། །ར་ཡི་གཅིན་དང་དེ་
བཞིན་དུ། །བྱི་ལྷ་ཡི་ནི་གཅིན་བླངས་ལ། །འུག་པའི་མིག་དང་ལྷན་ཅིག་ཏུ། །དུད་པ་བཀག་སྟེ་བསྲེག་པར་བྱ། །ལིག་བུ་མིག་དང་སྦྱར་བྱས་ལ། །བློ་ལྡན་གྱིས་ནི་མིག་ཀྱང་བསྐུ།།
རྡུལ་བྱེའུ་རང་ནི་ཤི་བ་ཡི། །ཁོང་དུ་ལིག་བུ་མིག་བཅུག་ལ། །དུད་པ་བཀག་སྟེ་བསྲེགས་པ་ནི། །མིག་སྨན་རབ་ཏུ་བཟང་བ་ཡིན། །འཇོན་མོའི་མགོ་བོའི་ནང་དག་ཏུ། །ལིག་བུ་
མིག་ནི་བཅུག་ནས་ཀྱང༌། །དུད་པ་བཀག་སྟེ་བསྲེགས་ན་ནི། །མིག་སྨན་རབ་ཏུ་བཟང་བ་ཡིན། །ནེའུ་ལེའི་མགོ་བོ་བླངས་ནས་ནི། །དེ་ཡི་ནང་དུ་ལྡོང་རོས་གཞུག །དུད་པ་བཀག་སྟེ་
བསྲེགས་པ་ནི། །མིག་སྨན་རབ་ཏུ་བཟང་བ་ཡིན། །མཐིང་རིལ་སྒོ་ང་བྱ་གག་སྒོང༌། །དེ་བཞིན་སྦྲུལ་མགོ་དེ་དག་རྣམས། །དུད་པ་བཀག་སྟེ་བསྲེགས་པ་ནི། །མིག་སྨན་རབ་ཏུ་བཟང་
བ་ཡིན༑ ༑ན་མ་ཀ་རི་སྦྲུལ་མགོ་དང༌། །ལིག་བུ་མིག་དང་སྦྱར་བྱས་ནས། །དུད་པ་བཀག་སྟེ་བསྲེགས་པ་ནི། །མིག་སྨན་རབ་ཏུ་བཟང་བ་ཡིན། །རང་ཤི་བ་ཡི་སྦྲུལ་དག་གི །ཁོང་དུ་
ལིག་བུ་མིག་བཅུག་ལ། །ལྡོང་རོས་དང་ནི་ལྷན་ཅིག་ཏུ། །དུད་པ་བཀག་སྟེ་བསྲེག་པར་བྱ། །མིག་སྨན་རབ་ཏུ་བཟང་བ་ཡིན། །ན་མ་སྐ་རི་གིའུ་ཝང་དང༌། །འུག་པ་ཡི་ནི་མིག་རྣམས་

94-1-29b

དང༌། །འཇོན་མོའི་མགོ་དང་ཆ་མཉམ་པར། །དུད་པ་བཀག་སྟེ་བསྲེག་པར་བྱ། །ལུང་བོང་གི་ནི་མིག་གཉིས་དང༌། །དེ་བཞིན་བྱི་བའི་མིག་གཉིས་དང༌། །བྱ་རྒོད་མགོ་དང་ལྷན་ཅིག་ཏུ།།
དུད་པ་བཀག་སྟེ་བསྲེགས་པ་ནི། །མིག་སྨན་རབ་ཏུ་བཟང་བ་ཡིན། །སྤྲེའུ་ཡི་མཇུག་མ་དག་དང་ནི། །དེ་བཞིན་འཇོན་མོའི་མིག་གཉིས་དང༌། །སྦྲུལ་གྱི་མགོ་དང་ལྷན་ཅིག་ཏུ། །དུད་པ་
བཀག་སྟེ་བསྲེགས་པ་ནི། །མིག་སྨན་ཀུན་གྱི་མཆོག་ཡིན་ནོ། །སེམས་ཅན་རྣམས་ཀྱི་དོན་གྱི་ཕྱིར། །མིག་སྨན་གྱི་ནི་སྦྱོར་བ་མཆོག །ལྷ་རྣམས་དག་གིས་བཤད་པ་ཡིན། །མིག་
སྨན་རྣམས་དང༌། །བླུག་སྨན་རྣམས་ལ་ནི། ཉེ་བའི་སྙིང་པོ་སྦྱར་བར་བྱའོ། །གཏེར་གྱི་ལས་ཐམས་ཅད་ནི། རིག་སྔགས་ཀྱི་རྒྱལ་པོས་བྱའོ། །ཉེ་བའི་སྙིང་པོའི་ལས་རྫོགས་སོ།།    །།
ངས་སྔར་བཤད་པའི་ཕོ་ཉ་མོ་གང་ཡིན་པ་ཐམས་ཅད་ཀྱི་ཕོ་ཉ་མོའི་ལས་བཤད་པར་བྱའོ། །ལྷ་རྣམས། རིག་སྔགས་ཆེན་མོ་སྟོབས་ཆེན་མོ་སྟོབས་ཆེན་མོའི་འཕྲུལ་གྱི་རིག་སྔགས་
དེ་དག་གི་རིག་སྔགས་ཀྱི་ཆོ་གའི་ལས་ཀྱང་བཤད་པར་བྱའོ། །དེ་ལ་ཕོ་ཉ་མོ་ཐམས་ཅད་ཀྱི་ལས་ནི། འདི་ཡིན་ཏེ། ལོངས་སྤྱོད་ཀྱི་གཞི་སྒྲུབ་པར་འདོད་པས་ཞག་གསུམ་སྨྱུང་བ་བྱས་
ལ་འཕགས་པ་ལག་ན་རྡོ་རྗེའི་མདུན་དུ་ལྷ་བཤོས་སྣ་ཚོགས་སུ་ཕུལ་ནས་མཆོད་པ་བྱས་ཏེ་པྲི་ཡང་ཀུའི་ཤིང་གིས་མེ་སྦར་ལ་པྲི་ཡང་ཀུ་དང༌། གིའུ་ཝང་དང༌། རིལ་བུ་སྟོང་རྩ་

94-1-30a

བརྒྱད་སྦྱིན་སྲེག་བྱས་ན། ཞག་བདུན་གྱི་ཐ་མར་ལོངས་སྤྱོད་ཀྱི་གཞི་འཐོབ་པར་འགྱུར་རོ། །མར་གྱི་ངོ་ཞག་བཅུ་བཞི་ལ་མཆོད་སྦྱིན་བྱས་པའི་མཆོད་སྡོང་བླངས་ནས་མི་རོ་
བསྲེག་ན། རིག་སྔགས་ཀྱི་སྙིང་པོ་དང་ལྡན་པར་བཟླས་བརྗོད་བྱེད་བཞིན་དུ་མདག་མ་བླངས་ལ། བླངས་པ་དེ་སྤྱན་གྱི་སྔགས་བཟླས་བརྗོད་བྱེད་བཞིན་དུ་ཕུག་རོན་གྱི་ཁུང་དུ་
ཤི་བར་བྱས་ཏེ་ཕྱི་མའི་མར་གྱི་ངོ་ཞག་བཅུ་བཞི་ལ་ལྷ་ཆེན་པོའི་གནས་སུ་སོང་ནས་ལོག་འདྲེན་གྱི་སྔགས་ཀྱིས་གཏོར་མའི་ཆོ་ག་ཐམས་ཅད་བྱས་ལ། ཞག་གཅིག་སྨྱུང་བ་བྱས་
ཏེ་ལྡུམ་བུ་སོ་མའི་འདབ་མ་བདུན་བླངས་པའི་སྟེང་དུ་སོལ་བ་བཞག་ནས་གཟུགས་ཀྱི་ལྷོ་ཕྱོགས་སུ་རིག་སྔགས་བཟླས་བརྗོད་བྱ་སྟེ། དུད་པ་འཐུལ་བའི་བར་དུ་བཟླས་བརྗོད་བྱས་
ལ༑ དེ་བྲངས་ནས་ནང་པར་བྲམ་ཟེ་རྣམས་དང༌། དགེ་སློང་གི་དགེ་འདུན་ལ་མཆོད་སྟོན་བྱས་ལ་དེ་ནས་སྦྱར་བར་བྱ་སྟེ། ཐིག་ལེ་བྱས་ན་ལུས་མི་སྣང་བར་འགྱུར་ཞིང་ཚེ་ལོ་ལྔ་
བརྒྱ་ཐུབ་ལ། ཕོ་ཉ་མོ་ཐམས་ཅད་དབང་དུ་འགྱུར་རོ། །ཟས་སུ་འོ་མའི་འདག་གུ་ཟ་ཞིང་ཚེས་གཅིག་ལ་བརྩམས་ཏེ་ཚེས་བདུན་གྱི་བར་དུ་རིག་སྔགས་བཟླས་བརྗོད་བྱས་ནས་
ཞག་གཅིག་སྨྱུང་བ་བྱས་ལ་དཀའ་ཟློག་མའི་གནས་སུ་སོང་སྟེ་འབྲས་ཕྱེ་ལས་མདུང་རྩེ་གསུམ་པ་བྱས་པ་བརྒྱ་སྟོང་སྦྱིན་སྲེག་བྱས་ན། ཡུལ་གྲུ་ཐོབ་པར་འགྱུར་རོ། །ཆོ་ག་

94-1-30b

འདི་ཉིད་ཀྱིས་མ་མོའི་གནས་སུ་སོང་ལ་མཆོད་པ་བྱས་ཏེ་དབང་ཕྱུག་ཆེན་པོའི་སྔགས་ཀྱི་ལས་ཐམས་ཅད་བྱའོ། །མ་མོའི་གཙོ་བོའི་མདུན་དུ་འབྲས་ཕྱེ་ལས་འཁུར་བ་དཀྲིས་ཤིང་
ལྡན་པར་བྱས་པ་བརྒྱ་སྟོང་སྦྱིན་སྲེག་བྱས་ན། ཡུལ་གྲུ་སྦྱིན་པར་བྱེད་དོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་སྣ་
མའི་མེ་ཏོག་ཁ་མ་བྱེ་བ་བརྒྱ་སྟོང་སྦྱིན་སྲེག་བྱས་ན། ཕོ་ཉ་མོ་ཐམས་ཅད་ལས་སོ་ཅོག་བྱེད་པར་འགྱུར་རོ། །རིག་སྔགས་ཀྱི་རྒྱལ་པོ་སྒྲུབ་པའི་ལས་རྣམས་ལ་ནི། ཕོ་ཉ་མོ་
རྣམས་སྦྱར་བར་བྱའོ། །ཕོ་ཉ་མོ་རྣམས་ལ་ནི། བདུད་རྩི་ཐབ་སྦྱོར་དང༌། དགའ་བྱེད་གདོང་སྦྱར་བར་བྱའོ། །བདུད་རྩི་ཐབ་སྦྱོར་ལ་སོགས་པའི་གསང་སྔགས་ཐམས་ཅད་
ལ་ནི༑ རིག་སྔགས་ཀྱི་རྒྱལ་པོ་དང་སྤྱན་སྦྱར་བར་བྱའོ། །ཡང་ན་བཅོམ་ལྡན་འདས་མ་ཉི་ཚེ་སྦྱར་བར་བྱའོ། །གདོན་ནོ་ཅོག་དབྱེ་བར་འདོད་ན། མ་ད་ནའི་ཚེར་མ་དུག་དང་
ཁྲག་གི་ནང་དུ་སྨྱུགས་པ་བརྒྱ་སྟོང་སྦྱིན་སྲེག་བྱས་ན། འབྱེར་བར་འགྱུར་རོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་སྨིན་དྲུག་གི་བུའི་གནས་སུ་སོང་
ནས་རིག་སྔགས་ལན་བརྒྱད་བརྒྱ་བཟླས་བརྗོད་བྱས་ན། གཞན་གྱི་ཡིད་དུ་འོང་བར་འགྱུར་རོ། །སྐྱེས་པ་དང་བུད་མེད་དབང་དུ་བྱ་བར་འདོད་ན། མར་གྱི་ངོ་ཞག་བཅུ་བཞི་ལ་

94-1-31a

ཞག་གཅིག་སྨྱུང་བ་བྱས་ཏེ་ལྷ་ཆེན་པོའི་གནས་སུ་སོང་ལ་གཟུགས་ཀྱི་ལྷོ་ཕྱོགས་སུ་སེང་ལྡེང་གི་ཤིང་གིས་མེ་སྦར་ནས་ཡུངས་ཀར་གྱིས་ལན་བརྒྱ་སྟོང་
སྦྱིན་སྲེག་བྱས་ན། སྐྱེས་པ་དང་བུད་མེད་དབང་དུ་འགྱུར་རོ། །མར་གྱི་ངོ་ཚེས་བདུན་ལ་རྒྱུ་སྐར་ས་རི་ལ་བབ་པའི་ཚེ་བིལ་བ་ལས་ཤིང་བརྙན་བདུན་སྐྱེས་པ་བླངས་ནས་དུག་མོ་ཡུངས་
ཀྱི་ཤིང་དྲུང་ལན་སྟོང་བཟླས་བརྗོད་བྱས་ཏེ་བཙུགས་ན། གྲོང་ཁྱེར་གྱི་མི་ཐམས་ཅད་གཉིད་ལོག་པར་འགྱུར་རོ། །མར་གྱི་ངོ་ཞག་བརྒྱད་ལ་སྤོས་ཀྱི་རེངས་བུ་བླངས་ཏེ་མིའི་ཚིལ་
གྱིས་བསྒོས་ནས་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་ལྷ་ཆེན་པོའི་གནས་སུ་སོང་ནས་མཆོད་པ་རྒྱས་པར་བྱས་ལ་གཟུགས་ཀྱི་ལྷོ་ཕྱོགས་སུ་སྤོས་ཀྱི་
འདག་གུས་མདུང་རྩེ་གསུམ་པ་བྲིས་ནས་དེའི་སྟེང་དུ་མིའི་ཐོད་པ་བཞག་པ་ལ་འདུག་སྟེ་ཐོད་པའི་སྣོད་མི་ཚིལ་གྱིས་བཀང་བའི་ནང་དུ་སྤོས་ཀྱི་རེང་བུ་བཞག་པ་ལས་ཐོད་
པའི་ནང་དུ་དུད་པ་ཆགས་པར་བྱས་ནས་དེ་བླངས་པ་ལག་ན་རྡོ་རྗེ་དང༌། ལྷ་ཆེན་པོ་དང༌། གྲོགས་རྣམས་ལ་ཡང་སྐལ་བ་སྦྱིན་ཏེ། དེ་ནས་མིག་གཉིས་བསྐུས་ན། ལུས་མི་
སྣང་བར་འགྱུར་ཞིང་འདོད་རྒུར་བསྒྱུར་བའི་གཟུགས་ཅན་སྟོབས་པོ་ཆེ་ཚེ་ལོ་དགུ་བརྒྱ་ཐུབ་པར་འགྱུར་རོ། །གདོན་ལས་ཐར་པར་བྱ་འདོད་ན། ཨ་ཤྭཏྠའི་ཤིང་གིས་མེ་སྦར་ཏེ་

94-1-31b

ལན་ཚྭ་དང་སྐེ་ཚེས་ལན་བརྒྱ་སྟོང་སྦྱིན་སྲེག་བྱས་ན་ཆོ་ངེ་བཏོན་ནས་གཏོང་བར་འགྱུར་རོ། །དགུན་ཟླ་ཐ་ཆུང་ཡར་གྱི་ངོ་ཚེས་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་
ལག་ན་རྡོ་རྗེའི་མདུན་དུ་ཨརྒའི་ཤིང་གིས་མེ་སྦར་ནས་དྲི་ན་ཤུ་ལེའི་མེ་ཏོག་བརྒྱ་སྟོང་སྦྱིན་སྲེག་བྱས་ན། ཕོ་ཉ་མོ་ཐམས་ཅད་ཀྱིས་དམ་པ་སྦྱིན་པར་འགྱུར་རོ། །ཚོགས་ཀྱི་བདག་པོ་
ལྕགས་ཅན་ནི། ཕོ་ཉ་མ་ཐམས་ཅད་ཀྱི་གཞེན་འདེབས་པ་དང༌། སྒྲུབ་པ་བྱེད་པར་ངས་བསྐོས་ཏེ། དེ་དྲན་པར་བྱས་ན། ཕོ་ཉ་མོ་ཐམས་ཅད་མདུན་ན་འཁོད་པར་འགྱུར་རོ། །ང་དང་ལྷ་
རྣམས་ཀྱི་སྙིང་པོ་ལྟ་བུར་གྱུར་པ། འབྱུང་པོའི་བདག་པོའི་ཆོ་ག་རྒྱས་པ་སྒྲུབ་པ། ཕོ་ཉ་མོ་ཐམས་ཅད་ཀྱི་ཡིད་དང་འཐད་པ། ཚོགས་ཀྱི་བདག་པོ་ལྕགས་ཅན་བཤད་པར་བྱའོ། །ན་མོ་
རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ཏདྱ་ཐཱ། ར་བ་ར་བ། དྷ་བ་དྷ་བ། མ་ར་མ་ར། བྷཉྫ་བྷཉྫ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། གྲྀཧྞ་གྲྀཧྞ། ཙྪིནྡ་ཙྪིནྡ།
བྷིནྡ་བྷིནྡ། ཧ་ན་ལ་ཧ་ཀ་བཛྲ་ཎ་སྭཱཧཱ། ལྕགས་ཅན་སྙིང་ལྟ་བུར་གྱུར་པ། འབྱུང་པོའི་བདག་པོའི་ཆོ་ག་རྒྱས་པར་སྒྲུབ་པ། ཚོགས་ཀྱི་བདག་པོའི་ཕོ་ཉ་མ་ཐམས་ཅད་ཀྱི་ཡིད་དང་
འཐད་པ་བཤད་དེ། ན་མོ་བཛྲ་པཱ་ཎ་ཡེ། ན་མ་ཨཱི་ཤྭ་རཱ་ཡ། ན་མོ་ནནྡ་ཀེ་ཤྭ་རཱ་ཡ། རུ་ལུ་རུ་ལུ། པི་ལ་ཏ་མ་ཏཾ་གི། ཙ་ལ་ལོ་ཧ་ཀ །དུཥྚ་སཾ་གྲ་ཧ་མི་ནཾ། ཨཱ་བེ་ཤ་ཡ་སྭཱཧཱ། འདི་ནི།

94-1-32a

ཚོགས་ཀྱི་བདག་པོ་ལྕགས་ཅན་ཕོ་ཉ་མ་རྣམས་ཀྱི་གཞེན་འདེབས་པ་དང༌། སྒྲུབ་པར་བྱེད་པ་ཐོགས་པ་མེད་པའི་ལས་ཅན་ནོ། །གདོན་དབབ་པ་ཐམས་ཅད་ལ་
ནི༑ མེ་ཏོག་གིས་བྱའོ། །ལས་སོ་ཅོག་ལ་ཡང་ཚོགས་ཀྱི་བདག་པོ་ལྕགས་ཅན་བརྗོད་ནས་ལས་ཐམས་ཅད་བྱའོ། །ཞག་གསུམ་སྨྱུང་བ་བྱས་ནས་མར་གྱི་ངོ་ཞག་བརྒྱད་ལ་ལག་
ན་རྡོ་རྗེའི་མདུན་དུ་དཀྱིལ་འཁོར་སྐྱང་ནུལ་གྱིས་བྱུགས་ཏེ་དྲི་དང༌། མེ་ཏོག་དང༌། བདུག་པ་ཕུལ་ནས་བཻ་ཀཾ་ཀ་ཏའི་ཤིང་གིས་མེ་སྦར་ལ་བིལ་བའི་ཡམ་སྲེག་ཤིང་བརྒྱ་སྟོང་
སྦྱིན་སྲེག་བྱས། དེའི་འོག་ཏུ་ཚོགས་ཀྱི་བདག་པོ་ལྕགས་ཅན་གྱིས་མཚན་མོ་རྨི་ལམ་དུ་བསྟན་པར་འགྱུར་རོ། །དེ་ནས་ཕོ་ཉ་མ་ཐམས་ཅད་ལས་བྱེད་པར་འགྱུར་རོ། །ཕོ་ཉམ་
རྣམས་ཀྱི་ཆོ་ག་རྫོགས་སོ།།    །།ལོག་འདྲེན་རྣམས་ཀྱི་རིག་སྔགས་བཤད་པ་གང་ཡིན་པ་དེ་ཉིད་སྙིང་པོའི་མཆོག་ཀྱང་བཤད་པར་བྱ་སྟེ། ན་མོ་བཛྲ་པཱ་ཎི་སྱ།
ཨོཾ་བི་ཏི་ཏ་མ་ཏི་སྟེ་ཧ། སྙིང་པོའི་ལས་རྣམས་འབྱུང་སྟེ། སྒྲུབ་པ་ཐམས་ཅད་དང༌། ལས་ཐམས་ཅད་ལ་ལས་འདི་ཉིད་བྱ་སྟེ། གུ་གུལ་དང་ནི་ཡུངས་ཀར་དང༌། །གིའུ་ཝང་ཤུ་
དག་རུ་རྟ་དང༌། །སུག་སྨེལ་ཡང་ན་དེ་བཞིན་ཏེ། །སྒྲོན་ཤིང་དང་ནི་ཐང་ཤིང་དང༌། །ཙནྡན་དང་ནི་ཨ་ག་རུ། །ཀ་ལེ་ཡ་ཀ་པད་ཏྲ་དང༌། །གེ་སར་འདི་རྣམས་ཆ་བསྙམས་ལ། །ཆུ་

94-1-32b

དང་ལྷན་ཅིག་བཏགས་པར་བྱ། །གང་ན་སྦྱར་སྨན་འདི་གནས་པ། །དེར་ནི་འཇིགས་པ་མི་འབྱུང་སྟེ། །ཆོམ་རྐུན་མ་ཡིན་མཚོན་རྣམས་མིན། །སྤྲུལ་རྣམས་མ་ཡིན་ལྷ་མིན་མིན།།
ལག་ན་རྡོ་རྗེའང་འདིས་བསྐུལ་བས། །ས་སྟེང་དག་ཏུ་རྒྱལ་བར་འགྱུར། །འདི་ཡིས་ལུས་ལ་བསྐུས་པ་ནི། །ལོག་འདྲེན་རྣམས་ལས་ཐར་པར་འགྱུར། །སྦྱར་སྨན་འདི་ནི་བྱས་ནས་ཀྱང༌། །
སྒྲུབ་པ་ཐམས་ཅད་བསྒྲུབས་བྱས་ན། །ལོག་འདྲེན་རྣམས་ཀྱིས་མི་ཚུགས་ཏེ། །ལག་ན་རྡོ་རྗེས་བཤད་པ་བཞིན། །ལོག་འདྲེན་རྣམས་ཀྱང་གཞེན་འདེབས་པ། །སྒྲུབ་པ་བྱེད་པར་ནི། འཕགས་
པ་ལག་ན་རྡོ་རྗེས་བདུད་རྩི་ཐབ་སྦྱོར་བསྐོས་སོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་ཙནྡན་དམར་པོའི་ཁུ་བས་འཕགས་པ་བདུད་
རྩི་ཐབ་སྦྱོར་བྲིའོ། །དེའི་གཡོག་སུམ་ཅུ་རྩ་གཉིས་ཀྱང་ཐལ་བས་བྲིའོ། །དེའི་ལོག་འདྲེན་རྣམས་ལ་གཏོར་མ་སྦྱིན་པར་བྱའོ། །བདུད་རྩི་ཐབ་སྦྱོར་ཡང་ལན་བརྒྱ་བཟླས་བརྗོད་
བྱའོ༑ ༑དེ་ནས་ལག་ན་རྡོ་རྗེས་བཤད་པ་བཞིན་དུ་ལོག་འདྲེན་རྣམས་འགྲུབ་པར་འགྱུར་རོ། །ལོག་འདྲེན་རྣམས་ཀྱི་ཆོ་ག་རྫོགས་སོ།།    །།འཕགས་པ་སྤྱན་རས་གཟིགས་ཀྱི་
དབང་ཕྱུག་གིས་རིག་པ་མཆོག་ལས་བཅོམ་ལྡན་འདས་མ་གོས་དཀར་མོ་ཅན་བཤད་པ་གང་ཡིན་པ་དེའི་ཕྱི་མའི་ལས་རྣམས་ངས་བཤད་ཀྱི། ལྷ་རྣམས་ཉོན་ཅིག །སྒྲུབ་པ་ཐམས་

94-1-33a

ཅད་ལ་སྲུང་བ་ཡིན་ཏེ། ཆོམ་རྐུན་དང༌། སྟག་དང༌། སྦྲུལ་དང༌། ཆུ་སྲིན་ན་ཀྲ་དང༌། མ་ཀ་ར་རྣམས་ལས་གནས་སྲུང་བ་དང༌། མཚམས་གཅང་པ་དང༌།
ཁ་བཅིང་བར་བྱ་བ་རྣམས་ཡིད་ཀྱིས་བྱའོ། །གཏེར་བླང་བ་ནི། གཏེར་གང་ན་ཡོད་པ་དེར་སོང་ལ་སྨྱུང་བར་བྱས་ཏེ་དཀྱིལ་འཁོར་སྐྱང་ནུལ་གྱིས་བྱུགས་ནས་བིལ་བའི་ཤིང་གིས་
མེའི་ནང་དུ་ཡུངས་ཀར་མར་དང་སྦྱར་བས་ལན་བརྒྱ་སྟོང་སྦྱིན་སྲེག་བྱས་ན། དེའི་འོག་ཏུ་གཏེར་སྟོན་པར་འགྱུར་ཏེ། དེ་ནས་བླང་བར་བྱའོ། །མར་གྱི་ངོ་ཞག་བརྒྱད་ལ་ཞག་
གཅིག་སྨྱུང་བ་བྱས་ཏེ་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་མཆོད་པ་བྱས་ནས་སྣ་མའི་མེ་ཏོག་བརྒྱ་སྟོང་ལན་རེ་བཟླས་བརྗོད་བྱས་ཏེ། འཕགས་པ་སྤྱན་རས་
གཟིགས་དབང་ཕྱུག་གི་བྲང་དུ་བསྣུན་ལ་བཟླས་བརྗོད་རྫོགས་པའི་ཏིལ་གྱིས་ལན་བརྒྱ་སྟོང་སྦྱིན་སྲེག་བྱས་ན། དངོས་གྲུབ་གྲུབ་པའི་མཚན་མར་འཕགས་པ་སྤྱན་རས་གཟིགས་
དབང་ཕྱུག་གི་ཡན་ལག་དང༌། ཉིང་ལག་འགུལ་བར་འགྱུར་རོ། །དེ་ནས་གྲུབ་ནས་ཡུལ་གྲུའམ། ཡང་ན་གསེར་སྦྱིན་པར་འགྱུར་རོ། །ཟླ་བ་གཅིག་གི་བར་དུ་སློང་མོའི་ཟས་ཟ་ཞིང་
རིག་སྔགས་བཟླས་བརྗོད་བྱས་ལ། དེ་ནས་རིག་སྔགས་འཆང་གིས་ཟླ་བ་ཉ་ལ་ཞག་གཅིག་སྨྱུང་བ་བྱས་ཏེ་རས་མ་ཉམས་པ་ལ་ཚོན་རྩི་སྦྱིན་མེད་པས་འཕགས་པ་སྤྱན་རས་གཟིགས་

94-1-33b

དབང་ཕྱུག་འབྲིར་གཞུག་སྟེ་འདམ་བུ་མདའ་རྒྱུའི་མདོག་ཅན་ཐོར་ཚུགས་བྱས་པ། ལག་པ་གཡོན་པ་ན་པདྨ་ཐོགས་པ། གཡས་པ་ན་སྔགས་ཀྱི་ནོར་བུ་ཐོགས་ཏེ། བྲང་ན་དཔལ་
གྱི་བེའུ་ཡོད་པ་པདྨ་ལ་བཞུགས་པར་བྱ། གཡས་ཕྱོགས་སུ་བཅོམ་ལྡན་འདས་མ་གོས་དཀར་ཅན་འདམ་བུ་མདའ་རྒྱུའི་མདོག་དང་ལྡན་པ། ཐོར་ཚུགས་བྱས་ཤིང་པདྨའི་ཕྲེང་
བས་བརྒྱན་པ་པདྨ་ལ་བཞུགས་ཏེ་ཡིད་ཙམ་གྱིས་འདུད་པར་བྱའོ། །དེ་ནས་རིག་སྔགས་འཆང་སྤྱད་པ་བྱས་པས་མར་གྱི་ངོ་ཞག་ལྔ་ལ་སྐུ་གདུང་དང་ལྡན་པའི་མཆོད་རྟེན་གྱི་དྲུང་
དུ་རི་མོའི་སྐུ་གཟུགས་བཀྲམ་སྟེ་མཆོད་པ་རྒྱས་པར་བྱས་ལ་ལྷ་བཤོས་ཀྱང་རྒྱས་པར་དབུལ་ལོ། །རི་མོའི་གཟུགས་ཀྱི་མདུན་དུ་པྲི་ཡང་ཀུའི་ཕྱེ་མ་བརྫིས་པས་གཟུགས་བྱས་ཏེ།
སྤྱན་རས་གཟིགས་ཀྱི་གསང་སྔགས་སྙིང་པོ་དང་བཅས་པས་ལན་བརྒྱད་བརྒྱ་བཟླས་བརྗོད་བྱའོ། །དེ་ནས་མཇུག་བརྟུལ་ཏེ་རིག་སྔགས་ཀྱི་རྒྱལ་པོ་བཟླས་བརྗོད་བྱས་པས་མཚམས་
རྣམས་གཅད་པར་བྱའོ། །བཅོམ་ལྡན་འདས་མས་ནི། སྟེང་དང་འོག་བཅིང་བར་བྱའོ། །སྟེང་དང་འོག་བཅིང་བ་ན་ལྷོ་ཕྱོགས་སུ་སྐར་མདའ་ལྟུང་བར་འགྱུར་ཏེ། དེ་ནས་དངོས་གྲུབ་
འགྲུབ་པའི་མཚན་མར་ཤེས་པར་བྱའོ། །དེ་ནས་རིག་སྔགས་འཆང་གིས་ཡང་ཉེ་རེག་བྱས་ལ་རི་མོའི་གཟུགས་ཀྱི་མདུན་དུ་ཀུ་ཤའི་སྟན་ལ་འདུག་སྟེ་རིག་སྔགས་ལན་བརྒྱ་སྟོང་

94-1-34a

བཟླས་བརྗོད་བྱས་ན། རི་མོའི་གཟུགས་འགུལ་ཞིང་ས་ཡང་གཡོ་བར་འགྱུར་རོ། །དེ་ནས་འགྲུབ་པར་འགྱུར་ཏེ། བླ་མ་ལ་ཕྱག་བྱས་ནས་རིག་སྔགས་
བཟླས་བརྗོད་བྱེད་བཞིན་དུ་གྱེན་དུ་འཕགས་པར་བྱའོ། །འདོད་རྒུར་སྒྱུར་བའི་གཟུགས་ཅན་དུ་འགྱུར་ཞིང༌། དཔག་ཚད་སྟོང་གྱེན་དུ་འཕགས་ཤིང༌། རྣ་བ་གསང་ཞིང་མིག་
རྣོ་བ་དང༌། རིག་སྔགས་འཆང་ཐམས་ཅད་ཀྱིས་མི་སོད་པ་དང༌། ཚེ་ལོ་དགུ་སྟོང་ཐུབ་པར་འགྱུར་རོ། །ལུས་དང་བྲལ་བའི་འོག་ཏུ་ཡང་བདེ་བ་ཅན་དུ་སྐྱེ་བར་འགྱུར་རོ། །གོས་
དཀར་ཅན་གྱི་རིག་སྔགས་ཀྱི་ཆོ་ག་ལ་གཞེན་འདེབས་ཤིང་སྒྲུབ་པར་བྱེད་པའི་གསང་སྔགས་ཆེན་པོ་ཡང་ངས་སྦྱིན་པར་བྱའོ། །ཨོཾ་ཤྲཱི་པཎྜ་ར་བཱ་སི་ནི། ན་ཛ་ཊཱ་མུ་ཀུ་ཊ་དྷ་ར་ཎེ་
སྭཱཧཱ༑ ཀ་བེ་ཀ་བེ་ཀ་བེ་ཀི་བི་རི་སྭཱཧཱ། རིག་སྔགས་འདི་ལག་ན་རྡོ་རྗེའི་མདུན་དུ་འཕགས་པ་སྤྱན་རས་གཟིགས་དབང་ཕྱུག་གི་གཟུགས་གཞག་པར་བྱའོ། །དེའི་གཡོན་རོལ་དུ་ནི།
གོས་དཀར་ཅན་གཞག་པར་བྱའོ། །དེ་ནས་རིག་སྔགས་འཆང་གིས་ཡར་གྱི་ངོ་ཟླ་བ་ཉ་ལ་ཉིན་མཚན་དུ་སྨྱུང་བ་བྱས་ཏེ་དྲི་དང༌། མེ་ཏོག་དང༌། བདུག་པ་ལ་སོགས་པས་མཆོད་
པ་བྱས་ནས་ཞག་གསུམ་གྱི་བར་དུ་བཟླས་བརྗོད་བྱས་ན། དེ་ནས་གོས་དཀར་ཅན་འགྲུབ་པར་འགྱུར་རོ། །གོས་དཀར་ཅན་གྱི་ཆོ་ག་རྫོགས་སོ།།    །།ལྷ་རྣམས། ངས་

94-1-34b

འཕགས་པ་སྤྱན་རས་གཟིགས་དབང་ཕྱུག་གི་ལས་རྣམས་བཤད་ཟིན་ཏེ། གཞོན་ནུ་རྡོ་རྗེ་སྡེའི་ཐོགས་པ་མེད་པའི་ལས་རྣམས་ཀྱང་བཤད་པར་བྱའོ། །སྟོན་ཟླ་ར་བ་ཚེས་བརྒྱད་
ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་ཀ་ར་བཱི་རའི་མེ་ཏོག་བརྒྱ་སྟོང་ལན་རེ་བཟླས་བརྗོད་བྱས་པས་འཕགས་པ་རྡོ་རྗེ་སྡེ་ལ་བསྣུན་ན་མདུན་དུ་འདུག་པར་
འགྱུར་ཏེ། ཕོ་ཉ་མ་རྣམས་ཀྱིས་ལྷའི་ཚོགས་སོ་ཅོག་འགུགས་པར་འགྱུར་ཞིང་དེ་ལ་དངོས་གྲུབ་སྦྱིན་དུ་འཇུག་སྟེ། མངགས་མ་ཐག་ཏུ་ཡིད་ཅི་སེམས་པ་འགྲུབ་པར་འགྱུར་རོ། །
གདོན་རྣམས་ཀྱི་སྙིང་གཞོམ་པར་བྱ་ན། ལན་བདུན་བཟླས་བརྗོད་བྱས་པའི་ཡུངས་ཀར་གྱིས་བྱའོ། །བཅའ་སྒ་ལ་ལན་བདུན་བཟླས་བརྗོད་བྱས་ཏེ་གདོན་ལ་བསྟན་ན། གདོན་གྱི་
ལུས་ཚ་བས་འདེབས་པར་འགྱུར་རོ། །ནད་དོ་ཅོག་ལ་ས་ལ་ལན་བདུན་བཟླས་བརྗོད་བྱས་ཏེ་བྱིན་ན། ནད་མེད་པར་འགྱུར་རོ། །གཞོན་ནུ་མཆོག་གི་གཞེན་འདེབས་ཤིང་སྒྲུབ་པར་བྱེད་པའི་
སྙིང་པོ་བཤད་ཟིན་ཏོ། དྲག་ཏུ་སྐུལ་བ་གཞན་ཡང་བཤད་པར་བྱའོ། །ན་མོ་བཛྲ་པཱ་ཎི་སྱ། ཨོཾ་ཧུ་ཡུ་ཧུ་ཡུ་སྭཱཧཱ། འཕགས་པ་རྡོ་རྗེ་སྡེའི་སྙིང་པོའོ། །མར་གྱི་ངོ་ཞག་བརྒྱད་ལ་ཞག་
གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་རྡོ་རྗེའི་སྡེ་བཞག་ནས་མེ་ཏོག་དཀར་པོ་བརྒྱ་སྟོང་སྙིང་པོ་དང་སྦྱར་ཏེ་འཕགས་པ་རྡོ་རྗེ་སྡེ་ལ་བསྣུན་ན། དེ་ནས་འཕགས་པ་རྡོ་རྗེ་སྡེ་

94-1-35a

འགྲུབ་པར་འགྱུར་ཏེ། དྲག་ཏུ་སྐུལ་བའི་སྙིང་པོ་མཆོག་བཟླས་བརྗོད་བྱས་པ་ཐམས་ཅད་བྱེད་པར་འགྱུར་རོ། །འཕགས་པ་རྡོ་རྗེ་སྡེའི་ཆོ་ག་རྫོགས་སོ།།    །།
ལྷ་རྣམས། ངས་འཕགས་པ་རྡོ་རྗེ་སྡེའི་ལས་གང་དག་གིས་མྱུར་དུ་མདུན་ན་གནས་པར་འགྱུར་བ་རྣམས་བཤད་ཟིན་ཏེ། འགོང་བར་དགའ་བ། མཐུ་དང་ཕ་རོལ་གནོན་པ་དཔག་
ཏུ་མེད་པའི་རྒྱུད་ཕྱི་མ་གང་གིས་རྩེ་བཞིན་དུ་བདེ་བླག་ཏུ་ལས་རྣམས་བྱེད་པ་ཡང་བཤད་པར་བྱའོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་
པ་ལག་ན་རྡོ་རྗེའི་མདུན་དུ་ཨརྐའི་ཤིང་གིས་མེ་སྦར་ནས་ཡུངས་ཀར་མར་དང་སྦྱར་བས་ལན་བརྒྱ་སྟོང་སྦྱིན་སྲེག་བྱས་ན། གཞོན་ནུ་མཆོག་འགྲུབ་པར་འགྱུར་ཏེ། ལས་
དེ་གྲུབ་པས་ཆོ་ག་རྒྱས་པ་གཞན་དག་བདེ་བླག་ཏུ་འགྲུབ་པར་འགྱུར་རོ། །རིག་སྔགས་འཆང་རིག་སྔགས་སྒྲུབ་པ་ན། གཞོན་ནུའི་གསང་སྔགས་དྲན་པར་བྱ་སྟེ། དྲན་
པ་ཙམ་གྱིས་མྱུར་དུ་མདུན་ན་འདུག་པར་འགྱུར་རོ། །རྩེ་ཞིང་སྒྲུབ་ན་ལྷ་ཐམས་ཅད་གཞོན་ནུ་བལྟ་བའི་ཕྱིར་འོང་བར་འགྱུར་ཏེ། འོངས་ནས་དངོས་གྲུབ་སྦྱིན་པར་བྱེད་དོ།།
ཞག་གསུམ་སྨྱུང་བ་བྱས་ཏེ་མར་གྱི་ངོ་ཞག་བཅུ་བཞི་ལ་ལྷ་ཆེན་པོའི་གནས་སམ། ཡང་ན་ཀུན་དགའི་ར་བའམ། ཁང་སྟོང་དུ་སོང་ནས་བེའུ་དཀར་པོ་བླངས་ཏེ་དྲི་དང༌།

94-1-35b

མེ་ཏོག་དང༌། བདུག་པས་བརྒྱན་ལ་ཁ་ལྷོ་ཕྱོགས་སུ་བསྟན་ནས་སྦྲང་རྩི་དང༌། ཨ་ལམ་བུ་མས་ལག་པ་གཉིས་བསྐུས་ཏེ་རྐང་པ་གཡས་པ་བྱུག་པར་བྱའོ། །རིག་སྔགས་ཀྱང་ལན་
བརྒྱ་སྟོང་བཟླས་བརྗོད་བྱས་ཏེ་བེའུ་སྨྲར་གཞུག་གོ །དེ་སྟེ་སྨྲར་མི་བཏུབ་ན་ཡང་ལན་བརྒྱ་སྟོང་བཟླས་བརྗོད་བྱས་ཏེ། དེ་ནས་སྨྲར་བཅུག་ན། ཅི་བྱ་ཞེས་སྨྲ་བར་འགྱུར་རོ། །དེས་
ཀྱང་འདོད་པ་ཐམས་ཅད་སྦྱིན་པར་གྱིས་ཤིག་ཅེས་སྨྲོས་ཤིག །དེ་ནས་ཡིད་ལ་གང་བསམ་པ་དེ་ཐམས་ཅད་འགྲུབ་པར་འགྱུར་ཏེ། ཚེ་ལ་སྟོང་ཉིས་བརྒྱ་ཐུབ་པར་འགྱུར་རོ། །གཞོན་
ནུའི་ལས་རིག་སྔགས་སྒྲུབ་པར་བྱེད་པ་བཤད་ཟིན་ཏོ། །ཅི་སྟེ་རྡོ་རྗེའི་རིགས་སྒྲུབ་པར་འདོད་ན། ལག་ན་རྡོ་རྗེའི་སྲས་གཙུག་ནས་བྱུང་གཏུམ་པ། དྲག་པ། འདུལ་དཀའ་བ་
བསྟེན་པར་བྱའོ། །སྒྲུབ་པར་འདོད་པ་གང་ཡིན་པས་ཡུམ་སྙིང་ལ་དྲན་པར་བྱས་ཏེ་སྲས་གཏུམ་པོ་དྲན་པར་བྱའོ། །འདིའི་ལས་གང་སྒྲུབ་ན། རྡོ་རྗེའི་རིགས་འགྲུབ་པར་འགྱུར་བ་ཡང་
བཤད་པར་བྱ་སྟེ། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ནས་འཕགས་པ་ལག་ན་རྡོ་རྗེའི་གློ་གཡས་ཕྱོགས་སུ་ནི། འཕགས་པ་རྡོ་རྗེ་སྡེ། གཡོན་ཕྱོགས་སུ་ནི། འཕགས་
པ་གཙུག་ནས་བྱུང་གཞག་གོ །དེ་དག་ལ་དྲི་དང༌། མེ་ཏོག་དང༌། བདུག་པ་རྣམས་དབུལ་བར་བྱ་སྟེ། འཕགས་པ་རྡོ་རྗེ་སྡེ་ལ་ནི། ཙནྡན་དཀར་པོ་དབུལ་ལོ། །འཕགས་པ་ལག་ན་

94-1-36a

རྡོ་རྗེ་དང༌། གཞོན་ནུ་ལ་ནི། ཙནྡན་དམར་པོ་དབུལ་ལོ། །མེ་ཏོག་དཀར་པོ་དང༌། དམར་པོ་ཡང་ཚུལ་དེ་དང་འདྲ་བར་དབུལ་བར་བྱ་སྟེ། དེའི་མདུན་དུ་
སེང་ལྡེང་གི་ཤིང་གིས་མེ་སྦར་ལ་ཡུམ་གྱི་གསང་སྔགས་ཀྱིས་ཙནྡན་དམར་པོའི་ཡམ་སྲེག་ཤིང་མར་གྱི་ནང་དུ་སྨྱུགས་པ་བརྒྱ་སྟོང་སྦྱིན་སྲེག་བྱའོ། །དེ་ནས་གཞོན་ནུ་འགྲུབ་
པར་འགྱུར་ཏེ། བགེགས་མེད་པ་བདེ་བླག་ཏུ་ཆོ་ག་རྒྱས་པ་འགྲུབ་པར་འགྱུར་རོ། །ལག་ན་རྡོ་རྗེས་བཤད་པ་བཞིན། །རིག་སྔགས་རྒྱལ་པོ་མངའ་བདག་མཆོག །གང་ཞིག་ཕྱག་
འཚལ་མཆོད་བྱེད་པ། །གང་ཞིག་རྟག་ཏུ་ལན་གཅིག་གམ། །ཡང་དང་ཡང་དུ་རྗོད་བྱེད་དང༌། །གཟི་ཆེན་སྲས་ནི་ཡུམ་དང་བཅས། །ལེགས་པ་རུ་ནི་དྲན་པར་བྱེད། །དེ་ལ་ངས་
ནི་ཁོར་ཟུག་ཏུ། །ལག་ན་རྡོ་རྗེས་བསྐུལ་བ་བཞིན། །དངོས་གྲུབ་ཀྱང་ནི་སྦྱིན་པར་བྱ། །གང་ཞིག་ཆོ་ག་རྒྱས་པ་འདི། །གསང་བཅས་གསང་ཆེན་ལྡན་པ་དང༌། །ལག་ན་རྡོ་རྗེས་
སྔགས་བཤད་དང༌། །གཟི་ཆེན་ཕྱི་མའི་རྒྱུད་ཀློག་དང༌། །གཞོན་ནུ་དམ་པ་མངའ་བདག་ནི། །སྤྱན་དང་ལྷན་ཅིག་ལྡན་པ་དང༌། །ཕྱི་མའི་རྒྱུད་ལས་བཤད་པ་ཡིན། །ལས་རྣམས་
གང་ཞིག་ལྟ་བྱེད་པ། །དེ་ལ་དཔལ་ལྡན་རྡོ་རྗེ་འཛིན། །ལུས་ཀྱི་སྤྱི་བོར་རྟག་ཏུ་གནས། །དེ་ནས་བཅོམ་ལྡན་འདས་ལག་ན་རྡོ་རྗེས་སངས་རྒྱས་ཀྱི་སྤྱན་སྤྱི་བོ་ལ་བཀུར་ཏེ་རྡོ་

94-1-36b

རྗེ་འབར་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་ལག་ན་རྡོ་རྗེས་རྡོ་རྗེ་འབར་བའི་ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་ལྷ་ཐམས་ཅད་སེམས་
འཇིག་པར་འགྱུར་ཏེ། །ལྷགས་ནས་ཁྱབ་འཇུག་ནི། བཅོམ་ལྡན་འདས་ཀྱི་གློ་གཡོན་ཕྱོགས་སུ་འདུག་གོ །ལྷ་ཆེན་པོ་ནི། གཡས་ཕྱོགས་སུ་འདུག་གོ །སྨིན་དྲུག་མ་ནི། འཛེམ་
བཞིན་དུ་རྒྱབ་ལོགས་སུ་འདུག་གོ །དཀའ་ཟློག་ནི། མདུན་ཕྱོགས་སུ་འདུག་གོ །གཞོན་ནུ་དྲིལ་མཛེས་དང༌། སྨིན་དྲུག་གི་བུ་ནི། གློ་གཡས་སུ་འདུག་གོ །ཚོགས་རྣམས་ནི།
གཡོན་ཕྱོགས་སུ་འདུག་གོ །ཕོ་ཉ་མོ་དྲུག་གིས་བསྐོར་བའི་དཔལ་གྱི་ལྷ་མོ་གཟི་བརྗིད་ཆེན་མོ་ཤིན་ཏུ་འོད་འབར་བ་དག་མོ་ཕ་རོལ་གནོན་པ་དྲག་མོ་ནི། ཕྱོགས་གཅིག་ཏུ་འདུག་
སྟེ༑ དེའི་ལྷ་ཡུལ་བ་དང༌། ལྷ་མ་ཡིན་དང༌། གྲུབ་པས་བསྟེན་པའི་འཁོར་གྱི་དཀྱིལ་འཁོར་དེར་མ་ཞུགས་སོ། །དེ་ནས་བཅོམ་ལྡན་འདས་ལག་ན་རྡོ་རྗེ་ཏིང་ངེ་འཛིན་ལས་བཞེངས་ཏེ་ལྷ་
དེ་དག་ལ་གླང་པོ་ཆེའི་ལྟ་སྟངས་ཀྱིས་བལྟས་སོ། །དེ་ནས་ཕྱོགས་གཅིག་ན་འདུག་པའི་དཔལ་གྱི་ལྷ་མོ་དང༌། ཕོ་ཉ་མོ་སྟོབས་ཆེན་མོའི་ཕ་རོལ་གནོན་པ་དང་ལྡན་པ་དྲུག་ཀྱང་
བལྟས་སོ། །དེ་ནས་ཕོ་ཉ་མོ་དྲུག་པོ་རྣམས་ཀྱིས་དཔལ་གྱི་ལྷ་མོ་ཆེན་མོ་ལ་ལེགས་པར་བལྟས་ནས་ཕོ་ཉ་མོ་དེ་དག་གིས་བསྟོད་དེ། ཕོ་ཉ་མོ་ཆེན་མོ་མེ་ལྕེ་མ་དང༌། མེ་སྟག་མ་དང༌།

94-1-37a

ཕྲེང་ལྡན་མ་དང༌། མཛོད་ལྡན་མ་དང༌། འབར་ལྡན་མ་དང༌། ཁ་འབར་མ་དང༌། འདི་དག་གིས་དཔལ་གྱི་ལྷ་མོ་ལ་བསྟོད་པ། ཨགྣི་ཛི་ཧྭ་སྭ་ཡཾ་ན་མ་
པཱི་ཏ་དཾཥྚྲ་ཡ་ན་མཿ༑ ཡ་མཱ་ཡ་ན་མཿ། ད་ཧ་ནཱ་ཡ་ན་མཿབིནྡུ་ཛི་ཧྭཱ་ཡ་ན་མཿ། ཨཱ་དཪྴ་ནཱ་ཡ་ན་མཿ། བྲི་ཤ་ལཱ་ཡ་ན་མཿསྭཱཧཱ། མེ་ལྕེ་མས་བསྟོད་ནས་ལྷ་རྣམས་དགའ་བར་གྱུར་
ཏོ༑ ༑མེ་སྟག་མའི་རིག་སྔགས་བཤད་དེ། ཙུ་རུ་ཙུ་རུ། མུ་རུ་མུ་རུ། པུ་རུ་པུ་རུ་སྭཱཧཱ། ཨཱ་གཙྪ་པ་ཏེ་སྭཱཧཱ། མེ་སྟག་མས་བསྟོད་ནས་ཕྲེང་ལྡན་མས་བསྟོད་པ། ན་མོ་བཛྲ་པཱ་
ཎི་ཡེ༑ དེ་བ་ཏི། དེ་བ་ཡ། ཙི་ཡི་མི་ཡི། ཀ་ལི་པྲ་ཏཱིཙྪ་བི་ལི་དེ་བ་ཏེ་སྭཱཧཱ། ཕྲེང་ལྡན་མས་བསྟོད་ནས་མཛོད་ལྡན་མས་བསྟོད་པ། ན་མོ་བཛྲ་པཱ་ཎ་ཡེ་དེ་བ་ཏི་དྷ་བཱ་ཡཱ་ཏི་བ་རི་སི་
རི་རི༑ བི་དུ་རི། ཛ་པེ་ན་ཏ་ཏོ་ད་ནེ་སྭཱཧཱ། མཛོད་ལྡན་མས་བསྟོད་ནས་འབར་ལྡན་མས་མངོན་པར་བསྟོད་དོ། །ན་མོ་བཛྲ་པཱ་ཎི་སྱ། ན་མཿཔྲ་ཙཎྜ་སྱ། ན་མ་སྐྲྀ་ཏྭཱ་སརྦ་བྷཱུ་ཏ། པྲ་
ཤ་མ་ནི༑ སརྦ་ཨ་ཏ་སིངྣཾ་བ་ཤེ་མི་ཧུ་ན་ནི་ཧུ་ན་ནི། མོ་ཧ་ནི་མོ་ཧ་ནི། ཧི་ཧི་བཛྲ་པཱ་ཎི་སྭཱཧཱ། འབར་ལྡན་མས་བསྟོད་ནས་ཁ་འབར་མས་མངོན་པར་བསྟོད་པ། ཤྲི་ཡེ་མ་ཧཱ་
ཤྲི་ཡེ༑ ཙ་ལེ་མ་ཧཱ་ཙ་ལེ། ཨི་ཪྱིད་དེ་ཀ་ནི། མ་ཧཱ་བྷོ་གི་ནི། བྷོ་ག་བ་ཏི་།མ་མཱ་བ་ལོ་ཀ་སྭཱཧཱ། ཁ་འབར་མས་བསྟོད་ནས་ལྷའི་མིག་གིས་རྣམ་པར་བལྟས་སོ། །དེ་ནས་དཔལ་

94-1-37b

གྱི་ལྷ་མོ་ཆེན་མོ་ལག་ན་རྡོ་རྗེ་ལ་བསྟོད་ནས་དེ་ནས་བསྐྱོད་པར་བརྩམས་སོ། །དེ་ནས་ལྷའི་དཀྱིལ་འཁོར་དེ་དག་གིས་དཔལ་གྱི་ལྷ་མོ་ཆེན་མོ་རྒྱང་རིང་པོ་ནས་འོང་བ་མཐོང་ནས་མྱུར་
དུ་ལངས་ཏེ་ལག་ན་རྡོ་རྗེའི་གཡས་སུ་འཁོད་དོ། །སྟོབས་པོ་ཆེའི་ཚོགས་ལ་གཏུམ་བྱེད་དང༌། གསེར་ཅན་དང༌། རྨུགས་བྱེད་དང༌། རྫོང་ལྡན་དང༌། ལྕགས་ཅན་དང༌། སོ་ཅན་དང༌།
མཚན་སྦྱིན་དང༌། བདུད་རྩི་ཐབ་སྦྱོར་ལ་སོགས་པ་ཚོགས་པ་དེ་དག་གིས་མངོན་པར་བསྟོད་དོ། །ཚོགས་རྣམས་ཀྱིས་དཔལ་གྱི་ལྷ་མོ་ཆེན་མོ་སྟོབས་ཆེན་མོ་བསྟོད་པ་ནི། སྤྱན་དང་
ལག་ན་རྡོ་རྗེ་ལ་ཕྱག་འཚལ་ནས་ཐོག་མར་གཏུམ་བྱེད་མ་བརྗོད་པ། ན་མོ་བཛྲ་པཱ་ཎ་ཡེ། ད་མ་ད་མ་རཾ་གཱ་རཾ་གཱ། ག་ག་ག་ཡ་ག་ཡ་ག་ཡ། ཙནྡ་ཀཱ་ཛྙཱ་པ་ཡ་ཏི་སྭཱཧཱ། གཉིས་པ་སྟེ་
གསེར་ཅན་བརྗོད་པ། ན་མོ་བཛྲ་པཱ་ཎི་སྱ། བ་ན་བ་ན། ཙ་ལ་པ་ཙ་ལ་པ། ན་མོ་ཛཱ་ཀཱ་ཛྙཱ་པ་ཡ་ཏི་སྭཱཧཱ། གསུམ་པ་སྟེ་རྨུགས་བྱེད་བརྗོད་པ། ན་མོ་བཛྲ་པཱ་ཎི་སྱ། ད་ཧ་ད་ཧ། པ་ཙ་པ་
ཙ༑ ཙཱུརྞ་ཙཱུརྞ། ནཱ་ཤ་ཡ། བི་ནཱ་ཤ་ཡ་ཛཾ་བྷ་ཀོ་ཛྙཱ་པ་ཡ་ཏི་སྭཱཧཱ། བཞི་པ་སྟེ་རྫོང་ལྡན་བརྗོད་པ། ན་མོ་བཛྲ་པཱ་ཎི་སྱ། ཙུ་རུ་ཙུ་རུ། ཏ་ཏ་ཏ་ཏ། མ་ཏ་མ་ཏ། ཀོཏྟ་ཀོཏྟ་ཛྙཱ་པ་ཡ་ཏི་སྭཱཧཱ།
ལྔ་པ་སྟེ་ཚོགས་ཆེན་མོ་ལྕགས་ཅན་བརྗོད་པ། ན་མོ་བཛྲ་པཱ་ཎི་སྱ། ཊཌྱ་ཋཱ། ར་བ་ར་བ། ད་བ་ད་བ། མ་ར་མ་རེ། མཱ་ར་མཱ་ར། བྷཉྫ་བྷཉྫ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། གྲྀཧྞ་

94-1-38a

གྲིཧྞ༑ ཙྪིནྡ་ཙྪིནྡ། བྷིནྡ་བྷིནྡ། ཧ་ན་ལེ་ཧ་ཀ་བཛྲེ་ཎ་སྭཱཧཱ། དྲུག་པ་སྟེ་སོ་ཅན་བརྗོད་པ། ན་མོ་བཛྲ་པཱ་ཎི་སྱ། ཧུ་ཏ་ཧུ་ཏ། གྲཱ་ཧ་མ་པ་རི། ཤུ་མི་བཛྲ་ཧ་
སྟེ་ན། སུ་པྲ་ཏི་ན་དནྟ་ཀོ་ཛྙཱ་པ་ཡ་ཏི་སྭཱཧཱ། བདུན་པ་སྟེ་ཚོགས་གཟི་བོ་ཆེ་སྟོབས་པོ་ཆེ་མཚན་སྦྱིན་བརྗོད་པ། ན་མོ་བཛྲ་པཱ་ཎི་སྱ། ཏིཥྛ་ཏིཥྛ། བྷོ་མ་ཧཱ་གྲ་ཧ་བཛྲ་ས་ཏྱེ་ན་སུ་
པྲ་ཏི་པི་བ་པཱ་ལ་ཏོ་ཏཱ་ཛྙཱ་པ་ཡ་ཏི་སྭཱཧཱ། བརྒྱད་པ་སྟེ་ཚོགས་ཆེན་པོ་བདུད་རྩི་ཐབ་སྦྱོར་བརྗོད་པ། ན་མོ་བཛྲ་པཱ་ཎི་སྱ། ཧུ་ལུ་ཧུ་ལུ། ཏིཥྛ་ཏིཥྛ། ཨ་མྲྀ་ཏ་ཀུཎྜ་ལི། ཁ་ཁ་ཁཱ་
ཧི་ཁཱ་ཧི། བྷནྡྷ་བྷནྡྷ་སྭཱཧཱ། ལྷ་དེ་དག་གིས་ཚོགས་ཆེན་པོ་བརྒྱད་པོ་དེ་དག་ལས་བརྩམས་ཏེ་དཔལ་གྱི་ལྷ་མོ་ཆེན་མོ་ལ་བསྟོང་ནས་ཚོགས་ཆེན་པོ་དེ་དག་གིས་ཀྱང་དཔལ་གྱི་
ལྷ་མོ་ཆེན་མོ་ལ་རིམ་གྲོ་བྱེད་ཅིང་ལག་ན་རྡོ་རྗེའི་འཁོར་གྱི་དཀྱིལ་འཁོར་དུ་སོང་ངོ༌། །དེ་ནས་གཞོན་ནུ་སྨིན་དྲུག་གི་བུས་ལྷ་མོ་ཆེན་མོ་དེ་དག་ལ་བསྟོད་པ་མཐོང་ནས་རང་གི་
རིག་སྔགས་ཀྱིས་དཔལ་གྱི་ལྷ་མོ་ཆེན་མོ་ལ་བསྟོད་པ། ན་མོ་བཛྲ་པཱ་ཎི་སྱ། ཏྲཻ་ལོཀྱ་ཛ་ལ་ནི་བི་དྲཱ་པ་ཎི། སརྦ་དྷརྨ་ཎི། ས་མ་ཎི། ས་མི་ར་ཎེ། སརྦ་ལོ་ཀ་བ་ཤཾ་ཀ་རི། ཛ་ཛྫེ་
མུ་ཛི། ཧྲྀ་ད་ཡཾ་ཨ་བརྟ་ནི། མི་ལི་མི་ལི། མི་ལི་ཙ་ལཱ་ཡ། སརྦ་ལོ་ཀོ་ཏ་སཱ་ད་ནི། ཨ་ནུ་ན་ཧ་ན་སྭཱཧཱ། དེ་ནས་དཔལ་གྱི་ལྷ་མོ་གཞོན་ནུ་སྨིན་དྲུག་གི་བུས་བསྟོད་ནས་ཡིད་

94-1-38b

རབ་ཏུ་དགའ་ཞིང་འཁོར་གྱི་དཀྱིལ་འཁོར་གྱི་ནང་དུ་སོང་ངོ༌། །དེ་ནས་དཔལ་གྱི་ལྷ་མོ་ཆེན་མོ་འཁོར་གྱི་དཀྱིལ་འཁོར་གྱི་ནང་དུ་སོང་བ་དྲུག་མས་མཐོང་ནས་རང་གི་རིག་སྔགས་
ཀྱིས་བསྟོད་པ། ན་མོ་བཛྲ་པཱ་ཎི་སྱ། ན་མཿསཏྱ་པཱ་ཎི་ནཾ། ས་ཏྱ་བཱ་ཙ་ནེ་ན་ས་ཏྱ། བ་ཏི་ནི་ས་ཏྱཾ་བ་དེ་ས་ཏྱཾ། བ་ཧི་ཏེ་ཛ་བ་ཏི། མཱ་ལ་ནི། ཧ་རི་ཎི་བརྟ་ནི། ཛ་ལོ་ཏིཏྩ་ལི། སརྦ་ལོ་ཀ་བ་
ཤཾ་ཀ་རི༑ ཨཱཏྨ་ནཱཾ་མུ་ནི་སྱ། ཀི་བི་ཏེ། ཡོ་ག་མེ་ད་རེ། ཧི་ལི་ཧི་ལི། ན་མོསྟུ་ཏེ་སྭཱཧཱ། དྲུག་མས་བསྟོད་པ་དཀའ་ཟློག་མས་མཐོང་ནས་མངོན་པར་བསྟོད་པ། ན་མོ་བཛྲ་པཱ་ཎི་སྱ། སྱང་
དེ། ད་ཡི་ཏ། ཨ་ཏྲི་ཏྲེ། སོ་མེ་བྲཧྨ། བི་ད་ནི། རི་ཥི་རི་ཥི། ནཀྵ་ཏྲེ། ཡ་ས་ད་ཏྲ་སྱ་དྱ་ན། ཏཾ་བ་ཏ། ཀ་ཏེ་ཡ་ནི་སྭཱཧཱ། དེ་ནས་དཔལ་གྱི་ལྷ་མོ་ཆེན་མོ་ལ་དྲུག་མ་དང༌། དཀའ་ཟློག་
གཉིས་ཀྱིས་བསྟོང་ནས་དྲུག་མ་དང༌། དཀའ་ཟློག་མ་གཉིས་ལ་ཡང་བལྟས་ཏེ་ལག་ན་རྡོ་རྗེའི་འཁོར་གྱི་དཀྱིལ་འཁོར་གྱི་ནང་དུ་སོང་ངོ༌། །དེ་ནས་དཔལ་གྱི་ལྷ་མོ་ཆེན་མོ་ལྷ་རྣམས་ཀྱིས་
བསྟོད་དེ་ལག་ན་རྡོ་རྗེ་འཁོར་གྱི་དཀྱིལ་འཁོར་གྱི་ནང་དུ་ཞུགས་ནས་རིག་པ་མཆོག་གི་ཆོ་ག་ཆེན་པོ་རྒྱས་པ་ཕྱིར་ཞིང་འཕེལ་བར་བྱ་བ་དང༌། རིག་པ་མཆོག་གི་ཆོ་ག་རྒྱས་པ་ཆེན་
པོ་བརྒྱན་པ་དང༌། རིག་པ་མཆོག་གི་ཆོ་ག་ཆེན་པོ་རྒྱས་པ་སྒྲུབ་པ་དང༌། རིག་པ་མཆོག་གི་ཆོ་ག་རྒྱས་པ་ཆེན་པོའི་དཔལ་བསྐྱེད་པ་དང༌། རིག་པ་མཆོག་གི་ཆོ་ག་རྒྱས་པ་ཆེན་

94-1-39a

པོའི་རིག་སྔགས་ཀྱི་ལས་ཐམས་ཅད་བྱ་བའི་ཕྱིར་རིག་སྔགས་ཀྱི་རྒྱལ་པོ་ཆེན་པོའི་མཆོག་ལག་ན་རྡོ་རྗེས་རྗེས་སུ་ཡི་རང་བ། མ་གྲུབ་པ་རྣམས་གྲུབ་པར་
བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་སྦྱིན་པ། རྟག་ཏུ་དཔལ་མངོན་པར་འཕེལ་བར་བྱེད་པ། དཀྱིལ་འཁོར་ཐམས་ཅད་གསལ་བར་
བྱེད་པ། དཀྱིལ་འཁོར་ཐམས་ཅད་ཀྱི་ནང་དུ་གཏོགས་པ། དཀྱིལ་འཁོར་ཐམས་ཅད་ལ་འཇུག་པར་བྱེད་པ། དཀྱིལ་འཁོར་ཐམས་ཅད་སྒྲུབ་པའི་རིག་སྔགས་བཤད་དེ། དེ་
བཞིན་གཤེགས་པ་ཐམས་ཅད་ལ་ཕྱག་འཚལ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་སྤྱི་བོ་ལ་བཀུར་ཏེ་རིག་སྔགས་འདི་བཤད་དོ། །ན་མོ་བུདྡྷ་སྱ། ན་མོ་དྷརྨ་སྱ།
ན་མཿསཾ་གྷ་སྱ། ན་མོ་བཛྲ་པཱ་ཎི་སྱ། ན་མོ་ཡཀྵཱ་ཎཱཾ། ན་མོ་མ་ཧཱ་ཤྲི་ཡེ། ཙི་ལི་ཙི་ལི། ཨུན་མཱ་ད། པྲ་མནྟེ། དྲྀ་ཌྷ། ཤྲི་ཡེ། ཙ་ལེ་ཙ་ལེ། ཤྲི་ཡེ། ཨ་ཀི་ར་ཎི། ཨུ་པ་ཏིཥྛ། ཨུ་པ་ཏིཥྛ།
ཨི་མི་ཏིཥྛ། ཨི་མཾ་པུ་རུ་ཥཾ། ན་མཿཨུ་པ་ཏིཥྛ། མ་ཡ་ར་མ། གྲི་ཧེ་གྲི་ཧེ། དེ་བ་ཏི་བཛྲ་སྭ་མཱན་སྭཱཧཱ། རིག་སྔགས་ཀྱི་རྒྱལ་པོ་ཆེན་པོ་དཔལ་གྱི་ལྷ་མོ་ཆེན་མོས་རིག་སྔགས་བཤད་མ་ཐག་ཏུ་
ལྷ་རྣམས་ཀྱིས་དེ་ཐོས་ནས་སྙིང་འདར་ཏེ་ལག་ན་རྡོ་རྗེའི་ཞལ་དུ་ལྟ་ཞིང་འཁོད་དོ། །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས།

94-1-39b

ཁྱེད་ཀྱིས་རིག་སྔགས་ཀྱི་རྒྱལ་པོ་ཆེན་པོ་དཔལ་གྱི་ལྷ་མོ་ཆེན་མོས་རིག་སྔགས་བཤད་པ་གང་ཡིན་པ་ཉོན་ཅིག །རིག་པ་མཆོག་གི་ཆོ་ག་རྒྱས་པ་ཆེན་པོའི་ཕྱིར་འཕེལ་བར་བྱ་
བ་དང༌། རིག་པ་མཆོག་གི་ཆོ་ག་རྒྱས་པ་ཆེན་པོ་བརྒྱན་པ་དང༌། རིག་པ་མཆོག་གི་ཆོ་ག་རྒྱས་པ་ཆེན་པོ་སྒྲུབ་པ་དང༌། རིག་པ་མཆོག་གི་ཆོ་ག་རྒྱས་པ་ཆེན་པོའི་སྒྲུབ་པ་དཔལ་
མངོན་པར་བསྐྱེད་པ་དང༌། རིག་པ་མཆོག་གི་ཆོ་ག་རྒྱས་པ་ཆེན་པོའི་རིག་སྔགས་ཀྱི་ལས་ཐམས་ཅད་བྱ་བའི་ཕྱིར་མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་
བྱེད་པ། འདོད་པ་ཐམས་ཅད་རབ་ཏུ་སྦྱིན་པ། རྟག་ཏུ་དཔལ་འཕེལ་བར་བྱེད་པ། དཀྱིལ་འཁོར་ཐམས་ཅད་གསལ་བར་བྱེད་པ། དཀྱིལ་འཁོར་ཐམས་ཅད་ཀྱི་ནང་དུ་གཏོགས་
པ༑ དཀྱིལ་འཁོར་ཐམས་ཅད་དུ་འཇུག་པར་བྱེད་པ། དཀྱིལ་འཁོར་ཐམས་ཅད་སྒྲུབ་པའི་རིག་སྔགས་བཤད་པ་དེ། བཟོད་ལྡན་དག །ཁྱེད་ཀྱིས་རྒྱགས་པ་མེད་པའི་སེམས་
ཀྱིས་ཉོན་ཅིག །ངས་རྡོ་རྗེ་འབར་ཞིང་རབ་ཏུ་འབར་ལ་ཀུན་ཏུ་རབ་ཏུ་འབར་བས་སྤྱི་བོ་གཤག་ས་རེ། དེ་ནས་ལྷ་རྣམས་སྙིང་འདར་ཏེ་ལག་ན་རྡོ་རྗེའི་ཞལ་དུ་ལྟ་ཞིང་རིག་སྔགས་
ཀྱི་རྒྱལ་པོ་ལག་ན་རྡོ་རྗེ་ལ་དཀྱིལ་འཁོར་གྱི་ནང་དུ་གཏོགས་པའི་རིག་སྔགས་ཀྱིས་ཀྱང་མངོན་པར་བསྟོད་དེ། རིག་སྔགས་ཀྱི་རྒྱལ་པོ་ཆེན་པོ་དཔལ་གྱི་ལྷ་མོས་རིག་སྔགས་

94-1-40a

བཤད་པ་གང་ཡིན་པ་དེ་དག་གིས་ལག་ན་རྡོ་རྗེ་ལ་བསྟོད་ནས་ཚིག་འདི་སྐད་ཅེས་སྨྲས་སོ། །རིག་སྔགས་ཀྱི་རྒྱལ་པོ་ཆེན་པོ། དཔལ་གྱི་ལྷ་མོ་ཀུན་ཏུ་
ལྟ་བ་ཆེན་པོའི་རིག་སྔགས་ཀྱི་དཀྱིལ་འཁོར་གྱི་ནང་དུ་གཏོགས་པའི་ལས་རྣམས་བཤད་དུ་གསོལ། བཤད་དུ་གསོལ། དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་
རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས། ངས་བཤད་ཀྱི། ཁྱོད་ཉོན་ཅིག །རིག་སྔགས་འཆང་ཐམས་ཅད་ཀྱི་དཔལ་མངོན་པར་འབྱུང་བར་བྱེད་པ་ཞེས་བྱ་བའི་
དཀྱིལ་འཁོར་དཔལ་ཐམས་ཅད་སྐྱེད་པར་བྱེད། ཕ་རོལ་ཏུ་ཕྱིན་པ་ཐམས་ཅད་ཀྱི་ཚོགས་སུ་གྱུར་པའི་དཀྱིལ་འཁོར་གྱི་རྒྱལ་པོ་དེ་ངས་བཤད་པར་བྱ་སྟེ། གང་མཐོང་ནས་
རིག་སྔགས་འཆང་ཐམས་ཅད་ཀྱི་དཔལ་ཐམས་ཅད་ཀྱི་མངོན་པར་འགྱུར་བ་དང༌། ལྷ་ཐམས་ཅད་བསྐྱེད་པར་འགྱུར་བ་དང༌། ལོག་འདྲེན་ཐམས་ཅད་ཞི་བར་འགྱུར་བ་དང༌།
རྒྱལ་སྲིད་ཐམས་ཅད་བརྟན་པར་འགྱུར་བ་དང༌། དགྲ་ཐུལ་བར་འགྱུར་བ་དང༌། རིག་སྔགས་འཆང་གི་དཔལ་རྣམས་འཕེལ་བར་འགྱུར་བའི་དཀྱིལ་འཁོར་གྱི་རྒྱལ་པོ་དེ་ངས་
བཤད་དོ། །ས་གཞི་མཉམ་པར་བརྟགས་བྱས་ལ། །ཤེས་རབ་ཅན་གྱིས་དཀྱིལ་འཁོར་བྲི། །ཁྲུ་ནི་བཞི་འམ་བཅུ་དྲུག་པ། །གྱོ་མོ་དང་ནི་གསེག་མ་མེད། །དུར་ཁྲོད་ཡང་ནི་ཤིང་

94-1-40b

གཅིག་དྲུང༌། །ཡང་ན་ཆུ་ཀླུང་འདུས་པའི་མདོ། །ས་གཞི་དེ་དག་བརྟགས་བྱས་ལ། །དེ་ནས་མཁས་པས་དཀྱིལ་འཁོར་བྲི། །ས་དེ་ལྟ་བུ་མཐོང་ནས་སྨྱུང་བ་བྱས་ཏེ་གསོ་སྦྱོང་དང་ལྡན་
པས་དུ་གུ་ལའི་རས་དཀར་པོ་བགོས་ལ་ལག་ན་པོག་ཕོར་ཐོགས་ནས་ཕྱེ་མ་རེད་ཀྱི་དུས་མཚམས་སུ་དཔལ་གྱི་ལྷ་མོའི་རིག་སྔགས་ཀྱིས་ལྷ་རྣམས་སྤྱན་དྲང་བར་བྱའོ། །དེ་ནས་ནམ་
ཕྱེད་ཀྱི་དུས་སམ། ཡང་ན་ནང་པར་དཀྱིལ་འཁོར་བྲི་བར་བྱ་སྟེ། ཅི་སྟེ་གསེར་གྱི་ཕྱེ་མས་བྲི་ན་ནི། ལྷའི་དཔལ་འཐོབ་པར་འགྱུར་རོ། །དངུལ་གྱིས་ནི། དགྲ་ལས་རྒྱལ་བར་འགྱུར་
རོ༑ ༑ཟངས་ཀྱིས་ནི། ཞི་བར་འགྱུར་རོ། །ཡང་ན་ཙནྡན་གྱི་ཕྱེ་མས་བྲིས་ན་ནི། དཔལ་ཐོབ་པར་འགྱུར་རོ། །ཙནྡན་དམར་པོའི་ཕྱེ་མས་ནི། དགྲ་ལས་རྒྱལ་བར་འགྱུར་རོ། །པུ་ཤེལ་
ཙེས་ནི༑ གྲོད་ཁྱེར་ཞི་བར་འགྱུར་རོ། །ཡང་ན་འབྲས་ཕྱེ་དཀར་པོས་བྲིས་ན་ནི། དཔལ་ཐོབ་པར་འགྱུར་རོ། །ནས་རྗེན་པའི་ཕྱེས་བྲིས་ན་ནི། དགྲ་ལས་རྒྱལ་བར་འགྱུར་རོ། །ཡང་ན་
མེའི་བསྲེག་བྱ་བྱས་པའི་ཐལ་བས་བྲིས་ན་ནི། ཞི་བར་འགྱུར་རོ། །ཅི་སྟེ་སོ་ཕག་གི་ཕྱེ་མའམ། སོལ་ཕྱེའམ། དུར་ཁྲོད་ཀྱི་ཐལ་བ་ཡང་རུང་སྟེ། ཚོན་རྩི་འདི་གསུམ་གྱིས་དཀྱིལ་
འཁོར་བྲིས་ན་ནི། ཡུལ་འཁོར་ལ་གནོད་པར་འགྱུར་རོ། །རིག་སྔགས་འཆང་བདག་ཉིད་དག་པར་བྱ་སྟེ། རྒྱུ་སྐར་དང་མཐུན་པའི་དུས་སུ་སྨྱུང་བ་བྱས་ལ་ཉི་མ་བཟང་བའམ། ཡང་

94-1-41a

ན་ཡར་གྱི་ངོ་ཚེས་ལྔ་ལ་དཀྱིལ་འཁོར་ཁྲུ་བཅུ་དྲུག་པའམ། ཡང་ན་ཁྲུ་བཅུ་བཞི་པ་བྲིའོ། །ཅི་སྟེ་ཐོག་མར་ཤར་ཕྱོགས་སུ་ཐིག་བཏབ་ན་ནི། རིག་སྔགས་
འཆང་རྣམས་ཀྱི་དཔལ་འཕེལ་བར་འགྱུར་རོ། །ཅི་སྟེ་ལྷོ་ཕྱོགས་སུ་བཏབ་ན་ནི། གྲོང་ཁྱེར་ལ་གནོད་པར་འགྱུར་རོ། །ཅི་སྟེ་ནུབ་ཕྱོགས་སུ་བཏབ་ན་ནི། རིག་སྔགས་འཆང་
རྣམས་ཕན་ཚུན་མི་མཐུན་པར་འགྱུར་རོ། །ཅི་སྟེ་བྱང་ཕྱོགས་སུ་བཏབ་ན་ནི། དགྲ་ཐམས་ཅད་ལས་རྒྱལ་བར་འགྱུར་རོ། །ཅི་སྟེ་ཐོག་མར་ཚོན་དཀར་པོ་བཀྱེ་ན་ནི། རྒྱལ་པོ་རྒྱལ་
བར་འགྱུར་ཞིང་རིག་སྔགས་འཆང་རྣམས་ཀྱི་ལས་འགྲུབ་པར་འགྱུར་རོ། །ཅི་སྟེ་ཚོན་དམར་པོ་བཀྱེ་ན་ནི། གྲོང་ཁྱེར་ཞི་བར་འགྱུར་རོ། །ཅི་སྟེ་ནག་པོ་བཀྱེ་ན་ནི། གྲོང་ཁྱེར་ལ་
མི་དགེ་བར་འགྱུར་རོ། །དེ་ནས་རིག་སྔགས་འཆང་གིས་རིག་སྔགས་ཀྱི་རྒྱལ་པོ་བཟླས་བརྗོད་བྱེད་བཞིན་དུ་དཀྱིལ་འཁོར་བྲི་བར་བྱ་སྟེ། བྱང་ཕྱོགས་སུ་ནི། གངས་ཀྱི་རི་
གཞག་གོ །ལྷོ་ཕྱོགས་སུ་ནི། རི་འབིགས་བྱེད་གཞག་གོ །དེ་ནས་ཁོར་ཡུག་གི་རིས་བསྐོར་བར་བྱའོ། །དབུས་སུ་ནི། སངས་རྒྱས་བཅོམ་ལྡན་འདས་བྲིའོ། །གཡོན་ལོགས་
སུ་ནི༑ ལག་ན་རྡོ་རྗེ་བྲིའོ། །བཅོམ་ལྡན་འདས་ཀྱི་གཡས་ལོགས་སུ་ནི། དཔལ་ལྷ་མོ་ཆེན་མོ་བྲིའོ། །ལག་ན་རྡོ་རྗེའི་དྲུང་དུ་ནི། ཕོ་ཉ་མོ་དྲུག་བྲིའོ། །བྱང་ཕྱོགས་ངོས་སུ་ནི།

94-1-41b

ཁྱབ་འཇུག་དང༌། ལྷ་ཆེན་པོ་དང༌། ཚངས་པ་རྣམས་དེ་དག་དང་མཐུན་པའི་འཁོར་དང་བདུད་རྩི་གཞག་གོ །ནུབ་ཕྱོགས་སུ་དྲུག་མ་དང༌། དཀའ་ཟློག་མ་དང༌། གཞོན་ནུ་འཁོར་
དང་བཅས་པ་གཞག་གོ །ལྷོ་ཕྱོགས་སུ་ནི། ཚོགས་དྲུག་ཅུ་རྩ་བཞི་པོ་རྣམས་གཞག་གོ །སྒོ་རེ་རེར་ཡང་ཚོགས་རྣམས་གཞག་པར་བྱ་སྟེ། ཤར་ཕྱོགས་ཀྱི་སྒོར་གཏུམ་བྱེད་
དང༌། གསེར་ཅན་གཉིས་གཞག་གོ །ལྷོ་ཕྱོགས་ཀྱི་སྒོར་ནི། བདུད་རྩི་ཐབ་སྦྱོར་དང༌། རྨུགས་བྱེད་གཉིས་གཞག་གོ །ནུབ་ཕྱོགས་ཀྱི་སྒོར་ནི། རྫོང་ལྡན་དང༌། མཚན་སྦྱིན་
གཉིས་གཞག་གོ །བྱང་ཕྱོགས་ཀྱི་སྒོར་ནི། ལྕགས་ཅན་དང༌། སོ་ཅན་གཉིས་གཞག་གོ །ནང་དུ་ནི། བཅོམ་ལྡན་འདས་ཚིག་ལྡན་མ་དྲི་ཟའི་འཁོར་གྱིས་བསྐོར་བ་གཞག་
གོ །ཀཪྵ་པ་ན་བརྒྱ་རྩ་ཚང་བའམ། ཡང་ན་པ་ན་བརྒྱས་རྡོ་རྗེ་བྱས་ཏེ་བཞག་ལ་དེའི་སྟེང་དུ་སྤྱན་གྱིས་བཟླས་བརྗོད་བྱས་པའི་བུམ་པ་མི་ནག་ཅིང་རྩ་བ་མེད་ལ་མགྲིན་བཅིངས་
དང་བཅས་པ་གཞག་པར་བྱ་སྟེ། བུམ་པ་དེའི་ནང་དུ་ས་བོན་ཐམས་ཅད་དང༌། རིན་པོ་ཆེ་ཐམས་ཅད་གཞུག་ཅིང་འོ་མ་ཡོད་པའི་ཤིང་གི་ཡལ་ག་གཞག་གོ །གྲ་བཞིར་ཡང་བུམ་
པ་བཞི་གཞག་པར་བྱ་སྟེ། མགྲིན་བཅིངས་དང་ལྡན་པ་ལ་ས་བོན་དང་རིན་པོ་ཆེ་ཐམས་ཅད་བཅུག་སྟེ་འོ་མ་ཡོད་པའི་ཤིང་གི་ཡལ་ག་གཞག་གོ །དེ་ནས་རིག་སྔགས་

94-1-42a

འཆང་གང་དག་དཔལ་ལམ་རིག་སྔགས་འཆང་ལས་བྱུང་བའི་འབྲས་བུ་འདོད་ན། རིག་སྔགས་འཆང་དེས་བླ་མ་ལ་བསྙེན་བཀུར་བྱའོ། །བླ་མ་དེས་
ཀྱང་རིག་སྔགས་འཆང་སྨྱུང་བར་བྱས་པ། བྱང་ཆུབ་ཀྱི་སེམས་ཡོངས་སུ་བཟུང་བ། གསོ་སྦྱོང་གི་ཡན་ལག་དང་ལྡན་པ། གོས་གཙང་མ་བགོས་པ། དར་དཀར་གྱིས་
གདོང་གཡོགས་པ་དཀྱིལ་འཁོར་དུ་གཞུག་པར་བྱའོ། །དེ་ལ་ནུབ་ཕྱོགས་ཀྱི་སྒོར་བཅུག་ན་ནི། དཔལ་མངོན་པར་འཕེལ་བར་འགྱུར་རོ། །ལྷོ་ཕྱོགས་སུ་ནི། རྟག་ཏུ་རྒྱལ་
བར་འགྱུར་རོ། །ཤར་ཕྱོགས་སུ་ནི། འཐབ་མོ་འབྱུང་བར་འགྱུར་རོ། །བྱང་ཕྱོགས་སུ་ནི། བླ་མའི་སྒོ་ཡིན་ཏེ། འཇུག་པར་མི་བྱའོ། །དེ་ནས་བླ་མས་རིག་སྔགས་འཆང་
དུ་གུ་ལའི་རས་དཀར་པོས་གདོང་གཡོགས་ལ་དཔལ་གྱི་ལྷ་མོའི་རིག་སྔགས་ཀྱི་མགོ་བོར་བསང་གཏོར་བྱས་ཏེ་གཞུག་གོ །དེ་ནས་འགྲོན་བུ་བརྒྱད་བརྒྱ་ལྷ་ལ་དོར་བར་
བྱའོ༑ ༑འགྲོན་བུ་དེ་ཡང་ལོ་མས་དཀྲིས་ན་ནི། རིག་སྔགས་འགྲུབ་པར་འགྱུར་རོ། །རས་དཀར་པོས་དཀྲིས་ཏེ་བོར་ན་ནི། ཞག་བདུན་གྱིས་དཔལ་འོང་བར་འགྱུར་རོ། །རིག་
སྔགས་འཆང་དེ་དག་ལ་ལྷ་རྣམས་ཀྱང་བསྟན་པར་བྱའོ། །དེ་ནས་ཕྱིར་བྱུང་སྟེ་བྱང་ཕྱོགས་སུ་སོང་ལ་དབུས་ཀྱི་བུམ་པའི་ཆུ་ཁྱོར་བའི་ནང་དུ་སྦྱིན་ནོ། །རིག་སྔགས་འཆང་

94-1-42b

རྣམས་ཀྱིས་ཀྱང་ལག་པ་གཡོན་པས་མནོས་ཏེ་བཏུང་བར་བྱའོ། །རིག་སྔགས་རྣམས་ལ་ཡང་སེམས་ཅན་ཐམས་ཅད་བདག་གིས་ཡོངས་སུ་བཟུང་ངོ༌། །ཞེས་སྨྲོས་ཤིག་ཅེས་བསྒོ་
བར་བྱའོ། །དེའི་འོག་ཏུ་དེ་དག་གི་དོན་གྱི་ཕྱིར་བདག་གིས་ཕ་རོལ་ཏུ་ཕྱིན་པ་དྲུག་པོ་རྣམས་ཡོངས་སུ་རྫོགས་པར་བྱའོ། །ཞེས་སྨྲར་གཞུག་གོ །དེའི་འོག་ཏུ་དེ་དག་གི་དོན་གྱི་ཕྱིར་
རིག་སྔགས་ཀྱི་ཚོགས་རྣམས་བདག་ལ་གྲུབ་པར་གྱུར་ཅིག་ཅེས་སྨྲར་གཞུག་གོ །དེ་ནས་རིག་སྔགས་འཆང་བ་སྤུ་ལྡང་བར་འགྱུར་ཞིང་བསྟོད་པའི་གླུའི་སྒྲ་ཡང་ཐོས་པར་འགྱུར་
རོ༑ ༑དེའི་འོག་ཏུ་འོངས་པའི་བྲམ་ཟེ་རྣམས་ཀྱང་རྒྱལ་བར་གྱུར་ཅིག །དར་བར་གྱུར་ཅིག་ཅེས་བརྗོད་པར་འགྱུར་རོ། །དུང་གི་སྒྲ་དང༌། རྔ་སྒྲ་ཡང་ཐོས་པར་འགྱུར་རོ། །ཅི་སྟེ་བུད་མེད་
གོས་དཀར་པོ་བགོ་ཞིང་སྣོད་གང་བ་ཐོགས་པ་མཐོང་ན་ནི། ལག་ན་རྡོ་རྗེས་ཇི་སྐད་བཤད་པ་བཞིན་དུ་རིག་སྔགས་འཆང་དེ་ལ་དཔལ་འོང་བར་འགྱུར་རོ། །ཅི་སྟེ་ཐུ་བ་གང་བ་མཐོང་
ན་ནི༑ རྒྱལ་སྲིད་དམ། ཡུལ་གྲུའམ། གྲོང་གི་བདག་པོ་ཐོབ་པར་འགྱུར་རོ། །དེ་ནས་རིག་སྔགས་འཆང་གི་དཔལ་ཐོབ་པར་འདོད་ན། དཔལ་ཐམས་ཅད་མངོན་པར་འབྱུང་བར་བྱེད་པའི་
དཀྱིལ་འཁོར་ཆེན་པོ་འདི་མཐོང་ན་རིག་སྔགས་འཆང་ཐམས་ཅད་ཀྱི་རྒྱལ་པོར་འགྱུར་ཏེ། རིག་སྔགས་འཆང་ཐམས་ཅད་ལས་རྒྱལ་བར་འགྱུར་རོ། །ཅི་སྟེ་དཔལ་ཐམས་ཅད་མངོན་པར་

94-1-43a

འབྱུང་བར་བྱེད་པའི་དཀྱིལ་འཁོར་ཐམས་ཅད་མཐོང་ན་ནི། དེ་ཡང་རྒྱལ་བར་འགྱུར་ཏེ། དགྲ་རྣམས་བཏུལ་ནས་སའི་སྟེང་འཁོལ་བར་འགྱུར་རོ། །མི་
ཕལ་པ་གང་ལ་ལ་དཔལ་འདོད་པས་དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་མཐོང་ན་ཡང་སྐལ་པ་ཅན་གྱི་ཁྱད་པར་དུ་འགྱུར་ཞིང༌། རྒྱལ་
སྲིད་དམ། ཡུལ་གྲུའི་བདག་པོའམ། གྲོང་གི་བདག་པོར་འགྱུར་ཏེ། དཀྱིལ་འཁོར་ཆེན་པོ་འདིའི་ལས་འདི་ནི། དོན་ཡོད་པ་ཡིན་ནོ། །ཞེས་རྡོ་རྗེ་འཛིན་པས་བཤད་དོ། །དེ་
ནས་རིག་སྔགས་འཆང་རིག་སྔགས་ཀྱི་དངོས་གྲུབ་འདོད་པས་དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་མོ་མཐོང་ལ་མཐོང་ནས་ཞག་ཉི་ཤུ་རྩ་
གཅིག་གི་བར་དུ་ངེས་པར་གནས་པར་བྱ་སྟེ། རིག་སྔགས་གང་འདོད་པ་བཟླས་བརྗོད་བྱས་ན། ཞག་ཉི་ཤུ་རྩ་གཅིག་གིས་དེ་ལ་རིག་སྔགས་དེ་འགྲུབ་པར་འགྱུར་རོ། །རྒྱལ་
པོ་མཐོང་སྟེ་ཞག་ཉི་ཤུ་རྩ་གཅིག་གི་བར་དུ་ངེས་པར་གནས་པ་ཡང་ཡིད་ལ་བསམ་པ་ཐམས་ཅད་ཐོབ་པར་འགྱུར་རོ། །ལས་རྣམས་ཟིན་ནས་རིག་སྔགས་ཀྱི་ལྷ་བཤོས་སྣ་ཚོགས་
དང༌། མེ་ཏོག་སྣ་ཚོགས་རྙིང་པ་དེ་རྣམས་ཀྱང་བསྡུས་ལ་དུར་ཁྲོད་དམ། ཆུ་ཀླུང་གང་ཡང་རུང་བར་དོར་བར་བྱའོ། །དེ་ནས་རིག་སྔགས་འཆང་དབང་ཕྱུག་ཉམས་བའམ། རྒྱལ་

94-1-43b

པོའི་དཔལ་ཉམས་པ་སླར་གྲོན་པར་འདོད་ན། རིག་སྔགས་འཆང་དེས་ཞག་གསུམ་སྨྱུང་བ་བྱས་ཏེ་ཟླ་བ་ཉའི་ནུབ་མོ་གནས་དབེན་བའམ། ཡང་ན་མྱ་གྲོ་དྷའི་དྲུང་དུ་དཔལ་ཐམས་
ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཁྲུ་བཅུ་དྲུག་པ། སྒོ་བཞི་ཡོད་པ། མེའི་སྦྱིན་སྲེག་བྱས་པའི་ཐལ་བས་བྲི་ཞིང༌། དཔལ་གྱི་ལྷ་མོའི་རིག་སྔགས་དང་སྦྱར་ཏེ་དེའི་
དབུས་སུ་སངས་རྒྱས་བཅོམ་ལྡན་འདས་བྲིའོ། །གཡོན་ཕྱོགས་སུ་ནི། རྡོ་རྗེ་བྲིའོ། །དེ་བཞིན་གཤེགས་པའི་གཡས་ཕྱོགས་སུ་དཔལ་གྱི་ལྷ་མོ་ཆེན་མོ་བྲིའོ། །དེ་ནས་རིག་སྔགས་
འཆང་གིས་དཀྱིལ་འཁོར་གྱི་ཤར་ཕྱོགས་ཀྱི་ངོས་སུ་བུམ་པ་ཉི་ཤུ་རྩ་བདུན་དགོད་པར་བྱའོ། །བྱང་དང༌། ནུབ་དང༌། ལྷོར་ཡང་དེ་བཞིན་དུ་དགོད་པར་བྱའོ། །བུམ་པ་དེ་དག་གི་
ནང་དུ་ཡང་ས་བོན་དང༌། རིན་པོ་ཆེ་ཐམས་ཅད་གཞུག་གོ །བུམ་པ་ཐམས་ཅད་ཀྱང་མགྲིན་བཅིངས་དང་ལྡན་པར་བྱའོ། །བུམ་པ་དེ་དག་ཐམས་ཅད་དུ་འོ་མ་ཡོད་པའི་ཤིང་གི་
ཡལ་ག་ཡང་བཙུགས་ཏེ་ལན་བདུན་བདུན་བསྔགས་སོ། །དེ་ནས་སངས་རྒྱས་བཅོམ་ལྡན་འདས་དང༌། འཕགས་པ་ལག་ན་རྡོ་རྗེ་དང༌། དཔལ་གྱི་ལྷ་མོ་ཆེན་མོ་ལ་ལྷ་བཤོས་རྒྱས་
པར་དབུལ་ཞིང་མཆོད་པ་རྒྱས་པར་བྱའོ། །སངས་རྒྱས་བཅོམ་ལྡན་འདས་ཀྱི་སྤྱན་སྔར་དཀྱིལ་འཁོར་གུར་གུམ་གྱིས་སྐྱང་ནུལ་དུ་བྱུགས་ལ་དེའི་མདུན་དུ་བིལ་བའི་ཤིང་གིས་

94-1-44a

མེ་སྦར་ཏེ་བ་སེར་མོ་བེའུ་ཡོད་པའི་མར་གྱི་ནང་དུ་ཨ་ག་རུའི་ཡམ་སྲེག་ཤིང་ངམ། ཡང་ན་པདྨ་བརྒྱད་སྟོང་སྨྱུགས་ཏེ་སྦྱིན་སྲེག་བྱས་ལ་མར་གྱི་མར་མེ་
བརྒྱད་སྟོང་སྦར་ཏེ་དེ་ནས་ལས་བྱའོ། །ལས་ཟིན་ནས་བུམ་པ་དེ་དག་གིས་རྒྱལ་པོ་དེ་ཁྲུས་བྱེད་དུ་བཅུག་ལ། ཞག་ཉི་ཤུ་རྩ་གཅིག་གི་བར་དུ་ངེས་པར་གནས་པར་བྱས་ན།
ཟིན་པའི་རྗེས་ལ་རྒྱལ་སྲིད་ཐོབ་པར་འགྱུར་རོ། །ཕལ་པ་གང་ལ་ལས་ཁྲུས་བྱས་ན། དེའི་ལོངས་སྤྱོད་ཀྱི་གཞི་འགྲུབ་པར་འགྱུར་ཏེ། རྒྱལ་སྲིད་དམ། ཡུལ་གྲུའི་བདག་པོའམ།
གྲོང་གི་བདག་པོར་འགྱུར་རོ། །ཅི་སྟེ་བ་ལང་དང་བྲམ་ཟེ་གསོད་པར་བྱེད་ན་ཡང་སྡིག་པ་ཐམས་ཅད་ལས་ཐར་པར་འགྱུར་རོ། །གང་དང་གང་འདོད་པའི་ཕྱིར་བྱས་ན་ཡང་འདོད་
པ་དེ་དང་དེ་ཐོབ་པར་འགྱུར་ཏེ། ཇི་ལྟར་ང་དེ་བཞིན་གཤེགས་པའི་ཞམ་འབྲིང་ན་རྟག་ཏུ་གནས་པ་དེ་བཞིན་དུ་དཔལ་གྱི་ལྷ་མོ་ཆེན་མོ་འདི་དེའི་ཐད་ན་གནས་པར་འགྱུར་རོ།།
ཇི་ལྟར་རྡོ་རྗེ་འདི་རྟག་ཏུ་ང་ལ་གནས་པ་དེ་བཞིན་དུ་དཔལ་གྱི་ལྷ་མོ་འདི་རྟག་ཏུ་དེ་ལ་གནས་པར་འགྱུར་རོ། །གང་ཞིག་རྟག་ཏུ་དཔལ་ཐམས་ཅད་མངོན་པར་འབྱུང་བར་བྱེད་
པའི་དཀྱིལ་འཁོར་འཆང་དེ་ལ་ནི། རྟག་ཏུ་ལྷ་རྣམས་སྲུང་པར་བྱེད་ཅིང་ཞི་བ་དང་བདེ་ལེགས་སུ་འགྱུར་རོ། །རིག་སྔགས་འཆང་ངམ། རིག་སྔགས་འཆང་གི་བུའམ། རིག་སྔགས་

94-1-44b

འཆང་མ་གང་ཞིག་དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་མཐོང་ན། ཐམས་ཅད་འཕེལ་བར་བྱེད་པའི་དཔལ་ཐོབ་པར་འགྱུར་རོ། །དཔལ་
ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་རྫོགས་སོ།།    །།དེ་ནས་དྲང་སྲོང་ལྔ་དགའ་བའི་ཚལ་དུ་འཁོད་ནས་གཅིག་ལ་གཅིག་བལྟས་ཏེ་འདི་
སྐད་སྨྲས་སོ། །བྱང་ཆུབ་སེམས་དཔའ་སེམས་དཔའ་ཆེ། །རྡོ་རྗེ་འཛིན་པ་འདི་ཉིད་ནི། །སེམས་ཅན་རྣམས་ལ་ཕན་འདོད་ཕྱིར། །ཐུབ་པའི་དྲུང་ན་གསང་བའི་སྔགས། །རྣམ་
པ་སྣ་ཚོགས་ཐབས་ཀྱིས་སུ། །རིག་མཆོག་ཆོ་ག་ཆེན་པོ་གང༌། །ལྷ་རྣམས་ལ་ནི་གྲུབ་སྦྱིན་ཞིང༌། །ཐོས་ནས་རྟག་ཏུ་ལྷ་རྣམས་ནི། །ལྷ་མིན་ལས་རྒྱལ་ལྡོན་བྱེད་ཀྱི། །སེམས་ཅན་
རྣམས་ཀྱི་དོན་གྱི་ཕྱིར། །གསང་བའི་བདག་པོ་སྟོབས་པོ་ཆེ། །ཞི་བ་དང་ནི་དུལ་བ་ཡི། །ཐད་དུ་སོང་ནས་བྲི་བར་བྱ། །དེ་ནས་ལྷའི་དྲང་སྲོང་འོད་ཟེར་ཅན་དང༌། འོད་སྲུང་དང༌།
ཀུན་ཤེས་དང༌། གནས་འཇོག་དང༌། མི་སྦྱིན་གྱི་པུ་ལ་སོགས་པ་བཅོམ་ལྡན་འདས་དང༌། ལག་ན་རྡོ་རྗེ་དང༌། དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་
འཁོར་གྱི་རྒྱལ་པོ་གང་ན་བ་དེར་དོང་སྟེ་ཕྱིན་ནས་ལྷའི་གླུ་དབྱངས་ཀྱིས་བཅོམ་ལྡན་འདས་ལག་ན་རྡོ་རྗེ་ལ་མངོན་པར་བསྟོད་དོ། །དེ་ནས་བཅོམ་ལྡན་འདས་ལག་ན་རྡོ་

94-1-45a

རྗེས་དཀྱིལ་འཁོར་དེ་ནས་ལངས་ནས་ལྷའི་དྲང་སྲོང་དེ་དག་ལ་སྨྲས་པ། དྲང་སྲོང་ཆེན་པོ། ཁྱེད་རྣམས་སེམས་ཅན་ཐམས་ཅད་ལ་ཕན་པའི་ཕྱིར་
བརྩོན་པ་དང༌། སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་དང༌། དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་གྱི་རྒྱལ་པོའི་ནང་དུ་འོངས་པ་
ལེགས་སོ་ལེགས་སོ། །དེ་ནས་དགའ་བའི་ཚལ་ཆེན་པོ་ཡིད་དུ་འོང་བ་དང༌། ཤིང་ཆེན་པོ་ཡོངས་འདུ་ལ་གནས་པའི་སྲིན་མོ་ནམ་གྲུ་ཞེས་བྱ་བ་སྟོབས་ཆེན་མོ། བརྩོན་
འགྲུས་ཆེན་མོ། འཇིག་རྟེན་གསུམ་ན་བྱིས་པ་རྣམས་གསོང་པ། འདོད་རྒུར་སྒྱུར་བའི་གཟུགས་ཅན་དེ་ཡང་དྲང་སྲོང་དེ་དག་གི་ཐད་དུ་སོང་སྟེ་མཐོང་ནས་ལྟད་མོར་
གྱུར་ཏེ་དཀྱིལ་འཁོར་དེ་དང་ཉེ་བ་ཞིག་ཏུ་སོང་ནས་རྒྱང་ན་འདུག་ཅིང་རྡོ་རྗེ་འབར་བའི་གཟི་བརྗིད་ཀྱིས་དེའི་ནང་དུ་འོང་མ་ནུས་སོ། །དེ་ནས་དབང་ཕྱུག་ཆེན་པོ་ལ་སོགས་པ་
ལྷ་རྣམས་དང༌། མི་སྦྱིན་གྱི་བུ་ལ་སོགས་པ་དྲང་སྲོང་རྣམས་ལག་ན་རྡོ་རྗེའི་ཞལ་དུ་ལྟ་ཞིང༌། རྡོ་རྗེ་འཛིན་སྲིན་མོ་ནམ་གྲུ་ཞེས་བྱ་བ། སྟོབས་ཆེན་མོ། བརྩོན་འགྲུས་ཆེན་མོ་
འདི་ནི༑ སྐྱེ་བོ་གནས་པ་དང༌། འགྲོ་བ་འཇིགས་པར་བྱེད་པ་ལགས་ཀྱི། རྡོ་རྗེ་འཛིན་ཆེན་པོ། སྲིན་མོའི་འཇིགས་པ་དེ་ལས་བདག་ཅག་ཡོངས་སུ་སྐྱོབས་ཤིག །དེ་ནས་

94-1-45b

དཔལ་དང་ལྡན་པ་རྡོ་རྗེ་འཛིན་ཁྲོས་ཏེ་མིག་དམར་པོར་བསྒྱུར་ནས་རང་གི་དཔུང་ལ་བལྟས་ཏེ་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས། རེ་ཞིག་འཁོད་ཅིག་དང༌། འཇིག་རྟེན་
ན་སྡང་བ་གང་ཇི་སྙེད་ཡོད་པ་དེ་དག་གཞིག་པར་བྱའོ། །དེ་ནས་ལྷ་རྣམས་དང༌། དྲང་སྲོང་དེ་དག་གིས་ལག་ན་རྡོ་རྗེ་དང༌། སྤྱན་ལ་བསྟོད་ནས་རྡོ་རྗེ་འཛིན་སྲིན་མོ་ཆེན་མོ། །བརྩོན་
འགྲུས་ཆེན་མོ། །སྟོབས་ཆེན་མོ་ཁྱོད་ཀྱི་དཀྱིལ་འཁོར་དུ་འཇུག་མི་ནུས་ཀྱི། རྡོ་རྗེ་འཛིན་ཁྱོད་ཀྱིས་ཀྱང་སྲིན་མོ་ཆེན་མོ་འདི་ལ་བསྟོད་པར་མཛོད་ཅིག་དང༌། དེས་ན་དཀྱིལ་འཁོར་
དུ་འོང་བར་འགྱུར་རོ། །དེ་ནས་བཅོམ་ལྡན་འདས་ལག་ན་རྡོ་རྗེས་ལྷ་དེ་དག་ལ་སྙིང་རྗེའི་སེམས་ཀྱིས་བལྟས་ནས་སྲིན་མོ་ནམ་གྲུ་ལ་རང་གི་ཆོ་འབྲང་ལས་བསྟོད་པ། ནམ་གྲུ་
ཕྱོད་ཀྱི་ཆོ་འགྲང་དང༌། །མཚན་ཉིད་དག་ནི་བཤད་བྱ་ན། །ནོར་བུའི་རང་བཞིན་ཁྱོད་ཀྱི་ལུས། །རྒྱབ་ནི་འཛམ་བུ་ཆུ་བོའི་གསེར། །ཁྱོད་ཀྱི་གདོང་ཡང་དངུལ་ཡིན་ཏེ། །ལྟོ་བའི་ངོས་
ནི་རྡོ་རྗེས་གཏམས། །མིང་པོ་མཛོད་དང་མཛོད་སྲུང་བ། །ཁྱོད་ཀྱི་མ་ནི་ཀུན་འགྲོ་མ། །ཁྱོད་ཀྱི་ཕ་ནི་རླུང་ཞེས་བྱ། །སྐལ་ལྡན་ཤིང་རྟ་ཁྱོད་ཀྱི་རུས། །ལྷ་ཡུལ་དག་ཏུ་གྲགས་པ་ཡིན། །
དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་སྲིན་མོ་ནམ་གྲུ་རང་གི་ཆོ་འབྲང་ལ་བསྟོད་ནས་སངས་རྒྱས་བཅོམ་ལྡན་འདས་ལ་མགོ་བོས་ཕྱག་འཚལ་ཏེ། རྡོ་རྗེ་འཛིན་པ་

94-1-46a

བདག་ཉིད་ཆེ། །ཚངས་དང་གསུམ་ལ་ཕྱག་འཚལ་ཏེ། དབང་ཕྱུག་ཆེ་ལ་ཕྱག་འཚལ་ནས། །ས་འཛིན་རླུང་རྣམས་གང་ཡིན་དང༌། །གང་དག་
གནོད་སྦྱིན་སྟོབས་པོ་ཆེ། །གྲུབ་པ་རྒྱུ་བ་དྲི་ཟ་རྣམས། །དྲང་སྲོང་ལྷ་དང་ལྷ་མིན་པ། །དེ་ནས་འབྱུང་པོ་ཐམས་ཅད་དང༌། །འོད་ཟེར་ཅན་དང་འོད་སྲུང་དང༌། །ཀུན་ཤེས་དང་ནི་གནས་
འཇོག་དང༌། །ཐུབ་པ་ཆེན་པོ་མི་སྦྱིན་བུ། །དབང་པོ་གཏུམ་པོ་ཁྱབ་འཇུག་དང༌། །འདི་རྣམས་བདག་ལ་གྲུབ་སྦྱིན་ཤོག །ནམ་གྲུ་མོ་ནི་བཤད་བྱ་ན། །མཚན་མོ་ནག་མོ་འཇིགས་
བྱེད་མ༑ ༑གཤིན་རྗེའི་སྲིང་མོ་ཆེན་མོ་སྟེ། །ཡོངས་འདུའི་ཤིང་ལ་གནས་པ་ཡིན། །རི་ལ་ཁྱབ་འཇུག་གཅིག་པུ་ནི། །བདེ་བར་ཉལ་བར་མི་ཉམ་སྟེ། །དེས་ནི་བྱ་ཡི་གཟུགས་
ཀྱིས་སུ༑ ༑མཚན་མོ་ཁྱབ་འཇུག་སྐྲག་པར་བྱེད། །ལྷ་མོ་ནག་མོ་སྟོབས་མོ་ཆེས། །དེ་མཐོང་ནས་ནི་འོང་བར་འགྱུར། །དེ་ནས་རྩེད་མོ་བྱེད་བཞིན་དུ། །བྱིས་པ་གསོད་པའི་མགྲིན་
པ་ནས༑ ༑ལག་པ་གཡོན་པས་བཟུང་ནས་ནི། །འཇིགས་པའི་སྒྲ་ཡང་འབྱིན་པར་བྱེད། །རྣ་གཉིས་ཀྱང་ནི་མ་མཐོང་སྟེ། །སེམས་ཉམས་པས་ནི་ང་མཐོང་ནས། །ཤིན་ཏུ་བྲེད་
ཅིང་བཞིན་ཡང་འགྱུར། །ཁྱོད་ནི་ང་ལ་མ་འཚེ་བར། །ལྷ་ཡི་དགའ་གནས་དགའ་བར་གྱིས། །དེ་ནས་ཁྲོས་ནས་དེ་ཉིད་དུ། །བྱིས་པ་གསོད་ལ་བསྒོ་བ་ནི། །ལོ་གཅིག་པ་དང་

94-1-46b

ལོ་གཉིས་དང༌། །ལོ་དགུ་པ་ལ་མ་འཇུག་པར། །བཟང་མོ་སོང་ལ་སྐྱེ་རྒུ་འདི། །རང་གི་ལས་ཀྱིས་བཟའ་བར་གྱིས། །བ་ལང་རྣམས་ལ་གོར་ཡང་བྱོས། །ཝ་རྣམས་དང་ནི་ཝ་གསོད་
དང༌། །རི་དྭགས་ལ་ནི་རི་དྭགས་ནད། །མི་རྣམས་ལ་ནི་མི་ངས་བྱོས། །ཁྱོད་ཀྱི་ལུས་ལ་དེང་བརླག་གྱུར། །བྱིས་པ་རྣམས་ནི་རྩེ་གྱུར་ཅིག །བྱིས་པ་རྣམས་ལ་ཕན་གདགས་ཕྱིར། །མ་
མོ་རྣམས་ལ་སྙེམས་པའི་མཆོག །མི་རྣམས་ཀྱང་ནི་རིམ་བཞིན་དུ། །དེ་ནི་བདག་གིས་བཤད་པར་བྱ། །དཀྱིལ་འཁོར་འདི་ནི་མཐོང་བ་ལ། །གདོན་ནི་གང་ཞིག་ལྡོག་མི་བྱེད། །གདེན་
མང་དག་གིས་དེ་སྤངས་ནས། །མུན་པ་མི་བཟད་གནས་པར་འགྱུར། །གང་གིས་སུ་ནི་ཞི་འགྱུར་བ། །འདི་ཡང་ལྷ་རྣམས་མཉན་པར་གྱིས། །གང་ན་བུད་མེད་སྲུང་བྱེད་པ། །དེར་ནི་
བྱིས་པ་བསྲུང་བྱ་སྟེ། །གསེར་དག་དང་ནི་ལུང་ཏང་རྣམས། །པུད་ཏྲན་ཛི་བ་ལིག་བུ་མིག །གིའུ་ཝང་མར་དང་སྦྲང་རྩི་དང༌། །ཡང་ན་ཤུ་དག་གྲོ་བ་རྣམས། །འདི་དག་གང་གི་ཁྱིམ་ན་
ཡོད༑ ༑དེར་ནི་བྱིས་པ་བསྲུང་བར་བྱ། །དེ་ནས་གསང་བའི་བདག་པོ་ལག་ན་རྡོ་རྗེ་སྟོབས་པོ་ཆེས་རིག་སྔགས་བཤད་པ། །ན་མོ་བཛྲ་པཱ་ཎི་སྱ། ཙི་ལི་ཙི་ལི། བྷིནྡ་བྷིནྡ། མུཉྩ་མུཉྩ། ཧི་
བ་ལ་ཀཾ་སྭཱཧཱ། བཛྲ་པཱ་ཎི་རཱ་ཛྙཱ་པ་ཡ་ཏི་སྭཱཧཱ། དེ་བ་ས་མཱ་ཛྙཱ་པ་ཡ་ཏི་སྭཱཧཱ། རི་ཤ་ཡ། ས་མཱ་ཛྙཱ་བ་ཡ་ཏི་སྭཱཧཱ། དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་སྟོབས་པོ་ཆེས་

94-1-47a

འདི་བཤད་མ་ཐག་ཏུ་སྲིན་མོ་སྟོབས་མོ་ཆེ་ནམ་གྲུས་སྐད་ཆེན་པོ་ཕྱུང་ནས་དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་གང་
ན་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །སྟོབས་པོ་ཆེ་ཚོགས་མི་བཟད་པ་མཆོག་ཏུ་མི་བཟད་པ་མཆོག་ཏུ་འཇིགས་
པ་ལས་བདག་བསྐྱབ་ཏུ་གསོལ། །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་སྲིན་མོ་དེ་དག་ལ་འདི་སྐད་ཅེས་སྨྲས་སོ། །སྲིན་མོ་མ་འཇིགས་ཤིག །མ་འཇིགས་
ཤིག །རིག་སྔགས་ཀྱི་རྒྱལ་པོ་ཆེན་པོ་དྲན་པར་གྱིས་ཤིག །བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་དྲན་པར་གྱིས་ཤིག་དང༌། དེས་ན་འཇིགས་པར་མི་
འགྱུར་རོ། །སྐལ་པ་ཆེན་པོ་ལྡོག་པར་གྱིས་ཤིག །སྟོབས་པོ་ཆེ་ངའི་བཀའ་ཉོན་ཅིག །དེ་ནས་སྲིན་མོ་ཆེན་མོ་ནམ་གྲུས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་
འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ་བདག་གིས་གཏོང་ལགས་ཀྱི། བདག་གིས་ཅི་བགྱི་བ་བཀའ་སྩོལ་ཅིག །དེ་ནས་བཅོམ་ལྡན་འདས་ལག་ན་རྡོ་རྗེས་
སྲིན་མོ་དེ་ལ་སྨྲས་པ། གང་ན་རིག་སྔགས་ཀྱི་རྒྱལ་པོ་གནས་པ་དེར་ཁྱོད་མ་འདུག་ཅིག །དཔལ་ཐམས་ཅད་འབྱུང་བར་བྱེད་པའི་དཀྱིལ་འཁོར་ཆེན་པོ་མཐོང་བ་གང་ཡིན་པ་

94-1-47b

དང༌། ཁྱོད་ཀྱི་ཆོ་འབྲང་དང༌། མཚན་ཉིད་གྲོ་ག་ལ་བྲིས་ཏེ་འཆང་བ་དེར་ཡང་ཁྱོད་ཀྱིས་བསྲུངས་ལ་ཞི་བ་དང་བདེ་ལེགས་སུ་གྱིས་ཤིག །སྨྲས་པ། སྟོབས་པོ་ཆེ། དེ་ལྟར་བགྱི་
སྟེ༑ གང་བདག་གི་ཆོ་འབྲང་དང༌། མཚན་ཉིད་གྲོ་ག་ལ་གིའུ་ཝང་གིས་བྲིས་ནས་སྣོད་དུ་བཅུག་སྟེ་འཆང་བ་དང༌། དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་
འཁོར་ཆེན་པོ་མཐོང་བ་དང༌། ཡུལ་ལམ་གྲོང་ཁྱེར་གང་ན་དཀྱིལ་འཁོར་ཆེན་པོ་འདི་འབྲི་བའི་ཡུལ་དེ་ཞི་བ་དང༌། བདེ་ལེགས་སུ་འགྱུར་ཏེ། དེས་ན་སེམས་ཅན་སྡང་བར་སེམས་
པ་རྣམས་ཀྱིས་ཁྱོད་ཀྱི་བཀའ་མཉན་ནས་སྲུང་བར་བྱེད་དེ། ཞི་བ་དང༌། བདེ་ལེགས་སུ་འགྱུར་རོ། །བྱིས་པ་གང་ནམ་གྲུའི་ཆོ་འབྲང་དང་མཚན་ཉིད་སྣོད་དུ་བཅུག་སྟེ་འཆང་
བ་དེ་ལ་ནི། གདོན་ཐམས་ཅད་ཀྱིས་འཇིགས་པར་མི་འགྱུར་རོ། །གང་ཞིག་དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་བྲིས་པའི་དབུས་སུ་རྡོ་རྗེའི་
དབྱིབས་ཀྱི་ཐབ་ཁུང་བྱས་ཏེ་རབ་ཏུ་གྲུབ་པར་བྱེད་པའི་རྒྱུད་ཆེན་པོ་ལས་ཁྲོ་བོ་སྟོབས་པོ་ཆེ་ངས་བཤད་པ་གང་ཡིན་པའམ། ཡང་ན་རིག་སྔགས་ཀྱི་རྒྱལ་པོ་ཆེན་པོས་གུ་གུལ་
ལམ་འབྲུའི་སྦྱིན་སྲེག་བྱས་ན། ལག་ན་རྡོ་རྗེས་བཤད་པ་བཞིན་དུ་ཡུལ་ལམ་གྲོང་ཁྱེར་གྱི་མི་ནད་ཞི་བར་འགྱུར་རོ། །ཞི་བའི་ཆོ་ག་རྫོགས་སོ།།    །།དེ་ནས་བཅོམ་ལྡན་

94-1-48a

འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །བཟོད་ལྡན་དག །ཁྱེད་ཉོན་ཅིག །དཔལ་ཐམས་ཅད་མངོན་པར་འབྱུང་བར་བྱེད་པའི་
དཀྱིལ་འཁོར་ཆེན་པོ་ལས་ངས་རིག་སྔགས་བཤད་པ་གང་ཡིན་པ་དེ་དག་གི་ལས་ཀྱི་འབྲས་བུ་སྟོན་པ་རྣམ་པ་སྣ་ཚོགས་དས་བཤད་པར་བྱའོ། །སྨྲས་པ། རིག་སྔགས་
ཀྱི་རྒྱལ་པོ་སྔགས་ཐམས་ཅད་ཀྱི་ལས་ཤོད་ཅིག་ཤོད་ཅིག །སྨྲས་པ། ལྷ་རྣམས་པའི་བཀའ་གཅོག་པ་དེ་ནི། ངས་རྡོ་རྗེ་འབར་བ་ཀུན་ཏུ་རབ་ཏུ་འབར་བས་སྤྱི་བོ་གཤེག་
པར་བྱའོ། །དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོའི་ཆོ་ག་ངས་བཤད་པ་གང་ཡིན་པ་དེ་ཡང་དེ་བཞིན་དུ་གྱིས་ཤིག །ནམ་གྲུའི་ཆོ་འབྲང་
དང༌། མཚན་ཉིད་ཀྱི་ཆོ་ག་བཤད་པར་བྱ་སྟེ། ཡུལ་གང་དུ་མི་ནད་ཀྱི་གནོད་པ་བྱུང་བ་དེར་ངས་ཆོ་ག་བཤད་པའི་ཆོ་ག་དེས་དཔལ་ཐམས་ཅད་མངོན་པར་འབྱུང་བར་བྱེད་པའི་
དཀྱིལ་འཁོར་ཆེན་པོ་བྲིས་ལ། དེའི་དབུས་སུ་རབ་ཏུ་གྲུབ་པར་བྱེད་པའི་རྒྱུད་ལས་བཤད་པའི་རྡོ་རྗེ་ཁྲོ་བོས་གུ་གུལ་ལས་འབྲུའི་སྦྱིན་སྲེག་བྱའོ། །སྲིན་མོ་ཆེན་མོ་དེའི་
གཏོར་མ་གང་གིས་མི་ནད་ཞི་བར་གྱུར་པ་ཡང་བཤད་པར་བྱ་སྟེ། འབྲས་ཀྱི་འོ་ཐུག་སྦྱར་ཐུག་དང༌། །འབྲས་ཅན་མོན་སྲན་གྲེའུ་སྦྱར་དང༌། །འབྲས་ཅན་བུ་རམ་སྦྱར་བ་

94-1-48b

དང༌། །ཏིལ་དང་སྦྱར་བའི་སྣུམ་ཁུར་དང༌། །འབྲས་ཀྱི་ཞིང་དེ་དུ་ཞོ་དང༌། །བན་ཙེར་འཁུར་བ་བཀྲ་ཤིས་ལྡན། །འབྲས་ཀྱི་ཆུང་པེང་ལ་ཕུག་ཏིལ། །བུར་མར་འོ་མ་ཉ་དང་ཤ་།ཏིལ་
ཕྱེ་ལས་བྱས་འཁུར་བ་དང༌། །ཆང་དང་དབྱིག་དང་བཅས་པ་དང༌། །མེ་ཏོག་ཕྲེང་བ་དྲི་དང་བྱུག །གཏོར་མ་དེ་དག་བྱིན་ན་ནི། །མི་ནད་ཀུན་ཞི་ཕན་པར་འགྱུར། །ལྷ་ཐམས་ཅད་ལ་ཡང་
བཤོས་སྣ་ཚོགས་དབུལ་བར་བྱ་ཞིང༌། དེར་ཤིན་ཏུ་བཀྲ་ཤིས་པའི་ཚིགས་སུ་བཅད་པ་ཡང་བཀླག་པར་བྱའོ། །རྣམ་པར་རྒྱལ་བའི་རྒྱུད་ཆེན་པོ་ལས་བཅོམ་ལྡན་འདས་ཀྱིས་
གསུངས་པའི་རིག་སྔགས་ཀྱི་རྒྱལ་མོ་ཆེན་མོ་རྨ་བྱ་ཆེན་མོའི་རིག་སྔགས་བདུན་བརྒྱད་བསྐོར་བ་གང་ཡིན་པ་དེ་ཡང་དེར་བཀླག་པར་བྱ་སྟེ། རིམ་གྲོར་བྱ་ཞིང་བླ་མར་བྱས་ལ་དྲི་
དང༌། མེ་ཏོག་དང༌། བདུག་པ་དང༌། བཤོས་རྣམས་ཀྱིས་མཆོད་པར་བྱའོ། །ནམ་གྲུའི་ཆོ་འབྲང་དང༌། མཚན་ཉིད་ཀྱང་བཀླག་པར་བྱ་སྟེ། གྲོ་ག་ལ་བྲིས་ནས་མགོ་ལ་བཏགས་
ན་ཡུལ་དེར་ཞི་བ་དང༌། བདེ་ལེགས་སུ་འགྱུར་ཏེ། ཡུལ་དེར་མི་ནད་ཀྱི་གནོད་པ་འབྱུང་བར་མི་འགྱུར་རོ། །ནམ་གྲུའི་ཆོ་འབྲང་མཚན་ཉིད་ནི། །ལག་ན་རྡོ་རྗེས་བཤད་པ་བཞིན། །
དེས་ནི་བདག་གིས་ངེས་པར་བསྟན། །ཕོ་ཉ་མོ་སྟོབས་ཆེན་མོ་རྣམས་ཀྱི་ལས་ཀྱང་བཤད་པར་བྱ་སྟེ། དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་ལ་

94-1-49a

ཕོ་ཉ་མོ་སྟོབས་ཆེན་མོ་དྲུག་ངས་བཤད་པ་གང་ཡིན་པ་རྣམས་དང༌། ཚོགས་རྣམས་ཀྱི་ནང་ན་ཕོ་ཉ་མོ་རྣམས་ཀྱི་ལས་སྒྲུབ་པ་ལྕགས་ཅན་བསྟན་པ་
གང་ཡིན་པ་དང༌། མཐོང་བར་དགའ་བར་བཤད་པར་ཕོ་ཉ་ཚོགས་དྲུག་གིས་བསྐོར་བ་ཚོགས་ཆེན་པོ་ལྕགས་ཅན་གང་གིས་མཐོང་བ་དེས་ཕོ་ཉ་མོ་རྣམས་དང་འགྲོགས་
པ་མི་བཟད་པ་དཔའ་བོའི་ཚོགས་ཆེན་པོ་དང༌། ཕོ་ཉ་མོ་རྣམས་དང་ལྷན་ཅིག་གནས་པ་དྲག་པོ་མི་བཟད་པ། ལས་དྲག་པོ་བྱེད་པ། གཟུགས་བཟང་པོ་དང༌། ལྕགས་ཅན་
ཕོ་ཉ་མ་རྣམས་དང་ལྷན་ཅིག་ན་གནས་པ་སྟོབས་པོ་ཆེ་སྒྲུབ་པ་ནི། མར་གྱི་ངོ་ཞག་བརྒྱད་ལ་སྨྱུང་བར་བྱས་ཏེ་བཅོམ་ལྡན་འདས་ལག་ན་རྡོ་རྗེའི་མདུན་དུ་མཆོད་པ་རྣམ་པ་
སྣ་ཚོགས་དེ་བཞིན་དུ་བྱས་ལ། དེ་ནས་ཕོ་ཉ་མོ་སྟོབས་མོ་ཆེ་དྲུག་གཞག་པར་བྱའོ། །དེ་ལ་དབུས་སུ་ནི། ལག་ན་རྡོ་རྗེ་སྟོབས་པོ་ཆེ་དྲག་པོའི་ལས་བྱེད་པ་གཟུགས་བཟང་
པོ་གཞག་གོ །འོག་ལོགས་སུ་ནི། རྐང་པ་གཡས་པའི་ལྷོ་ཕྱོགས་སུ་ནི་ཕོ་ཉ་མོ་སྟོབས་མོ་ཆེ་དྲུག་གཞག་གོ །རྐང་པ་གཡས་པ་དེ་ཡང་འདེགས་པར་བྱ་སྟེ། ཚོགས་ཆེན་པོ་
ལྕགས་ཅན་སྟོབས་པོ་ཆེ་ཚོགས་བདུན་གྱིས་བསྐོར་བས་ལག་པ་གཉིས་ཀྱིས་རྡོ་རྗེ་འཛིན་པ་ཆེན་པོའི་རྐང་པ་གཡས་པ་སྟོན་ཅིང་འཛིན་པར་བྱའོ། །དེ་ནས་ལྕགས་ཅན་གྱི་

94-1-49b

འོག་ལོགས་སུ་རིན་པོ་ཆེ་ཐམས་ཅད་དང༌། འབྲུ་ཐམས་ཅད་གཞག་པར་བྱའོ། །ཡང་ན་ཀཪྵ་པ་ནི་བརྒྱ་རྩ་བརྒྱད་ཚང་བར་དབུལ་བར་བྱའོ། །ལག་ན་རྡོ་རྗེ་དང་ལྕགས་ཅན་ལ་སོགས་
པ་ཚོགས་རྣམས་དང༌། ཕོ་ཉ་མོ་སྟོབས་མོ་ཆེ་དེ་དག་ཀྱང་ཚོན་རྩི་སྣ་གསུམ་གྱིས་བྲི་བར་ཕྱའོ། །དེ་ནས་ལག་ན་རྡོ་རྗེ་དང༌། ཚོགས་ཆེན་མོ་རྣམས་དང༌། ཕོ་ཉ་མོའི་ཚོགས་དེ་དག་ལི་
ལྷ་བཤོས་སྣ་ཚོགས་དབུལ་བར་བྱའོ། །དེ་ནས་ཚོགས་ཆེན་པོ་ལྕགས་ཅན་གྱི་སྔགས་ལན་བརྒྱ་རྩ་བརྒྱད་བཟླས་པར་བྱའོ། །དེ་ནས་མཚན་མོ་རྨི་ལམ་བཟང་པོ་རྨི་བར་འགྱུར་རོ།།
ཡང་ན་སྐྱེས་པའམ་བུད་མེད་མཐོང་བར་འགྱུར་ཏེ། ཅི་སྟེ་སྐྱེས་པ་ནག་པོ་མིག་དམར་ལ་གོས་སེར་པོ་གྱོན་པ་ཞིག་མཐོང་ན་ནི། དེ་ཕྱིན་ཆད་རིག་སྔགས་འཆང་གི་ཞི་བ་དང༌། རྒྱས་
པ་དང༌། དྲག་ཤུལ་གྱི་ལས་རྣམས་འགྲུབ་པར་འགྱུར་རོ། །ཅི་སྟེ་བུད་མེད་གོས་དཀར་པོ་གྱོན་པ་མདོག་ནག་པའམ། སྔོ་བསངས་སམ། དཀར་པོ་མཐོང་བར་གྱུར་ན། དེ་ཅི་སྟེ་
དཀར་པོ་མཐོང་ན་ནི། ལྡོང་རོས་བསྒྲུབ་པར་བྱའོ། །ཅི་སྟེ་སྔོ་བསངས་མཐོང་ན་ནི། མཚོན་ཆ་ཐམས་ཅད་འགྲུབ་པར་འགྱུར་རོ། །ཅི་སྟེ་ནག་པོ་མཐོང་ན་ནི། ལིག་བུ་མིག་དང༌། ཕ་
བོང་ལོང་བུ་དང༌། སྟང་ཟིལ་ལ་སོགས་པའི་མིག་སྨན་རྣམས་འགྲུབ་པར་འགྱུར་རོ། །ཕོ་ཉ་མོ་རྣམས་ཀྱི་ལས་ཐམས་ཅད་ལ་ནི། ནང་པར་བླ་མ་དང་ཆོ་གས་ལག་ན་རྡོ་རྗེ་དང་འདྲ་

94-1-50a

བར་བྱ་སྟེ། བདག་ཉིད་ཀྱིས་ཕོ་ཉ་མོ་རྣམས་ཀྱི་ཐབས་སུ་བུད་མེད་གང་ཡང་རུང་བ་ཀུ་ཤའི་སྟན་བྱས་པ་ལ་འདུག་པ་ལ་ཅི་རིགས་པའི་ཁ་ཟས་ཀྱིས་
སྟོན་ན་ཕོ་ཉ་མོ་དྲུག་དང༌། ཚོགས་སྟོབས་པོ་ཆེ་བརྒྱད་པོ་རྣམས་འགྲུབ་པར་འགྱུར་ཏེ། ཞག་གསུམ་ན་ཕོ་ཉ་མོའི་ཚོགས་རྣམས་ཡོངས་སུ་མགུ་བར་གྱུར་པས་གློ་བུར་བུ་
སྐྱེས་པ་དང་བུད་མེད་ཀྱི་གཟུགས་ཀྱིས་ཤིང་ཐོག་སྦྱིན་པར་བྱེད་དོ། །དེ་ནས་རིག་སྔགས་འཆང་གིས་ཤིང་ཐོག་བླངས་ལ་བདག་གྲུབ་བོ་སྙམ་དུ་ཤེས་པར་བྱས་ནས་ལག་ན་
རྡོ་རྗེ་དང༌། ཕོ་ཉ་མོའི་ཚོགས་རྣམས་ལ་མཆོད་པར་བྱའོ། །བཅོམ་ལྡན་འདས་ལག་ན་རྡོ་རྗེ་ཕོ་ཉ་མོའི་ཚོགས་དང་ལྷན་ཅིག་ཏུ་ཚོན་རྩི་སྣ་གསུམ་གྱིས་བྲིས་པ་འདི་ནི། གང་
གིས་མཐོང་ན་ཡང་ཕོ་ཉ་མོའི་ཚོགས་ཐམས་ཅད་འགྲུབ་པར་འགྱུར་ན། སྒྲུབ་པ་དང་འཆང་བ་ལྟ་ཅི་སྨོས། དབྱིག་དེ་དག་ཀྱང་ལག་པར་བཞག་སྟེ་བླ་མ་ལ་དབུལ་བར་
བྱའོ༑ ༑ཕུལ་ནས་ཀྱང་ཕོ་ཉ་མོའི་ཚོགས་རྣམས་བདག་ལ་གྲུབ་པར་གྱུར་ཅིག་ཅེས་སྨྲས་ལ། དེ་ནས་ཀྱང་བསྒྲིམས་ཏེ་ཕོ་ཉ་མོའི་ཚོགས་ཀྱིས་བལྟས་པའི་ལས་འདི་བསྒྲུབ་
པར་བྱའོ། །དེ་ནས་ཕོ་ཉ་མོ་དྲུག་དང༌། ཚོགས་སྟོབས་པོ་ཆེ་བརྒྱད་པོ་རྣམས་ལས་སྣ་ཚོགས་ཀྱིས་བསྒྲུབ་པར་བྱའོ། །ཕོ་ཉ་མོ་རྣམས་ཀྱི་ལས་སྣ་ཚོགས་རྣམས་བཤད་

94-1-50b

པར་བྱ་སྟེ། མེ་ལྕེ་མའི་ལས་འདི་རྣམས་སྲུང་བ་ནི། ལན་བདུན་བཟླས་བརྗོད་བྱས་པའི་སྐུད་པས་བྱའོ། །མཚམས་གཅད་པ་ནི། ཐལ་བས་བྱའོ། །དུག་ལས་གསོ་བ་ནི། ཡལ་
གས་བྱའོ། །གདོན་ཐམས་ཅད་ལ་ནི། ཡུངས་ཀར་གྱིས་གདབ་པའི་ལས་བྱའོ། །གཞོན་ནུའི་གདོན་ལ་ནི། རྣ་བར་གཤིབས་ཏེ་བཟླས་བརྗོད་བྱས་པ་གཏོང་བར་བྱེད་དེ། །གཞོན་ནུ་
ཐམས་ཅད་ལ་རྟག་ཏུ་སྦྱར་བར་བྱའོ། །དབབ་པ་ནི། གུ་གུལ་གྱིས་བདུག་པར་བྱའོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེ་ལ་མེ་ཏོག་
དཀར་པོ་སྟོང་གིས་བསྣུན་ན། ལོངས་སྤྱོད་ཀྱི་གཞི་སྦྱིན་པར་བྱེད་དོ། །ཟླ་བ་གཅིག་གི་བར་དུ་སློང་མོའི་ཟས་བཟའ་ཞིང་རིག་སྔགས་བཟླས་བརྗོད་བྱས་ནས་མར་གྱི་ངོ་ཞག་
བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་ལྕགས་ཅན་བཞག་ནས་མཆོད་པ་རྒྱས་པར་བྱས་ལ། དེའི་མདུན་དུ་དོང་ཀའི་ཤིང་གིས་མེ་སྦར་ལ་ལྡོང་
རོས་བ་ལང་གི་མཁྲིས་པ་དང་སྦྱར་བས་ལན་བརྒྱད་སྟོང་སྦྱིན་སྲེག་བྱས་ན། གློ་བུར་དུ་ཧ་ཧ་ཞེས་བྱ་བའི་སྒྲ་ཐོས་པར་འགྱུར་ཏེ། དེ་ནས་ཚོགས་ཆེན་པོ་རྨུགས་བྱེད་འོངས་པར་འགྱུར་
རོ༑ ༑འོངས་ནས་རྨུགས་བྱེད་ཀྱིས་ལྡོང་རོས་སྦྱིན་པར་བྱེད་དེ། དེ་ཐོགས་པས་འདོད་རྒུར་སྒྱུར་བའི་གཟུགས་ཅན་དུ་འབྱུང་ཞིང༌། ལྕགས་ཅན་དང་ཁ་དོག་མཚུངས་ལ་བསྐལ་པ་

94-1-51a

གནས་པར་འགྱུར་རོ། །ཡང་ན་སློང་མོའི་ཟས་བཟའ་ཞིང་དབེན་པའི་གནས་སུ་ལན་འབུམ་བཟླས་བརྗོད་བྱས་ན་ཚོགས་ཆེན་པོ་ལྕགས་ཅན་གྱིས་
རལ་གྲི་སྦྱིན་པར་བྱེད་དེ། དེ་ཐོགས་པས་སྟོབས་དང་ཕ་རོལ་གནོན་པ་དཔག་ཏུ་མེད་ཅིང་བསྐལ་པར་གནས་བར་འགྱུར་རོ། །བྱན་ལག་གི་ཚང་ནས་ཤིང་བུ་བླངས་ལ་
འཕགས་པ་ལག་ན་རྡོ་རྗེའི་མདུན་དུ་ལན་འབུམ་བཟླས་བརྗོད་བྱས་ན། དེ་ཐོགས་པས་ཡིད་ལ་གང་བསམ་པ་དེ་འགྲུབ་པར་འགྱུར་ཏེ། སྐྱེས་པ་དང༌། བུད་མེད་དང༌།
ཟས་དང༌། གོས་དང༌། མལ་སྟན་རྣམས་ཡིད་ལ་བསམ་པས་འགྲུབ་པར་འགྱུར་རོ། །དེ་ལྟ་བུའི་ཤིང་བུ་ཆུ་ཀླུང་ཆེན་པོར་བོར་ཏེ། དེ་ནས་ཉི་མ་ལ་བལྟས་ལ་ཆུ་དོགས་སུ་
བཟླས་བརྗོད་བྱས་ན་ཡིད་ལ་གང་བསམ་པ་དེ་དག་ཐམས་ཅད་འགྲུབ་ཅིང་ཚེ་ལོ་ཁྲི་ཐུབ་པར་འགྱུར་ཏེ། མིའི་ཐོད་པ་ལ་དབབ་པ་དང༌། རལ་གྲི་དང༌། མེ་ལོང་ལ་དབབ་
པ་ཡང་བྱེད་ནུས་པར་འགྱུར་རོ། །ཡར་གྱི་ངོ་ཟླ་བ་ཉ་ལ་བརྩམས་ཏེ་སློང་མོའི་ཟས་ཟ་ཞིང༌། འཕགས་པ་ལག་ན་རྡོ་རྗེའི་ཞབས་ཀྱི་དྲུང་དུ་ལན་འབུམ་བཟླས་བརྗོད་བྱས་
ན༑ བུད་མེད་ཐོབ་པར་འགྱུར་རོ། །དཔལ་ཐམས་ཅད་མངོན་པར་འབྱུང་བར་བྱེད་པའི་ལས་བྱ་བ་དང༌། ལྷ་རྣམས་ལ་དྲི་དབུལ་བ་ཡང་འདིའི་རིག་སྔགས་ཀྱིས་བྱའོ། །

94-1-51b

མེ་ལྕེ་མའི་ཆོ་ག་སྟེ་དང་པོ་རྫོགས་སོ།།    །།མེ་སྟག་མའི་ལས་རྣམས་འབྱུང་སྟེ། དབབ་པ་ནི། ལན་བདུན་བཟླས་བརྗོད་བྱས་པའི་ཆུས་བྱའོ། །རྒྱ་གཞོམ་པ་ནི། སོ་
ཕག་གིས་བྱའོ། །དུག་ལས་གསོ་བ་ནི། ཡལ་གས་བྱའོ། །སྡོམ་དང་ལུ་ཏས་ཟིན་པ་རྣམས་ནི། བྱབ་བས་བྱའོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་དུར་ཁྲོད་
ཀྱི་གསེག་མ་བླངས་ནས་འཕགས་པ་ལག་ན་རྡོ་རྗེའི་མདུན་དུ་ལན་བརྒྱད་སྟོང་བཟླས་བརྗོད་བྱས་ན། གསེག་མ་དེ་ཐོགས་པས་གང་ལ་བསྡིགས་པ་དེ་རྒྱས་བཏབ་པར་འགྱུར་
ལ༑ གུ་གུལ་གྱིས་བདུགས་ན་གྲོལ་བར་འགྱུར་རོ། །མི་རོ་ལ་བལྟས་ཏེ་ལོངས་ཞེས་སྨྲས་ན་ལྡང་བར་འགྱུར་ཏེ། དོན་དུ་གཉེར་བའི་མཆོག་སྟོན་པར་འགྱུར་རོ། །དེ་ནས་རྨ་བྱ་
སྒྲུབ་པར་འདོད་ན། །ཞག་གསུམ་སྣང་བ་བྱས་ཏེ་མར་གྱི་ངོ་ཞག་བཅུ་བཞི་ལ་གཞོན་ནུའི་གནས་སུ་སོང་ལ་ཚོན་རྩི་སྣ་གསུམ་གྱིས་རྨ་བྱ་བྲིས་ནས་དེའི་ལུས་ལ་རྨ་བྱའི་སྒྲོ་
བཞག་སྟེ་ལྷ་བཤོས་སྣ་ཚོགས་ཕུལ་ལ་དེ་ནས་སྐད་ལན་གསུམ་ཕྱུང་གི་བར་དུ་རིག་སྔགས་བཟླས་བརྗོད་བྱས་ན། དེ་ཕྱིན་ཆད་དུག་གསོ་བའི་ལས་ཐམས་ཅད་འགྲུབ་
པར་འགྱུར་རོ། །རྨ་བྱའི་སྒྲོ་དེ་ཡང་དུད་པ་བཀག་སྟེ་བསྲེགས་ལ། དེས་མིག་བསྐུས་ན་ཕྱེམ་རེད་ལུས་མི་སྣང་བར་འགྱུར་ཏེ། ཡིད་ལ་གང་བསམ་པའི་དོན་དེ་བྱེད་ནུས་པར་

94-1-52a

འགྱུར་རོ། །སེམས་ཅན་ཐམས་ཅད་ལ་ཡང་མཚམས་གཅད་བར་ནུས་སོ། །འབྲུའི་ཞིང་གི་སྟེང་དུ་སོང་ལ་ལན་སྟོང་བཟླས་བརྗོད་བྱས་ན། འབྲུ་རྣམས་
རྒྱས་པར་འགྱུར་རོ། །འབྲུ་མ་རུངས་པར་བྱ་བར་འདོད་ན། མིའི་རུས་པའི་ཕུར་བུ་ལ་ལན་སྟོང་བཟླས་བརྗོད་བྱས་ཏེ་བཙུགས་ན་མ་རུངས་པར་འགྱུར་རོ། །དཔལ་ཐམས་
ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་ལ་མེ་ཏོག་དབུལ་བ་དང༌། ལྷ་ཐམས་ཅད་ལ་ལྷ་བཤོས་དབུལ་པ་ཡང་འདིའི་རིག་སྔགས་ཀྱིས་བྱའོ། །མེ་སྟག་
མའི་ཆོ་ག་སྟེ་གཉིས་པ་རྫོགས་སོ།།    །།ཕྲེང་ལྡན་མའི་ལས་རྣམས་འབྱུང་སྟེ། བུད་མེད་དབང་དུ་བྱ་ན། ཞག་གསུམ་གྱི་བར་དུ་དུས་གསུམ་དུ་ལན་ཚྭའི་སྦྱིན་
སྲེག་བྱས་ན་དབང་དུ་འགྱུར་རོ། །ཟླ་བ་གཅིག་གི་བར་དུ་དུས་གསུམ་དུ་ཁྲུས་བྱས་ཏེ་དུས་གསུམ་དུ་ལན་སྟོང་རྩ་བརྒྱད་བཟླས་བརྗོད་བྱས་ན། ཟླ་བ་གཅིག་ལོན་ནས་
བཅོམ་ལྡན་འདས་ལག་ན་རྡོ་རྗེ་མཐོང་བར་འགྱུར་ཏེ། བསམ་པ་ཐམས་ཅད་ཡོངས་སུ་རྫོགས་པར་བྱེད་ཅིང་ཚེ་ལོ་ལྔ་བརྒྱ་ཐུབ་པར་འགྱུར་རོ། །ཡར་གྱི་ངོ་ཞག་བརྒྱད་ལ་
ཞག་གཅིག་སྨྱུང་བ་བྱས་ཏེ་དགོན་པའི་གནས་སུ་ལན་བརྒྱ་སྟོང་བཟླས་བརྗོད་བྱས་ན་གློ་བུར་དུ་འོང་བར་འགྱུར་ཏེ། འོངས་ནས་གཏེར་སྦྱིན་པར་བྱེད་ལ་དེ་ཡང་མི་ཟད་

94-1-52b

པར་འགྱུར་རོ། །ཞག་གསུམ་སྨྱུང་བ་བྱས་ཏེ་ཡར་གྱི་ངོ་ཚེས་ལྔ་ལ་བུམ་པ་ས་བོན་དང་རིན་པོ་ཆེ་ཐམས་ཅད་ཀྱིས་བཀང་སྟེ་མགྲིན་བཅིངས་དང་བཅས་པར་བཞག་སྟེ་རིག་སྔགས་
ཀྱང་ལན་བརྒྱད་སྟོང་བཟླས་བརྗོད་བྱས་ལ་ཆུ་དེས་རྒྱལ་པོའམ། རྒྱལ་པོའི་བུ་ཁྲུས་བྱེད་དུ་བཅུག་ན། ཡུལ་དེ་དཔལ་དང་ལྡན་པར་འགྱུར་རོ། །དེ་ནས་གནོད་སྦྱིན་དབང་དུ་བྱ་བར་
འདོད་ན། དགོན་པའི་གནས་སྐྱེས་པ་དང་བུད་མེད་མེད་པའི་ཕྱོགས་སུ་ཟླ་བ་གཅིག་གི་བར་དུ་སློང་མོའི་ཟས་བཟའ་ཞིང་ས་ལས་གནོད་སྦྱིན་གྱི་གཟུགས་བྱས་ཏེ་དུས་གསུམ་དུ་
ལན་བརྒྱད་བརྒྱའམ། ལན་སྟོང་བཟླས་བརྗོད་བྱས་ན་ཟླ་བ་དྲུག་ལོན་པ་ན་གནོད་སྦྱིན་གྱི་བདག་པོ་འོང་བར་འགྱུར་ཏེ། དེ་ན་རེ། བདག་ཅག་གིས་ཅི་ཞིག་བྱ། དམ་པ་སློངས་
ཤིག་ཞེས་ཟེར་བ་དང༌། དེ་ནས་ངེས་འདི་སྐད་དུ་དཔག་ཚད་བརྒྱ་ཚུན་ཆད་ཀྱི་གནོད་སྦྱིན་ཐམས་ཅད་བདག་གི་དབང་དུ་གྱུར་ཅིག་ཅེས་སྨྲོས་ཤིག །དེ་ན་རེ། དེ་ལྟར་བྱའོ། །ཞེས་
སྨྲས་ནས་མི་སྣང་བར་འགྱུར་ཏེ། ཡིད་ལ་བསམ་པ་དེ་ཐམས་ཅད་བྱེད་ཅིང་དུས་མ་ཡིན་པར་རྩ་བ་དང༌། མེ་ཏོག་དང༌། འབྲས་བུ་དང༌། ཟས་དང༌། གོས་དང༌། རིན་པོ་ཆེ་དང༌། ཏི་ན་ར་
གང་འདོད་པ་རྣམས་སྦྱིན་པར་བྱེད་དོ། །དེ་ནས་ལོངས་སྤྱོད་ཀྱི་གཞི་བླང་བར་འདོད་ན། ཞག་དྲུག་སྨྱུང་བར་བྱས་ཏེ་བཅོམ་ལྡན་འདས་ལག་ན་རྡོ་རྗེ་ལ་མཆོད་པའི་ཕྱིར་ཞིང་རྒྱས་པར་

94-1-53a

བྱས་ལ༑ ཟླ་བ་ཉའི་ནུབ་མོ་ཨ་ག་རུ་དང༌། གུ་གུལ་དང༌། དུ་རུ་ཀ་བསྲེགས་ཤིང་ནམ་ནངས་ཀྱི་བར་བཟླས་བརྗོད་བྱས་ཏེ་ཞག་བདུན་གྱི་བར་དུ་ངེས་
པར་གནས་ན་དེ་ནས་ལོངས་སྤྱོད་ཀྱི་གཞི་ཆེན་པོ་ཐོབ་པར་འགྱུར་རོ། །དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོའི་མར་མེ་རྣམས་ཀྱང་
འདིའི་རིག་སྔགས་ཀྱིས་དབུལ་བར་བྱའོ། །ཕྲེང་ལྡན་མའི་ཆོ་ག་སྟེ་གསུམ་པ་རྫོགས་སོ།།    །།མཛོད་ལྡན་མའི་ལས་རྣམས་འབྱུང་སྟེ། འཕགས་པ་ལག་
ན་རྡོ་རྗེའི་མདུན་དུ་ལན་འབུམ་བཟླས་བརྗོད་བྱས་ན། ནད་ཐམས་ཅད་ལས་ཐར་པར་འགྱུར་རོ། །དབབ་པ་ནི། གུ་གུལ་གྱིས་བདུག་པར་བྱའོ། །མར་གྱི་ངོ་ཞག་བརྒྱད་ལ་
ཞག་གསུམ་སྨྱུང་བ་བྱས་ལ་གུ་གུལ་དང་བིལ་བ་ལྷན་ཅིག་ཏུ་སྦྱར་ཏེ་ལན་སྟོང་བཟླས་བརྗོད་བྱས་ན། ཏི་ན་ར་སྟོང་ཐོབ་པར་འགྱུར་རོ། །མར་གྱི་ངོ་ཞག་བརྒྱད་ལ་ཞག་
གཅིག་སྨྱུང་བ་བྱས་ཏེ་དུར་ཁྲོད་དུ་སོང་ནས་མིའི་ཐོད་པ་བླངས་ལ་རའི་འོ་མས་བཀང་སྟེ་ཐོད་པ་གསུམ་གྱི་སྟེང་དུ་བཞག་ནས་རིག་སྔགས་བཟླས་བརྗོད་བྱེད་བཞིན་དུ་
འབྲས་སཱ་ལུའི་འོ་ཐུག་བཙོས་ལ། ཟིན་པའི་འོག་ཏུ་རིག་སྔགས་བཟླས་བརྗོད་བྱེད་བཞིན་དུ་འཐུངས་ཏེ་སླར་ཐོད་པའི་ནང་དུ་སྐྱུག་པར་བྱའོ། །དེ་ནས་ཡི་དྭགས་འོང་བར་

94-1-53b

འགྱུར་ཏེ། ཡི་དྭགས་ན་རེ། རིག་སྔགས་འཆང༌། ཕལ་འོ་ཐུག་བྱིན་ཅིག་ཅེས་ཟེར་བ་དང༌། དེ་ནས་རིག་སྔགས་འཆང་གིས་རིག་སྔགས་ཐམས་ཅད་ཀྱི་རྒྱལ་པོ་བཟླས་བརྗོད་
བྱེད་བཞིན་དུ་ཡི་དྭགས་དེ་ལ་སྦྱིན་བར་བྱའོ། །ཡི་དྭགས་དེས་འོ་ཐུག་འཐུངས་ནས་འཆི་བར་འགྱུར་ཏེ། དེའི་ལག་ན་ལྡོང་རོས་འདུག་བ་བླངས་ནས་དེ་ཐོགས་པས་ལག་ན་རྡོ་
རྗེ་དང་མཐུ་སྟོབས་མཉམ་ཞིང་བསྐལ་པར་གནས་པར་འགྱུར་རོ། །རིག་སྔགས་འཆང་གིས་ཟླ་བ་གཅིག་གི་བར་དུ་སློང་མོའི་ཟས་ཟ་ཞིང་རིག་སྔགས་བཟླས་བརྗོད་བྱས་ན།
འདོད་པ་ཐམས་ཅད་ཡོངས་སུ་རྫོགས་པར་འགྱུར་རོ། །ཀུན་དགའ་ར་བ་བཟླ་བ་གཅིག་གི་བར་དུ་སློང་མོའི་ཟས་ཟ་ཞིང་ལན་འབུམ་བཟླས་བརྗོད་བྱས་པའི་མཇུག་ཏུ་ཞག་
གསུམ་སྨྱུང་བ་བྱས་ཏེ་མཚན་རངས་བར་བཟླས་བརྗོད་བྱས་ན། དེ་ནས་ཤིང་གི་ལྷས་གཟུགས་སྟོན་པར་བྱེད་དེ། དེ་ལས་འགྲུབ་པར་འགྱུར་ལ། དེ་ཕྱིན་ཆད་ནགས་ཀྱི་
ལྷས་ཁ་ཟས་སྦྱིན་པར་འགྱུར་རོ། །དཔལ་ཐམས་ཅད་མངོན་བར་འབྱུང་བར་བྱེད་པའི་དཀྱིལ་འཁོར་ཆེན་པོའི་ལྷ་ཐམས་ཅད་ལ་བདུག་པ་དབུལ་བ་ཡང་འདིའི་རིག་སྔགས་
ཀྱིས་བྱའོ། །མཛོད་ལྡན་མའི་ཆོ་ག་སྟེ་བཞི་པ་རྫོགས་སོ།།    །།འབར་ལྡན་མའི་ཆོ་ག་རྣམས་འབྱུང་སྟེ། དབབ་པ་ནི། གུ་གུལ་གྱིས་བདུག་བར་བྱའོ། །སྲུང་བ་ནི།

94-1-54a

སྐུད་པས་བྱའོ། །མཚམས་གཅད་པ་ནི། སོ་ཕག་གིས་བྱའོ། །བསྐྲད་པ་ནི། ཐལ་མོ་བརྡབས་པས་བྱའོ། །སས་ནི། འབྲས་དང་ཕོལ་མིག་རྣམས་
མེད་པར་འགྱུར་རོ། །ཟླ་བ་གཅིག་གི་བར་དུ་མེ་ཏོག་དཀར་པོ་ལ་ལན་བདུན་བསྔགས་ཏེ་ཕྱེམ་རེད་བྱང་ཕྱོགས་སུ་བོར་ནས་ཟླ་བ་གཅིག་ལོན་པ་ན་བཅོམ་ལྡན་འདས་མ་
འགྲུབ་པར་འགྱུར་ཏེ། བསམ་པ་ཐམས་ཅད་ཡོངས་སུ་རྫོགས་པར་འགྱུར་ཞིང་ལོ་ལྔ་བརྒྱ་ཐུབ་བར་འགྱུར་རོ། །རྣ་བར་གཤིབས་ཏེ་བཟླས་བརྗོད་བྱས་ན། གདོན་ཐམས་
ཅད་ཀྱིས་གཏོང་པར་འགྱུར་ཏེ། གཞོན་ནུ་རྣམས་ལ་རྟག་ཏུ་སྦྱར་བར་བྱའོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེ་ལ་མེ་ཏོག་
དཀར་པོ་སྟོང་གིས་བསྣུན་ན། ལོངས་སྤྱོད་ཀྱི་གཞི་སྦྱིན་པར་འགྱུར་རོ། །ཟླ་བ་གཅིག་གི་བར་དུ་སློང་མོའི་ཟན་བཟའ་ཞིང་རིག་སྔགས་བཟླས་བརྗོད་བྱས་ནས་ཞག་གསུམ་
སྨྱུང་བ་བྱས་ཏེ་མར་གྱི་ངོ་ཞག་བཞི་ལ་འཕགས་པ་ལག་ན་རྡོ་རྗེའི་མདུན་དུ་ལྕགས་ཅན་བཞག་ནས་མཆོད་པ་རྒྱས་པར་བྱས་ཏེ་ལྷ་བཤོས་རྒྱས་པར་ཕུལ་ནས་དེའི་མདུན་དུ་
དོང་ཀའི་ཤིང་གིས་མེ་སྦར་ལ་ལྡོང་རོས་ལ་བ་ལང་གི་མཁྲིས་པ་དང་སྦྱར་བས་ལན་བརྒྱད་སྟོང་སྦྱིན་སྲེག་བྱས་ན། གློ་བུར་དུ་ཧ་ཧ་ཞེས་བྱ་བའི་སྒྲ་ཐོས་ནས་ཚོགས་ཀྱི་

94-1-54b

བདག་པོ་ཆེན་པོ་རྨུགས་བྱེད་འོང་བར་འགྱུར་རོ། །འོངས་ནས་རྨུགས་བྱེད་ཀྱིས་ལྡོང་རོས་སྦྱིན་པར་བྱེད་དོ། །དེ་ནས་འདོད་རྒུར་སྒྱུར་བའི་གཟུགས་ཅན་དུ་འགྱུར་ཞིང་ལྕགས་
ཅན་དང་མཐུ་སྟོབས་མཉམ་ལ་བསྐལ་པར་གནས་པར་འགྱུར་རོ། །ཡར་གྱི་ངོ་ཟླ་བ་ཉ་ལ་བརྩམས་ཏེ་སློང་མོའི་ཟས་བཟའ་ཞིང་འཕགས་པ་ལག་ན་རྡོ་རྗེའི་ཞབས་དྲུང་དུ་
ལན་འབུམ་བཟླས་བརྗོད་བྱས་ན་དཔལ་ཐོབ་པར་འགྱུར་རོ། །དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོའི་ལས་བྱ་བ་དང༌། ལྷ་རྣམས་ལ་དྲི་
དབུལ་བ་ཡང་འདིའི་རིག་སྔགས་ཀྱིས་བྱའོ། །འབར་ལྡན་མའི་ཆོ་ག་སྟེ་ལྔ་པ་རྫོགས་སོ།།    །།ཁ་འབར་མའི་ལས་རྣམས་འབྱུང་སྟེ། དབབ་པ་ནི། ཆུས་བྱའོ། །སྲུང་
བ་ནི༑ ཡུངས་ཀར་གྱིས་བྱའོ། །མཚམས་གཅད་པ་ནི། སོ་ཕག་གིས་བྱའོ། །དུར་ཁྲོད་ཀྱི་ཐལ་བ་བླངས་ཏེ་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ནས་ལག་ན་
རྡོ་རྗེའི་མདུན་དུ་ལན་སྟོང་བཟླས་བརྗོད་བྱས་ན། །ཐལ་བ་དེས་གང་ལ་རེག་པར་བྱས་པ་དེ་གདོན་གྱིས་འདེབས་པར་འགྱུར་ཞིང་༑ཚིག་གིས་བསྒོ་བས་གཏོང་བར་འགྱུར་
རོ༑ ༑ལུས་གཙང་བར་བྱས་ཏེ་ལན་འབུམ་བཟླས་བརྗོད་བྱས་ན། བ་ལང་བརྒྱ་ཐོབ་པར་འགྱུར་རོ། །དེ་ནས་སྐྱེས་པ་དབང་དུ་བྱ་བར་འདོད་ན། ཟླ་བ་ཉ་ལ་ཞག་གཅིག་སྨྱུང་བ་

94-1-55a

བྱས་ཏེ་མཆོད་པ་རྒྱས་པར་བྱས་ནས་གུར་གུམ་དང་གསེར་ཕྱེ་མར་དང་སྦྱར་བས་ལན་བརྒྱད་སྟོང་སྦྱིན་སྲེག་བྱས་ན་བརྒྱ་བྱིན་ཡང་དབང་དུ་
འགྱུར་ན་མི་རྣམས་ལྟ་ཅི་སྨོས། དགེ་སློང་དང་བྲམ་ཟེ་བརྒྱད་བརྒྱ་ལ་མཆོད་སྟོན་བྱིན་ལ་སེམས་ཅན་ཐམས་ཅད་ལ་ཡང་བྱམས་པ་བསྒོམས་ན་ནི། བྲམ་ཟེ་གསོད་པས་
ཀྱང་འགྲུབ་པར་འགྱུར་རོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་དུར་ཁྲོད་ཀྱི་ཤིང་གིས་མེ་སྦར་ནས་དུར་ཁྲོད་ཀྱི་
ཡམ་སྲེག་ཤིང་སྐུད་པ་དམར་པོས་དཀྲིས་པ་བརྒྱད་སྟོང་སྦྱིན་སྲེག་བྱས་ན། དེ་ནས་རྨི་ལམ་དུ་ཚོགས་ཆེན་པོ་ལྕགས་ཅན་སྟོན་པར་བྱེད་དེ། དེ་ནས་འགྲུབ་པར་འགྱུར་
རོ༑ ༑ཆུ་ཁྱོར་བ་གང་ལ་ལན་བདུན་བསྔགས་ནས་གང་ལ་བལྟས་ཏེ་གཏོར་བ་དེ་གདོན་གྱིས་ཐེབས་པར་འགྱུར་ལ། ཆུ་ཀླུང་གི་ནང་དུ་ཞུགས་ཏེ་ལན་བརྒྱད་སྟོང་བཟླས་
བརྗོད་བྱས་ན། གཏོང་བར་འགྱུར་རོ། །ཁ་འབར་མའི་ཆོ་ག་སྟེ་དྲུག་པ་རྫོགས་སོ།།    །།དེ་ནས་བཅོམ་ལྡན་འདས་གྱིས་ལྷ་དེ་དག་ལ་སྨྲས་པ། ལྷ་རྣམས།
དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་ལ་ཕོ་ཉ་མོ་རྣམས་ཀྱི་ལས་རྣམས་འབྱུང་བ་ངས་བཤད་ཟིན་ཏེ། ཚོགས་ཆེན་པོ་རྣམས་

94-1-55b

ཀྱི་ཡང་བཤད་པར་བྱའོ། །བདུད་རྩི་ཐབ་སྦྱོར་གྱི་ལས་སྦྱར་བས་གང་བཤད་པ་གང་ཡིན་པའི་ལས་དེ་ཚོགས་ཐམས་ཅད་ལ་སྦྱར་བར་བྱའོ། །རབ་ཏུ་གྲུབ་པར་བྱེད་པའི་རྒྱུད་ཆེན་
པོ་ལས་རྡོ་རྗེ་ཁྲོ་བོ་ངས་བཤད་པ་གང་ཡིན་པ་དེའི་ལས་ཀྱིས་ཀྱང་ཚོགས་ཆེན་པོ་སྟོབས་པོ་ཆེ་རྣམས་ལ་སྦྱར་བར་བྱའོ། །ལྷ་རྣམས། འབྱུང་པོའི་བུ་གཞོན་ནུ་མཆོག་སྨིན་དྲུག་
གི་བུ་སྟོབས་པོ་ཆེའི་ལས་རྣམས་ངས་བཤད་ཀྱི། སེམས་རྩེ་གཅིག་ཏུ་བྱོས་ལ་ཉོན་ཅིག །གང་ལ་བསམ་སྟེ་བཟླས་བརྗོད་བྱས་ན། དེའི་དབང་དུ་འགྱུར་རོ། །རྒྱ་གཞོམ་
པ་ནི༑ ཆུས་བྱའོ། །སྲུང་བ་ནི། སྐུད་པས་བྱའོ། །མཚམས་གཅད་པ་ནི། ཐལ་བས་བྱའོ། །བུད་མེད་དབང་དུ་བྱ་བ་ནི། ཞག་བདུན་གྱི་བར་དུ་དུས་གསུམ་དུ་ཡུངས་ཀར་གྱིས་
ལན་སྟོང་རྩ་བརྒྱད་བརྒྱད་སྦྱིན་སྲེག་བྱས་ན་དབང་དུ་འགྱུར་རོ། །མིའི་གཙོ་བོ་དབང་དུ་བྱ་བར་འདོད་ན། ཞག་བདུན་གྱི་བར་དུ་ཟས་སུ་འོ་མ་དང༌། ཕྱེའི་འདག་གུ་ཟ་ཞིང་
འཕགས་པ་ལག་ན་རྡོ་རྗེ་ལ་མཆོད་པ་བྱས་ཏེ་དུས་གསུམ་དུ་བེ་ཀང་ཀ་ཏའི་ཡམ་སྲེག་ཤིང་གིས་འབྲུ་མར་དྲི་ཞིམ་པའི་ནང་དུ་སྨྱུགས་པ་སྟོང་རྩ་བརྒྱད་བརྒྱད་སྦྱིན་སྲེག་བགྱིས་
ན་དབང་དུ་འགྱུར་རོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་གཞོན་ནུ་སྨིན་དྲུག་གི་བུ་བཞག་ནས་དེའི་མདུན་དུ་

94-1-56a

ཙནྡན་དམར་པོའི་ཤིང་གིས་མེ་སྦར་ནས་སེང་ལྡེང་གི་ཡམ་སྲེག་ཤིང་མར་གྱི་ནང་དུ་སྨྱུགས་པ་བརྒྱད་སྟོང་སྦྱིན་སྲེག་བྱས་ན། གཞོན་ནུའི་མེ་ཏོག་
གི་ཕྲེང་བ་འགུལ་བར་འགྱུར་རོ། །དེ་ནས་འགྲུབ་པར་འགྱུར་ཏེ། ཞག་བདུན་ཚུན་ཆད་ཀྱིས་གཞོན་ནུའི་སྡེའི་བདག་པོ་ཐོབ་པར་འགྱུར་རོ། །མི་རྣམས་ཀྱིས་མི་སོད་ལ་བདག་
གི་ཚེའི་ཚད་ཀྱང་ཤེས་པར་འགྱུར་རོ། །ཟླ་བ་གཅིག་གི་བར་དུ་སློང་མོའི་ཟས་བཟའ་ཞིང༌། དེ་ནས་མར་གྱི་ངོ་ཞག་བརྒྱད་དམ། ཞག་བཅུ་བཞི་ལ་ཞག་གསུམ་སྨྱུང་བ་བྱས་
ཏེ་ཙནྡན་དམར་པོའི་མདུང་ཐུང་བདེ་བར་གཤེགས་པའི་མཐོ་གང་གི་ཚད་དུ་བྱས་པ་རས་དམར་པོའི་སྟེང་དུ་བཞག་ནས་མཆོད་པ་རྒྱས་པར་བྱ་ཞིང་ལྷ་བཤོས་རྒྱས་པ་ཕུལ་
ལ༑ དེ་ནས་རིག་སྔགས་འཆང་བ་རྩ་ཀུ་ཤའི་སྟན་གྱི་སྟེང་དུ་འདུག་པའི་ལག་པ་གཡས་པས་མནན་ལ་འབར་བར་གྱུར་གྱི་བར་དུ་བཟླས་བརྗོད་བྱས་ན་འགྲུབ་པར་
འགྱུར་ཏེ། དེ་ཐོགས་པས་ཕ་རོལ་གྱི་ཡུལ་འཁོར་འབྱེད་པར་བྱེད་ཅིང་གདོན་ཐམས་ཅད་འཇོམས་པར་བྱེད་པར་འགྱུར་ཏེ། ཡུལ་གང་དུ་བཙུགས་པ་དེར་རྒྱལ་བར་
འགྱུར་རོ། །ཀླུའམ། ཀླུ་མོའམ། དྲི་ཟའམ། རིག་སྔགས་འཆང་རྣམས་ལ་བལྟས་ཏེ་བསྡིགས་ན། དེ་ཐམས་ཅད་བཀའ་བཞིན་དུ་འགྱུར་རོ། །གླང་པོ་ཆེ་རྒྱགས་ཤིང་

94-1-56b

མྱོས་པ་ལ་བལྟས་ཤིང་བསྡིགས་ན། གླང་པོ་ཆེ་དབང་དུ་འགྱུར་རོ། །སློང་མོའི་ཟས་བཟའ་ཞིང་ཆོ་ག་འདི་བཞིན་དུ་འཁོར་ལོ་བསྒྲུབས་ན། རིག་སྔགས་འཆང་གི་འཁོར་
ལོས་བསྒྱུར་བའི་རྒྱལ་པོར་འགྱུར་ཏེ། བསྐལ་པར་གནས་ཤིང་རིག་སྔགས་འཆང་བརྒྱས་བསྐོར་བ་ལ་མེ་ལོང་ལ་དབབ་པ་དང༌། མཐེ་བོང་ལ་དབབ་པ་དང༌། བུམ་པ་ལ་དབབ་
པ་ཡང་ནུས་པར་འགྱུར་རོ། །དབྱེ་བར་བྱ་ན། ཞག་གསུམ་གྱི་བར་དུ་ཕུབ་མའི་སྦྱིན་སྲེག་ལན་སྟོང་རྩ་བརྒྱད་བརྒྱད་བྱས་ན་དབྱེ་བར་འགྱུར་རོ། །སྨིན་དྲུག་གི་བུའི་ཆོ་ག་རྫོགས་
སོ༑༑    །།ལྷ་མོ་ཆེན་མོ་དྲུག་མའི་ལས་རྣམས་བཤད་པར་བྱ་སྟེ། སྲུང་བ་ནི། ཐལ་བས་བྱའོ། །དུག་ལས་གསོ་བ་ནི། ཆུས་བྱའོ། །མཚམས་གཅད་པ་ནི། སོ་ཕག་
གིས་བྱའོ། །དེ་ནས་ལོངས་སྤྱོད་ཀྱི་གཞི་བསླང་བར་འདོད་ན། གཞོན་ནུའི་གནས་སུ་སོང་ལ་ལྷ་མོ་ལ་མཆོད་པ་བྱས་ཏེ་སྨིག་མའི་ཤིང་གིས་མེ་སྦར་ནས་འོ་ཐུག་དང༌། མར་དང༌།
སྦྲང་རྩི་སྦྱར་བས་ལན་བརྒྱད་སྟོང་སྦྱིན་སྲེག་བྱས་ལ། དེ་ནས་ནང་བར་ལངས་ལ། འཕགས་པ་ལག་ན་རྡོ་རྗེ་ལ་མཆོད་པ་བྱ་སྟེ། གུར་གུམ་མར་དང་སྦྱར་བས་ལན་སྟོང་རྩ་
བརྒྱད་བརྒྱད་སྦྱིན་སྲེག་བྱས་ན་ཞག་བདུན་པའི་ཉིན་པར་སྡེའི་བདག་པོར་འགྱུར་རོ། །དེ་ནས་འཕགས་པ་ལག་ན་རྡོ་རྗེའི་ཞབས་ཀྱི་དྲུང་དུ་ལགས་ལྡན་ལྷ་ཆེན་པོ་དང༌། གཞོན་

94-1-57a

ནུ་སྨིན་དྲུག་གི་བུ་དང༌། ལྷ་མོ་དྲུག་མཚོན་རྩི་སྣ་གསུམ་གྱིས་བྲིས་ལ། རིག་སྔགས་འཆང་ཟས་སུ་འོ་མ་དང་ཕྱེའི་འདག་གུ་ཟ་ཞིང་ལན་འབུམ་
བཟླས་བརྗོད་བྱས་ན་ལྷ་མོ་མཐོང་བར་འགྱུར་ཏེ། དེ་ཡང་འདོད་པ་ཐམས་ཅད་སྦྱིན་པར་བྱེད་དོ། །བཏོན་པ་ཙམ་གྱིས་རྒྱན་སྐུགས་ལས་རྒྱལ་བར་འགྱུར་རོ། །དེ་ནས་བདག་
ཉིད་ཀྱི་ཚེའི་ཚད་ཤེས་པར་འདོད་ན། མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་བཅོམ་ལྡན་འདས་ལག་ན་རྡོ་རྗེ་ལ་ཡང་མཆོད་པ་རྒྱས་པར་བྱས། ཨ་
ག་རུའི་བདུག་པ་དང༌། དུ་རུ་ཀ་དང༌། གུར་གུམ་དང༌། གུ་གུལ་དང༌། སྦྲང་རྩི་དང༌། བ་མར་གྱི་མར་མེ་བཞི་ཕྱོགས་བཞིར་སྦར་ལ། དེ་ཉིད་དུ་རིག་སྔགས་བཟླས་བརྗོད་
བྱས་ཏེ་དེ་ཉིད་དུ་ཉལ་ན་འཇིག་རྟེན་གསུམ་ན་ཡོད་པའི་དོན་རྨི་ལམ་དུ་སྟོན་པར་འགྱུར་རོ། །ཁྱོད་ཀྱིས་ཚེ་འདི་སྲིད་དུ་ཐུབ་པར་འགྱུར་རོ། །ཞེས་སྨྲ་ཞིང་ནམ་འཆི་བ་
ཡང་སྟོན་པར་བྱེད་དེ། ག་གེ་མོ་ཞིག་ཏུ་ཆེ་གེ་མོ་ཞིག་གི་ཚེ་སྲོག་འདོར་རོ་ཞེས་སྟོན་པར་འགྱུར་ཏེ། འདི་ནི། དངོས་གྲུབ་ཀྱི་མཆོག་གི་ལམ་ཡིན་ནོ། །དེ་ནས་འདས་
པ་དང༌། མ་འོངས་པའི་ལམ་ཤེས་པར་འདོད་ན། སློང་མོའི་ཟས་ཟ་ཞིང་འཕགས་པ་ལག་ན་རྡོ་རྗེའི་ཞབས་དྲུང་དུ་ཟླ་བ་གཅིག་གི་བར་དུ་བཟླས་བརྗོད་བྱས་ན། དེ་ནས་

94-1-57b

བུང་བ་འོང་བར་འགྱུར་ཏེ། བུང་བ་དེ་ཡང་རྣ་དྲུང་དུ་མི་སྣང་བར་གྱུར་ནས་འཇིག་རྟེན་གསུམ་ན་ཡོད་པའི་དོན་སྟོན་པར་འགྱུར་ཞེས་རྡོ་རྗེ་འཛིན་གྱིས་བཤད་དོ། །དྲུག་མའི་ཆོ་ག་
རྫོགས་སོ།།    །། ལྷ་མོ་དཀའ་ཟློག་མ་དྲིལ་མཛེས་ཀྱི་ལས་ཀྱང་བཤད་པར་བྱ་སྟེ། མིག་ལ་བསྔགས་ན་གང་བལྟས་པ་དེ་ཐོབ་པར་འགྱུར་རོ། །གདོང་ལ་ལག་པ་བྱུགས་
ཏེ་ཉལ་ན། རྨི་ལམ་ངན་པ་རྨི་བར་མི་འགྱུར་རོ། །དེ་ནས་སྡེ་དཔོན་འདོད་ན། ཡར་གྱི་ངོ་ཚེས་དགུ་ལ་ཞག་གཅིག་སྨྱུང་བ་བྱས་ཏེ་གཏུམ་མོ་ནུབ་ཕྱོགས་སུ་བསྟན་པ་ལ་བལྟས་
ནས་མཆོད་པ་རྒྱས་པར་བྱས་ལ་མར་དང༌། གུ་གུལ་གྱིས་ལན་སྟོང་སྦྱིན་སྲེག་བྱས་ན། སྡེ་དཔོན་ཐོབ་པར་འགྱུར་རོ། །དེ་ནས་མིའི་གཙོ་བོ་དབང་དུ་བྱ་བར་འདོད་ན། མར་གྱི་
ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་མཆོད་པ་བྱས་ནས་མཚན་རངས་པར་བཟླས་བརྗོད་བྱས་ན། མིའི་གཙོ་བོ་དབང་དུ་ཁུགས་པར་
འགྱུར་རོ། །དེ་ནས་རལ་གྲི་སྒྲུབ་པར་འདོད་ན། ཟླ་བ་གཅིག་གི་བར་དུ་སློང་མོའི་ཟས་ཟ་ཞིང་རིག་སྔགས་ལན་བདུན་འབུམ་བཟླས་བརྗོད་བྱས་ལ་དེ་ནས་ཞག་གསུམ་སྨྱུང་
བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་མཆོད་པ་རྒྱས་པར་བྱས་ནས་རིག་སྔགས་ཀྱི་རྒྱལ་པོས་སྲུང་བའི་ཆོ་ག་ཐམས་ཅད་བྱའོ། །དེ་ནས་ལག་པ་གཉིས་གུ་གུལ་གྱིས་

94-1-58a

བསྐུས་ལ་ལག་པས་རལ་གྲི་བཟུང་སྟེ་རིག་སྔགས་བཟླས་བརྗོད་བྱས་ན། དངོས་གྲུབ་རྣམ་པ་གསུམ་དུ་འགྱུར་ཏེ། རལ་གྲི་དེ་ལག་ན་ཐོགས་
པས་རིག་སྔགས་འཆང་གི་རྒྱལ་པོ་བསྐལ་པར་གནས་པར་འགྱུར་ཞིང་ལྷ་ཆེན་པོའི་ཕོ་བྲང་ན་འདུག་པར་འགྱུར་ཏེ། ལེགས་ལྡན་ལྷ་ཆེན་པོ་དེ་དག་ཀྱང་འབྲས་བུ་ཐོབ་
པ་སྦྱིན་པར་བྱེད་དོ། །དེ་ནས་བྱང་ཆུབ་སེམས་དཔའ་རྣམས་དང་ལྷན་ཅིག་ཏུ་གནས་པར་འགྱུར་ཞིང་འཕགས་པ་སྤྱན་རས་གཟིགས་དབང་ཕྱུག་དང་ལྷན་ཅིག་གནས་
པར་འགྱུར་ལ། དེ་དང་ལྷན་ཅིག་ཏུ་དེ་བཞིན་གཤེགས་པ་མཐོང་ཞིང་བསྙེན་བཀུར་བྱེད་པར་འགྱུར་ཏེ། ལུས་དང་བྲལ་བའི་ཚེ་ཡང་བདེ་བ་ཅན་དུ་སྐྱེ་བར་འགྱུར་རོ། །དེ་ནས་
ལྷའི་གསང་བ་མངོན་སུམ་དུ་མཐོང་བར་འདོད་ན། ཞག་གསུམ་སྨྱུང་བ་བྱས་ཏེ་ཟླ་བ་ཉ་ལ་སངས་རྒྱས་བཅོམ་ལྡན་འདས་ལག་ན་རྡོ་རྗེ་དང་གཉིས་ལ་ཅི་ནུས་ཀྱིས་མཆོད་
པར་བྱའོ། །དེ་ནས་ཡུད་ཙམ་བཟང་པོ་ལ་བདག་དང༌། རྒྱལ་པོའམ། གཞན་ཡང་རུང་སྟེ་དུ་གུ་ལའི་རས་དཀར་པོ་བགོས་ཏེ་དེ་ནས་ཨ་ག་རུ་བསྲེག་ཅིང་རྒྱལ་པོ་དང་གཉི་
ག་ཐད་ཀར་འདུག་སྟེ་མིག་མི་འཛུམ་པར་བཟླས་བརྗོད་བྱས་ན། མིག་སྔ་ན་འདུག་པའི་ལྷས་གང་གི་དོན་བསྟན་པ་དེ་རྒྱལ་པོས་ཀྱང་ཇི་ལྟར་ཐོས་པ་དེ་བཞིན་དུ་མཐོང་

94-1-58b

བར་འགྱུར་རོ། །ཆོ་ག་འདི་ནི། བསྟེན་ནས་ལོ་གཅིག་མ་ལོན་བར་ལ་སྦྱིན་པར་མི་བྱའོ། །སྟོང་རྙེད་མ་བྱིན་པ་ལ་ཡང་སྦྱིན་པར་མི་བྱ་སྟེ། ཆོས་ཅན་དད་པ་དང་ལྡན་པ་ལ་སྦྱིན་
པར་བྱའོ། །དཀའ་ཟློག་མའི་ཆོ་ག་རྫོགས་སོ།།    །། ལྷ་རྣམས། དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་ལས་འབྱུང་བའི་རིག་སྔགས་
ཀྱི་ལྷ་རྣམས་ཀྱི་ལས་ངས་བཤད་ཟིན་ཏོ། །ངས་ཀྱང་ལྷ་དེ་དག་སྒྲུབ་པ་དང༌། གཞེན་གདབ་པ་དང༌། གནོད་པར་བྱ་བ་དང༌། གསད་པ་དང༌། བསྐམ་པ་དང༌། དཔལ་བསྐྱེད་པ་
དང༌། ལས་ཉམས་པ་རྣམས་ཀྱི་ལས་སྒྲུབ་པ་དང༌། རིག་སྔགས་ཉམས་པ་རྣམས་ཀྱི་རིག་སྔགས་བསྐང་བ་དང༌། མི་ནད་ཀྱི་གནོད་པ་འབྱུང་བ་ལ་མི་ནད་ཞི་བར་བྱ་བའི་ཕྱིར་
རིག་སྔགས་བཤད་པར་བྱའོ། །ན་མོ་བཛྲ་པཱ་ཎི་སྱ། ཨོཾ་བཛྲ་ཛྭ་ལ་བྷཻ་ར་ཝཱ་ཡ་ཕཊ་ཧཱུཾ་ཛྭ་ལ་ན་ལཱ་ཡ་ཕཊ་སྭཱཧཱ། དེ་ནས་ལྷ་དེ་དག་གིས་རྡོ་རྗེ་འབར་བ་འདི་ཐོས་ནས་སྙིང་འདར་
ཞིང་ལག་ན་རྡོ་རྗེའི་ཞལ་དུ་བལྟས་སོ། །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་ལྷ་དག་ལ་འདི་སྐད་ཅེས་སྨྲས་སོ། །ལྷ་རྣམས། མ་འཇིགས་ཤིག །མ་འཇིགས་
ཤིག །རྡོ་རྗེ་འབར་བ་ཞེས་བྱ་བ་ཁྲོ་བོ་ཆེན་པོའི་རྒྱུད་དང་མཐུན་པ་འདི་ནི། ལྷ་རྣམས་སྒྲུབ་པ་དང༌། གཞེན་འདེབས་པ་དང༌། གནོད་པ་བྱེད་པ་དང༌། གསད་པ་དང༌། སྐེམ་པ་

94-1-59a

དང༌། དཔལ་བསྐྱེད་པ་དང༌། ལས་ཉམས་པ་རྣམས་ཀྱི་ལས་སྒྲུབ་པ་དང༌། རིག་སྔགས་ཉམས་པ་རྣམས་ཀྱི་རིག་སྔགས་བསྐྱོད་པ་དང༌། མི་ནད་ཀྱི་གནོད་
པ་བྱུང་བ་ལ་མི་ནད་ཞི་བར་བྱེད་པ་ཡིན་ཏེ། ལྷ་རྣམས་ཀྱི་ཆོ་ག་རྒྱས་པ་འགྲུབ་པར་བྱེད་པ་འདི་ནི། རྣམ་པར་རྒྱལ་བའི་རྒྱུད་ཆེན་པོ་ལས་ཀྱང་ངས་བཤད་དོ། །ད་ལྟར་ཡང་
ཁྱེད་རྣམས་འགྲུབ་པར་བྱེད་པ་རྡོ་རྗེ་འབར་བ་ཞེས་བྱ་བ་ཁྲོ་བོ་ཆེན་པོ་འདི་ངས་བཤད་པ་ཡིན་ནོ། །འདིའི་ལས་ཀྱང་བཤད་པར་བྱ་སྟེ། གང་གིས་དཔལ་ཐམས་ཅད་མངོན་པར་
འབྱུང་བར་བྱེད་པའི་དཀྱིལ་འཁོར་ཆེན་པོ་འགྲུབ་པར་བྱེད་པ་དང༌། གང་གིས་དཀྱིལ་འཁོར་གྱི་ནང་དུ་གཏོགས་པའི་ལྷ་རྣམས་འགྲུབ་པར་བྱེད་པ་དང༌། རིག་
སྔགས་འཆང་མཐུ་ཟད་པ་གང་ཡིན་པ་དག་དང༌། རྒྱལ་པོ་དབང་ཕྱུག་ལས་ཉམས་པ་གང་ཡིན་པ་དག་དང༌། ལྷའམ། ལྷའི་བུའམ། ཀླུའམ། ཀླུའི་བུའམ། གནོད་སྦྱིན་
ནམ༑ གནོད་སྦྱིན་གྱི་བུའམ། སྲིན་པོའམ། སྲིན་པོའི་བུའམ། དྲི་ཟའམ། དྲི་ཟའི་བུ་མཐུ་ཆུང་ངུ་གང་ཡིན་པ་དེ་དག་གི་མཐུ་བསྐྱེད་པའི་ཕྱིར་ཡང་ངས་བཤད་པར་བྱའོ།།
མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་གནས་དབེན་པའམ། ནྱ་གྲོ་དྷའི་དྲུང་དུ་རྣམ་པར་རྒྱལ་བའི་རྒྱུད་ཆེན་པོ་ལས་སྨན་ཨུཏྤ་ལ་དང་ལྡན་པ་ཞེས་བྱ་བ་

94-1-59b

བརྩོན་འགྲུས་ཆེན་མོ། སྟོབས་ཆེན་མོ་བཅོམ་ལྡན་འདས་ཀྱིས་གསུངས་པའི་སྨན་དེའི་ཕྱེ་མས་བཅོམ་ལྡན་འདས་རྡོ་རྗེ་ཁྲོ་བོ་བྲི་བར་བྱ་སྟེ། ལག་པ་གཡོན་པ་ན་རྡོ་རྗེ་ཐོགས་
ལ་ལག་པ་གཡས་པ་མཆོག་སྦྱིན་པར་བྱའོ། །དེའི་མདུན་དུ་བུམ་པ་མི་ནག་ཅིང་རྩ་བ་མེད་ལ་མགྲིན་ཆིངས་དང་བཅས་པ་ས་བོན་ཐམས་ཅད་ཀྱིས་གང་བར་བྱས་ཏེ། བུམ་པ་
དེའི་ནང་དུ་སྨན་ཨུཏྤ་ལ་དང་ལྡན་པ་ཡང་གཞུག་གོ །བུམ་པ་དེ་ཡང་གསེར་ལས་བྱས་ལ་འགྲོན་བུ་བཀྲམ་པ་ལས་བྱས་པའི་རྡོ་རྗེའི་སྟེང་དུ་རས་དཀར་པོ་བཞག་སྟེ། དེའི་དབུས་
སུ་བུམ་པ་གཞག་པར་བྱའོ། །དེ་ནས་རིག་སྔགས་འཆང་གིས་བསམ་པ་རྒྱ་ཆེན་པོས་ལྷ་བཤོས་དང་མཆོད་པ་རྒྱས་པར་བྱ་སྟེ། གུ་གུལ་གྱིས་བདུག་པ་ཡང་དབུལ་ལོ། །དེ་ནས་རིག་
སྔགས་འཆང་གིས་དཔལ་གྱི་ལྷ་མོའི་རིག་སྔགས་ལན་བརྒྱད་བརྒྱ་བཟླས་བརྗོད་བྱས་ནས་དེའི་འོག་ཏུ་རྡོ་རྗེ་འབར་བ་ཁྲོ་བོ་ཆེན་པོ་ལན་བརྒྱ་སྟོང་བཟླས་བརྗོད་བྱའོ། །དེ་ནས་
ནང་པར་བུམ་པ་དེས་བདག་ཉིད་ཁྲུས་བྱའོ། །འགྲོན་བུ་ལས་བྱས་པའི་རྡོ་རྗེ་དང་གོས་དེ་ཡང་འཕགས་པ་ལག་ན་རྡོ་རྗེ་ལ་ཕུལ་ནས་བླ་མ་ཡང་དེ་དང་འདྲ་བའི་ཕྱིར་བླ་མ་ལ་དབུལ་
ལོ༑ ༑དེ་ཕུལ་ནས་ཀྱང་ཡིད་ལ་བསམ་པ་བསླང་བར་བྱའོ། །དགེ་སློང་གི་དགེ་འདུན་རྣམས་ཀྱང་ཅི་ནུས་ཀྱིས་སྟོན་པར་བྱའོ། །དེས་ན་ལྷ་ཐམས་ཅད་ཀྱི་ལས་མངོན་སུམ་དུ་འགྱུར་

94-1-60a

རོ༑ ༑ལས་འདི་ནི། སྐལ་བ་མེད་པས་མཐོང་བར་མི་འགྱུར་ཏེ། རིག་སྔགས་ལས་བྱུང་བའི་འབྲས་བུ་ཐོབ་པའམ། རིག་སྔགས་འཆང་གི་རིགས་དང་ལྡན་
པ་གང་ཡིན་པ་དེ་དག་གིས་མཐོང་བར་འགྱུར་རོ། །ལས་འདིས་དཀྱིལ་འཁོར་གྱི་ནང་དུ་གཏོགས་པའི་རིག་སྔགས་རྣམས་འགྲུབ་པར་འགྱུར་ཏེ། རིག་སྔགས་དེ་དག་དྲན་པ་
ཙམ་གྱིས་སྒྲུབ་པ་དང༌། གསད་པར་ཡང་ནུས་པར་འགྱུར་རོ། །དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོ་རྫོགས་སོ།།    །།དེ་ནས་
བཅོམ་ལྡན་འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས། བཅོམ་ལྡན་འདས་མ་ཡུམ་གང་སྤྱི་བོར་བཀུར་ནས་རྡོ་རྗེ་འབར་བའི་ཏིང་ངེ་འཛིན་ཐོབ་
པར་གྱུར་པ་དང༌། གང་གཟུང་བ་དང༌། བཀླགས་པ་དང༌། བསྒྲུབས་ན། རིག་སྔགས་འཆང་གིས་ང་དང་འདྲ་བའི་འབྲས་བུ་ཐོབ་པར་འགྱུར་བའི་བཅོམ་ལྡན་འདས་མ་
ཡུམ་དེ་བཤད་ཀྱི། ཁྱེད་རྣམས་ཀྱིས་རྒྱགས་པ་མེད་པའི་སེམས་ཀྱིས་ཉོན་ཅིག །དེ་ནས་དབང་ཕྱུག་ཆེན་པོ་ལ་སོགས་པ་ལྷ་རྣམས་དགའ་ཞིང་མགུ་ལ་ཡིད་རངས་ཏེ།
བདེ་བ་དང༌། ཡིད་བདེ་བར་གྱུར་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་བསྟོད་པ། བྱང་ཆུབ་སེམས་དཔའ་ཆེན་པོ་ལེགས་སོ་ལེགས་སོ། །སྟོབས་དང༌། ཕ་རོལ་

94-1-60b

གནོད་པ་དཔག་ཏུ་མེད་པ་ལེགས་སོ། །ཁྱོད་ཀྱིས་སེམས་ཅན་རྣམས་ཀྱི་དོན་གྱི་ཕྱིར་བྱང་ཆུབ་སེམས་དཔའ་ཆེན་པོ་སྐྱེད་པར་བྱེད་པ་ཤོད་ཅིག་ཤོད་ཅིག །དེ་ནས་རིག་སྔགས་ཀྱི་
རྒྱལ་པོ་ལག་ན་རྡོ་རྗེས་རང་གི་རིག་སྔགས་ཀྱི་ཚོགས་རྣམས་ལ་གླང་པོ་ཆེའི་སྟ་སྟངས་ཀྱིས་བལྟས་སོ། །འཁོར་འདུས་པ་དེ་དག་ཐམས་ཅད་ལ་ཡང་བལྟས་ནས་བཅོམ་ལྡན་
འདས་ལ་ཕྱག་འཚལ་ཏེ་སྙིང་དགའ་བར་བྱེད་པའི་ཡུམ་བཤད་དོ། །ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ན་མཿལ་གྀ་ཧྲ་ད་ཡེ། ན་མཿཤངྐ་
རེ༑ ཤཱནྟིཾ་ཀ་རེ། གྷུ་ཊ་གྷུ་ཊ་གྷུ་ཊི་ནི། གྷཱ་ཊ་ཡ། གྷུ་ཊི་ནི་སྭཱཧཱ། བྱང་ཆུབ་སེམས་དཔའ་ལག་ན་རྡོ་རྗེས་འཇིག་རྟེན་ཡུམ་བཤད་མ་ཐག་ཏུ་ཡང་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས་ཏེ། མུན་པ་དང༌། རབ་རིབ་དང༌། ལིང་ཏོག་གི་མུན་ནག་ཐམས་ཅད་མེད་པར་གྱུར་ཏོ། །སེམས་ཅན་དམྱལ་བ་དང༌། དུད་
འགྲོའི་སྐྱེ་གནས་དང༌། ཡི་དྭགས་རྣམས་ཀྱི་སྡུག་བསྔལ་ཐམས་ཅད་ཀྱང་མེད་པར་གྱུར་ཏོ། ལྷ་རྣམས་ཐམས་ཅད་ཀྱང་ངོ་མཚར་དུ་གྱུར་ནས་རིག་སྔགས་ཀྱི་རྒྱལ་པོ་
ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིག་སྔགས་ཀྱི་རྒྱལ་པོ་ཆེན་པོ། ལྷའི་ཡུམ་གྱི་ལས་རྣམས་ཤོད་ཅིག་ཤོད་ཅིག །བཅོམ་ལྡན་འདས། བདག་ཅག་གིས་

94-1-61a

ཀྱང་ཡུམ་འཆང་བའི་རིག་སྔགས་འཆང་དེ་ལ་ཡོངས་སུ་དགའ་ནས་མྱུར་དུ་དངོས་གྲུབ་སྦྱིན་ཞིང་བསྲུང་བ་དང༌། བསྐྱབ་པར་བགྱིའོ། །དེ་ནས་རིག་
སྔགས་ཀྱི་རྒྱལ་པོ་ཆེན་པོ་རྡོ་རྗེ་འཛིན་གྱིས་ལྷ་རྣམས་ལ་འདི་སྐད་ཅེས་སྨྲས་སོ། །བཟོད་ལྡན་དག། དེ་དེ་བཞིན་ནོ། །དེ་དེ་བཞིན་དུ་མཱ་མ་ཀཱི་འཆང་བ་གང་ཡིན་པ་དེ་ནི། ངན་འགྲོ་
ལོག་པར་ལྟུང་བར་མི་འགྱུར་རོ། །ལྷ་དང་བདུད་དུ་བཅས་པའི་འཇིག་རྟེན་དང༌། དགེ་སྦྱོང་དང༌། བྲམ་ཟེར་བཅས་པའི་སྐྱེ་རྒུ་ལས་གང་ཞིག་ཡུམ་དང་སྲས་གཉི་གའི་མིང་ཙམ་
འཆང་བ་དེ་ཅི་སྟེ་ངན་འགྲོ་ལོག་པར་ལྟུང་བར་འགྱུར་བ་ནི། ངས་ཡང་དག་པར་རྗེས་སུ་མ་མཐོང་སྟེ། དེ་ནི། གནས་མེད་དོ། །དེ་ཅིའི་ཕྱིར་ཞེ་ན། དཔེར་ན། ནོར་བུ་རིན་པོ་ཆེ་
མགོ་ལ་ཐོགས་པ་ལ་ནད་དོ་ཅོག་མི་འབྱུང་ཞིང་གདོན་ཐམས་ཅད་འབྱེར་བར་འགྱུར་བ་བཞིན་ཏེ། འདི་ལྟར་ངན་འགྲོ་རྣམས་ལས་སྒྲོལ་བ་འདི་ནི། ཡུམ་དང་སྲས་སུ་
བཅས་པའི་མཐུ་ཡིན་པའི་ཕྱིར་རོ། །དེ་ནས་བཅོམ་ལྡན་འདས་ལག་ན་རྡོ་རྗེས་དེ་བཞིན་གཤེགས་པ་ལ་ཕྱག་འཚལ་ནས་ཡུམ་གྱི་ལས་རྣམས་བཤད་པ། སྒྲུབ་པ་ཐམས་
ཅད་ལ་ཕྱག་རྒྱ་གཅིག་བཅིངས་ལ་སྒྲུབ་པའི་རྫས་ལ་ཕྱག་རྒྱས་བཏབ་ན། མྱུར་དུ་དངོས་གྲུབ་ཀྱི་མཚན་མ་འབྱུང་བར་འགྱུར་རོ། །དམ་ཚིག་མི་ཤེས་པ་ལ་ནི། ཕྱག་རྒྱ་

94-1-61b

བསྟན་པར་མི་བྱའོ། །གང་གི་ཚེ་རིག་སྔགས་འཆང་གིས་རིག་སྔགས་འཆང་ལ་ཕྱག་རྒྱ་སྟོན་པ་ན། དེའི་ཚེ་བཅོམ་ལྡན་འདས་ལག་ན་རྡོ་རྗེའི་མདུན་དུ་འགྲོན་བུ་བརྒྱད་བརྒྱས་
རྡོ་རྗེ་བྱས་ལ་དེའི་མདུན་དུ་ཕྱག་རྒྱ་བསྟན་པར་བྱའོ། །དེ་ཡང་འབྲས་ཆེན་བུ་རམ་དང་སྦྱར་བའི་མཆོད་ཡོན་རྡོ་རྗེ་ལ་ཕུལ་ནས་ཕྱག་རྒྱ་བསྟན་པར་བྱའོ། །དེ་མཐོང་ན། ལག་ན་རྡོ་
རྗེ་མཐོང་བ་ཡིན་ཏེ། བྱང་ཆུབ་ཀྱི་སེམས་བསྐྱེད་པ་རྣམས་ལ་བསྟན་པར་བྱའི། སྡིག་པ་བྱེད་པ་རྣམས་ལ་བསྟན་པར་མི་བྱའོ། །སྡིག་པ་བྱེད་པ་གང་ཡིན་པ་དེ་དག་གིས་ནི། ཕྱག་
རྒྱའི་ཚོགས་ཀྱི་མིང་ཡང་ཐོས་པར་མི་འགྱུར་རོ། །དགེ་བའི་རྩ་བ་བྱས་པ་གང་ཡིན་པ་དེ་དག་གིས་ནི། ཕྱག་རྒྱ་དེ་དག་ཐོས་པར་འགྱུར་རོ། །ངའི་གསང་བའི་ཕྱག་རྒྱའི་ཚོགས་
འདི་ནི༑ གཙང་ཞིང་དབེན་པར་བྱས་པས་བལྟ་བར་བྱའོ། །གང་གིས་ཕྱག་རྒྱའི་ཚོགས་མཐོང་བ་དེ་ལ་ནི། རིག་པ་མཆོག་གི་ཆོ་ག་རྒྱས་པ་གསང་བ་དང་བཅས་གསང་ཆེན་དང་
བཅས་པར་དེའི་ལག་ཏུ་འདུག་པར་འགྱུར་ཏེ། རིག་སྔགས་འཆང་གིས་ཀྱང་ཕྱག་རྒྱའི་ཚོགས་ཀྱི་གཟི་བྱིན་བསྐྱེད་པར་བྱ་བའི་ཕྱིར་བླ་མ་ལ་དཔག་ཏུ་མེད་པའི་ཡོན་དབུལ་ཞིང་
བླ་མའི་ལག་ནས་རིག་པ་མཆོག་གི་ཆོ་ག་རྒྱས་པ་མནོད་པར་བྱའོ། །བླ་མས་ཀྱང་བླ་མ་ལ་གུས་པའི་སློབ་མ་ལ་ལག་ནས་མངོན་པར་དངོས་གྲུབ་སྦྱིན་པར་བྱའོ། །དེ་ལྟར་བྱས་ན་

94-1-62a

ལག་ན་རྡོ་རྗེས་བྱིན་པ་ཡིན་ཏེ། ཆོ་ག་རྒྱས་པ་ཡང་གྲུབ་པར་འགྱུར་རོ། །ཅི་སྟེ་བླ་མའི་ལག་ནས་ཕྱག་རྒྱ་མཐོང་བ་ཙམ་གྱིས་ལས་བྱས་ན། ཕྱག་རྒྱ་དེ་
ཉིད་ཀྱིས་ཀྱང་གནོད་པ་མེད་པར་འགྱུར་རོ། །དེ་བཞིན་གཤེགས་པའི་གནས་སམ། སྐུ་གདུང་གི་གནས་སུ་ཕྱག་རྒྱའི་ཚོགས་གཞག་པར་བྱའོ། །ཕྱག་རྒྱ་མཐོང་བ་གང་ཡིན་པ་
དེ་དག་ནི། ཕྱིར་མི་ལྡོག་པ་ཡིན་པར་བལྟ་བར་བྱ་སྟེ། དེ་དག་ཐམས་ཅད་ལྷ་རྣམས་ཀྱི་ཕྱག་བྱ་བའི་གནས་སུ་འགྱུར་རོ། །ང་གང་ན་གནས་པ་དེ་ན་དེ་དག་གནས་ཏེ། ང་མཐོང་
པས་དེ་དག་ངེས་པར་ཕྱིར་མི་ལྡོག་པའི་འབྲས་བུ་དང་ལྡན་པར་འགྱུར་ཞིང་ལུས་དང་བྲལ་བ་ན་ལག་ན་རྡོ་རྗེའི་གནས་ཡིད་དུ་འོང་བའམ། བདེ་བ་ཅན་དུ་སྐྱེ་བར་འགྱུར་རོ། །ཕྱག་
རྒྱ་མཐུ་སྟོབས་ཆེན་པོ་ནན་ཏན་དུ་བལྟ་བར་བྱ་སྟེ། ཕྱག་རྒྱའི་རྣམ་པ་ལག་པའི་ཚུལ་གྱིས་བསྟན་པར་བྱའོ། །དཀྱིལ་འཁོར་གྱི་རྣམ་པ་བྲིས་པ་མཐོང་ནས་ཕྱག་རྒྱ་ཆེན་
པོ་རྣམ་པ་སྣ་ཚོགས་དགོད་པར་བྱའོ། །བཅོམ་ལྡན་འདས་མཱ་མ་ཀཱིའི་ལས་རྣམས་འབྱུང་བར་འགྱུར་ཏེ། ཟས་སུ་འོ་མའམ། འདག་གུའམ། ལོ་མའམ། སློང་མོའི་ཟས་
ཟ་ཞིང་ལན་འབུམ་བཟླས་བརྗོད་བྱས་ན། སྔར་བསྙེན་པ་བྱས་པར་འགྱུར་རོ། །དེ་ནས་རས་མ་ཉམས་པ་དང༌། ཁ་ཚར་མ་བཅད་པ་དང༌། སྤུ་མེད་པ་ལ་ཚོན་རྩི་སྤྱིན་དང་

94-1-62b

མ་སྦྱར་བས་རི་མོ་མཁན་གསོ་སྦྱོང་དང་ལྡན་པས། སངས་རྒྱས་ཀྱི་སྐུ་གཟུགས་སེངྒེའི་ཁྲི་ལ་བཞུགས་ཤིང་ཆོས་འཆད་པའི་ཚུལ་དུ་འབྲིར་གཞུག་གོ །དེའི་གཡོན་ལོགས་
སུ་འཕགས་པ་ལག་ན་རྡོ་རྗེ་མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པ་རྡོ་རྗེ་དང་རྔ་ཡབ་ཐོགས་པར་བྱའོ། །གཡས་ལོགས་སུ་ནི། བཅོམ་ལྡན་འདས་མཱ་མ་ཀཱི་མདོག་
སྔོ་སངས་ལག་པ་གཡོན་པ་རྡོ་རྗེ་ཐོགས་ཤིང༌། ལག་པ་གཡས་པ་ན་ཡིད་བཞིན་གྱི་ནོར་བུ་ཐོགས་པ། རྒྱན་ཐམས་ཅད་ཀྱིས་བརྒྱན་པ་འབྲིར་གཞུག་གོ །དེ་ནས་སྐུ་གདུང་
དང་ལྡན་པའི་མཆོད་རྟེན་གྱི་དྲུང་དུ་རི་མོའི་གཟུགས་བཀྲམ་ལ་ཡར་ངོའི་ཚེས་ཞག་གཅིག་ནས་བརྩམས་ཏེ་ཉའི་བར་དུ་བཟླས་བརྗོད་བྱས་པའི་མཇུག་ཏུ་ཞག་གསུམ་
སྨྱུང་བ་བྱས་ལ་མཆོད་པ་སྣ་ཚོགས་རྒྱས་པར་བྱ་སྟེ། འོ་མ་ཡོད་པའི་ཤིང་གིས་མེ་སྦར་ལ་དུད་པ་མེད་པའི་མདག་མ་ལ་ཨ་ག་རུ་ནག་པོའི་ཡམ་སྲེག་ཤིང་དུ་རུ་ཀའི་མར་གྱི་ནང་
དུ་སྨྱུགས་པ་བརྒྱ་སྟོང་ཕྲག་གསུམ་སྦྱིན་སྲེག་བྱའོ། །དེ་ནས་ལས་ཟིན་པའི་འོག་ཏུ་འཕགས་པ་ལག་ན་རྡོ་རྗེ་འོང་བར་འགྱུར་ཏེ། དེ་འོང་བའི་རྟགས་སུ་མེ་ཏོག་གི་ཕྲེང་བ་
འགུལ་བ་དང༌། མར་མེའི་མེ་ལྕེ་ཆེན་པོར་འགྱུར་བ་དང༌། སྔོན་མ་བྱུང་བའི་དྲི་བསུང་ཞིམ་པོའི་ངད་ལྡང་བར་འགྱུར་བ་དང་འདི་རྣམས་འབྱུང་བར་འགྱུར་ཏེ། དེ་ལ་སྤོས་ཆུ་མེ་

94-1-63a

ཏོག་དང་ལྡན་པའི་མཆོད་ཡོན་དབུལ་བར་བྱའོ། །ཡང་ན་ལྷ་མོ་འོང་བར་འགྱུར་ཏེ། ཕྱག་བྱས་ལ་དམ་པ་རྣམ་པ་བརྒྱད་ལས་དམ་པ་གཅིག་
བསླང་བར་བྱ་སྟེ། རིག་སྔགས་འཆང་གི་འཁོར་ལོས་བསྒྱུར་བ་དང༌། བཅུད་ཀྱིས་ལེན་ཆེན་པོ་དང༌། གཙུག་ལག་དང༌། བཟོ་ཐམས་ཅད་ཤེས་པ་ཐོབ་པ་དང༌། མངོན་
པར་ཤེས་པ་ལྔ་ཐོབ་པ་དང༌། གཟུངས་ལ་འཇུག་པ་དང༌། རིན་པོ་ཆེའི་ཆར་འབབ་པ་དང༌། ལྷ་མ་ཡིན་གྱི་ཕུག་ཏུ་འཇུག་པ་དང༌། བསྐལ་པར་གནས་པ་སྟེ། དམ་པ་
བརྒྱད་འདི་དག་ལས་གཅིག་བསླང་བར་བྱའོ། །ལན་བདུན་བསྒྲུབས་པའི་ཐ་མ་ལ་མཚམས་མེད་པ་ལྔ་བྱེད་བྱེད་པས་ཀྱང་འགྲུབ་པར་འགྱུར་རོ། །དེ་ནས་སྒྲུབ་པར་
འདོད་པས་ལྡོང་རོས་བླངས་ལ་བུད་མེད་ཀྱི་ནུ་ཞོ་དང་བཏགས་ཏེ་རིལ་བུ་ལྔ་བྱས་ཏེ་ཡུངས་ཀར་དང་ལྷན་ཅིག་ཨ་ག་རུའི་སྒྲོམ་བུའི་ནང་དུ་བཅུག་ལ་ཟླ་བ་སྦྱང་ཀིས་ཟིན་
པའམ༑ ཉི་མ་སྦྱང་ཀིས་ཟིན་པའི་ཚེ་གཏོར་མའི་ཆོ་ག་བྱས་ཏེ་བསྒྲུབ་པར་བྱའོ། །གང་གི་ཚེ་ཡུངས་ཀར་རྣམས་ཚེག་ཚེག་ཟེར་བའི་ཚེ་ནི། སྐྱེ་བོ་ཐམས་ཅད་དབང་དུ་འགྱུར་
བའི་དངོས་གྲུབ་དང་པོ་སྟེ། དེས་ན་འཇིག་རྟེན་ཐམས་ཅད་དབང་དུ་འགྱུར་ཞིང་གང་བསྒོ་བ་དེ་དག་ཐམས་ཅད་བྱེད་པར་འགྱུར་རོ། །ཡང་ན་དུད་པ་འཐུལ་བར་འགྱུར་ན་ནི།

94-1-63b

ལུས་མི་སྣང་བར་འགྱུར་བ་ཐམས་ཅད་ཀྱི་རྒྱལ་པོར་འགྱུར་རོ། །ཡང་ན་འབར་བར་འགྱུར་ན་ནི། དེའི་ཚེ་ལྷ་གཞོན་ནུར་འགྱུར་ཏེ། ཉི་མ་ཤར་ཀའི་གཟི་བྱིན་ལྡན་ཞིང་རིག་སྔགས་
འཆང་གི་རྒྱལ་པོར་འགྱུར་ལ་བསྐལ་པ་ཆེན་པོ་གཅིག་གི་བར་དུ་འཚོ་བར་འགྱུར་རོ། །གི་ཝང་དང་བ་བླ་ལ་སོགས་པའི་རྫས་རྣམས་ཀྱང་དེ་བཞིན་དུ་བསྒྲུབ་པར་བྱའོ། །དེ་ནས་
མིག་རྩི་སྒྲུབ་པར་འདོད་ན། ལིག་བུ་མིག་དང༌། ཨུཏྤལ་སྔོན་པོ་དང༌། རུ་རྟ་དང༌། ཙནྡན་རྣམས་ལྷན་ཅིག་སྦྱར་ཏེ་ཟངས་ཀྱི་སྣོད་དུ་བཅུག་ལ་ཟླ་བ་སྦྱང་ཀིས་ཟིན་པའི་ཚེ་དུད་པ་
བྱུང་གི་བར་དུ་བཟླས་བརྗོད་བྱས་ནས་དེས་མིག་བསྐུས་ན། ལུས་མི་སྣང་བར་འགྱུར་ཞིང་འདོད་རྒུར་སྒྱུར་བའི་གཟུགས་ཅན་དུ་འགྱུར་ལ་ལུས་མི་སྣང་བར་འགྱུར་བ་ཐམས་
ཅད་ཀྱི་རྒྱལ་པོར་འགྱུར་རོ། །དེ་ནས་རལ་གྲི་སྒྲུབ་པར་འདོད་ན། རལ་གྲི་འཕན་མེད་པ་བླངས་ལ། མར་གྱི་ངོ་ཞག་བརྒྱད་དམ། ཞག་བཅུ་བཞི་ལ་རི་མོའི་གཟུགས་ལ་མཆོད་
པ་རྒྱས་པར་བྱས་ཏེ་གཏོར་མའི་ཆོ་ག་བྱས་ནས་སྲུང་བའི་ཆོ་ག་ཡང་ནན་ཏན་དུ་བྱས་ལ། ལག་པ་གཡས་པས་རལ་གྲི་བཟུང་སྟེ་འགུལ་བར་གྱུར་གྱི་བར་བཟླས་བརྗོད་བྱས་
ནས་འགུལ་བར་གྱུར་ན་ནི། གཅིག་པུ་གནས་པའི་རིག་སྔགས་འཆང་དུ་འགྱུར་རོ། །འབར་ན་ནི། འཁོར་དང་བཅས་པར་འགྱུར་ཏེ། རིག་སྔགས་འཆང་ཐམས་ཅད་ཀྱི་སྟོབས་

94-1-64a

དང་ཕ་རོལ་གནོན་པ་ཐོགས་པ་མེད་པར་གྱུར་པ་ནས་གཡས་པས་རལ་གྲི་བཟུང་སྟེ་འགུལ་བར་གྱུར་གྱི་བར་དུ་བཟླས་བརྗོད་བྱས་ནས་འཕགས་
པར་འགྱུར་རོ། །དེ་ནས་རྡོ་རྗེ་སྒྲུབ་པར་འདོད་ན། ལྕགས་ཞུན་མ་ལས་རྡོ་རྗེ་སོར་བཅུ་དྲུག་པ་ཐོར་ཏོ་གཉི་ག་རྩེ་གསུམ་པར་བྱས་ཏེ་ཙནྡན་དམར་པོའི་ལྡེ་གུས་བྱུགས་ལ།
ཆོ་འཕྲུལ་ཆེན་པོའི་ཟླ་བ་ཚེས་ནས་བརྩམ་ཞིང་རི་མོའི་གཟུགས་ལ་མཆོད་པ་རྒྱས་པ་བྱས་ནས་བཟླས་བརྗོད་བྱེད་ཅིང་ཉིན་གཅིག་བཞིན་དུ་ཕྱིར་ཞིང་རྒྱས་པར་བྱའོ། །དགེ་སློང་
རྣམས་སྟོན་པའི་རྗེས་སུ་ཞག་གསུམ་སྨྱུང་བ་བྱས་ཏེ་རི་མོའི་གཟུགས་སྐུ་གདུང་དང་ལྡན་པའི་མཆོད་རྟེན་གྱི་དྲུང་དུ་བཀྲམས་ལ་མཆོད་པ་རྒྱས་པར་བྱས་ཏེ་མར་གྱི་མར་མེ་
བརྒྱད་སྦར་ནས་རྩྭ་ཀུ་ཤ་ལས་སྟན་བྱས་པ་ལ་འདུག་ལ་རྡོ་རྗེ་ལག་པ་གཉི་གས་བཟུང་སྟེ་འབར་བར་གྱུར་གྱི་བར་དུ་བཟླས་བརྗོད་བྱས་ན། རྡོ་རྗེ་དེ་ཐོགས་པས་འཁོར་
དང་བཅས་པ་འཕགས་པར་འགྱུར་ཏེ། རིག་སྔགས་ཀྱི་འཁོར་ལོས་བསྒྱུར་བར་འགྱུར་ལ། སྟོབས་དང་ཕ་རོལ་གནོན་པ་ལག་ན་རྡོ་རྗེ་དང་མཉམ་ཞིང་བསྐལ་པ་ཆེན་པོའི་
བར་དུ་འཚོ་བར་འགྱུར་ཏེ། ལུས་དང་བྲལ་ན་ཡང་རྡོ་རྗེའི་རིགས་སུ་སྐྱེ་བར་འགྱུར་རོ། །དེ་བཞིན་དུ་མདུང་རྩེ་གསུམ་པ་དང༌། མདུང་ཐུང་ལ་སོགས་པ་མཚོན་ཆ་ཐམས་ཅད་

94-1-64b

ཀྱང་འགྲུབ་པར་འགྱུར་རོ། །རས་དང༌། ཤིང་ལྷམ་དང༌། མཆོད་ཕྱིར་ཐོགས་དང༌། འཁར་བ་དང༌། ཤིང་ལ་སོགས་པ་རྣམས་ཀྱང་ཆོ་ག་གོང་མའི་ཚུལ་གྱིས་བསྒྲུབས་ན། ཐམས་ཅད་
དངོས་གྲུབ་རྣམ་པ་གསུམ་དུ་འགྱུར་རོ། །ཞི་བར་བྱ་བར་འདོད་ན། ཐབ་ཁུང་པདྨའི་དབྱིབས་འདྲ་བར་བྱས་ལ་མཆོད་སྦྱིན་ལ་འོས་པའི་བུད་ཤིང་དག་གིས་མེ་སྦར་ཏེ་འབྲས་
བཟང་པོའི་ཆན་གྱི་སྲེག་བླུགས་ཞོ་དང༌། སྦྲང་རྩི་དང༌། མར་སྦྱར་བ་བླུགས་གཟར་གྱིས་ལན་བརྒྱད་སྟོང་སྦྱིན་སྲེག་བྱས་ན། ཞག་གསུམ་བྱས་པས་ནི། བདག་གམ་
གཞན་ཞི་བར་འགྱུར་རོ། །ཞག་བདུན་བྱས་པས་ནི། གྲོང་ངམ་གྲོང་ཁྱེར་ཞི་བར་འགྱུར་རོ། །མི་ནད་ཆེན་པོའི་གནོད་པ་ལ་ནི། ཤ་མི་ཡམ་སྲེག་ཤིང་ཞོ་དང༌། སྦྲང་རྩི་དང༌།
མར་གྱི་ནང་དུ་སྨྱུགས་པའི་སྦྱིན་སྲེག་བྱའོ། །ཕྱུགས་ཀྱི་གོར་ལ་ནི། ཨུ་དུམ་ཝ་རའི་ཡམ་སྲེག་ཤིང་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་པའི་སྦྱིན་སྲེག་བྱའོ།།
ཆར་མི་འབབ་པ་ལ་ནི། མངར་གསུམ་གྱིས་སྦྱིན་སྲེག་བྱ་སྟེ། ཐམས་ཅད་ལ་ཡང་ལན་སྟོང་རྩ་བརྒྱད་བརྒྱད་བྱ་ཞིང་ཞག་བདུན་བདུན་དུ་བྱས་ན། ཐམས་ཅད་འགྲུབ་
བར་འགྱུར་རོ། །དུར་བའི་ཉག་མ་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་པ་བརྒྱ་སྟོང་སྦྱིན་སྲེག་བྱས་ན། ཞག་བཅུས་དུས་མ་ཡིན་པར་འཆི་བ་ཞི་བར་འགྱུར་རོ།།

94-1-65a

ལན་འབུམ་སྦྱིན་སྲེག་བྱས་ན། འཆི་བདག་ལས་རྒྱལ་ཏེ་ཚེ་རིང་བར་འགྱུར་རོ། །སློང་མོའི་ཟས་ཟ་ཞིང་ལན་འབུམ་བཟླས་བརྗོད་བྱས་པའི་
མཇུག་ཏུ་ཞག་གསུམ་སྨྱུང་བ་བྱས་ཏེ་ཟླ་བ་སྤྱང་ཀིས་ཟིན་པའི་ཚེ་བ་ནག་མོའི་འོ་མ་ལ་ལན་བརྒྱད་བརྒྱ་བསྔགས་ཏེ་འཐུངས་ན། སྨན་བཅུད་ཀྱིས་ལེན་དུ་འགྱུར་རོ།།
རྒྱས་པར་འདོད་ན། ཞོའི་སྦྱིན་སྲེག་བརྒྱ་སྟོང་བྱས་ན་རྒྱས་པར་འགྱུར་རོ། །ཕ་རོལ་གྱི་དཔུང་རེངས་པར་བྱ་ན། ལྕགས་ཀྱི་ཕྱེ་མ་ཏིལ་མར་དང་སྦྱར་བས་ལན་སུམ་སྟོང་སྦྱིན་
སྲེག་བྱའོ། །རྒྱལ་མཚན་དང་དུང་ལ་སོགས་པ་ལ་བསྔགས་ན་ཡང་དེ་མཐོང་ཞིང་ཐོས་པས་ཕ་རོལ་གྱི་དཔུང་རེངས་པར་འགྱུར་རོ། །བུམ་པ་གསར་པ་འབྲུ་ཐམས་ཅད་དང་
སྤོས་ཆུས་བཀང་སྟེ་ལན་བརྒྱད་སྟོང་བཟླས་བརྗོད་བྱས་པས་ལོག་འདྲེན་གྱིས་ཟིན་པ་ཁྲུས་བྱེད་དུ་བཅུག་ན། གཏོང་བར་འགྱུར་རོ། །སྦྲུམ་མ་ཁྲུས་བྱེད་དུ་བཅུག་ན། བདེ་
བར་བུ་བཙའ་བར་འགྱུར་རོ། །བྱིས་པ་རྣམས་གདོན་ནོ་ཅོག་གིས་ཟིན་པ་ཁྲུས་བྱེད་དུ་བཅུག་ན། གཏོང་བར་འགྱུར་རོ། །དབང་བསྐུར་བ་འདིས་ནི། སྡིག་པ་ཐམས་ཅད་ལས་
གྲོལ་བར་འགྱུར་ཏེ། བྱུར་ངན་པོ་ཡང་དཔལ་དང་ལྡན་པར་འགྱུར་རོ། །དཀྱིལ་འཁོར་གྱི་ལས་ཀྱིས་ཀྱང་གདོན་ཐམས་ཅད་ཀྱི་ལས་བྱེད་དོ། །རྨ་བྱའི་མཇུག་མ་ལ་ལན་

94-1-65b

བརྒྱད་སྟོང་གིས་བསྔགས་པ་ནི། དུག་གོ་ཅོག་སེལ་བར་བྱེད་དེ། ཤི་ཟིན་པ་ཡང་འཚོ་བར་བྱེད་དོ། །རིམས་དང་མི་ནད་ལ་སོགས་པ་ཡང་དེ་ཉིད་ཀྱིས་སེལ་བར་བྱེད་དོ། །
སྐུད་པས་ནི། རིམས་སོ་ཅོག་མེད་པར་བྱེད་དོ། །རྡོ་རྗེ་ལ་ལན་བརྒྱད་སྟོང་བཟླས་བརྗོད་བྱས་པས་ནི། ལྷ་མ་ཡིན་གྱི་འཁྲུལ་འཁོར་ཐམས་ཅད་འཇོམས་པར་བྱེད་དོ། །སེང་
ལྡེང་གི་ཡམ་སྲེག་ཤིང་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་པ་བརྒྱད་སྟོང་སྦྱིན་སྲེག་བྱས་ན། གཏེར་ཆེན་པོ་མཐོང་བར་འགྱུར་ལ། དེ་ཡང་སྤྱད་བཞིན་དུ་ཟད་པར་
མི་འགྱུར་རོ། །རྒྱ་མཚོར་འབབ་པའི་ཆུ་ཀླུང་གི་ནང་དུ་ཞུགས་ཏེ་པདྨ་ཙནྡན་དམར་པོའི་ནང་དུ་སྨྱུགས་པ་འབུམ་སྦྱིན་སྲེག་བྱས་ན། པདྨའི་ཕུང་པོ་དང་མཉམ་པའི་གཏེར་སྦྱིན་
པར་འགྱུར་རོ། །བིལ་བའི་སྲེག་བླུགས་མར་གྱི་ནང་དུ་སྦྱིན་སྲེག་བྱས་ན། ལོངས་སྤྱོད་འཕེལ་བར་འགྱུར་རོ། །ཏིལ་རྣམས་ལྷན་ཅིག་ཏུ་བསྡུས་ཏེ་མར་དང་སྦྱར་བས་ལན་
འབུམ་སྦྱིན་སྲེག་བྱས་ན། ཁ་ཟས་འཕེལ་ཏེ་ཟད་པར་མི་འགྱུར་རོ། །དེ་ནས་ལྷ་རྣམས་དབང་དུ་བྱ་བར་འདོད་ན། ཞག་ཉི་ཤུ་རྩ་གཅིག་གི་བར་དུ་དུས་གསུམ་དུ་ཨ་ག་རུའི་
ཡམ་སྲེག་ཤིང་མར་གྱི་ནང་དུ་སྨྱུགས་པ་བརྒྱ་སྟོང་སྦྱིན་སྲེག་བྱས་ན། ལྷ་ཐམས་ཅད་དབང་དུ་འགྱུར་རོ། །གནོད་སྦྱིན་མོ་རྣམས་ལ་ནི། ཨ་ཤོ་ཀའི་ཡམ་སྲེག་ཤིང་གིས་

94-1-66a

བྱའོ༑ ༑ཀླུ་རྣམས་ལ་ནི། ཀླུ་ཤིང་གི་མེ་ཏོག་གིས་བྱའོ། །རིག་སྔགས་འཆང་རྣམས་མཁན་པའི་ཡམ་སྲེག་ཤིང་གིས་བྱའོ། །འཕགས་པ་ལག་
ན་རྡོ་རྗེ་ལ་ནི། ཨ་ག་རུའི་ཡམ་སྲེག་ཤིང་དུ་རུ་ཀའི་མར་གྱི་ནང་དུ་སྨྱུགས་པས་བྱའོ། །དྲི་ཟ་རྣམས་ལ་ནི། ཐང་ཆུའི་སྤོས་ཀྱིས་སྦྱིན་སྲེག་བྱའོ། །མི་འམ་ཅི་རྣམས་ལ་ནི།
པོག་གི་སྦྱིན་སྲེག་གིས་བྱའོ། །ཡི་དྭགས་རྣམས་ལ་ནི། སྲ་རྩི་པོག་གི་སྦྱིན་སྲེག་གིས་བྱའོ། །ལོག་འདྲེན་རྣམས་ལ་ནི། ཏིལ་གྱི་ཚིགས་མའི་སྦྱིན་སྲེག་གིས་བྱའོ། །འབྱུང་
པོ་རྣམས་ལ་ནི། འབྱུང་པོའི་ཟས་ཀྱིས་སྦྱིན་སྲེག་ལན་བརྒྱད་བརྒྱ་ཞག་བདུན་ནམ་ཞག་ཉི་ཤུ་རྩ་གཅིག་གི་བར་དུ་བྱའོ། །མིའི་གཙོ་བོའམ་མི་ཆེན་པོ་དབང་དུ་བྱ་བར་
འདོད་ན། ཞག་བདུན་གྱི་བར་དུ་དུས་གསུམ་དུ་ཡུངས་ཀར་གྱི་སྲེག་བླུགས་ཏིལ་མར་དང་སྦྱར་བས་ལན་བརྒྱད་སྟོང་སྦྱིན་སྲེག་བྱའོ། །མིའི་གཙོ་བོའི་བུ་མོ་ལ་ནི། སྐེ་
ཚེའི་སྲེག་བླུགས་ཀྱིས་བྱའོ། །མདུན་ན་འདོན་པ་ལ་ནི། མར་གྱི་སྲེག་བླུགས་ཀྱིས་བྱའོ། །བུ་མོ་རྣམས་ལ་ནི། སྣ་མའི་མེ་ཏོག་གིས་བྱའོ། །བུད་མེད་ཐམས་ཅད་ལ་ནི།
ལན་ཚྭའི་སྲེག་བླུགས་ཀྱིས་བྱའོ། །བྲམ་ཟེ་ལ་ནི། འབྲས་བཟང་པོའི་ཆན་གྱི་སྲེག་བླུགས་ཀྱིས་བྱའོ། །རྒྱལ་རིགས་ལ་ནི། ཞོའི་སྲེག་བླུགས་ཀྱིས་བྱའོ། །རྗེའུ་རིགས་ལ་

94-1-66b

འབྲས་ཀྱི་སྦྱར་ཐུག་གི་སྲེག་བླུགས་ཀྱིས་བྱའོ། །དམངས་རིགས་ལ་ནི། མོན་སྲན་གྲེའུའི་སྲེག་བླུགས་ཀྱི་སྦྱིན་སྲེག་གིས་བྱའོ། །སེམས་ཅན་ཐམས་ཅད་ལ་ནི། མར་དང་ཏིལ་སྦྱར་
བས་བྱ་སྟེ། ཐམས་ཅད་ལ་ཡང་སྦྱིན་སྲེག་ལན་བརྒྱད་བརྒྱའི་བར་བྱའོ། །ཉི་མ་ལ་ཕྱོགས་ཏེ་ལན་འབུམ་བཟླས་བརྗོད་བྱས་ན། སྡིག་པ་ཐམས་ཅད་ལས་གྲོལ་བར་འགྱུར་ཏེ།
ཟས་སུ་བ་གཅིན་དང་ཕྱེའི་འདག་གུ་ཟ་ཞིང་ལས་བྱའོ། །རིག་སྔགས་འཆང་ཐམས་ཅད་གསོ་བར་འདོད་ན། ཞག་བདུན་གྱི་བར་དུ་ཞོ་དང༌། སྦྲང་རྩི་དང༌། མར་ལ་སྦྱར་བའི་ཏིལ་
གྱིས་ལན་བརྒྱད་སྟོང་སྦྱིན་སྲེག་བྱའོ། །བཅོད་པ་དང༌། བཅོམ་པ་དང༌། མ་རུངས་པར་གྱུར་པ་དང༌། ཕུར་བུས་བཏབ་པ་རྣམས་གསོ་བར་འདོད་ན། པུ་ཤེལ་ཙེ་ལས་གཟུགས་
བྱས་ཏེ་མེ་ཏོག་དཀར་པོས་མཆོད་པ་ལན་བརྒྱད་བརྒྱ་བཟླས་བརྗོད་བྱས་པའི་འོ་མས་བཀྲུ་ཞིང་འོ་མའི་སྦྱིན་སྲེག་ཀྱང་བྱ་སྟེ། ཨ་ག་རུའི་བདུག་པ་ཡང་ཕུལ་ན་ཕྱིར་སོས་པར་
འགྱུར་རོ། །དེ་ནས་བཅོམ་ལྡན་འདས་མ་ཡུམ་བརྗོད་ལ་སྔགས་ཀྱིས་མཆོད་ཡོན་ཕུལ་ན། སྤྱན་དྲངས་པར་འགྱུར་ཞིང་བཟླས་བརྗོད་ཀྱང་བསྲུངས་པར་འགྱུར་རོ། །ལན་གཅིག་
བརྗོད་པས་ནི། བདག་ཉིད་ལ་སྲུང་བར་བྱེད་དོ། །ལན་གཉིས་བརྗོད་པས་ནི། གཞན་ལ་སྲུང་བར་བྱེད་དོ། །ལན་གསུམ་བརྗོད་པས་ནི། རྫས་སྲུང་བར་བྱེད་དོ། །ཡུངས་ཀར་གྱིས་

94-1-67a

བསྲུང་བར་བྱ་བའི་རྫས་སྔགས་ཀྱི་གཟི་བྱིན་བསྐྱེད་ན། རྒྱས་པར་འགྱུར་ཞིང་དངོས་གྲུབ་ཏུ་འགྱུར་རོ། །གིའུ་ཝང་གིས་བཅོམ་ལྡན་འདས་
མའི་གསང་སྔགས་གང་འདོད་པ་བར་ཐག་ཡངས་པར་ཡི་གེ་བྲིས་ཏེ་གིའུ་ཝང་དང་སྨྱུག་གུ་ཡང་དེར་བཞག་ལ་དེར་སྔགས་དེས་ལན་བརྒྱད་བརྒྱ་བཏབ་སྟེ་བཅོམ་ལྡན་
འདས་ལ་མཆོད་པ་བྱས་ནས་ཉལ་ན། འོང་བར་འགྱུར་ཏེ། ལྷག་ཆད་སྐོང་བར་འགྱུར་རོ། །ཡང་ན་རྨི་ལམ་དུ་སྟོན་པར་འགྱུར་རོ། །ལན་བརྒྱད་བརྒྱ་བཟླས་བརྗོད་བྱས་ཏེ་རྩྭ་ཀུ་
ཤའི་སྟན་ལ་ཉལ་ན། ལེགས་ཉེས་སྟོན་པར་འགྱུར་རོ། །བཅོམ་ལྡན་འདས་མ་འདི་ནི། རིག་པ་མཆོག་གི་རྒྱུད་ཐམས་ཅད་ཀྱི་སྙིང་པོར་གྱུར་པ་དོན་ཐམས་ཅད་སྒྲུབ་པ་སྟེ།
བཅོམ་ལྡན་འདས་མཱ་མ་ཀཱི་འདི་ནི། རིག་སྔགས་ཀྱི་རྒྱལ་པོ་རིག་པ་མཆོག་གི་ལས་གང་ཡིན་པ་རྣམས་དང༌། ཕོ་ཉ་མོ་བཅོ་བརྒྱད་གང་ཡིན་པ་རྣམས་དང༌། ཕྱག་རྒྱ་ཆེན་
པོ་གང་ཡིན་པ་རྣམས་ཀྱི་སོ་སོའི་ཆོ་ག་ཤིན་ཏུ་མྱུར་བར་བྱེད་ཅིང་གཞན་གྱིས་མི་ཚུགས་ཤིང་མྱུར་དུ་འགྲུབ་པར་འགྱུར་རོ། །གྲོག་མཁར་གྱི་ས་དང་ཡུངས་ཀར་བསྲེས་པ་
ལས་རྡོ་རྗེ་བྱས་ཏེ་ཙནྡན་དམར་པོས་བྱུགས་ལ་བླངས་ན། ལམ་མི་གཟུར་བ་དང་མི་སྨྲ་བར་ལན་འབུམ་བཟླས་བརྗོད་བྱས་ནས་བཟླས་བརྗོད་བྱས་པའི་མཇུག་ཏུ་ཟླ་བ་

94-1-67b

སྤྱང་ཀིས་ཟིན་པའི་ཚེ་རྡོ་རྗེ་ཡུངས་ཀར་གྱི་དབུས་སུ་བཞག་སྟེ་ཡུངས་ཀར་ཚེག་ཚེག་ཟེར་གྱི་བར་དུ་བཟླས་བརྗོད་བྱས་ན། རྡོ་རྗེ་འགྲུབ་པར་འགྱུར་ཏེ། རྡོ་རྗེ་དེས་ལས་ཐམས་ཅད་
བྱེད་ལ་བྲག་གི་རྩེ་མོ་ཕྱེ་མར་རློག་ཅིང་སྙིལ་བར་བྱེད་དོ། །ཆུ་ཀླུང་གྱེན་དུ་ཟློག་པར་བྱེད་དོ། །མཚོ་སྐམ་པར་བྱེད་དོ། །ཀླུ་རྣམས་འབྱེར་བར་བྱེད་དོ། །དུག་རྣམས་ཀྱི་དུག་མེད་པར་
བྱེད་དོ༑ ༑སྲོག་ཆགས་རྣམས་རེངས་པར་བྱེད་དོ། །རྨོངས་པར་བྱེད་དོ། །སྒྱེལ་བར་བྱེད་དོ། །འཁྲུལ་འཁོར་རྣམས་ཕྱེ་མར་རློག་གོ། ཤིང་རྟ་ལ་སོགས་པ་རེངས་པར་བྱེད་ཅིང་ཕྱེ་
མར་རློག་སྟེ། དེ་ལ་སོགས་པའི་ལས་ཐམས་ཅད་བྱེད་དོ། །བཅོམ་ལྡན་འདས་མཱ་མ་ཀཱི་འདི་ནི། རོ་ལངས་ཐམས་ཅད་སྒྲུབ་པ་སྟེ། ལས་སྣ་ཚོགས་བྱེད་པ་ཡིན་ནོ། །རིའི་རྩེ་མོར་
སོང་སྟེ་ལྕགས་ཞུན་མ་ལས་བྱས་པའི་རྡོ་རྗེ་ཐོགས་ལ་ལག་པ་གཡོན་པས་བཟུང་ལ་ལན་དྲུག་འབུམ་བཟླས་བརྗོད་བྱས་ན། དེ་ནས་རི་འགུལ་བར་འགྱུར་ཏེ། རི་འགུལ་ན་འཁོར་
དང་བཅས་པ་འཕགས་པར་འགྱུར་རོ། །སློང་མོའི་ཟས་ཟ་ཞིང་རིའི་རྩེ་མོར་བྱེ་བ་གཅིག་བཟླས་བརྗོད་བྱས་ན། ཡིད་ལ་གང་འདོད་པ་དེ་ཐམས་ཅད་ཐོབ་པར་འགྱུར་རོ། །ལྷ་
རྣམས༑ བཅོམ་ལྡན་འདས་མཱ་མ་ཀཱི་འདི་ནི། ཐམས་ཅད་འགྲུབ་པ་སྟེ། ལས་སྣ་ཚོགས་བྱེད་པ་ཡིན་ནོ། །བཅོམ་ལྡན་འདས་མ་འཇིག་རྟེན་གྱི་ཡུམ་གྱི་ལས་རྣམས་ངས་

94-1-68a

བཤད་ཟིན་ཏེ། དེ་ལ་དྲག་ཏུ་འགྲུབ་པར་བྱེད་པའི་སྔགས་ཀྱང་བཤད་པར་བྱའོ། །ན་མོ་བཛྲ་པཱ་ཎི་སྱ། ཨོཾ་ཛྭ་ལ་མཱ་མ་ཀཱི་སྥོ་ཊ་ཡ་ཧཱུཾ་ཕཊ་སྭཱཧཱ། ལྷ་རྣམས།
འདིའི་ལས་ཀྱང་བཤད་པར་བྱ་སྟེ། བཅོམ་ལྡན་འདས་མའི་ལས་ངས་བཤད་པ་གང་ཡིན་པ་དེ་དག་ལས་ཉིས་འགྱུར་དུ་བསྟེན་པར་བྱས་ན། ཐམས་ཅད་བྱེད་པར་འགྱུར་
རོ༑ ༑དེ་ནས་བཅོམ་ལྡན་འདས་ལག་ན་རྡོ་རྗེ་འཁོར་དེའི་ནང་ནས་ལངས་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས། རིག་པ་མཆོག་གི་ཆོ་ག་ཆེན་པོ་ལས་བདག་གིས་ལྷ་རྣམས་བཤད་པ་གང་ལགས་པ་དེ་དག་ཐམས་ཅད་ཀྱི་སྒྲུབ་པ་པོ་གཙང་སྦྲ་དང༌། ཆོ་ག་དང༌། སྤྱོད་
ཡུལ་དང་ལྡན་པ་གང་ལགས་པ་སྲུང་བ་དང༌། བསྐྱབ་པ་དང༌། སྦ་བར་བགྱིད་ཅིང་དངོས་གྲུབ་ཀྱང་ཐོབ་པར་འགྱུར་བ་དང༌། ཚོར་བ་རྗེས་སུ་དྲན་པར་བགྱིས་པས་བགེགས་དང༌།
ལོག་འདྲེན་དེ་དག་ཐམས་ཅད་བརླག་པར་འགྱུར་བ་དང༌། གཙང་སྦྲ་བགྱིས་ཀྱང་རུང༌། གཙང་སྦྲ་མ་བགྱིས་ཀྱང་རུང་བ་ན་སྲུང་བ་དང༌། བསྐྱབ་པ་དང༌། སྤ་བ་དང༌། སེམས་ཅན་
རྣམས་ཀྱི་དོན་གྱི་སླད་དུ་བདག་གིས་རྡོ་རྗེ་ཁྲོ་བོ་སྟོབས་པོ་ཆ་བཤད་པར་བགྱི་ན། བཅོམ་ལྡན་འདས་ཀྱིས་སྣང་བར་མཛད་དུ་གསོལ། དེ་ནས་བཅོམ་ལྡན་འདས་ཀྱིས་བྱང་

94-1-68b

ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་ལེགས་སོ་ལེགས་སོ། །སྟོབས་དང་ཕ་རོལ་གནོན་པ་དཔག་ཏུ་མེད་པ་ཁྱོད་སེམས་
ཅན་ཐམས་ཅད་ལ་ཕན་པའི་ཕྱིར་ཞུགས་པ་དེ་ནི། ལེགས་སོ། །ཁྱོད་ལ་དེ་བཞིན་གཤེགས་པས་གནང་བར་མཛད་ཀྱི། སེམས་ཅན་ལམ་དུ་ཞུགས་པ་རྣམས་དང༌། ལམ་མ་ཡིན་
པར་ཞུགས་པ་རྣམས་དང༌། གཙང་སྦྲ་བྱས་པ་རྣམས་དང༌། གཙང་སྦྲ་མ་བྱས་པ་རྣམས་བསྲུང་བའི་ཕྱིར་ཤོད་ཅིག་ཤོད་ཅིག །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་
རྗེས་འཁོར་འདུས་པ་ལ་གླང་པོ་ཆེའི་ལྟ་སྟངས་ཀྱིས་བལྟས་ནས་རྡོ་རྗེ་ཁྲོ་བོ་སྟོབས་པོ་ཆེ་བཤད་པ། ན་མོ་རཏྣ་ཏྲ་ཡ་སྱ། ན་མོ་བཛྲ་པཱ་ཎི་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་
སེ་ནཱ་པ་ཏི་སྱ། ཨོཾ་བཛྲ་ཀྲོ་དྷ་མཧཱ་བ་ལ། ཧ་ན་ད་ཧ་པ་ཙ་བི་དྷྭ་ན་ས་ཡ། ཛ་ཏི་ལ་ལཾ་བོ་ད་ར་ཨུཙྪུ་ཤྨ་ཀྲོ་དྷ་ཡ་ཧཱུཾ་ཕཊ་སྭཱཧཱ། དེ་ནས་ལྷ་དེ་དག་ངོ་མཚར་དུ་གྱུར་ཏེ་ལག་ན་རྡོ་རྗེའི་ཞལ་དུ་
ལྟ་ཞིང་ཚིག་འདི་སྐད་ཅེས་སྨྲས་སོ། །རིག་སྔགས་ཀྱི་རྒྱལ་པོ་ཆེན་པོ། རྡོ་རྗེ་ཁྲོ་བོ་སྟོབས་པོ་ཆེའི་ལས་རྣམས་ཤོད་ཅིག་ཤོད་ཅིག །དེ་ནས་ལག་ན་རྡོ་རྗེ་དྲག་པོ་ཆེན་པོས་སྙིང་རྗེའི་
སེམས་ཀྱིས་ལས་རྣམས་བཤད་པ། རིག་པ་མཆོག་སྒྲུབ་པའི་རིག་སྔགས་འཆང་ལམ་དུ་འཇུག་གམ། བཤད་པ་དང༌། གཅི་བ་ལ་སོགས་པ་བྱེད་ན། ཐོག་མར་ལན་གཅིག་བརྗོད་

94-1-69a

ན་སྲུང་བ་བྱས་པར་འགྱུར་རོ། །ལམ་དུ་འཇུག་ན། ལན་གསུམ་བརྗོད་ནས་སོང་ན་ཆོམ་རྐུན་ལ་སོགས་པའི་འཇིགས་པ་འབྱུང་བར་མི་འགྱུར་རོ། །དེ་བཞིན་
དུ་ཆུ་ཀླུང་རྒལ་བ་ན་ཡང་ཆུ་སྲིན་ན་ཀྲ་ལ་སོགས་པའི་འཇིགས་པ་འབྱུང་བར་མི་འགྱུར་རོ། །དེ་ནས་སྒྲུབ་པར་འདོད་ན། ཚེས་གྲངས་དང་རྒྱུ་སྐར་གདམ་མི་འཚལ། སྨྱུང་བ་
ཡང་བྱ་མི་དགོས་པར་ཁྲོ་བོ་ཉིད་བརྩོན་པར་བྱ་སྟེ། ཉིན་པར་ཡང་རུང༌། མཚན་མོ་ཡང་རུང༌། ཟན་ཟོས་ཀྱང་རུང༌། ཅི་སྟེ་མ་ཟོས་ཀྱང་རུང༌། གཙང་སྦྲ་བྱས་ཀྱང་རུང༌། གཙང་སྦྲ་
མ་བྱས་ཀྱང་རུང་སྟེ་ལན་སུམ་འབུམ་བཟླས་བརྗོད་བྱས་ན། སྔར་བསྙེན་པ་བྱས་པར་འགྱུར་རོ། །དེ་ནས་པ་ལ་ཤའི་ཤིང་ངམ། བིལ་བའི་ཤིང་གིས་མ་སྤར་ཏེ་འབྲས་ཡོས་
སམ༑ ཏིལ་ཡང་རུང༌། མར་དང་སྦྱར་བས་ལན་བརྒྱད་སྟོང་སྦྱིན་སྲེག་བྱས་ན། འགྲུབ་པར་འགྱུར་རོ། །དེ་ནས་ལས་རྣམས་འབྱུང་སྟེ། མིའི་གཙོ་བོའམ། མི་ཆེན་པོ་དབང་
དུ་བྱ་བར་འདོད་ན། དོང་ཀའི་བུང་ཤིང་གིས་མེ་སྤར་ལ་ཡུངས་ཀར་གྱིས་ལན་བརྒྱ་སྟོང་སྦྱིན་སྲེག་བྱས་ན་དབང་དུ་འགྱུར་རོ། །དམག་དཔོན་དབང་དུ་བྱ་བར་འདོད་ན། དམག་
དཔོན་གྱི་རྐང་རྗེས་ཀྱི་རྡུལ་བླངས་ལ་ལག་པ་གཡོན་པས་ལན་བརྒྱད་སྟོང་སྦྱིན་སྲེག་བྱས་ན་དབང་དུ་འགྱུར་རོ། །སྐྱེས་པ་དབང་དུ་བྱ་ན་ལན་ཚྭ་ལས་གཟུགས་བྱས་ལ་རྐང་

94-1-69b

པ་གཡས་པ་ནས་བརྩམས་ཏེ་བཅད་ཅིང་བཅད་ཅིང་ལག་པ་གཡོན་པས་ལན་བརྒྱ་སྟོང་སྦྱིན་སྲེག་བྱས་ན། སྐྱེས་པ་དབང་དུ་འགྱུར་རོ། །བུ་མོ་དབང་དུ་བྱ་ན། འབྲས་སཱ་ལུའི་ཕྱེ་མ་ལ་
གཟུགས་བྱས་ལ་རྐང་པ་གཡོན་པ་ནས་བརྩམས་ཏེ་བཅད་ཅིང་བཅད་ཅིང་ལག་པ་གཡས་པས་ལན་བརྒྱད་སྟོང་སྦྱིན་སྲེག་བྱས་ན་དབང་དུ་འགྱུར་རོ། །ཡུགས་ས་མོ་དབང་དུ་བྱ་ན།
དུར་ཁྲོད་དམ། གདོལ་པའི་ཁྱིམ་ནས་མེ་བླངས་ལ་དུར་ཁྲོད་ཀྱི་ཤིང་གསེབ་ལ་ལམ་གྱི་སུམ་མདོར་མེ་སྦར་ཏེ་མོན་སྲན་གྲེའུའི་སྦྱིན་སྲེག་ལན་བརྒྱད་སྟོང་བྱས་ན་དབང་དུ་འགྱུར་
རོ༑ ༑བུ་མོ་དབང་དུ་བྱ་ན། ལག་ན་རྡོ་རྗེའི་མདུན་དུ་བུ་མོས་སྤྱད་པའི་མེ་ཏོག་རྙིང་པ་བརྒྱད་སྟོང་སྦྱིན་སྲེག་བྱས་ན་དབང་དུ་འགྱུར་རོ། །དགྲ་དབང་དུ་བྱ་ན། གིའུ་ཝང་ངམ། ལྡོང་རོས་
ལ་ལན་བརྒྱ་སྟོང་བསྔགས་ཏེ་བདག་ཉིད་ཀྱི་ལུས་བསྐུས་ན། དགྲའི་ནང་དུ་འཇིགས་པར་མི་འགྱུར་རོ། །ལིག་བུ་མིག་བླངས་ཏེ་ཨ་ཤྭཏྠའི་ལོ་མའི་སྟེང་དུ་བཞག་ལ་སྐུ་གདུང་
དང་ལྡན་པའི་མཆོད་རྟེན་གྱི་དྲུང་དུ་ལན་བརྒྱ་སྟོང་བཟླས་བརྗོད་བྱས་པས་མིག་བསྐུས་ན་སྐྱེ་པོ་ཐམས་ཅད་ཀྱི་སྙིང་དུ་སྡུག་པར་འགྱུར་རོ། །གིའུ་ཝང་ཡང་ཆོ་ག་དེ་དང་འདྲའོ། །
སྐྱེས་པ་དབང་དུ་བྱ་ན། ཨ་མའི་ཤིང་གིས་མེ་སྤར་ལ་ནས་དང༌། གྲོ་དང༌། ནཱ་ག་གེ་སར་ལ་སོགས་པས་ལན་བརྒྱད་སྟོང་སྦྱིན་སྲེག་བྱས་ན་དབང་དུ་འགྱུར་རོ། །གྲུབ་པར་མ་གྱུར་ན།

94-1-70a

ལས་འདི་དག་བྱས་ཏེ་བིལ་བའི་ཤིང་གིས་མེ་སྦར་ཏེ་ཏིལ་ནག་པོ་བརྒྱད་སྟོང་སྦྱིན་སྲེག་བྱས་ན་འགྲུབ་པར་འགྱུར་རོ། །ཕྱིན་ཆད་དབང་དུ་བྱ་བ་དང༌། བསྐྲད་པ་
དང༌། དབྱེ་བ་དང༌། གཞིག་པ་དང༌། གསད་པ་དང༌། སྒོ་གླེགས་བཅག་པ་དང༌། འཁྲུལ་འཁོར་སྒོ་གཏན་དང༌། གཤེགས་པ་དང༌། གཞོམ་པ་ལ་སོགས་པ་བྱེད་ནུས་པར་འགྱུར་རོ།
མིའི་གཙོ་བོ་དབང་དུ་བྱ་ན། དུར་ཁྲོད་ཀྱི་ཤིང་གིས་མེ་སྦར་ལ། སྐེ་ཚེ་ཡུངས་མར་དང་སྦྱར་བས་ལན་བརྒྱ་སྟོང་སྦྱིན་སྲེག་བྱས་ན་དབང་དུ་འགྱུར་རོ། །མེ་ཏོག་ལ་ལན་བདུན་བསྔགས་
ན༑ གང་ལ་བྱིན་པ་དེ་དབང་དུ་འགྱུར་རོ། །སྤོས་སམ། ཤིང་ཐོག་གམ། སོ་རྩི་རྣམས་ཀྱང་ཆོ་ག་དེ་བཞིན་དུ་བྱའོ། །མིག་སྨན་ལ་བསྔགས་ཏེ་མིག་གཉིས་ལ་བསྐུས་ན། གང་ལ་
བལྟས་པ་དེ་དབང་དུ་འགྱུར་རོ། །བསྐྲད་པར་བྱ་ན། ཨརྐའི་ཤིང་གིས་མེ་སྤར་ལ་ལུང་ཏང་གི་མེ་ཏོག་གིས་ལན་བརྒྱ་སྟོང་སྦྱིན་སྲེག་བྱས་ན་ཞག་བདུན་གྱིས་འབྲོས་པར་འགྱུར་
རོ༑ ༑དབྱེ་བར་བྱ་ན། ཆོ་ག་དེ་དང་འདྲ་བར་བྱ་སྟེ། ཕུབ་མའི་སྦྱིན་སྲེག་བྱས་ན་དབྱེ་བར་འགྱུར་རོ། །གཞིག་པར་བྱ་ན། དུར་ཁྲོད་ནས་མེ་བླངས་པའི་ནང་དུ་དུར་ཁྲོད་ཀྱི་ཐལ་བས་
སྦྱིན་སྲེག་བྱས་ན་འཇིག་པར་འགྱུར་རོ། །གསད་པར་བྱ་ན། སྐེ་ཚེ་ཡུངས་མར་དང་སྦྱར་བའི་སྦྱིན་སྲེག་བྱས་ན་དེ་མ་ཐག་ཏུ་འཇིགས་པར་འགྱུར་རོ། །བསྐམ་པར་བྱ་ན། གོས་

94-1-70b

གཤེར་བ་བགོས་ལ་ཁྲོས་བཞིན་དུ་ཉི་མ་ལ་ཕྱོགས་ཏེ་བཟླས་བརྗོད་བྱས་ན་ཇི་ཙམ་དུ་གོས་བསྐམས་པར་འགྱུར་བ་དེ་ཙམ་དུ་དགྲའི་སྲོག་སྐམ་པར་འགྱུར་རོ། །ཁྲོས་བཞིན་དུ་མཚན་
གཅིག་འདུག་པའི་སྟེང་དུ་ལག་པས་མནན་ཏེ་བཟླས་བརྗོད་བྱས་ན། དེ་མ་ཐག་ཏུ་དགྲ་མེད་པར་འགྱུར་རོ། །འཕགས་པ་ལག་ན་རྡོ་རྗེའི་མདུན་དུ་སེ་གོལ་གཏོག་ཅིང་གསང་སྔགས་
བཟླས་བརྗོད་བྱས་ན། དེ་མ་ཐག་ཏུ་དགྲ་འཆི་བར་འགྱུར་རོ། །ཆོ་ག་ཇི་ལྟར་བྱས་ཀྱང་རུང་སྟེ་ཁྲོས་བཞིན་དུ་བཟླས་བརྗོད་བྱས་ན། ཆོ་ག་དེས་དེ་མ་ཐག་ཏུ་དགྲ་འཇིགས་པ་དང་
འཆི་བར་འགྱུར་རོ། །ཞི་བར་བྱ་བ་དང་ཕྱིར་གསོ་བ་ལ་ནི། པལ་ཤའི་ཤིང་གིས་མེ་སྦར་ཏེའོ་མ་དང་མར་སྦྱར་བས་ལན་བརྒྱད་སྟོང་སྦྱིན་སྲེག་བྱས་ན་ཕྱིར་འཚོ་བར་འགྱུར་རོ། །
ཧཱུཾ་ཞེས་བྱས་པས་ནི། སྒོ་གླེགས་དང་སྒོ་གཏན་ཆོམ་པར་འགྱུར་རོ། །ཕཊ་ཅེས་བྱས་པས་ནི། ལྷ་མ་ཡིན་གྱི་འཁྲུལ་འཁོར་ཐམས་ཅད་ཆོམ་པར་འགྱུར་རོ། །ནིམ་པའི་ཤིང་
གི་མེ་སྦར་བའི་ནང་དུ་སྐེ་ཚེ་ཁྲག་དང་སྦྱར་བས་ལན་བརྒྱ་སྟོང་སྦྱིན་སྲེག་བྱས་པས་དགྲ་ལ་ཇི་ལྟར་འདོད་པ་བཞིན་དུ་བྱེད་ནུས་པར་འགྱུར་རོ། །ཁྱི་ནག་པོའི་ལྕེ་བླངས་ལ་གུ་གུལ་
དང་ལྷན་ཅིག་བཏགས་ཏེ་རིལ་བུར་བྱས་ཏེ་ཟངས་དང༌། ཁར་བ་དང༌། ར་གན་གཅིག་ཏུ་སྦྱར་བས་གཡོགས་ལ་གོ་ཕྱེའི་ཤིང་གི་གབ་ཚེར་བཅུག་སྟེ་མར་གྱི་ངོ་ཞག་བརྒྱད་དང་

94-1-71a

ཞག་བཅུ་བཞི་གང་ཡང་རུང་བ་ལ་ལག་ན་རྡོ་རྗེའི་མདུན་དུ་ལན་བརྒྱད་སྟོང་བཟླས་བརྗོད་བྱས་ཏེ། དེ་ནས་སྒྲ་ཏུག་ཏུག་ཟེར་བར་གྱུར་ནས་དེ་དག་
ལས་གཅིག་ཁར་བཅུག་ན། ལུས་མི་སྣང་བར་འགྱུར་ལ། ཕྱིར་ཕྱུང་ན་སྣང་བར་འགྱུར་ཏེ། ཚེ་ལོ་ཁྲི་ཐུབ་པར་འགྱུར་རོ། །རིའི་རྩེ་མོར་སོང་སྟེ་ལན་འབུམ་བཟླས་བརྗོད་
བྱས་ན༑ ལྷ་མ་ཡིན་གྱི་ཕུག་གི་འཁྲུལ་འཁོར་ཐམས་ཅད་ཧཱུཾ་ཞེས་བྱས་པའམ། ཕཊ་ཅེས་བྱས་པས་ཆོམ་པར་འགྱུར་རོ། །ལྷ་མ་ཡིན་གྱི་ཕུག་སྒོར་ཡུངས་ཀར་དུག་
དང་ཁྲག་དང་སྦྱར་བས་ལན་སྟོང་སྦྱིན་སྲེག་བྱས་པས་ལྷ་མ་ཡིན་གྱི་བུ་མོ་གཅིག་བཞིན་ཕྱིར་བྱུང་ནས་སྒྲུབ་པ་པོ་ནང་དུ་ཁྲིད་པར་འགྱུར་རོ། །ལིག་བུ་མིག་གིས་རྒྱུད་མཆད་
པར་ལན་སྟོང་སྦྱིན་སྲེག་བྱས་ལ་ཟླ་བ་སྤྱང་ཀིས་ཟིན་པའི་ཚེ་ཟླ་བ་མ་བཏང་གི་བར་དུ་བཟླས་བརྗོད་བྱས་ཏེ་དེས་མིག་བསྐུས་ན། ལུས་མི་སྣང་བར་འགྱུར་ཞིང་ཚེ་ལོ་སྟོང་
ཐུབ་པར་འགྱུར་རོ། །གང་ལ་དམིགས་ཏེ་ལན་ཁྲི་བཟླས་བརྗོད་བྱས་ན་དེ་བྲན་དུ་འགྱུར་རོ། །ཡང་ན་འཆི་བར་འགྱུར་རོ། །དུར་ཁྲོད་ཀྱི་རས་ཁྲུ་གང་ཙམ་བླངས་ལ་དེ་ཚོན་རྩི་
སྤྱིན་མེད་པས་ཁྲོ་བོའི་གཟུགས་མི་སྡུག་ཅིང་མཆེ་བ་གཙིགས་ལ་ལུས་ཀྱི་མདོག་ནག་ཅིང་མེ་ལྕེ་འབར་བས་བསྐོར་ཏེ་སྐྲ་ཁམ་པ་གྱེན་དུ་བརྫེས་ཤིང་ཁྲོས་པའི་མིག་གིས་

94-1-71b

བལྟས་ལ་ལག་པ་གཡོན་པ་རྡོ་རྗེ་ཐོགས། ལག་པ་གཡས་པ་ན་དབྱུག་པ་ཐོགས་པ་འབྲིར་གཞུག་གོ །འོག་ལོགས་སུ་ནི། སྒྲུབ་པ་པོ་ལག་ན་པོག་ཕོར་ཐོགས་པ་བྲིས་ལ་མར་གྱི་རོ་
ཞག་བརྒྱད་དམ་བཅུ་བཞི་གང་ཡང་རུང་བ་ལ་དེའི་མདུན་དུ་མེ་ཏོག་དམར་པོ་ཕུལ་ཏེ་ལྡོང་རོས་དང༌། ལིག་བུ་མིག་དང༌། གིའུ་ཝང་དང༌། དགའ་བྱེད་ཀྱི་སྲད་བུ་དང༌། དོང་ཀའི་ཤིང་
ལྷམ་དང༌། གོས་དང༌། རྡོ་རྗེ་འཁོར་ལོ་དང༌། མདུང་རྩེ་གསུམ་པ་དང༌། རལ་གྲི་ལ་སོགས་པ་ལས་གང་ཡང་རུང་བ་བླངས་ནས་ཆོ་ག་བཞིན་དུ་དག་པར་བྱས་ལ་ཨ་ཤྭཏྠའི་ལོ་མ་ལ་བཞག་
སྟེ་དངོས་གྲུབ་རྣམ་གསུམ་གྱུར་གྱི་བར་དུ་བཟླས་བརྗོད་བྱས་ན། དྲོ་བར་གྱུར་ན་ནི། རྐང་བས་མགྱོགས་པར་འགྱུར་རོ། །དུད་པ་འཐུལ་ན་ནི། ལུས་མི་སྣང་བར་འགྱུར་རོ། །འབར་བར་
གྱུར་ན་ནི། ནམ་མཁའ་ལ་འགྲོ་བའི་རིག་སྔགས་འཆང་དུ་འགྱུར་ཏེ། བསྐལ་པར་གནས་པར་འགྱུར་རོ། །དེ་ནས་གནོད་སྦྱིན་མོ་དབང་དུ་བྱ་བར་འདོད་ན། སྐུ་གདུང་དང་ལྡན་པའི་
མཆོད་རྟེན་གྱི་དྲུང་དུ་ཨ་ཤྭཏྠའི་ཤིང་གིས་མེ་སྦར་ལ་ཨ་ཤྭཏྠའི་མེ་ཏོག་བརྒྱད་སྟོང་སྦྱིན་སྲེག་བྱས་ན། གནོད་སྦྱིན་མོའི་མིང་ནས་སྨོས་པས་དབང་དུ་འགྱུར་རོ། །ཀླུའི་བུ་མོ་དབང་དུ་བྱ་བར་
འདོད་ན། ཤི་པ་ལ་ཀའི་ཤིང་གིས་མེ་སྦར་ལ་ནཱ་ག་པུས་པ་བརྒྱ་སྟོང་སྦྱིན་སྲེག་བྱས་ན་དབང་དུ་འགྱུར་རོ། །དགུག་པར་བྱ་ན། མར་གྱི་ངོ་ཞག་བརྒྱད་དང་ཞག་བཅུ་བཞི་གང་ཡང་རུང་

94-1-72a

བའི་ཕྱེ་མ་རེད་ཨརྐའི་ཤིང་གིས་མེ་སྦར་ལ་ཡུངས་ཀར་གྱིས་ལན་བརྒྱད་སྟོང་སྦྱིན་སྲེག་བྱས་ན། མིང་ནས་གང་སྨོས་པ་ཁུགས་པར་འགྱུར་ཏེ། ཞག་
གཅིག་སྨྱུང་བ་བྱས་པ་ལས་བྱའོ། །ཞག་བདུན་གྱི་བར་དུ་དུས་གསུམ་དུ་བྱས་ན་ནི། བརྒྱ་བྱིན་ཡང་ཁུགས་པར་འགྱུར་རོ། །ལན་ཚྭ་དང་བདག་གི་ཁྲག་སྦྱར་བས་སྦྱིན་
སྲེག་བྱས་ན་ནི། གང་གི་མིང་ནས་སྨོས་པ་དེ་དབང་དུ་འགྱུར་རོ། །དེ་ནས་ལོག་འདྲེན་གཞིག་བར་འདོད་ན། མར་གྱི་ངོ་ཞག་བཅུ་བཞི་ལ་ལག་ན་རྡོ་རྗེའི་མདུན་དུ་མཆོད་
པ་བྱས་ཏེ། དེ་ཉིད་ཀྱིས་སྲུང་བ་བྱས་ནས་ཞག་གསུམ་སྨྱུང་བར་བྱས་ལ་ཐབ་ཁུང་རྡོ་རྗེའི་དབྱིབས་འདྲ་བར་བྱ་སྟེ། གུ་གུལ་གྱི་རིལ་བུ་བརྒྱད་སྟོང་སྦྱིན་སྲེག་བྱས་ན་བགེགས་
ཐམས་ཅད་ཞི་བར་འགྱུར་རོ། །ཡར་གྱི་ངོ་ཚེས་གཅིག་ལ་བརྩམས་ཏེ་དུས་གསུམ་དུ་གུ་གུལ་གྱི་རིལ་བུ་མར་གྱི་ནང་དུ་སྨྱུགས་པ་བརྒྱ་སྟོང་སྦྱིན་སྲེག་བྱས་པའི་མཇུག་ཏུ་
ཞག་གསུམ་སྨྱུང་བ་བྱས་ལ་དེའི་མདུན་དུ་མཆོད་པ་ཆེན་པོ་བྱས་ཏེ་རྡོ་རྗེ་ཁྲོ་བོའི་ཁ་ནས་གློ་བུར་དུ་ང་གྲུབ་བོ་ཞེས་ཟེར་བའི་སྒྲ་འབྱུང་གི་བར་དུ་བཟླས་བརྗོད་བྱས་ན། དེ་
ནས་སྐྲ་ལྕང་ལོར་འཁྱིལ་ཞིང་ཉི་མ་ཤར་བའི་མདོག་འདྲ་བ་ལ། རིག་སྔགས་འཆང་གི་འཁོར་ལོས་བསྒྱུར་བར་འགྱུར་ཞིང་བསྐལ་པར་གནས་ཤིང་ལག་ན་རྡོ་རྗེ་དང་མཐུ་

94-1-72b

སྟོབས་མཉམ་པར་འགྱུར་རོ། །དེ་ནས་ལིག་བུ་མིག་སྒྲུབ་པར་འདོད་ན། རི་མོའི་གཟུགས་དེ་ཉིད་ཀྱི་མདུན་དུ་ཡར་གྱི་ངོ་ལས་བརྩམས་ཏེ་དུས་གསུམ་དུ་ལན་བརྒྱ་སྟོང་བཟླས་བརྗོད་
བྱས་ནས་དེའི་མདུན་དུ་ཞག་གསུམ་སྨྱུང་བ་བྱས་ལ་ལིག་བུ་མིག་གམ། ལྡོང་རོས་ཨ་ཤྭཏྠའི་ལོ་མའི་སྟེང་དུ་བཞག་སྟེ་ལག་པ་གཡོན་པས་མནན་ལ་དྲོ་བར་གྱུར་བ་དང༌། དུད་པ་
འཐུལ་བ་དང༌། འབར་བར་གྱུར་གྱི་བར་དུ་བཟླས་བརྗོད་བྱས་ན། དྲོ་བར་གྱུར་ན་ནི། འགྲོ་བ་རྣམས་དབང་དུ་བྱེད་པར་འགྱུར་རོ། །དུད་པ་འཐུལ་ན་ནི། ལུས་མི་སྣང་བར་འགྱུར་
ཏེ༑ རིག་སྔགས་འཆང་ཐམས་ཅད་ཀྱི་སྤྱོད་ཡུལ་དུ་མི་འགྱུར་ཞིང༌། རིག་སྔགས་འཆང་གཅོད་པ་ཐམས་ཅད་ཀྱིས་མི་ཚུགས་ལ་རིག་སྔགས་འཆང་ཐམས་ཅད་ཀྱིས་བྱར་མེད་པར་
འགྱུར་རོ། །འབར་བར་གྱུར་ན་ནི། ནམ་མཁའ་ལ་འགྲོ་ཞིང་འཁོར་སྟོང་དང་ལྡན་ལ་གཡོག་རྣམས་འཆང་བར་འགྱུར་རོ། །ཅི་སྟེ་མི་འདོད་ན་ཡང་རིག་སྔགས་འཆང་རྣམས་
གཡོག་ཏུ་འགྱུར་ཏེ། རིག་སྔགས་འཆང་ཐམས་ཅད་ཀྱིས་མི་སོད་པར་འགྱུར་རོ། །དེ་ནས་རྡོ་རྗེ་སྒྲུབ་པར་འདོད་ན། འཛམ་བུ་ཆུ་བོའི་གསེར་ལས་རྡོ་རྗེ་སོར་བཅུ་གཉིས་རྩེ་གསུམ་
དུ་བྱས་ལ། ཆུ་ཀླུང་རྒྱ་མཚོར་འབབ་པའི་འགྲམ་དུ་མར་གྱི་ངོ་ཞག་གཅིག་ལས་བརྩམས་ཏེ་ཕྱི་མ་ཡར་གྱི་ངོ་ཚེས་བཅུ་གཉིས་ཀྱི་བར་དུ་དུས་གསུམ་དུ་བཟླས་བརྗོད་བྱའོ།།

94-1-73a

དེ་ནས་ཞག་གསུམ་སྨྱུང་བ་བྱས་ཏེ་འཕགས་པར་གྱུར་གྱི་བར་དུ་བཟླས་བརྗོད་བྱས་ན། དེ་ནས་རིག་སྔགས་འཆང་ཐམས་ཅད་ཀྱིས་ཕྱག་བྱ་བར་འགྱུར་ཞིང་སུམ་
ཅུ་རྩ་གསུམ་པའི་ལྷ་རྣམས་ཀྱིས་ཀྱང་མཆོད་དེ། ལག་ན་རྡོ་རྗེ་དང་འགྲན་པ་དང༌། བསྐལ་པར་གནས་པར་འགྱུར་རོ། །སྐུ་གདུང་དང་ལྡན་པའི་མཆོད་རྟེན་གྱི་དྲུང་དུ་ལིག་བུ་མིག་
ལ་ལན་འབུམ་བཟླས་བརྗོད་བྱས་ཏེ་དེ་ནས་ཡར་གྱི་ངོ་ཚེས་བཅོ་ལྔ་ལ་ཟླ་བ་སྤྱང་ཀིས་ཟིན་པའི་ཚེ་ཁར་བཅུག་སྟེ་ཟླ་བ་མ་བཏང་གི་བར་དུ་བཟླས་བརྗོད་བྱས་ཏེ་དེས་མིག་
བསྐུས་པས་ལུས་མི་སྣང་བར་འགྱུར་རོ། །ཡང་ན་བུད་མེད་གང་སྐྱེས་པ་དང་མ་ཕྲད་པར་ཤི་བ་དེའི་མོ་མཚན་དུ་མར་གྱི་ངོ་ཞག་བཅུ་བཞི་ལ་ལིག་བུ་མིག་དང༌། ལྡོང་རོས་བཅུག་
སྟེ་ཉི་མ་ཤར་གྱི་བར་དུ་བཟླས་བརྗོད་བྱས་ཏེ་དེས་མིག་བསྐུས་པས་སེམས་ཅན་ཐམས་ཅད་ཀྱི་སྙིང་དུ་སྡུག་པར་འགྱུར་ཞིང༌། ཤགས་འགྱེད་དོ་ཅོག་ལ་ལན་ཐེབས་པར་འགྱུར་
རོ༑ ༑ཤུ་དག་ལ་ལན་བརྒྱད་བརྒྱ་བཟླས་བརྗོད་བྱའོ། །དེ་ནས་ཕྱུང་སྟེ་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བར་བྱས་ལ། ལྷ་ཆེན་པོའི་གཟུགས་ཀྱི་གཡས་ལོགས་
སུ་ལན་བརྒྱ་སྟོང་བཟླས་བརྗོད་བྱས་ན་དེ་ལག་པ་ལ་བཏགས་པས་རྒྱལ་པོ་ལས་རྒྱལ་བར་འགྱུར་ཞིང་རྩོད་པ་དང༌། འཐབ་པ་ལ་ལན་ཐེབས་པར་འགྱུར་ཏེ། རྒྱལ་པོའམ་བློན་པོ་

94-1-73b

ལ་གང་སྨྲས་པ་ཐམས་ཅད་ཚིག་ཉན་པར་འགྱུར་ཞིང་གང་བླངས་པ་དེ་ཡང་ཐོབ་པར་འགྱུར་རོ། །ལིག་བུ་མིག་ལ་ལན་བརྒྱད་སྟོང་བསྔགས་ཏེ་མིག་ལ་བསྐུས་ན་ཀུན་གྱི་ཡིད་དུ་
འོང་བར་འགྱུར་རོ། །གིའུ་ཝང་གིས་ལུས་བསྐུས་ན་སྐྱེ་བོ་ཐམས་ཅད་ཀྱི་སྙིང་དུ་སྡུག་པར་འགྱུར་རོ། །དེ་ནས་རིག་སྔགས་འཆང་ལ་ལས་ལིག་བུ་མིག་གམ། ལྡོང་རོས་འཕྲོག་པར་
གྱུར་ན་ཞག་གསུམ་སྨྱུང་བར་བྱས་ལ་ལན་སུམ་འབུམ་བཟླས་བརྗོད་བྱས་ནས་པ་ལང་གི་ལྕི་བ་ས་ལ་མ་ལྷུང་བ་ལས་རིག་སྔགས་འཆང་གི་གཟུགས་བྱས་ཏེ་ཁྲག་གིས་བསྐུས་
ལ༑ ཀ་ར་བཱི་རའི་མེ་ཏོག་གིས་མཆོད་ནས་ལྕགས་ཞུན་མའི་མཚོན་གྱིས་བཅད་ན། རིག་སྔགས་འཆང་གིས་ལིག་བུ་མིག་གམ། ལྡོང་རོས་ཕྱིར་བྱིན་པར་འགྱུར་རོ། །དེ་ནས་རིག་
སྔགས་དག་པར་འདོད་ན། དེ་བཞིན་དུ་ཞག་གསུམ་སྨྱུང་བ་བྱས་ཏེ་ལན་འབུམ་བཟླས་བརྗོད་བྱས་ན། པོག་གི་ཆུས་རིག་སྔགས་བྲིས་ལ་ཆུ་ཀླུང་རྒྱ་མཚོར་འབབ་པའི་ནང་དུ་བཅུག་སྟེ་
ལན་བརྒྱད་སྟོང་བྱས་ནས་དེ་ཉིད་དུ་ཉལ་ན་ཕྱི་དེ་ཉིན་བར་ལྷག་ཆད་དག་པར་བྱ་སྟེ། ཕྱིར་འབྱུང་བར་འགྱུར་རོ། །མིའི་གཙོ་བོའམ། མི་ཆེན་པོ་དབང་དུ་བྱ་བར་འདོད་ན། ཐབ་ཁུང་རྡོ་
རྗེའི་དབྱིབས་འདྲ་བར་བྱས་ལ་ལུང་ཏང་གི་བུད་ཤིང་གིས་མེ་སྦར་ཏེ་རྒྱ་སྐྱེགས་ཀྱིས་སྲེག་བླུགས་ལན་བརྒྱ་སྟོང་སྦྱིན་སྲེག་བྱས་ན། དེའི་བྲན་བཞིན་དུ་འོང་བར་འགྱུར་རོ། །ཡང་ན་གྲོག་

94-1-74a

མཁར་གྱི་ས་ལས་གཟུགས་བྱས་ཏེ་དེའི་མདུན་དུ་བ་ལང་གི་ཤས་ལན་བརྒྱ་སྟོང་སྦྱིན་སྲེག་བྱས་ན། ནང་མིའི་གཙོ་བོ་དབང་དུ་འགྱུར་ལ། དབྱེ་བར་བྱ་འདོད་ན།
གཉིས་ཀའི་སེན་མོ་བཅད་པ་བླངས་ལ་ཏིལ་ནག་པོ་དང་བསྲེས་ཏེ་ཚ་བ་གསུམ་དང༌། ཡུངས་ཀར་མར་དང་སྦྱར་བས་ཞག་བདུན་གྱི་བར་དུ་དུས་གསུམ་དུ་ལན་བརྒྱ་རྩ་བརྒྱད་
སྦྱིན་སྲེག་བྱས་ན་དབྱེ་བར་འགྱུར་རོ། །གྲོང་ཁྱེར་འཕོ་བར་འདོད་ན། ཞག་བདུན་གྱི་བར་དུ་དུས་གསུམ་དུ་ཕུབ་མས་ལན་སྟོང་རྩ་བརྒྱད་བཟླས་བརྗོད་བྱས་ན་འབྲོས་པར་
འགྱུར་རོ། །ཡང་ན་འཇིགས་པར་འདོད་ན། ཞག་གསུམ་གྱི་བར་དུ་དུས་གསུམ་དུ་ཁྱི་ཤས་ལན་སྟོང་རྩ་བརྒྱད་བརྒྱད་སྦྱིན་སྲེག་བྱས་ན་འཇིགས་པར་འགྱུར་རོ། །ཕྱིར་གསོ་
བ་ཐམས་ཅད་ལ་ནི། ཨུ་དུམ་བ་རའི་ཡམ་སྲེག་ཤིང་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་པ་ལན་བརྒྱ་སྟོང་སྦྱིན་སྲེག་བྱས་ལ་རྡོ་རྗེ་ཁྲོ་བོ་ལ་ཡང་མར་གྱི་བདུག་པ་
བསྲེགས་ན་ཕྱིར་ཞི་བར་འགྱུར་རོ། །དེ་ནས་གདོན་གྱིས་ཟིན་པར་བྱ་བར་འདོད་དམ། ཡང་ན་གང་ལ་རིམས་ཀྱིས་འདེབས་པར་འདོད་ན། ཞག་བདུན་གྱི་བར་དུ་དུས་གསུམ་
དུ་ཨརྐའི་ཤིང་གིས་མེ་སྦར་ལ། མི་རིམས་ཀྱིས་བཏབ་པ་གང་ཡིན་པ་དེའི་རྐང་རྗེས་ཀྱི་རྡུལ་བླངས་ཏེ་དུག་དང༌། ཁྲག་དང་སྦྱར་བའི་སྦྱིན་སྲེག་བྱས་ན་རིམས་ཀྱིས་འདེབས་པར་

94-1-74b

འགྱུར་རོ། །ཡང་ན་ཀུ་ཤ་ལས་གཟུགས་བྱས་ཏེ་སྙིང་གར་རྐང་པ་གཡོན་པས་མནན་ལ་ཕྱེ་མ་རེད་ནས་བརྩམས་ཏེ་ནམ་ལངས་ཀྱི་བར་དུ་བཟླས་བརྗོད་བྱའོ། །དེ་ལྟར་བྱས་ན་ཞག་
བདུན་གྱིས་རིམས་ཆེན་པོས་འདེབས་པར་འགྱུར་ཏེ། ཅིས་ཀྱང་མི་སློང་བར་ཞག་བདུན་གྱིས་འཆི་བར་འགྱུར་རོ། །ཕྱིར་གསོན། ཡུངས་ཀར་ཞོ་དང༌། སྦྲང་རྩི་དང༌། མར་དང་སྦྱར་
བས་ལན་བརྒྱ་སྟོང་སྦྱིན་སྲེག་བྱས་ལ་བུམ་པ་མི་ནག་ཅིང་རྩ་བ་མེད་པ་བླངས་ཏེ་ཆུས་བཀང་ལ་ལན་སྟོང་བསྔགས་པས་ཁྲུས་བྱེད་དུ་བཅུག་ན་གཏོང་བར་འགྱུར་རོ། །དེ་ནས་གདོན་
གྱིས་ཟིན་པར་བྱ་འདོད་ན། ཞག་གསུམ་སྨྱུང་བར་བྱས་ཏེ་དུར་ཁྲོད་དུ་གྲོང་ཁྱེར་གྱི་སྒོ་བཞིའི་ས་བླངས་པས་རྔ་མོའི་གཟུགས་བྱས་ཏེ་དེས་དེ་མ་ཡིན་པའི་མིའི་གཟུགས་བྱས་པའི་མགོ་བོ་
ལ་འཛིན་པར་བྱས་ལ་སྙིང་ག་དང༌། སྟ་ཟུར་དུ་ལྕགས་ཞུན་མའི་ཕུར་བུ་བཏབ་སྟེ་རྐང་པ་གཡོན་པས་མནན་ལ་མཚན་རངས་པར་བཟླས་བརྗོད་བྱས་ན་གདོན་དྲག་པོས་ཟིན་པར་འགྱུར་
ཏེ༑ ཅིས་ཀྱང་མི་སློང་བར་ཞག་བདུན་གྱིས་འཆི་བར་འགྱུར་རོ། །སྦྲུལ་གྱིས་འཛིན་དུ་གཞུག་ན་ཡང་ཆོ་ག་འདི་ཉིད་ཀྱིས་བྱས་ན། ཅིས་ཀྱང་མི་བཟློག་པར་དེ་མ་ཐག་ཏུ་འཆི་བར་འགྱུར་རོ། །
ཕྱིར་གསོ་བ་ནི། འབྱུང་པོའི་གནས་སུ་དཀྱིལ་འཁོར་བྲིས་ལ་འབྱུང་པོའི་ཁ་ཟས་ལན་བརྒྱད་སྟོང་དུ་བསྔགས་པ་དབུལ་ལོ། །སྦྲུལ་གྱིས་ཟིན་པ་གསོ་བ་ན། སྦྲང་རྩི་དང་འོ་ཐུག་ཕུལ་ཏེ་བྱ་བ་

94-1-75a

པ་ཡང་བྱས་ན་གཏོང་བར་འགྱུར་རོ། །མཛེ་ནད་ཀྱིས་འདེབས་པར་བྱ་ན། ཞག་བདུན་གྱི་བར་དུ་དུས་གསུམ་དུ་རི་བོང་གི་སྤུ་དུག་དང་ཁྲག་གི་ནང་དུ་སྨྱུགས་པ་
སྟོང་རྩ་བརྒྱད་བརྒྱད་སྦྱིན་སྲེག་བྱས་ན་མཛེ་ནད་ཀྱིས་འདེབས་པར་འགྱུར་རོ། །ཆོ་ག་དེ་བཞིན་དུ་དུག་དང་ཁྲག་གི་སྦྱིན་སྲེག་བྱས་ན། ནད་ཁོང་སྐེམ་གྱིས་འདེབས་པར་འགྱུར་རོ། །ཕྱིར་
གསོ་བ་ནི། བུ་རམ་དང་འོ་མ་ལ་ལན་བརྒྱད་སྟོང་བསྔགས་པ་སྐོམ་དུ་བླུད་ན་གཏོང་བར་འགྱུར་རོ། །བ་ལང་གི་ལྕི་བས་ལ་མ་ལྷུང་བ་ལས་གཟུགས་བྱས་ཏེ་སེང་ལྡེང་གི་ཕུར་བུ་
ལ་ལན་བརྒྱ་སྟོང་བསྔགས་པས་བཙུག་ན་ཟག་པར་འགྱུར་རོ། །ཕྱིར་གསོ་བ་ནི། ཕུར་བུ་ཕྱུང་ལ་མར་གྱིས་ལན་བརྒྱད་སྟོང་སྦྱིན་སྲེག་བྱའོ། །བུད་མེད་ཀྱི་མཚན་ཟག་པར་འདོད་ན།
ཞག་གཅིག་སྨྱུང་བར་བྱས་ཏེ་ཕག་ཤ་ལས་མོ་མཚན་གྱི་གཟུགས་བྱས་ལ། ཁྱིའི་རུས་པའི་ཕུར་བུ་ལ་ལན་བརྒྱ་སྟོང་བཟླས་བརྗོད་བྱས་པ་བཙུག་ན་ཟག་པར་འགྱུར་རོ། །ཕྱིར་
གསོ་བ་ནི། འོ་མས་ལན་བརྒྱད་བརྒྱ་སྦྱིན་སྲེག་བྱའོ། །དེ་ནས་གསད་པར་འདོད་ན། མ་དའི་ཚེར་མ་དང༌། སྐེ་ཚེ་དང༌། ཚ་བ་གསུམ་དང༌། དུག་རྣམས་ཡུངས་ཀར་མར་དང་སྦྱར་ཏེ་དུར་
ཁྲོད་ནས་མེ་བླངས་པའི་ནང་དུ་དུས་གསུམ་དུ་ལན་བརྒྱད་བརྒྱ་སྦྱིན་སྲེག་བྱས་ན། དུས་ལ་བབ་པར་ཞག་བདུན་གྱིས་འཆི་བར་འགྱུར་ཏེ། ཞག་དྲུག་གི་བར་དུ་ནི། ཕྱིར་གསོར་

94-1-75b

རུང་ངོ༌། །ཞི་བར་འདོད་ན། དཀྱིལ་འཁོར་སྐྱང་ནུལ་གྱིས་བྱུགས་ཏེ་ལན་བརྒྱད་བརྒྱ་བཟླས་བརྗོད་བྱས་པའི་བུམ་པས་ཁྲུས་བྱེད་དུ་བཅུག་ལ། དུར་བ་མར་གྱི་ནང་དུ་སྨྱུགས་པས་
ལན་བརྒྱ་སྟོང་སྦྱིན་སྲེག་བྱས་ན་ཞི་བར་འགྱུར་རོ། །ཕ་རོལ་གྱི་དམག་གཞོམ་པར་འདོད་ན། བ་རུ་རའི་ཤིང་གིས་མེ་སྦར་བའི་ནང་དུ་མཚོན་ཆ་ཕྱེ་མར་བྱས་པ་ཁྲག་དང་སྦྱར་བས་ལན་
བརྒྱ་སྟོང་སྦྱིན་སྲེག་བྱས་ལ། དེའི་ཐལ་བས་བདག་གི་དམག་དང་དམག་དཔོན་རྣམས་ལ་ཐིག་ལེ་བྱས་ནས་རྒྱལ་མཚན་གྱི་རྩེ་མོ་ལ་ཡང་བྱུགས་ཏེ་བསྟན་ན། མཐོང་བ་ཙམ་གྱིས་
ཕ་རོལ་གྱི་དམག་ཚོགས་དང༌། དམག་དཔོན་དེ་དག་ཕམ་པར་འགྱུར་རོ། །ཡང་ན་གླང་པོ་ཆེ་དང༌། རྟ་ཤི་བའི་ཤ་བླངས་ཏེ་ཕུབ་མ་དང་བ་རུ་རའི་ཤིང་བསྲེས་པའི་མེར་གཡུལ་འགྱེད་པའི་
ཚེ་སྦྱིན་སྲེག་བྱས་ན། སྲེག་བླུགས་བླུགས་པ་ཙམ་གྱིས་ཕམ་པར་འགྱུར་རོ། །ཡུངས་ཀར་དམར་པོ་བླངས་ཏེ་ལན་བརྒྱ་སྟོང་བསྔགས་པས་བདག་གི་དམག་འཁོད་པའི་ས་ལ་
གཏོགས་པའི་ས་གཏོར་ཏེ་མགོ་ལ་ཡང་གཏོར་ན། བདག་གི་དམག་དང་དམག་དཔོན་རྣམས་མཐོང་བ་ཙམ་གྱིས་ཕ་རོལ་གྱི་དམག་ཕམ་པར་འགྱུར་ཏེ། ནམ་ཡང་ཕ་རོལ་གྱི་
དམག་གིས་ནོན་པར་མི་འགྱུར་རོ། །ཡང་ན་བདག་གི་ནང་དུ་འདུག་སྟེ་བཟླས་བརྗོད་བྱས་ན། ཕ་རོལ་གྱི་དམག་ཕམ་པར་འགྱུར་རོ། །དེ་ནས་རྒྱལ་སྲིད་སྒྲུབ་པར་འདོད་ན། རིའི་རྩེ་

94-1-76a

མོར་སོང་ལ་སློང་མོའི་ཟས་ཟ་ཞིང་ལན་བྱེ་བར་བཟླས་བརྗོད་ཟིན་པའི་འོག་ཏུ་རྡོ་རྗེ་ཁྲོ་བོ་འོང་སྟེ་རང་གི་གཟུགས་བསྟན་ནས་དམ་པ་སྦྱིན་པར་བྱེད་དེ། འཁོར་
ལོས་བསྒྱུར་བའི་རྒྱལ་པོ་དང་འདྲ་བར་འགྱུར་རོ། །དེ་ནས་གཏེར་ཆེན་པོ་མཐོང་བར་འདོད་ན། ནོར་གྱི་སྤྱན་རྒྱན་ཐམས་ཅད་ཀྱིས་བརྒྱན་པ་གནོད་སྦྱིན་གྱི་ཚོགས་ཀྱིས་བསྐོར་བ་བྲི་
བར་བྱའོ། །གློ་གཡས་སུ་ཡང་གཏེར་དུང་དང་པདྨ་གཉིས་བྲིས་ལ། དེའི་མདུན་དུ་རྡོ་རྗེ་ཁྲོ་བོ་ལིག་བུ་མིག་དང་སྤྲིན་གྱི་མདོག་ཅན་མཆེ་བ་གཙིགས་པ། སྐྲ་གྱེན་དུ་འགྲེང༌། ལས་
ལ་ལྟ་ཞིང་འདུག་པ་བྲིས་ཏེ་ཡུངས་ཀར་དང་ཨ་ག་རུ་གཅིག་ཏུ་སྦྱར་ནས་ཡར་གྱི་ངོ་ཚེས་ཞག་གཅིག་ལ་བརྩམས་ལ་ཟས་སུ་འོ་མའི་འདག་གུའམ། སློང་མོའི་ཟས་ཟ་ཞིང་
ལན་འབུམ་བཟླས་བརྗོད་བྱས་ཏེ། ཅི་འབྱོར་པས་མཆོད་པ་བྱས་པའི་མཇུག་ཏུ་ཞག་གསུམ་སྨྱུང་བ་བྱས་ཏེ་ཟླ་བ་ཉ་ལ་མར་གྱི་མར་མེ་བཞི་ཕུལ་ནས་གཏེར་གཅིག་ལས་ཏི་
ན་རའི་ཆར་བབ་ཀྱི་བར་དུ་བཟླས་བརྗོད་བྱའོ། །ཏི་ན་ར་དེ་དག་ཀྱང་བླང་བར་མི་བྱའོ། །དེ་ནས་ནམ་ནངས་པ་དང་སའི་འོག་ནས་གཏེར་ཆེན་པོ་མཐོང་བར་འགྱུར་ལ་དེ་ཡང་ཟད་པར་
མི་འགྱུར་ཏེ། ཐོག་མར་དཀོན་མཆོག་གསུམ་གྱི་ཕྱིར་སྤྱད་པར་བྱའོ། །འབྲུ་མ་རུངས་པར་བྱ་བ་དང༌། འཕེལ་བར་བྱ་འདོད་ན། ཞིང་གི་དབུས་སུ་བཟླས་བརྗོད་བྱས་ན་རྒྱས་

94-1-76b

པར་བྱ་བའམ། མ་རུངས་པར་བྱ་བའི་བསམ་པ་ཇི་ལྟ་བུས་བཟླས་བརྗོད་བྱས་པ་དེ་བཞིན་དུ་འགྱུར་རོ། །གྲོང་བཤིག་པར་འདོད་ན། གྲོང་གི་དབུས་སུ་ཞག་གཅིག་སྨྱུང་བ་བྱས་ཏེ།
ཨརྐའི་ཡམ་སྲེག་ཤིང་སྦྱིན་སྲེག་བརྒྱ་སྟོང་བྱས་ན་གྲོང་འཇིག་པར་འགྱུར་རོ། །གྲོང་ཁྱེར་བཤིག་པའི་ནི། ཆོ་ག་དེ་བཞིན་དུ་ཞག་བདུན་གྱི་བར་དུ་བྱས་ན་འཇིག་པར་འགྱུར་རོ། །
རྒྱལ་པོའི་གྱོད་ལ་ཐོགས་པར་བྱ་ན། ཞག་གསུམ་སྨྱུང་བ་བྱས་ཏེ་རྒྱལ་པོའི་གྱོད་ལ་ཐོགས་པར་བྱའོ་སྙམ་དུ་བསམས་ལ་དེ་ལོག་འདྲེན་གྱི་གཟུགས་བྱས་ནས་རཱ་ཛ་ཨརྐའི་ཡམ་
སྲེག་ཤིང་ཡུངས་མར་གྱི་ནང་དུ་སྨྱུགས་པ་བརྒྱ་སྟོང་སྦྱིན་སྲེག་བྱའོ། །ཁ་ཟས་འདོད་ན། ཉི་མ་ཤར་ཁར་ལན་བརྒྱད་བརྒྱ་བཟླས་བརྗོད་བྱས་ན་ཁ་ཟས་རོ་དྲུག་དང་ལྡན་པར་འགྲུབ་
པར་འགྱུར་རོ། །གོས་འདོད་ན། ཉི་མ་ཤར་བར་རས་ཀྱི་ཁ་ཚར་རེ་རེ་ལ་བཟླས་བརྗོད་ལན་རེ་རེ་བྱས་པ་བརྒྱད་སྟོང་སྦྱིན་སྲེག་བྱས་ན། གོས་ཐོབ་པར་འགྱུར་རོ། །བུད་མེད་དབང་དུ་
ཐོབ་པར་འདོད་ན། རས་བལ་གྱི་འདབ་མ་རྒྱ་སྐྱེགས་ཀྱིས་ཁ་བསྒྱུར་བ་དང༌། མ་ད་ནའི་ཚེར་མ་རྒྱ་སྐྱེགས་ཀྱི་ནང་དུ་སྨྱུགས་པ་དུས་གསུམ་དུ་ལན་བརྒྱད་བརྒྱ་སྦྱིན་སྲེག་བྱས་ན་
དབང་དུ་འགྱུར་རོ། །ཡུགས་ས་མོ་དབང་དུ་བྱ་བར་འདོད་ན། རྡོ་རྗེ་ཁྲོ་བོའི་མདུན་དུ་དུས་གསུམ་དུ་ཡུངས་ཀར་གྱིས་ལན་སྟོང་རྩ་བརྒྱད་སྦྱིན་སྲེག་བྱས་ན། ཞག་བདུན་གྱིས་བྲན་

94-1-77a

བཞིན་དུ་འོང་བར་འགྱུར་རེ། །ཕུབ་མའི་སྦྱིན་སྲེག་གིས་ནི། དགྲ་མ་རུངས་པར་འགྱུར་རོ། །རྒྱ་སྐྱེགས་ཀྱིས་ནི། གཟི་བྱིན་མེད་པར་བྱེད་དོ། །ཏིལ་བཏགས་
པའི་སྦྱིན་སྲེག་གིས་ནི། ལོག་འདྲེན་གྱིས་ཟིན་པར་འགྱུར་རོ། །གང་ཞིག་ཕ་རོལ་གྱི་རིག་སྔགས་གཅད་པར་འདོད་ན། ཀུ་ཤ་ལས་གཟུགས་བྱས་ཏེ་ཞག་བདུན་གྱི་བར་དུ་དུས་
གསུམ་དུ་ལན་བརྒྱད་བརྒྱ་བརྒྱད་བརྒྱ་བཟླས་བརྗོད་བྱས་ལ། ཞག་བདུན་གྱི་ཉིན་པར་ལྕགས་ཞུན་མའི་མཚོན་གྱིས་བཅད་ཅིང་སྦྱིན་སྲེག་བྱས་ན། ཞག་གཅིག་གིས་རིག་
སྔགས་བཅད་པར་འགྱུར་རོ། །བོང་བུའི་རྟུག་པའམ། གླང་པོ་ཆེའི་རྟུག་པས་དུས་གསུམ་དུ་ལན་སྟོང་རྩ་བརྒྱད་སྦྱིན་སྲེག་བྱས་ན། ཞག་བདུན་གྱིས་རིག་སྔགས་ཐམས་ཅད་བཅིངས་
པར་འགྱུར་རོ། །ཕྱིར་གསོ་བར་འདོད་ན། དེ་ཉིད་དུ་དེ་ཉིད་ཀྱི་སྦྱིན་སྲེག་བྱས་ན་གཏོང་བར་འགྱུར་རོ། །བདག་དང་གཞན་གྱི་ཕྱིར་ལོག་འདྲེན་གཞིག་པར་འདོད་ན། གླང་པོ་ཆེའི་མགོ་
ཅན་གྱི་གཟུགས་སྔ་ནས་ཡོད་པ་དེར་སོང་ལ། བགེགས་ཀྱི་གཟུགས་བྲིས་ནས་དེར་མེ་སྦར་ཏེ་གླང་པོ་ཆེའི་ཤས་སྦྱིན་སྲེག་བྱས་ན། ལོག་འདྲེན་རྣམས་མ་རུངས་པར་འགྱུར་རོ། །
ཕྱིན་ཆད་བགེགས་མེད་དོ། །གྲུ་ཐོགས་པར་བྱ་བར་འདོད་ན། ཆུ་སྲིན་ཀུམྦྷི་རའི་མཆེ་བ་ལ་ལན་བརྒྱད་བརྒྱ་བཟླས་བརྗོད་བྱས་ཏེ་ཆུའི་ནང་དུ་བཅུག་ན་གྲུ་ཐོགས་པར་འགྱུར་ལ། ཕྱུང་

94-1-77b

ན་འགྲོ་བར་འགྱུར་རོ། །ཕ་རོལ་གྱི་དམག་རེངས་པར་བྱ་ན། མདའ་ལ་ལན་བརྒྱད་སྟོང་བཟླས་བརྗོད་བྱས་ཏེ་འཕངས་ན་རེངས་པར་འགྱུར་ཏེ། མཚོན་འདེབས་ཤིང་འཕེན་མི་ནུས་པར་འགྱུར་
རོ༑ ༑ཆོམ་རྐུན་རེངས་པར་བྱ་ན། ཡིད་ལ་བཟླས་བརྗོད་བྱས་ན་རེངས་པར་འགྱུར་རོ། །མི་མ་ཡིན་པ་རེངས་པར་བྱ་ན། དུར་ཁྲོད་ཀྱི་ལྕགས་ཀྱི་ཕུར་བུ་ལ་བསྔགས་ཏེ་བཙུགས་ན། བཅིངས་པ་
དང་རེངས་པར་འགྱུར་ལ། ཕྱུང་ན་གྲོལ་བར་འགྱུར་རོ། །དྲན་པ་ཙམ་གྱིས་ངན་འགྲོར་འགྲོ་བར་མི་འགྱུར་ཏེ། མཚམས་མེད་པ་ལས་ཐར་པར་འགྱུར་རོ། །དངོས་གྲུབ་འདི་དག་ནི།
བཟླས་བརྗོད་བྱས་པ་ཙམ་གྱིས་ལས་ཐམས་ཅད་བྱེད་པར་འགྱུར་ཏེ། དེ་དུག་ལས་གསོ་ན་མ་ད་ནའམ། རྨ་བྱའི་མདོངས་སམ། ཡལ་གས་བྱའོ། །རིམས་སོ་ཅོག་གསོ་བ་ནི། ཚོན་རྩི་
སྣ་ལྔའི་སྐུད་པས་བྱའོ། །མཚམས་བཅད་པ་ནི། ཡུངས་ཀར་རམ། ཐལ་བའམ། ཆུས་བྱའོ། །གདོན་དབབ་པ་ནི། གུ་གུལ་གྱིས་བདུག་པར་བྱའོ། །སྤྲུལ་གྱིས་ཟིན་པ་ལ་ནི། ཤིང་ཀུན་
དང༌། ཤུ་དག་དང༌། བྱི་ས་ཀུ་དང༌། ལུང་ཐང་དང༌། རྨ་བྱའི་མདོངས་དང༌། རྨ་བྱའི་མཁྲིས་པ་དང༌། ནེའུ་ལེའི་སྤུ་དང༌། ཚ་བ་གསུམ་དང༌། འདི་རྣམས་སྔ་དྲོ་ནཱ་ག་པུས་པའི་ཁུ་བ་དང་བཏག་
ཅིང་གྲིབ་མར་བསྐམས་པ་ལན་བདུན་གྱི་བར་དུ་བྱས་ལ། དེ་ནས་ལག་ན་རྡོ་རྗེའི་མདུན་དུ་མཆོད་པ་བྱས་ཏེ་ཡར་གྱི་ངོ་ཚེས་བཅོ་ལྔ་ལ་ཞག་གཅིག་སྨྱུང་བ་བྱས་ནས་ལན་བརྒྱད་སྟོང་

94-1-78a

བཟླས་བརྗོད་བྱས་ལ། སྦྱིན་པའི་ཚེ་ལན་བདུན་བསྔགས་ནས་སྦྱིན་པར་བྱ་སྟེ། གསོན་པོ་ཞིག་ན་ནི། བླུད་པར་བྱའོ། །ཤི་ཟིན་པ་ཞིག་ན་ནི། སྣར་བླུགས་ཤིང་
མིག་ལ་བསྐུས་ན། འཇོག་པོས་ཟིན་པ་ཡང་འཚོ་བར་འགྱུར་རོ། །སྦྲུལ་གྱིས་ཟིན་ཏེ་ཤི་ནས་བསྲེགས་ཟིན་པ་ཡང་ཐལ་བས་གཟུགས་བྱས་ལ་རྡོ་རྗེ་ཁྲོ་བོའི་རིག་པ་མཆོག་དང་
ལྡན་པ་གཅིག་ཏུ་ལན་འབུམ་བཟླས་བརྗོད་བྱས་པའི་རྗེས་ལ་དེ་ཉིད་དུ་ཞག་གསུམ་སྨྱུང་བ་བྱས་ཏེ་ཡར་གྱི་ངོ་ཚེས་བཅོ་ལྔ་ལ་ཞི་བ་ལ་འོས་པའི་མེ་ཏོག་གིས་མཆོད་པ་བྱས་ནས་
ནཱ་ག་གེ་སར་གྱི་ཤིང་གིས་མེ་སྦར་ཏེ་མངར་གསུམ་གྱིས་ལན་བརྒྱད་སྟོང་སྦྱིན་སྲེག་བྱས་ལ། གཟུགས་རས་དཀར་པོས་བཀབ་སྟེ་དེ་ནས་རིག་པ་མཆོག་བཟླས་བརྗོད་བྱེད་བཞིན་དུ་རས་
བཤུས་ལ་ཤི་བ་དེ་ན་ཚོད་དང༌། གཟུགས་ཅི་འདྲ་བ་དེ་འདྲ་བའི་ན་ཚོད་དང་གཟུགས་ཅན་གྱི་སེམས་ཅན་ལྡང་བར་འགྱུར་རོ། །དེ་ནས་རྡོ་རྗེ་ཁྲོ་བོའི་གསང་སྔགས་རིག་པ་
མཆོག་དང་ལྡན་པ་ལན་བདུན་བཟླས་བརྗོད་བྱས་ན། ལངས་ཏེ་ཁྱིམ་དུ་འགྲོ་བར་འགྱུར་རོ། །ཅི་སྟེ་རས་ཀྱིས་བཀབ་ཀྱང་མིའི་གཟུགས་སུ་མ་གྱུར་ན་རྨ་བྱའི་སྒྲོ་རང་ལྷུང་བས་སྦྱིན་
སྲེག་བྱས་ན། གདོན་མི་ཟ་བར་དེ་བཞིན་ཉིད་དུ་འགྱུར་ཏེ་འགྲུབ་པར་འགྱུར་རོ། །ཆར་དབབ་པར་འདོད་ན། ཐབ་ཁུང་པདྨའི་དབྱིབས་འདྲ་བར་བྱས་ལ་མངར་གསུམ་གྱིས་ལན་

94-1-78b

བརྒྱད་སྟོང་སྦྱིན་སྲེག་བྱས་ན། ཆར་ཆེན་པོ་ཞག་བདུན་གྱི་བར་དུ་འབབ་པར་འགྱུར་རོ། །ཅི་སྟེ་ཆར་མ་བབ་པར་གྱུར་ན། མེ་དེ་ཉིད་ཀྱི་ནང་དུ་མངར་གསུམ་དུག་དང་ཁྲག་དང་སྦྱར་ཏེ་
སྦྱིན་སྲེག་བྱས་ན་འབབ་པར་འགྱུར་རོ། །གཅད་པར་བྱ་ན་མངར་གསུམ་དཀར་དང་སྦྱར་བས་སྦྱིན་སྲེག་བྱས་ན་འཆད་པར་འགྱུར་རོ། །གཏེར་འབྱུང་བར་བྱ་ན། ཡུངས་ཀར་གྱི་འཁྲུལ་
འཁོར་ཐམས་ཅད་ཆོམ་པར་འགྱུར་རོ། །བཟླས་བརྗོད་བྱས་པ་ཙམ་གྱིས་ལས་ཐམས་ཅད་བྱེད་པར་འགྱུར་རོ། །ལས་བྱས་པ་ལས་ཅི་སྟེ་གྲུབ་པར་མ་གྱུར་ན། རིག་པ་མཆོག་དང་ལྡན་
པར་བྱས་ན་ལས་ཐམས་ཅད་མྱུར་དུ་ངེས་པར་འགྱུར་རོ། །དེ་ནས་གནོད་སྦྱིན་ཆེན་པོ་རྨུགས་བྱེད་རྣམས་ལྷ་མ་ཡིན་རྣམས་ཀྱིས་གཙེས་ནས་དཔལ་ཐམས་ཅད་མངོན་པར་འབྱུང་
བར་བྱེད་པའི་དཀྱིལ་འཁོར་ཆེན་པོ་གང་ན་བ་དེར་དོང་ངོ༌། །དེ་ནས་སྐྱབས་མ་རྙེད་པའི་གནོད་སྦྱིན་དེ་དག་ལག་ན་རྡོ་རྗེ་ལ་སྐྱབས་སུ་སོང་སྟེ། རྡོ་རྗེ་འཛིན་ཆེན་པོ། ལྷ་མ་ཡིན་མཆོག་
འཇིགས་པ་ལས་སྐྱོབས་ཤིག་ཅེས་སྨྲས་སོ། །དེ་ནས་བཅོམ་ལྡན་འདས་ལག་ན་རྡོ་རྗེས་གནོད་སྦྱིན་ཆེན་པོ་རྨུགས་བྱེད་དེ་དག་ལ་བཟོད་ལྡན་དག །ཁྱེད་ནི། སྡིག་པ་མེད་པ་ཡིན་ཏེ།
དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་ཆེན་པོའི་རྒྱལ་པོ་ག་ན་བ་དེར་ཕྱིན་ལ་ལག་ན་རྡོ་རྗེ་ང་བསྟན་པར་གནས་པས་ན། མ་འཇིགས་ཤིག་མ་

94-1-79a

འཇིགས་ཤིག་ཅེས་དབུགས་ཕྱུང་ངོ༌། །དེ་ནས་དབང་ཕྱུག་ཆེན་པོ་ལ་སོགས་པ་ལྷ་རྣམས་དང༌། དྲང་སྲོང་དེ་དག་གིས་བཅོམ་ལྡན་འདས་
ལག་ན་རྡོ་རྗེ་དང༌། སྤྱན་ལ་མངོན་པར་བསྟོད་པ། གཟི་བརྗིད་ཆེན་པོ་ལེགས་སོ་ལེགས་སོ། །སྟོབས་པོ་ཆེ་ཕ་རོལ་གནོན། ཁྱོད་ཀྱིས་ལྷ་དང་བཅས་པའི་འཇིག་རྟེན་གྱི་
དོན་གྱི་ཕྱིར་གང་གིས་ལྷ་ཐམས་ཅད་རྒྱལ་བར་འགྱུར་ལ། ལྷ་མ་ཡིན་རྣམས་ཕམ་པར་འགྱུར་བའི་དཔལ་ཐམས་ཅད་མངོན་པར་འབྱུང་བར་བྱེད་པའི་དཀྱིལ་འཁོར་
ཆེན་པོ་བཤད་པ་ལེགས་སོ་ལེགས་སོ། །དེ་ནས་བཅོམ་ལྡན་འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །བཟོད་ལྡན་དག །འཇིག་རྟེན་ན་སྡང་བ་གང་
ཇི་སྙེད་ཡོད་པ་དེ་དག་དེང་ཤིག་པར་བྱའི། མ་འཇིགས་ཤིག་མ་འཇིགས་ཤིག །དེ་ནས་བཅོམ་ལྡན་འདས་ལག་ན་རྡོ་རྗེ་དང་སྤྱན་ལ་ཕྱག་བྱས་ནས་ལྷ་མ་ཡིན་རྣམས་
དང༌། ཁྲས་སུ་ཁྲག་འཐུང་བའི་གདོན་རྣམས་གཞིག་པའི་ཕྱིར་རྡོ་རྗེ་ཁུ་ཚུར་གྱི་རིག་སྔགས་ཆེན་མོ་བརྗོད་དོ། །དེ་ནས་ལྷ་མ་ཡིན་དེ་དག་གི་ཁུ་ཚུར་གྱི་མིང་ཐོས་ནས་བྲག་
ལ་གནམ་ལྕགས་ཀྱིས་ཕོག་པ་བཞིན་དུ་མ་རུངས་པར་གྱུར་ཏོ། །དེ་ནས་བཅོམ་ལྡན་འདས་ལག་ན་རྡོ་རྗེས་སྤྱན་ལ་སྤྱི་བོས་ཕྱག་འཚལ་ཏེ་མཉམ་པར་བཞག་ནས་རྡོ་རྗེ་

94-1-79b

ཁུ་ཚུར་བཤད་པ། ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ན་པ་ཏི་སྱ། དེ་བ་ཨ་སུ་ར་སཾ་ཀྲ་མ། དེ་བ་ནཱ་མཱ་ཡ་ཀ་རི། བཛྲ་མུཥྚི། ས་མུ་ཏ་པནྣ། ཨ་སུ་ར་ནི། ཀྵ་ཡཾ་
ཀ་རི་ག་ཏ་ནི་སརྦ་ཤ་ཏྲཱུཾ་ཎཱན། ནཱ་གཱ་ནཱན་བ་ཤ་བ་སྟེ་ནི་བཛྲ་མུཥྚི་མ་པྲ་བྷཀྵ་མི་བྷཱུ་ཏཱ་ནཱན། མརྨ་བེ་ཏཱ་ནཾ། ཧ་ཧ་བཛྲ་བཱ་ཎི། ཧི་ཧི་བཛྲ་པཱ་ཎི། ཧ་ན་ཧ་ན་བཛྲ་པཱ་ཎི། ཨ་བི་རེ་ཨ་བི་རེ་
བཛྲ་པཱ་ཎི། ཨོཾ་ཀུ་ཧཱུཾ་སྭཱཧཱ། གསང་བདག་བློ་དང་ལྡན་པ་ཡིས། །གསང་སྔགས་བཤད་པ་ཙམ་གྱིས་ནི། །དཀྱིལ་འཁོར་དེ་ལ་སྡང་བ་གང༌། །དེ་དག་ཡོངས་སུ་ཚིག་གྱུར་ནས། །
སྟོབས་ཆེན་ཕ་རོལ་གནོན་པ་ཡིས། །རྡོ་རྗེ་ཁུ་ཚུར་རབ་འཇིགས་ལས། །བདག་ཅག་བསྐྱབ་པ་གྱིས་ཤིག་ཅེས། །ལག་ན་རྡོ་རྗེའི་སྐྱབས་སུ་སོང༌། །དེ་ནས་དཀོན་མཆོག་གསུམ་པོ་
ཡིས༑ ༑བརྒྱན་པར་སེམས་ནི་བསྐྱེད་པར་གྱིས། །འོན་ཏན་གཞི་བ་ཉིད་དུ་འགྱུར། །དེ་ནས་ལྷ་དེ་དག་གིས་འཇིགས་པའི་སེམས་ཀྱིས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་
ལ་མངོན་པར་བསྟོད་ནས་རིག་སྔགས་ཀྱི་རྒྱལ་པོ་རྡོ་རྗེ་ཁུ་ཚུར་གྱིས་རིག་སྔགས་ཆེན་མོའི་ལས་རྣམས་ཤོད་ཅིག་ཤོད་ཅིག་ཅེས་སྨྲས་ནས། ལག་ན་རྡོ་རྗེ་སྟོབས་ཆེན་
གྱིས། །སྤྱན་ལ་སྤྱི་བོས་ཕྱག་འཚལ་ནས། །མཉམ་བཞག་རྡོ་རྗེ་ཁུ་ཚུར་གྱི། །ཆོ་ག་བཤད་པ་རབ་བསྟན་པ། །ཆུ་ཀླུང་གི་འགྲམ་མམ། སྐུ་གདུང་དང་ལྡན་པའི་མཆོད་རྟེན་གྱི་

94-1-80a

དྲུང་དུ་སྒྲ་སྐད་གྲག་པ་མེད་པའི་གནས་སུ་གཙང་སྦྲ་དང༌། ཚངས་པར་སྤྱད་པ་དང༌། ཟ་གཅིག་པ་དང༌། སློང་མོའི་ཟས་ཟ་ཞིང་མི་སྨྲ་བར་ལན་
སུམ་འབུམ་མམ། ལྔ་འབུམ་བཟླས་བརྗོད་བྱའོ། །ཆུ་ཀླུང་ངམ། པདྨའི་རྫིང་བུར་མེ་ཏོག་ལ་ལན་རེ་རེ་བཟླས་བརྗོད་བྱས་ཏེ་དོར་བར་བྱའོ། །སློང་མོའི་ཟས་ཟ་ཞིང་རིའམ།
དགོན་པར་བ་ལང་གི་ལྕི་བ་བསྲེག་པར་བྱའོ། །ཆུའི་ནང་དུ་ཟིན་ཐིག་ལེའི་ལོ་མ་བཅད་ཅིང་བཅད་ཅིང་དོར་བར་བྱའོ། །ལས་འདི་དག་བྱས་ན། ལྷ་ཉིད་རང་གི་ཆ་ལུགས་ཀྱིས་
འོང་བར་བྱེད་དེ། འགོག་པར་བྱེད་དོ། །སྒྲུབ་པའམ། བདག་ཉིད་སད་པར་འདོད་པའམ། ཡུལ་གྲུ་འདོད་ཀྱང་རུང་སྟེ་རས་མ་ཉམས་པ། སྐྲ་མེད་པ། ཁ་ཚར་མ་བཅད་པ་ལ་
ཚོན་རྩི་སྦྱིན་དང་མ་སྦྱར་བ་སྣོད་གསར་པའི་ནང་དུ་བཅུག་སྟེ་ཕྱིས་གསར་པས་རི་མོ་མཁན་གཙང་མ་གསོ་སྦྱོང་གི་ཡན་ལག་བརྒྱད་དང་ལྡན་པ་བཅོམ་ལྡན་འདས་ཀྱི་སྐུ་
གཟུགས་འབྲིར་གཞུག་གོ །རྡོ་རྗེའི་སྡེ་ཡང་མིའི་གཟུགས་སུ་བྱས་ལ་མགོ་བོར་རྡོ་རྗེ་བཞག་སྟེ་འཕགས་པ་རྡོ་རྗེ་འཛིན་ལག་པ་གཡོན་པས་སྙེས་པར་བྱའོ། །རྡོ་རྗེའི་སྡེ་
ཡང་སྐྲ་ལྕང་ལོར་འཁྱིལ་ཞིང་རྒྱན་ཐམས་ཅད་ཀྱིས་བརྒྱན་པར་བྱའོ། །བཅོམ་ལྡན་འདས་ལག་ན་རྡོ་རྗེའི་མགོ་ལོགས་སུ་ནི། གཙུག་ནས་བྱུང་གཞོན་ནུའི་གཟུགས་ལ་

94-1-80b

རྒྱན་ཐམས་ཅད་ཀྱིས་བརྒྱན་པ་གསེར་གྱི་ཁ་དོག་ཅན། བཅོམ་ལྡན་འདས་ལ་ཕྱག་འཚལ་ཞིང་འདུག་པར་བྲིའོ། །བཅོམ་ལྡན་འདས་ཀྱི་གཡས་ལོགས་སུ་ནི། རྡོ་རྗེ་ཁུ་ཚུར་མ་
གཞོན་ནུའི་གཟུགས་འཛིན་པ་རྒྱན་ཐམས་ཅད་ཀྱིས་བརྒྱན་ཅིང༌། དཔུང་རྒྱན་དང༌། གདུ་བུའི་རྒྱན་གྱིས་བརྒྱན་ལ་གསེར་གྱི་མདོག་ཅན་བཅོམ་ལྡན་འདས་ལ་ཕྱག་འཚལ་
ཞིང་འདུག་པ་བྲིའོ། །སྒྲུབ་པ་པོ་ཡང་འོག་ལོགས་སུ་པུས་མོ་གཡས་པའི་ལྷ་ང་ས་ལ་བཙུགས་ཏེ་ལག་པ་གཡས་པ་ན་པོག་ཕོར་ཐོགས། ལག་པ་གཡོན་པ་ན་མེ་ཏོག་གི་
ཟ་མ་ཏོག་ཐོགས་པར་བྲིའོ། །དེ་ནས་ཡར་གྱི་ངོ་ཚེས་གཅིག་ལ་བརྩམས་ཏེ་ཚེས་བཅུ་གསུམ་གྱི་བར་དུ་ཟས་སུ་འོ་མ་དང་འབྲས་ཅན་ཟ་ཞིང་ཟ་གཅིག་པར་བྱས་ལ་དུས་
གསུམ་དུ་ལན་སྟོང་རྩ་བརྒྱད་བཟླས་བརྗོད་བྱའོ། །དེ་ནས་ཞག་གཉིས་སམ་གསུམ་དུ་སྨྱུང་བ་བྱས་ཏེ་དུས་གསུམ་དུ་ཁྲུས་བྱེད་ཅིང་གོས་གཙང་མ་བགོས་ལ་མཚན་མོ་ནི།
སྦྱིན་སྲེག་བྱ། ཉིན་མོ་ནི། བཟླས་བརྗོད་བྱ་སྟེ། ཡུལ་གྲུ་འདོད་ན་ནི། ཤུ་ཏི་མར་གྱི་ནང་དུ་སྨྱུགས་པས་སྦྱིན་སྲེག་བྱའོ། །ཞག་གྲངས་དུའི་སྦྱིན་སྲེག་བྱེད་པ་དེ་སྲིད་དུ་བཟླས་
བརྗོད་བྱ་སྟེ། ལས་སོ་ཅོག་ལ་དུས་གསུམ་དུ་ལན་སུམ་སྟོང་བཟླས་བརྗོད་བྱའོ། །དངོས་གྲུབ་ཀྱི་མཚན་མར་རྨི་ལམ་དུ་མེ་ཏོག་གམ། འབྲས་བུ་རྙེད་པའམ། འཛིན་པ་

94-1-81a

རྨིས་ན་ལྷ་འགྲུབ་པར་འགྱུར་རོ། །ཤགས་འགྱེད་པའི་ཆོ་ག་འདི་ཡིན་ཏེ། རྒྱ་སྐྱེགས་ཡུངས་མར་གྱི་ནང་དུ་སྨྱུགས་པས་སྦྱིན་སྲེག་བྱའོ། །བུ་འདོད་
པས་ནི། ཏིལ་དང་འབྲས་ཀྱིས་བྱའོ། །དགྲ་གཞིག་པ་ལ་ནི། གུ་གུལ་འབྲུ་མར་དང་སྦྱར་ཏེ་ཁྲག་དང་བསྲེས་པས་བྱའོ། །འཇིགས་པ་ཐམས་ཅད་ལ་ནི། བིལ་བའི་ཡམ་
སྲེག་ཤིང་གིས་བྱའོ། །ལྷ་བཤོས་ནི། འབྲས་ཀྱི་འོ་ཐུག་དང་འོ་མ་འབྲས་ཀྱིས་སྦྱར་བས་བྱའོ། །ཕྱོགས་བཞིར་ཡང་འཇིག་རྟེན་སྐྱོང་བ་རྣམས་ལས་འབྱུང་པོའི་ཟས་ཀྱི་
གཏོར་མ་ཤ་དང་ཆང་དང་བཅས་པར་ནུབ་མོ་སྦྱིན་པར་བྱའོ། །ལས་རྣམས་ལ་ནི། ནས་དང༌། ཡུངས་ཀར་དང༌། འབྲས་ཡོས་དང༌། སོ་སོར་སྦྱིན་སྲེག་བྱའོ། །གདོན་ལས་
ཐར་པར་བྱ་ན། བ་རུ་རའི་ཡམ་སྲེག་ཤིང་སྐེ་ཚེས་བྱའོ། །ལོ་ཏོག་རྒྱས་པར་བྱ་ན། ནས་དང༌། ཨུ་དུམ་བ་རའི་ཡམ་སྲེག་ཤིང་གིས་བྱའོ། །དགྲ་གཞིག་པར་བྱ་ན། སྐེ་
ཚེའི་འབྲུ་བཏགས་ཏེ་ཏིལ་དང་སྦྱར་བ་དང༌། མ་ད་ནའི་ཚེར་མའི་ཡམ་སྲེག་ཤིང་གིས་བྱའོ། །གཏན་དུ་བསྐྲད་པར་བྱ་ན་ནི། བིལ་བའི་འབྲས་བུ་ཡུངས་མར་གྱི་ནང་དུ་
སྨྱུགས་པ་དང༌། བིལ་བའི་ཡམ་སྲེག་ཤིང་དང༌། བིལ་བའི་ཕྱེ་མ་དང༌། རྒྱ་སྐྱེགས་ཕྱེ་མར་བྱས་ཏེ་སྦྱིན་སྲེག་བྱའོ། །འཕགས་པ་ལག་ན་རྡོ་རྗེའི་སྐུ་གཟུགས་ཀྱང་འདིར་

94-1-81b

གཞུག་གོ །བུད་མེད་དབང་དུ་བྱ་བར་འདོད་ན། ཉིན་མཚན་དུ་ལན་ཚྭས་བྱའོ། །ཀ་ཀ་དང་ཨུ་དུ་བའི་ཡམ་སྲེག་ཤིང་དང༌། ལན་ཚྭ་ལས་གཟུགས་བྱས་ཏེ་བུད་མེད་ལ་ནི།
རྐང་པ་གཡོན་པ་ནས། སྐྱེས་པ་ལ་ནི། རྐང་བ་གཡས་པ་ནས་བརྩམ་མོ། །སྐྱེས་པ་ལ་ནི། ནིམ་པའི་ཡམ་སྲེག་ཤིང་དང༌། སྐྱེས་པའི་གཟུགས་བྱས་ལ་ལན་ཚྭ་ཨེ་
རཎྜའམ། ཟར་མའི་མར་དང་སྦྱར་ཏེ་སྦྱིན་སྲེག་བྱའོ། །ཆོ་ག་གཞན་ཡང་རྩིག་ངོས་སམ། ཤིང་ལེབ་ལ་འཕགས་པ་ལག་ན་རྡོ་རྗེའི་གཟུགས་བྲིས་ཏེ་མགོ་བོར་ཡང་བཅོམ་
ལྡན་འདས་ཀྱི་གཟུགས་བྲིའོ། །རྡོ་རྗེ་འཛིན་གྱིས་ལག་པ་གཡོན་པ་ལ་རྡོ་རྗེ་གཏོད་དེ་འཛིན་པར་བྱ། ལག་པ་གཡས་པའི་མཛུབ་མོ་ནི། བསྡིགས་པའི་ཚུལ་དུ་བྱ་སྟེ། གཡོན་
ཕྱོགས་སུ་རྡོ་རྗེ་ཁུ་ཚུར་མ་མདོག་ནག་མོར་བྲི། གཡས་ཕྱོགས་སུ་སྒྲུབ་པ་པོ་ལག་ན་རྡོ་རྗེའི་ཞལ་དུ་བལྟ་ཞིང་བུས་མོ་གཉིས་ས་ལ་བཙུགས་ཏེ་རྡོ་རྗེ་འཛིན་ལ་སྙིམ་པར་
མེ་ཏོག་འཐོར་བར་བྱ། རྡོ་རྗེ་ཁུ་ཚུར་མ་ཡང་ལག་པ་གཡོན་པ་ཁུ་ཚུར་བཅངས་ལ་རབ་ཏུ་འབར་བར་བྱ། ལག་པ་གཡས་པ་ནི། མཛུབ་མོར་བསྡིགས་པར་བྱ་སྟེ། ཁྲོས་ཤིང་
གོས་སེར་པོ་གྱོན་པར་བྱའོ། །མར་གྱི་ངོ་ཞག་བརྒྱད་ནས་བརྩམས་ཏེ་མར་གྱི་ངོ་ཞག་བཅོ་ལྔའི་བར་ཞག་བདུན་དུ་སྔར་བསྙེན་པ་མི་སྨྲ་བར་དུས་གསུམ་དུ་ལན་བརྒྱད་བརྒྱ་

94-1-82a

བརྒྱད་བརྒྱ་བཟླས་བརྗོད་བྱས་ཏེ་ཟས་སུ་འོ་མ་དང་འབྲས་ཅན་ཟ་ཞིང་མར་གྱི་མར་མེ་དང༌། དྲི་དང༌། མེ་ཏོག་གི་ཕྲེང་བ་དང༌། བདུག་པ་ལ་སོགས་
པས་མཆོད་པ་བྱ་ཞིང་དུས་གསུམ་དུ་ཁྲུས་བྱས་ལ་ནུབ་གཅིག་བཞིན་དུ་གཏོར་མ་རྣམ་པ་སྣ་ཚོགས་དབུལ་ཞིང་རྟག་ཏུ་དུས་གསུམ་དུ་ཡང་དབུལ་ལོ། །ཞག་བདུན་གྱི་
བར་དུ་བཟླས་བརྗོད་བྱས་ལ། ཡར་གྱི་ངོ་ཚེས་གཅིག་ལ་བརྩམས་ཏེ་ཀ་ར་བའི་ར་དམར་མོ་ཡུངས་མར་གྱི་ནང་དུ་སྨྱུགས་པ་དང༌། ཨ་ཀའི་ཡམ་སྲེག་ཤིང་གིས་སྦྱིན་
སྲེག་བྱ་སྟེ། ཆོ་ག་འདི་ནི། སྔ་མ་བཞིན་ནོ། །མེ་ཏོག་དཀར་པོས་བྱ་ནའང་ཡམ་སྲེག་ཤིང་ནི། སྔ་མ་ཉིད་དེ། མར་གྱི་ནང་དུ་སྨྱུགས་པས་བྱའོ། །ལས་འདི་རྣམས་གཉིས་ཏེ།
དགྲ་སྡིག་ཅན་ལ་བྱའོ། །རྩོད་པའི་སའམ། གྲོང་གི་ལོགས་སུ་རླུང་ཕྱོགས་གང་ནས་འགྲོ་བ་དེར་ཉེའུ་ཤིང་དུམ་བུ་དུམ་བུར་གཏུབས་པ་དང༌། པ་ལ་ཤའི་ཡམ་སྲེག་
ཤིང་སྦྱིན་སྲེག་བྱ་སྟེ། ལྷ་བཤོས་སུ་ཞོ་དང༌། འབྲས་ཅན་སྦྱར་བ་དབུལ་ཞིང་སྨྱུང་བ་བྱས་པས་བྱ་སྟེ། སྐུ་གཟུགས་ཀྱི་ཆོ་ག་ནི། སྔ་མ་བཞིན་ནོ། །དགྲའི་བ་ལང་ངམ།
མ་ཧེ་རྣམས་མ་རུངས་པར་བྱ་ན། བ་ལང་གི་ཤ་དང༌། མ་ཧེའི་ཤས་སྦྱིན་སྲེག་བྱའོ། །རྡོ་རྗེ་ཁུ་ཚུར་གྱི་ཆོ་གའི་སྐབས་སུ་ལྷ་བཤོས་དབུལ་ཞེས་འབྱུང་བ་ཀུན་རྡོ་རྗེ་ཁུ་

94-1-82b

ཚུར་ཉིད་དབུལ། མི་རྣམས་ལ་ནི། མི་ཤས་སྦྱིན་སྲེག་བྱའོ། །ཚ་བ་གསུམ་དང༌། སྐེ་ཚེ་འབྲུ་མར་དང་སྦྱར་བའི་སྦྱིན་སྲེག་ཀྱང་བྱའོ། །མི་རྣམས་ལ་ནི། བེ་ཀང་ཀ་ཏའི་ཡམ་སྲེག་
ཤིང་གིས་བྱའོ། །བ་ལང་རྣམས་ལ་ནི། བ་ལང་གི་ལྕི་བས་བྱའོ། །མ་ཧེ་རྣམས་ལ་ནི། མ་ཧེའི་ལྕིབས་བྱའོ། །མི་དང་བ་ལང་མ་ཧེ་རྣམས་ཀྱི་ནད་ཀྱི་གནོད་པ་ལ་ཡང་
དེ་དང་འདྲ་སྟེ། མི་རྣམས་ལ་ནི། སྐྲ་དང༌། སེན་མོ་དང༌། བྱི་བའི་རྟུག་པ་དང༌། ལན་ཚྭ་རྣམས་ཡུངས་མར་དང་སྦྱར་ཏེ་སྦྱིན་སྲེག་བྱའོ། །བ་ལང་གི་ནད་ལ་ནི། པགས་པ་དང༌།
མཇུག་མ་དང༌། སྤུ་དང༌། རྨིག་པ་རྣམས་དང༌། བེག་ཚོང་དང་ལྷན་ཅིག་ཏུ་ཕྱེ་མར་བྱས་ཏེ་ཡུངས་མར་དང་སྦྱར་བས་བ་ལང་གི་ལྷས་སམ། བ་ལང་གི་ར་བའམ། ཡང་ན་གང་
ན་བ་ལང་གནས་པ་ཡང་རུང་སྟེ། དེར་སྦྱིན་སྲེག་བྱ་ཞིང་ཉིན་མཚན་བརྒྱད་ཀྱི་བར་བཅོམ་ལྡན་འདས་ལ་མཆོད་པ་བྱའོ། །དགེ་སློང་རྣམས་ལ་ཡང་མཆོད་སྟོན་བྱས་ཏེ། འདིར་
ཡང་སྐུ་གཟུགས་ཀྱི་ཆོ་ག་སྔ་མ་བཞིན་གཏོར་མའི་ཆོ་ག་ཡང་བྱའོ། །མི་རྣམས་ལ་ནི། གྲོང་ངམ། གྲོང་ཁྱེར་གྱི་ནང་དུ་སྒོའི་ཐེམ་བ་ནོན་པར་བྱ་སྟེ། དེ་ཉིད་དུ་ཁྱིམ་དུ་བྱས་ལ་མི་
རྣམས་ལ་ནི། སེང་ལྡེང་གི་གསོལ་བས་བྱའོ། །བ་ལང་རྣམས་ལ་ནི། སྤོས་ཀྱིས་བྱའོ། །མ་ཧེ་རྣམས་ལ་ནི། ནིམ་བའི་ཡམ་སྲེག་ཤིང་གིས་བྱས་ན་ཞི་བར་འགྱུར་རོ། །ལྡོང་རོས་

94-1-83a

དང༌། ལིག་བུ་མིག་དང༌། གིའུ་ཝང་ལ་སོགས་པ་སྒྲུབ་པར་འདོད་ན། སྔར་བཤད་པའི་བསྙེན་པ་བྱས་ལ། ཟངས་དང༌། ལྕགས་དང༌། ར་གན་
ལ་སོགས་པས་ཡམ་སྲེག་ཤིང་གིས་མིག་སྨན་བྱས་ཏེ་ལིག་བུ་མིག་དང༌། ལྡོང་རོས་དང༌། གེའུ་ཝང་ལ་སོགས་པ་ལས་གང་ཡང་རུང་བ་བླངས་ལ། བུ་མོ་གཞོན་ནུ་གསོ་
སྦྱོང་དང་ལྡན་ཞིང་གོས་དཀར་པོ་གྱོན་པས་སྤོས་ཆུ་དང་སྦྱར་ཏེ་བཏགས་ནས་སྐུ་གདུང་དང་ལྡན་པའི་མཆོད་རྟེན་ནས་སྐུ་གཟུགས་ཀྱི་མདུན་དུ་ཡར་གྱི་ངོ་ཚེས་བརྒྱད་
ནས་བརྩམས་ཏེ་ཚེས་བཅོ་ལྔའི་བར་དུ་ཉིན་པར་སྔར་བསྙེན་པར་བྱས་ལ་ནུབ་མོ་བསྒྲུབ་པར་བྱའོ། །གཏོར་མ་ཡང་ནུབ་མོ་སྦྱིན་པར་བྱའོ། །དེ་ནས་ལག་པ་གཉིས་དྲི་ཆུས་བཀྲུས་
ལ་མིག་སྨན་དེ་བླངས་ཏེ་མཆོད་ནས་མར་གྱི་ངོ་ཞག་གཅིག་ལ་བུད་མེད་ཤི་བ་མཐོང་བ་དང་དེའི་ཁར་མིག་སྨན་དེ་བཅུག་ལ་རས་མ་ཉམས་པར་ཁ་བཅིང་བར་བྱའོ། །བུད་མེད་དེ་ཡང་
ཐོག་མ་ཁོ་ནར་སྣུམ་གྱིས་བསྐུ་ཞིང་དྲིལ་ཏེ་ཁྲུས་བྱས་ནས་སྤོས་ཀྱིས་བྱུགས་ལ་མིག་གཉིས་མིག་རྩིས་བསྐུའོ། །རྐང་པ་གཉིས་ཀྱི་མཐིལ་ཡང་རྒྱ་སྐྱེགས་ཀྱིས་བསྐུས་
ལ་རས་མ་ཉམས་པ་ཟུང་གཅིག་བསྐོན་ཏེ། ཀུ་ཤའི་སྟན་ལ་མགོ་ནུབ་ཕྱོགས་སུ་བསྟན་ཏེ་གཞག་གོ །དེ་ནས་དཀྱིལ་འཁོར་གྱི་མཚམས་གཅད་པར་བྱ་སྟེ། དང་པོ་ཚོན་

94-1-83b

སྣ་ལྔའི་སྐུད་པས་བྱའོ། །རིམ་པ་གཉིས་པ་ཐལ་བས་བྱའོ། །གསུམ་པ་ནི། ཡུངས་ཀར་གྱིས་བྱའོ། །བཞི་པ་ནི། ཆུས་བྱས་ལ་ཤར་ཕྱོགས་སུ་ཁ་བལྟས་ཏེ་འདུག་ནས་བུད་
མེད་དེ་ཡང་སེང་ལྡེང་གི་ཕུར་བུའམ། ལྕགས་ཀྱི་ཕུར་བུ་བཞི་ལ་གདགས་སོ། རི་སྔགས་དག་གིས་ཀྱང་དཀྱིལ་འཁོར་གྱི་མཚམས་གཅད་པར་བྱ་སྟེ། དང་པོ་ནི། སངས་
རྒྱས་བྱམས་པས་བྱའོ། །གཉིས་པ་ནི། གོས་དཀར་མོས་བྱའོ། །གསུམ་པ་ནི། གཟུགས་ཆེན་པོས་བྱའོ། །བཞི་པ་ནི། རྡོ་རྗེ་ཁྲོ་བོས་བྱ་སྟེ། རིག་སྔགས་འཆང་གིས་རྐང་པ་
གཡོན་པ་ནི་ས་ལ་བཞག །གཡས་པ་ནི་སྙིང་གར་མནན་ལ་འབྱུང་པོའི་གཏོར་མ་ཐམས་ཅད་ཀྱང་སྦྱིན་ཞིང་མིའི་ཐོད་པ་བཞིའི་ནང་དུ་ཕྱོགས་བཞིར་གཏོར་མ་བྱིན་ནས་ནམ་
ལངས་ཀྱི་བར་དུ་བཟླས་བརྗོད་བྱའོ། །རིག་སྔགས་འཆང་གི་གློ་གཡས་གཡོན་དུ་ནི། ལག་ན་མཚོན་ཐོགས་པའི་མི་གཉིས་གཞག་པར་བྱ་སྟེ། གཡོན་ཕྱོགས་སུ་ཡང་གཅིག །
གཡས་ཕྱོགས་སུ་ཡང་གཅིག་གཞག་གོ །ཕྱོགས་སྲུང་བ་ཡང་བཞིར་མི་བཞི་གཞག་སྟེ། དཀྱིལ་འཁོར་གཉིས་པ་ལ་གཞག་གོ །དེ་ནས་རིག་སྔགས་འཆང་གིས་བརྩོན་འགྲུས་
བརྟུན་ལ་ནམ་ཤར་ཕྱོགས་སུ་ཅེ་སྦྱང་གི་སྐད་འབྱིན་གྱི་བར་དུ་བཟླས་བརྗོད་བྱ་སྟེ། རིག་སྔགས་འཆང་གིས་འགྲུབ་པར་ཤེས་པར་བྱའོ། །བུད་མེད་ཀྱི་ཁ་ནས་ཀྱང་འོད་ཟེར་འབྱུང་

94-1-84a

བར་འགྱུར་ཏེ། འོད་ཟེར་བྱུང་བ་དང་གཏོར་མ་སྦྱིན་པར་བྱའོ། །བགེགས་བྱུང་ན་ཡང་གཏོར་མ་བྱིན་ན་གྲུབ་པ་ཡིན། དེ་བླངས་པས་བདག་གི་
གྲོགས་རྣམས་དང་བཅས་ཏེ་གྱེན་དུ་འཕགས་པར་འགྱུར་ཞིང་སྐྲ་ལྕང་ལོར་འཁྱིལ་ལ་ཉི་མ་འཆར་ཀའི་མདོག་ཅན་དང་ལྡན་པ་དང༌། རིག་སྔགས་འཆང་གི་རྒྱལ་པོར་
འགྱུར་ཞིང༌། ལག་ན་རྡོ་རྗེ་དང་མཐུ་སྟོབས་མཉམ་ཞིང་ཨིནྡྲ་ནཱི་ལའི་མདོག་ཅན་དཔག་ཚད་གཅིག་ཏུ་དྲི་བསུང་གིས་ཁྱབ་པ་དང༌། བསྐལ་པར་གནས་པར་འགྱུར་ཏེ།
འདིའི་རི་མོའི་སྐུ་གཟུགས་ཀྱི་ཆོ་ག་ཡང་སྤྱི་དང་འདྲའོ། །ཨ་པ་མརྐ་སྒྲུབ་པ་ཡང་འདིར་བཤད་པར་བྱ་སྟེ། རིའི་རྩེ་མོ་ར་བཅོམ་ལྡན་འདས་བཞུགས་པར་བྱ་སྟེ། པདྨའི་
གདན་ལ་བཞུགས་ལ་བཅོམ་ལྡན་འདས་ཀྱི་ཕྱག་གཡས་པ་མི་འཇིགས་པའི་ཕྱག་རྒྱར་བྱའོ། །འོག་གི་གཡོན་རོལ་ཏུ་ནི། རྡོ་རྗེ་འཛིན་མདོག་ནག་པོར་བྲིའོ། །རྡོ་རྗེ་སྡེ་
ཡང་རྡོ་རྗེ་འཛིན་དང་འདྲ་བར་བྱ་སྟེ། ལག་ན་རྡོ་རྗེ་ལ་ལྟ་ཞིང་འདུག་པར་བྲིའོ། །རྡོ་རྗེ་འཛིན་གྱི་ལག་པ་གཡོན་པ་ཡང་རྡོ་རྗེའི་སྟེང་དུ་བཞག་ལ། གང་གི་ཕྱིར་སྒྲུབ་པ་
དེ་ཡང་པུས་མོ་གཡས་པ་ས་ལ་བཙུགས་ཏེ་མེ་ཏོག་གིས་སྙིམ་པ་བཀང་ལ་རྡོ་རྗེ་འཛིན་ལ་ལྟ་ཞིང་འདུག་པར་བྱ་སྟེ། རྡོ་རྗེ་འཛིན་ཡང་སྒྲུབ་པ་པོ་ལ་ལྟ་ཞིང་ལག་པ་གཡས་

94-1-84b

བས་དབུགས་འབྱིན་པར་བྱའོ། །རྡོ་རྗེ་ཁུ་ཚུར་མ་ཡང་གཞོན་ནུའི་གཟུགས་རྒྱན་ཐམས་ཅད་ཀྱིས་བརྒྱན་པར་བྱ་སྟེ། དེའི་ལག་པ་གཡོན་པ་ན་རྡོ་རྗེ་ཐོགས། གཡས་པ་ན་པདྨ་
འམ་ཨུཏྤ་ལ་ཐོགས་ཏེ། རྡོ་རྗེ་འཛིན་ལ་ལྟ་ཞིང་པདྨའམ་ཨུཏྤ་ལ་རྡོ་རྗེ་འཛིན་ལ་དབུལ་བར་བལྟ་བར་བྱའོ། །རི་མོ་མཁན་གྱི་ཆོ་ག་དང༌། རས་ཀྱི་ཆོ་ག་ནི། སྔར་བཤད་པ་དང་
འདྲ་བ་བྱ་སྟེ། རི་མོ་མཁན་གཙང་མས་བྱའོ། །མར་གྱི་ངོ་ཟླ་བ་ཕྱེད་ཀྱི་བར་དུ་བཟླས་བརྗོད་ལན་བརྒྱད་སྟོང་བརྒྱད་སྟོང་བྱས་ལ། ཡར་གྱི་ངོ་ཚེས་གཅིག་ནས་བརྩམས་ཏེ་ཞག་
གསུམ་སྨྱུང་བར་བྱས་ལ་བསྒྲུབ་པར་བྱ་སྟེ། མར་གྱི་ངོ་ལ་ནི་སྔར་བསྟན་པ་ཡིན་ནོ། །ཡར་གྱི་ངོ་ཚེས་གཅིག་ལ་ཨ་པ་མརྐའི་ཡམ་སྲེག་ཤིང་མར་དང་སྤྲང་རྩིའི་ནང་དུ་སྨྱུགས་
པ་ལན་བརྒྱད་སྟོང་བཟླས་བརྗོད་བྱས་པས་སྦྱིན་སྲེག་བྱའོ། །ཕྱི་རོལ་གྱི་གཏོར་མ་ཡང་ཅི་འབྱོར་པས་བྱའོ། །ནང་གི་ལྷ་བཤོས་ཀྱང་ཞོ་དང་འབྲས་ཅན་སྦྱར་བའམ། འབྲས་
ཀྱི་འོ་ཐུག་འབུལ་བར་བྱས་ན། ཟླ་བ་ཕྱེད་ཚུན་ཆད་ཀྱིས་འདོད་པ་ཐམས་ཅད་སྦྱིན་པར་འགྱུར་རོ། །ཡང་ན་ཨ་པ་མརྐའི་ཡམ་སྲེག་ཤིང་འབུམ་སྦྱིན་སྲེག་བྱའོ། །གྲོང་དང་
གྲོང་ཁྱེར་དང་མི་ཉེ་བའི་བྱང་ཤར་གྱི་ཕྱོགས་མཚམས་ན་ཙ་པ་ཏའི་ཤིང་ངམ། ཡང་ན་ཤིང་འོ་མ་ཅན་གྱི་དྲུང་དུ་སོང་ལ་ཉི་མ་གུང་གི་དུས་སུ་གྲིབ་མས་ཇི་ཙམ་ཁེབས་པ་དེ་

94-1-85a

ཙམ་གྱི་ཕྱོགས་བྱི་དོར་བྱ་སྟེ། གྲོག་མཁར་གྱི་སས་སྐྱང་ནུལ་བྱུགས་ལ། ས་དེ་ཉིད་ཀྱིས་སྟེགས་བུ་གསུམ་བྱ་སྟེ། གཅིག་ནི། བཅོམ་ལྡན་
འདས་ཀྱི། གཅིག་ནི། རྡོ་རྗེ་འཛིན་གྱི། གཅིག་ནི། རྡོ་རྗེ་ཁུ་ཚུར་མའི་བྱའོ། །མདུན་ལོགས་དེར་ཐབ་ཁུང་རྡོ་རྗེའི་དབྱིབས་འདྲ་བར་བྱས་ལ་གྲོག་མཁར་གྱིས་ས་རྡོ་རྗེ་
བྱས་ནས་ས་དེ་ཉིད་ཀྱིས་སྐྱང་ནུལ་བྱུགས་ཏེ་ཙནྡན་དམར་པོས་མཆོད་ལ་ཀ་ར་བཱི་ར་དམར་པོས་མཆོད་པར་བྱའོ། །ལྷ་བཤོས་ཀྱང་ཅི་འབྱོར་པས་འབྲས་ཅན་བུར་མ་དང་
སྦྱར་བ་དང༌། འབྲས་ཅན་ཞོ་དང་སྦྱར་བ་དབུལ་ལོ། །དེའི་ནང་དུ་རྩྭ་དུར་བ་རྩེ་མོ་མ་ཉམས་པའི་སྟན་བཏིང་ལ་ཁ་ཤར་ཕྱོགས་སུ་བལྟས་ཏེ། གཏོར་མ་རྣམ་གསུམ་
ལ་སོགས་པ་སྦྱིན་ཞིང༌། བཅོམ་ལྡན་འདས་དེའི་མདུན་ལོགས་ཀྱི་དཀྱིལ་འཁོར་ལ་ཐབ་ཁུང་རྡོ་རྗེའི་དབྱིབས་འདྲ་བ། ར་བ་ཤར་ནུབ་ཏུ་དཀྱུས་རིང་བར་བྱས་
བའི་ནང་དུ་ཤིང་འོ་མ་ཅན་ཚེར་མ་མེད་ཅིང་རྩ་བ་དང་བཅས་པ་བཅད་དེ་སྦྱིན་སྲེག་བྱས་ན། རྒྱལ་སྲིད་དམ་ནོར་སྦྱིན་པར་འགྱུར་ཏེ། མིའི་གཙོ་བོ་དབང་དུ་བྱ་བར་འདོད་
ན༑ སྦྱིན་སྲེག་བྱས་ན་མིའི་གཙོ་བོ་དེ་ཡང་དེ་ཉིད་དུ་འོང་བར་འགྱུར་ཏེ། རྒྱལ་རིགས་ནི། ཞག་གསུམ་གྱིས་དབང་དུ་འགྱུར་རོ། །རྗེའུ་རིགས་ནི། ཞག་གཉིས་ཀྱིས་

94-1-85b

དབང་དུ་འགྱུར་རོ། །དམངས་རིགས་ནི། ཞག་གཅིག་གིས་དབང་དུ་འགྱུར་རོ། །ལས་བྱེད་པའི་ཚེ་ཅི་སྟེ་ལ་ལ་ཞིག་འོངས་ཏེ་ནོར་གྱིས་འདྲིད་པར་བྱེད་ན་ཡང་ལས་ཡོངས་
སུ་མ་རྫོགས་ཀྱི་བར་དུ་ནོར་དེ་བླང་བར་མི་བྱའོ། །གཡོག་བྱེད་པ་མ་གཏོགས་པར་གཞན་དང་ལྷན་ཅིག་ཏུ་གཏམ་ཡང་མི་བྱའོ། །ཅི་སྟེ་རྨི་ལམ་དུ་ལྷ་མོ་ལས་འོད་ཟེར་
འབྱུང་བར་རྨིས་ན། དེ་ཡང་དེའི་དངོས་གྲུབ་ཀྱི་མཚན་མ་ཡིན་ནོ། །སྒྲུབ་པར་འདོད་པ་ནི། ཅི་སྟེ་བུད་མེད་ཀུན་འོངས་ཏེ་མེ་ཏོག་གམ་འབྲས་བུ་སྦྱིན་པར་བྱེད་ན། དེས་ན་
དངོས་གྲུབ་འགྲུབ་པར་ཤེས་པར་བྱོས་ཤིག །ལོ་ཏོག་མ་རུངས་པར་འདོད་ན། ཞག་བདུན་གྱི་བར་དུ་དུས་གསུམ་དུ་ལན་བརྒྱད་སྟོང་བཟླས་བརྗོད་བྱས་པས་འབྲུ་མ་
རུང་བར་བྱ་བ་གང་ཡིན་པའི་འབྲུ་དེ་ཉིད་ཀྱི་སྦྱིན་སྲེག་བྱ་སྟེ། མཆོད་པ་ཡང་ཅི་འབྱོར་པས་བྱའོ། །གསོ་སྦྱོང་དང་ལྡན་པས་པ་ལ་ཤའི་སྦྱིན་སྲེག་བྱས་ན་ཞི་བར་འགྱུར་
རོ༑ ༑ཉ་པ་རྣམས་ཀྱིས་ཉ་མི་སོད་པར་བྱ་ན། ཉ་པ་ཉིད་ཀྱི་ཁྱིམ་ནས་མེའམ་ཤིང་བླངས་ལ་ཉ་པ་དེ་ཉིད་ཀྱི་ཁྱིམ་ནས་ཉ་བླངས་ནས་མར་གྱི་ནང་དུ་སྨྱུགས་ཏེ་ཉ་པ་དེ་དག་ཉིད་
ཀྱི་ཁྱིམ་གྱི་གྲར་སྦྱིན་སྲེག་བྱས་ན། ཉ་མི་སོད་པར་འགྱུར་རོ། །དེ་བཞིན་དུ་རི་དྭགས་དང༌། ཕག་དང༌། མ་ཧེ་དང༌། རི་བོང་ལ་སོགས་པའི་ཆོ་ག་དེ་དང་འདྲ་སྟེ། ལམ་གྱི་

94-1-86a

བཞི་མདོར་སྦྱིན་སྲེག་བྱས་ཀྱང་རུང༌། གཏོར་མ་ཡང་སྦྱིན་པར་བྱའོ། །གསོད་བ་དང་འཆིང་བར་བྱེད་པ་ལ་ནི། རྩིག་ངོས་ལ་རྡོ་རྗེ་ཁུ་ཚུར་མ་བྲིས་
ཏེ༑ དེའི་མགོ་བོར་ཡང་བཅོམ་ལྡན་འདས་ཀྱི་སྐུ་གཟུགས་བྲིས་ལ་ཟས་སུ་དཀར་གསུམ་ཟ་བ་དང༌། གསོ་སྦྱོང་གི་ཡན་ལག་དང་ལྡན་པས་བྱ་ཞིང༌། བཅོམ་ལྡན་
འདས་ལ་དྲི་ལ་སོགས་པས་མཆོད་པར་བྱའོ། །རྡོ་རྗེ་ཁུ་ཚུར་མ་ནི། མདོག་དཀར་པོར་བྱ་སྟེ། ལག་པ་གཡོན་ཁུ་ཚུར་བཅངས་ལ་ལག་པ་གཡས་བས་དབུགས་
འབྱིན་པར་བྱའོ། །སྒྲུབ་པ་པོ་ཡང་པུས་མོ་གཡས་པས་ལ་བཙུགས་ཏེ་སྙིམ་པར་མེ་ཏོག་ཐོགས་པར་བྱའོ། །དེ་ནས་ཡམ་སྲེག་ཤིང་གང་འདོད་པ་དང༌། གུ་གུལ་
ཡུངས་མར་གྱི་ནང་དུ་སྨྱུགས་པས་ནུབ་མོ་སྦྱིན་སྲེག་བྱས་ན་དེས་འགྲུབ་པར་འགྱུར་རོ། །ལས་ཐམས་ཅད་ལ་ཡང་སྤྱན་དང་ལྷན་ཅིག་སྦྱར་བར་བྱའོ། །ལྷ་རྣམས།
རིག་སྔགས་ཀྱི་རྒྱལ་པོ་ཆེན་མོ་རྡོ་རྗེ་ཁུ་ཚུར་མའི་ལས་རྣམས་ནི། ངས་བཤད་ཟིན་ཏེ། དེ་ལ་དྲག་ཏུ་སྐུལ་བའི་རིག་སྔགས་དྲན་པ་ཙམ་གྱིས་མདུན་དུ་གནས་པར་
འགྱུར་བ་ཡང་ངས་བཤད་པར་བྱའོ། །ན་མོ་བཛྲ་པཱ་ཎི་སྱ། རུ་ཏུ་རུ་ཏུ་མ་ཏ་སྭཱཧཱ། དེ་ནས་ལྷ་དེ་དག་འཇིགས་པའི་སེམས་ཀྱིས་ལག་ན་རྡོ་རྗེའི་ཞལ་དུ་ལྟ་ཞིང་ཚིག་

94-1-86b

འདི་སྐད་དུ་རིག་སྔགས་འཆང་གི་རྒྱལ་པོ་ཆེན་པོ། རིག་སྔགས་ཀྱི་རྒྱལ་པོ་ཆེན་མོ་རྡོ་རྗེ་ཁུ་ཚུར་མའི་སྙིང་པོའི་ལས་རྣམས་ཤོད་ཅིག་ཤོད་ཅིག་ཅེས་ཀྱང་སྨོས་སོ། །དེ་ནས་
རིག་སྔགས་ཀྱི་རྒྱལ་པོ་ལག་ན་རྡོ་རྗེ་སྙིང་པོའི་ལས་རྣམས་བཤད་པ། རས་མ་ཉམས་པ་ཁ་ཚར་མ་བཅད་པ་ལ་ཚོན་རྩི་སྤྱིན་དང་མ་སྦྱར་བས་སངས་རྒྱས་ཀྱི་སྐུ་གཟུགས་
སེངྒེའི་ཁྲི་ལ་བཞུགས་ཤིང་ཆོས་སྟོན་ཅིང་བཞུགས་པ་འབྲིར་གཞུག་གོ །གློ་གཡོན་ལོགས་སུ་ལག་ན་རྡོ་རྗེ་ཨུཏྤ་ལ་སྔོན་བོའི་མདོག་ཅན་རྒྱན་ཐམས་ཅད་ཀྱིས་བརྒྱན་པ་
ལ་ཚིག་གུའི་ཤམ་ཐབས་གྱོན་ཞིང་ལག་ན་རྔ་ཡབ་ཐོགས་པ་བྲིའོ། །གཡས་ལོགས་སུ་ནི། རྡོ་རྗེ་ཁུ་ཚུར་མ་མདོག་སྔོ་བསངས་མ་རྒྱན་ཐམས་ཅད་ཀྱིས་བརྒྱན་ལ་ལག་
པ་གཡོན་པ་ན་རྡོ་རྗེ་ཐོགས། གཡས་པ་ན་ཤིང་ཐོག་ཐོགས་པ་བྲིའོ། །དེ་ནས་རིག་སྔགས་འཆང་གིས་འོ་མའི་ལྡེ་གུའམ། སློང་མོའི་ཟས་ཟ་ཞིང་ཕྱོགས་གཙང་མར་
ལན་དྲུག་འབུམ་བཟླས་བརྗོད་བྱའོ། །དེའི་འོག་ཏུ་རི་མོའི་སྐུ་གཟུགས་ཕྱོགས་གཙང་མར་བཀྲམ་སྟེ་ཟས་དཀར་གསུམ་བཟའ་ཞིང་དུས་གསུམ་དུ་ཁྲུས་བྱས་ལ། ཡར་
གྱི་ངོ་ཚེས་གཅིག་ལ་བརྩམས་ཏེ་ཞག་གསུམ་སྨྱུང་བ་བྱས་ཏེ་མེ་སྦྱར་ནས་གུ་གུལ་གྱི་རིལ་བུ་མོན་སྲན་རྩའི་འབྲུ་ཙམ་ལ་དུ་རུ་ཀྲའི་མར་གྱི་ནང་དུ་སྨྱུགས་པ་བརྒྱད་སྟོང་

94-1-87a

སྦྱིན་སྲེག་བྱས་ན། དེ་ནས་སྐུ་གཟུགས་འགྲུབ་པར་འགྱུར་ཏེ། ལྷ་མོ་འོངས་ནས་དམ་པ་གང་སྩོལ་བ་ཐོབ་པར་འགྱུར་རོ། །མཆོད་
པ་ཡང་ཅི་འབྱོར་པར་བྱའོ། །དགེ་སློང་དག་ལ་ཡང་མཆོད་སྟོན་གསོལ་བར་བྱ་སྟེ། འདི་ནི། གཞན་གྱིས་མི་ཐུབ་པའི་དངོས་གྲུབ་ཡིན་ནོ། །སྐུ་གཟུགས་དེ་ཉིད་ཀྱི་
མདུན་དུ་ལག་པ་གཡོན་པ་ཁུ་ཚུར་བཅངས་ཏེ་ལན་སུམ་འབུམ་བཟླས་བརྗོད་བྱས་ན། ཁུ་ཚུར་བཅངས་པས་ལུས་མི་སྣང་བར་འགྱུར་ཞིང་ཕྱེ་ན་སྣང་བར་འགྱུར་རོ། །
ཆོ་ག་སྔ་མ་བཞིན་དུ་ས་ཕྱོགས་གཙང་མར་ཧཱུཾ་དང་ལྡན་པར་ལན་ཉི་ཁྲི་བཟླས་བརྗོད་བྱས་ན། གླང་པོ་ཆེ་རྒྱགས་པ་དག་ཀྱང་སྒྱེལ་བར་བྱེད་ཅིང་འདྲེན་པར་བྱེད། དབང་
དུ་འགུགས་པར་བྱེད། བཅིང་བར་བྱེད་དོ། །འགྲོལ་བར་བྱེད་དོ། །ཁུ་ཚུར་བཅངས་པས་གང་ལ་བསྡིགས་པ་དེ་སྲོག་དང་འབྲལ་བར་འགྱུར་རོ། །ཀླུ་རྣམས་ཀྱང་
རེངས་པར་བྱེད། འཁྲུལ་འཁོར་རྣམས་ཀྱང་སྒྱེལ་བར་བྱེད་དོ། །གདོན་རྣམས་ཀྱང་རེངས་པར་བྱེད་ཅིང་སྒྱེལ་བར་བྱེད་དོ། །དེ་བཞིན་གདོན་དང་ཡི་དྭགས་ཐམས་
ཅད་བརླག་པར་བྱེད་དོ། །ནམ་མཁའ་ལ་གྱེན་དུ་བསྡིགས་ན། རིག་སྔགས་འཆང་ཐམས་ཅད་ལྟུང་བར་བྱེད་ཅིང་འཆིང་བར་བྱེད་དོ། །ཀླུ་རྣམས་རེངས་པར་བྱེད། གྲུ་

94-1-87b

རྣམས་ཐོགས་པར་བྱེད། མེ་དཔལ་གསོད་པར་བྱེད། དམག་གི་དཔུང་རེངས་པར་བྱེད། ཆུ་བརྟན་པར་བྱེད། །རྒྱ་མཚོ་སྐེམ་པར་བྱེད། མཆེ་བ་ཅན་ཐམས་ཅད་ཁ་བཅིངས་
པར་བྱེད། མོ་མཚན་བཅིང་བར་བྱེད། ཁ་བཅིང་བར་བྱེད། བྲག་རྙིལ་བར་བྱེད་ཅིང་ཕྱེ་མར་རློག་པར་བྱེད་དེ། ལས་གང་དང་གང་བྱེད་ན། བཅོམ་ལྡན་འདས་མ་དྲན་
པར་བྱ་སྟེ། ཁུ་ཚུར་ཡང་བཅངས་ན་ཐམས་ཅད་འགྲུབ་པར་འགྱུར་རོ། །ཕུག་གི་འཁྲུལ་འཁོར་རྣམས་ཕྱེ་མར་རློག་པར་བྱེད། འཇིག་པར་བྱེད། གནས་པར་བྱེད་དོ། །གཏེར་
གྱི་འཁྲུལ་འཁོར་རྣམས་གཅོད་པར་བྱེད་དེ། དེ་བཞིན་དུ་ལས་ཐམས་ཅད་ལ་བཅོམ་ལྡན་འདས་ལ་སྦྱར་བར་བྱའོ། །མིའི་གཙོ་བོ་དང་མི་ཆེན་པོ་ཡང་དབང་དུ་འགུགས་པར་
བྱེད་དོ། །སེམས་ཅན་ཐམས་ཅད་སྨྲར་འཇུག་ཅིང་འཛིན་དུ་འཇུག་ལ། རྒྱས་པར་བྱེད། འཆིང་བར་བྱེད་དོ། །དུས་གསུམ་དུ་གདུག་པས་ཟིན་པས་སྨྲར་འཇུག་སྟེ་ཁུ་ཚུར་
གྱིས་ལས་བྱའོ། །སྲུང་བའི་ཆོ་ག་ལ་ནི། བཅོམ་ལྡན་འདས་མ་ལ་མཆོད་པ་བྱ་སྟེ། ལན་ཁྲི་བཟླས་བརྗོད་བྱས་ན་འགྲུབ་པར་འགྱུར་རོ། །སྒྲུབ་པའི་ཚེ་ཡང་འདིས་
དཀྱིལ་འཁོར་གྱི་མཚམས་གཅད་པར་བྱ་སྟེ། ཐལ་བའམ། ཡུངས་ཀར་རམ། ཆུའམ། བོང་བའམ། སྐུད་པའམ། ཕུར་བུའམ། རྡོ་རྗེས་བསྐོར་བར་བྱའོ། །ཁང་བཟང་དུ་

94-1-88a

ལན་འབུམ་བཟླས་བརྗོད་བྱས་པའི་ཡུངས་ཀར་གྱིས་རྡོ་རྗེ་བྲིས་ན་དག་པར་འགྱུར་རོ། །དེ་བཞིན་དུ་ཐམས་ཅད་ལ་ཡང་སྲུང་བར་བྱས་པར་
འགྱུར་རོ། །གསོ་སྦྱོང་དང་ལྡན་པས་ལན་སུམ་འབུམ་བཟླས་བརྗོད་བྱས་ལ་ཧཱུཾ་དང་ལྡན་པས་སྐེ་ཚེའི་སྦྱིན་སྲེག་སུམ་འབུམ་བྱས་ན། མིའི་གཙོ་བོ་དང༌། བུད་མེད་ཀྱི་
གཙོ་མོ་ཡང་དབང་དུ་ཁུགས་པར་འགྱུར་རོ། །ལན་འབུམ་སྦྱིན་སྲེག་བྱས་ན། བྲམ་ཟེ་དང་རྒྱལ་རིགས་དབང་དུ་ཁུགས་པར་འགྱུར་རོ། །དེའི་འོག་ཏུ་ལན་བརྒྱད་སྟོང་
སྦྱིན་སྲེག་བྱས་ན། མི་ཆེན་པོ་རྣམས་དབང་དུ་ཁུགས་པར་འགྱུར་རོ། །ལན་གཅིག་བརྗོད་པས་གསང་སྔགས་རེངས་པར་བྱེད་ཅིང་བཅིངས་པ་གྲོལ་བར་བྱེད་དོ། །ལན་
གསུམ་པས་ནི། ཕ་རོལ་གྱི་རིག་སྔགས་གཅོད་པར་བྱེད་དོ། །བྱེའུ་དང་བུ་མོ་ཁྲུས་བྱེད་དུ་གཞུག་པར་འདོད་ན། བུམ་པ་མི་ནག་ཅིང་རྩ་བ་མེད་པ་བཞིའམ། བཅུ་གཉིས་
སམ༑ བཅུ་དྲུག་ཀྱང་རུང་སྟེ་དཀྱིལ་འཁོར་གྱི་སྟེང་དུ་བཞག་ལ་ས་བོན་དང་སྨན་ཐམས་ཅད་བླུགས་ཏེ་མཆོད་པ་བྱ་སྟེ། ལྷ་བཤོས་ཀྱང་དབུལ་ལ། ལན་བརྒྱད་
སྟོང་སྦྱིན་སྲེག་བཟླས་བརྗོད་བྱས་ཏེ་ཁྲུས་བྱེད་དུ་བཅུག་ན། ཐམས་ཅད་ཀྱི་ཡིད་དུ་འོང་བར་འགྱུར་རོ། །བུད་མེད་པུ་ཚོལ་བ་ཡང་བུ་ཡོད་པར་འགྱུར་རོ། །དེ་ནས་རལ་

94-1-88b

གྲི་དང༌། དགྲ་སྟ་དང༌། གསལ་ཤིང་དང༌། དབྱུག་པ་དང༌། མདུང་ཐུང་དང༌། ཆུང་ངུ་ན་ཤིང་ལྷམ་དང༌། གོས་དང༌། སྐ་རགས་དང༌། སོར་གདུབ་ལ་སོགས་པ་འགྲུབ་པར་
འདོད་ན། ཆོ་ག་སྔར་བཤད་པ་བཞིན་དུ་བྱས་ཏེ་ལྷ་མོའི་མདུན་དུ་ཀུ་ཤའི་སྟན་ལ་འདུག་ནས་འབར་བར་གྱུར་གྱི་བར་བཟླས་བརྗོད་བྱས་ན། དེ་ནས་འགྲུབ་པར་འགྱུར་ཏེ། དེ་
བླངས་ནས་ནམ་མཁའ་ལ་འགྲོ་ཞིང་གྲུབ་པ་རྣམས་ཀྱིས་མི་སོད་པར་འགྱུར་རོ། །ལུས་མི་སྣང་བར་སྒྲུབ་པ་ནི། ལུས་མི་སྣང་བ་གྲུབ་པ་རྣམས་ཀྱི་རྒྱལ་པོར་འགྱུར་རོ། །དྲོ་བར་
གྱུར་ན་ནི། རྐང་པས་འགྲོ་བ་རྣམས་ཀྱི་བདག་པོར་འགྱུར་རོ། །ལྷ་རྣམས། རིག་སྔགས་ཀྱི་རྒྱལ་མོ་རྡོ་རྗེ་ཁུ་ཚུར་མའི་སྙིང་པོ་མཆོག་གི་ལས་རྣམས་ངས་བཤད་ཟིན་ཏོ། །དེ་
ནས་བཅོམ་ལྡན་འདས་ལག་ན་རྡོ་རྗེ་རྡོ་རྗེ་སྤྱན་གྱི་སྤྱི་བོ་ལ་དབང་བསྐུར་ནས་རྡོ་རྗེ་འབར་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་ལག་ན་རྡོ་རྗེ་རྡོ་རྗེ་འབར་
བའི་ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་དེ་ནས་ལྷ་འདུས་པ་ཐམས་ཅད་ཡིད་འཇིགས་པར་གྱུར་ནས་ལྷ་ཆེན་པོ་ནི། བཅོམ་ལྡན་འདས་ཀྱི་གློ་གཡོན་ཕྱོགས་སུ་འདུག་
གོ །སྦྱན་ནི། གཡས་ཕྱོགས་སུ་འདུག་གོ །དྲུག་མ་དང་དཀའ་ཟློག་མ་ནི། རྒྱབ་ལོགས་སུ་འདུག་སྟེ། ལྷ་ཐམས་ཅད་གཅིག་ལ་གཅིག་ལྟ་ཞིང༌། ལག་ན་རྡོ་རྗེ་སྟོབས་པོ་ཆེ་

94-1-89a

ལ་བསྐུལ་བ། རིག་སྔགས་ཀྱི་རྒྱལ་པོ་ཆེན་པོ། སྤྱན་གྱི་ལས་རྣམས་ཤོད་ཅིག་ཤོད་ཅིག །དེ་ནས་བཅོམ་ལྡན་འདས་ལག་ན་རྡོ་རྗེས་སྤྱན་གྱི་
ལས་གང་དག་མཐོང་བས་ལག་ན་རྡོ་རྗེས་བཤད་པ་བཞིན་དུ་དངོས་གྲུབ་དམ་པ་ཐོབ་པར་འགྱུར་བ་བཤད་དེ། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ལ་ལག་
ན་རྡོ་རྗེའི་མདུན་དུ་ཏ་ག་ར་དཀར་པོའི་མེ་ཏོག་བརྒྱད་སྟོང་སྦྱིན་སྲེག་བྱས་ན་འགྲུབ་པར་འགྱུར་རོ། །ཟླ་བ་གཅིག་གི་བར་དུ་ཟས་སུ་འོ་མ་དང༌། ཕྱེའི་འདག་གུ་ཟོས་ལ་
ཟླ་པ་ཉ་ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་རིག་སྔགས་ལན་བརྒྱད་སྟོང་བཟླས་བརྗོད་བྱས་ན། དེ་ནས་རིག་སྔགས་འཆང་གིས་ནང་བར་དགེ་སློང་
ལ་མཆོད་སྟོན་བྱིན་ཏེ་ཅི་འབྱོར་པས་མཆོད་པ་ཡང་བྱའོ། །དེའི་འོག་ཏུ་རིག་སྔགས་འཆང་གིས་རས་མ་ཉམས་པ་ལ་རི་མོ་མཁན་གསོ་སྦྱོང་དང་ལྡན་པས་དེ་བཞིན་
གཤེགས་པའི་སྐུ་གཟུགས་འབྲིར་འཇུག་སྟེ། དེ་བཞིན་གཤེགས་པའི་གཡས་ཕྱོགས་སུ་ནི། སངས་རྒྱས་ཀྱི་སྦྱན་བྲིའོ། །གཡོན་ཕྱོགས་སུ་ནི། འཕགས་པ་ལག་
ན་རྡོ་རྗེ་བྲིའོ། །དེ་བཞིན་གཤེགས་པ་ནི། གསེར་གྱི་མདོག་ཅན་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པར་བྱའོ། །བཅོམ་ལྡན་འདས་མ་དེ་ཡང་

94-1-89b

གསེར་གྱི་མདོག་ཅན་ལ་ཡིད་ཙམ་གྱིས་འདུད་དེ་ལོ་བཅུ་དྲུག་ལོན་པའི་གཟུགས་ཅན་རྒྱན་ཐམས་ཅད་ཀྱིས་བརྒྱན་པ། ལག་པ་གཉིས་པདྨ་འཛིན་པར་བྱ་སྟེ། པདྨ་ཡང་
རྡོ་རྗེའི་མཚན་མ་དང་ལྡན་པར་བྱའོ། །ལག་ན་རྡོ་རྗེ་མདོག་སྔོ་བསངས་ལ་རྒྱན་ཐམས་ཅད་ཀྱིས་བརྒྱན་པ། དར་ལའི་གོས་གྱོན་ཞིང་པདྨ་ལ་འདུག་པ་བྲིའོ། །དེ་ནས་རིག་
སྔགས་འཆང་གིས་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་སྐུ་གཟུགས་ལ་མཆོད་པ་རྒྱས་པར་བྱ་ཞིང་ལྷ་བཤོས་ཀྱང་རྒྱས་པར་ཕུལ་ནས་རིག་
སྔགས་ཀྱི་རྒྱལ་པོ་དང་བཅས་པར་ལྷ་སྤྱན་དྲང་བར་བྱའོ། །སྤྱན་གྱིས་ནི། ལས་ཐམས་ཅད་ལ་བསྲུང་བར་བྱའོ། །དེའི་མདུན་དུ་ཕོ་དང་མོའི་མིང་དང་ལྡན་པའི་རྫས་མར་
གྱི་ནང་ནས་སྨྱུགས་པས་ལན་བརྒྱད་སྟོང་སྦྱིན་སྲེག་བྱས་ན། བཅོམ་ལྡན་འདས་མའི་གཟུགས་འགུལ་བར་འགྱུར་རོ། །ཡང་ན་མེ་ཏོག་གི་ཕྲེང་བ་འགུལ་བར་འགྱུར་
ན༑ ལས་དེ་འགྲུབ་པ་ཡིན་ཏེ། འདོད་རྒུར་བསྒྱུར་བའི་གཟུགས་ཅན་དུ་འགྱུར་ཞིང་ལུས་མི་སྣང་བར་འགྱུར་ལ། ཚེ་ལོ་དགུ་སྟོང་ཐུབ་པར་འགྱུར་རོ། །གང་གི་ཚེ་བུད་
མེད་ཀྱི་གཟུགས་སྤྲུལ་པར་བྱ་ན། དེའི་ཚེ་མོའི་མིང་དང་ལྡན་པའི་ས་བོན་རྣམས་བླངས་ལ། ལག་ན་རྡོ་རྗེའི་མདུན་དུ་ཆུའི་བུམ་པ་བཞག་པ་དེའི་ནང་དུ་བླུགས་ཏེ། དེ་ནས་རིག་

94-1-90a

སྔགས་བརྗོད་ན། དེ་དེས་བུད་མེད་དུ་འགྱུར་ཏེ། བུད་མེད་དེ་ཡང་བུད་མེད་རིན་པོ་ཆེའི་ཡོན་ཏན་དང་ལྡན་པར་འགྱུར་ལ། ཡིད་ལ་ཅི་བསམ་པ་དེ་
སྤྲུལ་པར་བྱེད་དོ། །གང་གི་ཚེ་སྐྱས་པའི་གཟུགས་སྤྲུལ་པར་བྱེད་ན། དེའི་ཚེ་ཕོའི་མིང་དང་ལྡན་པའི་ས་བོན་རྣམས་བླངས་ཏེ་བླུགས་ནས་ཡིད་ཀྱིས་བསྔགས་ན། སྐྱེས་
པའི་གཟུགས་སུ་གནས་པར་འགྱུར་ཏེ། སྐྱེས་པ་དེ་ཡང་བསྒོ་བ་བཞིན་དུ་བྱེད་ཅིང༌། ཡིད་ལ་ཅི་བསམ་པ་དེ་བྱེད་པར་འགྱུར་རོ། །འཇིམ་པས་བསྐུས་ན། མི་གཙང་བ་
དང༌། གླང་པོ་ཆེའི་རྟུག་པ་དང༌། རྟ་སྟུག་ཀྱང་བཟའ་རུ་རུང་བར་བྱེད་དོ། །ཆུ་ཡང་འོ་མར་འགྱུར་ལ་འོ་མ་ཡང་ཆུར་འགྱུར་རོ། །ཉིན་མོ་ཡང་མཚན་མོར་འགྱུར་ལ་མཚན་མོ་ཡང་
ཉིན་མོར་འགྱུར་རོ། །བྱེ་མ་ཡང་ཀ་རར་འགྱུར་རོ། །ལུས་ཀྱང་སྐད་ཅིག་གིས་མི་སྣང་བར་འགྱུར་རོ། །ཚེ་ལོ་བརྒྱད་ཁྲི་ཐུབ་པར་འགྱུར་རོ། །ཤིན་ཡང་བདེ་བ་ཅན་དུ་སྐྱེ་
བར་འགྱུར་རོ། །འཕགས་པ་ལག་ན་རྡོ་རྗེའི་མདུན་དུ་ཡུངས་ཀར་གྱིས་རྡོ་རྗེའི་དབྱིབས་བྲིས་ལ་སྤྱན་གྱི་རིག་སྔགས་ཀྱི་རྒྱལ་པོ་དང་ལྡན་པར་བཟླས་བརྗོད་བྱེད་
བཞིན་དུ་ཁམ་ཕོར་རམ་ལོ་མས་བཀབ་ལ། དེ་ནས་རིག་སྔགས་ལན་བརྒྱད་བརྒྱ་བརྒྱད་བརྒྱ་བཟླས་བརྗོད་བྱ། ཞག་བདུན་གྱི་ཐ་མར་གོས་ཕྲུགས་གཅིག་

94-1-90b

ཐོབ་པར་འགྱུར་རོ། །བཅོམ་ལྡན་འདས་གསང་བ་པ་རྣམས་ཀྱི་ཆོ་ག་རྒྱས་པར་སྒྲུབ་པ་དང༌། ཆོ་ག་རྒྱས་པ་རྣམས་མ་རུངས་པར་བགྱི་བའི་ལས་འདི་ནི། ཤིན་ཏུ་ངོ་
མཚར་ཆེ་བ་ལགས་སོ། །ལས་དམ་པ་འདིས་འཕགས་པ་ལག་ན་རྡོ་རྗེའི་མདུན་དུ་རྡོ་རྗེའི་རིགས་སྤྱན་དང་བཅས་པའམ། གདོང་དྲུག་པ་རྡོ་རྗེ་གསུམ་པ་འདུག་པར་ཡིད་
ཀྱིས་བསམས་ལ། བཅོམ་ལྡན་འདས་མ་རིགས་ཀྱི་རྒྱལ་པོ་དང་ལྡན་པར་ལན་བརྒྱད་སྟོང་བཟླས་བརྗོད་བྱས་ན་མིང་འགྲུབ་པར་བྱེད་དེ། བཅོམ་ལྡན་འདས་མ་མིང་དེ་
ཉིད་ཀྱིས་སྨན་ལ་གསང་གཏོར་བྱས་ན་གྲོལ་བར་འགྱུར་རོ། །ཆོ་ག་རྒྱས་པ་མ་རུངས་པར་བྱེད་པར་བཤད་པར་བྱ་སྟེ། མ་རུངས་པར་བྱེད་པ་ལག་ན་རྡོ་རྗེས་རྣམ་པར་
བསྒྱིངས་པའི་ལས་དམ་པ་འདིས་ཕྱོགས་གཙང་མར་ཆོ་ག་རྒྱས་པའི་ལྷ་བྲིས་ལ། རིག་སྔགས་ཀྱི་ལྷའི་བ་སྤུ་རྣམས་སུ་ཡང་རྡོ་རྗེ་ཕྱེད་ནུབ་པར་བྲི་སྟེ། རིག་སྔགས་
ཀྱང་ལན་བརྒྱད་སྟོང་བཟླས་བརྗོད་བྱས་ན། རིག་སྔགས་ཀྱི་ལྷ་ཐམས་ཅད་དང༌། ཆོ་ག་རྒྱས་པ་ཐམས་ཅད་ཕུར་བུས་བཏབ་པ་དང༌། མ་རུངས་པར་བྱས་པར་འགྱུར་
རོ༑ ༑ཞི་བར་བྱ་ན། སོལ་བས་རྡོ་རྗེ་བྲིས་ལ་དེ་ཉིད་ཀྱིས་སྨན་ལ་གསང་གཏོར་བྱས་ན་གྲོལ་བར་འགྱུར་རོ། །རིག་སྔགས་སྒྲུབ་པར་འདོད་པ་ལ་རིག་སྔགས་གང་

94-1-91a

ཡིན་པ་དེ་ལས་སྒྲུབ་པར་མི་བྱེད་ན། འཕགས་པ་ལག་ན་རྡོ་རྗེའམ། ལྷ་ཆེན་པོའི་མདུན་དུ་མེ་ཐ་མལ་བའི་ནང་དུ་སྤྱན་གྱིས་མོན་སྲན་གྲེའུས་
སྦྱིན་སྲེག་ལན་བརྒྱད་སྟོང་བྱས་ན། རིག་སྔགས་ལ་ཡང་ལན་བརྒྱད་བརྒྱ་སྦྱིན་སྲེག་བྱས་ན་དེས་དངོས་གྲུབ་མྱུར་དུ་སྦྱིན་པར་བྱེད་དོ། །བུད་མེད་དབང་དུ་བྱ་ན། ཞག་
བདུན་གྱི་བར་དུ་དུས་གསུམ་དུ་ཕུབ་མའི་སྦྱིན་སྲེག་བརྒྱ་རྩ་བརྒྱད་བྱས་ན་དབང་དུ་འགྱུར་རོ། །ལྷ་རྣམས་ལ་ནི། རིག་སྔགས་དང༌། ཆོ་ག་རྒྱས་པ་གྲུབ་པ་དང༌།
མ་རུངས་པར་བྱ་བ་དང༌། རིག་སྔགས་འཆང་རྣམས་ལ་དངོས་གྲུབ་སྦྱིན་དུ་གཞུག་པར་དེ་བཞིན་གཤེགས་པས་སྣང་གི །དེ་ལ་ཕྱག་བྱས་ལ་དེ་བཞིན་གཤེགས་
པའི་བཀས་ངས་བཤད་པར་བྱའོ། །དེ་ནས་དེ་བཞིན་གཤེགས་པ་རྣམས་ལ་ཕྱག་བྱས་ནས་འཁོར་རྣམས་ལ་བལྟས་ཏེ་སྙིང་པོ་མཆོག་བཤད་པ། ན་མཿསརྦ་
བྷུ་ཏ་ཧྲྀ་ད་ཡ་ཨ་ནུ་ག་ཏེ། ཨེ་ཧྱེ་ཧི་བྷ་ག་བ་ཏེ། ཨོཾ་ཀུ་རུ་གི་ནི་སྭཱ་ཧཱ། ཨོཾ་ལོ་ཙ་ནེ་པྲ་བ་རི་བྷ་མ་རི་ནི་སུམྦྷ། ཨོཾ་ཛོ་ལི་ཏི་སྭཱ་ཧཱ། སྙིང་པོའོ། །ཨོཾ་བིད་དུ་ཏེ་ཧཱུཾ་བ་རི་ཎི་
ཕཊ༑ བཅོམ་ལྡན་འདས་མ་སྤྱན་གྱི་ཉེ་བའི་སྙིང་པོའོ། །གསང་སྔགས་བཤད་པ་ན་ས་རྣམ་པ་དྲུག་ཏུ་གཡོས་སོ། །རིག་སྔགས་ཀྱི་ལྷ་ཐམས་ཅད་ཀྱང་སྙིང་འདར་

94-1-91b

ཞིང་མདུན་དུ་འཁོད་ནས་བྱང་ཆུབ་སེམས་དཔའ་ཆེན་པོ། བདག་ཅག་གིས་ཅི་བགྱིས་པ་གསུངས་ཤིག་གསུངས་ཤིག་ཅེས་སྨྲས་སོ། །དེ་ནས་རིག་སྔགས་ཀྱི་རྒྱལ་པོ་ཆེན་
པོ་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས་ཉོན་ཅིག །རིག་སྔགས་འཆང་གང་བཅོམ་ལྡན་འདས་མ་མཆོག་དྲག་ཏུ་སྐུལ་བའི་སྙིང་པོ་དམ་པ་འཆང་
བདེ་ལ་ཁྱོད་ཀྱིས་དངོས་གྲུབ་དམ་པ་བྱིན་ཅིག །ཅི་སྟེ་མ་བྱིན་ན་ངས་རྡོ་རྗེ་ཀུན་ཏུ་འབར་བས་སྤྱི་བོར་གཞག་གོ །དེ་ནས་ལྷ་དེ་དག་རྟབ་རྟབ་པོར་གྱུར་ཏེ་ལག་ན་རྡོ་རྗེའི་
རྐང་པ་ལ་གཏུགས་ནས་བཅོམ་ལྡན་འདས་དྲག་ཏུ་སྐུལ་བའི་བཅོམ་ལྡན་འདས་མའི་སྙིང་པོ་འཆང་བའམ། ཕྱག་འཚལ་བ་གང་ཡིན་པ་དེ་དབང་ཕྱུག་ཆེན་པོ་ལ་
སོགས་པ་བདག་ཅག་ལྷ་རྣམས་ཀྱིས་རྟག་ཏུ་སྲུང་བར་བགྱིའོ། །བཅོམ་ལྡན་འདས་མ་རྟག་ཏུ་རྗོད་པར་བྱེད་པའམ། སྒྲུབ་པར་བྱེད་པའམ། མཆོད་པར་བྱེད་པ་གང་ཡིན་
པ་དེའི་མདུན་དུ་ཡང་འཁོད་པར་བྱ་སྟེ། དངོས་གྲུབ་ཀྱང་སྦྱིན་པར་བྱའོ། །རིག་སྔགས་མཆོག་འདི་ནི། བཟླས་བརྗོད་བྱས་པ་ཙམ་གྱིས་དངོས་གྲུབ་འགྲུབ་པར་བྱེད་ཅིང་
མ་གྲུབ་པ་ཡང་གྲུབ་པར་བྱེད་པ་ཡིན་ཏེ། འདི་ནི། ཆོ་ག་རྒྱས་པ་རྣམས་ཀྱི་ས་བོན་ལྟ་བུར་གྱུར་པ་དངོས་གྲུབ་སྦྱིན་པར་བྱེད་པ་ཡིན་ན། བཅོམ་ལྡན་འདས་མའི་སྙིང་

94-1-92a

པོ་མཆོག་ལ་དྲག་ཏུ་སྐུལ་བ་ཆོ་ག་རྒྱས་པ་འདི་འཆང་བ་གང་ཡིན་པ་དེ་ལ་ནི། ལག་ན་རྡོ་རྗེའི་བཀས་ཆོ་ག་རྒྱས་པ་འགྲུབ་པར་འགྱུར་རོ། །
འཕགས་པ་ལག་ན་རྡོ་རྗེའི་མདུན་དུ་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་རྐང་པ་གཡས་པའི་མཐེ་བོང་བཟུང་ལ་ལན་
བརྒྱ་སྟོང་བཟླས་བརྗོད་བྱས་ནས་རྐང་པའི་མཐེ་བོང་མི་ལ་རེག་པའི་ཉམས་འདྲ་བར་གྱུར་ན། དེས་གྲུབ་པར་ཤེས་པར་གྱིས་ཤིག །དེ་ནས་བགེགས་བསླང་
བར་འདོད་ན། འཕགས་པ་ལག་ན་རྡོ་རྗེའི་མདུན་དུ་ཀོ་ཤ་ཏའི་མེ་ཏོག་གིས་མཆོད་པ་བྱས་ཏེ་ལན་བརྒྱད་སྟོང་བཟླས་བརྗོད་བྱས་ན་བགེགས་ལྡང་བར་
འགྱུར་རོ། །ལྷ་རྣམས། བཅོམ་ལྡན་འདས་མ་སྤྱན་གྱི་རྒྱུད་ཕྱི་མ་ངས་བཤད་དོ། །དབང་ཕྱུག་ཆེན་པོ་དང་ཕུར་བུ་གསུམ་པས་བཤད་པའི་མ་མོ་རྣམས་ཀྱི་
རྒྱུད་ཕྱི་མ་ཡང་ངས་བཤད་པར་བྱ་སྟེ། མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་ལན་བརྒྱད་སྟོང་
བཟླས་བརྗོད་བྱས་ན་བགེགས་ལྡང་བར་འགྱུར་རོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་པ་ལ་

94-1-92b

ཤའི་ཤིང་གིས་མེ་སྦར་ནས་བེ་ཀང་ཀ་ཏའི་འབྲས་བུ་མར་གྱི་ནང་དུ་སྨྱུགས་པ་བརྒྱད་སྟོང་སྦྱིན་སྲེག་བྱས་ན། རིག་སྔགས་ཀྱི་ལྷ་ཐམས་ཅད་དམ་པ་སྦྱིན་པར་བྱེད་དོ། །ཡར་
གྱི་ངོ་ཟླ་བ་ཉ་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་ས་གཞི་བ་ཀོ་ཙམ་སྐྱང་ནུལ་གྱིས་བྱུགས་ནས་དྲི་དང༌། མེ་ཏོག་དང༌། བདུག་པས་
བརྒྱན་ཏེ་ལྷ་བཤོས་ཀྱང་རྒྱས་པར་ཕུལ་ལ་ལས་ཐམས་ཅད་བཅོམ་ལྡན་འདས་མས་བྱའོ། །དེ་ནས་རིག་སྔགས་འཆང་གིས་བྱིས་པ་གཞོན་ནུ་ཟླ་བ་དྲུག་ལོན་པ་བླངས་
ཏེ་དྲི་དང༌། མེ་ཏོག་དང༌། བདུག་པས་བརྒྱན་ནས་དཀྱིལ་འཁོར་གྱི་དབུས་སུ་བཞག་ལ། དེ་ནས་རིག་སྔགས་འཆང་གིས་བྱིས་པའི་རྐང་པ་གཡས་ནས་བཟུང་སྟེ་
རིག་སྔགས་ལན་བརྒྱད་སྟོང་བཟླས་བརྗོད་བྱའོ། །དེ་ནས་དེ་ན་རེ། ཅི་བགྱི་ཞེས་ཟེར་བ་དང༌། ཡིད་ལ་གང་འདོད་པ་དེ་སྨོས་ལ་ཚེ་རིང་བའམ། རྒྱལ་པོའམ། རིག་
སྔགས་འཆང་རྣམས་ལས་གཅིག་ཡིད་ལ་བསམ་སྟེ་བསྒྲུབ་པར་བྱའོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་
མེ་ཏོག་དང༌། དྲི་དང༌། བདུག་པ་ཕུལ་ནས་ནིམ་པའི་ཤིང་གིས་མེ་སྦར་ཏེ་མེ་ཏོག་དཀར་པོ་ཡུངས་མར་གྱི་ནང་དུ་སྨྱུགས་པ་བརྒྱད་སྟོང་སྦྱིན་སྲེག་བྱའོ། །དེ་ནས་རིག་

94-1-93a

སྔགས་འཆང་གིས་སྦྱིན་སྲེག་བྱས་པའི་ཐལ་བ་བླངས་ལ། རིག་སྔགས་ལན་བརྒྱད་སྟོང་བཟླས་བརྗོད་བྱས་ནས་དྲོ་བར་གྱུར་ན་གྲུབ་པ་
ཡིན་ཏེ། མཁའ་འགྲོ་མ་མཐོང་ན་ནི། བཅིངས་པར་འགྱུར་རོ། །ཞི་བར་བྱ་ན། རིག་སྔགས་ཀྱི་རྒྱལ་པོས་ཡུངས་ཀར་ལ་བསྔགས་ཏེ་བསྣུམ་ན་གྲོལ་བར་འགྱུར་རོ། །
ཡར་གྱི་ངོ་ཟླ་བ་ཉ་ལ་ཞག་གཅིག་སྨྱུང་བ་བྱས་ཏེ་བྱང་ཆུབ་ཀྱི་ཤིང་དྲུང་དུ་སོང་ནས་མཆོད་པ་རྒྱས་པར་བྱས་ལ་ལྷ་བཤོས་ཀྱང་རྒྱས་པར་ཕུལ་ཏེ་རིག་སྔགས་
ཀྱི་རྒྱལ་པོ་དང་བཅས་པས་ལས་ཐམས་ཅད་བྱའོ། །དེ་ནས་རིག་སྔགས་འཆང་གིས་བྱང་ཆུབ་ཀྱི་ཤིང་ལག་པ་གཉིས་ཀྱིས་བཟུང་སྟེ་རིག་སྔགས་ལན་བརྒྱད་སྟོང་
བཟླས་བརྗོད་བྱས་ན། བྱང་ཆུབ་ཀྱི་ཤིང་ལག་པ་རྐྱོང་བར་འགྱུར་ཞིང་རིག་སྔགས་འཆང་ག་མགོ་ལ་རེག་པར་བྱེད་དེ། རེག་མ་ཐག་ཏུ་སྐྲ་ལྕང་ལོར་འཁྱིལ་ཞིང་ཉི་
མ་ཤར་བའི་མདོག་དང་ལྡན་ལ་ལོ་བཅུ་དྲུག་ལོན་པའི་གཟུགས་དང་ལྡན་པར་འགྱུར་ཏེ། ཅི་འདོད་པའི་ཟས་ལ་ལོངས་སྤྱོད་ཅིང་ཚེ་ལོ་དགུ་སྟོང་ཐུབ་པར་འགྱུར་རོ། །
སྲུང་བ་ནི། ལན་བདུན་བཟླས་བརྗོད་བྱས་པའི་སྐུད་པས་བྱའོ། །གནས་སྲུང་བ་ནི། ལན་གསུམ་བཟླས་བརྗོད་བྱས་པའི་ཆུས་བྱ་སྟེ། བཅོམ་ལྡན་འདས་མ་སྤྱན་གྱི་

94-1-93b

སྙིང་པོ་ངས་བཤད་པའི་བཅོམ་ལྡན་འདས་མ་གང་ཡིན་པ་དང་ལྡན་པ་རྟག་ཏུ་སྦྱར་བར་བྱའོ། །དེ་དང་མ་སྦྱར་བ་ཤས་ཆེར་རྨོངས་པར་འགྱུར་རོ། །བཅོམ་ལྡན་འདས་མ་
སྤྱན་གྱི་རྒྱུད་ཕྱི་མ་རྫོགས་སོ།།    །།དེ་ནས་བཅོམ་ལྡན་འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ཁྱེད་རྣམས་ཉོན་ཅིག །གཟི་བརྗིད་
དྲག་པོ་ངས་བཅོམ་ལྡན་འདས་མ་མ་མོ་རྣམས་ཀྱི་ཆོ་ག་རྒྱས་པའི་གསང་སྔགས་བཤད་པར་བྱའོ། །དེ་ནས་ལྷ་དེ་དག་སྙིང་འདར་བཞིན་དུ་བཅོམ་ལྡན་འདས་ལག་ན་རྡོ་རྗེ་ལ་
འདི་སྐད་ཅེས་སྨྲས་སོ། །རྡོ་རྗེ་འཛིན། སྙིང་པོ་དྲག་ཏུ་སྐུལ་བར་བྱེད་པའི་གསང་སྔགས་འདི་བརྗོད་ན། བཅོམ་ལྡན་འདས་མ་རྣམས་བདག་ཅག་ལ་གནོད་ཀྱི། ཐོང་ཞིག་
ཐོང་ཞིག །དེ་ནས་རིག་སྔགས་ཀྱི་རྒྱལ་པོ་ལག་ན་རྡོ་རྗེས་ལྷ་དེ་དག་ལ་སྨྲས་པ། བཟོད་ལྡན་དག །རིག་སྔགས་འདི་ནི། གང་ཚེ་ཁྱེད་རྣམས་ཀྱིས་ཅི་སྟེ་དངོས་གྲུབ་སྐྱོང་
བར་བྱེད་ན་དེའི་ཚེ་བརྗོད་དགོས་སོ། །དེ་ནས་བཅོམ་ལྡན་འདས་ལག་ན་རྡོ་རྗེའི་གཟི་བརྗིད་དྲག་པོས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ནས་བཅོམ་ལྡན་
འདས་མ་རྣམས་ཀྱི་སྙིང་པོ་ལ་དྲག་ཏུ་སྐུལ་བའི་གསང་སྔགས་བཤད་པ། ན་མོ་བཛྲ་པཱ་ཎི་སྱ། ཨོཾ་བ་ཧི་པྲོ་ཏ་རི་ཎི་སྭཱཧཱ། བཅོམ་ལྡན་འདས་མ་རྣམས་ཀྱི་སྙིང་པོ་ལ་དྲག་ཏུ་སྐུལ་བའི་གསང་

94-1-94a

སྔགས་བཤད་མ་ཐག་ཏུ་དེ་ཐོས་པས་ལྷ་རྣམས་སྙིང་འདར་ཞིང་ལག་ན་རྡོ་རྗེའི་ཞལ་དུ་ལྟ་བར་གྱུར་ཏོ། །དེ་ནས་རིག་སྔགས་ཀྱི་རྒྱལ་པོ་ཆེན་པོ་
ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས། རྡོ་རྗེ་ཕྲེང་བ་མའི་སྙིང་པོ་གནོད་པར་བྱེད་པ་ནི། དམ་ཚིག་ལས་འགལ་བར་བྱེད་པ་དང༌། བཅོམ་
ལྡན་འདས་མ་རྣམས་ཀྱི་དངོས་གྲུབ་སྦྱིན་པར་བྱེད་པ་དེ་དག་ལ་རྡོ་རྗེ་ཕྲེང་བ་མས་ཁྲག་འཐུང་བར་བྱེད་པའམ། ཡང་ན་རྡོ་རྗེས་གཤེག་པར་བྱེད་པར་ཟད་ཀྱི། མ་
འཇིགས་ཤིག །དེའི་ལས་ཀྱང་བཤད་པར་བྱ་སྟེ། མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་དྲི་དང༌། མེ་ཏོག་
དང༌། བདུག་པ་ཕུལ་ནས་དེའི་མདུན་དུ་བཅོམ་ལྡན་འདས་མ་ཨུཏྤ་ལ་དང་ལྡན་པ་སྨན་ཆེན་མོ་སྟོབས་པོ་ཆེ་ངས་བཤད་པ་གང་ཡིན་པ་དེས་དཀྱིལ་འཁོར་བྱའོ།།
དེ་ནས་རྡོ་རྗེ་ཕྲེང་བ་མ་ལན་བརྒྱད་སྟོང་བཟླས་བརྗོད་བྱས་ན། བཅོམ་ལྡན་འདས་མ་རྣམས་འགྲུབ་པར་འགྱུར་རོ། །རྡོ་རྗེ་ཕྲེང་བ་མ་ཆོ་ག་རྒྱས་པ་ལ་དྲག་ཏུ་སྐུལ་བ་
འདི་ནི། དམ་ཚིག་མི་ཤེས་པ་དང༌། ཤིན་ཏུ་མི་གཟོ་བ་དང༌། ལོ་གཅིག་གི་བར་དུ་མ་བསྟེན་པ་དང༌། སྟོང་སྙེད་མ་བྱིན་པ་ལ་སྦྱིན་པར་མི་བྱའོ། །ལྷ་རྣམས། མ་མོ་

94-1-94b

རྣམས་ཀྱི་ཆོ་ག་རྒྱས་པའི་ལས་ངས་བཤད་ཟིན་ཏོ། །མ་མོ་འཇིག་རྟེན་གྱི་མ་མོ་རྣམས་ཀྱི་ཡང་མདོ་ཅུང་ཟད་ཙམ་བཤད་པར་བྱ་སྟེ། འཕགས་པ་ལག་ན་རྡོ་རྗེའི་མདུན་དུ་མར་
གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་མ་མོའི་གནས་སུ་སོང་ནས་དྲི་དང༌། མེ་ཏོག་དང༌། བདུག་པ་ཕུལ་ལ་ལྷ་བཤོས་ཀྱང་རྒྱས་པར་ཕུལ་ཏེ། དེ་ཉིད་ཀྱི་སྔགས་
ཀྱིས་ལས་ཐམས་ཅད་བྱའོ། །དེ་ནས་རིག་སྔགས་འཆང་གིས་ལས་གཅིག་བསམ་ལ་བསྒྲུབ་པར་བྱ་སྟེ། རིག་སྔགས་ལན་བརྒྱ་སྟོང་བཟླས་བརྗོད་བྱས་ན། དེ་ནས་འཇིག་
རྟེན་གྱི་མ་མོ་རྣམས་དམ་པ་སྦྱིན་པར་འགྱུར་རོ། །ཧཱུཾ་ཞེས་བྱ་བས་འབེབས་པར་བྱེད་དོ། །དུག་ལ་ནི། བལྟས་པས་དུག་མེད་པར་བྱེད་དོ། །མར་གྱི་ངོ་ཞག་བཅུ་བཞི་ལ་
ཞག་གཅིག་སྨྱུང་བར་བྱས་ཏེ་ཕག་མོ་གཅིག་པུ་གནས་པར་སོང་ནས་དྲི་དང༌། མེ་ཏོག་དང༌། བདུག་པས་བརྒྱན་ལ་རིག་སྔགས་ལན་བརྒྱད་སྟོང་བཟླས་ན། བཅོམ་
ལྡན་འདས་མ་ཕག་མོ་ཆེན་མོ་དེ་འགུལ་ཏེ་གྲུབ་པར་འགྱུར་ཞིང་ལོངས་སྤྱོད་ཀྱི་གཞི་སྦྱིན་པར་བྱེད་དོ། །ལྷ་རྣམས། འཇིག་རྟེན་གྱི་མ་མོ་རྣམས་ཀྱི་ལས་ངས་བཤད་
ཟིན་ཏོ༑ ༑སྙིང་པོ་ལ་དྲག་ཏུ་སྐུལ་བའི་རིག་སྔགས་ཀྱང་བཤད་པར་བྱའོ། །ན་མོ་བཛྲ་པཱ་ཎི་སྱ། ཏ་ཀི་ཏ་ཀི་པུ་ཏ་ཀི་སྭཱ་ཧཱ། རིག་སྔགས་འདིས་འཕགས་པ་ལག་ན་

94-1-95a

རྡོ་རྗེའི་མདུན་དུ་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་དྲི་དང༌། མེ་ཏོག་དང༌། བདུག་པ་ཕུལ་ནས་དྲི་ཆུ་སེར་པོ་དང༌།
དཀར་པོ་དང༌། དམར་པོ་དང༌། ནག་པོ་ལ་སོགས་པས་དཀྱིལ་འཁོར་བྱས་ཏེ་མཆོད་པ་ཡང་ཅི་རིགས་པར་བྱའོ། །དེ་ནས་རིག་སྔགས་ལན་བརྒྱད་སྟོང་བཟླས་བརྗོད་
བྱས་ན། འཇིག་རྟེན་གྱི་མ་མོ་རྣམས་དམ་པ་སྦྱིན་པར་འགྱུར་རོ། །འཇིག་རྟེན་གྱི་མ་མོ་རྣམས་ཀྱི་ཆོ་ག་རྫོགས་སོ།།    །།ལྷ་རྣམས། འཇིག་རྟེན་གྱི་
མ་མོ་རྣམས་ཀྱི་ལས་རྣམས་ངས་བཤད་དོ། །རྡོ་རྗེ་ཁྲོ་བོ་ཆེན་པོ་བདུད་རྩི་ཐབ་སྦྱོར་སྟོབས་དང་ཕ་རོལ་གནོན་པ་དཔག་ཏུ་མེད་པ་ལས་ཕྱི་མ་ཡང་བཤད་པར་བྱའོ། །
མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་ཁྲོ་བོ་བཞག་ནས་མཆོད་པ་རྒྱས་པ་བྱས་ལ་བཅོམ་ལྡན་འདས་མས་
ལས་ཐམས་ཅད་བྱ་ཞིང་མེ་ཏོག་དཀར་པོ་རེ་རེ་ལ་ལན་རེ་རེ་བཟླས་བརྗོད་བྱེ་བ་བརྒྱད་སྟོང་གིས་འཕགས་པ་རྡོ་རྗེ་ཁྲོ་བོའི་བྲང་དུ་བསྣུན་ན་དམ་པ་སྦྱིན་པར་འགྱུར་
རོ༑ ༑ལན་བདུན་བཟླས་བརྗོད་བྱས་པའི་གུ་གུལ་བདུག་པས་ནི། འབེབས་པར་བྱེད་དོ། །ཆུའམ་ཡང་ན་རྣམ་པར་བཟླས་བརྗོད་བྱས་པས་ནི། རྒྱ་འཇོམས་པར་

94-1-95b

བྱེད་དོ། །ལོ་མས་ནི། དུག་སེལ་བར་བྱེད་དོ། །སྲུང་བ་ནི། སྐུད་པའམ་གོས་ཀྱི་གྲར་མདུད་པ་བྱ་སྟེ། དེ་དག་ཐམས་ཅད་ཀྱང་ལན་བདུན་བདུན་བཟླས་བརྗོད་བྱས་པས་ནི།
ལོངས་སྤྱོད་ཀྱི་གཞི་འདོད་ན་རས་མ་ཉམས་པ་ལ་རི་མོ་མཁན་གསོ་སྦྱོང་དང་ལྡན་པས་འཕགས་པ་རྡོ་རྗེ་ཁྲོ་བོ་མདོག་ནག་ལ་མིག་དམར་བ། ཤམ་ཐབས་སེར་པོ་གྱོན་
ཞིང་སྐྲ་ཁམ་པར་འདུག་ལ་སྦྲུལ་གྱི་ཕྲེང་བས་བརྒྱན་ཏེ་པདྨ་ལ་འདུག་པ་འབྲིར་གཞུག་གོ །དེ་ནས་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་སྐུ་གཟུགས་
ཀྱི་མདུན་དུ་བྱང་ཆུབ་ཀྱི་ཤིང་བུད་ཤིང་གིས་མེ་སྦར་ནས་པདྨ་དཀར་པོ་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་པ་བརྒྱད་སྟོང་སྦྱིན་སྲེག་བྱས་ན། དངོས་གྲུབ་འགྲུབ་
པའི་མཚན་མར་མེ་ཏོག་གི་ཕྲེང་བ་འགུལ་བར་འགྱུར་ཏེ། གྲུབ་ནས་ཀྱང་ཁམས་གཅིག་གི་རྒྱལ་པོར་འགྱུར་རོ། །མཆོད་པ་ཡང་ཅི་འབྱོར་པས་བྱའོ། །བཟླས་བརྗོད་བྱས་པ་
ཙམ་གྱིས་གདོན་ཐམས་ཅད་འཇོམས་པར་བྱེད་དོ། །འོ་མའམ་ཆུས་ནི། དུག་སེལ་བར་བྱེད་དོ། །སས་ནི། ཁམ་ཕོར་ལག་པ་ལ་འབེབས་པར་བྱེད་དོ། །མིའི་ཐོད་པ་དང་
བུམ་པ་ལ་ཡང་འབེབས་པར་བྱེད་དོ། །ཡན་ལག་ཀྱང་མ་རུངས་པར་བྱེད་ནུས་སོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་ལི་ཁྲི་བླངས་ལ་ཐོད་པའི་ནང་

94-1-96a

དུ་བཞག་སྟེ་ལྷ་ཆེན་པོའི་གནས་སུ་སོང་ལ་གཟུགས་ཀྱི་གཡས་ལོགས་སུ་དུར་ཁྲོད་ཀྱི་ཤིང་གིས་མེ་སྦར་ཏེ་ལི་ཁྲི་བཙོ་བར་བྱ་ཞིང་རིག་
སྔགས་ཀྱི་རྒྱལ་པོས་བསྲུང་བར་བྱའོ། །དེ་ནས་རིག་སྔགས་འཆང་གིས་ལི་ཁྲི་བླངས་ཏེ་ཁྱིམ་དུ་ཁྱེར་ལ་དྲི་དང༌། མེ་ཏོག་དང༌། བདུག་པས་བརྒྱན་ནས་མར་གྱི་
ངོ་ཞག་བརྒྱད་ཀྱི་བར་དུ་དུས་གསུམ་དུ་བཟླས་བརྗོད་ལན་བརྒྱད་བརྒྱ་བརྒྱད་བརྒྱ་བྱའོ། །དེ་ནས་རིག་སྔགས་འཆང་གིས་ཞག་གཅིག་སྨྱུང་བ་བྱས་ཏེ་འཕགས་པ་
ལག་ན་རྡོ་རྗེའི་མདུན་དུ་མཆོད་པ་བྱས་ལ་དྲི་དང༌། མེ་ཏོག་དང༌། བདུག་པ་རྣམས་ཀྱང་བཅོམ་ལྡན་འདས་མའི་སྔགས་ཀྱིས་དབུལ་ལོ། །རིག་སྔགས་ཀྱི་རྒྱལ་པོས་
ནི༑ བསྲུང་བར་བྱའོ། །དེ་ནས་རིག་སྔགས་འཆང་གིས་ལི་ཁྲི་བླངས་ཏེ་ཨ་ཤྭཏྠའི་ལོ་མ་བདུན་གྱི་སྟེང་དུ་བཞག་ལ་དྲོ་བར་གྱུར་གྱི་བར་དུ་རིག་སྔགས་བརྗོད་ན་འགྲུབ་
པར་འགྱུར་ཏེ། གྲུབ་ནས་ཀྱང་ཐིག་ལེ་བྱས་ན་ལུས་མི་སྣང་བ་དང༌། འདོད་རྒུར་སྒྱུར་བའི་གཟུགས་ཅན་དུ་འགྱུར་ལ་རིག་སྔགས་འཆང་ཐམས་ཅད་ཀྱིས་མི་སོད་ཅི་འདོད་
པའི་ཁ་ཟས་རྣམས་ལོངས་སྤྱོད་ཅིང་ཚེ་ལོ་ལྔ་སྟོང་ཐུབ་པར་འགྱུར་རོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་སྐུ་གདུང་དང་ལྡན་པའི་མཆོད་རྟེན་

94-1-96b

གྱི་དྲུང་དུ་མཆོད་པ་རྒྱས་པར་བྱས་ལ་ལྷ་བཤོས་ཀྱང་རབ་ཏུ་རྒྱས་པར་ཕུལ་ཏེ་བཅོམ་ལྡན་འདས་མས་ལས་ཐམས་ཅད་བྱའོ། །དེ་ནས་རིག་སྔགས་འཆང་གིས་མཆོད་རྟེན་གྱི་
མདུན་དུ་ལྡོན་གྲོས་ཀྱི་རལ་གྲི་བྲིས་ལ་ལག་མཐིལ་དུ་རྡོ་རྗེ་བྲིས་ཏེ་ལག་པས་རལ་གྲི་བཟུང་ནས་འཕར་ཞིང་ཀུ་ཅོའི་སྒྲ་ཐོས་པར་གྱུར་གྱི་བར་དུ་རིག་སྔགས་ཀྱི་རྒྱལ་པོ་བརྗོད་
པར་བྱའོ། །དེ་ནས་རིག་སྔགས་འཆང་གིས་བཅོམ་ལྡན་འདས་མ་དང༌། རིག་སྔགས་ཀྱི་རྒྱལ་པོ་དང་བཅས་པར་དྲན་པར་བྱའོ། །དེ་ནས་ལག་ཏུ་འོང་བར་འགྱུར་ཏེ། དེ་ལག་
ན་འོངས་པས་ཉི་མ་ཤར་བའི་མདོག་དང་ལྡན་ཞིང་སྐྲ་ལྕང་ལོ་འཁྱིལ་བ་ལོ་བཅུ་དྲུག་ལོན་པའི་གཟུགས་དང་ལྡན་པར་འགྱུར་ཏེ། འཁོར་ལོས་སྒྱུར་བ་མ་གཏོགས་པར་
རིག་སྔགས་འཆང་ཐམས་ཅད་ཀྱིས་མི་སོད་པ་དང༌། བུད་མེད་བདུན་གྱིས་བསྐོར་ནས་ནམ་མཁའ་ལ་འགྲོ་བར་འགྱུར་བ་དང༌། སྡང་བར་སེམས་པ་གང་ཡིན་པ་དེ་དག་
བསམ་པ་ཙམ་གྱིས་ཆོམ་པར་འགྱུར་ཏེ། ཚེ་ལོ་ཁྲི་སུམ་སྟོང་ཐུབ་པར་འགྱུར་རོ། །ལྷ་རྣམས། རྡོ་རྗེ་ཁྲོ་བོ་ཆེན་པོ་བདུད་རྩི་ཐབ་སྦྱོར་སྟོབས་དང་ཕ་རོལ་གནོན་པ་དཔག་ཏུ་
མེད་པའི་ལས་རྣམས་ངས་བཤད་ཟིན་ཏོ། །འདི་ལ་དྲག་ཏུ་བསྐུལ་བའི་སྙིང་པོ་མཆོག་གི་རིག་སྔགས་ཀྱང་བཤད་པར་བྱའོ། །ན་མོ་བཛྲ་པཱ་ཎི་སྱ། ཧཱུཾ་ཛྭ་ལཱ་ན་ལཱ་ཡ་ཕཊ་

94-1-97a

སྭཱ་ཧཱ། །གསང་སྔགས་འདི་ནི། ཆོ་ག་རྒྱས་པ་ཐམས་ཅད་ལ་དྲག་ཏུ་སྐུལ་བ་ཡིན་ཏེ། རིག་སྔགས་ཐམས་ཅད་ཀྱང་འགྲུབ་པར་བྱེད་དོ། །མར་གྱི་ངོ་ཞག་
བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་དྲི་དང༌། མེ་ཏོག་དང༌། བདུག་པ་ཕུལ་ནས་དཀྱིལ་འཁོར་ཙནྡན་དམར་པོས་སྐྱང་ནུལ་
བྱུགས་ལ། ཀཱ་ར་བཱི་རའི་མེ་ཏོག་བརྒྱད་བརྒྱས་འཕགས་པ་ལག་ན་རྡོ་རྗེ་ལ་བསྣུན་ནས་འཕགས་པ་བདུད་རྩི་ཐབ་སྦྱོར་འགྲུབ་པར་འགྱུར་ཏེ། དེ་ཕྱིན་ཆད་ལས་
ཐམས་ཅད་བྱེད་ནུས་པར་འགྱུར་རོ། །ལྷ་རྣམས། རྡོ་རྗེ་ཁྲོ་བོ་ཆེན་པོ་བདུད་རྩི་ཐབ་སྦྱོར་སྟོབས་དང་ཕ་རོལ་གནོན་པ་དཔག་ཏུ་མེད་པའི་ལས་རྣམས་ངས་བཤད་ཟིན་ཏོ། །
ཚངས་པས་བཤད་པའི་ལས་ཀྱང་བསྟན་པར་བྱ་སྟེ། སྲུང་བ་ནི། ལན་བདུན་བཟླས་བརྗོད་བྱས་པའི་ཐལ་བས་བྱའོ། །གདོན་བསྐྱོད་པ་ནི། མཐེ་བོས་བྱའོ། །ལོ་ཐོག་མ་རུངས་པར་
བྱ་བ་ནི། ཡིད་ཀྱིས་བྱའོ། །ཆུ་མ་རུངས་པར་བྱ་བ་ནི། ལན་གསུམ་བཟླས་བརྗོད་བྱས་པའི་གསེག་མས་བྱའོ། །དགྲ་གསད་པར་འདོད་ན། དགྲ་གང་ན་འདུག་པ་དེ་ལོགས་
སུ་ཁ་བལྟས་ཏེ་ཞག་བདུན་གྱི་བར་དུ་དུས་གསུམ་དུ་ལན་བརྒྱད་བརྒྱ་བརྒྱད་བརྒྱ་བཟླས་བརྗོད་བྱས་ན་ཞག་བདུན་གྱི་ཉིན་པར་དགྲ་འཆི་བར་འགྱུར་རོ། །བུད་མེད་དབང་

94-1-97b

དུ་བྱ་བར་འདོད་ན། འཕགས་པ་ལག་ན་རྡོ་རྗེའི་མདུན་དུ་ཀ་ར་བཱི་རའི་མེ་ཏོག་བརྒྱད་བརྒྱས་འཕགས་པ་ལག་ན་རྡོ་རྗེ་ལ་བསྣུན་ན་དབང་དུ་འགྱུར་རོ། །ཁྲག་འཛག་པར་བྱ་
ན༑ ཞག་གསུམ་གྱི་བར་དུ་རྒྱ་སྐྱེགས་ཀྱི་སྦྱིན་སྲེག་བརྒྱད་བརྒྱ་བརྒྱད་བརྒྱ་བྱས་ན་ཁྲག་མང་དུ་འཛག་པར་འགྱུར་རོ། །འོ་མའི་སྦྱིན་སྲེག་བྱས་ན་ཞི་བར་འགྱུར་རོ། །ཕ་
རོལ་གྱི་ཡུལ་འཁོར་གཞོམ་ན། སྔར་ངས་ལས་བཤད་པའི་ལས་གང་ཡིན་པ་དེས་རྐང་རྫས་ཀྱི་རྡུལ་གྱིས་ཞག་བདུན་གྱི་བར་དུ་སྦྱིན་སྲེག་བྱའོ། །ལྷ་རྣམས།
ཚངས་པའི་སྙིང་པོ་ལ་དྲག་ཏུ་སྐུལ་པའི་གསང་སྔགས་ཀྱང་བཤད་པར་བྱའོ། །ན་མོ་བཛྲ་པཱ་ཎི་སྱ། ན་མཿཔི་ཏཱ་མ་ཧཱ་སྱ། ཨོཾ་སྭ་ཡཾ་བྷུ་བེ་ཛྭ་ལ་ཕཊ་སྭཱ་ཧཱ། མར་གྱི་ངོ་
ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་དྲི་དང༌། མེ་ཏོག་དང༌། བདུག་པ་ཡང་ཕུལ་ནས་མེ་ཏོག་དཀར་པོ་བརྒྱ་སྟོང་གིས་
འཕགས་པ་ལག་ན་རྡོ་རྗེ་ལ་བསྣུན་ན། དེ་ནས་ཚངས་པས་དམ་པ་སྦྱིན་པར་འགྱུར་རོ། །ལྷ་རྣམས། ཚངས་པ་ཆེན་པོས་བཤད་པའི་རིག་སྔགས་ཀྱི་ལས་རྣམས་
ངས་བཤད་ཟིན་ཏོ། །འཇིག་རྟེན་སྐྱོང་པ་བཞིས་བཤད་པའི་དགའ་བྱེད་གདོང་གི་ལས་ཀྱང་བཤད་པར་བྱེ་སྟེ། སྲུང་བ་ནི། ལན་བདུན་བཟླས་བརྗོད་བྱས་པའི་སྐུད་

94-1-98a

པས་བྱའོ། །དཀྱིལ་འཁོར་གྱི་ཆོ་ག་ལ་ནི། ལས་ཐམས་ཅད་ལ་ཡང་སྦྱར་བར་བྱའོ། །བཅོམ་ལྡན་འདས་མས་ནི། ལྷ་རྣམས་སྤྱན་དྲང་བར་བྱའོ།།
སྙིང་པོས་ནི། སླར་གཏང་བར་བྱའོ། །གདོན་ཐམས་ཅད་ཀྱི་མཚམས་གཅད་པ་ནི། ཡིད་ཀྱིས་བྱ་སྟེ། དགྲོལ་བ་ཡང་ཡིད་ལ་བྱའོ། །དགྲ་གཞིག་པར་འདོད་ན། མར་གྱི་
ངོ་ཞག་བརྒྱད་ལ་བརྩམས་ཏེ་དུས་གསུམ་དུ་ཕུབ་མའི་སྦྱིན་སྲེག་ལན་བརྒྱད་བརྒྱ་བརྒྱད་བརྒྱ་སྦྱིན་སྲེག་བྱས་ན། ཞག་བདུན་གྱི་ཉིན་པར་དགྲ་འཇིགས་པར་འགྱུར་རོ།།
སྐྱེས་པ་དབང་དུ་བྱ་ན། ཡར་གྱི་ངོ་ཚས་བདུན་ལ་བརྩམས་ཏེ་འཕགས་པ་ལག་ན་རྡོ་རྗེའི་མདུན་དུ་མཆོད་པ་བྱས་ནས་ཨརྒའི་ཤིང་གིས་མི་སྦར་ལ་ཏིལ་ནག་པོས་སྦྱིན་
སྲེག་ལན་བརྒྱད་སྟོང་བྱས་ན་དབང་དུ་འགྱུར་རོ། །བུད་མེད་དབང་དུ་བྱ་ན། འཕགས་པ་ལག་ན་རྡོ་རྗེའི་མདུན་དུ་འབྲས་ཡོས་ཀྱིས་ལན་བརྒྱད་སྟོང་སྦྱིན་སྲེག་བྱས་ན་
བུད་མེད་དབང་དུ་འགྱུར་རོ། །གདོན་གྱིས་ཟིན་པ་རྣམས་ལ་ནི། ལན་བདུན་བཟླས་བརྗོད་བྱས་པའི་ཡུངས་ཀར་གྱིས་གཏོར་བས་ཞི་བར་འགྱུར་རོ། །བཟླས་བརྗོད་བྱས་པ་
ཙམ་གྱིས་ནི། གདོན་ཐམས་ཅད་སྐྲག་པར་འགྱུར་རོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་མཆོད་པ་བྱས་ནས་

94-1-98b

བྱང་ཆུབ་ཀྱི་ཤིང་གིས་བུད་ཤིང་ལ་མེ་སྦར་ནས་ཨ་པ་ར་ཛི་ཏ་དཀར་པོའི་མེ་ཏོག་གིས་ལན་བརྒྱད་སྟོང་སྦྱིན་སྲེག་བྱས་ན། དགའ་བྱེད་གདོང་གིས་དམ་པ་སྦྱིན་པར་འགྱུར་རོ། །
གདོན་གྱིས་ཟིན་པ་རྣམས་ལ་ཨ་པར་ཙི་ཏའི་མེ་ཏོག་ལན་བདུན་བཟླས་བརྗོད་བྱས་ཏེ་གདོན་གྱི་ཁ་ཟས་ཀྱི་ནང་དུ་བྱིན། གདོན་ལག་པ་ཕན་ཚུན་འཆིང་བར་བྱེད་ཅིང་ཀུན་ཏུ་
རྒྱུག་སྟེ་ཅི་བསྒོ་བ་བཞིན་བྱེད་པར་འགྱུར་རོ། །ཆོ་ག་རྒྱས་པའི་རྒྱུད་ཕྱི་མ་དང་བཅས་པ་མཐོང་ཞིང་ལྡན་པ་དེ་ལ་ནི། གདོན་རྣམས་ཀྱང་འབྱེར་ཞིང་ལྷ་རྣམས་ཀྱང་ཡིད་
དགའ་བར་འགྱུར་རོ། །གདོན་རྣམས་ཀྱིས་ཀྱང་མ་འདོད་ཅིང་མཐོང་ན་འབྱེར་བར་འགྱུར་རོ། ལྷ་རྣམས། འདི་དག་གི་སྙིང་ལ་དྲག་ཏུ་སྐུལ་བའི་གསང་སྔགས་སྔགས་ཀྱང་
བཤད་པར་བྱའོ། །ན་མོ་བཛྲ་པཱ་ཎི་སྱ། བཛྲིཾ་བཛྲིཾ་བ་ལོ་ཀ་པཱ་ལཱ་ཡ་སྭཱ་ཧཱ། མར་གྱི་ངོ་ཞག་བཅུ་བཞི་ལ། །གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་
མཆོད་པ་བྱས་ནས་ལན་བརྒྱད་སྟོང་སྦྱིན་སྲེག་བྱས་ན་དགའ་བྱེད་གདོང་གིས་དམ་པ་སྦྱིན་པར་བྱེད་དོ། །རིག་སྔགས་ཐམས་ཅད་ལ་ཡང་སྒྲུབ་པའི་ཚེ་ཐོག་མ་ཁོ་ནར་
སྙིང་ལ་དྲག་ཏུ་སྐུལ་བའི་གསང་སྔགས་ཀྱིས་མར་དང་གུ་གུལ་གྱིས་ལན་བརྒྱད་བརྒྱ་སྦྱིན་སྲེག་བྱས་ལ་དེ་ནས་རིག་སྔགས་བསྒྲུབ་པར་བྱའོ། །ལས་ཀྱི་མཇུག་ཏུ་ཡང་

94-1-99a

ཡུངས་ཀར་མར་དང་སྦྱར་བས་ལན་བརྒྱད་བརྒྱ་སྦྱིན་སྲེག་བྱའོ། །དེ་ནས་བྱས་ན་ལས་དེས་དྲག་ཏུ་སྐུལ་བའི་རིག་སྔགས་ཐམས་ཅད་
ཀྱིས་དངོས་གྲུབ་སྦྱིན་པར་བྱེད་དོ། །དེ་ནས་ལྷ་དག་ལས་འདི་ཐོས་པས་ཡིད་འཇིགས་ཤིང་སྙིང་འདར་ཏེ་ལག་ན་རྡོ་རྗེའི་ཞལ་དུ་ལྟའོ། །དེ་ནས་བཅོམ་ལྡན་
འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །བཟོད་ལྡན་དག །ཁྱེད་སེམས་རྩེ་གཅིག་ཏུ་གྱིས་ལ་ཉོན་ཅིག །ཅི་སྟེ་དམ་ཚིག་འདི་ལས་འགལ་བར་
བྱས་ཏེ་དངོས་གྲུབ་སྦྱིན་པར་མི་བྱེད་ན། ངས་རྡོ་རྗེ་ཀུན་ཏུ་འབར་བས་སྤྱི་བོ་གཤེག་གོ །དེ་ནས་རྡོ་རྗེ་ཁྲོ་བོས་ཅ་ཅོའི་སྒྲ་བོན་ཏེ་རིག་སྔགས་ཀྱི་རྒྱལ་པོ་ཆེན་པོ་ལག་
ན་རྡོ་རྗེ་གང་ན་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། ཁྱེད་ཀྱིས་སེམས་ཅན་ཐམས་ཅད་
ལ་ཕན་པའི་ཕྱིར་ཞུས་ཏེ་ཆོ་ག་རྒྱས་པ་ཆེན་པོ་རིག་པ་མཆོག་གི་རྒྱུད་ཕྱི་མ་དང་བཅས། གསང་བ་དང་བཅས་པར་བཤད་ན། བདག་གིས་ཀྱང་སེམས་ཅན་རྣམས་
ཀྱི་དོན་གྱི་ཕྱིར་དང༌། གདོན་དང་དྲག་ཤུལ་ཅན་མི་རྣམས་ལ་གང་འཚེ་བ་ཡིན་པའི་གདོན་དེ་དག་ངེས་པར་གཞིག་པའི་ཕྱིར་བཅོམ་ལྡན་འདས་ལ་འབྲི་བར་བགྱིའི།

94-1-99b

བཅོམ་ལྡན་འདས། སྙིང་རྗེའི་སེམས་ཀྱིས་གདོན་རྣམས་ཀྱི་རུས་དང༌། རིགས་མིང་དེ་དག་བདག་ལ་གསུངས་ཤིག །དེ་སྐད་ཅེས་སྨྲས་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་བཅོམ་ལྡན་འདས་ལག་ན་རྡོ་རྗེས་རྡོ་རྗེ་ཁྲོ་བོ་ལ་འདི་སྐད་ཅེས་སྨྲས་སོ། །བདུད་རྩི་ཐབ་སྦྱོར། གང་ཁྱོད་སེམས་ཅན་ལ་ཕན་པའི་ཕྱིར་ཞུགས་ཏེ། སེམས་
ཅན་རྣམས་ཀྱི་དོན་གྱི་ཕྱིར་གདོན་རྣམས་ཀྱི་རུས་དང༌། མིང་ང་ལ་དྲིས་པ་ལེགས་སོ་ལེགས་སོ། །དེ་ངས་བཤད་པ་བཞིན་དུ་ཉོན་ཅིག །འཇིག་རྟེན་དག་ན་གདོན་རྣམས་ནི།།
དྲག་ཅིང་སྦྱོར་བ་སྣ་ཚོགས་ཡོད། །གདོན་ཡོད་དེ་དག་ཅི་འདྲ་བ། །གོ་རིམ་བཞིན་དུ་བཤད་པར་བྱ། །གདོན་རྣམས་སྟོང་ཕྲག་བརྒྱད་ཅུ་ནི། །མི་ཡི་འཇིག་རྟེན་དག་ན་གནས།།
དེ་ལས་ས་འདིར་རྒྱུ་བ་ཡི། །གདོན་ནི་བཅོ་བརྒྱད་ཤེས་པ་དང༌། །གདོན་རྣམས་འོང་བར་འཇུག་པ་དང༌། །དེ་བཞིན་མཚན་མ་དག་དང་ནི། །གསོ་རུང་མི་རུང་དཔྱད་པ་དང༌། །
གསོ་བའི་ཐབས་ནི་ཐ་དད་དང༌། །རིགས་རྣམས་ལ་ནི་གང་བསྟེན་དང༌། །གང་གི་རུས་ནི་གང་ཡིན་དང༌། །དེ་ལས་གཞན་ཡང་བཤད་བྱ་སྟེ། །ངས་བཤད་དེ་ནི་མཉན་པར་
གྱིས༑ ༑གཟུགས་ཀྱང་མེད་ལ་དྲི་ཡང་མེད། །སྒྲ་ཡང་མེད་ཅིང་ཁྱད་པར་དུ། །ཉན་དུ་མེད་ཅིང་བལྟར་མེད་དེ། །མཚན་མ་ཙམ་ལས་ཤེས་པར་བྱ། །མེ་ལོང་དང་ནི་ཆུ་དག་

94-1-100a

ལས༑ ༑གྲིབ་མ་ཇི་ལྟར་སྣང་བ་བཞིན། །དེ་ལྟར་དེ་དག་རྟོགས་བྱ་ཞིང༌། །དེ་ལས་གདོན་རྣམས་ཤེས་པར་བྱའོ། །ཐམས་ཅད་རླུང་དང་འདྲ་བ་སྟེ།།
མཐོང་བ་ཙམ་གྱིས་འཛིན་པར་བྱེད། །མཚན་མ་དང་ནི་ཚུལ་རྣམས་དང༌། །སྤྱོད་པས་ཀྱང་ནི་རྟོགས་པར་བྱ། །གདོན་རྣམས་ལུས་ལ་ཞུགས་ན་ནི། །མི་ལས་མི་མ་
ཡིན་པར་བྱེད། །གྲིབ་མ་དང་ནི་འགྲོས་དང་མདོག །དེ་བཞིན་ང་རོ་འགྱུར་བར་བྱེད། །གདོན་རྣམས་རིགས་བཞི་ཡན་ལག་བཞི། །རྣམ་པ་བཞི་ཡོད་ཤེས་པར་
བྱ༑ ༑རིགས་བཞི་དག་ལ་སྤྱོད་པ་ཡང༌། །མདོར་ན་དེ་དག་ཤེས་པར་བྱ། །རླུང་ཅན་གྱིས་ནི་རླུང་ཅན་འཛིན། །དེ་དག་གི་ནི་མིང་དང་གཟུགས། །སོ་སོར་ཡང་ནི་
བཤད་བྱ་སྟེ། །གཅིག་ནི་ལྷ་གདོན་ཤེས་པར་བྱ། །གཅིག་ནི་འབྱུང་པོའི་གདོན་ཡིན་ཏེ། །དེ་བཞིན་གཅིག་ནི་དྲི་ཟ་ཉིད། །གཅིག་ནི་གནོད་སྦྱིན་གདོན་ཡིན་ཏེ། །
གཅིག་ནི་སྲིན་པོར་ཤེས་པར་བྱ། །ཤ་ཟའི་གདོན་ནི་རྣམ་གསུམ་དང༌། །ཀླུ་ཡི་གདོན་ནི་ཤེས་པར་བྱ། །ཚངས་པའི་སྲིན་པོ་ཉིད་དང་ནི། །ལོག་འདྲེན་གདོན་ནི་
ཤེས་པར་བྱ། །དེ་བཞིན་བརྗེད་བྱེད་གདོན་དག་དང༌། །གཞོན་ནུའི་གདོན་ནི་རྣམ་བཞིར་ཤེས། །གཅིག་ནི་སྨྱོ་བྱེད་ཉིད་ཡིན་ཏེ། །ལྷ་མིན་གདོན་ནི་ཤེས་པར་བྱ།།

94-1-100b

དེ་ལྟར་གདོན་རྣམས་བཅོ་བརྒྱད་དེ། །གང་གི་ཚེ་ན་གང་རྒྱུ་དང༌། །གང་གི་དུས་ནི་གང་ཡིན་དང༌། །གང་གི་མདོག་ནི་ཅི་འདྲ་བ། །དེ་ནི་བདག་གིས་བཤད་ཀྱི་ཉོན། །གདོན་
རྣམས་བཅོ་བརྒྱད་གང་ཡིན་པ། །དུས་ཚིགས་དག་ཏུ་འཛིན་བྱེད་དེ། །ལོ་གྲངས་བཅུ་གཉིས་ལོན་པ་ཡི། །གདོན་རྣམས་གསོ་རུ་རུང་བར་བཤད། །དེ་ལས་འདས་པར་
གནས་པ་ཡི། །གསོ་རུ་རུང་བ་མ་ཡིན་ནོ། །དེ་ལས་གཞན་ཡང་མཚན་རྣམས་ཀྱིས། །ཁྱད་པར་དག་ཀྱང་བཤད་པར་བྱ། །ལྷ་གདོན་ཤེས་པར་བྱ་བ་ལ། །དེ་ནི་གཏོར་
མ་འདོད་པ་སྟེ། །རིགས་བཞི་སོ་སོར་རྒྱུ་བར་བྱེད། །གཙང་ཞིང་གཙང་སྦྲ་སྤྱོད་པ་དང༌། །དཀའ་ཐུབ་གནོད་པ་མཐར་ཕྱིན་དང༌། །ཚུལ་ཁྲིམས་ལྡན་པའི་མི་དག་ལ། །
ལྷ་ཡི་གདོན་ནི་འཛིན་པར་བྱེད། །ལྷ་ཡི་གདོན་གྱིས་ཟིན་པ་ནི། །ཤེས་པས་ལེགས་པར་རྟོགས་བྱ་སྟེ། །དགའ་བར་མི་འགྱུར་འཁྲུག་མི་འགྱུར། །ཁ་ཟས་ལ་ཡང་མི་
སེམས་ལ། །ཅུང་ཟད་ཀྱང་ནི་སྨྲར་མི་བྱེད། །དེ་ནི་གཉིད་ཀྱང་མི་ལོག་སྟེ། །ཕྱི་ས་དང་ནི་གཅིན་དག་ཀྱང༌། །རང་དགར་འབྱུང་བར་མི་འགྱུར་ལ། །ཁྲུས་བྱས་ཁྲུས་མ་བྱས་
ཀྱང་རུང༌། །དྲི་བསུང་མང་པོའི་ངད་ལྡན་ཞིང༌། །དེ་ཡི་གདོང་ནི་པདྨ་བཞིན། །ལེགས་པར་བྱས་པར་འགྱུར་བ་སྟེ། །གང་ལ་ཚུལ་ནི་འདི་དག་ཡོད། །དེ་ནི་ལྷ་ཡི་གདོན་

94-1-101a

དུ་བཤད། །གང་གིས་བདེ་བར་འགྱུར་བ་ཡི། །གཏོར་མའི་ཆོག་འདི་དག་བྱ། །མེ་ཏོག་དྲི་དང་མེ་ཏོག་ཕྲེང༌། །མར་མེ་ཡང་ནི་དེ་ལ་སྦྱིན། །
པདྨ་ཨུཏྤལ་པུ་ཤེལ་ཙེ། །ཆང་དང་འབྲས་ཆན་སྦྱིན་དུ་གཞུག །གདུགས་དཀར་དག་བྱེད་སྲད་བུ་དང༌། །དེ་བཞིན་མེ་ཏོག་ཕྲེང་དཀར་དག །དེ་ན་ལྷ་ཡི་གནས་ཀྱང་
རུང༌། །ལམ་གྱི་བཞི་མདོར་སྦྱིན་པར་བྱ། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་
དེ་གཏོང་འགྱུར་བ། །འདི་ནི་དེ་ལ་སྦྱར་བར་བགྱི། །ན་ག་ཏ་མ་ཤྲ་ཤ་ཡི། །མེ་ཏོག་རྩ་བ་འབྲས་བུ་དང༌། །ཤུན་ཕྲགས་དང་ནི་དེ་བཞིན་དུ། །ཤུ་དག་དཀར་པོ་ཡུངས་
ཀར་དང༌། །ཚོགས་རྣམས་དེ་དག་བསགས་ནས་ཀྱང༌། །མེ་ནི་ཆུང་ངུས་བྱས་པ་ལ། །མར་ནི་ཕུལ་བཞིའི་ནང་དུ་བཙོ། །དེ་ནས་དེ་ལ་བླུད་པར་བྱ། །དེ་བཞིན་དུ་ནི་སྣར་
ཡང་བླུགས། །མིག་བསྐུས་ལུས་བྱུགས་འཇིགས་བར་འགྱུར། །སྣར་བླུགས་འཇིགས་པས་གཟིར་བ་དང༌། །མར་འཐུངས་པས་ཀྱང་འཇིགས་གྱུར་ནས། །གདོན་དེ་
རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །ལས་འདི་ཡང་ནི་ལེགས་པར་བརྩམ། །རྒྱལ་བའི་བློ་གྲོས་མའི་སྔགས་ཀྱིས་དུར་ཁྲོད་ཀྱི་སོལ་བ་ལས་

94-1-101b

གཟུགས་བརྙན་བྱས་ལ་རྡོ་རྗེ་ལྕགས་སྒྲོག་གིས་བཅིངས་ནས་མདུན་དུ་གཟུགས་བརྙན་མཚོན་རྣོན་པོས་བཅད་ན། གདོན་གྱིས་ཀུ་ཅོ་བཏོན་ཏེ་འབྲོས་པར་འགྱུར་རོ། །ཅི་
སྟེ་དེ་ལྟར་བྱས་ཀྱང་མ་བྲོས་ན། རྒྱལ་བའི་བློ་གྲོས་མས་ལན་ཚྭ་དང་སྐེ་ཚེ་ལན་བརྒྱད་བརྒྱས་བྱས་ན་ཀུ་ཅོ་བཏོན་ཏེ་འབྲོས་པར་འགྱུར་རོ། །ལྷའི་གདོན་གྱི་སྐབས་
རྫོགས་སོ།།    །།སྔར་བཤད་པ་ནི་གང་ཡིན་པའི། །འབྱུང་པོའི་གདོན་ཡང་ཤེས་པར་བྱ། །བྲམ་ཟེ་དང་ནི་རྒྱལ་རིགས་ལ། །འཛིན་པར་བྱེད་དེ་དེ་
བཞིན་དུ། །དེ་ནི་གཏོར་མ་འདོད་ཕྱིར་རྒྱུ། །དེ་ཡི་ཚུལ་རྣམས་ང་ལ་ཉོན། །གཙང་ཞིང་གཙང་སྦྲར་སྤྱོད་པ་དང༌། །གཟུགས་བཟང་བ་ཡི་མི་རྣམས་ལ། །འབྱུང་པོའི་
གདོན་ནི་འཛིན་པར་བྱེད། །དེ་ཡི་ཚུལ་རྣམས་ང་ལས་ཉོན། །ཚེས་གྲངས་བཅུ་གསུམ་བཅུ་བཞི་འང་རུང༌། །གཉི་གའི་ཕྱོགས་ལའང་དེ་བཞིན་ཏེ། །བཅུ་བཞི་ལ་ནི་རྟག་པ་
ཡིན༑ ༑དགའ་སྟོན་དག་དང་འདུས་པ་དང༌། །ལྷ་རྣམས་ཀྱི་ནི་གནས་དག་དང༌། །སྐབས་འདི་དག་ཏུ་གཟུགས་བཟང་བའི། །མི་རྣམས་ལ་ནི་འཛིན་པར་བྱེད། །གཙང་
ཞིང་གཙང་སྦྲར་སྤྱོད་པ་དང༌། །དཀའ་ཐུབ་གདོན་པ་མཐར་ཕྱིན་དང༌། །རྟག་ཏུ་གོས་དཀར་གྱོན་པ་དང༌། །སྨྱུང་བ་དགའ་བ་དེ་བཞིན་ནོ། །འབྱུང་པོའི་གདོན་གྱིས་

94-1-102a

ཟིན་པ་ཡི། །ཚུལ་འདི་དག་ནི་ང་ལ་ཉོན། །སེམས་པ་དང་ནི་དགོད་པ་དང༌། །ནམ་མཁའ་ལ་ནི་ལྟ་བར་བྱེད། །མདོག་ཀྱང་ནམ་མཁའ་འདྲ་བར་
འགྱུར། །གསེར་གྱི་མདོག་ལྟར་མཛེས་པ་སྟེ། །ཟས་དང་སྐོམ་ལ་དགའ་བ་དང༌། །ལྷ་དང་བྲམ་ཟེ་མཆོད་ལ་དགའ། །འབྱུང་པོའི་གདོན་གྱིས་ཟིན་པ་ཡི། །མཚན་
མ་ཡང་ནི་དེ་དག་ཡིན། །དེ་ནི་གང་གིས་བདེར་འགྱུར་བའི། །གསོ་བའི་ཐབས་ཀྱང་བཤད་པར་བྱ། །ཏིལ་ཟན་དང་ནི་འབྱུང་པོའི་ཟས། །ཤ་བཙོས་རྗེན་པ་དེ་
བཞིན་ཏེ། །མེ་ཏོག་དྲི་དང་གཏོར་མ་དང༌། །མེ་ཏོག་ཕྲེང་བ་སྣ་ཚོགས་པ། །གཏོར་མ་དེ་དག་བསྡུས་ནས་ནི། །ལྷོ་ཕྱོགས་སུ་ཡང་སྦྱིན་པར་བྱ། །རྡོ་རྗེ་སེར་སྐྱའི་
སྔགས་ཀྱིས་ཀྱང༌། །སྲེག་བླུགས་གསུམ་དང་བདུན་པ་དབུལ། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་
ན༑ ༑གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །གནད་མ་ལ་དུ་མ་བི་དང༌། །བ་ལ་ཨ་ཏི་བ་ལ་དང༌། །པུ་ཤེལ་ཙི་དང་ཐལ་ཏྲེ་ས་
དང༌། །ཤུ་ག་ན་ས་སྒོག་པ་དང༌། །ཚོགས་རྣམས་དེ་དག་བསགས་ནས་ནི། །མར་ནི་ཕུལ་གང་བཞི་དག་དང༌། །བ་གཅིན་ཕུལ་བཞིའི་ནང་དུ་བཙོ། །མེ་ནི་ཆུང་ངུས་

94-1-102b

བཙོ་བར་བྱ། །དེ་ནས་དེ་དག་བླུད་པར་བྱ། །དེ་བཞིན་དུ་ནི་སྣར་ཡང་བླུགས། །མིག་བསྐུས་ལུས་བྱུགས་འཇིགས་གྱུར་ནས། །འབྱུང་པོ་རབ་ཏུ་འབྲོས་པར་འགྱུར། །ཅི་སྟེ་
དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །རྡོ་རྗེ་སེར་སྐྱའི་སྔགས་ཀྱིས་ལས་བརྩམས་ཏེ། དཀྱིལ་འཁོར་
བྲིས་ནས་ལན་ཚྭ་དང༌། །སྐེ་ཚེའི་སྦྱིན་སྲེག་ལན་བརྒྱད་བརྒྱ་བྱས་ན། གདོན་གྱིས་ཀུ་ཅོ་བཏོན་ཏེ་འབྲོས་པར་འགྱུར་རོ། །འབྱུང་པོའི་གདོན་གྱི་སྐབས་རྫོགས་སོ། །
སྔར་བཤད་པ་ནི་གང་ཡིན་པའི། །དྲི་ཟའི་གདོན་ཡང་ཤེས་པར་བྱ། །བྲམ་ཟེ་རྒྱལ་རིགས་འཛིན་པར་བྱེད། །ཡར་གྱི་ངོ་ཡི་ཚེས་བཅུ་གཉིས། །མར་གྱི་ངོ་ཡང་དེ་
བཞིན་ཏེ། །དྲི་ཟ་རྟག་ཏུ་རྒྱུ་བར་བྱེད། །ལྷག་མའི་དུས་སུ་འཚེ་མི་བྱེད། །གཏོར་མ་འདོད་ཅིང་ཞི་ལ་དགའ། །གདོན་དེ་དགའ་བ་འདོད་པ་སྟེ། །གླུ་ལ་དགའ་ཞིང་
དགའ་ལ་སྲེད། །གཙང་ཞིང་གཙང་སྦྲར་སྤྱོད་པ་དང༌། །གཟུགས་བཟང་བ་ཡི་མི་དག་ལ། །དྲི་ཟ་དག་ནི་སྟེན་པར་བྱེད། །དེ་ཡི་ཚུལ་ནི་ང་ལ་ཉོན། །གླུ་ལེན་ཅིང་ནི་
གར་བྱེད་ཅིང༌། །ཁ་ནས་རོལ་མོའི་སྒྲ་ཡང་འབྱིན། །ཟས་དང་སྐོམ་ལ་དགའ་བར་བྱེད། །དེ་བཞིན་ཁྲུས་དང་ཕྲེང་ལ་དགའ། །རྒྱན་དང་གཏམ་གྱི་ཚུལ་ལ་

94-1-103a

དགའ། །ཆགས་ཤིང་དྲི་ཞིམ་དང་ཀྱང་ལྡང༌། །དྲི་ཟ་ཡི་ནི་ཟིན་པ་ཡིས། །མཚན་མ་རྣམས་ནི་དེ་དག་ཡིན། །གང་གིས་དེ་ནི་བདེར་འགྱུར་
བ༑ ༑གསོ་བའི་ཐབས་ཀྱང་བསྟན་པར་བྱ། །གཙང་ཞིང་གཙང་སྦྲར་སྤྱོད་པ་དང༌། །དགའ་བཞིན་པས་ནི་གསོ་བར་བྱ། །མེ་ཏོག་ཕྲེང་དམར་དེ་བཞིན་ཏེ། །འབྲས་
ཆན་དམར་པོའང་དེ་བཞིན་ཏེ། །བ་དན་དམར་པོ་སྦྱིན་པར་བྱེད། །ཙནྡན་དམར་པོ་ཉིད་དག་དང༌། །སྐུད་པ་དམར་པོ་དག་དང་ནི། །དེ་དག་ཐམས་ཅད་སྦྱིན་པར་བྱ། །
ནད་པ་གོས་དམར་བསྐོན་བྱས་ལ། །མེ་ཏོག་ཕྲེང་མར་བྱུག་བར་ལྡན། །མེ་ཏོག་ཕྲེང་མར་ལུས་བསྐུས་པའི། །དགེ་སློང་བྲམ་ཟེ་བཀྲ་ཤིས་གདོན། །ཁ་ཟས་
དམར་པོ་བྱིན་ནས་ཀྱང༌། །དེ་ནས་ནུབ་མོ་གཏོར་མ་སྦྱིན། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་
ན༑ ༑གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །གསོད་དང་ཚ་བ་གསུམ་པོ་དང༌། །སེང་ལྡེང་གི་ནི་སྙིང་པོ་དང༌། །རྩ་བ་ལྔ་པ་གཉིས་
ཀྱང་འཇུག། སྒོག་སྐྱ་བརྒྱ་ཡང་གཞུག་པར་བྱ། །དེ་ནས་ཚོགས་རྣམས་བསགས་ནས་ཀྱང༌། །མར་ནི་ཕུལ་གང་བཞི་དག་དང༌། །བ་གཅིན་བཞི་ཆས་བཙོ་བྱ་ཞིང༌། །མེ་ནི་ཆུང་ངུས་

94-1-103b

བཙོ་བར་བྱ། །དེ་ནས་དེ་ལ་བླུད་པར་བྱ། །དེ་བཞིན་དུ་ནི་སྣར་ཡང་བླུགས། །མིག་བསྐུས་ལུས་བྱུགས་འཇིགས་པར་འགྱུར། །སྣར་བླུགས་འཇིགས་པས་གཟིར་བ་དང༌། །
མར་འཐུངས་བས་ཀྱང་འཇིགས་གྱུར་ནས། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་
འདི་ནི་སྦྱར་བར་བྱ། །དཀྱིལ་འཁོར་གྱི་དབུས་སུ་རྡོ་རྗེ་མའམ། ཡང་ན་བདུད་རྩི་ཐབ་སྦྱོར་གྱིས་ནིམ་པའི་ཡམ་སྲེག་ཤིང་དུག་དང་ཁྲག་གི་ནང་དུ་སྨྱུགས་པ་བརྒྱད་
སྟོང་སྦྱིན་སྲེག་བྱས་ན། དེ་ནས་གདོན་དུ་ཞིང་འབྲོས་པར་འགྱུར་ཏེ། གདོན་རྣམ་པ་གསུམ་པོ་འདི་དག་གང་གིས་མགོ་གས་ནས་འབྲོས་པར་འགྱུར་བའི་ངོ་ལོན་
རྣམ་པ་སྣ་ཚོགས་ཀྱིས་གཞིག་པར་བྱའོ། །གདོན་བཅོ་བརྒྱད་ལས་ཀྱང་དེ་བཞིན་དུ་གསོ་བར་བྱའོ། །དེ་ནས་རྡོ་རྗེ་འཛིན་པའི་སྔགས་ནི། ཕོ་ཉ་མོ་རྡོ་རྗེ་མའི་སྔགས་ཏེ།
ན་མ་ཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ན་པ་ཏི་སྱ། ཏདྱ་ཐཱ། ཛི་ཛི་རུ་རུ། ཁུ་རི་བི་ཁུ་རི། ཏིཥྛ་ཏིཥྛ། པ་ལ་ཡ། ཡཏ་ཏད། བཛྲ་པཱ་ཎི་སྱ། ཨ་གྲ་ཏོ་བ་ཤི། ཏ་ན་ཏ་ན།
སྨ་ར་སྨ་ར། བནྡྷ་བནྡྷ་སྭཱ་ཧཱ། ན་མོ་ར་ཏྣ་ཏྲ་ཡཱ་ཡ། ན་མོ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི། བནྡྷ་བནྡྷ་སྭཱ་ཧཱ། དྲི་ཟའི་གདོན་

94-1-104a

གྱི་སྐབས་རྫོགས་སོ།།    །།སྔར་བཤད་གང་ཡིན་ཚངས་པ་ཡི། །སྲིན་པོའི་གདོན་ཡང་ཤེས་པར་བྱ། །གཏུམ་ཞིང་དྲག་ལ་
སྟོབས་པོ་ཆེ། །ལྕི་ལ་ཚུགས་པར་དཀའ་བ་སྟེ། །ཡར་གྱི་ངོ་ཡི་ཚེས་བརྒྱད་དང༌། །ཟླ་བ་ཉ་ལ་འཛིན་པར་བྱེད། །གདོན་དང་དཀའ་ཐུབ་ལྡན་པ་དང༌། །ཚངས་པར་
སྤྱོད་ལ་གནས་པ་ལ། །ཚངས་པའི་སྲིན་པོ་འཛིན་པར་བྱེད། །ལྷ་ལ་འདྲན་ཏོར་བྱེད་པ་དང༌། །གང་ཞིག་སྙིང་ནི་སྡང་བ་དང༌། །བྲམ་ཟེ་མ་ཡིན་བྲམ་ཟེར་སྨྲ། །
བྲམ་ཟེ་གང་དག་གཙང་སྦྲ་ཉམས། །དཔའ་བོ་གང་དག་འདྲན་ཏོར་བྱེད། །ལྷ་གནས་དག་ཏུ་གར་རྩེ་ཞིང༌། །ཚངས་པར་སྤྱོད་ལས་ཉམས་གྱུར་པ། །དེ་ལ་ཚངས་
པའི་སྲིན་པོ་འཚེ། །དེ་ཡི་ཚུལ་ནི་ང་ལ་ཉོན། །གཤེ་ཞིང་འགྱོད་པར་བྱེད་པ་དང༌། །གར་ཡང་བྱེད་ཅིང་གདོན་པར་བྱེད། །བསྒྲགས་པར་མི་འགྱུར་སྨྲ་མི་བྱེད། །ལྷ་
རྣམས་ལ་ཡང་མཆོད་བྱེད་ཅིང༌། །བྲམ་ཟེ་མཐོང་ན་མཆོད་པར་བྱེད། །རྡོ་བ་དག་དང་ཤིང་དག་དང༌། །དེ་བཞིན་ལག་པ་རྐང་པ་ཡིས། །རང་གི་ལུས་ལ་གནོད་པར་
བྱེད༑ ༑ཚངས་པའི་སྲིན་པོས་ཟིན་པ་ནི། །སྙན་ཚིག་རིག་བྱེད་ལྷུར་ལེན་ཅིང༌། །ངེས་བརྗོད་རིག་བྱེད་རྗོད་པར་བྱེད། །བསྟན་བཅོས་ཀུན་ལ་མཁས་པ་སྟེ། །དྲི་བ་

94-1-104b

དག་ཀྱང་འདྲི་བར་བྱེད། །སྔགས་འཆང་ལ་ནི་བརྙས་པར་བྱེད། །དགོད་ཅིང་རབ་ཏུ་རྒྱུག་པར་བྱེད། །ཚངས་པའི་སྲིན་པོས་ཟིན་པ་ཡི། །མཚན་མ་ཡང་ནི་དེ་དག་ཡིན། །
གང་གིས་གདོན་དེ་གཏོང་འགྱུར་བ། །དེ་ཡི་གཏོར་མ་བཤད་པར་བྱ། །ནས་ནི་བྲེ་གསུམ་བཙོས་པ་དང༌། །དེ་བཞིན་འཁུར་བ་ཏིལ་ཟན་དང༌། །མེ་ཏོག་ཕྲེང་དམར་བདུག་
པ་དང༌། །ཤིང་ཐོག་རྣམ་པ་སྣ་ཚོགས་དག །ཏིལ་ནག་དེ་བཞིན་འབྲས་ཡོས་དང༌། །དེ་བཞིན་ཞོ་དང་འོ་མ་དང༌། །གང་བའི་སྣོད་དང་དེ་བཞིན་གདུགས། །དེ་ཡི་བྱུག་
པ་ཤུ་དག་སྟེ། །ཁྲུས་བྱས་བསྒྲིམས་ཏེ་གཙང་བྱས་པས། །ལྷོ་ཕྱོགས་སུ་ནི་སྦྱིན་པར་བྱ། །གཏོར་མའི་ལས་ནི་འདི་ཉིད་ཀྱིས། །གདོན་ནི་མྱུར་དུ་གཏོང་བར་འགྱུར། །
ཅི་སྟེ་དེས་ཀྱང་མ་བཏང་ན། །གདོན་དེ་མྱུར་དུ་གཏོང་བ་ཡི། །ཐབས་གཞན་འདི་ནི་སྦྱར་བར་བྱ། །ནག་ཏ་མ་ལ་ཤྲི་ཤ་ཡི། །འབྲས་བུ་རྩ་བ་ཤུ་ཕྲགས་དང༌། །དེ་བཞིན་
མེ་ཏོག་ཐམས་ཅད་དང༌། །པ་ཏ་ལི་དང་ཨ་ཤ་ན། །བིལ་བའི་རྩ་བ་གཞུག་པར་བྱ། །དུག་མོ་ཡུངས་ཀྱང་དེ་བཞིན་ཏེ། །ཐང་ཤིང་དང་ནི་བིལ་བ་དང༌། །དེ་བཞིན་ཚ་བ་
གསུམ་པོ་དང༌། །རྩ་བ་ལྔ་པ་གཉིས་ཀྱང་གཞུག །སྒོག་སྐྱ་དང་ནི་ཕུལ་བདུན་མར། །བ་གཅིན་ཀྱང་ནི་ཉི་ཤུ་དང༌། །སེང་ལྡེང་ཤུན་ཕྲགས་བཤུས་པ་ནི། །སྲང་གྲངས་

94-1-105a

ཉི་ཤུ་རྩ་བཞི་དང༌། །འདི་དག་ཐམས་ཅད་བསྲེས་པ་ནི། །མེ་ཆུང་གིས་ནི་དལ་ནས་བཙོ། །དེ་ནས་དེ་ལ་བླུད་པར་བྱ། །དེ་བཞིན་དུ་ནི་སྣར་
ཡང་བླུགས། །མིག་བསྐུས་ལུས་བྱུགས་འཇིགས་པར་འགྱུར། །སྣར་བླུགས་འཇིགས་པས་གཟིར་བ་དང༌། །མར་འཐུངས་པས་ཀྱང་འཇིགས་གྱུར་ནས། །གདོན་
དེ་རབ་ཏུ་འབྲོས་པར་འགྱུར། །ཅི་སྟེ་དེ་ནས་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །དཀྱིལ་འཁོར་ཟླུམ་པོ་བྲིས་
ནས་ཀྱང༌། །དེར་ནི་གདོན་ཡང་འགུགས་པར་བྱ། །གང་གིས་གདོན་དེ་གཏོང་འགྱུར་བའི། །ངོ་ལོན་དག་ནི་དེར་བྱ་སྟེ། །རིག་པའི་མཆོག་གམ་ཡང་ན་ནི། །དགའ་
བྱེད་གདོང་གིས་གཞོམ་པར་བྱ། །གང་གིས་གདོན་དེ་གཏོང་འགྱུར་བའི། །སྔགས་གཞན་གྱིས་ཀྱང་ཡང་ན་གཞོམ། །ཚངས་པའི་སྲིན་པོའི་གདོན་གྱི་སྐབས་
རྫོགས་སོ།།    །།སྔར་བཤད་པ་ནི་གང་ཡིན་པའི། །སྲིན་པོའི་གདོན་ཡང་ཤེས་པར་བྱ། །གཏུམ་ཞིང་དྲག་ལ་གཟུ་ལུམས་ཅན། །ལྕི་ཞིང་ཚུགས་
པར་དཀའ་བ་སྟེ། །མར་གྱི་ངོ་ནི་ཞག་བརྒྱད་དང༌། །མར་གྱི་ངོ་ནི་བཅུ་བཞི་ལ། །མི་ནི་གཏུམ་ཞིང་གཟུ་ལུམས་ཅན། །སྤྱི་བརྟོལ་ཅན་ནི་གང་ཡིན་དང༌། །བརླང་

94-1-105b

ཞིང་འཐབ་ལ་སྲེད་པ་དང༌། །རྟག་ཏུ་ཚིག་ནི་རྩུབ་པོར་སྨྲ། །དེ་ལ་སྲིན་པོ་སྟེན་པར་བྱེད། །སྲིན་པོས་ཟིན་པ་དེ་ཡི་ནི། །མཚན་མ་རྣམས་ཀྱང་ཤེས་པར་བྱ། །སྐད་ཅིག་
གིས་ནི་ངུ་བར་བྱེད། །དགའ་ཞིང་གླུ་ཡང་ལེན་པར་བྱེད། །དོན་དང་ལྡན་པའི་ཚིག་སྨྲ་ཞིང༌། །དོན་མེད་པ་ཡི་ཚིག་ཀྱང་སྨྲ། །ཟས་དང་སྐོམ་ལ་དགའ་བ་དང༌། །དེ་བཞིན་
མེ་ནི་ཤ་ལ་སྲེད། །གཤེ་བར་བྱེད་ཅིང་སྨྱུགས་པར་བྱེད། །དེ་བཞིན་ཟན་ཟ་གླུ་ཡང་ལེན། །མི་ནི་གློ་བུར་དག་ཏུ་ལེན། །ལག་པས་ས་ལ་རྐོ་བར་བྱེད། །སྲིན་པོའི་
གདོན་གྱིས་ཟིན་པ་ཡི། །མཚན་མ་རྣམས་ནི་དེ་ཡིན་ཏེ། །གང་གིས་གདོན་དེ་གཏོང་འགྱུར་ཏེ། །དེ་ཡི་ངོ་ལོན་བཤད་པར་བྱ། །ཁུ་བ་ཟས་དང་དེ་བཞིན་དྲི། །དེ་བཞིན་
ཤ་བཙོས་རྗེན་པ་དང༌། །ཟས་དང་སྐོམ་དང་ཏིལ་ཟན་རྣམས། །སྡིག་མེད་ཁྲག་གིས་གཏོར་བ་དང༌། །དྲི་ཞིམ་པ་ཡི་མེ་ཏོག་རྣམས། །ཁ་དོག་སྣ་ཚོགས་རྣམས་ཀྱིས་
བསྲེག །དེ་ནས་ཁྲུས་བྱས་གཙང་འགྱུར་བའི། །དགེ་སློང་བྲམ་ཟེས་བཀྲ་ཤིས་གདོན། །ལྷོ་ཕྱོགས་དང་ནི་ནུབ་ཕྱོགས་སུ། །གཏོར་མ་དེ་དག་སྦྱིན་པར་བྱ། །གཏོར་མའི་
ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་བཤད་པར་བྱ། །

94-1-106a

དུག་མོ་ཡུངས་དང་ཤ་རི་ཤ། །ན་ག་ཏ་མ་ལའི་ལོ་མ་དང༌། །རྩ་བ་འབྲས་བུ་ཤུན་ལྤགས་དང༌། །མེ་ཏོག་སྐམ་པོ་རྣམས་དང་ནི། །པ་ཏ་ལི་དང་ཀ་
ཏ་པི། །ཚ་བ་གསུམ་པོ་རྣམས་དང་ནི། །སྐྱུ་རུ་ར་ཡི་འབྲས་བུ་དང༌། །ལུང་དང་རྩ་བའང་གཞུག་པར་བྱ། །སྒོག་སྐྱ་དང་ནི་ཤིང་ཀུན་དང༌། །དེ་བཞིན་རྒྱམ་ཚྭ་ཡུངས་
ཀར་རྣམས། །དེ་དག་ཆ་ནི་མཉམ་བྱས་ལ། །ར་གཅིན་དང་ནི་བཏགས་པར་བྱ། །མར་ནི་ཕུལ་བཞི་ལྡན་པ་དང༌། །བ་གཅིན་དག་ནི་བཞི་འགྱུར་དང༌། །མེ་ནི་ཆུང་ངུས་
ངལ་ནས་བཙོ། །དེ་ནས་དེ་ལ་བླུད་པར་བྱ། །དེ་བཞིན་དུ་ནི་སྣར་ཡང་བླུགས། །མིག་བསྐུས་ལུས་བྱུགས་འཇིགས་པར་འགྱུར། །སྣར་བླུགས་འཇིགས་པས་
གཟིར་བ་དང༌། །མར་འཐུངས་པས་ཀྱང་འཇིགས་གྱུར་ནས། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་
འགྱུར་བའི། །ཐབས་གཞན་འདི་ནི་སྦྱར་བར་བྱ། །སྔགས་དང་སྦྱིན་སྲེག་སྣ་ཚོགས་ཀྱིས། །དེ་ཡི་ངོ་ལོན་བྱ་བ་སྟེ། །ལྷ་མིན་གཡུལ་དུ་འཇོམས་པ་ལྟར། །རྡོ་རྗེ་མས་
ཀྱང་གཞོམ་པར་བྱ། རྡོ་རྗེ་མས་ནི་འཇིགས་སྐྲག་ནས། །གདོན་དེ་རབ་ཏུ་འབྲོས་པར་འགྱུར། །སྲིན་པོའི་གདོན་གྱི་སྐབས་རྫོགས་སོ།།    །།སྔར་

94-1-106b

བཤད་པ་ནི་གང་ཡིན་པའི། །ཤ་ཟའི་གདོན་ཡང་ཤེས་པར་བྱ། །གཏུམ་ཞིང་དྲག་ལ་གཟུ་ལུམས་ཅན། །ལྕི་ཞིང་ཚུགས་པར་དཀའ་བ་སྟེ། །མི་རྣམས་ང་རྒྱལ་ཅན་དག་
དང༌། །ཕྲ་མ་ཅན་དང་བརྐམ་པ་དང༌། །བདག་གི་ཕྱོགས་ནི་འཇོམས་བྱེད་དང༌། །གཞན་ནོར་འཕྲོག་པ་འཛིན་པར་བྱེད། །ཚེས་གཉིས་དང་ནི་ཚེས་གསུམ་དང༌། །དེ་
བཞིན་བརྒྱད་དང་བཅུ་བཞི་དང༌། །ཚེས་གསུམ་ལ་ནི་རྟག་ཏུ་རྒྱུ། །ཤ་ཟ་ཡིས་ནི་ཟིན་པ་ཡི། །མཚན་མ་དག་ཀྱང་ཤེས་པར་བྱ། །ཚེས་གཉིས་ལ་ནི་གང་རྒྱུ་བ། །དེ་
ཡི་ཚུལ་རྣམས་ང་ལས་ཉོན། །སྐྱེས་པ་ཡི་ནི་མདོག་དང་ལྡན། །ཚིལ་དང་རུལ་པའི་དྲི་མནམ་ཞིང༌། །སྐྱེ་བོ་མཐོང་ན་དགོད་པར་བྱེད། །དྲག་ཏུ་ཡང་ནི་གཤེ་བ་
དང༌། །ཕྱི་སའི་དྲི་དང་ལྡན་པ་དང༌། །དེ་བཞིན་ཁྲག་གི་དྲི་ཡང་མནམ། །གང་མ་ཞེས་བྱའི་ཤ་ཟ་ཡིན། །གཉིས་པའི་མཚན་ཡང་ང་ལས་ཉོན། །ལུས་ཀུན་ཡང་
ནི་འདར་བ་སྟེ། །སྐད་ཅིག་རེ་རེར་རབ་ཏུ་རྒྱུག །ངུ་ཞིང་གླུ་ཡང་ལེན་པར་བྱེད། །སྐད་ཅིག་རེ་རེར་གར་ཡང་བྱེད། །ཁང་སྟོང་དག་ཏུ་སྟེན་པ་དང༌། །དེ་བཞིན་སྐྱེ་བོ་
འཇིགས་པར་བྱེད། །ཟས་དང་སྐོམ་ལ་དགའ་བ་དང༌། །དེ་བཞིན་ཤ་དང་ཆང་ལ་དགའ། །སྤྲུལ་པ་ཞེས་བྱ་ཤ་ཟ་ཡིན། །གསུམ་པའི་མཚན་མའང་ང་ལས་ཉོན། །

94-1-107a

ནད་པ་དག་གིས་མིག་ཀྱང་ནི། །ནམ་མཁའ་ལ་ཡང་ལྟ་བར་བྱེད། །ཁ་ཟས་བྱིན་པ་རྣམས་དང་ནི། །གནས་དང་གནས་མིན་རྣམས་སུ་
འདོར། །དེ་ནི་ཤ་དང་ཆང་དག་གིས། །ཇི་ལྟར་བྱས་ཀྱང་ཆོག་མི་ཤེས། །ཐབ་ཁུང་དག་ཏུ་ཉལ་བར་བྱེད། །ཚུལ་ཡང་མེད་ཅིང་ལྟོ་ཆེ་ལ། །རྟག་ཏུ་ཕྱི་བ་རེག་
པར་བྱེད། །བུད་མེད་ལམ་དུ་འགོག་པར་བྱེད། །ཤ་ཟ་གཟུ་ལུམས་ཅན་ཞེས་བྱ། །གསུམ་པ་ཡང་ནི་བཤད་པ་ཡིན། །དེ་ནི་གང་གིས་བདེར་འགྱུར་བའི། །གསོ་
བའི་ཐབས་ཀྱང་བཤད་པར་བྱ། །ཏིལ་ཟན་ལ་ཕུག་སྒོག་སྐྱ་དང༌། །ཏིལ་གྱི་ཚིགས་མ་ནས་ཀྱི་ཟས། །ཞོ་དང་ཤ་བཙོས་རྗེན་པ་དང༌། །བཏུང་བ་དང་ནི་དེ་བཞིན་
ཟས༑ ༑དེ་ཡི་གཏོར་མ་སྨན་པས་བླངས། །ནུབ་ཕྱོགས་སུ་ནི་རང་བཞིན་སྦྱིན། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་
ཀྱང་མ་བཏང་ན། །གང་གང་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱིན་པར་བྱ། །པྲི་ཡང་ཀུ་ཡི་མེ་ཏོག་དང༌། །ཚྭ་འདི་ཡང་ནི་དེ་བཞིན་ཏེ། །འབྲས་
བུ་གསུམ་དང་སྒོག་སྐྱའང་གཞུག །ཤུ་དག་དང་ནི་ཤིང་ཀུན་དང༌། །ཕ་ལ་ཏ་དང་བཅས་པར་གཞུག །ཀ་ཏ་བ་ཀའང་དེ་བཞིན་ཏེ། །ཤྀ་རི་ཤ་ཡི་མེ་ཏོག་

94-1-107b

དང༌། །དེ་དག་ཆ་ནི་མཉམ་བྱས་ལ། །ར་གཅིན་དང་ནི་བཏགས་པར་བྱ། །མར་ནི་ཕུལ་བཞིར་ལྡན་པ་དང༌། །བ་གཅིན་དག་ནི་བཞི་འགྱུར་ནའང༌། །མེ་ནི་ཆུང་ངུས་དལ་ནས་
བཙོ༑ ༑མིག་ཀྱང་བསྐུས་ཤིང་སྣར་ཡང་བླུགས། །དེ་བཞིན་དུ་ནི་མར་ཀྱང་བཏུང༌། །མིག་བསྐུས་ལུས་བྱུགས་འཇིགས་པར་འགྱུར། །སྣར་བླུགས་འཇིགས་པས་གཟིར་
བ་དང༌། །མར་འཐུངས་པས་ཀྱང་འཇིགས་གྱུར་ནས། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །
ཐབས་གཞན་འདི་ནི་སྦྱར་བར་བྱ། །སེམས་ཅན་རྣམས་ལ་ཕན་འདོད་པས། །དཀྱིལ་འཁོར་དུ་ནི་ལེགས་པར་གཞུག །འཇིགས་པའི་ཕྱག་རྒྱ་སྦྱིན་སྲེག་ལས། །ནག་མོ་
ཡིས་ནི་མྱུར་དུ་གཞོམ། །སྦྱིན་སྲེག་ལས་ཀྱིས་འཇིགས་སྐྲག་ནས། །གདོན་དེ་རབ་ཏུ་འབྲོས་པར་འགྱུར། །ཤ་ཟའི་གདོན་གྱི་སྐབས་རྫོགས་སོ།།    །།
སྔར་བཤད་པ་ནི་གང་ཡིན་པའི། །ཀླུ་ཡི་གདོན་ཡང་བཤད་པར་བྱ། །གཏུམ་ཞིང་སྟོབས་ཆེ་ཁྲོ་བ་དང༌། །དྲག་ཅིང་སོས་ཀྱང་འདེབས་པར་བྱེད། །འཇོམས་པར་བྱེད་ཅིང་
སེམས་ཅན་འཚེ། །ཡར་ངོ་གཉིས་ཀྱི་ཚེས་ལྔ་དང༌། །དེ་བཞིན་མར་གྱི་ཚེས་བདུན་དང༌། །དུས་ཚིགས་ཀུན་དང་གུང་གི་ཚེ། །དད་པ་ཅན་གྱི་བྲམ་ཟེ་ལ། །ཀླུ་དབང་གདོན་

94-1-108a

ནི་རྒྱུ་བར་བྱེད། །གདོན་གྱིས་ཟིན་པ་འདར་བ་དང༌། །འཁོར་ཞིང་ས་ལ་འགྱེལ་བར་འགྱུར། །ཧ་རེར་ཡང་ནི་ལྟ་བ་དང༌། །མིག་ཀྱང་དམར་བར་
འགྱུར་བ་དང༌། །ལྕེ་ཡང་འབྱིན་པར་བྱེད་པ་དང༌། །ཡང་དང་ཡང་དུ་དབུགས་ཀྱང་གཏོང༌། །འབྲས་བུ་མེ་ཏོག་ཕྲེང་བ་དགའ། །དེ་བཞིན་འོ་མ་མར་ལ་དགའ། །རྟག་
ཏུ་ཡང་ནི་ཁྲོ་བར་འགྱུར། །སོ་ཡང་འཐམས་པར་འགྱུར་བ་སྟེ། །གང་གི་མཚན་མ་དེ་དག་ནི། །ཀླུ་ཡི་གདོན་དུ་བཤད་པ་ཡིན། །དེ་ནི་གང་གིས་བདེར་འགྱུར་བའི། །
གསོ་བའི་ཐབས་ཀྱང་བསྟན་པར་བྱ། །རིག་སྔགས་འཆང་གིས་ཁྲུས་བྱས་ལ། །གཙང་ཞིང་ཡིད་ནི་དགེ་བ་ཡིས། །བསྒྲིམས་ཏེ་གཏོར་མ་སྦྱིན་པར་བྱ། །བཀྲ་ཤིས་
འབྲས་ཡོས་བུ་རམ་དང༌། །སྣུམ་ཁུར་འབྲས་ཅན་བུ་རམ་སྦྱར། །པདྨ་ཨུཏྤལ་པུ་ཤེལ་ཙི། །དེ་བཞིན་ཨུཏྤལ་དམར་པོ་དང༌། །ཟས་མཆོག་དང་ནི་འོ་མ་ཞོ། །ས་ནག་
ཀྱང་ནི་དེ་བཞིན་ཏེ། །མེ་ཏོག་ཕྲེང་མང་བདུག་པ་དང༌། །ཀླུ་ཡི་མེ་ཏོག་སྦྱིན་པར་བྱ། །དྲི་མར་དག་ནི་དེ་བཞིན་ཏེ། །སྐུད་པ་དམར་པོ་སྦྱིན་པར་བྱ། །གུ་གུལ་དང་ནི་ཐང་
ཤིང་གི །བདུག་པ་དེ་ལ་སྦྱིན་པར་བྱ། །བྱང་ཕྱོགས་དང་ནི་ཤར་ཕྱོགས་སུ། །གཏོར་མ་སྲོད་ལ་སྦྱིན་པར་བྱ། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་

94-1-108b

དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །ལིག་བུ་མིག་ནི་ཆུ་གྲང་དང༌། །བཏགས་
ནས་མིག་བསྐུ་ཡང་ན་བླུགས། །ཤྭེ་ཏ་བ་ལ་གསེར་ཕྲོམ་དང༌། །རྒྱ་སྤོས་དང་ནི་ཡུངས་ཀར་དང༌། །ནག་ཏ་མ་ལ་ཏུམ་ཕྱི་དང༌། །ཐང་ཤིང་དང་ནི་རྣམ་པ་བདུན། །ཚོགས་
རྣམས་དེ་དག་བསགས་ནས་ནི། །མེ་ནི་ཆུང་ངུས་བཙོ་བྱ་ཞིང༌། །མར་ནི་ཕུལ་ཏག་བཞི་དག་དང༌། །བ་གཅིན་ཕུལ་བཞིའི་ནང་དུ་བཙོ། །དེ་ནས་དེ་ལ་བླུད་པར་བྱ། །དེ་བཞིན་
དུ་ནི་སྣར་ཡང་བླུགས། །མིག་བསྐུས་ལུས་བྱུགས་འཇིགས་པར་འགྱུར། །སྣར་བླུགས་འཇིགས་པས་གཟེར་བ་དང༌། །མར་འཐུངས་པས་ཀྱང་འཇིགས་གྱུར་ནས། །
གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །གང་གིས་གདོན་དེ་གཏོང་
འགྱུར་བའི། །སྦྱིན་སྲེག་ལས་ནི་སྦྱར་བར་བྱ། །སྦྱིན་སྲེག་ལས་ནི་མི་བཟད་དང༌། །རྡོ་རྗེ་ལྟེ་བས་བཅོམ་བྱས་ན། །སྦྱིན་སྲེག་ལས་ནི་འཇིགས་གཟིར་བས། །ཀླུ་ཡིས་མི་ནི་གཏོང་བྱེད་ཅིང༌། །
ཀླུ་ནི་མྱུར་དུ་འབྲོས་པར་འགྱུར། །ཀླུ་ཡི་གདོན་གྱིས་ཟིན་པ་ལ། །གང་གིས་གཞན་དུ་འགལ་བར་བྱེད། །རིག་སྔགས་འཆང་དང་མི་དག་ལ། །བརྩེ་བའི་ཕྱིར་ནི་འོང་བྱེད་ན། །གོ་ཆ་

94-1-109a

བརྟན་པར་བགོ་བྱ་ཞིང༌། །རིག་པ་མཆོག་གི་གོ་བགོས་ལ། །མ་རུངས་དུག་ནི་མི་བཟད་པ། །ཕོ་ཉམས་ནི་ངེས་བར་འཇོམས། །ལག་ན་རྡོ་རྗེ་
རིགས་མཆོག་མ། །ཕོ་ཉ་སྟོབས་ཆེན་གང་ཡིན་པའི། །སྙིང་པོ་དྲག་ཅིང་འཇིགས་པ་ཡི། །ལས་ཀྱིས་སྤྱི་བོར་འཇོམས་པར་བྱེད། །བཅོམ་པ་དེས་ན་དབྱེ་བྱེད་ཅིང༌། །
གདོན་ནི་ངེས་པར་བརླག་པར་འགྱུར། །ཀླུའི་གདོན་གྱི་སྐབས་རྫོགས་སོ།།    །།སྔར་བཤད་པ་ནི་གང་ཡིན་པའི། །ལོག་འདྲེན་གདོན་ཡང་ཤེས་
པར་བྱ། །གཏུམ་ཞིང་དྲག་ལ་གཟུ་ལུམས་ཅན། །ལྕེ་ཞིང་འཇིག་རྟེན་འཇོམས་པ་སྟེ། །མར་གྱི་ངོ་ཡི་ཚེས་ལྔ་དང༌། །ཚེས་གྲངས་བཅུ་བཞི་གནམ་སྟོང་ལ། །སྐྱེ་བོ་
གནས་དང་འགྲོ་བ་ལ། །དུས་ཀུན་ཏུ་ནི་འཚེ་བར་བྱེད། །དྲི་མ་ཅན་དང་གོས་ངན་ཅན། །དེ་བཞིན་ཁ་ཟས་ཁྱོས་མ་ཟ། །དགའ་བར་འགྱུར་དང་ཁྲོ་བ་དང༌། །བུད་
མེད་ཀྱིས་སྤངས་གང་ཡིན་དང༌། །ཆུ་ངོགས་བུད་མེད་བལྟས་པ་དང༌། །ཤིང་ལ་འཛེག་ཅིང་བཤང་གཅི་བྱེད། །འགྲེང་ཞིང་བཤང་གཅི་བྱེད་པ་དང༌། །གཅེར་བུར་
རྒྱུགས་གང་ཡིན་དང༌། །གཞན་གྱི་གོས་དང་འདྲེས་པ་དང༌། །གོས་ཀྱི་ཐ་མས་གཡབ་པ་ཡི། །མི་རྣམས་གང་གིས་ཟིན་པ་ཡི། །ཞུམ་ཞིང་ངུ་བར་བྱེད་པ་དང༌། །

94-1-109b

ནོར་རྣམས་ཀྱང་ནི་ཆུད་ཟ་ཞིང༌། །གཞན་གྱི་ཡིད་དུ་མི་འོང་དང༌། །སྐྱེས་པ་ཆུང་མ་རྙེད་མི་འགྱུར། །བུད་མེད་ན་ནི་ཁྱོ་མི་རྙེད། །ཚོང་བྱེད་ན་ཡང་ཟོང་དག་གིས། །ཁེ་སྤོགས་
རྙེད་པར་མི་འགྱུར་ཞིང༌། །ཞིང་གཤིན་དག་ལ་རྨོས་བཏབ་ཀྱང༌། །རྨོས་པའི་འབྲས་བུ་ཐོབ་མི་འགྱུར། །མཚན་ནི་ཐམས་ཅད་རྫོགས་པ་ཡི། །ཆུང་མ་ལས་ཀྱང་བུ་མི་
འབྱུང༌། །དོན་གཞན་བྱ་བར་བརྩམས་ཀྱང་ནི། །ལོག་པའི་བློ་ནི་གཞན་དུ་འགྱུར། །དེ་དག་གང་ལ་སྣང་འགྱུར་བའི། །དེ་ཡི་གསོ་བའི་ཐབས་ཀྱང་བཤད། །ཁང་པ་མཉམ་
ཞིང་གསར་བྱས་ལ། །རིན་ཆེན་ཐམས་ཅད་བསགས་པར་བྱ། །བུམ་པ་བཞི་ཡང་དེར་བཞག་ཅིང༌། །བཀྲ་ཤིས་རྣམས་ཀྱང་དབུལ་བར་བྱ། །རྫས་རྣམས་དང་ནི་འབྲས་
རྣམས་དང༌། །བུམ་པ་བ་དན་སྔོན་པོ་དང༌། །ཤ་བཙོས་དང་ནི་རྗེན་པ་དང༌། །དེ་བཞིན་ཁུ་བ་ཟས་རྣམས་དང༌། །དྲི་དང་མེ་ཏོག་དཀར་པོ་དང༌། །འབྲས་ཀྱི་འོ་ཐུག་དེར་
སྦྱིན་བྱ། །གཏོར་མའི་ལས་ནི་འདི་ཉིད་ཀྱིས། །དེ་ནི་ཁྲུས་ཀྱང་བྱེད་དུ་གཞུག །བ་ལ་ཨ་ཏི་བ་ལ་དང༌། །ཀནྟ་ཀ་རི་འབྲི་ཧ་ཏི། །བ་ཏྲ་དང་ནི་པུ་ཤེལ་ཙེ། །པྲི་ཡང་ཀུ་དང་
ཤུ་ཏི་དང༌། །ཕྱེ་མའི་གོང་བུ་འདི་ཡིས་ནི། །རབ་ཏུ་མཉམ་གཞག་ཁྲུས་བྱེད་གཞུག །རིག་སྔགས་འཆང་ནི་ཤར་ཕྱོགས་ལྟ། །ནད་པ་ནུབ་ཕྱོགས་བསྟན་བྱས་ལ།།

94-1-110a

གོས་དཀར་ཅན་གྱི་སྙིང་པོ་དང༌། །ལྡན་པའི་ཆུས་ནི་དབང་ཡང་བསྐུར། །དེ་ནས་བློ་ལྡན་ཡིད་གཞུངས་བས། །བདུད་རྩི་ཐབ་སྦྱོར་ལྡན་
པ་ཡི། །སྦྱར་སྨན་གྱིས་ནི་ལུས་ཀྱང་བསྐུ། །གུ་གུལ་དང་ནི་ཡུངས་ཀར་དང༌། །གིའུ་ཝང་ཤུ་དག་རུ་རྟ་དང༌། །སུ་ག་སྨེལ་ཡང་ནི་དེ་བཞིན་ཏེ། །སྒྲོན་ཤིང་དང་ནི་ཐང་
ཤིང་དང༌། །ཙནྡན་དང་ནི་ཨ་ག་རུ། །ཀ་ལེ་ཡ་ཡི་པད་འདྲ་དང༌། །གེ་སར་རྣམས་ནི་ཆ་བསྙམས་ལ། །ཆུ་དང་ལྷན་ཅིག་བཏགས་པར་བྱ། །གང་ན་སྦྱར་སྨན་འདི་
གནས་པ། །དེར་ནི་འཇིགས་པ་མི་འབྱུང་སྟེ། །ཆོམ་རྐུན་མ་ཡིན་མཚོན་རྣམས་མིན། །སྦྲུལ་རྣམས་མ་ཡིན་ལྷ་མིན་མིན། །ལག་ན་རྡོ་རྗེའང་འདིས་བསྐུས་པས། །
ས་སྟེང་དག་ཏུ་རྒྱལ་བར་འགྱུར། །འདི་ཡིས་ལུས་ལ་བསྐུས་ན་ནི། །ལོག་འདྲེན་རྣམས་ལས་ཐར་པར་འགྱུར། །སྦྱར་སྨན་དོན་ཀུན་སྒྲུབ་པ་ནི། །སྔར་ཡང་ངས་ནི་
བཤད་པ་ཡིན། །ལོག་འདྲེན་གྱི་གདོན་གྱི་སྐབས་རྫོགས་སོ།།    །།སྔར་བཤད་པ་ནི་གང་ཡིན་པའི། །བརྗེད་བྱེད་གདོན་ཡང་ཤེས་པར་བྱ། །དྲག་
ཅིང་ཁྲོ་ལ་གཏུམ་པ་དང༌། །གཟུ་ལུམས་ཅན་དེ་ཚུགས་པར་དཀའ། །ཚེས་གཉིས་དང་ནི་ཚེས་བཞི་དང༌། །དེ་བཞིན་དགུ་དང་བཅུ་གཉིས་དང༌། །མར་གྱི་བཅུ་བཞི་

94-1-110b

དེ་བཞིན་ཏེ། །བརྗེད་བྱེད་དག་ནི་འཇུག་པར་འགྱུར། །དང་པོའི་ཐུན་ནི་འདས་ནས་ཀྱང༌། །ལྷག་མ་རྣམས་ལ་དེ་བཞིན་ལྡང༌། །ཕྱི་ནས་རླུང་བཞིན་ཡང་དང་ཡང༌། །དེ་ནས་
ཡུད་ཙམ་ཉིན་ཞག་དང༌། །དེ་བཞིན་ཟླ་ཕྱེད་ཟླ་དང་ལོར། །དབུ་བ་སྐྱུག་ཅིང་རྒྱལ་བར་འགྱུར། །ལུས་ལས་རྔུལ་ཡང་འབྱུང་བར་འགྱུར། །གདོན་གྱིས་ཟིན་པ་འཁོར་བ་
དང༌། །ས་ལ་འགྱེལ་ཞིང་འཁོར་བར་འགྱུར། །བརྗེད་བྱེད་གདོན་གྱིས་ཟིན་པ་ཡི། །དེ་ཡི་མཚན་མ་དེ་དག་ཡིན། །གང་གིས་གདོན་དེ་གཏོང་འགྱུར་བའི། །གསོ་བའི་
ཐབས་ཀྱང་བཤད་པར་བྱ། །བདུག་པ་དྲི་དང་མེ་ཏོག་ཕྲེང༌། །དེ་བཞིན་ཤ་བཙོས་རྗེན་པ་དང༌། །ཏིལ་ཟན་དང་ནི་འབྱུང་པོའི་ཟས། །དེ་བཞིན་ཤུག་པ་པུ་ཤེལ་རྩེ། །བྱུག་
པ་དང་ནི་མར་ཡང་བླུད། །འབྲས་བུ་གསུམ་ལས་སྲང་གཅིག་དང༌། །ཚ་བ་གསུམ་ལས་སྲང་གཅིག་གཞུག །སྒོག་སྐྱ་བརྒྱ་ཡང་གཞུག་པར་བྱ། །ཡུངས་ཀར་སྟོང་
ཡང་དེ་བཞིན་ཏེ། །ནག་ཏམ་ལའི་ས་བོན་དང༌། །བིལ་བའི་རྩ་བ་དེ་བཞིན་ཏེ། །དེ་དག་ཆ་ནི་མཉམ་བྱས་ལ། །ར་གཅིན་དང་ནི་བཏགས་པར་བྱ། །མར་དང་བ་གཅིན་
བཞི་འགྱུར་གྱི། །མར་དུ་ཡང་ནི་བཙོ་བར་བྱ། །མིག་ཀྱང་བསྐུ་ཞིང་སྣར་ཡང་བླུགས། །དེ་བཞིན་མར་ཡང་བཏུང་བར་བྱ། །མིག་བསྐུས་ལུས་བྱུགས་འཇིགས་པར་

94-1-111a

འགྱུར། །སྣར་བླུགས་འཇིགས་པས་གཟིར་བ་དང༌། །ཆོ་ག་འདི་དག་རྣམས་ཀྱིས་ཀྱང༌། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་
ཀྱང་མ་བཏང་ན། །གང་གིས་གདོན་དེ་གཏོང་གྱུར་པའི། །ཐབས་གཞན་འདི་ཡང་བཤད་པར་བྱ། །དཀྱིལ་འཁོར་བྲིས་ཏེ་གཞུག་པར་བྱས་ལ་སྤྱན་ནམ། ཡང་ན་
བདུད་རྩི་ཐབ་སྦྱོར་རམ། ཚོགས་ཆེན་པོ་ལྕགས་ཅན་གྱིས་བེ་ཀང་ཀ་ཏའི་ཡམ་སྲེག་ཤིང་གི་སྦྱིན་སྲེག་བྱས་ན། གདོན་དེ་འབྲོས་པར་འགྱུར་རོ། །བརྗེད་བྱེད་ཀྱི་
གདོན་གྱི་སྐབས་རྫོགས་སོ།།    །།སྔར་བཤད་པ་ནི་གང་ཡིན་པའི། །སྨྱོ་བྱེད་གདོན་ཡང་ཤེས་པར་བྱ། །དྲག་ཅིང་གཏུམ་ལ་གཟུ་ལུམས་
ཅན༑ ༑ལྕི་ཞིང་ཚུགས་པར་དཀའ་བ་སྟེ། །མར་གྱི་ངོ་ཡི་ཞག་གཉིས་དང༌། །ཞག་དགུ་ལ་ནི་འཚེ་བྱེད་ཅིང༌། །རླུང་དང་བད་ཀན་རང་བཞིན་གྱི། །སྨྱོ་བྱེད་གདོན་ནི་
འཇུག་པར་འགྱུར། །དེ་ཡི་ཚུལ་ནི་བཤད་པར་བྱ། །ངས་བཤད་དེ་ནི་མཉན་པར་གྱིས། །གཟུགས་ནི་རབ་ཏུ་མཛེས་པ་ཡིན། །ཤིན་ཏུ་དགའ་ཞིང་སྤྲོ་བར་འགྱུར། །
དཔའ་བོ་དང་ནི་གཟུགས་བཟང་དང༌། །མི་ནི་གླུ་ལ་སྲེད་པ་ལ། །རྩེད་མོ་ལ་སོགས་གཏམ་དག་ལས། །སྨྱོ་བྱེད་འཛིན་ཏེ་ཐེ་ཚོམ་མེད། །མཚན་འདི་དག་གིས་ཤེས་

94-1-111b

བར་བྱ། །ཚུལ་རྣམས་ཀྱང་ནི་འདིར་ཉོན་ཅིག །གླུ་ལེན་ཅིང་ནི་གར་བྱེད་དང༌། །དགོད་པར་བྱེད་ཅིང་དུ་བ་དང༌། །དྲི་དང་མེ་ཏོག་ཕྲེང་ལ་དགའ། །རླུང་དང་བད་ཀན་གནས་པ་
ཡིན༑ ༑རབ་ཏུ་རྒྱུག་གམ་ཡང་ན་འགྲེང༌། །དལ་ནས་ཀྱང་ནི་དགོད་པ་དང༌། །གཉིད་ཀྱང་ཆེ་བར་མི་འགྱུར་ལ། །ཅུང་ཟད་ཀྱང་ནི་སྨྲ་མི་བྱེད། །ཁ་ཟས་ལ་ཡང་དགའ་བ་
རྣམས། །རླུང་མཁྲིས་བད་ཀན་གནས་པ་ཡིན། །ཤིན་ཏུ་དྲག་ཏུ་སྨྲ་བ་དང༌། །མང་དུ་ཡང་ནི་སྨྲ་བ་དང༌། །གཏམ་གྱི་ཚུལ་ལ་དགའ་བའི་རྣམས། །བད་ཀན་གནས་ལ་
བརྟེན་པ་དང༌། །གནས་གསུམ་ལ་ནི་རྟེན་འགྱུར་ལ། །ཚུལ་ཀུན་ཡང་ནི་བྱེད་གྱུར་ན། །དེ་ནི་གསོར་མེད་ཤེས་པར་བྱ། །དེ་ལ་སྤྱད་པར་བྱ་བ་མེད། །ལྷ་རྣམས། ལག་
ན་རྡོ་རྗེ་ངའི་མཚམས་རླུང་འདི་ནི། །གསོར་མི་རུང་བ་ལ་ཡང་ཚར་གཅོད་པ་ཡིན་ནོ། །གདོན་གང་ངའི་མིང་ཐོས་ཀྱང་མི་འབྲོས་པ་དེ་ལ་ནི། ངས་རྡོ་རྗེ་དྲག་པོས་སྤྱི་བོ་
གཤག་པར་བྱའོ། །སྨན་དང་གསང་སྔགས་གང་གིས་སྨྱོ་བྱེད་ཀྱི་གདོན་སྟོབས་པོ་ཆེ་ལ་གསོ་བ་ཡང་བཤད་པར་བྱ་སྟེ། དྲི་ཀུན་དང་ནི་མེ་ཏོག་ཕྲེང༌། །དེ་བཞིན་རོལ་
མོའི་སྤྱད་ཀུན་དང༌། །འབྲས་ཅན་དྲི་ཞིམ་གཙང་མ་དང༌། །འོ་ཐུག་འབྲུ་ཆང་སྦྱར་བའི་ཆང༌། །དེ་ལྟར་གཏོར་མ་རྣམས་བསགས་ལ། །ལམ་གྱི་བཞི་མདོར་སྦྱིན་པར་

94-1-112a

བྱ༑ ༑གཏོར་མའི་ལས་ནི་འདི་དག་གིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོར་
འགྱུར་བའི། །ཐབས་གཞན་འདི་ནི་སྦྱར་བར་བྱ། །མར་སྙིང་ལོ་ནི་སུམ་ཅུ་གཉིས། །ལོན་པའི་མར་དེ་ཕུལ་བཞི་དང༌། །འོ་མ་ཕུལ་བཞི་དག་དང་ནི། །སྦྲང་རྩི་
ཕུལ་བཞིར་ལྡན་པར་བྱ། །བ་ལང་ཀོ་བ་བསྲེགས་པ་ཡི། །ཕྱེ་མ་ཕུལ་བཞི་གཞུག་པར་བྱ། །སྒོག་སྐྱ་བརྒྱ་ཡང་གཞུག་པར་བྱ། །སྲང་གྲངས་སུམ་ཅུ་ཨ་རུ་
ར༑ ༑སྲང་གྲངས་ཉིས་འགྱུར་ཚ་བ་གསུམ། །གསོ་བ་པོས་ནི་གཞུག་བྱ་སྟེ། །ལྷན་ཅི་ག་ཕྱེ་མ་ཞིབ་མོར་བྱ། །གང་ཚེ་ཐམས་ཅད་ཚོས་གྱུར་ནས། །དེ་བཞིན་དུ་
ནི་ཕྱིར་ཡང་འགྱུར། །མི་ཡི་འཇིག་རྟེན་གནས་པ་ཡི། །གདོན་རྣམས་ཐམས་ཅད་ཇི་སྙེད་པ། །རླུང་ཅན་དང་ནི་མཁྲིས་པ་ཅན། །བད་ཀན་ཅན་དང་འདུས་པ་
ཅན༑ ༑གདོན་གྱི་གཟུགས་ནི་ཐམས་ཅད་ཀྱི། །སྨན་རྣམས་ཀྱང་ནི་འདི་ཡིན་ཏེ། །རྡོ་རྗེ་ལྷ་ཡི་མར་ཞེས་བྱ། །གདོན་ཀུན་གཏོང་བར་འགྱུར་བ་དང༌། །གདོན་ཀུན་
ཞི་བར་བྱེད་པ་དང༌། །གདོན་ཀུན་འཇིགས་པར་བྱེད་པ་སྟེ། །སེམས་ཅན་རྣམས་ལ་ཕན་པའི་ཕྱིར། །ང་ཡིས་སུ་ནི་བཤད་པ་ཡིན། །གང་ཞིག་སྨན་གྱི་རྒྱལ་

94-1-112b

པོ་ཡི། །མིང་ནི་ལེགས་པར་དྲན་བྱེད་པ། །དེ་ལ་གདོན་རྣམས་ཐམས་ཅད་ཀྱིས། །གླགས་བཙལ་ཕྱིར་ནི་བརྩོན་མི་བྱེད། །དེ་ཕྱིར་དེ་ལ་བླུད་པར་བྱ། །དེ་བཞིན་སྣར་
ཡང་བླུགས་པར་བྱ། །ཆོ་ག་འདི་དག་གིས་ཀྱང་ནི། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི།།
ཐབས་གཞན་འདི་ནི་སྦྱར་བར་བྱ། །དཀྱིལ་འཁོར་བྲིས་ལ་དེར་གཞུག་པར་བྱ་སྟེ། དཀྱིལ་འཁོར་དེར་རིག་སྔགས་ཀྱི་རྒྱལ་པོའམ། ཚོགས་ལྕགས་ཅན་ནམ། རྨུགས་བྱེད་ཀྱིས་སྦྱིན་
སྲེག་བྱའོ། །ལྷ་རྣམས། འདི་ནི། ལག་ན་རྡོ་རྗེའི་མཚམས་རླུང་ཡིན་ཏེ། གསོར་མི་རུང་བ་རྣམས་ཀྱང་ཚར་གཅོད་པར་བྱེད་དོ། །གདོན་གང་ངའི་མིང་ཐོས་ནས་མི་འབྲོས་པ་དེ་ལ་རྡོ་རྗེ་དྲག་
པོས་སྤྱི་བོ་གཤག་པར་བྱའོ། །ལྷ་རྣམས། དེ་བཞིན་གཤེགས་པའི་བཀས་མ་རུངས་པ་རྣམས་གཞོམ་པ་བཟང་པོ་རྣམས་ངས་བཤད་ཟིན་ཏོ། །སྨྱོ་བྱེད་ཀྱི་
གདོན་གྱི་སྐབས་རྫོགས་སོ།།    །།སྔར་བཤད་པ་ནི་གང་ཡིན་གདོན། །ལྷ་མ་ཡིན་གདོན་ཤེས་པར་བྱ། །གཏུམ་ཞིང་གཟུ་ལུམས་ཆེ་བ་དང༌།།
འཇིག་རྟེན་འཚེ་བར་བྱེད་པའི་སྟེ། །གཟི་བརྗིད་ཅན་དང་ལུས་ཆེ་དང༌། །གཟུགས་བཟང་ཡོན་ཏན་ལྡན་པ་ལ། །ལྷ་མ་ཡིན་ནི་འཇུག་པར་བྱེད། །དེ་ཡི་མཚན་མ་ཚུལ་

94-1-113a

བཞིན་ཉོན། །རིག་སྔགས་འཆང་ལ་བརྙས་པར་བྱེད། །རིག་བྱེད་ཀྱང་ནི་སྨྲ་བར་བྱེད། །སྐེམ་བྱེད་ང་ཡིན་ཁྱབ་འཇུག་ང༌། །ཞེས་ནི་རྫུན་
ཡང་སྨྲ་བར་བྱེད། །གདོན་ཀུན་གྱི་ནི་ཚུལ་དག་དང༌། །རྣམ་པ་མང་པོར་སྒྱུར་བར་བྱེད། །ངུ་ཞིང་རེས་འགའ་སེམས་ཀྱང་འཛིན། །རེས་འགའ་ཟས་ཀྱང་ཟ་བར་
བྱེད༑ ༑ལག་པས་རྩ་དག་བླངས་ནས་ཀྱང༌། །སྐད་ཅིག་གིས་ནི་མི་ལ་འཚེ། །ཚིག་ངན་དག་ཀྱང་སྨྲ་བར་བྱེད། །ཤིན་ཏུ་ཡང་ནི་དགོད་པར་བྱེད། །ལྷ་མ་ཡིན་གྱི་
གདོན་རྣམས་ཀྱི། །མཚན་མ་ཡང་ནི་དེ་ཡིན་ཏེ། །ཆོ་ག་ཡང་ནི་དེ་བཞིན་དུ། །དེ་ཡི་ངོ་ལོན་གང་དག་གིས། །གདོན་དེ་གཏོང་བར་འགྱུར་བའང་བྱ། །མེ་ཏོག་ཀུན་
དང་དྲི་དག་དང༌། །མེ་ཏོག་ཕྲེང་བ་སྣ་ཚོགས་དང༌། །པདྨ་ཨུཏྤལ་པུ་ཤེལ་ཙེ། །ཨུཏྤལ་དམར་པོའི་འདབ་མ་དང༌། །ཤ་བཙོས་དང་ནི་རྗེན་པ་ཡིན། །ངོ་ལོན་
དག་ནི་འཇམ་པོར་བྱ། །དེ་ནས་རིག་སྔགས་འཆང་དག་གིས། །གཙང་སྦྲ་བྱ་སྟེ་ནུབ་ཕྱོགས་སྦྱིན། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་
བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །འབྲས་བུ་གསུམ་དང་ཚ་བ་གསུམ། །

94-1-113b

བ་ལ་ཨ་ཏི་བ་ལ་དང༌། །ཐལ་ཏྲེས་དང་ནི་བུ་ཤེལ་ཙེ། །རྩ་བ་ལྔ་རྣམས་བསགས་ནས་ནི། །མར་ནི་ཕུལ་ཏག་བཞི་དག་ཀྱང༌། །བ་གཅིན་ཕུལ་བཞིའི་ནང་དུ་བཙོ། །མེ་ནི་
ཆུང་ངུས་དལ་ནས་བཙོ། །དེ་ནས་དེ་ལ་བླུད་པར་བྱ། །དེ་བཞིན་དུ་ནི་སྣར་ཡང་བླུགས། །མིག་བསྐུས་ལུས་བྱུགས་འཇིགས་པར་འགྱུར། །སྣར་བླུགས་འཇིགས་
པས་གཟིར་བ་དང༌། །མར་འཐུངས་པས་ཀྱང་འཇིགས་གྱུར་ནས། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་
གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །རྡོ་རྗེ་སེར་སྐྱས་སྦྱིན་སྲེག་བྱ། །རྡོ་རྗེ་སྒྲོག་གིས་བཅིང་བར་བྱ། །དེ་དག་སྔགས་ཀྱིས་ཚར་ཡང་གཅད། །
ལྷ་མ་ཡིན་གྱི་གདོན་གྱི་སྐབས་རྫོགས་སོ།།    །།དེ་ནས་ངས་ནི་སྔར་བཤད་གང༌། །གཞོན་ནུའི་གདོན་བཞིན་ཤེས་པར་བྱ། །གཏུམ་ཞིང་ཁྲོ་
ལ་གཟུ་ལུམས་ཅན། །འགྲོ་བའི་གནས་དང་མི་གནས་འཇོམས། །ཚེས་གཉིས་དང་ནི་བཅུ་གཅིག་དང༌། །མར་གྱི་ངོ་ཡི་ཞག་ལྔ་དང༌། །ཕལ་ཆེར་ཚེས་བཅུ་
དག་ལ་རྒྱུ། །གཞོན་ནུའི་སྲོག་ནི་གཅོད་པ་ཡི། །རྟག་ཏུ་གསུམ་ཞིང་རྒྱུ་བར་བྱེད། །བྱིས་པ་གསོད་ཅིང་མི་སྲུན་ན། །རིགས་བཞི་ལྡན་ཞིང་རྟག་ཏུ་རྒྱུ། །གཏོར་མ་

94-1-114a

འདོད་པའི་གདོན་ཆེན་ཡིན། །དེ་ལས་གཞན་པའི་གང་དག་གི །རིགས་རྣམས་ཅི་འདྲ་བཤད་པར་གྱིས། །ནམ་གྲུ་བྲམ་ཟེར་ཤེས་པར་བྱ།།
བྱ་ནི་རྒྱལ་རིགས་ཡིན་པར་བསྟན། །སྐེམ་བྱེད་རྗེའུ་རིགས་ཤེས་པར་བྱ། །གཞོན་ནུ་དམངས་རིགས་ཤེས་པར་བྱ། །གྱེན་དུ་ལྟ་བ་གང་ཡིན་དང༌། །སྐད་ཅིག་སྐད་
ཅིག་འཁོར་བར་བྱེད། །རིམས་དང་ལུད་པ་དབུགས་མི་བདེ། །དེ་ནི་ནམ་གྲུའི་གདོན་ཡིན་ནོ། །མིག་ཕབ་པ་ནི་གང་ཡིན་དང༌། །སོ་ཡང་འཆའ་བར་བྱེད་པ་
དང༌། །རྔམ་པ་ཅན་དང་རིམས་བཏབ་གང༌། །དེ་ནི་བྱ་ཉིད་ཡིན་པར་བསྟན། །གློ་བུར་དུ་ནི་ངུ་བ་གང༌། །རིམས་ཀྱིས་བཏབ་ཅིང་རབ་ཏུ་རྒྱུག །སྡང་ཞིང་དགོད་
པར་བྱེད་པ་དང༌། །དེ་བཞིན་འདར་ཞིང་གླལ་བར་བྱེད། །བྱིས་པ་གང་གིས་ཁ་དག་ནས། །དྲི་ང་བ་ནི་འབྱུང་བ་དང༌། །ལུས་ལ་རྨ་དང་འབྲུམ་བུ་དང༌། །ཚ་ཞིང་
མེ་ཡི་མདོག་དང་འདྲ། །མཚན་མོ་དུས་མཚམས་ལྡང་བར་འགྱུར། །དུས་མཚམས་དག་ཏུ་བབ་པ་ན། །འཁྲུ་ཞིང་རིམས་འདེབས་སྐྱུག་པ་དང༌། །ལུས་ཀྱང་སྔོན་
པོར་གྱུར་པ་དང༌། །གང་ཞིག་ལུས་ནི་རྡོབ་པར་བྱེད། །རིམས་ཀྱིས་ཀྱང་ནི་འཚེ་བ་དང༌། །ནུ་མ་ཤིན་ཏུ་སོས་ཀྱང་འདེབས། །ལན་གྲངས་མང་དུ་ངུ་ཞིང་འདར། །

94-1-114b

མིག་ཀྱང་དམར་པོར་གྱུར་པ་དང༌། །མི་དགའ་མཆུ་ཡང་མུར་བར་བྱེད། །བྱིས་པ་སྐེམ་བྱེད་ཟིན་པ་ཡིན། །ལག་པ་དང་ནི་རྐང་པ་གཅིག །ལས་བྱས་པས་ནི་ཚིག་ཀྱང་
ན༑ ༑མིག་ནི་འཁོར་ཞིང་ལྟ་བར་བྱེད། །མིག་གཅིག་ཀྱང་ནི་འཛུམ་པར་བྱེད། །རྣག་དང་ཁྲག་གི་དྲི་ཡང་མནམ། །སྨིན་མ་ཡ་གཅིག་འདེགས་པར་བྱེད། །སྐེམ་བྱེད་
བརྗེད་བྱེད་གདོན་རྣམས་ཀྱི། །མཚན་མ་དག་ཏུ་བསྟན་པ་ཡིན། །གཞོན་ནུའི་གདོན་ལ་གཏོར་མ་བྱ། །ལེགས་པར་ཁྲུས་བྱས་གཙང་མས་བསྒྲིམ། །དབྱིག་རྣམས་
དང་ནི་གསེར་རྣམས་དང༌། །གོས་ཀྱང་དེ་ལ་སྦྱིན་པར་བྱ། །སྣུམ་ཁུར་བཀྲ་ཤིས་འབྲས་ཡོས་དང༌། །འབྲས་ཆན་དང་ནི་ཟན་དྲོན་དང༌། །ཤ་བཙོས་དང་ནི་རྗེན་པ་
དང༌། །ཆང་དང་ཏིལ་ཟན་རྣམས་དང་ནི། །ཏིལ་དང་འབྲས་ཅན་པུ་ཤེལ་ཙེ། །འབྲས་ཀྱི་འོ་ཐུག་ཡུངས་ཀར་ལྡན། །བ་ལང་གི་ནི་ཆུ་ཀ་འམ། །ཤིང་སྐམ་མ་མོའི་
གནས་དག་ཏུ། །གཏོར་མ་མེ་མར་བཅས་པ་འདི། །སྲོད་ལ་ཡང་ནི་སྦྱིན་པར་བྱ། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་
ཀྱང་མ་བཏང་ན། །གང་གིས་གདོན་དེ་གཏོང་བ་ཡི། །ཐབས་གཞན་དག་ནི་སྦྱར་བར་བྱ། །བུ་ཚང་རྡོ་དང་རམ་ཉེ་བ། །གསེར་ཕྲོམ་དང་ནི་སྐྱེར་པ་ཡུངས། །ཀ་པིང་ཏ་ཡི་

94-1-115a

ཁུ་བ་དང༌། །པ་ལ་ཤ་ཡི་ལོ་མ་དང༌། །སྦྲང་རྩི་རན་ཙམ་གཞུག་པར་བྱ། །སེང་ལྡེང་སྙིང་པོ་ཚ་བ་གསུམ། །བཙོད་དང་ཤིང་མངར་ཐམས་
ཅད་དང༌། །དེ་དག་ཆ་ནི་མཉམ་བྱས་ལ། །ར་གཅིན་དང་ནི་བཏག་པར་བྱ། །མར་ནི་ཕུལ་བཞི་གཞུག་པར་བྱ། །བ་གཅིན་ཡང་ནི་བཞི་འགྱུར་བླུགས། །གོ་ཕྱེའི་
ལོ་མ་དག་དང་ནི། །པར་བ་ར་ཀ་རུལ་པ་དང༌། །ཏིལ་རུལ་ནས་ཀྱི་ལོ་མ་ཡིན། །བླུགས་པའི་སྨན་ནི་བྱ་བ་ཡིན། །མར་ནི་ཕུལ་ཏག་ཕྱེད་ཀྱིས་ཀྱང༌། །གོང་བུའི་སྨན་
མཆོག་བཙོ་བར་བྱ། །དུས་མཚམས་གཉིས་སུ་མཁས་པ་ཡིས། །དེ་ནི་ཁྲུས་ཀྱང་བྱེད་དུ་གཞུག །གཞོན་ནུའི་གདོན་ནི་ཐམས་ཅད་ལས། །གསོ་བའི་ཐབས་ནི་
དམ་པ་ཡིན། །ཀུན་ནས་གསོ་བའི་ཐབས་ཡོད་དེ། །ཐམས་ཅད་ཀྱང་ནི་འཚོ་བ་ཡོད། །ཆོ་ག་འདི་དག་གིས་ཀྱང་ནི། །གདོན་དེ་རབ་ཏུ་འབྲོས་པར་འགྱུར། །ཅི་
སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །དགའ་བྱེད་གདོང་གིས་ཁྲུས་བྱ་ཞིང༌། །གཏོར་མ་ཡང་ནི་
དེ་ལ་སྦྱིན། །ཡང་ན་རིག་པ་མཆོག་གིས་བྱ། །དེས་ནི་གདོན་དེ་གཏོང་བར་འགྱུར། །གཞོན་ནུའི་གདོན་གྱི་སྐབས་རྫོགས་སོ།།    །།སྔར་བཤད་

94-1-115b

པ་ནི་གང་ཡིན་པའི། །གནོད་སྦྱིན་གདོན་ཡང་ཤེས་པར་བྱ། །གཏུམ་ཞིང་གཟུ་ལུམས་ཆེ་བ་སྟེ། །འཇིག་རྟེན་དག་ལ་འང་འཚེ་བར་བྱེད། །ངོ་གཉིས་ཚེས་ནི་བཅུ་གསུམ་དང༌།།
ཡར་གྱི་ཚེས་ལྔ་དག་ལ་རྒྱུ། །སྐྱེད་མོས་ཚལ་དང་ལྷ་གནས་སུ། །གཙང་ཞིང་སྤྱོད་པ་གཙང་བ་དང༌། །མི་རྣམས་གཟུགས་ནི་བཟང་བ་དང༌། །རྒྱན་པོས་རྩེ་ལ་རབ་ཆགས་
དང༌། །བཞི་མདོ་གང་དུ་རྩེ་བ་ན། །བྲམ་ཟེ་རྒྱལ་རིགས་རྟག་ཏུ་འཛིན། །གནོད་སྦྱིན་གདོན་གྱིས་ཟིན་གྱུར་པ། །དེ་ཡི་མཚན་མ་ཤེས་པར་བྱ། །དྲི་དང་མེ་ཏོག་ཕྲེང་ལ་དགའ།།
ཟས་སྐོམ་ལ་འང་དེ་བཞིན་དགའ། །ཁྲོ་བ་མེད་ཅིང་མི་ངུ་ལ། །ཡང་དང་ཡང་དུ་ཟས་ཀྱང་ཟ། །དབང་ཡང་ཆེ་ཞིང་ནོར་མང་ལ། །དེ་བཞིན་རྟག་ཏུ་སྦྱིན་ལ་དགའ། །རྟག་ཏུ་
ཤིན་ཏུ་གཙང་སྦྲ་ལྡན། །དེ་ནི་གསོ་བའི་ཐབས་ཀྱང་བཤད། །ཟས་ཀུན་དང་ནི་དྲི་ཀུན་དང༌། །དེ་བཞིན་མེ་ཏོག་ཐམས་ཅད་དང༌། །ཤིང་ཏོག་ཀུན་དང་སྦྱར་ཐུག་དང༌། །
དེ་བཞིན་འབྲས་ཀྱི་འོ་ཐུག་དང༌། །ཤ་བཙོས་དང་ནི་རྗེན་པ་དང༌། །ཏིལ་ཟན་དང་ནི་འབྱུང་པོའི་ཟས། །གདུགས་སེར་དང་ནི་མཆོད་ཕྱིར་ཐོགས། །དེ་བཞིན་སྐུད་པ་སེར་
པོ་དང༌། །དབྱིག་རྣམས་དང་ནི་གསེར་དག་དང༌། །རིན་ཆེན་རྣམ་པ་སྣ་ཚོགས་རྣམས། །ཚུལ་བཞིན་དུ་ནི་སྦྱིན་པར་བྱ། །གཏོར་མ་དེ་དག་བསགས་ནས་ཀྱང༌། །བྱང་

94-1-116a

ཕྱོགས་སུ་ནི་སྦྱིན་པར་བྱ། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་
གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །གྲོ་རྣམས་དང་ནི་ནས་རྣམས་དང༌། །མོན་སྲན་གྲེའུ་དང་རྒྱ་སྲན་དང༌། །འབྲས་བུ་གསུམ་
དང་ཚ་བ་གསུམ། །དེ་བཞིན་ཡུངས་ཀར་པྲི་ཡང་ཀུ། །ཤུ་དག་དང་ནི་ཤིང་ཀུན་དང༌། །དེ་བཞིན་རྩ་བ་ལྔ་པ་གཉིས། །ཏིལ་རྣམས་སྒོག་སྐྱ་ལྡན་པར་གཞུག །
མར་ནི་ཕུལ་བཞིའི་ནང་དུ་བཙོ། །འོ་མ་ཕུལ་བཞི་སྦྲང་རྩི་བཞི། །བ་གཅིན་ཕུལ་བཞི་བླུགས་པར་བྱ། །བ་ལང་ཀོ་བ་བསྲེགས་པ་ཡི། །ཕྱེ་མ་ཕུལ་བཞི་གཞུག་
པར་བྱ། །མེ་ནི་ཆུང་དུས་དལ་ནས་བཙོ། །དེ་ནས་དེ་ལ་བླུགས་པར་བྱ། །དེ་བཞིན་དུ་ནི་སྣར་ཡང་བླུགས། །མིག་བསྐུས་ལུས་བྱུགས་འཇིགས་པ་དང༌། །སྣར་
བླུགས་འཇིགས་པས་གཟིར་བར་འགྱུར། །ཆོ་ག་འདི་དག་གིས་ཀྱང་ནི། །གདོན་དེ་རབ་ཏུ་འབྲོས་པར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་
དེ་གཏོང་འགྱུར་བའི། །ཐབས་གཞན་འདི་ཡང་སྦྱར་བར་བྱ། །དཀྱིལ་འཁོར་བྲིས་ཏེ་དེར་བཅུག་ལ་སྦྱིན་སྲེག་གི་ལས་མི་བཟད་པས་མེའི་ནང་དུ་རིག་པ་མཆོག་

94-1-116b

གིས་གཞོམ་པར་བྱའོ། །ཡང་ན་རྡོ་རྗེ་ནག་མོས་གཞོམ་པར་བྱ་སྟེ། དེས་ནི། གདོན་འབྲོས་པར་འགྱུར་རོ། །གནོད་སྦྱིན་གྱི་གདོན་གྱི་སྐབས་རྫོགས་སོ།།    །།དེ་ལས་གཞན་ཡང་གདོན་རྣམས་
ཀྱི༑ ༑མཚན་མའི་བྱེ་བྲག་བཤད་པར་བྱ། །གདོན་རྣམས་དག་ནི་ཐམས་ཅད་ལ། །རིགས་བཞི་དག་ནི་ཡོད་པར་བཤད། །དེ་དག་ཀྱང་ནི་མིང་གཅིག་དང༌། །མཚན་མ་གཅིག་པུ་འཁྲུལ་བར་བྱེད། །
གདོན་རྣམས་གང་དག་གང་དུ་འཛིན། །དེ་ཡང་བདག་གིས་བཤད་པར་བྱ། །ལྷ་དང་འབྱུང་པོ་གནོད་སྦྱིན་དང༌། །དེ་བཞིན་དྲི་ཟ་ཚངས་པའི་སྲིན། །གདོན་རྣམས་ལྔ་པོར་ཤེས་པ་ན། །བྲམ་ཟེ་
རྒྱལ་རིགས་སྤྱོད་པར་བཤད། །ཀླུ་ཡི་གདོན་དུ་ཤེས་པ་དང༌། །སྲིན་པོ་ཡི་ནི་གདོན་ཉིད་དང༌། །གདོན་དེ་གཉིས་སུ་ཤེས་པ་ནི། །རྗེའུ་རིགས་དམངས་རིགས་འཚེ་བ་ཡིན། །ལྷ་མིན་གདོན་ནི་རྒྱལ་
རིགས་ཀྱིས། །ལྷག་མའི་རིགས་རྣམས་འཚེ་བ་ཡིན། །ཤ་ཟའི་གདོན་ནི་དམངས་རིགས་ཀྱིས། །ལྷག་མའི་རིགས་རྣམས་འཚེ་བ་ཡིན། །སྨྱོ་བྱེད་དང་ནི་ལོག་འདྲེན་དང༌། །བྱིས་པའི་གདོན་ནི་གང་
ཡིན་པ། །གདོན་རྣམས་འདི་གསུམ་ཤེས་པ་ནི། །རིགས་བཞི་དག་ལ་སྤྱོད་པར་བཤད། །གདོན་གང་རིགས་མཐུན་གང་ལ་སྤྱོད། །དེ་ནི་གསོ་བར་སླ་བ་ཡིན། །ཅི་སྟེ་གདོན་གང་འགའ་བཙལ་
ཞིང༌། །གཞན་ལ་སྟོན་པར་འགྱུར་ན་ནི། །ལག་ན་རྡོ་རྗེས་བཤད་པ་བཞིན། །དེ་ལ་གསོན་དུ་རེ་བའང་མེད། །ཉི་མ་ནུབ་མོ་སྣང་མི་བྱེད། །ཟླ་བ་ཉིན་མོ་སྣང་མི་བྱེད། །བསྟན་པ་དེ་ཡི་ཚུལ་གྱིས་

94-1-117a

ནི༑ ༑གདོན་ནི་རང་གི་རིགས་ལ་སྤྱོད། །གདོན་རྣམས་བཅོ་བརྒྱད་གང་ཡིན་པ། །ཐམས་ཅད་དུས་ཚིག་རྣམས་སུ་རྒྱུ། །ལོ་གྲངས་བཅུ་གཉིས་
ཚུན་ཆད་ཀྱི། །གདོན་རྣམས་གསོ་བའི་ཐབས་བཤད་དེ། །དེ་ལས་འདས་པའི་གདོན་རྣམས་ཀྱི། །གསོ་བའི་ཐབས་ནི་ཡོང་མེད་དོ། །མཚན་གཅིག་གནས་དང་
ཆུ་ཡི་ནང༌། །མེ་འགྲམ་དང་ནི་ཁྲོན་པའི་དྲུང༌། །དེ་བཞིན་མ་མོ་རྣམས་ཀྱི་གནས། །བ་ལང་དབུས་དང་རྟ་ཞོན་དང༌། །གླང་ཆེན་ཞོན་དང་གཡུལ་དུ་ཕམ། །རི་བོ་དང་
ནི་དུར་ཁྲོད་དང༌། །ཤིང་དྲུང་དང་ནི་འབྲེག་མཁན་ཁྱིམ། །གནས་འདི་དག་ནི་ཐམས་ཅད་དུ། །གདོན་ནི་གང་ཞིག་འཇུག་གྱུར་ན། །ལག་ན་རྡོ་རྗེས་བཤད་པ་
བཞིན༑ ༑དེ་ལ་གསོན་དུ་རེ་བ་མེད། །དེ་ལས་གཞན་ཡང་མི་བཟད་གདོན། །གསོ་བའི་ཐབས་ཀྱང་བཤད་པར་བྱ། །གྲིབ་གནོན་གདོན་ནི་གཉིས་ཡོད་དེ། །མཐོང་
བ་ཙམ་གྱིས་འབྲང་བར་བཤད། །དེ་ཡི་མཚན་མའང་ང་ལས་ཉོན། །གྲིབ་གནོན་གདོན་གཉིས་གང་ཡིན་དེ། །ཐམས་ཅད་དུ་ནི་འཇུག་པར་བྱེད། །གདོན་རྣམས་
དག་ནི་ཐམས་ཅད་ཀྱང༌། །གྲིབ་གནོན་གྱིས་ནི་ཉེ་བར་མཚོན། །སཽ་གནྡྷི་དང་ཨུཏྤལ་གྱི། །མཚན་མ་རྣམས་ཀྱང་ང་ལ་ཉོན། །དེ་ལས་སཽ་གནྡྷི་ཀ་ནི། །གཟུ་ལུམས་

94-1-117b

ཆེ་ཞིང་དྲག་པ་སྟེ། །ཚེས་གྲངས་ཉིན་ཞག་ངེས་པ་མེད། །ཤིང་དྲུང་དང་ནི་སྐྱེད་མོས་ཚལ། །ལམ་གྱི་བཞི་མདོར་འཇུག་པར་བྱེད། །གདོན་དེ་ཁུས་འདེབས་དུ་བ་དང༌། །ལུས་
རྣམས་ཀྱང་ནི་འཇོམས་པར་བྱེད། །ཉིན་མོ་ཐུན་གཅིག་འདས་པ་ན། །གསོད་པར་ཡང་ནི་བྱེད་པ་སྟེ། །སཽ་གནྡྷི་ཀས་ཟིན་འགྱུར་བ། །དེ་ཡིས་མཚན་མ་དེ་དག་ཡིན། །
བདུད་རྩི་ཐབ་སྦྱོར་རབ་དགའ་བྱེད་གདོང་གི་ཆུ་ལ་བསྔག་ཏེ་ཁྲུས་བྱེད་དུ་བཅུག་ལ་བདུག་པས་གདུག་ན་གཏོང་བར་འགྱུར་རོ། །ཨུཏྤ་ལ་ཡང་ང་ལས་ཉོན། །
ངུ་ཞིང་དགོད་པར་བྱེད་པ་དང༌། །སོ་རྣམས་ཀྱང་ནི་གཙིགས་པར་བྱེད། །ནུ་མ་ཡང་ནི་མི་ཤེས་དེ། །དུས་ཚིགས་མེད་པར་རྒྱུ་བར་བྱེད། །ཨུཏྤལ་ལས་ནི་ཟིན་གྱུར་པ།།
དེ་ཡི་མཚན་མ་དེ་དག་ཡིན། །གང་གིས་གདོན་དེ་གཏོང་འགྱུར་བའི། །གཏོར་མ་ཡང་ནི་དེ་ལ་སྦྱིན། །འབྲས་ཀྱི་འོ་ཐུག་སྦྱར་ཐུག་དང༌། །ལག་པན་འབྲས་ཆན་བུ་རམ་
ཆན༑ ༑ཤ་བཙོས་པ་དང་རྗེན་པ་དང༌། །ཆང་དང་ཏིལ་གྱི་ཟན་དག་དང༌། །འབྲས་ཅན་ཤ་དང་སྦྱར་བ་སྦྱིན། །ཏིལ་དག་དང་ནི་དེ་བཞིན་དབྱིག །ཆང་དང་སྦྱར་བའི་ཆང་
སྦྱིན་ཞིང༌། །ལམ་གྱི་བཞི་མདོར་གཏོར་མ་སྦྱིན། །གཏོར་མའི་ལས་ནི་འདི་ཉིད་ཀྱིས། །གདོན་དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་

94-1-118a

གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །ཡུངས་ཀར་ཤུ་དག་ཤིང་ཀུན་དང༌། །པི་པི་ལིང་དང་ན་ལེ་ཤམ། །འབྲས་བུ་གསུམ་ནི་
ཆ་མཉམ་དང༌། །གི་རི་ཀར་ནི་དཀར་པོ་དང༌། །རུ་རྟ་དང་ནི་པྲི་ཡང་ཀུ། །དེ་བཞིན་བཅའ་ལག་དག་དང་ནི། །ཐང་ཤིང་དང་ནི་པུ་ཤེལ་ཙེ། །ནག་ཏ་མ་ལའི་འབྲས་བུ་དང༌།།
ཚོགས་རྣམས་འདི་དག་བསགས་ནས་ནི། །བ་གཅིན་དག་དང་བཏགས་པར་བྱ། །མར་གྱི་ནང་གུ་བཙོ་བྱ་ཞིང༌། །བ་ཅིན་བཞིར་འགྱུར་བླུགས་པར་བྱ། །མིག་ཀྱང་
བསྐུ་ཞིང་སྣར་ཡང་བླུགས། །བཏུང་བར་བྱ་ཞིང་ལུས་ཀྱང་བྱུག །འདི་ནི་གདོན་རྣམས་ཐམས་ཅད་ཀྱི། །སྨན་རྣམས་ཀྱི་ནི་དམ་པ་ཡིན། །གང་ན་སྦྱར་སྨན་འདི་གནས་
པ༑ ༑དེ་ན་ཀི་ཏ་ལུ་ཏ་དང༌། །བྱིས་པ་ཡང་ནི་དེ་བཞིན་ཏེ། །དེ་དག་གིས་ནི་འཇིགས་པ་མེད། །ཆོ་ག་འདི་དག་གིས་ཀྱང་ནི། །གདོན་དེ་རབ་ཏུ་འབྲོས་པར་འགྱུར། །
ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །བདུད་རྩི་ཐབ་སྦྱོར་རམ། དགའ་བྱེད་གདོང་ངམ། གོས་དཀར་
ཅན་གྱིས་དཀྱིལ་འཁོར་དུ་བཞག་ན། གདོན་ཐམས་ཅད་མ་རུངས་པར་འགྱུར་རོ། །སཽ་གནྡྷི་དང་ཨུཏྤལ་ལ་གཉི་ག་ཡང་ལས་གཅིག་ཡིན་པར་ཤེས་པར་བྱའོ། །དེ་

94-1-118b

ནས་བྱང་ཆུབ་སེམས་དཔའ་བདུད་རྩི་ཐབ་སྦྱོར་གྱིས་བཅོམ་ལྡན་འདས་ལག་ན་རྡོ་རྗེ་ལ་བྲིས་པ། མ་རུངས་གདོན་ལས་གསོ་བའི་ཐབས། །བཅོམ་ལྡན་ཤེས་པར་བགྱི་
བར་འཚལ། །གང་ལ་ཤིང་བུ་བབ་པ་དང༌། །གང་དག་དཀྱིལ་འཁོར་སྤོང་བ་དང༌། །གོས་ཤིང་ཞེན་པར་གྱུར་པ་དང༌། །ཕྱིར་ཡང་ལྡོག་བྱེད་གང་ཡིན་དང༌། །ནམ་ཡང་
གཏོང་བར་མི་བྱེད་པ། །གསང་སྔགས་དང་ནི་རྩི་སྨན་དང༌། །སྦྱིན་སྲེག་ལས་ཀྱིས་གཞི་པ་ནི། །གདོན་རྣམས་གཞིག་པའི་དམ་པ་སྟེ། །མར་བཏུང་བ་ཡི་ཆོ་ག་
དང༌། །ཆོ་ག་ཅི་འདྲ་གཏོར་མའི་ལས། །གསང་བ་ཡི་ནི་ཐེ་ཚོམ་དང༌། །གང་གིས་གནོད་སྦྱིན་བཏང་འགྱུར་དང༌། །སྲེག་པ་དང་ནི་གཅད་པ་དང༌། །གསད་ཅིང་རུས་པ་
གཞོམ་པ་དང༌། །དེ་དག་ཆོ་ག་རབ་བཤད་པ། །དེ་ནི་སྟོབས་ཆེན་བདག་ལ་གསུངས། །དེ་ལྟར་བློ་ཅན་ཆེ་བ་ཉིད། །བདུད་རྩི་ཐབ་སྦྱོར་གྱིས་དྲིས་ནས། །ལག་ན་རྡོ་རྗེ་སྐལ་
ཆེན་གྱིས། །འདི་སྐད་ཀྱི་ནི་ཚིག་ཡང་སྨྲས། །བདུད་རྩི་ཐབ་སྦྱོར་ཁྱོད་ཀྱིས་སུ། །ང་ལ་གང་དྲིས་བཤད་པར་བྱ། །ལྷ་རྣམས་འཁོད་པའི་ནང་དུ་ཉོན། །མ་རུངས་པ་ཡི་
གདོན་ཉིད་ནི། །གཡོ་དང་མི་གཡོ་ཞེས་བྱ་བ། །སེམས་ཅན་ཀུན་ལ་འཚེ་བ་ཡོད། །སྦྱིན་སྲེག་ལས་ནི་དུ་མས་ཀྱང༌། །གཡོ་དང་མི་གཡོ་བའི་འབྲོས་མི་འགྱུར། །དེ་ཡི་

94-1-119a

མཚན་མ་ངས་བཤད་ཀྱི། །གོ་རིམ་བཞིན་དུ་ལྷ་རྣམས་ཉོན། །དྲིས་པ་ཡི་ནི་དོན་རྣམས་ཀྱང༌། །རབ་ཏུ་ཡང་ནི་སྨྲ་བར་བྱེད། །དུ་བར་བྱེད་ཅིང་རབ་ཏུ་
ཁྲོ༑ ༑དེ་ནི་མ་རུངས་མཚན་མར་ཤེས། །འདུས་ཤིང་ཚོགས་པའི་ནང་དག་ཏུ། །ཤིན་ཏུ་ཡོངས་སུ་སྲུང་བ་གང༌། །ཁང་སྟོང་དག་ཏུ་དགའ་བར་བྱེད། །དེ་ནི་མ་རུངས་
མཚན་མར་ཤེས། །གང་གིས་རྟག་ཏུ་ཕྱག་འཚལ་དང༌། །སྙན་པར་ཡང་ནི་སྨྲ་བ་དང༌། །སྟན་དག་ཀྱང་ནི་སྟོབ་པར་བྱེད། །དེ་ནི་མ་རུངས་མཚན་མར་ཤེས། །སྟན་དག་
ལས་ནི་སྟན་དག་ལ། །ཅི་སྟེ་འཕོ་ཞིང་ལྡན་པར་བྱེད། །དེ་ནི་མ་རུངས་མཚན་མར་ཤེས། །ང་ནི་ལྷ་ཡིན་ཁྱབ་འཇུག་པ། །ཚངས་པ་ང་ཡིན་དབང་ཕྱུག་པ། །སྐྱེ་རྒུ་འི་
བདག་པོ་ང་ཡིན་ཞེས། །དེ་སྐད་ཀྱི་ནི་ཚིག་སྨྲ་ཞིང༌། །གདོན་ཀུན་གྱི་ནི་ཚུལ་ཡང་བྱེད། །གང་གིས་གདོན་དེ་གཏོང་འགྱུར་བ། །དེ་ཡི་གསོ་བའི་ཐབས་ཀྱང་བཤད། །
ཨ་ཤོ་གནྡྷ་ཤུ་དག་དང༌། །འབྲས་བུ་གསུམ་དང་པུ་ཙེ་ཤེལ། །ཀནྟ་ཀ་རི་བྲི་ཧ་ཏི། །ཀི་ཏི་ཀར་ནི་དཀར་པོ་དང༌། །ནག་ཏ་མ་ལའི་འབྲས་བུ་དང༌། །ཤི་རི་ཤ་ཡི་མེ་
ཏོག་དང༌། །དེ་བཞིན་གསོ་མ་པ་ཏ་ལི། །པ་ལ་ཤ་ཡི་ལོ་མ་དང༌། །བུ་ཚང་རྡོ་དང་རམ་ཉེ་བ། །བ་ལ་ཨ་ཏི་བ་ལ་དང༌། །བིལ་བ་ཨརྐ་གཉིས་ཀྱི་རྩ། །དེ་བཞིན་རྩ་བ་ལྔ་པ་

94-1-119b

གཉིས༑ ༑ལོ་ནི་སུམ་ཅུ་ལོན་པ་ཡི། །མར་ནི་རྙིང་པ་གང་ཡིན་པའི། །མར་ནི་ཕུལ་བཞི་ལྡན་པར་བྱ། །འོ་མ་ཕུལ་བཞི་སྦྲང་རྩི་བཞི། །བ་ལང་ཀོ་བ་བསྲེགས་པ་ཡི། །ཕྱེ་མ་
ཕུལ་བཞི་གཞུག་པར་བྱ། །སྒོག་སྐྱ་བརྒྱ་ཡང་གཞུག་པར་བྱ། །སྲང་གྲངས་སུམ་ཅུའི་ཨ་རུ་ར། །ཚ་བ་གསུམ་ཡང་དེ་བཞིན་ཏེ། །དེ་བཞིན་འབྲུ་མར་བླུགས་པར་བྱ། །ཤིང་
ཀུན་ཡང་ནི་སྲང་གཅིག་དང༌། །ལྷན་ཅིག་ཕྱེ་མ་ཞིབ་མོར་བྱ། །གང་ཚེ་ཐམས་ཅད་ཚོགས་གྱུར་ན། །བ་གཅིན་ཕུལ་བཞིན་བླུགས་པར་བྱ། །དེ་ནས་མེ་ནི་ཆུང་དུས་བཙོ། །རླུང་ཅན་
དང་ནི་མཁྲིས་པ་ཅན། །བད་ཀན་ཅན་དང་འདུས་པ་ཅན། །གདོན་གྱི་གཟུགས་ནི་ཐམས་ཅད་ཀྱི། །སྨན་རྣམས་ཀྱང་ནི་འདི་ཡིན་ཏེ། །ཆོ་ག་དག་ནི་འདི་ཉིད་ཀྱིས། །གདོན་
དེ་མྱུར་དུ་གཏོང་བར་འགྱུར། །ཅི་སྟེ་དེས་ཀྱང་མ་བཏང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །ལྕགས་སྒྲོག་གིས་ནི་བཅིང་བྱ་
ཞིང༌། །སྐྲ་ཡི་ཐག་པས་བཅིང་བར་བྱ། །བདུག་པ་སྣ་ཚོགས་ཀྱིས་ཀྱང་བདུག །ལུས་ཀྱང་བསྐུ་ཞིང་བྱུག་པར་བྱ། །དེ་ནས་ཆོ་ག་སྦྱར་བྱ་ཞིང༌། །དུས་ལས་ཀྱང་ནི་
བཤོལ་མི་བྱ། །དཀྱིལ་འཁོར་ཡངས་ལ་བཞག་ནས་ནི། །ཁོར་ཡུག་ནས་ནི་གཟིར་བར་བྱ། །གདོན་གྱིས་ཟིན་པ་དབུས་བཞག་སྟེ། །ལྕགས་ཐག་གིས་ནི་གདགས་

94-1-120a

པར་བྱ། །དེ་ནི་བརྟན་པོས་འཁོར་དུ་གཞུག །བདུག་པས་ལེགས་པར་བདུག་བྱ་ཞིང༌། །ལན་གྲངས་བརྒྱར་ནི་ཚང་བར་བྱ། །དེ་བཞིན་ཀོ་བ་ཆུ་དྲོན་
དང༌། །ཤིང་ཀུན་དང་ནི་སྒོག་སྐྱ་དང༌། །སྤུན་པ་དང་ནི་བཅའ་བ་དང༌། །འདི་དག་ཆུ་དང་སྦྱར་བྱ་ཞིང༌། །ཆུ་ཡི་ནང་དུ་ནུབ་པར་བྱ། །མིས་ནི་གདོན་ཟིན་ངལ་ཡང་བསོ། །
དེ་ལྟར་ནུབ་པར་བྱས་པ་ཡི། །ཆོ་ག་འདི་དག་གིས་ཀྱང་ནི། །ཅི་སྟེ་གདོན་དེ་མི་གཏོང་ན། །ལས་ལ་མཁས་པས་རབ་བསྒྲིམས་ཏེ། །ཆོ་ག་འདི་ནི་སྦྱར་བར་བྱ། །བདུག་པ་
སྦྱར་བ་འདི་དག་གིས། །མྱོས་པ་ཉིད་དུ་བྱ་བ་སྟེ། །འདིར་ནི་དྲེད་སྤུ་སེན་མོ་དང༌། །དེ་བཞིན་སྟག་གི་སེན་མོ་བླང༌། །ཤ་ལྱ་ཀ་ཡི་འབྲས་བུ་དང༌། །ཁྱི་དང་དོམ་གྱི་རྟུག་པ་
དང༌། །བ་ལང་བྱི་བའི་པགས་པ་དང༌། །བ་ཏུ་ན་ཡི་རྟུག་པ་དང༌། །རྔ་མོ་བོང་བུའི་རྟུག་པ་དང༌། །སྤུ་དང་རྟ་ཡི་རྨིག་པ་དང༌། །དེ་བཞིན་བ་ལང་ར་དག་དང༌། །སྤྲེའུའི་རུས་པ་
སྒོག་སྐྱ་དང༌། །དེ་བཞིན་དུ་ནི་སྤེན་མ་རྣམས། །དེ་དག་ཆ་ནི་མཉམ་བྱས་ལ། །ཆུ་དང་ལྷན་ཅིག་བཏགས་པར་བྱ། །ལག་ན་རྡོ་རྗེ་ཕྱག་བྱས་ལ། །བདུག་པ་འདི་ནི་སྦྱར་བྱས་
ཏེ༑ ༑ཡུད་ཙམ་ངལ་ཡང་བསོ་བྱ་ཞིང༌། །བདུག་པས་ཡང་དང་ཡང་དུ་བདུག །དུང་དང་འོ་མ་ཤིང་ཀུན་དང༌། །དེ་བཞིན་ཀུ་ཤ་ན་ས་དང༌། །ཨ་ནན་ཐལ་ཏྲེས་པུ་ཤེལ་

94-1-120b

ཙེ༑ ༑ངལ་བསོ་དེ་ལ་ཕན་པ་དེ། །སྣར་ཡང་བླུགས་ཤིང་འཐུང་དུ་གཞུག །ལེགས་པ་ཡང་ནི་བླུགས་པར་བྱ། །ཕན་པར་འདོད་པས་གདོན་ཟིན་གྱི། །ལུས་ལ་ཡང་ནི་བསྐུ་བར་བྱ།།
རྒྱམ་ཚྭ་དང་ནི་བཅའ་ལྒ་དང༌། །བྱི་ཏང་ཀ་དང་ཚ་བ་གསུམ། །བ་བླ་དང་ནི་རུ་རྟ་རྣམས། །ཆ་མཉམ་པར་ནི་བསྲེག་པར་བྱ། །ར་ཡི་གཅིན་དང་བཏགས་བྱ་སྟེ། །མིག་བསྐུས་
ནས་ནི་གདོན་ཀུན་སེལ། །སྣར་བླུགས་ན་ཡང་གདོན་ཀུན་སེལ། །ནིར་གུན་དི་དང་བྱེའུ་རུག་དང༌། །ལུང་ཏང་ཡུངས་ཀར་པི་པི་ལིང༌། །དེ་དག་མི་བཟད་གདོན་རྣམས་
ཀྱིས༑ ༑ཟིན་པ་ལ་ནི་སྣར་ཡང་བླུགས། །བཀྲུ་སྨན་ཡང་ནི་གཏང་བྱ་ཞིང༌། །སྨན་གྱིས་མིག་བསྐུས་ལུས་ཀྱང་བྱུག །དེ་ལྟ་བུ་ནི་བྱས་ན་ཡང༌། །ཅི་སྟེ་གདོན་ནི་མི་གཏོང་ན། །
གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །སྡོང་ཆེན་ལ་ནི་གདགས་བྱ་ཞིང༌། །སྒྲེན་མོར་ཤིན་ཏུ་སྐྲག་པར་བྱ། །ཐག་པ་སྦོམ་པོས་བཅིང་
བྱ་ཞིང༌། །ལུས་ནི་ཤིན་ཏུ་བསྒྲིམ་པར་བྱ། །ཁྲོན་པ་ནས་ནི་བཅུས་པའི་ཆུ། །རབ་ཏུ་ཡང་ནི་གཏོར་བར་བྱ། །གདོན་པ་དེས་ནི་རབ་ཟིན་ནས། །མི་བཟད་པས་ནི་ལུས་ཀྱང་བསྐུ།།
བདུག་པ་སྦྱར་བའི་ལུས་རིམས་ཀྱིས། །གདོན་དེ་མྱུར་དུ་མེད་པར་འགྱུར། །ངལ་བསོ་བ་ཡང་བྱ་བ་སྟེ། །ཤུ་དག་ནིམ་པའི་ལོ་མ་དང༌། །པ་དག་དང་ནི་པུ་རྩེ་ཤེལ། །ཀ་པི་ཏ་

94-1-121a

ཏ་ཡི་ལོ་མ་དང༌། །སྒོག་སྐྱ་སྦྲུལ་ལྤགས་བརྗེས་པས་བསྲེ། །འདི་ནི་ཞི་བར་བྱེད་པར་བཤད། །ཆོ་ག་འདི་དག་གིས་ཀྱང་ནི། །གདོན་དེས་ཅི་སྟེ་མི་
གཏོང་ན། །གང་གིས་གདོན་དེ་གཏོང་འགྱུར་བའི། །ཐབས་གཞན་འདི་ནི་སྦྱར་བར་བྱ། །འདི་ལ་ཐེ་ཚོམ་མེད་པར་ནི། །མི་བཟད་གསང་སྔགས་སྦྱར་བར་བྱ། །རྨུགས་
བྱེད་ལྕགས་ཅན་སོ་ཅན་དང༌། །མཚན་སྦྱིན་བདུད་རྩི་ཐབ་སྦྱོར་སོགས། །ཚོགས་རྣམས་སོ་སོའི་ལས་ཀྱིས་གཞོམ། །བཅིངས་ནས་ཀརྐ་ཏ་ཀ་ཡི། །བདུག་པ་མི་བཟད་
བདུག་བྱ་སྟེ། །མགོ་དང་ལྐོག་མ་དེ་བཞིན་དབུས། །ཕྲག་པ་གཉིས་ཀྱང་ངེས་པར་བདུག །དྲག་པོའི་ལས་ཀྱིས་དྲག་པོ་རྣམས། །སྐྲག་པར་བྱས་ནས་གཏོང་བར་
འགྱུར། །ཡིད་ནི་འབྱུང་བར་བྱེད་པ་ནི། །གསང་སྔགས་སྦྱར་སྨན་ལྡན་དེ་བཞིན། །ཡུངས་ཀར་རེག་བདུག་དྲག་པོ་ཡིས། །བློ་ངན་དེ་ནི་སྐྲག་པར་བྱ། །བློ་ཅན་རྒྱུད་ལ་
འཇིགས་མེད་ཅིང༌། །དེ་ཉིད་རྟོགས་པས་གཏོང་དུ་གཞུག །ཆོ་ག་འདི་དག་ཉིད་ཀྱིས་ཀྱང༌། །ཅི་སྟེ་གདོན་དེ་མི་གཏོང་ན། །གདོན་རྣམས་རབ་ཏུ་ཚར་གཅོད་པའི། །
ཐབས་གཞན་འདི་ནི་སྦྱར་བར་བྱ། །ངེས་པར་ཡང་དག་ཁྱད་པར་དུ། །གསང་སྔགས་ཀྱི་ནི་སྦྱོར་བ་བྱ། །ལག་ན་རྡོ་རྗེས་བྱས་པ་ཡི། །གཞིག་པའི་ཐབས་ཀྱང་རབ་ཏུ་

94-1-121b

བྱ༑ ༑གཙང་སྦྲ་བྱ་ཞིང་ཞག་ལྔའི་བར། །གསོ་སྦྱོང་དག་གི་ལྡན་པར་བྱ། །གཙང་མས་དུར་ཁྲོད་གཙང་མའི་དབུས། །དཀྱིལ་འཁོར་ཡང་ནི་བྲི་བར་བྱ། །རྫས་བཞི་སྦྱར་བ་
གང་ཡིན་པ། །དེ་ཡང་ལེགས་པར་བཤད་པར་བྱ། །ལུང་ཏང་ཕྲེང་ཡང་དེ་བཞིན་དུ། །ཤི་ཤ་པ་དང་སེང་ལྡེང་དང༌། །བ་རུ་ར་དང་རྒྱ་སྲན་དང༌། །ཀ་ཀུ་བྷ་དང་ཨརྫ་ན། །ཐང་
ཤིང་ཡམ་སྲེག་ཤིང་རྣམས་བསྡུ། །ཆུ་ཡི་བུམ་པ་བཞི་དག་ཀྱང༌། །ཁྲག་གིས་སུ་ནི་གཏོང་བར་བྱ། །ཤ་བཙོས་པ་དང་རྗེན་པ་དང༌། །ཏིལ་ཟན་ལ་ཕུག་སྦྲང་རྩི་དང༌། །མར་
རྙིང་དག་གི་ཚོགས་རྣམས་དང༌། །ཡུངས་ཀར་དག་ནི་བྲེ་བཞི་ཡི། །ཚོགས་རྣམས་དང་ནི་བ་བླ་དང༌། །ཨ་ཏི་པ་ལེའང་དེ་བཞིན་ནོ། །དྲི་ཀུན་ཡང་ནི་དེ་བཞིན་ཏེ། །སིམ་ཧ་
དང་སྟའི་མེ་ཏོག་དང༌། །ས་ཧ་དེ་བའང་གཞུག་པར་བྱ། །གསེར་དག་དང་ནི་དངུལ་རྣམས་དང༌། །འབྲུ་ཀུན་ཡང་ནི་གཞུག་པར་བྱ། །ཁ་དོག་དག་ཀྱང་ངན་པར་བྱ། །ཁྲག་གིས་
ཀྱང་ནི་བསྲེག་པར་བྱ། །དྲི་དང་འབྲས་བུ་མེ་ཏོག་ཕྲེང༌། །ཚོན་རྩི་བཏགས་དང་མ་བཏགས་དང༌། །ཨ་ག་རུ་ནི་མ་ཉམས་སྤོས། །ཏ་མེ་རུ་དང་གུ་གུལ་མར། །པི་ཚུ་མརྡའི་
ལོ་མ་དང༌། །དེ་བཞིན་སྐུད་པ་ཤིས་པ་སྟེ། །མིག་སྨན་གྱི་ནི་རིལ་བུ་དང༌། །དེ་བཞིན་སྣར་ཡང་བླུག་པར་བྱ། །ལུས་ལ་ཡང་ནི་བསྐུ་བར་བྱ། །དེ་ནས་ཁྲུས་ཀྱང་བྱ་བ་སྟེ། །

94-1-122a

ཞི་བའི་ལས་ཀྱི་ཆོ་གས་ཀྱང༌། །གདོན་རྣམས་དྲག་ཏུ་ཚར་གཅོད་པ། །དངོས་གྲུབ་མཆོག་འདོད་གང་ཡིན་པས། །རབ་ཏུ་བསྒྲིམས་ཏེ་
བྱ་བ་ཡིན། །འབྱུང་པོའི་བདག་དང་འབྱུང་པོ་ཡི། །གོ་ཆ་དེ་ལ་བཤད་པར་བྱ། །དཀྱིལ་འཁོར་ཕུན་སུམ་ཚོགས་པ་དེར། །ས་བོན་ཐམས་ཅད་བཀོད་པ་ཡི། །དཀྱིལ་
འཁོར་ཤེས་རབ་ཅན་གྱིས་བྲིས། །འབྱུང་པོའི་བདག་པོ་ཆུང་མར་བཅས། །མཁས་པ་ཡིས་ནི་གཞག་པར་བྱ། །སོ་ཅན་དང་ནི་ལྕགས་ཅན་དང༌། །དེ་བཞིན་རྨུགས་
བྱེད་རྫོགས་ལྡན་རྣམས། །དེ་དག་ཕྱོགས་རྣམས་གཞག་པར་བྱ། །ཀུན་ནས་ལག་ན་བདུག་པ་ཐོགས། །ལྷོ་ཕྱོགས་ཀྱི་ནི་ངོས་སུ་ཡང༌། །དགའ་བྱེད་གྲོང་ཁྱེར་འོད་
དང་བཅས། །དམ་པ་བརྒྱད་པོ་གང་བཤད་བྲི། །ཁོ་ར་ཁོར་ཡུག་དག་ནས་ཀྱང༌། །ཡམ་སྲེག་ཤིང་ནི་དགྲམ་པར་བྱ། །ནང་དུ་བཀོད་པ་དེ་དག་ཀྱང༌། །བསམ་པར་
བྱ་ཞིང་ཤེས་པར་བྱ། །ངོས་རྣམས་བཀྲ་ཤིས་འབར་བ་དང༌། །མ་རུངས་གདོན་ནི་མཁས་པས་བྲི། །ངེས་པར་ཡང་ནི་མཆོད་བྱས་ནས། །མེ་ཏོག་ཕྲེང་དང་དྲིས་
རྒྱས་པས། །ལག་ན་རྡོ་རྗེ་ལེགས་བཤད་པའི། །ལས་རྣམས་ཀྱང་ནི་སྦྱར་བྱ་ཞིང༌། །རྒྱུད་མཐོང་བ་ཡི་ལས་ཀྱིས་ནི། །མ་རུངས་གདོན་རྣམས་དགུག་པར་བྱ། །

94-1-122b

དཀྱིལ་འཁོར་འདི་ནི་འབྱུང་གནས་ཀྱི། །འབྱུང་པོའི་རིགས་ནི་བརླག་པར་འགྱུར། །དྲག་པོ་ཆེན་པོ་མི་བཟད་པ། །ཆོས་ལུགས་མི་བཟད་གང་ཡིན་པ། །དེ་དག་ང་ཡི་དཀྱིལ།
འཁོར་གཞུག །དྲག་པོ་གཡོ་དང་མི་གཡོ་བ། །དྲག་ཏུ་འཁྲུལ་ཅིང་སེམས་ཅན་རྣམས། །ང་ཡི་དཀྱིལ་འཁོར་ནང་དུ་གཞུག །དེ་མཐོང་སེམས་ཅན་འཆི་བར་འགྱུར། །གདོན་
རྣམས་ཀྱི་ནི་དཀྱིལ་འཁོར་དུ། །འཐབ་པ་དྲག་པ་དེར་གཞུག་ཅིང༌། །ཤིན་ཏུ་ཚར་ཡང་གཅད་པར་བྱ། །རིག་པའི་མཆོག་གམ་སྤྱན་གྱིས་ནི། །འཇིག་རྟེན་དཀྱིལ་འཁོར་བྲི་
བར་བྱ། །གདོན་གྱི་དཀྱིལ་འཁོར་རྫོགས་སོ།།    །།དེ་ནས་གདོན་སྐྲག་པའི་མཚན་མ་རྣམས་དང༌། མེད་པར་འགྱུར་བའི་མཚན་མ་རྣམས་བལྟ་བར་
བྱ་སྟེ། འདི་ནི་བཏང་བར་མ་གྱུར་ཅིང༌། །སྐྲག་པའི་མཚན་མར་ཤེས་པར་བྱ། །ལུས་ཀུན་ཡང་ནི་འདར་བ་དང༌། །མགོ་བོ་ཡང་ནི་འདར་བར་བྱེད། །དབུགས་ཀྱི་ཤུགས་ཀྱང་
འབྱིན་པར་བྱེད། །དེ་ནི་སྐྲག་པའི་མཚན་མར་ཤེས། །ཤིན་ཏུ་དགོད་པར་བྱེད་པ་དང༌། །ཡང་དང་ཡང་དུ་ཁྲོ་བར་བྱེད། །ཚིག་ཀྱང་ཤིན་ཏུ་འཛིན་པར་བྱེད། །དེ་ནི་སྐྲག་
པའི་མཚན་མར་ཤེས། །མཐོང་ན་ཡང་ནི་ཞི་བར་འགྱུར། །ཞི་བའི་ཚུལ་གྱིས་ལྟ་བ་དང༌། །བདུག་པ་ཡང་ནི་སྣོམ་པར་བྱེད། །ཧཱུཾ་ཞེས་བྱ་བས་སྡོད་པར་འགྱུར། །དེ་ནི་

94-1-123a

སྐྲག་པའི་མཚན་མར་ཤེས། །ངལ་ཞིང་རིམས་ནད་འདེབས་གྱུར་པ། །དེ་ནི་མེད་པའི་མཚན་མར་ཤེས། །སྨྲས་པ་རྟོག་པ་གང་ཡིན་དང༌། །ཐམས་
ཅད་མྱུར་དུ་འཛིན་པ་དང༌། །ཡང་ན་ཤིན་ཏུ་འདར་བར་འགྱུར། །དེ་ནི་མེད་པའི་མཚན་མར་ཤེས། །གང་ཞིག་མཐོང་ན་རང་དབང་དང༌། །སླར་ནི་རང་དགར་འགྱུར་བ་དང༌།།
མི་ཡི་ཚུལ་ནི་སྤྱོད་གྱུར་པ། །དེ་ནི་མེད་པའི་མཚན་མར་ཤེས། །འཇིགས་བཞིན་བདེན་པ་གང་ཡིན་དེ། །ཞི་བའི་ཚུལ་གྱིས་ལྟ་བ་དང༌། །མི་ནི་ངོ་མཚར་ལྡན་གྱུར་པ། །
དེ་ནི་མེད་པའི་མཚན་མར་ཤེས། །དེ་བཞིན་མདུན་གྱི་མི་ཕྱོགས་ལ། །དྲིས་ན་ཡང་ནི་སྨྲ་མི་བྱེད། །རིམས་ནད་བྱང་ཞིང་རྨོངས་མེད་པ། །དེ་ནི་མེད་པའི་མཚན་མར་
ཤེས༑ ༑ཁྱོད་ཀྱིས་ང་ལ་གང་དྲིས་པ། །དེ་ཀུན་ཁྱོད་ལ་བཤད་པར་བྱ། །བཅོམ་ལྡན་ཇི་ལྟར་གདོན་འབྲོས་དང༌། །མི་ནི་འབྲོས་ཚུལ་ཅི་འདྲ་དང༌། །གནས་པའི་ཚུལ་
ནི་ཅི་འདྲ་དང༌། །བྱ་བ་སྒྲུབ་པར་ཇི་ལྟར་འགྱུར། །ཇི་ལྟར་མི་འཇོམས་མཉན་པར་འཚལ། །ལག་ན་རྡོ་རྗེ་སྟོབས་ཆེན་གྱིས། །དེ་ཡི་ཚིག་དེ་ཐོས་གྱུར་ནས། །བདུད་རྩི་
ཐབ་སྦྱོར་ཁྱོད་ཀྱི་སུ། །ང་ལ་དྲིས་པ་གང་ཡིན་པ། །གདོན་རྣམས་ཉན་པར་འགྱུར་བ་ཡི། །ལས་དེ་སོ་སོ་ཅི་རིགས་ཉོན། །དཀྱིལ་འཁོར་དག་ནི་བཞི་མདོ་དང༌། །དེ་བཞིན་

94-1-123b

ཁྱིམ་དང་བ་ལང་ལྷས། །དུར་ཁྲོད་དང་ནི་ཤིང་གཅིག་དྲུང༌། །དེ་ནི་མཁས་ཤིང་འཇིགས་མེད་པས། །གདོན་དེ་གཏོང་དུ་གཞུག་པར་བྱ། །ཐོག་མར་ཆོ་གར་བྱ་བ་ནི། །ཞག་
གསུམ་ཡང་ན་ཞག་ལྔ་འམ། །ཞག་བདུན་བར་དུ་ཅུང་ཟད་བསྟེན། །ཡང་ན་ཟླ་བ་ཕྱེད་ཀྱི་བར། །དེ་བཞིན་ཞག་ནི་ཉི་ཤུ་གཅིག །རིག་སྔགས་སྟོབས་ནི་ཆེ་བ་དང༌། །བདག་ཉིད་
རིག་སྔགས་གསང་བ་ཡི། །རིག་སྔགས་དེ་བཞིན་ཤེས་ནས་ནི། །ཅི་ནས་དེ་ནི་དབང་འགྱུར་ཞིང༌། །ཉན་དུ་ཡང་ནི་གཞུག་པར་བྱ། །ཕྱེམ་རེད་ཀྱི་ནི་དུས་མཚམས་སུ། །བ་བ་ན་
བདུད་རྩི་ཐབ་སྦྱོར་གྱིས། །འབྱུང་པོ་རྣམས་ཀྱི་དཀྱིལ་འཁོར་ནི། །ཁྲུ་གསུམ་ཁྲུ་བཞི་མཛེས་པ་བྲི། །དེས་ནི་ཐེ་ཚོམ་མེད་པར་ཡང༌། །གསང་བ་བདག་ནི་ཉན་པར་འགྱུར། །
བདག་ཉིད་འབྱོར་པར་གང་འདོད་པས། །གསང་བ་ཡང་ནི་འདིས་བྱ་ཞིང༌། །གསང་སྔགས་འདི་ཡིས་འབྱུང་པོ་རྣམས། །ཉན་པར་འགྱུར་བ་ཞེས་བྱ་བ། །འདི་ནས་མཁས་
པས་བྱེད་དུ་གཞུག །ལོ་ནི་བཅུ་གཉིས་དག་ཏུ་ཡང༌། །མ་བསྙེན་པ་ལ་སྦྱིན་མི་བྱ། །སྟོང་སྙེད་མ་བྱིན་སྦྱིན་མི་བྱ། །སྡིག་པའི་ཚུལ་ཅན་སྦྱིན་མི་བྱ། །གང་གིས་གདོན་ནི་ཉན་
པར་འགྱུར། །གང་གིས་གསང་སྔགས་དབང་འགྱུར་པ། །ཕྱག་རྒྱའི་ཆོ་ག་ངེས་པ་ཡིས། །གསང་སྔགས་དཀྱིལ་འཁོར་འདི་ཡང་བཤད། །ཕྱག་རྒྱ་ཚོགས་དང་བཅས་བཏང་

94-1-124a

ཞིང༌། །གསང་བའི་ཕྱག་རྒྱས་བཏང་བྱས་ནས། །བརྟགས་ནས་རྟག་ཏུ་འཛིན་པར་བྱེད། །ཕྱག་རྒྱ་བྱས་པའི་ཕྱག་རྒྱ་ཡི། །དཀྱིལ་འཁོར་མཆོག་
ཏུ་གསང་བ་འདི། །གསང་བ་པ་རྣམས་གཞིག་པ་དང༌། །ཆོ་ག་བསྒྲུབ་ཕྱིར་བཤད་པར་བྱ། །དེ་ནས་བཅོམ་ལྡན་འདས་ལག་ན་རྡོ་རྗེ་རྣལ་འབྱོར་དམ་པ་ལ་གནས་
ན་ས་གདོན་ཉན་པར་འགྱུར་བའི་ཕྱག་རྒྱའི་དཀྱིལ་འཁོར་འདི་བཤད་དེ། ཁྲུ་གསུམ་པ་ཚོན་སྣ་ལྔའི་ཕྱེ་མས་དབུས་སུ་བཅོམ་ལྡན་འདས་ལག་ན་རྡོ་རྗེ་བྲིའོ། །དེ་ནས་ཕྱག་
རྒྱ་དགོད་པར་བྱ་སྟེ། ཤར་ཕྱོགས་ཀྱི་སྒོ་ལོགས་སུ་ན། རྒྱལ་བ་ཞེས་བྱ་བའི་ཕྱག་རྒྱ་དང༌། རྣམ་པར་རྒྱལ་བ་དང༌། རྡོ་རྗེ་མཚན་མ་དང༌། རྡོ་རྗེའི་རྟགས་རྣམས་
དགོད་དོ། །ལྷོ་ཕྱོགས་སུ་ནི། བཀྲ་ཤིས་དང༌། ཤིན་ཏུ་བཀྲ་ཤིས་དང༌། ཀླུ་ལག་དང༌། པདྨའི་མཚན་རྣམས་དགོད་དོ། །བྱང་ཕྱོགས་སུ་ནི། འཚེ་བ་དང༌། པདྨའི་
ཕྲེང་བ་དང༌། གཡུང་དྲུང་རིས་དང༌། མདུང་རྩེ་གསུམ་པ་དགོད་དོ། །ནུབ་ཕྱོགས་སུ་ནི། མདུང་ཐུང་དང༌། རྡོ་རྗེ་དང༌། ཞགས་པ་དང༌། རལ་གྲི་རྣམས་དགོད་དོ། །གདོན་གྱི་དབྱུག་པ་ཡང་
གཡོན་ལོགས་སུ་གཞག་གོ །འཁོར་ལོ་ནི་གཡས་ཕྱོགས་སུ་གཞག་གོ །དེ་ནས་རིག་སྔགས་འཆང་གིས་ལྷ་བཤོས་རྣམ་པ་སྣ་ཚོགས་དབུལ་ཞིང་དྲི་དང༌། མེ་ཏོག་ཀྱང་དབུལ་

94-1-124b

ལོ༑ ༑རིག་སྔགས་ཀྱང་ལན་བརྒྱད་སྟོང་བཟླས་བརྗོད་བྱའོ། །གདོན་གྱིས་ཟིན་པ་ཡང་བུམ་པའི་ཆུས་ཁྲུས་བྱེད་དུ་གཞུག་གོ །དེ་ནས་གདོན་གྱིས་གཏོང་བར་འགྱུང་པའི་རིག་
སྔགས་བཀླག་པར་བྱའོ། །དེ་ནས་གདོན་གྱིས་རིག་སྔགས་འཆང་ཇི་སྐད་ཟེར་བ་བཞིན་བྱེད་པར་འགྱུར་ཏེ། སོང་ཞིག་ཅེས་བྱས་ན་འགྲོ་བར་འགྱུར་རོ། །དེ་ནས་གདོན་
བཀོལ་བར་འདོད་ན། གང་དང་གང་དུ་དགོས་པ་དེ་ཐམས་ཅད་བྱེད་པར་འགྱུར་རོ། །ལྷ་རྣམས་གསང་བ་དང༌། གསང་ཆེན་དང༌། གདོན་ཉན་པར་འགྱུར་བའི་ཕྱག་རྒྱའི་
ཚོགས་ཀྱིས་ཕྱག་རྒྱའི་དཀྱིལ་འཁོར་ཐམས་ཅད་ངས་བཤད་ཟིན་ཏོ། །ཕྱག་རྒྱ་རྣམས་ཀྱི་ཅུང་ཟད་དཔེ་ཙམ་དུ་བྱ་བ་དེ་ངས་བཤད་པར་བྱ་སྟེ། རིག་པ་མཆོག་གི་ཆོག་
རྒྱས་པ་ཆེན་པོའི་རྒྱུད་ཕྱི་མ་དང་བཅས་པ་ཕྱག་རྒྱ་རྣམས་ཀྱིས་བཏབ་པ་འདི་འཆང་བ་གང་ཡིན་པ་དང༌། ཀློག་པ་དང༌། ཕྱག་འཚལ་བ་གནག་ཡིན་པ་དེ་ལ་ཡང་ལྷ་
རྣམས་ཡིད་དགའ་བར་འགྱུར་ན། བཅོམ་ལྡན་འདས་རིག་སྔགས་ཀྱི་རྒྱལ་པོ་སྤྱན་དང་བཅས་པ་འདི་འཆང་བའམ། ཕྱག་འཚལ་བ་ལྟ་ཅི་སྨོས་ཏེ། དེའི་མདུན་དུ་གདོན་ཐམས་
ཅད་སྙིང་འདར་ཞིང་མྱུར་དུ་འཁོད་པར་འགྱུར་རོ། །བཅོམ་ལྡན་འདས་རིག་པ་མཆོག་གི་ཆོ་ག་རྒྱས་པ་ཆེན་པོ་བཅོམ་ལྡན་འདས་མ་སྤྱན་དང་བཅས་པ་གང་ཡིན་པ་ངས་

94-1-125a

བཤད་ཟིན་ཏོ། །སྙིང་པོའི་རྒྱལ་པོའི་ལས་གང་གིས་ཆོ་ག་རྒྱས་པ་ཐམས་ཅད་འགྱུར་བའམ། འཇོམས་པར་བྱེད་པ་ཡང་ངས་བཤད་པར་བྱ་
སྟེ༑ སྙིང་པོ་བཅོམ་ལྡན་འདས་མ་དང་བཅས་པ་རྒྱུད་ཕྱི་མ་དང་ལྡན་པ་ལ་གནས་པ་དང༌། འཆང་བ་གང་ཡིན་པ་དེ་ལ་ནི། ལག་ན་རྡོ་རྗེས་བཤད་པ་བཞིན་དུ་རིང་པོ་
མི་ཐོགས་པར་དངོས་གྲུབ་འགྱུབ་པར་འགྱུར་རོ། །འཇོམས་པར་བྱེད་པ་ཡང་ངས་བཤད་པར་བྱ་སྟེ། ཚེས་གྲངས་འདམ་མི་དགོས། སྨྱུང་བ་ཡང་བྱ་མི་དགོས་
པར་བ་ལང་གི་ལྕི་བས་དཀྱིལ་འཁོར་སྐྱང་ནུལ་གྱིས་བྱུགས་པ། དེར་ཙནྡན་དམར་པོ་ལས་བྱས་པའི་རྡོ་རྗེ་བཞག་ནས་དེའི་མདུན་དུ་མིའི་གཟུགས་བྱས་ཏེ་སྙིང་
པོའི་རྒྱལ་པོ་བཟླས་བརྗོད་བྱེད་ཅིང་བ་ཀུ་ལའི་མེ་ཏོག་གིས་བསྣུན་ན། ཆོ་ག་རྒྱས་པའི་གདོན་བཅོམ་པར་འགྱུར་རོ། །ཆོ་ག་དེ་ཉིད་ཀྱིས་སྣ་མའི་མེ་ཏོག་གིས་
བསྣུན་ན། ཆོ་ག་རྒྱས་པ་འགྲུབ་པར་འགྱུར་ཏེ། དམ་པ་སྦྱིན་པར་འགྱུར་རོ། །ཟླ་བ་གཅིག་གི་བར་དུ་སློང་མོའི་ཟས་སམ། འོ་མ་དང་ཕྱེ་མའི་འདག་གུ་ཟ་ཞིང་མཆོད་
རྟེན་དྲུང་དུ་སྙིང་པོའི་རྒྱལ་པོ་བཟླས་བརྗོད་བྱས་ན། གང་སྒྲུབ་པ་དེ་ལ་འབྲས་བུ་ཡོད་པར་འགྱུར་རོ། །དེ་ནས་རིག་སྔགས་འཆང་གིས་མར་གྱི་ངོ་ཞག་བཅུ་བཞི་ལ་

94-1-125b

ཞག་གཅིག་སྨྱུང་བ་བྱས་ཏེ་གོས་གཙང་མ་བགོས་ནས་མཆོད་རྟེན་གྱི་ཁང་བུར་སོང་ལ་དྲི་དང༌། མེ་ཏོག་དང༌། བདུག་པས་བརྒྱན་ནས་ཀུ་ཤའི་སྟན་གཉིས་བཞག་སྟེ།
རིག་སྔགས་འཆང་ཤར་ཕྱོགས་སུ་ཁ་བལྟ་ཞིང་རིག་སྔགས་འཆང་གཅིག་ནུབ་ཕྱོགས་སུ་ཁ་བལྟས་ཏེ་འདུག་ལ་དེ་ནས་རིག་སྔགས་འཆང་གི་ལག་པ་རིག་སྔགས་
འཆང་གི་ལག་པས་བཟུང་ནས་རིག་སྔགས་ཀྱི་རྒྱལ་པོ་ལན་བརྒྱད་སྟོང་བཟླས་བརྗོད་བྱའོ། །དེ་ནས་འཕགས་པ་ལག་པ་སྦྱར་བའི་ནང་ནས་འོད་ཟེར་འབྱུང་བར་འགྱུར་རོ། །
འོད་ཟེར་དེ་ཡང་རྣམ་པ་གཉིས་སུ་འགྱུར་ཏེ། རིག་སྔགས་འཆང་ལ་གཡས་ཕྱོགས་སུ་བསྐོར་ནས་མི་སྣང་བར་གྱུར་པ་དང༌། རིག་སྔགས་འཆང་གི་མགོ་བོ་ལ་གཙུག་
གི་ནོར་བུར་འགྱུར་ཏེ། དེ་མགོ་ལ་འདུག་པས་རིག་སྔགས་འཆང་གི་འཁོར་ལོས་བསྒྱུར་བར་གྱུར་ཏེ། རིག་སྔགས་འཆང་ཐམས་ཅད་ཀྱིས་མི་སོད་ལ། འདོད་རྒུར་བསྒྱུར་བའི་
གཟུགས་ཅན་དུ་འགྱུར་ཞིང་བསྐལ་པར་གནས་པ་དང༌། སྲེད་མེད་ཀྱི་བུའི་སྟོབས་ཕྱེད་དང་ལྡན་པར་འགྱུར་ཏེ། གཉི་ག་ཡང་སྲེད་མེད་ཀྱི་བུའི་སྟོབས་ཕྱེད་དང་ལྡན་པར་
འགྱུར་ཞིང་དཔག་ཚད་ཉིས་སྟོང་དུ་གྱེན་དུ་འཕགས་པར་འགྱུར་རོ། །ཟླ་བ་ཕྱེད་ཀྱི་བར་དུ་ཟས་སུ་འོ་མ་དང་ཕྱེ་མའི་འདག་གུ་ལ་རིག་སྔགས་བཟླས་བརྗོད་བྱས་ལ་

94-1-126a

དེ་ནས་མར་གྱི་ངོ་ཞག་བཅུ་བཞི་ལ་ལྷ་ཆེན་པོའི་གནས་སུ་སོང་སྟེ་རིག་སྔགས་ལན་བརྒྱད་སྟོང་བཟླས་བརྗོད་བྱའོ། །དེ་ནས་རིག་སྔགས་
འཆང་ཟླ་བ་ཉ་ལ་ནྱ་གྲོ་དྷའི་ཤིང་གཅིག་འགྲེང་གི་དྲུང་དུ་སོང་ལ་དེའི་དྲུང་དུ་ཁྲུ་ལྔ་ཙམ་བྱི་དོར་བྱས་ནས་ཕོའི་མིང་དང་ལྡན་པའི་ཤིང་ལས་མདུང་བྱས་ཏེ་དྲི་དང༌།
མེ་ཏོག་དང༌། བདུག་པས་བརྒྱན་ལ། བཅོམ་ལྡན་འདས་མ་དང༌། རིག་སྔགས་ཀྱི་རྒྱལ་པོས་ལས་བྱས་ཏེ། དེ་ནས་རིག་སྔགས་འཆང་དེ་ནྱ་གྲོ་དའི་ཤིང་ལ་
འཛེགས་ལ། རིག་སྔགས་ལན་བརྒྱད་སྟོང་བཟླས་བརྗོད་བྱ་སྟེ། བཟླས་བརྗོད་བྱེད་བཞིན་དུ་མདུང་གི་སྟེང་དུ་བདག་ཉིད་མཆོང་ནས་དེས་རེག་མ་ཐག་ཏུ་ལྕང་
ལོ་འཁྱིལ་ཞིང་ལོ་བཅུ་དྲུག་ལོན་པའི་གཟུགས་ཅན་དུ་འགྱུར་ཏེ། རིག་སྔགས་འཆང་ཐམས་ཅད་ཀྱིས་མི་སོད་ལ་ཚེ་ལོ་ཁྲི་ཉིས་སྟོང་ཐུབ་པར་འགྱུར་ཏེ། ལུས་
ཞིག་བའི་ཚེ་ཡང་འཕགས་པ་ལག་ན་རྡོ་རྗེ་མཐོང་བར་འགྱུར་རོ། །ཡུམ་དང་སྙིང་པོའི་རྒྱལ་པོ་འཆང་བ་གང་ཡིན་པ་དེ་ལ་ནི། ལྷ་རྣམས་ཡིད་དགའ་བས་དངོས་
གྲུབ་སྦྱིན་པར་འགྱུར། ཆོག་རྒྱས་པར་རྒྱུད་ཕྱི་མ་དང་བཅས་པ་འདི་འཆང་བའམ། ཀློག་པ་གང་ཡིན་པ་དེ་དག་ལ་ནི། ལྷ་ཐམས་ཅད་སྲུང་བ་དང༌། སྐྱོབ་པ་དང༌།

94-1-126b

སྦེད་པར་འགྱུར་ཏེ། སྡིག་པ་ཐམས་ཅད་ལས་ཀྱང་གྲོལ་བར་འགྱུར་རོ། །སྙིང་པོའི་རྒྱལ་པོ་འཆང་བ་གང་ཡིན་པས་ནི། ལག་ན་རྡོ་རྗེས་བཤད་པ་བཞིན་དུ་རིང་པོ་མི་
ཐོགས་པར་དངོས་གྲུབ་ཐོབ་པར་འགྱུར་རོ། །གདོན་ཐམས་ཅད་ཀྱང་འདི་ཉིད་ཀྱིས་དབང་དུ་བྱའོ། །གདོན་འཁྲུགས་པར་བྱ་འདོད་ན། ན་ལེ་ཤམ་བླངས་ལ་ཀ་ན་ཀའི་
འབྲས་བུའི་ནང་དུ་བཙོས་ནས་ན་ལེ་ཤམ་དེས་གདོན་ལ་བདུགས་ན། སྨྱོ་བར་འགྱུར་རོ། །གུ་གུལ་གྱི་བདུག་པའམ། གཏོར་མས་གཏོང་བར་འགྱུར་རོ། །མིག་འཁྲུལ་
བར་བྱ་བར་འདོད་ན། བ་བླ་བླངས་ཏེ་རྩངས་པ་ཟར་བཅུག་སྟེ་བ་བླ་རྩངས་པའི་ཁ་ནས་བྱུང་བ་བླངས་ནས་མིག་སྔར་བསྟེན་ན། མིག་འཁྲུལ་བར་འགྱུར་ཏེ། མར་དང་སྦྲང་རྩིས་བསྐུས་ན། སླར་
འཚོ་བར་འགྱུར་རོ། །གདོན་གྱི་ཀླད་པ་ན་བར་བྱ་ན། བ་ལ་ཀ་ཏའི་འབྲས་བུ་བླངས་ལ་ཕྱེ་མར་བཏགས་ཏེ་མེ་ཏོག་དང་ལྷན་ཅིག་ཏུ་སྣོམ་དུ་བཅུག་ན། བསྣམས་མ་
ཐག་ཏུ་ཀླད་པའི་ནད་ཀྱིས་འདེབས་པར་འགྱུར་རོ། །གུ་གུལ་གྱི་བདུག་པའམ། གཏོར་མས་གཏོང་བར་འགྱུར་རོ། །དེ་ནས་གདོན་མཁྲིས་པའི་རིམས་ཀྱིས་
འདེབས་པར་འདོད་ན། ཨགྣི་མ་སྡུ་བ་གཅིན་བགོས་ལ། བགོས་ནས་ཕྱེ་མ་ཞིབ་མོར་བཏགས་ཏེ་མེ་ཏོག་དང་ལྷན་ཅིག་ཏུ་སྣོམ་དུ་བཅུག་ན། བསྣམས་མ་

94-1-127a

ཐག་ཏུ་མཁྲིས་པའི་རིམས་ཀྱིས་འདེབས་པར་འགྱུར་ཏེ། གུ་གུལ་གྱི་བདུག་པ་དང༌། གཏོར་མས་གཏོང་བར་འགྱུར་རོ། །པྲི་ཏི་པི་པི་
ཏ་དང༌། ཙནྡན་དམར་པོ་དང༌། མིའི་ཐོད་པ་ལྷན་ཅིག་ཏུ་སྦྱར་ཏེ་འཐུང་དུ་བཅུག་ན། གདོན་མྱོས་པར་འགྱུར་ཏེ། མར་དང་སྦྲང་རྩིའམ་གཏོར་མས་གཏོང་
བར་འགྱུར་རོ། །ཏུམ་པའི་རྩ་བ་དང༌། ཀ་ཤ་ཏ་ཀི་དང༌། ཀ་ན་ཀའི་འབྲས་བུ་ལྷན་ཅིག་ཏུ་བཏགས་ཏེ་བླུད་ན་ཡང་མྱོས་པར་འགྱུར་རོ་།བུ་རམ་དང་རྩ་བས་
སམ་གཏོར་མས་གཏོང་བར་འགྱུར་རོ། །གདོན་ནི། ཆོ་གས་གཏོང་བར་འགྱུར་བའི་བདུག་པ་བཤད་པར་བྱ་སྟེ། གཞོན་ནུ་ལ་ནི་ལྷག་པར་ཡང༌། །རྨ་བྱའི་སྒྲོ་
དང་དྷ་ཀ་ཏི། །གསེར་ཕྲོམ་ལུག་རུ་བ་ལང་རྭ། །དེ་བཞིན་མ་ཧཱ་ས་གནྡྷ། །སྦྲུལ་ལྤགས་རྗེན་པ་དག་དང་ནི། །རྒྱ་སྐྱེགས་བྱི་ལའི་པགས་པ་དང༌། །མོན་སྲན་
སྡེའུའི་མ་རུའི་རྩ་བ་དང༌། །ན་ལེ་ཤམ་དཀར་འབྲུ་བཞི་དང༌། །རས་བལ་ཚི་གུ་བིལ་བའི་རྩ། །ཐང་ཤིང་ཙནྡན་དམར་པོར་བཅས། །ཐེ་ཚོམ་མེད་པར་གནོད་སྦྱིན་
མོ༑ ༑བདུག་པ་འདི་དག་སྦྱིན་བྱ་ཞིང༌། །བྱིས་པ་རྣམས་ལ་ཕན་འདོད་པས། །བདུག་པ་འདི་ནི་སྦྱར་བར་བྱ། །གདོན་རྣམས་ཀྱིས་ནི་ངོ་ལོན་དང༌། །གཏོང་བར་

94-1-127b

བྱེད་པ་དང༌། འཁྲུལ་པར་བྱེད་པ་དེ་ངས་བཤད་ཟིན་ཏོ། །སེམས་ཅན་རྣམས་ལ་ཕན་གདགས་པའི་ཕྱིར་རིག་སྔགས་ཀྱིས་གདོན་རྣམས་གཅད་པ་དང༌། གཞོམ་
པ་དང༌། ཕྱིར་བསླང་བར་བྱ་བ་ངས་བསྟན་པ་དེ་ཡང་བཤད་པར་བྱའོ། །ན་མོ་བཛྲ་པཱ་ཎི་སྱ། ཧུ་རུ་ཧུ་རུ་བ་ཧུ་མེ། ཨུཏ་ཏིཥྛ། ཨི་མེ་སྭཱ་ཧཱ། ཕྱིར་བསླང་བ་ནི། ཆུས་བྱའོ། །
ལྷ་རྣམས། གདོན་རྣམས་ཀྱི་མཚན་མ་དང༌། གསོ་བའི་ཐབས་ངས་བཤད་ཟིན་ཏོ། །རིག་པ་མཆོག་གི་ཆོ་ག་རྒྱས་པ་མ་ལུས་པའི་དབང་དུ་བྱས་ཏེ། ལས་བྱེད་པ་
གང་ཡིན་པའམ། ཡང་ན་བཅོམ་ལྡན་འདས་རིག་སྔགས་ཀྱི་རྒྱལ་པོ་སྤྱན་དང་བཅས་པར་འཆང་བ་གང་ཡིན་པ་དེས་ཀྱང་གདོན་རྣམས་མ་རུངས་པར་བྱ་བ་དང༌།
གསད་པར་ནུས་སོ། །གང་ཞིག་བཟོད་ལྡན་ཁྲོ་ཐུལ་བ། །ཚངས་པར་སྤྱོད་ཅིང་དབང་པོ་ཐུལ། །གཙང་ཞིང་སྤྱོད་པ་གཙང་བ་དང༌། །བྱང་ཆུབ་ཏུ་ནི་ངས་བྱས་དང༌། །རིག་
པ་མཆོག་གི་དེ་ཉིད་རྟོགས། །ཆོ་གའི་ལྷ་རྣམས་མཆོད་བྱེད་པ། །དེ་འདྲར་སྤྱོད་པ་མཁས་པ་ཡིས། །གསང་བ་པ་རྣམས་གཞིག་པར་བྱ། །གདོན་ཐམས་
ཅད་ཀྱི་ངོ་ལོན་རྫོགས་སོ།།    །།དེ་ནས་སའི་ལྷ་མོས་ལག་ན་རྡོ་རྗེའི་ཞབས་གཉིས་ལ་གཏུགས་ནས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །

94-1-128a

བཅོམ་ལྡན་འདས། ཆོ་ག་རྒྱས་པ་ལེགས་པར་གསུངས་སོ། །བདག་གིས་ཀྱང་རིག་སྔགས་འཆང་རྣམས་ཀྱི་དོན་གྱི་ཕྱིར་བཅོམ་ལྡན་
འདས། རིག་སྔགས་འཆང་གིས་རིག་སྔགས་ནི། ཇི་ལྟར་བསྒྲུབ་པར་བགྱི། ཇི་ལྟར་ནི་འཇུག་པར་བགྱི། ནོར་སྒྲུབ་པའི་ལས་ཀྱི་དུས་ནི་གང༌། དྲག་ཤུལ་
བྱ་བའམ། ཞི་བའམ། རྒྱས་པའི་ལས་ཀྱི་དུས་ནི་གང༌། རིག་སྔགས་ནི་དུས་གང་དུ་བསྒྲུབ་པར་བགྱི། དེ་ནས་བཅོམ་ལྡན་འདས་ལག་ན་རྡོ་རྗེས་སའི་ལྷ་མོ་
ལ་འདི་སྐད་ཅེས་སྨྲས་སོ། །སའི་ལྷ་མོ། ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་ཏེ་ང་ལ་དྲིས་པ་གང་ཡིན་པ་དེ་ལེགས་སོ། །སེམས་ཅན་
རྣམས་ཀྱི་དོན་གྱི་ཕྱིར་ལྷ་མོ་ཁྱོད་ལ་བཤད་པར་བྱ་སྟེ། རིག་སྔགས་འཆང་རིག་སྔགས་སྒྲུབ་པ་ཟླ་བ་ཕྱེད་དམ། ཞག་ཉི་ཤུའི་བར་དུ་རིག་སྔགས་བསྟེན་པར་
བྱ་སྟེ། དེ་ཡང་དོར་བར་བྱའོ། །གསུམ་པ་ནི། རོ་སྨད་དཀྲིས་ནས་ལྷའི་ཐད་དུ་འགྲོ་བར་བྱའོ། །རིག་སྔགས་འཆང་རིགས་གང་དེ་ཉིད་ཀྱིས་ཆུ་ལ་བསྔགས་ཏེ་ཁྲུས་
བྱ་ཞིང༌། ཁྲུས་བྱེད་པའི་ཚེ་སུ་ལ་ཡང་སྨྲ་བར་མི་བྱ་སྟེ། རིག་སྔགས་ལ་ཕྱག་བྱས་ནས་ཁྲུས་བྱའོ། །རིག་སྔགས་སྒྲུབ་པ་ན་སྐྱིལ་མོ་ཀྲུང་བརྟན་པོར་འདུག་པ་བྱ་སྟེ།

94-1-128b

རྒྱས་པའམ་རིག་སྔགས་སྒྲུབ་པ་ལ་ནི། སྐྱིལ་མོ་ཀྲུང་གིས་འདུག་པར་བྱའོ། །དྲག་ཤུལ་ལ་ནི། རྐང་པས་རྐང་པ་མནན་ཏེ་འདུག་པར་བྱའོ། །རྒྱས་པའི་ལས་དང༌། ནོར་
སྒྲུབ་པ་དང༌། སྒྲུབ་པ་ཆེན་པོ་རྣམས་ལ་ནི། ནང་པར་ལས་བྱ་སྟེ། དེའི་ཚེ་ལྷ་ཐམས་ཅད་མངོན་དུ་ཕྱོགས་པར་འགྱུར་བས་ན། དེའི་ཕྱིར་ལས་འགྲུབ་པར་འགྱུར་རོ། །
དྲག་ཤུལ་གྱི་ལས་ལ་ནི། ཉི་མ་གུང་ངམ། ནམ་ཕྱེད་ན་ལས་བྱ་སྟེ། དེའི་ཚེ་ཡི་དྭགས་ཐམས་ཅད་མངོན་དུ་ཕྱོགས་པར་འགྱུར་བས་ན། དེ་ཕྱིར་དེ་དག་མ་རུངས་པར་
བྱེད་པ་ལ་འཇུག་པར་འགྱུར་རོ། །ཞི་བ་དང༌། རིག་སྔགས་སྒྲུབ་པ་ནི། སྲོད་ཀྱི་དུས་སུ་བྱ་སྟེ། དེའི་ཚེ་གནས་གཙང་མའི་རིགས་ཀྱི་ལྷ་རྣམས་རིག་སྔགས་འཆང་ལ་
ལྟ་བར་བྱེད་པས་ན། དེའི་ཕྱིར་དེ་ལ་ཞི་བ་འགྲུབ་པར་འགྱུར་རོ། །ནུབ་མོ་ཡང་ཆོ་ག་འདི་བཞིན་དུ་ལས་བྱའོ། །ལྷ་མོ། གཞན་ཡང་བཤད་པར་བྱ་སྟེ། རིག་སྔགས་
གང་གི་སྦྱིན་སྲེག་ནུབ་མོ་བྱ་བར་བཤད་པ་དེའི་སྦྱིན་སྲེག་ནི། ནུབ་མོ་བྱ་སྟེ། བཟླས་པ་ཉིད་ནི་ཉིན་མོ་བྱའོ། །ལྷ་མོ་གང་གི་སྦྱིན་སྲེག་ཉིན་པར་བྱ་བ་དེའི་བཟླས་བརྗོད་
ནི༑ ནུབ་མོ་བྱའོ། །ལྷ་མོ། ཆོ་ག་དེས་ན་རིག་སྔགས་ཐམས་ཅད་བདེ་བླག་ཏུ་འགྲུབ་པར་འགྱུར་རོ། །དེ་ནས་སའི་ལྷ་མོ་དེ་མགུ་ཞིང་རབ་ཏུ་དགའ་ནས་རིག་པ་

94-1-129a

མཆོག་གི་ཆོ་ག་རྒྱས་པ་མངོན་པར་འཕེལ་བར་བྱ་བའི་ཕྱིར་ལག་ན་རྡོ་རྗེའི་ཞབས་ལ་ཕྱག་བྱ་བའི་གསང་སྔགས་སྨྲས་པ། ན་མོ་བཛྲ་པཱ་ཎི་
སྱ༑ བལ་གུ་བལ་གུ། ཧུ་ལུ་ཧུ་ལུ། ཏཾ་གི་ནི་སྭཱཧཱ། དེ་ནས་སའི་ལྷ་མོ་དེས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། རིག་སྔགས་ཀྱི་ལས་
རྣམས་ཤོད་ཅིག་ཤོད་ཅིག །དེ་ནས་བཅོམ་ལྡན་འདས་ལག་ན་རྡོ་རྗེས་རིག་སྔགས་ཀྱི་ལས་རྣམས་བཤད་པ། རིག་སྔགས་སྒྲུབ་པ་ན་རིག་སྔགས་འཆང་གིས་
ཟླ་བ་ཕྱེད་ཀྱི་བར་དུ་ཟས་སུ་འོ་མ་དང་འདག་གུ་ཟ་ཞིང་རིག་སྔགས་བཟླས་བརྗོད་བྱའོ། །དེ་ནས་ཡར་གྱི་ངོ་ཚེས་བརྒྱད་ལ་ཙནྡན་དཀར་པོ་ལས་སའི་ལྷ་མོའི་
གཟུགས་བྱས་ལ། ཙནྡན་དམར་པོ་ལས་ལག་ན་རྡོ་རྗེའི་གཟུགས་བྱས་ཏེ་དཀྱིལ་འཁོར་སྐྱང་ནུལ་གྱིས་བྱུགས་ནས་དཀྱིལ་འཁོར་གྱི་དབུས་སུ་ལག་ན་རྡོ་རྗེའི་
གཟུགས་བཞག་ལ། དབུས་དེར་སའི་ལྷ་མོ་ཡང་བཞག་སྟེ་ལག་ན་རྡོ་རྗེ་དང༌། སའི་ལྷ་མོ་ལ་མཆོད་པ་བྱས་ལ་ལྷ་བཤོས་རྒྱས་པར་ཕུལ་ནས་ལག་ན་རྡོ་
རྗེའི་དྲུང་དུ་ནི། བ་དན་དམར་པོ་གཞག་གོ །སའི་ལྷ་མོའི་དྲུང་དུ་ནི། བ་དན་དཀར་པོ་གཞག་གོ །ཕྱོགས་བཞིར་ཡང་གོས་དམར་པོ་གྱོན་པའི་མི་རྣམས་གཞག་

94-1-129b

གོ །རིག་སྔགས་འཆང་གིས་ཀྱང་གོས་དམར་པོ་བགོས་ལ་ངེས་པར་གནས་པར་བྱ་སྟེ། རིག་སྔགས་བསྒྲུབ་པར་བྱའོ། །དེ་ནས་ཉི་མའི་འོད་ལས་བྱུང་བའི་མེས་
བིལ་བའི་ཤིང་སྦྱར་ཏེ། བིལ་བའི་མེ་ཏོག་ཞོ་དང༌། སྦྲང་རྩི་དང་།མར་གྱི་ནང་དུ་སྨྱུགས་པ་བརྒྱད་སྟོང་སྦྱིན་སྲེག་བྱས་ན། སའི་ལྷ་མོ་འདུལ་བར་འགྱུར་རོ། །དེ་ནས་རིག་
སྔགས་འཆང་གིས་སའི་ལྷ་མོ་དེ་ལག་ན་རྡོ་རྗེའི་ཞབས་ཀྱི་དྲུང་དུ་གཞག་གོ །དེ་ནས་རིག་སྔགས་འཆང་གིས་ལག་ན་རྡོ་རྗེ་ལ་ཙནྡན་དམར་པོའི་མཆོད་ཡོན་ཕུལ་བ་ལ་
ཙི་ར་ཀན་ད་ཀའི་ཕྱེ་མ་ཡུངས་མར་དང་སྦྱར་བས་ལན་བརྒྱ་སྟོང་སྦྱིན་སྲེག་བགྱིའོ། །དེ་ནས་ནམ་མཁའ་ལས་སའི་ལྷ་མོ་འགྲུབ་བོ་ཞེས་སྒྲ་འབྱུང་བར་འགྱུར་རོ། །དེ་
ནས་རིག་སྔགས་འཆང་གིས་སའི་ལྷ་མོ་དེ་བླངས་ལ། བླངས་ནས་ཕྱེ་མ་ཞིབ་མོར་བཏགས་ན། ཕྱེ་མས་གང་ལ་རེག་པ་དེ་ལས་གྲུབ་ནས་ས་ལ་གནས་པའི་རིག་
སྔགས་འཆང་ཐམས་ཅད་ལ་མངོན་དུ་ཕྱོགས་པར་འགྱུར་ཞིང༌། རིན་པོ་ཆེ་ཐམས་ཅད་དང༌། སྨན་ཐམས་ཅད་མངོན་དུ་ཕྱོགས་པར་འགྱུར་རོ། །ས་ཡང་དེ་ལས་
གནས་སྦྱིན་པར་འགྱུར་ཞིང༌། འདོད་རྒུར་སྒྱུར་བའི་གཟུགས་ཅན་དུ་འགྱུར་ཏེ། ཚེ་ལོ་བདུན་སྟོང་ཐུབ་བར་འགྱུར་རོ། །ལས་ཐམས་ཅད་ལ་ལན་གསུམ་བཟླས་བརྗོད་

94-1-130a

བྱས་པའི་ཐལ་བས་བསྲུང་བར་བྱའོ། །བསྐྲད་པ་ནི། མར་གྱི་ངོ་ཞག་བཅུ་བཞི་ལ་ཟ་གཅིག་པར་བྱ་སྟེ། ལམ་གྱི་སུམ་མདོའམ། བཞི་
མདོའམ། དུར་ཁྲོད་ཀྱི་ཐལ་བས་སའི་ལྷ་མོའི་གཟུགས་བྱས་ལ་དེའི་སྟེང་དུ་ཙནྡན་དམར་པོས་གཏོར་བར་བྱ་སྟེ། ཐལ་བར་བླངས་ལ་དུར་ཁྲོད་ཀྱི་ཤིང་གིས་
མེ་སྦར་ལ་ལན་བརྒྱད་སྟོང་སྦྱིན་སྲེག་བྱས་ན། ཞག་གསུམ་གྱིས་འབྲོས་པར་འགྱུར་རོ། །གཟེར་ཐབས་ཀྱིས་གདབ་པར་འདོད་ན། མར་གྱི་ངོ་ཞག་བརྒྱད་ལ་
རྫ་མཁན་གྱི་འཇིམ་པ་ལ་གཟུགས་བྱས་ཏེ་མདུང་རྩེ་གསུམ་པའམ། མ་ད་ནའི་ཚེར་མ་དབུལ་ནས་བླངས་པའི་མ་ད་ནའི་ཚེར་མ་ལ་ལན་བརྒྱད་བརྒྱ་བཟླས་
བརྗོད་བྱས་པས་བཙུགས་ན། གང་དུ་བཙུགས་པ་དེར་གཟེར་བར་འགྱུར་ཏེ། ཕྱུང་ན་གཏོར་བར་འགྱུར་རོ། །ཐིག་ལེ་སྒྲུབ་པར་འདོད་ན། ཞག་གསུམ་སྨྱུང་
བར་བྱས་པས་མར་གྱི་ངོ་ཞག་བརྒྱད་དམ་ཞག་བཅུ་བཞི་ལ་ལམ་གྱི་བཞི་མདོའམ། དུར་ཁྲོད་དུ་བ་ལང་གི་ལྕི་བས་དཀྱིལ་འཁོར་སྐྱང་ནུལ་གྱིས་བྱུགས་ཏེ་
ལྷ་བཤོས་རྣམ་པ་སྣ་ཚོགས་ཕུལ་ནས་ཙནྡན་དམར་པོའི་ཆུས་དཀྱིལ་འཁོར་བསང་གཏོར་བྱས་ལ། དཀྱིལ་འཁོར་གྱི་དབུས་སུ་དུར་ཁྲོད་ཀྱི་ཐལ་བ་བཞག་

94-1-130b

སྟེ༑ རིག་སྔགས་འཆང་ཀུ་ཤའི་སྟན་ལ་འདུག་པས་ཐལ་བ་ལག་པས་མནན་ནས་ལྷ་མོའི་གཟུགས་སྣང་བར་འགྱུར་གྱི་བར་དུ་རིག་སྔགས་བཟླས་བརྗོད་བྱའོ། །དེ་
ནས་འགྲུབ་པར་འགྱུར་ཏེ། ལྷ་ཐམས་ཅད་ལ་ཕྱག་བྱས་ནས་སའི་ལྷ་མོ་སྤྱན་དྲངས་ན་དེར་འདུག་པར་འགྱུར་ཏེ། དེ་འདུག་པས་བགེགས་རྣམས་འབྱུང་བར་མི་
འགྱུར་ཞིང་དངོས་གྲུབ་ཀྱང་མྱུར་དུ་ཐོབ་པར་འགྱུར་རོ། །སའི་སྟེང་ན་སྡང་བར་སེམས་པ་གང་ཡིན་པ་དེ་དག་གིས་ཀྱང་གླགས་མི་རྙེད་དོ། །ལྷ་ཐམས་ཅད་ཀྱང་
མངོན་དུ་ཕྱོགས་པར་མི་འགྱུར་ཏེ། དེ་ནས་དངོས་གྲུབ་ཐོབ་པར་འགྱུར། །དགུན་ཟླ་ཐ་ཆུང་ལ་ཟས་སུ་འོ་མ་དང་ཕྱེའི་ལྡེ་གུ་ཟ་ཞིང་ཤིང་ཨ་ཤོ་ཀའི་དྲུང་དུ་ལན་
འབུམ་བཟླས་བརྗོད་བྱས་ཏེ་ཞག་གསུམ་སྨྱུང་བ་བྱས་པས་ཡར་གྱི་ངོ་ཟླ་བ་ཉ་ལ་ཤིང་དེ་ཉིད་ཀྱི་དྲུང་དུ་ཨ་ཤོ་ཀའི་ཤིང་གིས་མེ་སྦར་ལ་གུ་གུལ་གྱི་རིལ་བུ་བརྒྱད་སྟོང་
གི་སྦྱིན་སྲེག་བྱས་ན། ཤིང་མི་སྣང་བར་གྱུར་ན་ལས་དེ་འགྲུབ་པ་ཡིན་ནོ། །དེ་ནས་ནམ་མཁའ་ལ་འཕགས་པར་འགྱུར་ཏེ། འདོད་རྒུར་སྒྱུར་བའི་གཟུགས་ཅན་དུ་འགྱུར་
ཞིང་ཚེ་ལོ་ལྔ་སྟོང་ཐུབ་པར་འགྱུར་རོ། །ལྷ་བཤོས་ཀྱང་རྒྱས་པར་འབུལ་ལོ། །ལྷ་མོ། ཁྱོད་ཀྱི་རིག་སྔགས་ཀྱི་ལས་རྣམས་ངས་བཤད་ཟིན་ཏོ། །ངས་ཀྱང་ལྷ་མ་

94-1-131a

ཁྱོད་ལ་དྲག་ཏུ་སྐུལ་བའི་རིག་སྔགས་གང་བརྗོད་ན་ཁྱོད་ཀྱི་མདུན་དུ་གནས་པར་འགྱུར་བ་བཤད་པར་བྱའོ། །ན་མོ་བཛྲ་པཱ་ཎི་སྱ། ཨོཾ་སིདྡྷི་
རི་ཥི་ནི་སྭཱཧཱ། སྒྲུབ་པའི་ཚེ་རིག་སྔགས་འདིས་མ་ད་ནའི་ཚེར་མ་ཁྲག་གི་ནང་དུ་སྨྱུགས་པ་བརྒྱད་སྟོང་གིས་སྦྱིན་སྲེག་བྱས་ན། བགེགས་ཐམས་ཅད་འབྱུང་
བར་མི་འགྱུར་རོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེའི་མདུན་དུ་ཙནྡན་དམར་པོས་དཀྱིལ་འཁོར་བྱས་ནས་
རིག་སྔགས་ལན་བརྒྱད་སྟོང་བཟླས་བརྗོད་བྱས་ན། སའི་ལྷ་མོ་འགྲུབ་པར་འགྱུར་ཏེ། དེ་ཕྱིན་ཆད་ལས་ཐམས་ཅད་བྱེད་ནུས་པར་འགྱུར་རོ། །སའི་ལྷ་མོའི་
ཆོ་ག་རྫོགས་སོ།།    །།དེ་ནས་ལྷའི་དྲང་སྲོང་མས་སའི་ལྷ་མོའི་ཚམ་བརླང་མཐོང་ནས་ལག་ན་རྡོ་རྗེའི་ཐད་དུ་སོང་སྟེ་སྨྲས་པ། རྡོ་རྗེ་འཛིན་ཆེན་
པོ༑ བདག་གིས་ཀྱང་རིག་སྔགས་འཆང་ཐམས་ཅད་གང་གིས་དངོས་གྲུབ་མྱུར་དུ་ཐོབ་པར་འགྱུར་བའི་དངོས་གྲུབ་བསྟན་པར་བྱའོ། །དེ་ནས་བཅོམ་ལྡན་འདས་
བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་སྟན་ལས་ལངས་ནས་ལྷའི་དྲང་སྲོང་མེ་ལ་འདི་སྐད་ཅེས་སྨྲས་སོ། །དྲང་སྲོང་ཆེན་པོ། ཁྱོད་སེམས་ཅན་ཐམས་ཅད་

94-1-131b

ལ་ཕན་པའི་ཕྱིར་བརྩོན་པ་དང༌། སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་གང་ཡིན་པ་ནི། ལེགས་སོ་ལེགས་སོ། །དྲང་སྲོང་ཆེན་པོ། ཁྱོད་ནི། ལྷ་ཐམས་
ཅད་ཀྱི་ཞལ་ཡིན་ནོ། །དྲང་སྲོང་ཆེན་པོ། ཁྱོད་ནི་ལྷ་ཐམས་ཅད་ཀྱི་རྗེ་ཡིན་གྱི། དྲང་སྲོང་ཆེན་པོ། སེམས་ཅན་རྣམས་ཀྱི་དོན་གྱི་ཕྱིར་དངོས་གྲུབ་ཀྱི་རྒྱུ་ཤོད་ཅིག་ཤོད་
ཅིག །དེ་ནས་ལྷའི་དྲང་སྲོང་མེ་ལག་ན་རྡོ་རྗེས་བསྟོད་པས་ཡིད་དགའ་བར་གྱུར་ནས་ལག་ན་རྡོ་རྗེ་སྟོབས་པོ་ཆེ་ལ་འདི་སྐད་ཅེས་སྨྲས་སོ། །གནོད་སྦྱིན་གྱི་བདག་
པོ༑ བདག་འོང་བ་ནི། དངོས་གྲུབ་འགྲུབ་པའི་རྒྱུར་འགྱུར་ཏེ། གང་གིས་བདག་འོང་བར་འགྱུར་བའི་བདག་སྤྱན་དྲང་བའི་གསང་སྔགས་བཤད་པར་བྱའོ། །ན་
མོ་བཛྲ་པཱ་ཎི་སྱ། ཨོཾ་ཨགྣི་དེ་བ་ཏཱ་ཡ། དྷཱུ་པ་ཏ་ཡེ་ཛྭ་ལི་ནི་སྭཱཧཱ། རིག་སྔགས་འདི་སྤྱན་དྲང་བའི་སྔགས་སོ། །ན་མོ་བཛྲ་པཱ་ཎི་སྱ། ན་མོ་ཨགྣ་ཡེ། ཀུ་ཏི་ཀུ་ཏི།
ག་ཏི་ཡེ་གཙྪ་གཙྪ། ཤོ་ཥནྟི་ལ་ལི་པུ་ཏྲ་སྭཱཧཱ། རིག་སྔགས་དེ་སླར་གཏང་བའི་སྔགས་སོ། །རིག་སྔགས་འཆང་གང་དག་བདག་ལ་ལྟ་བ་དེ་དག་གིས་ནི། དངོས་
གྲུབ་ངེས་པར་ཐོབ་པར་འགྱུར་རོ། །བདག་འོང་བའི་མཚན་མ་ལྟ་བ་ནི། སྒྲུབ་པ་ཐམས་ཅད་ལ་ཡང་བདག་མདུན་དུ་བཞག་ལ་པ་ལ་ཤའི་ཤིང་གིས་མེ་སྦར་ནས་

94-1-132a

འབྲས་ཡོས་མར་དང་སྦྱར་བས་ལན་བརྒྱད་སྟོང་སྦྱིན་སྲེག་བྱའོ། །དེ་ནས་མེའི་དབུས་སྔོ་བྲེང་དེར་འདུག་པ་དང༌། མཐའ་སྔོ་བ་
དང༌། མེའི་རྩེ་མོ་རྒྱས་པ་དང༌། བྲུང་སྔོ་ཞིང་མགྱོགས་པ་ལས་བརྟག་སྟེ། དེ་ནས་རྟགས་བཤད་པ་དེ་དག་གིས་འོང་བར་ཤེས་པར་བྱའོ། །དེ་ནས་རིག་
སྔགས་འཆང་གིས་ལྷ་བཤོས་ཕུལ་ཏེ་མར་གྱི་སྲེག་བླུགས་བདུན་གྱིས་སྦྱིན་སྲེག་བྱའོ། །བདག་འདུག་པ་དང་བགེགས་ཐམས་ཅད་མི་འབྱུང་ཞིང་རིག་སྔགས་
ཀྱང་འགྲུབ་པར་འགྱུར་རོ། །དེ་ནས་ལྷའི་དྲང་སྲོང་མེས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ། རིག་སྔགས་ཀྱི་ལས་
རྣམས་ཤོད་ཅིག་ཤོད་ཅིག །དེ་ནས་བཅོམ་ལྡན་འདས་ལག་ན་རྡོ་རྗེ་ཡིད་དགའ་བར་གྱུར་ནས་རིག་སྔགས་ཀྱི་ཚོགས་རྣམས་ལ་བལྟས་ཏེ་རིག་སྔགས་ཀྱི་
ལས་རྣམས་བཤད་པ། ལས་ཐམས་ཅད་ལ་ཡང་པ་ལ་ཤའི་ཤིང་གིས་མེ་སྦར་ལ། འབྲས་ཡོས་ཞོ་དང༌། སྦྲང་རྩི་དང༌། མར་དང་སྦྱར་བས་ལན་བརྒྱད་སྟོང་
སྦྱིན་སྲེག་བྱས་ན། ལས་འགྲུབ་པར་འགྱུར་ཏེ། མེ་ཡང་དམ་པ་སྦྱིན་པར་བྱེད་ཅིང་གང་ན་འབར་བ་སྣང་བ་དེར་སྲུང་བར་འགྱུར་རོ། །ལྷ་དབབ་ན། བྱེའུ་རུག་

94-1-132b

པའི་ལོ་མའམ་ཆུས་བྱའོ། །སྐྱེས་པ་དབང་དུ་བྱ་ན། ཡར་གྱི་ངོ་ཚེས་བཅུ་བཞི་ལ་ཞག་གཅིག་སྨྱུང་བར་བྱ་སྟེ། སྦྱིན་སྲེག་གི་གནས་སམ། ཁང་སྟོང་དབེན་པའི་ཕྱོགས་
སུ་མེའི་སྦྱིན་སྲེག་བྱས་པའི་མེས་བིལ་བའི་ཤིང་གི་མེ་སྦར་ཏེ་ཀུན་དའི་མེ་ཏོག་ཁ་མ་བྱེ་བ་མར་གྱི་ནང་དུ་སྨྱུགས་པ་སུམ་སྟོང་གིས་སྦྱིན་སྲེག་བྱས་ན། སྐྱེས་པ་དབང་
དུ་འགྱུར་རོ། །དེ་ནས་མེ་སྒྲུབ་པར་འདོད་ན། ཞག་བདུན་གྱི་བར་དུ་ཟས་འོ་མ་དང་ཕྱེའི་ལྡེ་གུ་ཟ་ཞིང་རིག་སྔགས་བཟླས་བརྗོད་བྱས་ན། དེ་ནས་ཡར་གྱི་ངོ་ཚེས་
བཅུ་གཉིས་ལ་ཞག་གཅིག་སྨྱུང་བར་བྱས་ཏེ་ཁང་སྟོང་དུ་སོང་ལ་ནང་དུ་ཞུགས་ནས་གཅང་མར་བྱས་ཏེ་ཕྱོགས་བཞིར་གཏོར་མ་བྱིན་ལ། དཀྱིལ་འཁོར་གྱི་དབུས་སུ་
ལག་ན་རྡོ་རྗེའི་གཟུགས་བཞག་ནས་དེའི་མདུན་དུ་མེའི་སྦྱིན་སྲེག་བྱས་པའི་མེས་བིལ་བའི་ཤིང་གི་མེ་སྦར་ལ། དེ་ནས་མེ་ཏོག་དཀར་པོ་དང༌། གུ་གུལ་གྱི་བདུག་
པས་མེ་ལྷ་སྤྱན་དྲང་ངོ༌། །དེ་ནས་རིག་སྔགས་འཆང་གིས་རྩྭ་དུར་བའི་སྟན་བྱས་ཏེ་རྩྭ་དུར་བའི་སྟན་ལ་འདུག་ལ་སྣ་མའི་ཡམ་བསྲེག་ཤིང་ཞོ་དང༌། སྦྲང་རྩི་དང༌།
མར་གྱི་ནང་དུ་སྨྱུགས་པ་བརྒྱད་སྟོང་གིས་སྦྱིན་སྲེག་བྱའོ། །དེ་ནས་མེ་སྟག་གང་གིས་རྩྭ་རོལ་བར་བྱེད་ན། རིག་སྔགས་འཆང་གིས་རིག་པ་མཆོག་དྲན་

94-1-133a

པར་བྱ་ཞིང་རིག་པ་མཆོག་ཉིད་ཀྱི་སྲེག་བླུགས་བདུན་དུ་སྦྱིན་སྲེག་བྱས་ན། དེས་ཞི་བར་འགྱུར་རོ། །དེ་ནས་འོད་ཟེར་གཅིག་བྱུང་སྟེ་རིག་
སྔགས་འཆང་ལ་གཡས་ཕྱོགས་ནས་བསྐོར་ནས་སླར་དེ་ཉིད་དུ་ཞུགས་ན། འགྲུབ་པར་འགྱུར་ཏེ། གྲུབ་ནས་ལག་སྟངས་ཙམ་བྱས་པས་ཀྱང་སྦྱིན་སྲེག་གི་ལས་
ཐམས་ཅད་འགྲུབ་པར་འགྱུར་རོ། །དེ་ནས་རིག་སྔགས་སྒྲུབ་པར་འདོད་ན། མེའི་ཐབ་ཁུང་དེ་ཉིད་ནས་སོལ་བ་བླངས་ཏེ་ཆོ་ག་འདི་ཉིད་ཀྱིས་ལག་ན་རྡོ་རྗེའི་མདུན་
དུ་བཟླས་བརྗོད་བྱས་ན། དངོས་གྲུབ་རྣམ་པ་གསུམ་དུ་འགྱུར་རོ། །དེ་ནས་མེ་འབྱུང་བར་འདོད་ན། མར་གྱི་ངོ་ཞག་གཅིག་སྨྱུང་བ་བྱས་ཏེ་སྦྱིན་སྲེག་གི་གནས་སུ་
སོང་ནས་ཨ་མྲ་ར་ཏེ་ཀའི་རུས་པས་ལན་བརྒྱ་སྟོང་སྦྱིན་སྲེག་བྱས་ན། མེའི་ཁ་ནས་མེ་སྟག་འབྱུང་བར་འགྱུར་ཏེ། ཆེ་གེ་མོ་ཞིག་སྲེག་ཅིང་ཡུལ་དེ་ཚིག་པར་གྱིས་
ཤིག་ཅེས་ཡིད་ཀྱིས་བཟླས་ན། ཡིད་ལ་བསམ་མ་ཐག་ཏུ་ལས་ཐམས་ཅད་བྱེད་པར་འགྱུར་རོ། །དགྲ་གསད་པར་འདོད་ན། མར་གྱི་ངོ་ཞག་བརྒྱད་དམ་མར་གྱི་
ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་དུར་ཁྲོད་ཀྱི་ཤིང་བླངས་ནས་འབྱུང་པོའི་གཏོར་མ་ཡང་བྱིན་ལ། ཤིང་བླངས་པ་ལ་ལན་བརྒྱ་སྟོང་བཟླས་བརྗོད་

94-1-133b

བྱས་ཏེ་ཆེ་གེ་མོ་ཞིག་ཆོམས་ཤིག་ཅེས་སྨྲས་ན། རིམས་ཚ་བས་བཏབ་སྟེ་ཞག་བདུན་གྱིས་འཆི་བར་འགྱུར་རོ། །ནོར་འདོད་ན། རྟག་ཏུ་མར་དང་འབྲས་ཀྱི་སྦྱིན་སྲེག་
བྱས་ན་ནོར་འཕེལ་བར་འགྱུར་རོ། །ལྷ་སྒྲུབ་པར་འདོད་ན། གང་གི་ཉིན་མོ་ཡང་རུང་སྟེ་གློ་བུར་དུ་མེ་འབར་བ་མཐོང་ན། དེ་བླངས་ལ་མར་གྱི་ངོ་ཞག་བཅུ་བཞིའི་བར་དུ་
བཞག་སྟེ་དུས་གསུམ་དུ་ཁྲུས་བྱེད་ཅིང་ཞག་བདུན་དུ་བཟླས་བརྗོད་བྱའོ། །དེ་ནས་ཞག་གསུམ་སྨྱུང་བ་བྱས་ཏེ་མར་གྱི་ངོ་ཞག་བཅུ་བཞི་ལ་ལག་ན་རྡོ་རྗེའི་མདུན་དུ་ལྷ་
བཤོས་རྣམ་པ་སྣ་ཚོགས་ཕུལ་ཏེ་ཀུ་ཤའི་སྟན་ལ་འདུག་ཅིང་མེ་དེ་ཉིད་ཀྱིས་ཤ་མྱའི་ཤིང་གི་མེ་སྦར་ནས་མེ་དེའི་ནང་ནས་པདྨ་འདབ་མ་སྟོང་པ་དཔག་ཚད་བརྒྱ་དྲི་
བསུང་གིས་ཁྱབ་པ་བྱུང་གི་བར་དུ་བཟླས་བརྗོད་བྱའོ། །དེ་ནས་རིག་སྔགས་འཆང་གིས་རིག་སྔགས་ཀྱི་རྒྱལ་པོ་བཟླས་བརྗོད་བྱེད་བཞིན་དུ་བླངས་ན། དེ་བླངས་མ་
ཐག་ཏུ་མཐུ་སྟོབས་ཆེ་ཞིང་ཉི་མ་ཤར་བའི་མདོག་དང་ལྡན་ལ། དཔག་ཚད་བརྒྱ་དྲི་བསུང་གིས་ཁྱབ་པ་དང༌། གཞན་གྱིས་མི་ཚུགས་པའི་འདོད་པའི་ལོངས་སྤྱོད་
དང་ལྡན་ལ་སྲེག་པའི་རང་བཞིན་ཅན་འདོད་རྒུར་སྒྱུར་བའི་གཟུགས་དང་ལྡན་པ་དང༌། བསྐལ་པར་གནས་པར་འགྱུར་རོ། །ལྷ་རྣམས་དྲང་སྲོང་ཆེན་པོའི་ལས་རྣམས་

94-1-134a

ངས་བཤད་ཟིན་ཏེ། དེ་ལ་དྲག་ཏུ་སྐུལ་བའི་གསང་སྔགས་ཀྱང་བཤད་པར་བྱའོ། །ན་མོ་བཛྲ་པཱ་ཎི་སྱ། ཧུ་ཏཱ་ཤན། ཨི་ཧ་ཨཱ་གཙྪ།
པ་ཏི་གྲྀཧྞ། ཨི་མམ་ཧུ་ཏ་ནི། པྲ་ཏི་བུསྟ། མ་ཧཱ་བྷ་ག །ཛྱེ་ཥྛ་སྟཾ། པྲ་པཱུ་ར་བ་བྷ་ཡ། ཨ་ཧཱ་དུཥྚ་གྲ་ཧཱ་སརྦེ་བུ་ན་ར། ཨཱ་བརྟ་ཏཤྩ་ཡེ། ནི་རུན་ཏི་ནི་རུན་ཏི། བཛྲ་པཱ་ཎི་
སྟྭཾ༑ དེ་བ་དེ་བ་ན་མཿསྭཱཧཱ། སྒྲུབ་པ་ཐམས་ཅད་ལ་རིག་སྔགས་འདིས་མར་དང༌། འབྲས་ཡོས་ཀྱིས་སྲེག་བླུགས་ལན་ཉི་ཤུ་རྩ་གཅིག་སྦྱིན་སྲེག་བྱས་ན། དེས་
ཐམས་ཅད་བྱེད་ནུས་པར་འགྱུར་རོ། །འཕགས་པ་ལག་ན་རྡོ་རྗེའི་མདུན་དུ་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བར་བྱས་ཏེ་མཆོད་པ་བྱ་ཞིང་ལྷ་བཤོས་
ཀྱང་ལྷག་པར་ཕུལ་ལ་དེ་ནས་ལན་བརྒྱ་སྟོང་བཟླས་བརྗོད་བྱས་ན། མེས་དམ་པ་སྦྱིན་པར་འགྱུར་རོ། །མེའི་ཆོ་ག་རྫོགས་སོ།།    །།དེ་ནས་ལྷ་མོ་
ཚིག་ལྡན་མས་རབ་ཏུ་རོལ་བ་མཐོང་ནས་ལག་ན་རྡོ་རྗེ་གཡས་ཕྱོགས་ནས་བསྐོར་བ་བྱས་ཏེ་དྲི་ཟའི་འཁོར་གྱིས་བསྐོར་ནས་འཁོར་དེ་ཉིད་ཀྱི་ནང་དུ་སོང་སྟེ་ཕྱིན་
ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། བདག་ནི། ལྷ་ཐམས་ཅད་དང༌། རིག་སྔགས་འཆང་ཐམས་ཅད་

94-1-134b

དང༌། སེམས་ཅན་ཐམས་ཅད་ཀྱི་མཆོག་ཏུ་གྱུར་པ་དང༌། སྒྲུབ་པར་བྱེད་པ་དང༌། རབ་ཏུ་སྟོན་པར་བྱེད་པ་ཡིན་ནོ། །སྟོང་གསུམ་གྱི་འཇིག་རྟེན་གྱི་ཁམས་འདི་
དག་ཐམས་ཅད་ནི། རྒྱགས་པས་མྱོས་པ་སྟེ། བདག་མེད་དུ་ཟིན་ན་དེ་དག་མ་རུངས་པར་འགྱུར་རོ། །དེ་བས་ན་སེམས་ཅན་ཐམས་ཅད་ལ་ཕན་པའི་ཕྱིར་རིག་པ་
མཆོག་གི་ཆོ་ག་རྒྱས་པའི་དངོས་གྲུབ་སྦྱིན་པར་བྱ་སྟེ། བཅོམ་ལྡན་འདས། བདག་གི་གསང་སྔགས་འཆང་བ་གང་ཡིན་པ་དེ་དག་ལ་ནི། བདག་རྟག་ཏུ་འགྲུབ་
ཅིང་དེའི་མདུན་དུ་རྟག་ཏུ་རབ་ཏུ་དགའ་བའི་སེམས་ཀྱིས་གནས་སོ། །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་ལྷ་མོ་ཚིག་ལྡན་མ་ལ་འདི་སྐད་ཅེས་སྨྲས་སོ།།
ལེགས་སོ་ལེགས་སོ། །ལྷ་མོ་ཚིག་ལྡན་མ་ལེགས་སོ། །ལྷ་མོ། འཇིག་རྟེན་གྱི་མ་ཁྱོད་ངས་ཤེས་ཏེ་མཆོག་ཏུ་གྱུར་པ་དང༌། སྒྲུབ་པར་བྱེད་པ་དང༌། དངོས་གྲུབ་
སྦྱིན་པ་ཡིན་ནོ། །ལྷ་མོ། འཇིག་རྟེན་གྱི་མ་ཁྱོད་ལེགས་ཀྱི། རིག་པ་མཆོག་གི་ཆོ་གས་རྒྱས་པ་ཆོ་ག་ཆེན་པོའི་གསང་སྔགས་ཤོད་ཅིག་ཤོད་ཅིག །དེ་ནས་ལྷ་མོ་
ཚིག་ལྡན་མ་དེ་ལག་ན་རྡོ་རྗེས་བསྟོད་པས་དགའ་ཞིང་མགུ་ལ་ཡིད་རབ་ཏུ་དགའ་ནས་རིག་སྔགས་ཀྱི་ཚོགས་ལ་ཡང་བལྟས། བྱང་ཆུབ་སེམས་དཔའ་ཆེན་པོ་

94-1-135a

ལག་ན་རྡོ་རྗེ་ལ་ཡང་བལྟས་ཏེ་ཕྱག་འཚལ་ནས་རིག་སྔགས་བཤད་པ། ན་མོ་བཛྲ་པཱ་ཎི་སྱ། ན་མཿས་ར་སྭ་ཏཱི་ཡེ། ལོ་ཀ་ཏ་ཡ། ལོ་ཀ་ཨུན་མི་
ལི་ཀ་ལ། དཱ་མ་ཡནྟི་ཀཱ་ཡ། ཙཎྜི་ཀཱ་ཡ། ས་ཀཱ་ཡ་བིདྱཱ་ཡ། དི་བྱ་རཱུ་པཱ་ཡ། དེ་བྱ་སྭཱཧཱ། ནུ་ན་དཱ་ཡ་སྭཱ་ཧཱ། ཀུ་རུ་ཀུ་རུ། ཀརྨི་ཀ་ཡ། མརྡ་ནཱི་ཡ། ལོ་ཀ་དྷ་ཡི་ཀཱ་ཡ། ས་ར་
སྭ་ཏཱི་ཡེ་སྭཱ་ཧཱ། དེ་ནས་ལྷ་མོ་ཚིག་ལྡན་མ་ཡིད་རབ་ཏུ་དགའ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིག་སྔགས་ཀྱི་རྒྱལ་པོ་ཆེན་པོ་
རིག་པ་མཆོག་འདིའི་ལས་རྣམས་ཤོད་ཅིག་ཤོད་ཅིག །དེ་ནས་བཅོམ་ལྡན་འདས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་གཟི་བརྗིད་དྲག་པོས་འཇིག་རྟེན་གྱི་མ་
ཚིག་ལྡན་མའི་ལས་ཐམས་ཅད་བཤད་པ། རས་མ་ཉམས་པ་ལ་རི་མོ་མཁན་གསོ་སྦྱོང་དང་ལྡན་པ་འཕགས་པ་ལག་ན་རྡོ་རྗེའི་གཟུགས་འབྲིར་བཅུག་སྟེ་དེའི་
གཡས་ལོགས་སུ་འཇིག་རྟེན་གྱི་མ་ཚིག་ལྡན་མདོག་སྔོ་བསངས་ལ་ལག་ན་པི་བང་ཐོགས་ཤིང་གླུ་ལེན་ཏེ། བྱང་ཆུབ་སེམས་དཔའ་ལག་ན་རྡོ་རྗེ་ལ་བསྟོད་ཅིང་
འདུག་པའི་ཚུལ་དུ་འབྲིར་གཞུག་གོ །ལྷ་བཤོས་ཀྱང་རྒྱས་པར་དབུལ་ལོ། །དེ་ནས་རིག་སྔགས་འཆང་ཞག་གསུམ་སྨྱུང་བར་བྱས་པས་ཡར་གྱི་ངོ་ཚེས་ལྔ་ལ་སྐུ་

94-1-135b

གཟུགས་ཀྱི་མདུན་དུ་མཆོད་པ་རྒྱས་པར་བྱས་ཏེ་ཀུ་ཤའི་སྟན་ལ་འདུག་ཅིང་ལྷ་ལ་མཆོད་པར་བྱའོ། །ལྷ་བཤོས་ཀྱང་རྒྱས་པར་དབུལ་ལོ། །དེ་ནས་རིག་སྔགས་འཆང་གིས་
ཙནྡན་དཀར་པོས་མེ་སྦར་ལ། ཨ་ག་རུའི་ཡམ་སྲེག་ཤིང་བརྒྱ་སྟོང་གིས་སྦྱིན་སྲེག་བྱས་ན། དངོས་གྲུབ་ཀྱི་མཆོག་མཚན་མར་མེ་ཏོག་གི་ཕྲེང་བ་འགུལ་བར་འགྱུར་རོ། །
གྲུབ་ནས་ཀྱང་ཚིག་གྲུབ་པ་དང༌། རིག་སྔགས་ཐམས་ཅད་ཀྱང་འགྲུབ་པར་འགྱུར་ཏེ། ལས་རྣམ་པ་སྣ་ཚོགས་སྟོང་ཡང་བྱེད་ནུས་པར་འགྱུར་རོ། །འཇིག་རྟེན་གྱི་མི་རྣམས་
དབབ་ན་ཡང་ལན་བདུན་བཟླས་བརྗོད་བྱས་པའི་བྱེའུ་རུག་པའི་ལོ་མའམ་ཐལ་བས་བྱའོ། །སྲུང་བ་ནི། ལན་གསུམ་དུ་བཟླས་བརྗོད་བྱས་པའི་སྐུད་པས་བྱའོ། །མཚམས་
གཅད་པ་ནི། ཆུའམ་ཡིད་ཀྱིས་བྱའོ། །སྦྲུལ་གསད་ན། ལན་ཚྭ་དང་སྐེ་ཚེས་སྦྱིན་སྲེག་བྱའོ། །ཕྱིར་གསོ་བ་ནི། ཡིད་ཀྱིས་བྱའོ། །དུག་ལས་གསོ་བ་ནི། ཡལ་གས་བྱའོ། །
མོ་མཚན་འཛག་པར་བྱ་ན། སྲེད་མེད་ཀྱི་བུའི་ཆུང་མ་ལ་ཕུལ་བའི་རས་བལ་གྱི་འདབ་མ་རྒྱ་སྐྱེགས་ཀྱི་ཁུ་བས་ཁ་དོག་བསྒྱུར་བ་ལས་གཟུགས་བྱ་སྟེ། མིའི་རུས་པའི་
ཕུར་བུ་ལ་ལན་སྟོང་རྩ་བརྒྱད་བཟླས་བརྗོད་བྱས་པས་མོ་མཚན་དུ་བཙུགས་ན་ཁྲག་འཛག་པར་འགྱུར་ཏེ། ཕྱུང་ན་གཏོང་བར་འགྱུར་རོ། །གྲོང་ཁྱེར་བཤིག་པར་བྱ་ན།

94-1-136a

བེ་ཀངྐ་ཏའི་ཕུར་བུ་མིའི་མཁྲིས་པས་བགོས་ཏེ་དུག་དང་ཁྲག་གི་ནང་དུ་སྨྱུགས་པ་ལ་ལན་བརྒྱད་སྟོང་བཟླས་བརྗོད་བྱས་ཏེ་སྒོའི་ཐེམ་པ་
ལ་བཙུགས་ན། ཞག་གསུམ་གྱིས་གྲོང་ཁྱེར་བ་རྣམས་འབྲོས་པར་འགྱུར་རོ། །ཕུར་བུ་ཕྱུང་སྟེ་མར་དང་སྦྲང་རྩི་བསྐུས་ན། དེས་ཞི་བར་འགྱུར་རོ། །ཕྱིར་ཡང་
སྔ་མ་ཁོ་ན་བཞིན་དུ་གནས་པར་འགྱུར་རོ། །ཆང་མ་རུངས་བར་བྱ་འདོད་ན། ཀ་ལ་ཧ་ཀར་ཀི་བླངས་ལ་ལན་བདུན་བཟླས་བརྗོད་བྱས་ཏེ་ཁྱིམ་དུ་བཙུགས་ན། ཆང་མ་
རུངས་བར་འགྱུར་རོ། །དེ་ནས་ལྡོང་རོས་སྒྲུབ་པར་འདོད་ན། རྒྱུ་སྐར་རྒྱལ་ལ་བབ་པའི་ཚེ་ལྡོང་རོས་ཚོང་པའི་ཁ་ཐབས་བཞིན་དུ་ཉོས་ལ་ཕག་གི་མཁྲིས་པས་བསྒོས་ཏེ་
ཕྱུང་ནས་ལག་ན་རྡོ་རྗེའི་ཞབས་ཀྱི་དྲུང་དུ་བཞག་ལ། དེ་ནས་ཟས་སུ་འོ་མ་དང་ཕྱེའི་ལྡེ་གུ་ཟ་ཞིང་ཞག་བཅུ་བདུན་གྱི་བར་དུ་དུས་གསུམ་དུ་སྟོང་རྩ་བརྒྱད་བཟླས་བརྗོད་
བྱས་ནས་མར་གྱི་ངོ་ཞག་བརྒྱད་ལ་ཁ་ཟས་མི་བཟའ་བར་ལྡོང་རོས་ལག་པ་གཡོན་པས་བཟུང་སྡེ་ལན་བརྒྱད་སྟོང་བཟླས་བརྗོད་བྱས་ན། འགྲུབ་པར་འགྱུར་ཏེ། ཐིག་ལི་
བྱས་ན། ལུས་མི་སྣང་བར་འགྱུར་ཞིང་སྒྱུ་འཕྲུལ་ཐམས་ཅད་བྱེད་པ་དང༌། འདོད་རྒུར་སྒྱུར་བའི་གཟུགས་ཅན་དུ་འགྱུར་ཏེ། ཚེ་ལོ་ལྔ་སྟོང་ཐུབ་པར་འགྱུར་རོ། །དེ་ནས་

94-1-136b

ལྷ་མོ་ཚིག་ལྡན་མ་མཐོང་བར་འདོད་ན། ཟླ་བ་གཅིག་གི་བར་དུ་སློང་མོའི་ཟས་ཟ་ཞིང་དགོན་པར་རིག་སྔགས་བཟླས་བརྗོད་བྱས་ལ། ཞག་གསུམ་སྨྱུང་བ་བྱས་པས་ཟླ་བ་ཉ་ལ་
ཤིང་སཱ་ལའི་དྲུང་དུ་ཅི་འབྱོར་པས་མཆོད་པ་བྱ་ཞིང༌། ལྷ་བཤོས་ཀྱང་ཕུལ་ནས་རིག་སྔགས་བཟླས་བརྗོད་བྱའོ། །དེ་ནས་ནམ་ཕྱེད་ཀྱི་དུས་སུ་གཅིག་པུ་རང་འོང་བར་འགྱུར་རོ།།
དེ་ལ་མེ་ཏོག་དཀར་པོ་དང་ལྡན་པའི་མཆོད་ཡོན་དབུལ་ཞིང་བཅོམ་ལྡན་འདས་མ་བྱོན་པ་ལེགས་སོ་ལེགས་སོ་ཞེས་སྨྲོས་ཤིག །དེ་ནས་ལྷ་མོ་དེ་དགོད་པ་དང༌། རིག་སྔགས་
འཆང་གིས་དེ་ལ་འཇིགས་པར་མི་བྱ་བར་རིག་པ་མཆོག་དྲན་པར་བྱའོ། །དེ་ནས་ལྷ་མོ་དེ་ན་རེ། བུ་ཁྱོད་ལ་དམ་པ་ཅི་ཞིག་སྦྱིན་ཟེར་བ་དང༌། དམ་པ་གང་འདོད་པ་དེ་བསླང་
བར་བྱ་སྟེ། རྒྱལ་རིགས་དང༌། རིག་སྔགས་འཆང་དང༌། ལུས་མི་སྣང་བ་དང༌། གཏེར་མཐོང་བ་དང༌། རིན་པོ་ཆེ་མཐོང་བ་དང༌། རྒྱ་མཚོ་ཆེན་པོ་མཐོང་བ་དང༌། འདོད་རྒུར་
སྒྱུར་བའི་གཟུགས་ཅན་དང༌། ཡིད་གཞུངས་པ་དང༌། འདི་རྣམས་ལས་གཅིག་བསླང་བར་བྱ་ཞིང་སྔ་ནས་བསམས་ཏེ་ལས་བསྒྲུབ་པར་བྱའོ། །གང་ཡིད་ལ་བསམས་ཏེ་
ལས་སྒྲུབ་པ་དེ་ཉིད་དེ་ལ་བསླང་བར་བྱའོ། །དེ་ལྟར་མ་བྱས་ན། མ་རུངས་བར་འགྱུར་རོ། །དེ་ལ་རྒྱལ་སྲིད་གྲུབ་པ་ནི། དགྲ་མེད་པར་འགྱུར་རོ། །རིག་སྔགས་འཆང་དུ་གྲུབ་

94-1-137a

པ་ནི། །གཞན་གྱིས་མི་ཚུགས་པའི་གནས་ཐོབ་ཅིང་ཉི་མ་ཤར་བའི་མདོག་དང་ལྡན་ལ། རིག་སྔགས་འཆང་གི་རྒྱལ་པོ་དཔག་ཚད་བརྒྱད་དྲི་བསུང་
གིས་ཁྱབ་པ་ཞེས་བྱ་བར་འགྱུར་ཏེ། ཡིད་ལ་ཅི་བསམ་པ་ཐམས་ཅད་འགྲུབ་པར་འགྱུར་རོ། །ལུས་མི་སྣང་ན་ནི། བསམ་པ་ཙམ་གྱིས་འདོད་རྒུར་སྒྱུར་བའི་གཟུགས་
ཅན་དུ་འགྱུར་ཞིང༌། ཚེ་ལོ་དགུ་སྟོང་ཐུབ་པར་འགྱུར་རོ། །གཏེར་མཐོང་བ་གྲུབ་པ་ནི། གཏེར་མི་ཟད་པར་འགྱུར་རོ། །རིན་པོ་ཆེ་མཐོང་བ་གྲུབ་ན་ནི། ཡིད་ལ་ཅི་བསམ་
པ་དེ་ཐམས་ཅད་འགྲུབ་པར་འགྱུར་ཞིང་མགོ་ལ་གཙུག་གི་ནོར་བུར་འགྱུར་ཏེ། གཙུག་གི་ནོར་བུ་མཐོང་བ་གང་ཡིན་པ་དེ་དག་ཀྱང་ནད་མེད་ཅིང༌། ཚེ་ལོ་ཉིས་སྟོང་ཐུབ་
པར་འགྱུར་རོ། །རིག་སྔགས་འཆང་ཉིད་ནི། ཚེ་ལོ་ལྔ་སྟོང་ཐུབ་པར་འགྱུར་རོ། །རྒྱ་མཚོ་ཆེན་པོ་མཐོང་བ་གྲུབ་ན་ནི། ཇི་ལྟར་འདོད་པ་བཞིན་དུ་དེ་ཉིད་དུ་གནས་པར་འགྱུར་
རོ༑ ༑མི་འདོད་ན་ཡང་རིན་པོ་ཆེ་རྣམས་ལེན་ནུས་པར་འགྱུར་རོ། །ཡང་ན་ལྷ་མ་ཡིན་གྱི་བུ་མོ་དང་ལྷན་ཅིག་ཏུ་གནས་ཤིང་ལྷ་མ་ཡིན་རྣམས་ཀྱི་ལོངས་སྤྱོད་ལ་ལོངས་སྤྱོད་
པར་འགྱུར་རོ། །འདོད་རྒུར་སྒྱུར་བའི་གཟུགས་ཅན་དུ་གྲུབ་ན་ནི། ཡིད་ཀྱིས་ཇི་ལྟར་འདོད་པ་དེ་ཐམས་ཅད་དུ་འགྱུར་རོ། །ཡིད་གཞུངས་པ་གྲུབ་ན་ནི། ཐོས་པ་འཛིན་པར་

94-1-137b

འགྱུར་ཏེ། གང་ཅི་ཐོས་པ་དེ་ཐམས་ཅད་འཛིན་ནུས་པར་འགྱུར་རོ། །དེ་ནས་ཚིག་འགྲུབ་པ་སྒྲུབ་པར་འདོད་ན། མར་གྱི་དོ་ཞག་བརྒྱད་ལ་ཕ་བོང་གཅིག་པུ་གནས་པར་སོང་ལ།
མཚན་ཐམས་ཅད་རྫོགས་པར་མཐོང་བ་དང་མཆོད་པ་རྒྱས་པར་བྱ་ཞིང༌། ལྷ་བཤོས་རྒྱས་པར་ཕུལ་ནས་དེའི་སྟ་ཟུར་ཕྱོགས་སུ་མར་དང་སྦྲང་རྩི་བྱུགས་ལ་རིག་སྔགས་ཕན་
བརྒྱད་སྟོང་བཟླས་བརྗོད་བྱས་ཏེ་ལྕེས་དྲུད་པར་བྱའོ། །དེ་ནས་བུད་མེད་ལ་རེག་པའི་ཉམས་འདྲ་བར་གྱུར་ནས་ལས་གྲུབ་པར་ཤེས་པར་བྱས་ཏེ། དེ་ཕྱིན་ཆད་ཐོས་པ་འཛིན་པར་
འགྱུར་ཞིང༌། སུ་དང་གཏམ་བྱས་པ་དེ་དབང་དུ་འགྱུར་བ་དང༌། ཡིད་ལ་ཅི་བསམ་པ་དེ་དེ་བཞིན་དུ་འགྱུར་པ་དང༌། གླུ་མཆོག་ཏུ་སྙན་པ་ལེན་པར་འགྱུར་བ་དང༌། དུག་ཀྱང་
ཟ་ནུས་པར་འགྱུར་རོ་།རིག་པ་མཆོག་སྒྲུབ་པའི་རིག་སྔགས་འཆང་གིས་ཆུ་ལ་བསྔགས་ཏེ་གདོང་བཀྲུས་ལ་ཉེ་རེག་བྱས་ན། དེས་རིག་སྔགས་ཀྱི་ལྷ་ཐམས་ཅད་དྲན་མ་
ཐག་ཏུ་འོང་བར་འགྱུར་རོ། །སྒྲུབ་པའི་ཚེ་ཡང་ཚིག་ལྡན་མ་སྤྱན་དྲང་བར་བྱ་སྟེ། མ་དང་ཡནྟི་ཀའི་ཤིང་གི་མེ་སྦར་ལ་ཤི་ཀྲུའི་མེ་ཏོག་གི་སྲེག་བླུགས་ཉི་ཤུ་རྩ་གཅིག་སྦྱིན་
སྲེག་བྱས་ན། གནས་གར་བཏབ་པ་དེར་གནས་པར་འགྱུར་རོ། །དེ་འོངས་པས་རིག་སྔགས་འཆང་གི་སྔོན་གྱི་བསོད་ནམས་མ་ཡིན་པ་རྣམས་བྱང་བར་འགྱུར་རོ། །མར་གྱི་

94-1-138a

ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་ཙནྡན་དམ་པ་པོས་དཀྱིལ་འཁོར་བྱས་ནས་ལན་བརྒྱད་སྟོང་བཟླས་བརྗོད་
བྱས་ན། དེས་ཆོ་ག་རྒྱས་པའི་ལྷ་ཐམས་ཅད་དམ་པ་སྦྱིན་པར་བྱེད་དོ། །དེ་ནས་བཅོམ་ལྡན་འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས།
འཇིག་རྟེན་གྱི་མའི་ལས་རྣམས་ངས་བཤད་ཟིན་ཏོ། །ངས་ཀྱང་དྲན་པར་བྱེད་དུ་གཞུག་པ་དང༌། དམ་ཚིག་འཛིན་དུ་གཞུག་པའི་གསང་སྔགས་བཤད་པར་བྱའོ། །ན་
མོ་བཛྲ་པཱ་ཎི་སྱ། ན་མཿས་ར་སྭ་ཏཱི་ཡེ། ཨོཾ་ས་ར་སྭ་ཏཱི་ཡེ་སྭཱཧཱ། ལྷ་རྣམས། རིག་སྔགས་འདིའི་ལས་རྣམས་ཀྱང་འབྱུང་སྟེ། འཕགས་པ་ལག་ན་རྡོ་རྗེའི་མདུན་དུ་
མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་རིག་སྔགས་འདིས་འོད་མའི་ཤིང་གི་མེ་སྦར་ལ་ཡུངས་ཀར་ཞོ་དང༌། སྦྲང་རྩི་དང༌། མར་དང་སྦྱར་བས་ལན་
བརྒྱ་སྟོང་སྦྱིན་སྲེག་བྱས་ན། ཚིག་ལྡན་མ་གྲུབ་པར་འགྱུར་ཏེ། ལས་ཀྱི་མཆོག་སྟོང་བྱེད་ནུས་པར་འགྱུར་རོ། །སྒྲུབ་པའི་ཚེ་ཡང་མདུན་དུ་གུ་གུལ་གྱིས་ལན་བརྒྱ་སྟོང་
སྦྱིན་སྲེག་བྱས་ན། ལྷ་མོ་ཡོངས་སུ་གཟིར་ཅིང་ཚིག་བཞིན་དུ་མྱུར་དུ་འོང་བར་འགྱུར་ཏེ། སྡིག་པའི་ལས་བྱེད་པར་མི་བྱའོ། །ཚིག་ལྡན་མའི་ཆོ་ག་རྫོགས་སོ།།    །།

94-1-138b

དེ་ནས་རྫོང་རིའི་ལྷ་མོས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེའི་གཟུགས་སུ་སྤྲུལ་ནས་ནམ་མཁའི་དཀྱིལ་འཁོར་ན་རྩེ་ཞིང་གར་བྱེད་དེ། རབ་ཏུ་འཇོམས་པའི་ཚོགས་
ཀྱིས་བསྐོར་ལ་ལྷ་མོ་རྫོང་གི་འཕགས་མ་རྔ་འབུམ་རྡུང་ཞིང་གར་བྱེད་དེ། ལྷ་མོ་རྩེ་ཞིང་ང་ནི་ལག་ན་རྡོ་རྗེ་ཡིན་ནོ། །ང་ནི་ལག་ན་རྡོ་རྗེ་ཡིན་ནོ། །ཞེས་སྐད་ཆེན་པོས་
སྨྲ་ཞིང་གང་བྱེད་དེ། ལྷ་མོ་རྫོང་གི་འཕགས་མ་ཆ་ལུགས་མི་བཟད་ཅིང་སྟོབས་དང་ཕ་རོལ་གནོན་པ། གཞན་གྱིས་མི་ཚུགས་པའི་ལྷ་མོ་རབ་ཏུ་འཇོམས་མའི་ཚོགས་
ཀྱིས་བསྐོར་ཏེ་རྩེ་བར་བྱེད་དོ། །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་མིག་ཡིད་ཙམ་བཏེག་སྟེ་བལྟས་ནས་བགད་དོ། །དེ་ནས་ལྷ་མོ་རྫོང་གི་འཕགས་མ་ཆ་
ལུགས་མི་བཟད་ཅིང་སྟོབས་དང་ཕ་རོལ་གནོན་པ། གཞན་གྱིས་མི་ཚུགས་པ་རབ་ཏུ་འཇོམས་པའི་ཚོགས་ཀྱིས་བསྐོར་བ་དེ་སའི་སྟེང་དུ་ལྷུང་ངོ༌། །དེ་ནས་ལྷ་མོ་དེས་ལག་ན་རྡོ་
རྗེའི་རྐང་པ་གཉིས་ལ་གཏུགས་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བརྩོན་འགྲུས་དང་ཕ་རོལ་གནོན་པ་ཆེན་པོ་
ཁྱོད་ཀྱིས་བདག་སའི་སྟེང་དུ་ལྟུང་བར་བྱེད་ནུས་ཀྱི། ལྷར་བཅས་པའི་འཇིག་རྟེན་དང༌། བདུད་དུ་བཅས་པ་དང༌། ཚངས་པར་བཅས་པ་དང༌། དགེ་སྦྱོང་དང་བྲམ་ཟེར་བཅས་

94-1-139a

པའི་སྐྱེ་རྒུའི་ནང་ན་བདག་ལ་ལྟ་ནུས་པ་ཡང་གཞན་སུ་ཞིག་ཡོད་ན། ལྟུང་བར་བྱེད་པ་ལྟ་ཅི་སྨོས། ཁྱོད་ནི། ལྷའི་ལྷ་སྟོབས་དང་ཕ་རོལ་གནོན་པ་
དཔག་ཏུ་མེད་པ་ཡིན། ཁྱོད་ནི། རིག་སྔགས་ཀྱི་རྒྱལ་པོ་འཇིག་རྟེན་ཐམས་ཅད་འཇོམས་པ། འཇིག་རྟེན་ཐམས་ཅད་ཀྱིས་ཕྱག་བྱ་བ་ཡིན་ནོ། །ཁྱོད་ནི། འཇིག་རྟེན་
ཐམས་ཅད་ཀྱི་རྗེ་ཡིན་ཏེ། དེ་བས་ན། བདག་སའི་སྟེང་དུ་ལྟུང་བར་བྱེད་ཀྱི། ལྷར་བཅས་པའི་འཇིག་རྟེན་དང༌། བདུད་དུ་བཅས་པ་དང༌། ཚངས་པར་བཅས་པ་དང༌།
དགེ་སྦྱོང་དང་བྲམ་ཟེར་བཅས་པའི་སྐྱེ་རྒུའི་ནང་ན་བདག་ལ་ལྟ་བར་ནུས་པ་ཡང་གཞན་སུ་ཞིག་ཡོད་ན། ལྟུང་བར་བྱེད་པ་ལྟ་ཅི་སྨོས་ཞེས་ཚིག་དེ་སྐད་སྨྲ་ཞིང་འཁོར་
འདུས་པ་དེའི་ནང་དུ་འདུག་ནས་ལྷ་གང་འཁོར་དེར་འདུས་པ་དེ་དག་སྐྲག་ཅིང་འཇིགས་ཏེ་ལག་ན་རྡོ་རྗེའི་ཞལ་དུ་ལྟ་བར་གྱུར་ཏོ། །དེ་ནས་ལྷ་མོ་ཆ་ལུགས་མི་བཟད་པ་
དེས་ལྷ་མོ་ལག་ན་རྡོ་རྗེའི་གཟུགས་ཀྱིས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས། ཁྱེད་ཀྱིས་སེམས་ཅན་རྣམས་ལ་ཕན་པའི་ཕྱིར་ངས་བསྐལ་པ་སྟོང་ཕྲག་
དགུ་བཅུ་རྩ་དགུའི་བར་དུ་དེ་བཞིན་གཤེགས་པ་མཉེས་པར་བྱས། མཆོད་པར་བྱས། བཀུར་སྟིར་བྱས། བླ་མར་བྱས། རི་མོར་བྱས་པ་ལ་ལྟོས། ངས་ལས་གཅིག་

94-1-139b

གིས་རིག་པ་མཆོག་གི་ཆོ་ག་རྒྱས་པ་ཆེན་པོའི་རྒྱལ་པོ་བསྒྲུབས་པ་གང་ཡིན་པ་དང༌། ལས་གཅིག་གིས་ལྷ་ཐམས་ཅད་མངོན་དུ་ཕྱོགས་པར་བྱས་ཤིང་བསྒྲུབས་པ་གང་
ཡིན་པ་དེ་ངས་བཤད་ཀྱི། བཟོད་ལྡན་དག་རྒྱགས་པ་མེད་པའི་སེམས་ཀྱིས་ཉོན་ཅིག །ལྷ་དང་བཅས་པ་དང༌། བདུད་དང་བཅས་པ་དང༌། ཚངས་པ་དང་བཅས་པ་དང༌། དགེ་
སྦྱོང་དང་བྲམ་ཟེར་བཅས་པའི་སྐྱེ་རྒུའི་ནང་ན་ལས་གཅིག་ཤེས་པ་ཡང་གཞན་སུ་ཞིག་ཡོད་ན། བཤད་པ་ལྟ་ཅི་སྨོས། དེ་ནས་ལྷ་དེ་དག་རྟབ་རྟབ་པོར་གྱུར་ཏེ་མིག་ས་ལ་
ཕབ་བོ། །དེ་ནས་བཅོམ་ལྡན་འདས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །རྫོང་གི་འཕགས་པ་ཆ་ལུགས་མི་བཟད་པ་
རབ་ཏུ་འཇོམས་པའི་ཚོགས་ཀྱིས་བསྐོར་བ་འདི་ནི། རིག་པ་མཆོག་གི་ཆོ་ག་རྒྱས་པ་ཆེན་པོའི་རྒྱལ་པོའི་ཆེན་པོའི་རིག་སྔགས་བཤད་པར་བྱ་བའི་ཕྱིར་འོངས་པ་ཡིན་
གྱི༑ བཟོད་ལྡན་དག་མ་འཇིགས་ཤིག་མ་འཇིགས་ཤིག །ལྷ་མོ་འདིས་ནི། བསྐལ་པ་སྟོང་ཕྲག་དགུ་བཅུ་རྩ་དགུའི་བར་དུ་དེ་བཞིན་གཤེགས་པ་མཉེས་པར་བྱས།
མཆོད་པར་བྱས། བཀུར་སྟིར་བྱས། རི་མོར་བྱས། བླ་མར་བྱས་ནས་རིག་པ་མཆོག་གི་ཆོ་ག་རྒྱས་པ་ཆེན་པོ་ཡང་བསྒྲུབས་ཏེ། དེས་ན། ལྷ་མོ་འདིས་ངའི་གཟུགས་འཛིན་

94-1-140a

པར་བྱེད་ཀྱི། ལྷར་བཅས་པའི་འཇིག་རྟེན་དང༌། བདུད་དང་བཅས་པ་དང༌། ཚངས་པར་བཅས་པ་དང༌། དགེ་སྦྱོང་དང་བྲམ་ཟེར་བཅས་པའི་
སྐྱེ་རྒུའི་ནང་ན་ངའི་གཟུགས་འཛིན་པར་ནུས་པ་གཞན་སུ་ཡོད། དེ་ནས་བཅོམ་ལྡན་འདས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་རྫོང་གི་ལྷ་མོ་ལ་འདི་སྐད་ཅེས་
སྨྲས་སོ། །ལྷ་མོ། གང་ཁྱོད་སེམས་ཅན་ཐམས་ཅད་ཀྱི་དོན་གྱི་ཕྱིར་རིག་པ་མཆོག་གི་ཆོ་ག་རྒྱས་པ་ཆེན་པོའི་རྒྱལ་པོ་བཤད་པར་བྱ་བའི་དོན་ལ་འོངས་པ་ལེགས་སོ་ལེགས་
སོ༑ ༑ལྷ་མོ། སེམས་ཅན་རྣམས་ཀྱི་དོན་གྱི་ཕྱིར་རིག་པ་མཆོག་གི་ཆོ་ག་རྒྱས་པ་ཆེན་པོའི་རྒྱལ་པོ་གསང་སྔགས་དེ་ཤོད་ཅིག་ཤོད་ཅིག །དེ་ནས་ལྷ་མོ་རྫོང་གི་འཕགས་
མ་ཡིད་རབ་ཏུ་དགའ་བར་གྱུར་ནས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ཏོ། །བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིག་
སྔགས་ཀྱི་རྒྱལ་པོ་ཆེན་པོ་རིག་པ་མཆོག་གི་ཆོ་ག་རྒྱས་པ་ཆེན་པོའི་རྒྱལ་པོ་གསང་སྔགས་དང༌། བདག་གི་ལས་སྔོན་བདག་གིས་བསྒྲུབས་པ་བདག་གིས་བཤད་པར་
བྱའོ༑ ༑དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །བཟོད་ལྡན་དག །ལྷ་མོ་རྫོང་གི་འཕགས་པས་གསང་སྔགས་བཤད་

94-1-140b

པ་ཁྱོད་ཀྱིས་ཉོན་ཅིག །ལྷ་མོས་ཀྱང་ཤོད་ཅིག་ཤོད་ཅིག །དེ་ནས་ལྷ་མོ་དེས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ནས་རིག་སྔགས་བཤད་པ། ན་མོ་རཏྣ་ཏྲ་
ཨ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ན་པཱ་ཏི་སྱ། ན་མཿཀྲོ་དྷ་གཱི་རི་ཀྵ་ཡ། སིཾ་ཧ་ཤ་ཏུ་ལ་བཱ་ཧཱ་ནཱ་ཡ། ཨེ་ཧི་བྷ་ག་བ་ཏཱི། བཛྲ་པཱ་ཎི། སདྱ་ན། སྟ་ནེ་ཤྭ་རི། ཨཱ་གཙྪ་ཨཱ་
གཙྪ། ནནྟི་ནི། མ་མ་ཀརྨ། སཱ་དྷ་ཡ། བུདྡྷ་ས་དྱ། ཨ་མོ་གྷ་གཱ་མི་ནི། ཡ་ཤོ་དྷ་རི། ཧུ་རུ་ཧུ་རུ། དྷུ་ན་དྷུ་ན་མཱི་ནི་ནཱ། ཀརྨཱ་ཎི་ཧུད་དྲུ་སྭཱཧཱ། གསང་སྔགས་བཤད་པའི་ཚེས་
རྣམ་པ་དྲུག་ཏུ་གཡོས་སོ། །ལྷ་རྣམས་རྟབ་རྟབ་པོར་གྱུར་ཏེ་འབྲོས་པ་ལ་ཞུགས་སོ། །དེ་ནས་བཅོམ་ལྡན་འདས་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །བཟོད་
ལྡན་དག །ཁྱེད་ཀྱིས་ལྷ་དྲན་པར་གྱིས་ཤིག །དེ་ནས་ལྷ་མོ་དེས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིག་སྔགས་ཀྱི་རྒྱལ་པོ་ཆེན་པོ།
སྔོན་བདག་གིས་བསྒྲུབས་པ་གང་ཡིན་པའི་རིག་སྔགས་ཀྱི་ལས་ཤོད་ཅིག་ཤོད་ཅིག །དེ་ནས་བཅོམ་ལྡན་འདས་ལག་ན་རྡོ་རྗེ་དྲེགས་པ་ཆེན་པོས་རྗེས་སུ་དྲན་པར་བྱ་བའི་
རིག་སྔགས་ཀྱི་ལས་བཤད་པ། རིག་སྔགས་འདི་ཞག་བདུན་གྱི་བར་དུ་དབེན་པར་འདུག་ལ་གཅེར་བུའམ་ཡང་ན་ཁྱེར་དིངས་སུ་བྱས་ཏེ་རིག་སྔགས་བཟླས་བརྗོད་བྱས་ན། ཞབས་

94-1-141a

བདུན་པའི་ཉིན་པར་མཚན་མ་འབྱུང་བར་འགྱུར་ཏེ། ནམ་ཕྱེད་ཀྱི་དུས་སུ་སྐར་མདའ་ལྔས་བསྐོར་བའི་སྐར་མདའ་ལྟུང་བར་འགྱུར་རོ། །དེ་ནས་རིག་པ་
མཆོག་གི་ཆོ་ག་གྲུབ་པར་ཤེས་པར་བྱ་སྟེ། ནང་བར་གྱི་དུས་སུ་འཕགས་པ་ལག་ན་རྡོ་རྗེའི་མདུན་དུ་སིནྡྷུ་ར་སྔོན་པོའི་ཡམ་བསྲེག་ཤིང་བརྒྱད་སྟོང་གིས་སྦྱིན་སྲེག་བྱས་ལ་
དགེ་སློང་བདུན་ལ་མཆོད་སྟོན་བྱ་ཞིང་བྲམ་ཟེ་དག་ཀྱང་སྟོན་ནས་ལས་དེ་གྲུབ་ན། ལག་ན་རྡོ་རྗེ་དང་མཐུ་སྟོབས་མཉམ་ཞིང༌། བསྐལ་པར་གནས་པ་དང༌། འདོད་རྒུར་
སྒྱུར་བའི་གཟུགས་ཅན་དང༌། སྟོབས་དང་ཕ་རོལ་གནོན་པ་གཞན་གྱིས་མི་ཐུབ་པ་དང༌། རིག་སྔགས་འཆང་གི་འཁོར་ལོས་བསྒྱུར་བར་འགྱུར་ཏེ། རིག་སྔགས་
འཆང་ཐམས་ཅད་ཀྱིས་མི་སོད་ལ་མཐུ་སྟོབས་ཆེ་བ་དང༌། བདག་ནམ་འཆི་བ་ཤེས་པ་དང༌། ཕ་རོལ་ནམ་འཆི་བ་ཤེས་པ་དང༌། འཛམ་བུའི་གླིང་ན་ཡོད་པའི་དོན་
འདས་པ་དང༌། མ་འོངས་པ་དང༌། ད་ལྟར་བྱུང་བ་ཐམས་ཅད་ཡང་དག་པ་ཇི་ལྟ་བ་བཞིན་དུ་ཤེས་ཏེ། ལུས་ཞིག་ནས་ཀྱང་ལག་ན་རྡོ་རྗེའི་གནས་ཡིད་དུ་འོང་བར་སྐྱེ་བར་
འགྱུར་རོ། །ཕོ་ཉ་མོ་རྣམས་སྒྲུབ་པའི་ཐབས་ཀྱང་དེ་བཞིན་ཏེ། ཞག་གསུམ་སྨྱུང་བར་བྱས་ལ་དངོས་གྲུབ་ཀྱི་མ་ལ་ཕྱག་བྱས་ནས་བྱའོ། །ལྷ་ཐམས་ཅད་ཀྱི་ལས་རྣམས་

94-1-141b

ལ་ཡང་ཆོ་ག་དེ་ཉིད་ཡིན་ཏེ། ཞག་ལྔས་འགྲུབ་པར་འགྱུར་རོ། །སྦྱིན་སྲེག་ཀྱང་ལས་འདི་ཉིད་ཀྱིས་བྱས་ན། ལས་ཐམས་ཅད་འགྲུབ་པར་འགྱུར་རོ། །མཇུག་ཏུ་ཡུངས་ཀར་གྱི་སྦྱིན་
སྲེག་བྱའོ། །རས་མ་ཉམས་པ་ལ་རི་མོ་མཁན་གསོ་སྦྱོང་དང་ལྡན་པ་ཚོན་རྩི་སྦྱིན་མེད་པས་སངས་རྒྱས་ཀྱི་སྐུ་གཟུགས་འབྲིར་གཞུག་གོ །དེའི་གཡས་ལོགས་སུ་ལྷ་མོ་མདོག་
དཀར་ཞིང་འབྱུང་པོའི་ཚོགས་ཀྱིས་བསྐོར་བ་བྲིའོ། །བཅོམ་ལྡན་འདས་ཀྱི་གཡོན་རོལ་དུ་འཕགས་པ་ལག་ན་རྡོ་རྗེ་སྔོ་བསངས་འདས་ཀྱི་གཡོན་རོལ་དུ་འཕགས་པ་ལག་ན་རྡོ་རྗེ་སྔོ་བསངས་ས་
ཀྱིས་བརྒྱན་པ། དར་རམ་རས་ཀྱི་ཤམ་ཐབས་ཅན་བྲིའོ། །འོག་ཏུ་ནི། སྒྲུབ་པ་པོ་བྲིའོ། །མཐའ་མར་ནི། རིའི་རྩེ་མོ་རྣམས་བྲིའོ། །ལག་ན་རྡོ་རྗེ་ཡང་རིག་སྔགས་ཐམས་ཅད་ཀྱིས་
བསྟོད་ཅིང་འདུག་པར་བྲིའོ། །སྟེང་དུ་ནི། ནམ་མཁའ་ལ་རྒྱུ་བའི་མ་མོ་བདུན་བྲིའོ། །དེ་ནས་རིག་སྔགས་འཆང་གིས་ཞག་གསུམ་སྨྱུང་བ་བྱས་ཏེ་ས་ཕྱོགས་གཙང་མར་སྐུ་
གཟུགས་བཀྲམ་ལ་མར་གྱི་ངོ་ཞག་བཅུ་བཞི་ལ་སྣ་མའི་མེ་ཏོག་བརྒྱ་སྟོང་གིས་འཕགས་པ་ལག་ན་རྡོ་རྗེའི་རྐང་པ་གཡོན་པ་ལ་བསྣུན་ན། དེས་གཟུགས་འགུལ་ཞིང་སྤུ་
ཟིང་ཞེས་བྱེད་པར་འགྱུར་རོ། །ལས་དེ་གྲུབ་པ་དང་དེ་ཕྱིན་ཆད་ལས་སྒྲུབ་ན། ཆོ་ག་རྒྱས་པའི་རིག་སྔགས་ཐམས་ཅད་དང༌། རིག་སྔགས་གཞན་དག་ཀྱང་བདེ་བླག་ཏུ་འགྲུབ་

94-1-142a

པར་འགྱུར་རོ། །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །ལྷ་རྣམས། ལྷ་མོ་ཆེན་མོ་འདི་
ནི༑ དྲག་ཅིང་རྫུ་འཕྲུལ་ཆེ་བ་ཡིན་ནོ། །དེ་ནས་ལྷ་རྣམས་ཀྱིས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །སྟོབས་པོ་ཆེ་ཁྱོད་ནི། མཆོག་
སྦྱིན་པ་ཡིན་ནོ། །ཁྱོད་ནི། གཙོ་བོ་སྟེ། བརྩོན་འགྲུས་དང་ཕ་རོལ་གནོན་པ་ཆེན་པོ་ཡིན་གྱི། གང་གིས་མི་རྣམས་འགྲུབ་པར་འགྱུར་བའི་སྦྱིན་སྲེག་དང༌། བཟླས་
བརྗོད་དང༌། ཡམ་སྲེག་ཤིང་རྣམས་ཀྱི་ལས་ལེགས་པར་སྦྱར་བ་ཐམས་ཅད་མ་ལུས་པར་ཤོད་ཅིག །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་སེམས་
ཅན་ཐམས་ཅད་ལ་དགའ་བའི་ལྷ་རྣམས་ལ་སྦྱིན་སྲེག་དང༌། བཟླས་བརྗོད་དང༌། ཡམ་བསྲེག་ཤིང་རྣམས་ཀྱི་ཆོ་གའི་རིམ་པ་བཤད་པ། ལྷ་རྣམས་ཉོན་ཅིག །ནོར་སྒྲུབ་
བའི་སྦྱིན་སྲེག་རྣམས་ལ་ནི། འབྲས་མ་དྲུས་པ་དང༌། ཤཱི་ཏི་དང༌། ཐང་ཆུ་ལ་སོགས་པའི་རྫས་རྣམས་ཀྱིས་བྱའོ། །དྲག་ཤུལ་ལ་ནི། ཕུབ་མ་དང༌། ལན་ཚྭ་དང༌།
སྐེ་ཚེ་དང༌། དུག་དང༌། ཁྲག་ལ་སོགས་པའི་རྫས་རྣམས་ཀྱིས་བྱའོ། །ཞི་པ་ལ་ནི། མར་དང༌། འོ་མ་དང༌། སྦྲང་རྩི་དང༌། ཀ་ར་ལ་སོགས་པའི་རྫས་རྣམས་ཀྱིས་བྱའོ།

94-1-142b

ལྷ་རྣམས། ཡམ་བསྲེག་ཤིང་རྣམས་ཀྱང་ཉོན་ཅིག །བུད་མེད་དབང་དུ་བྱ་བ་ལ་ནི། མོའི་མིང་དང་ལྡན་པའི་ཡམ་སྲེག་ཤིང་རྣམས་ཀྱིས་བྱའོ། །ནོར་སྒྲུབ་པ་དང་དབང་དུ་བྱ་བ་ལ་
སོགས་པ་ལ་ནི། བེལ་བ་དང༌། པ་ལ་ཤ་དང༌། ཨུ་དུམ་བ་ར་དང༌། ཨ་བ་མ་རྒ་དང༌། བ་ས་ཀ་ལ་སོགས་པས་བྱའོ། །དྲག་ཤུལ་ལ་ནི། མ་དན་དང༌། སེང་ལྡེང་དང༌། བེ་ཀངྐ་
ཏ་དང༌། ནིམ་པའི་ཤིང་ལ་སོགས་པས་བྱའོ། །རྒྱས་པ་ལ་ནི། བིལ་བ་དང༌། ཨ་མྲ་དང༌། བ་ན་ས་ལ་སོགས་པས་བྱའོ། །ལྷ་རྣམས། མེ་ཏོག་རྣམས་ཀྱང་བཤད་ཀྱི། ཉོན་
ཅིག་༑ཞི་བའི་ལས་ནི། པདྨ་དང༌། ཨུཏྤ་ལ་དང༌། སཽ་གནྡྷི་ཀ་དང༌། སྣ་མའི་མེ་ཏོག་དང༌། ཨ་ཏི་མུཀྟ་ཀ་དང༌། ཀླུ་ཤིང་གི་མེ་ཏོག་དང༌། ཨ་ཤོ་ཀ་ལ་སོགས་པ་ཡིན་ནོ། །དྲག་
ཤུལ་གྱི་ལས་ཀྱི་ནི། ཀཱ་ར་བཱི་ར་དང༌། ཏ་ཀ་ར་དང༌། ཀུ་རནྟ་ཀ་ལ་སོགས་པ་ཡིན་ནོ། །ལྷ་རྣམས། ཡམ་བསྲེག་ཤིང་གི་མཚན་མ་སྣ་ཚོགས་ཀྱང་ཉོན་ཅིག །ནོར་སྒྲུབ་པ་ལ་ནི།
མཐོ་གང་གི་ཚད་དུ་བྱའོ། །དྲག་ཤུལ་ལ་ནི། མཛུབ་གང་གི་ཚད་དུ་བྱའོ། །ལྷ་མཐོང་བར་བྱ་བ་ལ་ནི། མཐེའུ་ཆུང་གི་ཚད་དུ་བྱའོ། །དབང་དུ་བྱ་བ་ལ། བུད་མེད་ཀྱི་ནི། རྩེ་མོའི་
ཡམ་བསྲེག་ཤིང་གིས་བྱའོ། །སྐྱེས་པའི་ནི། དབུས་ཀྱིས་བྱའོ། །དྲག་ཤུལ་དང་མིའི་གཙོ་བོ་དབང་དུ་བྱ་བ་ལ་ནི། དྲུང་པས་བྱའོ། །རྒྱལ་པོའི་ལས་ལ་ནི། སཱ་ལའི་དྲུང་བས།

94-1-143a

བྱའོ༑ ༑དབུས་ཀྱི་བྱ་བ་ལ་ཡང་དབུས་ཀྱིས་བྱའོ། །དྲུང་བས་བྱ་བ་ལ་ཡང་དྲུང་བས་བྱའོ། །རིག་སྔགས་ཐམས་ཅད་ལ་ཡང་ལས་འདི་ཉིད་ཀྱིས་སྦྱར་
བར་བྱ་སྟེ། རིག་སྔགས་གང་གིས་ཞི་བ་དང༌། རྒྱས་པའི་ལས་རྣམས་ལ་མེ་ཏོག་དང༌། ཡམ་བསྲེག་ཤིང་གང་བསྟན་པ་དེ་ཉིད་ཀྱིས་ལས་བྱས་ན་འགྲུབ་པར་འགྱུར་རོ། །ཡང་
ན་རིག་སྔགས་ཀྱི་རིགས་གསང་བ་ལས་མེ་ཏོག་དང༌། ཡམ་བསྲེག་ཤིང་ངས་བཤད་པ་གང་ཡིན་པ་དེ་ལས་བྱས་ན། བདེ་བླག་ཏུ་འགྲུབ་པར་འགྱུར་རོ། །ལྷ་རྣམས། ཡམ་
བསྲེག་ཤིང་རྣམས་ཀྱི་སྦྱོར་བ་གསང་བ་འདི་དག་ངས་བཤད་ཟིན་ཏོ། །གཞན་ཡང་དོན་ཡོད་པའི་ལས་གང་གིས་གསང་སྔགས་རྣམས་འགྲུབ་པར་འགྱུར་བའི་སྐུ་གཟུགས་
ཀྱི་མཚན་ཉིད་བཤད་པར་བྱའོ། །དེ་ནས་ལྷ་རྣམས་ཡིད་རབ་ཏུ་དགའ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་རྫོང་གི་འཕགས་མ་དང་བཅས་པ་ལ་བསྟོད་ཅིང་
མངོན་པར་བསྟོད་དོ། །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་ལྷ་དེ་དག་ལ་འདི་སྐད་ཅེས་སྨྲས་སོ། །བཟོད་ལྡན་དག །ཁྱེད་ཀྱིས་དེ་བཞིན་གཤེགས་
པའི་གཟུགས་ཉོན་ཅིག །དེ་བཞིན་གཤེགས་པའི་གཟུགས་བརྙན་མཚན་ཐམས་ཅད་ཡོངས་སུ་རྫོགས་ཤིང་དཔལ་གྱི་བེའུས་བརྒྱན་པ། །ཕྱག་གཡས་པ་

94-1-143b

མཆོག་སྦྱིན་པའི་ཚུལ་དུ་མཛད་པ་ལ་བལྟས་ཏེ། དེས་རིག་སྔགས་བསྒྲུབ་པར་བྱའོ། །ཡང་ན་དེ་བཞིན་གཤེགས་པ་ཆོས་སྟོན་ཅིང་བཞུགས་ལ་སྐྱབས་སྦྱིན་
པའི་ཚུལ་དུ་མཇད་པ་ལ་བལྟས་ཏེ། དེར་བསྒྲུབ་པར་བྱའོ། །དེ་བཞིན་གཤེགས་པའི་སྤྱན་སྔར་དྲག་ཤུལ་བསྒྲུབ་པར་མི་བྱ་སྟེ། དེ་ནི། ལག་ན་རྡོ་རྗེའི་མདུན་དུ་
བསྒྲུབ་པར་བྱའོ། །ལག་ན་རྡོ་རྗེའི་གཟུགས་ཀྱང་བཤད་པར་བྱ་སྟེ། མཚན་ཐམས་ཅད་ཡོངས་སུ་རྫོགས་པ་མདོག་སྡུག་ཅིང་སྔོ་བསངས་ལ་ཞི་བའི་གཟུགས་
ཅན་མཆོག་སྦྱིན་པའི་ཚུལ་དུ་འདུག་པ་དེའི་མདུན་དུ་རིག་སྔགས་བསྒྲུབ་པར་བྱ་སྟེ། ཞི་བ་ནི། སྐྱིལ་མོ་ཀྲུང་བཅས་པས་བྱའོ། །དྲག་ཤུལ་ནི། འགྲེང་བས་
བྱ་སྟེ། དྲག་ཤུལ་ནི། གཟུགས་མི་སྡུག་པས་བྱའོ། །ཞི་བ་དང་རྒྱས་པ་ལ་ནི། ཞི་བའི་གཟུགས་སུ་བྱའོ། །སྐུ་གཟུགས་ལ་ཐད་ཀར་བལྟ་ཞིང་བསྒྲུབ་པར་
བྱ་སྟེ། གཞན་དུ་བལྟ་ཞིང་བསྒྲུབ་པར་མི་བྱའོ། །ཡན་ལག་ཉམས་པ་དང༌། ལུས་སྐྱོན་ཅན་དང༌། གཟི་བྱིན་མེད་པས་སྒྲུབ་ན་ནི། ལག་ན་རྡོ་རྗེས་བཤད་པ་བཞིན་དུ་
གནོད་པར་འགྱུར་རོ། །རིག་སྔགས་ཀྱི་ལྷ་བྲི་བ་དེ་གང་ཡིན་པ་དེ་ཅི་སྟེ་མདོག་སྔོ་བསངས་སམ། སེར་རམ། དམར་བའམ། དཀར་ཤམ་ཞིག་ན། དེ་ཡང་དེའི་ཁ་དོག་ཏུ་

94-1-144a

བྲི་བར་བྱའོ། །བུད་མེད་གང་ཡིན་པ་དེ་ནི། བུད་མེད་ཀྱི་ཆ་བྱད་ཅན་དུ་བྱའོ། །སྐྱེས་པ་གང་ཡིན་བ་དེ་ནི། སྐྱེས་པའི་མཚན་དང་ལྡན་པར་བྱ་
ཞིང་༑ གཟུགས་གང་ཡིན་པ་དང༌། ཁ་དོག་གང་ཡིན་པ་དང༌། མཚོན་ཆ་དང་ལྡན་པར་བྱའོ། །ཅི་སྟེ་མཚོན་ཆ་མེད་པ་ཞིག་ན། ཡང་མཚོན་ཆ་ཐོགས་པར་བྱའོ། །གཟུགས་
ལོག་པར་བྱས་པས་ནི། དངོས་གྲུབ་འགྲུབ་པར་མི་འགྱུར་རོ། །དྲག་ཤུལ་གྱི་ལས་རྣམས་ལ་ལྷ་དྲག་པོ་གང་ཡིན་པ་དེའི་དྲུང་དུ་དེ་བཞིན་གཤེགས་པ་གཞག་
པར་བྱའོ། །མཆོད་རྟེན་ནམ་མཚན་གྱི་དྲུང་དུ་སྒྲུབ་ན། མཆོད་རྟེན་ནི། བྱ་གག་གི་སྒོ་ང་འདྲ་བར་འདུག་ན་དངོས་གྲུབ་སྦྱིན་པར་འགྱུར་རོ། །མཆན་ཡང་མཚན་ཉིད་
རྟགས་དང་ལྡན་པར་བྱ་སྟེ། འདི་དག་ནི། གཟུགས་ཀྱི་མཚན་ཉིད་དོ། །དེ་ནས་ལྷ་དེ་དག་ཡིད་དགའ་བར་གྱུར་ནས་ལག་ན་རྡོ་རྗེ་ལ་ལེགས་སོ་ཞེས་བྱ་བ་བྱིན་ཏེ། བྱང་
ཆུབ་སེམས་དཔའ་ཆེན་པོ་གང་ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་ཏེ། སེམས་ཅན་ཐམས་ཅད་ཀྱི་དོན་གྱི་ཕྱིར་རིག་པ་མཆོག་གི་ཆོ་ག་རྒྱས་པ་
ཆེན་པོ་མཚན་ཉིད་དང་བཅས། ཆོ་ག་དང་བཅས་པར་བཤད་པ་ལེགས་སོ་ལེགས་སོ། །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་ལྷ་དེ་དག་ལ་འདི་

94-1-144b

སྐད་ཅེས་སྨྲས་སོ། །བཟོད་ལྡན་དག །ཁྱེད་ཉོན་ཅིག །གང་གིས་དེ་བཞིན་གཤེགས་པའི་སྐུའི་མཚན་ཉིད་འདི་མཐོང་ན། དེ་མཐོང་མ་ཐག་ཏུ་དེ་བཞིན་གཤེགས་པ་བྱེ་
བ་ཕྲག་དགུ་བཅུ་རྩ་དགུ་དངོས་གྲུབ་སྩོལ་བར་མཛད་དོ། །རིག་པ་མཆོག་ཕོ་ཉ་མོའི་ཚོགས་ཀྱི་དཀྱིལ་འཁོར་དང་བཅས་པས་ཀྱང་དངོས་གྲུབ་སྦྱིན་པར་འགྱུར་རོ། །ཡར་
གྱི་ངོ་ཚེས་བརྒྱད་ལ་ཞག་གཅིག་སྨྱུང་བ་བྱས་ཏེ་འཕགས་པ་ལག་ན་རྡོ་རྗེ་ལ་མཆོད་པ་བྱས་ནས་མེ་ཏོག་དཀར་པོ་ལ་ལན་རེ་བཟླས་བརྗོད་བྱས་པ་བརྒྱད་སྟོང་གིས་
འཕགས་པ་ལག་ན་རྡོ་རྗེ་ལ་བསྣུན་ལ། དེ་ནས་མཆོད་རྟེན་ནམ་མཚན་ལ་བལྟས་ཏེ་རིག་སྔགས་བསྒྲུབས་ན། བདེ་བླག་ཏུ་འགྲུབ་པར་འགྱུར་རོ། །ལྷ་རྣམས། ལྷ་མོ་
རྫོང་གི་འཕགས་མའི་ལས་རྣམས་ངས་བཤད་ཟིན་ཏོ། །དེ་ལ་དྲག་ཏུ་སྐུལ་བའི་གསང་སྔགས་དྲན་པར་བྱས་ན། མདུན་དུ་གནས་པར་འགྱུར་བ་ཡང་བཤད་
པར་བྱའོ། །ན་མོ་བཛྲ་པཱ་ཎི་སྱ། ཨོཾ་ཤྭེ་ཏ་རུ་དྷ་རི་ཎི་སྭཱཧཱ། མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བར་བྱས་ཏེ་རིག་སྔགས་འདིས་ལྷ་མོ་ཨུཏྤལ་དང་ལྡན་
པར་བྱས་ནས་འཕགས་པ་ལག་ན་རྡོ་རྗེའི་མདུན་དུ་བཞག་ལ་མཆོད་པ་ཆེན་པོ་བྱས་ཏེ་ལྷ་བཤོས་ཀྱང་རྒྱས་པར་ཕུལ་ནས་པ་ལ་ཤའི་ཤིང་གིས་མེ་སྦར་ལ། གུ་གུལ་

94-1-145a

སྦྲང་རྩི་དང༌། མར་དང་སྦྱར་བས་ལན་བརྒྱད་སྟོང་སྦྱིན་སྲེག་བྱས་ན། ལྷ་མོ་ཆེན་མོ་རྫོང་གི་འཕགས་མ་འགྲུབ་པར་འགྱུར་ཏེ། ལས་ཐམས་
ཅད་བྱེད་ནུས་པར་འགྱུར་རོ། །རྫོང་གི་འཕགས་མའི་ཆོ་ག་རྫོགས་སོ།།    །།དེ་ནས་འགྲོ་བའི་བདག་པོ་སྲེད་མེད་ཀྱི་བུས་བྱང་ཆུབ་སེམས་དཔའ་
ཆེན་པོ་འཕགས་པ་ལག་ན་རྡོ་རྗེ་རིག་སྔགས་ཀྱི་ཆོ་ག་རྒྱས་པ་འཆད་པ་མཐོང་ནས་འཁོར་དེ་ཉིད་ཀྱི་ནང་དུ་འདུས་པར་གྱུར་ཏེ་འདུས་ནས་ལག་ན་རྡོ་རྗེ་ལ་བསྟོད་པ།
བྱང་ཆུབ་སེམས་དཔའ་ཆེན་པོ་སྟོབས་དང་ཕ་རོལ་གནོན་པ་དཔག་ཏུ་མེད་པ་ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་དང༌། སེམས་ཅན་ཐམས་
ཅད་ལ་ཕན་པའི་ཕྱིར་བརྩོན་པ་གང་ཡིན་པ་ནི། ལེགས་སོ་ལེགས་སོ། །བྱང་ཆུབ་སེམས་དཔའ་ཆེན་པོ། བདག་གིས་ཀྱང་རིག་སྔགས་མཆོག་གི་ཆོ་ག་རྒྱས་པའི་
ལས་རིག་སྔགས་འཆང་རྣམས་བརྒྱན་པ་དང༌། འགྲུབ་པར་བྱ་བའི་ཕྱིར་གསང་སྔགས་བཤད་པར་བྱའོ། །དེ་ནས་བཅོམ་ལྡན་འདས་བྱང་ཆུབ་སེམས་དཔའ་ཆེན་
པོ་ལག་ན་རྡོ་རྗེས་འགྲོ་བའི་བདག་པོ་སྲེད་མེད་ཀྱི་བུ་ལ་འདི་སྐད་ཅེས་སྨྲས་སོ། །འགྲོ་བའི་བདག་པོ་སྲེད་མེད་ཀྱི་བུ། ཁྱོད་སེམས་ཅན་ཐམས་ཅད་ལ་ཕན་པའི་

94-1-145b

ཕྱིར་ཞུགས་པ་གང་ཡིན་པ་ལེགས་སོ་ལེགས་སོ། །རིག་སྔགས་འཆང་རྣམས་བརྒྱན་པའི་ཕྱིར་གསང་སྔགས་ཤོད་ཅིག་ཤོད་ཅིག །དེ་ནས་བྱང་ཆུབ་སེམས་དཔའ་ཆེན་པོ་སྲེད་
མེད་ཀྱི་པུས་དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །རིག་སྔགས་ཀྱི་ཚོགས་ལ་བལྟས་ནས་གསང་སྔགས་བཤད་པ། ན་མོ་བཛྲ་པཱ་ཎི་སྱ། ན་མོ་ན་ར་ཡ་ཎཱ་
ཡ༑ ན་མོ་བཻ་ཤྲ་བ་ཎཱ་ཡ། ཤྲི་བ་ཏ་ས་ཙཀྲ་དྷ་རཱ་ཡ། མ་པ་དནྟ། ཏྭབ་བནྡྷ་མི། ནི་པ་དནྟ་ན། ཙ་ཏུཥྤ་དནྟ། ཨ་ཤི་བི་ཤཱ་ནཤྩ་བནྡྷ་མི། སརྦ་ཏུཥྚ་ནཤྩ། ད་རུ་ཎན། ཨི་ཏི་མི་
ཏི་ནི། མ་ཧཱ་ཤི་མི་ར། ན་མོ་དེ་བ་བཱ་ཡུ། ཙ་ཏུ་ར་བྷུ་ཛཱ་ཡ། མ་སྦུ་ར། མ་སྦུ་ན་སྭཱ་ཧཱ། དེ་ནས་འགྲོ་བའི་བདག་པོ་སྲེད་མེད་ཀྱི་བུས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་
ལ་འདི་སྐད་ཅེས་སྨྲས་སོ། །རྡོ་རྗེ་འཛིན་ཆེན་པོ། རིག་སྔགས་ཀྱི་ལས་ཤོད་ཅིག་ཤོད་ཅིག །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་རིག་སྔགས་ཀྱི་ཚིག་ལ་བལྟས་
ནས་རིག་སྔགས་ཀྱི་ལས་བཤད་པ། རིག་སྔགས་འཆང་གི་ལས་གཅིག་པུས་རིག་སྔགས་མཆོག་ལ་སོགས་པ་རིག་སྔགས་ཐམས་ཅད་སྒྲུབ་པར་འདོད་ན། ཟླ་བ་གཅིག་གི་བར་
དུ་སློང་མོའི་ཟས་ཟ་ཞིང༌། གནས་དབེན་པར་རིག་སྔགས་བཟླས་བརྗོད་བྱས་ལ། ཟླ་བ་གཅིག་ཚང་ནས་ཞག་གཅིག་སྨྱུང་བ་བྱས་ཏེ་ཡུངས་ཀར་གྱིས་ལན་བརྒྱད་སྟོང་སྦྱིན་སྲེ་

94-1-146a

བྱས་ན། རིག་སྔགས་ཀྱི་རྒྱལ་པོ་ཆེན་པོ་མཐོང་བར་འགྱུར་ཏེ། ཡིད་ལ་གང་འདོད་པ་དེ་དག་ཐམས་ཅད་བྱེད་པར་འགྱུར་རོ། །སྲུང་བ་ནི།
ཆོས་དཀར་ཅན་གྱིས་བྱའོ། །དེ་ནས་འགྲོ་བའི་བདག་པོ་སྲེད་མེད་ཀྱི་བུས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རྡོ་རྗེ་འཛིན་བདག་གིས་ཀྱང་རིག་སྔགས་འཆང་
རྣམས་བརྒྱན་པར་བྱ་བའི་ལས་གང་གིས་རིག་སྔགས་འཆང་རྣམས་རིན་པོ་ཆེས་བརྒྱན་པར་གྱུར་པ་བཤད་པར་བྱའོ། །དེ་ནས་ལག་ན་རྡོ་རྗེ་གྲགས་པ་ཆེན་པོས་
འགྲོ་བའི་བདག་པོ་སྲེད་མེད་ཀྱི་བུ་ལ་འདི་སྐད་ཅེས་སྨྲས་སོ། །འགྲོ་བའི་བདག་པོ། གང་གིས་རིག་སྔགས་འཆང་རྣམས་རིན་པོ་ཆེས་བརྒྱན་པར་གྱུར་པ་ཤོད་ཅིག་ཤོད་
ཅིག །དེ་ནས་འགྲོ་བའི་བདག་པོ་སྲེད་མེད་ཀྱི་བུས་རིག་སྔགས་རྣམས་རིན་པོ་ཆེས་བརྒྱན་པར་བྱ་བའི་ལས་བཤད་པ། རོ་ཉེ་ཕ་བོང་ལོང་བུ་དང༌། །ཚོན་མོ་སྟེང་དང་ཟངས་
རྣམས་དང༌། །ལན་ཚྭ་ཆུ་ཡི་བཅུ་ཆ་རྣམས། །ཏིལ་གྱི་ཐལ་བའི་ཆུ་དང་བཏག །ཨགྣི་ཏིལ་མར་དག་དང་སྦྱར། །མི་ཐོད་ནང་དུ་བཙོ་བར་བྱ། །གསེར་མཆོག་དག་ཏུ་འགྱུར་
བ་སྟེ༑ ༑ཡིད་གཉིས་སུ་ནི་བྱ་བ་མེད། །སྦྱོར་བ་གཅིག་ནི་ངས་བཤད་ཟིན། །སྦྱོར་བ་གཉིས་པ་ང་ལས་ཉོན། །མཚལ་དང་དུག་བཅས་བ་བླ་དང་ནི་མུ་ཟིར་ལྡན། །ཤིང་ཐོག་

94-1-146b

ཁུ་བས་བཏགས་ཏེ་ཟངས་མ་གླེགས་ལ་བསྐུ། །དུད་པ་བཀག་སྟེ་བསྲེགས་ནས་བཏགས་ན་གསེར་དང་འདྲ། །གསེར་བ་སྐྱེ་བོའི་ཆ་བརྒྱད་ཆ་ཡིས་སྒྱུར་བར་ནུས། །མཚལ་དང་
དུག་བཅས་བྷུ་མི་བལ་ལི་བ་བླར་བཅས། །ཙིན་ཚའི་ཤིང་བརྙན་ཚྭ་དང་ཚྭ་ཚུར་ལྡན་བྱས་ལ། །མི་ཐོད་གསེར་ནང་ཨགྣིའི་ཏིལ་མར་ལྡན་བྱས་ན། །ལྷ་ཡི་རྒྱན་དུ་རུང་བའི་གསེར་
གྱི་སྦྲམ་བུར་འགྱུར། །མཚལ་དང་ལྡོང་རོས་བཅས་དང་རྟ་ཁྲག་བ་བླར་ལྡན། །ཙིན་ཚའི་ཤིང་བརྙན་ཚྭ་དང་ཚྭ་ཚུར་ལྡན་བྱས་ལ། །མི་ཐོད་གསེར་ནང་ཨགྣིའི་ཏིལ་མར་ལྡན་
བྱས་ལ། །ལྷ་ཡི་རྒྱན་དུ་རུང་བའི་གསེར་གྱི་སྦྲམ་བུར་འགྱུར། །གསེར་དང་ར་གན་དངུལ་རྣམས་ཁ་བསྒྱུར་ཏེ། །བཙོད་དང་གོ་བྱེ་དག་གི་ནང་དུ་བསྒོས་བྱས་ལ། །མི་ཐོད་གསར་
པ་དག་ནི་ནང་དུ་བཙོ་བྱས་ན། །འཛམ་བུ་ཆུ་བོའི་གསེར་དག་དང་ནི་འདྲ་བར་འགྱུར། །འཚལ་ཕྱེ་ཞིབ་མོར་ཁ་ལུང་ཁུ་བས་ལན་བདུན་བསྒོ། །ཤིང་ཀུན་ཤ་ཡི་ཁུ་བས་ཀྱང་
ནི་ལན་བདུན་བྱ། །མི་ཐོད་གསར་ནང་ཨགྣིའི་ཏིལ་མར་ལྡན་བྱས་ན། །ལྷ་ཡི་རྒྱན་དུ་རུང་བའི་གསེར་གྱི་སྦྲམ་བུར་འགྱུར། །སྦྱོར་བ་འདི་དག་བདག་གིས་བཤད་ཟིན་གྱི། །
བཻ་ཌཱུཪྱ་སྔོན་པོའི་ཆོ་ག་ཡང་བདག་ལས་གསོན་ཅིག །འཆིང་བུའི་སྔོན་པོའི་ཆ་བཞི་དང༌། པདྨ་རཱ་ག་དེ་དང་མཉམ་པ་དང༌། །བཻ་ཌཱུཪྱ་སུམ་འགྱུར་དང༌། །མ་ར་ཀ་ཏའི་ཆའི་ཕྱེ་

94-1-147a

དང༌། དུ་ན་ལས་བྱི་ལའི་མིག་གི་མདོག་འདྲ་བ་སུམ་འགྱུར་དང༌། ཟངས་དེའི་ཕྱེད་རྣམས་སྦྱར་ན། བཻ་ཌཱུཪྱ་སྔོན་པོ་བཟང་པོར་འགྱུར་རོ། །
མཁས་པ་དག་གིས་ལི་ཁྲི་དང༌། མཚལ་དང༌། བ་སོ་སྦྱར་ནས་ར་གསར་དུ་འབྲངས་པའི་འོ་མས་སྦྲུས་ལ་བློ་དང་ལྡན་པས་བྱི་རུ་བྱས་ཏེ། གྲིབ་མར་ལེགས་པར་
བསྐམས་ནས་ཉའི་ཁོང་དུ་བཅུག་ལ་ཉུང་མར་བརྔོས་ཏེ། གཏུན་གྱི་ནང་དུ་མོན་སྲན་གྲེའུ་སྐམ་པོ་བཅུག་ནས་སྣུམ་ཅུང་ཟད་ཙམ་དང་ལྡན་པར་བྱས་ལ་བྱི་རུ་བྱས་ཏེ། གྲིབ་མར་ལེགས་པར་
བཅུག་སྟེ་འཇམ་པོར་འགྱུར་གྱི་བར་དུ་མཁས་པས་གཏུན་བུས་བརྡུངས་ན། བྱི་རུ་བཟང་པོར་འགྱུར་རོ། །ཆོ་ག་དེ་ལྟར་བྱས་ཏེ་ཐང་ཤིང་བླུགས་ན་ནི། ཨིནྡྲ་ནཱི་ལར་
འགྱུར་རོ། །ཉ་ཕྱིས་ཀྱི་ཕྱེ་མ་བླུགས་ན་ནི། མུ་ཏིག་ཏུ་འགྱུར་རོ། །གཞན་དག་ཀྱང་ཁ་དོག་ཅི་འདྲ་བའི་བྱེ་བྲག་དང་སྦྱར་ཏེ་དེ་བཞིན་དུ་བྱའོ། །བཅོམ་ལྡན་འདས། རིན་
པོ་ཆེའི་རྒྱན་རྣམ་པ་སྣ་ཚོགས་འདི་དག་ནི། བདག་གིས་བཤད་ཟིན་གྱི། གསེར་གྱི་དོན་དུ་བདག་གིས་རྫས་བཤད་པ་གང་ཡིན་པའི་རྫས་དེ་དག་གི་མཚན་ཉིད་ཀྱང་
གསོན་ཅིག །བརྡར་ན་མདོག་ནི་དམར་སེར་འགྱུར། །ལྕི་ཞིང་འོད་ཀྱང་ཆགས་པ་དང༌། །མཉེན་ཞིང་མདོག་ཀྱང་མི་ནག་པ། །དེ་ནི་གསེར་གྱི་མཆོག་ཏུ་བཤད། །དངུལ་

94-1-147b

ཞིང་འཇམ་ཞིང་ལྕི་ལ་སྣུམ། །བསྲེགས་ན་དྭངས་ལ་ཤིན་ཏུ་དཀར། །འོད་བཟང་མཉེན་བག་ཡོད་པའི་ཡུལ། །གང་ཡིན་དེ་ནི་རབ་ཏུ་བཟང༌། །ཕྱི་རོལ་ཉི་མ་འཆར་ཀའི་
མདོག །བཅག་འཕྲོ་དངུལ་ཆུའི་མདོག་དང་འདྲ། །ལྕི་ཞིང་མདོག་སྡུག་དེ་འདྲའི་ཟངས། །གང་ཡིན་དེ་ནི་རབ་ཏུ་བཟང༌། །ཕྱི་རོལ་ཕུག་རོན་མིག་འདྲ་ཞིང༌། །བཅག་འཕྲོ་
གསེར་གྱི་ཕྱེ་མ་འདྲ། །ལྕི་ཞིང་མདོག་སྡུག་དེ་འདྲ་བ། །མཚལ་གྱི་མཆོག་ཏུ་བཤད་པ་ཡིན། །ཕྱི་རོལ་ནེ་ཙོའི་སྒྲོ་མདོག་འདྲ། །བཅག་འཕྲོ་གསེར་གྱི་ཕྱེ་མ་བཞིན། །ལྕི་ཞིང་
མདོག་སྡུག་དེ་འདྲ་བ། །མུ་ཟིའི་མཆོག་ཏུ་བཤད་པ་ཡིན། །ཉི་མ་འཆར་ཁའི་མདོག་འདྲ་ཞིང༌། །ཀཱ་ར་བཱི་རའི་མེ་ཏོག་འདྲ། །ཡང་ན་ལ་ལ་གསེར་འདྲ་བ། །ལྡོང་རོས་ཀྱི་ནི་
གཙོ་བོར་བཤད། །གསེར་གྱི་གྱིམ་བག་མདོག་འདྲ་ཞིང༌། །རིམ་པའི་སུལ་གྱིས་གང་བ་དང༌། །མདོག་ཀྱང་སྡུག་བསྔལ་ལྕི་བ་དང༌། །བ་བླའི་མཆོག་ཏུ་བཤད་པ་ཡིན། །
རྫས་འདི་དག་ནི་བདག་གིས་བཤད། །བཟང་པོར་བཅོས་པའང་བདག་ལས་གསོན། །གསེར་གླེགས་ལ་ག་ལུང་གི་ཁུ་བ་དང༌། ཚྭ་ཆུ་དང༌། སྣུམ་དང་ལྡན་པར་བྱས་
ཏེ་བ་ལང་གི་ལྕི་བའི་མེའི་ནང་དུ་ལན་བདུན་བསྲེགས་ན། དེས་གསེར་དུལ་བར་འགྱུར་རོ། །ར་གན་གྱི་ཆོ་ག་ཡང་འདི་ཡིན་ཏེ། མཁས་པས་བུ་རམ་དང༌། ཁ་ལུང་དང༌།

94-1-148a

བྲམྷི་དང༌། ལན་ཚྭ་དང༌། ཀེངྴུ་ཀ་རྣམས་སོ་སོའི་ནང་དུ་ཞག་བདུན་བདུན་གཞག་གོ །ཐབས་དེ་ལྟ་བུར་བྱས་ན་དངུལ་དང་ཟངས་ཀྱང་དུལ་བར་
འགྱུར་རོ། །ལྡོང་རོས་ནི། བ་ལང་གི་ཤའི་ནང་དུ་བཅུག་ལ་བཏགས་ཏེ་ཁ་ལུང་གི་ཁུ་བའི་ནང་དུ་ལན་བདུན་བདུན་བཅུག་ན། དེས་དུལ་བར་འགྱུར་རོ། །མཚལ་ཡང་
མུ་ཟིའི་ཆོ་གར་བསྟན་པ་བཞིན་དུ་བྱས་ན། དུལ་བར་འགྱུར་རོ། །བ་བླ་ནི། རས་ཀྱིས་དཀྲིས་ལ་ཤིང་སྣུ་ཉའི་སྦུབས་སུ་བཅུག་སྟེ་བ་ལང་གི་ལྕི་བས་གཡོགས་ནས་
བདུགས་ལ་ལན་བདུན་གྱི་བར་དུ་བ་ལང་གི་ལྕི་བའི་ནང་དུ་བཅུག་ན། བ་བླ་དུལ་བར་འགྱུར་རོ། །བྱི་རུ་ལ་སོགས་པའི་རྫས་རྣམས་གདུལ་བ་ལ་ཡང་དེ་ལྟར་བྱས་ན།
དུལ་བར་འགྱུར་རོ། །དངུལ་ལ་སོགས་པའི་རྫས་རྣམས་སྔར་ལེགས་པར་བཏུལ་ཏེ་དྲི་མ་མེད་པར་བྱས་ནས་གདོད་སྦྱོར་བ་ཐམས་ཅད་ལ་སྦྱར་བར་བྱའི། །དེ་མ་ཡིན་
པར་ཡེ་མི་བྱའོ། །བཅོམ་ལྡན་འདས། འདི་དག་ནི། བདག་གིས་སེམས་ཅན་རྣམས་ལ་ཕན་པའི་ཕྱིར་བཤད་དེ། གང་ཞིག་དེ་དང་མི་མཐུན་པའི་ལས་བྱེད་ན། ལས་
གྲུབ་པ་མེད་དོ། །བཅོམ་ལྡན་འདས། གཞན་ཡང་གང་དག་བདག་གིས་གསང་སྔགས་འཆང་བ་དེ་དག་ལ་ཐམས་ཅད་དུ་སྲུང་བར་འགྱུར་བ་འདི་ཡང་བཤད་པར་

94-1-148b

བགྱིའོ༑ ༑དེ་ནས་བཅོམ་ལྡན་འདས་ལག་ན་རྡོ་རྗེས་འགྲོ་བའི་བདག་པོ་སྲེད་མེད་ཀྱི་བུ་ལ་འདི་སྐད་ཅེས་སྨྲས་སོ། །འགྲོ་བའི་བདག་པོ། གནས་ཀྱང་ཁྱོད་ལ་དྲག་ཏུ་སྐུལ་བའི་གསང་
སྔགས་བཤད་པར་བྱའོ། །ན་མོ་བཛྲ་པཱ་ཎི་སྱ། ཨོཾ་ལོ་ལཱ་ཙཀྲཱ་ཡ་སྭཱཧཱ། གསང་སྔགས་འདིས་ལག་ན་རྡོ་རྗེའི་མདུན་དུ་མར་གྱི་ངོ་ཚེས་བཅུ་བཞི་ལ་ཞག་གཅིག་སྨྱུང་བ་བྱས་ཏེ་
ལན་བརྒྱད་སྟོང་བཟླས་བརྗོད་བྱས་ན། སྲེད་མེད་ཀྱི་བུ་འགྲུབ་པར་འགྱུར་ཏེ། །ལས་ཐམས་ཅད་བྱེད་པར་ནུས་སོ། །སྲད་མེད་ཀྱི་བུའི་ཆོ་ག་རྫོགས་སོ།།    །།
དེ་ནས་གངྒཱའི་ཀླུང་ལ་སོགས་པ་ཀླུང་ཆེན་པོ་བཞི་འཁོར་བརྒྱད་ཁྲི་བཞི་སྟོང་གིས་བསྐོར་བ་རྣམས་ལག་ན་རྡོ་རྗེའི་ཞབས་དྲུང་དུ་སོང་སྟེ་ཕྱིན་ནས་བྱང་ཆུབ་སེམས་དཔའ་
ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ། བདག་ཅག་གིས་ཀྱང་སེམས་ཅན་ཐམས་ཅད་ལ་ཕན་པའི་ཕྱིར་རིག་པ་མཆོག་གི་ཆོ་ག་
རྒྱས་པ་ཆེན་པོའི་གསང་སྔགས་བཤད་པར་བགྱིའོ། །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་གངྒཱའི་ཀླུང་ལ་སོགས་པ་ཀླུང་བརྒྱད་ཁྲི་བཞི་སྟོང་གིས་བསྐོར་
བ་རྣམས་ལ་འདི་སྐད་ཅེས་སྨྲས་སོ། །བཟོད་ལྡན་དག །སེམས་ཅན་ཐམས་ཅད་ལ་ཕན་བའི་ཕྱིར་ཞུགས་པ་དང༌། སེམས་ཅན་ཐམས་ཅད་ལ་ཕན་པའི་ཕྱིར་བརྩོན་པ་

94-1-149a

ལེགས་སོ་ལེགས་སོ། །བཟོད་ལྡན་དག །རིག་བ་མཆོག་གི་ཆོ་ག་རྒྱས་པ་ཆེན་པོའི་གསང་སྔགས་ཤོད་ཅིག་ཤོད་ཅིག །དེ་ནས་གངྒཱའི་ཀླུང་ལ་
སོགས་པ་ཀླུང་ཆེན་པོ་བཞི་སྟོང་གིས་བསྐོར་བ་རྣམས་གཅིག་ཏུ་ཕྱོགས་པར་གྱུར་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་ཕྱག་འཚལ་ཏེ་རིག་སྔགས་བཤད་
པ༑ ན་མོ་བཛྲ་པཱ་ཎི་སྱ། ན་མཤྩ་ཏུར་ཎཱཾ། མ་ཧཱ་ས་མུ་དྲའི་ཎཱཾ། གངྒཱ་ན་དཱི། པྲ་མུ་ཁཱ་ཎཱ་ན། ཙ་ཏུར་ཤཱི་ཏི་ནཱ་ད་ས་ཧ་སྲ་ཎཱཾ། མ་ཡ་ཡོ་གི་ནི་བ་སི་ནཱན། ས་ར་ཏི་དྷཱ་རི་ཎཱན། ཤྭེ་ཏ་བཱ་
ས་སཱ་ནཱན། ཛ་ཊཱ་མ་ཀུ་ཊ་ད་རཱི་ཎཱ་ན། ན་མོ་སྟུ་ཏེ་ཀི་ལི་ཀི་ལི་སྭཱ་ཧཱ། ཡོ་ག་དྷ་རི་ཎཱི། མ་ཧཱ་ཡོ་ག་དྷ་རི་ཎཱི་སྭཱཧཱ། དེ་ནས་གངྒཱའི་ཀླུང་ལ་སོགས་པ་ཀླུང་ཆེན་པོ་བཞི་ཀླུང་བརྒྱད་
ཁྲི་བཞི་སྟོང་གིས་བསྐོར་བ་རྣམས་ཀྱིས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིག་སྔགས་ཀྱི་རྒྱལ་པོ་ཆེན་པོ། རིག་སྔགས་ཀྱི་ལས་
རྣམས་ཤོད་ཅིག་ཤོད་ཅིག །དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་རིག་སྔགས་ཀྱི་ལས་བཤད་པ། དགུན་ཟླ་ཐ་ཆུང་ཚེས་བདུན་ལ་ཞག་གཅིག་སྨྱུང་བར་
བྱས་ཏེ་གངྒཱའི་ཀླུང་གི་ནང་དུ་ཆུ་ལྟེ་བ་ཕྱིན་པ་ཙམ་དུ་ཞུགས་ལ་རིག་སྔགས་ལན་བརྒྱད་སྟོང་བཟླས་བརྗོད་བྱས་ཏེ་གངྒཱའི་ལྷ་མོ་ལ་ཟངས་ཀྱི་སྣོད་ཀྱི་ནང་ནས་ཙནྡན་

94-1-149b

དམར་པོ་དང༌། མེ་ཏོག་དམར་པོ་དང་ལྡན་པའི་མཆོད་ཡོན་དབུལ་ལོ། །དེ་ནས་འགྲུབ་པར་འགྱུར་ཏེ། ཀླུང་ཆེན་པོ་བཞི་དང༌། ཀླུང་ཐམས་ཅད་འགྲུབ་པར་འགྱུར་རོ། །ཀླུང་
གི་ཆུ་གངྒཱའི་ནང་དུ་ཞུགས་ཏེ་བསྒྲུབས་ན་ཡང་དེ་དག་མྱུར་དུ་འགྲུབ་པར་འགྱུར་རོ། །ལྷ་རྣམས། ཀླུང་ཆེན་པོ་རྣམས་ཀྱི་ལས་ངེས་བཤད་ཟིན་ཏོ། །དེ་དག་ལ་དྲག་ཏུ་སྐུལ་
བའི་གསང་སྔགས་ཀྱང་བཤད་པར་བྱ་སྟེ། ཡར་གྱི་ངོ་ཚེས་བརྒྱད་ལ་ཞག་གཅིག་སྨྱུང་བ་བྱས་ནས་འཕགས་པ་ལག་ན་རྡོ་རྗེའི་མདུན་དུ་སྣ་མའི་མེ་ཏོག་བརྒྱད་སྟོང་ཕུལ་
ན༑ ཀླུང་ཆེན་པོ་བཞི་འགྲུབ་པར་འགྱུར་རོ། །ན་མོ་བཛྲ་པཱ་ཎི་སྱ། ཨོཾ་ཤྭེ་ཏ་ཛཱ་ཊི་ཀྲྀཥྞ་རཱུཾ་པ་དྷ་རི་ཎཱི་སྭཱ་ཧཱ། ཀླུང་ཆེན་པོ་བཞིའི་ཆོ་ག་རྫོགས་སོ།།    །།དེ་ནས་
བཅོམ་ལྡན་འདས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་འཁོར་དེ་ཉིད་ཀྱི་ནང་ནས་ལངས་ཏེ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་
ཏེ་བཅོམ་ལྡན་འདས་ག་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི། རིག་སྔགས་ཀྱི་རྒྱལ་
པོ་ཆེན་པོ། རིག་སྔགས་ཀྱི་བདག་པོ་ཆེན་པོ། རིག་སྔགས་ཐམས་ཅད་ཀྱི་བདག་པོ། །རིག་སྔགས་ཐམས་ཅད་སྒྲུབ་པ་དང༌། ཕུར་བུས་འདེབས་པ་དང༌། གཅོད་པར་བགྱིད་

94-1-150a

པ་ལགས་ཏེ། བཅོམ་ལྡན་འདས། བདག་གིས་སེམས་ཅན་ཐམས་ཅད་ལ་སྨན་པ་དང༌། སེམས་ཅན་ཐམས་ཅད་ལ་ཕན་པ་དང༌། བདེ་བའི་
སླད་དུ་རིག་པ་མཆོག་གི་ཆོ་ག་རྒྱས་པ་བཤད་པ་ལགས་སོ། །བཅོམ་ལྡན་འདས། སེམས་ཅན་རྣམས་ལ་སྨན་པར་འཚལ་བའི་སླད་དུ་ལྷ་ཐམས་ཅད་ཀྱིས་མ་འཚལ་
བ་དང༌། མ་ཐོས་པ་གང་ལགས་པ་དེ་ཡང་བཤད་པར་འཚལ་ལོ། །བཅོམ་ལྡན་འདས། འདི་ནི། རིག་པ་མཆོག་གི་ཆོ་ག་རྒྱས་པའི་སྙིང་པོར་གྱུར་པ་ལགས་སོ། །
འདི་ནི། ཡང་དག་པ་ལགས་སོ། །བཅོམ་ལྡན་འདས། འདི་ནི། བདག་གི་རླབས་ཆེན་པོ་ལགས་ཏེ། ཐབས་འདི་འབའ་ཞིག་གིས་རིག་སྔགས་ཐམས་ཅད་སྒྲུབ་
པར་འཚལ་ལོ། །ཐབས་འདི་འབའ་ཞིག་གིས་གསང་སྔགས་ཐམས་ཅད་ཕུར་བུས་གདབ་པར་འཚལ་ལོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་འདི་སྐད་
ཅེས་བཀའ་སྩལ་ཏོ། །རིག་སྔགས་ཀྱི་རྒྱལ་པོ་བྱང་ཆུབ་སེམས་དཔའ་ཆེན་པོ་གང་གིས་སེམས་ཅན་རྣམས་འགྲུབ་པའི་ཉེ་བར་སྒྲུབ་པའི་ལས་རྣམས་ཤོད་ཅིག་ཤོད་
ཅིག །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་སྙིང་རྗེའི་སེམས་ཀྱིས་རིག་སྔགས་ཀྱི་ཚོགས་ལ་བལྟས་ནས་སེམས་ཅན་རྣམས་ཀྱི་དོན་གྱི་ཕྱིར་རིག་སྔགས་

94-1-150b

འཆང་གི་གསང་བ་བཤད་པ། མི་གང་མདོག་སྡུག་པ་དང༌། ལག་པ་རིང་བ་དང༌། སེན་མོ་ཟངས་ཀྱི་མདོག་ལྟ་བུ་དང༌། རྐང་པ་རུས་སྦལ་འདྲ་བའི་རིག་སྔགས་འཆང་དེ་ལ་ནི།
རིག་སྔགས་འཆང་དེ་དག་གི་རིག་སྔགས་འཆང་གི་ལས་རྣམས་འགྲུབ་པར་འགྱུར་རོ། །མི་གང་མདོག་ནག་པ་དང༌། མིག་དམར་བ་དང༌། སྣ་ཡོ་བ་དང༌། སེན་མོ་སེར་བ་
བ་དང༌། སེན་མོ་སྔོ་བ་དང༌། མཛེ་ཅན་དང༌། ཤ་གཟིག་གུ་དང༌། ཤུ་བ་དང༌། འབྲུམ་བུ་ཕྲ་མོས་ཡོག་པ་དང༌། མ་རུངས་པའི་ལས་བྱེད་པ་གང་ཡིན་པ་དེ་དག་ལ་ནི།
ལས་དྲག་པོ་འགྲུབ་པར་འགྱུར་རོ། །མི་གང་མདོག་སྔོ་བསངས་དང༌། ལག་པ་རིང་བ་དང༌། མདོག་སྡུག་པ་དང༌། མིག་རྩ་དམར་བ་དང༌། སེན་མོ་རུས་སྦལ་ལྟ་བུ་དང༌། རྐང་
པ་རུས་སྦལ་ལྟ་བུ་ཤ་བཀྲའི་མིག་ལྟ་བུའི་རིག་སྔགས་འཆང་དེ་དག་ལ་ནི། རིག་སྔགས་འཆང་གི་གསང་སྔགས་འགྲུབ་པར་འགྱུར་རོ། །མི་གང་སྐྲ་དམར་བ་དང༌།
མིག་སེར་བ་དང༌། སེན་མོ་སྔོ་བ་དག་ནི། མ་རུངས་པའི་ལས་བྱེད་པ་ཡིན་ཏེ། དེ་དག་ལ་ནི། དྲག་ཤུལ་གྱི་ལས་རྣམས་འགྲུབ་པར་འགྱུར་རོ། །མི་གང་མདོག་སྔོ་བསངས་
དང༌། སྐྲ་འཇམ་པ་དང༌། ཤ་བཀྲའི་མིག་ལྟ་བུ་དང༌། མགོ་གདུགས་ལྟ་བུ་དང༌། ཤིང་ནྱ་གྲོ་དྷ་ལྟ་བུ་ཆུ་ཞེང་གབ་པ་དང༌། བྱིན་པ་རི་དྭགས་ཨེ་ན་ཡ་ལྟ་བུའི་རིག་སྔགས་

94-1-151a

འཆང་རྣམས་ལ་ནི། ལས་ཐམས་ཅད་འགྲུབ་པར་འགྱུར་རོ། །མི་གང་སོར་མོ་རྡུམ་པ་དང༌། ལག་པ་རྡུམ་པ་དང༌། སྒུར་བུ་དང༌། ཞར་བ་དང༌།
མིག་ཡོ་བ་དང༌། ཤེལ་མིག་ཅན་དང༌། ཁ་དོག་གཅིག་གི་ཤས་ཆེ་བ་དེ་དག་ལ་ནི། ལས་ཕྲན་ཚེགས་འགྲུབ་པར་འགྱུར་ཏེ། དེ་དག་ལ་གཞན་ཅི་ཡང་འགྲུབ་པར་
མི་འགྱུར་རོ། །མི་གང་ལག་པ་རིང་པ་དང༌། བྲི་ཡང་ཀུའི་མདོག་ལྟ་བུར་འདུག་པ་དང༌། སྐྲ་དང༌། ལུས་དང༌། རྐང་པ་མདོག་སྣུམ་པ་དེ་དག་ནི། རིག་སྔགས་
འཆང་གི་རྒྱལ་པོ་ཡིན་ཏེ། ལས་ཐམས་ཅད་འགྲུབ་པར་འགྱུར་རོ། །ལྷ་རྣམས། མི་གང་དག་གིས་རིག་པ་མཆོག་གི་ཆོག་རྒྱས་པ་ཆེན་པོ་འགྲུབ་པར་འགྱུར་པའི་མིའི་
མཚན་མ་ངས་བཤད་ཟིན་ཏོ། །མི་མཆོག་དེ་དག་ལ་གསང་བ་གང་གིས་བདེ་བླག་ཏུ་ལྷ་རྣམས་དགའ་བར་འགྱུར་པའི་གསང་བ་ངས་བཤད་པར་བྱའོ། །སྟེང་ན་རྒྱུ་
པའི་རིག་སྔགས་ཀྱི་ལྷ་གང་ཡིན་པ་དེ་དག་ལ་ནི། སྣ་མའི་མེ་ཏོག་གིས་ཞག་བརྒྱད་ཀྱི་བར་དུ་ལྷ་དེ་དག་མཆོད་པ་བྱས་ཏེ་ག་པུར་དང་གུ་གུལ་གྱི་བདུག་པ་ཡང་ཕུལ་
ན༑ དེ་དག་འགྲུབ་པར་འགྱུར་རོ། །ཅི་སྟེ་སྟེང་ན་རྒྱུ་བའི་རིག་སྔགས་ཀྱི་ལྷ་རྣམས་དགུག་པར་འདོད་ན། དཀྱིལ་འཁོར་བྱས་ཏེ་ཞག་གསུམ་གྱི་བར་དུ་ལྷ་དེ་ལ་ཀོ་ཤ་ཏ་

94-1-151b

ཀའི་མེ་ཏོག་གིས་མཆོད་པ་བྱས་ཏེ་ཀཱ་ར་བཱི་ར་ཁ་འབུས་པའི་བདུག་པ་ཡང་ཕུལ་ན། དེས་ལྷ་མཐོང་བར་ཡང་མི་འགྱུར་ན་དངོས་གྲུབ་ལྟ་ཅི་སྨོས། རིག་སྔགས་ཀྱི་ལྷ་ས་
འོག་ན་རྒྱུ་བ་གང་ཡིན་པ་དེ་དག་ཅིས་དགའ་བར་འགྱུར་བ་དེ་ཡང་བཤེད་པར་བྱ་སྟེ། དཀྱིལ་འཁོར་བྱས་ལ་ཞག་ཉི་ཤུ་རྩ་གཅིག་གི་བར་དུ་བྲི་ཡང་ཀུའི་མེ་ཏོག་གིས་
མཆོད་དེ་ཨ་ག་རུ་དང༌། བོག་གི་བདུག་པ་ཡང་དབུལ་བར་བྱའོ། །ཅི་སྟེ་དཀྲུགས་པར་འདོད་ན། ཞག་གསུམ་གྱི་བར་དུ་ཀུ་རནྟ་ཀ་སྔོན་པོའི་མེ་ཏོག་གིས་མཆོད་དེ། དེ་
ཉིད་ཀྱི་རྩ་བའི་བདུག་པ་ཡང་དེ་ལ་ཕུལ་ན། དེས་ལྷ་ཡང་མཐོང་པར་མི་འགྱུར་ན་དངོས་གྲུབ་ལྟ་ཅི་སྨོས། རིག་སྔགས་ཀྱི་ལྷ་དུར་ཁྲོད་དུ་དགའ་བ་གང་ཡིན་པ་དེ་དག་ཅིས་
དགའ་བར་འགྱུར་པ་དེ་ཡང་བཤད་པར་བྱ་སྟེ། །ཞག་བདུན་གྱི་བར་དུ་བ་རུ་རའི་མེ་ཏོག་གིས་མཆོད་དེ། ཉ་ཤ་དང༌། ཤའི་བདུག་པ་ཡང་དབུལ་ལོ། །ཅི་སྟེ་དཀྲུགས་པར་
འདོད་ན། ཞག་གསུམ་གྱི་བར་དུ་པདྨའི་མེ་ཏོག་གིས་མཆོད་དེ། ཙནྡན་དང༌། ག་པུར་གྱི་བདུག་པ་ཕུལ་ནས་དེ་ནས་ལྷ་ཡང་མཐོང་པར་མི་འགྱུར་ན། དངོས་གྲུབ་ལྟ་ཅི་
སྨོས༑ ལྷ་ཕལ་པ་རྣམས་ལ་ནི། དཀྱིལ་འཁོར་སྐྱང་ནུལ་གྱིས་བྱུགས་ཏེ་ཞག་བཅུའི་བར་དུ་མེ་ཏོག་དཀར་པོ་དང༌། གུ་གུལ་གྱི་བདུག་པ་ཡང་དབུལ་ལོ། །ཅི་སྟེ་དཀྲུགས་

94-1-152a

པར་འདོད་ན། དཀྱིལ་འཁོར་བྱས་ལ་ཞག་གཅིག་གི་བར་དུ་དུག་ཏི་ཀའི་མེ་ཏོག་གིས་མཆོད་དེ། གནྦྷ་ཧ་ཏིའི་རྩ་བའི་བདུག་པ་ཕུལ་ན། དེས་ལྷ་
ཡང་མཐོང་བར་མི་འགྱུར་ན་དངོས་གྲུབ་ལྟ་ཅི་སྨོས། ལྷ་རྣམས་ཀྱི་མཆོག་ཏུ་གསང་བ་འདིས་ནི། ལས་ཐམས་ཅད་ཀྱང་ལས་གཅིག་གིས་འགྲུབ་པར་འགྱུར་ཏེ།
རིག་སྔགས་ཀྱི་རིགས་ཀྱི་རིམ་པ་བཞིན་དུ་ལས་བྱའོ། །དེ་ནས་ཆོ་ག་རྒྱས་པ་གཞིག་པར་འདོད་ན། རིག་སྔགས་ཀྱི་ཆོ་ག་ཐམས་ཅད་ལ་ཡང་དཀྱིལ་འཁོར་སྐྱང་
ནུལ་གྱིས་བྱུགས་ལ་ཞག་གསུམ་གྱི་བར་དུ་དེས་དེ་བཞིན་དུ་ལྷ་བཤོས་དང༌། མེ་ཏོག་དང༌། བདུག་པ་ཐམས་ཅད་བླངས་ཏེ་ཆོ་ག་རྒྱས་བ་མིང་ནས་སྨོས་ཤིང་
མཆོད་པ་བྱས་ན། ཆོ་ག་རྒྱས་པའི་ལྷ་ཡང་མཐོང་བར་མི་འགྱུར་ན་དངོས་གྲུབ་ལྟ་ཅི་སྨོས། རབ་ཏུ་གྲུབ་པར་བྱ་ན་ཡང་ཆོ་ག་དེ་ཉིད་ཡིན་ནོ། །བཅོམ་ལྡན་འདས།
རིག་སྔགས་ཀྱི་ལྷ་ཐམས་ཅད་ཀྱི་གསང་བ་དང༌། གསང་ཆེན་བདག་གིས་བཤད་ལགས་ཏེ། ལྷར་བཅས་པའི་འཇིག་རྟེན་བདུད་དུ་བཅས་པ་དང༌། ཚངས་བར་
བཅས་པ་དང༌། དགེ་སྦྱོང་དང་བྲམ་ཟེར་བཅས་པའི་སྐྱེ་རྒུ་གཞན་ལྟ་སུ་ཞིག་གིས་འཚལ་བར་མི་ནུས་ན། བཤད་པ་ལྟ་སྨོས་ཀྱང་ཅི་འཚལ། བདག་གིས་རིག་པ་

94-1-152b

མཆོག་གི་ཆོ་ག་རྒྱས་པ་ཆེན་པོ་བཤད་པ་རིག་པ་མཆོག་གི་སྙིང་པོར་གྱུར་པ། རིག་སྔགས་ཀྱི་ལྷ་ཐམས་ཅད་ཀྱི་སྙིང་པོ་གསང་བའི་ལས་འདི་ནི། དཀོན་མཆོག་གསུམ་
ལ་དང་བ་ལ་སྩལ་བར་བགྱིའོ། །སྡིག་པའི་ལས་ཅན་དག་ལ་ནི། གསང་བ་འདི་སྩལ་བར་མི་བགྱིའོ། །ལྷ་རྣམས་མཆོད་པར་བྱ་བ་དང༌། དཀྲུག་པར་བྱ་བའི་ཆོ་ག་
རྫོགས་སོ།།    །།དེ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེས་རིག་སྔགས་ཀྱི་ཚོགས་ཐམས་ཅད་ལ་བལྟས་ནས་ལྷ་དེ་དག་ལ་འདི་སྐད་ཅེས་
སྨྲས་སོ། །བཟོད་ལྡན་དག །ཁྱེད་རྒྱགས་པ་མེད་པའི་སེམས་ཀྱིས་ཉོན་ཅིག །སེམས་ཅན་རྣམས་ཀྱི་དོན་གྱི་ཕྱིར་ངས་རིག་པ་མཆོག་གི་ཆོ་ག་རྒྱས་པ་ཆེན་པོ་བཤད་
པ་དང༌། རིག་སྔགས་ཀྱི་ལྷ་རྣམས་ཀྱི་རིག་སྔགས་གསང་བ་བཤད་པ་དང༌། ཆོ་ག་རྒྱས་པའི་ལྷ་རྣམས་བཤད་པ་འདི་ནི། ཆོ་ག་རྒྱས་པ་ཆེན་པོའི་སྙིང་པོ་ཡིན་ཏེ། ཆོ་ག་
རྒྱས་པ་གསང་བའི་དཀྱིལ་འཁོར་དང་ལྡན་པ་འདི་དང༌། དཔལ་ཐམས་ཅད་མངོན་པར་འབྱུང་བ་གང་གིས་མཐོང་བའི་རིག་སྔགས་འཆང་དེ་དག་ནི། རིང་པོར་མི་ཐོགས་
པར་དངོས་གྲུབ་འགྲུབ་པར་འགྱུར་ཏེ། ཆོ་ག་རྒྱས་པ་ཆེན་པོ་གསང་སྔགས་དང་ལྡན་བ་གང་གིས་མཐོང་པའི་རིག་སྔགས་འཆང་དེ་དག་རིང་པོར་མི་ཐོགས་པར་དངོས་

94-1-153a

གྲུབ་འགྲུབ་པར་འགྱུར་བར་ལག་ན་རྡོ་རྗེ་ངས་བཤད་དོ། །ཆོ་ག་རྒྱས་པ་འདི་གང་གིས་མཐོང་བ་དང༌། ལྷ་ཐམས་ཅད་ལ་བརྟེན་པ་དེ་ལ་དགའ་
བ་དང༌། ཡིད་རབ་ཏུ་དགའ་བས་དངོས་གྲུབ་བྱིན་ཅིག །གསང་བའི་དཀྱིལ་འཁོར་གྱི་ཆོ་ག་དམ་པ་འདི་གང་གིས་མཐོང་བ་དེ་ལ་ནི། དངོས་གྲུབ་སྦྱིན་པའི་ཕྱིར་ང་རྟག་
ཏུ་ཕྱི་བཞིན་འབྲང་ངོ༌། །རིག་སྔགས་འཆང་གསོ་སྦྱོང་འཛིན་ཅིང་སྨྱུང་བ་བྱས་པ་དང༌། གཙང་བ་དང༌། གོས་གཙང་མ་བགོས་པས་ཕྱོགས་གཙང་ཞིང་དབེན་པའི་
སའམ་ཁྱིམ་གཙང་མར་དཀྱིལ་འཁོར་ཁྲུ་བཞི་པའམ། ཁྲུ་བཅུ་གཉིས་པ་བྱས་ལ་ཅི་འབྱོར་པའི་ཚོན་རྩི་སྣ་གསུམ་གྱིས་ཚོན་བཀྱེ་སྟེ་ཐོག་མར་སངས་རྒྱས་བཅོམ་
ལྡན་འདས་གཞག་གོ །དེའི་གཡོན་ལོགས་སུ་འཕགས་པ་ལག་ན་རྡོ་རྗེ་ཕོ་ཉ་མའི་ཚོགས་ཀྱི་འཁོར་དང་བཅས་པ་གཞག་གོ །དེའི་དྲུང་དུ་འཕགས་པ་
རྡོ་རྗེ་སྡེ་ལག་པ་ན་པདྨ་ཐོགས་པ་གཞག་གོ །དེའི་གཡོན་ལོགས་སུ་འཕགས་པ་གཙུག་ནས་འབྱུང་བ་གཞག་གོ །དེའི་དྲུང་དུ་ལྷ་ཆེན་པོ་དང༌། ཚངས་པ་དང༌།
ཁྱབ་འཇུག་དང༌། མ་མོ་བདུན་གཞག་གོ །དེའི་དྲུང་དུ་ཚོགས་དྲུག་ཅུ་རྩ་བཞི་དང༌། ལོག་འདྲེན་སུམ་ཅུ་རྩ་གཉིས་གཞག་གོ །བཅོམ་ལྡན་འདས་ཀྱི་སྦྱན་སྔར་ནི།

94-1-153b

སྦྱན་གསུམ་གཞག་པར་བྱའོ། །བཅོམ་ལྡན་འདས་ཀྱི་གཡས་ལོགས་སུ་ནི། འཕགས་པ་སྤྱན་རས་གཟིགས་དབང་ཕྱུག་གོས་དཀར་ཅན་དང་ལྷན་ཅིག་ཏུ་གཞག་ངོ་།དེའི་
དྲུང་དུ་རྒྱལ་པོ་ཆེན་པོ་བཞི་དཔུང་དང་བཅས་པར་གཞག་གོ །ལྷ་ཐམས་ཅད་ཀྱང་ཇི་ལྟ་བ་བཞིན་དུ་མཚོན་ཆ་ཐོགས་པར་བྱའོ། །ནང་དུ་ཡང་ཀླུང་ཆེན་པོ་བཞི་འདབས་ཆགས་
སུ་གཞག་གོ །གངྒཱའི་བུམ་པ་ནི། མགྲིན་ཆིངས་དཀྲི་བར་བྱའོ། །བུམ་པའི་ནང་དུ་སྙིང་པོ་གསུམ་གཞུག་པར་བྱའོ། །སྒོ་དང་པོའི་ནང་དུ་ནི། རྫོང་གི་འཕགས་མ་དང༌།
ཚིག་ལྡན་མ་གཞག་པར་བྱའོ། །བྱང་ཕྱོགས་སུ་ནི། ལྕགས་ཅན་གཞག་གོ །ནུབ་ཕྱོགས་སུ་ནི། རྒྱལ་བའི་བློ་གྲོས་མ་གཞག་གོ །ལྷོ་ཕྱོགས་སུ་ནི། བདུད་རྩི་ཐབ་སྦྱོར་
གཞག་གོ །བུམ་པའི་མདུན་དུ་ནི། ལྷའི་དྲང་སྲོང་མེ་འབར་དང་ལྡན་པར་གཞག་གོ །སྒོ་བཞིར་ཡང་བུམ་པ་མགྲིན་ཆིངས་དང་བཅས་བ་བཞི་གཞག་གོ །སྒོ་རེ་རེར་
ཡང་སྐྲའི་སྐུད་པ་མཚོན་ཆ་དང་བཅས་པར་གཞག་གོ། དབུས་སུ་ཡང་ཚོགས་རྣམས་ཀྱི་ཏ་ལའི་ཐོ་བ་གཅིག་དང༌། སྐྲའི་སྐུད་པ་གཞག་གོ །ཐོག་མར་ཐིག་གདབ་པ་ནི།
རིག་པ་མཆོག་གིས་བྱའོ། །ལྷ་ཐམས་ཅད་བྲི་བ་ནི། སྙིང་པོས་བྱའོ། །ལྷ་ཐམས་ཅད་སྦྱན་དྲང་བ་ནི། བཅོམ་ལྡན་འདས་མས་བྱའོ། །དྲི་དང༌། མེ་ཏོག་དང༌། བདུག་པ་དབུལ་

94-1-154a

ཕ་ཡང་དེས་བྱའོ། །དཀྱིལ་འཁོར་གྱི་བགེགས་བྱེད་པ་གང་ཡིན་པ་དེ་དག་ཀྱང་སྙིང་པོས་སྦྱིན་སྲེག་བྱ་སྟེ། ཡུངས་ཀར་དང༌། ཞོ་དང༌། སྦྲང་
རྩི་དང༌། མར་དང་ལྡན་པས་ལན་བརྒྱ་རྩ་བརྒྱད་སྦྱིན་སྲེག་བྱའོ། །དེ་ནས་རིག་སྔགས་འཆང་གིས་རིག་སྔགས་འཆང་ཞག་གཅིག་སྨྱུང་དུ་བཅུག་ལ་བྱང་ཆུབ་ཀྱི་སེམས་
སྦྱིན་པར་བྱའོ། །དེ་ནས་བཅོམ་ལྡན་འདས་མའི་སྙིང་པོ་མགོ་བོར་བསྔགས་ལ་ཉེ་བའི་སྙིང་པོ་རྣམ་པར་བཞག་སྟེ་ནག་མོའི་སྔགས་བཟླས་བརྗོད་བྱེད་བཞིན་དུ་གཞུག་
ཅིང་ཤར་ཕྱོགས་ཀྱི་སྒོའི་བྱང་སྟོད་དུ་བབ་པའི་ལྷ་རྣམས་ལ་ཕྱག་འཚལ་དུ་བཅུག་ལ་མེ་ཏོག་གམ། འགྲོན་བུའི་ཕུར་མ་འདོར་དུ་བཅུག་ན། གང་ལ་བབ་པ་དེ་དག་གི་རིགས་
ཡིན་ཏེ། དེ་དག་ནི། སྲུང་བའི་རིགས་ཞེས་བཤད་དོ། །གསང་བ་དང༌། ལྷ་ཐམས་ཅད་ཀྱི་གསང་བའི་ཕྱག་རྒྱ་ཡང་དེར་བསྟན་པར་བྱའོ། །གདོན་ཉན་དུ་གཞུག་པའི་
སྐབས་ནས་ངས་བཤད་པའི་ཕྱག་རྒྱ་དང༌། ལྷ་གང་ཡིན་པ་དེ་དག་ཀྱང་རིག་སྔགས་འཆང་རྣམས་ལ་བསྟན་པར་བྱའོ། །ལྷ་ཐམས་ཅད་ཀྱི་ཕྱག་རྒྱ་ནི། མདུང་རྩེ་གསུམ་
པ་ཡིན་ནོ། །ལག་ན་རྡོ་རྗེའི་ནི། རྡོ་རྗེ་ཡིན་ཏེ། རྡོ་རྗེ་གང་ཡིན་པ་དེ་ནི། མདུང་རྩེ་གསུམ་པ་ཡིན་ཏེ། མདུང་རྩེ་གསུམ་པ་གང་ཡིན་པ་དེ་ཡང་རྡོ་རྗེ་ཡིན་པར་བལྟ་བར་བྱའོ། །གསང་བ་འདི་དག་

94-1-154b

རྟོགས་ནས་གསང་བ་བ་རྣམས་ལ་ཡང་མཆོད་པར་བྱའོ། །གསང་བའི་ཕྱག་རྒྱ་ལྷ་ཐམས་ཅད་ཀྱི་གསང་ཆེན་འདི་གང་གིས་མཐོང་བ་དེ་ལ་ནི། ལྷ་ཐམས་ཅད་ཡིད་དགའ་
ནས་དངོས་གྲུབ་སྦྱིན་པར་བྱེད་དེ། དེའི་ལས་རྣམས་ལ་རིག་སྔགས་བདེ་བླག་ཏུ་འགྲུབ་པར་འགྱུར་རོ། །དེ་ནས་རིག་སྔགས་འཆང་གིས་ལག་ན་རྡོ་རྗེ་དང་འདྲ་བར་བླ་མ་
ལ་ཕྱག་བྱས་ནས་བཅོམ་ལྡན་འདས་ལ་ཡོན་དབུལ་ལོ། །དེའི་འོག་ཏུ་བྱང་ཕྱོགས་སུ་སོང་ལ་དེ་ནས་རིག་སྔགས་འཆང་རྣམས་ལ་ཕྱག་འཚལ་དུ་གཞུག་གོ །གསང་
བའི་དཀྱིལ་འཁོར་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་འདི་སུས་མཐོང་བ་དེ་ནི། སངས་རྒྱས་ཀྱི་བསམ་པ་དང་འབྲལ་བར་མི་འགྱུར་ཏེ། བདེ་བ་ཅན་དུ་
ཡང་སྐྱེ་བར་འགྱུར་རོ། །ཆོ་ག་རྒྱས་པ་འདི་སུ་འཆང་བ་དེ་ནི། ལག་ན་རྡོ་རྗེ་དང་འདྲའོ། །དཀྱིལ་འཁོར་འདི་མཐོང་ན། ཆོ་ག་རྒྱས་པ་ཆེན་པོ་བརྒྱད་བདེ་བླག་ཏུ་འགྲུབ་
པར་འགྱུར་རོ། །རིག་སྔགས་ཀྱི་ལྷ་ཐམས་ཅད་ཀྱང་རྟག་ཏུ་སྲུང་བར་བྱེད་དོ། །རིག་པ་མཆོག་གི་ཆོ་ག་རྒྱས་པ་རྒྱུད་ཕྱི་མ་དང་བཅས་པ། ཕོ་ཉ་མོའི་ཚོགས་ཀྱི་འཁོར་དང་
བཅས་པ། ཕྱག་རྒྱའི་རྒྱན་དང་བཅས་པ། གསང་ཆེན་དང་བཅས་པ། གང་བ་དང་བཅས་པ། ལག་ན་རྡོ་རྗེས་བཤད་པ། སངས་རྒྱས་ཐམས་ཅད་ཀྱི་བྱིན་གྱིས་བརླབས་

94-1-155a

པ་འདི་ཐམས་ཅད་མ་ལུས་པར་སུ་འཆང་བ་དེའི་ལུས་ཀྱི་སྤྱི་བོར་ནི། དཔལ་དང་ལྡན་པ་རྡོ་རྗེ་འཛིན་རྟག་ཏུ་གནས་པར་འགྱུར་རོ། །གསང་
བའི་དཀྱིལ་འཁོར་རྫོགས་སོ།།    །།དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །བྱང་
ཆུབ་སེམས་དཔའ་ཆེན་པོ་ཁྱོད་ལེགས་སོ་ལེགས་སོ། །བྱང་ཆུབ་སེམས་དཔའ་ཆེན་པོ་ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་དང༌། སེམས་
ཅན་ཐམས་ཅད་ལ་ཕན་པའི་ཕྱིར་བརྩོན་པ་ཡིན་ཏེ། ཆོ་ག་རྒྱས་པ་ཆེན་པོ་བཤད་པ་གང་ཡིན་པ་དེ་ནི། ལེགས་སོ། །རིག་པ་མཆོག་གི་ཆོ་ག་རྒྱས་པ་ཆེན་པོ་འདི་
ནི༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་རྗེས་སུ་གནང་སྟེ། དེ་བཞིན་གཤེགས་པ་ཐམས་ཅད་ཀྱིས་
བྱིན་གྱིས་བརླབས་པ་དང༌། དེ་བཞིན་གཤེགས་པ་ཐམས་ཅད་ཀྱིས་བསྟོད་ཅིང་བསྔགས་པ་ཡིན་ནོ། །རིག་སྔགས་འཆང་གང་སྤྱན་གྱི་སྙིང་པོ་དང་བཅས་པ།
རིག་སྔགས་ཀྱི་རྒྱལ་པོ་ཆེན་པོ་དང་བཅས་པར་དྲན་པར་བྱེད་དམ། དུས་གསུམ་དུ་ཕྱག་འཚལ་བ་དེ་དག་ལ་ནི། ངན་འགྲོ་ལོག་པར་ལྟུང་བར་འགྱུར་པ་དེ་དག་

94-1-155b

མེད་དོ། །འཆི་བའི་ཚེ་ཡང་དེ་བཞིན་གཤེགས་པ་ཐམས་ཅད་མངོན་སུམ་དུ་ཕྱོགས་པར་འགྱུར་ཏེ། དེས་ན་དེ་དག་ལ་ངན་འགྲོ་ལེག་བར་ལྟུང་བར་འགྱུར་པ་མེད་དོ། །
སེམས་ཅན་མཚམས་མེད་པ་ལྔ་དང་ལྡན་པ་དག་ཀྱང་མནར་མེད་པར་སྐྱེ་བར་མི་འགྱུར་རོ། །འདི་ནི། རིག་སྔགས་ཀྱི་རྒྱལ་པོ་ཆེན་པོའི་མཐུ་ཡིན་ནོ། །དཔེར་ན། ནོར་བུ་
རིན་པོ་ཆེ་གཙུག་ཕུད་ཅན་ཞེས་བྱ་བ་མཐོང་མ་ཐག་ཏུ་ནད་ཐམས་ཅད་ཞི་བར་འགྱུར་ཞིང་གདོན་ཐམས་ཅད་ཀྱང་འབྱེར་བར་འགྱུར་པ་དེ་བཞིན་དུ་རིག་སྔགས་ཀྱི་རྒྱལ་
པོ་འདི་སྤྱན་དང༌། སྙིང་པོ་དང་བཅས་པར་དྲན་པ་ཙམ་གྱིས་ལས་ཀྱི་སྒྲིབ་པ་ཐམས་ཅད་བྱང་བར་བྱེད་དོ། །འདི་ནི། རིག་སྔགས་ཀྱི་རྒྱལ་པོ་ཆེན་པོའི་རྒྱུ་དང་མཐུན་
པ་ཡིན་ཏེ། སངས་རྒྱས་བཅོམ་ལྡན་འདས་རྣམས་ཀྱིས་གཞན་དུ་གསུང་པ་མ་ཡིན་ནོ། །རིགས་ཀྱི་བུའམ། རིགས་ཀྱི་བུ་མོ་གང་ལ་ལ་བྱང་ཆུབ་སེམས་དཔའ་རྣམ་པར་
འཕྲུལ་པའམ། འཇིག་རྟེན་གྱི་སྣ་ཚོགས་བྱེད་པར་འདོད་ན། དེས་རིག་སྔགས་ཀྱི་རྒྱལ་པོ་བཙལ་བར་བྱ་ཞིང་བསྒྲུབ་པར་བྱའོ། །སེམས་ཅན་དགེ་བའི་རྩ་བ་བསྐྱེད་པ་
གང་ཡིན་པ་དེ་དག་གི་ལག་ཏུ་ནི། ཐམས་ཅད་མ་ལུས་པར་འོང་བར་འགྱུར་རོ། །སེམས་ཅན་བསོད་ནམས་མ་བྱས་པ་དེ་དག་གི་ལག་ཏུ་ནི། འོང་བར་མི་འགྱུར་རོ།།

94-1-156a

རིག་སྔགས་ཀྱི་རྒྱལ་པོ་ཆེན་པོ་གང་གི་ལག་ཏུ་འོངས་པར་གྱུར་པ་དེ་དག་ལ་ནི། ལྷར་བཅས་པའི་འཇིག་རྟེན་གྱིས་ཕྱག་བྱ་བར་འགྱུར་རོ། །དེ་
ནས་ལྷ་དེ་དག་སྙིང་འདར་ཞིང་དེ་བཞིན་གཤེགས་པ་ལ་བལྟ་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་
ཅེས་བཀའ་སྩལ་ཏོ། །ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་ནི་ཐོགས་པ་མེད་པའི་ལས་ཡིན་ཏེ། ལས་ཐམས་ཅད་ལ་དོན་ཡོད་པ་ཡིན་ན། སེམས་ཅན་མ་
རུངས་པའི་ལས་བྱེད་ལ་གང་ཡིན་པ་དེ་དག་གིས་ཀྱང་ཇི་ལྟར་འདོད་པ་བཞིན་དུ་ལས་སྣ་ཚོགས་བྱེད་ནུས་ཤིང་ལྷ་རྣམས་ལ་ཡང་འཚེ་བར་ནུས་ཏེ། དགེ་བའི་རྩ་བ་
བསྐྱེད་ཅིང་དགེ་བ་བཅུའི་ལས་ཀྱི་ལམ་དང་ལྡན་པའི་ལྷ་དེ་དག་ལ་ཡང་གནོད་པ་བྱེད་ནུས་སོ། །རྟུལ་ཕོད་པའི་མི་དེ་དག་ལ་རིག་སྔགས་ཐམས་ཅད་ཀྱི་སྙིང་པོ་གསང་
བ་བསྟན་པར་བྱ་སྟེ། སེམས་ཅན་དེ་དག་གིས་དེ་མཐོང་ན། ཇི་ལྟར་འདོད་པ་བཞིན་དུ་བྱེད་པར་འགྱུར་རོ། །སེམས་ཅན་ངའི་གསང་བའི་ཕྱག་རྒྱའི་ཚོགས་མཐོང་བ་
གང་ཡིན་པ་དེ་དག་གིས་ནི། དོན་ཡོད་པའི་ལས་ཀྱི་མཆོག་གིས་ལྷ་ཐམས་ཅད་དང་ང་ལ་གཙེ་བར་ནུས་སོ། །དེ་ནས་ལག་ན་རྡོ་རྗེས་བཅོམ་ལྡན་འདས་ལ་འདི་

94-1-156b

སྐད་ཅེས་གསོལ་ཏོ། །བཅོམ་ལྡན་འདས། ལྷ་རྣམས་ལ་སྨན་པའི་སླད་དུ་དེ་བཞིན་གཤེགས་པ་རྣམས་ཀྱི་བཀའ། རིག་སྔགས་ཀྱི་རྒྱལ་པོ་ཆེན་པོའི་གསང་བ།
རིག་སྔགས་ཐམས་ཅད་ཀྱི་སྙིང་པོ། མཱ་མ་ཀཱིའི་ཕྱག་རྒྱས་བཏབ་པ་བདག་གིས་བཤད་པར་འཚལ་ལོ། །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་བཅོམ་
ལྡན་འདས་ཀྱི་ཞབས་གཉིས་ལ་གཏུགས་ནས་རིག་སྔགས་ཀྱི་རྒྱལ་པོ་ཆེན་པོའི་རིག་པ་མཆོག་གི་རིག་སྔགས་ཀྱི་ཆོ་ག་རྒྱས་པ་ཆེན་པོ་དོན་ཡོད་པར་སྒྲུབ་པ་བཤད་དོ། །
བཅོམ་ལྡན་འདས། ལྷ་ཐམས་ཅད་ཀྱིས་རིག་པ་མཆོག་གི་ཆོ་ག་རྒྱས་པ་ཆེན་པོའི་རིག་སྔགས་བཤད་པ་གང་ལགས་པའི་རིག་སྔགས་དེ་དག་བསྒྲུབ་པའི་སླད་དུ་
ཡང་རིག་སྔགས་ཐམས་ཅད་ཀྱི་སྙིང་པོ་གང་ཐོས་ན། རིག་སྔགས་ཐམས་ཅད་དངོས་གྲུབ་ཏུ་འགྱུར་བ་བཤད་པར་འཚལ་ལོ། །དེ་ནས་བཅོམ་ལྡན་འདས་ལག་ན་རྡོ་
རྗེས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་རིག་སྔགས་ཐམས་ཅད་ཀྱི་སྙིང་པོ་བཤད་པ། ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་
ནཱ་པ་ཏི་སྱ། ཏདྱ་ཐཱ། ཨུཊྚི་རི་ལི། མཾ་གུ་ལྱེ། སཾ་ཧ་རི་བ་ལ་ན་རི་སྭཱཧཱ། རིག་སྔགས་ཐམས་ཅད་ཀྱི་སྙིང་པོ་ཐོས་མ་ཐག་ཏུ་ས་རྣམ་པ་དྲུག་གཡོས་ཏེ། གཡོ་བ་དང་མི་

94-1-157a

གཡོ་བའི་རྒྱུ་སྐར་དང༌། གཟའ་ཆེན་པོ་རྣམས་འཁྲུགས་སོ། །བཅོམ་ལྡན་འདས། རིག་སྔགས་ཐམས་ཅད་ཀྱི་སྙིང་པོ་འདི་ནི། བདག་གི་
རིག་པ་མཆོག་ལགས་ཏེ། མཉམ་པ་མ་མཆིས་ལ་སྟོབས་ཆེ་ཞིང་རྨད་དུ་བྱུང་བ་ལགས་སོ། །འདི་ནི། བདག་གི་གསང་བ་ལགས་ཏེ། སུ་འདི་ཆོ་ག་དང་ལྡན་པར་
འདོད་པ་དེས་ནི། དེ་བཞིན་གཤེགས་པའི་སྤྱན་སྔར་དྲི་དང༌། མེ་ཏོག་དང༌། བདུག་པ་ཕུལ་ལ། ལག་ན་རྡོ་རྗེ་ལ་ཡང་མེ་ཏོག་དམར་པོ་ཕུལ་ཏེ། ཞག་གཅིག་སྨྱུང་
བ་བགྱིས་ཏེ་བྱང་ཆུབ་ཀྱི་སེམས་ཡོངས་སུ་བཟུང་ལ་བླ་མ་ལ་ཡང་མཆོད་ཅིང་ཡོན་ཕུལ་ནས་རིག་སྔགས་ཐམས་ཅད་དང༌། སྙིང་པོ་དང༌། རིག་པ་མཆོག་གདོན་
པར་བགྱིའོ། །དེ་ནས་ལྷ་ཐམས་ཅད་ཡིད་རབ་ཏུ་དགའ་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ་
ལེགས་སོ་ལེགས་སོ། །རིག་སྔགས་ཐམས་ཅད་ཀྱི་སྙིང་པོ་འཛིན་པའི་རིག་སྔགས་འཆང་དེ་ལ་མྱུར་དུ་དངོས་གྲུབ་སྩོལ་ཅིག །དེ་ནས་ལག་ན་རྡོ་རྗེས་ལྷ་དེ་དག་
ལ་འདི་སྐད་ཅེས་སྨྲས་སོ། །བསོད་ལྡན་དག །ཁྱེད་ཉོན་ཅིག །ངས་གསང་བའི་དཀྱིལ་འཁོར་བཤད་པ་ལས་གསང་བ་དང༌། རིག་སྔགས་ཐམས་ཅད་ཀྱི་སྙིང་

94-1-157b

པོ་བསྟན་པ་གང་ཡིན་པ་འདི་དང༌། རིག་པ་མཆོག་སུ་འདོད་པའམ་མཆོད་པར་བྱེད་པ་དེ་ལ་ནི། རིག་སྔགས་ཀྱི་རྒྱལ་པོ་ཆེན་པོ་དམ་པ་སྦྱིན་པར་འགྱུར་རེ། །ཅི་སྟེ་
རིག་སྔགས་ཐམས་ཅད་ཀྱི་སྙིང་པོ་དང༌། རིག་སྔགས་ཀྱི་རིགས་མ་མཐོང་བ་ཞིག་ཡིན་ན་ནི། མྱོས་པར་འགྱུར་རོ། །འདི་མཐོང་ན་ནི། ཆོ་ག་རྒྱས་པ་ཆེན་པོ་བརྒྱད་
ཀྱང་འགྲུབ་པར་འགྱུར་རོ། །བཅོམ་ལྡན་འདས། བདག་གིས་གསང་བའི་རིག་སྔགས་ཐམས་ཅད་ཀྱི་སྙིང་པོ་འདི་ནི། སངས་རྒྱས་དང༌། ཆོས་དང༌། དགེ་འདུན་ལ་
དད་པ་དང༌། འཕགས་པ་ལག་ན་རྡོ་རྗེའི་རིགས་ལ་དད་པར་བགྱིད་པ་དང༌། བླ་མ་ལ་ཕན་འདོགས་པར་བགྱིད་པ་དེ་ལ་སྩལ་བར་བགྱིའོ། །དེ་ལྟར་མ་བགྱིས་ན། མ་
རུངས་པར་འགྱུར་རོ། །བདག་གི་རིག་སྔགས་ཀྱི་རྒྱལ་པོའི་ཆོ་ག་རྒྱས་པ་འདི་ནི། དེ་ལ་གནས་པར་འགྱུར་རོ། །དེ་ནས་བཅོམ་ལྡན་འདས་ལག་ན་རྡོ་རྗེས་བཅོམ་ལྡན་
ལྡན་འདས་ཀྱི་ཞབས་གཉིས་ལ་གཏུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིག་སྔགས་ཐམས་ཅད་ཀྱི་སྙིང་པོའི་ལས་བདག་
གིས་བཤད་པར་འཚལ་ལོ། །དེ་ནས་དབང་ཕྱུག་ཆེན་པོ་ལ་སོགས་པ་དཀྱིལ་འཁོར་དེར་ལྷ་འདུས་པ་རྣམས་ཀྱིས་རྡོ་རྗེ་འཛིན་གྱི་ཚིག་དེ་ཐོས་ནས་དེ་དག་འབྲོས་པ་ལ་

94-1-158a

ཞུགས་སོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་
པོ། རིག་སྔགས་ཐམས་ཅད་ཀྱི་སྙིང་པོའི་ལས་འདི་ནི། ལྷ་རྣམས་ལ་གནོད་ཀྱི། ཐོང་ཞིག །དེ་ནས་རིག་སྔགས་ཀྱི་བདག་པོ་ལག་ན་རྡོ་རྗེ་སྟན་དེ་ལས་ལངས་ནས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷ་རྣམས་ལྟ་གར་མཆིས་ཀྱི། དེ་བཞིན་གཤེགས་པས་རིག་སྔགས་ཐམས་ཅད་ཀྱི་སྙིང་
པོའི་ལས་གནང་བར་མཛད་དུ་གསོལ། །དེ་ནས་བཅོམ་ལྡན་འདས། སེམས་ཅན་རྣམས་ཀྱི་དོན་གྱི་སླད་དུ་རིག་སྔགས་ཐམས་ཅད་ཀྱི་སྙིང་པོ་ལས་བདག་གིས་བཤད་
པར་འཚལ་ན། དེ་བཞིན་གཤེགས་པས་གནང་བར་མཛད་དུ་གསོལ། །བདེ་བར་གཤེགས་པས་གནང་བར་མཛད་དུ་གསོལ། དེ་ནས་བཅོམ་ལྡན་འདས་ཀྱིས་རིག་
སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་པོ། ལྷ་རྣམས་ལ་གནོད་ཀྱི། ཐོང་ཞིག་ཐོང་ཞིག །དེ་ནས་བཅོམ་ལྡན་
འདས་རིག་སྔགས་ཀྱི་རྒྱལ་པོ་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལྷ་རྣམས་དམ་ཚིག་སྲུང་ན། བདག་གིས་

94-1-158b

བསྐྱང་བར་བགྱིའོ། །བཅོམ་ལྡན་འདས། ལྷ་གང་རིག་སྔགས་ཐམས་ཅད་ཀྱི་སྙིང་པོ་མིང་ཐོས་ན་ཡང་དངོས་གྲུབ་སྩོལ་བར་མི་བགྱིད་པ་དེ་ལ་ནི། བདག་གིས་དགུམ་
པའི་སླད་དུ་ཕྱག་རྒྱའི་ཚོགས་མི་བཟད་པ་གཏང་བར་འཚལ་ལོ། །དེ་ནས་བཅོམ་ལྡན་འདས་ལག་ན་རྡོ་རྗེ་རྣལ་འབྱོར་དམ་པ་ལ་གནས་ནས་ཕྱག་རྒྱའི་ཚོགས་རྗེས་སུ་
དྲན་པར་བྱས་སོ། །བཅོམ་ལྡན་འདས་མ་ཕྱག་རྒྱའི་རྒྱལ་མོ་ཕྱག་རྒྱ་ལ་འཚེ་བ། ཕྱག་རྒྱ་ལ་ཕུར་བུ་འདེབས་པ། ལྷ་ཐམས་ཅད་སྐྲག་པར་བྱེད་པ། གནོད་སྦྱིན་གྱི་ཚོགས་
ཐམས་ཅད་ཚར་གཅོད་པ། གསོད་པར་གནོད་པར་བྱེད་པ། ཕུར་བུས་འདེབས་པ། སྐྲག་པར་བྱེད་པ། ཞི་བར་བྱེད་པ། རྒྱས་པར་བྱེད་པ། བདེ་བར་བྱེད་པ། ཕྱག་རྒྱ་
བཞིའི་བདག་མོའི་རྒྱལ་མོ་མཱ་མ་ཀི་ཡང་རྗེས་སུ་དྲན་པར་བྱས་སོ། །དེ་ནས་བཅོམ་ལྡན་འདས་མ་ཕྱག་རྒྱའི་ཚོགས་བརྒྱད་ཅུས་བསྐོར་བ་འབར་བ་དང་བཅས་པ། མེ་སྟག་
འཕྲོ་བ་དང་བཅས་པ་སྲེག་པའི་རང་བཞིན་གྱིས་ལག་ན་རྡོ་རྗེ་གཙོ་བོར་བྱས་ནས་དེ་བཞིན་གཤེགས་པ་ཤཱཀྱ་ཐུབ་པའི་སྦྱན་སྔར་འདུག་གོ །དེ་ནས་རིག་སྔགས་ཀྱི་རྒྱལ་
པོ་ཆེན་པོ་ལག་ན་རྡོ་རྗེས་དེ་བཞིན་གཤེགས་པ་ལ་ཕྱག་འཚལ་ནས་གསང་སྔགས་བཤད་པ། ན་མོ་རཏྣ་ཏྲ་ཡ་སྱ། ཨོཾ་ཀུ་ལནྡྷ་རི་སྭཱ་ཧཱ། དེ་ནས་གསང་བའི་བདག་པོ་བློ་དང་ལྡན་

94-1-159a

པས་འདི་སྨྲས་མ་ཐག་ཏུ་དབང་ཕྱུག་ཆེན་པོ་ལ་སོགས་པ་ལྷ་དེ་དག་ཕྱག་རྒྱ་རྣམས་ཀྱིས་བཅོམ་ནས་ལག་ན་རྡོ་རྗེའི་དཀྱིལ་འཁོར་དུ་ཞུགས་
སོ༑ ༑གདོན་དྲག་པོ་དང༌། སྲིན་པོ་མ་རུངས་པ་གང་ཡིན་པ་དེ་དག་ཐམས་ཅད་ཀྱང་ཕྱག་རྒྱ་རྣམས་ཀྱིས་ཞེ་བཅིལ་ནས་ཁྲག་སྐྱུག་བཞིན་དུ་ལག་ན་རྡོ་རྗེའི་ཞབས་དྲུང་དུ་བཞག་
གོ །དེ་ནས་ལྷ་དེ་དག་རྟབ་རྟབ་ཏུ་གྱུར་ཏེ་ཕྱག་རྒྱ་རྣམས་ཀྱིས་བཅོམ་ནས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རྡོ་རྗེ་འཛིན་ཆེན་པོ། ཕྱག་རྒྱའི་ཚོགས་ཀྱིས་ཤིན་ཏུ་
འཇིགས་ཀྱི། བདག་ཅག་ཡོངས་སུ་བསྐྱབ་པར་གསོལ། དེ་ནས་བཅོམ་ལྡན་འདས་ལག་ན་རྡོ་རྗེས་ལྷ་དེ་རྣམས་ལ་འདི་སྐད་ཅེས་སྨྲས་སོ། །ལྷ་རྣམས། མ་འཇིགས་ཤིག །མ་འཇིགས་
ཤིག །ཕྱག་རྒྱའི་ཚོགས་དེ་ཉིད་དྲན་པར་གྱིས་ཤིག་དང་དེས་ཞི་བར་འགྱུར་རོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་
འདི་སྐད་ཅེས་བཀའ་སྩལ་ཏོ། །རྡོ་རྗེ་འཛིན་ཆེན་པོ་ལྷ་འདི་དག་ཡང་དག་པར་དབུགས་ཕྱུང་ཞིག །དེ་ནས་བཅོམ་ལྡན་འདས་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས། བདག་གིས་གསང་བའི་དཀྱིལ་འཁོར་ལས་ལྷ་རྣམས་དང༌། རིག་སྔགས་འཆང་རྣམས་དང༌། གདོན་རྣམས་ཀྱི་གསང་བ་བཤད་པ་དེ་ནི།

94-1-159b

བཅོམ་ལྡན་འདས། འགལ་བར་བགྱིར་མི་རུང་ལགས་ཏེ། སུ་འགལ་བར་བགྱིད་པ་དེ་ལ་བདག་ཁྲོས་ཏེ་ཕྱག་རྒྱའི་ཚོགས་འཇིགས་པར་གཏང་བར་འཚལ་ལོ། །དེ་ནས་བདུད་རྩི་ཐབ་
སྦྱོར་དེའི་ནང་ནས་ལངས་ཏེ་འདི་སྐད་ཅེས་སྨྲས་སོ། །གདོན་རྣམས་ཆོས་ལུགས་མི་བཟད་པ། །མདའ་དང་གསང་སྔགས་གང་དག་དང༌། །རྩི་སྨན་དང་ནི་སྦྱིན་སྲེག་གི །ལས་ཀྱི་ཆོ་
ག་གཏོང་འགྱུར་བ། །ཤོད་ཅིག་ཤོད་ཅིག་རིག་རྒྱལ་ཆེ། །མར་བཏུང་པ་ཡི་ཆོ་ག་དང༌། །གཏོར་མའི་ལས་ནི་ཚུལ་བཞིན་དང༌། །གསང་བ་དང་ནི་ཐེ་ཚོམ་མ་དང༌། །གང་གིས་གསང་
བ་གཏོང་གྱུར་པའི། །སྲེག་པ་དང་ནི་གཅད་པ་དང༌། །གསད་ཅིང་རུས་པ་གཞོམ་བྱ་བ། །དེ་དག་ཆོ་གར་གང་བཤད་པ། །དེ་ནི་སྟོབས་ཆེན་བདག་ལ་གསུངས། །བདུད་རྩིའི་
བདག་ཉིད་ཆེན་པོ་ཡིས། །འདོད་པ་དེ་སྐད་དྲིས་ནས་ནི། །དཔལ་དང་ལྡན་པ་རྡོ་རྗེ་འཛིན། །དཔའ་བོས་ཚིག་ནི་འདི་སྐད་སྨྲས། །མ་རུངས་གདོན་ལས་གསོ་བ་ཡི། །གསང་
སྔགས་སྦྱོར་བའི་ཆོ་གའི་རིམ། །ང་ལ་སྟོབས་ཆེན་ཁྱོད་ཀྱིས་དྲིས། །དྲིས་པ་གང་ཡིན་བཤད་པར་བྱའོ། །ལྷ་ཀུན་འཁོད་པའི་ནང་དུ་ཉོན། །གདོན་རྣམས་ཚར་ནི་གཅད་པ་
དང༌། །དེ་བཞིན་ལྷ་རྣམས་བསྐྱོད་པ་དང༌། །ལྷ་རྣམས་ཕྱག་རྒྱས་གདབ་པ་དང༌། །དེ་བཞིན་འཛིན་བྱེད་གསལ་བ་དང༌། །རིག་སྔགས་རྣམས་ཀྱང་སྒྲུབ་པ་དང༌། །རིག་སྔགས་

94-1-160a

ཆོ་ག་རྒྱས་གདབ་དང༌། །དེ་བཞིན་གདོན་རྣམས་དཀྲུགས་པ་དང༌། །རིག་སྔགས་འཆང་ལ་བརྩེ་བ་དང༌། །ཤིན་ཏུ་བྱིན་རླབས་དཀྱིལ་
འཁོར་དང༌། །ཕྱག་རྒྱའི་ཆོ་ག་འདིར་བཤད་དེ། །དཔའ་བོ་ལ་ནི་ཕྱག་འཚལ་ནས། །སྙིང་པོ་དགའ་བར་བྱེད་པའི་ཡུམ། །འབྱུང་པོ་རྣམས་ནི་སྐྲག་བྱེད་ཅིང༌། །ཆོ་གའི་
དངོས་གྲུབ་སྩོལ་བ་བཤད། །སངས་རྒྱས་དཔའ་བོས་གསུངས་པ་ཡི། །གདོན་ཀུན་འགུགས་པའི་ལྕགས་ཀྱུ་མ། །དེ་ཡང་མགོ་བོས་ཕྱག་འཚལ་ནས། །གདོན་ཀུན་
ལྕགས་ཀྱུ་བཤད་པར་བྱ། །ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་རཱ་ཛྙཱ་པ་ཡ་ཏི་སྭཱཧཱ། མ་ཧཱ་ཡཀྵ་སེ་ནཱ་པ་ཏི་སྱ། ཏདྱ་ཐཱ། བཛྲེ་བཛྲི་ནི། བཛྲི་ལི། བཛྲ་ཨཾ་ཀུ་ཤི། ཧི་རི་
ཧི་རི། བཛྲ་མུཥྚི། ཨོཾ་བཛྲ་ཛྭ་ལ། ཨཾ་ཀུ་ཤ་ཡ་ཕཊ། སིདྡྷ་ཤྩཎྜ། བཛྲ་པཱ་ཎི་རཱ་ཛྙཱ་པ་ཡ་ཏི་སྭཱཧཱ། གསང་བའི་བདག་པོ་བློ་ལྡན་གྱིས། །རིག་སྔགས་འདི་ནི་བཤད་
ནས་ཀྱང༌། །དེ་ནས་ཟས་སུ་ལྷ་རྣམས་དང༌། །གདོན་རྣམས་ཀྱི་ནི་ཁྲག་འཐུང་བའི། །ཕྱག་རྒྱ་དེ་དག་ལྷགས་པར་གྱུར། །དེ་ནས་ཅ་ཅོའི་སྒྲ་བཏོན་ནས། །གསང་བའི་
དབང་པོ་སྟོབས་ཆེན་གྱིས། །གདོན་རྣམས་ཀྱི་ནི་གསང་བའི་མཆོག །རབ་ཏུ་གསང་བ་འདི་བཤད་དེ། །ཕྱག་རྒྱ་དག་ནི་བཅོ་བརྒྱད་རྣམས། །ཆོ་གའི་དངོས་གྲུབ་

94-1-160b

སྦྱིན་བྱེད་པ། །ཕྱག་རྒྱ་འབར་བའི་སྟོབས་པོ་ཆེ། །གདོན་རྣམས་སེལ་བ་འདི་བཤད་དོ། །གསང་བ་པ་ཡང་འཇིགས་བྱེད་པའི། །ཕྱག་རྒྱ་རྒྱལ་དང་རྣམ་རྒྱལ་པ། །རྡོ་རྗེ་མཚན་
དང་རྡོ་རྗེ་རྟགས། །བཀྲ་ཤིས་ཤིན་ཏུ་བཀྲ་ཤིས་དང༌། །པདྨ་དང་ནི་པདྨ་ཕྲེང༌། །གཡུང་དྲུང་རིས་ཀྱང་དེ་བཞིན་ཏེ། །མདུང་རྩེ་གསུམ་པ་རྡོ་རྗེ་དང༌། །མཆེ་བ་དང་ནི་མདུང་ཐུང་
དང༌། །ཀླུ་ལག་དང་ནི་ཞགས་པ་དང༌། །རལ་གྲི་དབྱིག་པ་འཁོར་ལོ་རྣམས། །དྲག་ཅིང་ཕ་རོལ་གནོན་པ་ཡི། །ཕྱག་རྒྱ་འདི་དག་བདག་གིས་བཤད། །དེ་ནས་ལྷ་ཚོགས་དེ་
དག་དང༌། །འབྱུང་བ་དང་ནི་ཟ་བ་དང༌། །དེ་བཞིན་སྲིན་པོ་རྣམས་སྐྲག་ནས། །གཅིག་ལ་གཅིག་བལྟས་མགོ་བོ་ཡིས། །ལག་ན་རྡོ་རྗེར་ཕྱག་འཚལ་ནས། །འདི་སྐད་ཀྱི་ནི་
ཚིག་སྨྲས་པ། །རབ་འཇིགས་ཕྱག་རྒྱའི་ཚོགས་རྣམས་ལས། །གསང་བའི་དབང་པོས་བསྐྱབས་པར་གསོལ། །དེ་ནས་རིག་སྔགས་ཀྱི་རྒྱལ་པོ་ཆེན་པོ་ལག་ན་རྡོ་རྗེས་ལྷ་དེ་
དག་ལ་འདི་སྐད་ཅེས་སྨྲས་སོ། །མ་འཇིགས་མ་འཇིགས་བཟོད་ལྡན་དག །མངའ་བདག་རིག་སྔགས་ཀུན་དབང་པོ། ཕྱག་རྒྱའི་བཅོ་བརྒྱད་གོ་ཆ་ཅན། །ཕོ་ཉ་མོར་བཅས་
བལྟས་པའི་མཆོག །རིག་སྔགས་ཀུན་གྱིས་བསྐོར་བའི་རྡོ་རྗེ། །རིག་སྔགས་རྒྱལ་པོ་དྲན་པར་གྱིས། །བཅོམ་ལྡན་འདས་མས་གྲུབ་བསྟན་དང༌། །རིག་སྔགས་ཀུན་གྱི་སྙིང་པོ་

94-1-161a

ལས༑ ༑བཤད་པ་དག་ཀྱང་དྲན་པར་གྱིས། །དེ་དག་དྲན་བས་འཇིགས་མེད་ཅིང༌། །ཕྱག་རྒྱ་རྣམས་ཀྱིས་གསང་བར་མཐོང༌། །སྤྱོད་གཟུགས་
སྣ་ཚོགས་གདོན་རྣམས་ལ། །རྡོ་རྗེའི་ཕྱག་རྒྱ་གང་བཏབ་ན། །གདོན་རྣམས་ཕྱོགས་བརྒྱར་འབྱེར་བ་ཡི། །ཕྱག་རྒྱའི་ཚུལ་ཡང་བསྟན་པར་གྱིས། །དེ་ནས་ལྷའི་ཚོགས་དེ་
དག་གིས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། གང་ན་ཕྱག་རྒྱ་འདི་དག་གི་མིང་ཙམ་གནས་པ་དེར་ཡང་དཔག་ཚད་ལྔའི་ནང་ཚུན་ཆད་དུ་བདག་
ཅག་ཡོངས་སུ་མི་གནས་སོ། །བཟོད་ལྡན་དག །དེ་དེ་བཞིན་ཏེ། དེ་དེ་བཞིན་ནོ། །ང་ཡང་རིག་སྔགས་ཀྱིས་བསྐོར་བའི་ཕྱག་རྒྱ་འདི་དག་གང་ན་གནས་པ་དེ་ན་གནས་
གདོན་རྣམས་ལ་ནི་རྟག་ཏུ་ཕྱག་རྒྱའི་མཚན་ཉིད་བསྟན་པར་བྱའོ། །གདོན་ཐམས་ཅད་ལ་རྡོ་རྗེ་སྨོས་པའི་ལྕགས་ཀྱུ་མ། རྡོ་རྗེ་ལྕགས་ཀྱུ་མའི་ཕྱག་རྒྱ་དང་ལྡན་པས་ཀྱང་སྦྱར་
བར་བྱའོ། །དེ་ལ་ཕྱག་རྒྱ་རྣམས་ཀྱི་རྟགས་དང་མཚན་ཉིད་ངས་བཤད་པར་བྱ་སྟེ། ལག་པ་གཡས་པའི་མཐེ་བོས་སོར་མོ་རྣམས་ཀྱི་སེན་མོ་མནན་ཏེ་ཁུ་ཚུར་བཅངས་ལ་མཛུབ་མོ་
བརྐྱང་སྟེ་རྡོ་རྗེ་ལྟར་བྱས་པ་ནི། རྒྱལ་བའི་འོ། །གུང་མོ་ཡང་བརྐྱང་ལ་སོར་མོའི་བར་ནས་གང་ཙམ་གྱིས་ཕྱེ་བ་ནི། རྣམ་པར་རྒྱལ་བའི་འོ། །སྲིན་ལག་དང་བཅས་

94-1-161b

པར་བརྐྱང་ལ་སོར་མོ་དེ་དག་གི་བར་ནས་གཉིས་ཙམ་གྱིས་ཕྱེ་བ་ནི། རྡོ་རྗེ་མཚན་གྱིའོ། །དེ་ཉིད་ལས་སོར་མོ་པར་ཕྲལ་ཏེ་བྲང་གི་དཀྱིལ་དུ་གཞུག་པ་ན། རྡོ་རྗེ་རྟགས་ཀྱིའོ། །ཕྱག་
འཚལ་བའི་ཐལ་མོ་ལས་སོར་མོ་རྣམས་ཀྱི་བར་དུ་སོར་མོ་ཐབས་བཅུག་ནས་ལག་པའི་རྒྱབ་ཏུ་ལེགས་པར་སྦྱར་ལ་གུང་མོ་དང་མཐེའུ་ཆུང་གཉིས་གཤིབས་ཏེ་བཞག་ནས་
བྲང་གི་དཀྱིལ་དུ་བཞག་པ་ནི། བཀྲ་ཤིས་ཀྱིའོ། །དེ་ཉིད་ལྟེ་བའི་གནས་སུ་བཟུང་བ་ནི། ཤིན་ཏུ་བཀྲ་ཤིས་ཀྱིའོ། །ཕྱག་འཚལ་བའི་ཐལ་མོ་ལས་པདྨའི་སྦུབས་འདྲ་བར་
བྱས་ལ་གུང་མོ་གཉིས་སྤྲད་དེ་ལྷག་མ་རྣམས་ཡིད་ཙམ་གྱིས་མ་ཕྲད་པར་བྱས་པ་ནི། པདྨ་མཚན་གྱིའོ། །དེ་ཉིད་ལས་མཐེ་བོང་དང་མཐེའུ་ཆུང་གཉིས་སྤྲད་པ་ལ་ལྷག་མ་
རྣམས་མི་སྤྲད་པ་ནི། པདྨ་ཕྲེང་བའི་འོ། །ལག་པ་གཉིས་བཀན་ཏེ་མཛུབ་མོ་དང་སྲིན་ལག་རྣམས་བསྣོལ་བར་དཀྲིས་ལ་མཐེ་བོང་གཉིས་ལག་པའི་ནང་དུ་བཀུག་ནས་སོར་
མོ་ལྷག་མ་རྣམས་ནི། ཐམས་ཅད་ཀྱང་འདྲ་པར་སོ་སོ་ནས་ལག་པའི་གཏིང་དུ་གདུ་བུ་ལྟར་བཀུག་པ་ནི། གཡུང་དྲུང་རིས་ཀྱིའོ། །སོར་མོ་ཕན་ཚུན་བསྣོལ་ཏེ་ཁུ་ཚུར་བཅངས་ལ་
ལག་ངར་ཡང་གཅིག་ཏུ་སྦྱར་ནས་གུང་མོ་བསྒྲེང་སྟེ་གཤིབས་ལ་མཛུབ་མོ་གཉིས་བརྐྱང་སྟེ་ནང་དུ་ཡང་མི་དགུ། ཕྱི་རོལ་དུ་ཡང་མི་དགྱེ་བར་ཐ་མལ་བར་བསྒྲེངས་ནས་མཐེ་བོང་

94-1-162a

གཉིས་ནང་དུ་གཞུག་པ་ནི། མདུང་རྩེ་གསུམ་པའི་འོ། །ཕྱག་འཚལ་བའི་ཐལ་མོ་ལས་སྲིན་ལག་ལུ་གུ་རྒྱུད་ལྟར་དཀྲིས་ལ་མཐེ་བོས་སྲིན་
ལག་གི་སེན་མོ་གཉིས་མནན་ནས་མཛུབ་མོ་དང༌། གུང་མོ་དང༌། མཐེའུ་ཆུང་རྣམས་གཤིབས་ཏེ་བཞག་ལ་སོར་མོ་དེ་རྣམས་ཀྱི་བར་ནས་གཉིས་ཙམ་གྱི་ཚད་ཙམ་དུ་
བྱས་ཏེ་དྲུང་དུ་ཁོང་སྟོང་དུ་བྱ་བ་འདི་ནི། རྡོ་རྗེའི་འོ། །ཕྱག་འཚལ་བའི་ཐལ་མོ་ལས་སོར་མོ་རྣམས་ནང་དུ་བསྣོལ་ཏེ་ཁུ་ཚུར་བཅངས་པ་ལག་པ་གཡས་པའི་གུང་མོའི་
སྟེང་དུ་ཕྱུང་སྟེ་བརྐྱངས་པ་མཆོད་སྡོང་གི་དབྱིབས་ལྟར་བྱས་ཏེ་བཞག་པ་ནི། མཆེ་བའི་འོ། །ཕྱག་འཚལ་བའི་ཐལ་མོ་ལས་སོར་མོ་རྣམས་ཕྱི་རོལ་དུ་བསྣོལ་ཏེ་ཁུ་ཚུར་
བཅས་ལ་སོར་མོ་ལག་པའི་རྒྱབ་ཏུ་གཞར། ལག་ངར་གཉིས་གཤིབས་ཏེ་གཅིག་ལ་གཅིག་སྦྱར་ཏེ་ལག་པའི་རྟིང་སྤྲད་ལ་གུང་མོ་བརྐྱང་སྟེ་གཤིབས་པ་ནི། མདུང་ཐུང་
གིའོ༑ ༑ཕན་ཚུན་བསྣོལ་མར་དཀྲིས་ལ་ལག་པ་གཉིས་ཀྱི་མཐེ་བོང་དང༌། མཐེའུ་ཆུང་རྣམས་ལུ་གུ་རྒྱུད་དུ་སྦྲེལ་ནས་སོར་མོ་ལྷག་མ་རྣམས་རྡོ་རྗེའི་མཚན་ཉིད་ལས་
ཀླུ་མགོའི་གདེངས་ཀ་ལྟར་བྱས་ཏེ་བར་རྣམས་ནས་གང་ཙམ་དུ་བྱ་བ་ནི། ཀླུའི་ལག་གིའོ། །ལག་པ་གཉིས་ཀའི་མཐེ་བོས་མཐེའུ་ཆུང་གི་སེན་མོ་མནན་ཏེ་ཞབས་མིག་

94-1-162b

གི་དབྱིབས་ལྟར་བྱས་ལ་ལག་པ་གཡོན་པ་བཀན་ནས་ལག་པ་གཡས་པ་ཁས་ཕུབ་སྟེ་སྦྱར་ལ་སོར་མོ་རྣམས་ཀྱི་ངོས་སོ་སོར་ལེགས་པར་ཕྲད་པར་བྱ་བ་ནི། ཞགས་པའི་འོ།།
སོར་མོ་རྣམས་ཕན་ཚུན་ནང་དུ་བསྣོལ་ལ་ལག་པ་གཉིས་ཀྱི་གྲུ་མོ་སྦྱར་ཏེ་གུང་མོ་གཉིས་གཤིབས་ནས་མཐེ་བོང་གཉིས་ཀྱི་ནང་དུ་གུང་མོ་གཉིས་ཀྱི་གནས་སུ་བཅུག་
ནས་ལག་པ་གཡས་པའི་གུང་མོ་དྲང་པོར་བསྒྲེང་ལ་གཡོན་པའི་གུང་མོ་བཀུག་པའི་རྩེ་མོ་མཐེ་བོང་དང་ཕྲད་པ་ནི། རལ་གྲིའོ། །དེ་ཉིད་ལས་གཡས་པའི་གུང་མོ་རང་གི་
གནས་སུ་ནང་དུ་བཅུག་ལ་ལག་པ་གཡོན་པའི་གུང་མོ་གྱེན་དུ་དྲང་པོར་བསྲང་བ་ནི། དབྱུག་པའི་འོ། །ལག་པ་གཡོན་པ་བཀན་ལ་ལག་པ་གཡས་པ་ཁས་ཕུབ་སྟེ་
གཅིག་ལ་གཅིག་ངོས་སྦྱར་ནས་གཡོན་པའི་མཐེའུ་ཆུང་སྟེང་ན་འདུག་པའི་ཚིགས་ཀྱི་སྲུབ་བཞག་སྟེ་ཚིགས་གཅིག་ཙམ་ཕྱིར་ལྷག་པར་བྱ། གཡོན་པའི་མཐེའུ་ཆུང་གི་རྩེ་མོར་
གཡས་བའི་མཐེ་བོའི་ཚིགས་ཀྱི་སྲུབ་བཞག་སྟེ་སེན་མོ་ལྷག་མ་རྣམས་ནི། མདུང་རྩེ་གསུམ་པའི་ཚུལ་དུ་བཞག་སྟེ་འཁོར་ལོའི་མཚན་ཉིད་བྱས་ལ་སོར་མོ་རྣམས་ཀྱི་ཐོར་
ཏོ་ལག་པའི་རྟིང་དུ་དམར་པོས་བཀྲམ་པ་ནི། འཁོར་ལོའི་འོ། །དེ་ལ་དེ་དག་གསང་སྔགས་རྣམས། །བདག་གིས་སུ་ནི་མདོར་བཤད་དེ། །རིམ་བཞིན་དུ་ནི་ངས་བཤད་

94-1-163a

པ༑ ༑ཅི་རིགས་པར་ནི་མཉན་པར་གྱིས། །ན་མོ་བཛྲ་པཱ་ཎི་སྱ། ཨོཾ་ཛ་ཡེ་ཛ་ཡ་བ་ཧེ་སྭཱཧཱ། རྒྱལ་བའི་གསང་སྔགས་སོ། །ན་མོ་བཛྲ་པཱ་ཎི་སྱ།
ཨོཾ་བི་ཛ་ཡེ་བི་ཀྲ་མེ། ཏྲཻ་ལོཀྱ་བི་ཀྲ་མེ་སྭཱཧཱ། རྣམ་པར་རྒྱལ་བའི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་བཛྲ་ཨཾ་ཀེ་སྭཱཧཱ། རྡོ་རྗེ་མཚན་གྱི་གསང་སྔགས་
སོ༑ ༑ན་མོ་བཛྲ་པཱ་ཎི་སྱ། ཨོཾ་བཛྲ་ཙིནྡེ་སྭཱཧཱ། རྡོ་རྗེ་རྟགས་ཀྱི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་སྭ་སྟི་ཀ་བི་ཤུདྡྷ་རཏྣ་སྭཱཧཱ། བཀྲ་ཤིས་ཀྱི་གསང་
སྔགས་སོ། །ན་མོ་བཛྲ་པཱ་ཎི་སྱ། ཨོཾ་ཏྲི་ཤཾ་ཀུ་སྭཱཧཱ། ཤིན་ཏུ་བཀྲ་ཤིས་ཀྱི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་ཤྲཱི་བ་ཧཻ་སྭཱཧཱ། པདྨ་མཚན་གྱི་གསང་
སྔགས་སོ། །ན་མོ་བཛྲ་པཱ་ཎི་སྱ། ཨོཾ་བི་ཤུ་དྡྷེ་སྭཱཧཱ། པདྨ་ཕྲེང་གི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་པྲ་མརྟི་ནི་སྭཱཧཱ། གཡུང་དྲུང་རིས་ཀྱི་གསང་སྔགས་
སོ༑ ༑ན་མོ་བཛྲ་པཱ་ཎི་སྱ། ཨོཾ་བཛྲ་ཏྲ་ས་ནི་པྲ་མརྡ་ནི་ཙྪིནྡ་བྷིནྡ་ནི་སྭཱཧཱ། མདུང་རྩེ་གསུམ་པའི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་བི་ནཱ་ཡ་ཀ་ནཱ་ཤ་ནི་སྭཱཧཱ།
རྡོ་རྗེའི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་སརྦ་དུཿཔྲ་མརྡ་ནཱི་ཡེ་སྭཱཧཱ། མཆེ་བའི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་ཨ་ཏི་ཤཱ་ཡ་བི་ཀྲ་མེ་སྭཱཧཱ།

94-1-163b

མདུང་ཐུང་གི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་ཧཱུཾ་ཕཊ་སྭཱ་ཧཱ། ཀླུ་ལག་གི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་པཱ་ཤེ་སྭཱཧཱ། ཞགས་པའི་གསང་
སྔགས་སོ། །ན་མོ་བཛྲ་པཱ་ཎི་སྱ། ཨོཾ་བིད་ཏྲཱ་ས་ནི་སྭཱཧཱ། རལ་གྲིའི་གསང་སྔགས་སོ། །ན་མོ་བཛྲ་པཱ་ཎི་སྱ། ཨོཾ་མ་ཧཱ་ད་ཎྜ་སྭཱཧཱ། དབྱུག་པའི་གསང་སྔགས་སོ། །ན་མོ་
བཛྲ་པཱ་ཎི་སྱ། ཨོཾ་ཙཀྲ་ཨ་སྤུ་ཏཾ་ཀེ་སྭཱཧཱ། འཁོར་ལོའི་གསང་སྔགས་སོ། །ཕྱག་རྒྱའི་ལས་རྣམས་མཐུ་བསྐྱེད་ཕྱིར། །གསང་སྔགས་འདི་དག་བཤད་པ་ཡིན། །ཕྱག་རྒྱ་
ཡི་ནི་ལས་རྣམས་ཀྱི། །མཚན་ཉིད་བདག་གིས་བཤད་པར་བྱ། །དེ་ལ་རྒྱལ་བའི་ཕྱག་རྒྱ་ནི། །ལྷའི་གདོན་ལ་བསྟན་པར་བྱའོ། །རྣམ་པར་རྒྱལ་བའི་ཕྱག་རྒྱ་ནི། དྲི་ཟ་ལ་བསྟན་
པར་བྱའོ། །རྡོ་རྗེའི་མཚན་ནི། །འབྱུང་པོ་ལ་བསྟན་པར་བྱའོ། །རྡོ་རྗེ་རྟགས་ནི། ལྷ་མ་ཡིན་རྣམས་ལ་བསྟན་པར་བྱའོ། །བཀྲ་ཤིས་ནི། ཚངས་པའི་སྲིན་པོ་རྣམས་ལ་བསྟན་པར་བྱའོ།།
ཤིན་ཏུ་བཀྲ་ཤིས་ནི། གནོད་སྦྱིན་རྣམས་ལ་བསྟན་པར་བྱའོ། །པདྨ་མཚན་གྱི་ནི། །སྲིན་པོ་རྣམས་ལ་བསྟན་པར་བྱའོ། །པདྨ་ཕྲེང་བ་བཞི་ནི། གཟུ་ལུམས་ཅན་རྣམས་ལ་བསྟན་
པར་བྱའོ། །གཡུང་དྲུང་རིས་ཀྱི་ནི། བེ་ས་ར་བསྟན་པར་བྱའོ། །མདུང་རྩེ་གསུམ་པ་ནི། སྨྱོ་བྱེད་རྣམས་ལ་བསྟན་པར་བྱའོ། །རྡོ་རྗེ་ནི། ལོག་འདྲེན་རྣམས་ལ་བསྟན་

94-1-164a

པར་བྱའོ། །མཆེ་བ་ནི། ཤ་ཟ་རྣམས་ལ་བསྟན་པར་བྱ་སྟེ། ལྷག་པར་ཡང་ཙི་བི་ན་ལ་བསྟན་པར་བྱའོ། །མདུང་ཐུང་ནི། བརྗེད་བྱེད་རྣམས་ལ་བསྟན་པར་བྱའོ། །ཀླུ་ལག་
ནི། དུག་རྒྱས་པར་བྱེད་པའི་ཀླུ་རྣམས་ལ་བསྟན་བར་བྱའོ། །ཞགས་པ་ནི། ནམ་གྲུ་ལ་བསྟན་པར་བྱའོ། །རལ་གྲི་ནི། བྱད་ལ་བསྟན་པར་བྱའོ། །དབྱུག་པ་ནི། སྐེམ་བྱེད་ལ་བསྟན་
པར་བྱའོ། །འཁོར་ལོ་ནི། གཞོན་ནུ་ལ་བསྟན་པར་བྱའོ། །མཱ་མ་ཀཱི་ནི། ཐམས་ཅད་ལ་བསྟན་པར་བྱའོ། །རྟགས་བཅས་མཚན་ཉིད་བཅས་པ་ཡི། །ཕྱག་རྒྱ་འདི་དག་བདག་གིས་
བཤད། །གདོན་རྣམས་རྣམ་པར་འཕྲུལ་པ་ལས། །རྡོ་རྗེ་ལྕགས་ཀྱུ་བསྟན་བྱ་ཞིང༌། །རྡོ་རྗེ་འཛིན་པ་བཟླས་བརྗོད་བྱ། །ལག་ན་རྡོ་རྗེས་བཤད་པ་ཡི། །ཕྱག་རྒྱ་འདི་ནི་གཅོད་བྱེད་པ།།
གང་ཡིན་དེ་ལ་བདག་གིས་སུ། །རྡོ་རྗེ་འབར་བ་རབ་འབར་གྱིས། །སྤྱི་བོ་ཡང་ནི་གཞོམ་པར་བྱ། །ལག་ན་རྡོ་རྗེས་སྔགས་བསྟན་པ། །གདོན་རྣམས་འཇིགས་པར་བྱེད་པ་འདི། །རིག་
སྔགས་རྣམས་ནི་བསྒྲུབ་པའི་ཕྱིར། །ལག་ན་རྡོ་རྗེའི་བཀའ་མཆོག་གིས། །རང་གི་མཚན་ནི་བསྟན་ན་འགྲུབ། །མཱ་མ་ཀཱི་ཡི་ཕྱག་རྒྱ་ཡི། །རྟགས་བཅས་མཚན་མ་གར་གནས་པ།།
ལྷ་རྣམས་ཀུན་གྱིས་ཚུགས་མི་འགྱུར། །ཕྱག་རྒྱ་ཀུན་ལྡན་མཱ་མ་ཀཱིའི། །ཕྱག་རྒྱ་འདི་ནི་བདག་གིས་བཤད། །མདུང་རྩེ་གསུམ་པ་ཕྱེད་མཚན་ཅན། །མཱ་མ་ཀཱི་ཡི་ཕྱག་རྒྱ་ནི། །གང་དུ་

94-1-164b

བསྟན་པ་དེ་དག་ཏུ། །ལྷ་དང་དྲི་ཟ་སྲིན་མི་གནས། །ལག་ན་རྡོ་རྗེའི་བཀའ་མཆོག་གིས། །གདོན་རྣམས་ཐམས་ཅད་མ་རུངས་འགྱུར། །མཱ་མ་ཀཱི་ཡི་རྒྱས་བཏབ་པའི། །ཆོ་ག་རྒྱས་པ་འདི་སྒྲུབ་
ཅིང༌། །དངོས་གྲུབ་འདོད་པ་གང་ཡིན་དེས། །གསང་བ་འདི་ནི་བསྟན་པར་བྱེད། །མཱ་མ་ཀཱི་ཡི་རྒྱས་བཏབ་པའི། །ཕྱག་རྒྱ་འདི་ནི་མཐོང་བ་དང༌། །མཱ་མ་ཀཱི་ཡི་གསང་མཐོང་བས། །ཆོ་ག་
ཚུལ་བཞིན་བསྒྲུབ་པར་བྱ། །སྒྲུབ་པར་གང་གིས་མཱ་མ་ཀཱིའི། །མཐོང་ན་རིང་པོར་མི་ཐོགས་པར། །དངོས་གྲུབ་མཆོག་ཐོབ་ཐེ་ཚོམ་མེད། །མཱ་མ་ཀཱི་ཡི་ཕྱག་རྒྱའི་མཚན། །གསང་
བ་བདག་གིས་བཤད་པ་ཡི། །ཕྱག་རྒྱ་འདི་ནི་གང་དག་ཏུ། །བཞག་ནས་དངོས་གྲུབ་ཕྱིར་བསྒྲུབས་ན། །མཱ་མ་ཀཱི་ཡི་རྒྱ་མཐོང་བས། །རིང་པོར་མི་ཐོགས་དངོས་གྲུབ་ཐོབ། །ཕྱག་
རྒྱ་ལྕགས་ཀྱུ་ལྷན་ཅིག་ཏུ། །གདོན་རྣམས་ཀུན་ལ་སྦྱར་བར་བྱ། །རིག་སྔགས་རྣམས་དང་སྦྱིན་སྲེག་ལས། །གཏོར་མ་བྱས་ཤིང་མར་འཐུངས་ཀྱང༌། །དྲག་ཅིང་མི་བཟད་ཕ་རོལ་
གནོན། །གདོན་རྣམས་གང་དུ་མི་འགྲོ་དེར། །ཕྱག་རྒྱ་མཐོང་ན་མི་བཟད་རྣམས། །ལྕགས་ཀྱུ་མ་དང་ལྷན་ཅིག་སྦྱར། །སོ་སོར་བསྟན་ཀྱང་གདོན་རྣམས་གང༌། །འགྲོ་བར་མི་བྱེད་
གང་ཡིན་པ། །དེ་ལ་ལག་ན་རྡོ་རྗེ་ཡི། །བཀའ་མཆོག་གིས་ནི་ཕྱག་རྒྱའི་ཚོགས། །མི་བཟད་རྣམས་ཀྱང་བསྟན་པར་བྱ། །གཏུམ་པའི་གཟུགས་ཅན་མཱ་མ་ཀཱི །གཅིག་པུ་མི་བཟད་

94-1-165a

བསྟན་པར་བྱ། །མཐོང་ནས་སེམས་ནི་མཱ་མ་ཀཱིས། །འཇིགས་ནས་གདོན་རྣམས་འབྱེར་བར་བྱེད། །ཕྱག་རྒྱའི་རྣམ་པར་འཕྲུལ་པ་སྣ་ཚོགས་ཀྱང་བཤད་པར་བྱ་
སྟེ༑ གདོན་གང་ཆོས་ལུགས་མི་བཟད་པ། །རིག་སྔགས་ལ་འདའ་བར་བྱེད་པ་གང་ཡིན་པའི་གདོན་ཐམས་ཅད་གང་ཡིན་པ་དེ་ལ་ནི། ལས་འདི་བྱ་སྟེ། ས་ཕྱོགས་གཙང་མར་བརྟགས་
ནས་རིག་སྔགས་ཀྱི་རྒྱལ་པོ་ཡོངས་སུ་སྦྱར་བར་བྱས་ལ། དེར་རྡོ་རྗེ་ལྕགས་ཀྱུ་མའི་ཕྱག་རྒྱ་མིང་དང་ལྡན་པར་གཞག་གོ། །ཚོན་རྩི་སྣ་གསུམ་གྱི་ཕྱེ་མས་རྒྱལ་བ་དང༌། རྣམ་པར་
རྒྱལ་བ་དང༌། རྡོ་རྗེའི་མཚན་ནི། ཤར་ཕྱོགས་སུ་དགོད་དོ། །རྡོ་རྗེ་རྟགས་དང༌། བཀྲ་ཤིས་དང༌། ཤིན་ཏུ་བཀྲ་ཤིས་ནི། བྱང་ཕྱོགས་སུ་དགོད་དོ། །པདྨ་མཚན་དང༌། པདྨ་ཕྲེང་དང༌། གཡུང་
དྲུང་རིས་ནི། ལྷོ་ཕྱོགས་སུ་དགོད་དོ། །མདུང་རྩེ་གསུམ་པ་དང༌། རྡོ་རྗེ་དང༌། མཆེ་བ་ནི། ནུབ་ཕྱོགས་སུ་དགོད་དོ། །དཀྱིལ་འཁོར་གྱི་ནང་དུ་སོང་ལ་མདུང་ཐུང་ནི། ཤར་ཕྱོགས་སུ་
གཞག་གོ །ཀླུ་ལག་ནི། བྱང་ཕྱོགས་སུ་གཞག་གོ །རལ་གྲི་ནི། ནུབ་ཕྱོགས་སུ་གཞག་གོ །ཕྱག་རྒྱ་བཞིས་ནི་བསྐོར་ནས་ཀྱང༌། །བློ་ངན་དེ་ནི་སྐྲག་པར་བྱ། །དེ་ནས་དུག་བཞིན་དུ་
དབྱུག་པའི་ཚུལ་དུ་བསྟན་ན། གདོན་དེ་ངུ་ཞིང་ཚིག་བཞིན་དུ་དཀྱིལ་འཁོར་དེར་འོང་བར་འགྱུར་ཏེ། དེར་རྡོ་རྗེ་ལྕགས་ཀྱུ་མས་བཟླས་བརྗོད་བྱས་ནས་ཕྱག་རྒྱའི་ཚུལ་བསྟན་ན།

94-1-165b

དེ་མཐོང་བས་དེ་ཉིད་དུ་འགྱེལ་ཏེ། གདོན་གྱི་རིགས་ཀྱང་བཅོམ་པར་འགྱུར་རོ། །རིག་སྔགས་རྣམས་ཀྱི་གསང་བ་ཡི། །དཀྱིལ་འཁོར་འདི་ནི་གསང་མཆོག་ཡིན། །རིག་པ་མཆོག་གི་གསང་བའི་
རྒྱུ༑ ༑གསང་བ་འདི་ནི་གང་མཐོང་དང༌། །གང་གིས་ཕྱག་རྒྱ་འདི་མཐོང་བ། །དེ་ལ་ང་ནི་གནས་པ་ཡིན། །ཕྱག་རྒྱའི་གོ་ཆ་བགོས་ནས་ནི། །ལག་ན་རྡོ་རྗེའི་བཀའ་མཆོག་གིས། །ཕྱག་རྒྱ་དྲང་ཞིང་
མཐོང་བྱེད་གང༌། །དེ་ལ་ང་ནི་རྟག་ཏུ་ཡང༌། །ཕྱག་རྒྱ་བཅིངས་པས་དངོས་གྲུབ་སྦྱིན། །དངོས་གྲུབ་མཆོག་ཕྱིར་བསྟན་པ་ཡིས། །ཆོག་ཇི་ལྟར་མཐོང་བ་བཞིན། །སྒྲུབ་པ་ཀུན་ལ་ཕྱག་རྒྱ་
དགོད། །དེ་ནས་ལས་རྣམས་བརྩམ་པར་བྱ། །སྒྲུབ་པ་རྣམས་ཀྱི་དངོས་གྲུབ་ཕྱིར། །གང་གིས་མི་རྣམས་གྲུབ་འགྱུར་བ། །མཱ་མ་ཀཱི་ནི་རྟག་པར་གཞག །ཕྱོགས་གང་དུ་རིག་སྔགས་སྒྲུབ་
བ་དེར་མཱ་མ་ཀཱིའི་ཕྱག་རྒྱ་བྲི་བར་བྱའོ། །གང་དུ་བཅོམ་ལྡན་འདས་མཱ་མ་ཀཱིའི་དྲག་ཏུ་སྐུལ་བའི་མཆོག་སྤངས་པ་དེར་ནི། ལག་ན་རྡོ་རྗེས་བཤད་པ་བཞིན་དུ་དངོས་གྲུབ་མེད་དོ། །མཱ་མ་ཀཱི་
བསྟན་པས་ནི། གདོན་རྣམས་ལ་རྒྱས་འདེབས་པར་འགྱུར་ཏེ། །སྨྲས་པས་ལས་ཐམས་ཅད་བྱེད་དོ། །བཅོམ་ལྡན་འདས། གང་ལག་ན་རྡོ་རྗེ་གང་དུ་སྤྱན་དྲང་བ་དེར་ནི། མཱ་མ་ཀཱིའི་ཕྱག་རྒྱ་
གཞག་པར་བྱ་སྟེ། གང་ན་མཱ་མ་ཀཱི་གནས་པ་དེ་ན་ང་གནས་སོ། །གང་ན་ཕྱག་རྒྱའི་ཚོགས་གནས་པ་དེ་ན་ང་རིག་སྔགས་ཀྱི་རྒྱལ་པོ་དང་ལྷན་ཅིག་ཏུ་རིག་སྔགས་ཐམས་ཅད་དང་ལྡན་

94-1-166a

པ་དང༌། ཕོ་ཉ་མའི་ཚོགས་ཀྱི་འཁོར་དང་གནས་སོ། །དུས་གསུམ་དུ་ནི་ཕྱག་རྒྱ་ལ། །ཕྱག་བྱས་དངོས་གྲུབ་དམ་པ་སྒྲུབ། །ང་ཡི་རྡོ་རྗེ་ཕྱག་རྒྱ་ཡིས། །བཏབ་པས་དེ་ལ་
དངོས་གྲུབ་སྦྱིན། །མཱ་མ་ཀཱི་ནི་དེར་བཞག་ན། །རིག་སྔགས་ངེས་པར་འགྲུབ་འགྱུར་ཏེ། །དེ་ལ་ཡིད་གཉིས་མི་བྱའོ། །གང་ཞིག་ཕྱག་རྒྱ་འདི་དག་དང༌། །མཱ་མ་ཀཱི་ཡི་ཕྱག་རྒྱར་ལྡན། །དེ་ནི་
རིག་མཆོག་ཆོ་ག་ཡི། །གསང་དང་གསང་ཆེན་ལྡན་པ་ཡིན། །དེ་ལ་ལྷ་རྣམས་མགུ་བ་ཡི། །ཡིད་ཀྱིས་དངོས་གྲུབ་སྦྱིན་པར་བྱེད། །ཕྱག་རྒྱ་འདི་དག་དྲན་བྱེད་དང༌། །ལྷག་པར་ཡང་ནི་སྟོན་
བྱེད་པ། །དེ་ལ་ལྷ་རྣམས་དགའ་བ་འོ། །སེམས་ཀྱིས་དངོས་གྲུབ་སྦྱིན་པར་བྱེད། །ལྷ་རྣམས་བྱེ་བས་བཤད་པ་ཡིས། །ཕྱག་རྒྱ་འདི་དག་གར་གནས་པ། །དེར་ནི་དངོས་གྲུབ་སྦྱིན་པའི་ཕྱིར། །
ང་ནི་རྟག་ཏུ་གནས་པར་འགྱུར། །མཱ་མ་ཀཱི་ཡི་ཕྱག་རྒྱའི་མཚན། །ཕྱག་རྒྱ་ཀུན་གྱི་མཆོག་ཡིན་ཏེ། །ཕྱག་རྒྱ་ཐམས་ཅད་སྟོན་པ་ན། །མཱ་མ་ཀཱི་ཡི་ཕྱག་རྒྱ་ཡང༌། །བསྟན་པར་བྱས་ན་དོན་
བྱེད་འགྱུར། །གང་དུ་ཕྱག་རྒྱའི་ཚོགས་བཤད་ཅིང༌། །མཱ་མ་ཀཱི་ཡི་གསང་མཆོག་བསྟན། །དེར་ནི་ང་ཡང་གནས་པར་འགྱུར། །ཕྱག་རྒྱ་འདི་དག་ནི། ཆར་ཡང་འབེབས་པར་བྱེད་དོ། །
ལྷ་རྣམས་ལ་ཡང་རྒྱས་འདེབས་པར་བྱེད་དོ། །མདོར་ན་ཡིད་ལ་ཇི་ལྟར་འདོད་པ་བཞིན་དུ་ཆོ་ག་སྣ་ཚོགས་ཀྱི་ལས་བྱེད་དེ། ཕྱག་རྒྱའི་ཚུལ་བསྟན་པས་ལས་བྱེད་པར་འགྱུར་རོ། །

94-1-166b

ཕྱག་རྒྱ་ཐམས་ཅད་ལ་ཡང་རྡོ་རྗེ་ལྕགས་ཀྱུ་མ་དང་སྦྱོར་བར་བྱ་སྟེ། ཕྱག་རྒྱ་འདི་རྣམས་ནི། གདོན་ལ་བསྟན་བར་མི་བྱའོ། །ཕྱག་རྒྱ་རྣམས་བསྟན་ན། ལྷ་རྣམས་འཇིགས་ཤིང་སྐྲག་པར་
འགྱུར་ལ་རིག་སྔགས་འཆང་ཡང་བརླག་པར་འགྱུར་རོ། །མཱ་མ་ཀཱིས་ཕུར་བུས་བཏབ་ན། རྟག་ཏུ་ཞི་བར་བྱེད་པར་འགྱུར་རོ། །སྐྲག་པས་དངོས་གྲུབ་སྦྱིན་པར་བྱེད་དོ། །ཕྱག་རྒྱའི་ཚུལ་ནི།
ལག་པའི་སྟངས་ཀྱིས་བསྟན་པར་མི་བྱའོ། །དཀྱིལ་འཁོར་དུ་ཡང་མིང་དང་ཕྱག་རྒྱའི་ཚུལ་བྲིའོ། །མཱ་མ་ཀཱི་ནི། ལས་ཐམས་ཅད་ལ་ཡང་བསྟན་པར་བྱའོ། །གང་ན་མཱ་མ་ཀཱི་གནས་ལ། གང་ན་མཱ་
མ་ཀཱི་གནས་པ་དེ་ན་ལག་པས་ཇི་ལྟར་བསྟན་པར་བྱ་བ་དེ་བཞིན་དུ་ས་ལ་ཡང་བྲིའོ། །ཕྱག་རྒྱ་གང་དག་གི་ཚུལ་གྱིས་བསྐུལ་བས་ཀྱང་མི་རྣམས་དངོས་གྲུབ་འགྲུབ་པར་འགྱུར་བ་བསྟན་ན།
དེས་ཆོ་ག་དང༌། ལས་དང༌། གནས་རྣམས་ཀྱིས་ཀྱང་ལས་སུ་རུང་བར་བྱེད་དོ། །དེ་ནས་ཕྱག་རྒྱའི་ཚོགས་བསྟན་ནས་ལས་རྣམས་བྱ་སྟེ། མཐུ་སྟོབས་ཆེན་པོ་སྣ་ཚོགས་རྣམས་བསྟན་པར་
བྱའོ༑ ༑དཀྱིལ་འཁོར་འདི་ནི། གསང་བའི་མཆོག་ཡིན་ནོ། །ང་ལ་བལྟ་བར་འདོད་པ་གང་ཡིན་པ་དེས་ནི། མཱ་མ་ཀཱི་ལ་སོགས་པ་ཕྱག་རྒྱའི་ཚོགས་རྣམས་ཀྱི་ཕྱག་རྒྱའི་དཀྱིལ་འཁོར་བལྟ་
བར་བྱའོ། །ཕྱག་རྒྱའི་ཚོགས་ཀྱི་མིང་ཐོས་ནས་ཕྱག་འཚལ་བ་གང་ཡིན་པ་དེ་ནི། འཇིགས་པར་བྱ་བ་རྣམས་ཀྱིས་འཇིགས་པར་མི་འགྱུར་རོ། །ཅི་སྟེ་ཕྱག་རྒྱའི་ཚོགས་མ་མཐོང་ན། དེ་ལ་དམ་

94-1-167a

ཚིག་གིས་དངོས་གྲུབ་སྦྱིན་པར་མི་འགྱུར་རོ། །གང་གིས་མཱ་མ་ཀཱིའི་ཕྱག་རྒྱ་མཐོང་བ་དེའི་མདུན་དུ་ངས་དངོས་གྲུབ་སྦྱིན་པར་བྱའོ། །ཕྱག་རྒྱའི་ཚོགས་ཀྱིས་བསྐོར་བའི་མཱ་
མ་ཀཱིའི་ཕྱག་རྒྱས་བཀོད་ལ་མཱ་མ་ཀཱིའི་གཟུགས་ཀྱང་གཞག་པར་བྱ་སྟེ། དེ་ནས་རིག་སྔགས་འཆང་གིས་མཱ་མ་ཀཱིའི་ཕྱག་རྒྱ་བལྟ་བར་བྱའོ། །དེ་ནས་མཱ་མ་ཀཱིའི་ལས་ཞི་བ་དང༌། རྒྱས་པ་དང༌།
དྲག་ཤུལ་ལ་སོགས་པའི་ལས་བྱ་སྟེ། མཱ་མ་ཀཱིའི་མདུན་དུ་བཟླས་བརྗོད་བྱས་པ་དེས་བསྲུང་བར་བྱའོ། །མཱ་མ་ཀཱིའི་ཕྱག་རྒྱའི་ཚོགས་བྲིས་པ་གང་ན་འདུག་པ་དེ་ན་ང་ཕོ་ཉ་མ་རྣམས་ཀྱི་ཚོགས་
ཀྱིས་བསྐོར་བ་ཡང་གནས་སོ། །མཆོད་རྟེན་གྱི་དྲུང་ངམ་སྐུ་གཟུགས་ཀྱི་གནས་སུ་ཕྱག་རྒྱའི་ཚོགས་དགོད་པར་བྱའོ། །ཡང་ན་གླེགས་བམ་ལ་བྲིས་ཏེ་གླེགས་བམ་དེ་ཡང་དེ་བཞིན་
གཤེགས་པའི་གནས་སུ་གཞག་གོ། གཞན་དུ་བཞག་ན་བརྟག་པའམ་གནོད་པ་བྱེད་པར་འགྱུར་རོ། །ཕྱག་རྒྱའི་ཚོགས་ལ་བྲིས་ནས་དེར་སྤྱད་སྤྱད་པ་མཚོར་གནས་པའི་ཆུ་ཀླུང་དུ་
དོར་བར་བྱའོ། །ལྕགས་ཀྱུ་མས་ཡོངས་སུ་སྦྱང་བ་བྱས་ལ་གྱོ་མོ་དང་གསེག་མ་མེད་པའི་ས་ཕྱོགས་སུ་ལྕགས་ཀྱུ་མས་ཕྱག་རྒྱའི་ཚོགས་བྲི་བར་བྱའོ། །མཱ་མ་ཀཱིའི་ཕྱག་རྒྱའི་ཚོགས་
ཀྱིས་བསྐོར་བ་ཡང་གཞག་བར་བྱ་སྟེ། གཟུགས་སུ་གཞག་པར་བྱའོ། །ཟུག་རྡུ་ཡོད་པའི་སར་བྲིས་ན་ནི། གནོད་པ་བྱེད་པར་འགྱུར་ཏེ། ཡུལ་དང༌། གྲོང་ཁྱེར་དང༌། རྒྱལ་པོ་ལ་ཡང་

94-1-167b

མི་དགེ་བར་བསྐྱེད་པར་འགྱུར་རོ། །མཱ་མ་ཀཱི་ཡང་ངས་རིག་པ་མཆོག་གི་ཆོ་ག་རྒྱལ་པོ་ཆེན་པོའི་དངོས་གྲུབ་བསྙེན་དུ་གཞུག་གོ །ཕྱག་རྒྱའི་ཚོགས་སྟོབས་ཆེན་མོ་མི་བཟད་པ་འདི་བཤད་ཟིན་ཏོ།།
རྟགས་དང་མཚན་མའི་ཚུལ་བསྟན་པ་དེ་དག་ཀྱང་བཤད་ཟིན་ཏོ། །དེ་ནས་མཱ་མ་ཀཱི་བལྟ་བར་འདོད་པས་ནི། ངལ་བལྟ་བར་བྱའོ། །ང་བལྟ་བར་འདོད་པས་ནི། མཱ་མ་ཀཱི་སྨན་བརྒྱད་ཀྱིས་བསྐོར་བ་
ཚང་བ་དང༌། སྨན་བརྒྱད་དང་བཅས་པའི་ཨུཏྤ་ལ་དང་ལྡན་པ་ཡིད་དུ་འོང་བ་བལྟ་བར་བྱའོ། །དེ་ནས་རིག་སྔགས་འཆང་ང་ལ་བལྟ་བར་འདོད་པས་བྱང་ཆུབ་ཀྱི་སེམས་བསྐྱེད་ལ་གསོ་སྦྱོང་
ཡན་ལག་བརྒྱད་དང་ལྡན་པ་དང༌། ཞག་གཅིག་སྨྱང་བར་བྱས་མའི་ཉི་མ་བཟང་བ་ལ་རིག་པའི་རྒྱལ་པོས་སྲུང་བའི་ཆོ་ག་བྱས་ཏེ། དྲི་དང༌། མེ་ཏོག་དང་།བདུག་པ་ཕུལ་ནས་སྨན་གྱིས་ལུས་ཀྱི་
ཡན་ལག་རྣམས་དབྱུང་བར་བྱ་སྟེ། དེ་བཞིན་གཤེགས་པས་གསུངས་པའི་སྨན། །ས་མ་ཛི་ནི་དབྱུང་བར་བྱ། །ལྷ་ཆེན་གྱིས་བྱིན་གཉིས་པ་སྟེ། །འབམ་པོ་ཡང་ནི་དབྱུང་བར་བྱ། །དེ་བཞིན་སྲེད་
མེད་དུ་སུ་བྱིན་པ། །ནི་ལ་སུ་སྲིད་དབྱུང་བར་བྱ། །དེ་བཞིན་ཚངས་པས་བཤད་པ་ཡི། །བྲཧ་མི་ཡང་ནི་དབྱུང་བར་བྱ། །འཇིག་རྟེན་སྐྱོང་གིས་བཤད་པ་ཡི། །རམ་ཉེ་བ་ཡང་དབྱུང་བར་བྱ། །
རྫོང་གི་འཕགས་མས་བྱིན་པ་ཡི། །ཤྭེ་ཏ་ཛྭ་ཡང་དེ་བཞིན་དབྱུང༌། །ཚིག་ལྡན་མས་ནི་བྱིན་པ་ཡི། །ནཱི་ལ་ཛྲ་ཡང་དབང་བར་བྱ། །ཡན་ལག་ཀུན་གྱི་ཨུཏྤལ་ལྡན། །ལག་ན་རྡོ་རྗེས་བཤད་པ་

94-1-168a

དགེ །དེ་ནས་སྨན་གྱིས་ལུས་ཐམས་ཅད་ཕྱུང་ནས་ལྷན་ཅིག་ཏུ་གཞག་གོ །དེ་ནས་རིག་སྔགས་འཆང་གིས་སྲུང་བའི་ཆོ་ག་བྱས་ནས་གཏོར་མའི་ཆོ་ག་བྱས་ལ། ཀུ་
ཤའི་སྟན་ལ་འདུག་སྟེ་རྡོ་ལེབ་ཤིན་ཏུ་བཀྲུས་པ་ལ་དབྱིག་དང༌། གསེར་བཀྲམ་ནས་རིག་སྔགས་ཀྱི་རྒྱལ་པོ་བཟླས་བརྗོད་བྱེད་བཞིན་དུ་སྨན་རྣམས་བཅོམ་ལྡན་འདས་མ་ཙནྡན་དམར་
མོའི་ཆུས་བཀྲུས་པའི་ཆུ་ལ་སྔགས་ཀྱིས་བཏབ་པ་དེ་དང་བཏགས་ཏེ་སྨན་གྱི་ལུས་ཐམས་ཅད་བླངས་ལ། གསེར་རམ། རྡོ་རྗེའི་སྣོད་དམ། ཁམ་པའི་སྣོད་ཀྱི་ནང་དུ་བཞག་ནས་ཀཪྴ་པ་
ནི་བརྒྱ་རྩ་བརྒྱད་ཀྱིས་རྡོ་རྗེ་རྫོགས་པར་བྱས་ཏེ་ཤིན་ཏུ་མཉམ་པར་བཞག་བས་ཙནྡན་དམར་པོའི་ཆུས་གསང་གཏོར་བྱས་ལ་ལག་པས་མནན་ནས་རིག་སྔགས་ཐམས་ཅད་ཀྱི་སྙིང་པོ་
ལན་བརྒྱད་བརྒྱད་བཟླས་བརྗོད་བྱས་ཏེ། རྡོ་རྗེའི་དབུས་སུ་ལྷ་མོའི་གཟུགས་རྣམས་བཞག་ལ་གཟུགས་བཟང་མ་ལན་བརྒྱད་བཟླས་བརྗོད་བྱའོ། །དེ་ནས་མཱ་མ་ཀཱིའི་གཟུགས་སུ་
བྱས་ལ། དེ་ནས་རིག་སྔགས་འཆང་གིས་རས་དཀར་པོའི་སྟེང་དུ་བཞག་སྟེ་མཱ་མ་ཀཱིའི་རིག་སྔགས་ཀྱིས་བརྗོད་བར་བྱའོ། །གདུ་བུ་ལ་ཡང་རིན་པོ་ཆེ་སྣ་ཚོགས་ཀྱིས་སྤྲས་པར་བྱའོ་
དེར་ཡང་ལས་རྣམས་སྦྱར་བར་བྱ། །དེ་རིན་པོ་ཆེ་ཐམས་ཅད་དང༌། ས་བོན་ཐམས་ཅད་ཀྱི་མཆོད་ཡོན་དབུལ་བར་བྱའོ། །གཏོར་མའི་ཆོ་ག་ཡང་རྒྱས་པར་བྱའོ། །རིག་སྔགས་ཀྱི་

94-1-168b

རྒྱལ་པོ་ཡང་མཱ་མ་ཀཱིའི་དྲུང་དུ་གཞག་པར་བྱའོ། །ལྷ་ཐམས་ཅད་ཀྱི་གཟུགས་ཀྱང་སྤྱན་དྲངས་ལ། མཱ་མ་ཀཱིའི་མདུན་དུ་རིག་སྔགས་ཀྱི་རྒྱལ་པོ་ལན་བརྒྱ་བཟླས་བརྗོད་བྱའོ། །དེ་
ནས་མེ་ཏོག་གི་ཕྲེང་བ་འགུལ་བ་དང༌། མར་མེའི་ལྕེ་ཆེན་པོར་འགྱུར་བ་དང༌། སྤུ་ཟིང་ཞེས་བྱེད་པ་དང༌། སེམས་དགའ་བ་འབྱུང་བར་འགྱུར་རོ། །དེ་ནས་རིག་སྔགས་འཆང་གི་
ཚོགས་རྣམས་ལ་གཏོར་མ་སྦྱིན་པར་བྱའོ། །དེ་ནས་ནང་པར་བླ་མ་ལ་མཆོད་པ་བྱ་སྟེ། རིན་ཐང་མེད་པའི་རིན་པོ་ཆེའི་ཡོན་ཕུལ་ལ། དེ་ནས་རིག་སྔགས་ཀྱི་རྒྱལ་པོ་བཟླས་བརྗོད་
བྱེད་བཞིན་དུ་དངོས་གྲུབ་གསོལ་དུ་བཅུག་ན། ཆོ་ག་རྒྱས་པའི་དངོས་གྲུབ་སྦྱིན་པར་བྱེད་དམ། ཡང་ན་ལས་གཅིག་གིས་དངོས་གྲུབ་སྦྱིན་པར་བྱེད་དེ། བླ་མས་ཇི་སྐད་སྨྲས་བ་དེ་
ཡིད་ལ་བཞག་ནས་ཚིག་དེ་ཡང་མཉན་པར་བྱའོ། །དེ་ནས་རིག་སྔགས་འཆང་གིས་བླ་མ་ལ་མཱ་མ་ཀཱི་བསྟན་པར་བྱ་སྟེ། མཐོང་ན་ཇི་སྐད་སྨྲས་པ་དེ་དེ་ལ་འགྲུབ་པར་འགྱུར་ཏེ། ཅི་སྟེ་ཁྲོ་
བའི་སེམས་ཀྱིས་སྨྲས་ན་ནི། ལས་དྲག་པོར་འགྲུབ་པར་འགྱུར་རོ། །ཅི་སྟེ་དགའ་བའི་སེམས་ཀྱིས་སྨྲས་ན་ནི། དངོས་གྲུབ་མཆོག་འགྲུབ་པར་འགྱུར་ཏེ། བླ་མས་མཱ་མ་ཀཱི་རྒྱ་མཚོར་
འབབ་པའི་ཆུ་ཀླུང་གི་ནང་དུ་བཏང་ལ་བླ་མའི་ལག་པས་མཱ་མ་ཀཱི་བཙལ་བར་བྱ་སྟེ། ལག་ཏུ་ཐོབ་ན་མཱ་མ་ཀཱིའི་ཆོ་ག་རྒྱས་པའི་དངོས་གྲུབ་བདེ་བླག་ཏུ་འགྲུབ་པར་འགྱུར་རོ། །རིག་སྔགས་

94-1-169a

འཆང་གིས་ཀྱང་ཆོ་གའི་གཟུངས་རྒྱ་མཚོར་འབབ་པའི་ཆུ་ཀླུང་གི་ནང་དུ་གཏང་བར་བྱའོ། །སྒྲུབ་པའི་ཚེ་སྤྱན་གྱིས་མཱ་མ་ཀཱི་གཞག་པར་བྱའོ། །ཨུཏྤ་ལ་དང་ལྡན་
པས་ཀྱང་མཱ་མ་ཀཱི་གཞག་པར་བྱའོ། །ཨོཾ་ཧ་རན་ཛྲ་ན་བེ་ཏ་རན་ཛ་ན་བེ་སྭཱ་ཧཱ། ཆོ་ག་འདི་ཉིད་ཀྱིས་མར་གྱི་ངོ་ཞག་བརྒྱད་ལ་མཱ་མ་ཀཱིའི་མདུན་དུ་རྡོ་རྗེ་དབུས་སུ་པདྨ་བརྒྱད་སྟོང་གིས་
སྦྱིན་དོར་བྱའོ། །དེ་ནས་ཆོ་ག་རྒྱས་པ་དང་འགྲུབ་པར་འགྱུར་ཏེ། ནང་པར་གྱི་དུས་སུ་བླ་མ་ལ་མཆོད་བ་བྱས་ནས་དངོས་གྲུབ་གསོལ་དུ་གཞུག་གོ །དངོས་གྲུབ་བྱིན་ནས་ཀྱང་
ཞག་བདུན་པའི་ཉིན་པར་གློ་བུར་དུ་མི་ནག་པོ་མཐོང་བར་འགྱུར་ཏེ། མཐོང་ན་ཆོ་ག་རྒྱས་པར་འགྲུབ་པར་ཤེས་པར་བྱའོ། །སྡིག་པའི་ལས་ནི་བྱེད་པ་དང༌། །བྲམ་ཟེ་གསོད་དང་
མི་གསོད་དང༌། །ཚུལ་ཁྲིམས་འཆལ་ལ་སྦྱིན་མི་བྱ། །མི་བཟད་པ་ནི་གང་ཡིན་པའི། །མི་རྣམས་ཀྱིས་ནི་ཐོབ་མི་འགྱུར། །རྡོ་རྗེ་རིགས་མཆོག་གང་དད་པ། །མཱ་མ་ཀཱི་ནི་དེ་མདུན་
ནས༑ ༑ཚུལ་ཁྲིམས་འཆལ་དང་སྡིག་པ་ཅན། །དེ་དག་གིས་ནི་གཟུགས་མི་མཐོང༌། །གང་ན་མི་བཟད་སྡིག་བྱེད་བ། །དེ་ནི་བདག་གི་མིང་ཡང་མེད། །དེར་ནི་མི་མཐོང་ཅི་ཞིག་སྨོས། །
གང་དག་དགེ་བ་བཅུ་པོ་ཡི། །ལས་ཀྱི་ལམ་དང་ལྡན་པའི་མི། །དེ་དག་གིས་ནི་ང་ཡང་མཐོང༌། །གང་དག་ཚུལ་ཁྲིམས་ལྡན་པ་དང༌། །རྡོ་རྗེ་རིགས་ལ་དད་པའི་མི། །དེ་དག་གིས་ནི་

94-1-169b

ང་མཐོང་ཞིང༌། །རིག་འགྱུར་སེམས་ཅན་དེ་དག་ནི། །ང་ཡི་རིགས་སུ་གཏོགས་པ་ཡིན། །མཱ་མ་ཀཱི་ནི་གང་གིས་མཐོང༌། །སྟོབས་ཆེན་དེ་དག་ང་ཡི་གནས། །ཡིད་དུ་འོང་བར་སྐྱེ་བར་
འགྱུར༑ ༑གང་གི་ཚེ་ཆོ་ག་རྒྱས་པ་དེའི་ཚེ་བླ་མ་ལ་ཡོན་ཕུལ་ནས་མཱ་མ་ཀཱི་བསླང་བར་བྱའོ། །བླ་མས་ཀྱང་ཨུཏྤ་ལ་ནི། མཚན་དང་ལྡན་པའི་སྔགས་ཀྱིས་མཱ་མ་ཀཱིའི་གཟུགས་སོང་བཞི་
བྱས་ལ། དེ་ནས་བླ་མས་སྦྱིན་པར་བྱ་སྟེ། དངོས་གྲུབ་ཀྱང་གསོལ་དུ་གཞུག་གོ །ཕོ་ཉ་མ་རྣམས་དང༌། ཚོགས་རྣམས་ལ་ཡང་གཏོར་མ་སྦྱིན་པར་བྱའོ། །ས་ཡོངས་སུ་སྦྱང་བ་དང༌།
དཀྱིལ་འཁོར་གྱི་བགེགས་ཀྱི་སྦྱིན་སྲེག་ཀྱང་བྱའོ། །ཕོ་ཉ་མ་རྣམས་ཀྱི་ལས་རྣམས་ལ་ནི། ལན་འབུམ་བཟླས་བརྗོད་བྱས་ན་འགྲུབ་པར་འགྱུར་རོ། །ཞི་བའི་ལས་རྣམས་ལ་ནི། རི་མོ་ལ་ལྷ་
མོ་མདོག་ནག་པ་གཅིག་བྲིས་ཏེ་སྤྱི་བོ་ན་དེ་བཞིན་གཤེགས་པ་བཞུགས་ལ་སྐྱབས་སྦྱིན་པའི་ཕྱག་རྒྱ་དང༌། ལག་པ་གཡོན་པ་ལ་རྡོ་རྗེ་འབར་བ་ཐོགས་པར་བྲིའོ། །དེ་ནས་མར་གྱི་ངོ་ཞག་
བཅུ་བཞི་ལ་བརྩམས་ཏེ་ཞག་གཞན་གྱི་བར་དུ་གུ་གུལ་ཡུངས་མར་དང་སྦྱར་བའི་སྦྱིན་སྲེག་བྱའོ། །ཚོགས་རྣམས་ལ་ཡང་གཏོར་མའི་ཆོ་ག་བྱའོ། །ཚོགས་རྣམས་ཀྱི་ལས་ལ་ཡང་བདུད་
རྩི་ཐང་སྦྱོར་གྱི་སྐབས་སུ་ངས་ལས་བཤད་པ་གང་ཡིན་པའི་ལས་དེས་སྦྱར་བར་བྱའོ། །ཕྱག་རྒྱ་དེ་དག་གི་སོ་སོའི་རྟགས་ཀྱང་བཤད་པར་བྱ་སྟེ། མཱ་མ་ཀཱིའི་རྟགས་ནི། སྟེགས་བུ་ལ་རྡོ་

94-1-170a

རྗེ་རྩེ་གསུམ་པ་ཁ་གཅིག་པ་བྲིའོ། །དེའི་གཡོན་ལོགས་སུ་རྡོ་རྗེ་རྩེ་གསུམ་པ་དབྱུག་པ་ལ་བཙུགས་པར་བྲིའོ། །གཡས་ལོགས་སུ་རྡོ་རྗེ་རྩེ་གསུམ་པ་ཁ་གཉིས་པ་
དབུས་ཀྱི་ཆང་ཟུངས་དྲང་པོར་འདུག་ལ་ཆང་ཟུངས་ནས་དགྲ་སྟ་སྲབ་མོའི་སོ་ཕྱི་རོལ་དུ་བལྟས་པ་བྲིའོ། །རྒྱལ་བའི་སྟེགས་བུའི་སྟེང་དུ་རྡོ་རྗེ་རྩེ་གསུམ་ཁ་གཉིས་པ་དབུས་ཀྱི་ཆང་ཟུངས་དྲང་
པོར་འདུག་པར་བྱའོ། །རྣམ་པར་རྒྱལ་བའི་ནི། དེ་ཉིད་ལས་དབུས་ནས་འབྲས་བུ་བྱས་ལ་གཡས་ཕྱོགས་སུ་རྡོ་རྗེ་རྩེ་གསུམ་ཁ་གཅིག་པ་མེ་ལྕེ་འབར་བ་གསུམ་དང་ལྡན་པ་དབྱུག་
པ་ལ་བཙུགས་པ་ཡིན་ནོ། །རྡོ་རྗེ་མཚན་གྱི་ནི། སྟེགས་བུའི་སྟེང་དུ་རྡོ་རྗེ་རྩེ་གསུམ་ཁ་གཉིས་པ་དབུས་དྲང་པོར་བྱས་པའོ། །རྡོ་རྗེ་རྟགས་ཀྱི་ནི། དེ་ཉིད་ལ་དབུས་ནས་འབྲས་བུ་འདུག་
པ་ཡིན་ནོ། །བཀྲ་ཤིས་ཀྱི་སྟེགས་བུའི་སྟེང་དུ་རྡོ་རྗེ་རྩེ་གཅིག་པ་ཁ་གཉིས་པ་རྩེ་མོ་ཀ་ཎྱའི་དབྱིབས་འདྲ་བར་བྱས་པ། དེའི་གཡས་ལོགས་སུ་རྡོ་རྗེ་རྩེ་གསུམ་ཁ་གཅིག་པ་དབུས་དྲང་པོར་
འདུག་པར་བྱའོ། །ཤིན་ཏུ་བཀྲ་ཤིས་ཀྱི་ནི། སྟེགས་བུའི་སྟེང་དུ་ཐོར་ཚུགས་ཀྱི་ཕུང་པོ་བཅིངས་པ་བཞག་སྟེ་ཐོར་ཚུགས་ཀྱི་མཐའ་འབར་བའི་ཕྲེང་བས་བསྐོར་ལ། དེའི་གཡས་ལོགས་སུ་
རྡོ་རྗེ་རྩེ་གསུམ་པ་ཁ་གཉིས་པ་དབུས་དྲང་པོར་བྱས་ལ་པདྨའི་སྟེང་ན་འདུག་པར་བྲིའོ། །པདྨ་མཚན་གྱི་ནི། སྟེགས་བུའི་སྟེང་དུ་པདྨ་ཡིད་ཙམ་གྱིས་ཁ་ཕྱེ་བ་རྩ་བ་དང༌། སྡོང་བུ་དང་བཅས་

94-1-170b

བར་འདུག་པར་བྱས་ལ། དེའི་གཡོན་ལོགས་སུ་རྡོ་རྗེ་རྩེ་གསུམ་པ་ཁ་གཉིས་པ་དབུས་དྲང་པོར་འདུག་པར་བྲིའོ། །གཡས་ལོགས་སུ་རྩེ་གསུམ་ཁ་གདེངས་མདུང་རྩེ་གསུམ་པ་འདྲ་བར་བྱའོ།།
པདྨ་ཕྲེང་གི་ནི། པདྨ་ཁ་བྱེ་བ་བཅུ་གཅིག་ལ་གཅིག་འཁྲིལ་བ་བྲིས་ལ། དེའི་དབུས་སུ་རྡོ་རྗེ་རྩེ་གསུམ་ཁ་གཉིས་པ་དབུས་ནས་འབྲས་སུ་འདུག་པ་གཞག་གོ །གཡུང་དྲུང་རིས་ཀྱི་ནི། དཀྱིལ་འཁོར་
གྲུ་བཞི་ལྷམ་པ་ཉིས་རིམ་དུ་བྲིས་ཏེ་ངོས་བཞི་ནས་ཤད་བཞི་དྲངས་ལ་ཚིགས་བཅག་སྟེ་གཡས་ཕྱོགས་སུ་འཁྱིལ་བ་བྲིའོ། །ཤད་བཞི་པོ་དེ་དག་ཀྱང་རིན་པོ་ཆེའི་ཕྲེང་བས་བསྐོར་བར་བྱའོ། །དེ་
དག་གི་སྟེང་དུ་རྡོ་རྗེ་རྩེ་གཅིག་པ་མར་གྱི་མེ་ལྕེ་འདྲ་བ་རྣམས་བྲིའོ། །དེའི་གཡོན་ལོགས་སུ་རྡོ་རྗེ་རྩེ་གསུམ་ཁ་གདེངས་པ་བྲིའོ། །གཡས་ལོགས་སུ་རྡོ་རྗེ་རྩེ་གསུམ་ཁ་གཉིས་པ་དབུས་དྲང་པོར་བྱའོ། །
མདུང་རྩེ་གསུམ་པ་ནི། སྟེགས་བུའི་སྟེང་དུ་མདུང་རྩེ་གསུམ་པ་ཁ་གཉིས་པ་དབུས་དྲང་པོར་བྱས་ལ། དེའི་གཡས་ལོགས་སུ་རྩེ་གསུམ་ཁ་གདེངས་རྡོ་རྗེ་འདྲ་བར་བྱའོ། །རྡོ་རྗེ་ནི། སྟེགས་བུའི་སྟེང་དུ་
རྡོ་རྗེ་རྩེ་གསུམ་ཁ་གཉིས་པ་རྩེ་མོ་དབུས་མ་ཀ་ན་ཡའི་རྩེ་མོའི་དབྱིབས་ལྟར་འདུག་པར་བྱས་ལ། དེའི་གཡས་ལོགས་སུ་རྩེ་གསུམ་ཁ་གདེངས་མདུང་རྩེ་གསུམ་པ་འདྲ་བར་བྱའོ། །མཆེ་
བའི་སྟེགས་ནི་རྡོ་རྗེ་རྩེ་གསུམ་ཁ་གཉིས་པ་དབུས་ཀྱི་ཆང་ཟུངས་དྲང་པོར་འདུག་པར་བྲིས་ལ། དེའི་གཡས་ལོགས་སུ་པདྨ་ཁམ་བྱེ་བ་ལ་མཆེ་བའི་ཕྱིར་དགུ་པོར་འདུག་པར་བྲིའོ། །མདུང་

94-1-171a

ཐུང་གི་སྟེགས་བུའི་སྟེང་དུ་རྡོ་རྗེ་གསུམ་ཁ་གཉིས་པ་དབུས་ནས་ལྟ་བུ་འདུག་པ་བྲིས་ལ། དེའི་གཡས་ལོགས་སུ་མདུང་ཡུ་བ་ཅན་རྩེ་མོ་ཀ་ན་ཡའི་དབྱིབས་འདྲ་
བར་བྲིའོ། །ཀླུ་ལག་གི་ནི། སྦྲུལ་གཉིས་གཅིག་ལ་གཅིག་མཇུག་མ་སྦྲེལ་ཏེ་ཚམ་ངམ་བྱེད་ཅིང་དམིགས་རྩ་བསྒྲིམས་ལ་ལྕེ་འབྱིན་ཅིང་གཅིག་ལ་གཅིག་བལྟ་བར་བྲིས་ཏེ། དེ་གཉིས་ཀྱི་མགོ་
བོ་ལ་འབར་བ་གསུམ་དང་ལྡན་པའི་ནོར་བུ་ཐོགས་ལ། དེ་གཉིས་ཀྱི་བར་ན་རྡོ་རྗེ་རྩེ་གསུམ་ཁ་གཉིས་པ་དབུས་ནས་འབྲས་སུ་འདུག་པ་སྦྲུལ་གྱི་མཇུག་མའི་སྟེང་ན་འདུག་པར་བྱའོ། །
ཞགས་པའི་ནི། སྟེགས་བུའི་སྟེང་དུ་རྩེ་གསུམ་ཁ་གཉིས་པ་དབུས་ནས་འབྲས་ལྟར་འདུག་པར་བྱའོ། །དེའི་གཡས་ལོགས་སུ་མདུང་རྩེ་གསུམ་པ་ཡུ་བ་ཅན་རྩེ་གསུམ་ཁ་གདེངས་འདྲ་
བར་བྲིའོ། །གཡོན་ལོགས་སུ་ཀླུའི་ཞགས་པ་ཚམ་ངམ་བྱེད་པ་བྱའོ། །རལ་གྲི་ནི། སྟེགས་བུའི་སྟེང་དུ་རལ་གྲི་བྲིས་ལ། དེའི་གཡོན་ལོགས་སུ་རྡོ་རྗེ་རྩེ་གསུམ་ཁ་གཉིས་པ་དབུས་ནས་
འབྲས་སུ་འདུག་པར་བྱའོ། །དབྱུག་པའི་སྟེགས་བུའི་སྟེང་དུ་དབྱུག་པ་ལྷ་གོར་ཞོ་ཤའི་ཤིང་ལྟར་འདུག་ཅིང་སྙེ་མ་ལྔ་པོ་ཡོད་པར་བྲིས་ལ། མགོར་ནི། ཆང་ཟུངས་བྱ། དྲུང་དུ་ནི། སྐྱུ་རུ་རའི་འབྲས་
བུ་འདྲ་བར་བྱ། དེའི་གཡོན་ལོགས་སུ་རྡོ་རྗེ་རྩེ་གསུམ་ཁ་གཉིས་པ་དབུས་ནས་འབྲས་སུ་འདུག་ལ་རྩེ་མོ་དབུས་མ་ཀ་ན་ཡའི་རྩེ་མོའི་དབྱིབས་ལྟར་བྱ། གཡོན་ལོགས་སུ་མདུང་རྩེ་གསུམ་པ་རྡོ་རྗེ་

94-1-171b

འདྲ་བ་དབྱུག་པ་ལ་བཙུགས་པ་བྲིའོ། །འཁོར་ལོའི་ནི། སྟེགས་བུའི་སྟེང་དུ་འཁོར་ལོ་རྩིབས་བཅུ་དྲུག་པ་འབར་བས་བསྐོར་བར་བྲིས་ལ། དེའི་གཡས་ལོགས་སུ་རྡོ་རྗེ་རྩེ་གསུམ་ཁ་གཉིས་བ་དབུས་
ནས་འབྲས་སུ་འདུག་པར་བྱའོ། །སེམས་ཅན་རྣམས་ལ་ཕན་གདགས་ཕྱིར། །ཕྱག་རྒྱ་འདི་དག་བདག་གིས་བཤད། །ཕྱག་རྒྱ་འདི་དག་སོ་སོར་མཐོང་བའི་ལས་ཀྱང་བཤད་པར་བྱའོ། །ཕྱག་
རྒྱ་སྣ་ཚོགས་སོ་སོར་མཐོང་བའི་ལས་ཀྱང་བཤད་པར་བྱའོ། །ཕྱག་རྒྱ་སྣ་ཚོགས་དག་གི་ལྷ་རྣམས་ཀྱང་བསྟན་པར་བྱའོ། །རྒྱལ་བའི་ཕྱག་རྒྱ་ནི། ཕོ་ཉ་མ་ཐམས་ཅད་ཀྱིའོ། །རྣམ་པར་རྒྱལ་
བའི་ནི། ཚངས་པའི་འོ། །རྡོ་རྗེ་མཚན་ནི། ལྷ་ཆེན་པོའི་འོ། །རྡོ་རྗེ་རྟགས་ནི། ལོག་འདྲེན་རྣམས་ཀྱིའོ། །བཀྲ་ཤིས་ནི། རྡོ་རྗེ་སྡེའི་འོ། །ཤིན་ཏུ་བཀྲ་ཤིས་ནི། བཀྲ་ཤིས་ཕུར་བུ་གསུམ་པའི་འོ། །
པདྨའི་མཚན་ནི། འཕགས་པ་སྤྱན་རས་གཟིགས་དབང་ཕྱུག་གིའོ། །པདྨའི་ཕྲེང་ནི། དཔལ་ཆེན་པོའི་ཡིན་པར་བཤད་དོ། །དེ་བཞིན་དུ་གཡུང་དྲུང་རིས་རྣམས་ནི། ཚོགས་རྣམས་ཀྱིའོ། །མདུང་
རྩེ་གསུམ་པ་ནི། རྫོང་གི་འཕགས་མའི་འོ། །རྡོ་རྗེ་ནི། ཁྲོ་བོ་ཡིན་པར་བཤད་དོ། །མཆེ་བ་ནི། མ་མོ་རྣམས་ཀྱིའོ། །དེ་བཞིན་དུ་མདུང་ཐུང་ནི། དྲུག་པ་རྣམས་ཀྱིའོ། །ཀླུ་ལག་ནི། རྒྱ་མཚོ་ཆེན་པོའིའོ། །
དེ་བཞིན་དུ་ཞགས་པ་ནི། འཇིག་རྟེན་སྐྱོང་བ་རྣམས་ཀྱིའོ། །རལ་གྲི་ནི། མེའི་ཡིན་པར་བཤད་དོ། །དབྱུག་པ་ནི། སའི་ལྷ་མོའིའོ། །འཁོར་ལོ་ནི། ནོར་ལྷའི་བུའོ། །ལྷ་རྣམས་ཀུན་གྱི་ཕྱག་རྒྱ་འདི་

94-1-172a

དག་དང་ལས་སྣ་ཚོགས་བསྟན་པ་རྣམས་ངས་བཤད་ཟིན་ཏེ། ཕྱག་རྒྱ་རྣམས་ནི། ཕྱག་རྒྱའི་མཚན་ཉིད་འདིར་མཆོག་ཏུ་གསང་བ་ཡིན་ནོ། །ཕྱག་རྒྱ་འདི་
དག་སྒྲུབ་པ་གང་ཡིན་པ་དེས་ནི། མཱ་མ་ཀཱིའི་ཕྱག་རྒྱའི་མཚན་ཉིད་གཟུང་བར་བྱའོ། །གང་གི་ཕྱིར་ང་རྡོ་རྗེ་འཛིན་པས་ནི། དེའི་ཕྱིར་ངས་ཕྱག་རྒྱའི་ལས་ཀྱི་མཆོག་བཤད་
པར་བྱའོ། །མཱ་མ་ཀཱིའི་ལས་ངས་བཤད་པ་གང་ཡིན་པ་ལ་ཡང་ཞི་བ་དང་རྒྱས་པ་དང༌། དྲག་ཤུལ་རྣམས་གསུམ་དུ་བཤད་པའི་ལས་གང་ཡིན་པ་དེ་དག་གིས་རིམ་པ་སྣ་ཚོགས་
ཀྱང་བཤད་པར་བྱའོ། །དྲག་ཤུལ་གྱི་ལས་རྣམས་ལ་ནི། མཱ་མ་ཀཱིའི་མཚན་ཉིད་ཇི་ལྟ་བ་བཞིན་བཞག་ལ་རྡོ་རྗེ་མཚན་དང༌། རྡོ་རྗེ་རྟགས་དང༌། འཁོར་ལོ་དང༌། མཆེ་བ་དང༌། གཡུང་
དྲུང་རིས་དང༌། མདུང་རྩེ་གསུམ་པ་དང༌། ཕྱག་རྒྱ་འདི་དག་གིས་བསྐོར་བར་བྱ་སྟེ། དེའི་མདུན་དུ་སྦྱིན་སྲེག་གི་ཆོ་གར་བསྟན་པ་གང་ཡིན་པ་དེ་ལ་ཡང་དེ་བཞིན་དུ་བྱའོ། །བཟླས་བརྗོད་
ཀྱི་སྒྲུབ་པ་ལ་ཡང་བཟླས་བརྗོད་བྱའོ། །དེ་ནས་རྒྱས་པ་བྱེད་ན། རྒྱལ་བ་དང༌། བཀྲ་ཤིས་དང༌། ཤིན་ཏུ་བཀྲ་ཤིས་དང༌། ཀླུ་ལག་དང༌། པདྨའི་ཕྲེང་དང༌། རྡོ་རྗེ་དང༌། འདི་རྣམས་གཞག་
པར་བྱའོ། །མཱ་མ་ཀཱིའི་ཡང་མཚན་ཉིད་ཇི་ལྟ་བ་བཞིན་གཞག་པར་བྱ་སྟེ། དེའི་མདུན་དུ་སྦྱིན་སྲེག་གི་ཆོ་གའི་ལས་གང་ཡིན་པ་བ་ཤ་ཀའི་ཡམ་སྲེག་ཤིང་ངམ་འབྲས་ཆན་གྱིས་བྱའོ། །

94-1-172b

མཱ་མ་ཀཱིའི་མདུན་དུ་རྣམ་པར་རྒྱལ་བའི་རྒྱུད་ཆེན་པོ་ལས་ཉི་མ་དང་ཟླ་བ་སྟོབས་དང་ཕ་རོལ་གནོན་པ་གཞན་གྱིས་མི་ཐུབ་པ་དང༌། གཞོན་ནུ་མཆོག་གི་ཕྱག་རྒྱ་ངས་བཤད་པ་གང་ཡིན་
པ་དེ་དག་ཀྱང་གཞག་པར་བྱ་སྟེ། ཉི་མ་དང་ཟླ་བའི་གཡོན་ལོགས་སུ་ནི། གཞུ་གཞག་གོ །གཡས་ལོགས་སུ་ནི། གཞོན་ནུའི་མདུང་རྩེ་གསུམ་པ་གཞག་སྟེ། འདི་དག་ཐམས་ཅད་
ཀྱང་གཟུགས་སུ་གཞག་པར་བྱའོ། །ཡང་ན་ཡིད་ཀྱིས་གཞག་གོ །སྲེག་བླུགས་བདུན་བདུན་སྦྱིན་སྲེག་བྱའོ། །དེ་ནས་བཟླས་བརྗོད་བྱས་ན་ལས་གྲུབ་པར་འགྱུར་རོ། །ལིག་བུ་མིག་དང་
ལྡོང་རོས་ལ་སོགས་པའི་ལས་ཀྱང་དེ་བཞིན་དུ་བྱའོ། །དེ་ནས་ཞི་བའི་ལས་བྱེད་ན། རྣམ་པར་རྒྱལ་པ་དང༌། པདྨ་མཚན་དང༌། མདུང་ཐུང་དང༌། ཞགས་པ་དང༌། རལ་གྲི་དང༌། དབྱུག་པ་
རྣམས་མཱ་མ་ཀཱི་དང་ལྷན་ཅིག་ཏུ་གཞག་པར་བྱ་སྟེ། མཱ་མ་ཀཱི་ཡང་མཚན་ཉིད་ཇི་ལྟ་བ་བཞིན་དུ་གཞག་པར་བྱའོ། །དེའི་མདུན་དུ་རབ་ཏུ་གྲུབ་པར་བྱེད་པའི་རྒྱུད་ཆེན་པོ་ལས་ལྷ་མོ་འཇིག་
རྟེན་གྱི་མ་རྣམས་ཀྱི་ཕྱག་རྒྱའི་ཚོགས་ངས་བཤད་པ་གང་ཡིན་པ་རྣམས་ཀྱང་གཞག་པར་བྱའོ། །དེའི་མདུན་དུ་སྲེག་བླུགས་བདུན་གྱིས་སྦྱིན་སྲེག་བྱའོ། །དེ་ནས་ལས་བརྩམ་པར་
བྱའོ༑ ༑དེ་ནས་བཟླས་བརྗོད་བྱས་ན་ལས་འགྲུབ་པར་འགྱུར་རོ། །ལྷ་གང་སྒྲུབ་པར་འདོད་པའི་ལྷ་དེའི་མདུན་དུ་བདག་གི་ཕྱག་རྒྱ་དང༌། མཱ་མ་ཀཱིའི་གཟུགས་དྲི་ཆབ་ཀྱི་རི་མོར་བྲིས་ཏེ་

94-1-173a

གཞག་གོ །དེའི་མདུན་དུ་གཏོར་མའི་ཆོ་ག་བྱས་ཏེ་དེ་ནས་ལས་བརྩམ་པར་བྱའོ། །ཕྱག་རྒྱ་འདི་དག་གི་གཏོར་མའི་ཆོ་ག་བཤད་པར་བྱ་སྟེ། རྒྱལ་བ་ལ་ནི།
མོན་སྲན་གྲེའུ་དང༌། བེན་ཙེ་སྦྱིན་པར་བྱའོ། །རྣམ་པར་རྒྱལ་བ་ལ་ནི། མར་དང་འབྲས་ཀྱིའོ། །རྡོ་རྗེ་མཚན་ལ་ནི། འབྱུང་པོའི་ཟས་སྦྱིན་ནོ། །རྡོ་རྗེ་རྟགས་ལ་ནི། ཏིལ་མར་གྱི་ཚིགས་
མ་དང༌། འབྲས་ཆན་བསྲེས་བ་སྦྱིན་ནོ། །བཀྲ་ཤིས་ལ་ནི། གཏོར་མ་སྣ་ཚོགས་སྦྱིན་ནོ། །ཤིན་ཏུ་བཀྲ་ཤིས་ལ་ནི། ཤ་སྦྱིན་ནོ། །པདྨ་མཚན་ལ་ནི། འབྲས་ཆ་ན་འོ་མ་དང་སྦྱར་བ་
སྦྱིན་ནོ༑ ༑པདྨ་ཕྲེང་ལ་ནི། ཁུ་བ་ལ་སོགས་པ་གཏོར་མ་སྣ་ཚོགས་སྦྱིན་ནོ། །གཡུང་དྲུང་རིས་ལ་ནི། མོན་སྲན་གྲེའུའི་ཆན་དང་འབྲས་དྲུས་བརྡུངས་ལ་སོགས་པ་སྦྱིན་ནོ། །མདུང་རྩེ་
གསུམ་པ་ལ་ནི། འབྲས་ཆན་ཞོ་དང་སྦྱར་བ་སྦྱིན་ནོ། །རྡོ་རྗེ་ལ་ནི། གཏོར་མ་སྣ་ཚོགས་སྦྱིན་ནོ། །མཆེ་བ་ལ་ནི། མོན་སྲན་གྲེའུ་དང་ཟན་དྲོན་སྦྱིན་ནོ། །མདུང་ཐུང་ལ་ནི། འབྲས་ཀྱི་
འོ་ཐུག་སྦྱིན་ནོ། །ཀླུ་ལག་ལ་ནི། མངར་གསུམ་གྱི་གཏོར་མ་སྦྱིན་ནོ། །ཞགས་པ་ལ་ནི། མོན་སྲན་གྲེའུའི་ཆན་དང༌། འབྲས་དྲུས་བརྡུངས་པ་དང༌། སྦྱར་ཐུག་དང༌། སྦྲང་རྩི་སྦྱིན་
ནོ༑ ༑རལ་གྲི་ལ་ནི། མར་དང༌། ཞོ་དང༌། འབྲས་ཡོས་སྦྱིན་ནོ། །དབྱུག་པ་ལ་ནི། འབྱུང་པོའི་ཟས་ཐམས་ཅད་ཀྱི་གཏོར་མ་སྦྱིན་ནོ། །འཁོར་ལོ་ལ་ནི། ཁུ་བ་བཀྲ་ཤིས་ལྡན་

94-1-173b

དང༌། བེན་ཙེ་སྦྱིན་ནོ། །ཕྱག་རྒྱ་རྣམས་གསང་སྟེ་བལྟ་བའི་གཏོར་མ་འདི་དག་བདག་གིས་བཤད་ཟིན་ཏོ། །ཕྱག་རྒྱ་ཐམས་ཅད་ཀྱི་གཏོར་མར་བསྟན་པ་གང་ཡིན་པ་འདི་དག་ནི།
བཅོམ་ལྡན་འདས་མཱ་མ་ཀཱི་ལ་ཡང་དབུལ་བར་བྱའོ། །དེ་ནས་ཕྱག་རྒྱ་སྒྲུབ་ན། ཟླ་བ་གཅིག་གི་བར་དུ་སློང་མོའི་ཟས་བཟའ་ཞིང་མཱ་མ་ཀཱི་ལ་ཡང་བསྙེན་བཀུར་བྱས་ན་ཕྱག་རྒྱ་
ཐམས་ཅད་འགྲུབ་པར་འགྱུར་རོ། །རིག་པ་མཆོག་གི་ལས་སྔར་ངས་བཤད་པ་གང་ཡིན་པའི་རིག་སྔགས་ཀྱི་རྒྱལ་པོ་ནི། སྙིང་པོ་དང་ལྷན་ཅིག་ཏུ་སྦྱར་བར་བྱའོ། །སྙིང་པོ་ཡང་
ཉེ་བའི་སྙིང་པོ་དང་ལྷན་ཅིག་ཏུ་སྦྱར་བར་བྱའོ། །རིག་སྔགས་ཀྱི་རྒྱལ་པོ་ནི། སྤྱན་དང་ལྷན་ཅིག་ཏུ་སྦྱར་བར་བྱའོ། །སྤྱན་ཡང་སྙིང་པོའི་རྒྱལ་པོ་དང་ལྷན་ཅིག་ཏུ་སྦྱར་བར་བྱའོ། །ལྷ་
རྣམས། འདི་ཡང་ངས་བཤད་པར་བྱའོ། །སེམས་རྩེ་གཅིག་ཏུ་གྱིས་ལ་ཉོན་ཅིག །ཞི་བའི་ལས་རྣམས་ལ་ནི། སྙིང་པོ་དང་ལྷན་ཅིག་ཏུ་སྦྱར་བར་བྱའོ། །རྒྱས་པ་རྣམས་ལ་ནི། སྤྱན་
དང་ལྷན་ཅིག་ཏུ་སྦྱར་བར་བྱའོ། །དྲག་ཤུལ་རྣམས་ལ་ནི། ཉེ་བའི་སྙིང་པོ་དང་ལྷན་ཅིག་ཏུ་སྦྱར་བར་བྱའོ། །བཅོམ་ལྡན་འདས་མའི་དྲག་ཤུལ་ལ་ནི། རིག་སྔགས་ཀྱི་རྒྱལ་པོ་དང་
ལྷན་ཅིག་ཏུ་བཟླས་བརྗོད་བྱའོ། །རྒྱལ་བའི་ལས་ལ་ནི། མཱ་མ་ཀཱི་གཞན་ལས་གཟུགས་བཟང་བ་དང་ལྷན་ཅིག་ཏུ་བཟླས་བརྗོད་བྱའོ། །མཱ་མ་ཀཱི་ཉིད་ཀྱི་རྒྱས་པའི་ལས་ལ་ནི། མཱ་མ་

94-1-174a

ཀཱིའི་སྙིང་བོའི་རྒྱལ་པོ་དང་ལྷན་ཅིག་ཏུ་བཟླས་བརྗོད་བྱའོ། །ཕོ་ཉ་མ་རྣམས་ལ་ནི། ལྕགས་ཅན་དྲན་པར་བྱ་སྟེ། བཟླས་བརྗོད་བྱའོ། །ཡང་ན་ཚོགས་ཀྱི་
ཕྱག་རྒྱ་རྣམས་བཀོད་ལ་བསྒྲུབ་པར་བྱའོ། །ཆོ་ག་རྒྱས་པའི་ལྷ་ཐམས་ཅད་ཀྱང་རང་རང་གི་ཕྱག་རྒྱའི་གཟུགས་བཞག་ནས་བསྒྲུབ་པར་བྱའོ། །ཕྱག་རྒྱ་བྲིས་ནས་སྦྱིན་སྲེག་བསྙེན་
བཀུར་བྱའོ། །དེ་ནས་ལྷ་རྣམས་ཀྱིས་བཅོམ་ལྡན་འདས་ལག་ན་རྡོ་རྗེ་ལ་བསྟོད་དེ་སྨྲས་པ། རྡོ་རྗེ་འཛིན་ཆེན་པོ། བདག་ཅག་སྙིང་དགའ་བར་བྱེད་པའི་གཟུགས་བཟང་མའི་ཕྱག་
རྒྱའི་མཆོག་རྣམས་ཀྱི་ལས་གང་རྗེས་སུ་དྲན་པར་བྱས་ན། མི་རྣམས་ལ་བདག་ཅག་དངོས་གྲུབ་སྩོལ་བར་འགྱུར་བའི་ལས་རྣམས་ཤོད་ཅིག །ལྷ་རྣམས། དེ་དེ་ལྟར་བྱའོ། །དེ་དེ་
ལྟར་བྱ་སྟེ། སྙིང་དགའ་བར་བྱེད་པའི་ལས་རྣམས་བཤད་པར་བྱའོ། །དེ་ནས་བཅོམ་ལྡན་འདས་ལག་ན་རྡོ་རྗེ་རྣལ་འབྱོར་དམ་པ་ལ་གནས་ནས་གཟུགས་བཟང་མ་བཤད་པ།
ན་མོ་རཏྣ་ཏྲ་ཡཱ་ཡ། ན་མ་ཀཱ་ལ་ཀྲྀ་ཏནྟཱ་རུ་ཏི་ནི་ཤཾ་ཀ་རེ། གྷ་ཊ་གྷ་ཊ། གྷུ་ཊི་ནི། པཱ་ཏ་ནི་སྭཱཧཱ། རྣམ་པར་རྒྱལ་བའི་རྒྱུད་ཆེན་པོའི་སྙིང་པོ་བདུན་གྱིས་བརྒྱན་པ། གང་ལས་སངས་
རྒྱས་ཀྱི་སྙིང་པོ་དཔའ་བོ་ཆེན་པོ་བཅོམ་ལྡན་འདས་ཀྱིས་གསུངས་པ་དང༌། སོག་མེད་གཏུམ་པོ་དང༌། དེ་བཞིན་དུ་ལུས་དམར་དྲག་པོ་དང༌། སྟོབས་ཆེན་རྒྱས་པ་དང༌། དེ་བཞིན་

94-1-174b

དུ་དཔལ་བྱེད་ཞི་བར་གྲགས་པ་དང༌། ལས་སྣ་ཚོགས་ཀྱིས་རྩེ་བ་དང༌། ལྷ་རྣམས་འགྱེལ་བར་བྱེད་པ་དྲག་པོའི་ཕྲེང་བ་འཛིན་པ་རྣམས་ངས་བཤད་པ་གང་ཡིན་པའི་སྙིང་པོ་སྟོབས་
པོ་ཆེ་འདི་དག་ནི། རྣམ་པར་རྒྱལ་བ་དེ་ལས་འབྱུང་སྟེ། སྟོབས་ཆེ་ཞིང་ཕ་རོལ་གནོན་པ་ཡིན་ནོ། །དེ་ལ་ངས་བཤད་པ་གང་ཡིན་པ་དེ་དག་གི་ནང་ན་ནི། ཕྱག་རྒྱ་སྟོབས་པོ་ཆེ་ཕ་རོལ་
གནོན་ཀླུ་མགོ་ཅན་དང༌། ཕྲེང་བ་འཛིན་དང༌། ཕྱག་རྒྱ་འདི་ཉིད་གྲུབ་པ་ཡིན་ཏེ། གྲུབ་པ་ཕ་རོལ་གནོན་པ་ཡིན་ནོ། །རབ་ཏུ་འགྲུབ་པར་བྱེད་པའི་རྒྱུད་ཆེན་པོ་སྙིང་པོ་གསུམ་གྱིས་
བརྒྱན་པ་ལས་འགྲོ་ལྡིང་དང༌། རྩེད་མོ་ཅན་དང༌། གྲུབ་པ་གཏུམ་མོ་རྩེད་མོ་ཅན་ངས་བཤད་པ་གང་ཡིན་པ་དང༌། དེ་བཞིན་དུ་དེ་ལས་ཕྱག་རྒྱ་འཇིག་རྟེན་གྱི་མ་ངས་བཤད་པ་དང༌།
དེ་ལས་སྙིང་པོའི་རྒྱལ་པོ་སྟོབས་པོ་ཆེ་བཤད་པ་འདི་དག་གི་ནང་ན་ནི། གདོང་དམར་བསྟན་པའི་ཕྱག་རྒྱ་སྟོབས་པོ་ཆེ་དེ་ཆོ་ག་རྒྱས་པ་དེའི་དངོས་གྲུབ་སྦྱིན་པར་བྱེད་པ་ཡིན་ནོ། །རིག་
པ་མཆོག་གི་ཆོ་ག་རྒྱས་པ་ཆེན་པོ་བཅོམ་ལྡན་འདས་མ་ལ་དྲག་ཏུ་སྐུལ་པར་བྱེད་པ་ངས་བཤད་པ་གང་ཡིན་པ་དང༌། ཆོ་ག་རྒྱས་པ་ཆེན་པོ་འདི་དག་གི་ནང་ན་ནི། རིག་པ་མཆོག་
གཙོ་བོ་ཡིན་པར་ངས་བཤད་དོ། །དེའི་ནང་ནས་ངས་བཤད་པའི་མཱ་མ་ཀཱིའི་ཕྱག་རྒྱའི་མཚན་ཉིད་གདོང་དམར་དང༌། ཀླུ་མགོ་ཅན་དང༌། ཕྲེང་བ་འཛིན་དང༌། མཱ་མ་ཀཱི་ལ་དྲག་ཏུ་

94-1-175a

སྐུལ་བའི་མཆོག་གི་ཕྱག་རྒྱ་འདི་རྣམས་དང་ལྡན་པར་མཁས་པ་གང་ཞིག་ཟླ་བ་གཅིག་གི་བར་དུ་འཛིན་པར་བྱེད་ལ། སློང་མོའི་ཟས་ཟ་ཞིང་ཚངས་པར་
སྤྱོད་པ་དེས་ནི། དེ་བཞིན་དུ་དུས་གསུམ་དུ་མཆོད་པ་བྱས་ཏེ་དེར་མཱ་མ་ཀཱིའི་མིང་བསྒྲགས་པ་ཡང་བརྗོད་ན། ཟླ་བ་ཚལ་ནས། བཅོམ་ལྡན་འདས་ལག་ན་རྡོ་རྗེ་ཕྱག་རྒྱའི་ལྷ་དང་
ཐབས་ཅིག་ཏུ་མཐོང་བར་འགྱུར་ཏེ། ཡིད་ལ་སྨོན་པ་ཐམས་ཅད་ཡོངས་སུ་རྫོགས་པར་བྱེད་དོ། །དེ་ནས་ཟླ་བ་ཕྱེད་ཀྱི་བར་དུ་སློང་མོའི་ཟས་བཟའ་ཞིང་ཁང་པ་སྟོང་པར་དུས་
གསུམ་དུ་རིག་སྔགས་ཀྱི་རྒྱལ་པོ་སྟོང་དང་ལྡན་པར་མིང་ཡང་དག་པར་བརྗོད་པར་བྱའོ། །ཡང་ན་ཏ་ལའི་ལོ་མའམ་གྲོ་ག་ལ་བྲིས་ཏེ་མཆོད་ན་ཡང་ཟླ་བ་ཕྱེད་ཀྱིས་ཕྱག་རྒྱའི་
ལྷ་མཐོང་བར་འགྱུར་ཏེ། ཅི་འདོད་པ་བཞིན་དུ་ལྷ་དེ་བྱེད་པར་འགྱུར་རོ། །ཕྱག་རྒྱ་དེ་དག་ལས་གང་ཡང་རུང་བ་བཞག་ནས་བསྙེན་བཀུར་བྱས་ན་ཕྱག་རྒྱ་རྣམས་འགྲུབ་པར་
འགྱུར་ཏེ། དེ་ཕྱིན་ཆད་ལས་ཐམས་ཅད་ལ་ཕྱག་རྒྱ་བཞག་ནས་ལས་བསྒྲུབ་པར་བྱའོ། །ཟླ་བ་གཅིག་གི་བར་དུ་སློང་མོའི་ཟས་ཟ་ཞིང་ཁང་པ་སྟོང་པར་རིག་སྔགས་ཀྱི་རྒྱལ་
པོས་མཱ་མ་ཀཱི་དང༌། གདོང་དམར་དང༌། ཀླུ་མགོ་ཅན་དང༌། ཕྲེང་བ་འཛིན་དང༌། ཕྱག་རྒྱའི་རྒྱལ་མོ་འདི་དག་ལ་བསྙེན་བཀུར་བྱས་ཏེ། མཇུག་ཞག་གསུམ་གྱི་བར་དུ་སྨྱུང་

94-1-175b

བར་བྱས་ནས་དབེན་པའི་ཕྱོགས་སུ་དཀྱིལ་འཁོར་སྐྱང་ནུལ་གྱིས་བྱུགས་ནས་མར་གྱི་ངོ་ཞག་བཅུ་བཞི་ལ་རྫས་དེ་དག་གིས་མཱ་མ་ཀཱིའི་གཟུགས་བྱས་ཏེ་གཞག་གོ །གདོང་དམར་གྱི་
གཟུགས་ཙནྡན་དཀར་པོའི་ཕྱེ་མ་ལ་ལ་གཡས་ཕྱོགས་སུ་གཞག་གོ །ཀླུ་མགོ་ཅན་དང༌། ཕྲེང་བ་འཛིན་ནི། ཙནྡན་དམར་པོའི་ཕྱེ་མ་ལས་བྱས་ཏེ་གཞག་གོ །དེ་ནས་རིག་སྔགས་
འཆང་གིས་ཕྱག་རྒྱ་དེ་དག་གི་མིང་བརྗོད་པར་བྱ་སྟེ། ལྷ་བཤོས་གཙང་མ་སྣ་ཚོགས་ཅི་འདོད་པ་ཡང་དབུལ་ལོ། །དེ་ནས་རིག་སྔགས་འཆང་གིས་གློ་ཕྱོགས་སུ་བུམ་པ་བཞག་ལ།
དེའི་ནང་དུ་ལུས་ཀྱི་ཡན་ལག་གི་གཟུགས་གཞུག་པར་བྱའོ། །དེ་ནས་རིག་སྔགས་འཆང་གི་རྒྱལ་པོ་བཟླས་བརྗོད་བྱེད་བཞིན་དུ་ཆུ་སྐྱོར་བ་རེ་རེ་ནས་ལན་བརྒྱད་སྟོང་ཚང་བའི་བར་
དུ་ཕྱག་རྒྱ་མཆོག་དེ་དག་ལ་བསྣུན་པར་བྱ། དེ་ནས་ལྷ་དེ་དེར་འོང་བར་འགྱུར་རོ། །དེ་ནས་གང་འདོད་པ་དེ་ཉིད་བསླང་པར་བྱའོ། །དེ་ནས་ཡིད་ལ་ཅི་བསམ་པ་དེ་ལྷ་དེས་བྱེད་པར་
འགྱུར་རོ། །ཅི་སྟེ་ལས་འདི་བྱས་ཀྱང་མ་འོངས་ན། མཱ་མ་ཀཱིའི་ཕྱག་རྒྱ་རྣམས་ཀྱི་སྦྱིན་སྲེག་ལན་བརྒྱ་བྱས་ན་ལྷ་དེ་ཚིག་བཞིན་དུ་དེ་ཉིད་དུ་འོང་བར་འགྱུར་རོ། །དེ་ནས་ལྷའི་ཚོགས་
དེ་དག་སྐྲག་ཅིང་སྒྱིད་ལུག་ནས་བཅོམ་ལྡན་འདས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །སྟོབས་པོ་ཆེ། ལས་འདི་ནི། དྲག་ཅིང་མི་བཟད་ལ་གཏུམ་པ་ཡིན་གྱི། མིང་བརྗོད་པ་

94-1-176a

ཙམ་གྱིས་ཀྱང་དངོས་གྲུབ་ཆེན་པོ་སྦྱིན་པར་བྱ་ན། འཆང་བ་དང༌། མཆོད་པ་བྱེད་པ་གང་ཡིན་པ་ལྟ་ཅི་སྨོས། དུས་གསུམ་དུ་ཁྲུས་བྱེད་ལ་སློང་མོའི་ཟས་
ཟ་ཞིང་ཟླ་བ་གཅིག་གི་བར་དུ་བཅོམ་ལྡན་འདས་མ་རྣམས་ཀྱི་མིང་བརྗོད་པར་བྱ་བ་སྙིང་དགའ་བར་བྱེད་པ་སྟོབས་པོ་ཆེས་བཤད་པ་དེས་ནང་པར་ལངས་ནས་དྲན་པར་བྱེད་ཅིང་
ཀློག་པ་གང་ཡིན་པ་དེ་ལ་ནི། ལས་འགྲུབ་པ་སྦྱིན་ཞིང་རྟག་ཏུ་བསྲུང་བར་ཡང་བགྱིའོ། །ལྷ་རྣམས། དེ་དེ་བཞིན་ནོ། །དེ་དེ་བཞིན་ཏེ། སྙིང་དགའ་བར་བྱེད་པའི་ལས་ཀློག་ཅིང་རྗོད་
པར་བྱེད་པ་དང༌། མཱ་མ་ཀཱིའི་ལས་ལ་སོགས་པའི་ཕྱག་རྒྱའི་ཚོགས་རྣམས་ཆོ་ག་འདི་བཞིན་དུ་ཏ་ལའི་ལོ་མ་ལ་བྲིས་ཏེ་མཆོད་ཅིང་རི་མོར་བྱེད་པ་གང་ཡིན་པ་དེ་ལ་ངའི་བཀས་
ཁྱོད་ཀྱིས་དངོས་གྲུབ་སྦྱིན་པར་གྱིས་ཤིག །སུ་ངའི་བཀའ་གཅོག་པ་དེ་ནི། དེ་བཞིན་གཤེགས་པ་ཐམས་ཅད་ལ་སྙིང་རིང་པ་ཡིན་ཏེ། དེའི་མགོ་བོ་ངས་རྡོ་རྗེ་ཀུན་ཏུ་འབར་ཞིང་
རབ་ཏུ་འབར་བས་གཞོམ་པར་བྱའོ། །གང་ཞག་བདུན་གྱི་བར་དུ་མཱ་མ་ཀཱི་དང་བཅས་པའི་ཕྱག་རྒྱའི་ཚོགས་ཀྱི་ལས་ནང་པར་ཞིང་ཀློག་པར་བྱེད་པ་དེ་ལ་ནི། དེ་དག་གིས་དགའ་
བའི་སེམས་ཀྱིས་མྱུར་དུ་དངོས་གྲུབ་སྩོལ་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱང་མངོན་དུ་ཕྱོགས་པར་འགྱུར་ཏེ། རྨི་ལམ་དུའང་སྟོན་པར་མཛད་དོ། །བཅོམ་

94-1-176b

ལྡན་འདས་ལག་ན་རྡོ་རྗེའང་རྟག་ཏུ་རྗེས་སུ་འབྲང་བར་འགྱུར་རོ། །རྡོ་རྗེའི་རིགས་ཀྱང་རྟག་ཏུ་སྟོན་པར་བྱེད་དོ། །ཆོ་ག་འདི་དག་ལྟར་ཕྱག་རྒྱའི་ཚོགས་ཀྱི་མིང་བརྗོད་ན་ཡང་སེམས་ཅན་
དམྱལ་བར་འགྲོ་བར་མི་འགྱུར་ན། མཱ་མ་ཀཱི་འཆང་བ་དང༌། ཀླུ་མགོ་ཅན་ཆེན་མོ་དང༌། ཕྲེང་བ་འཛིན་དང༌། གདོང་དམར་རྣམས་འཆང་བ་དང༌། དྲན་པ་དང༌། མཆོད་པར་བྱེད་པ་ལྟ་ཅི་
སྨོས་ཏེ༑ དེ་ངན་འགྲོ་ལོག་པར་ལྟུང་བ་དག་ཏུ་སྐྱེ་བར་འགྱུར་བ་ནི། གནས་མེད་དོ། །སྐལ་པ་མེད་ཅིང་བསོད་ནམས་མ་བྱས་པ་གང་ཡིན་པ་དེ་དག་གིས་ནི། མིང་ཡང་མི་ཤེས་སོ། །
བསོད་ནམས་བྱས་པ་གང་ཡིན་པ་དེ་ནི། ལག་ན་རྡོ་རྗེས་ཡོངས་སུ་བཟུང་བ་དང༌། ལག་ན་རྡོ་རྗེའི་བུ་ཡིན་ཏེ། དེ་དག་གིས་ནི། མཱ་མ་ཀཱི་དང༌། ཀླུ་མགོ་ཅན་ཆེན་པོ་དང༌། གདོང་དམར་དང༌།
ཕྲེང་བ་འཛིན་རྣམས་ཀྱི་མིང་ཐོས་པར་འགྱུར་རོ། །རྡོ་རྗེའི་རིགས་གཙོ་བོར་གཏོགས་པ་དེ་ལས་ཤི་འཕོས་ནས་འདིར་སྐྱེས་པ་གང་ཡིན་པ་དེ་དག་གིས་ནི། དེ་དག་མཐོང་བར་འགྱུར་ཏེ།
མིང་བརྗོད་པ་དང༌། ལྷག་པར་ཡང་སྒྲུབ་པར་འདོད་པ་གང་ཡིན་པ་ལ་རིག་སྔགས་ཀྱི་རྒྱལ་པོ་ཚོགས་དང་བཅས་པ་དེ་དག་གིས་དངོས་གྲུབ་སྦྱིན་པར་འགྱུར་རོ། །གང་གི་ཉིན་པར་
ཡང་རུང་སྟེ། ཟས་སུ་འོ་མ་དང་འབྲས་ཅན་ཟ་ཞིང༌། དེ་ནས་བཅོམ་ལྡན་འདས་མ་ལག་ན་རྡོ་རྗེ་དང་བཅས་པ་ལ་མཆོད་པ་ཕྱི་དེ་ཉིན་པར་སྨྱུང་བར་བྱས་ཏེ། དེ་ནས་རིག་སྔགས་འཆང་

94-1-177a

དུས་གསུམ་དུ་ཁྲུས་བྱས་པས་རིག་སྔགས་ཀྱི་རྒྱལ་པོ་བཟླས་བརྗོད་བྱེད་བཞིན་དུ་བཅོམ་ལྡན་འདས་མ་ལ་མཆོད་པ་བྱའོ། །དེ་ནས་ཕྱེད་རེད་ལག་ན་པོག་
ཕོར་ཐོགས་ལ་གཙོ་བོ་ལག་ན་རྡོ་རྗེ་དང༌། བཅོམ་ལྡན་འདས་མ་སྤྱན་དྲང་བར་བྱའོ། །དེ་ནས་ནུབ་མོ་རྨི་ལམ་དུ་ལྷ་མོ་མཐོང་བར་འགྱུར་རོ། །དེ་ནས་ནང་པར་ལངས་ཏེ་ཁྲུས་བྱས་
ལ་གཙོ་བོ་ལག་ན་རྡོ་རྗེ་དང༌། བཅོམ་ལྡན་འདས་མ་ལ་མཆོད་པ་བྱས་ནས་བླ་མ་དང༌། དགེ་སློང་གང་ཡང་རུང་བ་གཅིག་དང༌། བདག་དང་མི་གསུམ་ལ་མཆོད་སྟོན་བྱ་སྟེ། བླ་མ་
ནི༑ རིག་སྔགས་ཀྱི་རྒྱལ་པོ་བཟླས་བརྗོད་བྱེད་བཞིན་དུ་བླ་མའི་སྟན་ལ་ལྷོ་ཕྱོགས་སུ་ཁ་བལྟས་ཏེ་འདུག་ཏུ་གཞུག་གོ །དགེ་སློང་གཅིག་ཤོས་ནི། ཤར་ཕྱོགས་སུ་ཁ་བལྟས་
ཏེ་འདུག་ཏུ་གཞུག་ཅིང་གཟུགས་བཟང་མ་བཟླས་བརྗོད་བྱེད་བཞིན་དུ་གཞུག་པར་བྱའོ། །བདག་ནི། སྤྱན་བཟླས་བརྗོད་བྱེད་བཞིན་དུ་ནུབ་ཕྱོགས་སུ་ཁ་བལྟས་ཏེ་འདུག་ལ་བླ་
མའི་མདུན་དུ་དྲི་དང༌། མེ་ཏོག་དང༌། བདུག་པ་དབུལ་བར་བྱའོ། །དགེ་སློང་དེ་ལ་ཡང་དབུལ་བར་བྱའོ། །བདག་གི་རྐང་པ་ལ་ཡང་དབུལ་བར་བྱའོ། །བླ་མ་ལ་ནི། ས་མ་ཏའི་འཁུར་
བ་ལ་སོགས་པ་ཟས་སྣ་ཚོགས་སྦྱིན་པར་བྱའོ། །དགེ་སློང་དེ་ལ་ནི། འོ་མའི་ཐུག་པ་དང༌། ཞོའི་ཐུག་པ་དང༌། སྦྱར་ཐུག་གི་ཟས་སྦྱིན་པར་བྱའོ། །བདག་གིས་ཀྱང་དེ་བཞིན་དུ་

94-1-177b

ཞོ་དང༌། འོ་མ་དང༌། མར་ལ་སོགས་པ་དང་ལྡན་པའི་ཟས་གནང་བ་གང་ཡིན་པ་རྣམས་བཟའ་བར་བྱ་སྟེ། མགོ་མཉམ་དུ་ཟས་བཟའ་ཞིང་ཟས་སློང་བ་ལ་གང་གིས་ཀྱང་ཟས་སྦྱིན་
པར་མི་བྱའོ། །བླ་མའི་སྣོད་ནི། རིག་སྔགས་ཀྱི་རྒྱལ་པོས་གདབ་པར་བྱའོ། །དགེ་སློང་དེའི་ཡང་གཟུགས་བཟང་མས་གདབ་བོ། །བདག་གི་ནི། བཅོམ་ལྡན་འདས་མ་བཏབ་སྟེ་
བཟའ་བར་བྱའོ། །དེ་ནས་ཟོས་ཟིན་ནས་བླ་མ་ལ་རྡོ་རྗེའི་རིགས་བདག་ལ་དགའ་བར་གྱུར་ཅིག་ཅེས་སྨོས་ཤིག །དགེ་སློང་ལ་ཡང་ཕྱག་རྒྱའི་ཚོགས་བདག་ལ་དགའ་བར་གྱུར་
ཅིག་ཅེས་སྨོས་ཤིག །བདག་གིས་ཀྱང་རིག་སྔགས་ཀྱི་རྒྱལ་པོ་གཟུགས་བཟང་མ་དང་སྤྱན་བཟླས་བརྗོད་བྱེད་བཞིན་དུ་ཆོ་ག་རྒྱས་པའི་ལྷ་རྡོ་རྗེའི་རིགས་དང་བཅས་པ་བདག་ལ་
དགའ་བར་གྱུར་ཅིག །ཅེས་སྨྲས་པར་བྱ་སྟེ། བླ་མའི་ལག་པ་གཡས་པ་ནས་བཟུང་ནས་ལན་གསུམ་དུ་སྨོས་ཤིག །དེ་ནས་ཆོ་ག་རྒྱས་པའི་ལྷ་ཐམས་ཅད་རྡོ་རྗེ་རིགས་དང་བཅས་
པ་རྣམས་གྲུབ་པར་འགྱུར་ཏེ། དེའི་ནུབ་མོ་ནམ་ཕྱེད་ཀྱི་དུས་སུ་བཅོམ་ལྡན་འདས་ལག་ན་རྡོ་རྗེ་ལྷ་ཐམས་ཅད་ཀྱིས་བསྐོར་བ་མཐོང་བར་འགྱུར་ཏེ། ནང་བར་མཆོད་པ་བྱའོ། །འདི་ནི།
ལས་ཐམས་ཅད་ཀྱི་ནང་ན་ལས་དམ་པ་སྟེ། མཆོག་ཏུ་གསང་བ་ཡིན་ནོ། །ཇི་ལྟར་ཚོགས་ཐམས་ཅད་ཀྱི་ནང་ན་རིག་སྔགས་ཀྱི་རྒྱལ་པོ་མཆོག་ཡིན་པ་བཞིན་དུ་མཱ་མ་ཀཱི་དང༌།

94-1-178a

ཀླུ་མགོ་ཅན་དང༌། ཕྲེང་བ་འཛིན་དང༌། གདོང་དམར་རྣམས་ཀྱང་དེ་དང་འདྲ་བར་བསྟན་ཏེ། དེ་ལྟར་ན། འདི་ནི། ལས་ཐམས་ཅད་དུ་ལྷ་ཐམས་ཅད་ལ་
དྲག་ཏུ་སྐུལ་པ་ཞེས་བྱ་བ་དང༌། ལྷ་རྣམས་དབང་དུ་བྱེད་པ་ཞེས་བྱ་བ་ཡིན་ཏེ། ཆོ་ག་རྒྱས་པ་འདི་ཁང་སྟོང་གཙང་མར་གདོན་པར་བྱེད་པ་གང་ཡིན་པ་དེ་ལ་ནི། ལག་ན་རྡོ་
རྗེས་བཤད་པ་བཞིན་དུ་མཱ་མ་ཀཱིའི་ཚོགས་དང་བཅས་པར་ངེས་པར་འགྲུབ་པར་འགྱུར་རོ། །ནང་པར་ལངས་ནས་ཚོགས་རྣམས་དང༌། མཱ་མ་ཀཱི་དང་བཅས་པའི་མིང་ཡང་དག་
པར་དྲན་པར་བྱེད་པ་གང་ཡིན་པ་དེ་ནི། མཚམས་མེད་པའང་གྲོལ་བར་འགྱུར་ཏེ། དེའི་ཕ་རོལ་ཏུ་ཕྱིན་པ་རྣམས་འཕེལ་བར་འགྱུར་རོ། །དེ་ནས་མཱ་མ་ཀཱི་བསྒྲུབ་པར་བྱ་སྟེ།
ཐོག་མར་གཟུགས་བཟང་མས་ལས་བྱས་ལ་དེ་ནས་མཱ་མ་ཀཱི་བཟླས་བརྗོད་བྱ་སྟེ། དེ་མཱ་མ་ཀཱིས་བསྟན་ན་ལྷ་ཐམས་ཅད་འོང་བར་འགྱུར་ཏེ། དེ་དག་གཟུགས་བཟང་མས་
དྲི་དང༌། མེ་ཏོག་དང༌། བདུག་པ་དབུལ་བར་བྱའོ། །ཇི་ལྟར་བསྟན་པ་བཞིན་དུ་རིག་སྔགས་འཆང་གིས་བླ་མ་ལ་མཆོད་པ་བྱས་ནས་མཱ་མ་ཀཱི་བསླང་པར་བྱའོ། །བླ་མས་ཀྱང་
སེམས་མཉམ་པར་བཞག་པས་དེ་བཞིན་གཤེགས་པ་ཐམས་ཅད་ལ་ཕྱག་བྱས་ལ་རིག་སྔགས་ཀྱི་རྒྱལ་པོ་བཟླས་བརྗོད་བྱེད་བཞིན་དུ་སྦྱིན་བར་བྱའོ། །དེ་ནས་རིག་སྔགས་

94-1-178b

འཆང་གིས་མཱ་མ་ཀཱི་བསླངས་ནས་དངོས་གྲུབ་བསླང་བར་བྱ་སྟེ། བླ་མས་གང་སྨྲས་པ་དེ་དེ་ལ་འགྲུབ་པར་འགྱུར་རོ། །ལྷ་རྣམས། ངས་ཀྱང་མཱ་མ་ཀཱི་བླངས་ནས་ཕ་རོལ་ཏུ་ཕྱིན་པ་
དྲུག་ཡོངས་སུ་རྫོགས་པར་བྱས་སོ། །རིག་སྔགས་འཆང་མཱ་མ་ཀཱི་མཆོད་དམ་འཆང་བར་བྱེད་པ་གང་ཡིན་པ་དེ་ལ་ཕ་རོལ་ཏུ་ཕྱིན་པ་དྲུག་མངོན་དུ་ཕྱོགས་པར་འགྱུར་རོ། །ཕ་རོལ་
ཏུ་ཕྱིན་པ་དྲུག་མངོན་དུ་ཕྱོགས་པར་གྱུར་པས་རིག་སྔགས་འགྲུབ་པར་འགྱུར་ཏེ། ངན་འགྲོའི་འཇིགས་པ་ཡང་མེད་པར་འགྱུར་རོ། །མཱ་མ་ཀཱི་ལ་ཕྱག་འཚལ་ཞིང་མེ་ཏོག་གིས་
མཆོད་པ་བྱེད་པ་དང༌། དྲི་དང༌། བདུག་པ་དང༌། གསེར་གྱིས་མཆོད་པ་གང་ཡིན་པ་དེས་ནི། དེ་བཞིན་གཤེགས་པའི་རང་བཞིན་ལ་བསྐུར་སྟི་བྱས་པ་དང༌། བླ་མར་བྱས་པ་དང༌། རྗེད་
པ་དང༌། མཆོད་པ་བྱས་པར་འགྱུར་རོ། །གང་གིས་མཱ་མ་ཀཱིའི་སྐུ་གཟུགས་བྱས་ལ་ཆོ་ག་སྔ་མ་བཞིན་དུ་བཞག་ནས་ཀུ་ཤའི་སྟན་ལ་འདུག་སྟེ་ཉི་མ་བཟང་བ་ལ་པདྨ་སྟོང་གིས་བསྣུན་
ན༑ མཱ་མ་ཀཱིའི་ཁོང་ནས་འོད་ཟེར་གཅིག་འབྱུང་སྟེ། རིག་སྔགས་འཆང་དེ་ལ་གཡས་ཕྱོགས་སུ་བསྐོར་ནས་རྣ་བ་གཡས་པའི་ནང་དུ་འཇུག་པར་འགྱུར་རོ། །དེ་ནས་རིག་སྔགས་
འཆང་གིས་མངོན་པར་ཤེས་པ་ཐོབ་པར་འགྱུར་ཏེ། དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའ་རྣམས་ཀྱང་མཐོང་བར་འགྱུར། བཅོམ་ལྡན་འདས་ལག་ན་རྡོ་རྗེ་ཕོ་

94-1-179a

ཉ་མའི་ཚོགས་ཀྱི་འཁོར་དང་བཅས་པ་ཡང་མཐོང་བར་འགྱུར་རོ། །དེ་ནས་བཅོམ་ལྡན་འདས་ལག་ན་རྡོ་རྗེས་རིག་སྔགས་དེ་བླངས་ནས་དགའ་ལྡན་གྱི་གནས་
སུ་འཇོག་པར་བྱེད་དོ། །འཕགས་པ་བྱམས་པ་དང་ལྷན་ཅིག་ཏུ་གནས་པར་འགྱུར་རོ། །མཱ་མ་ཀཱི་སྨན་བརྒྱད་དང་ལྡན་པ་མཐོང་བ་གང་ཡིན་པ་དེ་ནི། མཐོང་བས་ཆོ་ག་རྒྱས་པར་
འགྲུབ་པར་འགྱུར་ཏེ། རིག་སྔགས་འགྲུབ་པར་འགྱུར་བའི་མཚན་མ་དག་ཀྱང་འབྱུང་བར་འགྱུར་ཞིང༌། འདོད་རྒུར་སྒྱུར་བའི་གཟུགས་ཅན་གྱི་བར་དུ་ཡང་འགྱུར་རོ། །བཅོམ་
ལྡན་འདས་མའི་ཆོ་ག་ཡང་བཤད་པར་བྱ་སྟེ། སྒྲུབ་པ་ཐམས་ཅད་ལ་ཕྱག་རྒྱ་གཅིག་གཞག་པར་བྱའོ། །ཕྱག་རྒྱས་བཏབ་ན། སྒྲུབ་པ་ལ་མྱུར་དུ་དངོས་གྲུབ་ཀྱི་མཚན་མ་འབྱུང་
བར་འགྱུར་རོ། །དམ་ཚིག་མི་ཤེས་པ་ལ་ནི། ཕྱག་རྒྱ་བསྟན་པར་མི་བྱའོ། །གང་གི་ཚེ་རིག་སྔགས་འཆང་གིས་རིག་སྔགས་འཆང་ལ་ཕྱག་རྒྱ་བསྟན་པ་དེའི་ཚེ་བཅོམ་ལྡན་འདས་
ལག་ན་རྡོ་རྗེའི་མདུན་དུ་འགྲོན་བུ་བརྒྱད་བརྒྱས་རྡོ་རྗེ་བྱས་ལ་རྡོ་རྗེ་དེའི་མདུན་དུ་ཕྱག་རྒྱ་བསྟན་པར་བྱའོ། །བླ་མ་ལ་དད་པས་ཀྱང་རྡོ་རྗེ་ལ་མཆོད་ཡོན་ཕུལ་ནས་བླ་མ་ལ་ཡོན་
ཕུལ་ཏེ་ཕྱག་རྒྱ་བལྟ་བར་བྱའོ། །མཐོང་ན་ལག་ན་རྡོ་རྗེ་མཐོང་བ་ཡིན་ཏེ། བྱང་ཆུབ་ཀྱི་སེམས་བསྐྱེད་པ་རྣམས་ལ་བསྟན་པར་བྱའོ། །སྡིག་པ་བྱེད་པ་རྣམས་ལ་བསྟན་པར་མི་

94-1-179b

བྱའོ༑ ༑སྡིག་པ་བྱེད་པ་གང་ཡིན་པ་དེ་དག་གིས་ནི། ཕྱག་རྒྱའི་ཚོགས་ཀྱི་མིང་ཡང་མི་ཤེས་ཏེ། དགེ་བའི་རྩ་བ་བསགས་པ་གང་ཡིན་པ་དེ་དག་གིས་ནི། ཕྱག་རྒྱ་འདི་ཐོབ་པར་འགྱུར་
རོ༑ ༑ངའི་ཕྱག་རྒྱའི་ཚོགས་གསང་བ་འདི་ནི། གཙང་བ་དང༌། དབེན་པར་བལྟ་བར་བྱ་སྟེ། ཕྱག་རྒྱ་མཐོང་བ་གང་ཡིན་པ་དེ་དག་ལ་ནི། རིག་པ་མཆོག་གི་ཆོ་ག་རྒྱས་པ་གསང་པ་
དང་བཅས་པ། གསང་ཆེན་དང་བཅས་པ་ལག་ཏུ་སོན་པ་ཡིན་ནོ། །རིག་སྔགས་འཆང་གིས་ཀྱང་ཕྱག་རྒྱའི་ཚོགས་ཀྱི་དྲུང་དུ་བླ་མ་ལ་དཔག་ཏུ་མེད་པའི་ཡོན་ཕུལ་ལ་བླ་མའི་ལག་
ནས་རིག་པ་མཆོག་གི་ཆོ་ག་རྒྱས་པ་ནོད་པར་བྱ་སྟེ། བླ་མ་ལ་དད་པ་དེ་ལ་མངོན་པར་དགའ་བའི་དངོས་གྲུབ་སྦྱིན་པར་བྱའོ། །བཅོམ་ལྡན་འདས་ལག་ན་རྡོ་རྗེས་བྱིན་པ་ཡིན་ཏེ།
ཆོ་ག་རྒྱས་པ་ཡང་འགྲུབ་པར་འགྱུར་རོ། །དེ་ནས་བླ་མའི་ལག་ནས་ཕྱག་རྒྱ་མཐོང་བ་ཙམ་གྱིས་སྦྱོར་བ་བྱས་ན་ནི། ཕྱག་རྒྱ་མ་རུང་བར་བྱེད་པར་འགྱུར་རོ། །དེ་བཞིན་གཤེགས་པའི་
གནས་སམ། སྐུ་གདུང་གི་གནས་སུ་ཕྱག་རྒྱའི་ཚོགས་བཀོད་ནས་ཕྱག་རྒྱ་ལ་ལྟ་བ་གང་ཡིན་པ་དེ་དག་ནི། ཕྱིར་མི་ལྡོག་པ་ཡིན་པར་བལྟ་བར་བྱ་སྟེ། དེ་ནི། ལྷ་ཐམས་ཅད་ཀྱི་ཕྱག་
བརྒྱ་ཡིན་ནོ། །ང་གང་ན་འདུག་པ་དེ་ན་ཕྱག་རྒྱ་གནས་ལ། ཕྱག་རྒྱ་གང་ན་གནས་པ་དེ་ན་ང་འདུག་སྟེ། ང་མཐོང་བས་དེ་དག་ངེས་པར་ཕྱིར་མི་ལྡོག་པའི་འབྲས་བུ་དང་ལྡན་པར་

94-1-180a

འགྱུར་རོ། །ལུས་ཞིག་པའི་ཚེ་ཡང་ལག་ན་རྡོ་རྗེའི་གནས་ཡིད་དུ་འོང་བའམ། བདེ་བ་ཅན་དུ་སྐྱེ་བར་འགྱུར་རོ། །གང་གི་ཕྱིར་ཕྱག་རྒྱ་ལྟ་བར་བྱེད་ན།
ཕྱག་རྒྱའི་དབྱིབས་ལག་པའི་ཚུལ་གྱིས་བསྟན་པར་བྱའོ། །དཀྱིལ་འཁོར་དུ་ཡང་དབྱིབས་སུ་བྲི་བར་བྱ་སྟེ། དེ་མཐོང་ནས་ཆོ་ག་བཞིན་དུ་ཕྱག་རྒྱ་ཆེན་པོ་བསྒྲུབ་པར་བྱའོ། །
དེ་ནས་བཅོམ་ལྡན་འདས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་འཁོར་གྱི་ནང་ནས་ལངས་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་རྣམས་ཀྱི་དོན་གྱི་སླད་དུ་རིག་པ་མཆོག་གི་ཆོ་ག་རྒྱས་པ་ཆེན་པོ་གསང་བ་དང་བཅས།
གསང་ཆེན་དང་བཅས་པ་བདག་གིས་བཤད་ལགས་ཀྱི། བཅོམ་ལྡན་འདས་རྒྱལ་པོའི་ཕོ་བྲང་ལྕང་ལོ་ཅན་དུ་མཆིས་ལ་སེམས་ཅན་རྣམས་གདུལ་བར་འཚལ་ལོ། །དེ་
སྐད་ཅེས་གསོལ་ནས་བཅོམ་ལྡན་འདས་ཀྱིས་གསང་བའི་བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། གང་ཁྱོད་ཀྱིས་རིག་པ་མཆོག་གི་ཆོ་ག་
རྒྱས་པ་ཆེན་པོ་འདི་བཤད་པ་ནི། ཁྱོད་གཏུམ་པ་ཡིན། བསྙེན་པར་དཀའ་བ་ཡིན། ཤིན་ཏུ་ཐུལ་པར་དཀའ་བ་ཡིན། འཕགས་པའི་ཚུལ་མེད་པ་ཡིན་ཏེ། ལག་ན་རྡོ་རྗེ།

94-1-180b

ཁྱོད་ཀྱིས་རིག་པ་མཆོག་གི་ཆོ་ག་རྒྱས་པ་བཤད་པ་གང་ཡིན་པ་དེ་དག་ཐམས་ཅད་ནི། གསང་བ་མེད་པར་ལས་མི་བྱེད་དོ། །ལག་ན་རྡོ་རྗེ། དེ་བས་ན། རྡོ་རྗེའི་རིགས་འདི་དང༌། རིག་
པ་མཆོག་གི་ཆོ་ག་རྒྱས་པ་ཆེན་པོ་འདི་བདེ་བླག་ཏུ་འགྲུབ་པར་བྱ་བའི་ཕྱིར་ཁྱོད་ཀྱི་མིང་བརྒྱད་པ་གསང་སྔགས་ཀྱི་འཁོར་དང་བཅས་པ་གང་ཐོས་ན། མཚམས་མེད་པ་ལྔ་བྱེད་པ་
ཡང་སྡིག་པ་འབྱང་བར་འགྱུར་བ་དང༌། ལག་ན་རྡོ་རྗེ་ཁྱོད་ཀྱང་མཐོང་བར་འགྱུར་བ་དང༌། བགེགས་དང༌། ལོག་འདྲེན་ཐམས་ཅད་ཀྱང་འབྱེར་བར་འགྱུར་བ་དང༌། ལོག་འདྲེན་བྱེ་
བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་རྣམས་ཀྱང་ཕྱོགས་བཅུར་འབྱེར་བར་འགྱུར་བ་དང༌། གང་ཐོས་ན། ཚངས་པར་མ་སྤྱད་པ་ཡང་ཚངས་པར་སྤྱད་པར་འགྱུར་བ་
དང༌། ཐུབ་པར་མ་བྱས་པ་ཡང་ཐུབ་པར་བྱས་པར་འགྱུར་བ་དང༌། སྨྱུང་བར་མ་བྱས་པ་ཡང་སྨྱུང་བར་བྱས་པར་འགྱུར་བ་དང༌། དགེ་སྦྱོང་མ་ཡིན་པ་ཡང་དགེ་སྦྱོང་གི་འབྲས་བུ་
དང་ལྡན་པར་འགྱུར་བ་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དེ་ལ་སྲུང་བ་མཛད་པ་དང༌། ལས་ཀྱི་དངོས་གྲུབ་ཀྱང་སྩོལ་བ་བཤད་པར་བྱའོ། །དེ་ནས་
བཅོམ་ལྡན་འདས་ལག་ན་རྡོ་རྗེས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་མིང་

94-1-181a

བརྒྱད་པ་གསང་སྔགས་ཀྱི་དཀྱིལ་འཁོར་དང་བཅས་པ་རྣམས་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། ངས་བཤད་ཀྱི།
ཉོན་ཅིག །འདི་ལྟ་སྟེ། ཁྱོད་ནི། གླང་པོ་ཆེའི་རྣ་བ་ཅན་ཡིན། ཁྱོད་ནི། རྒྱན་བཟང་པོ་དང་ལྡན་པ་ཡིན། ཁྱོད་ནི། རྣམ་པར་གནོན་པ་ཡིན། ཁྱོད་ནི། ཡོན་ཏན་རིན་པོ་ཆེའི་འབྱུང་
ཁུངས་ཡིན། ཁྱོད་ནི། བདེན་པའི་སྤྲིན་ཡིན། ཁྱོད་ནི། གཟུགས་སྡུག་པའི་རྒྱན་དང་ལྡན་པ་ཡིན། ཁྱོད་ནི། འབར་བའི་མེ་ལྕེ་དང་ལྡན་པ་ཡིན། ཁྱོད་ནི། གཟུགས་མཛེས་པ་
ཡིན༑ ཁྱོད་ཀྱི་མིང་འདི་དག་མཁས་པ་གང་གིས་ཐོས་ན། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་བདུན་གྱི་བར་དུ་སེམས་ཅན་དམྱལ་བར་སྐྱེ་བར་མི་འགྱུར་རོ། །སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ཀྱང་དེ་འཆི་བའི་དུས་ཀྱི་ཚེ་མདུན་ན་བཞུགས་ཤིང་དེ་དག་དེ་ལ་ཆོས་སྟོན་པར་མཛད་དོ། །ཆོས་བསྟན་པ་དེས་ནི། དགའ་ལྡན་གྱི་ལྷ་
རྣམས་ཀྱི་ནང་དུ་སྐྱེ་བར་འགྱུར་ཏེ། བྱང་ཆུབ་སེམས་དཔའ་རྣམས་དང་ཐབས་ཅིག་ཏུ་གནས་པར་འགྱུར་རོ། །ན་མོ་བུདྡྷ་ཡ། ན་མོ་དྷ་རྨཱ་ཡ། ན་མོ་སཾ་གྷཱ་ཡ། ན་མོ་བཛྲ་པཱ་ཎ་ཡ།
ཏདྱ་ཐཱ༑ ཨཌྚེ་མཊྚེ་ཁ་ར་ཊྚེ། སོ་སོ་མེ་ས་མ་མུ་ཁི་ཧི་རི། ཐི་རི་མི་རི་ཀི་རི། བྷི་བྷི་བྷི། སི་མི་སིདྡྷནྟུ་སརྦ་ཀཱཪྱ་ཎི། མནྟྲ་པཱ་དཿསྭཱཧཱ། དེ་ནས་བཅོམ་ལྡན་འདས་བྱང་ཆུབ་སེམས་

94-1-181b

དཔའ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ་ལེགས་སོ། །འདི་ལྟར་གསང་ཆེན་
བཀའ་སྩལ་པ་གང་ལགས་པ་ནི། བདག་ལགས་ཏེ། བཅོམ་ལྡན་འདས། དེ་དེ་ལགས་སོ། །དེ་དེ་ལགས་ཏེ། བཅོམ་ལྡན་འདས། རིག་པ་མཆོག་གི་སྒྲུབ་པས་བཟླས་བརྗོད་བགྱིས་པ་
དང༌། སྒྲུབ་པའི་ཚེ་མཆོད་པ་བགྱིས་པ་མིང་བརྒྱད་པ་བཀླག་པར་བགྱིའོ། །བཀླགས་ན་བསྟོད་པར་འགྱུར་ཏེ། དགའ་ནས་དངོས་གྲུབ་སྩོལ་པར་འཚལ་ལོ། །བགེགས་ཀྱང་འབྱུང་བར་མི་
འགྱུར་ལ་ལྷ་རྣམས་ཀྱང་དགའ་ནས་མྱུར་དུ་དངོས་གྲུབ་སྩོལ་བར་བགྱིད་དོ། །ཉལ་བའི་ཚེ་བཀླགས་ན། རྨི་ལམ་ངན་པ་མཐོང་བར་མི་འགྱུར་རོ། །སྐུ་གདུང་དང་ལྡན་པའི་མཆོད་རྟེན་
གྱི་དྲུང་དུ་ལན་འབུམ་བཟླས་བརྗོད་བགྱིས་ན། སྡིག་པ་ཐམས་ཅད་ལས་གྲོལ་བར་འགྱུར་རོ། །མཚམས་མེད་པ་ལྔ་བགྱིས་པ་ཡང་བསྐལ་པ་བཟང་པོར་བྱང་ཆུབ་སེམས་དཔར་
འགྱུར་ཞེས་བདག་མཆིའོ། །དེ་ནས་ཡང་ལན་འབུམ་བཟླས་བརྗོད་བགྱིས་ན། སློབ་དཔོན་དུ་འགྱུར་ཏེ། དེའི་འོག་ཏུ་རིག་པ་མཆོག་གི་དཀྱིལ་འཁོར་རྣམས་བྲི་བར་བགྱིའོ། །དེ་
ནས་ཡང་ལན་འབུམ་བཟླས་བརྗོད་བགྱིས་ན། རིག་སྔགས་འཆང་གི་ལུས་ཀྱི་དཀྱིལ་འཁོར་ནས་མཚན་རྣམས་འབྱུང་བར་འགྱུར་རོ། །དེའི་འོག་ཏུ་རིག་པ་མཆོག་ཀྱང་ལན་འབུམ་

94-1-182a

བཟླས་བརྗོད་བགྱིས་ན། ལག་ན་རྡོ་རྗེ་བདག་ཉིད་མཆིས་ནས་ལག་པས་བླངས་ཏེ་གང་དང་གང་དུ་མཆི་བ་དེ་དང་དེར་ཁྲིད་ཅིང་ལག་ན་རྡོ་རྗེ་དང་འདྲ་བར་
སེམས་ཅན་རྣམས་ཀྱིས་བསམ་པ་འཚལ་བར་འགྱུར་ལ། གདུལ་བའི་སེམས་ཅན་རྣམས་ཇི་ལྟ་བུས་དབང་དུ་འགྱུར་བ་དེ་ལྟ་བུས་དབང་དུ་འགྱུར་བ་དེ་ལྟ་བུར་ཆོས་སྟོན་ཏོ། །
བྱང་ཆུབ་སེམས་དཔའ་རྣམས་དང་ལྷན་ཅིག་ཏུ་གནས་ཤིང༌། བདག་ཉིད་ཇི་ལྟར་འདོད་པ་བཞིན་དུ་སྐྱེ་བར་འགྱུར་བ་དང༌། འཆི་བའི་ཚེ་ཡང་བདག་ཉིད་གཟུགས་སྣ་ཚོགས་
སུ་མཐོང་བར་འགྱུར་བ་དང༌། བསྡུ་བ་རྣམ་པ་བཞིས་སེམས་ཅན་རྣམས་ཡོངས་སུ་འཛིན་པ་དང༌། ས་བཅུ་ལ་གནས་པའི་བྱང་ཆུབ་སེམས་དཔར་འགྱུར་བ་དང༌། དེ་བཞིན་
གཤེགས་པ་ལ་སྐུལ་བ་དང༌། ཡོངས་སུ་སྲུང་བར་བགྱི་བ་དང༌། བདུད་བཞི་ལས་རྣམ་པར་རྒྱལ་བར་འགྱུར་རོ། །དེའི་ལས་རྣམས་འབྱུང་སྟེ། རིག་པ་མཆོག་སྒྲུབ་པའི་རིག་
སྔགས་འཆང་དམ་ཚིག་ཉམས་པས་བག་མེད་པའི་དབང་གིས་མི་བསད་པ་ལ་སོགས་པ་བྱས་སམ། ཉ་དང༌། ཤ་དང༌། ཤ་ཟོས་སམ་གྲོང་གི་ཆོས་བྱས་ན། ཟླ་བ་ཉ་ལ་
ཞག་གཅིག་སྨྱུང་བར་བྱས་ཏེ་འཕགས་པ་ལག་ན་རྡོ་རྗེ་ལ་མཆོད་པ་བྱས་ནས་ལན་བརྒྱད་སྟོང་བཟླས་བརྗོད་བྱས་ན། དམ་ཚིག་སྐོང་པར་འགྱུར་རོ། །དཀྱིལ་འཁོར་དུ་མ་

94-1-182b

ཞུགས་པས་ཀྱང་དེ་ལྟར་བྱས་ན། དཀྱིལ་འཁོར་ཐམས་ཅད་དུ་ཞུགས་པར་འགྱུར་ཏེ། དེའི་འོག་ཏུ་རིག་པ་མཆོག་སྒྲུབ་པ་ན་རིག་སྔགས་འཆང་གིས་ཟན་ཟ་བའི་ཚེ་སློང་མོའི་ཟས་
ལ་ལན་གསུམ་བཟླས་བརྗོད་བྱས་ནས་མིང་བརྒྱད་པ་ལན་གཅིག་བཏོན་ཏེ་ཟོས་ན། ཁ་ཟས་ངན་པ་དག་པར་འགྱུར་ལ། སྦྱར་བའི་དུག་གིས་ཀྱང་མི་ཚུགས་པར་འགྱུར་རོ། །
དེ་ལྟར་མ་བྱས་ན། ཤ་བསྟེན་པས་ལོག་འདྲེན་རྣམས་དང༌། གདོན་རྣམས་ནི། མི་བཟད་པ་སྟེ། ཚུགས་པར་མི་འགྱུར་རོ། །ལས་རྣམས་ལ་རིག་པ་མཆོག་གིས་བྱས་ན། ཐམས་
ཅད་བྱེད་པར་འགྱུར་རོ། །དེ་ནས་གཞོན་ནུ་རྡོ་རྗེ་སྡེས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེའི་རྐང་པ་གཉིས་ལ་གཏུགས་ནས་འདི་སྐད་ཅེས་སྨྲས་སོ། །བཅོམ་ལྡན་འདས།
བགེགས་རྣམས་དང༌། གདོན་རྣམས་ནི། མི་བཟད་པ་སྟེ། སྒྲུབ་པ་པོ་རྣམས་ལ་རྟག་ཏུ་གླགས་ཚོལ་ལོ། །སེམས་ཅན་སྣ་ཚོགས་དང༌། སྒྲུབ་པ་པོ་རིག་སྔགས་དང༌། གསང་
སྔགས་བརྩོན་པ་གང་ཡིན་པ་དེ་དག་གི་ཆོ་ག་ཉམས་པ་ལ་ཡང་གདོན་རྣམས་དང༌། རིམས་ལ་སོགས་པའི་གནོད་པས་འཚེ་བར་བགྱིད་དེ། བཅོམ་ལྡན་འདས། དེ་དག་ལ་ཕན་
པའི་ཕྱིར་བདེ་བླག་ཏུ་འགྲུབ་བར་འགྱུར་བའི་ཐབས་གང་གིས་ལོག་འདྲེན་རྣམས་བསལ་ནས་བདེ་བླག་ཏུ་གསང་སྔགས་འགྲུབ་པར་འགྱུར་བ་དང༌། ཇི་ལྟར་འདོད་པ་བཞིན་

94-1-183a

བདེ་བར་གནས་པར་འགྱུར་བའི་གསང་ཆེན་བསྡུས་པའི་ཆོག་འབའ་ཞིག་བཤད་པར་གསོལ། དེ་ནས་གསང་བའི་བདག་པོ་ལག་ན་རྡོ་རྗེས་གཞོན་ནུ་རྡོ་རྗེ་
སྡེ་ལ་འདི་སྐད་ཅེས་སྨྲས་སོ། །གཞོན་ནུ། གང་ཁྱོད་སྒྲུབ་པ་པོ་རྣམས་ལ་ཕན་པའི་ཕྱིར་བརྩོན་པ་དང༌། བྱང་ཆུབ་སེམས་དཔའི་སྤྱོད་པ་ལ་ཞུགས་པ་ལེགས་སོ་ལེགས་སོ། །
དེ་ལེགས་པར་ཉོན་ལ་ཡིད་ལ་ཟུངས་ཤིག་དང་བཤད་པར་བྱའོ། །རྡོ་རྗེ་སྡེ། ཕྱག་རྒྱ་ཆེན་པོ་འབར་བ། སྟོབས་པོ་ཆེ། དོན་ཐམས་ཅད་སྒྲུབ་པ། ཆོ་ག་བཞིན་དུ་ཚུལ་བསྟན་པ་
ཙམ་གྱིས་དེ་མ་ཐག་ཏུ་ལས་ཐམས་ཅད་བྱེད་པ་དང༌། གདོན་ཐམས་ཅད་ཀྱང་སྐྲག་པར་བྱེད་པ། བགེགས་རྣམས་ཀྱང་འཇིགས་པར་བྱེད་པ། ལྷ་རྣམས་ཀྱང་འགྲུབ་པར་བྱེད་
པ༑ ཀླུ་རྣམས་ཀྱང་འདྲེན་པར་བྱེད་པ། འབྱུང་པོ་རྣམས་ཀྱང་སྐྲོད་པར་བྱེད་པ་དང༌། སྟག་ལ་སོགས་པ་མཆེ་བ་ཅན་རྣམས་ཀྱང་འབྱེར་བར་བྱེད་པ་དང༌། དེ་ལ་སོགས་པའི་
ལས་རྣམས་བྱེད་པ་ཡོད་དོ། །དེ་དག་ཀུན་གྱི་མིང་རྣམས་དང༌། །མཚན་ཉིད་དང་ནི་དབྱིབས་རྣམས་དང༌། །སོ་སོ་ཡི་ནི་ལས་རྣམས་ཀྱང༌། །མདོ་ཙམ་རབ་ཏུ་བཤད་པར་
བྱ༑ ༑བགེགས་རྣམས་དང་ནི་གསང་བ་དང༌། །འཁྲུལ་འཁོར་གཞོམ་པར་བསྟན་པ་ལ། །སྔགས་རྣམས་ཕྱག་རྒྱར་སྦྱར་ན་ནི། །མྱུར་དུ་ལས་རྣམས་ངེས་པར་བྱེད། །ལྷ་ལ་སོགས་

94-1-183b

པ་གཟི་ཆེན་རྣམས། །སྔོན་གྱི་དཀྱིལ་འཁོར་འདུས་པ་ཡི། །ལྷ་རྣམས་ཀུན་ལ་བདག་གིས་ནི། །ཕྱག་རྒྱ་དམ་ཚིག་བཅས་པས་ན། །ཕྱག་རྒྱ་དག་གིས་ལྷ་རྣམས་ཀུན། །བྱམས་པ་ཡི་ནི་
སེམས་སུ་འགྱུར། །འགལ་བར་བྱེད་པ་གང་དེ་དག །རྡོ་རྗེ་འཛིན་པས་བསད་པར་འགྱུར། །སྟོབས་ཆེན་ཕ་རོལ་གནོན་པ་དང༌། །རྫུ་འཕྲུལ་ཆེ་བའི་ལྷ་དེ་དག །རིག་མཆོག་རྒྱུད་ཀྱི་
གཡོག་འཁོར་དུ། །བྱ་བའི་ཕྱིར་ན་བཤད་པ་ཡིན། །རིག་སྔགས་ཁྲོ་བོ་ཕོ་ཉ་མ། །རིགས་དང་ཉེ་བའི་རིགས་ཀྱི་ལྷ། །རྣལ་འབྱོར་མ་ནི་གང་བསྟན་པ། །དེ་དག་ཕྱག་རྒྱ་བཤད་པ་ཡིན། །
རིག་མཆོག་རྩ་བའི་ཕྱག་རྒྱ་རྣམས། །ཐོག་མར་རབ་ཏུ་བསྟན་པ་ཡིན། །དེ་ནི་སྙིང་པོའི་ཕྱག་རྒྱ་དང༌། །ཉེ་བའི་སྙིང་པོ་རབ་ཏུ་བཤད། །རིག་སྔགས་རྒྱལ་པོ་གནོད་མཛེས་ཀྱི། །ཕྱག་རྒྱ་
ལས་ཀུན་བྱེད་པ་དང༌། །རྡོ་རྗེ་ལྕགས་ཀྱུའི་ཕྱག་རྒྱ་ནི། །བཀུག་པའི་ལས་ལ་སྦྱོར་བར་བྱ། །དེ་བཞིན་ཕྱག་རྒྱ་ཆེན་པོ་བརྒྱད། །བརྩོན་འགྲུས་ཆེ་ཞིང་གཟི་བརྗིད་ཆེ། །རབ་ཏུ་གཏུམ་ཞིང་
ལས་ཀུན་ལ། །ལག་ན་རྡོ་རྗེ་གཟི་མཐུ་ལྡན། །རྒྱལ་བ་དང་ནི་རྣམ་པར་རྒྱལ། །མཱ་མ་ཀཱི་དང་གདོང་དམར་དང༌། །ཕྲེང་བ་འཛིན་དང་ཀླུ་མགོ་ཅན། །རྣ་བ་གདོང་དང་འོད་ཟེར་ཕྲེང༌། །
ཕྱག་རྒྱ་ཆེན་པོ་བརྒྱད་བཤད་པ། །ལག་ན་རྡོ་རྗེ་གཟི་ཆེན་གྱི། །ཡན་ལག་ཀུན་ལ་འབྱུང་བ་ཡིན། །བདག་གིས་བཤད་པ་གང་ཡིན་པའི། །གདོན་གྱི་དཀྱིལ་འཁོར་ལས་བཤད་

94-1-184a

པ༑ ༑བཅོ་བརྒྱད་པོ་ནི་བརྩོན་འགྲུས་ཆེ། །མེ་ལྕེ་འབར་བའི་དེ་དག་དང༌། །ཕྱག་རྒྱ་དྲུག་ཅུ་རྩ་བཞི་གང༌། །ལས་ཀྱི་དཀྱིལ་འཁོར་ལས་བཤད་དང༌། །རྡོ་རྗེ་
འཕགས་བྱེད་དཀྱིལ་འཁོར་ལས། །ཕྱག་རྒྱ་བསྟན་པ་གང་ཡིན་དང༌། །དེ་དག་གི་ནི་གཙོ་བོ་ཡི། །ཕྱག་རྒྱ་མདོར་བཤད་གང་ཡིན་པ། །དེ་དག་གི་ནི་ཚུལ་དང་རྟགས། །ལས་རྣམས་
ཀྱང་ནི་བསྟན་པར་བྱ། །དེ་ནས་བཅོམ་ལྡན་འདས་རིག་སྔགས་ཐམས་ཅད་ཀྱི་བདག་པོ་རིག་པ་མཆོག །སྟོབས་དང་ཕ་རོལ་གནོན་པ། གཞན་གྱིས་མི་ཐུབ་བའི་ཕྱག་རྒྱའི་
མཚན་ཉིད་འབྱུང་སྟེ། མདུན་དུ་ལག་ངར་ལྷན་ཅིག་ཏུ་སྦྱར་ལ་སོར་མོ་ཕན་ཚུན་བསྣོལ་ཏེ་ཁུ་ཚུར་བཅངས་ཏེ་གུང་མོ་བསྒྲེངས་ལ་གཤིབས་ལ། དེའི་ཕྱི་རོལ་གྱི་གློ་གཉིས་
ནས་མཛུབ་མོ་གཉིས་རྡོ་རྗེའི་དབྱིབས་སུ་བྱས་ནས་མཐེ་བོང་གཉིས་རྡོ་རྗེའི་དབྱིབས་ལྟར་རབ་ཏུ་བཞག་པ་ནི། བཅོམ་ལྡན་འདས་རིག་པ་མཆོག་གི་རྩ་བའི་ཕྱག་རྒྱའོ། །དེ་ཉིད་
ལས་མཐེ་བོང་གཉིས་སྤྲད་དེ་བཞག་པ་ནི། རིག་སྔགས་ཀྱི་རྒྱལ་མོའི་ཕྱག་རྒྱའོ། །སྤྱན་དྲང་བ་ནི། རིག་སྔགས་ཀྱི་རྒྱལ་པོའི་ཕྱག་རྒྱ་ལས་གུང་མོ་གཉིས་ཀྱི་དབུས་བཀུག་
ལ་གུང་མོ་གཤིབས་པའི་ཕྱི་རོལ་གྱི་ཚིགས་དྲང་པོར་བསྟན་པར་བྱ་སྟེ། རྒྱལ་བའི་བློ་གྲོས་ཀྱི་ཕྱག་རྒྱ་ཡིན་ནོ། །སླར་གཏང་བ་ནི། དེ་ཉིད་ལས་མཛུབ་མོ་གཉིས་ཅུང་ཟད་

94-1-184b

བརྐྱང་བར་བྱ་སྟེ། ཤུགས་ལྡན་གྱི་ཡིན་ནོ། །རྩ་བའི་ཕྱག་རྒྱ་ལས་གུང་མོ་གཤིབས་པའི་ཕྱི་རོལ་གྱི་ཚིགས་དྲང་པོར་མཛུབ་མོ་གདུ་བུ་ལྟར་བཀུག་སྟེ་བཞག་པ་ནི། སྙིང་པོའི་ཕྱག་
རྒྱའོ༑ ༑ཚིགས་དབུ་མར་གཞར་བ་ནི། ཉེ་བའི་སྙིང་པོའི་ཕྱག་རྒྱའོ། །མཛུབ་མོའི་ཐོར་ཏོ་མཉམ་དུ་གཤིབས་པ་ནི། བློ་གྲོས་རྡོ་རྗེའི་ཕྱག་རྒྱའོ། །དེ་ཉིད་ལས་རྒྱབ་ཏུ་བསྙམས་ཏེ་གཞར་
བ་ནི༑ དགའ་བྱེད་གདོང་གི་ཕྱག་རྒྱའོ། །རྩ་བའི་ཕྱག་རྒྱ་ལས་མཛུབ་མོ་གཉིས་ཀྱི་སེན་མོ་ཕན་ཚུན་སྤྲད་དེ་བཞག་པས་མཐེ་བོང་གཉིས་མནན་པ་ནི། རལ་གྲིའི་ཕྱག་རྒྱའོ། །རལ་
གྲིའི་ཕྱག་རྒྱ་ལས་མཛུབ་མོ་གཉིས་ཚིགས་རེ་རེ་བཀུག་སྟེ་མཐེ་བོང་གཉིས་ཀྱི་ཕྱི་རོལ་དུ་བཞག་པ་ནི། རིག་སྔགས་ཀྱི་རྒྱལ་པོ་རབ་ཏུ་གྲུབ་པར་བྱེད་པའི་རྩ་བའི་ཕྱག་རྒྱའོ། །དེ་ལས་
མཛུབ་མོ་གཉིས་བརྐྱང་བ་ནི། དབང་ཕྱུག་ཆེན་པོའི་འོ། །དེ་ཉིད་ལས་མཐེ་བོང་ཅུང་ཟད་བཀུག་པ་ནི། ལྷ་མོ་རྩེ་གསུམ་ཀ་གདེང་གི་ཕྱག་རྒྱའོ། །སྙིང་པོའི་ཕྱག་རྒྱ་ལས་གུང་མོ་
གཤིབས་པའི་ཚིགས་དང་པོ་བཀུག་པ་ནི། སངས་རྒྱས་བཅོམ་ལྡན་འདས་ཀྱི་རྩ་བའི་ཕྱག་རྒྱའོ། །དེ་ཉིད་ལས་མཛུབ་མོ་གཉིས་བཏང་སྟེ་ཚིགས་རེ་རེ་བཀུག་ལ་འོག་ཏུ་ཕན་ཚུན་
སྤྲད་པ་ནི། གཙུག་ཏོར་གྱི་ཕྱག་རྒྱའོ། །མཛུབ་མོ་གཉིས་ཕྱི་རོལ་ཏུ་མ་ཕྲད་པར་ཟུང་བ་ནི། པདྨ་འཛིན་གྱི་ཕྱག་རྒྱའོ། །གཏུམ་སེལ་གྱི་ཕྱག་རྒྱ་ཡང་དེ་ཉིད་ཡིན་ནོ། །ཅུང་ཟད་བརྐྱང་

94-1-185a

བ་ནི༑ དཔལ་ཆེན་མོའི་ཕྱག་རྒྱའོ། །དེ་ཉིད་ལས་ཚིགས་དང་པོའི་སྟེང་དུ་བཞག་པ་ནི། རྡོ་རྗེ་མི་གཡོ་བའི་ཕྱག་རྒྱའོ། །ཚིགས་རེ་རེ་བཀུག་སྟེ་མཐེ་བོང་
གཉིས་ཀྱི་ཕྱི་རོལ་དུ་གཞར་བ་ནི། རྟ་མགྲིན་གྱི་ཕྱག་རྒྱའོ། །སེན་མོ་གཉིས་ལ་གཞར་བ་ནི། རྡོ་རྗེ་སྙིང་པོའི་ཕྱག་རྒྱའོ། །དེ་བཞིན་དུ་རལ་གྲིའི་ཕྱག་རྒྱ་ལས་མཛུབ་མོ་གཉིས་ཀྱི་
ཚིགས་རེ་རེ་བཀུག་པ་ནི། རྫོང་གི་འཕགས་མའི་ཕྱག་རྒྱའོ། །དེ་ཉིད་ལས་མཐེ་བོང་གཉིས་སོ་སོར་སྦས་པ་ནི། རལ་པ་གཅིག་པའི་ཕྱག་རྒྱའོ། །རལ་པ་གཅིག་པའི་ཕྱག་རྒྱ་
ཉིད་ལས་ཚིགས་གཅིག་བཀུག་པ་ལས་གཤིབས་པ་ནི། སངས་རྒྱས་ཐམས་ཅད་ཀྱི་ཕྱག་རྒྱའོ། །རྫོང་གི་འཕགས་མའི་ཕྱག་རྒྱ་ལས་བཀུག་པ་ནི། གནོད་སྦྱིན་ཐམས་ཅད་
ཀྱི་ཕྱག་རྒྱའོ། །རྩ་བའི་ཕྱག་རྒྱ་ལས་གུང་མོ་གཤིབས་པ་ཡིད་ཙམ་གྱིས་བཀུག་པ་ནི། གཞན་གྱིས་མི་ཐུབ་པའི་ཕྱག་རྒྱའོ། །རིག་སྔགས་ཀྱི་རྒྱལ་པོའི་ཕྱག་རྒྱ་ལས་མཐེ་བོང་
གཉིས་ཡིད་ཙམ་ཕྱིར་བཀྱེ་བ་ནི། འཇིགས་བྱེད་ཆེན་པོའི་ཕྱག་རྒྱའོ། །རྒྱལ་བའི་བློ་གྲོས་ཀྱི་ཕྱག་རྒྱ་ལས་ཕྱེ་སྟེ་མཐེ་བོང་བསྒྲེང་བ་ནི། རྡོ་རྗེ་སེར་སྐྱའི་ཕྱག་རྒྱའོ། །དེ་བཞིན་དུ་རྡོ་
རྗེ་འཇིགས་བྱེད་ཀྱི་སྤྱན་གྱི་ཕྱག་རྒྱ་ནི། ཤུགས་ལྡན་མའི་ཡང་ཡིན་ནོ། །སྙིང་པོའི་ཕྱག་རྒྱ་ལས་མཛུབ་མོ་གཉིས་བཀུག་པ་ནི། ལག་ན་རྡོ་རྗེའི་ཕྱག་རྒྱའོ། །མེ་ཏོག་གི་ཕྱག་

94-1-185b

རྒྱ་ཡང་དེ་ཉིད་ཡིན་ནོ། །ཉེ་བའི་སྙིང་པོའི་ཕྱག་རྒྱ་ལས་དེ་བཞིན་དུ་མཛུབ་མོ་གཉིས་མཐེ་བོང་ལ་རེག་པར་བྱས་པ་ནི། རྡོ་རྗེ་ཁྲོ་བོ་མཛེས་པའི་ཕྱག་རྒྱའོ། །འདོད་པའི་རྡོ་རྗེ་མའི་ཕྱག་
རྒྱ་ཡང་དེ་ཉིད་ཡིན་ནོ། །མཛུབ་མོ་གཉིས་ཅུང་ཟད་ཕྱེ་བ་ནི། ཚངས་པའི་མིག་གི་ཕྱག་རྒྱའོ། །བློ་གྲོས་རྡོ་རྗེ་ཕྱག་རྒྱ་ལས་མཐེ་བོང་གཉིས་སྦས་པ་ནི། རིག་སྔགས་ཀྱི་རྒྱལ་པོ་ཡི་གེ་
འབྲུ་བཞི་པའི་ཕྱག་རྒྱའོ། །འཕགས་པ་སྤྱན་རས་གཟིགས་དབང་ཕྱུག་དབུ་བཞི་པའི་ཕྱག་རྒྱ་ཡང་དེ་ཉིད་ཡིན་ནོ། །མཛུབ་མོ་ཅུང་ཟད་ཕྱེ་བ་ནི། བརྒྱ་བྱིན་གྱི་ཕྱག་རྒྱའོ། །དགའ་
བྱེད་གདོང་གི་ཡང་དེ་ཉིད་ཡིན་ནོ། །མཐེ་བོང་གཉིས་སྦས་པ་ནི། གཙུག་ཏོར་ཐུབ་མེད་ཀྱི་ཕྱག་རྒྱའོ། །མཛུབ་མོ་གཉིས་བཀུག་ལ་གུང་མོ་གཤིབས་པའི་ཕྱི་རོལ་ཚིགས་དྲང་པོར་
བསྟན་པ་ནི། རྡོ་རྗེ་འོད་ཟེར་ཕྲེང་གི་ཕྱག་རྒྱའོ། །ཚིགས་དབུས་མར་བསྟན་པ་ནི། འཕགས་པ་བདུད་རྩི་ཐབ་སྦྱོར་གྱི་ཕྱག་རྒྱའོ། །ཐུར་དུ་བསྟན་པ་ནི། ཕུར་བུ་གསུམ་པའི་ཕྱག་
རྒྱའོ༑ ༑རལ་གྲིའི་ཕྱག་རྒྱ་ལ་གཤིབས་པའི་རྩེ་མོ་བཀུག་པ་ནི། དབང་ཕྱུག་ཆེན་པོའི་མཚན་གྱི་ཕྱག་རྒྱའོ། །དེ་ཉིད་ལས་མཛུབ་མོ་དང་སྦྱར་བ་ནི། ཉི་མའི་ནམ་མཁའི་ཕྱག་
རྒྱའོ༑ ༑རབ་ཏུ་འགྲུབ་པར་བྱེད་པའི་མཛུབ་མོའི་ཚིགས་གཉིས་བཀུག་པ་ནི། རིག་སྔགས་འཆང་ཐམས་ཅད་འགྲུབ་པའི་ཕྱག་རྒྱའོ། །རྒྱལ་བའི་རྒྱུད་ལས་དབང་བསྐུར་བའི་ཕྱག་

94-1-186a

རྒྱ་ཡང་དེ་ཉིད་ཡིན་ནོ། །རྩ་བའི་ཕྱག་རྒྱ་ལས་མཛུབ་མོ་བརྐྱང་བ་ནི། སྲིན་པོའི་ཕྱག་རྒྱའོ། །རྩེ་གསུམ་ཀ་གདེང་གི་ཕྱག་རྒྱ་ལས་མཐེ་བོ་སྦྱར་བ་ནི། མ་མོ་
ཐམས་ཅད་ཀྱི་ཕྱག་རྒྱའོ། །དེ་ཉིད་ལས་མཛུབ་མོ་གཉིས་གུང་མོ་གཤིབས་པའི་ཕྱི་རོལ་ནས་གདུ་བུ་ལྟར་དཀྲིས་པ་ནི། རྡོ་རྗེ་སྒྲོག་གི་ཕྱག་རྒྱའོ། །དེ་ལྟར་འདུག་བཞིན་དུ་བཀུག་
པ་ནི༑ རྡོ་རྗེ་གདུ་བུའི་ཕྱག་རྒྱའོ། །སངས་རྒྱས་ཐམས་ཅད་ཀྱི་ཕྱག་རྒྱ་ལས་མཛུབ་མོ་ཕྱེ་སྟེ་གདུ་བུ་ལྟར་བྱས་ལ་གུང་མོ་གཤིབས་པའི་ཕྱི་རོལ་གྱི་ཚིགས་དང་པོར་བསྟན་པ་ནི།
ཀླུ་ཆེན་པོའི་ཕྱག་རྒྱའོ། །དེ་ལྟར་དེ་ལྟ་བུའི་ཚུལ་གྱིས་མདོར་བསྡུས་ཏེ་རིག་པ་མཆོག་གི་ཕྱག་རྒྱའི་ཁྱད་པར་ཕྱག་རྒྱ་གྲངས་མེད་པར་འབྱུང་ངོ༌། །ཕྱག་འཚལ་བའི་ཐལ་མོ་
སྦྱར་ལ་སྲིན་ལག་བསྣོལ་ཏེ་ནང་དུ་བཅུག་ནས་མཐེ་བོང་གཉིས་ཀྱི་དྲུང་དུ་བཞག་ལ་དེ་གཉིས་ཀྱི་བར་དུ་མཐེ་བོང་གཉིས་དམ་དུ་གཤིབས་ཏེ་བཞག །གུང་མོ་གཤིབས་
བའི་གློ་གཉིས་ནས་མཛུབ་མོ་གཉིས་རྡོ་རྗེའི་ཚུལ་དུ་བྱས། མཐེའུ་ཆུང་གཉིས་ཀྱང་གཤིབས་ཏེ་བཞག་པ་ནི། རིག་སྔགས་ཀྱི་རྒྱལ་པོའི་རྩ་བའི་ཕྱག་རྒྱའོ། །དེ་ལས་མཐེ་བོང་
གཉིས་གཤིབས་ཏེ་བསྟོད་པ་ནི། རྡོ་རྗེ་རྩེ་ལྔ་པའི་ཡིན་ནོ། །དེ་ཉིད་ལས་གུང་མོ་གཤིབས་པ་ནས་གང་ཙམ་གྱིས་ཕྱེ་བ་ནི། རྡོ་རྗེ་འཇོམས་པའི་ཕྱག་རྒྱའོ། །མཐེ་བོང་དང་མཐེའུ་

94-1-186b

ཆུང་གཉིས་གཤིབས་ལ་གུང་མོ་གཤིབས་པ་དང་ལྷན་ཅིག་ཏུ་སྦྱར་བ་ནི། ལག་ན་རྡོ་རྗེའི་སྙིང་པོ་ཐམས་ཅད་ཀྱི་ཕྱག་རྒྱའོ། །དེ་ལས་མཛུབ་མོ་བརྐྱང་བ་ནི། རྡོ་རྗེ་འབར་བའི་ཕྱག་
རྒྱའོ༑ ༑མཛུབ་མོ་ཚིགས་དབུ་མ་བཀུག་ལ་གུང་མོ་གཤིབས་པའི་ཚིགས་དང་པོར་བཞག་པ་ནི། བློན་མོ་བདུན་གྱི་སྤྱིའི་ཕྱག་རྒྱའོ། །དེ་ཉིད་ལས་མཐེ་བོང་གཉིས་གཤིབས་ལ་
མཐེའུ་ཆུང་གཉིས་གཤིབས་པ་ལས་བསྣོལ་བ་ནི། ཕོ་ཉ་མ་ཐམས་ཅད་ཀྱི་སྤྱིའི་ཕྱག་རྒྱའོ། །རིག་སྔགས་ཀྱི་རྒྱལ་པོའི་ཕྱག་རྒྱ་ལས་མཛུབ་མོ་གཉིས་རལ་གྲི་ཕྱག་རྒྱ་ལྟར་བྱས་
ལ་སྲིན་ལག་གཉིས་ཀྱང་མཐེ་བོང་གཉིས་ཀྱི་རྩེ་མོའི་གློ་ཕྱོགས་སུ་བསྟོད་དེ་གཞར་བ་ནི། རྡོ་རྗེ་འཇིགས་བྱེད་ཆེན་པོའི་ཕྱག་རྒྱའོ། །རྩེ་ལ་སྲིན་ལག་གཉིས་སྔ་མ་ཁོ་ན་བཞིན་
བཞག་པ་ནི། རྡོ་རྗེ་ཁྲོ་བོ་ཆེན་པོ་སུ་རུ་སུ་རུའི་ཕྱག་རྒྱའོ། །དེ་ལ་མཛུབ་མོའི་ཚིགས་གཅིག་བཀུག་པ་ནི། ཁྲོ་བོ་མེའི་ཕྱག་རྒྱའོ། །དེ་ལྟར་དེ་ལྟ་བུའི་ཚུལ་གྱིས་མདོར་བསྡུས་ཏེ་
རིག་སྔགས་ཀྱི་རྒྱལ་པོ་གནོད་མཛེས་ཀྱི་ཕྱག་རྒྱ་ལས་ཕྱག་རྒྱ་གྲངས་མེད་པར་འབྱུང་ངོ༌། །ཕྱག་འཚལ་བའི་ཐལ་མོ་སྦྱར་ཏེ་སྲིན་ལག་དང་མཛུབ་མོ་གཤིབས་པ་ནང་དུ་སྦས་
ལ༑ སོར་མོ་རྣམས་ཀྱི་བར་ཕྱེ་བ་ནི། ནམ་མཁའི་རྩ་བའི་ཕྱག་རྒྱའོ། །དེ་ཉིད་ལས་སོར་མོ་རྣམས་གཞུམ་པ་ནི། འཕགས་པ་དོན་ཡོད་པའི་ཞགས་པའི་ཕྱག་རྒྱའོ། །དེ་ཉིད་

94-1-187a

ལས་ལག་པ་གཡོན་པའི་མཛུབ་མོ་བརྐྱང་བ་ནི། རྟ་མགྲིན་གྱི་ཕྱག་རྒྱའོ། །གཡས་པ་བརྐྱང་བ་ནི། རྡོ་རྗེ་སྙིང་པོའི་ཕྱག་རྒྱའོ། །མཱ་མ་ཀཱིའི་ཕྱག་རྒྱ་དེ་ཉིད་
ལས་མཛུབ་མོ་གཉིས་ཀྱི་ཚིགས་གཅིག་བཀུག་པ་ནི། མཱ་མ་ཀཱི་སྤྱན་དྲང་བའི་ཕྱག་རྒྱའོ། །བརྐྱང་བ་ནི། སླར་གཏང་བའི་ཕྱག་རྒྱའོ། །ཁྲོ་བོ་རྣམ་པར་མི་བཟད་པའི་
ཕྱག་རྒྱ་ཡང་དེ་ཉིད་ཡིན་ནོ། །གུང་མོ་གཤིབས་པ་ལས་རྡོ་རྗེའི་ཚུལ་དུ་བྱ་བ་ནི། ཁྲོ་བོ་རྩེ་གཅིག་ལྡན་གྱི་ཕྱག་རྒྱའོ། །གཡས་པའི་མཛུབ་མོ་བཀུག་པ་ནི། རྡོ་རྗེ་དགྲ་སྟའི་
ཕྱག་རྒྱའོ། །དེ་ཉིད་ལས་མཐེ་བོང་གཉིས་རབ་ཏུ་བཞག་སྟེ་ཚིགས་གཅིག་བཀུག་ལ་མཛུབ་མོའི་ངོས་ལ་གཞར་བ་ནི། རྡོ་རྗེ་མི་གཡོ་བའི་ཕྱག་རྒྱའོ། །དེ་ཉིད་ལས་མཛུབ་མོའི་
ཐོར་ཏོ་སྤྲད་པ་ནི། རྡོ་རྗེ་ཞགས་པའི་ཕྱག་རྒྱའོ། །ཚིགས་གཉིས་བཀུག་པ་ནི། ལོག་འདྲེན་གྱི་ཕྱག་རྒྱའོ། །རྡོ་རྗེའི་ཚུལ་དུ་བྱས་པ་ནི། གཙུག་ནས་བྱུང་བའི་ཕྱག་རྒྱའོ། །མཱ་
མ་ཀཱིའི་ཕྱག་རྒྱའི་མཛུབ་མོ་གཉིས་ཕྱེ་སྟེ་གུང་མོ་གཤིབས་པའི་ཚིགས་དང་པོར་བཞག་ལ་མཐེ་བོང་གཉིས་ཀྱང་བཅུམ་པ་ནི། རྡོ་རྗེ་སྡེའི་ཕྱག་རྒྱའོ། །ཚིགས་དབུས་མར་
བཞག་པ་ནི། ལག་བཟང་གི་ཕྱག་རྒྱའོ། །དྲུང་དུ་བཞག་པ་ནི། གཙུག་ནས་འབྱུང་གི་ཕྱག་རྒྱའོ། །དེ་གཉིས་གུང་མོ་གཤིབས་པའི་རྒྱབ་ཏུ་གདུ་བུ་ལྟར་སྦྱར་བ་ནི། ལོག་

94-1-187b

འདྲེན་ཐམས་ཅད་བཅིངས་བའི་ཕྱག་རྒྱའོ། །མཱ་མ་ཀཱིའི་ཕྱག་རྒྱ་དེ་ཉིད་ལས་མཛུབ་མོ་གཉིས་ཕྱེ་སྟེ་གུང་མོ་གཤིབས་པའི་ཕྱི་རོལ་ནས་རྡོ་རྗེའི་ཚུལ་དུ་བཟུང༌། མཐེ་བོང་གཉིས་
གཤིབས་ཏེ་བསྟོད་པ་ནི་རྡོ་རྗེ་རྩེ་ལྔ་པ་སྟེ། བཅོམ་ལྡན་འདས་ལག་ན་རྡོ་རྗེ་ཡིན་ནོ། །དེ་བཞིན་དུ་མཛུབ་མོའི་དབུས་བཀུག་ཏེ་ཚིགས་དང་པོར་བཞག་པ་ནི། ཆུ་སྲིན་མ་ཀ་རའི་ཕྱག་
རྒྱ་ཡིན་ནོ། །མཱ་མ་ཀཱིའི་ཕྱག་རྒྱ་ཉིད་ལས་མཐེའུ་ཆུང་གཤིབས་པ་མཐེ་བོང་གཤིབས་པ་དང༌། གུང་མོ་གཤིབས་པ་རྣམས་བཅུམ་པ་ནི། རྡོ་རྗེ་ནག་མོའི་ཕྱག་རྒྱའོ། །མཐེའུ་ཆུང་
དང་མཐེ་བོང་གཤིབས་པ་ཕན་ཚུན་བསྣོལ་བ་གྱེན་དུ་རྡོ་རྗེ་རྩེ་གསུམ་པར་བྱ་བ་ནི། མཱ་མ་ཀཱིའི་སྙིང་པོའི་ཕྱག་རྒྱ་སྟེ། ལས་ཐམས་ཅད་བྱེད་པ་དང༌། ཤིན་ཏུ་དྲག་པོ་ཡིན་ནོ། །དེ་
ཉིད་ལས་སོར་མོ་རྣམས་བཅུམ་པ་ནི། རྡོ་རྗེ་འབྱིན་མའི་ཕྱག་རྒྱའོ། །མཐེ་བོང་གཤིབས་པ་བཅུམ་སྟེ་བཞག་པ་ནི། རྡོ་རྗེ་ལྟེ་བའི་ཕྱག་རྒྱའོ། །མཐེ་བོང་ནང་དུ་སྦས་ལ་མཐེའུ་
ཆུང་གཤིབས་པ་ཕྱེ་བ་ནི། གདོང་དཀར་མའི་ཕྱག་རྒྱའོ། །དེ་ནས་འཕགས་མ་མཱ་མ་ཀཱིའི་ཕྱག་རྒྱ་ཐ་དད་པ་གདོན་ཐམས་ཅད་འཇིགས་པར་བྱེད་པ་འབྱུང་སྟེ། གཡས་བརྐྱང་
ཚུལ་གྱིས་གནས་པར་བྱས་ལ་ལག་པ་གཡོན་པ་ནི། རྡོ་རྗེ་མཚན་མ་བལྟ་བའི་དམིགས་སུ་གཏད་པར་བྱ། གཡས་པ་སྟ་ཟུར་ཕྱོགས་སུ་གཞག །བཅོམ་ལྡན་འདས་མཱ་མ་

94-1-188a

ཀཱིའི་ལས་ཀུན་བྱེད་པའི་ཕྱག་རྒྱ་གཞན་འདི་ནི། གདོན་རྣམས་ལ་སོགས་པ་དང༌། སྣ་ཚོགས་པའི་བགེགས་ལ་སྦྱར་བར་བྱའོ། །དེ་ལྟར་དེ་ལྟ་བུའི་
ཚུལ་གྱིས་ཕྱག་རྒྱ་གྲངས་མེད་པར་འབྱུང་ངོ༌། །ལག་པ་གཡས་པའི་སོར་མོ་རྣམས་བཅངས་ཏེ་ཁུ་ཚུར་ཐ་མལ་པར་བྱས་ནས་མཛུབ་མོ་བརྐྱང་བའི་གློར་མཐེ་བོང་གཞར་
བ་ནི༑ རྒྱལ་བའི་ཕྱག་རྒྱའོ། །དེ་ཉིད་ལས་གུང་མོ་དང་བཅས་པར་བརྐྱང་བ་ནི། རྣམ་པར་རྒྱལ་བའི་ཕྱག་རྒྱའོ། །དེ་ཉིད་ལས་མཐེ་བོང་རིལ་ནང་དུ་བཅུག་སྟེ་སོར་མོ་ཐམས་
ཅད་ཀྱིས་བསྣན་པ་ནི། ལག་ན་རྡོ་རྗེའི་ཁུ་ཚུར་གྱི་ཕྱག་རྒྱའོ། །སོར་མོ་ཕན་ཚུན་ཡིད་ཙམ་ལྷག་པར་བྱས་པ་ནི། བདུད་རྩི་ཐབ་སྦྱོར་གྱི་ཕྱག་རྒྱའོ། །གུང་མོ་དང་སྲིན་ལག་
གཉིས་ཀྱི་བར་དུ་མཐེ་བོའི་ཐོར་ཏོ་ཚིགས་གཅིག་ཙམ་གྱི་ཕྱི་རོལ་དུ་བྱུང་བར་བྱས་པ་ནི། རྡོ་རྗེ་ཁུ་ཚུར་གྱི་ཕྱག་རྒྱའོ། །ལག་ན་རྡོ་རྗེ་ཁུ་ཚུར་གྱི་ཕྱག་རྒྱ་ལས་མཛུབ་མོ་
བརྐྱང་བ་ནི། རྡོ་རྗེ་རྩེ་གཅིག་པའི་ཕྱག་རྒྱའོ། །དེ་ལྟར་དེ་ལྟ་བུའི་ཚུལ་དུ་ཕྱག་རྒྱ་གྲངས་མེད་པར་འབྱུང་ངོ༌། །སྙིམ་པ་བཀན་ཏེ་གུང་མོ་གཉིས་ལུ་གུ་རྒྱུད་ཀྱི་ཚུལ་དུ་འཁྱུད་
ནས་སོར་མོ་ལྷག་མ་རྣམས་བཀུག་པ་ལ་མཐེ་བོས་མནན་པ་ནི། གདོང་དམར་གྱི་ཕྱག་རྒྱའོ། །དེ་ཉིད་ལས་སྙིམ་པ་ཕྱེ་སྟེ་སྲིན་ལག་གཉིས་འཁྱུད་ལ་མཛུབ་མོ་བཀུག་

94-1-188b

པའི་རྩེ་མོར་གཞར་བ་ནི། འོད་ཟེར་ཕྲེང་གི་ཕྱག་རྒྱའོ། །དེ་ཉིད་ལས་མཐེའུ་ཆུང་དང་སྲིན་ལག་འཁྱུད་དེ་ལག་པའི་ནང་དུ་བཅུག་ལ་ཕྱི་རོལ་ནས་མཛུབ་མོ་གཉིས་ཀྱི་ཐོར་ཏོའི་སྟེང་
ནས་གུང་མོ་བཀུག་པའི་རྩེ་མོ་མཐེ་བོང་གཉིས་ཀྱི་རྩེ་མོ་དང་སྤྲད་པ་ནི། རྣ་ཆ་གདོང་གི་ཕྱག་རྒྱའོ། །དེ་ཉིད་ལས་གུང་མོ་མཐེ་བོའི་ཐོར་ཏོ་ལ་གཞར་བ་ནི། དགའ་བྱེད་གདོང་གི་
ཕྱག་རྒྱའོ། །དེ་ཉིད་ལས་ལག་པ་གཡོན་པའི་སྲིན་ལག་བརྐྱང་བ་ནི། རྡོ་རྗེ་སྡེའི་ཕྱག་རྒྱའོ། །དེ་ཉིད་ལས་གཡས་པའི་སྲིན་ལག་ཕྱིར་བརྐྱང་བ་ནི། ལག་བཟང་གི་ཕྱག་རྒྱའོ། །དེ་
ཉིད་ལས་སྙིམ་པ་ཕྱེ་སྟེ་གཉིས་ཀ་ཕན་ཚུན་འཁྱུད་ནས་མཐེའུ་ཆུང་གཉིས་སྲིན་ལག་དང་གུང་མོ་མནན་ལ་མཛུབ་མོ་གཉིས་ཀྱི་ཐོར་ཏོ་སྤྲད་དེ་མཐེ་བོང་གཉིས་ཀྱིས་སྲིན་ལག་
དང་གུང་མོ་མནན་པ་ནི། ཁྲོ་བོ་ཐམས་ཅད་ཀྱི་ཕྱག་རྒྱའོ། །དེ་ཉིད་ལས་གཡས་པ་བརྐྱང་བ་ནི། ཁྲོ་བོ་རྡོ་རྗེ་རྩེ་གཅིག་ལྡན་གྱི་ཕྱག་རྒྱའོ། །དེ་ཉིད་ལས་ལྡོག་པ་ནི། སྙིང་པོའི་ཕྱག་རྒྱའོ།།
དེ་ལས་སྙིམ་པ་ཕྱེ་ལ་མཐེའུ་ཆུང་དང་སྲིན་ལག་དང་གུང་མོ་རྣམས་འཁྱུད་ནས་མཛུབ་མོ་གཉིས་བཀུག་སྟེ་སྤྲད་ལ་སྲིན་ལག་གཉིས་ཀྱི་དྲུང་དུ་མཐེ་བོང་བཞག་པ་ནི། ལུས་
དམར་གྱི་ཕྱག་རྒྱའོ། །དེ་ཉིད་ལས་སྲིན་ལག་བསྣོལ་བའི་རྩེ་མོར་མཐེ་བོང་གཉིས་བཞག་ལ་མཐེའུ་ཆུང་དང་གུང་མོ་ཐ་མལ་པར་བཀུག་པ་ནི། རྡོ་རྗེ་འཇིགས་བྱེད་ཀྱི་ཕྱག་

94-1-189a

རྒྱའོ༑ ༑དེ་ཉིད་ལས་སྙིམ་པ་ཕྱེ་སྟེ་སོར་མོ་ཐམས་ཅད་ཀྱི་ཐོར་ཏོ་བསྣོལ་མར་ཕན་ཚུན་འཁྱུད་དེ་མཐེ་བོང་དང༌། མཛུབ་མོའི་ཐོར་ཏོ་སྤྲད་ལ་མཐེའུ་ཆུང་
རང་རང་མཐེ་བོའི་དྲུང་དུ་གཞར་བ་ནི། རྡོ་རྗེ་ལུ་གུ་རྒྱུད་ཀྱི་ཕྱག་རྒྱའོ། །དེ་ཉིད་ལས་ལྡོག་སྟེ་བཀུག་པ་ནི། རྡོ་རྗེ་འོག་པག་ཅན་གྱི་ཕྱག་རྒྱའོ། །དེ་ལྟར་དེ་ལྟ་བུའི་ཚུལ་གྱིས་
ཕྱག་རྒྱ་གྲངས་མེད་པ་འབྱུང་ངོ༌། །སྙིམ་པ་བཀན་ལ་མཐེའུ་ཆུང་གཤིབས་ནས་དེའི་རྒྱབ་ནས་སྲིན་ལག་གཤིབས་པར་བྱ། དེ་གཉིས་ཀྱི་བློའི་ཚིགས་དང་པོར་གུང་མོ་
གཉིས་བཞག་ལ་མཛུབ་མོ་གཉིས་སོ་སོ་ནས་བཀུག་སྟེ་མཐེ་བོང་གཉིས་གློ་ལ་གཞར་བ་ནི། ཀླུ་མགོ་ཅན་གྱི་རྩ་བའི་ཕྱག་རྒྱའོ། །དེ་ཉིད་ལས་གུང་མོ་དང༌། མཛུབ་མོ་དང༌།
མཐེ་བོ་ཀླུ་མགོ་གདེངས་ཀ་ལྟར་དགུག་པ་ནི། ཀླུ་ཐམས་ཅད་ཀྱི་སྙིང་པོའི་ཕྱག་རྒྱའོ། །མཐེ་བོང་གཉིས་གཅིག་ཏུ་སྦྱར་ཏེ་ཀླུ་མགོའི་གདེངས་ཀ་ལྟར་བྱས་པ་ནི། ནམ་མཁའ་
ལྡིང་གི་ཕྱག་རྒྱའོ། །གུང་མོ་དང་མཛུབ་མོ་སྔོན་དུ་སྦྱར་བ་ནི། ལྷ་མ་ཡིན་ཐམས་ཅད་ཀྱི་ཕྱག་རྒྱའོ། །རྩ་བའི་ཕྱག་རྒྱ་དེ་ཉིད་ལས་མཐེ་བོང་གཉིས་ནང་དུ་བཅུག་པ་དེའི་ངོས་
སུ་གུང་མོ་གཉིས་ཀྱི་ཚིགས་གཅིག་བཀུག་སྟེ་བཞག་ནས་མཛུབ་མོ་གཉིས་ཕྱི་རོལ་དུ་རྡོ་རྗེ་ལྟར་བཟུང་བ་ནི། རྡོ་རྗེ་ཡངས་པ་ཆེན་པོའི་ཕྱག་རྒྱའོ། །རྩ་བའི་ཕྱག་རྒྱ་

94-1-189b

ལས་མཛུབ་མོ་དང་གུང་མོ་བཀུག་ལ་དེའི་ནང་དུ་མཐེ་བོང་གཞུག་པ་ནི། དེ་ཉིད་ཀྱི་སྤྱན་དྲང་བའི་ཕྱག་རྒྱའོ། །མཛུབ་མོ་བརྐྱང་བ་ནི། སླར་གཏང་བའི་ཕྱག་རྒྱའོ། །རྩ་བའི་ཕྱག་རྒྱ་ལས་
གུང་མོ་ཅུང་ཟད་ཙམ་ཕྱེ་ལ་མཛུབ་མོའི་ཚིགས་དང་པོའི་ངོས་ལ་བཞག་པ་ཡང་ཀླུ་མགོ་ཅན་གྱི་ཕྱག་རྒྱ་ཡིན་ནོ། །རྩ་བའི་ཕྱག་རྒྱ་ལས་མཛུབ་མོའི་དབུས་བཀུག་ལ་གུང་མོ་གཉིས་ཀྱི་
ཚིགས་དང་པོའི་ངོས་སུ་བཟུང་བ་འདི་ནི། ཀླུ་མགོ་ཅན་གྱི་ཕྱག་རྒྱ་ཐ་དད་པ་ཡིན་ནོ། །དེ་ཉིད་ལས་མཐེ་བོའི་བར་དུ་གདུ་བུ་ལྟར་བཀུག་པ་ནི། ཀླུ་ཆེན་པོའི་ཕྱག་རྒྱའོ། །དེ་བཞིན་དུ་གཅིག་
ཏུ་སྤྲད་དེ་རྩེ་གཅིག་པའི་ཚུལ་དུ་བཞག་པ་ནི། འཕྲོག་མའི་ཕྱག་རྒྱའོ། །དགའ་བོ་དང་ཉེ་དགའ་བོའི་ཕྱག་རྒྱ་ཡང་དེ་ཉིད་ཡིན་ནོ། །ཚིགས་དང་པོ་གཉིས་བཀུག་པ་ནི། ཁ་འབར་མའི་
ཕྱག་རྒྱའོ། །ཚིགས་གཉིས་བཀུག་པ་ནི། ཁྲོ་བོ་ཐུབ་དཀའི་ཕྱག་རྒྱའོ། །རྩ་བའི་ཕྱག་རྒྱ་དེ་ཉིད་ལས་མཛུབ་མོ་གཉིས་ཀྱི་ཚིགས་དང་པོའི་ཕྱི་རོལ་དུ་སྦྱར་ཏེ་བཞག་པ་འདི་ནི། ཀླུ་མགོ་
ཅན་གྱི་ཕྱག་རྒྱ་ཐ་དད་པ་ཡིན་ནོ། །འཕགས་པ་སྤྱན་རས་གཟིགས་དབང་ཕྱུག་གི་ཁྲུས་ཀྱི་ཆོ་ག་ཡང་དེ་ཉིད་ཡིན་ནོ། །དེ་ལྟར་དེ་ལྟ་བུའི་ཚུལ་གྱིས་ཕྱག་རྒྱ་གྲངས་མེད་པར་འབྱུང་ངོ༌། །
ལག་པ་གཉིས་ཀྱིས་སོར་མོ་ཕན་ཚུན་བསྣོལ་ཏེ་མཐེ་བོང་གཉིས་ནང་དུ་བཅུག་ལ་མཛུབ་མོ་གཉིས་གཤིབས་པའི་ཐོར་ཏོ་བཀུག་པ་ནི། ཕྲེང་བ་འཛིན་གྱི་རྩ་བའི་ཕྱག་རྒྱའོ། །དེ་ཉིད་

94-1-190a

ལས་མཛུབ་མོའི་དབུས་བཀུག་སྟེ་ཕན་ཚུན་ཐོར་ཏོ་སྤྲད་པ་ནི། རྡོ་རྗེ་ཁང་པའི་ཕྱག་རྒྱའོ། །རྩ་བའི་ཕྱག་རྒྱ་ལས་མཛུབ་མོ་བཀུག་པ་ནི། འོད་ཟེར་གྱི་ཕྲེང་གི་
ཕྱག་རྒྱའོ། །དེ་ཉིད་ལས་མཛུབ་མོ་གཉིས་ཀྱི་དབུས་བཀུག་ལ་གུང་མོ་གཉིས་བསྣོལ་ལ་བཞག །མཐེ་བོང་གཉིས་བསྟོད་དེ་རྩེ་གཅིག་པའི་ཚུལ་དུ་བྱས་པ་ནི། གདོན་ཐམས་
ཅད་སྐྲག་པར་བྱ་བའི་ཕྱག་རྒྱའོ། །དེ་ཉིད་ལས་མཐེ་བོང་གཉིས་ཀྱི་ཐོར་ཏོ་གཤིབས་ཏེ་ནང་དུ་བཅུག་པ་ནི། གདོན་ཐམས་ཅད་བཅིང་བ་ཡིན་ནོ། དེ་གདོན་ཐམས་ཅད་སྐྲག་
པར་བྱ་བ་དེ་ཉིད་ནི། ལག་ན་རྡོ་རྗེ་དང་དབང་ཕྱུག་ཆེན་པོའི་ཕྱག་རྒྱའོ། །གདོན་བཅང་བ་ནི། ཁྲོ་བོ་འགྲོ་བའི་ཕྱག་རྒྱའོ། །རྩ་བའི་ཕྱག་རྒྱ་ལས་གུང་མོ་མཐེ་བོའི་ཐོར་ཏོ་ལ་
གཞར་བ་ནི། གནོད་སྦྱིན་མོ་ཐམས་ཅད་ཀྱི་སྙིང་པོའི་ཕྱག་རྒྱའོ། །དེ་ལྟར་དེ་ལྟ་བུའི་ཚུལ་གྱིས་ཕྱག་རྒྱ་གྲངས་མེད་པར་འབྱུང་ངོ༌། །ཕྱག་འཚལ་བའི་ཐལ་མོ་ལས་སྲིན་ལག་
གཉིས་བསྣོལ་མཐེ་བོང་དྲུང་དུ་བཞག་ལ་བར་དུ་མཐེ་བོ་གཉིས་བཞག་སྟེ་མཛུབ་མོ་གཉིས་ཀྱི་དབུས་བཀུག་ནས་གུང་མོ་གཤིབས་པའི་སྟེང་དུ་བཞག་ལ། མཐེའུ་ཆུང་
གཉིས་གཤིབས་པའི་འོད་ཟེར་ཕྲེང་བའི་རྩ་བའི་ཕྱག་རྒྱའོ། །མཛུབ་མོ་གཉིས་ཀྱི་ཚིགས་དབུས་མ་བཀུག་པ་ནི། སྤྱན་དྲང་བའི་ཕྱག་རྒྱའོ། །བརྐྱང་བ་ནི། སླར་གཏང་

94-1-190b

བའི་ཕྱག་རྒྱའོ། །རྩ་བའི་ཕྱག་རྒྱ་ལས་མཛུབ་མོ་གཉིས་ཀྱི་ཚིགས་གཅིག་བཀུག་ལ་མཐེ་བོའི་ངོས་ལ་གཞར་བ་ནི། རིག་པ་མཆོག་གི་ཕྱག་རྒྱ་ཐ་དད་པ་ཡིན་ནོ། །མཐེ་བོང་གཉིས་
བཀུག་པ་ནི། གནོད་མཛེས་ཀྱི་ཕྱག་རྒྱའོ། །སྟེང་ནས་གདུ་བུ་ལྟར་བྱས་པ་ནི། རྡོ་རྗེ་ལྕགས་ཀྱུ་མའི་ཕྱག་རྒྱའོ། །ཕྱི་རོལ་ནས་དཀྲི་བ་ནི། གདོན་བཅིང་བ་ཡིན་ནོ། །རྩ་བའི་ཕྱག་རྒྱ་
ལས་མཛུབ་མོ་རྡོ་རྗེའི་ཚུལ་དུ་གཟུང་བ་འོད་ཟེར་ཕྲེང་གི་ཕྱག་རྒྱ་གཉིས་པ་ཡིན་ནོ། །དེ་ཉིད་ལས་མཛུབ་མོ་གཉིས་དྲུང་ནས་བཀུག་སྟེ་གདུ་བུ་ལྟར་བསྣོལ་བ་འདི་ནི། འོད་ཟེར་
ཕྲེང་གི་ཕྱག་རྒྱ་ཐ་དད་པ་ཡིན་ནོ། །དེ་ཉིད་ལས་མཐེ་བོང་གཉིས་བཀུག་པ་ནི། དབང་བསྐུར་བའི་ཕྱག་རྒྱའོ། །དེ་ཉིད་ལས་མཐེ་བོང་རྩེ་གཅིག་པའི་ཚུལ་དུ་བཞག་པ་ནི། གདོན་
བསྐྲད་པར་བྱ་བ་ཡིན་ནོ། །དེ་ཉིད་ལེགས་པར་བསྟབས་པ་ནི། དཔལ་མོའི་བློ་གྲོས་མའི་ཕྱག་རྒྱའོ། །རྩ་བའི་ཕྱག་རྒྱ་ལས་མཛུབ་མོ་གཉིས་དབུས་བཀུག་སྟེ་མཐེ་བོང་གཉིས་ཀྱི་
སྟེང་དུ་རལ་གྲི་ལྟར་བྱས་པ་ནི། ཁྲོ་བོ་ཀི་ལི་ཀི་ལིའི་ཕྱག་རྒྱའོ། །མཱ་མ་ཀཱིའི་ཕྱག་རྒྱ་གཤིབས་པའི་ཚུལ་དེ་ཉིད་ལས་ཕྱེ་བ་ནི། རྡོ་རྗེ་ཁྲོ་བོ་སུ་རུ་སུ་རུའི་ཕྱག་རྒྱའོ། །མཛུབ་མོ་
གཉིས་རལ་གྲི་ལྟར་བྱས་ཏེ་སྲིན་ལག་གཉིས་ཡིད་ཙམ་གྱིས་བསྟོད་པ་ནི། ཉི་མའི་ཕྱག་རྒྱའོ། །རྩ་བའི་ཕྱག་རྒྱ་དེ་ཉིད་ལས་གུང་མོ་གཤིབས་པའི་ཚིགས་བཀུག་པ་ནི།

94-1-191a

འཕགས་པ་མཱ་མ་ཀཱིའི་ཕྱག་རྒྱའོ། །རྩ་བའི་ཕྱག་རྒྱ་དེ་ཉིད་ལས་མཛུབ་མོ་གཉིས་ཚིགས་དང་པོར་བཞག་ལ་སྲིན་ལག་གཉིས་ཀྱི་རྩེ་མོར་མཐེ་བོང་གཉིས་
ཀྱི་ཐོར་ཏོ་ལ་སོ་སོར་བཞག་པ་ནི། དཔལ་གྱི་རྒྱུད་ཀྱི་དབང་བསྐུར་བའི་ཕྱག་རྒྱའོ། །དེ་ཉིད་ལས་མཐེ་བོང་གཉིས་ཀྱི་དྲུད་དུ་བཀུག་སྟེ་ཅུང་ཟད་སྦྱར་བ་ནི། མ་ཏད་མིག་གི་
ཕྱག་རྒྱའོ། །མཐེ་བོང་གཤིབས་པའི་ཕྱི་རོལ་གྱི་ངོས་ལ་མཛུབ་མོ་གཉིས་བཞག་པ་ནི། གྲུབ་པའི་ཕྱག་རྒྱའོ། །དེ་ལྟར་དེ་ལྟ་བུའི་ཚུལ་གྱིས་ཕྱག་རྒྱ་གྲངས་མེད་པར་འབྱུང་ངོ༌། །
ཕྱག་འཚལ་བའི་ཐལ་མོ་ལས་མཐེའུ་ཆུང་དང་སྲིན་ལག་གཉིས་བསྣོལ་ཏེ་མཐེ་བོའི་དྲུང་དུ་བཞག་ལ་གུང་མོ་གཉིས་ཀྱིས་མཛུབ་མོ་གཤིབས་པར་དཀྲིས་ནས་མཐེ་བོང་གཉིས་
ནང་དུ་བཅུག་པ་ནི། རྣ་ཆ་གདོང་གི་རྩ་བའི་ཕྱག་རྒྱའོ། །དེ་ཉིད་ལས་ཐ་མལ་པར་སྦྱར་བ་ནི། རྣ་ཆ་གདོང་གི་ཕྱག་རྒྱ་གཉིས་པའོ། །རྩ་བའི་ཕྱག་རྒྱ་ལས་གཤིབས་པའི་ཁ་ཕྱེ་
བ་ནི༑ དགའ་བྱེད་གདོང་གི་ཕྱག་རྒྱའོ། །སོར་གཉིས་ཙམ་གྱི་ཕྱེ་བ་ནི། ཁྲོ་བོ་ཆེར་བཞད་ཀྱི་ཕྱག་རྒྱའོ། །གུང་མོ་གཉིས་ཀྱི་རྩེ་མོ་སྲིན་ལག་གཉིས་ཀྱི་རྩེ་མོར་སྦྱར་བ་ནི། རྡོ་
རྗེ་རྩེ་མོའི་ཕྱག་རྒྱའོ། །མཐོ་བོའི་ཚིགས་བསྟོད་དེ་ཀླུ་མགོ་ལྟར་བྱས་པ་ནི། སྐྲག་བྱེད་ཆེན་པོའི་ཕྱག་རྒྱའོ། །དེ་ཉིད་ལས་སྙིམ་པའི་ཚུལ་དུ་བྱས་ལ་མཐེ་བོང་གཉིས་ཀྱི་རྩེ་མོ་

94-1-191b

སྤྲད་དེ་ཁ་སྦྱར་བ་ནི། སྤྱན་དྲང་བའི་ཕྱག་རྒྱའོ། །མཐེ་བོང་གཉིས་བརྐྱང་བ་ནི། སླར་གཏང་བའི་ཕྱག་རྒྱའོ། །མཐེ་བོང་གཉིས་བཀུག་པའི་ཐོར་ཏོ་ནང་དུ་བཅུག་པ་ནི། རྡོ་རྗེ་བྷྲིཾ་གི་རི་ཏིའི་ཕྱག་
རྒྱའོ༑ ༑རྣ་ཆ་གདོང་གི་ཕྱག་རྒྱ་གཉིས་པའི་ལས་མཐེ་བོང་གཉིས་སྦས་པ་ནི། རྡོ་རྗེ་སེར་སྐྱའི་ཕྱག་རྒྱའོ། །གཤིབས་པ་ལས་སོར་གཉིས་ཙམ་གྱིས་ཕྱེ་སྟེ་མཐེ་བོང་བསྟོད་པ་ནི། གདོན་
སྐྲག་པར་བྱེད་པ་དང༌། བཅིང་བར་བྱ་བ་ཡིན་ནོ། །གཤིབས་པའི་རྩེ་མོར་གུང་མོ་གཉིས་ཀྱིས་བཀབ་སྟེ་བསྡམས་པ་ནི། གཙུག་ནས་བྱུང་གི་ཕྱག་རྒྱའོ། །དེ་བཞིན་དུ་མཛུབ་མོ་ཕྱེ་སྟེ་དབུས་
སུ་བཀུག་ནས་གུང་མོ་གཤིབས་པ་ལ་གཞར་བ་ནི། དེ་བཞིན་གཤེགས་པའི་སྤྱན་གྱི་ཕྱག་རྒྱའོ། །གུང་མོ་སྦས་པ་མཛུབ་མོ་གཉིས་རྩེ་གཅིག་པའི་ཚུལ་དུ་བྱ་བ་ནི། སྒྲོལ་མའི་ཕྱག་
རྒྱའོ༑ ༑དེ་ཉིད་ལས་མཛུབ་མོ་བཀུག་པ་ནི། ཁྲོ་གཉེར་ཅན་གྱི་ཕྱག་རྒྱའོ། །ཅུང་ཟད་ཕྱེ་བ་ནི། འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱའོ། །མཐེ་བོང་གཉིས་སྦས་པ་ནི།
རྡོ་རྗེ་རྩེ་གཅིག་གི་ཕྱག་རྒྱའོ། །ཅུང་ཟད་བརྐྱང་བ་ནི། རྡོ་རྗེ་སྒྲོག་གི་ཕྱག་རྒྱའོ། །མཐེ་བོང་ཡང་གཤིབས་ལ་མཐེའུ་ཆུང་ཡང་གཤིབས་པ་ནི། རྡོ་རྗེ་གདོང་གི་ཕྱག་རྒྱའོ། །དེ་ཉིད་
ལས་ཕྱེ་བ་ནི། རྡོ་རྗེ་སེལ་གྱི་ཕྱག་རྒྱའོ། །གུང་མོ་གཅིག་བསྒྲེང་བ་ནི། གཙུག་ཕུད་ཀྱི་ཕྱག་རྒྱའོ། །མཐེ་བོང་གཉིས་བསྒྲེང་བ་ནི། རྡོ་རྗེ་གདོང་གི་ཕྱག་རྒྱའོ། །དེ་ཉིད་ལས་ཐུར་དུ་

94-1-192a

བསྟན་ཏེ་མཐེའུ་ཆུང་དང་ལྷན་ཅིག་སྤྲད་པ་ནི། རྡོ་རྗེ་ནམ་མཁའ་ལྡིང་གི་ཕྱག་རྒྱའོ། །སྲིན་ལག་གཉིས་སྦྱར་བ་ནི། ཁྲོ་བོ་འཆོལ་བའི་ཕྱག་རྒྱའོ། །དེ་ལྟར་དེ་
ལྟ་བུའི་ཚུལ་དུ་ཕྱག་རྒྱ་གྲངས་མེད་པར་འབྱུང་ངོ༌། །རྣ་ཆ་གདོང་གི་ཕྱག་རྒྱ་ཉིད་ལས་གུང་མོ་གཉིས་གཤིབས་པ་ལ་མཛུབ་མོ་གཉིས་ཀྱིས་དཀྲིས་པ་ནི། གདོང་དམར་གྱི་རྩ་
བའི་ཕྱག་རྒྱའོ། །མཛུབ་མོ་གཉིས་རྡོ་རྗེ་ལྟར་བྱས་པ་ནི། སྤྱན་དྲང་བའི་ཕྱག་རྒྱའོ། །བཏང་ནས་གྱེན་དུ་གློད་དེ་བཞག་པ་ནི། སླར་བཏང་བའི་ཕྱག་རྒྱའོ། །སྤྱན་དྲང་བའི་ཕྱག་རྒྱ་
ལས་མཐེ་བོང་གཉིས་བསྟོད་དེ་བཞག་པ་ནི། གདོན་འཇོམས་པའི་ཕྱག་རྒྱའོ། །རྩ་བའི་ཕྱག་རྒྱ་ལས་མཐེའུ་ཆུང་དང་སྲིན་ལག་གཉིས་སྤྲད་དེ་སྦྱར་བ་ནི། རྡོ་རྗེ་རིགས་ཀྱི་
མཛེས་མའི་ཕྱག་རྒྱའོ། །དེ་ཉིད་ལས་མཐེ་བོང་གཉིས་སྦས་པ་ནི། དབང་ཕྱུག་ཆེན་པོའི་མིག་གི་ཕྱག་རྒྱའོ། །མཛུབ་མོ་གཉིས་བཀུག་པ་ལས་བཏང་བས་གུང་མོ་གཤིབས་
པའི་སེན་མོ་གཉིས་ཀྱི་ཕྱི་རོལ་ནས་བསྟན་པ་ནི། རིགས་གསུམ་སྤྱིའི་ཕྱག་རྒྱ་ཆེན་པོ་ཡིན་ཏེ། རིག་སྔགས་ཐམས་ཅད་སྲུང་བ་དང༌། དབང་བསྐུར་བ་ཐམས་ཅད་དང༌། ལས་
ཐམས་ཅད་ལ་དམ་ཚིག་གི་ཕྱག་རྒྱ་ཆེན་པོ་ཡིན་ནོ། །སྤྱན་དྲང་བའི་ཕྱིར་ཡང་སྦྱར་བར་བྱའོ། །དེ་ལས་མཐེའུ་ཆུང་བཏང་བ་ནི། མེ་ལྕེ་འབར་བའི་ཕྱག་རྒྱ་སྟེ། རིག་སྔགས་

94-1-192b

ཐམས་ཅད་བཅིང་བ་དང༌། གྲོལ་བར་བྱེད་པ་ཡིན་ནོ། །དེ་ལྟར་དེ་ལྟ་བུའི་ཚུལ་གྱིས་ཕྱག་རྒྱ་གྲངས་མེད་པ་འབྱུང་ངོ༌། །རྐང་པ་གཡས་བ་བརྐྱང་བའི་ཚུལ་དུ་བཞག་ནས་མཛུབ་མོ་
གཅིག་དྲང་པོར་བསྲང་སྟེ་ལྟ་བའི་དམིགས་སུ་གཏད་པ་ལག་པ་གཡས་པའི་རྡོ་རྗེ་མདུན་ལོགས་སུ་བཞག་ནས་སྟ་ཟུར་གྱི་ཕྱོགས་སུ་བསྟན་པ་ནི། རྒྱལ་བ་རྩ་བའི་ཕྱག་རྒྱའོ། །
དེ་ཉིད་ལས་དཔུང་པ་བརྐྱང་ལ་ཁྲོ་བོའི་ལྟ་བ་བྱས་ཏེ་བསྡིགས་པ་ནི། ཁྲོ་བོ་སྲོག་མེད་ཀྱི་ཕྱག་རྒྱའོ། །དེ་ལས་མཐེ་བོང་དང་གཤིབས་པ་ནི། ཁྲོ་བོ་རབ་ཏུ་གཏུམ་པའི་ཕྱག་རྒྱའོ། །དེ་
ཉིད་ལས་གཡོན་བརྐྱང་གི་ཚུལ་དུ་བྱས་པ་ནི། རྡོ་རྗེ་དབྱུག་སྔོན་གྱི་ཕྱག་རྒྱའོ། །ཁྲོ་བོ་ཐམས་ཅད་ཀྱི་སྤྱིའི་ཕྱག་རྒྱ་སྔ་མ་ལས་མཐེ་བོང་བརྐྱང་བ་ནི། ཞབས་ལས་བྱུང་གི་ཕྱག་རྒྱའོ། །རྡོ་
རྗེ་ཉིད་བསྟོད་དེ་བསྟན་པ་ནི། རྡོ་རྗེ་ཕོ་ཉ་མའི་ཚོགས་ཐམས་ཅད་ཀྱི་སྤྱིའི་ཕྱག་རྒྱའོ། །དེ་ཉིད་ལས་སྙིང་གར་རྡོ་རྗེ་བྱས་པ་ནི། ཁྲོ་བོ་མེ་གཏུམ་པོའི་ཕྱག་རྒྱའོ། །ལག་པ་གཡོན་པའི་
སོར་མོ་གསུམ་བཅུམ་ལ་མཐེ་བོང་ངོས་ཀྱི་མཛུབ་མོའི་སེན་མོ་མནན་ཏེ་སྙིང་གའི་ཕྱོགས་སུ་བཟུང་ལ་ལག་པ་གཡས་པའི་རྡོ་རྗེ་བསྟོད་པ་ནི། ཁྲོ་བོ་ལྷའི་ཡན་ལག་གི་ཕྱག་རྒྱའོ། །
དེ་ཉིད་ལས་ལག་པ་གཡོན་པའི་མཛུབ་མོ་བཏང་སྟེ་དེ་བཞིན་དུ་བཟུང་བ་ནི། གདོན་ཞི་བར་བྱ་བའི་ཕྱིར་ཕོ་ཉ་མོ་ཐམས་ཅད་ཀྱི་སྤྱིའི་ཕྱག་རྒྱ་ཡིན་ནོ། །དེ་བཞིན་དུ་མཛུབ་མོ་དང་གུང་མོ་བརྐྱང་

94-1-193a

བ་ནི། རྣམ་པར་རྒྱལ་བའི་ཕྱག་རྒྱའོ། །དེ་ཉིད་ལས་མཛུབ་མོ་ཅུང་ཟད་བཀུག་སྟེ་གཡོན་བརྐྱང་བའི་ཚུལ་དུ་བྱས་པ་ནི། སྤྱན་དྲང་བའི་ཕྱག་རྒྱའོ། །གུང་མོའི་རྩེ་མོ་མཐེ་
བོས་བཀབ་སྟེ་མཛུབ་མོ་བརྐྱང་བ་ནི། གདོན་འཇོམས་པའི་ཕྱག་རྒྱའོ། །རྩ་བའི་ཕྱག་རྒྱ་དེ་ཉིད་ལས་མཛུབ་མོ་དང་སྲིན་ལག་གཉིས་ཀྱིས་ཕྱི་རོལ་ནས་དཀྲིས་ལ་གཡས་བརྐྱང་བའི་
ཚུལ་དུ་བྱས་པ་ནི། མི་བཟད་པའི་ཕྱག་རྒྱའོ། །དེ་ཉིད་ལས་གཡོན་བརྐྱང་བའི་ཚུལ་དུ་བྱས་པ་ནི། རྣམ་པར་རྒྱལ་བ་མི་བཟད་པའི་ཕྱག་རྒྱའོ། །ཕྱག་རྒྱ་དེ་ཉིད་མགོ་བོར་བཞག་པ་
ནི༑ འཇིགས་པའི་ཕྱག་རྒྱའོ། །རྐང་པ་གཡས་བརྐྱང་གི་ཚུལ་དུ་བྱས་ལ་ལག་པ་གཡོན་པ་སྟ་ཟུར་གྱི་ཕྱོགས་སུ་བཞག་ནས་གཡས་པའི་མཐེ་བོང་གི་ངོས་ཀྱིས་མཐེའུ་ཆུང་དང་
སྲིན་ལག་བསྣོལ་བ་མནན་ཏེ་གུང་མོ་བསྒྲེང་ལ་མཛུབ་མོ་ཅུང་ཟད་བཀུག་ནས་རྣ་བའི་ཕྱོགས་སུ་བཞག་པ་ནི། བཅོམ་ལྡན་འདས་མ་རྡོ་རྗེ་ལྕགས་ཀྱུ་མའི་རྩ་བའི་ཕྱག་རྒྱའོ། །
དེ་ཉིད་ལས་མཐེ་བོང་བཏང་བ་ནི། ལྕགས་ཀྱུ་མའི་ཕྱག་རྒྱ་ཐ་དད་པ་ཡིན་ནོ། །གཡོན་བརྐྱང་གི་ཚུལ་དུ་བྱས་ལ་ལག་པ་གཡོན་པས་དེ་བཞིན་དུ་བྱས་པ་ནི། ལྕགས་ཀྱུའི་ཕྱག་
རྒྱའོ༑ ༑རྩ་བའི་ཕྱག་རྒྱ་ཉིད་ལས་རྐང་བ་བསྙམས་ཏེ་བསྒྲེང་བ་ནི། སའི་ལྷ་མོའི་ཕྱག་རྒྱའོ། །རྩ་བའི་ཕྱག་རྒྱ་ལས་རྐང་བ་གཉིས་བསྐུམས་ལ་མཛུབ་མོ་བརྐྱང་སྟེ་བསྟན་པ་ནི།

94-1-193b

རྡོ་རྗེ་ལྕགས་ཀྱུ་མའི་གདོན་ཞི་བར་བྱ་བའི་ཕྱག་རྒྱའོ། །མདུན་ལོགས་སུ་མཛུབ་མོ་གཅིག་གི་དབུས་བཀུག་སྟེ་བཞག་ལ་གུང་མོ་བརྐྱང་སྟེ་བསྟན་པ་ནི། རྡོ་རྗེ་གདན་གྱི་ཕྱག་རྒྱའོ། །
གཡོན་པའི་སོར་མོ་གཉིས་ཀྱིས་དེ་བཞིན་དུ་བྱས་པ་ནི། ལྷའི་ཕྱག་རྒྱའོ། །མཛུབ་མོ་གཅིག་པུ་ནི། འཇམ་དཔལ་གྱི་ཕྱག་རྒྱའོ། །གུང་མོ་ནི། རྡོ་རྗེ་མཛེས་མའི་ཕྱག་རྒྱའོ། །
གཡས་བརྐྱང་གི་ཚུལ་དུ་གནས་ལ་ལག་པ་གཡོན་པའི་སེན་མོ་རྣམས་སྦས་ཏེ་ཁུ་ཚུར་བཅངས་ནས་དེ་བཞིན་དུ་ལག་པ་གཡས་པའི་རྡོ་རྗེ་བརྐྱང་སྟེ་ལྟ་བའི་དམིགས་སུ་
གཏད་པ་ནི། རྡོ་རྗེ་ཁུ་ཚུར་གྱི་ཕྱག་རྒྱའོ། །མཛུབ་མོ་སྟེང་དུ་བཞག་པ་ནི། སྙིང་པོའི་ཕྱག་རྒྱའོ། །གུང་མོ་ཡང་དེ་ལྟར་བྱས་པ་ནི། ཉེ་བའི་སྙིང་པོའི་ཕྱག་རྒྱའོ། །གུང་མོ་དང་མཐེ་
བོང་གཉིས་སྦྱར་ལ་སོར་མོ་གཞན་རྒྱབ་ཏུ་བཞག་པ་ནི། རྡོ་རྗེ་འཇོམས་མའི་ཡིན་ཏེ། ཕྱོགས་བཞི་སྲུང་བ་ཡིན་ནོ། །གཡས་བརྐྱང་གི་ཚུལ་གྱིས་ལག་པ་གཡོན་པའི་རྡོ་རྗེ་
གཡས་པའི་དཔུང་མགོར་བཞག་ལ་ལག་པ་གཡས་པའི་རྡོ་རྗེ་བསྟོད་ནས་དཔུང་པ་གཡོན་བ་རྣ་བའི་ཕྱོགས་སུ་བཞག་སྟེ་ལྟ་བའི་དམིགས་སུ་བཏད་པ་ནི། རྡོ་རྗེ་ཕག་མོའི་ཕྱག་རྒྱའོ།།
གཡོན་བརྐྱང་གི་ཚུལ་གྱིས་ལག་པ་གཡོན་པ་བཀན་ལ་མཛུབ་མོ་དང་མཐེའུ་ཆུང་གཉིས་བཀུག་སྟེ་པདྨའི་རྩ་བ་ལྟར་བྱས་ལ་གཡས་པ་ཡང་དེ་ཉིད་དང་འདྲ་བར་བཞག་པ་ནི།

94-1-194a

ལུས་དམར་གྱི་ཕྱག་རྒྱའོ། །འབར་བའི་ཕྱག་རྒྱ་ཡང་དེ་ཉིད་ཡིན་ནོ། །སྙིང་པོ་གང་ནས་འབྱུང་བའི་ཕྱག་རྒྱ་ཡང་དེ་ཉིད་ཡིན་ནོ། །རྡོ་རྗེ་བྷྲིཾ་གི་རི་ཏིའི་ཕྱག་རྒྱ་
ཡང་དེ་ཉིད་ཡིན་ནོ། །གཡས་བརྐྱང་གི་ཚུལ་གྱི་ལག་པ་གཡོན་པ་བཀན་ཏེ་བརྐྱང་ལ་མཐེ་བོང་དང་མཐེའུ་ཆུང་སོ་སོར་བསྐྱེད་ནས་སོར་མོ་ལྷག་མ་རྣམས་ཀླུ་མགོའི་གདེངས་
ཀ་ལྟར་བཞག །གཡས་པ་ཡང་མཚན་ཉིད་དེ་དང་འདྲ་བར་བྱས་ལ་གཞུ་འགེངས་པ་ལྟར་གྲུ་མོ་རྣ་བའི་ཕྱོགས་སུ་བཟུང་བ་ནི། ཀླུ་ཆེན་པོའི་ཕྱག་རྒྱའོ། །ཁྱབ་འཇུག་གི་
འདུག་སྟངས་ཀྱིས་མཐེ་བོའི་སེན་མོ་རྐང་པ་གཡོན་པའི་འོག་ཏུ་སྦྱར་ཏེ་ལག་པ་སྟེང་དང་བཅས་པར་སྦྱར་བའི་མཐིལ་གྱིས་གདེག་ཅིང་ལག་བ་བསྣོལ་བས་བཟུང་ལ།
ཕོ་ལོང་གི་ཐབས་སུ་གྱེན་དུ་སྦར་ཞིང་ལག་པ་བསྐོར་ཏེ་བཀན་པས་ནུ་མའི་བར་དུ་གདེག་ཅིང་བསྐོར་ལ། ལག་པ་གཉིས་ཀྱི་མཐིལ་ལོགས་ཀྱི་སོར་མོ་ལ་བལྟས་ནས་མིག་
གྱེན་ཁར་བསྒྱུར་ཏེ་བཏེག་ལ་གློག་སྒྱུར་བའི་ཕྱག་རྒྱ་ཡང་བཅིངས་ནས་གཡོན་པའི་སོར་མོའི་རྡོ་རྗེའི་ཆེན་པོ་བསྟོད་པ་བྱས་ན། དེས་ལྷ་དང༌། གནོད་སྦྱིན་དང༌། ལྷ་མ་ཡིན་
དང༌། ཀླུ་དང༌། སྲིན་པོ་རྣམས་དང༌། ལོག་འདྲེན་རྣམས་དང༌། འགྲམ་ན་གནས་པ་ཐམས་ཅད་དང༌། ཚངས་པ་དང༌། སྐེམ་བྱེད་དང༌། དབང་ཆེན་དང༌། དྲག་པོ་ལ་སོགས་

94-1-194b

པའི་སྙིང་ལ་གློག་འགྱུར་བའི་ཤུགས་འདི་བབ་པས་འོང་བར་འགྱུར་ཏེ། མཐུ་སྟོབས་བཅོམ་ནས་རྡོ་རྗེའི་རྗེས་སུ་མཐུན་དང་དུལ་ཞིང་རྡོ་རྗེ་ལ་འདུད་པར་འགྱུར་རོ། །དེ་དག་གི་
ཕྱིར་ཞི་བར་བྱས་ན། དེའི་ཚེ་ཕྱག་རྒྱ་དེ་སྙིང་གར་བཀྲོལ་བ་དེ་དག་དེའི་མོད་ལ་མཐུན་པར་བདེ་བར་འགྱུར་བའི་ཕྱིར་དང་ཞིང་བྱམས་པའི་སེམས་དང་ལྡན་པར་བཟླས་བརྗོད་
བྱའོ༑ ༑དེ་ནས་བཅོམ་ལྡན་འདས་མ་རྡོ་རྗེ་ལུ་གུ་རྒྱུད་ཀྱི་ཕྱག་རྒྱའི་མཚན་ཉིད་འབྱུང་སྟེ། ལག་པ་གཡོན་པ་ཕྱིར་བསྟན། གཡས་པ་ནང་དུ་བསྟན་ཏེ་གཅིག་ཏུ་སྦྱར་ནས་
ལག་པའི་སོར་མོ་རྣམས་ཀྱིས་གཡོན་པའི་མཐེའུ་ཆུང་ནས་བརྩམས་ཏེ་རེ་རེ་ནས་བཟུང་སྟེ་དཀྲིས་ལ་གྲུ་མོ་བསྙམས་ནས་ཕྱག་རྒྱ་སྙིང་གར་བཞག་སྟེ་མཐེ་བོང་གཉིས་ཀྱིས་
སོ་སོའི་སྲིན་ལག་མནན་ལ་ལག་པ་གཉིས་ཕྱིར་བསྟན་པ་ནི། བཅོམ་ལྡན་འདས་མ་རྡོ་རྗེ་ལུ་གུ་རྒྱུད་ཀྱི་རྩ་བའི་ཕྱག་རྒྱའོ། །ཐབས་དེ་ཉིད་ལས་ལག་པ་གཉིས་བཀན་པ་ནི།
བཅིངས་པའི་ཕྱག་རྒྱའོ། །ལག་པ་གཉིས་ཀའི་མཛུབ་མོ་དང་མཐེ་བོང་གང་བུ་ལྟར་ཕན་ཚུན་སྤྲད་པ་འདི་ནི། རྡོ་རྗེ་ལུ་གུ་རྒྱུད་ཐ་དད་པ་ཡིན་ནོ། །མཐེ་བོང་གཉིས་བསྐྱེད་པ་ནི།
རྡོ་རྗེ་སྒྲོག་གི་ཕྱག་རྒྱའོ། །གཡོན་པ་བཀན་པ་གཡས་པ་ཁས་ཕུབ་སྟེ་སོར་མོ་རྣམས་གཅིག་ལ་གཅིག་བསྡམས་པ་འདི་ཡང་རྡོ་རྗེ་ལུ་གུ་རྒྱུད་ཀྱི་ཕྱག་རྒྱ་ཡིན་ནོ། །དེ་ལས་

94-1-195a

ཁུ་ཚུར་བཅངས་ཏེ་མཐེ་བོང་གཉིས་བརྐྱང་བ་ནི། རྡོ་རྗེ་ཐོག་གི་ཕྱག་རྒྱའོ། །སོར་མོ་རྣམས་ཕྱེ་སྟེ་ཁུ་ཚུར་བཅངས་ལ་མཛུབ་མོ་གཉིས་ཀྱིས་མནན་
ཏེ་སྒྲ་དང་བཅས་པར་བརྡབ་པ་ནི། དགྲོལ་བའི་ཕྱག་རྒྱའོ། །ཕྱག་འཚལ་བའི་ཐལ་མོའི་སོར་མོ་བསྙམས་ལ་མཛུབ་མོ་གཉིས་སོ་སོར་བཀུག་སྟེ་གུང་མོ་གཉིས་ངོས་ལ་
བསྟན་པ་ནི། སངས་རྒྱས་ཀྱི་སྤྱན་གྱི་ཕྱག་རྒྱའོ། །ཕན་ཚུན་བསྣོལ་ཏེ་སྙིམ་པ་བཟེད་ལ་མཛུབ་མོ་གཉིས་ཀྱི་སེན་མོ་གཅིག་གིས་གཅིག་བཀབ་པ་ནི། སྤྱན་དྲང་བ་ཡིན་
ནོ༑ ༑དེ་ལས་ལྡོག་པ་ནི། སླར་གཏང་བ་ཡིན་ནོ། །དེ་བཞིན་དུ་ལག་པ་གཡས་པའི་ཁུ་ཚུར་གྱི་རྡོ་རྗེ་ཐོ་བ་ཕྲག་པ་ལོགས་སུ་བཞག་སྟེ་ལྟ་སྟངས་ཀྱིས་སྙིང་ལ་བསྡིགས་པ་ནི།
ཁྲོ་བོའི་ཕྱག་རྒྱའོ། །ཡིག་འབྲུ་བཅུ་པའི་ཚུལ་དུ་བྱས་པ་ནི། རྡོ་རྗེ་དབྱུག་པའི་ཡིན་ནོ། །དེ་ཉིད་ལས་བསྟོད་པ་ནི། ཁྲོ་བོ་འགྲོ་བའི་ཕྱག་རྒྱའོ། །མཐེ་བོང་བཀྱེད་པ་ནི།
གཞོམ་པའི་ཕྱག་རྒྱའོ། །གཡས་པའི་མཐེ་བོང་དང་མཐེའུ་ཆུང་གཉིས་ཀྱིས་གཡོན་པའི་ཁུ་ཚུར་བཟུང་ལ་མཛུབ་མོ་དང་གུང་མོ་དང་སྲིན་ལག་རྣམས་བརྐྱང་སྟེ་མདུང་
རྩེ་གསུམ་པའི་དབྱིབས་ལྟར་བྱས་པ་ནི། གཙུག་ནས་བྱུང་གི་ཕྱག་རྒྱའོ། །མེ་ལྷ་སྤྱན་དྲང་བའི་ཕྱག་རྒྱ་ཡང་དེ་ཉིད་ཡིན་ནོ། །གཡོན་པའི་སྲིན་ལག་དང་གུང་མོ་སྦས་

94-1-195b

བ་ནི༑ གཙུག་ནས་བྱུང་གི་ཕྱག་རྒྱ་ཐ་དད་པ་ཡིན་ནོ། །ལག་པ་གཡོན་པའི་སྲིན་ལག་དང་གུང་མོ་བཀུག་པ་མཐེ་བོས་བཟུང་ལ་མཛུབ་མོ་དང་མཐེའུ་ཆུང་གཉིས་བརྐྱང་པ་ནི། རྡོ་
རྗེ་འཇིགས་བྱེད་ཆེན་པོའི་ཕྱག་རྒྱའོ། །དེ་ཉིད་མཛུབ་མོའི་ཐོར་ཏོ་མཐེ་བོའི་རྩེ་མོ་ལོགས་སུ་བཏུད་པ་འདི་ནི། རྡོ་རྗེ་འཇིགས་བྱེད་ཆེན་པོའི་ཕྱག་རྒྱ་ཐ་དད་པ་སྟེ། རྡོ་རྗེ་རྩེ་གཅིག་
པ་ཡིན་ནོ། །གཞན་ཡང་ནམ་མཁའ་ལྡིང་དང་དཔལ་གྱི་བེའུའི་དབྱིབས་དེ་ལས་མཐེའུ་ཆུང་དང་སྲིན་ལག་གཉིས་ཀྱི་ཐོར་ཏོ་བཀུག་པ་ནི། མིག་གི་ཕྱག་རྒྱ་ཞེས་གྲགས་སོ། །མཐེའུ་
ཆུང་དང་སྲིན་ལག་དང་གུང་མོ་རྣམས་ཀྱི་ཐོར་ཏོ་ལེགས་པར་བཀུག་པ་ནི། ཁྲོ་གཉེར་ཅན་གྱི་ཕྱག་རྒྱའོ། །མིང་མེད་དང་གུང་མོ་དང་སྲིན་ལག་དང་གུང་མོ་རྣམས་ཀྱི་ཐོར་ཏོ་ལེགས་
པར་བཀུག་པ་ནི། ཁྲོ་གཉེར་ཅན་གྱི་ཕྱག་རྒྱའོ། །མཛུབ་མོ་དང་གུང་མོ་དང་སྲིན་ལག་དང་མཐེའུ་ཆུང་རྣམས་སྤྲད་ལ་མཐེ་བོང་གཉིས་ཀྱི་ཐོར་ཏོ་གུང་མོ་དང་སྲིན་ལག་གི་མཚམས་
སུ་བཞག་པ་ནི། རྟ་མགྲིན་གྱི་ཕྱག་རྒྱའོ། །དེ་ཉིད་ལས་སྲིན་ལག་དང་གུང་མོ་གཉིས་ཀྱི་ཚིགས་ནང་དུ་བཀུག་སྟེ་མཐེའུ་ཆུང་གཉིས་བརྐྱང་པ་ནི། རུས་སྦལ་གྱི་ཕྱག་རྒྱ་གཉིས་པ་
ཡིན་ནོ༑ ༑ལག་པ་གཉིས་བླ་འོག་ཏུ་བསྟན་ཏེ་བསྣོལ་ལ་སོར་མོ་རྣམས་གཅིག་ལ་གཅིག་དཀྲིས་ནས་མཐེ་བོང་དང་མཐེའུ་ཆུང་རྣམས་སྤྲད་པ་ནི། རུས་སྦལ་དང་རྡོ་རྗེ་ས་འོག་གི་

94-1-196a

ཕྱག་རྒྱའོ། །ལག་པ་གཉིས་ཁུ་ཚུར་བཅངས་ལ་གུང་མོ་བརྐྱང་སྟེ་རྡོ་རྗེ་ལྟར་བྱས་ནས་གཡོན་པའི་མཛུབ་མོ་བརྐྱང་བ་ནི། རྡོ་རྗེ་དབྱུག་པའི་ཕྱག་རྒྱའོ། །
སྒྲོལ་མའི་ཕྱག་རྒྱ་ཉིད་ལས་མཛུབ་མོ་གཉིས་ཀྱི་ཐོར་ཏོ་ནས་གང་ཙམ་གྱིས་ཕྱེ་བ་ནི། རྡོ་རྗེ་ཡངས་པའི་ཕྱག་རྒྱའོ། །ནས་གཉིས་ཙམ་གྱིས་ཕྱེ་བ་ནི། བདུད་རྩི་ཐབ་སྦྱོར་གྱིའོ། །
མཛུབ་མོ་གཉིས་བརྐྱང་བ་ནི། ཀུན་ཏུ་ཡངས་པའི་ཕྱག་རྒྱའོ། །དེ་ནས་མཛུབ་མོ་གཉིས་བརྐྱང་སྟེ་སྤྲད་པ་ནི། པདྨ་ཡངས་པའི་ཕྱག་རྒྱའོ། །མཛུབ་མོ་གཉིས་བརྐྱང་མར་བརྗོད་པ་
ནི༑ རྡོ་རྗེ་ས་འོག་གི་ཕྱག་རྒྱའོ། །དེ་ཉིད་ལས་གུང་མོ་གཉིས་ཀྱི་ཐོར་ཏོའི་ཚིགས་དང་པོ་གདུ་བུ་ལྟར་བཀུག་ལ་མཛུབ་མོ་གཉིས་ཀྱི་རྩེ་མོ་སྤྲད་པ་ནི། རྡོ་རྗེ་དགྲ་སྟའི་ཕྱག་
རྒྱའོ༑ ༑གཡོན་པའི་མཛུབ་མོ་བརྐྱང་བ་ནི། རལ་གྲི་དང༌། དགྲ་སྟའི་ཕྱག་རྒྱའོ། །གུང་མོ་དང་སྲིན་ལག་གཉིས་ཐོར་ཏོ་བསྣོལ་ཏེ་སྦྱར་ལ་མཛུབ་མོ་དང་མཐེའུ་ཆུང་བརྐྱང་སྟེ་
གུང་མོ་དང་མཐེ་བོང་གཉིས་ཀྱི་རྩེ་མོ་སྦྱར་བ་ནི། རྡོ་རྗེ་སེངྒེའི་ཁྲིའི་ཕྱག་རྒྱའོ། །མཛུབ་མོ་དང་གུང་མོ་གཅིག་ལ་གཅིག་བསྟན་ལ་མཐེ་བོང་བརྐྱང་སྟེ་སྦྱར་ནས་མཐེའུ་ཆུང་
ཡང་བརྐྱང་སྟེ་སྦྱར་བ་ནི། རྡོ་རྗེ་ལྕགས་མདའི་ཕྱག་རྒྱའོ། །ལག་པ་གཉིས་བསྣོལ་ལ་མཐེ་བོང་གཉིས་བསྒྲེང་སྟེ་སོར་གཉིས་ཙམ་གྱིས་ཕྱེ་བ་ནི། རུས་སྦལ་གྱི་ཕྱག་རྒྱ་དང༌།

94-1-196b

ཕུར་བུ་དབྱུང་བའི་ཕྱག་རྒྱའོ། །ལག་པ་གཉིས་བསྣོལ་ཏེ་སོར་མོ་ཐམས་ཅད་སྦྱར་བར་བྱ་བ་ནི། རྡོ་རྗེ་ར་བའི་ཕྱག་རྒྱའོ། །ལག་པ་གཉིས་བཀན་ལ་མཐེའུ་ཆུང་ནང་དུ་སྦྱར་ཏེ་
མཛུབ་མོ་དང་གུང་མོ་དང་སྲིན་ལག་རྣམས་རྒྱབ་ཏུ་བསྒྲེངས་ནས་མཛུབ་མོ་དང་གུང་མོ་དང་སྲིན་ལག་རྣམས་ཀྱིས་མནན་ཏེ་མཐེ་བོང་གཉིས་རུས་སྦལ་གྱི་ཕྱག་རྒྱ་བཞིན་དུ་བྱས་
པ་ནི༑ ཤེས་རབ་ཀྱི་ཕ་རོལ་ཏུ་ཕྱིན་པའི་ཕྱག་རྒྱའོ། །སྲིན་ལག་ནང་དུ་བཀུག་ལ་མཐེ་བོང་གཉིས་ཀྱི་ཚིགས་དྲང་པོར་མནན་ཏེ་མཛུབ་མོ་གཉིས་ཀྱི་རྩེ་མོ་གུང་མོ་གཉིས་ཀྱི་ཚིགས་
དང་པོར་སྦྱར་ནས་མཐེའུ་ཆུང་གཉིས་དྲང་པོར་སྦྱར་བ་ནི། མཚོན་ཆ་ཆེན་པོའི་ཕྱག་རྒྱའོ། །དེ་ཉིད་ལས་མཛུབ་མོ་གུང་མོ་གཉིས་ཀྱི་སེན་མོ་ལ་བརྟེན་པ་ནི། མཚོན་ཆ་མཆོག་གི་ཕྱག་
རྒྱའོ༑ ༑མཚོན་ཆ་ཆེན་པོའི་ཕྱག་རྒྱ་དེ་ཉིད་ལས་མཛུབ་མོ་གཉིས་གུང་མོ་གཉིས་ཀྱི་ཚིགས་དང་པོའི་བསྲུབས་ཀྱི་གློར་གཞར་བ་ནི། མཚོན་ཆའི་ཤུགས་ཀྱི་ཕྱག་རྒྱའོ། །དེ་ཉིད་
ལས་མཛུབ་མོ་གཉིས་ཀྱི་ཐོར་ཏོ་གུང་མོའི་ཚིགས་དང་པོ་ནས་ཅུང་ཟད་བཀུག་སྟེ་གུང་མོ་གཉིས་ཀྱི་ཚིགས་དབུ་མར་སྦྱར་བ་ནི། མཚོན་ཆའི་སྙིང་པོ་ཡིན་ནོ། །མཚོན་ཆ་ཆེན་
པོ་དེ་ཉིད་ལས་སྲིན་ལག་དང་མཐེ་བོང་ངོས་སྦྱར་བ་ནི། ཚོལ་བའི་མཚོན་ཆའོ། །ལག་པའི་ཕྱག་རྒྱ་དྲང་ཐབས་སུ་བྱས་པ་ནི། དམ་ཚིག་ཆེན་པོའི་ཕྱག་རྒྱ་ཡིན་ཏེ། ཕྱག་འཚལ་

94-1-197a

བའི་ཕྱག་རྒྱ་དང་འདྲའོ། །ནམ་མཁའ་ལྡིང་གི་དཔལ་བེའུའི་ཕྱག་རྒྱ་ལྟར་སྲིན་ལག་ཕྱེ་སྟེ་མཐེ་བོང་གཉིས་དྲང་བོར་གཤིབས་པ་ཡང་རྡོ་རྗེ་དབྱུག་སྔོན་
གྱི་ཕྱག་རྒྱའོ། །དེ་ཉིད་ལས་མཐེ་བོང་གཉིས་ཀྱི་ཚིགས་དང་པོ་ལེགས་པར་བཀུག་སྟེ་སྲིན་ལག་གཉིས་ཀྱི་དྲུང་དུ་བརྟེན་པ་ནི། རྡོ་རྗེ་དབྱུག་པའི་ཕྱག་རྒྱའོ། །མདའ་བོ་ཆེའི་
དབྱིབས་ལྟར་གུང་མོ་གཉིས་ཀྱི་དྲུང་དུ་མཐེ་བོང་གཉིས་གཤིབས་པའི་རྩེ་མོ་བཀུག་པ་ནི། གཙུག་ཏོར་གྱི་ཕྱག་རྒྱའོ། །པདྨའི་གདན་གྱི་དབྱིབས་ལྟར་བྱས་ཏེ་གུང་མོ་གཉིས་
ཀྱི་ཐོར་ཏོ་སྤྲད་པ་ནི། སྤྱན་རས་གཟིགས་དབང་ཕྱུག་གི་ཕྱག་རྒྱའོ། །མཐེའུ་ཆུང་དང་སྲིན་ལག་གདུ་བུ་ལྟར་བཀུག་ལ་དེ་བཞིན་དུ་སྤྲད། གུང་མོ་གཉིས་གཤིབས་པ་
མནན་ནས་གཤིབས་པའི་ཚིགས་དང་པོར་མཛུབ་མོ་གཉིས་གཞར་བ་ནི། འདོད་པའི་རྡོ་རྗེ་མའིའོ། །དེ་ཉིད་ལས་མཐེ་བོང་གཉིས་སེན་མོ་སྤྲད་པ་དེ་ལ་སྲིན་ལག་གཉིས་སྦྱར་
བ་ནི༑ ལུས་ལས་བྱུང་གི་ཕྱག་རྒྱའོ། །ཐལ་བའི་ཁུ་ཚུར་ནི། འཇོམས་བྱེད་ལྔའི་ཕྱག་རྒྱའོ། །ལག་པ་གཉིས་བཀན་ཏེ་སོར་མོའི་ཕྱི་རོལ་ཏུ་བསྣོལ་མར་བརྐྱང་ལ་མཛུབ་མོ་
བསྲང་སྟེ་ཐོར་ཏོར་སྦྱར་ནས་མཐེ་བོང་བརྐྱངས་ནས་མདུང་རྩེ་གསུམ་པའི་དབྱིབས་ལྟར་བྱས་པ་ནི། ཏ་མུའི་ཕྱག་རྒྱའོ། །མཐེའུ་ཆུང་དང་སྲིན་ལག་གི་ཐོར་ཏོ་མཐེ་བོས་མནན་

94-1-197b

ལ་སོར་མོ་ལྷག་མ་རྣམས་བརྐྱང་སྟེ་མདུང་རྩེ་གསུམ་པའི་ཕྱག་རྒྱའོ། །ལག་པ་གཉིས་བཀན་ཏེ་སོར་མོའི་དབྱིབས་ལྟར་བྱས་པ་ནི། ལུས་དཔག་མེད་ཀྱི་ཕྱག་རྒྱའོ། །ལག་པ་
གཉིས་གླང་པོ་ཆེའི་སྣའི་དབྱིབས་ལྟར་བྱས་པ་ནི། འཇིགས་བྱེད་ཀྱི་ཕྱག་རྒྱའོ། །སྨིན་མ་ཡང་བཀུག་པ་ནི། ཁྲོ་བོ་དབང་ཕྱུག་གི་ཡིན་ཏེ། འདི་དག་ནི། རིགས་ཀྱི་རྒྱལ་པོ་བཅོ་
བརྒྱད་ཀྱི་ཕྱག་རྒྱ་ཡིན་ནོ། །མཛུབ་མོ་གཉིས་སོ་སོའི་གུང་མོའི་དྲུང་དུ་བཀུག་པ་ནི། ལོག་འདྲེན་རྣམས་ཀྱི་ཕྱག་རྒྱའོ། །ལག་པའི་ཁུ་ཚུར་ནམ་མཁའ་ལྟར། །ཁོང་སྟོང་སྦྱར་ནས་
དེ་བཞིན་དུ། །མཐེ་བོང་གཉིས་ཀྱང་བསྟོད་པ་ནི། །ཚངས་པ་ཞེས་ནི་བྱ་བར་བཤད། །མཐེ་བོང་གཉིས་ནི་བཏུད་ནས་ཀྱང༌། །ཅུང་ཟད་བསྟོད་པ་ཁྱབ་འཇུག་གི །གུང་མོ་གྱེན་དུ་
བསྒྲེངས་བྱས་ལ། །དེ་ཡི་སྟེང་དུ་མཛུབ་མོ་དང༌། །མཐེ་བོང་ལྷན་ཅིག་བཞག་པ་ནི། །ཉི་མ་ཡི་ནི་ཡིན་པར་བཤད། །གཡོན་པའི་སོར་མོ་བཞི་པོ་རྣམས། །གཡས་པ་ཡིས་ནི་
བཅུམ་པར་བྱ། །དེ་ལྟར་ཁུ་ཚུར་བཅངས་བྱས་ནས། །མཐེ་བོང་གཉིས་ནི་བསྐྱེད་དེ་སྦྱར། །གཡོན་པ་མཐོང་བར་བྱས་པ་ནི། །མིག་གཡོན་གྱི་ནི་ཕྱག་རྒྱ་ཡིན། །ལག་པ་གཡས་
པའི་མཐེ་བོང་དང༌། །མཛུབ་མོ་ཡང་ནི་དེ་བཞིན་སྦྱར། །སོར་མོ་གསུམ་པོ་རྣམས་ཀྱང་ནི། །མཐེ་བོང་ལྷན་ཅིག་སྦྱར་བྱ་ཞིང༌། །བྱི་ལའི་སྡེར་མོའི་དབྱིབས་འདྲ་བ། །ཞབས་ཀྱི་

94-1-198a

སྙིང་པོའི་ཕྱག་རྒྱ་འདི། །འཇིག་རྟེན་གསུམ་གྱི་མཆོད་པ་ཡིན། །སོར་མོ་དག་ནི་བཞི་པོ་རྣམས། །ལག་པ་གཡོན་པས་བཅང་བར་བྱ། །གཡོན་པའི་
མཐེ་བོང་བསྐྱེད་ནས་ནི། །གཡས་པ་ཡང་ནི་བསྟོད་པར་བྱ། །ཕྲག་པ་གཉིས་ཀྱི་རྒྱབ་ཏུ་ནི། །རྟག་ཏུ་འདུག་པར་བྱ་བ་ཡིན། །སོར་མོ་ཡི་ནི་མཛུབ་མོ་དང༌། །གུང་མོ་ཚིགས་
ཀྱི་བར་དུ་ནི། །མཐེ་བོང་གཉིས་ཀྱི་ཐ་མའི་ཚིགས། །སྦྱར་ཞིང་ལེགས་པར་གཞག་པར་བྱ། །གཡོན་པའི་མཁྲིག་མའི་ཕྱོགས་སུ་ནི། །གཡས་པས་མཐེ་བོང་བརྟེན་བྱས་པ། །
སེངྒེའི་རྣ་བ་འདྲ་བ་སྟེ། །ཕྱག་རྒྱ་དཔལ་ལྡན་སྙིང་པོ་ཡིན། །ཕྱག་རྒྱ་གསུམ་པོ་འདི་དག་ནི། །འཁྲུལ་འཁོར་རྣམས་ཀྱི་སྙིང་པོར་བཤད། །འདི་དག་གིས་ནི་སྦྱར་བྱས་
ཤིང༌། །གསང་སྔགས་ལྡན་པར་བྱས་ན་ནི། །འཁྲུལ་འཁོར་འོད་འབར་གང་ཡིན་དང༌། །འཁྲུལ་འཁོར་རྩེ་མོ་མི་བཟད་གང༌། །སྣང་བ་དང་ནི་མི་སྣང་དང༌། །ཆེ་ཆུང་དང་ནི་
དཀར་ནག་རྣམས། །ཐམས་ཅད་ཀྱང་ནི་འཇིགས་འགྱུར་ཏེ། །འདི་ལ་སྤྱད་པར་མི་བྱ་འོ། །འཁྲུལ་འཁོར་ཕྱག་རྒྱ་གསུམ་བཤད་པ། །ཐོར་ཚུགས་གསུམ་པ་ཡིན་པར་བཤད།
དེ་ལ་གཉིས་ཀའི་སོར་མོ་ཀུན། །འོག་གི་ཕྱོགས་སུ་བརྟེན་བྱ་ཞིང༌། །མཐེ་བོང་ཡང་ནི་དེ་བཞིན་ནོ། །གུང་མོ་གྱེན་དུ་བསྒྲེངས་ནས་ནི། །གཉིས་ཀ་ལྷན་ཅིག་སྦྱར་བྱ་བ། །

94-1-198b

ནམ་མཁའ་ཕྱག་རྒྱར་བསྟན་པ་སྟེ། །ལྷ་ཆེན་གྱི་ནི་ཡིན་པར་ཤེས། །བདག་ཉིད་དང་ནི་ལྡན་པ་ཡིན། །གཡོན་པའི་གུང་མོ་གང་ཡིན་པ། །གཉིས་ཀ་ཡི་ནི་བར་དུ་གཞུག །ལག་
པ་གཉིས་ཀའི་སོར་མོ་ཡི། །ལྷག་པ་ཡང་ནི་དགྱེད་པར་བྱེད། །མཐེ་བོང་གཉིས་ཀྱང་དགྱེད་བྱ་སྟེ། །ལྷ་མོའི་ཕྱག་རྒྱ་ཡིན་པར་བཤད། །མདོར་ན་ཕྱག་རྒྱ་འདི་དག་ནི། །བྱས་ན་
ལས་རྣམས་གྲུབ་པ་སྟེ། །བགེགས་རྣམས་ཞི་བར་འདོད་པ་བཞིན། །རབ་ཏུ་བསྒྲིམས་ཏེ་སྦྱར་བར་བྱ། །དེ་ལས་གཞན་པ་རྒྱུད་ཀུན་གྱི། །དོན་ཀུན་སྒྲུབ་པར་བྱེད་པ་ཡི། ཕྱག་རྒྱ་
སྤྱི་ཡི་སྒྲུབ་པའི་ཐབས། །འདི་དག་ཀྱང་ནི་བཤད་པར་བྱ། །སྤྱན་དྲང་ལ་སོགས་དོན་རྣམས་ལ། །སྲུང་བ་ལ་སོགས་ལས་རྣམས་ལས། །སྒྲུབ་པ་པོས་ནི་རིམ་བཞིན་དུ། །ཕྱག་
རྒྱ་འདི་དག་སྦྱར་བར་བྱ། །ཕྱག་རྒྱ་ཀུན་གྱི་ཆོ་ག་ཡི། །གཏང་བ་དང་ནི་དགུག་པ་ཡི། །ཤིན་ཏུ་བཟླས་པའི་སྒྲུབ་པ་པོ། །བགེགས་རྣམས་དང་ནི་ལོག་འདྲེན་གྱིས། །རིང་དུ་ཡོངས་
སུ་སྤོང་བར་བྱེད། །ཐོག་མར་ལས་ནི་ཐམས་ཅད་ལ། །བགེགས་ཀུན་ཞི་བར་བྱ་བའི་ཕྱིར། །བགེགས་རྣམས་ཀུན་གྱི་དགྲར་གྱུར་པ། །བདུད་རྩི་ཐབ་སྦྱོར་བཤད་པར་བྱ། །ལག་པ་
གཉིས་ཀའི་མཐེ་བོང་གཉིས་ཀྱིས་མཐེའུ་ཆུང་གི་སེན་མོ་མནན་ལ་སོར་མོ་ལྷག་མ་རྣམས་ཀྱི་བར་ནས་གང་ཙམ་གྱིས་ཕྱེ་སྟེ་རྡོ་རྗེའི་མཚན་ཉིད་དུ་བྱས་ལ། དེ་ཉིད་བསྣོལ་ཏེ་དཔུང་

94-1-199a

མགོར་བཞག་ནས་མཆེ་བ་མནན་ལ་དྲག་ཏུ་ལྟ་ཞིང་འཁུར་བ་བུས་ཏེ་རྐང་པ་ཕྲལ་ལ་འགྲེང་ཞིང་གཡས་བརྐྱང་གི་ཚུལ་གྱིས་ལུས་བཏུད་པ་ནི། འཕགས་
པ་བདུད་རྩི་ཐབ་སྦྱོར་གྱི་རྩ་བའི་ཕྱག་རྒྱའོ། །འདི་མངོན་སུམ་དུ་བསྟན་ཏེ་ལོག་འདྲེན་རྣམས་དང༌། གདོན་གཞན་རྣམས་ཆིངས་ཤིག་ཅེས་བྱས་ན་བཅིངས་པར་འགྱུར་
རོ༑ ༑ལག་པ་གཡོན་པའི་རྡོ་རྗེ་གང་ཡིན་པ་དེ་ནི། ལས་ཀྱི་རྡོ་རྗེ་ཞེས་བྱའོ། །གཡས་པ་ནི། དམ་ཚིག་གི་རྡོ་རྗེ་ཡིན་ནོ། །སྙིམ་པ་བཀན་ལ་མཐེའུ་ཆུང་གཉིས་བསྣོལ་བའི་
བར་སྲིན་ལག་གཉིས་བཞག་ནས་མཛུབ་མོ་གཉིས་དབུས་བཀུག་ལ་གུང་མོ་གཉིས་གཤིབས་པ་དེའི་ཚིགས་དང་པོར་བསྟན་ཏེ་མཐེ་བོང་གཉིས་གློ་ལ་བཅར་ནས་སྙིམ་
པའི་ཐབས་སུ་བྱས་པ་ནི། ཁྲུས་ཀྱི་ཕྱག་རྒྱ་སྟེ། ཁྲུས་བྱེད་པའི་ཚེ་དེ་ལ་ལན་བདུན་བཟླས་བརྗོད་བྱས་ནས་ཕྱག་རྒྱའི་ཆུ་མགོ་བོར་བླུགས་ན། བགེགས་རྣམས་ལས་གྲོལ་
ཞིང་ཁྲུས་བྱས་ནས་ཀྱང་འཇུག་པར་མི་འགྱུར་རོ། །དེ་ཉིད་ལས་མཐེ་བོང་གཉིས་བར་དུ་བཅུག་ལ་གཞན་ཐམས་ཅད་སྔ་མ་བཞིན་དུ་བྱས་པ་ནི། སྲུང་བའི་ཕྱག་རྒྱ་སྟེ། མགོ་
བོ་དང༌། ལག་པ་གཉིས་དང༌། སྙིང་ག་དང༌། ལྐོག་མ་དང་གནས་ལྔར་རིམ་པ་བཞིན་གཏུགས་པར་བྱའོ། །དེ་ཉིད་ལས་མཛུབ་མོ་གཉིས་བཀུག་མཐེ་བོང་གཉིས་ཚིགས་

94-1-199b

དང་པོ་ཡང་ནང་དུ་བཏུད་པ་ནི། ལྷ་ཐམས་ཅད་ཀྱི་སྤྱིའི་ཁྲུས་ཀྱི་ཕྱག་རྒྱའོ། །སྲུང་བའི་ཕྱག་རྒྱ་ལས་མཛུབ་མོ་གཉིས་བཏང་སྟེ་རྡོ་རྗེའི་ཚུལ་དུ་བྱས་པ་ནི། སྲུང་བ་ཆེན་པོ་ལོག་
འདྲེན་ཐམས་ཅད་འཇོམས་པར་བྱེད་པ་ཡིན་ཏེ། སྙིང་གར་གཞག་ལ་ཉི་མ་གཅིག་བཟླས་བརྗོད་བྱས་ན། ལོག་འདྲེན་གྱིས་ཟིན་པ་ལས་གྲོལ་བར་འགྱུར་ཏེ། གདོན་ཐམས་
ཅད་ལ་ཡང་དེ་བཞིན་དུ་སྦྱར་བར་བྱའོ། །གཡོན་པའི་སོར་མོ་གཉིས་ཀྱི་མཐེ་བོང་སྦས་ཏེ་གདུ་བུ་ལྟར་འདུག་པའི་ནང་དུ་མཐེའུ་ཆུང་དང་མཛུབ་མོ་གཉིས་དབུ་བཀུག་པའི་ཐོར་
ཏོ་བཅུག་ལ་ལག་པ་གཡས་པ་སྟ་ཟུར་ཕྱོགས་སུ་རྡོ་རྗེར་བྱས་ཏེ་ལས་ཐམས་ཅད་ལ་དྲི་དང་མེ་ཏོག་དང་བདུག་པ་ལ་སོགས་པ་ཐམས་ཅད་ལ་སྦྱར་ན། བགེགས་འོང་བར་
མི་འགྱུར་རོ། །རྡོ་རྗེ་དེ་ཉིད་གཡོན་པའི་གཏུམ་མོ་ཕྱོགས་སུ་བཟུང་ན། གཟི་བྱིན་སྐྱེ་བར་འགྱུར་རོ། །གཡོན་པའི་སྲིན་ལག་བསྒྲེང་བའི་ངོས་ལ་མཐེའུ་ཆུང་དང་གུང་མོ་བསྣོལ་
བ་བསྟན་ཏེ་མཛུབ་མོས་མཐེའུ་ཆུང་གི་ཐོར་ཏོ་དམ་དུ་བཟུང་ནས་མཛུབ་མོ་དང་གུང་མོའི་ཐོར་ཏོ་མཐེ་བོས་མནན་པ་ནི། བཅོམ་ལྡན་འདས་དེ་ཉིད་ཀྱི་མཆེ་བའི་ཕྱག་རྒྱ་སྟེ།
གདོན་ཐམས་ཅད་དང༌། བགེགས་ཆེན་པོ་རྣམས་ལ་སྦྱར་བར་བྱའོ། །སོར་མོ་རྣམས་ཕན་ཚུན་བསྣོལ་ལ་མཐེ་བོང་གཉིས་ནང་དུ་བཅུག་པའི་སྟེང་དུ་མཛུབ་མོ་ཚིགས་གཅིག་

94-1-200a

བཀུག་སྟེ་གདུ་བུའི་ཐབས་སུ་སྤྲད་པ་ནི། ཆུ་སྩལ་བའི་ཕྱག་རྒྱ་སྟེ། ཆུ་ལ་བསྐོར་ནས་ཅི་དགའ་བར་ཁྲུས་བྱའོ། །རྡོ་རྗེའི་ཕྱག་རྒྱ་ལས་མཛུབ་མོ་བཀུག་
པ་ནི༑ དེ་ཉིད་སྤྱན་དྲང་བའི་འོ། །གཉིས་ཀ་བརྐྱང་བ་ནི། སླར་གཏང་བ་ཡིན་ཏེ། བདུད་རྩི་ཐབ་སྦྱོར་གྱི་ཕྱག་རྒྱ་ཡིན་ནོ། །ལག་པ་གཡོན་པའི་རྡོ་རྗེ་གང་ཡིན་པ་ནི། ཁྲོ་བོ་ཆེན་
པོའི་ཕྱག་རྒྱ་སྟེ། བཅིངས་པ་དང་དཀྱིལ་འཁོར་གྱི་སྐབས་སུ་བཤད་པའི་ལས་གང་དང་གང་ཡིན་པ་དེ་དང་དེ་ལ་ཁྲོ་བོ་ཆེན་པོ་སྦྱར་བར་བྱའོ། །སྤྱན་དྲང་བ་དང༌། སླར་གཏང་
བ་ལ་ཡང་ཕྱག་རྒྱ་རྣམས་ཇི་ལྟ་བ་བཞིན་དུ་སྔགས་དང་སྦྱར་བར་བྱའོ། །རིགས་ཀྱི་ཕྱག་རྒྱ་ཐམས་ཅད་ལ་ཡང་དེ་དག་ཉིད་ཀྱིས་སྦྱར་བར་བྱའོ། །སྙིམ་པ་ལས་མཐེའུ་ཆུང་
དང་སྲིན་ལག་ཕན་ཚུན་བསྣོལ་ཏེ་མཐེ་བོང་གཉིས་གློ་ལ་གཞར། མཛུབ་མོ་གློད་དེ་དབུས་བཀུག་ལ་གུང་མོ་གཤིབས་པའི་ཚིགས་དང་པོར་བཞག་པ་ནི། རིགས་གསུམ་
ཆར་གྱི་སྤྱིའི་མཆོད་ཡོན་གྱི་ཕྱག་རྒྱའོ། །དེ་བཞིན་དུ་སོར་མོ་ཕྲུགས་གསུམ་ཕན་ཚུན་བསྣོལ་ལ་མཛུབ་མོ་བརྐྱང་བའི་ཐོར་ཏོ་སྤྲད་ནས་མཐེ་བོང་གཉིས་ཀྱིས་གློར་བཞག་
སྟེ་སྙིམ་པའི་ཐབས་སུ་བྱས་པ་ནི། མེ་ཏོག་གི་ཕྱག་རྒྱའོ། །སྙིམ་པ་བཀན་ལ་མཐེའུ་ཆུང་གཤིབས་ཏེ་དེའི་རྒྱབ་ཏུ་སྲིན་ལག་གཤིབས་ཏེ་གཞར། དེའི་རྒྱབ་ཏུ་གུང་མོ་

94-1-200b

གཤིབས་ལ་མཛུབ་མོ་གཉིས་ལོགས་ཤིག་ཏུ་བརྐྱང་སྟེ་གཤིབས་ནས་མཐེ་བོང་གཉིས་གློ་ལ་གཞར་ཏེ་སྙིམ་པའི་ཐབས་སུ་བྱས་པ་ནི། བདུག་པའི་ཕྱག་རྒྱའོ། །སྙིམ་པ་
བཟེད་མཛུབ་མོ་གཉིས་ཅུང་ཟད་བཀུག་པ་ནི། སྤྱིའི་ལྷ་བཤོས་ཀྱི་ཕྱག་རྒྱ་སྟེ། ནང་དུ་མེ་ཏོག་གཞག་པར་བྱའོ། །ལག་པ་གཡས་པ་སྐྱབས་སྦྱིན་གྱི་ཕྱག་རྒྱར་བྱས་ལ་གཡོན་པ་
མཁྲིག་མ་ནས་གདུ་བུ་ལྟར་བཟུང་བ་ནི། དྲིའི་ཕྱག་རྒྱའོ། །ལག་པ་གཡས་པ་ཁུ་ཚུར་བཅངས་ལ་མཐེ་བོང་དང་གུང་མོ་གཤིབས་པ་ནི། སྤྱིའི་མར་མེའི་ཕྱག་རྒྱའོ། །མཐེ་བོང་དང་
སྲིན་ལག་གཉིས་ཀྱིས་སྔགས་ཀྱི་ནོར་བུ་བཟུང་ལ་མཐེའུ་ཆུང་དང་གུང་མོ་བརྐྱང་སྟེ་མཛུབ་མོའི་དབུས་བཀུག་ནས་གུང་མོའི་རྒྱབ་ཀྱི་ཚིགས་དང་པོར་བཞག་པ་འདི་ནི། རིག་
སྔགས་ཀྱི་ནོར་བུའི་ཕྱག་རྒྱའོ། །སྙིམ་པའི་ནང་དུ་སྔགས་ཀྱི་ནོར་བུ་བླངས་ལ་གསང་སྔགས་བཟླས་བརྗོད་བྱས་ན། དག་པར་བྱས་པར་འགྱུར་རོ། །ལག་པ་གཡས་སྐྱབས་སྦྱིན་
གྱི་ཚུལ་དུ་བྱས་ཏེ་བསྟན་ལ་མཛུབ་མོ་བཀུག་ནས་མཐེ་བོང་ཡང་ལག་པའི་མཐིལ་དུ་བཀུག་པ་ནི། མེ་སྤྱན་དྲང་པའོ། །མཛུབ་མོ་དང་མཐེ་བོའི་ཐོར་ཏོ་བཀུག་སྟེ་ལྷན་ཅིག་སྦྱར་
བ་ནི། མེ་སླར་གཏང་པའི་འོ། །གཡས་པའི་རྡོ་རྗེ་གང་ཡིན་པ་དེ་ནི། སེམས་དཔའ་ཡིན་ནོ། །ལག་པ་གཉིས་གུང་མོ་གཉིས་དང་སྤྲད་དེ་སྦྱར་ལ་གཞན་བསྣོལ་ནས་ཟླ་འོག་ཏུ་

94-1-201a

བསྟན་ཏེ་དྲ་བའི་ཐབས་སུ་བྱ་བ་ནི། རྡོ་རྗེ་དྲ་བའིའོ། །མཛུབ་མོ་དང་མཐེའུ་ཆུང་གཤིབས་ལ་མཐེ་བོང་གཉིས་བཀྱེད་ནས་འོག་དང་ཐད་དཀར་ས་ལ་
བཞག་སྟེ་གསང་སྔགས་བཟླས་བརྗོད་བྱས་ན། ལས་ཐམས་ཅད་ལ་ས་གཞི་གསལ་བ་དང༌། ཡོངས་སུ་བཟུང་བ་བྱས་པར་འགྱུར་ཏེ། རིགས་ཀྱི་སྤྱིའི་སྙིང་པོའི་ཕྱག་རྒྱ་
ཡིན་ནོ༑ ༑ལྷ་རྣམས་ལ་བསྟན་ན་ཡང་ལྷ་རྣམས་དགའ་བར་བྱས་པ་དང༌། བསྐུལ་བར་བྱས་པར་འགྱུར་རོ། །ཁྲོ་བོ་ཀི་ལི་ཀི་ལིའི་ཕྱག་རྒྱ་བཅིངས་པ་ལ་ཕྱག་འཚལ་
བའི་ཐལ་མོ་ལས་སོར་མོ་རྣམས་སྦྱར་བ་ནི། མཆོད་པའི་ཕྱག་རྒྱའོ། །བསྣོལ་མར་སྦྱར་བ་ནི། ཕྱག་འཚལ་བའི་ཕྱག་རྒྱའོ། །མེ་ཏོག་ལ་སོགས་པ་མ་འབྱོར་ན་ཡང་
ཕྱག་རྒྱ་བཅིངས་པས་འབྱོར་པ་བྱས་པར་འགྱུར་རོ། །ལས་ཐམས་ཅད་ལ་ཡང་བསྐྲད་པ་ནི། །ལས་ཀྱི་རྡོ་རྗེས་བྱའོ། །སངས་རྒྱས་སྤྱན་གྱི་ཕྱག་རྒྱ་ནི། ཐམས་ཅད་དུ་རིག་
སྔགས་སྲུང་བར་བྱའོ། །སོར་མོ་ཕན་ཚུན་སྦྱར་ཏེ་ཁུ་ཚུར་བཅངས་ལ་གུང་མོ་གཤིབས་པའི་ཕྱི་རོལ་ཏུ་མཛུབ་མོ་རྡོ་རྗེ་ལྟར་བྱས་ནས་མཐེ་བོང་གཉིས་གློ་ལ་གཞར་བ་
ནི༑ དམ་ཚིག་ཆེན་པོའི་ཕྱག་རྒྱ་སྟེ། ངན་དུ་བྱས་བ་དག་ལ་ཡང་སྲུང་བ་ཆེན་པོ་ཡིན་ལ་ཉེ་འཁོར་དུ་མཚམས་དེ་འཁོར་ལོས་བསྒྱུར་བའི་བཟླས་བརྗོད་བྱས་སུ་ཟིན་ཀྱང་

94-1-201b

སུས་ཀྱང་རིག་སྔགས་ཀྱི་མཐུ་ཉམས་པར་བྱེད་མི་ནུས་སོ། །ཁྲོ་བོ་འཆོལ་བའི་སྦས་པའི་ཕྱག་རྒྱ་ལ་ཡང་སྲུང་བར་འགྱུར་ཏེ། འདི་དག་ནི། སྒྲུབ་པ་རྣམས་ཀྱི་སྤྱིའི་ཕྱག་རྒྱ་ཡིན་
ནོ༑ ༑དེ་ལས་གཞན་ཡང་སྦྱིན་སྲེག་གི་གསང་སྔགས་ལས་གང་གི་སྐབས་སུ་བསྟན་པ་ལུང་ལས་ཇི་སྐད་འབྱུང་བ་དེ་དག་ལ་ཡང་ལས་ཀྱི་ཕྱག་རྒྱ་སྦྱར་བར་བྱའོ། །རྡོ་རྗེའི་
ཕྱག་རྒྱ་ནི། རྡོ་རྗེའི་རིགས་ཐམས་ཅད་སྤྱིའི་ཡིན་ནོ་ཞེས་བཅོམ་ལྡན་འདས་རྡོ་རྗེ་འཛིན་གྱིས་བཤད་དོ། །ན་མོ་རཏྣ་ཏྲ་ཡཱ་ཡ། ན་མོ་བཛྲ་དྷ་ར་སྱ། ན་མོ་བིདྱཱ་ག་ན་སྱཱ་སྟུཾ། འདི་
ནི༑ སྙིང་པོ་ཡིན་ཏེ། དེ་བཞིན་དུ། རྡོ་རྗེ་རིགས་ཆེན་དེ་དང་ནི། །རིག་སྔགས་རིགས་ནི་ཐམས་ཅད་ཀྱི། །རིག་སྔགས་བློན་མོ་བདུན་དག་དང༌། །རིག་སྔགས་ཡན་ལག་བདུན་
དང་བཅས། །འདོད་པའི་རྡོ་རྗེ་འཛིན་གྱིས་བཤད། །དང་པོ་འདོད་པའི་རྡོ་རྗེ་མ། །རིག་སྔགས་རྡོ་རྗེ་མེ་ཏོག་བཞིན། །ལས་མཆོག་ལ་ནི་གཉིས་པ་ཡིན། །རྫུ་འཕྲུལ་དང་ནི་
སྟོབས་ལྡན་པ། །རྡོ་རྗེ་སྒྲོག་ཅེས་བྱ་བ་དང༌། །འོག་པག་སེར་མོ་གཏུམ་མོ་དང༌། །དེ་བཞིན་རྡོ་རྗེ་ཚུགས་པར་དཀའ། །རིག་སྔགས་ཆེན་མོ་བདུན་དེ་དག །ཉི་མ་བདུན་དང་སྟོབས་
མཉམ་ཞིང༌། །སེམས་ཅན་ཚོགས་ཀུན་མཆོག་རྣམས་ལ། །ཐལ་མོ་སྦྱར་ཏེ་ཕྱག་ཀྱང་བྱ། །གཞན་ཡང་ཡ་མཚན་ལས་འདས་ཤིང༌། །དུས་ཀྱི་མཐའ་ཡི་མེ་འདྲ་བ། །རྡོ་རྗེ་ཁྲོ་བོ་

94-1-202a

ཁྲོ་བོ་ཆེ༑ ༑དེ་ལ་ཡང་དང་ཡང་དུ་འདུད། །དེ་བཞིན་རྡོ་རྗེ་ཐོག་ཐག་ནི། །འབྱུང་པོ་རྣམས་ལ་ཐོག་ཏོག་བཞིན། །གཟུང་དཀའ་རིག་སྔགས་ལས་ཀུན་
བྱེད༑ ༑ལྷོ་ཕྱོགས་སྒོ་ནི་སྲུང་བ་དང༌། །རྡོ་རྗེ་ཁུ་ཚུར་མཆོག་སྦྱིན་དང༌། །གཏུམ་པོ་ཆེན་པོ་སྟོབས་མོ་ཆེ། །བདག་དང་གཞན་ཀུན་སྲུང་བའི་མཆོག །བྱང་ཕྱོགས་སྒོ་ནི་
སྲུང་བ་དང༌། །ཕོ་ཉ་ཆེན་མོ་གྲུབ་པ་བཅུ། །དེ་བཞིན་དེ་དག་གཡོན་མོ་རྣམས། །ཕོ་ཉ་མོ་ནི་དྲུག་ཅུ་བཞི། །རིག་སྔགས་ཚོགས་ནི་སྣ་ཚོགས་དང༌། །རྡོ་རྗེ་དབྱུག་པ་ཉི་མ་
ལ༑ ༑རྡོ་རྗེ་རིགས་ཀྱི་སློབ་དཔོན་གྱིས། །གྲུབ་པའི་རྡོ་རྗེ་ཆོ་ག་ཡིས། །སྙིང་ནས་ཀྱང་ནི་ཕྱག་བྱས་ནས། །དེ་ལས་གཞན་རྣམས་བཤད་པར་བྱ། །ལས་ཀྱི་དཀྱིལ་འཁོར་གཙོ་
བོ་ནི༑ ༑ཇི་བཞིན་དུ་ནི་བྲིས་ནས་ཀྱང༌། །གདོན་གྱི་ལས་རྣམས་བསྒྲུབ་པར་བྱ། །གང་གི་མིང་ནི་སྨོས་ཙམ་གྱིས། །མ་བཅོས་པར་ཡང་གདོན་རྣམས་འཇིག །དབང་
པོའི་རྒྱལ་མཚན་བསྟན་པ་ཡིས། །མ་བཅོས་ལྷ་མིན་ཕམ་པ་བཞིན། །འབྱུང་པོ་ཀུན་ལས་གྲོལ་བའི་ཐབས། །འཇིག་རྟེན་ཀུན་ཏུ་མཆོག་གྱུར་གང༌། །ཐམས་ཅད་ཞི་བར་
བྱེད་པ་ཡི། །དམ་པ་གང་ཡིན་བཤད་པར་བྱ། །གང་ཞིག་ཚུལ་བཞིན་དྲན་བྱས་ཤིང༌། །བསྒྲིམས་ཏེ་མཆོད་པ་བྱས་ན་ནི། །འབྱུང་པོ་ཀུན་གྱིས་མི་ཚུགས་ལ། །འཇིགས་

94-1-202b

མེད་བདེ་བར་གནས་པར་འགྱུར། །འཇིག་རྟེན་འཇིག་རྟེན་སློབ་དཔོན་འདྲ། །འཇིག་རྟེན་གྱི་ནི་སྣང་བྱེད་མཆོག །འབྱུང་པོའི་ཚོགས་ནི་ཐམས་ཅད་ཀྱིས། །རྟག་ཏུ་ལྷ་ཆེན་
བཞིན་དུ་མཆོད། །མཆོག་གྱུར་མཆོག་གིས་མཆོད་པ་དེས། །ཆོ་ག་བཞིན་དུ་རྒྱས་པར་ནི། །གདོན་གྱི་མཚན་ཉིད་པར་དུ་ཡང༌། །ལེགས་པར་རབ་ཏུ་བཤད་པར་བྱ། །ཟླ་
ཕྱེད་ཡུད་ཙམ་ཉིན་མོ་དང༌། །རྒྱུ་སྐར་དག་ནི་བཟང་བ་ལ། །གཙང་ཞིང་གོས་གཙང་བགོས་པ་དང༌། །བསྡམས་ཤིང་ངེས་པར་གནས་པ་དང༌། །གཙང་མའི་གྲོགས་དང་ལྡན་
པ་དང༌། །གཙང་མའི་ལམ་དུ་ཞུགས་པ་ཡི། །ཡར་གྱི་ངོ་ནི་ཚེས་གཅིག་གི །ཚེས་གཉིས་དེ་བཞིན་ལྔ་ཡང་རུང༌། །ཚེས་དྲུག་གམ་ནི་ཚེས་བརྒྱད་བཅུ། །བཅུ་གསུམ་ཡང་ན་ཉ་དག་
གི །ཉིན་པར་ཡོངས་སུ་གཟུང་བར་བྱ། །བ་བླ་དང་ནི་བ་ལ་བ། །བེ་ཤྭ་དེ་བ་དེ་བཞིན་ཏེ། །ཡང་ན་ཏེའུ་ཏུ་ལ་ཡང་རུང༌། །ཞག་ཕྱེད་ཡོངས་སུ་གཟུང་བར་བྱ། །ཤྭ་ཏ་མེ་ཏྲ་བ་ལ་
དང༌། །ཤ་ར་མ་ཐ་ཨ་བི་ཙི། །ཛ་ཡ་སེའུ་མེའི་ཡུད་ཙམ་ལ། །དཀྱིལ་འཁོར་དམ་པ་བྱ་བ་ཡིན། །བསྒྲིམས་ཏེ་ལག་ན་རྡོ་རྗེ་དང༌། །རྒྱལ་དབང་ལ་ནི་ཕྱག་བྱས་ནས། །ཞི་ཞིང་
སྔོན་ཆད་ལས་བྱས་པའི། །ས་ཕྱོགས་མཁས་པས་འགྲོ་བར་བྱ། །ཀུན་དགའ་ཚོང་འདུས་གཙུག་ལག་ཁང༌། །གྲོང་དང་གྲོང་ཁྱེར་བྱང་ཤར་མཚམས། །དེ་བཞིན་ལྷོ་ནུབ་

94-1-203a

མཚམས་ཀྱང་རུང༌། །མཉམ་ཞིང་མདངས་དགའ་མདོག་སྡུག་དང༌། །ཚད་ལྡན་ཚྭ་སྒོ་མེད་པ་དང༌། །རྡོ་དང་གསེག་མ་རུས་པ་དང༌། །སྐྱོན་ཀུན་མེད་
པ་དེས་མཐོང་ནས། །དེ་འདྲའི་ས་དེ་རྙེད་ནས་ནི། །རྡོ་རྗེ་ལྕགས་ཀྱུ་དྲན་བྱ་ཞིང༌། །ཤར་ཕྱོགས་ནས་ནི་གོམ་པ་འདོར། །ཧ་ཅང་མི་དྲག་རྒོད་མི་བྱ། །རིག་སྔགས་གང་ལ་
དད་པ་ཡིས། །བདག་ཉིད་དེ་ནས་བསྲུང་བར་བྱ། །ཡན་ལག་གསུམ་པོ་ནས་དང་ནི། །ཡུངས་དཀར་འབྲས་ཀྱང་གཞག་པར་བྱ། །དེ་ནས་དཀྱིལ་འཁོར་གནས་དེར་ཡང༌། །
དགེ་ལྟས་དག་ཀྱང་བལྟ་བར་བྱ། །སྔགས་ཀྱིས་དག་པར་བྱས་པའི་ཆུས། །ཐམས་ཅད་ལེགས་པར་གཏོར་བར་བྱ། །བ་ལང་ལྕི་བས་ལེགས་པར་སྦྱར། །ཀུ་ཤ་དག་ཀྱང་
གདིང་བར་བྱ། །ཁྲུ་ནི་བཞི་འམ་དྲུག་གམ་བརྒྱད། །ས་ཡི་ཕྱོགས་ཆར་ཐིག་ཀྱང་གདབ། །ཐིག་སྐུད་གསར་ཞིང་གྲིམས་པ་དང༌། །རན་པ་དང་ནི་མཛེས་པ་དང༌། །དྲི་ཞིམ་དང་
ནི་བལྟ་ན་སྡུག །གཟབ་པ་དང་ནི་ལེགས་པ་དང༌། །ཐུང་དུ་དང་ནི་སྦོམ་ལ་སོགས། །མ་ལེགས་མདུད་པ་རྣམས་མེད་ན། །དྲི་དང་མེ་ཏོག་མཆོད་པ་ཡིས། །ཤེས་རབ་ཅན་
གྱིས་ཐིག་ཀྱང་གདབ། །བུ་དག་ཆོག་ཤེས་དབེན་པ་བདེ། །ཆོས་ལ་མི་སྨོད་བདེ་བ་ཡིན། །འཚེ་བ་སྤངས་པ་འཇིག་རྟེན་བདེ། །སྲོག་ཆགས་རྣམས་ལ་སྡོམ་པ་དད། །འདོད་

94-1-203b

ཆགས་བྲལ་བ་འཇིག་རྟེན་བདེ། །འདོད་པ་རྣམས་ལས་འདས་པ་དང༌། །ང་སྙམ་ང་རྒྱལ་ཞི་བ་དང༌། །དུལ་བ་འདིར་ནི་མཆོག་ཏུ་བདེ། །བུ་དག་རྒྱུན་ལས་ཟློག་པ་ཡི། །ལམ་
བགྲོད་ཟབ་ཅིང་བལྟ་དཀའ་བ། །མུན་ནག་ཐིབས་པོས་བསྒྲིབས་པ་དང༌། །འདོད་ལ་ཆགས་པས་རྟོགས་མི་འགྱུར། །ངས་ནི་དཀའ་བ་རྟོགས་བྱས་ནས། །སྐྱེ་བོ་རྒྱུན་བཞིན་
འཁྱམས་པ་དང༌། །འདོད་པ་དག་གི་མདུད་པ་ཡིས། །བཅིངས་པའི་བར་དུ་བཤད་པ་སྟེ། །འདི་ནི་ལག་ན་རྡོ་རྗེ་ཡི། །ཡིད་འོང་ཆེད་དུ་བརྗོད་པ་བརྒྱད། །ཀི་ལི་ཀི་ལིས་སྲུང་བྱས་
ནས༑ ༑ངེས་པར་ཀུན་ཏུ་འཇིགས་པ་མེད། །བྱང་ཕྱོགས་ཡང་ན་ནུབ་ཕྱོགས་སུ། །ཚོན་རྩི་ལ་སོགས་དེ་དག་བཞག །ཤར་བལྟས་ལག་པ་གཡོན་པ་ཡིས། །དྲི་དང་མེ་ཏོག་ཕྲེང་
བས་མཆོད། །མཚོན་ཆ་བསྔགས་ཤིང་ཕྱོགས་བཅིངས་ལ། །ཐིག་གིས་གྲ་ཡང་བཙལ་བར་བྱ། །དེ་ལྟར་མཉམ་པར་བཀོད་ནས་ནི། །ཁང་པ་གྲུ་བཞི་བྲི་བར་བྱ། །ཇི་ལྟར་ཐིག་ནི་
གདབ་བ་བཞིན། །ཐིག་དང་མཐུན་པར་བསྒྲུབ་པར་བྱ། །རིག་སྔགས་རྡོ་རྗེ་ལྕགས་ཀྱུ་མ། །ཡ་མཚན་དེ་ཉིད་དྲན་པར་བྱ། །ནང་གི་ཁང་པ་མཉམ་པ་དང༌། །གྲ་བཞི་ལེགས་པར་
གནས་པར་བྱ། །གྲ་ཡི་ཕྱོགས་ནི་ཐམས་ཅད་དུ། །དེ་ཡི་ཚད་དང་མཐུན་པ་ནི། །རྡོ་རྗེ་ཁང་གནས་རྡོ་རྗེ་ཡི། །དབུས་དང་ཐོག་མ་དབྱིབས་ལེགས་ཤིང༌། །རྩེ་མཐོ་ཤིན་ཏུ་རྒྱ་ཆེ་བ། །

94-1-204a

ཤར་དུ་བརྟེན་ཏེ་གཞག་པར་བྱ། །རྡོ་རྗེ་ཡི་ནི་བྱང་ཕྱོགས་སུ། །རྡོ་རྗེ་རིག་སྔགས་གདབ་ཅིང་བྱ། །དབུས་དང་རྩེ་མོ་ལེགས་པ་ཡི། །རྒྱལ་མཚན་རྩེ་མོ་ནང་དུ་བསྒྲེང༌། །ནུབ་བྱང་
གྲར་ནི་གཞག་པར་བྱ། །རྡོ་རྗེ་སྒོ་ནི་ནུབ་ཏུ་གདོད། །འདི་ནི་གསང་བའི་སྒོར་བཤད་དེ། །འབྱུང་པོ་ཐམས་ཅད་འཇིགས་པར་བྱེད། །དཀྱིལ་འཁོར་འདོད་པས་སྒོ་དེ་ཡི། །བྱང་ཕྱོགས་ཀྱི་ནི་ཉེ་
འཁོར་དང༌། །ལྷོ་ཕྱོགས་སུ་ནི་གང་བཤད་པ། །བསྙེན་ཏེ་ལེགས་པར་གཞག་པར་བྱ། །གུར་གུམ་དག་ནི་ཡིད་འོང་བ། །རྒྱ་སྐྱེགས་ཁུ་བས་སྦྱར་བའམ། །ལེ་བརྒན་རྩིས་ནི་དམར་བྱས་
བྱ༑ ༑དེར་ནི་ཡིད་ཀུན་འཕྲོག་བྱེད་པ། །དེས་ནི་བ་དན་བྱས་ནས་ཀྱང༌། །ཤིང་རིང་དག་ལ་གདགས་པར་བྱ། །སྒོ་ཡི་ལྷོ་ཕྱོགས་ངོས་སུ་ཡང༌། །དེ་དག་ལས་གཞན་གང་འདོད་པའི། །ཀུ་
རནྡ་ཡི་ཕྲེང་བ་དག །རྡོ་རྗེ་རྩེ་མོར་གདགས་པར་བྱ། །ཡང་ན་མེ་ཏོག་དམར་པོ་ཡི། །ཕྲེང་བ་སྣ་ཚོགས་བཟང་པོ་གདགས། །རྡོ་རྗེའི་སྒོ་ནི་དོན་གྲུབ་པ། །འགྲོ་དང་མི་འགྲོ་འཇིག་
རྟེན་གསུམ། །འདི་དག་འཇོམས་ནུས་གང་ཡིན་པ། །སྒོ་སྲུང་གཉིས་ཀྱང་གཞག་བྱ་ཞིང༌། །དེ་ཡང་རིག་སྔགས་བཞིན་དུ་བྱ། །གྲགས་པ་གཞན་ཡང་གང་འདོད་པ། །རྡོ་རྗེ་
ཐོག་ཏོག་ལྷོ་ཕྱོགས་སུ། །རྡོ་རྗེ་ཁུ་ཚུར་བྱང་ཕྱོགས་བཞག །རྡོ་རྗེ་ལོ་ཏོག་ལྷོ་ཕྱོགས་སུ། །མེ་ཏོག་ཡུངས་ཀར་སྟེང་དག་ཏུ། །དྲི་བསུང་ཞིམ་པོས་ཆེར་

94-1-204b

བསྒོས་ཤིང༌། །དྲི་དང་མེ་ཏོག་རྒྱས་པའང་གཞག །རྡོ་རྗེ་ཁུ་ཚུར་སྟོབས་པོ་ཆེ། །དཔལ་ལྡན་དེ་བཞིན་བྱང་ཕྱོགས་སུ། །རྡོ་རྗེ་ཁུ་ཚུར་ཕྱག་རྒྱ་ཡིས། །བཞག་ན་གླགས་ནི་རྙེད་
མི་འགྱུར། །འཇིག་རྟེན་གསུམ་རྒྱལ་གང་གང་ལས། །རྡོ་རྗེ་འཛིན་པ་ཡིད་ཀྱིས་བཀུག །རྡོ་རྗེ་ཁུ་ཚུར་ཁུ་ཚུར་གྱིས། །བསྣུན་ན་རྣམ་པར་འཇིག་པར་འགྱུར། །རྡོ་རྗེ་སྙིང་པོའི་
ཁང་པ་དེར། །གཡོན་ལོགས་ནས་ནི་འཇུག་པར་བྱ། །དེ་ནི་གཡས་ལོགས་བསྐོར་བ་ཡང༌། །འཇིག་རྟེན་དག་ཏུ་བཤད་པར་བྱ། །འཁོར་ཀུན་དང་ནི་ལྷན་ཅིག་ཏུ། །རྡོ་རྗེ་སྒྲོག་ཀྱང་
གཞག་པར་བྱ། །ཀླུ་ཡི་གཙོ་བོ་ནོར་རྒྱས་བུ། །གཟི་ཅན་གཉིས་ཀྱང་གྲ་རུ་གཞག །འདི་གཉིས་ཀླུ་ཀུན་བདག་པོ་སྟེ། །ཀླུ་ཀུན་གྱི་ནི་གནས་ཀྱང་ཡིན། །བྲམ་ཟ་ལས་བྱུང་དུག་
ཅན་དེ༑ ༑འདི་གཉིས་སྔགས་དང་ཕྱག་རྒྱར་ལྡན། །འདི་གཉིས་ཀྱི་ནི་མདུན་ལོགས་སུ། །མཁའ་ལྡིང་རྣམ་པར་འདུད་པའི་བུ། །མཁའ་ལྡིང་གི་ནི་ཆོ་ག་བཞིན། །རྐང་དང་བྱིས་
པ་ལ་སོགས་བསྐོར། །དེ་ནས་འབྱུང་བའི་ཚོགས་བདུན་དག །ཆོ་ག་བཞིན་དུ་གཞག་པར་བྱ། །གནོད་སྦྱིན་ཀུན་དང་ཀུ་བེ་ར། །དེ་ཡི་བེ་ཅོན་བྱང་ཕྱོགས་གཞག །དེ་ནས་ཀླུ་
ཆེན་ཚོགས་རྣམས་དང༌། །བྱ་བ་སྒྲུབ་པོ་གཡོག་དང་བཅས། །ཀླུ་ཡི་གཡོག་རྣམས་མཐུ་སྟོབས་ལྡན། །དེ་དག་ཤར་ཕྱོགས་ངོས་སུ་དགོད། །དེ་ནས་ཕྱི་རོལ་རིག་སྔགས་

94-1-205a

ཚོགས༑ ༑ཐམས་ཅད་བཞག་སྟེ་དབང་ཕྱུག་ཆེ། །ཆོས་ཀྱི་ངང་ཅན་གྲགས་ལྡན་མ། །ལྷ་མོ་དཀའ་ཟློག་ཞི་འབྲང་ལྡན། །ལག་ན་རྡོ་རྗེ་ལྷ་ཆེན་དང༌། །
དཀའ་ཟློག་གཉིས་ཀྱི་བར་དག་ཏུ། །རིག་སྔགས་རིགས་དག་གཞག་པར་བྱ། །དེར་ནི་ལག་ན་རྡོ་རྗེ་ཡི། །རྡོ་རྗེ་འབར་བས་རབ་ཏུ་གཟིར། །དེ་ནས་གྲ་ལོགས་ལྷ་མོ་ནི། །
ཀ་ཏ་ཡ་ན་ལོག་འདྲེན་དང༌། །སྣ་ཡོན་སུམ་ཅུ་རྩ་གཉིས་པོ། །དེ་དག་ལས་ནི་གང་འདོད་དང༌། །དེ་ཡི་འོག་ཏུ་དྲི་ཟ་ནི། །སྐལ་ཆེན་བརྩོན་འགྲུས་ཆེ་བ་རྣམས། །ཤར་དུ་དབང་
པོ་ལྷ་ཡི་ཚོགས། །དེ་ཡི་འོག་ཏུ་ལྷ་ཡི་གཟའ། །དེ་ནས་ཁྱབ་འཇུག་འཁོར་ལོར་བཅས། །མེ་དང་དྲུག་མ་བསྟན་པ་ཡི། །མེ་དང་མདུང་ཐུང་གྲ་རུ་གཞག །ལྷོ་ཕྱོགས་དང་
པོར་ལྷོ་ཕྱོགས་ཀྱི། །འབྱུང་པོའི་བྱ་བ་སྒྲུབ་པ་གཞག །དེ་ཡི་འོག་ཏུ་གཤིན་རྗེ་དང༌། །གཤིན་རྗེའི་དབྱུག་པ་གྲུལ་བུམ་རྣམས། །གྲུལ་བུམ་ལ་སོགས་ཚོགས་ཀུན་
དང༌། །མ་མོ་རྣམས་དང་འཇིག་རྟེན་མ། །བདེན་བྲལ་གྲར་ནི་འཕགས་མའི་མདུང༌། །འབྱུང་པོའི་ཚོགས་ཀྱིས་བསྐོར་བར་བྱ། །ནུབ་ཕྱོགས་དང་པོར་སྐེམ་བྱེད་ནི། །
དྲག་མོ་ཚོགས་རྣམས་མང་པོར་བཅས། །ཀླུ་དང་མཁའ་ལྡིང་གྲགས་མ་རྣམས། །དེ་ཡི་འོག་ཏུ་གཏོར་མའི་གནས། །ཚུལ་ལི་ཞེས་བྱ་རྒྱ་ཆེན་ཡང༌། །དེར་ནི་ངེས་

94-1-205b

པར་གཞག་པར་བྱ། །དེ་ལྟར་དེ་དག་ཐམས་ཅད་དུ། །ཚོགས་རྣམས་ཐམས་ཅད་བཀོད་པའི་དབུས། །རྡོ་རྗེ་དཀྱིལ་འཁོར་ནང་དག་ཏུ། །རྡོ་རྗེ་དབྱིབས་ཀྱི་སྟེགས་བུ་ནི། །ཤར་ནུབ་
ཕྱོགས་སུ་ལྟ་བའི་དབྱིབས། །དེ་ཡི་དབྱིབས་ལེགས་གཞག་པར་བྱ། །དེ་ཡི་ནུབ་ཕྱོགས་གནས་སུ་ཡང༌། །རིག་སྔགས་འཆང་ནི་གུས་གནས་ཤིང༌། །ལག་ན་རྡོ་རྗེའི་སྙིང་པོ་ནི། །
རབ་ཏུ་བསྒྲིམས་ཏེ་བཟླས་བརྗོད་བྱ། །ཙནྡན་ཕྱེ་མ་ལ་སོགས་སྦས། །ནས་དང་ཡུངས་ཀར་ལ་སོགས་དང༌། །ཡང་ན་དེ་དག་རེ་རེ་ཡིས། །ལག་ན་རྡོ་རྗེ་ཐོག་མར་བྲིས། །བདག་ཉིད་
གཡོན་ཕྱོགས་ངོས་ལ་འདུག །ལྷ་མོ་ལྷོ་ནུབ་མཚམས་སུ་གཞག །གཡས་པས་དྲི་དང་ཕྲེང་བས་མཆོད། །བདུག་པ་སྣ་ཚོགས་དག་ཀྱང་བསྲེག །ཤིན་ཏུ་བཀྲ་ཤིས་ཚིགས་བཅད་
ཀུན༑ ༑ཆོས་ཀྱི་འཁོར་ལོ་བསྐོར་བ་འམ། །ཡང་ན་འདུས་པ་ཆེན་པོའི་མདོ། །ཐེ་ཚོམ་མེད་པར་གདོན་པར་བྱ། །དེ་ནས་ཆོས་ཀྱི་རྒྱལ་པོ་ཡི། །ཆོས་ཀྱི་འཁོར་ལོ་མཁས་པས་བྲི། །དཔལ་
དང་ལྡན་པ་ལྷ་ཡི་ལྷ། །སངས་རྒྱས་སྐུ་གཟུགས་འོད་ཅན་བྲི། །དེ་ནས་རྡོ་རྗེ་ལྕགས་ཀྱུ་ཡི། །རིག་སྔགས་གུས་པས་མཆོད་ཅིང་བཟླས། །ལྷ་མོ་སྟོབས་ཆེན་དེ་ཉིད་དང༌། །རྡོ་རྗེ་རི་བོ་
བྲི་བར་བྱ། །སྙིང་པོ་ལག་ན་རྡོ་རྗེ་ནི། །མཚོན་རྩེ་གསུམ་གྱི་བདག་ཉིད་ཀྱི། །ཚུལ་བཞིན་བྲི་ཞིང་རིགས་རྣམས་ཀྱི། །མ་མོ་བདུན་གྱིས་བསྐོར་བར་བྱ། །ཕོ་ཉ་མ་བཅུ་དཔུང་གི་མཆོག།

94-1-206a

དྲུག་ཅུ་རྩ་བཞིས་རྗེས་འབྲང་དང༌། །རིག་སྔགས་ཚོགས་ནི་ཐམས་ཅད་དང༌། །རྡོ་རྗེ་ཁྲོ་བོ་ཡན་ཆད་བྲི། །ཡིད་བཞིན་ནོར་བུ་འདྲ་བ་དང༌། །སྐལ་ལྡན་མཆོག་
སྦྱིན་གཟུགས་བཟང་འདྲ། །འཇིག་རྟེན་ཀུན་གྱི་ཐབས་སུ་ནི། །དུས་ཀུན་དུ་ནི་ཕྱག་བྱ་བ། །ལྷ་ཀུན་རིག་སྔགས་ཆེན་མོ་སྟེ། །གནོད་སྦྱིན་འབྱུང་པོ་ཀླུ་འཇིགས་བྱེད། །གདོན་ཆེན་དག་
ནི་སྟོང་ཕྲག་རྣམས། །གཅིག་པུས་གསོད་པར་བྱེད་པ་སྟེ། །དེ་ཡི་མིང་ནི་བརྗོད་བྱས་ཤིང༌། །མེ་ཏོག་བདུག་པས་མཆོད་བྱས་ན། །གདོན་རྣམས་བྱེ་བ་སྟོང་ཕྲག་དག །འཁྱམས་
པར་འགྱུར་ཞིང་གཡོ་བར་འགྱུར། །དེ་ཡི་དངོས་གྲུབ་གཟུགས་བཟང་ཞིང༌། །དཔལ་དང་ལྡན་པར་མངོན་སུམ་གནས། །ཐམས་ཅད་དོན་ནི་སྒྲུབ་པ་པོས། །འདི་ལ་ཐེ་ཚོམ་མེད་
པར་བསྒྲུབ། །སྒྲུབ་པས་རབ་དང་འབྲིང་ལ་སོགས། །བཤོས་དང་འདུག་པ་ལ་སོགས་མཆོད། །ཨ་ག་རུ་སྤོས་དུ་རུ་ཀ །ཡུངས་ཀར་གུ་གུལ་ཤུ་དག་དང༌། །ནིར་ཀུན་
དི་དང་ཤུ་ལ་སི། །པད་འདྲ་མ་དང་སྦྲང་རྩི་མར། །མ་ཧ་བི་ཤ་ལ་དང་བཅས། །འདིར་ནི་ལས་ཀྱང་བྱ་བ་ཡིན། །ཐམས་ཅད་འཇུག་པའི་སྒོ་དག་ཏུ། །ཐམས་ཅད་ཀྱང་ནི་འབྱུང་
བར་བྱ། །སྒོ་མ་ཡིན་པ་གཞན་དག་ཏུ། །འདིར་ནི་ཅི་ཡང་མི་བྱའོ། །ཞེ་སྡང་གཏི་མུག་རྒྱགས་དང་མྱོས། །འདོད་ཆགས་མི་ཤེས་དབང་གིས་ཀྱང༌། །འདི་ལ་འཇུག་དང་འབྱུང་བྱས་ན། །མི་

94-1-206b

རྣམས་མྱུར་དུ་ནད་ཀྱིས་འདེབས། །གདོན་རྣམས་མྱོས་ཤིང་རྒྱགས་པ་ཡིས། །རྡོ་རྗེ་དག་ལ་རྫི་བྱེད་དམ། །རྐང་པས་རྡོ་རྗེ་རི་མོ་བརྫིས། །མྱུར་དུ་དམ་ཚིག་ཉམས་འགྱུར་ཏེ། །
དེ་དག་རྡོ་རྗེ་འཛིན་པ་ཡིས། །མྱུར་དུ་རྡོ་རྗེ་ཆེན་པོས་འཇོམས། །དེ་དག་གི་ནི་རིགས་རྣམས་ཀྱང༌། །རྡོ་རྗེའི་རིག་སྔགས་ཚོགས་ཀྱིས་གཞག །སློབ་དཔོན་ཡང་ན་དམ་ཚིག་ཤེས།
གདོན་གང་དག་གིས་བརྙས་བྱེད་ན། །རྡོ་རྗེ་ལྕགས་ཀྱུའི་བཟླས་བརྗོད་དང༌། །སྦྱིན་སྲེག་དག་གིས་དེ་ཡི་རིགས། །སྐད་ཅིག་གིས་ནི་བཅོམ་པར་འགྱུར། །གཞན་ཡང་རྡོ་རྗེ་
རིགས་ཆེན་ལས། །རིག་སྔགས་འདོར་གྱུར་གང་ཡིན་པ། །དེ་ཡང་སྔར་ནི་བསྒྲུབ་བྱས་ལ། །མྱོས་ལ་སོགས་པས་གདོན་རྣམས་བསྐྲད། །གང་ཕྱིར་སྐོར་ཡང་འགྲུབ་པའི་ཕྱིར། །
རྟག་ཏུ་འདི་ནི་ནང་དག་ཏུ། །མཆོད་པའི་ཚོགས་ནི་བརྗོད་པ་དང༌། །བརྡེག་པ་ལ་སོགས་ལས་མི་བྱ། །གཞན་ཡང་ནད་གཏད་མང་པོ་དང༌། །ཡི་དྭགས་འབྱུང་པོ་ཤ་ཟ་དག།
དཀྱིལ་འཁོར་སྤོང་བར་བྱེད་པ་དང༌། །དེ་དག་འདིར་ནི་གཤིབས་པ་ཡི། །དྲག་པོའི་ལས་ལ་འཇུག་པར་བྱ། །གཞིག་པར་བྱ་བ་གང་ཡང་རུང༌། །ཐམས་ཅད་ལྷོ་ཕྱོགས་ནང་དུ་
བྱ༑ ༑ཀུན་ལ་མེ་ནི་འབར་བར་བྱ། །བདུག་པའི་སྣོད་ནི་ཕྱི་རོལ་གཞག །ལྷ་བཤོས་སྣ་ཚོགས་མཛེས་པ་དག །ཅི་འདོད་ཀུན་ནི་ཐམས་ཅད་དུ། །ཐམས་ཅད་ཟད་མི་ཤེས་

94-1-207a

པར་བྱ༑ ༑གདོན་གྱི་དཀྱིལ་འཁོར་ཕ་རོལ་གྱི། །བྱང་ཤར་མཚམས་སུ་གང་འདོད་པའི། །ལྷ་ཡི་ཕྱག་རྒྱའི་ཚོགས་ཀྱང་བྲི། །པདྨ་འཁོར་ལོ་རྒྱལ་
མཚན་མདུང༌། །མདུང་ཐུང་དབྱུག་པ་བེ་ཅོན་རི། །ཞགས་པ་རྩེ་གསུམ་ཁ་གདེང་དུང༌། །གདོན་དྲག་རྣམས་ལ་གནས་པར་བྱ། །གང་ན་རིག་སྔགས་གདོན་དྲག་པ། །
མཐུ་དྲག་གནས་པ་དེ་དག་ནི། །མཐུ་ཉིད་ཀྱིས་ནི་བསྒྲུབ་བྱ་ཞིང༌། །འདི་ལ་དཔྱད་པར་མི་བྱ་འོ། །དཀྱིལ་འཁོར་དེ་ཡི་ཕྱོགས་ཀུན་ཏུ། །འབྱུང་པོའི་ཚོགས་ཀུན་གནས་ཀྱང་
བྱ༑ ༑གཏོར་མ་དང་ནི་བདུག་པ་རྣམས། །རབ་ཏུ་རྒྱས་པས་མཆོད་པར་བྱ། །དེ་ནས་གདོན་ནི་དུལ་བ་ཡིས། །ཐེམས་པར་གྱུར་ན་མཆོད་པར་བྱ། །མི་བཟད་ལ་ནི་སྣར་
བླུགས་དང༌། །མིག་བསྐུ་བ་དང་བཏུང་བ་དང༌། །སྦྱིན་སྲེག་སོགས་པས་གཞིག་པར་བྱ། །གདོན་གྱིས་དྲག་ཏུ་བཏབ་པ་ལ། །དལ་ནས་བཟུང་བས་ཡོངས་མི་བྱ། །དལ་ནས་བྱས་
པ་སྨན་པ་ཉིད། །མི་བཟད་གདོན་གྱིས་བཅོམ་པར་འགྱུར། །དེ་ཕྱིར་སྨན་པ་མི་བཟད་པ། །གཏུམ་ཞིང་སྤྱོད་པར་རིག་པ་དང༌། །བརྟན་མཆོག་དགའ་ཞིང་སྤྲོ་བ་དང༌། །
སྙིང་སྙོམས་རིག་སྔགས་བརྩོན་པ་ཡིས། །ཁྲོས་ནས་མཐུ་ནི་སྙོམས་བྱ་ཞིང༌། །བརྡེག་པའམ་ཡང་ན་བསྡིག་པར་བྱ། །དུལ་བའི་གདོན་ནི་དང་པ་ཡིས། །དེ་མ་ཐག་ཏུ་

94-1-207b

འགྲུབ་པར་འགྱུར། །དཀྱིལ་འཁོར་ཕྱི་ནང་བཅས་པར་ཡང༌། །གཏོར་མའི་ལས་ནི་བྱ་བ་དང༌། །འཁུར་བ་དང་ནི་གཤིབས་པ་དང༌། །ཁ་ཟས་ཅི་འབྱོར་རིམ་བཞིན་དབུལ། །དམ་
ཚིག་ཅི་རིགས་སྦྱིན་པར་བྱ། །རིག་སྔགས་འབྱུང་པོ་ལ་སོགས་ཀྱི། །གཏོར་མ་ཀུན་ནི་ཅི་སྙེད་སྦྱིན། །གདོན་ཀུན་ལ་ནི་མཆེད་པ་བྱ། །བཅོམ་ལྡན་ཉིད་ཀྱིས་བཤད་པ་བཞིན། །བདེན་
པར་སྨྲ་ཞིང་དམ་ཚིག་ཤེས། །སློབ་དཔོན་ཕྱིར་ནི་འདིར་བརྩོན་པའི། །སློབ་མ་དམ་ཚིག་འཛིན་དུ་གཞུག །ཐམས་ཅད་ཀྱི་ནི་ཕྱག་རྒྱའི་ཚོགས། །སྐྲག་པར་བྱ་དང་མཆོད་བྱ་བ། །དེ་
དག་ཐམས་ཅད་གཡོན་པ་ཡིས། །རྣམ་པ་ཐམས་ཅད་བསྟན་པར་བྱ། །རྡོ་རྗེ་གོམ་པ་འདོར་དང་འཇིག །གཅིག་ཅར་ཡོངས་སུ་སྒྱུར་བ་དང༌། །གཡོན་པས་བརྡབ་པར་བྱ་བ་དང༌། །
རྒྱགས་པའི་སེངྒེ་སྒྲ་བསྒྲགས་དང༌། །མཛུབ་མོ་བསྟན་ཏེ་ཧཱུཾ་ཞེས་བྱ། །ཤིན་ཏུ་སྒྲ་ཡང་རབ་ཏུ་བསྐྱེད། །རྡོ་རྗེ་རིགས་ཅན་སྐྱེས་པ་ཡི། །སློབ་དཔོན་གྱིས་ནི་བསྟན་པར་བྱ། །ལྷ་ཡི་གདོན་
ནི་ཐམས་ཅད་ཀྱི། །རྟགས་ཀྱི་ཕྱག་རྒྱ་ཚོགས་བཤད་པ། །རྐྱེན་དུ་བབ་པ་གང་ཡིན་པའི། །སོ་སོའི་ཕྱག་རྒྱའི་ཚོགས་འདི་ཡིན། །ཚངས་པའི་པདྨ་ལྷ་ཆེན་མདུང༌། །གཤིན་རྗེའི་དབྱུག་
ཆེན་དམ་པ་ཡིན། །ཁྱབ་འཇུག་འཁོར་ལོ་སྨན་པའི་མི། །ནམ་མཁའ་ལྡིང་གི་སྣ་དང་འདབ། །དབང་པོ་རྡོ་རྗེ་མེ་ཡི་ལྕེ། །ཆུ་ལྷ་ཡི་ནི་ཞགས་པ་བསྟན། །རླུང་ནི་དར་གྱི་ཤུགས་ཅན་

94-1-208a

ཏེ༑ ༑ཏ་ན་ཏ་ཡི་བེ་ཅོན་སོགས། །འབྱུང་པོའི་གདོན་རྣམས་ཐམས་ཅད་ཀྱི། །ལག་པ་གཡོན་པས་དེ་དག་གཟུང༌། །འཇུག་བྱེད་ཀྱི་ནི་འཁོར་ལོ་རྫིང༌། །ལྟ་བ་
དང་ནི་དི་རི་རི། །དྲི་ཟ་དག་ནི་ཐམས་ཅད་ཀྱི། །གླིང་བུ་པི་ཝང་ལ་སོགས་བསྟན། །གར་མཁན་དག་ནི་ལྷག་པར་ཡང༌། །གར་དང་རོལ་མོའི་ཆ་བྱད་བསྟན། །གནོད་སྦྱིན་རྣམས་
ཀྱི་ཆེར་བགད་པ། །རབ་གཏུམ་གྱི་ནི་སྒྲུབ་ཆེན་ཏེ། །ཀུ་བེ་ར་ཡི་མཚོན་མང་དང༌། །ཡང་ན་ཕྱག་རྒྱའི་ཚོགས་ཀུན་ཡིན། །ཀླུ་ཆེན་གདེང་ས་ཀ་ཆས་པ་སྟེ། །ལག་པ་གཡོན་
པས་མགོ་བོར་གཞག །དབུགས་ནི་རྒྱུན་རིང་རྒྱུ་བ་དང༌། །མིག་དམར་དུག་དང་བཅས་པ་ཡིན། །ཀླུ་རྣམས་གདེངས་ཀ་མང་པོ་དག །གཅིག་ཏུ་གཞིབས་ནས་ཅི་དགར་
གཞག །བྱ་བ་སྒྲུབ་པ་ཐམས་ཅད་ནི། །སྦྲུལ་ཡོད་པ་ཡི་གདེངས་ཀའི་དབྱིབས། །ཚངས་པ་སྲིན་པོ་གཉིས་ཀྱི་ནི། །སྔགས་ཀྱི་རིལ་བ་ནོར་བུ་དང༌། །ཨོཾ་བརྗོད་པ་ཡི་
དབྱུག་པ་དང༌། །མཆོད་ཕྱིར་ཐོགས་ལ་སོགས་པར་བསྟན། །སྲིན་པོ་རྣམས་ཀྱི་སོ་གཙིགས་དང༌། །རྫུ་འཕྲུལ་དག་ཀྱང་རབ་ཏུ་བསྟན། །བཟའ་བ་དང་ནི་བཅའ་བ་དང༌། །
མཚོན་ཆ་དག་ཀྱང་འདྲ་བ་ཡིན། །ཤ་ཟ་རྣམས་ནི་འཚེ་བ་དང༌། །ཧ་རེར་ལྟ་ཞིང་ཤ་ལ་སྲེད། །འཇིགས་པ་སྣ་ཚོགས་སྟོན་པ་དང༌། །ཀུན་ཏུ་ཡང་ནི་ལྟ་བར་བྱེད། །སྐམ་

94-1-208b

བྱེད་དང་ནི་རང་བཞིན་ཚུལ། །མདུང་ཐུང་ལ་སོགས་དཔུང་ལ་བརྟེན། །མ་མོའི་གདོན་ནི་ཐམས་ཅད་ནི། །རང་གི་ལྷ་ཡི་མཚོན་མཆོག་བྱེད། །པདྨ་ཕྱིར་དང་ཐོར་ཚུགས་དབྱུག།
སྔགས་ནི་ནོར་བུ་བསྐོར་བར་བྱ། །རིལ་བ་འཛིན་པ་འཕགས་པ་རྣམས། །ཚངས་པའི་ཕྱག་རྒྱ་བདུན་པ་ཡིན། །མདུང་རྩེ་གསུམ་པ་ཟླ་ཕྱེད་དང༌། །ཐོར་ཚུགས་མིག་དང་རྒྱལ་
མཚན་དང༌། །ཁྱུ་མཆོག་སྐད་འབྱིན་རལ་གྲི་རྣམས། །དབང་ཕྱུག་ཆེན་པོའི་ཕྱག་རྒྱ་བདུན། །མདུང་ཐུང་དྲིལ་བུ་བ་དན་དང༌། །དེ་བཞིན་ར་དང་བྱ་གག་དང༌། །རྨ་བྱ་ཡི་ནི་
མཇུག་མ་རྣམས། །གཞོན་ནུའི་ཕྱག་རྒྱ་བདུན་པོ་ཡིན། །འཁོར་ལོ་མཁའ་ལྡིང་དང་ཕག་རྣམས་ནི། །ཁྱབ་འཇུག་ཕྱག་རྒྱ་བདུན་མཁའ་ལྡིང་དང་ཕག་རྣམས་ནི། །ཁྱབ་འཇུག་
ཕྱག་རྒྱ་བདུན་པོ་ཡིན། །མཆེ་བ་དང་ནི་སྤྲིན་དང་ས། །དེ་བཞིན་བུམ་པ་གཏུན་ཤིང་དང༌། །གཤོལ་དང་རྐང་པ་གཡོན་པ་རྣམས། །ཕག་མོ་ཡི་ནི་ཕྱག་རྒྱ་བདུན། །ནམ་གྲུ་དག་
གི་གཉེར་མ་གདོང༌། །རྒྱན་སྐད་ལ་སོགས་སྟོན་པ་དང༌། །སྐེམ་པ་ནམ་གྲུའི་ཕྱག་རྒྱ་སྟེ། །རང་བཞིན་ཉིད་དུ་བསྟན་པ་ཡིན། །ཟས་སུ་མདངས་ཟ་རྣམས་ཀྱི་ནི། །ལྷུང་བཟེད་
རལ་གྲི་ལག་གཡོན་བཅོམ། །ལྷ་མིན་རྣམས་ཀྱི་མི་ཡི་གཟུགས། །ཧཱུཾ་དང་བཅས་པར་བསྟན་པར་བྱ། །འཕགས་པ་རྣམས་ནི་འཁོར་དང་བཅས། །ཀུན་ལ་མདུང་རྩེ་གསུམ་པ་

94-1-209a

ཡིན༑ ༑དྲི་བ་བྱས་ན་ལྷག་པར་ཡང༌། །གདོན་རྣམས་མཚན་ཉིད་གསལ་བར་ཤེས། །ལོག་འདྲེན་སྣ་ཚོགས་བརྗོད་པ་གང༌། །དེ་དག་ཚུལ་ལྟས་
བསྟན་པར་བྱ། །དེ་དག་ལ་རང་གི་ལག་པ་བསྐུམ་པ་དང༌། བརྐྱང་བ་དང༌། རྐང་པ་ཐ་མལ་པར་བརྐྱང་བ་དང༌། སྨྲར་གཞུག་པ་དེ་དག་ལས་གསང་སྔགས་ཀྱི་ལས་
བསྟན་ཏེ། དྲི་བ་དང༌། བརྡེག་པ་དང༌། དགྲོལ་བའི་ཚུལ་རྣམ་པ་གསུམ་བྱའོ། །ལས་རྒྱ་ཆེ་བ་རིག་སྔགས་ཀྱི་ཚོགས་ཀྱིས་བཤད་པ་ཕྱག་རྒྱའི་ཚོགས་ཀྱི་དཀྱིལ་འཁོར་
གྱི་ལས་གྲུབ་པ་འདི་ནི། ཤིན་ཏུ་ངོ་མཚར་ཆེ་བ་སྟེ། བསྡེབ་ཏུ་བྱ་བའི་མདོ་བསྟན་པ་དང༌། སྔགས་ཀྱི་ཚོགས་རྣམས་ཀྱང་བཤད་དོ། །འདུས་པ་ཆེན་པོའི་མདོ་ལས་ཤིན་
ཏུ་བཀྲ་ཤིས་པའི་ཚིགས་སུ་བཅད་པ་བསྟན་པ་དང༌། རྡོ་རྗེའི་རིགས་ལས་རིག་སྔགས་ཀྱི་ཚོགས་རྫུ་འཕྲུལ་དང་ལྡན་པ་རྣམས་ཀྱང་བཤད་དོ། །ལག་ན་རྡོ་རྗེའི་དཀྱིལ་
འཁོར་ཐམས་ཅད་ཀྱི་རྒྱལ་པོ་ལས། ལག་ན་རྡོ་རྗེ་དང༌། ལྷ་ཆེན་པོ་དང༌། དཀའ་ཟློག་མས་བཤད་པའི་ལས་ཀྱི་དཀྱིལ་འཁོར་ཕྱག་རྒྱ་དང་བཅས་པར་བཤད་པ་རྫོགས་
སོ༑༑    ༑༑དཀྱིལ་འཁོར་ཆེན་པོ་འདི་དག་ལས། །ལས་ཀྱི་དཀྱིལ་འཁོར་ཅི་བསྟན་དང༌། །རིག་སྔགས་ཀྱི་ནི་དཀྱིལ་འཁོར་རྣམས། །སོ་སོར་རྒྱས་པར་བསྟན་པ་

94-1-209b

པ་དང༌། །གདོན་གྱི་ལས་ཀྱི་ཕྱག་རྒྱ་དང༌། །ཕྱག་རྒྱ་ཉི་ཚེ་བྱེད་པ་དང༌། །རིག་སྔགས་གྲུབ་པའི་ས་རྣམས་དང༌། །ཁྲུས་ཀྱི་དཀྱིལ་འཁོར་དག་ཏུ་ཡང༌། །དྲི་དང་མེ་ཏོག་ཕྲེང་བ་
དང༌། །བདུག་པ་དང་ནི་མཆོད་པ་དང༌། །གཏོར་མ་སྣ་ཚོགས་དེ་དག་ཀུན། །དབུལ་བས་ཀུན་ཏུ་རྣམ་ཀུན་གྱིས། །དོན་ཀུན་རབ་ཏུ་བསྒྲུབ་པའི་ཕྱིར། །སྤྱན་དྲང་འདི་ནི་ངེས་པར་བྱ།།
འབྱུང་པོ་ཐམས་ཅད་བདེར་འགྱུར་བ། །འབྱུང་པོ་ཀུན་དགའ་ཞེས་བྱ་བའི། །གཏོར་མ་རིག་སྔགས་ལྡན་བྱ་ཞིང༌། །གཡས་གཡོན་ནས་ནི་སྦྱིན་པར་བྱ། །རྟག་ཏུ་འདི་དག་ཐམས་ཅད་
ཀྱང༌། །ཕྱོགས་ཀུན་བལྟས་པས་འདི་སྐད་བརྗོད། །དཀོན་མཆོག་གསུམ་ལ་ཕྱག་འཚལ་ལོ། །རྡོ་རྗེ་འཛིན་ལ་ཕྱག་འཚལ་ལོ། །རིག་སྔགས་ཚོགས་ལ་ཕྱག་འཚལ་ལོ། །ཕྱག་
རྒྱའི་ཚོགས་ལ་ཕྱག་འཚལ་ལོ། །རིག་སྔགས་བརྒྱད་བརྒྱར་སྐྱེས་པ་ཡི། །གདོན་གྱི་སྲོག་གི་རྟེན་གྱུར་དང༌། །རྒྱུ་བ་རབ་ཏུ་བཤད་པར་བྱ། །དཀྱིལ་འཁོར་སྤྱན་དྲང་མཆོད་པ་
དང༌། །དཀྱིལ་འཁོར་རིས་གསུམ་མཆོད་པ་ལ། །གདོན་རྣམས་ཀྱི་ནི་གདོན་ལས་མཆོག །གདོན་གྱི་གདོན་སྟོབས་རྨུགས་བྱ་དང༌། །ངེས་པར་རྟག་ཏུ་བཟླས་བྱ་བཤད། །བྱེ་བ་
ཕྲག་སྟོང་གདོན་རྣམས་ནི། །ས་སྟེང་དག་ན་རྒྱུ་བ་ཡོད། །དུས་ཚིགས་སྣ་ཚོགས་བབ་པ་ན། །དེ་དག་རྒྱུ་བ་སྣ་ཚོགས་པ། །གདོན་མཆོག་དམ་པ་འགྲུབ་པའི་ཕྱིར། །དེ་དག་བདག་

94-1-210a

གིས་བཤད་པར་བྱ། །གདོན་རྣམས་ཉན་པར་བྱེད་པ་དང༌། །གཏོར་མ་ལེན་ཅིང་གྲུབ་སྦྱིན་པ། །དེ་དག་ཚུལ་དང་གནས་བྱས་པ། །དབེན་པ་དག་ཏུ་རྒྱུ་
བར་བྱེད། །རི་བོ་ཡིད་དུ་འོང་རྣམས་དང༌། །རྩེ་མོ་རྣམས་དང་ཁྱིམ་རྣམས་དང༌། །འབྲས་བུ་མེ་ཏོག་རྒྱས་རྣམས་དང༌། །དྲང་སྲོང་དག་གི་གནས་རྣམས་དང༌། །དཀའ་ཐུབ་ཚལ་དང་
གཞལ་མེད་ཁང༌། །རིག་བྱེད་རྗེས་སུ་སློབ་པ་དང༌། །མེ་ཏོག་སྣ་ཚོགས་མཆོད་ལྡན་དང༌། །གནས་དང་ཀུན་དགའ་ཡིད་འོང་དང༌། །བྱ་རྣམས་སྐད་ཆེན་འབྱིན་པ་དང༌། །འཇིག་
རྟེན་མར་མེ་བྱེད་ཀུན་དང༌། །ཉི་མའི་གནས་ན་དགའ་བྱེད་ཅིང༌། །ཉི་མ་ལྷན་ཅིག་འགྲོ་བར་བྱེད། །ཉི་མའི་འོད་དང་ཁ་དོག་མཉམ། །གཟའ་དང་རྒྱུ་སྐར་སྐར་མ་ལ། །དེ་དག་
རྟག་ཏུ་རྒྱུ་བར་བྱེད། །ཟླ་བ་ཉ་བའི་འོད་ཟེར་གྱི། །ཕུང་པོ་རྒྱས་པ་དག་ལ་གནས། །རིན་ཆེན་ཀུན་གྱིས་རབ་བརྒྱན་ཅིང༌། །རྩེ་ནས་ངོས་ནི་ལྡ་ལྡི་དང༌། །ཕུག་བརྒྱ་དག་གིས་གང་
བ་ཡིན༑ ༑ལྷུན་པོ་རི་ལ་དེ་དག་གནས། །གངས་རི་རི་བོའི་རྩེ་མོ་དང༌། །གངས་ཀྱི་སུལ་ནི་སྟོང་པ་དང༌། །སྨན་ཀུན་གྱིས་ནི་རྒྱས་པ་ཡི། །གསང་རྣམས་དང་ནི་ནགས་ཚལ་དང༌། །
སྨན་རྒྱས་ཡོངས་སུ་གང་བ་ཡིན། །སྤོས་ངད་ལྡན་ལ་དེ་དག་གནས། །སྤོས་ཀྱི་ངད་ནི་ཞིམ་པ་མི། །ཕྱོགས་རྣམས་དང་ནི་རྒྱས་བྱེད་དང༌། །དཔག་བསམ་ཤིང་གིས་བརྒྱན་

94-1-210b

པ་ཡི༑ ༑སྐྱེད་མོས་ཚལ་ཆེན་དགའ་བྱེད་དང༌། །ལྷ་རྣམས་གཞལ་མེད་ཁང་རྣམས་སུ། །ལྷ་ཡི་གཟུགས་ཀྱིས་གནས་པར་བྱེད། །དེ་དག་སྤྲིན་ཕུང་གསེབ་ན་གནས། །སྤྲིན་
ཕུང་གི་ནི་སྒྲ་དག་འདྲ། །སྤྲིན་ཕུང་དག་དང་འགྲོག་བྱེད་ཅིང༌། །སྤྲིན་ཕུང་ལྷན་ཅིག་དགའ་བར་བྱེད། །རྒྱ་མཚོ་ནང་གི་ཆུ་ལ་གནས། །ཆུ་ཡི་ཤུགས་ཀྱིས་རྗེས་འབྲང་ཞིང༌། །དེ་དག་
རྒྱ་མཚོའི་ཆུ་ཀླུང་དང༌། །ལྷན་ཅིག་ཏུ་ནི་རྒྱུ་བར་བྱེད། །མུན་ནག་གི་ནི་ཀློག་ཆེན་དང༌། །རྒྱ་མཚོ་ཡི་ནི་སྒྲ་རྣམས་དང༌། །རྒྱ་མཚོ་ཆེན་པོ་འཁྲུགས་པ་ལ། །དེ་དག་རྟག་ཏུ་འཁྲུགས་
པར་བྱེད། །དཔྱིད་ཟླའི་དུས་ལ་བབ་པ་ན། །ཤིང་རྣམས་ཀུན་ལ་གདོན་དེ་དག །ཁུ་བྱུག་བུང་བའི་གཟུགས་སུ་གནས། །ཆུ་ཀླུང་ཆེན་པོའི་འགྲམ་དག་ན། །གླིང་མ་རྣམས་
དང་རྫོང་རྣམས་དང༌། །ཆུ་དམར་དག་གིས་རྒྱས་པ་ཡི། །འཇིང་རྣམས་ན་ནི་གནས་པར་བྱེད། །ཆུ་རྒྱུན་ཡིད་དུ་འོང་བ་དང༌། །ཆུ་རྣམས་རབ་ཏུ་འབྱུང་བ་དང༌། །ཁྲོན་པ་རྣམ་པ་སྣ་
ཚོགས་དང༌། །རི་བོ་དག་དང་ཆུ་རྣམས་དང༌། །སྦྲུལ་གྱི་ཚོགས་ཀྱིས་གང་བ་ཡི། །ནགས་ཁུང་ཆེན་པོ་དག་ན་ཡང༌། །དེ་དག་སྦྲུལ་དུ་གཟུགས་བསྒྱུར་ནས། །སྦྲུལ་དང་ལྷན་ཅིག་
དགའ་བར་བྱེད། །ལྗོན་ཤིང་ཆེན་པོ་མི་བཟད་དང༌། །འབྱུང་པོ་དག་ནི་ཚོགས་ཆེན་དང༌། །ཁང་སྟོང་དང་ནི་ཡུལ་སྟོང་དང༌། །བ་ལང་གནས་ནི་གང་བ་དང༌། །རྒྱལ་པོ་དག་གིས་

94-1-211a

དཀོར་ཁང་དང༌། །པདྨ་རྣམས་དང་གཞན་དག་ཀྱང༌། །གླང་ཆེན་གནས་ནི་ཡིད་འོང་དང༌། །རྟ་རྣམས་ཀྱི་ནི་བྲེས་དག་དང༌། །གཞན་ཡང་གྲོང་ཁྱེར་
རྣམས་དང་གཞན། །ཚོང་དུས་དག་ན་གནས་པར་བྱེད། །ཆང་འཐུང་གནས་དང་ཁྱིམ་དང་གཞན། །སྲང་དང་ལམ་དང་ཤིང་རྟ་དང༌། །རྒྱུ་བ་དག་གི་གནས་རྣམས་དང༌། །
བུ་མོ་ལ་སོགས་ལྟ་བའི་རྣམས། །སྐྱེད་མོས་ཚལ་རྙིང་མི་བཟད་དང༌། །ལྷ་ཡི་གནས་ནི་ཞིགས་པ་དང༌། །བུ་བཙའ་བ་ཡི་གནས་གཞན་དང༌། །འཆི་ལ་ཐུག་པའི་ཁྱིམ་
དག་དང༌། །དགའ་སྟོན་ས་དང་འདུས་པ་དང༌། །འདུས་སྟོན་ས་དང་འཐབ་མོའི་ས། །གཡུལ་གྱི་ས་ནི་ཐམས་ཅད་ནི། །གདོན་རྣམས་རྟག་ཏུ་གནས་པར་བྱེད། །དྲུག་ཅུ་རྩ་
བཞིའི་གདོན་བཤད་པ། །ཡིད་ལྟར་མགྱོགས་ཤིང་འདོད་རྒུར་འགྲོ། །འདོད་རྒྱུར་སྒྱུར་བའི་གཟུགས་ཅན་དེ། །ཐམས་ཅད་རང་དགར་རྩེན་པར་བྱེད། །ལྷ་ཚོགས་མ་
མོའི་གདོན་དྲུག་བཅས། །ཚངས་པ་སྲུང་བར་བྱེད་པ་སྟེ། །བར་སྣང་གཟའ་ནི་ཉི་མ་ཡང༌། །གདོན་རྣམས་ཀྱི་ནི་གཙོ་བོར་བཤད། །སྐེམ་བྱེད་ལ་སོགས་སྲིན་པོའི་བར། །
རྫོང་ལྡན་མ་དང་ཀླུ་གཉིས་དང༌། །སྲིན་པོ་བཅུ་དང་ལྷ་མོ་དང༌། །ནོར་བུ་འགྲུལ་ནི་བར་མ་ཡིན། །གྲུལ་བུམ་ལ་སོགས་ཡི་དྭགས་དང༌། །བརྗེད་བྱེད་བཅས་དང་སྲུལ་པོར་

94-1-211b

བཅས༑ ༑མདངས་འཕྲོག་དེ་བཞིན་སྨྱོ་བྱེད་དང༌། །ཐམས་ཅད་གདོན་གྱི་ཐ་མར་བཤད། །དེ་དག་གི་ནི་ཁྱད་པར་བཞིན། །དཀྱིལ་འཁོར་མངོན་པར་མཆོད་བྱས་ནས། །མངོན་
པར་དགའ་བར་བྱ་བ་ཡི། །བསྟོད་པས་མཆོད་པ་དག་ཀྱང་བྱ། །དབང་པོ་རྡོ་རྗེ་འཆང་བའི་ལྷ། །ལྷ་ཡི་རྒྱལ་པོ་གདོན་གྱི་བདག །ཤར་ཕྱོགས་གདོན་གྱི་ཚོགས་བཅས་ལ། །མཆེད་
པར་བྱས་ཏེ་ཕྱག་ཀྱང་འཚལ། །མེ་སྟེ་བསྲེག་བྱ་བཞེས་པའི་ལྷ། །འབྱུང་པོའི་རྒྱལ་པོ་གདོན་གྱི་བདག །ཕྱོགས་མཚམས་གདོན་གྱི་ཚོགས་བཅས་ལ། །མཆོད་པར་བྱས་ཏེ་ཕྱག་
ཀྱང་འཚལ། །གཤིན་རྗེ་དབྱུག་པ་འཆང་བའི་ལྷ། །ས་ཡི་བདག་པོ་གདོན་གྱི་བདག །བྲབ་སེམས་བདག་ཉིད་གདོན་བཅས་ལ། །མཆོད་པར་བྱས་ཏེ་ཕྱག་ཀྱང་འཚལ། །བདེན་
དང་བྲལ་བ་ལེགས་ལྡན་ལྷ། །སྲིན་པོའི་བདག་པོ་གདོན་གྱི་བདག །སྣ་ཚོགས་གདོན་གྱི་ཚོགས་བཅས་ལ། །མཆོད་པར་བྱས་ཏེ་ཕྱག་ཀྱང་འཚལ། །ཞགས་པ་ཐོགས་པ་ཆུ་
ཡི་ལྷ༑ ༑བདེན་པ་སྲུང་བ་གདོན་གྱི་བདག །ནུབ་ཕྱོགས་གདོན་དང་བཅས་པ་ལ། །མཆོད་པར་བྱས་ཏེ་ཕྱག་ཀྱང་འཚལ། །རླུང་སྟེ་སྲོག་ཀྱང་འཛིན་པའི་ལྷ། །ཚིག་སྲུང་གདོན་གྱི་
བདག་པོ་སྟེ། །རླུང་གི་ཚོགས་ཀྱི་གདོན་བཅས་ལ། །མཆོད་པར་བྱས་ཏེ་ཕྱག་ཀྱང་འཚལ། །གནོད་སྦྱིན་ལག་ན་བེ་ཅོན་ཐོགས། །ནོར་སྲུང་གདོན་གྱི་བདག་པོ་སྟེ། །བྱང་

94-1-212a

ཕྱོགས་གདོན་དང་བཅས་པ་ལ། །མཆོད་པར་བྱས་ཏེ་ཕྱག་ཀྱང་འཚལ། །དབང་དང་ལྡན་པ་འདྲེན་པའི་ལྷ། །བགེགས་ཀྱི་རྒྱལ་པོ་གདོན་གྱི་བདག་
དབང་ལྡན་ཕྱོགས་ཀྱི་གདོན་བཅས་ལ། །མཆོད་པར་བྱས་ཏེ་ཕྱག་ཀྱང་འཚལ། །འོག་གི་ཀླུ་དང་ཆེ་བའི་ལྷ། །རྒྱལ་པོ་ཆེན་པོ་གླང་པོ་ཆེ། །དམ་ཚིག་ཤེས་པའི་གདོན་
བཅས་ལ། །མཆོད་པར་བྱས་ཏེ་ཕྱག་ཀྱང་འཚལ། །སྟེང་གི་ལྷ་ཚོགས་ཐམས་ཅད་དང༌། །ཟླ་བ་ཉི་མ་གཟའ་ཆེན་དང༌། །གཟའ་སྐར་རྒྱུ་སྐར་བཅས་པ་དང༌། །སྐར་མའི་
འཁོར་ལོའི་དཀྱིལ་འཁོར་དང༌། །རིག་སྔགས་ཚོགས་དང་གསང་སྔགས་དང༌། །དེ་བཞིན་ཕྱག་རྒྱའི་ཚོགས་ཀུན་དང༌། །དམ་ཚིག་ཤེས་དང་སློབ་དཔོན་དང༌། །ཚངས་
པ་ལ་སོགས་ལྷ་ཆེན་དང༌། །རྡོ་རྗེ་འཛིན་པ་ཚེ་ཡི་ལྷ། །ལག་ན་རྡོ་རྗེ་སྟོབས་པོ་ཆེ། །གཏུམ་པོ་འཇིག་རྟེན་གསུམ་གྱི་བདག །འཇིགས་བྱེད་ལག་ན་རྡོ་རྗེ་ཐོགས། །ཐམས་
ཅད་ཞི་བར་བྱེད་པ་སྟེ། །འབྱུང་པོའི་ཚོགས་ནི་ཀུན་གྱིས་མཆོད། །རྣམ་པ་ཀུན་གྱིས་འབྱུང་པོ་ཀུན། །དུས་ཀུན་དུ་ནི་སྲུང་བ་པོ། །རིག་སྔགས་བཅས་པ་དེ་དག་དང༌། །
འབྱུང་པོའི་ཚོགས་ནི་ཐམས་ཅད་ལ། །བཤོས་དང་དྲི་སོགས་སྣ་ཚོགས་རྣམས། །དེས་ནི་དགའ་ཞིང་དབུལ་བར་བྱ། །དམ་ཚིག་ཤེས་པ་རྣམས་དང་ནི། །འབྱུང་པོའི་

94-1-212b

ཚོགས་ཀྱིས་བདག་ལ་སྲུངས། །དེ་ཡི་རྒྱས་པ་འཕེལ་བ་དང༌། །བཅོམ་ལྡན་འདས་ཀྱིས་མཛད་པར་གསོལ། །སྣ་ཚོགས་ཚིག་གིས་སྨྲ་བར་བྱ། །ཞི་བའི་ཚིག་ནི་ཡང་དང་
ཡང༌། །བདག་གི་བླ་མའམ་ཡང་ན་གཞན། །དམ་ཚིག་ཤེས་པ་གཞན་གྱིས་བྱས། །འདི་ནི་འབྱུང་པོ་ཀུན་ལ་ཕན་ཕྱིར་བཤད་པ་སྟེ། །འབྱུང་པོའི་ཚོགས་ཀུན་འདུས་ལ་
རྟག་ཏུ་མཆོད་པར་བྱ། །དཀྱིལ་འཁོར་དག་ལས་གཏོར་མའི་ལས་ནི་རྒྱས་པ་འདི། །རྒྱུ་བ་དག་གི་གནས་དང་རྟེན་གྱུར་དཔལ་བསྐྱེད་ཕྱིར། །འདིར་ནི་ཐམས་ཅད་དུས་སུ་ཕྱོགས་
རྣམས་ཐམས་ཅད་དུ། །ཡོངས་སུ་དག་པའི་ཡིད་དང་རྣམ་པ་ཐམས་ཅད་ཀྱིས། །ཐམས་ཅད་ཞི་བར་བྱེད་པ་གསུམ་དུ་རབ་བཤད་པ། །དོན་རྣམས་བསྒྲུབ་པའི་ཕྱིར་ནི་བླ་མས་
བྱ་བ་ཡིན། །ལས་ཀྱི་དཀྱིལ་འཁོར་རྫོགས་སོ།།    །།ཀུན་རིག་སེམས་ཀུན་གྱིས་མཆོད། །རིག་སྔགས་བདག་པོ་ཀུན་གྱིས་རྗེད། །མཚུངས་པ་མེད་པའི་སངས་
རྒྱས་ནི༑ ༑རྣམ་གསུམ་ཉི་མའི་འོད་དང་ལྡན། །མཚན་མེད་མང་པོ་མངའ་བ་སྟེ། །འོད་མ་གང་འོད་ཆེན་འཆང་བ་དང༌། །རིག་སྔགས་སྟོན་པ་ཆེན་པོ་སྟེ། །མཆོད་ཆེན་འཆང་
ཞིང་སྦྱིན་བྱེད་དང༌། །དག་པའི་ཆོས་ནི་དེས་གསུངས་པ། །ཞི་བའི་གྲོང་ཁྱེར་ཞི་བའི་ལམ། །གང་གིས་ཐུབ་རྣམས་ཤེས་པ་དང༌། །གཞན་ཡང་སྔོན་གཤེགས་གཤེགས་

94-1-213a

གྱུར་དང༌། །ཡ་མཚན་གནས་ལྡན་དགེ་འདུན་རྣམས། །མྱ་ངན་འདས་པའི་གྲོང་འཇུག་པ། །ཤིན་ཏུ་རྒྱས་པ་དེ་ཀུན་ལ། །ཡང་དང་ཡང་དུ་ཕྱག་འཚལ་
ཞིང༌། །ཐུབ་པ་སངས་རྒྱས་གཉིས་པ་ནི། །འཕགས་པ་ཤཱ་རདྭ་ཏིའི་བུ། །ལྷ་དང་ལྷ་མིན་དྲི་ཟར་བཅས། །ཀླུ་དང་གནོད་སྦྱིན་ཚིགས་ཀྱིས་མཆོད། །དེ་བཞིན་དམ་པ་གྲུབ་པ་
སྟེ༑ ༑རིག་སྔགས་འཆང་ཀུན་དབང་ཕྱུག་རྗེ། །དཔའ་བོ་གཅིག་པུ་དགྲ་ཐུལ་བ།།ལག་ན་རྡོ་རྗེ་ཕྱག་འཚལ་ལོ། །དེ་བཞིན་རྡོ་རྗེ་ལྕགས་ཀྱུ་ཡུམ། །རྡོ་རྗེ་ཐོག་ཐོག་བཟང་མོ་དང༌། །
དེ་ནས་ལག་ན་རྡོ་རྗེའི་མཐུས། །ཀི་ལི་ཀི་ལི་གཏུམ་པོ་དང༌། །རྡོ་རྗེ་སྒྲོག་གི་ཉི་མ་བཞིན། །བློ་གྲོས་རྡོ་རྗེ་ཕས་མི་ཐུབ། །འོག་དཔག་ཁྲོ་བོ་དྲིལ་བུ་ཅན། །དེ་བཞིན་རྡོ་རྗེ་ནག་མོ་
ལ༑ ༑ཅི་སྟེ་ཤེས་རབ་ཅན་དག་གིས། །གཞན་དོན་གྲུབ་པར་འདོད་པ་ན། །མཆོད་ཅིང་ཕྱག་ཀྱང་བྱས་ནས་ནི། །དཀྱིལ་འཁོར་གཟུང་བྱ་ལེགས་པར་བཤད། །གྲུབ་པ་ལག་ན་
རྡོ་རྗེ་ཡི༑ ༑དངོས་གྲུབ་ཐམས་ཅད་སྒྲུབ་བྱེད་ཅིང༌། །དངོས་གྲུབ་ཐམས་ཅད་རབ་རྫོགས་པ། །ཇི་སྐད་དུ་ནི་རབ་བསྟན་པའི། །དཀྱིལ་འཁོར་ཅི་འདྲ་གང་ཡིན་དང༌། །དེ་ཡི་ཡོན་ཏན་
སྣ་ཚོགས་གང༌། །ཚོགས་ཀྱང་ཇི་ལྟར་བསྟན་པ་དང༌། །དཀྱིལ་འཁོར་གྱི་ནི་དམ་ཚིག་དང༌། །ཆོ་ག་དམ་པ་གྲུབ་པ་དང༌། །ཕན་དང་མི་ཕན་དོན་རྣམས་དང༌། །དམ་ཚིག་

94-1-213b

ཤེས་པའི་ཡོན་ཏན་དང༌། །ཉམས་པའི་གནས་ནི་གང་ཡིན་པ། །དེ་དང་གཞན་ཡང་གང་མཐོང་བ། །དེ་དག་ཐམས་ཅད་ལེགས་པར་བཤད། །ལག་ན་རྡོ་རྗེའི་སྲས་གཏུམ་པ། །རྡོ་རྗེ་
སྡེ་ལ་ཕྱག་བྱས་ནས། །ཟླ་ཕྱེད་ཡུད་ཙམ་ཞག་གཅིག་དང༌། །རྒྱུ་སྐར་དག་ནི་བཟང་བ་ལ། །གཙང་ཞིང་གསོ་གཙང་བགོས་པ་དང༌། །བསྔམས་ཤིང་ངེས་པར་གནས་པ་དང༌། །
གྲོགས་པོ་གཙང་མར་ལྡན་པ་དང༌། །གཙང་མའི་ལས་ཀྱི་རྗེས་འབྲང་བས། །ཡར་གྱི་ངོ་ཡི་ཚེས་གཅིག་གམ། །ཚེས་གཉིས་དེ་བཞིན་ལྔ་ཡང་རུང༌། །ཚེས་དྲུག་དང་ནི་བརྒྱད་དང་
བཅུ༑ ༑བཅུ་གཉིས་ཡང་ན་བཅུ་གསུམ་མམ། །ཡང་ན་ཉ་ཡི་ཉིན་པར་ནི། །ཡོངས་སུ་གཟུང་བར་བྱ་བ་སྟེ། །དེ་དག་བརྩམ་གྱི་གཞན་ལ་མིན། །དཀྱིལ་འཁོར་གནས་ནི་སྦྱངས་བྱས་
ལ༑ ༑ཟླ་བ་ཉ་ཡི་ནུབ་མོ་ནི། །དཀྱིལ་འཁོར་ཆེན་པོ་བྲི་བར་བྱ། །བསྒྲིམས་ཏེ་ལག་ན་རྡོ་རྗེ་དང༌། །རྒྱལ་དབང་ལ་ནི་ཕྱག་བྱས་ནས། །ཞི་ཞིང་སྔོན་ཆད་ལས་བྱས་པའི། །སར་ནི་
མཁས་པས་འགྲོ་བར་བྱ། །ཚོང་དུས་ཀུན་དགའ་གཙུག་ལག་ཁང༌། །གྲོང་ངམ་ཡང་ན་གྲོང་ཁྱེར་གྱི། །བྱང་ཤར་མཚམས་ནི་གང་མཐོང་བ། །དེ་ཡི་ལྷོ་ནུབ་མཚམས་དག་
ཏུ༑ ༑ཟླ་བ་རེ་རེ་བརྟུལ་ཞུགས་བྱ། །མདངས་དགའ་ཚལ་ལྡན་གཙང་མ་དང༌། །ཚྭ་སྒོ་རྡོ་གསེག་རུས་པ་དང༌། །མཐོ་དམན་སྐྱོན་རྣམས་རྣམ་སྤངས་པ། །དེ་འདྲའི་དེ་རྙེད་ན་

94-1-214a

ནི༑ ༑རྡོ་རྗེ་ལྕགས་ཀྱུ་དྲན་བྱས་ལ། །ཤར་ཕྱོགས་ནས་ནི་གོམ་པའི་འདོར། །ཧ་ཅང་མི་དྲག་དགོད་མི་བྱ། །དེ་ནས་རིག་སྔགས་གང་འདོད་པས། །བདག་ཉིད་ཀྱང་ནི་བསྲུང་བར་བྱ། །
དེ་ནས་དཀྱིལ་འཁོར་གནས་དེར་ཡང༌། །དགེ་བའི་ལྟས་རྣམས་བལྟ་བར་བྱ། །སྔགས་ཀྱིས་བཏབ་པའི་ཆུ་དག་གིས། །ཐམས་ཅད་ལེགས་པར་གཏོར་བར་བྱ། །བ་ལང་ལྕི་
བས་ལེགས་པར་སྦྱར། །ཀུ་ཤ་དག་ཀྱང་གདིང་བར་བྱ། །མཉམ་པའི་དབུས་ཀྱི་དཀྱིལ་དག་ཏུ། །དཀྱིལ་འཁོར་བྱེད་པ་འདུག་ནས་ནི། །ཕྱོགས་མཚམས་སྟེང་དང་ཐད་ཀར་
ཡང༌། །ཁོ་ར་ཁོར་ཡུག་བལྟ་བར་བྱ། །སྲུང་ཞིང་ཡིད་དགའ་དྲི་དག་གིས། །ཁྲུས་བྱས་ཞག་གསུམ་སྨྱུང་བར་བྱ། །སྤོས་ངད་ལྡན་པའི་རི་བཞིན་དུ། །སྤོས་ཀྱིས་ཕྱོགས་
ཀུན་རྒྱས་པར་བྱ། །ཐིག་སྐུད་གསེར་ཞིང་རབ་གཙང་དང༌། །ཚད་དང་ལྡན་ཞིང་མཛེས་པ་དང༌། །དྲི་ཞིམ་རེག་ན་འཇམ་པ་དང༌། །སྲ་ཞིང་ལེགས་པར་གཟབ་པ་དང༌། །
ཐུང་དང་སྦོམ་སོགས་མ་ལེགས་དང༌། །མདུད་པ་རྣམས་ནི་མེད་པ་ཡིས། །ཐིག་ནི་ཤེས་རབ་ཅན་གྱིས་གདབ། །དེ་ཡི་ཚད་ཀྱང་བཤད་པར་བྱ། །རྡོ་རྗེ་འཛིན་ཆེན་དགའ་བ་
ཡི། །དང་པོའི་གནས་ནི་རྫོགས་གྱུར་ནས། །དེ་ལས་གཞན་པའི་དཀྱིལ་འཁོར་ཆེ། །གྲངས་རྣམས་ཀྱང་ནི་བཤད་པར་བྱ། །ལག་ན་རྡོ་རྗེའི་དཀྱིལ་འཁོར་ཆེན་པོའི་

94-1-214b

རྒྱལ་པོ་སྟེ་གནས་དང་པོའི།།    །།བུ་དག་ཆོག་ཤེས་དབེན་པ་བདེ། །ཆོས་ལ་མི་སྨོད་བདེ་བ་ཡིན། །འཚེ་བ་སྤངས་པས་འཇིག་རྟེན་བདེ། །སྲོག་ཆགས་རྣམས་ལ་སྡོམ་
བ་དང༌། །འདོད་ཆགས་བྲལ་བ་འཇིག་རྟེན་བདེ། །འདོད་ཆགས་རྣམས་ལས་འདུས་པ་དང༌། །ང་སྙམ་རྒྱལ་ཞི་བ་དང༌། །དུལ་བ་འདི་ནི་མཆོག་ཏུ་བདེ། །བུ་དག་རྒྱུན་ལས་
ལྡོག་པ་ཡི། །ལམ་བགྲོད་ཟབ་ཅིང་བལྟ་དཀའ་བ། །མུན་ནག་ཐིབས་པོས་བསྒྲིབས་པ་དང༌། །འདོད་ལ་ཆགས་པས་རྟོགས་མི་འགྱུར། །ངས་ནི་དཀའ་བས་རྟོགས་བྱས་ནས། །སྐྱེ་
བོ་རྒྱུན་བཞིན་འཁྱམས་པ་དང༌། །འདོད་པ་དག་གི་མདུད་པ་ཡིས། །བཅིངས་པའི་བར་དུ་བཤད་པ་སྟེ། །འདི་ནི་ལག་ན་རྡོ་རྗེ་ཡི། །ཡིད་འོང་ཆེད་དུ་བརྗོད་པ་བརྗོད། །རྩེད་མོ་ཅན་གྱིས་
བསྲུངས་བྱས་ནས། །ངེས་པར་ཀུན་ཏུ་འཇིགས་པ་མེད། །དཀྱིལ་འཁོར་ཁྲུ་ནི་བཅུ་དྲུག་ཏུ། །ཅི་ནས་རབ་ཏུ་ཚང་བར་བྱ། །སྲིད་དུ་ཡང་ནི་ཅི་ནས་ཀྱང༌། །སུམ་ཅུ་རྩ་གཉིས་ཡོད་པ་དང༌། །
གཙང་མས་གཙང་མའི་གོས་བགོས་ལ། །ཐིག་སྐུད་དེ་ནི་བདག་གིས་གཟུང༌། །ལྷ་ལ་དགའ་བའི་གྲོགས་པོ་ཡིས། །ཁོ་ར་ཁོར་ཡུག་དྲང་བར་བྱ། །ཐིག་གྲངས་དེ་ཡི་སྟེང་དག་ཏུ། །
ཐིག་ནི་སྙོམས་པར་ལེགས་པར་བྲི། །རིག་སྔགས་རྡོ་རྗེ་ལྕགས་ཀྱུ་མ། །རྨད་དུ་བྱུང་བ་དེ་ཉིད་བརྗོད། །ཐུབ་ཆེན་གནས་པར་གྱུར་པ་ཡི། །ཁོར་ཡུག་དག་ནི་རྒྱ་ཆེ་བ། །རང་བྱུང་གིས་

94-1-215a

ནི་བསྟན་པ་བཞིན། །བློ་ཅན་དག་གིས་ཟླུམ་པོར་བྱ། །ཐུང་སྤོམ་ལ་སོགས་སྐྱོན་བྲལ་ཞིང༌། །ཐིག་ནི་ལེགས་ཤིང་སྙོམས་པར་བྱ། །སྤོམ་ཚེས་པ་ནི་
སྔར་བཤད་ཟིན། །ཐུང་ཆེས་པས་ནི་ནད་ཀྱིས་འདེབས། །གང་ཞིག་དངོས་གྲུབ་མཆོག་འདོད་པས། །དེ་ནི་ཡུངས་ཀར་དག་གིས་བྲིས། །གང་ཞིག་ཙནྡན་ཕྱེ་མས་འབྲི། །
དེས་ནི་འཇིག་རྟེན་ངེས་པར་འཇོམས། །ནས་རྣམས་ཀྱི་ནི་མ་འདྲེས་པའི། །སཱ་ལུ་བཟང་པོར་བྱས་ན་ནི། །དེ་ཡི་ནོར་དང་འབྲུ་རྣམས་དང༌། །དབྱིག་རྣམས་རྟག་ཏུ་འཕེལ་བར་
འགྱུར༑ ༑གང་ཞིག་དངོས་གྲུབ་མཆོག་འདོད་པས། །དེར་ནི་གསུམ་ཆར་གྱིས་ཀྱང་བྲི། །ཡང་ན་དེ་དག་གཅིག་པུ་ཡིས། །ཤེས་རབ་ཅན་གྱིས་བྲི་བར་བྱ། །དེ་ནས་རི་ཡི་རྒྱལ་
པོ་ནི༑ ༑རིན་ཆེན་ཀུན་ནས་གྲུབ་པ་སྟེ། །ཉི་མ་བཞིན་དུ་རྟག་ཏུ་ཡང༌། །རང་གི་འོད་ཀྱིས་རབ་འབར་ཞིང༌། །བང་རིམ་ཡོད་པའི་རི་རབ་དེ། །ཐོག་མ་ཉིད་དུ་གཞག་པར་བྱ། །
སྔར་བསྟན་པ་ཡི་ཁོར་ཡུག་ནི། །གྲུ་བཞི་ཚད་དུ་བྱ་བ་ཡིན། །དེ་ཉིད་ཁོངས་སུ་རིམ་པ་གསུམ། །ཁུ་རེ་ཙམ་དུ་བྲི་བར་བྱ། །གཞན་ཡང་མཐོ་ནི་དོ་དོ་དང༌། །སོར་བཞི་བཅས་པར་
བྲི་བར་བྱ། །གཉིས་པ་དང་ནི་ལྷག་མ་རྣམས། །ཆ་དྲུག་མཛེས་དང་ལྡན་པར་བྱ། །གཞན་ནི་མཚམས་ལ་ཐུགས་པའི་བར། །ཅི་རིགས་པར་ནི་བྲི་བར་བྱ། །དུ་འབོད་ཆེན་

94-1-215b

པོ་ཞེས་བྱ་བའི། །དམྱལ་བ་བདེན་བྲལ་ཕྱོགས་སུ་གཞག །བསྟན་པ་བཞིན་དུ་དེ་བྱས་ནས། །གཞན་ཡང་བཤད་པ་བཞིན་དུ་བྱ། །རས་གསར་བ་ནི་སཱ་ལུ་འམ། །ཙནྡན་བཟང་
པོའི་ཕྱེ་མ་ཡིས། །རྡོ་རྗེ་སྲིད་དུ་ཁྲུ་གང་པ། །རྩེ་དྲུག་ཡང་ན་རྩེ་གསུམ་བྲི། །དེ་ཡང་ཅི་སྟེ་མི་འབྱོར་ན། །གྲོག་མཁར་གྱི་ནི་ས་དག་གིས། །སོར་བཞི་ཙམ་དུ་བྱ་བ་ཡིན། །གང་
གིས་གདོན་ནི་སྟོང་ཕྲག་རྣམས། །ཁྱད་པར་འདིར་ནི་སྒྲུབ་བྱེད་པ། །དེ་ཉིད་འཇིག་རྟེན་གསུམ་དག་གི །འཇིགས་བྱེད་དྲག་པོ་ཡིན་པར་ངེས། །དེ་ཉིད་ངོ་མཚར་བྱེ་བ་སྙེད། །ཡ་
མཚན་རྣམས་ཀྱང་སྟོན་པ་ཡིན། །གཅིག་ཏུ་རྡོ་རྗེ་གཉིས་ལྡན་པ། །དེ་ཉིད་ཉི་ནི་དྲུག་དག་ཏུ། །དཀྱིལ་འཁོར་རྣམ་པ་བཞི་པོ་དག །བྱིན་གྱིས་བརླབས་པའི་ཆོ་ག་བྱ། །བདེན་དང་
གཏོར་བ་རྒྱ་ཆེ་བ། །ཏིང་འཛིན་ཞི་བ་ཡ་མཚན་ལྡན། །ཡང་ན་གང་གིས་འདི་དག་ཀུན། །ཐུབ་པའི་ཤེས་རབ་བྱིན་བརླབ་བྱ། །བདེན་དང་ངེས་པ་གནས་བྱས་ནས། །བདེན་བྲལ་
ཕྱོགས་སུ་བྲི་བ་དང༌། །ཆུ་ལྷའི་ཕྱོགས་སུ་སོང་ནས་ཀྱང༌། །རྒྱ་ཆེན་དོན་རྣམས་བྱ་བ་ན། །སི་ཏ་ཀུ་ནི་བུ་དང་བཅས། །བཞི་བ་དེ་ནི་ལེགས་པར་གནས། །གྲོང་ཁྱེར་མཆོག་གི་དྲུག་
དག་ཏུ༑ ༑གྲུ་ནི་བྱང་ཕྱོགས་བལྟ་བར་བྱ། །དེ་ནས་འཇུག་པར་རབ་བསྟན་དེ། །དཀྱིལ་འཁོར་དག་པ་གཞན་མི་བྱ། །གཟུགས་གནས་སྒོ་མཆོག་དེ་ཉིད་ནི། །རྡོ་རྗེ་འཛིན་པ་དགྱེ་

94-1-216a

པ་ཡིན༑ ༑དཀྱིལ་འཁོར་འདོད་པ་གང་ཡིན་པ། །དེ་ཡི་སྒོ་ཡི་བྱང་ཕྱོགས་དྲུང༌། །ལྷོ་ཕྱོགས་ཀྱི་ནི་དྲུང་དག་ཏུ། །བསྟན་པ་གང་ཡིན་གཞག་པར་བྱ། །
གུར་གུམ་ཡིད་དུ་འོང་བ་དང༌། །ལྡན་པའི་རྒྱ་སྐྱེགས་ཁུ་བ་དང༌། །ལེ་བརྒན་རྩི་ཡིས་བསྒྱུར་བ་ཡི། །སར་ནི་དམར་ཞིང་ཡིད་འོང་བ། །བུག་རྡོལ་མེད་ཅིང་མ་ཉམས་ལ། །
དྲི་ང་བ་དག་མེད་པ་ཡི། །གདན་དག་ཀྱང་ནི་ངེས་བྱས་ཤིང༌། །ཤིང་རིང་ལ་ནི་ལེགས་པར་གདགས། །དེ་ནས་ལོགས་ཤིག་རྩེ་མོ་ཡི། །ཆ་བྱད་སྣ་ཚོགས་ཁྱད་པར་དུ། །
རྣམ་པར་མཛེས་པ་གཞག་བྱ་སྟེ། །རྒྱ་སྐྱེགས་ལས་ནི་ལེགས་བྱས་པའི། །ཕོ་ལོང་ཆེན་པོ་རི་མོ་ཅན། །གཞན་ཡང་དྲིལ་དང་སྒོ་ངའི་དབྱིབས། །སྟེ་འུ་འཁོར་གྱི་ཚོགས་
རྣམས་དང༌། །གཞན་ཡང་རྣམ་པ་སྣ་ཚོགས་གཞག །ཀུ་རནྟ་ཀའི་མེ་ཏོག་ཕྲེང༌། །རྒྱལ་མཚན་རྩེ་མོར་འཕྱང་དུ་གཞུག །ཡང་ན་མེ་ཏོག་དམར་བ་ཡི། །ཕྲེང་བ་བཟང་པོ་སྣ་
ཚོགས་གདགས། །དེ་དག་བསྟན་པས་ཤེས་པ་ཡིས། །དཀྱིལ་འཁོར་དེ་ཡི་ཕྱི་རོལ་གཞག །དེ་ནས་རི་དབང་འཁོར་ཡུག་གི །ནང་དུ་ཡང་ནི་འགྲོ་བར་བྱ། །དེ་ལྟར་མཚུངས་
མེད་ཅེས་བྱ་བའི། །དཀྱིལ་འཁོར་གྱི་ནི་ཐིག་གདབ་པ། །གནས་གཉིས་པ་ནི་རྒྱས་པར་བསྟན། །ལག་ན་རྡོ་རྗེའི་དཀྱིལ་འཁོར་ཐམས་ཅད་ཀྱི་རྒྱལ་པོ་ལས། གནས་གཉིས་

94-1-216b

པ་རྫོགས་སོ།།    །།རིག་སྔགས་རྡོ་རྗེ་ལྕགས་ཀྱུ་མ། །རྨད་དུ་བྱུང་བ་དེ་དྲན་ཞིང༌། །གཡོན་ཕྱོགས་དག་ཏུ་གོ་རིམ་བཞིན། །ལྷ་རྣམས་ཀྱང་ནི་དགོད་པར་བྱ། །ཆུ་ལྷའི་ཕྱོགས་
ཀྱི་སྒོ་དག་ནི། །ཀརྵ་པ་ན་བརྒྱད་དག་གི །འགྲོན་བུ་རྣམས་ནི་ཤར་ནུབ་ཏུ། །མཉམ་ཞིང་མཛེས་པར་དགོད་པར་བྱ། །དེ་ཡི་ལྷོ་ཕྱོགས་རྡོ་རྗེ་ཡི། །རིག་སྔགས་བླ་མའི་རིགས་
རྣམས་དགོད། །དེ་ནི་རྡོ་རྗེ་ལྕགས་ཀྱུ་མ། །རིག་སྔགས་རྒྱལ་པོ་དབུས་སུ་གཞག །དྲེགས་ཤིང་སྟོབས་ཀྱིས་རྒྱགས་པ་ཡི། །སྔོན་པོ་ཆེན་པོ་སྔོན་པོ་གཉིས། །དེར་ནི་རིག་སྔགས་
རིགས་རྣམས་ཀྱི། །སྒོ་སྲུང་དག་ཏུ་གཞག་པར་བྱ། །རིག་སྔགས་རྡོ་རྗེའི་རིགས་སྐྱེས་རྣམས། །ཤར་ཕྱོགས་སུ་ནི་བལྟ་བར་བྱ། །འདོད་པའི་རྡོ་རྗེ་དང་པོར་བཤད། །རྡོ་རྗེ་ཁྲོ་བོ་
མཇུག་ཏུ་གཞག །མེ་ཏོག་ཡིད་འོང་རྩེ་མོ་ཅན། །ལུག་རྒྱུད་གཏུམ་མོ་སེར་མོ་རྣམས། །ཕོ་ཉ་མ་དག་གྲངས་བཞིན་དུ། །ཐམས་ཅད་དེ་ཡི་ཕ་རོལ་དགོད། །བུང་བ་མ་དང་ལྟ་བ་
མ༑ ༑དགའ་མ་ཐུབ་དཀའ་བྱང་ཕྱོགས་གཞག །རྡོ་རྗེ་ཀ་ཏ་ཡ་ན་དང༌། །འདི་དག་གཡས་ཕྱོགས་བྲི་བར་བྱ། །རྡོ་རྗེ་སྡེ་ཡི་འཁོར་རྣམས་ཀྱང༌། །དེ་ཡི་ལྷོ་ཕྱོགས་དགོད་པར་བྱ། །དེ་
ནས་ཀླུ་རྒྱལ་ནོར་རྒྱས་བུ། །བཞི་པ་དག་ལ་གཞག་པར་བྱ། །འབྱུང་པོ་སྣ་ཚོགས་བསྐོར་བ་ཡི། །གཞོན་ནུ་ཚོགས་དང་བཅས་པ་ཡང༌། །དཀྱིལ་འཁོར་ལྔ་པར་གཞག་པར་བྱ།།

94-1-217a

མདུང་ཐུང་ཡང་ནི་མདུན་དུ་གཞག །དེ་ནས་དྲུག་ལ་བདེན་བྲལ་ཕྱོགས། །འབྱུང་པོ་རིངས་བྱེད་མི་བཟད་པ། །འཕགས་པ་ཡི་ནི་མདུན་བྲིས་ལ། །འཕགས་
མ་ཡིན་ནི་མདུན་དུ་གཞག །མ་མོ་རྣམས་ཀྱི་རིགས་ལྔ་པོ། །ཚངས་མ་དང་ནི་དབང་ཕྱུག་མ། །སྐེམ་བྱེད་ཁྱབ་འཇུག་ཕག་མོ་ཞེས། །བྱ་བ་དཀྱིལ་འཁོར་བདུན་པར་
གཞག །གྲོང་ཁྱེར་དེ་ཡི་ནང་དག་ཏུ། །ཆུ་ཀླུང་འགྲམ་དང་ལྡན་པར་བྲི། །གྲ་རྣམས་ཤར་བྱང་གྲ་དག་དང༌། །ལྷོ་དང་ནུབ་ཕྱོགས་ཕྱིན་པར་བྱ། །སྡིག་ཅན་ཆུན་གནས་པའི་ནང༌།།
ངོམས་མི་ཤེས་པའི་རི་དྭགས་ཤིག །ནང་དུ་མཆུ་བཙུགས་ཕྱོགས་གཅིག་གནས། །དེ་ནང་ཁྱུ་མཆོག་འགྲོ་བར་བྱ། །རླུང་ལྷའི་ཕྱོགས་ཀྱི་གནས་གཅིག་ཏུ། །བདེ་བྱེད་ལྷ་
མོ་ཁྱུ་མཆོག་དང༌། །དེ་བཞིན་ར་དང་བུམ་རྣ་གཉིས། །གྲོང་ཁྱེར་གྱི་ནི་སྒོ་སྲུང་གཞག །ཀླུང་གི་གཡས་རོལ་འགྲམ་དག་ཏུ། །རིག་སྔགས་ཆེན་མོ་བུ་སྨད་བཅས། །དབང་
ལྡན་ཕྱོགས་སུ་གཞག་བྱ་སྟེ། །དཀྱིལ་འཁོར་བདུན་པ་འདས་པ་ཡིན། །དཀྱིལ་འཁོར་བརྒྱད་པ་སྔར་བཤད་པའི། །འབྱུང་པོའི་བྱ་བ་སྒྲུབ་པ་བདུན། །འབྱུང་པོ་སྣ་ཚོགས་
བསྐོར་བ་གཞག །དགུ་པར་ཡང་ནི་རིམ་བཞིན་བྲི། །དེ་ནས་དཀྱིལ་འཁོར་བཅུ་པར་ནི། །ཚངས་པའི་དྲང་སྲོང་རྣམས་ཀྱང་གཞག །དེ་ནས་གཤིན་རྗེ་ཚོགས་མང་

94-1-217b

བཅས༑ ༑བཅུ་གཅིག་པར་ནི་གཞག་པར་བྱ། །མེ་ལྕེ་ལྷ་ཡི་ཚོགས་ཀྱིས་བསྐོར། །མེ་དེ་མཐུ་ལས་སྐྱེས་པ་སྟེ། །དེ་ནི་བཅུ་གཉིས་ཤེས་པར་བྱ། །ཡི་དྭགས་རྣམས་ཀྱི་འཁོར་
དང་བཅས། །ཡི་དྭགས་དག་ཀྱང་གཞག་པར་བྱ། །ལག་ན་རྡོ་རྗེས་བཤད་པ་བཞིན། །དེ་ནི་བཅུ་གསུམ་ཤེས་པར་བྱ། །ཟླ་བ་ཕྱོགས་བཟང་སྟོབས་པོ་ཆེ། །ཁྱབ་འཇུག་དབང་པོ་
ཉེ་དབང་གཉིས། །རྒྱལ་བའི་དབང་པོ་སངས་རྒྱས་ཀྱི། །བློ་གྲོས་ལྷ་མོ་གཉིས་ཀྱང་གཞག །གང་ན་ལྷ་དབང་གཉིས་གནས་པ། །དེ་ནི་བཅུ་བཞིར་ཤེས་པར་བྱ། །བཅོ་ལྔ་པ་ཡི་
དཀྱིལ་འཁོར་དུ། །ཀླུ་ཆེན་རིགས་བརྒྱད་དགོད་པར་བྱ། །བཀའ་སྩོལ་པ་ཞེས་བྱ་བ་ཡི། །ཚངས་པའི་སྲིན་རྣམས་བཅུ་དྲུག་ཏུ། །བཅུ་བདུན་པ་ཡི་དཀྱིལ་འཁོར་དུ། །ཀ་ཏ་ཡ་ན་
གཞག་པར་བྱ། །དེ་ཡི་འཁོར་ནི་གང་ཡིན་པ། །དེ་ཡང་དྲུང་དུ་གཞག་པར་བྱ། །དབང་ཕྱུག་ཆེན་མོ་ཆུང་མར་བཅས། །དབང་ལྡན་ཕྱོགས་སུ་གཞག་བྱ་སྟེ། །དེ་ནི་བཅོ་བརྒྱད་
ཤེས་པར་བྱ། །དེ་ནས་ཕྱི་རོལ་རིག་སྔགས་རིགས། །རིག་སྔགས་ཀྱི་ནི་སྣ་ཚོགས་དགེ །བཅུ་དགུ་པར་ནི་གཞག་པར་བྱ། །དེ་ནས་ཀྱང་ནི་རིག་སྔགས་རྣམས། །མིང་སྨོས་འདི་
དག་ལ་སོགས་བྲི། །དྲི་གཤེད་ཐབས་ཀྱིས་དྲི་གཤེད་དང༌། །རོ་ལངས་མར་ནི་གྲགས་པ་དང༌། །དཀར་མོ་ཆེན་མོ་དཀར་མོ་དང༌། །གཞན་ཡང་ས་སྟེང་གནས་རྣམས་གཞག །

94-1-218a

རྡོ་རྗེའི་མངའ་བདག་དགེས་པ་ཡི། །གཞན་གྱི་རིག་སྔགས་མཆོག་འཆིང་བ། །རབ་ཏུ་གསལ་ཞིང་འབར་བ་དེ། །དབུས་དེར་མཁས་པས་གཞག་
པར་བྱ༑ ༑དེ་ནས་རྡོ་རྗེ་འཛིན་ཆེན་རྗེ། །ཉི་ཤུ་པར་ནི་གཞག་པར་བྱ། །གང་ན་རྡོ་རྗེ་འཛིན་གནས་ཏེ། །མིང་ནི་རྡོ་རྗེ་ཕོ་བྲང་ཡིན། །ཉི་ཤུ་གཅིག་པའི་བྱང་ཕྱོགས་སུ། །ཀུ་པེ་ར་
ནི་ཚོགས་བཅས་བྲི། །ཀུ་བེ་ར་ནི་གར་གནས་པ། །གྲོང་ཁྱེར་ལྕང་ལོ་ཅན་ཞེས་བྱ། །ཀླུ་ཡི་བྱ་བ་བསྒྲུབ་པ་བརྒྱད། །གྲོང་ཁྱེར་ཉི་ཤུ་གཉིས་པར་གཞག །བྱ་བ་སྒྲུབ་བཅས་ཀླུ་
ཆེན་རྣམས། །ལྔ་པོ་ཉི་ཤུ་གསུམ་པར་གཞག །དཀྱིལ་འཁོར་ཉིས་ཧུ་རྩ་བཞིར་ནི། །ཀླུ་ཡི་དཀྱིལ་འཁོར་གཞག་པར་བྱ། །ཀླུ་མགོ་ཡི་ནི་གདེངས་ཀ་ཅན། །ཀླུ་ཆེན་གྱིས་ནི་
གཡས་སུ་བསྐོར། །དཀྱིལ་འཁོར་དེ་ཡི་ནང་དག་ཏུ། །ཀླུ་ཆེན་ཁ་དོག་སྣ་ཚོགས་པ། །མཐའ་ཡས་ནོར་རྒྱས་པདྨ་དང༌། །དེ་བཞིན་ནོར་བུ་ལ་སོགས་ཀླུ། །ཀལ་པ་ལ་དང་རབ་
མགྱོགས་གཉིས། །དེ་བཞིན་གཞན་ཡང་ཀླུ་རྣམས་ཀྱིས། །མ་དང་རྒྱལ་ཚབ་འཇོག་པོ་ཡང༌། །དཀྱིལ་འཁོར་ནང་དུ་གཞག་པར་བྱ། །ཤར་སྒོ་འོད་མའི་རྩེ་མོ་གཞག །
དགའ་སྐྱེད་པ་ནི་ལྷོ་ཕྱོགས་སུ། །ནུབ་ཕྱོགས་སུ་ནི་ལེགས་མཐོང་གཞག །བྱང་ཕྱོགས་སུ་ནི་སྟོབས་ཀྱིས་རྒྱུ། །དེ་ནས་རླུང་ལྷའི་ཕྱོགས་དག་ཏུ། །འབྱུང་པོའི་ཚོགས་ནི་

94-1-218b

བདུན་རྣམས་དགོད། །དེ་ནི་ཉི་ཤུ་ལྔ་པ་ཡི། །དཀྱིལ་འཁོར་དུ་ཡང་གྲགས་པ་ཡིན། །དཀྱིལ་འཁོར་ཉི་ཤུ་རྩ་ལྔ་པ། །འདི་དག་ཀྱང་ནི་མཁས་པ་ཡིས། །ཅི་རིགས་པར་ནི་བྲི་
བྱ་ཞིང༌། །རྫོགས་བྱེད་རྣམས་ཀྱང་ལེགས་པར་བྲི། །ཆུ་ལྷའི་ཕྱོགས་སུ་ཉི་མ་བྲི། །ཤར་ཕྱོགས་སུ་ནི་ཟླ་བ་གཞག །ཀ་རུ་ན་ནི་གླིང་བཞིར་ནི། །ཕྱོགས་མཚམས་དག་ཏུ་
གཞག་པར་བྱ། །ལྷག་མ་དག་ནི་བྱང་ཕྱོགས་སུ། །ངེས་པར་ཡང་ནི་དགོད་པར་བསྟན། །འདི་དག་རྣམས་ནི་མདོར་བསྡུ་ན། །འཁོར་ཡུག་གི་ནི་ཁོང་ནས་དབྱུང༌། །དེ་ནས་རྡོ་རྗེ་
ཤུགས་ཀྱིས་ནི། །དེར་ནི་སྟོབས་ཆེན་འགྲོ་བར་བྱ། །བང་རིམ་ལ་ནི་སོང་ནས་ཀྱང༌། །དང་པོ་ལེགས་པར་དགོད་པར་བྱ། །རྫོང་གི་འཕགས་མ་དོན་སྒྲུབ་པ། །དུར་ཁྲོད་གནས་
དྲག་མོ་ནི། །བདེན་བྲལ་ཕྱོགས་སུ་གཞག་བྱ་ཞིང༌། །མ་ཡང་དྲུང་དུ་གཞག་པར་བྱ། །ཕྱོགས་ཀྱི་ལྷ་ནི་བྱེ་བ་རྣམས། །དབང་ལྡན་ཕྱོགས་སུ་དགོད་པར་བྱ། །ལོག་འདྲེན་དྲག་པོ་
ཆེན་པོ་ཡང༌། །དཀྱིལ་འཁོར་དུ་ནི་ལེགས་པར་དགོད། །རླུང་ལྷའི་ཕྱོགས་སུ་མཁའ་ལྡིང་གཞག །དེ་ནས་དང་པོ་སྐྱོང་བ་ཡི། །རྫོང་གི་འཕགས་མ་གཉིས་པ་ཡང༌། །ཡོངས་སུ་
རྫོགས་པར་གཞག་པར་བྱ། །བང་རིམ་དག་ནི་གཉིས་པ་ལ། །རྡོ་རྗེ་ཤུགས་ཀྱིས་བསྒོམ་བྱ་ཞིང༌། །ཀླུ་རིགས་ནོར་བུ་གཞག་པར་བྱ། །མཐའ་ཡས་བདེན་བྲལ་ཕྱོགས་སུ་

94-1-219a

གཞག །དེ་ནས་ཕྱོགས་ཀྱི་ལྷ་ཉིད་ནི། །གཤིན་རྗེའི་ཕྱོགས་སུ་ལེགས་པར་གཞག །དེ་ནས་ཡི་དྭགས་ཚོགས་རྣམས་ཀྱང༌། །མེ་ཡི་ཕྱོགས་སུ་གཞག་
པར་བྱ༑ ༑དེ་ནས་ཆོ་ག་ཤེས་པ་ཡིས། །ཡི་དྭགས་ཀྱི་ནི་རིགས་རྣམས་དགོད། །བརྗེད་བྱེད་ཀྱི་ནི་རིགས་རྣམས་དང༌། །ནམ་གྲུ་དག་གི་རིགས་ཀྱང་གཞན། །དབང་ལྡན་
འབྱུང་པོ་རྣམས་དང་ནི། །འབྱུང་པོའི་ཆང་ཁྱུ་རྣམས་ཀྱང་གཞག །ཚངས་པའི་སྲིན་པོ་ཞེས་བྱ་རྣམས། །དཀྱིལ་འཁོར་བྱང་ཕྱོགས་དགོད་པར་བྱ། །ཕྱི་རོལ་ཀླུ་ཡི་རིགས་
རྣམས་ཀྱང༌། །རླུང་ལྷའི་ཕྱོགས་སུ་ལེགས་པར་དགོད། །དཀྱིལ་འཁོར་དམ་པ་གཉིས་པ་ལས། །བང་རིམ་འདི་ནི་ཡོངས་སུ་རྫོགས། །རྡོ་རྗེ་རིམ་གྱིས་བསྒོམས་ནས་ནི། །
གསུམ་པ་ཡང་ནི་བདེན་བྲལ་ཕྱོགས། །ཤ་ཟ་བཞག་སྟེ་སོང་ན་ཡང༌། །རྣལ་འབྱོར་མཁའ་འགྲོའི་དཀྱིལ་འཁྲོ་གཞག །ཡི་དྲགས་ཀྱི་ནི་ཁྱིམ་རྣམས་ཀྱང༌། །གཤིན་
རྗེའི་ཕྱོགས་སུ་ལེགས་པར་དགོད། །མེ་ཡི་ཕྱོགས་སུ་དཀྱིལ་འཁོར་དུ། །སྟོབས་ཆེན་ལྷ་མ་ཡིན་རྣམས་གཞག །དེ་ནས་དཔལ་ལྡན་འཇིག་རྟེན་སྐྱོང༌། །འཇིག་རྟེན་ཆོས་
ལས་ཕྱིར་ཕྱོགས་པ། །ཡུལ་འཁོར་སྲུང་ནི་དཔག་མེད་པའི། །དྲི་ཟར་ལྷན་ཅིག་ཀུན་ཏུ་དགོད། །དབང་ཕྱུག་ཆེན་མོར་བཅས་པ་ཡི། །དབང་ལྡན་ཕྱོགས་སུ་གནས་པར་

94-1-219b

བྱ༑ ༑དེ་ནས་རིག་སྔགས་རྣམས་ཀྱི་བདག། ལག་ན་རྡོ་རྗེ་རྣལ་འབྱོར་ཆེ། །གྲོགས་བཅས་རྡོ་རྗེ་འཛིན་པ་ཡི། །རྡོ་རྗེ་ཕོ་བྲང་དགའ་བར་གཞག །དེ་ནས་སྟོབས་ཆེན་འཇིག་
རྟེན་སྐྱོང༌། །དཔལ་ལྡན་འཇིག་རྟེན་ཆོས་སྤངས་པ། །ལག་ན་རྡོ་རྗེ་འཛིན་པ་ཡི། །དབང་ལྡན་བྱང་གི་ཕྱོགས་སུ་གཞག །དེ་བཞིན་ལྕང་ལོ་ཅན་དག་ཏུ། །ནོར་སྦྱིན་ཚོགས་
དང་བཅས་པར་བྲི། །ཀླུ་རྣམས་མ་ནི་སུ་རུ་ས། །རླུང་ལྷའི་ཕྱོགས་སུ་གནས་པར་བྱ། །དེ་དག་བུ་དང་བཅས་པར་ནི། །དེ་ཡི་དྲུང་དུ་དགོད་པར་བཤད། །མཁའ་ལྡིང་རྣམ་
པར་འདུད་པའི་བུ། །མཐུ་རྩལ་ཤིན་ཏུ་རྫོགས་པའང་གཞག །དེ་ནས་འབྱུང་པོའི་ཚོགས་རྣམས་དགོད། །ཆུ་ལྷ་ཡང་ནི་ནུབ་ཕྱོགས་གཞག །གསུམ་པ་དག་ཀྱང་འདས་པ་
ཡི༑ ༑བཞི་པ་དག་གིས་བཤད་པར་བྱ། །བང་རིམ་བཞི་པའི་སྟེང་དག་ཏུ། །རྡོ་རྗེ་ཤུགས་ཀྱིས་སོང་ནས་ནི། །ཉི་མ་རྣམས་ནི་གཡོག་དང་བཅས། །ཆུ་ལྷའི་ཕྱོགས་སུ་གནས་
པར་བྱ༑ ༑བདེན་བྲལ་ཕྱོགས་སུ་སྲིན་རྣམས་དགོད། །དེ་ཡི་ཕ་རོལ་གྲུལ་བུམ་གཞག །དེ་ནས་གྲུལ་བུམ་ལྕགས་ཅན་ཡང༌། །ལྷོ་ཕྱོགས་སུ་ནི་གཞག་པར་བྱ། །མེ་ཡི་ཕྱོགས་
སུ་རླུང་ལྷ་གཞག །ཤར་ཕྱོགས་ཟླ་བ་འཁོར་དང་བཅས། །ཐག་བཟང་རིས་ཀྱང་དེ་བཞིན་ཏེ། །དེ་གཉིས་ཀྱིས་ནི་བཞི་པ་དགང༌། །དེ་ནས་བང་རིམ་ལྡན་པ་ལ། །རྡོ་རྗེ་ཤུགས་

94-1-220a

ཀྱིས་འགྲོ་བར་བྱ། །ལྷ་བསྲུང་ཕྱིར་ནི་ཀླུ་རྣམས་ཀྱང༌། །ཆུ་ལྷའི་ཕྱོགས་སུ་དགོད་པར་བྱ། །དབང་ལྡན་དང་ནི་ཤར་མཚམས་སུ། །ལྷ་ཡི་མཛོད་ཀྱང་
གཞག་པར་བྱ། །གཞན་གྱིས་མི་ཐུབ་རྡོ་རྗེ་ཆེ། །དབང་ལྡན་ཕྱོགས་སུ་གཞག་པར་བྱ། །དེ་ནས་རྡོ་རྗེའི་དྲུང་དག་ཏུ། །གནས་གཙང་རིགས་ཀྱི་ལྷ་ཆེན་གཞག །ལྷ་ཡི་སྲུང་
མ་གནོད་སྦྱིན་ཆེ། །བྱང་ཕྱོགས་དག་ཏུ་གནས་པར་བྱ། །རྡོ་རྗེ་ཤུགས་ཀྱིས་དྲུག་པ་ལ། །སོང་ནས་ཆུ་ལྷའི་ཕྱོགས་དག་ཏུ། །ཀླུ་རྒྱལ་རྒྱ་མཚོ་ཆེན་པོའི་བུ། །དྲག་ཅིང་
ཤུགས་དང་ལྡན་པ་གཞག །དེར་ནི་གཡོག་དང་བཅས་པར་བྱ། །གཞན་དག་གིས་ནི་སྤྲུལ་པ་ལ། །དབང་བྱེད་ལ་ནི་གང་ཡིན་རྣམས། །བདེན་བྲལ་ཕྱོགས་སུ་
གནས་པར་བྱ། །ཚངས་རིས་ཀྱི་ནི་ཚོགས་རྣམས་ཀྱང༌། །མེ་ཡི་ཕྱོགས་སུ་དགོད་པར་བྱ། །ཚངས་པའི་མདུན་ན་འདོན་པ་ཡི། །ལྷ་རྣམས་ཤར་ཕྱོགས་གཞག་
པར་བྱ། །ཤིན་ཏུ་མཐོང་ལྷ་དབང་ལྡན་དུ། །སྲིད་རྩེ་དེ་ཡི་ཕ་རོལ་དགོད། །དེ་བཞིན་དཀའ་ཟློག་བྱང་ཕྱོགས་གཞག །དྲུག་པ་དག་ཀྱང་འདས་པ་ཡིན། །བང་རིམ་
དག་ནི་བདུན་པ་ལ། །རྡོ་རྗེ་ཤུགས་ཀྱིས་རྡོ་རྗེ་འཆང༌། །སོང་ནས་ཀླུ་ཡི་གཙོ་པོ་ནི། །རྒྱ་མཚོ་ཆེན་པོ་རྨད་བྱུང་གཞག །བྱང་ཕྱོགས་བྱ་བ་ཟིན་ནས་ནི། །གྲགས་ཤིང་

94-1-220b

བསོད་ནམས་ཆེ་བ་ཡི། །འཕྲུལ་དགའ་བ་ཡི་ལྷ་ཆེན་རྣམས། །གཤིན་རྗེའི་ཕྱོགས་སུ་གནས་པར་བྱ། །དེ་ནས་རྡོ་རྗེ་ཤར་ཕྱོགས་ཀྱི། །གནས་ཀྱི་གཙོ་བོར་གཞག་པར་
བྱ༑ ༑སུམ་ཅུ་གསུམ་པའང་ཤར་ཕྱོགས་སུ། །གཞག་ཅིང་བདུན་པ་ཡོངས་སུ་དགང༌། །ལྷ་རྣམས་སྣ་ཚོགས་རྒྱས་པ་ཡིས། །རི་ཡི་དབང་པོ་དམ་པ་ཡི། །བང་རིམ་དག་ནི་
ཡོངས་སུ་རྫོགས། །དེ་ཡི་འོག་ཏུ་བྱ་བ་བཤད། །རི་རབ་སྟེང་དུ་ཐམས་ཅད་མཁྱེན། །རིག་སྔགས་སྙིང་པོ་འཆང་བ་པོ། །སངས་རྒྱས་འཇིག་རྟེན་རྟོགས་མཛད་པ། །ཐར་པའི་
གྲོང་ཁྱེར་དབང་ཕྱུག་གཞན། །གང་གི་འོད་ཟེར་དེ་དག་གིས། །ཕྱོགས་རྣམས་ཐམས་ཅད་རྒྱས་མཛད་དང༌། །གང་གིས་སྐུ་ལ་མཚན་ཀུན་གྱི། །མཛོད་རྣམས་ཐམས་ཅད་
འབྱུང་བ་དང༌། །མཚན་དང་གཞོན་དང་བརྩོན་འགྲུས་དང༌། །གཞན་ཡང་ཞི་བར་ལྡན་པ་དང༌། །མཆོག་རྣམས་མཆོག་སྦྱིན་བྱེད་པ་ལ། །གང་གིས་མཆོག་གི་མཆོག་སྦྱིན་
དང༌། །ཐུགས་རྗེ་ཆེ་དང་ལྡན་པའི་མགོན། །ཉི་མ་འཆར་ཀའི་འོད་དང་འདྲ། །འོད་ཟེར་ཉི་མ་བྱེ་བ་ཡིས། །གང་གིས་མུན་པ་བསལ་བ་དང༌། །ཆོས་དང་མཚན་ཉིད་རིག་པ་ཡི། །
ཡིད་བཞིན་ནོར་བུའི་ཐུགས་མངའ་གང༌། །གང་གིས་བསྐལ་པ་གྲངས་མེད་པར། །སེམས་ཅན་རྣམས་ནི་རབ་ཏུ་བསྲུངས། །རིན་ཆེན་ཨིནྡྲ་ནཱི་ལ་ལྟར། །གང་གི་གཙུག་ཏོར་

94-1-221a

མཛེས་པ་དང༌། །ནོར་བུ་ཡི་ནི་རྒྱལ་པོ་བཞིན། །ཟླ་མདོག་ཅན་གྱི་མཛོད་སྲུང་ན། །གང་གི་བདུད་རྩི་གཏོར་བའི་ཞལ། །པདྨ་རཱ་གའི་མདོག་འདྲ་
དང༌། །དུས་མཚམས་གསེར་གྱིས་བསྒྱུར་བ་ཡི། །གསེར་གྱི་རི་ལྟར་སྐུ་མདོག་མཛེས། །འཁོར་ལོ་ཆེན་པོ་རྩིབས་སྟོང་པས། །ཕྱག་དང་ཞབས་ནི་ལེགས་སྤྲས་པ། །
སྐྱིལ་མོ་ཀྲུང་ནི་མཛེས་པ་ཡིས། །ཐུབ་པ་ཆེན་པོ་ལེགས་པར་བཞུགས། །ཆོས་ཀྱི་ཆུ་ཀླུང་ཆེན་པོའི་མཆོག །དེ་ཡི་ཞལ་ནས་ཀུན་ཏུ་འབབ། །རྨད་དུ་བྱུང་བར་འབབ་པ་སྟེ།།
བདག་གིས་ཁ་ནི་སྟོང་ཕྲག་རྣམས། །སྟོང་སྙེད་ཀྱིས་ནི་བརྗོད་པ་འམ། །ཁོང་དུ་ཆུད་པར་ནུས་མི་འགྱུར། །དེ་ནི་རྒྱས་པར་འགེངས་པ་དང༌། །ཡེ་ཤེས་ཕ་མཐའ་བླ་ན་མེད།།
ཤིན་ཏུ་རྨད་བྱུང་གསང་བར་བཤད། །ཚིག་ལྡན་གྱི་ནི་ལྷ་མོ་དེ། །འཇིག་རྟེན་མགོན་པོ་སངས་རྒྱས་ཀྱི། །གསུང་ལ་རབ་ཏུ་གནས་པ་ཡིན། །འཇིག་རྟེན་གསུམ་ན་བདག་
མཆོག་སྦྱིན། །འཇིག་རྟེན་གསུམ་གྱིས་ཕྱག་བྱས་པ། །འདི་ནི་གནས་དང་འགྲོ་བ་ཡི། །འཇིག་རྟེན་ཐམས་ཅད་འཛིན་པ་ཡིན། །ཆེ་བའི་ཆེ་མཆོག་སྟོབས་ཆེན་ཏེ། །
དགའ་ཞིང་ཀུན་གྱི་ཚིག་ལ་གནས། །གཞན་གཅིག་སངས་རྒྱས་འདྲ་བར་མེད། །གུད་ན་ཡང་ནི་གནས་མ་ཡིན། །དེ་ཡི་བསྔགས་པ་སངས་རྒྱས་སམ། །ལྷ་རྣམས་

94-1-221b

ཉིད་ཀྱིས་བརྗོད་པར་ནུས། །མཆོག་སྦྱིན་འཇིག་རྟེན་གསུམ་གྱི་མ། །ཉེས་པ་ཐམས་ཅད་རྣམ་པར་སྤངས། །མདོར་ན་འགྲོ་བ་འདི་ཀུན་ནི། །ཁྱོད་ཀྱི་རང་བཞིན་ཉིད་ཡིན་ཏེ། །
ལྷ་དང་དྲི་ཟ་ཀླུ་དབང་དབང༌། །གནོད་སྦྱིན་ལྷ་མིན་ཚོགས་བསྐོར་བའི། །རྒྱུ་དང་མི་རྒྱུ་རྣམས་ཀྱི་གཏེར། །ཡ་མཚན་ལས་ཀྱི་དཀྱིལ་འཁོར་ནི། །དེར་གཏོགས་དེར་ནི་བརྩོན་
ཞིང་སྤྲོ། །དེ་དང་འབྲེལ་བར་ཐེ་ཚོམ་མེད། །ཆོས་ཀླུང་བསོད་ནམས་ལྡན་པ་དེ། །བསོད་ནམས་རིན་ཆེན་དག་གིས་རྒྱས། །ལག་ན་རྡོ་རྗེའི་བསོད་ནམས་ཀྱིས། །ལས་ཀྱི་རྒྱ་མཚོ་
དག་ལས་འབྱུང༌། །ཆུ་ཀླུང་རྒྱ་མཚོར་འབབ་པ་ན། །སྐྱེ་བོས་བསྟེན་ནས་འབབ་པར་འགྱུར། །དེ་བཞིན་ཆོས་ཀྱི་ཆུ་ཀླུང་འདི། །འདི་དག་གིས་བསྟེན་བྱས་ནས་ཀྱང༌། །ལག་ན་རྡོ་
རྗེའི་མགོ་བོ་དང༌། །རྣ་གཉིས་དང་ནི་གསུམ་དུ་དབབ། །ཟེར་མ་འཕྲོས་པས་ལྷ་མོ་དང༌། །དབང་ཕྱུག་ཚོགས་བཅས་ཕོག་པར་འགྱུར། །དེ་ཕྱིར་ཆོས་ཀྱི་ཆུ་ཀླུང་འདི། །སངས་
རྒྱས་ལས་ནི་འབྱུང་བྱས་ལ། །ལག་ན་རྡོ་རྗེའི་མགོ་བོར་ཡང༌། །རབ་ཏུ་དབབ་ཅིང་བདུག་པར་བྱ། །བསོད་ནམས་ལྡན་པའི་ཆུ་ཀླུང་རྒྱ་ཆེན་དེ་ཉིད་ལས། །སྐྱེ་བོ་མཐའ་དག་གཅིག་ཏུ་
སེམས་བཏུད་ཉན་པར་བྱེད། །དེ་ཉིད་ལ་ནི་ལྷ་རྣམས་ཐམས་ཅད་མངོན་པར་དགའ། །དེ་ཉིད་ལ་ནི་རིག་སྔགས་གྲུབ་པའི་ཚོགས་ཀུན་བརྟེན། །གནས་རྣམས་གསུམ་པ་འདི་ནི་

94-1-222a

ལྷ་ཡི་གནས་ཡིན་ཏེ། །རྡོ་རྗེ་འཛིན་པ་ང་ཡི་དགོངས་པ་བཞིན་དུ་རྫོགས། །དེ་ནས་དམ་ཚིག་མཁྱེན་པས་དཀྱིལ་འཁོར་རྒྱལ་པོ་ཡི། །གསང་བ་གང་དང་
གང་གསུངས་དགའ་རྒྱས་བདག་གིས་བཤད། །ལག་ན་རྡོ་རྗེའི་དཀྱིལ་འཁོར་ཆེན་པོ་དཀྱིལ་འཁོར་ཐམས་ཅད་ཀྱི་རྒྱལ་པོ་ལས། གནས་གསུམ་པ་རྫོགས་སོ།།    །།
རི་རབ་ཀྱི་ནི་བྱང་ཕྱོགས་སུ། །ཆོས་ཀྱི་ཀླུང་ཆེན་འཛིན་པ་ཡི། །རྡོ་རྗེ་འཛིན་ཆེན་རབ་གཏུམ་པ། །སྟོབས་ཆེན་ལག་ན་རྡོ་རྗེ་གཞག །དེ་ཡི་རྐང་པ་གཡོན་པ་ཡིས། །དབང་
ཕྱུག་ཆེན་པོ་མནན་པར་བྱ། །གཡས་པ་ཡི་ནི་རྐང་པ་ཡིས། །ལྷ་མོ་དཀའ་ཟློག་མནན་པར་བྱ། །རི་ཡི་དབང་པོ་འཁོར་ཡུག་དང༌། །བང་རིམ་དག་གི་བར་དག་ཏུ། །གླིང་
ཆེན་རྣམ་པ་བཞི་པོ་དང༌། །གནས་རྣམས་ཇི་བཞིན་གཞག་པར་བྱ། །དེ་ནས་ཆུ་ཀླུང་བདུན་ཡང་གཞག །ལྷོ་ཕྱོགས་སུ་ནི་དབྱིབས་ལེགས་པའི། །འཛམ་བུ་གླིང་ནི་
གཞག་པར་བྱ། །ཆུ་ཀླུང་དང་ནི་ཤིང་དང་ཡུལ། །སྣ་ཚོགས་ཀྱིས་ནི་ཤིན་ཏུ་རྒྱས། །དེ་ཡི་མངོན་མཚན་ཆེན་པོ་ནི། །འཛམ་བུའི་ཤིང་མཆོག་སྐྱེས་པ་དེ། །འཕང་དུ་
དཔག་ཚད་བརྒྱ་ཡོད་དོ། །འོག་ལོགས་སུ་ནི་གཞག་པར་བྱ། །དེ་ནས་ཆུ་ཀླུང་བདུན་ཡང་གཞག །ནགས་ཚལ་ཡང་ནི་བདུན་དག་དང༌། །ཡིད་དུ་འོང་བའི་རི་བདུན་དང༌།།

94-1-222b

ཡུལ་བདུན་དག་ཀྱང་གཞག་པར་བྱ། །དང་པོ་བྱང་ནས་བརྩམ་བྱ་ཞིང༌། །ལྷོ་ཕྱོགས་ལོགས་སུ་ཐུར་དུ་དྲང༌། །ཤར་ནས་ནུབ་ཏུ་དྲང་བྱ་ཞིང༌། །ཁོ་ར་ཁོར་ཡུག་བསྒྲུབས་ནས་
ནི༑ ༑རྒྱལ་བའི་གསུང་རབ་ཡིད་འོང་བ། །ཆོས་ཀྱི་འཁོར་ལོ་རྗེས་སྒྲུབ་པ། །འཕགས་པ་ཤཱ་རདྭ་ཏིའི་བུ། །སྙིང་རྗེའི་བདག་ཉིད་པདྨའི་མཆོག །དགེ་སློང་དགེ་སློང་མ་རྣམས་
དང༌། །རྒྱལ་པོ་དག་གིས་བསྟེན་པ་གཞག །འཛམ་བུ་གླིང་གི་ལྷོ་ཕྱོགས་སུ། །འཁྲི་ཤིང་དག་ཀྱང་བྲི་བར་བྱ། །ནུབ་ཕྱོགས་སུ་ནི་བ་ལང་སྤྱོད། །ཆུ་བོ་བརྒྱས་ནི་གང་བ་དང༌།།
ཡུལ་དང་སྐྱེ་བོ་སྟོང་དག་དང༌། །བ་ལང་ཁྱུ་ནི་སྟོང་གིས་རྒྱས། །དེ་བཞིན་ཤར་གྱི་ལུས་འཕགས་ཀྱང༌། །ཤར་ཕྱོགས་སུ་ནི་གཞག་པར་བྱ། །ཡུལ་རྣམས་སུ་ནི་གཞག་པར་
བྱ༑ ༑ཡུལ་རྣམས་དང་ནི་རི་དག་གིས། །ཀུན་ཏུ་རབ་ཏུ་རྒྱས་པར་གནས། །དེ་ནས་གནས་བརྟན་ཆོས་སྐྱོང་བ། །བཅུ་གཉིས་དག་དང་ལྷན་ཅིག་ཏུ། །སྒྲ་གཅན་འཛིན་ཞེས་གྲགས་
པ་སྟེ༑ ༑སངས་རྒྱས་སྲས་ནི་མངོན་སུམ་གནས། །གནོད་སྦྱིན་ལྷ་མིན་ལྟོ་འཕྱེ་རྣམས། །ཉིན་མཚན་དུ་ནི་དེར་སོང་ནས། །དྲི་དང་ཕྲེང་བ་དཔེ་མེད་པས། །མཆོད་པ་བྱེད་ཅིང་ཕྱག་
ཀྱང་འཚལ། །དེ་ནས་བྱང་གི་སྒྲ་མི་སྙན། །ལྷུན་པོ་ཡི་ནི་བྱང་ཕྱོགས་གཞག །གཙང་ཞིང་གྲུ་བཞི་ལྷམ་པ་སྟེ། །ཆུ་ཀླུང་དག་གིས་རབ་ཏུ་བརྒྱན། །གང་དག་གི་ནི་ཚེ་ཡི་

94-1-223a

ཚད༑ ༑ཆིག་སྟོང་ཚང་པར་བརྗོད་པ་དང༌། །སངས་རྒྱས་རྣམས་ཀྱི་གསུངས་པ་ཡི། །སེམས་ཅན་ཡ་མཚན་དེ་ན་གནས། །རྒྱ་མཚོའི་ས་ནི་བསྐོར་བ་
ཡི༑ ༑རི་ཡི་དམ་པ་རི་རབ་ལ། །ཕྱོགས་ཀྱི་ལྷ་ནི་བཞི་པོ་རྣམས། །ཀུན་ནས་ངེས་པར་གཞག་པར་བྱ། །ཀཪྴ་པ་ན་བརྒྱད་དག་གིས། །དཀྱིལ་འཁོར་དང་པོར་རྡོ་རྗེ་བྲི། །དེ་ཡི་
གནས་རྣམས་དེ་དག་ཏུ། །གསེར་གྱི་གདུ་བུ་དག་ཀྱང་བྱ། །སྒོ་རྣམས་རེ་རེར་དོན་གྲུབ་པ། །རྒྱུ་དང་མི་རྒྱུ་འཇིག་རྟེན་གསུམ། །ཐུབ་པར་ནུས་པ་གང་ཡིན་པའི། །སྒོ་སྲུང་
གཉིས་ཀྱང་གཞག་པར་བྱ། །དེ་ཡང་སྔགས་དང་ལྡན་བྱ་ཞིང༌། །ཀུན་ཏུ་གཞལ་ཡས་རྒྱས་པར་བྱ། །རྡོ་རྗེ་ཐོག་ཐོག་ལྷོ་ཕྱོགས་བྲི། །རྡོ་རྗེ་ཁུ་ཚུར་བྱང་ཕྱོགས་གཞག །དེ་
ནས་དེར་ནི་ལྷ་བཤོས་རྣམས། །རྣམ་པ་སྣ་ཚོགས་བཀྲ་བ་དང༌། །བླ་མེད་རབ་མཛེས་རྒྱས་པར་བྱ། །དྲི་དང་མེ་ཏོག་ཕྲེང་བས་མཆོད། །ཞིབ་དེའི་ཐུ་ལུ་སྣ་ཚོགས་པ། །སྦྲང་རྩིས་
བྱུགས་ཤིང་གཟབ་པ་དང༌། །ལེགས་བྱས་ཨ་ཤྭ་ཀ་བརྟི། །དེ་བཞིན་བེ་རེག་ནས་ཁུར་དབུལ། །ཇི་ཙམ་དུ་ནི་རྒྱས་པ་ཕུལ། །དེ་ཙམ་དུ་ནི་འགྲུབ་པར་བཤད། །འབྲས་
ཀྱི་པོ་ཐུག་ཚུ་ལ་ཀ །ཐུག་པ་སྦྱར་ཐུག་ས་མི་ཏ། །འབྲས་ཅན་ཚོད་མ་སྣ་ཚོགས་པ། །ཁ་དོག་སྣ་ཚོགས་སོར་ལྔར་ལྡན། །དེ་ལ་སོགས་པ་གང་འདོད་པ། །ལོ་མ་སྣ་

94-1-223b

ཚོགས་སྐྱོན་མེད་པ། །ཡང་ན་ཁམ་ཕོར་གསར་པ་འམ། །པདྨའི་ལོ་མ་དག་ལ་གཞག །ནས་དང་གྲོ་དང་མོན་སྲན་གྲེའུ། །སཱ་ལུ་དང་ནི་ཏིལ་འབྲུ་རྣམས། །སྣོད་གསར་དག་
གི་ནང་དུ་གཞག །ཡང་ན་གཞན་དུ་དེ་བཞིན་གཞག །ཧྭགས་དང་ཁ་རས་གང་བ་དང༌། །བཏུང་བ་བསིལ་ཞིང་ཞིམ་པ་དག །སྣོད་གསར་དག་གི་ནང་དག་ཏུ། །བཞག་ནས་རབ་
ཏུ་དབུལ་བར་བྱ། །དེས་ན་སུ་ལའང་འཚེ་མི་འགྱུར། །དགའ་བའི་སེམས་ཀྱིས་ཟ་འདོད་ལ། །ཁ་ཟས་དག་ཀྱང་སྦྱིན་པར་བྱ། །དེ་ནས་དགའ་བར་བྱ་བའི་ཕྱིར། །ཏ་ལའི་ལོ་མ་
བསིལ་ཡབ་དབུལ། །དྲི་ཞིམ་པ་ཡི་དྲི་ཀུན་གྱིས། །དཀྱིལ་འཁོར་ལ་ནི་མཆོད་པར་བྱ། །སྤོས་ཀྱི་ཕྱེ་མ་སྣ་ཚོགས་པ། །མཆོག་རྣམས་ཀྱིས་ཀྱང་དེ་བཞིན་མཆོད། །ཛ་ཡ་མུ་ས་ན་
ལ་སོགས། །དྲི་ཞིམ་ཐམས་ཅད་སྦྱར་བས་མཆོད། །ཨ་ག་རུ་དང་དུ་རུ་ཀ །ཤིང་གི་ཐང་ཆུ་གསར་སྦྱར་རྣམས། །བདུག་པའི་རྒྱུར་ནི་བསྔགས་པ་ཡིན། །དངོས་གྲུབ་སྒོ་དྲུང་
འདུག་པར་བྱ། །ཡང་ན་ནང་དུ་སོང་ནས་ནི། །དེ་ནི་བྱང་ཕྱོགས་ཁ་བལྟ་ཞིང༌། །ལག་ན་རྡོ་རྗེ་ཚུལ་བཞིན་འབོད། །ཤིན་ཏུ་བཀྲ་ཤིས་ཚིགས་བཅད་དང༌། །དེ་བཞིན་བདེ་ལེགས་
རྫོགས་པ་གདོན། །དེ་ནས་དེར་ནི་རིག་སྔགས་མ། །རྡོ་རྗེ་ལྕགས་ཀྱུ་རྩེ་མོ་ཅན། །རྡོ་རྗེའི་རིགས་ལས་བྱུང་བ་ཡི། །རིག་སྔགས་བསྟན་པ་གང་ཡིན་པ། །དེས་ནི་བདག་ཉིད་བསྲུང་

94-1-224a

བར་བྱ༑ ༑དེ་ནས་ཐོག་མར་སྤྱན་དྲང་པ། །རི་རབ་དེ་ཡི་རྩེ་མོར་ནི། །འདུག་ནས་སྒྲ་ཆེན་འདོན་པར་བྱ། །ཆོས་ཀྱི་ཆུ་ཀླུང་སྤྱན་དྲང་བ། །དམ་པ་འདི་ནི་བརྗོད་
བར་བྱ༑ ༑བཀྲ་ཤིས་ཚིགས་བཅད་བརྗོད་པ་དང༌། །ཆོས་ཀྱི་འཁོར་ལོ་བསྐོར་བ་དང༌། །འདུས་པ་ཆེན་པོའི་མདོ་དག་དང༌། །འཕགས་པའི་བདེན་པ་བཞི་དག་དང༌། །རྟེན་
ཅིང་འབྲེལ་པར་འབྱུང་བ་དེ། །མ་ཉམས་ཐེ་ཚོམ་མེད་པ་དང༌། །འཕགས་པ་ཤཱ་རདྭ་ཏིའི་བུའི། །སེངྒེའི་སྒྲ་ནི་དཔེ་མེད་གདོན། །དེ་ནས་རྡོ་རྗེ་རིགས་ཀྱི་ཡུམ། །རིག་སྔགས་
རྡོ་རྗེ་ལྕགས་ཀྱུ་བཟླས། །དེ་ནས་ཀྱང་ནི་རྩེ་མོ་ཅན། །དེ་ནས་རྡོ་རྗེ་རིགས་སྐྱེས་ཀྱི། །རིག་སྔགས་དག་ནི་གང་འདོད་དང༌། །སྙིང་པོ་འགྲོ་ལྡིང་གཏུམ་པོ་དང༌། །དེ་ཡི་སྟེང་དང་
འདོད་པ་ཡི། །རྡོ་རྗེ་མ་དང་འོག་པག་ཅན། །ལུ་གུ་རྒྱུད་དང་གཏུམ་མོ་དང༌། །གསེར་གཏུམ་རྡོ་རྗེ་ཐོག་ཐོག་མ། །དེ་བཞིན་རྡོ་རྗེ་ཁུ་ཚུར་མ། །རྡོ་རྗེ་ཐུབ་དཀའ་ཕོ་ཉ་མ། །ཆེན་
མོ་བཅུ་དང་དྲུག་ཅུ་བཞི། །དང་པོ་བློ་གྲོས་རྡོ་རྗེ་མ། །གཉིས་པ་རྡོ་རྗེ་དྲིལ་བུ་མ། །གསུམ་པ་རྡོ་རྗེ་ནག་མོ་དང༌། །བཞི་པ་གཞན་གྱིས་མི་ཐུབ་པ། །ལྔ་པ་རྡོ་རྗེ་རོལ་པ་དང༌།
དྲུག་པ་ཡང་ནི་རྒོད་བག་ཅན། །བདུན་པ་རྡོ་རྗེ་ཤུགས་ཡིན་ཏེ། །བརྒྱད་པ་རྡོ་རྗེ་ཉི་མ་ཡིན། །དགུ་པ་རྡོ་རྗེ་དབྱུག་པ་སྟེ། །དེ་ནི་སྣ་ཚོགས་གཟུགས་ཞེས་གྲགས། །བཅུ་

94-1-224b

པ་རྡོ་རྗེ་བདེན་པ་སྟེ། །ཅི་དགའ་བར་ནི་བཟླས་བརྗོད་བྱ། །རྡོ་རྗེ་དབྱུག་པ་བལྟ་བར་བྱ། །རྡོ་རྗེ་ཁྲོ་བོ་འཇོམས་བྱེད་དང༌། །བུང་བ་ལྟ་བ་ཆུ་ཀླུང་དང༌། །རྡོ་རྗེ་ཀ་ཏྱ་ན་ཡ་དང༌། །བདུག་
པས་འཇིལ་དང་སྲུང་མ་དང༌། །ཡོན་ཏན་ཆེན་མོ་དེ་ལ་སོགས། །ངེས་པ་ཉིད་དུ་བཟླས་བརྗོད་བྱ། །དེས་ན་དཀྱིལ་འཁོར་འགྲུབ་པར་འགྱུར། །ངེས་པར་གནས་པས་རིག་སྔགས་
ནི༑ ༑མཆོག་འགྱུར་རྡོ་རྗེ་ལྕགས་ཀྱུ་མ། །བདུག་པ་ཀུན་གྱིས་རྒྱས་པ་ཡིས། །དཀྱིལ་འཁོར་དུ་ནི་བརྒྱད་བརྒྱར་བཟླས། །དེས་ན་ལས་སུ་སྒྲུབ་པ་ཡི། །རིག་སྔགས་དེས་ནི་གྲུབ་
པར་འགྱུར། །རིག་སྔགས་གང་ལ་དགའ་བ་དེས། །དཀྱིལ་འཁོར་དུ་ནི་བཟླས་བརྗོད་བྱ། །ལག་ན་རྡོ་རྗེས་བཤད་པ་ཡི། །རིག་སྔགས་མང་པོ་དེ་ཉིད་ནི། །མཆོག་འདོད་དངོས་
གྲུབ་འདོད་པ་ཡིས། །ཅི་ནས་སྐྱོ་བར་མ་འགྱུར་སྤྱད། །དེ་ནས་རྫོགས་པར་སྤྱན་དྲངས་ཤིང༌། །གསང་སྔགས་རྒྱས་པར་བྱས་ནས་ནི། །དེ་ནས་དཀྱིལ་འཁོར་འདོད་པ་ཀུན། །
བཟུང་བ་ཡང་ནི་བཤད་པར་བྱ། །སངས་རྒྱས་ཆོས་དང་དགེ་འདུན་དང༌། །དཀོན་མཆོག་གསུམ་ལ་གཙོ་བོར་འཛིན། །དད་ཅིང་མཉམ་པར་བཞག་པ་ཡི། །མི་ནི་དམ་ཚིག་
འཛིན་དུ་གཞུག །དེས་ན་དེ་ལ་མཁས་པ་ཡིས། །བསླབ་གཞི་ལྔ་ནི་སྦྱིན་པར་བྱ། །མིང་འདི་ཞེས་ནི་བྱ་བ་བདག །ཕྱིན་ཆད་ནམ་འཚོའི་བར་དག་ཏུ། །སྲོག་གཅོད་ལོག་པར་

94-1-225a

གཡེམ་པ་དང༌། །རྐུ་དང་བརྫུན་དུ་སྨྲ་བ་དང༌། །འབྲུ་དང་སྦྱར་བའི་ཆང་འཐུང་བ། །རྟག་ཏུ་བདག་གིས་སྤངས་ཞེས་སྨོས། །བསླབ་གཞི་མཆོག་དང་ལྡན་
པ་དེ༑ ༑བློ་གྲོས་རྡོ་རྗེས་བསྲུང་བར་བྱ། །འབོགས་པར་འགྱུར་བར་བྱ་བའི་ཕྱིར། །བྱིན་གྱིས་བརླབ་ཀྱི་ཆོ་གའང་བྱ། །དེ་ནས་དེར་ནི་བུམ་པ་བདུན། །ཆུ་ནི་རབ་ཏུ་བླུགས་
ནས་ཀྱང༌། །བློ་གྲོས་རྡོ་རྗེས་སྔགས་པ་དེས། །བདུད་རྩི་ཡིས་ནི་བརྗོད་པ་ཡིན། །རྡོ་རྗེ་འཛིན་པའི་ཕྱག་རྒྱ་ནི། །དྲིལ་བུར་བཅས་པས་དྲན་བྱེད་བརྗོད། །ལག་པ་གཉིས་ཀ་
སླར་ཡང་སྦྱར། །མཐེའུ་ཆུང་མཐེ་བོང་སྦྲེལ་བྱ་ཞིང༌། །བདུད་རྩིའི་ཆུ་ནི་བླུགས་པར་བྱ། །གོས་གཙང་བགོས་ཤིང་རབ་བསྡམས་པ། །སྐྲ་བཤིག་པ་ལ་ངུ་འབོད་ཆེ། །མི་
བཟད་རྣམས་ནི་བསྒོ་བར་བྱ། །འདི་ནི་ངུ་འབོད་ཆེན་པོ་སྟེ། །འཁྲུག་ཅིང་སྡུག་བསྔལ་ཆེན་པོའི་གནས། །འདི་ཡིས་ཁྱོད་ནི་དམ་ཚིག་ལས། །ཉམས་ན་མྱུར་དུ་གདུངས་
པར་འགྱུར། །ཁྱོད་ནི་དམ་ཚིག་ཤེས་གྱུར་ན། །རྐྱེན་དུ་འབབ་པར་མ་ལུས་སྦྱིན། །དེས་ན་ཁྱོད་ལ་མཁས་པ་འདི། །འཁྲུག་པའི་སྡུག་བསྔལ་བྱེད་མི་འགྱུར། །དམ་ཚིག་སྤངས་
པ་གང་ཡིན་དང༌། །དཀྱིལ་འཁོར་དུ་ནི་མ་ཞུགས་པ། །དེ་ལ་དམ་ཚིག་གཞན་མེད་པ། །བསྟན་བཅོས་ཀྱི་ནི་གཞུང་ལུགས་ཡིན། །དམྱལ་བ་ཡོད་པ་འདི་ལ་ལྟོས། །ནད་རྣམས་

94-1-225b

ཐམས་ཅད་ཚོགས་པ་དང༌། །འབྱུང་བ་ལ་སོགས་རྣམས་ཀྱི་རྒྱས། །ཁྱོད་ནི་དེ་ཉིད་ལྟུང་བར་བྱེད། །གདོན་མི་ཟ་བའི་སྡིག་པའི་ལས། །འདི་ལ་དཔྱད་པར་བྱ་བ་མེད། །རྟག་ཏུ་
ཁྱོད་ཀྱིས་དམ་ཚིག་སྲུང༌། །རྟག་ཏུ་དཀྱིལ་འཁྲོ་མཆོད་པ་གྱིས། །འོན་ཀྱང་འབྱུང་པོ་ཤ་ཟ་སོགས། །སྡིག་བྱེད་དེ་དག་འཇུག་མི་འགྱུར། །སློབ་དཔོན་ལ་ནི་གུས་པར་བྱ། །དེ་ནི་རྡོ་རྗེ་
འཛིན་ཉིད་ཡིན། །ད་ནི་ཁྱོད་ཚེ་འབྲས་བུར་བཅས། །ཁྱོད་ཀྱི་འཚོ་བ་འབྲས་བུ་ཡོད། །ད་ནི་དམ་ཚིག་ལྷ་རྣམས་དང༌། །ཁྱོད་ནི་མཚུངས་པ་ཉིད་དུ་འགྱུར། །རྡོ་རྗེ་འཛིན་པའི་རྒྱལ་
མཚན་འདི། །ཇི་ལྟར་རྟག་ཏུ་མཛེས་པ་བཞིན། །དེ་ལྟར་ཁྱོད་ནི་ཡོན་ཏན་གྱིས། །དམ་ཚིག་ངེས་པར་གནས་པར་འགྱུར། །དེ་ནས་རྡོ་རྗེ་དེ་བླངས་ལ། །ལག་པ་གཡོན་པས་དྲིལ་
བུ་གཟུང༌། །ལག་པ་གཡས་པས་དེ་ཡི་གཡས། །བཟུང་ནས་ཀྱང་ནི་སྤྲོ་བར་བྱ། །འདི་སྐད་རྟག་ཏུ་གྲུབ་པ་འདི། །སྡུག་བསྔལ་དག་ལས་སྒྲོལ་བ་སྟེ། །རྡོ་རྗེ་འཛིན་ཆེན་ཉིད་དང་
ནི༑ ༑ལྷན་ཅིག་ཏུ་ནི་འཇུག་པར་འགྱུར། །དེ་ནས་གྲུར་ནི་ལུགས་ནས་ཀྱང༌། །ཁོར་ཡུག་ལས་ནི་བརྒལ་བར་བྱ། །ལག་པ་བཏང་ནས་དེ་ལ་ནི། །དཀྱིལ་འཁོར་ཐམས་ཅད་བསྟན་
པར་བྱ༑ ༑འཁྲུལ་པ་མེད་པར་མེ་ཏོག་གིས། །མདུན་བཞུགས་བདེ་གཤེགས་མན་ཆད་དང༌། །དཀྱིལ་འཁོར་གང་དང་གང་མཐོང་བ། །དེ་དང་དེ་ལ་བདེ་བར་མཆོད། །དེ་ནས་

94-1-226a

ཐམས་ཅད་མཐོང་ནས་ཀྱང༌། །ཡོན་གྱི་བུམ་པར་དབུལ་བར་བྱ། །བློ་ཅན་གྱིས་ནི་མཚན་ཡང་གཟུང༌། །དམ་པ་གཞན་ཡང་བདག་གིས་བཤད། །རྡོ་རྗེ་
སྟང་ཐབས་འགྲོ་བ་དང༌། །གད་མོ་བཅས་པར་བསྒྱུར་བ་དང༌། །གཡོན་པས་ཀྱང་ནི་གདབ་པར་བྱ། །སེངྒེའི་སྒྲ་སྒྲོག་འགྱིང་བ་དང༌། །མཛུབ་མོས་ཧཱུཾ་ཡང་བསྒྲགས་བྱས་
ཏེ༑ ༑ཐམས་ཅད་ཤིན་ཏུ་བྱེད་པའི་མཆོག །དེ་ནས་གཞན་ཡང་མི་ཤེས་པས། །ཆོ་ག་བཞིན་དུ་གནོད་པར་བྱ། །སློབ་དཔོན་གུས་པར་ལེགས་བྱ་ཞིང༌། །དམ་ཚིག་ཀྱང་
ནི་ངེས་པར་བསྟན། །ཏིལ་ཟན་ལ་སོགས་མོན་སྲན་གྲེའུ། །བདག་ཉིད་ཀྱིས་ནི་ལེགས་པར་བཟའ། །ལྷག་པར་བླ་མར་གུས་བྱས་དང༌། །དེ་ལ་དགའ་བར་བྱས་ནས་ནི། །
རྡོ་རྗེ་འཛིན་པ་ཆེན་པོ་དང༌། །རིག་སྔགས་རྣམས་ལ་སྡུག་པར་གྱུར། །དེ་ནས་རིག་སྔགས་ཚོགས་རྣམས་ལ། །དེ་ཡི་རིག་སྔགས་གང་འདོད་པ། །དེ་ནི་བསྒྲིམས་ཏེ་བཀླག་
བྱ་ཞིང༌། །དངོས་གྲུབ་འདོད་པས་རྟག་ཏུ་མཆོད། །དེ་ལྟར་སློབ་དཔོན་རྒྱ་ཆེན་ཚོགས་རྣམས་དང༌། །ལྷ་དང་ལྷ་མིན་མཆོག་གཟུགས་དུ་མ་ཡིན། །མཐོང་ཞིང་ཐོས་ལ་
འབྲང་བར་འགྱུར་བ་དང༌། །རྟག་ཏུ་ལེགས་མཆོད་རྗེས་སུ་བསྟན་པ་ཡིན། །རྡོ་རྗེའི་རིགས་དཔལ་དང་ལྡན་པ་ལས་མཉེས་པ་དཀའ་ཞིང་མེ་དང་ཉི་མ་ལས་ལྷག་པ་

94-1-226b

དེ་ཁོ་ན་ཉིད་ཀྱི་མི་དང་དམ་པའི་ཡོན་ཏན་དང་ལྡན་པ་མཆོག་ཏུ་གྱུར་པ་གང་དང་གང་ཡིན་པ་དེ་དག་ནི། དཀྱིལ་འཁོར་དང་དམ་ཚིག་རབ་ཏུ་རྟོགས་པས་རྟག་ཏུ་མཐོང་ཞིང་
ཐོས་པའམ། སྒྲུབ་པའི་ཚུལ་དང་ལྡན་པར་བྱས་ན་དངོས་གྲུབ་འགྲུབ་པའམ། ཕན་པ་ཡང་ཐོབ་པར་འགྱུར་རོ། །རྡོ་རྗེ་ཆེན་པོ་ཐོགས་བཞིན་དུ་རྟག་ཏུ་བདུག་པ་དང༌། མེ་ཏོག་
དང༌། དྲི་དང༌། ལྷ་བཤོས་རྒྱས་པར་དབུལ་ཞིང་སྦྱིན་སྲེག་བྱའོ། །དེ་ལྟར་གནས་བཞི་པ་ཚུལ་འཇིན་ཅིང་ཉི་མའི་གཟི་བརྗིད་དང་ལྡན་པའི་དཀྱིལ་འཁོར་དམ་པ་འདི་ནི། དཔལ་
སྐྱེད་ཅིང་མཆོག་ཏུ་མྱུར་བའི་ཆོ་ག་ཡིན་པས་ན། དཀྱིལ་འཁོར་ཐམས་ཅད་ཀྱི་རྒྱལ་པོ་ཉིད་ཡིན་ནོ། །ལག་ན་རྡོ་རྗེའི་དཀྱིལ་འཁོར་གྱི་རྒྱལ་པོ་ལག་ན་རྡོ་རྗེ་དབང་ཕྱུག་ཆེན་
པོ་གཉིས་ཀྱིས་དམ་ཚིག་བཤད་པ་ལས། གནས་བཞི་པ་རྫོགས་སོ།།    །།དེ་ནས་རྡོ་རྗེ་ལྕགས་ཀྱུ་མ། །རྡོ་རྗེ་ཡི་ནི་རིགས་ཀྱི་ཡུམ། །སྒྲུབ་པ་ཡི་ནི་དོན་རྣམས་ཀུན།།
སྒྲུབ་པ་བྱེད་པ་གང་ཡིན་བཤད། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མསྟེ་བཛྲ་དྷ་ར་བཛྲ་པཱ་ཎི་བཛྲ་ཡ་ན་མཿ། སུ་བཛྲ་ཡ་ན་མོ་བཛྲ་
དཱུ་ཏཱི་ཡེ༑ ན་མོ་བཛྲ་ཤཱ་ནཱི་ཡེ། ན་མོ་བཛྲ་ཧྲྀ་ད་ཡཱ་ཡ། ན་མོ་བཛྲཾ་ཀུ་ཤཱི་ཡེ། ན་མོ་བཛྲ་ད་ཤུ་ཤཱ་ཡ། ན་མོ་བཛྲ་ཀོ་ཥཱ་ཡ། ན་མོ་བཛྲ་བི་ཛ་ཡཱ་ཡ། ན་མོ་བཛྲཾ་ཀུ་ཤ་།ཀོ་ཥ་པཱ་

94-1-227a

ཤ་བི་ཛ་ཡཱ་ཡ། ན་མཿཔྲ་བརྟ། ཨ་བརྟ། བཛྲཾ་ཀུ་ཤི་།མི་ལི་མི་ལི། ཧི་ལི་ཧི་ལི། ཧི་རི་ཧི་རི། ཀི་རི་ཀི་རི། ཨཱ་ཀཌྜྷྱ་ཨཱ་ཀཌྜྷྱ། གི་རི་གི་རི། ཁི་རི་ཁི་རི།
བྷི་རི་བྷི་རི། ཀི་ལི་ཀི་ལི། བཛྲ་ཀུ་ལམ་སཾ་སྨ་ར། གི་རི་གི་རི། ཏི་རི་ཏི་རི། བྷི་རི་བྷི་རི། ཨཱ་གཙྪ་ཨཱ་གཙྪ། ཨཱ་ན་ཡ་མེ་ཧི་རཏྣ་སུ་བརྟ་དྷ་ན་དྷ་ནྱ་ན། ཨ་ཏ་པ་ཡ་མ། བ་རུ་ཎ།
ཀུ་བེ་ར༑ ཨིནྡྲ་མཱ་ཀཌྜྷྱ། ཡནྟ་ད་མ་ནི། གྲིཧྞཱཾ་ཀུ་ཤ་ན། ཏ་ཏ་ཏཾ། ཀི་ལི་ཀི་ལི། ཙུ་རུ་ཙུ་རུ། ཙཎྜ་ཙཎྜི། ཀི་རི་ཎི་བྲཧྨ་བ་དེ་ཧིམྦིཥྞུ་ན་བ་དེ་ཧི་མ་ཀ་ལོ། །ཀུ་ཀ་ཀལྦི། ནི་ལི་བི་ལ་ནི་
ལི་ལྦ་ཀུ་མ་རཾ་ཨད་དྷ་རུ་དྲི་མ་དེ་ཧཾ་ཙཎྡྲཾ་བ་དེ་ཧི་མ་ཤུཀྐྲཾ་བ་དེ་ཧིཾ། སུཪྱཾ་བ་དེ་ཧིཾ། ཡ་མཾ་བ་དེ་ཧིཾ། ཏ་ཏ་ཏཾ་བ་དེ་ཧིཾ། ཙི་རི་ཙི་རི། བཱི་རི་བཱི་རི། ཨ་ཀྲམྨྱེ། ཨཱ་ན་ཡ་ཨ་ཀྲམྨྱེ། ཨི་ཧི་
ཏུ་རཱ་ཧི༑ ཏུ་རུ་ཏུ་རུ། སརྦ་ཀ་ལན་སུ། དྲི་གྲ་བཱི་ར། ཀི་ལི་ཀི་ལི། མི་ལི་མི་ལི། ཏི་རི་ཏི་རི། མི་ལི་མི་ལི། ཙ་ཀ་ཙ་ཀ །ཀི་ནི་ཀི་ནི། བི་རི་བི་རི། ཤ་ཐ་ཀུ་ཤི་ས་ཧ་སྲ། མི་ལ་བི་
ཤ་ཙཾ་ཀུ་ཤི་བཛྲཾ་བ་ཧེ་བཛྲཾ་ཎི་བྲི་ཡེ། མ་ཏི་མ་ཏི། ཏི་རི་ཏི་རི། ཀི་རི་ཀི་རི། ཨ་ཀྲཾ་མྱ། ཨ་ནྱ་ཀར་མཾ་ནྱ། བ་ར་ཀ་ན་མ་ན་ཡ། ཡ་ཤེ་ཡ་ཤི་ན། ཀུ་རུ་ཀུ་རུ། ཀི་རི་ཀི་རི། གྷི་ནི་གྷི་
ནི༑ ཁི་རི་ཁི་རི། བི་ཙ་ར་བི་ཙ་ར། ཀོ་ཤཾ་ཀོ་ཤི་ནི། ཀུ་བེ་ར་མ་ཀྲ་།ཥྚིཀྐྲཾ་ཀདྡྷ། ལ་ལ་ལ་ལ། ཧ་སི་ནི་པྲི་ཡེ། པྲི་ཡཾ་ཀ་རི། ཙཀྵུར་མ་ཏི། ཙཀྵུཿཔྲ་བི་ཤ་།མ་ན་མ་ཀ་རི། ཤ་ཡ་སྣེ་

94-1-227b

ཙཾ་དྷ་ནི། བྷི་ལི་བྷི་ལི། པཱ་ཤ་དེ་བརྡེ། ཙཀྵུ་དེ། ཧ་ར་ཧ་ར། བ་སུ་བ་སུ། སི་མི་སི་མི། ཧེ་ཧེ་ཧི་ཧི། ཧ་ཧ། ཀི་ཀི་ཀ་ལ་ཀ་ལ། པ་ལ་པ་ལ། ཙཀྵུཿཙཀྵུཿཏ་མེ་ཀ་ཐཱ་ཡ་སརྦ་སརྦྦེ་ཤཾ་།ཀུ་
རུ་ཀུ་རུ། བ་ཀི་མེ་ཀ་ཏ་ཡ། མི་ལི་མི་ལི། ཙི་ལི་ཙི་ལི། ཙུ་ལུ་ཙུ་ལུ། པྲི་ཡམྤྲི་ཡེ་ན། ས་ར་ས་ར། ཀ་ར་ཀ་ར། ཙ་ར་ཙ་ར། བི་རི་བི་རི། བི་མ་ཡ་ཤཾ་ཡ་ཤེན། ལ་བྷ་ལ་བྷ། ཀི་རི་ཀི་རི།
མི་ཏི་མི་ཏི། ལོ་ཀི །ར་མ་ར་མ། ར་ཏི་ཀ་རི་བྷི་ཏི་ཀ་རི། མ་མ་སུ་ཁ་ཀ་རི། ནིར་བྷྲྀ་ཏི་ཀ་ར། ཀིངྐ་རི་ཀིངྐ་རི། ཀ་ར་མ་རི། བི་ཏི་བི་ཏི། མི་རི་མི་རི། ཙི་རི་ཙི་རི། ཧི་རི་ཧི་རི། བི་རི་
བི་རི༑ གྷི་རི་གྷི་རི། བྷི་རི་བྷི་རི། ཧི་རི་ཧི་རི། བཛྲི་ཎི་བཛྲཾ་ཀུ་ཤི་པ་ར་མཱཾ་ཀུ་ཤི་ཧ་རེ་བཛྲེ་ཀྵཱི་པ་ནི་ཀ་པ་ནི་ཀ་ལ་ཤི་བ་ནི། བྷཀྵ་པཱ་ཎི། ཙཀྵུ་རཱཾ་ཀུ་ཤི་པ་ནི། བྷ་ར་བྷ་ར། མ་མ་པི་རི་པི་རི།
ཀུ་རུ་ཀུ་རུ། ཀི་རི་ཀི་རི། ཏུ་རུ་ཏུ་རུ། ཏ་ར་ཏ་ར། བཛྲེ་ཀུ་ཤཱི་ཡེ་སྭཱཧཱ། ཀོ་ཤཱཾ་ཀུ་ཤི་ཡེ་སྭཱཧཱ། བ་ཤཱཾ་ཀུ་ཤཱི་ཡེ་སྭཱཧཱ། བི་ཛ་ཡཱཾ་ཀུ་ཤི་ཡེ་སྭཱཧཱ། ཀེ་མཱཾ་ཀུ་ཤཱི་ཡེ་སྭཱཧཱ། ཨ་ཛྙཱ་ཡཱཾ་ཀུ་ཤཱི་ཡེ་
སྭཱཧཱ༑ སརྦྦཾ་ཀུ་ཤ་ཨ་ཀཪྵ་ཎི་ཡེ་སྭཱཧཱ། དེ་བཱཾ་ཀུ་ཤཱི་ཡེ་སྭཱཧཱ། སྟི་པུ་རུ་ཥཱཾ་ཀུ་ཤཱི་ཡེ་སྭཱཧཱ། ཧྲྀ་ད་ཡཱཾ་ཀུ་ཤཱི་ཡེ་སྭཱཧཱ། དྷརྨཱཾ་ཀུ་ཤཱི་ཡེ་སྭཱཧཱ། སརྦ་ལོ་ཀ་ཛ་ཡཱཾ་ཀུ་ཤཱི་ཡེ་སྭཱཧཱ། སརྦ་སཏྭ་ན་
མཱ་གཪྵ་ཎ་བ་ཤི་ཀ་ར་ཎཱཾ་ཀུ་ཤཱི་ཡེ་སྭཱཧཱ། རྡོ་རྗེ་ལྕགས་ཀྱུ་དེ་ཉིད་ན། །འདི་ལྟར་རྣམ་པ་གཞན་དུ་ཡང༌། །རྡོ་རྗེ་རིགས་ཆེན་གཙོ་མོ་སྟེ། །འབར་བ་ཆེན་མོ་མཆོག་སྦྱིན་མཆོག།

94-1-228a

རིགས་ཀྱི་ཡུམ་སྟེ་རིགས་ཀྱི་མཆོག །ལས་མཆོག་ཀུན་གྱི་བྱེད་པ་མོ། །བཅིངས་དང་གྲོལ་བ་ཐམས་ཅད་ཀྱི། །ལས་ཀུན་ལ་ནི་ཐུབ་མེད་པ། །དམ་
པ་ཅི་འདྲ་དེ་བཞིན་འདྲ། །བར་མ་ཅི་འདྲ་དེ་བཞིན་འགྱུར། །སྙིང་པོ་དང་ནི་མིང་འདི་ཡང༌། །གཙོ་བོ་དང་ནི་མཆོག་ཏུ་བཤད། །ལག་ན་རྡོ་རྗེ་ཉིད་ཀྱང་ནི། །སྐད་ཅིག་གིས་
ནི་འདིས་འགུགས་ན། །ཕྱི་རོལ་རྒྱལ་པོ་ཕོ་ཉ་སོགས། །ཚོགས་རྣམས་ལྷ་ནི་ཅི་ཞིག་སྨོས། །ལྷ་ཡི་རིགས་ནི་མཐོང་བ་ཡི། །རིག་སྔགས་འཆང་བ་དེ་ལ་ནི། །འགྲུབ་
པར་མི་འགྱུར་གང་ཡང་མེད། །གང་ཞིག་རབ་ཏུ་བསྒྲིམས་ནས་ནི། །ཡུམ་འདི་རྟག་ཏུ་འཆང་བྱེད་པ། །དེ་ལ་མཆོག་ཀུན་འགྲུབ་པར་འགྱུར། །བཅིངས་པ་དང་ནི་
གྲོལ་བ་ལ། །རིག་སྔགས་གསང་སྔགས་ཀུན་བདག་འགྱུར། །ནང་དང་ཕྱི་རོལ་བཅས་པ་ཡི། །འཁོར་དང་ལྡན་པར་བྱས་ན་ནི། །གཅིག་པུ་འཇིག་རྟེན་གསུམ་མཆོག་
དང༌། །རྣམ་པ་གསུམ་དུ་འགྱུར་བར་བཤད། །དེ་དག་ཐམས་ཅད་ཁྱད་པར་དུ། །སྟོབས་དང་ལྡན་པར་སྐྱེ་བོས་བརྗོད། །མདོར་ན་ཡུམ་འདི་ཐམས་ཅད་ཀྱི། །མཆོག་གི་
དམ་པར་བཤད་པ་ཡིན། །དེ་དག་བསྒྲུབས་པའི་དུས་དང་ནི། །ཐ་མལ་དུས་སུ་རྟག་ཏུ་ཡང༌། །ཇི་སྐད་བཤད་པ་དེ་བཞིན་དུ། །རིག་སྔགས་འདི་ནི་སྦྱར་བར་བྱ། །ན་མཿ

94-1-228b

ཙུ་རུ་ཀུཾ་དང༌། ཙུ་རུ་ཀུཾ་ད། བཛྲ་པཱ་ཎི་ན་མོ་བྷུདྡྷ་སྱ་སྭཱཧཱ། ལན་ཉི་ཤུ་རྩ་གཅིག་བཟླས་བརྗོད་བྱས་པའི་ཡུངས་ཀར་གྱི་ཕྱེ་མས་གཞག་པར་བྱ། ན་མཿཀུ་རུ་ཙུ་རུ་བཛྲ་པཱ་ཎི།
ན་མོ་བུདྡྷ་སྱ་སྭཱཧཱ། འདིས་ནི། མེ་ཏོག་དང་བདུག་པ་དབུལ་བར་བྱའོ། །ན་མོ་དུཾ་མེ་དུཾ་མེ་ཡུཾ་མེ་དུ་ས་དུཾ་མེ། ཙུ་རུ་ཙུ་རུ་སྭཱཧཱ། འདིས་བཤོས་དབུལ་ལོ། །ན་མོ་བཛྲཱི་བཛྲཱི། བཛྲཱི་
ཎི་བཛྲཱི་ཎི། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཨེ་ཏཾ་སརྦ་བིགྷྣ་ན་པ་ནཱི་ཡ་ཀཾ །ས་མ་མཱ་ར་ཡ། ཧ་ན་ཧ་ན། ཨུད་སཱ་ད་ཡ། ནཱ་ཤ་ཡ། བི་དྷྭན་ས་ཡ། སརྦ་དུཥྚ་ཙིཏྟ་ཤྩ་མ་མ། ཧུ་
རུ་ཧུ་རུ༑ སིདྡྷ་ཤྩ་ཎྜ་བཛྲ་པཱ་ཎི། ར་ཛྙཱ་པ་ཡ་ཏི་སྭཱཧཱ། མེ་སྦར་ལ་སྔགས་འདིས་ཤིང་འོ་མ་ཅན་གྱི་ཡམ་བསྲེག་ཤིང་ངམ། ཀ་རི་མཱ་ལ་ཀ་རའི་ཡམ་སྲེག་ཤིང་དང༌། སྐེ་ཚེ་དང༌།
ལན་ཚྭ་བ་གསུམ་རྣམས་ལྷན་གཅིག་ཏུ་སྦྱར་ཏེ་སྦྱིན་སྲེག་བྱས་ན། བགེགས་དང་ལོག་འདྲེན་གྱི་གནོད་པ་ཐམས་ཅད་སེལ་བར་བྱེད་དོ། །དེ་ནས་དེ་ཡི་སྒྲུབ་པ་ནི། །རིག་
སྔགས་འཆང་བ་ཀུན་གྱིས་མཆོད། །སྒྲུབ་པའི་ཐབས་ནི་གང་གིས་སུ། །སྟོབས་ཆེན་འདི་ནི་གྲུབ་པ་བཤད། །ཐམས་ཅད་མཁྱེན་པ་ཐམས་ཅད་གཟིགས། །སངས་རྒྱས་
འགྲུབ་བྱེད་མགོན་པོ་དང༌། །འཇིག་རྟེན་དག་ན་ཡ་མཚན་གསང༌། །རྡོ་རྗེ་འཛིན་ལ་ཕྱག་འཚལ་ནས། །ལྷ་རྣམས་དང་ནི་དྲི་ཟ་དང༌། །རིག་སྔགས་འཆང་དང་ལྟོ་འཕྱེ་ཆེ། །

94-1-229a

ཤིན་ཏུ་ཡ་མཚན་གསང་བ་འདི། །དོན་ཀུན་འགྲུབ་བྱེད་མཉན་པར་གྱིས། །གང་ཞིག་གསང་བའི་རྒྱལ་པོའི་མཆོག །འདི་ནི་སོ་སོར་འཆང་བྱེད་པ། །
དེ་ལ་འཇིག་རྟེན་ཐམས་ཅད་ན། །བཀའ་ལས་འགལ་བར་བྱེད་པ་མེད། །ཅི་སྟེ་སྒྲུབ་པའི་དེ་ཉིད་ཤེས། །ཡང་ན་དངོས་གྲུབ་འདོད་པ་ཡིས། །ཆོ་ག་བཞིན་དུ་ཀུན་བྱས་ན། །
སྒྲུབ་པ་པོས་ནི་ཐམས་ཅད་འཐོབ། །ལྷ་འམ་ལྷ་མ་ཡིན་རྣམས་དང༌། །གནོད་སྦྱིན་ཡང་ན་རིག་སྔགས་འཆང༌། །གཞན་ཡང་གང་དག་སུ་ཡང་དུང༌། །འགལ་པར་བྱེད་པ།
གང་ཡང་མེད། །སངས་རྒྱས་ཤཱ་ར་དྭ་ཏིའི་བུ། །རྡོ་རྗེ་འཛིན་པ་ཆེན་པོ་དང༌། །རིག་སྔགས་བདག་གི་བླ་མ་ལ། །ཅི་སྟེ་མཆོག་ཏུ་དང་བྱེད་ན། །དེ་ནི་ཀུན་ལས་ལྷག་པ་དང༌།།
སེམས་ཅན་ཀུན་གྱིས་མཆོད་པ་དང༌། །རྟག་ཏུ་དངོས་གྲུབ་ཀུན་བྱེད་དང༌། །གཞན་གྱི་དངོས་གྲུབ་འཇིགས་པར་ནུས། །དུས་ཀུན་ཏུ་ནི་གཙང་བ་དང༌། །གསང་བ་ཐམས་
ཅད་འཆད་བྱེད་ལ། །རིག་སྔགས་འཆང་གི་གོ་འཕང་མཆོག །ཤིན་ཏུ་སེམས་པར་བྱེད་པ་ཡི། །ཆོ་གར་ལྡན་ཞིང་རྒྱས་པར་བཅས། །དེ་ནི་མ་ལུས་བཤད་པར་བྱ། །དེ་
ནས་ལྷ་དང་ལྷ་མ་ཡིན། །མི་དང་རིག་སྔགས་འཆང་རྣམས་དང༌། །འབྱུང་པོའི་ཚོགས་དང་ཀླུ་རྣམས་དང༌། །གནོད་སྦྱིན་རྣམས་དང་སྲིན་པོར་བཅས། །གསང་བའི་མཆོག་

94-1-229b

ནི་མཉན་པའི་ཕྱིར། །ཐམས་ཅད་ཐལ་མོ་སྦྱར་ནས་འཁོད། །དེ་ནས་ཚིག་དོན་རྟོགས་པ་ཡི། །རྡོ་རྗེ་འཛིན་པས་དེ་དག་ལ། །གསལ་བར་བྱ་ཕྱིར་ཚིག་འདི་སྨྲས། །ང་ནི་དཀྱིལ་
འཁོར་དམ་པ་དང༌། །བླ་མའི་རིགས་ནི་སྔོན་མཐོང་ལ། །རྡོ་རྗེ་དང་ནི་རྡོ་རྗེ་འཛིན། །རིག་སྔགས་སྒྲུབ་པ་རྟོགས་བྱས་ནས། །ཟླ་བ་ཕྱེད་གསུམ་པར་དུ་ནི། །ཟླ་གཅིག་པས་ནི་བསྒྲུབ་
པར་བྱ༑ ༑སངས་རྒྱས་གཟུགས་ནི་རྫོགས་པ་འམ། །སྐུ་གདུང་ལྡན་པའི་མཆོད་རྟེན་དེར། །རིག་སྔགས་རྡོ་རྗེ་ལྕགས་ཀྱུ་མ། །རིག་སྔགས་རིགས་ཀྱི་ཚོགས་བསྐོར་བ། །ཆོ་ག་
བཞིན་དུ་བྱས་ནས་ནི། །ཡིད་དང་འཐད་པས་མཆོད་པར་བྱ། །མཚམས་གཅད་པ་དང་ཕྱོགས་བཅིང་དང༌། །ཆུས་ནི་ཀུན་ནས་གཅད་པ་དང༌། །ཐམས་ཅད་དུ་ནི་སྲུང་བ་རྣམས། །
ཆོ་ག་བཞིན་དུ་ལེགས་པར་དགོད། །སྣ་གསུམ་རྡོ་རྗེ་བཀྲ་ཤིས་དང༌། །ལྕགས་ཀྱུ་ཁ་གདེངས་ཡུངས་ཀར་གྱིས། །ཚུལ་བཞིན་དང་པོར་མདུན་དག་ཏུ། །རྡོ་རྗེ་ལྕགས་ཀྱུའི་
གཟུགས་སུ་བྲི། །ཁ་ཟས་ཀྱང་ནི་དཀར་གསུམ་གྱིས། །ཆོ་ག་བཞིན་བྱས་བཟའ་བར་བྱ། །དུས་གསུམ་ཡང་ན་ནུབ་བདུན་དུ། །བཟླས་བརྗོད་མཆོག་གི་བརྒྱད་བརྒྱ་བྱ། །དེ་
ནས་དེར་ནི་རྡོ་རྗེ་དང༌། །ལྕགས་ཀྱུ་འབར་བ་མཐོང་བར་འགྱུར། །དེར་ནི་གཟུགས་ལས་གྲུབ་པ་པོ། །ལྷ་ཡི་རིག་སྔགས་འཆང་བཞིན་འགྱུར། །འཇིག་རྟེན་གསུམ་ཡང་

94-1-230a

སྣང་བར་བྱེད། །ས་སྟེང་དག་ཀྱང་འབར་བ་དང༌། །འཇིག་རྟེན་གསུམ་ཡང་གཡོ་བར་ནི། །བདག་ཉིད་ཀྱིས་ནི་དེར་མཐོང་འགྱུར། །རིག་སྔགས་རྡོ་རྗེ་
ལྕགས་ཀྱུ་དགེ །དེ་ནས་དེ་ལ་འགྲུབ་པར་འགྱུར། །རི་དྭགས་ཀྱིས་བསྐོར་གཞོན་ནུ་མའི། །ཐད་དེ་དགའ་བ་རྩེན་པར་འགྱུར། །དེ་ནས་ལྷ་དང་འབྱུང་པོ་དག །རྒྱ་མཚོ་
ནམ་མཁའ་ས་གནས་པ། །དང་བ་མེད་ཅིང་མ་གྲུབ་རྣམས། །དེ་ལྟར་དགའ་བར་གྱུར་ནས་ནི། །དོན་རྣམས་ཀུན་ཡང་བྱེད་པར་འགྱུར། །དེ་བཞིན་དུ་ནི་ཇི་ལྟར་ཡང༌།།
ཀུན་ཏུ་དངོས་གྲུབ་ཡ་མཚན་ཅན། །མཁའ་ལ་དེ་བཞིན་བྱེད་པར་འགྱུར། །དེ་ནས་ཅི་དགའ་རྒྱུ་བ་དང༌། །དེ་ཡི་དགའ་མགུར་དེ་བཞིན་བྱེད། །རྩེ་དགའ་མཆོག་ཏུ་ཤེས་
པར་བྱ༑ ༑དེ་ནི་ཡུན་དུ་འཚོ་བར་འགྱུར། །དེ་ནི་དགའ་བཞིན་མཁའ་ལ་འགྲོ། །ལྷ་ཡི་རིག་སྔགས་འཆང་གིས་བསྐོར། །དེ་ནི་གཅིག་པུ་ཅི་དགའ་བར། །རྡོ་རྗེ་འཛིན་
པ་ཡིན་བཞིན་དུ། །ལྷག་པར་དགའ་བའི་གནས་རྣམས་སུ། །རིག་སྔགས་འཆང་བས་བསྐོར་པར་འགྱུར། །དེ་ནི་ན་ད་ཀུ་བེར་བཞིན། །དགའ་བར་གང་ཡང་རྩེ་བར་
འགྱུར༑ ༑དུས་མིན་ན་པར་ནི་ཤིང་རྣམས་དང༌། །མེ་ཏོག་ཚལ་དང་འབྲས་བུའི་འཚལ། །ཁང་བཟང་མིད་དུ་འོང་བ་རྣམས། །ཐམས་ཅད་ཀྱང་ནི་སྤྲུལ་པར་བྱེད། །འོན་ཀྱང་

94-1-230b

འདི་ནི་མོད་ཙམ་སྟེ། །འདིར་ནི་དེ་ལ་བཤད་མི་བྱ། །རྡོ་རྗེ་ལྕགས་ཀྱུ་གྲུབ་ན་ནི། །ཚིག་ཏུ་བརྗོད་པ་ཐམས་ཅད་གྲུབ། །ལས་ཀྱི་དམ་པ་འདི་ཉིད་ཀྱིས། །ཐམས་ཅད་ཀྱང་ནི་
འགྲུབ་པར་བཤད། །དམ་ཚིག་ཚུལ་བཞིན་མཐོང་ནས་ནི། །དམ་ཚིག་དག་ལ་མཁས་པ་ཡིས། །སངས་རྒྱས་རིག་སྔགས་རྡོ་རྗེ་འཛིན། །བླ་མ་ཚུལ་བཞིན་མཆོད་པར་བྱ། །
བསྒྲིམས་ཏེ་མཆོད་པ་བྱས་ན་ནི། །ལྷ་བཤོས་དག་ཀྱང་ཚུལ་བཞིན་དབུལ། །དེ་ནས་འདོད་པ་ཀུན་སྦྱིན་པ། །རྡོ་རྗེ་ལྕགས་ཀྱུ་རིག་སྔགས་གདོན། །ལྷ་བཤོས་དེ་ཡི་ཆོ་ག་
དང༌། །མེ་ཏོག་བདུག་པས་མཆོད་བྱས་ནས། །སྒྲུབ་པ་པོས་ནི་ཅི་ནུས་ཀྱིས། །དུས་གསུམ་བཟླས་བརྗོད་བྱས་ན་ནི། །ཉི་ཤུ་རྩ་གཅིག་བཟླས་པས་ཀྱང༌། །གདོན་གྱི་ལས་
རྣམས་འགྲུབ་པར་འགྱུར། །དེས་ན་གདོན་ནི་སྟོང་ཕྲག་རྣམས། །དགའ་མགུར་ཡང་ནི་གཞིག་པར་ནུས། །ཡང་ན་གཡུལ་ངོར་མི་བཟང་འཇིག །གདོན་དག་གི་ནི་དཀྱིལ་
འཁོར་དུ། །མྱུར་དུ་གདོན་ནི་འབེབས་པ་དང༌། །དེ་བཞིན་གཞིག་དང་གསད་པ་དང༌། །བཅིང་དང་བྲེག་དང་གཟིར་བ་དང༌། །ཀུ་ཅོ་འདོན་དུ་འཇུག་ཀྱང་རུང༌། །གྲོང་ཁྱེར་དང་ནི་
གནས་རྣམས་དང༌། །སྨས་པའི་རྨ་ནི་སྤོ་བ་དང༌། །རིག་སྔགས་དམ་བ་བཤད་པ་འདིས། །ཐམས་ཅད་ཀྱང་ནི་བྱེད་པར་འགྱུར། །བབས་པ་དེ་དག་ཐམས་ཅད་ཀྱང༌། །པི་ཝང་

94-1-231a

དག་ཀྱང་ལེན་དུ་གཞུག །དེ་བཞིན་གར་གྱི་ཆོ་ག་རྣམས། །ཡིད་འོང་ཡ་མཚན་བྱེད་དུ་གཞུག །དགུག་དང་རྨི་ལམ་ཆོ་ག་དང༌། །དེ་བཞིན་ལྕགས་
སྒྲོག་གཞོམ་པ་དང༌། །རྒྱལ་པོའི་ཕོ་བྲང་དག་ན་ནི། །རྩོད་པ་དག་ལས་ལྷག་པར་རྒྱལ། །གཟུགས་དང་སྟོབས་ཆེན་ལྡན་པ་ཡི། །རིག་སྔགས་རྡོ་རྗེ་ལྕགས་ཀྱུ་མ། །
གང་གི་སྙིང་ལ་ཚུལ་བཞིན་རྟག །དེ་ཡི་དོན་ཀུན་འགྲུབ་པར་འགྱུར། །སྐྱེས་པའམ་ཡང་ན་བུད་མེད་དམ། །ཀླུའམ་ལྷ་ཡང་དགའ་བ་ཡོད། །དེར་ནི་ཀུན་ཏུ་ཐམས་ཅད་
ལ༑ ༑དོན་རྣམས་ཐམས་ཅད་འགྲུབ་པར་འགྱུར། །རྒྱལ་པོ་དང་ནི་བློན་པོ་དང༌། །བློན་པོ་ཆེན་པོ་མདུན་ན་འདོན། །ཞག་བདུན་ཡང་ན་ལྔ་ཡི་བར། །བརྒྱ་རྩ་བརྒྱད་བཟླས་
དབང་དུ་འགྱུར། །གང་ཞིག་འཆི་བར་བྱ་འདོད་ན། །དེ་ཡི་གཟུགས་དེ་དེར་བྲིས་ལ། །ལག་པས་མནན་ལ་བཟླས་བརྗོད་བྱ། །གདོན་དང་ཀླུ་ཡི་གདོན་ཡང་རུང༌། །འབྱུང་
པོ་འབྱུང་པོའི་གདོན་དང་ནི། །ཁར་ནི་རྡོ་རྗེ་གཟིར་བྱས་ན། །ཞག་བདུན་གྱིས་ནི་བརླག་པར་འགྱུར། །བྲན་མོ་དང་ནི་མི་རྣམས་ཀྱང༌། །ཞག་གསུམ་གྱིས་ནི་བརླག་པར་
འགྱུར༑ ༑དབང་དུ་བྱ་བར་འདོད་ན་ནི། །དེར་ཡང་ཉི་ཤུ་རྩ་གཅིག་བཟླས། །བརྒྱད་བརྒྱར་བཟླས་བརྗོད་བྱས་ན་ནི། །བུ་དང་བུ་མོ་ཆུང་མ་དང༌། །ཁྱིམ་ཐབ་དང་ནི་ནོར་

94-1-231b

འཇོག་དང༌། །ཁྱིམ་དང་བཞོན་པ་གླང་ཆེན་རྟ། །མ་ཧེ་དང་ནི་གྲོང་ཡང་རུང༌། །ཞག་བདུན་གྱིས་ནི་མྱུར་བར་འཐོབ། །གཞན་གྱིས་རིག་སྔགས་རིགས་ཀུན་དང༌། །གདོན་
རྣམས་ཀྱང་ནི་བརླག་པར་འགྱུར། །ཁྱེའུ་དག་དང་ནི་བུ་མོ་རྣམས། །ནད་ཀྱིས་ཀྱང་ནི་མ་རུངས་འགྱུར། །རོ་བསྲེགས་སོལ་བའི་རི་མོ་ཡིས། །དགྲ་ཡི་གཟུགས་ནི་དེར་བྲིས་
ལ༑ ༑དེ་ཡི་སྟེང་དུ་འདུག་ནས་ནི། །གང་དུ་གཞོམ་པར་འདོད་པ་དེར། །གཟིར་བར་བྱས་ཏེ་ཞག་བདུན་དུ། །བཟླས་བརྗོད་དང་ནི་སྦྱིན་སྲེག་བྱ། །དེ་ལྟར་བྱས་ན་གཟིར་བར་
འགྱུར༑ ༑ཅི་སྟེ་བུ་མོ་ཐོབ་འདོད་ན། །དེས་ནི་ཞག་བདུན་བྱ་བར་བསྟན། །ཞག་བདུན་འབུམ་དུ་བཟླས་ན་ནི། །བུ་མོའི་མཆོག་ཀྱང་ཐོབ་པར་འགྱུར། །རིག་སྔགས་འཆང་བ་
བདག་ཉིད་ཀྱིས། །ཁྲོས་ནས་བཟླས་བརྗོད་བྱས་ན་ནི། །གྲོང་ཁྱེར་དག་ནི་འབར་བ་དང༌། །གསེར་དང་དེ་བཞིན་འཇིག་པ་དང༌། །གདན་དག་གིས་ནི་འདེབས་པར་འགྱུར། །
གང་ལས་རྒྱལ་འདོད་དམག་གི་ནང༌། །འདུག་ནས་ཀྱང་ནི་བཟླས་བརྗོད་བྱ། །གྲོང་ཁྱེར་དབུས་འདུག་བཟླས་ན་ནི། །ནད་ཀྱིས་གྲོང་ཁྱེར་དཀྲུགས་པར་འགྱུར། །གྲོང་གི་
དབུས་འདུག་བཟླས་ན་ནི། །གྲོང་མི་ནད་ཀྱིས་དཀྲུགས་པར་འགྱུར། །དགོན་པར་འདུག་ནས་བཟླས་ན་ནི། །གདུག་པ་ཀུན་ལས་ཐར་བར་འགྱུར། །དེ་ནས་ཡིད་ནི་ཞི་བ་

94-1-232a

ཡིས༑ ༑ཞི་བའི་རིག་སྔགས་བརྗོད་པར་བྱ། །ཞི་ཕྱིར་རིག་སྔགས་བརྗོད་ན་ནི། །ཐམས་ཅད་དུ་ནི་ཞི་བར་འགྱུར། །གསད་ཕྱིར་རིག་སྔགས་བཟླས་
ན་ནི༑ ༑ཕན་ཚུན་དུ་ཡང་གསོད་པར་འགྱུར། །འཐབ་ཏུ་གཟུང་ཕྱིར་རིག་སྔགས་བཟླས། །འཐབ་མོ་མངོན་དུ་འབྱུང་བར་འགྱུར། །ཤིང་སྐམ་ཕྱིར་ནི་ཆུ་ལ་བཟླས། །ཟླ་བ་
གཅིག་གིས་ལོ་མ་འབྱུང༌། །ཀུན་དགའ་ར་བ་ཡིད་འོང་ཡང༌། །ཟླ་བ་གཅིག་གིས་བཤིག་པར་འགྱུར། །ཅི་སྟེ་ཉི་མ་རངས་པར་བཟླས། །ཆུ་དང་ཟས་དང་བག་ཚོས་
དང་༑ ༑འབྲས་བུ་རྣམ་པ་སྣ་ཚོགས་ཀྱང༌། །དེ་མ་ཐག་ཏུ་སྒྱུར་བར་བྱེད། །གཞན་གྱིས་བཞོན་དང་དེ་བཞིན་དུ། །ཤིང་རྟའི་བཞོན་པ་འཇོམས་པར་བྱེད། །ཅི་སྟེ་ཆུ་ཀླུང་
ཆེན་པོ་ཡི། །འགྲམ་དུ་སོང་ནས་བཟླས་བརྗོད་བྱ། །ལས་རྣམས་གང་དང་གང་འདོད་དང༌། །གང་དང་ཆོ་ག་ཇི་བཞིན་གང༌། །དེ་བཞིན་ཆོ་ག་གཏོར་མ་དང༌། །བཟླས་
བརྗོད་སྦྱིན་སྲེག་གཙང་བྱས་ན། །དེས་ན་དོན་རྣམས་ཐམས་ཅད་ཀྱང༌། །བྱེད་འགྱུར་དེ་ལ་ཐེ་ཚོམ་མེད། །རྟག་ཏུ་བདེན་སྨྲ་བསླབ་ལ་དགའ། །དངོས་གྲུབ་མཆོག་
ཆེན་ཐམས་ཅད་ལྡན། །འབྱུང་པོ་སྒྲུབ་པར་འདོད་ན་ནི། །ཞག་གསུམ་སྨྱུང་བྱས་མར་གྱི་ངོ༌། །བཅུ་བཞི་ལ་ནི་གཏོར་མ་སྦྱིན། །ཟླ་བ་དྲུག་གམ་ཟླ་བ་ཕྱེད། །

94-1-232b

ཤིང་དྲུང་ཡང་ན་དགོན་པར་གནས། །གཅིག་པུ་སྲུང་བ་མཆོག་བྱས་ལ། །སློང་མོ་ཡི་ནི་ཟས་ཀྱང་བཟའ། །ཟླ་དྲུག་ཡང་ན་ཟླ་བ་གཅིག །ལྷ་འམ་གདོན་ཀྱང་གནས་ཀྱང་
རུང་༑ ༑ཟླ་གཅིག་ཕྱུགས་ཀྱི་ལྷས་སུ་གནས། །ཞོ་དང་འོ་མར་མར་ཡང་བཟའ། །སྐུ་གདུང་ལྡན་པའི་མཆོད་རྟེན་དྲུང༌། །ཟླ་གཅིག་སྣ་ཚོགས་ཟས་ཀྱིས་མཆོད། །ཟླ་བ་
གཉིས་ནི་དུར་ཁྲོད་དུ། །གཏོར་མ་བདུག་པ་གཙང་སོགས་མཆོད། །ཐང་ངམ་མཆོད་རྟེན་དྲུང་དུ་བཟླས། །དེ་ནས་འབྱུང་པོ་བརླག་པར་འགྱུར། །དེར་ནི་འབྱུང་པོ་དམ་པ་
གང་༑ ༑ཡང་ན་ཐོག་མར་གང་འོངས་དང༌། །གང་ཚེ་དེ་ལ་ཉེ་བར་འགྱུར། །གང་ན་གང་ཞིག་སེམས་ཀྱིས་འདོད། །དེ་ཚེ་ཤིན་ཏུ་བསྙེན་ནས་ནི། །རྡོ་རྗེ་ལྕགས་ཀྱུ་རྟག་ཏུ་
བཟླས༑ ༑དེ་ཡི་མིང་ནི་བྲིས་ནས་ཀྱང༌། །དེ་ཉིད་མིང་ནི་གཟུང་བར་བྱ། །གཅིག་པུས་དཀྱིལ་འཁོར་བྱས་ན་ནི། །རིག་སྔགས་རྡོ་རྗེ་ལྕགས་ཀྱུའི་ཚོགས། །དྲི་ལ་སོགས་པས་
ལེགས་མཆོད་ནས། །དེས་ནི་འབྱུང་པོ་དེ་དག་དགུག །དེ་ཡིས་མིང་བརྗོད་འབྱུང་པོ་རྣམས། །དགའ་ནས་དེར་ནི་འོངས་བར་འགྱུར། །དེ་ནས་དེས་ནི་ལེགས་པར་མཆོད། །
གཞན་ཡང་འོངས་ནས་མཆོད་པར་བྱ། །མིང་ནི་ལེགས་པར་བརྗོད་བྱ་ཞིང༌། །སྐྲག་བྱེད་མིང་ལ་བརྟེན་ནས་ནི། །འབྱུང་པོ་སྒྲུབ་ཏུ་གྲུབ་འགྱུར་ན། །མི་ནི་འགྲུབ་པར་འགྱུར་

94-1-233a

བ་ཡིན༑ ༑དེ་ནས་དེ་ལ་འབྱུང་པོ་རྣམས། །ཀུན་ནས་ཉེ་བར་འཁོར་བར་འགྱུར། །རྒྱལ་པོའི་ཞམ་འབྲིང་མཐུན་བྱེད་བཞིན། །ལས་ཀུན་ཡང་ནི་བྱེད་
པར་འགྱུར། །དེ་ནི་རྒྱལ་པོའི་དམག་རྣམས་ལ། །རྒྱལ་པོ་ཆེན་པོས་བྱས་པ་བཞིན། །སྟོབས་ཆེན་འབྱུང་པོའི་སྡེ་དག་ལ། །བཀའ་ནི་ཀུན་ཏུ་སྩོལ་བར་བྱེད། །ས་སྟེང་
ཀུན་ཏུ་རྩེ་བྱེད་ཅིང༌། །འབྱུང་པོའི་བདག་པོ་ཀུན་གྱིས་མཆོད། །འབྱུང་པོ་དག་ནི་ཕུལ་བ་ཡིས། །ཁ་ཟས་ལ་སོགས་ཐམས་ཅད་ཟ། །གྲོང་ནི་གང་ལ་རྒྱལ་འདོད་ཅིང༌། །
ཡང་ན་ཕན་པར་འདོད་ཀྱང་རུང༌། །བསྒྲུབ་ཕྱིར་ཡང་ན་གཞིག་པའི་ཕྱིར། །དེར་ནི་འབྱུང་པོ་རྣམས་ཀྱང་གཏོང༌། །དེས་ནི་མིང་གང་མ་བཀུག་པའི། །འབྱུང་པོའམ་འབྱུང་
པོའི་ཚོགས་ཀྱང་རུང༌། །དེ་ཡི་ལས་མཆོག་འདོད་ན་ནི། །དེ་ཡིས་མིང་ཡང་སྨོས་པར་བྱ། །མིང་ནི་སྨོས་པ་དེ་ཡིས་ནི། །སྙེམས་པ་མེད་པའི་འབྱུང་པོ་ཡང༌། །བཀུག་པ་
མེད་པར་མྱུར་དུ་ནི། །བཀའ་བཞིན་བྱེད་པར་འགྱུར་བ་བསྟན། །དེ་ནི་མི་ཡི་འཁོར་དག་ཏུ། །སྒྱུ་འཕྲུལ་དུ་མ་བྱེད་པར་འགྱུར། །ལྷག་པར་འབྱུང་པོའི་འཁོར་དག་ཏུ། །
སྤྱོད་པ་སྣ་ཚོགས་བྱེད་པར་འགྱུར། །སྲོག་ཆགས་མི་ལ་སོགས་རྣམས་ཀྱི། །སྲོག་ལ་དབང་བར་དེས་འགྱུར་རོ། །འབྱོར་པར་བྱ་བའི་ཕྱིར་ཡང་རུང༌། །ཡང་ན་ལུས་

94-1-233b

ནི་གཞིག་ཕྱིར་དེས། །མིང་གིས་བཀུག་པའི་འབྱུང་པོ་ལ། །དགའ་བཞིན་བག་བརྐྱང་སྨྲ་བར་བྱ། །མིང་ལ་སོགས་པ་འདི་དག་གིས། །སྣ་ནི་ཤིན་ཏུ་ཆེ་བ་དང༌། །ཤིན་ཏུ་
རིང་བར་བྱོས་ཤིག་ཅེས། །བསྒོ་ན་དེ་བཞིན་བྱེད་པར་འགྱུར། །དེ་བཞིན་རྐང་ལག་བཞིན་མདོག་བསྒྱུར། །རིང་བ་དང་ནི་སྐམ་པ་དང༌། །མ་རུངས་པར་ནི་བྱོས་ཤིག་ཅེས། །
བསྒོ་ན་དེ་ཚེ་དེ་བཞིན་བྱེད། །དེ་བཞིན་རྣམ་པ་མང་པོ་དང༌། །ཤིན་ཏུ་འཇིགས་པ་སྣ་ཚོགས་རྣམས། །དེ་བཞིན་ཞི་བྱེད་སྣ་ཚོགས་ཀྱིས། །འབྱུང་པོ་སྒྲུབ་པ་རྩེ་བར་འགྱུར།།
མི་འདོད་ན་ཡང་མི་རྣམས་དང༌། །འབྱུང་པོ་མང་པོས་མཐོང་མི་འགྱུར། །རིག་སྔགས་འཆང་ཆེན་བཞིན་དུ་འགྱུར། །གང་ཞིག་རིག་སྔགས་རྟག་ཏུ་བཟླས། །ལྷ་ལ་ཡང་ནི་
ཕྱག་འཚལ་ཞིང༌། །རྟག་ཏུ་འབྱུང་པོ་རྣམས་ལ་ཡང༌། །ཁ་ཟས་ཅི་འདོད་སྦྱིན་བྱེད་པོར། །དེ་ནི་ལྷག་པར་བདེ་འགྱུར་ཞིང༌། །ཚེ་ཡང་ལྷག་པར་བསྐལ་པར་ཐུབ། །འབྱུང་པོ་
མང་པོའི་རྒྱལ་པོའི་མཆོག །གཙོ་བོར་ཡང་ནི་འགྱུར་བ་དང༌། །ལྷ་ཡི་རྒྱལ་པོ་འདྲ་བ་ཡང༌། །རྐྱེན་དུ་བབ་པར་བཤད་པ་ཡིན། །རྡོ་རྗེ་ལྕགས་ཀྱུ་མའི་སྒྲུབ་པ་རྫོགས་སོ།།    །།
རྡོ་རྗེ་ལྕགས་ཀྱུའི་རིགས་ལ་ནི། །རིག་སྔགས་དོན་ཀུན་གྲུབ་བྱེད་པ། །ལྷ་མོ་མཆོག་འགྲོར་གྲགས་པ་འདི། །སེམས་ཅན་རྣམས་ཀྱིས་བསྟན་པར་བཤད། །ཟླ་བ་དྲུག་གིས་

94-1-234a

འགྲུབ་འགྱུར་ཏེ། །ཚིག་གིས་དོན་ཀུན་བྱེད་པར་བསྟན། །རྩི་སྨན་ཐམས་ཅད་བླངས་ནས་ནི། །སྲང་གཅིག་ངེས་པར་གཞག་པར་བྱ། །ན་མོ་རཏྣ་ཏྲ་
ཡ་སྱ༑ ན་མོ་བཛྲ་པཱ་ཎི་སྱ། བ་ཏི་བ་ར་ཏི། ཀུ་ཤ་སམྦ་ན་མ་ན་སེ། ཨ་ཏ་ར་ཏེ། བ་ཏེ། ཡེ་སཾ་རྩེ་བྷཱུ་ཏེ། ཨཏྟོ་ཐེ། རུ་པ་ཏི་ཨྀ་སྨྲི་མ་སྭཱཧཱ། སྐུ་གདུང་ལྡན་པའི་མཆོད་རྟེན་
དྲུང༌། །དུས་གསུམ་བཟླས་བརྗོད་བརྒྱད་བརྒྱ་བྱ། །གཙང་ཞིང་ཚངས་པར་སྤྱོད་པ་ཡིས། །ལྷ་བཤོས་མེ་ཏོག་བདུག་པ་དང༌། །དེ་བཞིན་མཚན་མོ་མར་མེ་དང༌། །མཆོད་པ་
ཅི་ནུས་ཅི་དགའ་བྱ། །མཚམས་གཅད་ཕྱོགས་བཅིང་སྲུང་བ་རྣམས། །རྟག་ཏུ་རྡོ་རྗེ་ལྕགས་ཀྱུས་བྱ། །དེ་ལྟར་རྟག་ཏུ་བརྩོན་པ་ལ། །དེ་ནི་ཟླ་བ་དྲུག་གིས་འགྲུབ། །དེ་
ནས་འདོད་ཆགས་ལ་སོགས་དང༌། །སྨན་ཆེན་མཉམ་པར་འཇོག་པར་འགྱུར། །ནད་དང་སྨན་ཀུན་སྟོན་པ་དང༌། །གཏམ་རྒྱུད་ཐམས་ཅད་སྨྲ་བར་འགྱུར། །སྒྲུབ་པ་པོ་
ལ་ལེགས་ཉེས་རྣམས། །ཚིག་གིས་སྟོན་ཅིང་སྨྲ་བར་བྱེད། །གསང་སྔགས་དེའི་ཆོ་ག་ནི། འདི་ཡིན་ཏེ། རས་མ་ཉམས་པ་ལ་ཚོན་རྩི་སྤྱིན་མེད་པས་བཅོམ་ལྡན་
འདས་དང༌། ལག་ན་རྡོ་རྗེའི་སྐུ་གཟུགས་བྲིས་ཏེ། ལྷ་མོ་ཡང་བཅོམ་ལྡན་འདས་ཀྱི་ཞབས་ལ་འདུད་པར་བྱས་ནས་ཡར་གྱི་ངོ་ཚེས་གཅིག་ལ་བརྩམས་ཏེ།

94-1-234b

ཟས་སུ་འོ་མ་དང༌། ཕྱེའི་ལྡེ་གུ་ཟ་ཞིང་དུས་གསུམ་དུ་སྣ་མའི་མེ་ཏོག་བརྒྱད་བརྒྱ་ལ་ལན་རེ་རེ་བཟླས་བརྗོད་བྱས་པས་ལག་ན་རྡོ་རྗེ་ལ་བསྣུན་པར་བྱའོ། །བཅོམ་ལྡན་
འདས་དང༌། ལག་ན་རྡོ་རྗེ་ལ་མཆོད་པ་ཡང་རྟག་ཏུ་བྱས་ཏེ་མཇུག་ཏུ་ཞག་གསུམ་སྨྱུང་བར་བྱས་ནས་ཟླ་བ་ཉའི་ནུབ་མོ་བརྒྱད་སྟོང་གིས་བསྣུན་ལ་ཅི་འབྱོར་པས་མཆོད་ན་
འགྲུབ་པར་འགྱུར་ཏེ། དོན་ཐམས་ཅད་སྟོན་པར་བྱེད་དོ། །གཞན་ཡང་ཚེས་བཅུ་གཉིས་ནས་བརྩམས་ཏེ་ཉའི་བར་དུ་གཙང་ཞིང་ངེས་པ་དང་ལྡན་པར་བྱས་ཏེ། རས་ལ་
བཅོམ་ལྡན་འདས་དང༌། ལག་ན་རྡོ་རྗེ་དང༌། ལྷ་མོ་དང༌། སྒྲུབ་པ་པོ་རྣམས་དགེ་བསྙེན་ལ་འབྲིར་བཅུག་སྟེ་སྐུ་གདུང་དང་ལྡན་པའི་མཆོད་རྟེན་གྱི་དྲུང་དུ་བཅོམ་ལྡན་
འདས་ཀྱི་སྦྱན་སྔར་མཆོད་པ་བྱས་ནས་སྣ་མའི་མེ་ཏོག་བརྒྱད་བརྒྱ་ལ་ལན་བརྒྱད་བརྒྱ་སྔགས་ཀྱིས་བཏབ་ནས་ཕུང་པོ་ལྔར་བཅད་དེ། དེ་རྣམས་ལས་ཆ་གཅིག་
བཅོམ་ལྡན་འདས་ལ་དབུལ་བར་བྱའོ། །ལྷག་མ་རྣམས་ནི། ཕྱོགས་བཞིར་གཏོར་བར་བྱའོ། །དེ་ནས་བཅོམ་ལྡན་འདས་ལ་ཕུལ་བ་དེ་དག་ལས་ཁ་ཅིག་བླངས་ཏེ་
རས་དཀར་པོའི་ནང་དུ་ཕུར་ནས་སྔས་སུ་བཅུག་སྟེ་ཉལ་བར་བྱའོ། །འོ་མེ་དང༌། ཕྱེའི་ལྡེ་གུ་དང་ཟས་དཀར་པོ་ཟ་ཞིང་མེ་ཏོག་དཀར་པོ་དང༌། དྲི་དཀར་པོ་ཕུལ་ན། ཟླ་

94-1-235a

བ་ཉ་ལ་འགྲུབ་པར་འགྱུར་རོ། །དེ་ནས་གང་གི་ཉིན་པར་ཡང་རུང་སྟེ། ཆོ་ག་དེ་བཞིན་དུ་སྣ་མའི་མེ་ཏོག་བརྒྱད་བརྒྱ་ལ་ལན་བརྒྱད་བརྒྱ་བཟླས་
བརྗོད་བྱས་ཏེ་མཆོད་པ་བྱས་ལ། ལྷག་མ་ཡང་དེ་བཞིན་དུ་གཏོར་ནས་ཉལ་ན། རྨི་ལམ་དུ་ཐམས་ཅད་སྟོན་པར་བྱེད་དོ། །ཆོ་ག་གསུམ་པ་ནི། མེ་ལོང་ལ་བསྒྲུབ་པར་
བྱའོ༑ ༑མཆོག་འགྲོ་མའི་རིག་སྔགས་ཀྱི་ཆོ་ག་རྫོགས་སོ།།    །།ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་བྲ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ཨེ་ཧྱེ་ཧི་བཛྲ་པཱ་ཎི། ཨི་དཾ་
བཱ་ཧ་ན༑ མ་ནུ་སྨ་ར་ཤཱི་གྷྲཾ་མ་ན་ཙ་བ་ལ་ལི་ཏ་ག་ཏི། མ་ཧཱ་ཡཀྵ་སེ་ནཱ་པ་ཏི་བཛྲ་པཱ་ཎི། ཧེ་ཧི་ཧེ་ཧི་ཧེ་ཧི། ཧི་ཧི། ཧེ་ཀུ་རུ་ཧེ་ཀུ་རུ། ཀུ་ཀུ་ཀུ་ཀུ་།ཀུ་བཛྲ་པཱ་ཎི། ས་ར་ས་ར།
བཻ་རི་བཻ་རི། ཧེ་ཧི་ཧེ་ཧི་ཧེ་ཧི། ཀུ་ཀུ་བྷ་ཀུ་ཀུ་བྷ། བཛྲ་པཱ་ཎི་སྭཱཧཱ། འདི་ནི། སྙིང་པོ་སྤྱན་དྲང་པའོ། །དེ་ལ་འདི་ནི། ལག་ན་རྡོ་རྗེའི་སྙིང་པོ་ཡིན་ནོ། །སརྦྦ་ཏྲ་ཨ་པ་ར་ཛི་ཏཾ། སརྦ་
ཏྲ་ཨ་པྲ་ཏི་ཧ་ཏཾ། སརྦ་ཏྲ་ཨརྠ་སཱ་དྷ་ནཾ། ཨོཾ་ཛ་ཏེ་ཛོ་གྲཱ་མ་ཎཱཾ། སྭ་རཱུ་པ་མུ་པ་དཪྴ་ནཾ། ཀི་ལི་ཀི་ལི། མོ་ཀུ་ལ་ཤབྡཱ་རུ་ཏཾ་བཛྲ་ཏྱུ་ཏ་ཀ་ར་ཀྲི་ཏྱུ་ཀ་ར་ན་ར་ཎ་ཛ་ནཾ། ཨད་བྷཱ་ན་སིདྡྷི་
པ་ར་མ་སིདྡྷི། བ་ཙ་ལཾ་ཙཎྜཾ། པི་ཏྲ། པ་ཀཾ་ས་ཀཾ་ར་ཀ་ར་ཏ་ཀ་རཾ་ཤཱཾ་ཏི་ཀ་རཾ། པུཥྚི་ཀ་རཾ། ས་བཱ་ནོ་པ་ར་དཪྵཾ། ཙ་ར་དཾ། སརྦྦ་ཀརྨྨ་ཨརྠ་སཱ་དྷ་ཀཾ་ཨཱ་ཀཪྵ་ཎཾ། བཛྲ་པཱ་ཎི་སྱ།

94-1-235b

བོ་ལ་ལཱ་པ་ནཾ། བཛྲ་པཱ་ཎི་སྱ། ཧ་ས་པ་ནཾ། བཛྲ་པ་ཎི་སྱ། པ་ར་མ་ཧྲྀ་ད་ཡ། ཨི་དཾ་བཛྲ་པཱ་ཎི་སྱ། བཛྲ་པཱ་ཎི་ར་མ་ཧཱ་ཡཀྵ་སེ་ནཱ་པ་ཏི་ར་ཛྙཱ་པ་ཡ་ཏི་བཛྲེ་ཎ། ཧ་ན་ཏི། ད་ཧ་ཏི། པ་ཙ་ཏི་
ཙྪིནྡ་ཏི། ཙྪིནྡ་ཏི། བི་དྲ་བ་ཡ་ཏི། ཨཱ་ལོ་ཀ་བི་ལོ་ཀཾ་ཀ་རོ་ཏི། ཧི་ལི་ནི། ལི་མི་ལི། ཨོ་ཨུ་ཧོ་ཨུ་བྷ་བཛྲ་པཱ་ཎི། ཧུ་རུ་ཧུ་རུ། སཾ་བཾ་བཛྲ་བཱཉྫ་ཡེ་དུཥྚན། ཧ་ན་ཧ་ན། ད་ཧ་ད་ཧ། པ་ཙ་
པ་ཅེ༑ གྲྀཧྣ་གྲྀཧྣ། བཾ་ཤྱཾ་ཀ་རོ་ཧ་ཧི་ལ་ཧ་ལཱ་ཡ་སྭཱཧཱ། ཧུ་ལུ་ཧུ་ལཱ་ཡ་སྭཱཧཱ། ཧི་ལི་ཧི་ལཱི་ཡེ་སྭཱཧཱ། ཀ་ལ་ཀ་ལཱ་ཡེ་སྭཱཧཱ། ཀུ་ལི་ཀུ་ལཱུ་ཡེ་སྭཱཧཱ། ཀཱི་ལི་ཀཱི་ལ་ཡེ་སྭཱཧཱ། ཀི་ལི་ཀི་ལཱ་ཡ་སྭཱཧཱ།
ད་ཡ་མ་ན་སྨ་ར་བཛྲ་པཱ་ཎི། མ་ཧཱ་ཡཀྵ་སེ་ནཱ་པ་ཏི་ས་མ་ཡ་པྲ་ཏི་གྲྀཧྞ་ཧུ་ཏེ་ཧུ་ཏིཾ་དྷཱུ་པ་པཱ་ཤ་གནྡྷ་མ་ལྱཾ་ཙ་ར་སྭཱ་མ་ཏུ་ཏྭ་ས་མ་ཡཾ་བྱ་ཏ་ཀྲ་མ་མཱད་མ། ས་མ་ཡོ་བི་ཤུདྡྷི། ཧི་ལི་ཧི་རི་ན་
ཨི་ལཾ༑ ཀུ་རུ་ཀུནྡུ་པྲ་ད་ཤཀྟོ་སྨིན་དུ་རུ་མེ་ཧ་ར་བ་རཱ་ཧི་རི་ལི། ནི་ལི་བཛྲ་པཱ་ཎི། ཏི་ལི་ཏི་ལི། བ་ཤི་མ་ནུ་བརྟ་ཧི་རི་ཎི། ནི་རི་ཎི་ས་མ་ཡཱ་ནུ་བརྟ་ཧི་རི་མི་རི་ཨི་བཱ་ཧཾ་ཡ་ནི། སཏྭཾ་བཛྲ་
པཱ་ཎི་མ་མ་ཧི། སྭ་ཡ་མུ་པ་ཏིཥྛ་སྭཱཧཱ། འདི་ནི། དེའི་བདུག་པའི་སྔགས་སོ། །ལི་ཧི་ལི་ཧི་པི་ལི་ཏུ་ཨུ་བྷྱོ། ཨུ་བྷ། ཧུ་རུ་ཧུ། བྷཉྫ་བྷཉྫ་བ་ཤྱེ་མེ་ཀ་རོ་ཧཾ་དི་སྭཱཧཱ། ལག་ན་རྡོ་རྗེ་ཕྱག་
འཚལ་བཅས། །རྩེ་མོ་ཅན་ཞེས་བྱ་བ་ཡི། །སྙིང་པོ་འདི་ནི་འཇིག་རྟེན་གྲགས། །དེ་ན་འདོད་རྒུར་སྒྲུབ་པ་ཡི། །གང་ཞིག་དངོས་གྲུབ་མཆོག་འདོད་ཅིང༌། །འདི་ཡི་སྒྲུབ་པའི་

94-1-236a

དོན་ཤེས་པ། །དེས་ནི་རྡོ་རྗེ་སྒྲུབ་པའི་མཆོག །ཡ་མཚན་འདི་ནི་བསྒྲུབ་པར་བྱ། །དེ་ནས་རིམ་པ་ཇི་བཞིན་དུ། །བདག་གིས་ལེགས་པར་བཤད་པར་བྱ།།
དམ་པའི་དོན་གྱི་རྗེས་མཐུན་པ། །ཐུབ་ལ་སྤྱི་བོས་ཕྱག་འཚལ་བ། །གསེར་རམ་ར་གན་ཟངས་ལ་སོགས། །ཡང་ན་ཙནྡན་དམར་པོ་ལས། །རྡོ་རྗེ་རྩེ་མོ་བརྒྱད་པ་འམ། །
ཡང་ན་རྩེ་མོ་བཞི་པར་བྱ། །སོར་གསུམ་ཡང་ན་དྲུག་གམ་བརྒྱད། །ཡང་ན་སོར་ནི་བཅུ་གཉིས་པ། །ཟུར་བརྒྱད་ཤིན་ཏུ་རྫོགས་པ་འམ། །ཡང་ན་ཟུར་ནི་དྲུག་ཏུ་བྱ། །དེ་
ནས་དགོན་པའམ་རང་གི་ཁྱིམ། །གཙང་ཞིང་མཉམ་པའི་ས་ཕྱོགས་སུ། །བ་ལང་ལྕི་བས་དཀྱིལ་འཁོར་བྱུག །སྐུ་གདུང་མཆོག་དགའ་གཙང་མ་ཡིས། །དེ་ཡི་སྟེང་
དུ་དྲི་ཞིམ་པའི། །སྤོས་ཀྱི་དཀྱིལ་འཁོར་བྱུག་པར་བྱ། །ཡུངས་ཀར་ཕུལ་ཐག་བཞི་རྣམས་ཀྱང༌། །དབུས་དག་ཏུ་ནི་གཞག་པར་བྱ། །དེ་ཡི་སྟེང་དུ་རྡོ་རྗེ་དེ། །དྲི་དང་མེ་
ཏོག་ཕྲེང་བས་བརྒྱན། །རྟག་ཏུ་ཡང་ནི་དུས་གསུམ་དུ། །མཆོད་པ་རྣམ་པ་སྣ་ཚོགས་བྱ། །ཙམ་པ་ཀ་དང་ཙམ་པ་ཀའི། །མེ་ཏོག་སྣ་མའི་མེ་ཏོག་རྣམས། །ཡིད་དུ་
འོང་བས་སངས་རྒྱས་དང༌། །རྡོ་རྗེ་འཛིན་པ་ངེས་པར་མཆོད། །དུ་རུ་སྐ་དང་ཨ་ག་རུ། །བདུག་པའི་མཆོག་ནི་རྟག་ཏུ་བསྲེག །སྐུ་གཟུགས་ཆོ་ག་བཞིན་བྲིས་

94-1-236b

ལ༑ ༑ཆོ་ག་འདི་ནི་བྱ་བ་སྟེ། །སངས་རྒྱས་གསེར་གྱི་ཁ་དོག་འདྲ། །སངས་རྒྱས་ཐད་ན་གནས་པ་ཡི། །ལག་ན་རྡོ་རྗེ་གཡོན་ཕྱོགས་བྲི། །རྒྱལ་པོ་བཞིན་དུ་བརྒྱན་བྱ་ཞིང༌། །ཧ་
ཅང་དམར་བར་མི་བྱ་སྟེ། །སྐུ་གཟུགས་ནུབ་ཕྱོགས་ལོགས་སུ་བསྟན། །ཤེས་རབ་ཅན་གྱིས་ཆོ་ག་འདི། །བྱ་སྟེ་དེ་ནི་རིམ་བཞིན་བཤད། །དང་པོ་ཡང་ནི་ཚེས་གཅིག་
བརྩམས། །ངེས་པར་གནས་ཤིང་གཙང་བ་ཡིས། །ཁྲུས་ནི་བ་ལང་ལྕི་བ་དང༌། །བ་གཅིན་བཙགས་པས་དུས་གསུམ་བྱ། །མདུན་དུ་རྟག་ཏུ་གོས་ཕྲུགས་ནི། །བདུག་
པས་རབ་ཏུ་བདུགས་པ་བགོ །ཙམ་པ་ཀ་དང་ཙམ་ཀ་ཡི། །མེ་ཏོག་རྣམས་ཀྱིས་རྟག་ཏུ་མཆོད། །སྣ་ཚོགས་དྲི་དང་མེ་ཏོག་ཕྲེང༌། །མཛེས་ཤིང་ཡིད་དུ་འོང་བས་མཆོད། །
ལན་གྲངས་བརྒྱད་བརྒྱར་བཟླས་བརྗོད་བྱ། །དུ་རུ་སྐ་དང་ཨ་ག་རུ། །བསྲེག་ཅིང་མར་མེ་གཉིས་ཀྱང་དབུལ། །རྟག་ཏུ་འཆི་བར་མི་བྱ་སྟེ། །དེ་བཞིན་མར་གྱི་མར་མེ་
གཞན༑ ༑ཉིན་གཅིག་བཞིན་དུ་བསྐྱེད་པར་བྱ། །དེ་ཚེ་འོ་མའི་ལྡེ་གུ་རྣམས། །ཟ་ཞིང་མཉམ་པར་བཞག་པ་དང༌། །གསོ་སྦྱོང་ཡན་ལག་བརྒྱད་ལྡན་པས། །ཚེས་ནི་བཅུ་
གཉིས་པར་དུ་ཡང༌། །རྟག་ཏུ་ཀུ་ཤའི་མལ་སྟན་འདུག །དེ་ནས་ཞག་གསུམ་སྨྱུང་བྱས་ནས། །ཟླ་བ་ཉ་ལ་ཆོ་ག་བཞིན། །དཔེ་མེད་པ་ཡི་མཆོད་པ་བྱ། །དེར་ནི་ཚོན་

94-1-237a

རྩི་སྣ་གསུམ་གྱིས། །གྲོང་ཁྱེར་དག་ཀྱང་བྲི་བར་བྱ། །གྲུ་བཞི་ལྷམ་པ་སྒོ་བཞིར་ལྡན། །ཕྱོགས་ཆ་ལེགས་པར་གཅད་བྱ་ཞིང༌། །མཉམ་བྱས་དེ་
ཡི་ནང་དག་ཏུ། །ལྷ་བཤོས་དཀར་པོ་དཔེ་མེད་དབུལ། །ཕྱི་རིལ་དུ་ཡང་སྣ་ཚོགས་པ། །ཅི་འདོད་ཐམས་ཅད་གཞག་པར་བྱ། །དེ་ནས་ཀུ་ཤའི་སྟན་འདུག་ཅིང༌། །སྲུང་
བྱས་ཆོ་ག་ཤེས་པ་དེས། །རྡོ་རྗེ་འབར་བར་གྱུར་གྱི་བར། །ཨ་ག་རུ་དང་དུ་རུ་ཀ །བསྲེག་ཅིང་དགའ་བཞིན་བཟླས་བརྗོད་བྱ། །ཉི་མ་ལས་ལྷག་དེ་ཡི་གཟི། །རྡོ་རྗེ་དེ་ནི་
ལེགས་པར་བླང༌། །ཅིས་ཀྱང་མི་འཇིགས་མཁའ་ལ་འགྲོ་།རིག་སྔགས་གྲུབ་པའི་སྟོབས་དང་ལྡན། །རིག་སྔགས་བདག་པོ་ཐམས་ཅད་དང༌། །ལག་ན་རྡོ་རྗེ་རིགས་
སྐྱེས་པའི། །རིག་སྔགས་ཚོགས་ནི་ཀུན་གྱིས་མཆོད། །དོན་མང་དག་ལ་བརྟེན་བྱ་ཞིང༌། །རྣམ་པ་མང་དུ་ཅི་ཞིག་སྨོས། །ལག་ན་རྡོ་རྗེ་མཉམ་འགྱུར་ཏེ། །འདི་ལ་ཐེ་
ཚོམ་ཅི་ཡང་མེད། །དེ་ནས་དགའ་བ་མ་ཡིན་པའི། །ལས་དེ་དག་ཀྱང་འདིར་བྱ་སྟེ། །དེ་དག་གི་ནི་མདོར་བསྟན་པ། །སྙིང་པོ་བསྡུས་པ་བཤད་པར་བྱ། །གང་ཞིག་མི་
ཡི་གཙོ་བོ་འམ། །བློན་པོ་དབང་དུ་བྱ་འདོད་དེས། །དེ་ཡི་སྒྲུབ་པ་གང་ཡིན་པ། །འདི་ཡང་རབ་ཏུ་བཤད་པར་བྱ། །ཞག་བདུན་གཙང་མར་བྱས་ནས་ནི། །ནས་ཀྱི་ཟས་

94-1-237b

ནི་དུས་སུ་བཟའ། །དེ་ནས་སེང་ལྡེང་མེ་བསངས་ལ། །ཡམ་བསྲེག་ཤིང་དང་སྦྲང་རྩི་ཞོ། །མར་བླངས་བརྒྱད་བརྒྱ་ཚང་བར་ནི། །དུས་གསུམ་དུ་ཡང་སྦྱིན་སྲེག་བྱ། །དུས་ཀྱི་ལྷག་མ་རྟག་ཏུ་
བཟླས། །ལན་གསུམ་ཁྲུས་བྱས་ངེས་པར་གནས། །དབང་དུ་བྱ་འདོད་གང་ཡིན་པ། །དེ་དང་ཡང་ནི་ཕྲད་པར་བྱ། །དེ་ཡི་མིང་ནི་སྨོས་པས་ཀྱང༌། །དེ་ནི་བྲན་བཞིན་དབང་དུ་
འགྱུར། །མི་ནི་གང་ཞིག་བྲན་མོར་འདོད། །དེས་ནི་ནོར་གྱི་ཚད་བསམ་ལ། །དེ་ཡི་སྒྲུབ་མཆོག་འདི་བྱ་ཞིང༌། །ལན་གསུམ་ཁྲུས་བྱ་བིལ་བ་ཡི། །བདུག་པ་མར་དང་ལྡན་པ་
བསྲེག །དེ་ནས་ལག་ན་རྡོ་རྗེའི་མདུན། །དེར་ནི་བ་ལང་ལྕི་བའི་མེར། །སྔར་བཤད་པ་ནི་གང་ཡིན་པའི། །སྦྱིན་སྲེག་མཉམ་པར་བཞག་པས་བྱ། །ཡང་ན་བིལ་བའི་སྦྱིན་སྲེག་
ནི༑ ༑མར་དང་ཡུངས་ཀར་ལྡན་པ་འམ། །ཡུངས་ཀར་མར་དང་ལྡན་པའང་རུང༌། །ཡང་ན་མར་ལྡན་པིལ་བ་འམ། །མར་དང་ཡུངས་ཀར་ལྡན་པ་ཡི། །སྦྲང་རྩི་བཟང་པོ་བིལ་བར་
ལྡན༑ ༑ཡང་ན་རེ་རེ་སྦྱིན་སྲེག་མཆོག །བརྒྱ་རྩ་བརྒྱད་དུ་བྱ་བ་སྟེ། །སེང་ལྡེང་ཡམ་བསྲེག་ཤིང་བཟང་གིས། །དུས་གསུམ་དུ་ནི་རྣམ་གསུམ་བྱས། །ཕྱེ་དང་བ་གཅིན་ལྡེ་གུ་དང༌། །
ཕྱེ་དང་འོ་མའི་ལྡེ་གུའང་རུང༌། །དུས་གསུམ་བཟའ་ཞིང་ཡང་ན་ནི། །མི་སྨྲ་མི་བཟའ་རིག་སྔགས་བཟླས། །ཡང་ན་སྦྱིན་སྲེག་ཡིད་ཀྱིས་བྱ། །གཙང་ཞིང་བརྩོན་པར་

94-1-238a

གནས་པ་དེས། །ནོར་ནི་ཡིད་ལ་གང་འདོད་པ། །ཞག་བདུན་གྱིས་ནི་ཐོབ་པར་འགྱུར། །ཟླ་ཕྱེད་ཡང་ན་ཟླ་བ་གཅིག །ཡང་ན་ཟླ་བ་ཕྱེད་གསུམ་
གྱིས༑ ༑རྣམ་པ་ཀུན་གྱི་ཐབས་རྣམས་ཀྱི། །འདོད་པ་ཐམས་ཅད་མ་ལུས་སྦྱིན། །ཡང་ན་གདོན་གྱི་ལས་རྣམས་འདིར། །སྦྱིན་སྲེག་བཟླས་བརྗོད་བརྩོན་པ་དང༌། །གཙང་
ཞིང་དམ་ཚིག་མཁས་པ་ཡིས། །ཐམས་ཅད་རབ་ཏུ་འགྲུབ་པར་འགྱུར། །རྩེད་མོ་ཅན་གྱི་སྙིང་པོ་རྫོགས་སོ།།    །།དེ་ནས་གཏུམ་པོའི་སྙིང་པོའི་ཆོ་ག་རྒྱས་པར་བཤད་པར་
བྱའོ༑ ༑ན་མཿཙི་ལི་ཙི་རི་ཎི། ཨི་ལི་ཀུ་རུ་ཧད་ཏི་པྲ་སིདྡྷ་བྷ་ག་ཏོ་སྨི་ཀུ་རུ་མེ་ཧ་བ་རཾ་ཀི་ལི་བི་ལི། ཧི་རི་ཎི་སུ་རུ་ཀུ་རུ། ས་མ་ཡ་མ་ནུ་བརྟ་ཧྲྀ་ད་ཡེ་སྭཱཧཱ། སྙིང་པོ་དྲན་པར་
བྱེད་པའི་ཚིག་འདི་དག་གང་དུ་བརྗོད་པ་དེར་དགའ་བར་གྱུར་ནས་ལས་ཐམས་ཅད་བྱེད་པར་འགྱུར་རོ། །ན་མཿཀཱི་ལི་ཀཱི་ལཱ་ཡ་སྭཱཧཱ། མ་ཧཱ་ཀཱི་ལི་ཀཱི་ལ་ཡ་སྭཱཧཱ། ཀྲོ་དྷ་ཀཱི་
ལི་ཀཱི་ལ་ཡ་སྭཱཧཱ། ཙཎྜ་ཀཱི་ལི་ཀཱི་ལ་ཡ་སྭཱཧཱ། དེ་བ་ཏི་ཀཱི་ལི་ཀཱི་ལ་ཡ་སྭཱཧཱ། བཛྲ་ཀཱི་ལི་ཀཱི་ལ་ཡ་སྭཱཧཱ། བཛྲ་དྷ་རཱ་ཡ་སྭཱཧཱ། བཛྲ་མོ་ཏ་ནཱ་ཡ་སྭཱཧཱ། བཛྲ་སྟཾ་བྷ་ཡ་སྭཱཧཱ། བཛྲ་
པྲ་བཾ་དྷ་ནཱ་ཡ་སྭཱཧཱ། ཨི་ཧི་སྟི་བཛྲ། ཨེ་ཧི་སུ་སྟི་བཛྲ། ཨེ་ཧི་པྲ་ཏི་ར་བཛྲ། ཨེ་ཧི་ཨ་པྲ་ཏི་ཏ་ཧ་བཛྲ། ཨེ་ཧི་ཨ་མོ་གྷ་བཛྲ། ཨེ་ཧི་ཤི་གྷྲཾ་ནི་ལ་བེ་ག་བཛྲ། མ་ཧཱ་ཡཀྵ་སེ་ནཱ་

94-1-238b

པ་ཏི༑ བཛྲ་པཱ་ཎི། མུ་ནེ་མུ་ནེ་མུ་ནེ། རེ་མ་ཏི། མ་ཧཱ་མ་ཏི། སུ་མ་ཏི། ཨེ་ཧི་པ་ནི་ཏི་ལི། སཽ་ཧཾ་དི་ལི་པིར་ཏྭ་མ་ཏི་ཏོ་ནི་ར་ཏི་ཏི། ཀུ་ལ་ཏི་ལི། ཤི་ལི། ཙ་ར་དི་མོ་ཧ་ཏེ་ཀུ་ཅིང་ཐ་
མརྟེ༑ སུ་བུ་རུ་བུ་རུ། ཁུ་ཁུ་ཏི། ཁུ་ད་ལི་ཏི་ལི་ཏི་རི། ཨེ་ཧི་ཤཱི་གྷྲཾ་བཛྲ་པཱ་ཎི། མ་ཧཱ་ཡཀྵ་སེ་ནཱ་པ་ཏི། ཨི་དཾ་གནྡྷ་མ་ལེ། ཨ་ནུ་ལེ་པ་ན་མཿཔྲ་ཏི་ཙྪ་ཀུ་ཏི་ཀུ་ཏི་ཀུ་ཏི་སྭཱཧཱ། ཀུ་
དི་བི་རི་བི་རི་ཏི་སྭཱཧཱ། བི་ཏི་མཾ་ཀུ་ཏི་ལ་སྭཱཧཱ། ཨ་ར་ལི་ས་ར་ཤ་ལི། ཙི་རི་ལི་ས་ར་ལི་གི་རི་ནི། བརྨ་ལི་ནི་སི་ལི་ཏི། པུརྞ་ཀུརྞ། སརྦ་དུརྦ་ཏུ་ཀུཏྟ། མུཏྟ། ནརྦ་བརྦ་བལྦ་
རམྦ་ཧ་ཧྭ། ཨེ་ཧི་ཨེ་ཧི། ཤཱི་གྷྲཾ་བཛྲ་པཱ་ཎི། ཧེ་ཧེ་ཧཻ་ཧཻ་ཧེ། ཏུ་རུ་ཏུ་རུ། ལ་ཧཱུཾ་ལ་ཧཱུཾ་སྭཱཧཱ། སྨ་ར་ཧ་ན་མི་ཏི་རི་ཏི། དི་རི་རི་ཏི་ལི་པུ་སྭཱཧཱ། ཀུ་ཁུ་ལུ་ཏུ་ཀུ་ཀ་ཏི་ལུ་ཏི་ལི་རི་
སྭཱཧཱ༑ ཨེ་ཧི་ཏྲི་མ་ཧཱ་ཡཀྵ་སེ་ནཱ་པ་ཏི་ཧི་རི། ཏི་ལི་བི་ཏི། རི་ལི་གི་ནི། ནི་ར་ཛནྟུ་བི་རི་ཛ་ཡནྟུ་རི་ཀིནྟ་རངྒ་ཙུ་རུ་ཙུ་རུ། ཙི་རི་ཏི་རི་སྭཱཧཱ། ནརྦ་ཤརྦ་བ་བ་ཀུ་ཀུ་ལུ། ཁུ་ཁུ་
ལུ༑ ཁུ་ཁུ་ཏི་ནི། རུ་རུ་ཏ་རུ། སྨ་ར་ཏཾ། པྲ་ཏི་ཛཱ་ཡ་སྭཱཧཱ། ལག་ན་རྡོ་རྗེ་གཏུམ་རབ་གཏུམ། །ང་ཡི་སྙིང་པོ་གཉིས་པ་ནི། །གཏུམ་ཞིང་རབ་གཏུམ་ལས་ཡིན་ཏེ། །མིང་
ཡང་གཏུམ་པོ་ཞེས་པར་གྲགས། །གཏུམ་པོ་རྡོ་རྗེ་འཛིན་པ་ཡི། །སྙིང་པོ་གཏུམ་པོ་འདི་དག་ནི། །ཉེས་པ་ཞེས་ནི་བྱ་བ་བསྟན། །ལས་རྣམས་ལ་ནི་ཟླ་ཕྱེད་དེ། །དམ་པ་

94-1-239a

རྣམས་ཀྱི་ལས་ཀུན་མཆོག །གདོན་ལ་སོགས་པའི་སེམས་ཅན་དང༌། །འགུགས་པའི་མཆོག་ལ་སོགས་པ་དང༌། །སྲུང་བ་ལ་སོགས་དཔེ་མེད་པ། །
འདི་ཡི་ལས་ནི་སྟོང་རྣམས་དང༌། །ཆོ་ག་ཆེན་པོ་བརྒྱད་རྣམས་ཀྱང༌། །ལྷ་གནས་མཐོང་བར་ངེས་པར་ནི། །བཟླས་བརྗོད་སྦྱིན་སྲེག་རྣམས་ཀྱིས་བྱ། །ལ་ལ་གང་ཞིག་རྡོ་རྗེ་
འཛིན༑ ༑མངོན་སུམ་མཐོང་བར་འདོད་ན་ནི། །ང་ཡི་སྒྲུབ་པའི་ཐབས་འདི་དག །སྤྱན་འདྲེན་མཆོག་འདི་དེ་ཡིས་བྱ། །དུས་གསུམ་བ་ལང་ལྕི་བས་བསྐུས། །ལས་ཀྱང་
དག་ཅིང་སེམས་དག་དང༌། །རྡོ་རྗེ་འཛིན་ལ་གུས་པ་དང༌། །རྐང་ལག་ལ་སོགས་བཀྲུས་ནས་ཀྱང༌། །དགོན་པའམ་རང་གི་ཁྱིམ་ཡང་རུང༌། །གཙང་མའི་ཕྱོགས་སུ་
མཆོད་རྟེན་ནམ། །སྐུ་གཟུགས་ཡང་ན་སྐུ་གདུང་གི །མདུན་དུ་རྟག་ཏུ་མཉམ་པར་གཞག །མི་ནི་གཙང་སྦྲར་སྤྱོད་པ་ཡིས། །བདུག་པ་མེ་ཏོག་ལ་སོགས་པ། །མཆོག་
དང་ཁྱད་པར་འཕགས་པ་ཡིས། །དུས་གསུམ་རྟག་ཏུ་མཆོད་པར་བྱ། །དེ་ལ་རབ་སྤྲོ་དེ་ལ་གུས། །སྲོག་ཀྱང་དེ་ལ་བསྟན་བྱས་ནས། །ལག་ན་རྡོ་རྗེ་གཟུགས་ཀྱང་རུང༌། །
ཇི་སྐད་བསྟན་བཞིན་རི་མོར་བྲི། །དྲི་དང་ཕྲེང་བ་བྱུག་པ་ཡིས། །རྟག་ཏུ་དེ་ལ་མཆོད་པར་བྱ། །མར་དང་ལྡན་པས་དུས་སུ་བཟའ། །སྦྲང་རྩི་འོ་ཐུག་བཟའ་བར་བྱ། །

94-1-239b

རི་མོའི་སྐུ་གཟུགས་ནུབ་ཕྱོགས་བསྟན། །རྟག་ཏུ་ཤར་ཕྱོགས་ཁ་བལྟ་འདུག །མར་གྱི་མར་མེ་མི་འཆི་བས། །ཉིན་པར་མཆོད་པ་ལེགས་པར་བྱ། །ཆོ་འཕྲུལ་གྱི་ནི་ཟླ་
ཕྱེད་དམ། །ཡར་གྱི་ངོ་ཡི་ཚེས་བརྒྱད་ལ། །བརྩམས་ཏེ་བརྒྱད་སྟོང་བཟླས་བརྗོད་བྱ། །ཡང་ན་ཉིན་རེ་དུས་གསུམ་དུ། །ལན་གྲངས་བརྒྱད་བརྒྱར་བཟླས་བརྗོད་བྱ། །ཐང་
ཆུ་ཡང་ནི་བསྲེག་པར་བྱ། །དང་ཞིང་རྩེ་གཅིག་སེམས་ཀྱིས་ནི། །སྲུང་བའི་མཆོག་བྱས་བཟླས་བརྗོད་བྱ། །ཟླ་བ་ཕྱེད་ནི་ལོན་ནས་ཀྱང༌། །དེས་ནི་ཞག་གསུམ་སྨྱུང་བ་བྱས། །
མཆོད་པ་ལ་སོགས་ཀུན་རྒྱས་ཤིང༌། །ཤིན་ཏུ་མང་པོར་བྱས་ནས་ཀྱང༌། །འདོད་པ་ཡིས་ལ་གཞག་བྱ་ཞིང༌། །དེ་ནས་གུས་པ་མཆོག་གིས་སུ། །ཨོཾ་ནི་ཚིག་སྟོང་བཟླས་བརྗོད་
བྱ༑ ༑དེ་ནས་རྡོ་རྗེ་ཅན་ཡང་མཐོང༌། །དེ་ལ་མཆོད་སྦྱིན་གཙོ་བོ་དེ། །དམ་པའི་མཆོག་ནི་སྦྱིན་པར་བྱེད། །སྒྲུབ་པའི་ཆོ་གས་སྤྱན་དྲངས་ནས། །མཆོད་སྦྱིན་མཆོག་ལ་ཅི་འདོད་
སྨོས༑ ༑ཚིག་གིས་གང་དང་གང་བརྗོད་པའི། །སྒྲུབ་པའི་དམ་པ་ཐོབ་པར་འགྱུར། །དེ་ཡི་སླར་གཏང་ཆོ་ག་དེ། །རྣམ་བ་ཐམས་ཅད་བཤད་པར་བྱ། །དེས་ནི་ཕྱག་དང་
མཆོད་པ་དང༌། །མཆོད་ཡོན་མེ་ཏོག་ལ་སོགས་དབུལ། །འདོད་པའི་རིག་སྔགས་ལན་གཅིག་བརྗོད། །དེ་ནས་རྡོ་རྗེ་འཛིན་པ་འགྲོ་།ན་མཿཧི་ལི་ཧུ་ལ། ནི་ལི་ཧུ་ལ།

94-1-240a

ཨ་ཧ་ཧ་ཧ་ཧ་ཧ། ས་པྲ་ཏི་གཙྪ་ཏུ་བྷ་ག་བཱཾ་བཛྲ་པཱ་ཎི་རེ་ཐ་སུ་ཁཾ་ཙུ་ལུ་ཙུ་ལུ་སྭཱཧཱ། འདི་ནི་གཅིག་གམ་གསུམ་དུ་བརྗོད། །ལྔ་འམ་བདུན་ནམ་ཉི་ཤུ་
གཅིག་༑བརྒྱ་འམ་ཡང་ན་བརྒྱད་བརྒྱ་འམ། །ལན་སྟོང་ཆོ་ག་བཞིན་དུ་བརྗོད། །འབྱུང་པོའི་གནས་སམ་གཞན་དག་ཏུ། །རྡོ་རྗེ་དང་ནི་ལྷ་ཡི་མདུན། །དྲི་ཀུན་གྱི་ནི་སྦྱོར་
བ་དང་༑ ༑བཅིང་དང་གྲོལ་ལ་བཟླས་བརྗོད་བྱ། །དགུག་དང་སླར་གཏང་ཐམས་ཅད་དང༌། །བཅིང་དང་གྲོལ་བ་ཐམས་ཅད་ལ། །དེར་ནི་ལན་གཅིག་བརྗོད་པར་བྱ། །དེས་
ན་རྡོ་རྗེ་འཛིན་པ་འགྲོ། །འདི་ནི་རྩེད་མོ་ལྡན་པ་ཡིན། །སྒྲུབ་དང་སླར་གཏང་བ་ཡང་ཡིན། །འདི་གཉིས་ལ་ནི་ཁྱད་པར་དུ། །དབྱེ་བར་བྱ་བ་མང་པོ་ཡོད། །གང་གིས་རྟག་
ཏུ་གཙལ་བྱས་ལ། །ལོ་གཅིག་པར་དུ་དུས་གསུམ་དུ། །བཟླས་བརྗོད་རྣམ་པ་གསུམ་བྱས་ན། །དེ་ཡིས་བདེ་བར་འདོད་པ་འཐོབ། །གང་ཞིག་ཟླ་དྲུག་སྒྲུབ་བྱེད་ཅིང༌། །
བཟླས་བརྗོད་ཉི་ཤུ་རྩ་གཅིག་བྱེད། །ལེགས་བྱས་དེ་ནི་མཁའ་ལ་རྒྱུ། །འབྲིང་དང་ལྷག་མ་ཉིད་དུ་འགྱུར། །གང་ཞིག་ཟླ་གསུམ་བཟླས་བརྗོད་བྱེད། །ཡང་ན་ཡིད་ཀྱིས་
སྦྱིན་སྲེག་ལས། །བྱས་ན་ཆོ་ག་འདི་དག་གིས། །དེ་ལྟར་དེ་ཡང་འགྲུབ་པར་འགྱུར། །ཟླ་བ་ཕྱེད་གསུམ་ཟ་གཅིག་ཟོས། །དེས་ནི་དངོས་གྲུབ་ཐ་མ་འམ། །འབྲིང་དང་ཁྱད་

94-1-240b

པར་འཕགས་པ་ཐོབ། །ཁྱིམ་གྱི་དོན་རྣམས་གྲུབ་བྱེད་ཅིང༌། །ནད་རྣམས་ཀྱང་ནི་སེལ་བར་བྱེད། །དོན་རྣམས་ཇི་སྐད་བཤད་པ་བཞིན། །དེ་དག་ཐམས་ཅད་རབ་ཏུ་
འགྲུབ༑ ༑ཟླ་བ་གཅིག་ཏུ་བཟླས་བརྗོད་བྱེད། །འོ་ཐུག་སྦྲང་རྩི་མར་བཅས་བཟའ། །དུས་གསུམ་བརྒྱད་བརྒྱ་བཟླས་པས་ནི། །གསུམ་བརྗོད་མཁའ་ལ་འགྲོ་བར་འགྱུར།།
ལེགས་པར་མ་བྱས་དོན་ལ་སོགས། །དོན་རྣམས་ཐམས་ཅད་འགྲུབ་པར་འགྱུར། །བཅིང་དང་དགྲོལ་བ་ཐམས་ཅད་དམ། །སྒྲུབ་པའམ་གཞིག་པ་བཅད་པར་བྱེད། །ཟླ་ཕྱེད་
ནས་ཀྱི་ཁ་ཟས་ཟོས། །གདོན་གྱི་ལས་རྣམས་བྱེད་པར་ནུས། །བ་གཅིན་ནས་ཀྱི་ཁ་ཟས་ཟོས། །དོན་རྣམས་ཐམས་ཅད་འགྲུབ་པར་ནུས། །ཞག་བདུན་དུ་ནི་དུས་གསུམ་
དུ༑ ༑དེ་བཞིན་བརྒྱད་བརྒྱ་བཟླས་བརྗོད་བྱས། །དབང་དུ་བྱ་དང་བཅིངས་ལ་སོགས། །གསད་པར་ཡང་ནི་ནུས་པར་འགྱུར། །གང་ཞིག་ཞག་ལྔར་ཟས་མི་ཟ། །ཉིན་གཅིག་
བཞིན་དུ་བཟླས་བརྗོད་བྱེད། །དེས་ན་མོ་རྣམས་གཞིག་པ་འམ། །དགྲོལ་དང་དབང་དུ་བྱ་བར་ནུས། །ཞག་གསུམ་བར་དུ་དུས་གསུམ་དུ། །གང་ཞིག་སྦྱིན་སྲེག་རྣམ་གསུམ་
བྱེད༑ ༑ལྷག་མའི་དུས་སུ་ཁྲོས་ནས་བཟླས། །དེས་ནི་གཞན་ཡང་གཞིག་པར་ནུས། །དྲག་པོ་ཡི་ནི་ལས་བྱེད་ན། །ཞག་གཅིག་སྨྱུང་བྱས་དུར་ཁྲོད་དུ། །ཁྲག་གི་སྦྱིན་སྲེག་

94-1-241a

བྱས་ན་ནི། །དེས་ནི་གདོན་དང་མི་རྣམས་གཞིག །དེ་དག་བསྒྲུབ་པར་བྱ་བའི་ཕྱིར། །དང་པོར་ཞག་གསུམ་སྨྱུང་བྱས་ནས། །མར་གྱི་ངོ་ནི་བཅུ་
བཞི་ལ༑ ༑སུམ་བརྒྱ་ལྔ་བཅུ་གཙང་མས་བཟླས། །སྔར་བསྟན་འདི་དག་བྱས་ན་ནི། །དེ་ནས་ངེས་པར་གཉིས་ཀས་ཀྱང༌། །ཚིག་གིས་གང་དང་གང་སྨྲས་པ། །བསམ་
པའི་ལས་ནི་བྱེད་པར་འགྱུར། །དེ་ལྟར་རྩེད་མོ་ལྡན་པ་ཡི། །དཀྱིལ་འཁོར་སྙིང་པོ་མཆོག་ཀྱང་བཤད། །འགྲོ་ལྡིང་སྙིང་པོ་གསུམ་པ་ཡང༌། །ཆོ་ག་དག་དང་བཅས་པར་
ནི༑ ༑ལས་ཀྱི་དམ་པ་ཐམས་ཅད་དང༌། །དེ་བཞིན་འབྲིང་དང་ཐམ་ལ། །རྡོ་རྗེ་རྫོགས་པར་ཁྲུ་གང་སྲིད། །རྩེ་གསུམ་ཡོངས་སུ་དག་པའི་མཆོག །ཡང་ན་རྩེ་དྲུག་དམ་
པ་ནི༑ ༑དེ་ཀུན་གྱིས་ནི་བྲི་བར་བྱ། །སུས་མཆོད་རྡོ་རྗེ་རིག་སྔགས་ཀྱིས། །རྡོ་རྗེ་དེ་ནི་སྤྱན་ཡང་དྲང༌། །མེ་ཏོག་དམ་པ་མ་ཉམས་པ། །ལག་པ་གཡོན་ཐོགས་ལེགས་
པར་མཆོད། །ལག་ན་བདུག་ཐོགས་པུས་མོ་བཙུགས། །དེས་ནི་རིག་སྔགས་འདི་ཡང་བཟླས། །ན་མོ་རེཾ་རེཾ་གྲཱཾ་གྲཱཾ་།ཙི་རི་ཎི་བི་ནཾ། ཏྲ་པ་རུ་ཎི། བཛྲཱ་ས་མ་ཡ། ཏུ་བི་ཏ་ཡེ་
བཛྲ་པ་ནི་མ་ཧཱ་བཱ་ཧཱ་ཡཱ་སྭཱཧཱ། བྲིས་པ་དེ་ནི་ལག་གཡོན་ཐོགས། །མཆོད་གནས་ཀྱང་ནི་མཆོད་པར་བྱ། །བྱ་བ་ཟིན་ནས་སླར་གཏང་ཕྱིར། །མཆོད་གནས་སླར་ནི་

94-1-241b

གཏང་བར་བྱ། །གཏུམ་པོ་དང༌། རྩེ་མོ་ཅན་གྱི་སྒྲུབ་པ་རྫོགས་སོ།།    །།འགྲོ་ལྡིང་གི་སྙིང་པོ་བཤད་པར་བྱ་སྟེ། གླེང་གཞི་ནི། མཉན་དུ་ཡོད་པའོ། །དེ་ནས་
གནོད་སྦྱིན་གྱི་སྡེའི་བདག་པོ་ལག་ན་རྡོ་རྗེ་བཅོམ་ལྡན་འདས་གང་ན་བ་དེར་སོང་སྟེ་བླ་གོས་ཕྲག་པ་གཅིག་ཏུ་གཟར་ནས་དུལ་བ་མཆོག་གིས་གནས་ཤིང་བཅོམ་ལྡན་
འདས་ཀྱི་སྤྱན་སྔར་འདུག་སྟེ་པུས་མོ་གཡས་པའི་ལྷ་ང་ས་ལ་བཙུགས་ནས་མགོ་བོ་བཏུད་ཅིང་ཐལ་མོ་རབ་ཏུ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། བདག་གིས་སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བའི་སླད་དུ་བདག་ཉིད་ཀྱི་སྙིང་པོ་འཇིག་རྟེན་དག་ལ་བཤད་ལགས་སོ། །བདག་གི་
སྙིང་པོ་ནི། འདི་ལགས་ཏེ། བཅོམ་ལྡན་འདས། གང་གིས་བདག་ཉིད་ཀྱི་སྙིང་པོ་འདིས་བདག་བཀུག་ན་དེའི་ཐད་དུ་བདག་མྱུར་དུ་འཆི་བར་འཚལ་ལོ། །བཅོམ་ལྡན་
འདས༑ ཅི་སྟེ་བདག་ཉིད་ཀྱི་སྙིང་པོ་འདིས་བདག་བཀུག་པ་ལས་མ་མཆིས་ན། འཇིག་རྟེན་པ་ལ་དགྲ་བཅོམ་པ་གསོད་པའམ། དགེ་འདུན་གྱི་དབྱེན་བགྱིད་པ་གང་
ལགས་པ་དེ་དག་གི་སྐྱེ་གནས་སུ་མཆི་བར་འགྱུར་རོ། །བཅོམ་ལྡན་འདས། དེ་བས་ན། ཞག་གཅིག་སྨྱུང་བར་བགྱིས་པས་བདག་བཀུག་ན་དེ་ལས་བཅོམ་ལྡན་

94-1-242a

འདས་ཀྱིས་སླར་གཏང་བར་གསོལ། དེ་སྐད་ཅེས་གསོལ་ནས་བཅོམ་ལྡན་འདས་ཡིད་ཙམ་འཛུམ་པ་མཛད་དེ་ལག་ན་རྡོ་རྗེ་ལ་འདི་སྐད་
ཅེས་བཀའ་སྩལ་ཏོ། །ལག་ན་རྡོ་རྗེ། ལེགས་སོ་ལེགས་སོ། །ཁྱོད་ཀྱིས་འཇིག་རྟེན་དག་ལ་ཁས་བླངས་པས། ཁྱོད་ལ་ང་མཉེས་ཀྱི། གནོད་སྦྱིན་གྱི་སྡེའི་བདག་པོ་
ལག་ན་རྡོ་རྗེ་ཁྱོད་སོང་ལ་དད་པ་དང་ལྡན་པ་ཡི་ཆད་པར་མ་བྱེད་ཅིག །དེ་ལྟ་མོད་ཀྱི། ང་ཡང་ཁྱོད་ཀྱི་སྙིང་པོ་ཉན་པར་ནི། འདོད་དོ། །དེ་སྐད་ཅེས་བཀའ་སྩལ་ནས་
གནོད་སྦྱིན་གྱི་སྡེའི་བདག་པོ་ཆེན་པོ་ལག་ན་རྡོ་རྗེས་གདོང་ཅུང་ཟད་ཙམ་ཕབ་ནས་འཛེམ་བཞིན་དུ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
བདག་ལ་གསན་དུ་གསོལ། ཏདྱ་ཐཱ། ཨེ་ཧི་སྟི་ར་བཛྲ། ཨེ་ཧི་སུ་སྟི་ར་བཛྲ། ཨེ་ཧི་མ་ཏུ་བཛྲ། ཨ་པྲ་ཏི་ཧ་ཏ་བཛྲ། ཨེ་ཧི་ཨེ་མ་ཀ་བཛྲ། ཨེ་ཧི་ཤཱི་གཾ་ནི་ལ་བེ་ག་བཛྲ།
བེ་ག་བཛྲ། མ་ཧཱ་བཛྲ། བཛྲཱ་པཱ་ཎི་མ་ཧཱ་ཡཀྵ་སེ་ན་པ་ཏི་མུ་ནེ་མུ་ནེ། ཨ་ནཻ་རི་མ་ཏི། ཨ་ནཻ་རི་མ་ཏི། མ་ཧཱ་མ་ཏི། སུ་མ་ཏི། ཨ་རིནྟི་ལི། དྷུ་རི་ཏི་མེ་དེ་པུ་ལི་རི་ཏི། ཛི་རི་ཏི་ཀུ་
ལ་ཏི་ཤི་ལི་ཤི་པ་ལི་ཏི་མ་ཏི་པུ་ཚོད་ཏ་མ་རྟེ་ཙིཏྟ་ཙིཏྟ་མརྟ། དུ་རུ་དུ་རུ། ཁུ་ཁུ་ཏི་ཁུ་ཁུ་ཏི་ཧ་ལ་ཏི་ལ་ཏི་རི་ཨེ་ཧི་ཤཱི་གྷཾ་བཛྲ་པཱ་ཎི་ཨི་དཾ་གཾ་དྷ་མཱ་ལེ་ནུ་ལེ་པ་ན་དེ། པྲ་ཏིཙྪ།

94-1-242b

ཨུཏྟ་ལི༑ ཨུདྠ་ཨུདྠ་ལི་སྭཱཧཱ། ཀུ་ཏི་བི་རི་ཏི་སྭཱཧཱ། ཙི་ཏི་བི་ཏི་ཧ་ཏི་སྭཱཧཱ། ན་མོ་བཛྲ་པཱ་ཎི་སྱ། ཨ་ལ་ལི་མ་ལ་རི་རི་བི་ལི་ནི། པར་མ་ཡི་ནི་ཤི་ལི། ལི་བི་བ་ལི། ལོ་ཏི་པུ་རྣ་གརྦ་
ཤརྦ་ནརྦ། ཏུ་རྦ་ཨུཏྟ། པུཏྣ་ནརྦ་ཙརྦ་ཤརྦ་མམྦྷ་ཛམྦྷ་བམྦྷ་སྭཱཧཱ། ཨེ་ཧི་ཤཱི་གྷྲཾ་བཛྲ་པཱ་ཎི་ཧེ་ཧི་ཧེ་ཧི། ཏུ་རི་ཏུ་རི་ལ་ཧཱུཾ་ལ་ཧཱུཾ་སྭཱཧཱ། །སྨ་ར་ཏནྟ་ཀ་ར་ནྟ། ཏི་ཛྙཱ་ཏཾ་མི་ཏི་རི་ཏི་མི་ཏི་རི་ཏི།
མི་དི་ཏི་ཏི་ལི། རི་རི་རི། ཁུ་ཡུ་ལུ་ཁུ་ཁུ་ཡི་ལ་ཧུ་ན་རི་ཏི་ཨ་ཧྲཱི་ཏྭཾ། མ་ཧཱ་ཡཀྵ་སེ་ནཱ་པཱ་ཏི་ལི་རི་ལི་རི་ལི་རི། བ་སི་རི་རི་ཀི་རི་ཏི་སྨྲ་རི་མ་ཧཱ་སྨྲ་རི་ཨུ་ཛུ་རི་གེ་ཙུ་རུ་ཙུ་རུ་ཏི་སྭཱཧཱ། ཏརྦྷ་
བྷརྦ་མརྦྷ་ཁུ་ཁུ་ལ་ཁུ་ཏི་ལི། ཏུ་རུ་ཏུ་རུ། སྨྲ་ར་ཏཾ་པྲ་ཏི་ཛྷོ་སྭཱཧཱ། འགྲོ་ལྡིང་ཞེས་བྱའི་སྙིང་པོ་འདི། །འཇིག་རྟེན་གསུམ་གྲགས་འཇིག་རྟེན་གྱི། །རབ་ཀྱི་མཆོག་གི་གཙོ་བོ་སྟེ། །
ལག་ན་རྡོ་རྗེ་གསུམ་པ་ཡིན། །འདི་ག་རྟེན་གསུམ་མཆོག་གཙོ་བོས་ཀྱང༌། །འདི་ལས་འགལ་བར་བྱེད་མི་ནུས། །འཇིག་རྟེན་གསུམ་མཆོག་འཇིག་རྟེན་དབང༌། །ཚངས་པ་
ལ་སོགས་སྙིང་པོའི་བར། །དེ་ཡི་སྒྲུབ་པ་དེ་ཉིད་དེ། །དེ་ཡི་ལས་རྣམས་རྒྱས་པ་ཡང༌། །རྩེད་མོ་ཅན་དང་གཏུམ་པོ་བཞིན། །འདི་ཡང་དེ་ལྟར་བྱ་བ་སྟེ། །སྒྲུབ་པའི་མདོ་ཙམ་
བཤད་བྱ་ན། །གཙང་མའི་མིས་ནི་གཙང་མའི་ཕྱོགས། །དྲི་དང་ཕྲེང་བ་བྱུག་པ་རྣམས། །མཆོད་དང་ཁྱད་པར་འཕགས་པ་ཡིས། །མཆོད་རྟེན་ཡང་ན་སྐུ་གཟུགས་

94-1-243a

རྣམས༑ ༑སྐུ་གདུང་ལྡན་པ་མཆོད་པར་བྱ། །རྡོ་རྗེ་བྲིས་པ་ལེགས་མཆོད་ནས། །རི་མོའི་སྐུ་གཟུགས་ནུབ་ཕྱོགས་བསྟན། །ཡར་གྱི་ཆོས་བརྒྱད་
བརྩམས་བྱས་ལ། །སྦྲང་རྩི་འོ་ཐུག་མར་དང་བཅས། །དུས་གསུམ་ཟ་ཞིང་རིག་སྔགས་བཟླས། །ཐང་ཆུ་བཟང་པོ་བསྲེག་པར་བྱ། །ལྕི་བ་སོགས་པ་ལེགས་པར་
བཀྲུ༑ ༑དག་པས་ཤར་ཕྱོགས་བལྟས་ཏེ་འདུག། ཤིན་ཏུ་མཉམ་བཞག་དུས་གསུམ་དུ། །ལན་གྲངས་བརྒྱད་བརྒྱ་བཟླས་བརྗོད་བྱ། །དེ་ནས་ཡིད་དུ་འོང་བ་ཡི། །
མཆོད་པ་ལས་བཞིན་མཇུག་ཏུ་བྱ། །ཟླ་བ་ཕྱེད་ནི་འདས་ནས་ཀྱང༌། །ཉ་ཡི་ནུབ་མོ་སྤྱན་ཡང་དྲང༌། །ལྷ་ཡི་གནས་ནི་མཐོང་བ་དེས། །ཆོ་ག་མཆོག་གིས་བསྲུང་བར་
བྱ༑ ༑བརྒྱ་རྩ་བརྒྱད་ནི་བརྗོད་བྱས་ན། །དེ་ནས་རྡོ་རྗེ་ཅན་ཡང་མཐོང༌། །དེ་ནས་གཞན་ཡང་སྟོང་གི་ཕྱེད། །ཅི་སྟེ་གུས་པས་འདུན་པས་མཆོད། །རྡོ་རྗེ་འཛིན་ཆེན་མངོན་
སུམ་དུ༑ ༑མཐོང་འགྱུར་དེ་ལ་ཐེ་ཚོམ་མེད། །མཆོད་སྦྱིན་མཆོག་གི་གཙོ་བོ་དེས། །དེ་ལ་དམ་པ་སྦྱིན་པར་འགྱུར། །ཡང་ན་འཁོར་ལོས་བསྒྱུར་བ་ཉིད། །འདོད་པ་
གཞན་ལྟ་ཅི་ཞིག་སྨོས། །ཇི་སྐད་བཤད་པའི་ཆོ་ག་དང༌། །ཇི་སྐད་བཤད་པའི་སླར་གཏང་དང༌། །ཇི་སྐད་བཤད་པའི་ལས་རྣམས་ཀྱང༌། །མཇུག་ཏུ་ལེགས་པར་

94-1-243b

བྱ་བ་ཡིན། །འགྲོ་ལྡིང་གི་ཆོ་ག་དང་བཅས་པ་རྫོགས་སོ།།    །།སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །
གནོད་སྦྱིན་གྱི་སྡེའི་བདག་པོ་ཆེན་པོ་ལག་ན་རྡོ་རྗེ་ལ་ཕྱག་འཚལ་ལོ། །གླེང་གཞི་ནི། མཉན་དུ་ཡོད་པ་ན་སྟེ། དེ་ནས་གནོད་སྦྱིན་གྱི་སྡེའི་བདག་པོ་ཆེན་པོ་ལག་ན་རྡོ་རྗེས་
བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་སྤྱི་བོར་ཐལ་མོ་སྦྱར་ཏེ་དུལ་བ་མཆོག་གིས་གནས་ནས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས། བདག་གིས་སྐྱེ་བོ་མང་པོ་སྨན་པའི་སླད་དུ་བདག་ཉིད་ཀྱི་སྙིང་པོ་འཇིག་རྟེན་དག་ལ་བཤད་ལགས་ཏེ། བདག་གི་སྙིང་པོ་ནི། འདི་
ལགས་སོ། །གང་གིས་སྙིང་པོ་འདིས་བདག་བཀུག་ན། དེའི་ཐད་དུ་བདག་མྱུར་དུ་འཆི་བར་འཚལ་ལོ། །ཅི་སྟེ་བདག་སྙིང་པོ་འདིས་བཀུག་པ་ལས་མ་མཆིས་ན། འཇིག་རྟེན་ལ་
ལ་མཚམས་མ་མཆིས་པ་བགྱིད་ཅིང་དགེ་འདུན་གྱི་དབྱེན་བགྱིད་པ་གང་ལགས་པ་དེ་དག་གི་སྐྱེ་གནས་སུ་མཆིས་པར་འགྱུར་རོ། །བཅོམ་ལྡན་འདས། དེ་བས་ན། ཞག་གཅིག་
སྨྱུང་བར་བགྱིས་པས་བདག་བཀུག་ན། དེ་ལས་བཅོམ་ལྡན་འདས་ཀྱིས་སླར་གཏང་དུ་གསོལ། ལག་ན་རྡོ་རྗེས་དེ་སྐད་ཅེས་གསོལ་ནས་བཅོམ་ལྡན་འདས་ཀྱིས་ཡིད་ཙམ་

94-1-244a

འཛུམ་པ་མཛད་དེ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། ལེགས་སོ་ལེགས་སོ། །ཁྱོད་ཀྱིས་འཇིག་རྟེན་དག་ལ་ཁས་བླངས་པས་ཁྱོད་ལ་ང་མཉེས་
ཀྱི༑ གནོད་སྦྱིན་གྱི་སྡེའི་བདག་པོ་ཆེན་པོ། ཁྱོད་སོང་ལ་དད་པ་དང་ལྡན་པ་ཡི་ཆད་པ་མ་བྱེད་ཅིག །དེ་ལྟ་མོད་ཀྱི། ང་ཡང་ཁྱོད་ཀྱི་སྙིང་པོ་ཉན་བར་ནི། འདོད་དོ། །དེ་སྐད་ཅེས་
བཀའ་སྩལ་ཏོ། །གནོད་སྦྱིན་གྱི་སྡེའི་བདག་པོ་ཆེན་པོ་ལག་ན་རྡོ་རྗེས་གདོང་ཡིད་ཙམ་ཕབ་ནས་འཛེམ་བཞིན་དུ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བདག་
གི་སྙིང་པོ་ཆོ་ག་དང་བཅས་པ་གསན་དུ་གསོལ། འདི་སྒྲུབ་པར་འཚལ་ཞིང་བཅོམ་ལྡན་འདས་ལ་མཆོད་པར་དགའ་བས་ཡར་གྱི་ངོ་ཚེས་གཅིག་ལ་བརྩམས་ཏེ་ཟས་
སུ་འོ་མ་དང་ཕྱེའི་ལྡེ་གུ་འཚལ་ཏེ་དུས་གསུམ་དུ་བ་ལང་གི་ལྕི་བས་ཁྲུས་བགྱིས་ལ། གཙང་མས་གོས་གཙང་མ་བགོས་ནས་བདུག་པ་སྲེག་ཅིང་སྐུ་གདུང་དང་ལྡན་པའི་
མཆོད་རྟེན་ནམ། སྐུ་གཟུགས་ཀྱི་མདུན་དུ་མཆོད་པ་རྒྱས་པར་བགྱིས་ལ་སྙིང་པོ་བརྗོད་པར་བགྱི་སྟེ། གསང་སྔགས་ཀྱི་ཚིག་འདི་དག་གི་ཐོག་མར་བདག་ཉིད་སྲུང་བར་
བགྱིའོ༑ ༑ན་མོ་རཏྣ་ཏྲ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ཤྲཱི་མུ་ཨཏ་ཏྲཻ་བྷ། བཛྲ་པཱ་ཎི་མ་ཏི་ཤི་བ་མཱ་ནཱ་ཡ། ཨ་ནྱོ་ནྱ་བཛྲ་ཨ་ཤ་ནིར་ན་མ། སརྦ་གྲ་ཧཱ་

94-1-244b

བུཥྚ་ཨ་པ་ར་ཏེ་ཤུ་རཀྵ་ཡ་མ་ན་ཤྩ་ཨ་བྷ་ཡ་ཀ་རི་ཧི་ཧི་བཛྲ་པཱ་ཎི་ཧི་ཧི་ཧེ་ཧ་ཧི། ཧི་རི་ཀུ་ཀུ་བུ། ཧི་རི་ཀུ་བི་ས་ར་སུ་བེ་རི་ཙི་རི་བཛྲ་བཱ་ཎི་དུར་དནྟཱ་ནཱཾ། ད་མ་ཀ་ད་མ་ད་མ་སྭཱཧཱ། ལན་
བདུན་བཟླས་བརྗོད་བགྱིས་ནས་ལག་པ་ལ་བཏགས་ན། སེམས་ཅན་ཐམས་ཅད་ཀྱིས་མི་ཐུབ་པར་འགྱུར་རོ། །ན་མོ་རཏྣ་ཏྲ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་
སྱ༑ ཨེ་ཧི་བཛྲ་པཱ་ཎི། ཨད་མཱ་བ་ཧ་ན་མ་ནུ་སྨ་ར་མ་ཧཱ་སྠི་ར་བཛྲ། ཨེ་ཧི་སུ་སྟི་ར་བཛྲ། ཨེ་ཧི་ན་ན་བཱ་བཛྲ། ཨེ་ཧི་ཨ་པྲ་ཏི་ཧི་ཏ་བཛྲ། ཨི་ཧི་ཤཱི་གྷྲཾ་མ་ན་ཙ་པ་ལ་ག་ཏི་མ་ཧཱ་ཡཀྵ་
སེ་ནཱ་པ་ཏི། བཛྲ་པཱ་ཎི་ཧི་ཧི་ཧེ་ཧི་ཧི་ཧེ་ཧི་ཧི་ཧི་ཧེ་ཧི་ཧི་ཧེ་ཧི་ཧི་ཧེ་ཧེ། ཀུ་ཏུ་ཀུ་ཏུ་ཀུ་ཏུ་ཀུ་ཏུ་བཛྲ་པཱ་ཎི་ཨེ་ཧེ། ཧི་ཧི་ཧེ། ཧི་ཧི་ཧི་ཧི་ཧི། ཧི་ཧི་ཧི་ཧི་ཧི་ཧི་ཧི་ཧི། བཛྲ་པཱ་ཎི་ཀུ་ཀུ་བུ་ཀུ་ཀུ་བུ། ཀུ་བྷྱ་
ཀུ་བྷྱ༑ ཀུ་ཀུ་བྷྱ། བཛྲ་པཱ་ཎི། ས་ར་ས་ར། ཨེ་བཻ་རི། ཨེ་བཻ་རི། ཨེ་བཻ་རི། ཨེ་བཻ་རི། ཧ་ར་ནི་ལི། ཨ་བ་ཧ་ཡ་མི་ཏྭཾ། མ་མ་ཧི་ས་མ་ཡེ་ནོ་པ་ཏིཥྛ་སྭཱཧཱ། ལན་བརྒྱ་རྩ་བརྒྱད་བཟླས་
བརྗོད་བགྱིད་པའི་ཐང་ཆུའི་བདུག་པས་སྤྱན་དྲང་བར་བགྱིའོ། །ན་མོ་རཏྣ་ཏྲ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ཧི་རི་ཧི་རི་ནི། བཛྲ་པཱ་ཎི། པྲ་ཏི་གྲྀཧྣ། ཨཱ་ཧཱུ་ཏིཾ།
བུཥྤཾ༑ དྷུ་པཾ། གཾ་དྷཾ་མཱ་ལྱེཾ། མ་ཏྭཾ། ས་མ་ཡོ་བྷ་དྷི་ཤྱེ་ཏི་སྭཱཧཱ། བཅོམ་ལྡན་འདས། དམ་ཚིག་བགྱི་བ་དང༌། དེ་དག་གི་མེ་ཏོག་དབུལ་བ་ལགས་ཏེ། མེ་ཏོག་རྣམས་ཅི་ནས་

94-1-245a

ཀྱང་སྐུ་གཟུགས་ཀྱི་དབུ་ལ་བབ་པར་གྱེན་དུ་གཏོར་བར་བགྱི་སྟེ། བ་རུ་རའི་ཡམ་སྲེག་ཤིང་བརྒྱད་བརྒྱ་སྦྲང་རྩི་དང་མར་གྱི་ནང་དུ་སྨྱུགས་པས་
སྦྱིན་སྲེག་བགྱིའོ། །ན་མོ་རཏྣ་ཏྲ་ཡ་སྱ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། མུ་ནེ་མུ་ནེ་མུ་ནེ་མུ་ནེ་མུ་ནེ་མུ་ནེ། རི་མ་ཏི་མ་ཏི་མ་ཏི་མ་ཏི་མ་ཧཱ་མ་ཏི་སུ་མ་ཏི། སྨ་
ར་ས་མ་ཡཾ་བཛྲ་པཱ་ཎི་ཨེ་རནྟི་ལི་སྤུ་ཏི་ཕ་ཏེ་ཕུཿབྷི་ལི་ཀྀ་ཏི། ཙི་རི་ལི་ཏི་ཏི་ཀོ་ར་ལ་ཧི་ཏ་ཏི་ལི་སི་རི་པ་ལ་ཏི། བི་དི་ཕུ་ཙིཏྟ། མ་ར་ཏེ་ཕུ། ཁུ་ཁུ་ཏི་ཀུ་ཏི་ལི་ལི་ཏི་རི་སྭཱཧཱ། མུ་
ནེ་མུ་ནེ་བཛྲ་པཱ་ཎི། གཾ་དྷ་མཱ་ལྱ་ཨ་ནུ་ལེ་པ་ན་པྲ་ཏཱིཙྪ། ཀུ་ཏུ་ལི་ཀུ་ཏུ་ཀུ་ཏུ་ལི་སྭཱཧཱ། ཙ་ཏི་ལི་སྭཱཧཱ། ཏུ་ཏུ་བྷ་རི་སྭཱཧཱ། བི་དྰྱ་མ་ཏུ་ཏི་ལི་སྭཱཧཱ། ཨ་ར་ལི་མ་ར་ལི། ཤ་ལི་
ནི་བཛྲ་མ་ལི་ནི། བི་ལིཾ་ཏི་སི་རི་ལི་བི་གྷུརྞ་གྷུརྞ་ཤརྦ་སརྦ་ནརྦ་བྲཧྨ་བྷ་དྲ་པུ་ཎྱ་ནརྦ་ཧརྦ་ད་རྦ་རརྦ་ཙརྦ་སྭཱཧཱ། ཨེ་ཧི་ཤཱི་གྷྲཾ་བཛྲ་པཱ་ཎི་ཧེ་ཧེ་ཧཽ་ཧཽ། །ཏུ་རུ་ཏུ་རུ། །ཏུ་རུ་ཏུ་རུ་ཏུ་རུ།
ལ་ཧུ་ལ་ཧུ་ལ་ཧུ་སྭཱཧཱ། སྨ་ར་སྨཏི། ནཱ་ག་རི། ཡ་ཏྲ་སཾ་པྲ་ཏི་ཛྙ་ཏཾ། བུདྡྷ་ས་ཀཱ་ཤེ །ཨུཏྟ་ཧྲྀ་ད་ཡ། མི་ཏི་རི་ཏི། མི་ཏི་རི་ཏི། མ་ཏི་མ་ཏི་ཏི་ཏི། ལི་ར་སྭཱཧཱ། ཁུ་ལ་ལུ་ལུ་ཁུ་ཁུ་
ཏི་ལུ་ཏི་སྭཱཧཱ། ཨེ་ཧི་ཏྭཾ་མ་ཧཱ་ཡཀྵ་སེ་ནཱ་པ་ཏི། ཧི་ལི་རི་རི་ཏི་བྷྱོ། །མ་རཾ་ཀི་རི་ཛཾ་ས་རི་ཛམྦྷ། ཤུ་རི་ཙི་རི། ཙུ་རུ་ཙུ་རུ་ཙུ་རུ་ལི་ཏི་སྭཱཧཱ། ནརྦ་ཤརྦ་ཁུ་ཁུ་ལུ་ཁུ་ཁུ་ཏི་ཏི་

94-1-245b

སྭཱཧཱ༑ ཏུ་རུ་ཏུ་རུ། སྨ་ར་ཏྭཾ་པྲ་ཏི་ཛྙཾ་བཛྲ་པཱ་ཎི་སྭཱཧཱ། ཧ་ལ་ཧ་ལཱ་ཡ་སྭཱཧཱ། ཀུ་ལུ་ཀུ་ལཱ་ཡ་སྭཱཧཱ། ཀ་ལ་ཀ་ལཱ་ཡ་སྭཱཧཱ། ཀི་ལི་ཀི་ལཱ་ཡ་སྭཱཧཱ། མ་ཧཱ་ཀི་ལི་ཀི་ལཱ་ཡ་སྭཱཧཱ། ཏྲི་ཏ་ཀི་ལི་ཀི་
ལཱ་ཡ་སྭཱཧཱ། ཏྲི་བ་ཏ་ཀི་ལི་ཀི་ལཱ་ཡ་སྭཱཧཱ། ཙཎྜ་ཀི་ལི་ཀི་ལཱ་ཡ་སྭཱཧཱ། བཛྲ་ཀི་ལི་ཀི་ལཱ་ཡ་སྭཱཧཱ། བཛྲ་དྷ་ར་ཡ་སྭཱཧཱ། བཛྲ་བྷཉྫ་ཡ་སྭཱཧཱ། བཛྲ་པཱ་ཎཱ་ཡེ་སྭཱཧཱ། ཧི་ལི་མི་ལི་ནི་ལི། ཨོཾ་སུཾ་
བྷ་སུཾ་བྷ༑ ཕུ་རུ་ཕུ་རུ་སཾ་བྷཉྫ་ན་མ་བྷརྦེ་བྷྱཿསྭཱཧཱ། བཅོམ་ལྡན་འདས། སྙིང་པོ་འདི་ནི། ལས་ཐམས་ཅད་བགྱིད་པ་ལགས་ཏེ། དོན་ཐམས་ཅད་ལ་གཞན་གྱིས་མི་ཐུབ་ཅིང་དོན་
མཆིས་པ་དང༌། ཞི་བ་དང༌། ཞི་བར་བགྱི་བ་དང༌། དགྲ་འཇོམས་ཤིང་གཞན་གྱིས་མི་ཚུགས་པར་ལགས་ཏེ། ཐང་ཆུ་དང༌། སྲ་རྩི་པོག་དང༌། པོག་དཀར་པོ་དང༌། ཨ་ག་རུའི་
བདུག་པ་བསྲེག་ཅིང་བརྗོད་པར་བགྱིའོ། །ཕྱག་འཚལ་བ་ནི། སྔ་མ་ཉིད་དེ། ཧ་རི་ཧ་རི་ཎི། བཛྲ་པཱ་ཎི། མུཾ་ཙ་དྷ། ཧ་ས་ན་སྭཱཧཱ། ཁི་རི་ཁ་ར་ཞེས་སྨོས་པས་དགོད་པར་འགྱུར་རོ། །ན་
མོ་རཏྣ་ཏྲ་ཡཱ་ཡ། ན་མོ་ཧི་ལི་མུ་ལི་ལི་མུ་བཛྲ་པཱ་ཎི་ཙུ་རུ་ཙུ་རུ། ཛལྤ་ཛལྤ་སྭཱཧཱ། བདུག་པ་དེ་དག་ཉིད་ཤུ་དག་དང་སྦྱར་བར་བགྱིའོ། །ན་མོ་རཏྣ་ཏྲ་ཡ་སྱ། ཧི་ལི་ཧ་རི་བཛྲ་པཱ་ཎི་
བ་ཏི་སྱ༑ སིདྡྷ་བྷག་ཏོ་སྨི་སྭཱཧཱ། བདན་དམར་པོ་ཕྱར་ཏེ་དབུལ་བར་བགྱིའོ། །ལག་ན་རྡོ་རྗེའི་སྙིང་པོ་འདི་ནི། སེམས་ཅན་ཐམས་ཅད་ལ་བདེ་བའི་ཕྱིར་ལས་ཐམས་ཅད་

94-1-246a

བྱེད་པ་ཡིན་ནོ། །ལག་ན་རྡོ་རྗེའི་སྙིང་པོ་རྫོགས་སོ།།    །།སྔར་བཤད་བློན་མོ་འབར་བ་གང༌། །དེ་དག་ཀུན་གྱི་མཆོག་གྱུར་པ། །འདོད་པ་ཡི་ནི་
རྡོ་རྗེ་མ༑ ༑འབར་བ་དེ་ནི་བཤད་པར་བྱ། །དཀོན་མཆོག་གསུམ་ལ་ཕྱག་འཚལ་ལོ། །ལག་ན་རྡོ་རྗེ་དང༌། འདོད་པའི་དབང་ཕྱུག་ལ་ཕྱག་འཚལ་ལོ། །གླེང་གཞི་ནི། མཉན་
དུ་ཡོད་པའོ། །དེ་ནས་འདོད་པའི་དབང་ཕྱུག་རིག་སྔགས་འཆང་དང་བཅས་པར་བཅོམ་ལྡན་འདས་གང་ན་བ་དེར་སོང་སྟེ་བཅོམ་ལྡན་འདས་ཀྱི་སྤྱན་སྔར་རིག་སྔགས་
བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་རིག་སྔགས་ཀྱི་བློན་མོ་ཞེས་བགྱི་བ་དེ་བཅོམ་ལྡན་འདས་ཀྱི་སྤྱན་སྔར་བདག་
གིས་བཤད་པར་འཚལ་ན། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་ལ་སྨན་པར་འགྱུར་བ་དང༌། རྩེད་མོ་དང༌། ལས་ཐམས་ཅད་
བགྱིད་པ་དང༌། ལས་ཐམས་ཅད་བསྒྲུབ་པའི་སླད་དུ་བཞེས་སུ་གསོལ། དེ་ནས་བཅོམ་ལྡན་འདས་ཀྱིས་བཀའ་སྩལ་པ། འདོད་པའི་དབང་ཕྱུག །ངའི་ཉན་ཐོས་དགེ་སློང་
དང་༑ དགེ་སློང་མ་དང༌། དགེ་བསྙེན་དང༌། དགེ་བསྙེན་མ་འདོད་ཆགས་དང་ལྡན་པ་དག་ཡོད་དེ། དེ་དག་གི་བར་དུ་གཅོད་པར་འགྱུར་གྱི། ཐོང་ཞིག །དེ་ལྟར་འདོད་པའི་

94-1-246b

དབང་ཕྱུག་གིས་ལན་གསུམ་གྱི་བར་དུ་བཅོམ་ལྡན་འདས་ལ་གསོལ་ཏོ། །བཙུན་པ་བཅོམ་ལྡན་འདས་ཀྱི་ཉན་ཐོས་དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་
བསྙེན་མ་འདོད་ཆགས་དང་ལྡན་པ་མཆིས་པ་དེ་དག་ལ་རིག་སྔགས་ཀྱི་རྩེད་མོར་འགྱུར་ན། བདག་གི་དེ་བཅོམ་ལྡན་འདས་ཀྱིས་བཞེས་སུ་གསོལ། དེ་ནས་བཅོམ་ལྡན་
འདས་ཀྱིས་རྟག་ཏུ་ཞབས་འབྲིང་ན་འདུག་ཅིང་གཡོན་ཕྱོགས་ན་གནས་པ་གནོད་སྦྱིན་ལག་ན་རྡོ་རྗེ་ལ་གཟིགས་སོ། །དེ་ནས་གནོད་སྦྱིན་ལག་ན་རྡོ་རྗེས་བཅོམ་ལྡན་འདས་ལ་
བལྟས་ནས་འདོད་པའི་དབང་ཕྱུག་ལ་འདི་སྐད་ཅེས་སྨྲས་སོ། །འདོད་པའི་དབང་ཕྱུག །སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་པོ་ལ་བདེ་བའི་ཕྱིར་རིག་སྔགས་དེ་ཤོད་ཅིག་
ཤོད་ཅིག །དེ་ནས་འདོད་པའི་དབང་ཕྱུག་དགའ་ཞིང་མགུ་ལ་ཡིད་རངས་ཏེ་རབ་ཏུ་དགའ་ནས་དགའ་བ་དང་ཡིད་བདེ་བ་སྐྱེས་ཏེ། དེའི་ཚེ་རིག་སྔགས་འདི་བཤད་དོ། །སྱད་ཡ་
ཐེ་དན་ཨི་ཏི་ཡོ་པ་པ་ཏི། སམྤ་ཏི། བྷ་ཡ་ནི། ཙི་ལི་ཏ་ནི་ཙ། ཡོ་ཏན་དྷརྨ་མ་བི་ཛ་ནི་ཏི་པྲ་བཾ་ཏུ་ནཾ། ཨ་ཏི་ཀྲ་ནཾ་ཏཾ་བཻ་མ་དེ་བ་ནཱ་མ་སེ་ན་ཏེ་སརྦ་སིདྡྷ་ཙ་ཡོ་གི་ནི། ཡེ་ན་ས་ཏྱེ་ནི། བྷ་
ག་ཝཱན༑ ཤཱསྟ་ལོ་ཀེ་ཨ་ནུཏྣ་ར། ཨ་ཏེ་ན་ས་ཏྱ་བཱ་ཙ་ནེ། ན་ཨ་ཡི་མ་བིད་ཙ་ས་མུ་ཛ་ས་མ་ཡྻ་བི་ད། ཁི་ནི་ཁི་ནི། ཀུ་ཌ་ལ་མུ་ཁུ་ཀི་སྭཱཧཱ། ཀུ་ཏིཾ་ཛ་རེ་ཀུ་ཏིཾ་ཛ་ཡེ། ཏཾ་བུ་ལེ།

94-1-247a

སུཾ་དེ༑ ཀུཾ་པེ་བ་སྟེ། པྲ་སེ་ཨ་ག་སྟེ་ཐཾ་ག་ཏི་ནི་པ་ཀ་སིདྡྷ་ཀརྨ་བི་ནཱ་ཤ་ནི་ཡ་ཡ་ཀརྨ་མ་ཧཱ་ས་ནི། པྲ་ཡུཀྟ་ནི་བ་ན་ཡེད། ཀྲི་ཏཾ་མ་ཡ། ཨིནྡྲ་ག་ནི། མཾ་ཏྲེ་ཎ།
ཙི་ཏེ་ཏ་རོ་རི་ཤ་བ། ཙ་ཏུརྞི་ཤ་ན་སུ་ཀྲི་ཏཾ་ཀུན་ད། ཙུརྞ་ཡོ་གོ་བ་དི་ཡེ་ཏེ། སུ་ཧྲི་ད་དེཾ། སྟྲཾ་ཧྲི་ད་ཡཾ། བ་ཤམྤ་ཤྩཾ་ཧྲྀ་ད་ཡ་བི་དྱེ་ཤྭ་ནཾ། ཛམྦྷ་ནཾ་སྟམྦྷ་ནཾ་མོ་ཧ་ནཾ་ཙ་ཀ་རི་ཤཱི་ཏི།
ཙཎྜ་ལི་བར་ཤ་ཛ། བི་ཏེ་པྲ་ཡུཀྟ་མཱུ་ལ་ཀརྨ་སུ་པཱ་ཏ་དཱ་སུ་ར་ཛཱ་ན་ཙཻ་བ་སརྦ་མེ་ད་ནི་ཀ་ར་ཡེ་ད། ཨེ་ཀ་ཨུད་ཏ་ནེ་ཏོ། །དི་ན་རི་བ་ར་བི་ནཱི་ཤ་ན་སརྦ་ཀརྨ་རི་བིདྱཱ་དེ་མ་ར་དཏྟ། པཱ་
ཤེ་སྱཱད་དེ། བཛྲ་པཱ་ཎི། མ་ཏེ་གཽ་རེ། བིདྱཱ་རཱ་ཛ་ཨ་ནུཏྟ་རཾ། ཨོཾ་ཛམྦྷ་ཡ་སྭཱཧཱ། སྟམྦྷ་ཡ་སྭཱཧཱ། མེ་ཧ་ཡ་སྭཱཧཱ། མཱ་ལཱ་ཡ་སྭཱཧཱ། ཡཱ་མཱ་ཡ་སྭཱཧཱ། ཡ་མ་མ་མཱ་ཡ་སྭཱཧཱ། བཛྲ་ཡཱ་སྭཱཧཱ།
མ་ཧཱ་བཛྲཱ་ཡ་སྭཱཧཱ། བཛྲ་དྷ་རཱ་ཡ་སྭཱཧཱ། བཛྲ་པཱ་ཎི་ཡེ་སྭཱཧཱ། བཛྲ་ཧསྟཱ་ཡ་སྭཱཧཱ། བཛྲོ་གྲ་ཧསྟཱ་ཡ་སྭཱཧཱ། བཛྲ་དཎྜཱ་ཡ་སྭཱཧཱ། བཛྲོ་གྲ་དཎྜཱ་ཡ་སྭཱཧཱ། བི་ཤྭ་པ་ཎ་ཡེ་སྭཱཧཱ། ན་མ་
ཀཱ་མེ་ཤྭ་ར་བཛྲ་པཱ་ཎ་ཡེ་སྭཱཧཱ། རིག་སྔགས་འདོད་པའི་རྡོ་རྗེ་མ། །འདི་ནི་རླུང་གི་ཤུགས་ཞེས་བྱ། །འདོད་པའི་ཁམས་ནི་ཀུན་གྱི་མཆོག །རིག་སྔགས་རྒྱལ་མོ་བླ་ན་མེད། །
འདོད་པའི་ཁམས་གནས་ཅི་ཡང་རུང༌། །འདོད་པའམ་འདོད་པ་ཞིག་པར་རུང༌། །རབ་ཏུ་བསྒྲུབས་ན་དེ་དག་ནི། །དོན་དུ་མི་འགྲུབ་གང་ཡང་མེད། །ལས་ཀྱི་དམ་པ་ཇི་

94-1-247b

བཞིན་དང༌། །ཁྱད་པར་དང་ནི་སྒྲུབ་པའི་མཆོག །དེ་ཉིད་ཐོག་མར་བཤད་པར་བྱ། །རང་བྱུང་ལ་ནི་ཕྱག་བྱས་ནས། །སངས་རྒྱས་བྱང་ཆུབ་ཤིང་དྲུང་དུ། །ཤར་ཕྱོགས་བལྟ་ཞིང་
འདུག་པར་བྱ། །ཀར་ནི་ཀ་རའི་མེ་ཏོག་དང༌། །དེ་ནི་བཙོ་མའི་གསེར་མདོག་འདྲ། །སངས་རྒྱས་ཀྱི་ནི་གཡས་ལོགས་སུ། །རིགས་མཆོག་རབ་སྦྱིན་ཤེས་ཉེན་ཅན། །འདོད་པའི་
དབང་ཕྱུག་རྨ་བྱ་ཡི། །མགྲིན་པ་བཞིན་དུ་སྔོ་བར་བྲི། །སངས་རྒྱས་ཀྱི་ནི་གཡོན་ལོགས་སུ། །མངའ་བདག་རྡོ་རྗེ་འཛིན་ཆེན་ནི། །སྤྲིན་དམར་མདོག་འདྲ་འོད་དང་བཅས། །དཔལ་
མཆོག་པདྨར་བཞུགས་པར་བྲི། །དེ་ནས་མར་གྱི་བརྒྱད་ལ་བརྩམ། །ནས་ཀྱི་ཟས་བཟའ་དུས་སུམ་ཅུ། །དུས་གསུམ་དུ་ནི་བསྒྲིམ་བྱ་ཞིང༌། །ཆོ་གའི་འདི་ནི་རྟག་ཏུ་བྱ། །མེ་ཏོག་
དཀར་པོ་སྔོན་པོ་དང༌། །དམར་པོ་དང་ནི་རྣམ་པ་གསུམ། །བླངས་ཏེ་གནས་དེར་ཞུགས་ནས་ནི། །ཆོ་ག་བཞིན་དུ་མཆོད་པར་བྱ། །དེར་ནི་ལྔ་བཅུ་གཅིག་བཟླས་པས། །ཚེས་
གྲངས་བཅུ་གཉིས་བར་དུ་ཡང༌། །དཀར་པོ་སངས་རྒྱས་བསྣུན་པར་བྱ། །སྔོན་པོས་འདོད་པའི་དབང་ཕྱུག་ལ། །པདྨ་དམར་པོ་ལ་སོགས་པས། །ལག་ན་རྡོ་རྗེ་བསྣུན་པས་
ཀྱང༌། །ཞག་གསུམ་ཁྲུས་བྱས་གསོ་སྦྱོང་ལྡན། །བཅོ་ལྔ་ཡི་ནི་གཙང་མ་ཡིས། །ལྷ་བཤོས་སྣ་ཚོགས་ཀུན་དུ་དགྲམ། །དུ་རུ་སྐ་དང་ཨ་ག་རུ། །སངས་རྒྱས་ཀྱི་ནི་བདུག་

94-1-248a

མཆོག་བསྲེག །ཐང་ཆུའི་སྣོད་ནི་ཐ་དད་གཞག །ལག་ན་རྡོ་རྗེ་གུ་གུལ་དབུལ། །སངས་རྒྱས་རིག་སྔགས་རྡོ་རྗེ་འཛིན། །སློབ་དཔོན་ལ་ནི་གུས་མཆོད་བྱ། །དེ་
ནས་སེམས་ནི་བསྡུས་ནས་ཀྱང༌། །མཆོད་པ་དག་ནི་རྒྱས་པར་བྱ། །བདེན་པ་བཞི་ནི་སྟོན་པ་པོས། །མེ་ཏོག་དཀར་པོ་བཅོམ་ལྡན་ལ། །བཞི་བརྒྱའམ་བརྒྱད་བརྒྱ་དམ་པ་ཡིས། །
བཟླས་ཤིང་བཟླས་ཤིང་བསྣུན་པར་བྱ། །སྔོ་བའི་ནང་ན་མདོག་སྔོན་མཆོག །སུམ་བརྒྱས་འདོད་པའི་དབང་ཕྱུག་ལ། །དམར་བའི་ནང་ན་མདོག་དམར་མཆོག །སུམ་བརྒྱས་
རྡོ་རྗེ་འཛིན་ལ་བསྣུན། །སྲུང་བ་ལ་ནི་ཁྲི་ལམ་དུ། །ཟླ་གཅིག་བརྒྱད་བརྒྱ་བཟླས་བརྗོད་བྱ། །སྒྲུབ་པ་ཐོག་མ་ཐ་མར་ཡང༌། །སྐུད་པ་ནག་པོས་བཅིང་བར་བྱ། །བ་ཏི་བི་དྷ་རཀྵ་
དྷ་རེ་རཀྵ་ཤ་།མ་ཧཱ་དྷ་ནི་རཀྵ། ཏ་ཐཱ་ག་ཏ་ས་ཧ་ཛཱ་ཏ་རཀྵ། པུཥྤ་ཀེ་ཏུ་རཀྵ། ཨ་པ་ཏ་རཀྵ་སྭཱཧཱ། རྩ་བའི་སྐུད་པ་གཙང་བྱས་ནས། །སྒྲུབ་པ་དེ་ལྟར་སྲུང་བྱས་ལ། །
མཚམས་བཅད་པ་ནི་འདིས་བྱས་ན། །མཚམས་བཅད་ཀུན་གྱིས་མཆོག་ཏུ་འགྱུར། །དྷ་ནི་ཀ་ནི་དྷ་ནི་ཀ་ནི་སརྦ་སཱི་མ་བནྡྷ་ནི་སྭཱཧཱ། མཚམས་བཅད་ཀྱི་ནི་མེ་འདི་
ཡང༌། །བརྒྱད་བརྒྱ་བཟླས་སམ་ཡང་ན་ནི། །དེ་བཞིན་ཚོན་སྐུད་སྣ་ཚོགས་ཀྱིས། །གནས་རྣམས་ཀུན་ཏུ་བསྐོར་བར་བྱ། །དངོས་གྲུབ་སྒྲུབ་ཅིང་ནོར་འདོད་པས། །དངོས་

94-1-248b

གྲུབ་ལྟས་ནི་བལྟ་བའི་ཕྱིར། །རིག་སྔགས་རྒྱལ་དབང་གྲུབ་རྣམས་ཀྱི། །སྒྲུབ་པའི་ཚིག་ནི་བཟླས་བརྗོད་བྱ། །ཨ་གཾ་དེ་སཱ་དྷ་ཡ་ཨ་མོ་གྷེ་སཱ་ཡ་དྷ་ཡ། ས་བ་ལེ་སཱ་དྷ་ཡ། ཨུད་སཱ་དེ་
སཏྱ་གེ་པྲཛྙེ་ཨུ་བ་ཤ་ནེ་ས་དྷ་ཡ་སྭཱཧཱ། དེ་ནས་རིག་སྔགས་སྒྲུབ་པ་ན། །མཚན་མ་དག་ནི་རྟོགས་པར་བྱ། །སྐུ་གདུང་ལྡན་པའི་སྐུ་གཟུགས་དེ། །ཉི་མ་བཞིན་
དུ་འབར་བར་འགྱུར། །དད་དང་མཆོད་པའི་ཉེས་པ་དང༌། །རིག་སྔགས་ཉམས་པའི་ཉེས་པ་ཡིས། །ཅི་སྟེ་དེར་ནི་མ་གྲུབ་ན། །ཡར་གྱི་དོ་ལའང་བསྒྲུབ་པར་བྱ། །དད་དང་
མཆོད་དང་ཆོ་ག་ཡིས། །དེ་བཞིན་རྫོགས་པར་བརྩམ་པར་བྱ། །དུས་གསུམ་གཙང་སྦྲ་རྫོགས་བྱ་ཞིང༌། །ནས་ཀྱི་ཁ་ཟས་དུས་སུ་བཟའ། །བཟླས་བརྗོད་འདུན་པས་མཚན་
མ་གསུམ། །མ་བྱུང་བར་དུ་བཟླས་བརྗོད་བྱ། །སངས་རྒྱས་ཞལ་ནས་ཨནྡ་རྙིལ། །ཡང་ན་མཐོན་ཀ་ཆེན་པོ་འབྱུང༌། །འདོད་པའི་དབང་ཕྱུག་ཁ་ནས་ཀྱང༌། །བཟང་ཕོ་དཀྱིལ་
འཁོར་སྟེང་དུ་ལྷུང༌། །ལག་ན་རྡོ་རྗེའི་ཁ་ནས་ཀྱང༌། །ཕུན་སུམ་ཚོགས་པའི་དབྱིག་རྣམས་འབྱུང༌། །ཡིད་བཞིན་ནོར་བུ་འདྲ་བ་ཡི། །ནོར་བུ་ལེགས་སྡུག་མགོ་ལ་གདགས། །
འདོད་ན་གཡས་པའི་མཁྲིག་མར་ཡང༌། །ཆོ་ག་བཞིན་དུ་གདགས་པར་བྱ། །ས་དང་ན་མ་མཁའ་སྣང་བྱེད་ཅིང༌། །འཁོར་ལོས་བསྒྱུར་བ་གཞན་བཞིན་འགྱུར། །ནོར་

94-1-249a

བུའི་མཐུས་ནི་འཇིགས་བྱེད་ཅིང༌། །རིག་སྔགས་གྲུབ་མཐུས་སྟོབས་ཆེན་འགྱུར། །དེས་ནི་མུན་པར་འཇིགས་བྱེད་ཅིང༌། །རྒྱ་མཚོ་ཆེན་པོར་
འཇིགས་པ་མེད། །འདོད་པ་དག་ལ་མཆོད་པར་འགྱུར། །རིག་སྔགས་མཆོག་བསྒྲུབས་སྐྱབས་ཀྱི་མཆོག །དེ་ཡང་རིན་ཆེན་སྤྱོད་ཀུན་གྱི། །ནང་ན་ཚུགས་པར་ནུས་
པ་མེད༑ ༑མུ་སྟེགས་རྣམས་ཀྱིས་ཀུན་རིག་བཞིན། །ཇི་ལྟར་དབང་ཕྱུག་འདོད་ལ་སྤྱོད། །འདོད་པ་ལྷག་མ་དེ་བཞིན་དུ། །རིག་པའི་རྒྱལ་པོ་མཆོག་སྒྲུབ་སྟེ། །འདོད་
ལ་མངོན་དུ་སྤྱོད་པར་འགྱུར། །ཅི་སྟེ་དད་ཅིང་གུས་པ་དང༌། །ལག་ན་རྡོ་རྗེ་ཆོ་ག་ཤེས། །དེ་ཡང་རྡོ་རྗེ་འཛིན་བཞིན་དུ། །འཇིག་རྟེན་གསུམ་ན་འཇིགས་མེད་རྒྱུ། །དབྱིག་
རྣམས་དང་ནི་དོང་ཙེ་དག །འཕགས་པ་ལ་ལས་བསྒྲུབས་ན་ཡང༌། །གཉིས་ཀ་དེས་བསྒྲུབས་འཇིགས་པ་མེད། །བདེ་ཅན་དག་དང་ལྡན་པ་དང༌། །ནག་མོ་ཆེ་དང་ལྡན་པ་
དེས༑ ༑མངོན་དུ་ཡིད་བཞིན་ནོར་བུ་འཆང༌། །གྲོང་ཁྱེར་རྒྱལ་པོ་བཞིན་དུ་འཐོབ། །བྱ་བ་མང་ལས་བརྟེན་པ་དང༌། །རྣམ་པ་མང་པོ་སྣ་ཚོགས་པ། །མང་པོ་འདི་དག་ཅི་
སྨོས་ཏེ༑ ༑མདོ་ཙམ་འདི་ནི་མཉན་པར་གྱིས། །འདོད་པ་ཡིས་ནི་རྡོ་རྗེ་མ། །འདི་ནི་ལས་ཀུན་སྒྲུབ་པ་སྟེ། །བློན་པོ་རྣམས་ཀྱི་དམ་པའི་མཆོག །ལས་རྣམས་ཀུན་ལ་

94-1-249b

དོན་ཡོད་པ། །ཅི་སྟེ་ཡིད་ལ་འདོད་པ་ཡིས། །དངོས་གྲུབ་བདེ་མཆོག་དགོངས་ན་ཡང༌། །བྱ་བའི་དོན་ཀུན་གྲུབ་པ་ཡི། །འདོད་པའི་རྡོ་རྗེ་མ་ཉིད་སྒྲུབ། །རྟག་ཏུ་རང་དགར་བདེ་པ་
སྦྱིན༑ ༑རང་དགར་འགྲོ་བའི་གཞི་ཡང་ཡིན། །རང་དགར་རྩེ་ཞིང་སྤྱོད་པ་ཡང༌། །འཆང་བ་ལ་སོགས་རང་དགར་འགྱུར། །འདི་ནི་སྤྲོ་བའི་ངང་ཅན་ལ། །ནམ་ཡང་རྒྱབ་ཀྱིས་
ཕྱོགས་མི་འགྱུར། །སྒྲུབ་པ་དེ་ཡང་འཇོམས་མི་བྱེད། །འབྲས་བུ་མེད་པར་མི་འགྱུར་ལ། །བགེགས་ཀྱང་བྱེད་པར་མི་འགྱུར་རོ། །དཀྱིལ་འཁོར་ལས་ནི་ཉམས་གྱུར་དང༌། །
དམ་ཚིགས་དག་ཀྱང་སྤངས་པ་དང༌། །སངས་རྒྱས་རྡོ་རྗེ་འཛིན་མཆོག་སོགས། །མ་དད་རྣམས་ལ་འགྲུབ་མི་འགྱུར། །དེ་ཕྱིར་དཀོན་མཆོག་གསུམ་པོ་དང༌། །དེ་བཞིན་རྡོ་རྗེ་
འཛིན་པ་དང༌། །རིག་སྔགས་རང་གི་བླ་མ་ལ། །གུས་བྱས་མཆོད་ཅིང་བསྒྲུབ་པར་བྱ། །སྒྲུབ་པ་དག་ནི་མ་བྱས་ཀྱང༌། །རྩ་བའི་རིག་སྔགས་སྟོབས་ལྡན་པ། །ལས་རྣམས་
སྟོང་དག་འགྲུབ་བྱེད་པ། །གང་ཡིན་དེ་དག་ཤེས་པར་གྱིས། །ཀྲི་ཀ་མ་ལ་ཀ་ཡི་ཤིང༌། །ཡམ་སྲེག་ཤིང་ནི་བརྒྱ་རྩ་བརྒྱད། །གཙང་མའི་ཕྱོགས་སུ་མེ་སྦར་ཏེ། །ཆོ་ག་དག་ནི་
རྒྱས་པར་བྱ། །ཞག་བདུན་བར་དུ་དུས་གསུམ་དུ། །དེ་བཞིན་བཟླས་བརྗོད་བརྒྱད་བརྒྱ་བྱ། །མར་བཅས་འོ་ཐུག་སྦྲང་རྩིར་ལྡན། །མེ་མཆོག་སྦྱིན་སྲེག་བྱས་ན་ནི། །འདིས་

94-1-250a

ནི་རྒྱལ་པོའམ་ཡང་ན་ནི། །འཁོར་ལོས་བསྒྱུར་བའང་དབང་གྱུར་ན། །རྒྱལ་སྲིད་དག་ལ་ཕན་པ་ཡི། །རྒྱལ་པོའི་འཁོར་ལྟ་ཅི་ཞིག་སྨོས། །ལན་ཚྭ་
ལས་ནི་གཟུགས་བྱས་ནས། །རྐང་པ་ནས་བརྩམས་སྦྱིན་སྲེག་བྱ། །ཆོ་ག་དེས་ནི་བུད་མེད་དང༌། །སྐྱེས་པ་དབང་དུ་འགུགས་པར་འགྱུར། །བུ་མོ་ཡི་ནི་གཟུགས་བྱས་
ནས༑ ༑རྐང་པ་ནས་བརྩམས་སྦྱིན་སྲེག་བྱ། །ཆོ་ག་དེ་ནས་བུད་མེད་རྣམས། །དབང་དུ་བྱ་བ་བསྟན་པ་ཡིན། །ལོ་མའི་སྦྲང་མའི་དཔུང་བྱས་ནས། །ཡུངས་ཀར་མེ་ཏོག་
བསྲེགས་པ་ཡིས། །དེ་བཞིན་ཞག་བདུན་དུས་གསུམ་དུ། །རབ་ཏུ་བསྒྲིམས་ཏེ་མཆོད་པར་བྱ། །དེ་ནི་ཡུངས་ཀར་མེ་ཏོག་གིས། །ཞག་བདུན་བར་དུ་བསྒྲུབས་ན་ནི། །
ལན་བདུན་བཟླས་པ་འགྲུབ་འགྱུར་ཏེ། །ལོ་མའི་སྦྲང་མ་འཕོ་བར་འགྱུར། །གོ་ཆ་དག་ནི་མཆོག་དང་ནི། །དེ་བཞིན་མནྟ་ཀ་བླངས་ནས། །བཟླས་བརྗོད་བརྒྱད་བརྒྱ་བཟླས་
བྱ་ཞིང༌། །ཐོག་མར་ལེགས་པར་མཆོད་བྱས་ནས། །གང་གི་མིང་ནི་བརྗོད་པ་དེ། །སྐད་ཅིག་གིས་ནི་དབང་དུ་འགྱུར། །དེ་བཞིན་ཆོ་ག་བྱས་ནས་ནི། །ནནྟ་ཀ་ནི་ཕྱི་ནས་
བླངས༑ ༑ཨ་ག་རུ་དང་ཙནྡན་དང༌། །མ་རུ་པ་ཀ་རློན་པ་བླང༌། །དྲི་ལ་སོགས་པ་དེ་དག་གིས། །ཁྲུས་བྱས་སྐྱེ་བོ་ཐམས་ཅད་དགྲ་།ཐོག་མར་མཆོད་པ་ལ་སོགས་པ། །

94-1-250b

བྱེད་ཅིང་བྱེད་ཅིང་ཞག་བདུན་དུ། །དུས་གསུམ་བརྒྱད་བརྒྱ་བཟླས་བརྗོད་བྱ། །ཕྱི་ནས་མཁས་པས་ཁྲུས་ཀྱང་བྱ། །མར་གྱི་ངོ་ནི་བཅུ་བཞི་ལ། །བཟླས་བརྗོད་བརྒྱ་རྩ་བརྒྱད་
བྱས་ན༑ ༑རྒྱལ་པོས་དེ་ལ་མཆོད་པར་བྱ། །བོང་ང་ཡི་ནི་རྩ་བ་ཡང༌། །བྱང་ཕྱོགས་བལྟ་ཞིང་བརྐོ་བར་བྱ། །དེ་ནས་དེ་ཡི་ཤུན་ཕྲགས་ནི། །མར་གྱི་ངོ་ཡི་བཅུ་བཞི་ལ། །ཕྱེ་མར་
བྱས་ནས་བཟླས་བརྗོད་བྱས། །དེ་བཞིན་བརྒྱད་བརྒྱ་བཟླས་ནས་ནི། །ཕུར་མར་བྱས་ཏེ་བཅང་བར་བྱ། །བུད་མེད་ལ་ནི་དེར་གཏོར་ན། །དེ་མ་ཐག་ཏུ་དབང་དུ་འགྱུར། །ཐམས་
ཅད་དབྱེ་བར་བྱ་བ་ནི། །ནིམ་པའི་ཡལ་ག་བསྲེག་བྱ་ཞིང༌། །འདི་དང་འདི་གཉིས་རྩོད་གྱུར་ཅིག །ཅེས་བྱ་ཆོ་ག་གསང་བ་ཡིན། །དེ་ལས་ཕྱིར་གསོ་དམ་པ་ནི། །གསང་སྔགས་
འདིས་ནི་བཀྲུ་བར་བྱ། །དྲི་ལ་སོགས་པས་སྙིང་ནས་མཆོད། །བཟླས་བརྗོད་བརྒྱད་བརྒྱ་བྱས་ན་ནི། །བྱད་སྟེམས་དགྲོལ་བའི་མཆོག་ཡིན་ཏེ། །ཅི་དགའ་བར་ནི་བརྩམ་བྱ་ཞིང༌། །
ཞག་བདུན་བར་དུ་བསྒྲུབས་ན་ནི། །མི་སོད་འཇིགས་མེད་འབར་བར་འགྱུར། །ཀར་ན་པི་ལུ་ལི་གཅིག་དང༌། །སྐེ་ཚེའི་འབྲུ་དང་ལན་ཚྭ་དང༌། །ནིམ་པའི་འབྲུ་དང་རས་བལ་གྱི། །
ས་བོན་དེ་དག་སྦྱིན་སྲེག་བྱ། །འདི་ནས་གཞན་དུ་ཆེ་གེ་མོ། །སོང་ཞིག་བྲོས་ཤིག་མེད་གྱུར་ཅིག །ཅེས་ནི་མིང་ཡང་བརྗོད་བྱས་ན། །འགྲོ་འགྱུར་འདི་ལ་ཐེ་ཚོམ་མེད། །དེ་ལས་སླར་ནས་

94-1-251a

གསོ་བ་དང༌། །བཞག་པར་བྱས་ན་ལན་བདུན་དུ། །དེ་ལ་སྲུང་བ་མཆོག་བྱས་ན། །གནས་སུ་དགའ་བར་བྱེད་པར་འགྱུར། །བ་ཏ་ལ་ཡི་ལོ་མ་དང༌། །
བིལ་བ་འཛམ་བུ་ཨ་མྲ་དང༌། །སྐྱུ་རུ་ར་ལ་སོགས་པ་ཡིས། །སྐལ་ཆུང་དེ་ནི་ཁྲུས་བྱས་ན། །སྐལ་དང་ལྡན་པར་བྱེད་པའི་མཆོག །གོས་འདོད་པ་ཤའི་མེ་ཏོག་རྣམས། །
སྦྱིན་སྲེག་བྱས་ན་གོས་རྣམས་ཐོབ། །ཧི་རན་ནེ་མུ་ལི་ཀི་རྣམས། །སྦྱིན་སྲེག་བྱས་ན་དབྱིག་རྣམས་འཕེལ། །གསེར་འདོད་པས་ནི་སུ་བརྞ། །ཚུལ་བཞིན་སྦྱིན་སྲེག་བྱས་ན་
འཐོབ༑ ༑གསེར་སྒྲུབ་པ་ཡི་ནང་ན་ནི། །ཆོ་ག་འདི་ནི་མཆོག་ཏུ་བཤད། །འདོད་པའི་རྡོ་རྗེ་མའི་ཆོ་ག་རྫོགས་སོ།།    །།དེ་ནས་རྡོ་རྗེ་འོག་པག་ཅན། །གནོད་སྦྱིན་
རྣམས་ཀྱི་སྙིང་པོ་སྟེ། །འཕྲོག་མ་ཞེས་ཀྱང་རབ་གྲགས་པ། །འབར་བ་དེ་ནི་བཤད་པར་བྱ། །དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་སྡེའི་བདག་པོ་
ལག་ན་རྡོ་རྗེ་གསུམ་པོ་ལ་ཕྱག་འཚལ་ལོ། །གནོད་སྦྱིན་ཐམས་ཅད་ལ་ཕྱག་འཚལ་ལོ། །ལྔས་རྩེན་ལ་ཕྱག་འཚལ་ལོ། །གནོད་སྦྱིན་མོ་ཆེན་མོ་འཕྲོག་མ་རྡོ་རྗེའི་
འོག་པག་ཅན་རིགས་ཐམས་ཅད་དང་ལྡན་པ་ལ་ཕྱག་འཚལ་ལོ། །དེ་ནས་གནོད་སྦྱིན་ཐམས་ཅད་ཀྱི་སྙིང་པོ་བརྗོད་པར་བྱའི། ཁྱེད་ཀུན་ང་ལ་ཉོན་ཅིག །མཐོང་ན་

94-1-251b

དོན་ཡོད་ཞི་བ་དང༌། །གསུམ་མཆོག་བལྟ་ན་མི་བཟད་དང༌། །འབྱུང་པོ་ཐམས་ཅད་རབ་ཞི་བྱེད། །ལག་ན་རྡོ་རྗེ་སྟོབས་པོ་ཆེ། །ནོར་གྱི་བདག་པོ་རྣམ་ཐོས་བུ། །གནོད་སྦྱིན་
ཀུན་གྱི་མངའ་བདག་རྗེ། །གནོད་སྦྱིན་གང་དག་རི་ལ་གནས། །ས་ཏི་རི་དང་རི་བོ་ཆེ། །ཞོ་གདོང་དང་ནི་གདོང་རྒྱས་དང༌། །འདོད་པའི་དོན་སྦྱིན་གནོད་སྦྱིན་གང༌། །མཚོན་
ཆ་འཐབ་ཆ་སྣ་ཚོགས་ཅན། །སྟོབས་ལྡན་རྫུ་འཕྲུལ་ཆེན་པོ་དང༌། །རྒྱལ་དང་རྣམ་པར་རྒྱལ་བ་དང༌། །པདྨ་དཀར་དང་དགྲ་འཇོམས་དང༌། །རྒྱན་ཕྲེང་རྒྱས་དང་རྒྱན་ཕྲེང་
ཆེ༑ ༑བདུད་རྩི་སྙིང་རྗེ་ཉིང་རྗེ་གྲོང༌། །གནོད་སྦྱིན་ཆེན་པོ་ལྔས་རྩེན་དང༌། །གནོད་སྦྱིན་ན་ལ་ཀུ་བེ་ར། །ནོར་བུའི་སུལ་ཅན་གནོད་སྦྱིན་གང༌། །ནོར་བུ་བཟང་ཞེས་གྲགས་
པ་དང༌། །རྫོགས་ལྡན་དང་ནི་རྫོགས་བཟང་དང༌། །རབ་ཏུ་བཟང་དང་བཟང་པོ་ཉིད། །བདག་གི་སྙིང་པོས་བཀུག་པས་ན། །དེ་དག་ཐམས་ཅད་འདིར་གཤེགས་ཤིག །མ་
སྨོས་གནོད་སྦྱིན་དེ་དག་དང༌། །བདག་གི་དོན་གྲུབ་དེ་དག་དང༌། །རྟག་ཏུ་དགེ་དང་ཕན་བྱེད་དང༌། །གནོད་སྦྱིན་གདོན་ནི་སྐྱེད་བྱེད་དང༌། །གནོད་སྦྱིན་མོ་ནི་འཕྲོག་མ་མོ། །བུ་
མངས་ཁྱོད་ནི་འདིར་ཤོག་ཅིག །གཟུགས་ཆེན་ལྡན་ཞིང་སྟོབས་ཆེ་བའི། །བུ་དེ་དག་ཀྱང་འདིར་ཤོག་ཅིག །ཁྱོད་ནི་རྟག་ཏུ་གནོད་སྦྱིན་དང༌། །བུ་ཡི་འཁོར་དང་ལྷན་ཅིག་ཏུ། །

94-1-252a

ལག་ན་རྡོ་རྗེས་རབ་བསྐུལ་བས། །ལས་རྣམས་ཐམས་ཅད་སྒྲུབ་པར་གྱིས། །དགྲ་ཡི་ཕྱོགས་དང་མཛའ་བོའི་ཕྱོགས། །དེ་བཞིན་རྒྱལ་པོ་ས་གང་
དང༌། །ནགས་དང་བྲག་ཁྲོད་རྫོང་རྣམས་དང༌། །གཡུལ་དུ་རྒྱལ་བར་བྱ་བ་དང༌། །རྒྱས་བ་ཡི་ནི་ལས་རྣམས་དང༌། །རྩོད་པ་དང་ནི་འཐབ་པ་དང༌། །སྲུང་པའི་ལས་དང་
དབང་སྒྲུབ་དང༌། །བག་མ་དག་ནི་ལེན་པ་ལ། །ལག་ན་རྡོ་རྗེས་བཤད་པ་བཞིན། །རྡོ་རྗེ་དབྱུག་སོགས་ལྷན་ཅིག་ཏུ། །དམ་པ་འཆང་བའི་འོག་པག་མས། །དོན་རྣམས་
ཐམས་ཅད་སྨྱུར་ཏེ་གྱིས། །སྱཱད་ཡ་ཐེ་དན་ཨ་མ་ལེ། བི་མ་ལེ། ནི་རྨ་ལེ། མཾ་ག་ལྱེ་ས་ཧི་ཏེ། ཧ་ན་ཧ་ན། ས་ར་ས་ར། ཨཱ་ཤཱ་ནེ་བེ་ག་ནཱ་མ་ཏིཥྛ་རཱ་ཛཱ་དཱུ་ཏི། དེ་བ་དཱུ་ཏི། ཡཀྵ་དཱུ་ཏི། བཛྲ་
དཱུ་ཏི༑ སརྦ་གྲ་ཧ་ནཱ་ཤ་ཏྲུཾ་པྲ་མརྡ་ནི་བཛྲ་དཱུ་ཏི་ཨི་དཾ། ཀུ་རྦཾ་ཧི་བཛྲེ་སཱ་དཱ་ཡཱ་ཀཱཪྱ་མ་མ་པ་རེ་ཤཾ་དྷུ་བྷ་ག་ཀཱ་ཪྱ་མ་བྷི་དུཥྚི་ཀ་དུ་རྨུ་ཁེ་དུ་རྨུ་ཁེ་མེ་མ། ཤ་ཏྲ་བོ་ནཱ་ཐ་བ་དྷ་བི་
ཛ་ཡེ་བི་ཛ་ཡོ་མེ་བྷ་བ་ཏུ། ཨ་པ་རཱ་ཛི་ཏེ། ཨ་བ་རཱ་ཛ་ཡོ་མེ་བྷ་བ་ཏུ་བ་ལ་བ་ལ། བནྟོ་བྷ་བྷཱ་མེ་མ་ཏི་དྷི་ཏི་དྷི་ཏ་མནྟོ་བྷ་བ་ན་ཨ་མ་ལེ་མཾ་ག་ལྱེ། མ་རེ་ཧི་ཏཾ་བི་མ་ལྱེ། ན་ཤེ་
ཧ་ཏཾ་མཾ་ག་ལྱེ། མ་རེ་ཧ་ཏཾ་བི་མ་ལྱེ། ན་ཤེ་ཧི་ཏཾ་དཾ་ཏ་ཀརྨ་དནྟོ་ཧི་དན་ལ་གྷུ་པཱ་ཤ་ནི་བྲི་ཤེ་ཧི་ཏཾ། སརྦ་རཱ་ཛཱ་དྭཱ་ར་བི་ར་ཛཱ་ནི་ཨ་པ་རཱ་ཛི་ཏེ། སརྦ་ཡཀྵ་ཧྲྀ་ད་ཡ་བརྟ་ནི།

94-1-252b

ཨ་པ་ཡཱ་མི་བཱ་པི་ཙ་ཨ་ནུ་ས་ར་ས་ར་སརྦ་ཡཀྵ་ཧྲྀ་ད་ཡ་ནི་ཨ་བི་བ་པི་ཙ་སོ་ནི་སོ་ན། ས་ར་ས་ར། ས་མ་ཡ་མ་ནུ་སྨ་ར། ཨ་ཡཱ་ན། ཡ་ན་སཾ་ཙ་ལ་ནི། སརྦ་ཡཀྵ་ད་ཡཱ་ནི། ཧ་ན་
ཧ་ན༑ ད་ཧ་ད་ཧ། པ་ཙ་པ་ཙ། བྷཉྫ་བྷཉྫ། བྷ་ན་བྷ་ན། མུ་རུ་མུ་རུ། ཏུ་རུ་ཏུ་རུ། བྷ་བ་བྷ་བ། རཀྵ་རཀྵ་མཾ་ཀརྨ་དཱུ་ཏི་མ་མ་ཀརྨ། པྲ་བི་ཤ་།སརྦ་ཨརྠ་སཱ་དྷ་ནི། སརྦ་ཨརྠ་སཱ་
དྷ་མ་མེ་སཱ་དྷ་ཡ། ཨི་དཉྩ་མེ། ཀཱཪྱཾ་ཀུ་རུ་སྭཱཧཱ། རིག་སྔགས་རྡོ་རྗེ་འོག་པག་ཅན། །གནོད་སྦྱིན་ཀུན་གྱི་སྙིང་པོ་སྟེ། །འཕྲོག་མ་ཞེས་ཀྱང་རབ་གྲགས་པ། །ཤེས་ལྡན་དེ་ནི་
བཤད་པ་ཡིན། །དཀྱིལ་འཁོར་གྱི་ནི་ལས་མཐོང་དང༌། །དཀྱིལ་འཁོར་སྒྲུབ་པ་བྱས་པ་ཡིས། །དཀྱིལ་འཁོར་ཆོ་ག་དེ་བཞིན་དུ། །ལས་ཀྱི་དཀྱིལ་འཁོར་མཆོག་མཆོད་ནས།།
ཉིན་ཞག་གཅིག་ཏུ་སྨྱུང་བར་བྱ། །ཡང་ན་ཞག་གསུམ་སྨྱུང་བྱས་ལ། །གཙང་མས་གཙང་མའི་ས་ཕྱོགས་སུ། །གནོད་སྦྱིན་དཀྱིལ་འཁོར་རབ་གསལ་བྲི། །ཡང་ན་ཞག་
གི་ངོ་གཉིས་ལས། །གང་འདོད་པ་ཡི་མཚན་མ་ནི། །གྲུ་བཞི་ལྷམ་པ་སྒོ་བཞིར་ལྡན། །ཁྲུ་བཅུ་པ་ལ་དབྱིབས་ལེགས་པ། །སངས་རྒྱས་དབུ་གསུམ་ཤར་ཕྱོགས་གཟིགས།།
ཡང་ན་ཆོས་ཀྱི་དཀྱིལ་འཁོར་བྲི། །དེ་ཡི་གཡོན་ཕྱོགས་རིག་སྔགས་ཀྱི། །སྟོབས་འཆང་ལག་ན་རྡོ་རྗེ་བྲི། །སངས་རྒྱས་ཀྱི་ནི་གཡས་ལོགས་སུ། །ནོར་གྱི་དབང་ཕྱུག་གནོད་

94-1-253a

སྦྱིན་བཅས། །དེ་དག་མདུན་དུ་འཕྲོག་མ་ནི། །འོག་བག་རིག་སྔགས་སྣ་ཚོགས་མཆོག །དེ་ཡི་རིག་སྔགས་ཚོགས་ཀུན་ནི། །གཡས་ཕྱོགས་
ངོས་སུ་གནས་པར་བྱ། །རྒྱལ་པོ་ཆེན་པོ་ཡུལ་འཁོར་སྲུང༌། །དྲི་ཟ་མཆོག་གི་དཔུང་གིས་བསྐོར། །ཤར་ཕྱོགས་སྒོར་ནི་རབ་གནས་ཤིང༌། །ནུབ་ཕྱོགས་སུ་ནི་བལྟ་
བར་བྱ༑ ༑རྒྱལ་པོ་ཆེན་པོ་འཕགས་སྐྱེས་པོ། །གྲུལ་བུམ་མཆོག་གི་དཔུང་གིས་བསྐོར། །ལྷོ་ཕྱོགས་སྒོ་ཡི་ནང་ན་གནས། །ལྷོ་ཕྱོགས་ནས་ནི་བྱང་དུ་བལྟ། །རྒྱལ་པོ་
ཆེན་པོ་མིག་མི་བཟང༌། །ཀླུ་དག་དང་ནི་ནམ་མཁའ་སྡིང༌། །མཆོག་རྣམས་ཀྱི་ནི་མདུན་དུ་འདུག །ནུབ་ཕྱོགས་ནས་ནི་ཤར་དུ་བལྟ། །རྒྱལ་པོ་ཆེན་པོ་ཀུ་བེ་ར། །
གནོད་སྦྱིན་མཆོག་གི་དཔུང་གིས་བསྐོར། །བྱང་ཕྱོགས་ཀྱི་ནི་སྒོ་ན་གནས། །ལྷོ་ཕྱོགས་ལོགས་སུ་བལྟ་བར་བྱ། །ཁོ་ར་ཁོར་ཡུག་ཐམས་ཅད་ནས། །གདོན་རྣམས་
བརྒྱད་བརྒྱས་བསྐོར་བར་བྱ། །མེ་རྣམས་ཀྱང་ནི་ཤིན་ཏུ་དགོད། །བཤོས་རྣམས་ཀུན་ཏུ་དགྲམ་པར་བྱ། །དེ་ནས་གནོད་སྦྱིན་གཏོར་མ་ཡང༌། །ཤ་བཅས་
དཀྱིལ་འཁོར་ནང་དུ་དགྲམ། །མར་མེ་ལ་སོགས་དྲི་རྣམས་དང༌། །མེ་ཏོག་འབྲས་བུ་ཀུན་གྱིས་བསྐོར། །དེ་ལྟར་བྱས་ན་རིག་སྔགས་ཆེ། །རྒྱལ་མོ་ཡི་ནི་དམ་པ་

94-1-253b

འདི༑ ༑བཟླས་བརྗོད་བྱེད་ན་བཤོས་རྣམས་དང༌། །བདུག་པ་དྲི་ལ་སོགས་པ་དབུལ། །བཟླས་བརྗོད་བསྙེན་བ་གྲངས་མེད་པར། །བཟླས་བརྗོད་བྱ་ཞིང་ཀུན་ནས་མཆོད། །བདུག་
པ་ཐམས་ཅད་ནང་དུ་བསྲེག །བཟླས་བརྗོད་བརྒྱད་བརྒྱ་བཀྲ་ཤིས་པ། །མཁས་པས་སྔོན་དུ་བྱས་ན་ནི། །དེ་ཉིད་སྲུང་བའི་མཆོག་ཡིན་ནོ། །དེ་ཉིད་རབ་ཏུ་སྒྲུབ་པ་ཡིན། །ཕྱོགས་
བཅིངས་པ་ཡང་དེ་ཉིད་དེ། །དེ་ནས་འདི་ཡི་བཟླས་བརྗོད་རྣམས། །བརྒྱ་རྩ་བརྒྱད་ནི་བཟླས་པ་ནས། །སྒྲུབ་པའི་འཕྲོག་མ་འགུལ་བ་དང༌། །ས་གཞི་དག་ཀྱང་གཡོ་བར་འགྱུར། །
གནོད་སྦྱིན་རྣམ་པ་སྣ་ཚོགས་དག །ཀུན་ནས་དེར་ནི་སྣང་བར་འགྱུར། །གཡོ་ཞིང་སྒྲ་འབྱིན་ལྟ་བར་བྱེད། །རབ་ཏུ་འདུ་ཤིང་འཕུངས་པ་དང༌། །འཇིགས་པའི་གཟུགས་རྣམས་
མཐོང་འགྱུར་ཞིང༌། །གཟུགས་སོ་ཅོག་ནི་དུ་མར་སྟོན། །དེ་ནི་དེ་ཡིས་འཇིགས་མི་བྱ། །སངས་རྒྱས་ཀྱི་ནི་དྲུང་དག་ཏུ། །རིག་སྔགས་ཚོགས་ནི་བཟླས་བརྗོད་བྱ། །རིག་སྔགས་
རྒྱལ་པོ་རབ་འབར་བ། །རྡོ་རྗེ་འོག་པག་རྣམས་བསྒྲུབས་པ། །དེ་ཚེ་བདག་ཉིད་འོང་བར་འགྱུར། །དེ་མཐོང་དེ་ནི་སྡེ་དང་བཅས། །མཁའ་ལ་རྒྱུ་བའི་མཆོག་ཏུ་འགྱུར། །གཞོན་ནུ་
ལ་སོགས་གནོད་སྦྱིན་གྱི། །ཚོགས་མཆོག་ཀུན་གྱིས་དེ་ལ་མཆོད། །གནོད་སྦྱིན་བཞིན་དུའང་རྒྱུ་བ་དང༌། །ཇི་བཞིན་སྟོབས་དང་ལྡན་པར་རྒྱུ། །དེ་སྲིད་དུ་ནི་མཁའ་ལ་འགྲོ།།

94-1-254a

ཡང་ན་ཚེ་དཔག་མེད་པར་གནས། །དཀྱིལ་འཁོར་མངོན་པར་མཆོད་ནས་ནི། །རྣམ་པ་ཀུན་གྱིས་རིག་སྔགས་བཟླས། །མ་གྲུབ་ན་ཡང་གདོན་ལ་
སོགས༑ ༑ལས་རྣམས་ཐམས་ཅད་བྱེད་པར་ནུས། །ཡིད་དང་ཚིག་གིས་བཟླས་བྱས་ནས། །དོན་རྣམས་རྣམ་པ་སྣ་ཚོགས་པ། །ཐམས་ཅད་ཀྱང་ནི་སྒྲུབ་པར་ནུས། །རྟག་
ཏུ་བཟླས་བརྗོད་སྦྱིན་སྲེག་དང༌། །མཆོད་པ་ཀུན་དང་མཉམ་གཞག་དང༌། །རྟག་ཏུ་མཆོད་པ་དགའ་བ་ཡིས། །དོན་རྣམས་ཐམས་ཅད་བསྒྲུབ་པར་བྱ། །རྡོ་རྗེ་འོག་པག་
ཅན་གྱི་ཆོ་ག་རྫོགས་སོ།།    །།དེ་ནས་སྔགས་འཆང་ཀུན་གྱིས་མཆོད། །ལག་ན་རྡོ་རྗེའི་སྲས་གཏུམ་པ། །རྡོ་རྗེའི་སྡེ་ནི་སྟོབས་པོ་ཆེ། །མཐོང་ན་དོན་ཡོད་ཞི་
བ་པོ༑ ༑གཏུམ་པོ་རྡོ་རྗེ་འཛིན་དགའ་བ། །འབར་བ་ཆེན་པོ་མཆོད་སྦྱིན་མཆོག །དོན་ཀུན་སྒྲུབ་བྱེད་བཤད་པར་བྱ། །ན་མོ་རཏྣ་ཏྲ་ཡཱ་སྱ། ན་མོ་མ་ཧཱ་སཏྭ་སྱ།
སཏྭ་སཏྭ་སྱ། ཨ་ཏི་བ་ལ་སྱ། ཨ་པྲ་མོ་ཡ་བ་ལ་སྱ། བཛྲ་སེ་ནཱ་ཡ་སྱ། བཛྲ་ཀཱམ་ད་སྱ། ཏུ་རུ་ཏུ་རུ། བཛྲ་སི་ནཱ་སྭཱཧཱ། ཀུ་རུ་ཀུ་རུ་མ་ཧཱ་སེ་ནཱ་ཡ་སྭཱཧཱ། ཧུ་རུ་ཧུ་
རུ༑ སརྦ་སཏྭ། བཱུ་ཛི་ཏཱ་ཡ་སྭཱཧཱ། སུ་རུ་སུ་རུ། སཏྭ་ཀཱ་མ་ཏྲ་ཡ་སྭཱཧཱ། མུ་རུ་མུ་རུ། མ་ཧཱ་པུ་རུ་ཥཱ་ཡ་སྭཱཧཱ། མ་ཧཱ་སཱེ་ནཱ་པ་ཏ་ཡེ། སརྦ་ཀརྨ་དཱ་ཡ་སྭཱཧཱ། སརྦ་ཛ་

94-1-254b

ཡ་ཛ་ཡ་དཱ་ཡ་སྭཱཧཱ། སརྦ་སིདྡྷི་སིདྡྷི་དཱ་ཡ་སྭཱཧཱ། སརྦ་དཱ་ན་དཱ་ནི་ནྱ་པྲ་དཱ་ཡ་སྭཱཧཱ། བཛྲ་སེ་ནཱ་ཡ་སྭཱཧཱ། ཨ་པྲ་མེ་ཡ་ཀུན་ཡ་སྭཱཧཱ། སརྦ་བ་ཏི་སཏྭ་བཱུ་ཛི་ཏཱ་ཡ་སྭཱཧཱ།
པྲ་ཎི་གྲྀཧྣ་མཱཾ་རཀྵ་མཱཾ་སརྦ་ཀཱ་མ་ད། སརྦ་ཀཱ་མ་མ་མེ་པཱུ་རཱ་ཡ་སྭཱཧཱ། འདི་ཡི་ཆོ་ག་བཤད་པར་བྱ། །ངས་བཤད་དེ་ནི་མཉན་པར་གྱིས། །ཆོ་ག་བཞིན་དུ་རྡོ་རྗེ་སྡེ། །རི་
མོའི་གཟུགས་ནི་རྒྱས་བྱས་ནས། །བདུག་པའི་མཆོད་པས་མཆོད་བྱ་ཞིང༌། །བསྒྲིམས་ཏེ་རྟག་ཏུ་བཟླས་བརྗོད་བྱ། །སྐུ་གདུང་ལྡན་པའི་མཆོད་རྟེན་ནམ། །གང་ན་སྐུ་
གདུང་ཡོད་པ་དེར། །ཅི་ནུས་ཀྱིས་ནི་རབ་བསྒྲིམས་ཏེ། །སྔར་ནི་བསྙེན་པ་འདི་དག་བྱ། །དེ་ནས་ཟླ་ཕྱེད་ཡང་ན་གཅིག །ཡང་ན་ཞག་ནི་བདུན་ཡང་རུང༌། །དུས་གསུམ་
ཁྲུས་བྱས་དཀར་གསུམ་བཟའ། །མཉམ་བཞག་རྟག་ཏུ་བཟླས་བརྗོད་བྱ། །གསོ་སྦྱོང་ཡན་ལག་བརྒྱད་ལྡན་པས། །ནས་ཀྱི་ཁ་ཟས་དུས་གསུམ་བཟའ། །ཤིན་ཏུ་
མཉམ་བཞག་དུས་གསུམ་དུ། །བརྒྱ་རྩ་བརྒྱད་ནི་བཟླས་བརྗོད་བྱ། །དེར་ནི་མར་གྱི་མར་མེ་གཉིས། །མ་ཤི་བར་ནི་གཞག་པར་བྱ། །ཕྱི་ནང་བཞག་བའི་སྨྱུང་བ་བྱ།།
ཟླ་བ་ཉ་ལ་རབ་བསྒྲིམས་ཏེ། །བཟའ་དང་བཏུང་བ་མང་པོ་ཡིས། །ལྷ་བཤོས་མཉམ་པར་བཞག་པས་དབུལ། །ཆོ་ག་དམ་པས་བསྲུང་བྱ་ཞིང༌། །ཆོ་ག་བརྟན་པ་དེས་

94-1-255a

བྱས་ནས། །རྡོ་རྗེ་སྡེ་ནི་སྟོབས་པོ་ཆེ། །ལན་གྲངས་བརྒྱ་སྟོང་བཟླས་བརྗོད་བྱ། །དེ་ནས་སྟོབས་ཆེན་རྡོ་རྗེ་སྡེ། །དེ་ལ་ཡང་ནི་འགྲུབ་འགྱུར་ཏེ།།
ཡིད་ལ་ཅི་དང་ཅི་འདོད་པའི། །དོན་རྣམས་ཐམས་ཅད་བྱེད་པར་འགྱུར། །ནད་ཀུན་ཡང་ནི་སེལ་བྱེད་ཅིང༌། །འདོད་པ་ཐམས་ཅད་སྦྱིན་པར་བྱེད། །ཡུངས་ཀར་ནས་
དང་ལན་ཚྭ་དང༌། །ཤུ་ཏི་དང་ནི་ཉེའུ་ཤིང་དང༌། །པྲི་ཡང་ཀུ་དང་ཤུ་དག་རྣམས། །མཉམ་པར་བཞག་པས་ཞག་བདུན་དུ། །སེང་ལྡེང་མདག་མ་དུང་མེད་ལ། །དེ་
ཡི་མིང་སྨོས་སྦྱིན་སྲེག་བྱ། །ཞག་བདུན་བར་དུ་ལན་གཅིག་ནི། །དུས་གསུམ་དུ་ནི་བརྒྱ་རྩ་བརྒྱད། །སྦྱིན་སྲེག་རབ་ཏུ་ལེགས་བྱས་ན། །སྐལ་ཆུང་གིས་ཀྱང་
འགྲུབ་པར་འགྱུར། །ཚུལ་འདིས་སྦྱིན་སྲེག་བྱས་ན་ནི། །སེམས་ཅན་ཀུན་ཀྱང་འཁྲུག་པར་འགྱུར། །དོན་གང་ཡིད་ལ་བཞག་ནས་ནི། །སྟོབས་ཆེན་འདི་ནི་སྒྲུབ་བྱས་
ན༑ ༑དེ་ཡི་ལས་དེ་བྱེད་འགྱུར་ཏེ། །འདི་ལ་དཔྱད་པར་བྱ་བ་མེད། །ཆོ་ག་གཞན་ཡང་རྟག་ཏུ་ཡིད་ལ་ལན་གསུམ་བཟླས་བརྗོད་བྱས་ཏེ་སྲུང་བ་ཡང་ལན་གསུམ་
བཟླས་བརྗོད་བྱས་ནས་གང་འདོད་པ་དེ་བསླངས་ན་ཐོབ་བར་འགྱུར་རོ། །འདོད་པ་ཐམས་ཅད་བརྗོད་པས་འགྲུབ་པར་འགྱུར་ཏེ། འདི་ནི། དེའི་རྩ་བའི་སྒྲུབ་པ་ཡིན་

94-1-255b

ནོ༑ ༑ཞག་གསུམ་སྨྱུང་བར་བྱ་སྟེ། ཡར་གྱི་ངོ་ཚེས་བཅུ་གསུམ་ལ་མཆོད་རྟེན་གྱི་དྲུང་དུ་བ་སེར་མོའི་ལྕི་བ་ལས་གནོད་སྦྱིན་གྱི་གཟུགས་བྱས་ལ། སྣ་མའི་མེ་ཏོག་གི་
ཕྲེང་བ་ཕྱོགས་བཞིར་སྤྱན་དྲངས་ནས་གནོད་སྦྱིན་གྱི་གཏོར་མ་དང༌། ཙནྡན་དཀར་པོ་དང༌། ཀཱ་ར་བཱི་ར་དམར་པོ་དང༌། རྣམ་པ་སྣ་ཚོགས་གཞན་དག་གིས་ཀྱང་སྐུ་གཟུགས་
མཆོད་པར་བྱས་ལ། གུ་གུལ་དང༌། ཨ་ག་རུ་དང༌། དུ་རུ་སྐའི་བདུག་པ་སྲེག་ཤིང༌། མར་མེ་དང༌། དྲི་དང༌། མེ་ཏོག་གི་ཕྲེང་བས་མཆོད་པ་རྒྱས་པར་བྱས་ནས་དུས་གསུམ་
དུ་ལན་བརྒྱ་རྩ་བརྒྱས་བཟླས་བརྗོད་བྱས་ལ། ཡར་གྱི་ངོ་ཚེས་གཅིག་ལ་བརྩམས་ཏེ་ཚེས་བརྒྱད་དང་བཅུ་བཞིའམ། ཉའི་བར་དུ་དུས་གསུམ་དུ་གྲངས་མེད་པར་བཟླས་
བརྗོད་བྱས་ན་དོན་གྲུབ་པར་བྱེད། རྡོ་རྗེ་སྡེའི་སྙིང་པོ་རྫོགས་སོ།།    །།ན་མོ་བུདྡྷེ་བྷྱཿམ་ཧཱ་པཱུ་ཙུ་ཤ་ཀ་བྷེ་བྷྱོ། །ན་མཿསརྦ་ལོ་ཀ་པ་བྷ་བིཥྞུ་བ། ཨཱི་ཤྭ་ར་ཨ་མ་སྟ་
ཡཀྵ་སེ་ནཱ་པ་ཏ་ཡེ་པྲ་བརྦ་ར་དཱ་ཡ། མ་ཧཱ་སཏྭ་ཡ་ཨ་ན་ནི་དཱ་ནཱ་ཡ་མ་ཧཱ་དཀྵི་ཎི་ཡ་ཡ་སརྦ། བོ་དྷི་སཏྭ་ནཱཾ། པྲ་བ་ར་ཎཱ་པྲ་བ་ར། ཡི་མི་ཏྲ་བརྡྷ་ཡ་བ་རིཤྠ་ཡ། སརྦ་སཏྭ་
ན་མསྐྲྀ་ཏ། བཱུ་ཛི་ཏཱ་ཡ་མ་ཧཱ་ཡཀྵ་སེ་ནཱ་པ་ཏ་ཡེ། བཛྲ་སེ་ནཱ་ཡ་བ་རུ། བེ་རུ་བུ་རུ་བུ་རུ། མུ་རུ་མུ་རུ། ཙུ་རུ་ཙུ་རུ། དུ་རུ་དུ་རུ། ཧུ་རུ་ཧུ་རུ་ཡ། ཧུ་རུ་ཧུ་རུ།

94-1-256a

བཛྲ་སེ་ནཱ་ཡ་སྭཱཧཱ། མ་ཧཱ་སེ་ནཱ་ཡ་སྭཱཧཱ། སརྦ་ཀཱ་མ་དཱ་ཡ་སྭཱཧཱ། སརྦ་སུ་ཁ་དཱ་ཡ་སྭཱཧཱ། སརྦ་ཨརྠ་སཱ་དྷ་ནཱ་ཡ་སྭཱཧཱ། སརྦ་ཀརྨ་ཀ་མ་པར་
པ་ར་དཱ་ཡཱ་སྭཱཧཱ། ན་མོ་བཛྲ་སེ་ནཱ་ཡ་སྟུ་སེ་ནཱ་ཡ་མ་ཧཱ་སེ་ནཱ་ཡ། སརྦ་ཀཱ་མ་དཱ་ཡ། སརྦ་སུ་ཁ་དཱ་ཡ། སརྦ་ཨརྠ་སཱ་དྷ་ནཱ་ཡ་སྭཱཧཱ། སཾ་བྷོ་ཤ་ཏི་ཏྲི་ནཱ་དྷ་ཡ་ཏ་ཡེ་
སྭཱཧཱ༑ བྲྀ་གོ་ཤ་ཤུཾ་ནེ་ག་ར་དེ་བ་དཱ་ཡ་སྭཱཧཱ། རཱ་ཛྙཱ་མ་ཀཪྵ་ཎཱ་མ་ཀཪྵ་ཎ་ཡ་སྭཱཧཱ། པྲ་ཏི་གྲྀཧྞ་ན་མ་མ་རཀྵ། ན་མཿསརྦ་ཀརྨ་དྷྲ་བ་ར་ད་སརྦ་ཀཱ་མ་མེ་པུ་ར་ཡ།
ད་ཧ་ད་ཧ། པ་ཙ་པ་ཙ། ཨི་དཾ་མ་མེ་ཀཱ་ཪྱཾ་སཱ་དྷ་ཡ་སྭཱཧཱ། ས་ཕྱོགས་གཙང་མའམ། བདག་གི་ཁྱིམ་དུ་རས་མ་ཉམས་པ་ལ་ཚོན་རྩི་སྤྱིན་མེད་པས་རྡོ་རྗེ་བྲི་བར་
བྱ་སྟེ༑ གཞོན་ནུའི་གཟུགས་འཆང་བ་གསེར་གྱི་མདོག་ཅན་རྒྱན་ཕྲེང་དང༌། དོ་ཤལ་དང༌། དཔུང་རྒྱན་དང༌། ཅོད་པན་དང༌། རྒྱན་སྣ་ཚོགས་ཀྱིས་བརྒྱན་
པ་པདྨ་རྩ་བ་དམར་པོའི་སྟེང་ན་འདུག་སྟེ་ལག་པ་གཡོན་པ་ན་པདྨ་བསྒྲེང་སྟེ་འཛིན། ལག་པ་གཡས་པ་དབུགས་འབྱིན་པའི་ཚུལ་དུ་འདུག་པ་བྲི། དེའི་
སྟེང་དུ་འདུ་བྱེད་ཐམས་ཅད་ནི། མི་རྟག་པའོ། །འདུ་བྱེད་ཐམས་ཅད་ནི། སྡུག་བསྔལ་བའོ། །ཆོས་ཐམས་ཅད་ནི། བདག་མེད་པའོ། །མྱ་ངན་ལས་

94-1-256b

འདས་པ་ནི། ཞི་བའོ། །ཞེས་རྟོགས་པ་བརྗོད་པ་རྣམས་བྲི་བར་བྱའོ། །དེ་ནས་ཡར་གྱི་ངོ་ཚེས་གཅིག་ལ་བརྩམ་ཞིང་བསྒྲུབ་པར་བྱ་སྟེ། དེས་དེའི་དྲུང་དུ་དྲི་ཐམས་ཅད་
ཀྱིས་དཀྱིལ་འཁོར་བྱུགས་ལ་མེ་ཏོག་དྲི་ཞིམ་པོ་དང༌། བདུག་པས་མཆོད་ནས་བསྟོད་པ་དབུལ་བར་བྱའོ། །མར་གྱི་མར་མེ་གཉིས་ཀྱང་དབུལ་བར་བྱ་སྟེ། གཅིག་
ནི༑ སངས་རྒྱས་ལ། གཅིག་ནི། གཞོན་ནུ་ལ་དབུལ་ལོ། །དུས་གསུམ་དུ་སྦྱིན་སྲེག་སུམ་ཅུ་རྩ་གཉིས་བྱ་ཞིང༌། འོ་མ་དང་བུ་རམ་སྦྱར་བ་དང༌། ཞོ་དང་བུ་རམ་
སྦྱར་བ་དབུལ་བར་བྱའོ། །ཏིལ་ཟན་དང་འབྱུང་པོའི་ཟས་ཀྱི་གཏོར་མ་ཡང་སྦྱིན་ནོ། །ཟས་སུ་འོ་མའམ། ཕྱེའི་ལྡེ་གུའམ། འོ་མ་རྗེན་པའི་ལྡེ་གུ་ཟ་ཞིང༌། ནས་དང༌།
ཡུངས་ཀར་དང༌། ཤུ་ཏི་དང༌། ཉེའུ་ཤིང་དང༌། ཤུ་དག་དང༌། པྲི་ཡང་ཀུ་དང༌། ལན་ཚྭ་དང༌། ཏིལ་རྣམས་ཆ་བསྙམས་ཏེ་བཏགས་པའི་ཕྱེ་མས་སྦྱིན་སྲེག་བྱས་
ན༑ ཞག་བདུན་པའི་ཉིན་པར་བསོད་ནམས་ཆུང་ངུ་ལ་ཡང་ལུང་ངེས་པར་སྟོན་པར་བྱེད་དོ། །ཕྱི་དེ་ཉིན་པར་ཡང་ཁ་ཟས་མི་བཟའ་ཞིང་གྲངས་ངེས་པ་མེད་པར་
བཟླས་བརྗོད་བྱའོ། །བཟླས་བརྗོད་བྱས་པས་ཐམས་ཅད་སྲུང་བ་ལ་སོགས་པ་བྱེད་དོ། །ཆོ་ག་གཞན་ཡང་མར་གྱི་ངོ་ཞག་བཅུ་བཞི་ལ་ཁ་ཟས་མི་བཟའ་བར་བྱང་

94-1-257a

ཆུབ་ཀྱི་ཤིང་དྲུང་དུ་བ་རོག་མོའི་ལྕིབས་ལ་མ་ལྷུང་བས་རྡོ་རྗེའི་གཟུགས་བྱས་ཏེ་ཁ་ནུབ་ཕྱོགས་སུ་བལྟས་ནས་འབྱུང་པོའི་གཏོར་མ་
བྱས་ལ། མེ་ཏོག་དྲི་ཞིམ་པོ་ཕུ་ཏེ་མར་གྱི་མར་མེ་གཉིས་ཀྱང་མཚན་མོ་སྦར་ལ། ཤར་ཕྱོགས་སུ་ཁ་བལྟས་ཏེ་འདུག་ནས་ཐོག་མར་ཤུ་ཏི་དང༌། ཉེའུ་
ཤིང་དང༌། ཡུངས་ཀར་དང༌། ནས་རྣམས་མར་དང་སྦྱར་བའི་སྦྱིན་སྲེག་ལན་གསུམ་བྱའོ། །དེ་ནས་གུ་གུལ་དང༌། བིལ་བ་དང༌། ཨ་ག་རུའི་བདུག་པ་རྣམས་
ཀྱི་སྦྱིན་སྲེག་ལན་གསུམ་བྱའོ། །དེ་ནས་ལན་སུམ་ཅུ་རྩ་གཉིས་བྱས་ཏེ་དངོས་གྲུབ་ཀྱི་མཚན་མ་བྱུང་གི་བར་དུ་ཀཱ་ར་བཱི་ར་དམར་པོའི་མེ་ཏོག་ལ་ལན་རེ་
བཟླས་བརྗོད་བྱས་པས་མཚན་རངས་པར་སྙིང་གར་བསྣུན་ན། ངེས་པར་འགྲུབ་པར་འགྱུར་རོ། །དེ་ནས་མིའི་གཙོ་བོའམ། མི་ཆེན་པོ་དབང་དུ་བྱ་བར་འདོད་ན།
ཉིན་གཅིག་བཞིན་དུ་ལན་ཚྭ་ལས་དེའི་གཟུགས་བྱས། རྐང་པ་གཡས་པ་ནས་བརྩམས་ལ་སྦྱིན་སྲེག་ལན་སུམ་ཅུ་རྩ་གཉིས་བྱ་སྟེ། ཐོག་མར་ནི། ཤུ་ཏི་དང༌།
དུ་རུ་སྐ་མར་དང་སྦྱར་བས་ལན་གསུམ་སྦྱིན་སྲེག་བྱའོ། །དེ་ནས་གུ་གུལ་མར་དང་སྦྱར་བའི་བདུག་པས་ལན་གསུམ་བྱའོ། །དེའི་འོག་ཏུ་སྦྱིན་སྲེག་ལན་སུམ་ཅུ་

94-1-257b

རྩ་གཉིས་བྱས་ན། ཞག་བདུན་གྱིས་དབང་དུ་འགྱུར་རོ། །རྡོ་རྗེ་སྡེ་ནི་བློ་ལྡན་གྱི། །གསང་སྔགས་གཉིས་པ་འདི་དག་ནི། །སྔ་མ་བཞིན་དུ་བསྡམས་བྱས་ན། ལས་རྣམས་
ཐམས་ཅད་བྱེད་པར་འགྱུར། །དེ་སྐད་སྔར་བཤད་སྨན་རྣམས་ཀྱིས། །སྦྱིན་སྲེག་སུམ་ཅུ་རྩ་གཉིས་བྱས། །ཟླ་བ་གཅིག་ཙམ་བྱས་ན་ནི། །འདོད་པ་ཐམས་ཅད་ཐོབ་
པར་འགྱུར། །དྲི་དང་མེ་ཏོག་ལ་སོགས་པས། །ལྷ་དང་ལྷ་མིན་ཀླུ་རྣམས་དང༌། །སེམས་ཅན་ཀུན་ཀྱང་དབང་དུ་འགྱུར། །ཞག་བདུན་བར་དུས་གསུམ་དུ། །སྦྱིན་
སྲེག་བརྒྱ་རྩ་བརྒྱད་བྱས་ཤིང༌། །བཟླས་བརྗོད་བརྩོན་པར་བྱས་ན་ནི། །རྒྱལ་པོའི་ཡིད་དུ་འོང་བ་དང༌། འཇིགས་པ་ཀུན་ལས་སྲུང་བ་དང༌། །སྐལ་ལྡན་ནོར་རྣམས་
འཕེལ་བར་བྱེད། །དེ་བཞིན་མེ་ཏོག་འབྲས་བུ་དང༌། །དྲི་དང་བདུག་པ་ལ་སོགས་དང༌། །ཟས་དང་སྐོམ་ལ་སོགས་པ་རྣམས། །བསྔགས་ནས་གང་དག་བྱིན་པ་ཡི། །
སེམས་ཅན་ཐམས་ཅད་དབང་དུ་འགྱུར། །སྔར་བཤད་སྨན་རྣམས་བཟླས་བརྗོད་བྱས། །སེམས་ཅན་གང་ལ་ཕྱེ་མར་གཏོར། །ཡང་ན་གང་ལ་ཟས་སྐོམ་བྱིན། །དེ་ནི་
དབང་དུ་ཁུགས་པར་འགྱུར། །ཡུངས་ཀར་ནས་དང་ལན་ཚྭ་དང༌། །ཤུ་ཏི་དང་ནི་ཉེའུ་ཤིང༌། །པྲི་ཡང་ཀུ་དང་ཤུ་དག་རྣམས། །ཆ་ནི་མཉམ་པར་བྱས་ནས་ཀྱང༌། །སེང་

94-1-258a

ལྡེང་མདག་མ་དུད་མེད་ལ། །དེ་དག་གིས་ནི་སྦྱིན་སྲེག་བྱ། །ཞག་བདུན་ཡང་ན་ཟླ་བ་ཕྱེད། །དུས་གསུམ་ཁྲུས་བྱེད་ངེས་པར་གནས། །
དུས་གསུམ་བརྒྱ་རྩ་བརྒྱད་བྱས་ནས། །སེམས་ཅན་ཐམས་ཅད་དབང་དུ་འགྱུར། །ཡང་ན་ཟླ་བ་གཅིག་ཙམ་གྱིས། །དོན་རྣམས་ཐམས་ཅད་འགྲུབ་པར་
འགྱུར༑ ༑ཆོ་ག་འདི་དག་ཉིད་ཀྱིས་ནི། །ལྷ་ཀླུ་དེ་བཞིན་གནོད་སྦྱིན་དང༌། །དྲི་ཟ་མི་དང་མི་འམ་ཅི། །མཉམ་པར་བཞག་པས་དབང་དུ་འགྱུར། །སྔ་མ་བཞིན་
དུ་འདི་སྒྲུབས་ན། །སྔ་མ་བཞིན་དུ་འདོད་ཀུན་སྦྱིན། །འདི་ནི་སྒྲུབ་པར་མ་གྱུར་ཀྱང༌། །ལས་རྣམས་ཐམས་ཅད་བྱེད་འགྱུར་ཏེ། །རྣམ་པ་གང་དང་གང་དང་དག་
གིས༑ ༑གང་གི་ལས་ནི་གང་གང་སྒྲུབ། །རྣམ་པ་དེ་དང་དེ་དག་གིས། །དེ་ཡི་ལས་དེ་བྱེད་པར་འགྱུར། །རྡོ་རྗེ་སྡེ་ཡི་ཆད་པ་འདི། །དོན་ཡོད་གཞན་གྱིས་མི་
ཐུབ་ལ༑ ༑ལས་རྣམས་ཐམས་ཅད་བྱེད་པ་དང༌། །འདོད་པ་ཐམས་ཅད་སྦྱིན་པ་ཡིན། །བུམ་པ་ཞབས་མེད་མི་གནས་པ། །དྲི་དང་སྨན་རྣམས་ཐམས་ཅད་
ལྡན༑ ༑རིན་ཆེན་ཀུན་དང་ལྡན་པ་དང༌། །ས་བོན་ཀུན་གྱིས་མཆོད་བྱས་ཤིང༌། །གཙོ་ད་ནས་དཀྲིས་པ་འམ། །དེ་ཡི་གཞི་ལ་བཞག་ནས་ནི། །ལན་

94-1-258b

གྲངས་བརྒྱད་སྟོང་བཟླས་བརྗོད་བྱ། །བསྡམས་ཤིང་ལེགས་པར་བསྟན་བྱས་ནས། །རྡོ་རྗེ་སྡེ་ལ་རབ་བསྒྲིམས་ཏེ། །དྲི་ལ་སོགས་པས་ལེགས་མཆོད་ནས། །
ཟླ་བ་ཉ་ལ་མཉམ་བཞག་པས། །བུམ་པ་དེས་ནི་ཁྲུས་ཀྱང་བྱ། །བུམ་པ་དེ་ཡིས་ཁྲུས་བྱས་ནས། །མཚུངས་པ་མེད་པར་སྐལ་ལྡན་འགྱུར། །དེ་ཡིས་དོན་རྣམས་
ཐམས་ཅད་འགྲུབ། །རྒྱས་ཤིང་དཔལ་ཡང་སྐྱེ་བར་འགྱུར། །ལིག་བུ་མིག་དང་ཙནྡན་དང༌། བ་བླ་དང་ནི་ལྡོང་རོས་དང༌། །ནཱ་ག་བུས་པ་བ་ཏྲ་དང༌། །དེ་བཞིན་པོ་
ལ་བརྒྱད་པ་སྟེ། །འདི་དག་ཆ་ནི་མཉམ་བྱས་ལ། །ཕྱེ་མ་ཞིབ་མོར་བཏགས་པར་བྱ། །རྒྱལ་གྱི་དུས་ལ་བབ་པའི་ཚེ། །མཆོད་རྟེན་དྲུང་དུ་བསྒྲུབ་པར་བྱ། །དྲི་བསང་མང་
པོ་དབུལ་བྱ་ཞིང༌། །ལན་གྲངས་བརྒྱ་སྟོང་བཟླས་བརྗོད་བྱ། །དེ་དག་གིས་ནི་ལུས་བསྐུས་ན། །དོན་རྣམས་ཐམས་ཅད་འགྲུབ་པར་འགྱུར། །དཀོན་མཆོག་གསུམ་
ལ་དང་བ་དང༌། །གུས་པར་བྱེད་པ་དེ་དག་ནི། །དོན་རྣམས་ཐམས་ཅད་བྱེད་པར་ནུས། །འདི་ལ་དཔྱད་པར་བྱ་བ་མེད། །འཕགས་པ་རྡོ་རྗེའི་ཆོ་ག་རྫོགས་སོ།།    །།
ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྴ་སེ་ནཱ་པ་ཏི་སྱ། ཧ་རེ་ཧ་རེ། གཙྪ་ཧ་ར་པཱ་ཎི། ཤཱི་གྷྲཾ་བྷ་བ་ནི་བ་སི་ནི་དཱུ་ཏི་ཀ་ལ་ཀལྤེ། ཨ་མུ་ཀ་ན་ཙཎྜ། ཀི་

94-1-259a

ལི་སུ་ར་ལི། ནི་རི་ནི་རི། བ་ཤེ་མ་མ། ཀུ་སྭ་བ་ཤཱནྟི། སུཾ་བྷ་རི་སུཾ་བྷ་རི། བ་རུ་ཎ་པཱ་ཤེ་ན་བཾ་དྷ། ལ་ཧུར་ཨཱ་ན་ཡ་ཏི་རོ་ཏི་སི། རུ་རུ་
ཙནྡེ་ཙཀྵི་ཎི་བཛྲ་ཧཱ་ནེ། ཧི་ཧི་ཧི་ཧི། ཧི་ཧེ་ཧི། ཡ་ཧི་བ་དྷེ་ཧི་ལི། ཧཱུཾ་བ་ན་ཡ་ཧི། ད་མེ་དྷི། ད་མ་བི་ནི། དེ་ཧ་ཧོ། བཛྲ་རཱ་ཛཱ་པ་ཡ་ཏི། ཙཎྜཱ་ཙཎྜཱ། ཙཎྜི་གཎྜི། གྷུ་རུ་
གྷུ་རུ༑ ཀི་རི་ཀི་རི། ཧ་ཧ་ཀ་རེ་ཎ། ཨཾ་གི་རི་ཎི། ཨ་ཤོ་བ་ད་ནི། སྨ་ར་བ་རཾ་གོ་ནི་པ་ཏ་ནི། བ་ཏ་ནི། ཙཎྜི་བཛྲ་པཱ་ཎི་ཧྲི་ད་ཡ། མཱ་བརྟ་ནི། མ་ཡེ་མ་ཡེ། མ་ཧཱ་མ་ཡེ།
མ་ཧཱ་མ་ཡཱཾ་ཀུ་ཤི་།ཀཽ་ཤི་ཀ་བིད་བཛྲ་རཱ་ཛྙཱ་པ་ཡ་ཏི་སྭཱཧཱ། བློན་མོ་གཏུམ་མོར་གྲགས་པ་སྟེ། །གཞལ་མེད་ཁང་ན་གནས་པར་གྲངས། །དཀྱིལ་འཁོར་ཆོ་
ག་མཐོང་བ་ཡིས། །དོན་ཀུན་རབ་ཏུ་སྒྲུབ་བྱེད་པ། །འདི་ཡི་ལས་རྣམས་མི་བཟད་པ། །མང་ཞིང་རྣམ་པ་སྣ་ཚོགས་ཡོད། །དེ་ལས་གཅེས་པ་བསྡུས་པ་
ཡི༑ ༑མདོར་བསྟན་པ་ནི་བཤད་པར་བྱ། །ནོར་འདོད་པས་ནི་བསྔམས་བྱས་ནས། །རྫ་མཁན་འཇིམ་བའི་བུར་མ་བླངས། །ཆེ་གེ་མོ་ནི་འདི་ཡིན་
ཞེས༑ ༑དེ་ནས་དེ་ཡི་གཟུགས་བརྙན་བྱ། །གཙང་མས་བཟླས་བརྗོད་བྱེད་བཞིན་དུ། །བྲམ་མ་ཀུ་ར་བླངས་ནས་ནི། །དེ་ཡི་ལྟེ་བར་གཞག་པར་བྱ། །དེ་

94-1-259b

ཡང་སྣོད་ཀྱི་ནང་དུ་གཞུག །རིག་སྔགས་མཆོད་པ་ལ་སོགས་བྱ། །དེ་ནས་ལན་སྟོང་རྩ་བརྒྱད་དུ། །སྦྱིན་སྲེག་བྱས་ནས་ཟིན་པའི་མཇུག། །དེ་ཉིད་ཕྱི་རོལ་བོར་
ནས་ནི༑ ༑རང་གི་གནས་སུ་འགྲོ་བར་བྱ། །གང་གི་མིང་གིས་སྦྱིན་སྲེག་བྱ། །དེས་ནི་ནོར་ཀུན་སྦྱིན་པར་བྱེད། །སྦྱིན་བྱེད་དེ་ཡི་མདུན་དག་ཏུ། །སྔར་ནི་དྲན་བྱས་
དེ་བཞིན་བྱེད། །མེ་ཏོག་བརྒྱད་བརྒྱ་བཟླས་བརྗོད་བྱས། །ལྷ་ཆེན་མཚན་གྱི་སྟེང་དུ་གཞག །ཁ་ཟས་འདོད་པས་ཁ་ཟས་དག །གང་འདོད་དེ་མ་ཐག་ཏུ་འཐོབ། །གྲོང་
ཁྱེར་ནང་དུ་འགྲོ་འདོད་པས། །བཟླས་བརྗོད་བྱས་པའི་རྡུལ་དག་གིས། །སྒོ་ཡི་ཐེམ་པར་བསྣུན་བྱས་ནས། །གྲོང་ཁྱེར་སྒྲུབ་པ་འགྲུབ་འགྱུར་ཞིང༌། །དེར་ནི་འཇིག་རྟེན་
ཐམས་ཅད་ཀྱི། །ཡིད་དུ་འོང་བར་དེར་འགྱུར་རོ། །རྩོད་པ་དང་ནི་འཐབ་པ་ལ། །ཤགས་ལན་ཡང་ནི་ཐེབས་པར་འགྱུར། །བུད་མེད་ཡང་ན་སྐྱེས་པ་གང༌། །དབང་དུ་
བྱ་བར་འདོད་ན་ནི། །རིག་སྔགས་བློན་མོ་གཏུམ་མོ་ནི། །ཞག་གཅིག་སྨྱུང་བྱ་བཟླས་བརྗོད་བྱ། །པེ་ཀཾ་ཀ་ཏའི་ཡམ་བསྲེག་ཤིང༌། །བཟང་པོ་སྟོང་ཕྲག་བརྒྱ་རྣམས་
ཀྱང༌། །ཞག་བདུན་བར་དུ་དུས་གསུམ་དུ། །རྒྱུན་མི་འཆད་པར་སྦྱིན་སྲེག་བྱ། །དབང་དུ་བྱ་འདོད་གང་ཡིན་པ། །དེ་དག་དང་ཡང་ཕྲད་པར་བྱ། །

94-1-260a

ལན་གཅིག་ཞག་ནི་བདུན་གསུམ་བྱ། །སྐལ་ཆུང་ལ་ཡང་འགྲུབ་འགྱུར་ཏེ། །གནོད་སྦྱིན་མིའམ་ཅི་མོ་མ། །དྲི་ཟ་མོ་ཡང་དབང་འགྱུར་ན། །གཞན་དག་ལྟ་ཅི་
ཞིག་སྨོས་ཏེ། །དེ་ཡི་ཆོ་ག་བཤད་པར་བྱ། །ཆོ་ག་སྔ་མ་དེ་ཉིད་ཀྱིས། །མིང་བཅས་མེ་ཏོག་སྦྱིན་སྲེག་བྱ། །དེ་བཞིན་བེ་ཀང་ཀ་ཏའི་ཤིང༌། །བརྒྱ་སྟོང་ཡང་ནི་སྦྱིན་སྲེག་བྱས།།
ཅི་སྟེ་གཞལ་མེད་ཁང་མཆོག་གམ། །ཅི་སྟེ་རི་པོ་མནྡཱ་རའི། །སྟེང་ན་རིག་སྔགས་རིགས་སྔགས་རྒྱལ། །བྱས་ན་ངེས་པར་དབང་དུ་འགྱུར། །ཨརྐ་ཡི་ནི་ཡཾ་བསྲེག་ཤིང༌།།
གཞིག་པར་བྱ་བའི་དམ་པ་ཡིན། །སྣུ་ཧ་དང་ནི་དྲི་ལྡན་ཀུན། །ཡམ་བསྲེག་ཤིང་རྣམས་སྔར་བཤད་པ། །གཟུགས་ཀྱི་དྲུང་དུ་འདུག་ནས་ནི། །དེ་བཞིན་རྒྱུན་དུ་སྦྱིན་སྲེག་
བྱ༑ ༑གིའུ་ཝང་གིས་ནི་ལུས་བྱུགས་ན། །ལྷ་རྣམས་ཀྱང་ནི་དབང་དུ་འགྱུར། །དེ་བཞིན་གཟུགས་ཀྱི་དྲུང་འདུག་ཅིང༌། །སྦྱིན་སྲེག་རྒྱུན་དུ་བྱས་ན་ནི། །ལིག་བུ་མིག་ནི་དམ་པ་
ཡིས༑ ༑མིག་ཏུ་བསྐུས་ན་དགའ་བར་འགྱུར། །གྱད་རྣམས་བརྡབས་པའི་མཆོག་ཡིན་ཏེ། །བཟླས་བརྗོད་བྱས་ནས་བརྒལ་ན་ནི། །གནམ་ལྕགས་བྲག་ལ་བབ་པ་བཞིན། །དེས་
ནི་གྱད་ཟླ་བཅོམ་པར་འགྱུར། །གཟུགས་བརྙན་རྙེད་པར་གདགས་པ་འམ། །སྐུད་པ་སྔོན་པོ་བཟླས་བརྗོད་བྱས། །དེ་བཞིན་ཚོད་སྐུད་བཏགས་ན་ནི། །དེ་ཡང་རྒྱལ་བྱེད་

94-1-260b

སྲུང་བྱེད་མཆོག །ལས་རྣམས་རྣམ་པ་སྣ་ཚོགས་པ། །ཅི་ཡང་རུང་བ་གང་དག་དང༌། །དེ་དག་ཀུན་ནི་ཐམས་ཅད་ལ། །རྣམ་པ་ཐམས་ཅད་བྱེད་པར་འགྱུར། །གཏུམ་པོ་གཞལ་མེད་
ཁང་གནས་པ། །འདི་ནི་ཐམས་ཅད་འཆིང་བྱེད་པ། །བཅིངས་པ་ཐམས་ཅད་གྲོལ་བྱེད་ཅིང༌། །ལས་ཀུན་བྱེད་དེ་འགྲུབ་པ་ཡིན། །གསང་སྔགས་འདི་ནི་དེ་ཡི་གྲོགས། །ལག་ན་རྡོ་རྗེ་
གྲོགས་མཆོག་ཡིན། །གདོན་དང་གདོན་འགྲོལ་ལ་སོགས་པ། །ལས་རྣམས་ཀུན་ལ་མཆོད་པ་ཡིན། །སྒྲུབ་པའི་ཐབས་དང་ཆོག་ནི། གསེར་དང༌། དངུལ་དང༌། ཟངས་སྣ་
གསུམ་ལས་མདུང་རྩེ་གསུམ་པ་བྱས་ལ། དེའི་དབུས་སུ་རྡོ་རྗེའི་དབྱིབས་བྱས་ནས་སྐུ་གདུང་དང་ལྡན་པའི་མཆོད་རྟེན་གྱི་དྲུང་ངམ། ཁང་པའི་ནང་དུ་རི་མོའི་གཟུགས་ནུབ་
ཕྱོགས་སུ་ཁ་བསྟན་པའི་མདུན་དུ་བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་སྐྱང་ནུལ་དུ་བྱུགས་ཏེ། དེའི་སྟེང་དུ་སྤོས་ཀྱི་སྐྱང་ནུལ་བྱས་ནས་དེའི་ངོས་སུ་ཡུངས་
ཀར་ལས་མདུང་རྩེ་གསུམ་བྱས་ལ། དེའི་སྟེང་དུ་བཞག་སྟེ་དུས་བཞག་སྟེ་དུས་གསུམ་དུ་ཁྲུས་བྱེད་ཅིང་དུས་གསུམ་དུ་མཆོད་པ་རྒྱས་པ་བྱས་ནས་ལན་བརྒྱད་བརྒྱ་བཟླས་བརྗོད་བྱས་ལ་
དེ་ཉིད་དུ་རྩྭ་དུར་བའི་སྟན་གྱི་སྟེང་དུ་ཉལ་བར་བྱའོ། །ཡར་གྱི་ངོ་ཚེས་བརྒྱད་དམ་བཅུ་བཞི་ལ་ཞག་གཅིག་གསོ་སྦྱོང་གི་ཡན་ལག་བརྒྱད་དང་ལྡན་པས་རང་བཞིན་གྱི་

94-1-261a

ཚུལ་གྱིས་མ་འོངས་པའི་བར་དུ་བཟླས་བརྗོད་བྱས་ན། ལས་ཐམས་ཅད་བྱེད་པར་འགྱུར་ཏེ། ཡིད་ལྡན་མ་ཀ་ཏ་ཡ་ན་ཞེས་བྱ་བའི་ལས་རྣམས་ཀྱང་འགྲུབ་
པར་འགྱུར་རོ། །རྫ་མཁན་གྱི་འཇིམ་པའི་བུར་མས་གཟུགས་བྱས་ཏེ་སྣོད་དུ་བཅུག་ལ་བེ་ཀང་ཀ་ཏའི་ཡམ་བསྲེག་ཤིང་བརྒྱད་སྟོང་གིས་རྒྱུན་མ་ཆད་པར་སྦྱིན་སྲེག་བྱས་
ནས་དེའི་འོག་ཏུ་ཡུངས་ཀར་མར་དང་སྦྲང་རྩི་དང་སྦྱར་བས་རྒྱུན་མ་ཆད་པར་སྦྱིན་སྲེག་བྱས་ན། གང་གི་མིང་ནས་སྨོས་ཏེ་སྦྱིན་སྲེག་བྱས་པ་དེ་དབང་དུ་འགྱུར་ཏེ་ཕྲད་
པར་ཡང་བྱའོ། །བྱ་བ་ཟིན་ནས་གཟུགས་བརྙན་ཡང་ཕྱི་རོལ་དུ་དོར་བར་བྱའོ། །ཁ་ཟས་འདོད་པས་མེ་ཏོག་བརྒྱད་བརྒྱ་ལ་བཟླས་བརྗོད་བྱས་ཏེ་ལྷ་ཆེན་པོའི་སྟེང་དུ་
ཕུལ་ན༑ ཁ་ཟས་ཇི་ལྟ་བུ་འདོད་པ་ཐོབ་པར་འགྱུར་རོ། །རྡུལ་ལ་བསྔགས་ཏེ་སྒོའི་ཐེམ་པ་ལ་བསྣུན་ན། གྲོང་ཁྱེར་འགྲུབ་པར་འགྱུར་རོ། །འཐབ་པ་དང༌། འཁྲུག་
པ་དང༌། རྩོད་པ་ཐམས་ཅད་ལ་ཤགས་ལན་ཐེབས་པར་འགྱུར་རོ། །ནང་པར་ལངས་ཏེ་ཆུའི་ནང་དུ་ལྟེ་བ་ཙམ་ཞུགས་ལ་ལན་བརྒྱད་སྟོང་བཟླས་བརྗོད་བྱས་ན། མིའི་
གཙོ་བོའམ་མི་ཆེན་པོ་དབང་དུ་འགྱུར་རོ། །གཟུགས་བྱས་པའི་ནང་དུ་རྡོ་རྗེའི་རིག་སྔགས་བཅུག་ལ་དེའི་སྟེང་དུ་བེ་ཀང་ཀ་ཏའི་བུད་ཤིང་གིས་མེ་སྦར་ཏེ་སྐེ་ཚེ་དང༌།

94-1-261b

ཡུངས་ཀར་དང༌། ལན་ཚྭས་སྦྱིན་སྲེག་བྱས་ན། ཞག་བདུན་གྱིས་དབང་དུ་འགྱུར་རོ། །གསང་སྔགས་འདི་ནི་དེ་ཡི་གྲོགས། །ལག་ན་རྡོ་རྗེའི་གྲོགས་མཆོག་ཡིན། །གདོན་དང་
གདོན་ལས་དགྲོལ་ལ་སོགས། །ཀུན་ལ་དེ་ནི་མཆོད་པ་ཡིན། །གཞལ་མེད་ཁང་གནས་ཀྱི་ཆོ་ག་རྫོགས་སོ།།    །།ན་མོ་རཏྣ་ཏྲ་ཡ་སྱ། ན་མཿས་མཾ་ཏཱ་ནཱཾ། སམྱཀྶཾ་བུདྡྷ་
ནཾ༑ ན་མཿཨ་པྲ་ཏི་ཧ་ཏ་བ་ལ་པ་རཱ་ཀྲ་མ་ཡོ་ག་གྲ་ཧེ་ཛཱ་སེ་ཏི་ཊ་ས་མ་ཡ་སཏྭཱ་ཡ་སརྦ་ལོ་ཀ་སུ་ཛི་ཧྭཱ་ཡ་མ་ཧེ་ཤྭ་ར་སུ་ཁཱ་ཡ། མ་ཧཱ་ཡཀྵ་སེ་ནཱ་པ་ཏ་ཡེ་བཛྲ་པཱ་ཎ་ཡེ། ན་མོ་བྲྀཌྷ་
བཛྲ་སྱ༑ ན་མ་སྠི་ར་བཛྲ་དྷ་ར་སྱ། སརྦ་བོ་དྷི་སཏྭཱ་ཡེ། བྷཱུ་ཏ་ག་ཎ་ད་མ་ཀ་སྱ། མ་ཧཱ་ཡཀྵ་སེ་ན་པ་ཏ་ཡེ། བཛྲ་པཱ་ཎི་མ་ཧཱ་ཀྵ་ཡཱ་མི། དཱ་མ་ཡཱ་མི། མོ་ཧ་ཡཱ་མི། བེ་ཤ་ཡཱ་མི། ཏྭཾ་མ་
ཧཱ་ཡཀྵ་སེ་ནཱ་པ་ཏི་ད་ནྱ་སུ་བཛྲ་པཱ་ཎ་ཡེ། ཡོ་ཧི་མེ་ཡ་ཧ་ཧི་ས་བེ་ཏོ་བྷེ་ག་བ་ཏོ་བུདྡྷེ་ན་ཏ་ཐཱ་པྲ་ཏི་ས་ཏྱ། ཨི་དཾ་ན་ཙ་ཏེ་སུ་བཛྲ་བཛྲ་མུརྞི་སྭ་ལེ་ཡྻ་ཡ་ཏི་མ་ཀཱི་ལཾ་ཡེ་ཡཱ་མི། ཏདྱ་ཐཱ།
ད་མ་དམ། ད་ཧ་ད་ཧ། གྷུརྞ་གྷུརྞ། ཏརྞ་ཤརྨྨ་ཤརྨྨ། བྷརྦྦ་ནརྦྦ་ཤྲ་མ་སཊྚ་ནཊྚ། ནརྦྦ་བརྦྦ་ཛརྦྦ། མརྦྦ་རརྦྦ་ཨ་ར་ལི། མ་དཱ་ལི། ཁི་རཱི་ཁཱི་ན། ཧ་ན་ཧ་ན། ད་མ་ད་མ། སཾ་མོ་ཧ་ཡ་ཨ་
མུ་ཀཾ་མེ་བ་ཤ་མཱ་ཡ་སྭཱཧཱ། གསང་སྔགས་མཆོག་འདི་གཏུམ་པ་སྟེ། །ལག་ན་རྡོ་རྗེའི་གྲོགས་སུ་བཤད། །དབྱུག་འདྲ་སྟོབས་དང་ལྡན་པ་སྟེ། །གདོན་ལ་སོགས་པ་འདུལ་

94-1-262a

བའི་མཆོག། དེ་ནི་དབང་ཆེན་དགའ་བ་སྟེ། །རྡོ་རྗེ་འཛིན་གྱི་གྲོགས་པོ་ཡིན། །ལས་ཀུན་ཡང་ནི་བྱེད་པ་སྟེ། །རྡོ་རྗེ་དབྱུག་པ་རབ་དབྱུག་བཞིན། །དེ་ནས་
ལག་ན་རྡོ་རྗེ་ཡི། །ཕོ་ཉ་མས་ནི་བློ་གྲོས་བཟང༌། །ཚོགས་བཅུ་འབར་བའི་རིག་སྔགས་ཀྱི། །ཚོགས་ཀུན་གྱིས་མཆོད་བཤད་པར་བྱ། །ན་མོ་རཏྣ་ཏྲ་ཡ་སྱ། ན་མཤྩཎྜ་
བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། མ་ཏི་བཛྲ་བཛྲི་ནི། སྨ་ར་ས་མ་ཡན། ཏི་ལི་ཏི་ལི། ཀི་ལི་ཀི་ལི། བནྡྷ་བནྡྷ། ཀ་ལ་ཀ་ལ། བ་ལ་བ་ལ། ར་ལ་ར་ལ། བཛྲི་ཎཱི་ཧ་ན་ཧ་ན།
ད་ཧ་ད་ཧ། པ་ཙ་པ་ཙ། གྲྀཧྞ་གྲྀཧྞ། དཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཙཎྜ་བཛྲ་པཱ་ཎི། རཱ་ཛྙོ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས། །ལས་ཀུན་བྱེད་པ་དང་པོ་འདི། །བློ་གྲོས་རྡོ་རྗེ་
གྲགས་པ་སྟེ། །རིག་སྔགས་ཆེན་པོ་སྟོབས་ཆེན་ཡིན། །ན་མོ་མ་ཏི་ཧཾ་བྷོ་བཛྲ་པཱ་ཎི་པ་རི་བརྟག་ན་ཏ་ཀ་ལ་ཧཱུཾ། ཁུ་རུ་ཁུ་རུ། ཧི་རི་ཧི་རི། ཧུ་རུ་ཧུ་རུ། སི་ལི་སི་ལི། པི་རི་པི་རི་
ཀུ་རུ་ཀུ་རུ། ཀི་རི་ཀི་རི། བཛྲི་ཎི་བཛྲི་ཎི། ཨ་བེ་ཤ་ཡོ་དྷྱ་ཏེ་ན་རཱུ་བཾ་དཪྴ་ཡ་བི་ཀྲཱནྟ་གནྡྷ་ཏ། ཨ་ན་ལ་ལི་ཏ་ནི་ལ་ལི་ཏ་ནི། གནྡྷ་ཤཔྡེ་ན་དེ་བ། གྲ་ཧ་ཡཀྵ། བྷུ་ཏ་ཤ་ཀུ་ནི། སྐཾ་
ད༑ ཨ་བསྨཱ་ར། ཀཱུ་ཊ་པཱུ་ཏ་ན། པི་ཤཱ་ཙ་རཱ་ཀྵ་ས། ཨཱ་བེ་ཤ་ན། སྨ་ར་ས་མ་ཡ། ཀ་ཏ་ཀ་ཏ། མ་ཏ་མ་ཏ། ཏུ་རུ་ཏུ་རུ། ཏི་ཏི་ཏི་ཏི། ཛྷི་ཛྷི་ཛྷི་ཛྷི། ལི་ལི་ལི་ལི། ཧུ་ལ་ཧུ་ལ། ཧི་ལི་

94-1-262b

ཧི་ལི༑ ཧུ་རུ་ཧུ་རུ། ཐཱ་ཐཱ་ཐཱ་ཐཱ། ཐི་ཐི་ཐི་ཐི། པ་ཏ་པ་ཏ། ཧི་ནི་ཧི་ནི། ནཱི་ལ་མ་ཧཱ་ནཱི་ལ། བཛྲ་རི་རི་རི་རི། ར་ར་རི་རི། ཀུམྦྷཎྜ། ཨ་པསྨ་ར་ཨ་ར་ཨཱ་བེ་ཤ་ན། པུ་རུ་པུ་རུ། ད་ར་ད་ར། ཀ་
ར་ཀ་ར༑ སརྦ་གྲ་ཧ་ན་མ་བ་ཧ་ཡ་ཨ་སྨན་ཤ་རཱི་རེ། ཨ་མུ་ཀ་སེ་གྲྀ་ཧི་ཧེ། གྲྀ་ཧི་ཧེ་བྷ་ས་ཏྱེ། ས་ཏྱེ། བ་ར་བ་ར། ཙུ་རུ་ཙུ་རུ། ཙི་རི་ཙི་རི། ཨེ་ཧི་ཨེ་ཧི། བཛྲ་པཱ་ཎི། པི་ནི་པི་ནི། སི་རི་སི་
རི༑ ཀུ་རུ་ཀུ་རུ། མུ་རུ་མུ་རུ། སུ་རུ་སུ་རུ། དཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཀྵ་ཎ་ནཱ་ད་བཛྲ་པཱ་ཎི་རཱ་ཛོ་པ་ཡ་ཏི་སྭཱཧཱ། ཕོ་ཉ་མ་ནི་བཅུ་པོ་ལས། །ལས་ཀུན་བྱེད་པ་གཉིས་པ་འདི། །རྡོ་རྗེ་
དྲིལ་བུར་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་ཡིན། །ན་མོ་མ་ཏུ་ཧུ་ཊུ་ཧུ་ཊུ་ཧུ་ཊུ། མུདྡྷ་ན་ཀ་མུདྡྷ་ན་ཀ། ལ་ལ་ལ་ལ། ལ་ལི་ཏ་ལ་ལི་ཏ། ཧི་ནི་ཧི་ནི། ཧི་ནི། ཀཱ་ལི་
ཀཱ་ལི། མ་ཧཱ་ཀ་ལི་མ་ཧཱ་ཀ་ལི། མ་ཧཱ་ཀེ་ཤི་མ་ཧཱ་ཀྲོ་དྷེ། ཨུ་གྲོ་ཤ་བཾ་ནི་པ་ཏ་བ། གཙྪ་བྷ། ཨ་ཤུ་ཏ་བ་ཏི་ཤ་ཏ། ཧོ་སིདྡྷ་མ་ན་ཡ་ཤྱ། ནི་བཛྲ་ཏུ་དྷ་ས་ཙོ་ཏི། ཏ་ན་སུ་རུ་སུ་རུ། མུ་
རུ་མུ་རུ༑ བི་རི་བི་རི། ཀི་རི་ཀི་རི། ཀི་ཀི་རི། བཛྲི་ཎཱི། བཛྲཾ་ཀུ་ཤི་བཛྲེ་ཎ། ཧི་ནི་ཧི་ནི། ཨཱ་ཀཊྚྷྱ་ཨཱ་ཀཊྚྷྱ། ནི་སུཾ་བྷ་ནི་སུཾ་བྷ། ཧ་ར་ཧ་ར། ཧཱ་ས་ཡ་ཧཱ་ས་ཡ། པ་ཏ་ཡ་པ་ཏ་ཡ། པ་ཏ་ཡ།
རེའུ་ཏྲེ་མ་ཧཱ་རེ་འུ་ཏྲེ། ཤཱི་གྷྲི་མཾ་ཨ་གཙྪ། དཱུ་ཏི་དཾ་ཀུ་རུ་ཀུ་རུ་ཧུ་རུ་ཧུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙོ་པ་ཡ་ཏི་སྭཱཧཱ། ཕོ་ཉ་མ་ནི་བཅུ་པོ་ལས། །ལས་ཀུན་བྱེད་པ་གསུམ་པ་འདི།

94-1-263a

རྡོ་རྗེ་ནག་མོར་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་ཡིན། །ན་མོ་མ་ཏི་སྠི་ར་བཛྲ། ཨེ་ཧི་སུ་ཏི་སྠི་ར་བཛྲ། ཨེ་ཧི་སུ་ཧཱ་བཛྲ། ཨེ་ཧི་ཨ་པྲ་ཏི་ཧ་ཏ་
བཛྲ༑ ཨེ་ཧི་ཨ་མོ་གྷ་བཛྲ། ཨེ་ཧི་ཨེ་ཧི་ཨ་ཏི། ཤཱི་གྷྲཾ་མ་ཏི། ལ་བ་ལ་བེ་ས་ས་མ། བཛྲ་བཛྲ་པཱ་ཎི་མ་ཧ་ཡཀྵ་སེ་ན་པ་ཏི་དྷུ་རུ་དྷུ་རུ། དྷ་ར་དྷ་ར། ཏི་རི་ཏི་རི། ཧི་དྷི་ཧི་དྷི། ད་ཧི་ལ་
ཧུ་ན༑ དྷུ་དྷུ་དྷུ་དྷུ། ཎུ་དྷུ་ཎུ་དྷུ། སི་ཎི་སི་ཎི། བ་བྷ་ཧི་བ་བྷ་ཧི། ཏུ་རི་ཏཾ་བཛྲ་པཱ་ཎི་བཛྲ་ཎ། ཀི་ནི་ཀི་ནི། ཀུ་རུ་ཀུ་རུ། ཤཱི་གྷྲཾ་ཨཱ་གཙྪ་རཀྵ་མཾ་རཀྵ་མཾ། ས་མུ་ཙ་ས་མུ་ཙ། བྷ་གཱ་གྲ་ཏེ།
ཛ་སི་ཧཾ་ཏེ་ཛ་སོའུ་མ་མ་མ་ད་རི་ཤ་ནཾ། ཁ་རོ་ཧི། བི་ཀ་རོ་ཧི། བི་ཀ་རོ་ཧི། ཐ་ར་ཎེ་ཨོ་ཐ་ར་ཎེ། ཨུ་པ་ཏི་ཡ་ཤ་སརྦ་ཧོ་མི་ཧོ་མི། ཧི་ཧི་ཧི་ཧི། བཛྲ་པཱ་ཎི་མ་ཏི་ཨ་ཛི་ཏེ་ཨ་པ་ར་ཛི་ཏེ།
ཨུཏྟ་ཏ་རི་ཨུཏྟ་ཏ་རི། སརྦ་བུདྡྷེ་ཤྭ་ར། ཧུ་ཧུ་ཀེ་ར་ལི་ཀེ་ར་ཎི། སུ་ནེ་ཧི་སུ་ནེ་ཧི། དཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙོ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས། །
ལས་ཀུན་བྱེད་པ་བཞི་པ་འདི། །གཞན་གྱིས་མི་ཐུབ་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་ཡིན། །ན་མོ་མི་ཏ་སྨ་ར་ཡ། ས་མ་ཡེ་ས་ད་བཛྲ་ཎ་ཀྲྀ་ཏཱ་ཡ་ཏེ་ན་ས་ཏྱེ་
ན༑ ས་མ་ཡེ་ཧི་རི། ཀི་རི་མི་རི། སི་རི་ལ་ལི་ཏེ། ཨ་ལ་ཀེ་མ་ལ་ཀེ། བ་སུ་ཀི་རི་ར་ཀ། ར་ཀ་ར་ཎེ་ཎེ། ཏི་ནི་ཏི་ནི། ཧི་ནི་ཧི་ནི། མི་ཏི་མི་ཏི། ཀི་ཏི་ཀི་ཏི། མུ་ཏྲ་མུ་ཏྲ། སུ་རུ་སུ་རུ།

94-1-263b

མུ་རུ་མུ་རུ། ཀུ་ལུ་ཀུ་ལུ། པཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙོ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས། །ལས་ཀུན་བྱེད་པ་ལྔ་པ་འདི། །རྡོ་རྗེ་མཛེས་མར་གྲགས་པ་
སྟེ༑ ༑རིག་སྔགས་ཆེན་མོ་སྟོབས་ཆེན་ཡིན། །ན་མོ་མ་ཏི། དྷྲཾ་ཏི་དྷྲི་ཏི་གི་དྷྲི་གྷྲྀ། རུ་རུ་བྲྀ་གྷྲྀ་གྲི། རུ་རུ་བྲྀ་གྷྲྀ་ན་རེ་རུ་ཙ་པ་ལ་མཱ་གཙྪ་ཀི་རི་ཀི་རི། ས་ཏྱ་ས་མ་ཡ། མ་ནུ་སྨ་ར་ཧི་བཛྲེ་ཎི་
བཛྲེ་ཎི། ཎ་ཏི་ཎ་ཏི། ཀུ་ལུ་ཀུ་ལུ། ཧི་རི་མི་རི། ཀུ་རུ་སུ་རུ། སུ་རུ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། དཱུ་ཏི་དཾ་ཀུ་རུ་ཧུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙོ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་
པོ་ལས༑ ༑ལས་ཀུན་བྱེད་པ་དྲུག་པ་འདི། །རྡོ་རྗེ་ཤུགས་ཆེན་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་ཡིན། །ན་མོ་མ་ཏི་བོ་ལ་རི་བཛྲ་ཀུ་ཀྵི་པ་པེ་ག་ཀྵི་པ་པེ་ག་གི་གི། གྷི་
གི་གི་གྷི། གྷི་ཧི་གྷི་ཧི། བ་ཧི་བ་ཧི། ས་ར་ས་ར། ཧ་ར་ཧ་ར། ཧུ་རུ་ཧུ་རུ་ཧུ་རུ། ཀི་རི་བི་རི། དཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས། །
ལས་ཀུན་བྱེད་པ་བདུན་པ་འདི། །རྡོ་རྗེ་ཤུགས་ཞེས་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་ཡིན། །ན་མོ་མ་ཏི་སཱུཪྱ་ས་མ་ཏེ་ཛ་ཏེ་ཛ་བཛྲ་ཎི། བི་ལ་བ་ལི། ཧེ་ལི་ཧེ་ལི།
ཀུ་ཏུ་ཀུ་ཏུ། གྷ་དྷི་གྷ་དྷི། ས་ར་ས་ར། ཀུ་ལུ་ཀུ་ལུ། ཧི་ལི་ཧི་ལི། ཧུ་ལ་ནི། ཧ་ཧི་ཧ་ཧི། དཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས།།

94-1-264a

ལས་ཀུན་བྱེད་པ་བརྒྱད་པ་འདི། །རྡོ་རྗེ་ཉི་མར་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་ཡིན། །ན་མོ་མ་ཏི། ཛི་ཛི་ཛི་ཛི། རུ་རུ་རུ་རུ། ཙཎྜ་
བཛྲ་པཱ་ཎི་ཀྲྀཥྞ་ཤ་བ་རཱ་ཛྙོ་པ་ཡ་ཏི་བི་ཀྲྀ་ཛ་བཛྲི་ཎི་མ་ན་ཡ། ཧི་ཧི་ཧི་ཧི་ཧི། ཀི་རི་ཀི་རི། མ་མ་ག་མེ་ན། ཏི་ཏི་ཏི་ཏི། མུ་ཏུ་མུ་ཏུ། ཧི་ཧི་ར་ཧི་ཧི་ར། ཧི་ཧི་དཱུ་ཏི་དཾ་ཀ་རོ་ཏ་ཧི་ཧི་རུ་རུ་
སིདྡྷ་ཤྩཎྜ་བཛྲ་པཱ་ཎི་རཱ་ཛྙོ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས། །ལས་ཀུན་བྱེད་པ་དགུ་པ་འདི། །རྡོ་རྗེ་དབྱུག་པར་གྲགས་པ་སྟེ། །རིག་སྔགས་ཆེན་མོ་སྟོབས་ཆེན་
ཡིན༑ ༑ན་མོ་མ་ཏི་ས་ཏྱ། ས་ཏྱ་ནི་ས་ཏྱ་བ་ཏི་ནི། སཏྭ། བཛྲ་པྲ་ཏིསྟ་ཏ་ན། ས་ཏྱེ་ན་དྷཪྱ་ཏེ་བཛྲ་ཎ་ས་ཏཾ། བཛྲ་ལོ་ཀེ་པྲ་ཏིཥྛི་ཏེ་ཨི་དཾ་ས་ཏྱེ་ན་ས་ཏྱེ་ན་ས་ཏྱ་བྷཀྵ་ཎ། ཤཱི་གྷྲཾ་ཡ་
ཧི་བཛྲི་ཎི། ཧི་ཧི་ཧི་ཧི་ཧི། ཧ་ཧ་ཧེ། དྷ་ར་དྷ་ར། དྷུ་རུ་དྷུ་རུ། ལོ་ཀ་ཡ་ནི་ཤྩཎྜ་དྷེ་མོ་ཏ་ནི། མོ་ཏེ་སི་བིསྟུ་བིསྟུ། བི་ཏུ་རི་བི་ཏུ་རི། རུ་རུ་རུ་ཏི་པུ་ར་པཱ་ད་ག་ནི་ཛྭ་ལ་མ་ནུ་སྨ་ར་
བཛྲི་དྷྲྀ་ཏེ། དཱུ་ཏི་དཾ་ཀུ་རུ་ཧུ་རུ་རུ། སིདྡྷ་ཤྩཎྜ་བཛྲ་པཱ་ཎི་རཱ་ཛྙོ་པ་ཡ་ཏི་སྭཱཧཱ། ཕོ་ཉ་མོ་ནི་བཅུ་པོ་ལས། །ལས་ཀུན་བྱེད་པ་བཅུ་པོ་འདི། །རྡོ་རྗེ་བདེན་པར་གྲགས་པ་སྟེ། །
རིག་སྔགས་ཆེན་མོ་སྟོབས་ཆེན་ཡིན། །ལག་ན་རྡོ་རྗེའི་ཆོ་ག་རྒྱས་པ་ལས། ཕོ་ཉ་མོ་བཅུ་བཤད་པ་ཅེས་བྱ་བའི་ལེའུ་རྫོགས་སོ།།    །།ན་མོ་རཏྣ་ཏྲ་ཡ་སྱ། ན་མ་

94-1-264b

ཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། སུ་ཁི་བྷ་བ་ཏུ་བཛྲ་པཱ་ཎི་ས་པ་རི་པཱ་ར་བཛྲ་པཱ་ཎི། བཱ་ཙ་ནེ་ན་བཱ་ཙ་ནེ་ན་ས་ཏྱེ་ན་བཛྲེ་ཎ། ཨཱ་ཛྙཱ་པ་ཡ་ཏི། བཛྲེ་ཎ་ཙྪིནྡ་ཏི། བཛྲེ་ཎ་བྷིནྡ་
ཏི༑ ཨ་ལོ་ལ་གྷ་ལོ་ལ། ག་ལིནྡྷ། བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། བཛྲ་པཱ་ཎི། མ་ཧཱ། ཡཀྵ་སེ་ན་པ་ཏི་ར་ཛྙོ་པ་ཡ་ཏི་སྭཱཧཱ། ཟླ་བ་ཕྱེད་ཀྱི་བར་དུ་ཟས་སུ་འོ་མ་དང་ཕྱེའི་ལྡེ་གུ་
ཟ་ཞིང་བསྒྲུབ་པར་བྱ་སྟེ། ལག་ན་རྡོ་རྗེ་རི་མོའི་གཟུགས་ཚོན་རྩི་སྦྱིན་མེད་པས་འབྲིར་གཞུག་གོ །རི་མོའི་གཟུགས་ཀྱི་དྲུང་དུ་རས་མ་ཉམས་པའི་སྟན་ལ་གསེར་དང༌། དངུལ་
དང༌། ཟངས་སྣ་གསུམ་ལས་བྱས་པའི་རྡོ་རྗེ་བཞག་སྟེ་སྟེང་གཡོགས་པར་བྱའོ། །པོག་དང་སྲ་རྩི་པོག་སྦྱར་བ་ཡང་དབུལ་ལོ། །ན་མཿཀུ་རུ་བཛྲ་པཱ་ཎི་པྲ་ཏི་གྲྀཧྞ་ཧི་མྱེ་དྷུ་པ་
ཧུ་ཏི་མ་བསྤ་ཧུ་ཏི་མ་མ་མ་ཙ། རཀྵ་མཾ་ཏྭཾ་ས་མ་ཡོ་བྱ་དྷི་ཤུ་ཏི་སྭཱཧཱ། གཙང་མས་གོས་གཙང་མ་བགོས་ཏེ་དུས་གསུམ་དུ་བདུག་པ་ཐོགས་ཤིང་ལན་བརྒྱད་བརྒྱ་བཟླས་
བརྗོད་བྱས་ནས་ཕྱི་དེ་ཉིན་པར་མཆོད་པ་ལྷག་པར་བསྐྱེད་དེ་བཟླས་བརྗོད་བྱའོ། །མར་མེ་ཡང་ཅི་འབྱོར་པས་བསྐྱེད་པར་བྱའོ། །དེ་ནས་ལག་ན་རྡོ་རྗེ་འོང་བར་འགྱུར་ཏེ། བྱ་
བ་གང་ཡིན་པ་དེ་བྱེད་པར་འགྱུར་རོ། །གྲུབ་ནས་ཀྱང་ཟླ་བ་ཕྱེད་ཀྱི་བར་དུ་ཆོ་ག་བསྲུང་བར་བྱའོ། །དམ་ཚིག་མ་མཐོང་བས་བྱས་ན་མ་རུངས་པར་འགྱུར་རོ། །སློབ་དཔོན་

94-1-265a

ལ་གུས་པ་དང་མཆོད་པ་བྱས་ནས་གདོད་ཆོ་ག་རྒྱས་པར་མནོད་པར་བྱ་སྟེ། རྡོ་རྗེ་དཀྱིལ་འཁོར་གྱི་དབུས་སུ་ཀཪྵ་པ་ན་བརྒྱད་ཀྱི་འགྲོན་བུས་
རྡོ་རྗེ་བྱས་ནས་སློབ་དཔོན་ལ་དབུལ་བར་བྱའོ། །དེ་ལྟ་བུས་ཆོ་ག་རྒྱས་པ་བསྒྲུབས་ན་གདོད་འགྲུབ་པར་འགྱུར་ཏེ། རིག་སྔགས་ཐམས་ཅད་འགྲུབ་པར་འགྱུར་རོ། །སློབ་
དཔོན་མ་ཡིན་ཞིང་བུ་མ་ཡིན་པ་བསྟེན་ནས་ལོ་གཅིག་མ་ལོན་པ་ལ་སྦྱིན་པར་མི་བྱ་སྟེ། ཡང་ན་སློབ་དཔོན་གྱིས་རབ་ཏུ་སྦྱང་བ་བྱས་ནས་གཟོད་གཟུང་བར་བྱའོ། །དེ་ནས་
ཕོ་ཉ་མོ་ཡི་ཚོགས། །བཅུ་པོ་རྣམས་ཀྱི་གཡོག་མོ་ནི། །ཡིད་ལས་སྐྱེས་པ་དྲུག་ཅུ་བཞི། །བསྟན་པ་རྣམས་ནི་བཤད་པར་བྱ། །ན་མོ་མ་ཏི་ཧི་བཛྲ་པཱ་ཎི་བཛྲ་པཱ་ཎི་མ་ཧཱ་
ཡཀྵ་སེ་ན་པ་ཏི་རཱ་ཛྙོ་པ་ཡ་ཏི་སྭཱཧཱ། ལས་ཐམས་ཅད་བྱེད་པའོ། །ན་མོ་བཛྲ་པཱ་ཎི་བཛྲི་ཎི། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཨ་མུ་ཀཾ་མ་མ་བ་ཤ་མཱ་ནཱ་ཡ་སྭཱཧཱ། སྣ་མའི་
མེ་ཏོག་གིས་སྦྱིན་སྲེག་བྱའོ། །ན་མོ་ནནྟེ། ཙྪིནྡ་བཛྲེ། ཙྪིནྡ་བཛྲེ་ཎི། ཙྪིནྡ་པ་ཏ་ཡ་ནི་སུམྦྷ་ཡ་སྭཱཧཱ། ལས་ཐམས་ཅད་བྱེད་པའོ། །ན་མ་ཨ་ར་ག་ཎི་བ་ར་ག་ཎི། སུ་ར་
ག་ཎི༑ བཛྲ་ཎ་ཙ་ཏེ་སྭཱཧཱ། ན་མོ་ནནྟ་ཀ་ལི། སུ་ར་ཀ་ལི། བྷི་རི་བྷི་རི། ཀུ་ཤ་ཤ་ཡ་ནྱེ། ཀུ་ཤ་རི་ཎི་སྭཱཧཱ། ཁྲོས་ནས་བྱང་ཕྱོགས་སུ་ཁ་བལྟས་ཏེ་བདུག་པར་བྱའོ། །ན་མོ་

94-1-265b

གྷོ་ཥེ་ཎི། གྷོ་ཥེ་བཛྲི་ཎི། ཧ་ན་ཏི། བི་ནི་ཏི། ཨུཏ་སཱ་ད་ཡ་ཏི། བཛྲི་བཛྲ་ཎ་ཙ་ཏེ་སྭཱཧཱ། བྲ་མ་ཙནྡྷས་སྦྱིན་སྲེག་བྱས་ན་འཇིགས་པར་བྱེད་དོ། །ན་མོ་ཧི་ནི་ཧི་ནི། ཀུནད་ཡ་སྭཱཧཱ། དྷི་ནི་
དྷི་ནི༑ གྷི་ནི་གྷི་ནི་སྭཱཧཱ། ལས་ཐམས་ཅད་བྱེད་པའོ། །ན་མོ་མུ་ནེ་མུ་ནེ། ནི་མ་ཏི་མ་ཏི། མ་ཧཱ་མ་ཏི། སུ་མ་ཏི། རཀྵ་སུ་ཏི་ར་བཛྲ་པཱ་ཎི་ར་ཛྙོ་པ་ཡ་ཏི། ད་ཧ་ད་ཧ་སརྦ་བྷ་ཡེ་སྭཱཧཱ།
ལས་ཐམས་ཅད་བྱེད་པའོ། །ན་མོ་ཧེ་ཧི་ཌ་པ་ས་གོ་ར་མ་ལི་བ་ར་མ་ལི་ཤུ་ཙི་རོ་ཏ་ཤུདྡྷ་བ་ལི་བཛྲ་པཱ་ཎི་རཱ་ཛྙ་པ་ཡ་ཏི་སྭཱཧཱ། ལས་ཐམས་ཅད་བྱེད་པའོ། །ན་མཿཀུམྦྷེ་ཀུམྦྷེ་ཀོ་ཊི་
ན་ཀོ་ཊི་ནི། ཀུ་རུ་བཛྲ་པཱ་ཎི། ས་ཏྱེ་ན་ས་མུ་ཡེ་ན་ཙ་སྭཱཧཱ། མེ་ཏོག་གི་རིག་སྔགས་ཀྱིས་ཅི་ཡང་རུང་བ་ལ་བཟླས་བརྗོད་དམ་སྦྱིན་སྲེག་བྱའོ། །ན་མཿསུ་ཁི་བྷ་བ། རུ་དྷེ་ར་བཛྲ་པཱ་
ཎི་ཏྲོ་ཊ་ཡ་ཏྲོ་ཊ་ཡ་ནི་ཛི་ཧི་ནི། ཀུ་རུ་མེ་ཀཱཪྱ་བྷྲ་མ་རི་བྷྲ་མ་རི་སྭཱཧཱ། ལྟེ་བའི་སྔགས་ཏེ། ལས་ཐམས་ཅད་བྱེད་པའོ། །ན་མཿཏི་ཊི་ནི། ཏུ་ཊུ་ནི། ཏུ་ཊུ་ནི། ཀུ་རུ་བཛྲེ་ཎ་པཱ་ཎི། ནོ་
ཙི་ཡང་ཀ་མ་མ་བུརྡྷ་ཡ། བི་སོ་མེ་ཀ་མོ་སིདྡྷ་ཏུ་སྭཱཧཱ། ལག་པ་ལ་བཟླས་བརྗོད་བྱས་ཏེ་གང་དོན་དུ་བསྒྲུབས་པ་དེ་བླངས་བར་བྱའོ། །ན་མོ་བཛྲེ་ཎ་ཧ་ན་ཏི་མ་མ་ཙ། ས་མ་ཡན་
རཀྵ་བཛྲ་པཱ་ཎི། མད་ཏྭཾ་ས་མ་ཡོ་བྱཱ་དྷི་ཤཱི་ཏི་སྭཱཧཱ། ལག་པའི་རིག་སྔགས་སོ། །ན་མོ་བྷི་བྷི་བྷི་རུ་རུ་བཛྲ་ཎ་ཡཾ་ད་སྭཱཧཱ། ལས་ཐམས་ཅད་བྱེད་པའོ། །ན་མཿཀུ་རུ་བྷྲ་མ་རི་མུཉྩ་

94-1-266a

མ་ཡ་མ་བཛྲ་པཱ་ཎི་ནི་རི་དཾ་ཀ་རི་ཀེ་སྭཱཧཱ། ལས་ཐམས་ཅད་བྱེད་པའོ། །ན་མཿཧི་རི་ཧི་རི། ཧི་ཧི་རི། ཀི་རི་ཎི། ཀི་རི་ཎི་སྭཱཧཱ། གྱད་བརྡབ་པའི་སྔགས་
སོ༑ ༑ན་མོ་མཾ་དེ་མཾ་དེ། ད་ཧ་ད་ཧ། པ་ཙ་པ་ཙ། བ་ཤི་ཀ་རོ་ཧི། བ་ཤི་ཀ་རོ་ཧི། བ་ཤི་ཀ་རོ་ཧི། དེ་བ་མ་བ་མ་པི་རཀྵ་སཾ་བྷ་ཨུཏྟྲ་ས་ནི། བྷི་རི་བྷི་རི་སྭཱཧཱ། སྦྱིན་སྲེག་བྱའོ།།
ན་མོ་ནི་རི་ནི་རི། པཱ་ཤ་པཱ་ཤེ་ཏི་སྭཱཧཱ། ལྟེ་བའི་སྔགས་ཏེ། སྦྱིན་སྲེག་ཐམས་ཅད་ལ་སྦྱར་བར་བྱའོ། །མིག་རྩིའི་སྔགས་དང༌། མེ་ཏོག་གི་སྔགས་ཀྱང་ཡིན་ནོ། །རྒྱན་
ཐམས་ཅད་ལ་ཡང་བཟླས་བརྗོད་བྱའོ། །ན་མོ་གྷུ་ཊུ་གྷུ་ཊུ་ནི་གུ་ཏུ་ནི་གུ་ཏུ་ནི། ནི་ས་ར་ཡ། མུ་ཏི་ནི་སྭཱཧཱ། འཁོར་དུ་གཞུག་པ་དང༌། བརྡབ་པ་དང༌། སྲུང་བ་དང༌། བཅིང་
བ་ལ་རས་སྔོན་པོས་བྱ་སྟེ། ལས་ཐམས་ཅད་བྱེད་པ་ཡིན་ནོ། །ན་མོ་གྷ་ཏ་ཡ་གྷ་ཏ་ཡ། ཙི་རི་ཙི་རི་ཙི་རི་སྭཱཧཱ། ཁ་ཟས་དྲང་བའི་སྔགས་ཡིན་ཏེ། དོང་བརྐོས་ལ་དེའི་ནང་
དུ་ཁ་ཟས་ཀྱི་བྲུལ་མ་གཞུག་ཅིང་ཕྱི་རོལ་གྱི་ཁ་ཟས་ཅི་འདྲ་བ་དེ་འདྲ་བའི་ཁ་ཟས་ཀྱི་བྲུལ་མ་རས་གསར་བའི་ནང་དུ་བཅུག་སྟེ་ལན་བརྒྱད་བཟླས་བརྗོད་བྱས་ནས་རས་
དེའི་སྟེང་དུ་དབྱུག་པ་གཞག་གོ། གང་ཅི་ཡང་རུང་བ་ཡང་འདྲེན་པར་བྱེད་དོ། །ན་མོ་གྷི་ནི་གྷི་ནི། ཀུཾ་ཌཱ་ཡ་བནྡྷ་ནི་སྟམྦྷ་ནི། གྷུ་གྷུ་གྷུ་སྭཱཧཱ། རིག་སྔགས་ཐམས་ཅད་

94-1-266b

བཅིང་པའོ། །ན་མཿཙོ་ཏི་ནི། བནྡྷ་ནི། པ་ཏ་ནི་སྭཱཧཱ། རིག་སྔགས་ཐམས་ཅད་གསོ་བ་སྟེ། མར་དང་སྦྲང་རྩི་ལ་བཟླས་བརྗོད་བྱས་པས་བྱའོ། །ན་མོ་བཛྲི་ཎི་སྥོ་ཊ་ཡ། ཀུཎྜི་ནི་སྥོ་ཊ་
ཡ་སྭཱཧཱ༑ ཁྲོས་པ་ལ་ནི། ཡུངས་ཀར་གྱིས་གཏོར་རོ། །གཞིག་པ་ལ་ནི། བོང་བུའི་ཁྲག་གིས་བྱའོ། །ཞི་བར་གྱུར་ནས་ཕྱིར་གསོ་བ་ལ་ནི་མངར་གསུམ་གྱི་སྦྱིན་སྲེག་བྱའོ། །ན་མོ་
བཛྲ་པཱ་ཎི་ར་ནུ་ག་ཏེ་ན་ཧི་རི་ཀི་རི། ཀཾ་མེ། བཛྲ་ཧ་ནི་ཀུ་རུ་བྷི་སྭཱཧཱ། མེའི་སྔགས་སོ། །ན་མཿཏི་ནི་སྭཱཧཱ། མིག་སྨན་གྱི་སྔགས་ཏེ། ལིག་བུ་མིག་དང༌། རྡོ་ཕ་ཝང་ལོང་བུ་དང༌། ཨུཏྤ་
ལ་དམར་པོ་དང༌། སུ་ནོད་ཛ་དང༌། ས་ཧ་ཛ་ར་དང༌། གླང་པོ་ཆེའི་རྡུལ་རྣམས་ནི། དབང་དུ་བྱ་བའི་མིག་རྩི་ཡིན་ཏེ། གང་ལ་བལྟས་པ་དེ་དབང་དུ་འགྱུར་རོ། །ན་མོ་བཛྲེ་ཎ་ཧ་ན་ཧི་ས་
མ་ཡེ་ན་ཏིཥྛ་ཏི་པཱ་ཤ་མི་ཡ་ག་རི། བྷུ་རི་བྷུ་རི། པ་ཏྲ་ཤི་ཏི་ནི་སྭཱཧཱ། ཆུ་ཁྱོར་གང་ལ་བཟླས་བརྗོད་བྱས་ཏེ་ཤིང་ལ་གཏོར་ན། ལོ་མ་རྣམས་རྙིས་པར་འགྱུར་རོ། །ནཱ་བྷེ་ནཱ་བྷེ། བ་
ན་ག་ཏ་དེ། བ་ན་ག་ཏ་དེ། བ་ན་ག་ཏ་དེ། སྟི་རི་སྟི་རི་སྭཱཧཱ། ནགས་ཁུང་དུ་འགྲོ་ན་སྲུང་བའི་སྔགས་སོ། །ན་མཿཀི་མོ་ཀ་མེ། ཀུ་མཱ་རི་ཎི་སྭཱཧཱ། སྨན་གྱི་སྔགས་ཏེ། བུ་མོ་གཞོན་
ནུས་བཀལ་བའི་སྐུད་པས་བྱ་ཞིང་རྐང་པ་སྣུམ་གྱིས་བསྐུ་བར་བྱའོ། །ན་མཿཀུཎྜ་ནི་ཀུཾ་ཌཱི་ནི་སྭཱཧཱ། ཕོ་ཉ་མའི་རིག་སྔགས་བལྟ་བའི་སྔགས་ཏེ། རྫ་མཁན་གྱི་སྣོད་ནས་ཟས་

94-1-267a

དང༌། སྨན་བླང་བར་བྱའོ། །ན་མོ་གྷ་ཏེ་གྷ་ཏེ་གྷི་ཏི་ནི་སྭཱཧཱ། གཞོན་ནུ་མའི་སྔགས་སོ། །ན་མཿཀུ་རུ་ཎ། བ་ཤེ་ན་བ་ཤེ་ན། བཛྲ་པཱ་ཎི། བཛྲ་པཱ་ཎི། ཧི་ཧི་ནི། ཏི་རཱུ་པ་
མ་མ་མ་ཀརྨ་ཀུ་རུ་སྭཱཧཱ། ལས་ཐམས་ཅད་བྱེད་པའོ། །ན་མཿཀི་རི་ཀི་རི་སྭཱཧཱ། ཨུ་ཏ་ཀུ་རི་ཎི། ཏྲོ་ཊ་ནི་སྥོ་ཊ་ནི་སྭཱཧཱ། གནོད་སྦྱིན་མོའི་རིག་སྔགས་ཏེ། ཅི་འདོད་པ་ཐམས་
ཅད་འགྲུབ་པའོ། །ན་མཿཡེ་ལ་ལ་ཏེ་ལ་བྷི་ནི་བཛྲི་ཎི་སྭཱཧཱ། རྐང་པ་བསྐུ་བའི་སྔགས་སོ། །ན་མཿཀུཾ་བྷེ་ཀུཾབྷེ་ནི་སྭཱཧཱ། སྨན་བླང་བ་དང༌། ནགས་ཚལ་གྱི་ཤིང་ཏོག་བླང་
པའི་སྔགས་སོ། །ན་མ་ཏེ་ཛ་ཛ་ནི། དྷུ་ན་དྷུ་ན་དྷུ་མ་ཏི་སྭཱཧཱ། ཐམས་ཅད་དབྲོག་པའི་སྔགས་ཀྱིས་འགྲུབ་པར་འགྱུར་རོ། །ན་མོ་ཧུ་ཛ་ཧུ་ཛ་ཧུ་ཛ་ནི་ཏི་སྭཱཧཱ། སྨན་ནོ་ཅོག་
བླང་བའི་སྔགས་སོ། །ན་མཿཤྱ་མ་རི་བི་མ་རི་སཾ་ཀྲ་སཾ་ཀྲ་མ་ཎི་སྭཱཧཱ། རྨས་པའི་རྨ་སྤོ་བའོ། །ན་མོ་ཧི་ནི། པ་ཙ་པ་ཙ། བནྡྷ་བནྡྷ་ནི་ཁྲི་རི་ཎི་སྭཱཧཱ། ཁྲུས་བྱ་བའི་སྔགས་ཏེ།
ལས་ཐམས་ཅད་བྱེད་པ་ཡང་ཡིན་ནོ། །ན་མོ་ཨ་ར་ཏེ་མཉྩ་རི་པཉྩ་བ་བ་ན་བ་སི་ནི་ཏུ་ཏི་ཀ་ལ་ཀ་ལ་སི་སྭཱཧཱ། གང་གི་མིང་གིས་སྐ་རགས་དུམ་བུ་དུམ་བུར་བཅད་ན་མིང་
དེ་བཅད་པར་འགྱུར་རོ། །ན་མཿཔུ་ཤ་མཾ་ཛ་རི་ཛ་ཡ་མཾ་ཛ་རི་པུ་ཤ་པུ་རི་ཀེ་ནི་ལ་གྲི་བེ་དྷུ་ན་དུ་བི་ནི་ཏི་རི་སྭཱཧཱ། སྒོ་ལྕགས་དབྱེ་བ་དང༌། གཉིད་ལོག་ཏུ་གཞུག་པ་དང༌།

94-1-267b

དགྲོལ་བ་དང༌། དབྱུང་བའི་སྔགས་ཏེ། བརྡབ་པར་བྱའོ། །ཡུངས་ཀར་ལ་བསྔགས་པས་ཀྱང་སྒོ་ལ་བསྣུན་པར་བྱའོ། །ན་མོ་བྷི་ན་ཡ་དུནྡུ་བྷི་ག་ཏཱ་ཡ་དུནྡུ་བྷི་ཐ། སུཾ་བྷ་སུཾ་བྷ་དྷ་
རི་བྷསྨ་ཧ་ཧི། ས་མ་ཡཾ་མ་ཏེ་ན་ནུ་མ་ཏེ་ན་བྲྀཀྵ་མ་ཡཛྙཱ་པ་ཡ་ཏི་ཨུད་ག་ཏ་ནི་པ་ཏི་ནི་སྭཱཧཱ། སྒོ་ལྕགས་དབྱེ་བ་དང༌། གཉིད་ལོག་ཏུ་གཞུག་པ་དང༌། དགྲོལ་པ་དང༌། དབྱུང་པ་དང༌།
གཞོམ་པ་དང༌། རབ་ཏུ་གཞོམ་པ་དང༌། གཞིག་པ་དང༌། བསྒྱེལ་བ་དང༌། གཅད་པའི་སྔགས་ཏེ། ལས་ཐམས་ཅད་བྱེད་པ་ཡང་ཡིན་ནོ། །ན་མོ་བཱ་རེ་བཱ་རེ་བཱ་ར་དཏྟེ་སིདྡྷ་སི་
སྭཱཧཱ༑ སྨན་བླང་པ་དང༌། གདོན་དང་རིམས་ཀྱིས་ཐེབས་སུ་གཞུག་པའི་སྔགས་ཏེ། ལས་ཐམས་ཅད་བྱེད་པ་ཡང་ཡིན་ནོ། །ན་མཿཀི་རི་ཀི་རི་བཛྲ་པཱ་ཎི་ཏི་ལི་རི་ཏི་ལི་རི་ནི་ལི་ཛ་རི་
སྭཱཧཱ། དབང་དུ་བྱ་བ་སྟེ། ཡུངས་ཀར་དང༌། ལན་ཚྭ་དང༌། ཅི་ཡང་རུང་བས་སྦྱིན་སྲེག་བྱའོ། །ན་མོ་མ་ཏི་མ་ཏི་བྷྲ་མ་རི་བྷྲ་མ་རི་སྭཱཧཱ། དབང་དུ་བྱ་བ་སྟེ། ཅི་ཡང་རུང་བས་བྱའོ། །
ན་མོ་དིཾ་བྷེ་དིཾ་བྷེ། དཾ་བྷེ་དཾ་བྷེ། དཾ་བྷེ་དཾ་བྷེ། བཛྲི་དྷི་ད་ཡ་ཙྪེ་ད་ནི་བེ་ད་ནི། ཡ་མྱེ་ཡ་མྱེ། ཡ་མ་ཡ་མེ་བིསྟི་བི་རི་བཛྲི་ཎི་ཙ་ཏེ་སྭཱཧཱ། སེམས་ཅན་ཐམས་ཅད་བཅིང་པ་དང༌། ལས་ཐམས་
ཅད་བྱེད་པའོ། །ན་མ་ཨུ་ཏོ་ཊ་ཡ་ཏྲོ་ཊ་ནི་བྷིནྡ་པ་ནི། བྷིནྡ་པ་ནཾ་སྭཱཧཱ། དབང་དུ་བྱ་བ་སྟེ། ཅི་ཡང་རུང་བས་སྦྱིན་སྲེག་བྱའོ། །ནི་སུཾ་བྷ་ནི་སུཾ་བྷ། བཛྲ་ཧ་ན་ནི་ཏེ་བྷི་རི་བྷི་རི་སྭཱཧཱ།

94-1-268a

རིག་སྔགས་དགྲོལ་བ་དང༌། ལས་ཐམས་ཅད་བྱེད་པའོ། །ན་མ་ཤྩཎྜེ་རི་ག་ཤི་ནི་ཨསྠི་ནི་ཙྱ་སྱ་བི་ཤྱ་ཧེ་མཛྫ་མྱེ་ཙཾ་ཌ་ཨ་ཧ་ར་སྭཱཧཱ། ཚུལ་ཇི་ལྟ་བ་བཞིན་
དུ་འདུག་ལ་བཟླས་བརྗོད་བྱེད་ཅིང་མིང་བརྗོད་པར་བྱའོ། །ལས་ཐམས་ཅད་བྱེད་པ་ཡང་ཡིན་ནོ། །ན་མཿཔ་ཀོ་པ་ཏི་ནི། མི་བྷི་མི་བྷི། ཏཾ་ཀེ་ཀེ་མཾ་མེ། ཀུ་རུ་ཀ་ར་པ་མ་བཛྲ་ཧ་
ན་ནེ་སྭཱཧཱ། སྒོ་ལྕགས་དབྱེ་བ་དང༌། དབང་དུ་བྱ་བ་དང༌། གཞིག་པ་ལ་སྦྱིན་སྲེག་བྱའོ། །ན་མཿབི་ཤི་ལི་པེ་ཤེ་ལེ། ཙི་ཏི་ལི། ཙི་ལི་བྷི་ཙི་ལི། ཙི་ལི་བྷི་ཙི་ལི། ཙི་ལི་བྷི་ཙླི་ལི། ཙ་རུ་ནི་ཏེ་ཙ་རུ་ཎི་
སྭཱཧཱ༑ མོ་མཚན་བཅིང་བ་སྟེ། ལས་ཐམས་ཅད་བྱེད་པ་ཡང་ཡིན་ནོ། །ན་མཿསུཾ་བྷ་ནི་སུམྦྷ་བྷནྡྷ་དྷ་ལ་ཧཱུཾ་ཨཱ་ན་ཡེ་སྭཱཧཱ། ཅི་ཡང་རུང་བས་སྦྱིན་སྲེག་བྱའོ། །ཧི་ཧི་ཧི་ནི་ལི་ནི། ཨི་
རི་ཏི་སུཾ་བྷ་བཛྲ་པཱ་ཎི། ཧུ་རུ་ཧུ་རུ། བྷཾ་ཛཱ་ནི་སྭཱཧཱ། བདུག་པ་ཐོགས་པ་དང༌། མེ་ཏོག་སྟེང་དུ་འདོར་བའི་སྔགས་སོ། །ན་མཿཧུ་ལུ་ཧུ་ལུ་ཧུ་ལཱ་ཡ། ཀུ་ལུ་ཀུ་ལུ་ཀུ་ལཱ་ཡ། ཀི་ལི་ཀི་
ལི་ཀི་ལཱ་ཡ་སྭཱཧཱ། འདི་ནི། ལག་ན་རྡོ་རྗེ་སྦྱིན་སྲེག་ཐོག་མར་བྱ་བ་ཡིན་ཏེ། གནོད་པར་བྱ་བ་ལ་སྦྱིན་སྲེག་བྱས་ནས་དེའི་འོག་ཏུ་བདུག་པས་དགྲོལ་བར་བྱའོ། །ཧི་རི་མི་རི་
ཧི་ལི་མུ་ལི་ཛི་མུ་ལུ་མུ་ལུ་ཙི་སྭཱཧཱ། ལག་ན་རྡོ་རྗེ་སྨྲར་གཞུག་གོ། བི་རི་ལི། ཙི་རི་ལི། བཛྲ་པཱ་ཎི། བྷི་རི་བྷི་རི། ཨ་ནེ་མེ་ཧི་སྭཱཧཱ། དགོད་དུ་གཞུག་པའོ། །བི་ལི་བ་རི་

94-1-268b

ཎི༑ ཨི་ལི་ཀུ་རུ་བ་ཏི། པྲ་སཱི་ད་བྷ་ག་ཏོ། །སྨི་ཀུ་རུ་མེ་བ་རཾ་སྭཱཧཱ། མི་འཇིགས་པ་སྦྱིན་པའོ། །ན་མཿཀི་ལི་མི་ལི་ནི་རི་ནི། སུ་རུ་ཀུ་རུ། ས་མ་ཡ། མ་ནུ་བརྟ་ཧི་ད་ཡཾ་བནྡྷ་སྭཱཧཱ། སྦྱན་
དྲང་པ་དང༌། ལས་ཐམས་ཅད་བྱེད་པའོ། །ན་མོ་རཀྵ་ཧ་རཱ་ཡ་ཨ་གྲ་གྲི་བ་རི་ཎི། རུ་ཎི་རུ་ཎི། བ་རི་ཎི་ཤི་མ་ནི། པྲ་སཱ་དྷ་ནི། བཛྲ་པཱ་ཎི་ར་ཛྙཱ་བ་ཡ་ཏི་སྭཱཧཱ། རབ་ཏུ་སྒྲུབ་པ་སྟེ། བཟླས་
བརྗོད་བྱེད་ཅིང་བདུག་པ་བསྲེགས་པས་བྱའོ། །ན་མོ་བྷ་གུ་རུ་ག་ཊཱུ་གཾ་ཌེ་ཛ་ཧ་ར་ཨུརྡྷཾ་ས་ཏྱ། ན་ས་མ་ཡེ་ན་པྲ་སཱ་དྷ་ཡ་སི་བཛྲི་ཎ་སྭཱཧཱ། དགའ་བར་བྱ་བ་སྟེ། བིལ་བ་དང༌།
ཤུ་ཏིས་ཁྲུས་བྱེད་ཅིང་ལས་བྱའོ། །ཧི་རི་མི་རི། ཨ་བ་ཧཱ་ཡ་མྲྀ་ཏ་ནཱ་མ་མ་ཧི་ས་མ་ཡ་མུ་པ་ཏཱིཀྵྞ་སྭཱཧཱ། བཟླས་བརྗོད་བྱེད་ཅིང་བདུག་པ་བསྲེགས་པས་འཇིགས་པ་འབྱུང་
བར་མི་འགྱུར་རོ། །མུ་ནེ་མོ་ནེ། མུ་ནེ་མོ་ནེ། ཀཱཪྱ་མི་དཾ་ཀུ་རུ་བྷཻ་ར་ཝ་བཛྲ་པ་ཎི་ཧ་ཧ་སྭཱཧཱ། ལས་ཐམས་ཅད་བྱེད་པའོ། །བཛྲ་དྷཱུཾ་ད་མ་ཧཱ་བེ་ཀཾ་བཛྲ་གྷོ་ན་པ་ཡཾ་ཀཾ་བཛྲེ་བཛྲེ་
ཎ་ཧ་ན་པ་ཏ་ཡ་ནི་པ་ཏ་ཡ་སྭཱཧཱ། མིའི་གཙོ་བོ་དབང་དུ་བྱ་བ་སྟེ། སྦྱིན་སྲེག་གིས་བྱའོ། །ལས་ཐམས་ཅད་བྱེད་པ་ཡང་ཡིན་ནོ། །ཀཱ་ལི་ཀཱ་ལི། ཀོ་ནི་ཀྵེ་ཨ་ཨི་ཏི་བི་ལི་ལི།
པི་ལི་ལི༑ པི་ལི་ལི་སྭཱཧཱ། ན་མོ་བནྡྷ་མི་ཏྱ་མུ་ཁཾ་ཨ་མུ་ཀ་བཛྲ་ཧསྟ་སྱ་པི་ནི་ན་ཨ་ལི་ཙི་ལི་བི་ལི་མི་ལི། ན་མོ་བཛྲ་པཱ་ཎི་སྱ་སྭཱཧཱ། ལན་བདུན་བཟླས་བརྗོད་བྱས་ཏེ་རས་

94-1-269a

ཀྱི་ཚར་ཚར་ལ་མདུད་པ་བོར་བར་བྱའོ། །ན་མོ་ཙི་ལི་ཙི་ལི། ཀུཊྚུ་ཀུཊྚུ་སུ་ཁཱི་བྷ་བ་ཏུ་བཛྲ་པཱ་ཎི། མ་ཧ་ཡཀྵ་སེ་ནཱ་པ་ཏི་ཨི་མི་ནི། པུཥྤ་ནི་གྲྀ་ཧི་ཏྭ། ཨ་
མུ་ཀོ་བྷ་ཤ་མ་གཙྪ་ཏི་སྭཱཧཱ། སྣ་མའི་མེ་ཏོག་ལ་ལན་བརྒྱད་བརྒྱད་བཟླས་ཏེ་བཅོམ་ལྡན་འདས་ཀྱི་ཞབས་དྲུང་དུ་ནུབ་མོ་ནས་དབུལ་ལོ། །ན་མོ་བཛྲ་རཱ་ཛྙཱ་པ་ཡ་ཏི་ཧི་ཧི་
ཧི་ཧི་ཧི་ཧི་ཤུ་ཀྲ་ཤོ་ན་ཏི་བནྡྷ་ནི། མ་ཧཱ་བིདྱ་ཤུ་ཀྲ་མེ་བནྡྷ་རཀྵ་ཙ་མཱི་སྭཱཧཱ། སྐུད་པ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ནས་མདུད་པ་བྱས་ཏེ་རྐེད་པ་ལ་བཏགས་
ན༑ ཁུ་བ་དང༌། ཁྲབ་བཅིངས་པར་འགྱུར་ཏེ། ལག་ན་རྡོ་རྗེའི་ཆོ་ག་རྒྱས་པ་ཆེན་པོ་ལས། ཕོ་ཉ་མོ་དྲུག་ཅུ་རྩ་བཞི་རྫོགས་སོ།།    །།དེ་ནས་ཕོ་ཉ་མོ་བཅུའི་ཆོ་ག་
རྒྱས་པར་བཤད་པར་བྱའོ། །རས་མ་ཉམས་པ་ལ་ཚོན་རྩི་སྦྱིན་མེད་པས་བཅོམ་ལྡན་འདས་ཀྱི་སྐུ་གཟུགས་ཆོས་འཆད་པའི་ཚུལ་དུ་བཞུགས་པར་བྲིའོ། །གཡོན་
ལོགས་སུ་གནོད་སྦྱིན་ལག་ན་རྡོ་རྗེ་བྲི་བར་བྱ་སྟེ། དེ་ཡང་འཁོར་དང་བཅས་པར་བྱའོ། །དེའི་མདུན་དུ་རྡོ་རྗེའི་གཟུགས་བྲིའོ། །གཡས་ལོགས་སུ་ནི། ཕོ་ཉ་མོ་བཅུ་
འཁོར་དང་བཅས་པར་བྲི་སྟེ། རྒྱན་ཐམས་ཅད་ཀྱིས་བརྒྱན་ལ་ཐམས་ཅད་ཀྱི་མགོ་བོར་རྡོ་རྗེའི་མཚན་མ་ཡོད་པར་བྲིས་ནས་སྐུ་གདུང་དང་ལྡན་པའི་མཆོད་རྟེན་

94-1-269b

གྱི་དྲུང་དུའམ། ཡང་ན་ཆེད་དུ་སྐུ་གདུང་བཞག་སྟེ་སྐུ་གཟུགས་ཁ་ནུབ་ཕྱོགས་སུ་བསྟན་ལ་སྐུ་གཟུགས་ཀྱི་མདུན་དུ་གསེར་དང༌། དངུལ་དང༌། ཟངས་རྣམ་གསུམ་ལས་བྱས་
པའི་རྡོ་རྗེ་རས་གསར་པ་མ་ཉམས་པའི་སྟེང་དུ་བཞག་སྟེ་སྟེང་གཡོགས་པར་བྱ་སྟེ། དེའི་ངོས་གཅིག་ཏུ་ཐབ་ཁུང་རྡོ་རྗེའི་དབྱིབས་འདྲ་བར་བྱའོ། །དེ་ནས་ཉེ་བར་འགྲོ་བའི་
གཞོན་ནུ་ཟླ་བ་ཕྱེད་གསུམ་ལ་བསྒྲུབ་པར་བྱ་སྟེ། གསོ་སྦྱོང་གི་ཡན་ལག་བརྒྱད་དང་ལྡན་ཞིང༌། ཟས་སུ་འོ་མ་དང༌། ཕྱེའི་འདག་གུ་ཟ་བ་དང༌། དུས་གསུམ་དུ་ཁྲུས་བྱེད་ཅིང་
དུས་གསུམ་དུ་གོས་བརྗེ་བ་དང༌། རྩྭ་དུར་བའི་སྟན་ལ་ཉལ་བར་བྱའོ། །རྟག་ཏུ་དུས་གསུམ་དུ་བདུག་པ་དང༌། དྲི་དང༌། མེ་ཏོག་དབུལ་ཞིང་རིག་སྔགས་བཟླས་བརྗོད་བྱའོ། །
སྦྱིན་སྲེག་ཀྱང་ཐམས་ཅད་ཀྱིས་བྱ་སྟེ། སེང་ལྡེང་གི་ཡམ་སྲེག་ཤིང་དང༌། ཡུངས་ཀར་དང༌། སྦྲང་རྩི་མར་དང༌། སྦྱར་བའི་སྦྱིན་སྲེག་བྱའོ། །ལྷ་བཤོས་ཀྱང་རྟག་པར་དབུལ་བར་
བྱའོ༑ ༑མར་གྱི་མར་མེ་ཅི་འབྱོར་པ་ཡང་མཚན་རངས་པར་སྦྱར་རོ། །བཅོམ་ལྡན་འདས་ལ་རྟག་ཏུ་མཆོད་པར་བྱའོ། །ཟླ་བ་ཕྱེད་ཕྱེད་ཀྱི་མཚམས་སུ་ཡང་ཞག་གསུམ་སྨྱུང་
བར་བྱའོ། །དེ་ལྟར་སྦྱར་ན་འགྲུབ་པར་འགྱུར་ཏེ། དོན་ཐམས་ཅད་བྱེད་དོ། །དེའི་ལས་རྣམས་འབྱུང་སྟེ། སྐྱེས་པ་དང་བུད་མེད་དབང་དུ་བྱ་བ་ལ་བ་རུ་རའི་ཤིང་ངམ་མར་དང་

94-1-270a

སྦྲང་རྩི་དང་ཡུངས་ཀར་རྣམས་ཀྱིས་ཞག་བདུན་གྱི་བར་དུ་སྦྱིན་སྲེག་བྱའོ། །དེ་བཞིན་དུ་མིའི་གཙོ་བོའམ། མི་ཆེན་པོའམ། གནོད་སྦྱིན་དང༌། མིའམ་
ཅི་ཡང་དབང་དུ་ཁུགས་པར་འགྱུར་ཏེ། ཅི་ནུས་ཀྱིས་སྨྱུང་བ་བྱའོ། །བྲམ་ཟེ་ལ་ནི། ཞག་གསུམ། རྒྱལ་རིགས་ལ་ནི། ཞག་གཉིས། རྗེའི་རིགས་ལ་ནི། ཞག་གཅིག་སྨྱུང་
བར་བྱའོ། །དམངས་རིགས་ལ་ནི། སྨྱུང་བར་བྱ་མི་དགོས་པར་ནིམ་པའི་ཡམ་བསྲེག་ཤིང་གིས་བྱའོ། །གཞིག་པ་ལ་ནི། དུག་དང་ཁྲག་དང་འབྱུང་པོའི་ཟས་ཀྱིས་སྦྱིན་
སྲེག་བྱའོ། །གདོན་གྱིས་ཐེབས་སུ་གཞུག་པ་ལ་ནི། ཨེ་རཎྚ་ས་བྱའོ། །འཁྲུག་པར་བྱ་བ་ལ་ནི། བའི་མར་གྱིས་བྱའོ། །དབྱེ་བ་ལ་ནི། སྦྲུལ་གྱི་པགས་པ་བརྗེས་པས་
བྱའོ༑ ༑དབང་དུ་བྱ་བ་ལ་ནི། མར་དང་ནེའུ་ལེའི་སྤུས་བྱའོ། །སྙིང་པོ་གཅད་པ་ལ་ནི། ལན་ཚྭ་དང་ཀ་རས་སྦྱིན་སྲེག་བྱའོ། །གདོན་དགུག་པ་ལ་ནི། གུ་གུལ་གྱི་བདུག་
པས་བྱའོ། །དབབ་པ་ལ་ནི། གུ་གུལ་དང་ཏུ་ལ་སའི་ལོ་མས་བྱའོ། །ཉེ་བའི་སྦྱིན་སྲེག་གིས་ནི། རྨི་ལམ་དུ་སྟོན་པར་འགྱུར་རོ། །སྲུང་བའི་ལས་ལ་ནི། སྐུད་པའམ།
ཐལ་བའམ། ཆུས་བྱའོ། །གཙུག་ཕུད་བཅིང་བ་ལ་ནི། ཆུས་བྱའོ། །དུག་ཞི་བར་བྱ་བ་ལ་ནི། བཟླས་བརྗོད་ཀྱིས་བྱའོ། །གདོན་དང་རྨི་ལམ་གྱི་འཇིགས་པ་ལ་ནི། ལན་

94-1-270b

ཚྭས་བྱའོ། །སྒོ་ལྕགས་དབྱེ་བ་དང༌། གདོན་དབང་དུ་བྱ་བ་དང༌། སྐྱེས་པ་དང་བུད་མེད་དབང་དུ་བྱ་བ་དང༌། གདོན་དབབ་པ་དང༌། བརྡེག་པ་དང༌། སྨྲར་གཞུག་པ་དང༌། གཟིར་དུ་
གཞུག་པ་ནི། རའི་གཟུགས་བྱའོ། །མར་གྱིས་བསྐུས་ན། ཕྱིར་འཚོ་བར་འགྱུར་རོ། །སྨྲར་གཞུག་པ་དང༌། ཁུས་འདེབས་སུ་གཞུག་པ་དང༌། གར་བྱེད་དུ་གཞུག་པ་དང༌། དུར་
གཞུག་པ་དང༌། ཆོ་རིགས་བྲི་བ་དང༌། བྱི་བ་ཟར་གཞུག་པ་དང༌། བུང་བ་ཟར་གཞུག་པ་ལ་ཡང་རའི་གཟུགས་བྱའོ། །མར་གྱིས་བསྐུས་ན་ནི། ཕྱིར་འཚོ་བར་འགྱུར་རོ། །ལས་
འདི་དག་དང༌། གཞན་ཡང་གྲངས་མེད་པ་དག་བྱེད་པར་འགྱུར་ཏེ། བརྡེག་པ་ནི། གཏུན་ཤིང་ངམ་སྐྲའི་ཐག་གུས་བྱའོ། །རོ་བསྲེགས་པའི་སོལ་བས་གཟུགས་བྲིས་ལ་ས་ལས་
བྱས་པའི་རྡོ་རྗེས་བཀབ་ན། གདོན་དབུགས་ཆད་པར་འགྱུར་རོ། །མར་གྱི་ངོ་ཞག་བཅུ་བཞི་ལ་ལམ་གྱི་བཞི་མདོའམ་ཚན་གཅིག་པུ་འདུག་པར་ཀ་ར་བཱི་ར་དམར་པོའི་མེ་
ཏོག་ཁ་མ་བྱེ་བ་ལ་བཟླས་བརྗོད་བྱས་ཏེ་ནུབ་མོ་ནས་བཞག་ལ་ཕྱི་དེ་ཉིན་བར་གྱི་དུས་མཚམས་དང་པོར་ལན་བདུན་བདུན་བཟླས་བརྗོད་བྱས་ནས་དགྲ་ལ་བལྟས་ཏེ་བོར་ན།
གདོན་གྱིས་ཐེབས་པར་འགྱུར་རོ། །དགྲོལ་བ་ལ་ནི། ཀཱ་ར་བཱི་རའི་མེ་ཏོག་དཀར་པོས་བྱའོ། །ཆོ་ག་དེ་དག་ཉིད་ཀྱིས་སུག་སྨེལ་དང༌། ཤུ་དག་དང༌། ལིག་བུ་མིག་དང༌།

94-1-271a

ཐིང་རིལ་གྱི་སྒོ་ངའི་ཤུན་ཕྲགས་རྣམས་ཆ་བསྙམས་ཏེ་ཞག་གསུམ་སྨྱུང་བ་བྱས་ནས་ལན་བརྒྱ་སྟོང་བཟླས་བརྗོད་བྱའོ། །དེ་ལྟར་བྱས་ན། ལུས་མི་སྣང་
བར་འགྲུབ་པར་འགྱུར་རོ། །དེ་བཞིན་དུ་བྱ་གག་དང༌། བྱ་གར་དང༌། ནེ་ཙོ་དང༌། བྱ་ཙ་ཤ་རྣམས་ལས་གང་ཡང་རུང་བ་གཅིག་གི་སྒོ་ངའི་ཤུན་ཕྲགས་དང༌། ཉ་རོ་ཧི་ཏའི་
སྒོ་ངའི་ཤུན་ཕྲགས་དང༌། ཡུང་བ་དང༌། པུ་ཤེལ་ཙེ་དང༌། ཉ་མཁྲིས་རྣམས་སྦྱར་བས་ཀྱང་ལུས་མི་སྣང་བར་བྱེད་དོ། །ཀྲི་ཤན་བ་ལི་དང༌། ཀུ་བེ་ར་དང༌། ཀུ་བེ་རཀྵི་རྣམས་
ཆར་བའི་ཆུ་དང་བཏགས་པའི་རིལ་བུས་ལུས་བསྐུས་ན། རྒྱལ་པོའི་ཕོ་བྲང་དུ་འོངས་པ་དང༌། སྐལ་བ་བཟང་པོ་དང་ལྡན་ཞིང༌། བཟའ་བ་དང་བཏུང་བ་དང་ལྡན་པར་འགྱུར་
རོ༑ ༑ལུས་མི་སྣང་བ་བསྒྲུབ་པ་ནི། ཞག་གསུམ་སྨྱུང་བ་བྱས་ཏེ་མར་གྱི་ངོ་ཞག་བཅུ་བཞི་ལ་ལུས་བསྐུ་བར་བྱའོ། །ཨ་ཤྭ་ཨ་ཀ་དང༌། སྤོ་ར་དང༌། ཤ་བྷ་རའི་རྩ་བ་དང༌། གཟེ་
མ་དང༌། འབྲས་དང༌། རིམ་པ་འདི་དག་ནི། གདོན་གྱིས་མི་ཚུགས་པའི་སྦྱར་སྨན་ཡིན་ནོ། །གུར་གུམ་དང༌། རྒྱ་སྤོས་དང༌། རུ་རྟ་དང༌། སྤོས་དང༌། ཀི་རི་ཀི་ར་ནི་ཀ་དང༌། ཨི་
དྲ་བ་ནུ་ནིའི་རྩ་བ་དང༌། ཨ་མྲྀ་ཏ་ལྔའི་འཇིམ་པ་རྣམས་ཀྱི་སྦྱར་སྨན་ནི། གདོན་གྱིས་འཇིགས་པ་ལ་ལུས་བསྐུ་བར་བྱའོ། །རིལ་བུའི་སྦྱོར་བ་ཐམས་ཅད་ནི། ཞག་གསུམ་

94-1-271b

སྨྱུང་བར་བྱས་ཏེ་མར་གྱི་ངོ་ཞག་བཅུ་བཞི་ལ་ལན་བརྒྱད་སྟོང་བཟླས་བརྗོད་བྱས་ན། དེས་འགྲུབ་པར་འགྱུར་རོ། །ལན་ཚྭ་ལས་དུག་མའི་གཟུགས་བྱས་ལ་དེའི་རྐང་བའི་དྲུང་དུ་
སྦྱིན་སྲེག་བྱས་ཏེ་རོ་བསྲེགས་པའི་སོལ་བས་གཟུགས་བྲིས་ལ་འཇིམ་པ་ལས་རྡོ་རྗེ་བྱས་པས་བཀབ་ན། དབུགས་ཆད་པར་འགྱུར་རོ། །དེ་ནས་བློ་གྲོས་རྡོ་རྗེ་ཉི་མ་ཚེའི་ཆོ་ག་
བཤད་པར་བྱ་སྟེ། ཡར་གྱི་ངོ་ཚེས་གཅིག་ལ་བརྩམས་ལ་སྐུ་གདུང་དང་ལྡན་པའི་སྐུ་གཟུགས་བཞག་སྟེ་ཕོ་ཉ་མོའི་རི་མོའི་གཟུགས་ཆོ་ག་བཞིན་དུ་ནུབ་ཕྱོགས་སུ་བསྟན་
ནས་དེའི་མདུན་དུ་བ་ལང་གི་ལྕི་བའམ་ས་དཀར་གྱིས་དཀྱིལ་འཁོར་སྐྱང་ནུལ་གྱིས་བྱུགས་ལ་དེའི་སྟེང་དུ་གུར་གུམ་དང༌། ཙནྡན་དཀར་པོས་བྱུགས་ཏེ་ཙནྡན་དཀར་པོའམ།
ཡུངས་ཀར་གྱིས་རྡོ་རྗེ་བྲིའོ། །དེའི་ཕྱོགས་གཅིག་ཏུ་ཐབ་ཁུང་རྡོ་རྗེའི་དབྱིབས་འདྲ་བར་བྱས་ལ། དེ་ནས་ལས་བརྩམ་པར་བྱ་སྟེ། དུས་གསུམ་དུ་ཁྲུས་བྱེད་ཅིང་དུས་གསུམ་
དུ་གོས་བརྗེ་བ་དང༌། ཕྱི་རོལ་དུ་རྩྭ་དུར་བའི་སྟན་ལ་ཉལ་བ་དང༌། གསོ་སྦྱོང་གི་ཡན་ལག་བརྒྱད་དང་ལྡན་པ་དང༌། ཁ་ཟས་དུས་གཅིག་ཏུ་འོ་མ་དང༌། འབྲས་སཱ་ལུའི་ཆན་
བཟའ་ཞིང་དཀའ་ཐུབ་སྤྱོད་པས་ནང་དུ་ལྷ་བཤོས་དབུལ་བར་བྱའོ། །གཏོར་མ་ཡང་ཏིལ་ཟན་དང༌། འབྱུང་པོའི་ཟས་སྦྱིན་པར་བྱའོ། །བདུག་པ་ནི། བཅོམ་ལྡན་འདས་ལ་

94-1-272a

ཨ་ག་རུ་དབུལ་ལོ། །ལག་ན་རྡོ་རྗེ་ལ་ནི། གུ་གུལ་དང༌། ཐང་ཆུ་དབུལ་ལོ། །བཅོམ་ལྡན་འདས་ལ་ནི། མེ་ཏོག་དྲི་ཞིམ་པོ་རྣམས་དབུལ་ལོ། །ལག་ན་རྡོ་
རྗེ་ལ་ནི༑ ཀ་ར་བཱི་ར་དམར་པོ་དབུལ་ལོ། །མཚན་མོ་ནི། མར་མེ་གཉིས་དབུལ་བར་བྱ་སྟེ། དུས་གསུམ་དུ་ལན་བརྒྱད་བརྒྱ་བཟླས་བརྗོད་བྱས་ལ་སྦྱིན་སྲེག་ཀྱང་བྱའོ། །
མཇུག་ཏུ་ཞག་གསུམ་སྨྱུང་བར་བྱས་ནས་ཟླ་བ་ཉ་ལ་མཆོད་པ་རྒྱས་པར་བྱས་ཏེ་ནམ་ཞིག་རང་བཞིན་གྱི་ཚུལ་གྱིས་འོང་བ་དང༌། ཡང་ན་འོད་སྟོན་པའམ། ཡང་ན་རྨི་ལམ་
ལེགས་པར་སྟོན་པའམ། ཡང་ན་གནོད་སྦྱིན་མོའམ། རིག་སྔགས་སམ། ཅི་འདོད་པ་ཐམས་ཅད་སྦྱིན་པར་འགྱུར་གྱི་བར་དུ་ཕོ་ཉ་མོའི་བཟླས་བརྗོད་གྲངས་མེད་པར་
བྱའོ༑ ༑བདུག་པའི་གསང་སྔགས་ལ། ན་མོ་བ་ར་མུ་ནི་བ་ར་མ་ཧཱ་མུ་ནི་བར་མུ་ནི་བ་ར་མུ་ནི་པྲ་ཏིཙྪ་མེ་བྷ་ག་ཏྱོ་པ་ནི་ཏཾ་པུཥྤ་གནྡྷེ་མཱ་ལྱེ་པ་ཧ་ར་མ་ཨི་ལི་མི་ལི་ལི་མེ།
ཨི་ལི་མི་ལི་ལི་མེ་སྭཱཧཱ། འདིས་དུས་གསུམ་དུ་དྲི་དང༌། བདུག་པ་དང༌། མེ་ཏོག་གི་ཕྲེང་བའི་མཆོད་པ་དབུལ་བར་བྱའོ། །འདི་ནི། སྦྱིན་སྲེག་གི་སྔགས་ཏེ། ན་མོཿ
ཨནྡྲཱི་ཡ་སྭཱཧཱ། ཡ་མཱ་ཡ་སྭཱཧཱ། ཝ་རུ་ཎཱ་ཡ་སྭཱཧཱ། ཨགྣ་ཡེ་སྭཱཧཱ། པྲ་ཛཱ་པ་ཏ་ཡེ་སྭཱཧཱ། བྷ་ག་བ་ཏེ་སྭཱཧཱ། བི་རཱུ་པཱཀྵ་ཡ་སྭཱཧཱ། བཱ་ཡ་བེ་སྭཱཧཱ། ཀུ་བེ་རཱ་ཡ་སྭཱཧཱ། བཛྲ་པཱ་ཎ་

94-1-272b

ཡེ་སྭཱཧཱ༑ ཛྭ་ལ་ཛྭ་ལ་མི་ལི་ཏི་ཨི་ཏི་མི་རི་ཛཱུ་ཧི་རི་སྭཱཧཱ། གསང་སྔགས་འདིས་ཨ་པ་མརྒ་དང༌། ས་མི་དང༌། ཤིང་འོ་མ་ཅན་གྱི་ཡམ་བསྲེག་ཤིང་གི་སྲེག་བླུགས་སྣ་རེ་ཡང་བརྒྱད་
བརྒྱ་བརྒྱད་བརྒྱ་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་ཏེ་སྦྱིན་སྲེག་བྱས་ལ། དེའི་འོག་ཏུ་གྲངས་ངེས་པར་ཕོ་ཉ་མོའི་བཟླས་བརྗོད་བྱའོ། །གསང་སྔགས་འདིས་བཅིང་
བར་བྱ་སྟེ། ན་མོ་མ་ལི་མ་ལི་མ་ཧཱ་མ་ལི། ཨི་ཏི་མི་ཏི། ཡེ་ཏྲ་བི་ཧ་རི་ཎི་ཧཾ་སྲ་ནན་དི་ཤ་བནྡྷ། མ་ཛྙཱ་པ་ཡ་ཏི་རཀྵ་མཱཾ་སརྦ་ཏྭ་ཏི། ཙི་ཧི་རི་ཀི་རི་སྭཱཧཱ། ལན་བདུན་བཟླས་བརྗོད་
བྱས་པའི་ཆུ་དང༌། སྐུད་པས་བྱའོ། །འདི་ནི། ལག་ན་རྡོ་རྗེ་སླར་གཏང་བའི་སྔགས་ཏེ། ན་མཿཙི་ལི་ཙི་ལི་བཛྲ་པཱ་ཎི་སྭ་བྷཱ་ནི་གཙྪ་པུ་ན་ར་ག་མ་ནཱ་ཡ། པུ་ན་པྲ་ཏི་ག་མ་ནཱ་ཡ་
སྭཱཧཱ༑ ཆུས་སླར་གཏང་བར་བྱའོ། །དེ་ལྟར་དེ་སྒྲུབ་པ་ནི། འདོད་པ་ཐམས་ཅད་སྦྱིན་པར་འགྱུར་ཏེ། འདིས་བསྒྲུབས་ན་འདོད་པ་ཐམས་ཅད་སྦྱིན་པར་འགྱུར་ཏེ། མ་གྲུབ་ན་
ཡང་ལས་རྣམས་བྱང་བར་བྱེད་དོ། །གདོན་དབབ་པ་གཙུག་ཕུད་བཅིང་བ་ནི། ཆུས་བྱའོ། །གནོད་པར་བྱ་བ་ནི། ཤིང་ཤུན་ཐག་གུའམ། ཏ་ལའི་ལོ་མས་སྦྱིན་སྲེག་བྱའོ། །
རྨི་ལྟས་ཀྱི་རིག་སྔགས་དང༌། སྲུང་བའི་སྐུད་པ་ནི། ཡུངས་ཀར་དང༌། ཆུ་དང༌། ཐལ་བ་རྣམས་ཀྱིས་བྱའོ། །དུག་ཞི་བར་བྱ་བ་ནི། བཟླས་བརྗོད་བྱའོ། །གདོན་བདུན་པོ་སྐྲག་

94-1-273a

པར་བྱ་བ་ལ་ནི། ལན་ཚྭའི་སྦྱིན་སྲེག་གིས་བྱའོ། །སྒོ་ལྕགས་དབྱེ་བ་དང༌། གདོན་དབང་དུ་བྱ་བ་དང༌། མིའི་གཙོ་བོ་དང༌། མི་ཆེན་པོ་དབང་དུ་བྱ་བ་
ནི༑ ཞག་བདུན་གྱི་བར་དུ་དུས་གསུམ་དུ་སྦྲང་རྩི་དང༌། མར་དང༌། ཡུངས་ཀར་དང༌། སེང་ལྡེང་གི་ཡ་མ་བསྲེག་ཤིང་གིས་ལན་བརྒྱ་རྩ་བརྒྱད་སྦྱིན་སྲེག་གིས་བྱ་སྟེ། དུས་
གསུམ་དུ་ཁྲུས་བྱེད་ཅིང་གཙང་མས་གོས་གཙང་མ་བགོས་ནས་བྱའོ། །དེ་ལྟར་བྱས་ན། གནོད་སྦྱིན་མོའམ། དྲི་ཟ་མོའམ། སྲིན་མོ་ཡང་དབང་དུ་ཁུགས་པར་འགྱུར་
རོ༑ ༑ཟླ་བ་གཅིག་གིས་ནི། འདོད་ཆགས་དང་བྲལ་བ་དང༌། ཤི་བ་མ་གཏོགས་པར་སེམས་ཅན་ཐམས་ཅད་ཇི་ལྟར་འདོད་པ་བཞིན་དུ་དབང་དུ་ཁུགས་པར་འགྱུར་རོ། །
བློ་གྲོས་རྡོ་རྗེ་མའི་ཆོ་ག་གཉིས་པ་ནི། མར་གྱི་ངོ་ཞག་བརྒྱད་ལ་བརྩམས་ཏེ་ཟས་སུ་འོ་མ་དང༌། འབྲས་ཆན་ཟ་ཞིང་ལག་ན་རྡོ་རྗེའི་མདུན་དུ་ཐབ་ཁུང་གྲུ་བཞི་པ་བྱས་
ཏེ་སེང་ལྡེང་གི་མེ་སྤར་ལ། ཨུ་དུམ་ཝ་རའི་ཡམ་སྲེག་ཤིང་བརྒྱད་བརྒྱད་སྦྲང་རྩིའི་ནང་དུ་སྨྱུགས་པས་དུས་གསུམ་དུ་སྦྱིན་སྲེག་བྱའོ། །ཐབ་ཁུང་དུ་ཡང་རྩྭ་ཀུ་ཤས་
བསྐོར་བར་བྱའོ། །ཡུངས་ཀར་གྱིས་ཀྱང་བསྲུང་བར་བྱའོ། །སྣ་མའི་མེ་ཏོག་གིས་ཀྱང་སངས་རྒྱས་ཀྱི་གཟུགས་རྣམས་ལ་མཆོད་པར་བྱའོ། །སྣ་མའི་མེ་ཏོག་གིས་

94-1-273b

མཆོད་པ་བྱས་ནས་སྣ་མའི་མེ་ཏོག་གི་ཕྲེང་བ་ཡང་ཕྱག་ཏུ་དབུལ་ལོ། །ལག་ན་རྡོ་རྗེ་ལ་ཡང་ཟླ་བ་ཉ་ལ་ཞག་གཅིག་སྨྱུང་བ་བྱས་ཏེ་མཚན་མོ་ཀུ་རནྟས་ལན་བརྒྱད་སྟོང་སྦྱིན་
སྲེག་བྱས་ན། ལས་རྣམས་འགྲུབ་པར་འགྱུར་ཏེ། མེ་ཏོག་གི་ཕྲེང་བ་འབུལ་བར་འགྱུར་རོ། །དེ་ལྟར་འགྲུབ་པར་གྱུར་ན་ཕྱི་དེ་ཉིན་པར་མཆོད་པ་ཤིན་ཏུ་རྒྱས་པའོ། །དེ་ནི།
རྡོ་རྗེ་བློ་གྲོས་མ་དེའི་སྒྲུབ་པའི་ཆོ་ག་ཡིན་ཏེ། རས་མ་ཉམས་པ་ལ་ཚོན་རྩི་སྤྱིན་མེད་པས་བློ་གྲོས་རྡོ་རྗེ་མ་པདྨའི་མདོག་འདྲ་མ་ལག་ན་པདྨ་ཐོགས་ཤིང་པདྨ་ལ་འདུག་པ་བྲིའོ།།
དེ་ནས་ཞག་ལྔའི་བར་དུ་ནི། བདག་ཅིན་དང༌། ཕྱེ་མའི་ལྡེ་གུ་ཟ་ཞིང་དུས་གསུམ་དུ་ཁྲུས་བྱས་པ་དང༌། དུས་གསུམ་དུ་གོས་བརྗེ་བ་དང༌། རྩྭ་དུར་བའི་སྟན་གྱི་སྟེང་དུ་ཉལ་བར་བྱ་
སྟེ༑ དུས་གསུམ་དུ་པདྨ་བརྒྱད་བརྒྱ་ལ་ལན་རེ་རེ་བཟླས་བརྗོད་བྱས་ཏེ་དབུལ་ལོ། །མཇུག་ཏུ་ཟླ་བ་ཉ་ལ་ཞག་གཅིག་སྨྱུང་བ་བྱས་ཏེ་མཆོད་པ་ནི། རྒྱས་པར་བྱས་ནས་ལྷ་
བཤོས་ཀྱང་ཕུལ་ལ་མཚན་མོ་པདྨོ་བརྒྱད་སྟོང་ཕུལ་ན་འགྲུབ་པར་འགྱུར་རོ། །འདོད་པ་ཐམས་ཅད་སྦྱིན་པར་འགྱུར་རོ། །མཆོད་པ་ཡང་ཅི་འབྱོར་པས་བྱའོ། །འདི་ནི།
བློ་གྲོས་རྡོ་རྗེ་མ་དེའི་ཆོ་ག་ཡིན་ནོ། །ན་མོ་བུདྡྷཱ་ཡ། ན་མོ་དྷརྨཱ་ཡ། ན་མཿསཾ་གྷཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཏི་བཛྲོ་བཛྲོ་ཎི། བཛྲ་བཛྲི་སྨ་ར་ས་མ་ཡཾ། བྷི་རི་བྷི་རི། ཀི་རི་

94-1-274a

ཀི་རི༑ བནྡྷ་བནྡྷ། ཀ་ལ་ཀ་ལ། བ་ལ་བ་ལ། ར་ལ་ར་ལ། བཛྲེ། ཧ་ན་ཧ་ན་ཧ་ན། པ་ཙ་པ་ཙ་པ་ཙ། དཱུ་ཏི་བརྞ་ས་ཧ་སྲཾ་མེ་པྲ་ཡཙྪ་ཧུ་རུ་ཧུ་རུ། སིདྡྷ་ཤྩཎྜ་བཛྲ་
པཱ་ཎི་རཱ་ཛྙཱ་པ་ཡ་ཏི་སྭཱཧཱ། ཆོ་ག་ནི། ཡར་གྱི་ངོ་ཚེས་བཅུ་གསུམ་ལ་བརྩམས་ཏེ་གསོ་སྦྱོང་གི་ཡན་ལག་བརྒྱད་དང་ལྡན་པས་ཟས་མི་ཟ་བར་དུས་གསུམ་དུ་ལས་བྱའོ། །
བཅོམ་ལྡན་འདས་ལ་མེ་ཏོག་དྲི་ཞིམ་པོ་དང༌། ཨ་ག་རུའི་བདུག་པ་དང༌། ལྷ་བཤོས་དཀར་པོ་དང༌། མར་གྱི་མར་མེ་རྣམས་ཕུལ་ཏེ་ལག་ན་རྡོ་རྗེའི་ཞབས་དྲུང་དུ་ཨ་ཤ་
ཀུ་རའི་སྐྱང་ནུལ་གྱིས་དཀྱིལ་འཁོར་བྱུགས་ཏེ། དེར་གུར་གུམ་མམ། ཙནྡན་དམར་པོས་རྡོ་རྗེ་བྲིའོ། །ལག་ན་རྡོ་རྗེ་དང༌། རྡོ་རྗེ་ལ་ཡང་གུར་གུམ་དང༌། ཙནྡན་དང༌། མེ་
ཏོག་དམར་པོ་དང༌། ལྷ་བཤོས་དམར་པོ་དང༌། སེར་པོ་དང༌། དཀར་པོ་དང༌། མར་གྱི་མར་མེ་རྣམས་དབུལ་ཞིང༌། དུས་གསུམ་དུ་ཁྲུས་བྱས་ཏེ་ལས་དང༌། མཆོད་པ་
བྱའོ༑ ༑དེ་ནས་རྡོ་རྗེའི་དྲུང་དུ་སྣོད་གསར་པའམ། ཁམ་ཕོར་གསར་པའི་ནང་དུ་མེ་སྦར་ཏེ་གུ་གུལ་གྱི་རིལ་བུ་བརྒྱད་བརྒྱ་ལ་ལན་རེ་རེ་བཟླས་བརྗོད་བྱས་པས་སྦྱིན་སྲེག་
བྱ་སྟེ༑ ཞག་གསུམ་སྨྱུང་བར་བྱས་ནས་ཟླ་བ་ཉ་ལ་ལན་བརྒྱད་སྟོང་བྱའོ། །དེའི་མཇུག་ཏུ་དངོས་གྲུབ་ཀྱི་རྟགས་གཡོ་བར་འགྱུར་ཏེ། ཟླ་བ་དྲུག་ཚང་ནས་འབྲས་བུ་ཡོད་

94-1-274b

པར་འགྱུར་རོ། །དེ་ནས་བློ་གྲོས་རྡོ་རྗེ་མའི་ཆོ་ག་ཐ་དད་པ་བཤད་དེ། ཡར་གྱི་ངོ་ཚེས་གཅིག་ལ་བཙམས་ཏེ་ཟས་སུ་དཀར་གསུམ་ཟ་ཞིང་ལིག་བུ་མིག་གམ། ལྡོང་རོས་ལས་
ཞོ་གཉིས་སམ། སྲང་རེ་རེ་བླངས་ཏེ་བཟླས་བརྗོད་བྱས་ཏེ་དུས་གསུམ་དུ་ཁྲུས་བྱེད་ཅིང༌། དུས་གསུམ་དུ་གོས་བརྗེ་བ་དང༌། རྩྭ་དུར་བའི་སྟན་ལ་ཉལ་ཞིང་དུས་གསུམ་དུ་བརྒྱད་
བརྒྱ་བཟླས་བརྗོད་བྱས་ནས་བཅོམ་ལྡན་འདས་ལག་ན་རྡོ་རྗེ་ལ་མཆོད་པ་བྱས་ལ་མདུན་དུ་ཞག་གསུམ་སྨྱུང་བར་བྱས་ཏེ་ཟླ་བ་ཉ་ལ་ཡང་བཅོམ་ལྡན་འདས་དང༌། ལག་ན་རྡོ་རྗེ་
ལ་མཆོད་པ་བྱས་ནས་ལིག་བུ་མིག་དང༌། ལྡོང་རོས་ཨ་ཤྭཏྠའི་ལོ་མ་བཞིའི་སྟེང་དུ་བཞག་ལ་གསུམ་གྱིས་བཀབ་ནས་ལག་པ་གཡས་པས་མནན་ཏེ། གཡོན་པས་ཙནྡན་དམར་
པོའམ༑ བེ་ཀང་ཀ་ཏའམ། གྲོག་མཁར་གྱི་ས་ལས་བྱས་པའི་རྡོ་རྗེ་སྲིད་དུ་སོར་བརྒྱད་ཡོད་པ་རྩེ་ལྔ་པ་བླངས་ཏེ་སྲུང་བ་བྱས་ཤིང་ཆོ་ག་བཞིན་དུ་ལྷ་བཤོས་ཕུལ་ནས་དངོས་གྲུབ་
འགྲུབ་པའི་གནས་གང་ཡིན་པར་ཉི་མའམ། ཟླ་བ་ལ་གཟའ་འཇུག་པའི་ཚེ་ནམ་དྲོ་བར་གྱུར་པའམ། དུད་པ་འཐུལ་བའམ། འབར་བར་གྱུར་གྱི་བར་དུ་བཟླས་བརྗོད་བྱའོ། །མཆོད་
རྟེན་གྱི་དྲུང་ངམ། སྐུ་གཟུགས་སམ། བྱང་ཆུབ་ཀྱི་ཤིང་དྲུང་དུ་བ་མར་སྲང་གཅིག །གསེར་རམ། དངུལ་ལམ། ཟངས་ཀྱི་སྣོད་དུ་བཞག་སྟེ་བཅོམ་ལྡན་འདས་དང༌། ལག་ན་རྡོ་

94-1-275a

རྗེ་ལ་མཆོད་པ་བྱས་ཏེ་ཟླ་བ་མི་མཐོང་བར་རྩྭ་དུར་བས་བཙུགས་ཏེ་བཟླས་བརྗོད་བྱས་ལ་དྲོ་བར་གྱུར་ནས་འཐུངས་ན། འཇིག་རྟེན་ཐམས་ཅད་དབང་དུ་
བྱེད་པར་འགྱུར་རོ། །དབུ་བ་བྱུང་ནས་འཐུངས་ན་ནི། ཐོས་པ་འཛིན་པར་འགྱུར་རོ། །དུད་པ་འཐུལ་ནས་འཐུངས་ན་ནི། ལུས་མི་སྣང་བར་འགྱུར་རོ། །འབར་བར་གྱུར་
ནས་འཐུངས་ན། ནམ་མཁའ་ལ་རྒྱུ་བར་འགྱུར་ཏེ། དངོས་གྲུབ་ཆེན་པོ་ཡིན་ནོ། །དེ་ནས་ནོར་སྒྲུབ་པ་འབྱུང་སྟེ། ཙནྡན་དམར་པོ་ལས་བློ་གྲོས་རྡོ་རྗེ་མའི་གཟུགས་རྒྱན་
ཐམས་ཅད་ཀྱིས་བརྒྱན་ལ། དེའི་ལག་པ་གཡས་པ་ན་པདྨ་ཐོགས་པ། གཡོན་པ་ན་རྡོ་རྗེ་ཐོགས་པར་བྱས་ཏེ་གཙང་མའི་ཕྱོགས་སུ་གྲོག་མཁར་གྱི་ས་ལས་སྟེགས་བུ་
སོར་བརྒྱད་པ་བྱས་ནས་དེར་ཁ་ནུབ་ཕྱོགས་སུ་བསྟན་ཏེ་བཞག་ལ། ཟླ་བ་ཉ་ལ་ཞག་གཅིག་སྨྱུང་བ་བྱས་ནས་ཐབ་ཁུང་རྡོ་རྗེའི་དབྱིབས་འདྲ་བར་བྱས་པའི་ནང་དུ་བ་
ལང་གི་ལྕི་བས་མེ་སྦར་ཏེ་དགང་བླུགས་ཕུལ་ལ་ཙནྡན་དམར་པོའི་ཕྱེ་མ་སྦྲང་རྩི་དང་མར་དང་སྦྱར་བའི་སྲེག་བླུགས་ལན་བརྒྱད་སྟོང་སྦྱིན་སྲེག་བྱས་ན་འགྲུབ་
པར་འགྱུར་རོ། །དེ་ནས་ཟ་གཅིག་པ་བྱས་ཏེ་གཙང་མ་བཟླས་བརྗོད་བྱས་ལ་བརྩོན་པས་དུས་མཚམས་ཀྱི་དུས་སུ་བ་ལང་གི་རྨིག་པ་མར་གྱིས་བཀང་བས་རྩྭ་དུར་

94-1-275b

པ་དང་བཅས་པར་སྦྱིན་སྲེག་བྱས་ནས་ལན་བརྒྱད་བརྒྱ་བཟླས་བརྗོད་བྱའོ། །ཉིན་གཅིག་བཞིན་དུ་དེ་བཞིན་བྱས་ནས་བ་ལང་གི་རྨིག་པ་ཇི་སྙེད་ཅིག་སྦྱིན་སྲེག་བྱས་པ་རྨིག་
པ་རེ་རེ་ཞིང་བ་ལང་བརྒྱད་བརྒྱ་ཐོབ་པར་འགྱུར་རོ། །མ་ཧེ་དང༌། ར་ཡང་དེ་དང་འདྲའོ། །ཡང་ན་འབྲས་མ་བརྡུངས་པ་མར་དང་སྦྱར་བའི་ཡུལ་མ་གངྷའི་བྲ་ཚད་གཅིག་ཙམ་གྱི་
སྲེག་བླུགས་ཆོ་ག་གོང་མ་བཞིན་ཞག་བདུན་སྦྱིན་སྲེག་བྱས་ལ་བརྒྱད་བརྒྱ་རྫོགས་ཤིང་དགང་བླུགས་ཕུལ་ན། ཉིན་རེ་ཞིང་བྲེ་རེ་རེ་ཐོབ་པར་འགྱུར་རོ། །དེ་བཞིན་དུ་འབྲུ་
ཐམས་ཅད་དབུལ་བར་བྱ་སྟེ། དུར་བའི་མྱུ་གུ་སྦྱིན་སྲེག་བྱའོ། །མར་འཐུང་བར་འདོད་པས་ནི། མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བར་བྱས་ཏེ་གུ་གུལ་སྲང་
གཅིག་སེང་ལྡེང་གི་ཐང་ཆུ་དང་བཅས་པ་ལ་ལན་བརྒྱད་སྟོང་བཟླས་བརྗོད་བྱས་ནས་མར་དང་སྦྱར་ཏེ་འཐུངས་ན། ནད་ཐམས་ཅད་མེད་བར་འགྱུར་རོ། །ཟླ་བ་ཉ་ལ་
ཞག་གཅིག་སྨྱུང་བ་བྱས་ཏེ་ཡུངས་ཀར་སྲང་གཅིག་ཨ་ཤྭཏྠའི་ལོ་མ་བཞིའི་སྟེང་དུ་བཞག་ནས་གསུམ་གྱིས་བཀབ་སྟེ་ལག་པས་མནན་ལ་ལན་བརྒྱད་སྟོང་བཟླས་
བརྗོད་བྱས་ན། །ལས་ཐམས་ཅད་དང༌། འཇིགས་པ་ཐམས་ཅད་དང༌། ཅི་ཡང་རུང་བ་ཐམས་ཅད་ལ་མགོ་བོར་གདབ་པར་བྱའོ། །མར་གྱི་ངོ་ཞག་བཅུ་བཞི་ལ་སྐུད་

94-1-276a

པ་ནག་པོ་ལ་ལན་བརྒྱད་བརྒྱ་བཟླས་བརྗོད་བྱས་ཏེ་མདུད་པ་བོར་ན། འཇིགས་པ་ཐམས་ཅད་སྲུང་བ་རྣམས་ལ་སུ་ཡང་འགལ་བར་མི་བྱེད་དོ། །
རིག་སྔགས་ཞུ་དག་པར་འདོད་ན། ཡར་གྱི་ངོ་ཚེས་གཅིག་ལ་བརྩམས་ཏེ་ཟས་སུ་དཀར་གསུམ་ཟོས་ལ་རིག་སྔགས་ཞུ་དག་པར་འདོད་པ་དེ་གྲོ་ག་ལ་བྲིས་ནས་སྨྱུ་
གུ་དང་སྣག་ཚ་དང་བཅས་པར་བུམ་པ་གསར་པའི་ནང་དུ་གཞུག་གོ །དེ་ཡང་བུམ་པ་མི་ནག་ཅིང་རྩ་བ་མེད་པའི་ནང་དུ་གཞུག་པར་བྱའོ། །མར་གྱི་མར་མེ་ཡང་
སྦྱར་ལ་ལྷ་བཤོས་སུ་ཁུ་བཅུད་དབུལ་བར་བྱའོ། །དེ་ནས་དུས་གསུམ་དུ་ལན་བརྒྱད་བརྒྱ་བཟླས་བརྗོད་བྱེད་ཅིང་ཐང་ཆུའི་བདུག་པ་བསྲེགས་ལ། གཙང་མས་
གོས་གཙང་མ་བགོས་ནས་དེ་ཉིད་ཀྱི་དྲུང་དུ་ས་ལ་ཉལ་བར་བྱའོ། །མཇུག་ཏུ་ཟ་མ་བཞི་སྨྱུང་བར་བྱས་ལ་ཟླ་བ་ཉ་ལ་མཆོད་པ་ཤིན་ཏུ་རྒྱས་པར་བྱས་ཏེ་གྲངས་ངེས་
པ་མེད་པས་བཟླས་བརྗོད་བྱས་ལ་ཚེས་བཅུ་དྲུག་ལ་ཁ་ཕྱེ་ན། ཐམས་ཅད་ཞུ་དག་པར་འགྱུར་རོ། །ཡང་ན་ལས་ཐམས་ཅད་ལ་རྡོ་རྗེ་ལག་ཏུ་བླངས་ཏེ་སྔར་བསྙེན་
པ་བྱའོ༑ ༑བློ་གྲོས་རྡོ་རྗེ་མའི་ཆོ་ག་རྫོགས་སོ།།    །།དེ་ནས་རྡོ་རྗེ་ནག་མོའི་ཆོ་ག་བཤད་པར་བྱ་སྟེ། རས་མ་ཉམས་པ་ལ་ཚོན་རྩི་སྤྱིན་མེད་པས་བཅོམ་ལྡན་

94-1-276b

འདས་ཀྱི་གཟུགས་འབྲིར་གདུ་ག་སྟེ། གཡོན་ཕྱོགས་སུ་ནི། ལག་ན་རྡོ་རྗེ་བྲིའོ། །གཡས་ཕྱོགས་སུ་ཕོ་ཉ་མོ་རྒྱན་ཐམས་ཅད་ཀྱིས་བརྒྱན་པ་བཅོམ་ལྡན་འདས་ལ་ཐལ་མོ་
སྦྱར་བ་བྲིའོ། །དེ་ནས་སྐུ་གདུང་དང་ལྡན་པའི་མཆོད་རྟེན་ནམ་སྐུ་གཟུགས་ཀྱི་དྲུང་དུ་རས་ཀྱི་སྐུ་གཟུགས་ཁ་ནུབ་ཕྱོགས་སུ་བསྟན་ནས་དེའི་མདུན་དུ་དཀྱིལ་འཁོར་བ་
ལང་གི་ལྕི་བའི་སྐྱང་ནུལ་གྱིས་བྱུགས་ལ་དེའི་སྟེང་དུ་མཆོད་པ་བྱ་ཞིང་དེའི་སྟེང་དུ་དྲིས་ཀྱང་བྱུགས་ཏེ་དེའི་སྟེང་དུ་ཡུངས་ཀར་ལས་སྟེགས་བུ་རྡོ་རྗེའི་དབྱིབས་འདྲ་བ་བྱས་ནས་
དེའི་སྟེང་དུ་ཙནྡན་དམར་པོ་ལས་བྱས་པའི་རྡོ་རྗེ་ཤར་ཕྱོགས་སུ་བསྟན་ཏེ་གཞག་གོ། བཅོམ་ལྡན་འདས་དང༌། ལག་ན་རྡོ་རྗེ་ལ་ཡང་མཆོད་དེ། དུས་གསུམ་དུ་ཀཱ་ར་བཱི་ར་
དམར་པོའི་མེ་ཏོག་བརྒྱད་བརྒྱ་ལ་ལན་རེ་རེ་བཟླས་བརྗོད་བྱས་པས་རྡོ་རྗེ་བསྣུན་པར་བྱའོ། །དེའི་མཇུག་ཏུ་ཟ་མ་བཞི་སྨྱུང་བ་བྱས་ལ་ཟླ་བ་ཉ་ལ་མཆོད་པ་ཤིན་ཏུ་རྒྱས་
པ་བྱས་ཏེ། གཏོར་མ་ལ་སོགས་པ་ཡང་བྱས་ནས་མར་མེ་གཉིས་སྦར་ལ། ལྷག་མ་རྣམས་ནི། ཅི་འབྱོར་པས་བྱའོ། །ན་མ་དངོས་གྲུབ་ཀྱི་རྟགས་འོད་སྟོན་པའམ། རང་
བཞིན་གྱི་ཚུལ་གྱིས་འོང་བའམ། བཅོམ་ལྡན་འདས་ལ་ཕུལ་བའི་མར་མེ་མེ་ལྕེ་ཆེན་པོར་གྱུར་པའམ། རྨི་ལམ་དུ་སྟོན་པར་གྱུར་གྱི་བར་དུ་རྡོ་རྗེ་ལ་བསྣུན་ན། དེ་ནས་

94-1-277a

ལས་ཐམས་ཅད་བྱེད་པར་འགྱུར་རོ། །མིའི་གཙོ་བོའམ་མི་ཆེན་པོ་སྐྱེས་བུའི་ཁྱད་པར་འདི་གཉིས་དབང་དུ་བྱ་བར་འདོད་ན། ཡར་གྱི་ངོ་ཚེས་བརྒྱད་
ལ་བརྩམས་ཏེ་གསོ་སྦྱོང་གི་ཡན་ལག་བརྒྱད་དང་ལྡན་པས་ཟས་སུ་དཀར་གསུམ་བཟའ་ཞིང་སྦྱིན་སྲེག་བྱ་སྟེ། བེ་ཀང་ཀེ་ཏའི་བུད་ཤིང་ངམ་དེ་མ་རྙེད་ན། བ་ལ་
ཤའི་བུད་ཤིང་གིས་མེ་སྤར་ནས་སྦྲང་རྩི་དང༌། མར་དང༌། ལན་ཚྭས་སྦྱིན་སྲེག་བྱས་ན་མིའི་གཙོ་བོའམ་མི་ཆེན་པོ་དབང་དུ་འགྱུར་རོ། །དུས་གསུམ་དུ་ཡུངས་ཀར་
མར་དང་སྦྱར་བའི་སྦྱིན་སྲེག་བྱ་བ་ནི། ལྷག་པར་ཡང་གཙུག་ནས་བྱུང་བའི་ཆོ་གའི་ཁྱད་པར་གྱི་ཐབས་ཡིན་ནོ། །རྡོ་རྗེ་ནག་མོའི་ཆོ་ག་རྫོགས་སོ།།    །།གཞན་
གྱིས་མི་ཐུབ་པའི་ཆོ་ག་ལ་གདོན་ཐམས་ཅད་ལ་དབབ་པ་དང༌། བཙས་པ་ཟ་བ་དང༌། གྲུལ་བུམ་གསལ་བ་དང༌། མདངས་འཕྲོག་པ་དང༌། གནོད་སྦྱིན་དང༌། འབྱུང་པོ་
དང༌། སྲིན་པོ་དང༌། ཤ་ཟ་དང༌། ཡི་དྭགས་ལ་སོགས་པ་གསལ་བ་དང༌། གཞིག་པར་བྱ་བ་ནི། ཨེ་རཎྜའི་ཤིང་གིས་མེ་སྦར་ལ། ཨེ་རཎྜའི་ཡམ་སྲེག་ཤིང་དང༌། ཡུངས་
ཀར་མར་དང་སྦྱར་བས་གཅིག་ཅར་སྦྱིན་སྲེག་བྱའོ། །གདོན་གྱིས་མ་རུངས་པ་བྱས་པ་ལ་ནིམ་པའི་ཡམ་སྲེག་ཤིང་གིས་བྱའོ། །དབབ་པ་ལ་ནི། སེང་ལྡེང་གི་ཡམ་

94-1-277b

སྲེག་ཤིང་གིས་བྱ་སྟེ། ཁྲག་གི་སྦྱིན་སྲེག་བྱའོ། །དེ་ནས་གདོན་ཁུས་འདབས་ཤིང་གཏོང་བ་དང༌། འཕོ་བར་འགྱུར་རོ། །འབྱུང་པོའི་ཟས་ཀྱིས་ནི། སྤྱིར་ཡང་འབེབས་པར་
འགྱུར་རོ། །གསང་བ་པ་དང༌། ཀླུ་ནི། ཟླ་བ་ཕྱེད་ཀྱིས་དབང་དུ་འགྱུར་རོ། །གནོད་སྦྱིན་མོ་ནི། ཞག་བདུན་གྱིས་སོ། །སྐྱེས་པ་ནི། ཞག་གསུམ་གྱིས་སོ། །བུད་མེད་ནི། ཟ་མ་
བཞིས་དབང་དུ་འགྱུར་ཏེ། འདི་ལྟར་སྣ་མའི་མེ་ཏོག་དང༌། བེ་ཀང་ཀ་ཏའི་ཡམ་སྲེག་ཤིང་སྦྲང་རྩི་དང་མར་གྱི་ནང་དུ་སྨྱུགས་པས་སྦྱིན་སྲེག་བྱས་ལ། དུས་གསུམ་དུ་ལན་
བརྒྱད་བརྒྱ་བཟླས་བརྗོད་བྱས་ཏེ་བདག་བསྲུང་བར་བྱའོ། །སེམས་ཅན་ཐམས་ཅད་ཁ་བཅིང་བར་བྱ་བ་ནི། མང་པོ་ཡང་རུང༌། གཅིག་ལ་ཡང་རུང༌། སྲད་བུ་ལ་མདུད་པ་བྱས་
ཏེ་བཟླས་བརྗོད་ལན་བརྒྱད་བརྒྱ་དང༌། མདུད་པ་ལན་བརྒྱད་བརྒྱ་བྱའོ། །གཞིག་པ་ལ་ནི། ལན་ཚྭས་བྱའོ། །གདོན་གཞོམ་པ་ནི། ནིམ་པའི་ཡམ་བསྲེག་ཤིང་གིས་བྱ་སྟེ།
ཆོ་ག་སྔ་མ་བཞིན་དུ་བྱའོ། །རས་སྔོན་པོ་ལ་ལན་བདུན་བཟླས་བརྗོད་བྱས་ཏེ་རོ་སྨད་དུ་བཅིངས་ན། སུས་ཀྱང་མི་ཐུབ་པའི་རྒྱན་དུ་འགྱུར་རོ། །དེ་བཞིན་དུ་གཡུལ་འགྱེད་
པ་དང༌། འཁྲུག་པ་དང༌། འཐབ་པ་དང༌། རྩོད་པ་ཐམས་ཅད་ལ་བསྲུང་བའི་ཕྱིར་བཅིངས་ན་རྒྱལ་ཞིང་ལན་ཐེབས་པར་འགྱུར་རོ། །དུར་ཁྲོད་དུ་ལས་བྱ་བ་རྣམས་དང༌།

94-1-278a

ཞི་བར་བྱ་བ་དང༌། རྒྱས་པར་བྱ་བ་དང༌། གདོན་དགུག་པ་དང༌། དམ་ཚིག་འཛིན་དུ་གཞུག་པར་བྱ་བ་ལ་ནི། ཆོ་ག་བཞིན་དུ་བཟླས་བརྗོད་དང༌། རྡོ་རྗེའི་
ཕྱག་རྒྱས་བྱའོ། །རྨི་ལམ་དུ་སྟོན་དུ་གཞུག་པ་ལ་ནི། གཙུག་ཕུད་དང༌། རས་ཀྱི་ཚར་ཚར་རམ། ཆོས་གོས་ཀྱི་གྲ་ལ་ལན་བདུན་བཟླས་བརྗོད་བྱས་ཏེ་མདུད་པ་བྱའོ། །
གཞན་གྱིས་མི་ཐུབ་པའི་ཆོ་ག་རྫོགས་སོ།།    །།རིག་སྔགས་ཐམས་ཅད་ཀྱི་སྤྱིའི་ཆོ་ག་བཤད་པར་བྱ་སྟེ། ས་གཞི་མདོག་སྡུག་ཅིང་གསེག་མ་དང༌། རུས་
པ་དང༌། སྲོག་ཆགས་ཀྱི་གནས་མེད་པར་བཀྲ་ཤིས་པའི་ཕྱོགས་སུ་མར་གྱི་ངོ་ཞག་བརྒྱད་ལས་ཡོངས་སུ་སྦྱང་བ་བརྩམས་ནས་དཀྱིལ་འཁོར་ཁྲུ་བཅུ་དྲུག་གྲ་བཞི་
པ་བྱས་ནས་མར་གྱི་ངོ་ཞག་བཅུ་བཞི་ལ་ཚོན་རྩི་སྣ་ལྔས་བྲི་བར་བྱ་སྟེ། །སྒོ་བཞི་གདོད་པར་བྱའོ། །ཚོན་རྩི་འབྱུང་ཁུངས་ནས་བྱུང་བའི་ཚོན་གྱིས་བྲི་བར་བྱ་སྟེ།
དཀྱིལ་འཁོར་གྱི་དབུས་སུ་ལག་ན་རྡོ་རྗེ་གནས་པའི་སྟེགས་བུ་བྱས་ལ། དེའི་ཕྱོགས་གཅིག་ཏུ་གུར་གུམ་གྱིས་རྡོ་རྗེ་སོར་བརྒྱད་ཙམ་བྲིའོ། །དེའི་སྟེང་དུ་ཡུངས་ཀར་
གྱིས་རྡོ་རྗེ་བྱའོ། །དེའི་སྟེང་དུ་ཙནྡན་དམར་པོ་ལས་རྡོ་རྗེ་སོར་བརྒྱད་པ་བྱས་ལ་གཞག་གོ། །དཀྱིལ་འཁོར་གྱི་ཕྱི་རོལ་ཤར་ཕྱོགས་ཀྱི་སྒོར་ནི། རྡོ་རྗེ་དང༌། འཁོར་

94-1-278b

ལོ་གཞག་གོ །ལྷོ་ཕྱོགས་སུ་ནི། རྡོ་རྗེ་དང༌། དབྱུག་པ་གཞག་གོ །ནུབ་ཕྱོགས་སུ་ནི། རྡོ་རྗེ་དང༌། ཞགས་པ་གཞག་གོ །བྱང་ཕྱོགས་སུ་ནི། རྡོ་རྗེ་དང༌། བེ་ཅོན་གཞག་གོ །དཀྱིལ་
འཁོར་ཟླུམ་པོའི་ནང་དུ་ཕྱོགས་བཞི་ནས་རྡོ་རྗེ་ཐམས་ཅད་གཞག་གོ །དེ་དག་གི་ཕྱི་རོལ་དུ་ཁྲུ་གང་ཙམ་གྱིས་དཔག་སྟེ་དཀྱིལ་འཁོར་གྱི་མཚམས་ཀྱིས་བསྐོར་ནས་ཚེས་
གཅིག་ལ་བརྩམས་ཏེ་བསྒྲུབ་པར་བྱའོ། །སྒོ་བཞིར་ནི། བུམ་པ་མི་ནག་ཅིང་རྩ་བ་མེད་པ་བཞི་འོ་མས་བཀང་སྟེ་གཞག་གོ །ཉིན་གཅིག་བཞིན་དུ་མཚན་མོ་མར་གྱི་མར་མེ་
ཡང་དབུལ་ལོ། །ལྔ་པ་དེ་ལག་ན་རྡོ་རྗེ་དང༌། བཅོམ་ལྡན་འདས་ལ་ཡང་དབུལ་ལོ། །སྟེགས་བུ་དེར་སྐུ་གདུང་དང་ལྡན་པའི་སྐུ་གཟུགས་བཞག་ལ་དེའི་མདུན་དུ་ལྷ་དང་རྡོ་
རྗེ་དྲི་ཐམས་ཅད་ཀྱིས་ལེགས་པར་བྲི་བར་བྱ་སྟེ། ཁྲུ་གང་ཙམ་དུ་བྱའོ། །དེའི་ཕྱོགས་གཅིག་ཏུ་ཐབ་ཁུང་རྡོ་རྗེའི་དབྱིབས་འདྲ་བར་བྱས་ལ་དེར་ཤིང་འོ་མ་ཅན་གྱི་ཡམ་སྲེག་
ཤིང་གིས་མེ་སྤར་ཏེ་དགང་བླུགས་ཕུལ་ནས་ཞོ་དང༌། སྦྲང་རྩི་དང༌། འོ་མ་དང༌། ཡུངས་ཀར་གྱིས་སྦྱིན་སྲེག་བྱས་ལ། དེ་ནས་བཟླས་བརྗོད་ལན་བརྒྱད་སྟོང་བྱའོ། །ཟས་
སུ་འོ་མ་དང༌། ཕྱེའི་ལྡེ་གུ་ཟ་ཞིང་དུས་གསུམ་དུ་བདུག་པ་དང་མེ་ཏོག་གི་ཕྲེང་བ་ལ་སོགས་པས་མཆོད་དེ་དུས་གསུམ་དུ་གོས་བརྗེ་བ་དང༌། མི་སྨྲ་བས་བསྒྲུབ་པར་བྱའོ།།

94-1-279a

དེའི་མཇུག་ཏུ་ཞག་གསུམ་སྨྱུང་བ་བྱས་ཏེ། ཟླ་བ་ཉ་ལ་མཆོད་པ་རྒྱས་པར་བྱས་ནས་སྒྲུབ་ཅིང་ལག་པས་རྡོ་རྗེ་མནན་ཏེ་ནམ་དྲོ་བར་གྱུར་བ་དང༌། དུད་པ་
འཐུལ་བ་དང༌། འབར་བར་གྱུར་པ་དང༌། ནམ་མཁའ་ལ་འཕགས་པར་གྱུར་གྱི་བར་དུ་བཟླས་བརྗོད་བྱའོ། །དེ་ནས་བླངས་ན། ལག་ན་རྡོ་རྗེ་དང་མཐུ་མཉམ་པར་འགྱུར་
ཏེ་ཚེ་བསྐལ་པར་ཐུབ་ཅིང་མངོན་པར་ཤེས་པ་ལྔ་དང་ལྡན་ལ། དམོད་པ་འདོར་བ་དང་ཕན་འདོགས་ནུས་པར་འགྱུར་རོ། །སྨྱུང་བར་འདུག་པའི་ཉིན་མོ་ནི། རྟག་ཏུ་མནན་ཏེ་
བཟླས་བརྗོད་བྱའོ། །ལག་ན་རྡོ་རྗེ་དང༌། འཇིག་རྟེན་སྐྱོང་བ་རྣམས་ལ་ཡང་ཕྱོགས་ཐམས་ཅད་ཀྱང་ལྷ་བཤོས་རྒྱས་པ་དབུལ་ལོ། །སྒོ་རེ་རེར་ཡང་མར་གྱི་མར་མེ་གཉིས་དབུལ་
ལོ༑ ༑ནང་དུ་མར་གྱི་མར་མེ་བཞི་དབུལ་ལོ། །ཐོག་མར་ནི། དཀྱིལ་འཁོར་གྱི་གནས་བ་ལང་གི་ལྕི་བས་སྐྱང་ནུལ་བྱུགས་ལ་དྲི་བྱུགས་ནས་གདོད་བྲི་བར་བྱའོ། །འདི་ནི།
ཕོ་ཉ་མ་ཐམས་ཅད་ཀྱི་རྡོ་རྗེ་སྒྲུབ་པ་སྤྱིའི་ཆོ་ག་ཡིན་ཏེ། ལས་ཐམས་ཅད་ཀྱང་ལས་ཀྱི་རྡོ་རྗེ་ལག་ན་ཐོགས་པར་བྱའོ། །དེ་ནས་མེ་ཏོག་གི་ཆུན་པོ་འགུལ་བར་འགྱུར་རོ། །
དེ་ལྟར་གྲུབ་ནས་ཕྱི་དེ་ཉིན་པར་མཆོད་པ་ཤིན་ཏུ་རྒྱས་པར་བྱའོ། །བློ་གྲོས་རྡོ་རྗེ་མ་སྒྲུབ་པའི་ཆོ་ག་གསུམ་པ་ནི། རས་མ་ཉམས་པ་ལ་ཚོན་རྩི་སྤྱིན་མེད་པས་བློ་གྲོས་

94-1-279b

རྡོ་རྗེ་མ་པདྨའི་མདོག་ཅན་ལག་ན་པདྨ་ཐོགས་ཤིང་པདྨ་ལ་འདུག་པ་བྲིའོ། །དེ་ནས་ཞག་ལྔའི་བར་དུ་བ་གཅིན་དང༌། ཕྱེའི་ལྡེ་གུ་ཟ་ཞིང་དུས་གསུམ་དུ་ཁྲུས་བྱ་ཞིང་དུས་གསུམ་
དུ་གོས་བརྗེ་བ་དང༌། རྩྭ་དུར་བའི་སྟན་ལ་ཉལ་བས་དུས་གསུམ་དུ་པདྨ་བརྒྱད་བརྒྱ་ལ་ལན་རེ་བཟླས་བརྗོད་བྱས་ཏེ་དབུལ་ལོ། །ཟླ་བ་ཉ་ལ་ཉིན་མཚན་དུ་སྨྱུང་བར་བྱས་ཏེ་
མཆོད་པ་རྒྱས་པར་བྱས་ནས་ལྷ་བཤོས་ཀྱང་ཕུལ་ལ་ནུབ་གསུམ་པདྨ་བརྒྱད་སྟོང་ཕུལ་ན། འགྲུབ་པར་འགྱུར་ཏེ། འདོད་པ་ཐམས་ཅད་སྦྱིན་པར་འགྱུར་རོ། །བློ་གྲོས་རྡོ་རྗེ་
མའི་ཆོ་ག་རྫོགས་སོ།།    །།ན་མོ་རཏྣ་ཏྲ་ཡཱ་ཡ། ན་མོ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ནི་རི་ནི་རི། པ་ཤྱེ་པ་ཤྱེ་ནེ་སྭཱཧཱ། འདི་ནི། ཕོ་ཉ་མ་ལྟ་བ་མ་ཞེས་བྱ་
སྟེ༑ འདི་ནི། ལས་ཐམས་ཅད་རྒྱས་པར་བཤད་པར་བྱའོ། །གསལ་སྣང་གི་ཆོ་ག་བྱ་བར་འདོད་ན་ནི། རི་མོའི་གཟུགས་ཀྱི་མདུན་དུ་དཀྱིལ་འཁོར་སྐྱང་ནུལ་གྱིས་བྱུགས་
ཏེ་བདུག་པ་དང༌། མེ་ཏོག་དང༌། དྲི་ཕུལ་ནས་བུ་མོ་གཞོན་ནུས་བཀལ་བའི་སྐུད་པ་ཕྲ་མོ་ཉིས་བལྟབ་ཏུ་བྱས་པ་སོར་བཞི་པ་གཉིས་བྱས་ལ། དེ་ནས་ལན་བདུན་བཟླས་བརྗོད་
བྱས་ཏེ་དཀྱིལ་འཁོར་དེའི་སྟེང་དུ་བཞག་ལ་དེ་ནས་རིག་སྔགས་བརྗོད་པར་བྱ་སྟེ། འདི་སྐད་དུ་ཅི་སྟེ་དོན་འདི་འགྲུབ་པ་ལྟ་ན། གཅིག་ལ་གཅིག་འཁྲི་བར་གྱུར་ཅིག །

94-1-280a

མི་འགྲུབ་པ་ལྟ་ན། སོ་སོར་གྱེས་པར་གྱུར་ཅིག་ཅེས་བྱའོ། །དེ་ནས་ཡང་དག་པ་ཇི་ལྟ་བ་བཞིན་དུ་ལྟས་སྟོན་པར་འགྱུར་ཏེ། གཙང་ཞིང་ཚངས་
པར་སྤྱོད་པ་དང༌། སྨྱུང་བར་བྱས་པས་བྱའོ། །སྐྱེས་པ་དང༌། བུད་མེད་དབང་དུ་བྱ་བར་འདོད་ན། དེའི་མིང་དང་ལྡན་པར་རིག་སྔགས་བརྗོད་པར་བྱ་སྟེ། མ་ད་ནའི་ཤིང་
ལས་གཟུགས་བྱས་ནས་ཚ་བ་གསུམ་གྱིས་བཀང་ལ་ཚིགས་བདུན་དུ་མ་ད་ནའི་ཚེར་མ་བདུན་གྱིས་བཏབ་ནས་ཟངས་ཀྱི་ཐུར་མ་རྐུབ་ཏུ་བཙུགས་ཏེ་སྤྱི་བོར་ཕྱུང་ལ་སེང་
ལྡེང་གི་འདབ་མའི་དུགས་ཀྱིས་བདུག་ཅིང༌། ཞག་བདུན་གྱི་བར་དུ་ཁ་ཤར་ཕྱོགས་སུ་བསྟན་ཏེ་དུས་གསུམ་དུ་ལན་བརྒྱད་བརྒྱ་བཟླས་བརྗོད་བྱས་ནས་མཇུག་ཏུ་ལན་
སྟོང་བྱས་ན་འགྲུབ་པར་འགྱུར་རོ། །དེ་ནས་གཞིག་པར་འདོད་ན་ཡུངས་ནག་གི་འབྲུ་ལས་གཟུགས་བྱས་ལ་རྐང་པ་གཡས་པ་ནས་བརྩམས་ཏེ་སེང་ལྡེང་གི་མེའི་ནང་དུ་
དུས་གསུམ་དུ་སྦྱིན་སྲེག་བྱས་ན། ཞག་བདུན་གྱིས་འཇིག་པར་འགྱུར་རོ། །དེ་ནས་མར་གྱི་ངོ་ཞག་བརྒྱད་ལ་གསོ་སྦྱོང་དང་ལྡན་པས་རོ་བསྲེགས་པའི་སོལ་བ་
བླངས་ཏེ་ལན་བརྒྱད་སྟོང་བཟླས་བརྗོད་བྱས་ནས་དགྲའི་གཟུགས་བྲིས་ལ་རྟག་ཏུ་མགོ་བོ་དང༌། སྙིང་ག་དང༌། ལག་པ་གཉིས་དང༌། རྐང་པ་གཉིས་སུ་ལྕགས་ཀྱི་ཕུར་

94-1-280b

བུ་རེ་བཏབ་ན་ལྕེ་འཆིང་བར་འགྱུར་རོ། །དེ་མིང་ནས་སྨོས་ཤིང་དེའི་རྐང་པའི་དྲུང་དུ་ནི་མ་པའི་བུད་ཤིང་ཁྲག་གི་ནང་དུ་སྨྱུགས་པས་མེ་བུས་པ་ཡུངས་ནག་དང༌། ལན་ཚྭ་དང༌། ཏིལ་
ནག་པོ་བསྲེགས་ཏེ་ཁྲག་དང་སྦྱར་བས་དུས་གསུམ་དུ་ལན་ཉི་ཤུ་རྩ་རེ་རེ་སྦྱིན་སྲེག་བྱས་ན། ཞག་ཉི་ཤུ་རྩ་གཅིག་གིས་འཇིག་པར་འགྱུར་རོ། །བདག་ཉིད་ཀྱི་མཐུ་བསྐྱེད་
པར་འདོད་ན། སྐུ་གདུང་དང་ལྡན་པའི་མཆོད་རྟེན་གྱི་དྲུང་དུ་བདུག་པ་དང༌། མེ་ཏོག་དང༌། དྲི་ཕུལ་ལ་བུམ་པ་གསར་བ་ཆུས་བཀང་སྟེ་སྨན་ཐམས་ཅད་དང༌། ས་བོན་ཐམས་ཅད་
དང༌། དབྱིག་རྣམས་བླུགས་ལ་ལན་བརྒྱད་བརྒྱ་བཟླས་བརྗོད་བྱས་ནས་རས་མ་ཉམས་པས་སྨད་གཡོགས་བྱས་ཏེ་ཁྲུས་བྱས་ན། སྡིག་པ་ཐམས་ཅད་རབ་ཏུ་བཅོམ་པར་འགྱུར་
རོ༑ །དེ་ནས་མིག་སྨན་སྒྲུབ་པར་འདོད་ན། ཨུཏྤ་ལ་དམར་པོ་དང༌། པདྨ་སྐྱོན་མེད་པ་དང༌། པདྨོཏྟ་ར་དང༌། ས་ཧ་ཙ་ར་དང༌། གིའུ་ཝང་དང༌། རྡོ་ཕ་བང་ལོང་བུ་དང༌། མིག་
སྨན་གྱི་གཙོ་བོ་འདི་དག་གླང་པོའི་རྡུལ་དང་སྦྱར་ནས་རྒྱུན་མ་ཆད་པར་ལན་སྟོང་སྦྱིན་སྲེག་བྱ་སྟེ། སྐར་མ་རྒྱལ་ལ་མིག་བསྐུས་ན། དེ་མ་ཐག་ཏུ་འཇིག་རྟེན་ཐམས་ཅད་
ལ་དབང་བསྒྱུར་བར་འགྱུར་རོ། །དེ་ནས་ལུས་མི་སྣང་བར་འདོད་ན། མིག་སྨན་གོང་མ་དེ་ཉིད་ལྕགས་ལས་མིའི་གཟུགས་བྱས་པའི་སྤྱི་བོ་ཕུག་ལ་དེའི་ལྟོ་བ་མིག་སྨན་གྱིས་

94-1-281a

བཀང་སྟེ་ལྕགས་ཀྱི་ཕུར་བུས་བཏབ་ནས་ཞག་གསུམ་སྨྱུང་བར་བྱས་ལ་མར་གྱི་ངོ་ཞག་བཅུ་བཞིའི་ནུབ་མོ་བཟླས་བརྗོད་བྱས་ཏེ་རོ་བསྲེགས་པའི་མེ་འབར་
བའི་ནང་དུ་བོར་ནས་འབྱུང་པོའི་གཏོར་མ་ཐམས་ཅད་ཕུལ་ལ་གྲངས་ངེས་པ་མེད་པར་བཟླས་བརྗོད་བྱའོ། །དེ་ནས་རྨི་ལམ་དུ་མི་ནག་པོ་མཐོང་བར་འགྱུར་ཏེ། གྲུབ་ཟིན་
ནོ་ཞེས་ཟེར་བ་དང༌། ནང་པར་ལངས་ཏེ་ངེས་མིག་བསྐུས་ན། ལུས་མི་སྣང་བར་འགྱུར་རོ། །རྡུལ་ལ་ལན་བརྒྱད་བརྒྱ་བཟླས་བརྗོད་བྱས་ཏེ་གདོང་བསྐུས་ན། རྒྱབ་པོའི་ཕོ་
བྲང་དང༌། རྩོད་པའི་ནང་དུ་རྒྱལ་བར་འགྱུར་ཏེ། དོན་ཡང་གྲུབ་པར་འགྱུར་རོ། །གསལ་སྣང་བྱ་བར་འདོད་ན། སྨྱུང་བ་བྱས་ལ་བདུག་པ་དང༌། མེ་ཏོག་དང༌། དྲི་དང༌། ལྷ་
བཤོས་ཕུལ་ཏེ་མཐེ་བོང་རྒྱ་སྐྱེགས་ཀྱི་ཁུ་བས་མདོག་བསྒྱུར་ནས་དྲི་ཞིམ་པོས་བགོས་པའི་ཏིལ་མར་གྱིས་བསྐུས་ཏེ་བྱིས་པ་བྱད་བཟང་ལ་མདོག་ནག་པ་བྱེད་དུ་བཅུག་
ནས་རིག་སྔགས་བཟླས་བརྗོད་བྱས་ན། ངེས་པར་རྟོགས་པར་འགྱུར་རོ། །ཡང་ན་མེ་ལོང་ལ་ཡང་བྱ་སྟེ། མིག་ལ་སྔགས་ཀྱིས་གདབ་བོ། །གོས་དང་རྒྱན་ཐམས་ཅད་
ལ་ཡང་སྔགས་ཀྱིས་གདབ་བོ། །ལྟ་བ་མའི་ཆོ་ག་རྫོགས་སོ།།    །།དེ་ནས་ལྷ་ཀུན་ལུ་གུ་རྒྱུད། །ལག་ན་རྡོ་རྗེའི་གཡུང་དྲུང་ལས། །རྡོ་རྗེ་ལུ་གུ་རྒྱུད་གྲགས་

94-1-281b

པ༑ ༑བདག་གིས་རབ་ཏུ་བཤད་པར་བྱ། །དེ་ནས་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་རིག་སྔགས་ཀྱི་རྒྱལ་མོ་འདི་ནི།
ཐམས་ཅད་དུ་གཞན་གྱིས་མི་ཐུབ་ཅིང་དོན་ཐམས་ཅད་ལ་འགྲུབ་པ་ལགས་ཀྱི། སྐྱེ་བོ་མང་པོ་ལ་སྨན་པ་དང༌། སྐྱེ་བོ་མང་པོ་ལ་བདེ་བ་སྩལ་བ་དང༌། དགེ་སློང་དང༌། དགེ་
སློང་མ་དང༌། དགེ་བསྙེན་མ་རྣམས་ལ་སྨན་པ་གང་ལགས་པ་བདག་གི་འདི་བཅོམ་ལྡན་འདས་ཀྱིས་བཞེས་སུ་གསོལ། སའི་སྟེང་གང་ན་བདུད་སྡིག་ཅན་གྱི་དབང་དུ་གྱུར་
པ༑ དད་པ་མ་མཆིས་པ། འདོད་པ་ན་སྤྱོད་པའི་བར་གང་དག་བཅོམ་ལྡན་འདས་ཀྱི་བསྟན་པ་ལ་བགེགས་བགྱིད་པ་དེ་དག་གཞོམ་པའི་སླད་དུ་རིག་སྔགས་རྡོ་རྗེ་ལུ་གུ་
རྒྱུད་ཅེས་བགྱི་བ་འདི་བགེགས་ཐམས་ཅད་རབ་ཏུ་ཞི་བར་བགྱིད་པ། ལས་ཐམས་ཅད་བགྱིད་པ། ཐམས་ཅད་གཞན་གྱིས་མི་ཐུབ་པའི་སྡིག་པ་ཐམས་ཅད་རབ་ཏུ་ཞི་བར་
བགྱིད་པ་འདིའི་སླད་དུ་བཅོམ་ལྡན་འདས་ཀྱིས་བདག་ལ་ཐུགས་བརྩེ་བར་མཛད་དུ་གསོལ། དེ་ནས་ལག་ན་རྡོ་རྗེས་རིག་སྔགས་ཀྱི་ཚོགས་རྣམས་ལ་བལྟས་སོ། །དེ་ནས་
རིག་སྔགས་ཀྱི་ཚོགས་ཀྱིས་བསྐོར་བའི་རིག་སྔགས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་དེའི་ཚེ་ཆེད་

94-1-282a

དུ་བརྗོད་པ་འདི་ཆེད་དུ་བརྗོད་དོ། །ནད་མེད་པ་ནི་རྙེད་པའི་མཆོག །ཆོག་ཤེས་པ་ནི་ནོར་གྱི་མཆོག །ཡིད་བརྟན་པ་ནི་གཉེན་གྱི་མཆོག། མྱ་ངན་འདས་
པ་བདེ་བའི་མཆོག །དཀོན་མཆོག་གསུམ་ལ་ཕྱག་འཚལ་ལོ། །གསང་བ་པའི་བདག་པོ་ལག་ན་རྡོ་རྗེ་རྡོ་རྗེ་འཛིན། གནོད་སྦྱིན་གྱི་སྡེའི་བདག་པོ་ཆེན་པོ་འཁོར་དང་བཅས་
པ༑ གཡོག་དང་བཅས་པ། ཕྱི་བཞིན་འབྲང་བ་དང་བཅས་པ་ལ་ཕྱག་འཚལ་ལོ། །འཇིག་རྟེན་སྐྱོང་བ་བཞི་ལ་ཕྱག་འཚལ་ལོ། །དེ་ནས་རིག་སྔགས་ཀྱི་རྒྱལ་མོ་ཆེན་
མོ་རྡོ་རྗེ་ལུ་གུ་རྒྱུད་བཤད་པར་བྱའོ། །རྡོ་རྗེ་ལུ་གུ་རྒྱུད་ལ་ཕྱག་འཚལ་ལོ། །རྡོ་རྗེ་མཆོག་འཛིན་པ་ལག་ན་རྡོ་རྗེ་ལ་ཕྱག་འཚལ་ལོ། །རྡོ་རྗེ་མཛེས་པ་ལག་ན་འཁོར་ལོ་
དང་རྡོ་རྗེ་ཐོགས་པ་ལ་ཕྱག་འཚལ་ལོ། །རིག་སྔགས་རྡོ་རྗེའི་རིགས་སུ་གཏོགས་པ་ལ་ཕྱག་འཚལ་ལོ། །རྡོ་རྗེ་ཞགས་པ་དང༌། རྡོ་རྗེ་ལུ་གུ་རྒྱུད་ལ་ཕྱག་འཚལ་ལོ། །
རྡོ་རྗེ་རྣམ་པར་རྒྱལ་བ་ལ་ཕྱག་འཚལ་ལོ། །རྡོ་རྗེ་དགའ་བར་བྱེད་པ་ལ་ཕྱག་འཚལ་ལོ། །ནོར་བུ་རྡོ་རྗེ་འོད་ལ་ཕྱག་འཚལ་ལོ། །གསེར་དང༌། ནོར་བུ་དང༌། མུ་ཏིག་དང༌།
བྱི་རུ་དང༌། རྡོ་རྗེ་མཛེས་པ་སྣ་ཚོགས་ཅན་ལ་ཕྱག་འཚལ་ལོ། །ལྷ་ཐམས་ཅད་ཀྱིས་ཕྱག་བྱས་ཤིང་བསྟོད་པ་ཁྱོད་ལ་ཕྱག་འཚལ་ལོ། །དྲི་ཟ་ཐམས་ཅད་ཀྱིས་མཆོད་

94-1-282b

པ་ཁྱོད་ལ་ཕྱག་འཚལ་ལོ། །ཀླུའི་དབང་པོ་ཐམས་ཅད་ཀྱིས་བརྗོད་པ་ཁྱོད་ལ་ཕྱག་འཚལ་ལོ། །གནོད་སྦྱིན་ཐམས་ཅད་ཀྱིས་ཕྱག་བྱས་པ་ཁྱོད་ལ་ཕྱག་འཚལ་ལོ། །འབྱུང་པོས་
བརྗོད་པ་ཁྱོད་ལ་ཕྱག་འཚལ་ལོ། །འཇིག་རྟེན་སྐྱོང་གིས་བརྗོད་པ་ཁྱོད་ལ་ཕྱག་འཚལ་ལོ། །རིག་སྔགས་ཐམས་ཅད་ཀྱིས་ཕྱག་བྱས་པ་ཁྱོད་ལ་ཕྱག་འཚལ་ལོ། །དབང་པོ་
དང༌། གཤིན་རྗེ་དང༌། ཆུ་ལྷ་དང༌། ཀུ་བེ་ར་དང༌། ཕུར་བུ་དང༌། དྲང་སྲོང་བདུན་གྱིས་ཕྱག་བྱས་པ་ལ་ཕྱག་འཚལ་ལོ། །དཀར་མོས་ཕྱག་བྱས་པ་ལ་ཕྱག་འཚལ་ལོ། །དྲི་ལེན་
གྱིས་ཕྱག་བྱས་པ་ལ་ཕྱག་འཚལ་ལོ། །ནག་མོས་ཕྱག་བྱས་པ་ལ་ཕྱག་འཚལ་ལོ། །མ་ཏངྒིས་ཕྱག་བྱས་པ་ལ་ཕྱག་འཚལ་ལོ། །ཚངས་པས་ཕྱག་བྱས་པ་ལ་ཕྱག་འཚལ་
ལོ༑ ༑དབང་པོས་ཕྱག་བྱས་པ་ལ་ཕྱག་འཚལ་ལོ། །ཁྱབ་འཇུག་གིས་ཕྱག་བྱས་པ་ལ་ཕྱག་འཚལ་ལོ། །གཞོན་ནུས་ཕྱག་བྱས་པ་ལ་ཕྱག་འཚལ་ལོ། །ཉི་མ་དང་ཟླ་བས་
ཕྱག་བྱས་པ་ལ་ཕྱག་འཚལ་ལོ། །བྲམ་ཟེས་ཕྱག་བྱས་པ་ལ་ཕྱག་འཚལ་ལོ། །སྔོན་གྱི་དྲང་སྲོང་གིས་མཆོད་པ་ལ་ཕྱག་འཚལ་ལོ། །རླུང་ལྷས་ཕྱག་བྱས་པ་ལ་ཕྱག་
འཚལ་ལོ། །དེ་ནས་བཅོམ་ལྡན་འདས་ལག་ན་རྡོ་རྗེ་ཕོ་ཉ་མའི་ཚོགས་ཀྱི་འཁོར་དང་བཅས་པར་མི་སྣང་བར་གྱུར་ཏོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་

94-1-283a

པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། ཕུར་བུ་གསུམ་པ་ལ་
སོགས་པ་དང༌། འཇིག་རྟེན་སྐྱོང་བ་བཞི་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་
པར་བསྟོད་དོ།།    །།འཕགས་པ་རིག་པ་མཆོག་གི་རྒྱུད་ཆེན་པོ་རྫོགས་སོ།།    །།མཁན་པོ་བིདྱ་ཀ་ར་པྲ་བྷ་དང༌། ལོཙྪ་བ་བནྡྷེ་དཔལ་བརྩེགས་ཀྱིས་བསྒྱུར་བའོ།།
འཕགས་པ་ལག་ན་རྡོ་རྗེའི་མཚན་བརྒྱད་པ་གསང་སྔགས་དང་བཅས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དེ་ནས་བྱང་ཆུབ་
སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་འཁོར་གྱི་ནང་ནས་ལངས་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་
ལ་འདི་སྐད་ཅེས་གསོལ་ཏ། །བཅོམ་ལྡན་འདས། སེམས་ཅན་རྣམས་ཀྱི་དོན་གྱི་སླད་དུ་རིག་པ་མཆོག་གི་ཆོ་ག་རྒྱས་པ་ཆེན་པོ་གསང་བ་དང་བཅས་པ། གསང་ཆེན་
དང་བཅས་པ་བདག་གིས་བཤད་ལགས་ཀྱི། བཅོམ་ལྡན་འདས། རྒྱལ་པོའི་ཕོ་བྲང་ལྕང་ལོ་ཅན་དུ་མཆིས་ལ་སེམས་ཅན་རྣམས་གདུལ་བར་འཚལ་ལོ། །དེ་སྐད་

94-1-283b

ཅེས་གསོལ་ནས་བཅོམ་ལྡན་འདས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། གང་ཁྱོད་ཀྱིས་རིག་པ་མཆོག་གི་ཆོ་ག་
རྒྱས་པ་ཆེན་པོ་འདི་བཤད་པ་ནི། ཁྱོད་གཏུམ་པ་ཡིན། བསྟེན་པར་དཀའ་བ་ཡིན། ཤིན་ཏུ་ཐུབ་པར་དཀའ་བ་ཡིན། འཕགས་པའི་ཚུལ་མེད་པ་ཡིན་ཏེ། ལག་ན་རྡོ་རྗེ།
ཁྱོད་ཀྱིས་རིག་པ་མཆོག་གི་ཆོ་ག་རྒྱས་པ་ཆེན་པོ་བཤད་པ་གང་ཡིན་པ་དེ་དག་ཐམས་ཅད་ནི། གསང་བ་མེད་པར་ལས་མི་བྱེད་དོ། །ལག་ན་རྡོ་རྗེ། དེ་བས་ན། རྡོ་རྗེའི་རིགས་
འདི་དང༌། རིག་པ་མཆོག་གི་ཆོ་ག་རྒྱས་པ་ཆེན་པོ་འདི་བདེ་བླག་ཏུ་འགྲུབ་པར་བྱ་བའི་ཕྱིར་ཁྱོད་ཀྱི་མིང་བརྒྱད་པ། གསང་བ། གསང་སྔགས་ཀྱི་འཁོར་དང་བཅས་པ་གང་ཐོས་
ན་མཚམས་མེད་པ་ལྔ་བྱེད་པ་ཡང་སྡིག་པ་འབྱང་བར་འགྱུར་བ་དང༌། ལག་ན་རྡོ་རྗེ་ཁྱོད་ཀྱང་མཐོང་བར་འགྱུར་བ་དང༌། བགེགས་དང་ལོག་འདྲེན་ཐམས་ཅད་ཀྱང་འབྱེར་
བར་འགྱུར་བ་དང༌། ལོག་འདྲེན་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་རྣམས་ཀྱང་ཕྱོགས་བཅུར་འབྱེར་བར་འགྱུར་བ་དང༌། གང་ཐོས་ན་ཚངས་པར་མ་སྤྱད་
བ་ཡང་ཚངས་པར་སྤྱོད་པར་འགྱུར་བ་དང༌། ཐུབ་པར་མ་བྱས་པ་ཡང་ཐུབ་པར་བྱས་པར་འགྱུར་བ་དང༌། སྨྱུང་བར་མ་བྱས་པ་ཡང་སྨྱུང་བ་བྱས་པར་འགྱུར་བ་དང༌། དགེ་

94-1-284a

སྦྱོང་མ་ཡིན་པ་ཡང་དགེ་སྦྱོང་གི་འབྲས་བུ་དང་ལྡན་པར་འགྱུར་བ་དང༌། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱང་དེ་ལ་སྲུང་བར་མཛད་
པ་དང་ལས་ཀྱི་དངོས་གྲུབ་ཀྱང་སྩོལ་བར་འགྱུར་བ་བཤད་པར་བྱའོ། །དེ་ནས་བཅོམ་ལྡན་འདས་ལག་ན་རྡོ་རྗེས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་མིང་བརྒྱད་པ། གསང་བ། གསང་སྔགས་ཀྱི་འཁོར་དང་བཅས་པ་རྣམས་གང་ལགས།
བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། ངས་བཤད་ཀྱི། ཉོན་ཅིག །འདི་ལྟ་སྟེ། ཁྱོད་ནི། གླང་པོ་ཆེའི་རྣ་བ་ཅན་ཡིན། ཁྱོད་ནི། རྒྱན་བཟང་པོ་དང་ལྡན་པ་
ཡིན༑ ཁྱོད་ནི། རྣམ་པར་གནོན་པ་ཡིན། ཁྱོད་ནི། རིན་པོ་ཆེའི་འབྱུང་གནས་ཡིན། ཁྱོད་ནི། བདེན་པ་ཉིད་ཡིན། ཁྱོད་ནི། གཟུགས་སྡུག་པའི་རྒྱན་དང་ལྡན་པ་ཡིན། །
ཁྱོད་ནི༑ འབར་བའི་མེ་ལྕེ་དང་ལྡན་པ་ཡིན། ཁྱོད་ནི། གཟུགས་མཛེས་པ་ཡིན་ནོ། །ཁྱོད་ཀྱི་མིང་འདི་དག་མཁས་པ་དག་གིས་ཐོས་ན། བསྐལ་པ་བྱེ་བ་ཁྲག་ཁྲིག་
བརྒྱ་སྟོང་ཕྲག་བདུན་གྱི་བར་དུ་སེམས་ཅན་དམྱལ་བར་སྐྱེ་བར་མི་འགྱུར་རོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱང་དེ་འཆི་བའི་དུས་ཀྱི་ཚེམ་དུ།

94-1-284b

ན་བཞུགས་ཤིང་དེ་དག་དེ་ལ་ཆོས་སྟོན་པར་མཛད་དོ། །ཆོས་བསྟན་པ་དེས་ན་དེ་དགའ་ལྡན་གྱི་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། བྱང་ཆུབ་སེམས་དཔའ་སེམས་དཔའ་
ཆེན་པོ་རྣམས་དང་ཐབས་ཅིག་ཏུ་གནས་པར་འགྱུར་རོ། །ན་མོ་དྷ་རྨ་སྱ། ན་མོ་དྷ་རྨ་སྱ། ན་མཿསཾ་གྷ་སྱ། ན་མོ་བཛྲ་པཱ་ཎི་སྱ། ཏདྱ་ཐཱ། ཨཊྚེ། མཊྚེ། ཁ་རཊྚེ། སོ་མེ་སོ་མེ་སུ་ཁི། ཧི་རི་ཧི་རི།
མི་རི་ཀི་རི། བྷི་རི་བི་ས་ནི་སིནྡྱ་ནྟུ། སརྦ་ཀཱཪྱ་ཎི་སཱ་དྷ་ཡ་མནྟ་པཱ་དཿསྭཱཧཱ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས། ལེགས་སོ་ལེགས་སོ། །འདི་ལྟར་གསང་བ་ཆེན་པོ་བཀའ་སྩལ་པ་གང་ལགས་པ་དེ་ནི། ལེགས་ཏེ། བཅོམ་ལྡན་འདས། དེ་དེ་ལགས་
སོ༑ ༑དེ་དེ་ལགས་ཏེ། བཅོམ་ལྡན་འདས། རིག་པ་མཆོག་སྒྲུབ་པ་ན་བཟླས་བརྗོད་བགྱིད་པ་དང༌། སྒྲུབ་པའི་ཚེ་མཆོད་པ་བགྱིས་ལ་མིང་བརྒྱད་པ་བཀླག་པར་བགྱིའོ། །བཀླགས་
ན་བདག་བསྟོད་པར་འགྱུར་ཏེ། དགའ་ན་དངོས་གྲུབ་སྩལ་བར་འཚལ་ལོ། །བགེགས་ཀྱང་འབྱུང་བར་མི་འགྱུར་ལ། ལྷ་རྣམས་ཀྱང་དགའ་ནས་མྱུར་དུ་དངོས་གྲུབ་སྩོལ་
བར་བགྱིད་དོ། །ཉལ་བའི་ཚེ་བཀླགས་ན། རྨི་ལམ་ངན་པ་མཐོང་བར་མི་འགྱུར། སྐུ་གདུང་དང་ལྡན་པའི་མཆོད་རྟེན་གྱི་དྲུང་དུ་ལན་འབུམ་དུ་བཟླས་བརྗོད་བགྱིས་ན།

94-1-285a

སྡིག་པ་ཐམས་ཅད་ལས་གྲོལ་བར་འགྱུར་རོ། །མཚམས་མེད་པ་ལྔ་བགྱིད་པ་ཡང་བསྐལ་པ་བཟང་པོར་བྱང་ཆུབ་སེམས་དཔར་འགྱུར་རོ་ཞེས་བདག་
མཆིའོ༑ ༑ལན་འབུམ་བཟླས་བརྗོད་བགྱིས་ན། སློབ་དཔོན་དུ་འགྱུར་རོ། །ལག་ན་རྡོ་རྗེའི་མཚན་བརྒྱད་པ་གསང་སྔགས་དང་བཅས་པ་རྫོགས་སོ།།    །།
རྒྱ་གར་སྐད་དུ། བཛྲ་བི་དྷཱ་ར་ཎ་ནཱ་མ་དྷཱ་ར་ཎཱི། བོད་སྐད་དུ། རྡོ་རྗེ་རྣམ་པར་འཇོམས་པ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་
ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་ལ་བཞུགས་ཏེ། སངས་རྒྱས་ཀྱིས་མཐུས་ལག་ན་རྡོ་རྗེས་ལུས་ཐམས་
ཅད་རྡོ་རྗེར་བྱིན་གྱིས་བརླབས་ནས་རྡོ་རྗེའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ལག་ན་རྡོ་རྗེ་སངས་རྒྱས་ཀྱི་མཐུ་དང༌། སངས་རྒྱས་ཀྱི་བྱིན་གྱི་རླབས་དང༌།
བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱིས་རྡོ་རྗེ་ཁྲོ་བོ་ལས་བྱུང་བ་རྡོ་རྗེ་སྙིང་པོས་རབ་ཏུ་སྨྲས་ཏེ། མི་ཐུབ་པ། མི་ཆོད་པ། མི་ཤིགས་པ། བདེན་པ། སྲ་བ།
བརྟན་པ། ཐམས་ཅད་དུ་ཐོགས་པ་མེད་པ། ཐམས་ཅད་དུ་མ་ཕམ་པ་།སེམས་ཅན་ཐམས་ཅད་སྐྲག་པར་བྱེད་པ། སེམས་ཅན་ཐམས་ཅད་འཇིལ་བར་བྱེད་པ། རིག་

94-1-285b

སྔགས་ཐམས་ཅད་གཅོད་པར་བྱེད་པ། རིག་སྔགས་ཐམས་ཅད་གནོན་པར་བྱེད་པ། ལས་ཐམས་ཅད་འཇོམས་པར་བྱེད་པ། གཞན་གྱི་ལས་ཐམས་ཅད་འཇིག་པར་བྱེད་པ།
གདོན་ཐམས་ཅད་བརླག་པར་བྱེད་པ། གདོན་ཐམས་ཅད་ལས་ཐར་པར་བྱེད་པ། འབྱུང་པོ་ཐམས་ཅད་འགུགས་པར་བྱེད་པ། འབྱུང་པོ་ཐམས་ཅད་ཚར་གཅོད་པ། རིག་
སྔགས་ཀྱི་ལས་ཐམས་ཅད་བྱེད་དུ་འཇུག་པ། མ་གྲུབ་པ་རྣམས་གྲུབ་པར་བྱེད་པ། གྲུབ་པ་རྣམས་ཆུད་མི་ཟ་བར་བྱེད་པ། འདོད་པ་ཐམས་ཅད་རབ་ཏུ་སྦྱིན་པ། སེམས་
ཅན་ཐམས་ཅད་སྲུང་བ། ཞི་བ། རྒྱས་པ། སེམས་ཅན་ཐམས་ཅད་རངས་པར་བྱེད་པ། རྨུགས་པར་བྱེད་པའི་གསང་སྔགས་ཀྱི་མཐུ་ཆེན་པོ་འདི་སངས་རྒྱས་ཀྱི་མཐུས་ལག་
ན་རྡོ་རྗེས་རབ་ཏུ་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཏྲ་ཊ་ཏྲ་ཊ། ཏྲོ་ཊ་ཡ་ཏྲོ་ཊ་ཡ། སྥུ་ཊ་སྥུ་ཊ། སྥོ་ཊ་ཡ་སྥོ་ཊ་
ཡ༑ གྷཱུརྞཱ་གྷཱུརྞཱ། གྷཱུཪྞཱ་པ་ཡ་གྷཱུཪྞཱ་པ་ཡ། སརྦ་སཏྭ་ན། བོ་དྷ་ཡ་བོ་དྷ་ཡ། སཾ་བོ་དྷ་ཡ་སཾ་བོ་དྷ་ཡ། བྷྲ་མ་བྷྲ་མ། སཾ་བྷྲ་མ་ཡ་སཾ་བྷྲ་མ་ཡ། སརྦ་བྷཱུ་ཏཱ་ནི། ཀུཊྚ་ཀུཊྚ། སཾ་ཀུཊྚ་ཡ་སཾ་ཀུཊྚ་
ཡ༑ སརྦ་ཤ་ཏྲཱུ། གྷཊྚ་གྷཊྚ། སཾ་གྷཊྚ་ཡ། སཾ་གྷཊྚ་ཡ། སརྦ་བིདྱཱ་བཛྲ་བཛྲ། སྥོ་ཊ་ཡ་བཛྲ་བཛྲ། ཀ་ཊ་ཡ་བཛྲ་བཛྲ། མ་ཊ་ཡ་བཛྲ་བཛྲ། མ་ཊ་ཡ་བཛྲ་བཛྲ། མ་ཐ་བཛྲ་བཛྲ། ཨཊྚ་ཧ་

94-1-286a

ས་ནཱི་ལ་བཛྲ། སུ་བཛྲ་ཡ་སྭཱཧཱ། ཧེ་ཕུ་ལླུ། ནི་རུ་ཕུ་ལླུ། གྲྀཧྞ་ཀུལླུ་མི་ལི་ཙུལླུ། ཀུ་རུ་ཀུལླུ། བཛྲ་བེ་ཛ་ཡཱ་ཡ་སྭཱཧཱ། ཀཱི་ལི་ཀཱི་ལཱ་ཡ་སྭཱཧཱ། ཀ་ཊ་ཀ་ཊ། མ་ཊ་
མ་ཊ༑ ར་ཊ་ར་ཊ། མོ་ཊ་ན། པྲ་མོ་ཊ་ནཱ་ཡ་སྭཱཧཱ། ཙ་ར་ནི་ཙ་ར། ཧ་ར་ཧ་ར། ས་ར་ས་ར། མཱ་ར་ཡ་མཱ་ར་ཡ། བཛྲ་བི་དཱ་རཱ་ཡ་སྭཱཧཱ། ཙྪིནྡ་ཙྪིནྡ། བྷིནྡ་བྷིནྡ། མ་ཧཱ་ཀཱི་ལི་ཀཱི་ལ་ཡ་
སྭཱཧཱ༑ བནྡྷ་བནྡྷ། ཀྲོ་དྷ་ཀྲོ་དྷ་བཛྲ་ཀཱི་ལི་ཀཱི་ལཱ་ཡ་སྭཱཧཱ། ཙུ་རུ་ཙུ་རུ་ཙནྡ་ཀཱི་ལི་ཀཱི་ལཱ་ཡ་སྭཱཧཱ། ཏྲཱ་ས་ཡ་ཏྲཱ་ས་ཡ་བཛྲ་ཀཱི་ལི་ཀཱི་ལཱ་ཡ་སྭཱཧཱ། ཧ་ར་ཧ་ར། བཛྲ་དཱ་རཱ་ཡ་སྭཱཧཱ། པྲ་ཧ་
ར་པྲ་ཧ་ར། བཛྲ་པྲ་བྷཉྫ་ནཱ་ཡ་སྭཱཧཱ། མ་ཏི་སྠི་ར་བཛྲ་སུ་ཏི་སྠི་ར་བཛྲ། པྲ་ཏི་སྠི་ར་བཛྲ། མ་ཧཱ་བཛྲ། ཨ་པྲ་ཏི་ཧ་ཏ་བཛྲ། ཨ་མོ་གྷ་བཛྲ། ཨེ་ཧི་བཛྲ། ཤཱི་གྷྲཾ་བཛྲ་ཡ་སྭཱཧཱ།
དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། སརྦ་བཛྲ་ཀུ་ལཾ་ཨཱ་བ་རྟ་ཡ་སྭཱཧཱ། ཨ་མུ་ཀཾ་མཱ་ར་ཡ་ཕཊ། ན་མཿས་མནྟ་བཛྲ་ཎཱཾ། སརྦ་བ་ལཾ་ཨཱ་བརྟ་ཡེ་མ་ཧཱ་བ་ལེ་ཀ་ཊ་བེ་ཏ་ཊ་ལེ།
ཨ་ཙ་ལེ༑ མཎྜ་ལ་མཱ་ཡེ། ཨ་ཏི་བཛྲ། མ་ཧཱ་བ་ལེ་བེ་ག་ར་ཎ། ཨ་ཛི་ཏེ། ཛྭ་ལ་ཛྭ་ལ། ཏི་ཊི་ཏི་ཊི། པིཾ་ག་ལེ་ད་ཧ་ད་ཧ། ཧེ་ཛོ་བ་ཏི། ཏི་ལི་ཏི་ལི། བནྡྷ་བནྡྷ། མ་ཧཱ་པ་ལེ།
བཛྲཱཾ་ཀུ་ཤ་ཛྭཱ་ལཱ་ཡ་སྭཱཧཱ། ན་མོ་རཏྣ་ཏྲ་ཡཱ་ཡ། ན་མ་ཥྩཎྜ་བཛྲ་པ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ།

94-1-286b

ད་ཧ་ད་ཧ་བཛྲ། པ་ཙ་པ་ཙ་བཛྲ། དྷ་ར་དྷ་ར་བཛྲ། དྷཱ་ར་ཡ་དྷཱ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་བཛྲ། བྷིནྡ་བྷིནྡ་བཛྲ་ཧཱུཾ་ཕཊ། ན་མ་ཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ།
ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། སྡིག་པ་ཐམས་ཅད་བྱང་བྱས་ནས། །སྡུག་བསྔལ་ཐམས་ཅད་མེད་པར་བྱེད། །རྒྱུད་དོ་ཅོག་གི་རྩ་བ་སྟེ། །དཔལ་ཀུན་
གྱིས་ནི་ལེགས་པར་བརྒྱན། །སེམས་ཅན་དབང་པོ་ཉམས་པ་དང༌། །ཚེ་ཟད་པ་དང་ཚེ་ཉམས་དང༌། །ཕུན་སུམ་ཚོགས་མིན་གང་ཆགས་དང༌། །ལྷ་རྣམས་རྒྱབ་ཀྱིས་ཕྱོགས་
པ་དང༌། །མཛའ་སྡུག་སྐྱེ་བོ་སྡང་བ་དང༌། །བྲན་བཟའ་ལ་སོགས་གཙེས་པ་དང༌། །ཕན་ཚུན་མཐུན་པ་མ་ཡིན་དང༌། །ནོར་འགྲིབ་པས་ནི་གནོད་པ་དང༌། །མྱ་ངན་ངལ་དང་
གནོད་པ་དང༌། །འཇིགས་པ་དང་ནི་ཕོངས་པ་དང༌། །གཟའ་དང་རྒྱུ་སྐར་བྱད་སྟེམས་དང༌། །མི་བཟད་གདོན་གྱིས་ཉེན་པ་དང༌། །མྱ་ང་ངལ་ལས་བྱུང་བ་ཡི། །རྨི་ལམ་
སྡིག་པ་མཐོང་ན་ཡང༌། །དེས་ནི་རབ་བཀྲུས་གཙང་མ་ཡིན། །མདོ་སྡེ་དམ་པ་མཉན་པར་བྱ། །གང་དག་ཡིད་དགེ་སེམས་དང་ཞིང༌། །གཙང་མའི་གོས་ཀྱིས་རབ་བརྒྱན་ཏེ། །
ཟབ་མོ་སངས་རྒྱས་སྤྱོད་ཡུལ་བ། །མདོ་སྡེ་འདི་ནི་ཉན་བྱེད་ན། །མདོ་སྡེ་འདི་ཡི་གཟི་བརྗིད་ཀྱིས། །སྲོག་ཆགས་དག་ནི་ཐམས་ཅད་ཀྱི། །མི་ཟད་པ་ཡི་ནད་རྣམས་ཀྱང༌།།

94-1-287a

དེ་དག་ཐམས་ཅད་ཞི་བར་ལྟ། །ཚེ་དང་བསོད་ནམས་འཕེལ་བར་འགྱུར། །སྡིག་པ་ཀུན་ལས་རྣམ་པར་གྲོལ། །ནོར་བུ་ཡུངས་ཀར་དུར་བ་དང༌། །
རིན་ཆེན་རྨ་མེད་ཙནྡན་བཅས། །ཤེལ་དང་རྡོ་རྗེ་མེ་ཏོག་དང༌། །ཆུ་ཡིས་གསེར་རམ་ཡང་ན་ནི། །དངུལ་གྱི་བུམ་པ་དག་ཀྱང་རུང༌། །གཙང་མའི་གོས་ཀྱིས་དཀྲི་ཞིང་
དགང༌། །ལན་གྲངས་ཉི་ཤུ་རྩ་གཅིག་གམ། །ཡང་ན་ལན་གྲངས་བརྒྱ་རྩ་བརྒྱད། །རྡོ་རྗེ་རྣམ་འཇོམས་བཟླས་ནས་ནི། །རྒྱལ་པོ་རྟག་ཏུ་ཁྲུས་གྱིས་ཤིག །རྡོ་རྗེ་རྣམ་
པར་འཇོམས་པ་ཞེས་བྱ་བའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཛི་ན་མི་ཏྲ་དང༌། དཱ་ལ་ཤཱི་ལ་དང༌། བོད་ཀྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་
ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། ཨཱ་ཪྱ་མ་ཧཱ་བཛྲ་མེ་རུ་ཤི་ཁ་ར་ཀཱུ་ཊ་གཱ་ར་དྷཱ་ར་ཎི། བོད་སྐད་དུ། འཕགས་པ་རྡོ་རྗེའི་རི་རབ་ཆེན་པོའི་རྩེ་
མོའི་ཁང་པ་བརྩེགས་པའི་གཟུངས། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །དཱི་སྐད་བདག་གིས་ཐོས་པའི་དུས་གཅིག་
ན༑ བཅོམ་ལྡན་འདས་རྡོ་རྗེའི་ལྷུན་པོ་ཆེན་པོའི་རྩེ་མོའི་ཁང་པ་བརྩེགས་པ་རྡོ་རྗེ་ཆེན་པོའི་ཏིང་ངེ་འཛིན་གྱི་སའི་གནས་རྡོ་རྗེ་ཆེན་པོའི་དཔག་བསམ་གྱི་ཤིང་

94-1-287b

ལྗོན་པས་ལེགས་པར་བརྒྱན་པ། རྡོ་རྗེ་ཆེན་པོའི་རྫིང་གི་རིན་པོ་ཆེའི་པདྨའི་འོད་ཀྱིས་སྣང་བར་བྱས་པ། ས་ཕྱོགས་རྡོ་རྗེ་ཆེན་པོའི་བྱེ་མ་བདལ་བ། རྡོ་རྗེ་ཆེན་པོར་བྱིན་
གྱིས་བརླབས་པ། འཁོར་གྱི་ཁྱམས་རྡོ་རྗེ་ཆེན་པོ་ལས་བྱས་པ། ལྷའི་དབང་པོ་བརྒྱ་བྱིན་གྱིས་རྡོ་རྗེ་ཆེན་པོའི་སེངྒེའི་ཁྲི་བྱེ་བ་ཁྲག་ཁྲིག་འབུམ་ཕྲག་སྟོང་གིས་རྣམ་པར་
མཛེས་པ། ཆོས་བསྟན་པ་དང༌། ཆོ་འཕྲུལ་ཅན། སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་པ། ཆོས་ཐམས་ཅད་ཀྱི་མཉམ་པ་ཉིད་ལ་འཇུག་པ། ཐམས་
ཅད་མཁྱེན་པ་ཉིད་ཀྱིས་ངེས་པར་འབྱུང་བ་ན་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་རྩ་བཞི་ཐམས་ཅད་ཀྱང་སྐྱེ་བ་གཅིག་གིས་ཐོགས་པ། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ། མཐུ་ཆེན་པོ་ཐོབ་པ། རྡོ་རྗེ་ཆེན་པོའི་རྣམ་པར་ཐར་པའི་ཏིང་ངེ་འཛིན་གྱིས་སངས་རྒྱས་ཀྱི་ཞིང་རྣམ་པར་འཕྲུལ་པ་
དང་ཆོ་འཕྲུལ་ཆེན་པོ་ཀུན་ཏུ་སྟོན་པ། སེམས་ཀྱི་སྐད་ཅིག་ཐང་གཅིག་ཡུངས་ཙམ་གཅིག་ལ་སེམས་ཅན་ཐམས་ཅད་ཀྱི་སེམས་དང་སྤྱོད་པའི་རྗེས་སུ་འཇུག་པའི་ཆོས་བསྟན་
པ་སྣ་ཚོགས་མཉམ་པ་ཉིད་སྙན་ཅིང་རྒྱ་ཆེ་ལ་ཟབ་པ་དང༌། སྤོབས་པ་དང༌། ཆོ་འཕྲུལ་དང་ལྡན་པ། སངས་རྒྱས་ཀྱི་ཞིང་དུ་མར་དེ་བཞིན་གཤེགས་པ་ལ་མཆོད་པ་རྒྱ་ཆེན་

94-1-288a

པོའི་སྤྲིན་གྱིས་མཆོད་པ་དང༌། རྣམ་པར་ཐར་པའི་སྒོ་དང༌། གཟུངས་དང༌། ཏིང་ངེ་འཛིན་དང༌། དབང་དང༌། མངོན་པར་ཤེས་པ་དང༌། མ་འདྲེས་པ་དང༌།
བྱང་ཆུབ་ཀྱི་ཡན་ལག་དང༌། ལམ་དང༌། ས་བཅུ་དང༌། ཕ་རོལ་ཏུ་ཕྱིན་པ་དང༌། ཐབས་ལ་མཁས་པ་དང༌། བསྡུ་བའི་དངོས་པོ་དང༌། བྱམས་པ་དང༌། སྙིང་རྗེ་དང༌། དགའ་བ་
དང༌། བཏང་སྙོམས་དང༌། བྱམས་པའི་སྟོབས་དང༌། དབེན་པ་དང༌། ཡོངས་སུ་བྱང་བའི་སེམས་ཀྱི་རྒྱུན་དང་ལྡན་པ་ཤ་སྟག་ལ་འདི་ལྟ་སྟེ། བྱང་ཆུབ་སེམས་དཔའ་སེམས་
དཔའ་ཆེན་པོ་རྡོ་རྗེ་སྙིང་པོ་ཞེས་བྱ་བ་དང༌། རྡོ་རྗེའི་མིག་དང༌། རྡོ་རྗེའི་ལུས་དང༌། རྡོ་རྗེ་བློ་གྲོས་དང༌། ལག་ན་རྡོ་རྗེ་དང༌། རྡོ་རྗེ་འདུས་པ་དང༌། རྡོ་རྗེ་མཐུ་བོ་ཆེ་དང༌། རྡོ་རྗེ་
རྣམ་པར་འཕྲུལ་པ་དང༌། རྡོ་རྗེ་བརྩེགས་པ་དང༌། རྡོ་རྗེ་ཕུང་པོ་དང༌། རྡོ་རྗེ་ང་རོ་དང༌། རྡོ་རྗེ་བཟང་པོ་དང༌། བྱང་ཆུབ་སེམས་དཔའ་དཔ་ཆེན་པོ་རྡོ་རྗེ་ཏོག་ཅེས་བྱ་བ་
དང༌། དེ་དག་ལ་སོགས་པ་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་རྩ་བཞི་དང༌། ཉན་ཐོས་ཆེན་པོ་རབ་ཏུ་མང་པོ་ཐམས་ཅད་ཀྱང་དགྲ་བཅོམ་པ།
ཟག་པ་ཟད་པ། སྲིད་པར་ཀུན་ཏུ་སྦྱོར་བ་ཟད་པ། ཡང་དག་པའི་ཤེས་པས་སེམས་ཤིན་ཏུ་རྣམ་པར་གྲེལ་བ། རྫུ་འཕྲུལ་གྱི་སྟོབས་དང༌། ཆོ་འཕྲུལ་བསམ་གྱིས་མི་

94-1-288b

ཁྱབ་པས་རྣམ་པར་འཕྲུལ་པའི་མཐུ་ཆེན་པོ་ཐོབ་པོ། །ལྟ་བ་ཆགས་པ་མེད་པ། ཐམས་ཅད་ཀྱང་དྲི་མ་དང་བྲལ་བ། ཀུན་ནས་ཉོན་མོངས་པའི་བག་ཆགས་ཀྱི་ས་བོན་ངེས་པར་
བསྲེགས་པ་ཤ་སྟག་ལ་འདི་ལྟ་སྟེ། ཚེ་དང་ལྡན་པ་ཤཱ་རདྭ་ཏིའི་བུ་དང༌། ཚ་དང་ལྡན་པ་བྱམས་པའི་བུ་གང་པོ་དང༌། ཚེ་དང་ལྡན་པ་ཀ་པི་ན་དང༌། ཚེ་དང་ལྡན་པ་རབ་འབྱོར་
དང༌། ཚེ་དང་ལྡན་པ་མཽ་དགལ་གྱི་བུ་ཆེན་པོ་དང༌། ཚེ་དང་ལྡན་པ་སྐུལ་བྱེད་དང༌། ཚེ་དང་ལྡན་པ་དགའ་བྱེད་དང༌། ཚེ་དང་ལྡན་པ་ག་ཡ་འོད་སྲུང་དང༌། ཚེ་དང་ལྡན་པ་
འོད་སྲུང་ཆེན་པོ་དང༌། ཚེ་དང་ལྡན་པ་ལྟེང་རྒྱས་འོད་སྲུང་དང༌། དེ་དག་ལ་སོགས་པ་ཉན་ཐོས་ཆེན་པོ་རབ་ཏུ་མང་པོ་དང༌། ལྷའི་བུ་དབང་ཕྱུག་ཆེན་པོ་ལ་སོགས་པ་
གནས་གཙང་མའི་རིས་ཀྱི་ལྷའི་བུ་གྲངས་མེད་དཔག་ཏུ་མེད་པ་གཞལ་དུ་མེད་པ་དག་དང༌། མི་མཇེད་ཀྱི་བདག་པོ་ཚངས་པ་དང༌། ལྷའི་བུ་ཚངས་པ་བཟང་པོ་ལ་སོགས་
པ་ཚངས་རིས་ཀྱི་ལྷའི་བུ་རྣམས་དང༌། ལྷའི་བུ་རབ་འཐབ་བྲལ་གཡོག་འཐབ་བྲལ་གྱི་ལྷའི་རིས་ཀྱི་ལྷའི་བུ་དང་བཅས་པ་དང༌། ཡོངས་སུ་དགའ་ལྡན་དང༌། འཕྲུལ་དགའ་
དང༌། གཞན་འཕྲུལ་དབང་བྱེད་དང༌། ལྷའི་དབང་པོ་བརྒྱ་བྱིན་ལྷའི་བུ་ཐམས་ཅད་ཀྱི་འཁོར་ཅན་དང༌། ལྷ་མ་ཡིན་གྱི་དབང་པོ་ཐགས་བཟང་རིས་དང༌། སྟོབས་ཅན་དང་

94-1-289a

རབ་སིམ་དང༌། སྒྲ་གཅན་དང༌། རྣམ་པར་སྣང་བྱེད་དང༌། དེ་དག་ལ་སོགས་པ་ལྷ་མ་ཡིན་གྱི་དབང་པོ་ཚད་མེད་གྲངས་མེད་དཔག་ཏུ་མེད་པ་རྣམས་
དང༌། ཀླུའི་རྒྱལ་པོ་རྒྱ་མཚོ་དང༌། མ་དྲོས་པ་དང༌། འཇོག་པོ་དང༌། ནོར་རྒྱས་ཀྱི་བུ་དང༌། དུང་སྐྱོང་དང༌། སྟོབས་ཀྱི་རྒྱུ་དང༌། པདྨ་དང༌། པདྨ་ཆེན་པོ་དང༌། མཐའ་ཡས་
དང༌། དེ་དག་ལ་སོགས་པ་ཀླུའི་རྒྱལ་པོ་ཚད་མེད་གྲངས་མེད་དཔག་ཏུ་མེད་པ་དག་དང༌། མིའམ་ཅིའི་རྒྱལ་པོ་ལྗོན་པ་མིའམ་ཅིའི་རྒྱལ་པོའི་གཡོག་དུ་མ་ཅན་དང་
དྲི་ཟའི་རྒྱལ་པོ་གཙུག་ཕུད་ལྔ་པ་དྲི་ཟའི་རྒྱལ་པོའི་གཡོག་དུ་མ་ཅན་དང༌། རིག་སྔགས་འཆང་གི་རྒྱལ་པོ་དོན་ཐམས་ཅད་གྲུབ་པ་རིག་སྣང་འཆང་གི་རྒྱལ་པོའི་
གཡོག་དུ་མ་ཅན་དང༌། ནམ་མཁའ་ལྡིང་གི་རྒྱལ་པོ་གསེར་མིག་ནམ་མཁའ་ལྡིང་གི་རྒྱལ་པོའི་གཡོག་དུ་མ་ཅན་དང༌། གནོད་སྦྱིན་གྱི་རྒྱལ་པོ་ཆེན་པོ་རྣམ་ཐོས་
ཀྱི་བུ་དང༌། ནོར་བུ་བཟང་དང༌། གང་བ་བཟང་དང༌། གནོད་སྦྱིན་གྱི་རྒྱལ་པོ་ལྔས་རྩེན་གནོད་སྦྱིན་གྱི་རྒྱལ་པོའི་གཡོག་དུ་མ་ཅན་དང༌། འཕྲོག་མ་བུ་ལྔ་བརྒྱའི་
གཡོག་ཅན་དང༌། འཇིག་རྟེན་གྱི་མ་བདུན་དང༌། སྲིང་མོ་ཆེན་མོ་བདུན་དང༌། དྲང་སྟོང་ཆེན་པོ་བདུན་དང༌། བར་སྣང་ལ་རྒྱུ་བའི་རྒྱུ་སྐར་དང༌། གཟའི་ལྷ་ཐམས་ཅད་

94-1-289b

དང༌། ཕྱོགས་ཀྱི་ལྷ་རྣམས་དང༌། ཕྱོགས་མཚམས་ཀྱི་ལྷ་རྣམས་དང༌། སའི་ལྷ་དང༌། དབྱངས་ཅན་དང༌། འབྱུང་པོ་རྣམས་དང༌། བགེགས་རྣམས་དང༌། ལོག་འདྲེན་རྣམས་
དང༌། ཡི་དྭགས་དང༌། འབྱུང་པོ་རྫུ་འཕྲུལ་ཆེན་པོ་རྣམས་དང༌། རེའི་རྒྱལ་པོ་ཐམས་ཅད་དང༌། འཇིག་རྟེན་སྐྱོང་བ་ཆུ་ལྷ་གཡོག་རྒྱ་མཚོའི་ལྷ་ཐམས་ཅད་དང་བཅས་པ་དང༌།
འཕགས་སྐྱེས་པོ་དང༌། མིག་མི་བཟང་དང༌། ལག་ན་བེ་ཅོན་དང༌། བདེན་བྲལ་དང༌། མེའི་ལྷ་དང༌། རླུང་གི་ལྷ་ཆེན་པོ་བདུན་དང༌། དབང་བདག་ཆུང་མ་དང་བཅས་པ་ཚོགས་
བྱེ་བ་ཁྲག་ཁྲིག་འབུམ་ཕྲག་དུ་མའི་འཁོར་ཅན་དང༌། སྲེད་མེད་ཀྱི་བུ་གཡོག་དང་བཅས་པ་དང༌། བྱིན་པ་པོ་དང༌། ཕྲེང་བ་ཅན་དང༌། ལྕགས་ཅན་དང༌། ཚོགས་ཀྱི་བདག་པོ་
ཆེན་པོ་དང༌། སྤྲིན་ཏ་ལ་དང༌། ལོག་འདྲེན་དབང་པོ་བགེགས་ལོག་འདྲེན་གྱི་གཡོག་དུ་མ་ཅན་དང༌། ཤིང་གསེབ་ཀྱི་ལྷ་དྲུག་ཅུ་དང༌། སྲིང་མོ་བཞི་མིང་པོ་དང་བཅས་པ་དང༌།
མ་བདུན་དང༌། རྡོ་རྗེ་ལྕགས་ཀྱུ་དང༌། རྡོ་རྗེ་ལུ་གུ་རྒྱུད་དང༌། རྡོ་རྗེ་ཕོ་ཉ་མོ་དྲུག་ཅུ་རྩ་བཞི་དང༌། རྡོ་རྗེའི་སྡེ་དང༌། ལག་བཟང་དང༌། གཙུག་གིས་འགྲོ་རྡོ་རྗེའི་རིགས་ཀྱི་འཁོར་
དུ་མ་དང་བཅས་པ་དང༌། དེ་མ་ཡིན་པ་གཞན་ཡང་སངས་རྒྱས་དང༌། ཆོས་དང༌། དགེ་འདུན་ལ་མངོན་པར་དད་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་

94-1-290a

མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། འབྱུང་པོ་དང༌། ཡི་དྭགས་དང༌། ཤ་ཟ་དང༌། སྨྱོ་བྱེད་དང༌། བརྗེད་བྱེད་དང༌།
སྒྲུབ་པ་དང༌། སྦྲུལ་འཛིན་བཅས་དང༌། གནོན་པོ་ཚད་མེད་དཔག་ཏུ་མེད་གྲངས་མེད་པ་རྣམས་དང༌། ལྷའི་བུ་ཉི་མ་དང༌། ལྷའི་བུ་ཟླ་བ་དང༌། དུས་ཚིགས་ཀྱི་ལྷ་དང༌། ནུབ་
ཀའི་ལྷ་དང༌། དུས་ཀྱི་ལྷ་ཐམས་ཅད་དང༌། གནམ་སའི་ལྷ་ཐམས་ཅད་དང་ཡང་ཐབས་ཅིག་གོ། །དེ་ལྟར་ཡང་བཅོམ་ལྡན་འདས་དེ་ཆོས་ཀྱི་འཁོར་ལོ་ནི། ཤིན་ཏུ་
བསྐོར༑ སངས་རྒྱས་ཀྱི་མཛད་པ་ནི། ཤིན་ཏུ་ཡོངས་སུ་མཐར་ཕྱིན། བསོད་ནམས་དང༌། ཡེ་ཤེས་ཀྱི་ཚོགས་ནི། ཤིན་ཏུ་ཡོངས་སུ་རྫོགས། ཐམས་ཅད་མཁྱེན་པ་
ཉིད་དང༌། བྱང་ཆུབ་ཆེན་པོ་དང༌། ཕ་རོལ་ཏུ་ཕྱིན་པ་དང༌། ས་བརྙེས་པས་ནི། ཤིན་ཏུ་ཡོངས་སུ་བཟུང༌། སྐྱེས་བུ་ཆེན་པོའི་མཚན་འབར་བ་སུམ་ཅུ་རྩ་གཉིས་ཀྱིས་ནི་
སྐུ་བརྒྱན། དཔེ་བྱད་བཟང་པོ་བརྒྱད་ཅུས་ནི། ཡན་ལག་དང༌། ཉིང་ལག་ཐམས་ཅད་རྣམ་པར་སྤྲས། སྤྱི་གཙུག་ནི། སེམས་ཅན་ཐམས་ཅད་ཀྱིས་བལྟར་མི་མཐོང༌།
བདུད་ཀྱི་ཚེར་མ་ཐམས་ཅད་ནི། དཀྲུགས། དེ་ཁོ་ན་ཉིད་མཁྱེན་པ་ཉིད་ནི། རིམ་པར་ཐུགས་སུ་ཆུད། སྤྱན་རྣམ་པ་ལྔ་ནི། མངའ། རྣམ་པ་ཐམས་ཅད་མཁྱེན་པའི་མཆོག་

94-1-290b

དང་ནི། ལྡན། ཐམས་ཅད་མཁྱེན་པའི་ཡེ་ཤེས་དང་ནི། ལྡན། སངས་རྒྱས་ཀྱི་ཆོས་ཐམས་ཅད་ནི། ལྡན། བདུད་དང་ཕས་ཀྱི་རྒོལ་བ་དང༌། ངན་པའི་ཚོགས་ཅན་གྱི་ཚོགས་ཐམས་
ཅད་ནི༑ བཅོམ། བརྗོད་པའི་སྒྲ་དང་ཚིགས་སུ་བཅས་པ་ནི། འཕགས། ཁྱུ་མཆོག་དང༌། སེངྒེའི་སྒྲ་ནི་སྒྲོག། མ་རིག་པའི་མུན་པ་ནི་ཀུན་ཏུ་གསལ། བསྐལ་པ་བྱེ་བ་ཁྲག་
ཁྲིག་འབུམ་ཕྲག་གྲངས་མེད་དཔག་ཏུ་མེད་པར་སྦྱིན་པ་དང༌། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་དང༌། ཐབས་དང༌།
སྟོབས་དང༌། སྨོན་ལམ་དང༌། ཡེ་ཤེས་ཀྱི་ཕ་རོལ་ཏུ་ཕྱིན་པ་དང༌། དཀའ་བ་སྤྱད་པས་མངོན་པར་གྲུབ་པའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང༌། དཔེ་བྱད་བཟང་པོ་
བརྒྱད་ཅུས་སྐུ་བརྒྱན་པས་ནི། མཛེས་ཤིང༌། རིན་པོ་ཆེ་རྡོ་རྗེའི་པདྨའི་སྙིང་པོའི་སེངྒེའི་ཁྲི་ལ་ནི། བཞུགས་ཏེ། གདན་རིན་པོ་ཆེ་དང༌། རྡོ་རྗེའི་པདྨའི་སེངྒེའི་ཁྲི་རི་རབ་ཙམ་
རྡོ་རྗེ་དང༌། རིན་པོ་ཆེ་དང༌། མུ་ཏིག་དང་ལྡན་པའི་དྲིལ་བུ་གཡེར་ཀའི་དྲ་བ་དུ་མ་སིལ་སིལ་སྒྲ་འབྱུང་བ། རྡོ་རྗེ་དག་རིན་པོ་ཆེ་དུ་མའི་སྟེགས་བུ་ལ་རྩ་པ་ལེགས་པར་བརྟེན་
པ༑ རྡོ་རྗེ་དང་རིན་པོ་ཆེ་དུ་མའི་ཆུ་སྲིན་གྱི་ཁ་ནས་བྱུང་བའི་མུ་ཏིག་དམར་པོའི་ཕྲེང་བ་དང་ལྡན་པའི་སྣམ་རྟེན་དང་བཅས་པ། རིན་པོ་ཆེ་དུ་མའི་པདྨའི་སྙིང་པོ་ལ་ཆགས་

94-1-291a

པའི་རིན་པོ་ཆེ་ཀེ་ཀེ་རུ་དང༌། ཀེ་ཀེ་རུ་ཆེན་པོ་དང༌། ཨནྡ་རྙིལ་དང༌། མཐོན་ཀ་ཆེན་པོ་དང༌། དུན་ལས་དུ་མའི་འོད་ཟེར་འབར་བས་སྣང་བར་གྱུར་པས་
ཀུན་ཏུ་མཛེས་པ། རིན་པོ་ཆེ་དང༌། རྡོ་རྗེའི་ཐུར་མས་བརྒྱན་པའི་གདུགས་ཡུ་བས་བསྟོད་པ་བྱེ་བ་ཁྲག་ཁྲིག་འབུམ་ཕྲག་དུ་མས་གྲིབ་མར་བསྒྲིབས་ཤིང་བསྐྱབས་པ།
དཔག་བསམ་གྱི་ཤིང་དུ་མས་མཛེས་པར་བྱས་པ་རྒྱ་ཆེ་བ་ལ་བཞུགས་ཏེ་གསེར་གྱི་རི་བོ་ལྟར་དཔལ་གྱིས་འབར་བ། ཉི་མ་སྟོང་བས་ལྷག་པའི་འོད་ཀྱི་དཀྱིལ་འཁོར་
འབྱོར་པས་ས་ཕྱོགས་མཛེས་པར་གྱུར་བ། ཟླ་བ་ཉ་བ་ལྟར་འཇིག་རྟེན་ཀུན་གྱིས་མཐོང་ན་དགའ་བ། དཔག་བསམ་གྱི་ཤིང་ལྗོན་པ་ཆེན་པོ་ལྟར་སངས་རྒྱས་ཀྱི་
ཆོས་རྣམས་ཀྱིས་ཡང་དག་པར་རྒྱས་པར་ཆོས་སྟོན་ཏེ། ཚངས་པར་སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ།
ཡོངས་སུ་རྫོགས་པ། ཡོངས་སུ་དག་པ། ཡོངས་སུ་དཀར་བ་ཡང་དག་པར་སྟོན་ཏོ། །དེ་ནས་བཅོམ་ལྡན་འདས་ཀྱི་སྤྱི་གཙུག་གི་མཚམས་ཀྱི་མཛོད་སྤུ་ནས་སངས་
རྒྱས་ཀྱི་ཞིང་ཐམས་ཅད་ཀུན་ཏུ་སྟོན་པ་ཞེས་བྱ་བའི་འོད་ཟེར་གྱི་དྲ་བ་ཆེན་པོ་བྱུང་སྟེ། འོད་ཟེར་གྱི་དྲ་བ་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་

94-1-291b

འདི་སྣང་བས་གསལ་བར་བྱས་པར་གྱུར་ཏོ། །གངྒཱའི་ཀླུང་གི་བྱེ་མ་ཇི་སྙེད་པ་དང་མཉམ་པའི་སངས་རྒྱས་ཀྱི་ཞིང་དེ་དག་ཐམས་ཅད་ཀྱང་སྣང་བ་དེས་གསལ་བར་སྣང་བར་
གྱུར་ཏོ། །སངས་རྒྱས་ཀྱི་ཞིང་དེ་དག་ན་སངས་རྒྱས་བཅོམ་ལྡན་འདས་གང་དག་བཞུགས་པ་དེ་དག་ཀྱང་སེངྒེའི་ཁྲི་དུ་མ་བཀོད་པའི་ཁང་པ་བརྩེགས་པའི་གཞལ་མེད་ཁང་
རྣམས་ན་ཆོས་སྟོན་ཏོ། །ཉན་ཐོས་ཆེན་པོ་དེ་དག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་དག་དང་ཐབས་ཅིག་གོ །དགེ་སློང་དང༌། དགེ་སློང་མ་དང༌། དགེ་བསྙེན་
དང༌། དགེ་བསྙེན་མ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་རྣམས་དང་ཡང་ཐབས་
ཅིག་གོ །དེ་དག་ཐམས་ཅད་ཀྱང་རྡོ་རྗེའི་ལྷུན་པོ་ཆེན་པོའི་རྩེ་མོའི་ཁང་པ་བརྩེགས་པའི་གཟུངས་ཡང་དག་པར་རབ་ཏུ་སྟོན་ཏོ། །དེ་དག་ཐམས་ཅད་ཀྱང་ཀུན་ཏུ་སྣང་ངོ༌། །
སྐད་ཅིག་དེ་ལ་སེམས་ཅན་དེ་དག་ཐམས་ཅད་བདེ་བ་ཐམས་ཅད་ཀྱིས་ཚིམ་པར་གྱུར་ཏོ། །འོན་པ་རྣམས་ནི། སྒྲ་ཐོས་སོ། །ལོང་བ་རྣམས་ནི། མིག་ཐོབ་བོ། །སྨྱོན་པ་རྣམས་
ནི༑ དྲན་པ་རྙེད་དོ། །ནད་པ་རྣམས་ནི། སོས་པར་གྱུར་ཏོ། །སྦྲུམ་མ་རྣམས་ནི། བདེ་བར་བཙས་སོ། །སེམས་ཅན་དམྱལ་བ་ཐམས་ཅད་ཀྱི་སྡུག་བསྔལ་རྣམས་ནི། མེད་

94-1-292a

པར་གྱུར་ཏོ། །ཡུད་ཙམ་དེ་ལ་དུད་འགྲོའི་སྐྱེ་གནས་དང༌། ཡི་དྭགས་ཀྱི་སྐྱེ་གནས་དང༌། གཤིན་རྗེའི་འཇིག་རྟེན་རྣམས་ཀྱིས་མིང་ཡང་མི་གྲགས་པར་
གྱུར་ཏོ༑ ༑འཇིག་རྟེན་གྱི་བར་གང་དག་མུན་པ་མུན་ནག་དང༌། མུན་པ་མུན་ནག་ཆེན་པོར་འདུག་པ་དེ་དག་ཐམས་ཅད་གསལ་བར་སྣང་བར་གྱུར་ཏོ། །དེར་སེམས་ཅན་
གང་དག་སྐྱེས་པ་དེ་དག་ཐམས་ཅད་དང༌། སེམས་ཅན་གཞན་འདིར་སྐྱེས་པ་རྣམས་ཀྱང་གཅིག་གིས་གཅིག་ཤེས་སོ། །དེ་ནས་སེམས་ཅན་དེ་དག་ཐམས་ཅད་ཀྱིས་
ངོ་མཚར་རྨད་དུ་བྱུང་བའི་ཆོས་ཀྱི་དགའ་བ་ཐོབ་སྟེ་མཆོག་གིས་ཚིམ་པར་གྱུར་ནས་ཀུན་ཏུ་བལྟས་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་མཐོང་སྟེ་དེ་དག་གིས་གསེར་གྱི་མཆོད་སྡོང་ལྟར་དཔལ་གྱིས་འབར་ཞིང་རང་གི་གཟི་བརྗིད་ཀྱིས་མངོན་པར་འཕགས་པ་དེ་མཐོང་ནས་
དེ་ཉིད་ལ་སྐྱབས་སུ་དོང་ངོ༌། །སྐྱབས་སུ་དོང་མ་ཐག་ཏུ་དེ་དག་ཐམས་ཅད་དེ་བཞིན་གཤེགས་པའི་འཁོར་གྱི་དཀྱིལ་འཁོར་དེ་ཉིད་དུ་བདག་སོན་པ་སྙམ་དུ་ཤེས་སོ།།
སྣང་བ་དེས་བདུད་ཀྱི་ཁྱིམ་ཐམས་ཅད་ཀུན་ཏུ་འབར། །རབ་ཏུ་འབར། ཀུན་ཏུ་རབ་ཏུ་མཆེད་ཅིང་འབར་ཏེ་མེ་ལྕེ་གཅིག་ཏུ་གྱུར་པར་ཀུན་ཏུ་སྣང་ངོ༌། །བདུད་ཀྱི་རིས་

94-1-292b

ཀྱི་ལྷ་དེ་དག་ཀྱང་སྐད་ཅིག་དེ་ལ་ཉམ་ཐག་པའི་སྒྲར་དུ་ཞིང་སྐྲག་ནས་བྱེར་རོ། །བདུད་སྡིག་ཅན་ཡང་བཞིན་བཟང་པོ་རྙི་རྙི་པོར་གྱུར་ཅིང་ལུས་རྡུལ་ནས་བདུད་ཀྱི་རིས་ཀྱི་
ལྷའི་བུ་ཐམས་ཅད་ལ་སྨྲས་པ། གྲོགས་པོ་དག། བདུད་ཀྱི་ཁྱིམ་ཐམས་ཅད་ཀུན་ཏུ་འབར། རབ་ཏུ་འབར། ཀུན་ཏུ་རབ་ཏུ་མཆེད་ཅིང་འབར་ཏེ་མེ་ལྕེ་གཅིག་ཏུ་གྱུར་པ་
དང༌། དགེ་སྦྱོང་གོའུ་མ་རི་རབ་ཀྱི་རྩེ་མོའི་ཁང་པ་བརྩེགས་པ་ན་ཆོས་བསྟན་པ་འདི་ལ་ལྟོས། དེས་བདག་ཅག་ཕུང་ངོ༌། །མཐོ་བརྩམས་སོ། །ཕྱོགས་གང་ན་གནས་སུ་
གཏོལ་མེད་དོ། །ལོངས་ལ་དགེ་སྦྱོང་གོའུ་ཏ་མ་དེའི་གན་དུ་དོང་སྟེ་བདུད་ཀྱི་ཡུལ་འདི་ཐལ་བར་བྱས་པར་མ་གྱུར་གྱི་བར་དུ་གཞོམ་མོ། །དེ་སྐད་ཅེས་སྨྲས་པ་དང༌། བདུད་
ཀྱི་རིས་ཀྱི་ལྷའི་བུ་དེ་དག་ཐམས་ཅད་ཀྱིས་རྗེ་བཀའ་བཞིན་འཚལ་ཞེས་སྨྲས་ནས་རང་རང་གི་གནས་སུ་དོང་སྟེ་ལག་ན་མཚོན་ཆ་སྣ་ཚོགས་ཅན། ལུས་ལ་གོ་ཆ་སྣ་ཚོགས་པ།
ཆ་བྱད་དང༌། རྒྱན་སྣ་ཚོགས་ཅན། མཆེ་བ་མི་བཟད་པར་འཇིགས་སུ་རུང་བ། བཞིན་མི་སྡུག་པར་བསྒྱུར་བ། མིག་དང༌། བཞིན་དང༌། སྐྲ་ཀུན་ཏུ་འབར་ཞིང་རབ་ཏུ་འབར་བ་
དག་སྐད་ཅིག་དེ་ཉིད་ལ་གཅིག་ཏུ་འདུས་ནས་བདུད་སྡིག་ཅན་ག་ལ་བ་དེར་དོང་སྟེ་ཕྱིན་ནས་བདུད་སྡིག་ཅན་ལ་འདི་སྐད་ཅེས་སྨྲས་སོ། །བཞེངས་བཞེངས་ཐོག་མར་བཞུད་

94-1-293a

ལ་ཇི་ཙམ་དུ་དགེ་སྦྱོང་གོའུ་ཏ་མ་ཉན་ཐོས་དང༌། བྱང་ཆུབ་སེམས་དཔའི་དགེ་འདུན་དང་བཅས་བ་དེ་ཅི་ནས་ཀྱང་ཕྱིས་བདག་ཅག་གི་ཡུལ་དུ་གནོད་པ་ཅུང་
ཟད་ཀྱང་མི་བསྐྱེད་པ་དང༌། བདག་ཅག་གི་ཡུལ་གནོད་པར་མི་འགྱུར་བར་དེང་ཉིད་དུ་ཕྱེ་མར་བརླག་གོ །རྣམ་པར་གཞོམ་མོ། །དེ་ནས་བདུད་སྡིག་ཅན་དགའ་ཞིང་མགུ་
སྟེ་ཤིན་ཏུ་དགའ་བས་སྤུའི་ཁུང་བུ་ཁྱབ་ནས་སྐད་ཅིག་དེ་ཉིད་ལ་བདུད་ཀྱི་རིས་ཀྱི་ལྷའི་བུ་ཐམས་ཅད་དང་ལྷན་ཅིག་ཏུ་བདུད་ཀྱི་རྣམ་པར་འཕྲུལ་པ་ཆེན་པོ་དང༌། བདུད་
ཀྱི་སྡེ་ཆེན་པོས་བར་སྣང་དཔག་ཚད་སྟོང་ཕྲག་བརྒྱད་ཅུ་རྩ་བཞིར་ཁྱབ་པར་བྱས་ཏེ་དུང་དང༌། རྔ་དང༌། རྫ་རྔ་དང༌། ཁར་རྔ་དང༌། རྒྱུད་གཅིག་པ་དང༌། ལྕགས་ཀྱི་སིལ་
སྙན་དཀྲོལ་བ་དང༌། རྔ་པོ་ཆེ་བརྡུང་ཞིང་ཧུ་ཧུ་ཞེས་བྱ་བ་དང༌། པི་ཙི་ཞེས་བྱ་བ་དང༌། ཟུངས་ཤིག་ཟུངས་ཤིག །སོད་ཅིག་སོད་ཅིག་ཅེས་བྱ་བའི་སྒྲ་འབྱིན་ཅིང་གཤོལ་
དང༌། གཏུན་ཤིང་དང༌། གཏུན་རྐེད་ཉེག་དང༌། ཕུར་བུ་དང༌། རྡོ་རྗེ་རྩེ་གཅིག་པ་དང༌། མདའ་བོ་ཆེ་དང༌། མདུང་ཐུང་དང༌། རྩེ་གསུམ་པ་དང༌། རལ་གྲི་དང༌། འཁོར་ལོ་
དང༌། གཞུ་དང༌། མདའ་ལ་སོགས་པའི་མཚོན་ཆ་ལག་ན་ཐོགས་ཤིང་བཅོམ་ལྡན་འདས་ག་ལ་བ་དེར་སོང་སྟེ་སྐད་ཅིག་དེ་ཉིད་ལ་ཨ་ལ་ལ་ཞེས་བྱ་བའི་སྒྲ་ཕྱུང་

94-1-293b

ནས་བཅོམ་ལྡན་འདས་ལ་མཚོན་ཆ་ཐམས་ཅད་ཀྱི་ཆར་ཕབ་པ་དང༌། སངས་རྒྱས་ཀྱི་མཐུས་མཚོན་ཆ་དེ་དག་ཐམས་ཅད་མེ་ཏོག་གི་གདུགས་ཀྱི་སྤྲིན་ཆེན་པོ་འགྱུར་
པར་སྣང་ངོ༌། །བདུད་ཀྱི་སྒྲ་དེ་དག་ཐམས་ཅད་ཀྱང་སངས་རྒྱས་ཀྱི་སྒྲ་དང༌། ཆོས་ཀྱི་སྒྲ་དང༌། དགེ་འདུན་གྱི་སྒྲ་དང༌། ཡང་དག་པར་འགྲོ་བའི་སྒྲ་རྣམས་སུ་གྲག་གོ །བདུད་
སྡིག་ཅན་ནི། ཞགས་པ་ལྔའི་བཅིང་བས་བདག་ཉིད་བཅིངས་པར་མཐོང་ངོ༌། །དེ་ནས་བདུད་ཀྱི་རིས་ཀྱི་ལྷའི་བུ་དེ་དག་ཐམས་ཅད་ཀྱིས་བཅོམ་ལྡན་འདས་ཀྱི་རྫུ་འཕྲུལ་གྱི་
ཆོ་འཕྲུལ་ངོ་མཚར་ཆེན་པོ་དེ་མཐོང་ནས་ངོ་མཚར་དུ་གྱུར་ཅིང་དགའ་བ་ཐོབ་སྟེ་བཅོམ་ལྡན་འདས་དེ་ཉིད་ལ་སྐྱབས་སུ་དོང་ངོ༌། །བདུད་སྡིག་ཅན་ནི། བདག་ཉིད་དགྲོལ་
བར་འདོད་ན་འགྲོལ་མ་ནུས་ཏེ། དེ་བཞིན་གཤེགས་པའི་འཁོར་གྱི་ཁྱམས་སུ་བཅོམ་ལྡན་འདས་ཀྱི་སྤྱན་སྔར་ཤིང་རྩ་བ་ནས་བཅད་པ་བཞིན་དུ་རྡོ་རྗེའི་འཁོར་གྱི་ཁྱམས་
ཆེན་པོར་འགྱེལ་ཏོ། །དེ་ནས་བཅོམ་ལྡན་འདས་ཀྱིས་དེའི་ཚེ་བྱམས་པ་ཆེན་པོའི་ཐུགས་དང༌། ཐུགས་རྗེ་ཆེན་པོས་བརླན་པའི་སྤྱན་གྱིས་དེ་བཞིན་གཤེགས་པའི་འཁོར་
གྱི་ཁྱམས་ཐམས་ཅད་དུ་གཟིགས་ནས་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་པོ་ལག་ན་རྡོ་རྗེ། བདུད་སྡིག་ཅན་

94-1-294a

འདི་འཁོར་གྱི་ཁྱམས་འདི་ནས་སློང་ལ་སྟན་ལ་བཞག་སྟེ་རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་གྱི་རྣམ་པར་འཕྲུལ་པའི་བྱིན་གྱི་
རླབས་བསམ་གྱིས་མི་ཁྱབ་པར་བདུད་ཀྱི་དཀྱིལ་འཁོར་ཐམས་ཅད་འཇོམས་པར་བྱེད་པ་ཞེས་བྱ་བ་གང་གིས་བདུད་ཀྱི་རིས་ཀྱི་ལྷའི་བུ་འདི་དག་དང༌། བདུད་སྡིག་ཅན་འདི་
སངས་རྒྱས་ལ་སྐྱབས་སུ་འདོང་བ་དང༌། གཞན་ཡང་གང་དག་སྡང་བ་བགེགས་དང༌། ལོག་འདྲེན་དང༌། ཡི་དྭགས་དང༌། བརྗེད་བྱེད་དང༌། འབྱུང་པོ་དང༌། གདོན་དང༌།
མཁའ་འགྲོ་མ་དང༌། སྒྲུབ་པ་དང༌། སྦྲུལ་འཛིན་བཅས་དང༌། གནོན་པོ་དང༌། ཟས་སུ་བཙས་པ་ཟ་བ་ལ་སོགས་པ་སྡང་བའི་སེམས་དང་ལྡན་པ། རབ་ཏུ་སྡང་བའི་སེམས་
དང་ལྡན་པ། དེ་བཞིན་གཤེགས་པའི་བསྟན་པ་ལ་མ་གུས་པ་དང༌། དེ་བཞིན་གཤེགས་པའི་ཆོས་ཉིད་ཁོང་དུ་མ་ཆུད་པ་དེ་དག་ཐམས་ཅད་གང་གིས་འཛུད་པ་དང༌།
དཀོན་མཆོག་གསུམ་ལ་སྐྱབས་སུ་འགྲོ་བར་བྱེད་པ་ཡང་སྟོན་ཅིག། དེ་ཅིའི་ཕྱིར་ཞེ་ན། ངན་འགྲོའི་ལོག་པར་ལྟུང་བར་འགྲོ་བའི་ཕྱིར་རོ། །དེ་སྐད་ཅེས་བཀའ་སྩལ་
པ་དང༌། གསང་བ་པའི་བདག་པོ་ལག་ན་རྡོ་རྗེས་བཅོམ་ལྡན་འདས་ཀྱི་བཀའ་མཉན་ནས་རིན་པོ་ཆེའི་པདྨའི་རྡོ་རྗེའི་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་

94-1-294b

གཟར་ནས་པུས་མོ་གཡས་པའི་ལྷ་ང་རིན་པོ་ཆེའི་པདྨའི་སྙིང་པོ་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་ཚུལ་
དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །སེམས་ཅན་ཀུན་གྱི་ཉོན་མོངས་པ། །གཞིག་པའི་སླད་དུ་འདྲེན་པར་བྱུང༌། །ཁྱོད་ནི་བདུད་རྣམས་ཀུན་
ལས་རྒྱལ། །འཇིག་རྟེན་རྩ་ལག་གཅིག་པུ་ཁྱོད། །ཐར་བའི་གྲོང་ཁྱེར་འཇུག་པའི་ལམ། །ཡེ་ཤེས་མ་ལུས་ཁྱོད་གཅིག་པུས། །ཡང་དག་བརྙེས་ནས་ཐུགས་རྗེ་ཡིས། །སྙན་པའི་
གསུང་གིས་བསྟན་པ་མཛད། །ཁྱོད་སྔོན་སྦྱིན་དང་ཚུལ་ཁྲིམས་དང༌། །བཟོད་དང་བརྩོན་འགྲུས་བསམ་གཏན་དང༌། །ཤེས་རབ་ལ་སོགས་ཡོན་ཏན་གྱིས། །བདག་མཛད་
སླད་ཀྱིས་སེམས་ཅན་བཙུད། །ཁྱོད་ཀྱིས་ཆོས་རྣམས་སྐྱེ་མེད་པར། །བཤད་ཅིང་དེ་བཞིན་རྣམ་ཕྱེ་ཡང༌། །འབྲས་བུར་དོགས་པ་མ་མཆིས་པ། །ཀྱེ་མ་མགོན་པོ་ཁྱོད་ཀྱིས་བཤད་
འཁོར་ལོ་ཡན་ལག་བཅུ་གཉིས་པ། །ཁྱོད་ཉིད་མཁྱེན་ནས་རབ་ཏུ་བསྐོར། །མུ་སྟེགས་ཅན་དང་བདུད་བཏུལ་ཏེ། །ཆོས་ཀྱི་སྣང་བ་གསལ་བར་མཛད། །ཉོན་མོངས་བྲག་
ཆེན་རྣམས་ཀུན་ཏུ། །ཡེ་ཤེས་རྡོ་རྗེས་རབ་བཅོམ་ནས། །སུས་ཀྱང་ཐོབ་པར་མ་གྱུར་པའི། །བྱང་ཆུབ་བླ་ན་མེད་པ་བརྙེས། །གང་གི་མཚན་ཡང་རྫོགས་པ་ཡི། །བྱང་ཆུབ་

94-1-295a

ས་བོན་ཉིད་འགྱུར་བ། །ཁྱོད་ནི་འཇིག་རྟེན་མཆོག་གཅིག་པ། །དམ་པ་རབ་སྦྱིན་བདག་པོ་ལགས། །ཁྱོད་ནི་མགོན་པོ་ཁྱོད་ནི་ཕ། །ཁྱོད་སྐྱབས་ཁྱོད་
ནི་དཔུང་གཉེན་ལགས། །ཐུགས་རྗེ་ཆེན་པོ་ཡེ་ཤེས་ཉིད། །མྱ་ངན་འདས་ནས་གཅིག་པུ་ཁྱོད། །ཁྱོད་ཉིད་གཤེགས་ནས་སེམས་ཅན་རྣམས། །སེམས་ཅན་དམྱལ་ལས་
རྣམ་པར་དཀྲོལ། །རང་གི་སྐུ་ཡང་ཡོངས་བཏང་ནས། །ཁྱོད་ཀྱིས་སྲོག་ཆགས་རྣམས་ཀྱང་བསྲུངས། །ལུས་ཅན་ཀུན་གྱིས་མ་ཐོབ་པའི། །ཡེ་ཤེས་ཁྱོད་ཀྱིས་བརྙེས་གྱུར་
ནས༑ ༑གྲོལ་ཏེ་འཇིག་རྟེན་རྣམས་ཀྱང་གྲོལ། །ཀྱེ་མ་ཁྱོད་ནི་རྩ་ལག་བཟང༌། །མགོན་པོ་ཁྱོད་ཀྱི་འོད་ཟེར་གྱི། །དྲ་བས་འཇིག་རྟེན་ཁམས་ཁྱབ་སྟེ། །མྱ་ངན་འདས་ལས་
ལྷག་པ་བདེ། །ལུས་ཅན་ཀུན་གྱིས་ཐོབ་པར་མཛད། །ཁྱོད་ཀྱི་འོད་ཀྱི་གཟིས་བཅོམ་པས། །གཟའ་རྣམས་ཀུན་དང་དགུང་ཟླ་དང༌། །གདུགས་རྣམས་དང་ནི་ཞུགས་
རྣམས་དང༌། །ནོར་བུ་ལམ་མེར་མ་གྱུར་ཏོ། །དེ་ནས་གསང་བ་པའི་བདག་པོ་ལག་ན་རྡོ་རྗེས་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་བཅོམ་ལྡན་
འདས་ལ་མངོན་པར་བསྟོད་ནས་ཡང་རིན་པོ་ཆེའི་པདྨའི་སྙིང་པོ་ལ་འདུག་སྟེ་བཅོམ་ལྡན་འདས། ལེགས་སོ་ཞེས་གསོལ་ནས་རྡོ་རྗེའི་རྣམ་པར་ཐར་པའི་སྒོ་ཆེན་

94-1-295b

པོའི་ཏིང་ངེ་འཛིན་བདུད་ཀྱི་དཀྱིལ་འཁོར་ཐམས་ཅད་འཇོམས་པར་བྱེད་པ་ཞེས་བྱ་བ་ལ་སྙོམས་པར་ཞུགས་སོ། །གསང་བ་པའི་བདག་པོ་ལག་ན་རྡོ་རྗེས་རྡོ་རྗེའི་རྣམ་པར་
ཐར་པའི་སྒོ་ཆེན་པོའི་ཏིང་ངེ་འཛིན་བདུད་ཀྱི་དཀྱིལ་འཁོར་ཐམས་ཅད་འཇོམས་པར་བྱེད་པ་ཞེས་བྱ་བ་འདི་ལ་སྙོམས་པར་ཞུགས་མ་ཐག་ཏུ་དེ་ནས་དེའི་ཚེ་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས། ཀུན་ཏུ་རབ་ཏུ་གཡོས་ཏེ། ཤར་ཕྱོགས་མཐོ་ན་ནུབ་ཕྱོགས་དམའ། ནུབ་ཕྱོགས་མཐོན་ཤར་ཕྱོགས་
དམའ༑ ལྷོ་ཕྱོགས་མཐོ་ན་བྱང་ཕྱོགས་དམའ། བྱང་ཕྱོགས་མཐོ་ན་ལྷོ་ཕྱོགས་དམའ། སྟེང་མཐོ་ན་འོག་དམའ། འོག་མཐོ་ན་སྟེང་དམའ་བར་གྱུར་ཏོ། །ཕྱོགས་
ཐམས་ཅད་དང༌། ཕྱོགས་མཚམས་ཐམས་ཅད་ཀྱང་དགའ་བ་དང༌། ཡིད་བདེ་བ་སྐྱེས་པར་གྱུར་ནས་ལྷ་མ་མེ། ལྷན་ནེ། ལྷང་ངེའོ། །གསང་བ་པའི་བདག་པོ་ལག་ན་
རྡོ་རྗེའི་ཡན་ལག་དང་ཉིང་ལག་གི་མཚམས་ཐམས་ཅད་ནས་རྡོ་རྗེ་ཀུན་ཏུ་འབར་བ། རབ་ཏུ་འབར་བ། ཀུན་ཏུ་རབ་ཏུ་མཆེད་ཅིང་འབར་བ་མེ་ལྕེ་གཅིག་ཏུ་གྱུར་པ་
དག་བྱུང་བར་ཀུན་ཏུ་སྣང་ངོ༌། །རྡོ་རྗེ་འབར་བའི་སྣང་བ་དེས་ཕྱོགས་བཅུའི་འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་ཇི་སྙེད་པ་དག་ན་སངས་རྒྱས་

94-1-296a

བཅོམ་ལྡན་འདས་གང་དག་ད་ལྟར་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་ཏེ་ཚངས་པར་སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་
དགེ་བ༑ དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། ཡང་དག་པར་སྟོན་པ། ཉན་ཐོས་ཀྱི་དགེ་འདུན་
དང་བཅས་པ། བྱང་ཆུབ་སེམས་དཔའི་དགེ་འདུན་དང་བཅས་པ་དེ་དག་གི་འཁོར་གྱི་ཁྱམས་རྒྱ་ཆེ་ཞིང་རྒྱ་ཆེ་བ་དག་ན་ཀུན་ཏུ་སྣང་ངོ༌། །བྱང་ཆུབ་སེམས་དཔའ་དེ་
དག་ཐམས་ཅད་དེ་བཞིན་གཤེགས་པ་དེ་དག་གི་སྤྱན་སྔར་རྡོ་རྗེ་འབར་བའི་སྣང་བ་རྒྱ་ཆེན་པོ་དེས་སྣང་བར་གྱུར་ནས་སངས་རྒྱས་བཅོམ་ལྡན་འདས་དེ་དག་ལ་སོ་
སོར་ཞུས་པ། བཅོམ་ལྡན་འདས། སྣང་བ་རྒྱ་ཆེན་པོ་ཀུན་ཏུ་གདའ་བ་འདི་སུའི་ལགས། དེ་ནས་སངས་རྒྱས་བཅོམ་ལྡན་འདས་དེ་དག་གིས་སོ་སོའི་བྱང་ཆུབ་སེམས་
དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་
བྱ་བ་མི་མཛད་ཀྱི་འཇིག་རྟེན་གྱི་ཁམས་ན་རི་རབ་ཀྱི་སྟེང་ན་ཆོས་སྟོན་ཏོ། བཅོམ་ལྡན་འདས་དེས་བདུད་སྡིག་ཅན་ཞགས་པའི་བཅིང་བ་ལྔས་བཅིངས་ཏེ་བཅོམ་ལྡན་

94-1-296b

འདས་ཀྱི་སྤྱན་སྔར་འགྱེལ་པ་མིགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་གསང་བ་པའི་བདག་པོ་ལག་ན་རྡོ་རྗེ་ཞེས་བྱ་བ་ལ་འདི་སྐད་དུ་གསང་བ་པའི་བདག་
པོ་ལག་ན་རྡོ་རྗེ། ཁྱོད་ཀྱིས་རང་གི་རྫུ་འཕྲུལ་གྱི་རྣམ་པར་འཕྲུལ་པའི་ཆོ་འཕྲུལ་སྟོན་ཅིག་ཅེས་བཀའ་སྩལ་ཏོ། །རིགས་ཀྱི་བུ་དག །འདི་ནི། རྡོ་རྗེའི་རྣམ་པར་ཐར་པའི་སྒོ་ཆེན་
པོའི་ཏིང་ངེ་འཛིན་ལ་སྙོམས་པར་ཞུགས་ཏེ། དེའི་རྡོ་རྗེའི་རྣམ་པར་འཕྲུལ་པ་ཆེན་པོའི་བྱིན་གྱི་རླབས་སོ། །དེ་སྐད་ཅེས་བཀའ་སྩལ་ཏེ། དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་དེ་དག་གིས་གནང་ནས་རིགས་ཀྱི་བུ་དེ་དག་ཐམས་ཅད་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་དེ་དག་ལ་ཕྱག་འཚལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་པར་འཕྲུལ་པའི་ཆོ་འཕྲུལ་བསམ་གྱིས་མི་ཁྱབ་པས་འཇིག་རྟེན་གྱི་ཁམས་མི་མཇེད་འདིར་
ལྷགས་ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། གསང་བ་པའི་བདག་པོ་ལག་ན་རྡོ་རྗེ་ལ་
མཆོད་པའི་སྤྲིན་དང༌། གདུགས་ཀྱི་སྤྲིན་དང༌། རྒྱན་ཕྲེང་གི་སྤྲིན་དང༌། དབུ་རྒྱན་གྱི་སྤྲིན་ཀྱི་སྤྲིན་དང༌། མེ་ཏོག་གི་སྤྲིན་དང༌། ན་བཟའི་སྤྲིན་ཆེན་པོས་མཆོད་པ་ཆེན་པོ་

94-1-297a

བྱས་ནས་ནམ་མཁའི་དཀྱིལ་ན་འཁོད་བཞིན་དུ་བཅོམ་ལྡན་འདས་ཤཱཀྱ་ཐུབ་པ་ལ་ལན་བདུན་བསྐོར་བ་བྱས་ཏེ་པུས་མོ་གཡས་པའི་ལྷ་ང་རིན་པོ་
ཆེའི་པདྨའི་རྡོ་རྗེའི་སྟན་ལ་བཙུགས་ནས་བཅོམ་ལྡན་འདས་ལོགས་སུ་ལྟ་ཞིང་བཅོམ་ལྡན་འདས་ལ་ཕྱག་འཚལ་བ་དང༌། དེ་བཞིན་གཤེགས་པས་གནང་
ནས་རང་རང་གི་རིན་པོ་ཆེའི་པདྨའི་རྡོ་རྗེའི་སྟན་དེ་དག་ལ་འཁོད་པར་གྱུར་ཏོ། །དེའི་ཚེ་ཤར་ཕྱོགས་ལོགས་ན་འཇིག་རྟེན་གྱི་ཁམས་རྡོ་རྗེ་ཏོག་ཅེས་བྱ་བ་དེ་ན་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་སྙིང་པོས་རབ་ཏུ་འཇོམས་པ་ཞེས་བྱ་བ་ད་ལྟར་བཞུགས་ཏེ་འཚོ་ཞིང་བཞེས་
ཏེ༑ འདི་ལྟར་རྡོ་རྗེའི་རི་རབ་ཆེན་པོའི་རྩེ་མོའི་ཁང་པ་བརྩེགས་པའི་གཟུངས་འདི་ཉིད་ལས་བརྩམས་ཏེ་ཆོས་ཀྱང་སྟོན་ཏོ། །རྡོ་རྗེ་འབར་བའི་སྣང་བ་དེས་ཀྱང་འཇིག་
རྟེན་གྱི་ཁམས་ཇི་སྙེད་པ་དེ་དག་ཐམས་ཅད་ཀུན་ནས་སྣང་བར་གྱུར་ཏོ། །དེ་ནས་འཇིག་རྟེན་གྱི་ཁམས་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་
པོ་ཞེས་བྱ་བ་དེ་བཞིན་གཤེགས་པ་དེའི་འཁོར་གྱི་ཁྱམས་སུ་འདུས་ཏེ་འདུག་པར་གྱུར་པ་དེས་ངོ་མཚར་དེ་མཐོང་ནས་དེ་བཞིན་གཤེགས་པ་དགྲ་བཅོམ་པ་ཡང་དག་

94-1-297b

པར་རྫོགས་པའི་སངས་རྒྱས་རྡོ་རྗེའི་སྙིང་པོས་རབ་ཏུ་འཇོམས་པ་ཞེས་བྱ་བ་དེ་ལ་ཞུས་ཏེ། བཅོམ་ལྡན་འདས། རྡོ་རྗེ་འབར་བའི་སྣང་བ་འདི་ལྟ་བུ་གང་གིས་འཇིག་རྟེན་གྱི་ཁམས་
འདི་ཐམས་ཅད་སྣང་བར་གྱུར་ཏེ། སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་རྒྱུན་ཆད་ཅིང་སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། ཡི་དྭགས་དང༌།
གཤིན་རྗེའི་འཇིག་རྟེན་གྱི་སྡུག་བསྔལ་ཐམས་ཅད་མི་གདའ་བར་གྱུར། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང་
ལྟོ་འཕྱེ་ཆེན་པོ་ལ་སོགས་པ་འཇིག་རྟེན་ན་རྫུ་འཕྲུལ་ཆེ་ཞིང་དབང་ཆེ་བར་གྲགས་པ་ཐམས་ཅད་ཀྱང་ཀུན་ནས་མཆོད་པའི་སྤྲིན་ཆེན་པོས་དགའ་བ་དང༌། ཡིད་བདེ་བ་སྐྱེས་ཏེ་ནུབ་
ཕྱོགས་སུ་མཆི་བར་འདའ་བ་འདི་སུའི་ལགས། དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་སྙིང་པོས་རབ་ཏུ་འཇོམས་པས་བྱང་
ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དེ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ནུབ་ཕྱོགས་ཀྱི་ལོགས་ན་མི་མཇེད་ཀྱི་འཇིག་རྟེན་གྱི་ཁམས་ན་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བ་རྡོ་རྗེ་ཆེན་པོའི་རི་རབ་ཀྱི་རྩེ་མོའི་ཁང་པ་བརྩེགས་པ་ན་རྡོ་རྗེ་ཆེན་པོའི་རི་

94-1-298a

རབ་ཀྱི་རྩེ་མོའི་ཁང་པ་བརྩེགས་པའི་གཟུངས་ཞེས་བྱ་བའི་ཆོས་ཀྱི་རྣམ་གྲངས་སྟོན་ཏོ། །བཅོམ་ལྡན་འདས་དེས་སྤྱི་གཙུག་གི་
མཚམས་ཀྱི་མཛོད་སྤུ་ནས་འོད་ཟེར་གྱི་དྲ་བ་ཆེན་པོ་ཕྱུང་སྟེ་འོད་ཟེར་གྱི་དྲ་བ་ཆེན་པོ་དེས་འཇིག་རྟེན་གྱི་ཁམས་དེར་བདུད་སྡིག་ཅན་བསྐུལ་མ་ཐག་ཏུ་ཀུན་ཏུ་ཁྲོས་
ནས་ལྷའི་བུ་ཐམས་ཅད་དང༌། གཞན་ཡང་བདུད་ཀྱི་རིས་ཀྱི་ལྷའི་བུ་རྣམས་དང༌། དཔུང་གི་ཚོགས་ཆེན་པོ་དང་ལྷན་ཅིག་ཏུ་བཅོམ་ལྡན་འདས་དེ་ལ་གཙེ་བའི་ཕྱིར་
ལྷགས་པ་དང༌། དེ་ཡང་སངས་རྒྱས་ཀྱི་མཐུས་དེ་བཞིན་གཤེགས་པའི་འཁོར་གྱི་ཁྱམས་དེ་ཉིད་དུ་ཞགས་པ་ལྔའི་བཅིང་པས་བཅིངས་ནས་བཅོམ་ལྡན་འདས་ཀྱི་སྤྱན་སྔར་
འགྱེལ་ཏེ། དེ་ལ་ཐུགས་བརྩེ་བའི་ཕྱིར་བཅོམ་ལྡན་འདས་དེས་བྱང་ཆུབ་སེམས་དཔའ་སེམས་དཔའ་ཆེན་པོ་གསང་བ་པའི་བདག་པོ་ལག་ན་རྡོ་རྗེ་ལ་སྟོན་ཅིག་པར་བཀའ་
ལུང་བྱིན་ནས་གསང་བ་པའི་བདག་པོ་ལག་ན་རྡོ་རྗེ་དེས་རྡོ་རྗེའི་རྣམ་པར་ཐར་པའི་སྒོ་ཆེན་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཡན་ལག་དང་ཉིང་ལག་
གི་མཚམས་ཐམས་ཅད་ནས་རྡོ་རྗེ་རྣམས་བསྟན་ཏེ། འདི་ནི། རྡོ་རྗེ་དེ་དག་ཉིད་རྡོ་རྗེ་འབར་བའི་སྣང་བའོ། །རིགས་ཀྱི་བུ། རྡོ་རྗེ་འབར་བའི་སྣང་བ་དེས་ཀྱང་ཕྱོགས་བཅུའི་

94-1-298b

འཇིག་རྟེན་གྱི་ཁམས་ཚད་མེད་གྲངས་མེད་དཔག་ཏུ་མེད་པ་རྣམས་སུ་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་དང་མཉམ་པ་ཇི་སྙེད་པ་སྣང་བར་བྱས་ཏེ་འཇིག་རྟེན་
གྱི་ཁམས་དེ་དག་ན་སངས་རྒྱས་བཅོམ་ལྡན་འདས་གང་དག་བཞུགས་པ་དེ་དག་ཐམས་ཅད་ཀྱང་བསྐུལ། བྱང་ཆུབ་སེམས་དཔའ་དེ་དག་གི་འཁོར་གྱི་དཀྱིལ་འཁོར་
དེ་དག་ཀྱང་བསྐུལ་བས་ངོ་མཚར་ཐོབ་པར་གྱུར་པ་དག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་ཡང་སོ་སོར་ཞུས་
སོ༑ ༑རིགས་ཀྱི་བུ། དེ་ཉིད་ཀྱི་མཐུས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེའི་སྤྱན་སྔ་ན་འདུག་ཅིང་
བསྙེན་བཀུར་བྱེད་པ་ཡང་མཐོང་ངོ༌། །དེ་སྐད་ཅེས་བཀའ་སྩལ་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་སྙིང་པོས་རབ་ཏུ་
འཇོམས་པ་དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་འཇིག་རྟེན་གྱི་ཁམས་མི་མཇེད་དེར་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེ་ལ་བལྟ་བ་དང༌། ཕྱག་བགྱི་བ་དང༌། བསྙེན་བཀུར་བགྱི་བ་དང༌། གསང་བ་

94-1-299a

པའི་བདག་པོ་ལག་ན་རྡོ་རྗེ་དེ་ཡང་བལྟ་བར་བགྱི་བའི་སླད་དུ་མཆིའོ། །དེ་སྐད་ཅེས་གསོལ་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྡོ་རྗེའི་སྙིང་པོས་རབ་ཏུ་འཇོམས་པས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དེ་ལ་འདི་སྐད་ཅེས་བཀའ་སྩལ་
ཏོ༑ ༑རིགས་ཀྱི་བུ། དེའི་དུས་ལ་ད་བབ་པར་ཤེས་ན་སོང་ཞིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་བཅོམ་ལྡན་འདས་དེས་གནང་
ནས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་སྙིང་པོས་རབ་ཏུ་འཇོམས་པ་དེ་ལ་ལན་བདུན་བསྐོར་
བ་བྱས་ཏེ་འཇིག་རྟེན་གྱི་ཁམས་དེ་ནས་མི་སྣང་བར་གྱུར་ནས་ནམ་མཁའི་དཀྱིལ་གྱི་ལམ་ནས་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་
དགུ་དང་ལྷན་ཅིག་ཏུ་བྱང་ཆུབ་སེམས་དཔའི་རྣམ་པར་འཕྲུལ་པ་ཆེན་པོ་དང༌། བྱང་ཆུབ་སེམས་དཔའི་རྫུ་འཕྲུལ་ཆེན་པོས་འཇིག་རྟེན་གྱི་ཁམས་མི་མཇེད་
འདི་ག་ལ་བ་དེར་སོང་སྟེ་ཕྱིན་ནས་བྱང་ཆུབ་སེམས་དཔའ་དེ་དག་ཐམས་ཅད་དང་ལྷན་ཅིག་སྨྲ་བ་ན། བསོད་ནམས་ཀྱི་ཚོགས་ཆེན་པོ་བསགས་པ་ལས་གྲུབ་པས་

94-1-299b

བྱིན་པའི་རིན་པོ་ཆེ་དེ་དག་ལས་འོད་ཟེར་འདི་ལྟ་སྟེ། སྔོན་པོ་དང༌། སེར་པོ་དང༌། དམར་པོ་དང༌། ལྗང་སྔོན་དང༌། ལྗང་སེར་དང༌། བཙོད་ཀ་དང༌། ཤེལ་དང༌། དངུལ་དང༌། ནོར་
བུ་དང༌། མུ་ཏིག་དང༌། གསེར་དང༌། པདྨ་རཱ་ག་དང༌། །རྡོའི་སྙིང་པོ་དང༌། ཀེ་ཀེ་རུ་དང༌། ཀེ་ཀེ་རུ་ཆེན་པོ་དང༌། ཨནྡ་རྙིལ་དང༌། མཐོན་ཀ་ཆེན་པོ་དང༌། དུན་ལས་དང༌། གོ་
མུ་ཏ་ར་ག་དང༌། མུ་ཏིག་དཀར་པོའི་ཁ་དོག་ལྟ་བུ་རྣམས་བྱུང་སྟེ། དེ་དག་གིས་ཐམས་ཅད་དང་ལྡན་པའི་འཇིག་རྟེན་གྱི་ཁམས་ལ་ལན་འབུམ་ཕྲག་དུ་མར་བསྐོར་བ་བྱས་
ཏེ་སྟེང་གི་ངར་སྣང་ཁྱབ་པར་བྱས་ནས་ལྷའི་སྣང་བས་སྣང་བར་བྱས་ཏེ་འདུས་ནས་འཇའ་ལྟ་བུར་གྱུར་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཤཱཀྱ་ཐུབ་པའི་ཞབས་མཚན་ཐམས་ཅད་ཕུན་སུམ་ཚོགས་པ། འཇམ་པ། མཉེན་པ། རབ་ཏུ་གཞོན་པ། ཤ་རྒྱས་པ། སྣུམ་པ། ལོང་བུ་
གཉིས་ཀྱི་རྩ་མི་མངོན་པ། པདྨ་གསར་དུ་ཁ་ཕྱེ་བ་ལྟ་བུ། དུང་དང༌། ཉ་དང༌། རྡོ་རྗེ་དང༌། རྒྱལ་མཚན་དང༌། ལྕགས་ཀྱུ་དང༌། པདྨ་དང༌། ཆུ་སྲིན་མ་ཀ་རའི་མཚན་དང་ལྡན་པ་
གཉིས་ལ་ལན་འབུམ་ཕྲག་དུ་མར་བསྐོར་བ་བྱས་ནས་ནུབ་པར་གྱུར་ཏོ། །ནམ་མཁའི་དཀྱིལ་ན་འོད་ཟེར་རེ་རེའི་རྩེ་མོ་ལས་པདྨ་བྱེ་བ་ཁྲག་ཁྲིག་འབུམ་ཕྲག་བརྒྱད་ཅུ་

94-1-300a

ཚད་ཤིང་ཏའི་འཕང་ལོ་ཙམ་པ། རིན་པོ་ཆེ་སྣ་བདུན་གྱི་རྒྱུ་ལས་བྱུང་བ་འདི་ལྟ་སྟེ། གསེར་གྱི་རྒྱུ་ལས་བྱུང་བ་དང༌། ཨནྡ་རྙིལ་དང༌། དངུལ་དང༌། བྱི་
རུ་དང༌། ཤེལ་དང༌། ཀེ་ཀེ་རུ་དང༌། དུན་ལས་ཀྱི་རྒྱུ་ལས་བྱུང་བ་དག་མཐོན་ཏོ། །དེ་ལ་གསེར་གྱི་རྒྱུ་ལས་བྱུང་བའི་པདྨ་རྣམས་ཀྱི་འདབ་མ་ནི། ཨནྡ་རྙིལ་གྱི་རྒྱུ་ལས་བྱུང་
བ་དག་གོ །སྙིང་པོ་ནི། དངུལ་གྱི་རྒྱུ་ལས་བྱུང་བའོ། །ཟེ་བ་ནི། བྱི་རུའི་རྒྱུ་ལས་བྱུང་བའོ། །ཆུ་བ་ནི། ཤེལ་གྱི་རྒྱུ་ལས་བྱུང་བའོ། །ཟེ་འབྲུ་ནི། ཀེ་ཀེ་རུའི་རྒྱུ་ལས་བྱུང་
བའོ༑ ༑ཨནྡ་རྙིལ་གྱི་རྒྱུ་ལས་བྱུང་བའི་པདྨ་རྣམས་ཀྱི་འདབ་མ་ནི། དངུལ་གྱི་རྒྱུ་ལས་བྱུང་བ་དག་གོ །སྙིང་པོ་ནི། བྱི་རུའི་རྒྱུ་ལས་བྱུང་བའོ། །ཟེ་བ་ནི། ཤེལ་གྱི་རྒྱུ་
ལས་བྱུང་བའོ། །ཆུ་བ་ནི། ཀེ་ཀེ་རུའི་རྒྱུ་ལས་བྱུང་བའོ། །ཟེ་འབྲུ་ནི། དུན་ལས་ཀྱི་རྒྱུ་ལས་བྱུང་བའོ། །དངུལ་གྱི་རྒྱུ་ལས་བྱུང་བའི་པདྨ་རྣམས་ཀྱི་འདབ་མ་ནི། བྱི་རུའི་
རྒྱུ་ལས་བྱུང་བ་དག་གོ །སྙིང་པོ་ནི། ཤེལ་གྱི་རྒྱུ་ལས་བྱུང་བའོ། །ཟེ་བ་ནི། ཀེ་ཀེ་རུའི་རྒྱུ་ལས་བྱུང་བའོ། །ཆུ་བ་ནི། དུན་ལས་ཀྱི་རྒྱུ་ལས་བྱུང་བའོ། །ཟེ་འབྲུ་ནི།
གསེར་གྱི་རྒྱུ་ལས་བྱུང་བའོ། །བྱི་རུའི་རྒྱུ་ལས་བྱུང་བའི་པདྨ་རྣམས་ཀྱི་འདབ་མ་ནི། ཤེལ་གྱི་རྒྱུ་ལས་བྱུང་བ་དག་གོ། སིང་པོ་ནི། ཀེ་ཀེ་རུའི་རྒྱུ་ལས་བྱུང་བའོ། །

94-1-300b

ཟེ་བ་ནི། དུན་ལས་ཀྱི་རྒྱུ་ལས་བྱུང་བའོ། །ཆུ་བ་ནི། གསེར་གྱི་རྒྱུ་ལས་བྱུང་བའོ། །ཟེ་འབྲུ་ནི། ཨནྡ་རྙིལ་གྱི་རྒྱུ་ལས་བྱུང་བའོ། །ཤེལ་གྱི་རྒྱུ་ལས་བྱུང་བའི་པདྨ་རྣམས་ཀྱི་
འདབ་མ་ནི། ཀེ་ཀེ་རུའི་རྒྱུ་ལས་བྱུང་བ་དག་གོ། །སྙིང་པོ་ནི། དུན་ལས་ཀྱི་རྒྱུ་ལས་བྱུང་བའོ། །ཟེ་བ་ནི། གསེར་གྱི་རྒྱུ་ལས་བྱུང་བའོ། །ཆུ་བ་ནི། ཨནྡ་རྙིལ་གྱི་རྒྱུ་ལས་བྱུང་
བའོ༑ ༑ཟེ་འབྲུ་ནི། དངུལ་གྱི་རྒྱུ་ལས་བྱུང་བའོ། །ཀེ་ཀེ་རུའི་རྒྱུ་ལས་བྱུང་བའི་པདྨ་རྣམས་ཀྱི་འདབ་མ་ནི། དུན་ལས་ཀྱི་རྒྱུ་ལས་བྱུང་བ་དག་གོ། སྙིང་པོ་ནི། གསེར་གྱི་
རྒྱུ་ལས་བྱུང་བའོ། །ཟེ་བ་ནི། ཨནྡ་རྙིལ་གྱི་རྒྱུ་ལས་བྱུང་བའོ། །ཆུ་བ་ནི། དངུལ་གྱི་རྒྱུ་ལས་བྱུང་བའོ། །ཟེ་འབྲུ་ནི། བྱི་རུའི་རྒྱུ་ལས་བྱུང་བའོ། །དུན་ལས་ཀྱི་རྒྱུ་ལས་
བྱུང་བའི་པདྨ་རྣམས་ཀྱི་འདབ་མ་ནི། གསེར་གྱི་རྒྱུ་ལས་བྱུང་བ་དག་གོ །སྙིང་པོ་ནི། ཨནྡ་རྙིལ་གྱི་རྒྱུ་ལས་བྱུང་བའོ། །ཟེ་བ་ནི། དངུལ་གྱི་རྒྱུ་ལས་བྱུང་བའོ། །ཆུ་བ་ནི། བྱི་
རུའི་རྒྱུ་ལས་བྱུང་བའོ། །ཟེ་འབྲུ་ནི། ཤེལ་གྱི་རྒྱུ་ལས་བྱུང་བའོ། །དེ་བཞིན་དུ་སྦྱར་ཏེ་དེ་ལྟར་རིན་པོ་ཆེ་རྣམ་པ་དུ་མའི་རྒྱུ་ལས་བྱུང་བའི་པདྨ་དག་གོ །རིན་པོ་ཆེའི་
པདྨ་རེ་རེ་ལ་ཡང་ས་བཅུ་ལ་རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་མཛེས་པའི་སྤྱོད་ལམ་ཕུན་སུམ་ཚོགས་པ་དག་ཏིང་ངེ་འཛིན་ལ་

94-1-301a

སྙོམས་པར་ཞུགས་སོ། །བྱང་ཆུབ་སེམས་དཔའ་རེ་རེའི་ལྟེ་བ་ནས་ཀྱང་འོད་ཟེར་འབུམ་འབུམ་བྱུང་ངོ༌། །འོད་ཟེར་གྱི་རྩེ་མོ་རེ་རེ་ལས་ཀྱང་རིན་པོ་ཆེ་
ཐམས་ཅད་ཀྱི་རྒྱུ་ལས་བྱུང་བའི་ཁང་པ་བརྩེགས་པ་ནོར་བུ་དང༌། རིན་པོ་ཆེ་རྣམ་པ་སྣ་ཚོགས་ཀྱི་སྟེགས་བུས་བསྐོར་བ། ཤེལ་གྱི་རྒྱུ་ལས་བྱུང་བའི་ཟླ་བས་སྤྲས་པའི་
ཁང་ཕྲན་གྱི་རྩེ་མོ་ལ་སེངྒེའི་རྣ་བའི་སྟེང་ན་རིན་པོ་ཆེའི་རྒྱལ་མཚན་དང༌། བ་དན་དང༌། རྣམ་པར་རྒྱལ་བའི་བ་དན་དཔྱངས་པས་ནམ་མཁའ་ཀུན་ཏུ་ཁེབས་པ། པདྨ་
རཱ་ག་དང༌། ཨནྡ་རྙིལ་དང༌། མརྒད་དང༌། བཻ་ཌཱུཪྱ་དང༌། རྡོའི་སྙིང་པོ་དང༌། སྤུག་དང༌། ཀེ་ཀེ་རུ་ལས་བྱས་པའི་ཀ་བ་ཆེན་པོའི་ཀླད་ལ་འཛམ་བུ་ཆུ་བོའི་གསེར་གྱི་ཤིང་
ལས་གཅོད་པ་ལྟ་བུའི་ཚོགས་བཀོད་པས་རྣམ་པར་སྤྲས་ཏེ། མཛེས་པར་བྱས་པ། དངུལ་གྱི་ལས་བྱས་པའི་ཕུག་རོན་གྱི་ཕྲེང་གི་མཐའ་མུ་ཏིག་དམར་པོ་དང་ལྡན་
པའི་དྲིལ་བུ་གཡེར་ཀའི་དྲ་བ་སྦྱངས་པའི་སྒྲས་སད་པར་གྱུར་ནས་རབ་ཏུ་དགའ་ཞིང་དྲེགས་པའི་ཕུག་རོན་དང༌། བྱ་བང་དང༌། ནེ་ཙོ་དང༌། རི་སྐེགས་དང༌། རྨ་བྱའི་
ང་རོ་དག་གིས་ཉམས་དགའ་བ། ཁྱམས་དང༌། འདུན་ཁང་ཆེན་པོའི་ཉེན་ཀོར་སྟེགས་པུས་བསྐོར་བས་མཛེས་པར་བྱས་པ། རིན་པོ་ཆེ་རྣམ་པ་སྣ་ཚོགས་ལས་

94-1-301b

བྱས་པའི་སྒོ་ཁང་ཅན། ཤེལ་གྱི་རྒྱུ་ལས་བྱས་པའི་སྟེགས་བུ་དང་ལྡན་པ། བཀྲ་ཤིས་ཀྱི་གསེར་བུམ་དུ་མ་ནས་ཆུ་དྲི་ཞིམ་པོས་ཆག་ཆག་བཏབ་པ། རྫིང་ཆེན་པོ་
འགྲམ་གྱི་ནེའུ་གསིང་མརྒད་ཀྱི་རྒྱུ་ལས་བྱུང་བ་ཀ་ཙི་ལིན་དའི་གོས་ལྟར་རེག་ན་བདེ་བས་མཛེས་པའི་ཕྱོགས་ན་བདེ་བར་ཉལ་བའི་ངང་པ་དང༌། ཁྲུང་ཁྲུང་དང་།ངུར་པ་
དང༌། ཀ་ལནྡ་ཀའི་ཁྱུ་གནས་པ། གསེར་གྱི་ཕྱེ་མ་བདལ་བའི་གཏོས་ཆེན་པོ་རིན་པོ་ཆེ་སྣ་བདུན་གྱི་ཐེམ་སྐས་ཀྱིས་ཕྲེང་བས་བརྒྱན་པ། ཡན་ལག་བརྒྱད་དང་ལྡན་
པའི་ཆུས་ཡོངས་སུ་གང་བ་གྲངས་འབུམ་ཕྲག་དུ་མས་ཀུན་ནས་ཡོངས་སུ་བསྐོར་བ་དག་བྱུང་ངོ༌། །རྫིང་བུ་རེ་རེ་ནས་ཀྱང་རིན་པོ་ཆེའི་པདྨ་བྱེ་བ་ཁྲག་ཁྲིག་འབུམ་ཕྲག་
དགུ་བཅུ་རྩ་དགུ་རྩ་དགུ་བྱུང་ངོ༌། །རིན་པོ་ཆེའི་པདྨ་རེ་རེའི་སྙིང་པོ་ལ་ཡང་སིལ་སྙན་དང༌། ཕེག་རྡོབ་པ་དང༌། གླུ་དབྱངས་རྣམས་ཀྱི་སྒྲ་བྱུང་བས་ལྷའི་བུ་མོ་དག་གླ་ལེན་
གར་བྱེད་ཅིང་ཡོངས་སུ་སྤྱོད་དོ། །སིལ་སྙན་དང༌། ཕེག་རྡོབ་པ་དང༌། གླུ་དབྱངས་ཀྱི་སྒྲ་བྱུང་བ་དེ་དག་ལས་ཀྱང་ཚིགས་སུ་བཅད་པ་འདི་ལྟ་བུ་འདི་དག་བྱུང་ངོ༌། །སྦྱིན་
དང་ཚུལ་ཁྲིམས་ཀྱིས་ནི་གང་ཞིག་དཔག་མེད་ཅིང༌། །དེ་བཞིན་བཟོད་དང་བརྩོན་འགྲུས་དག་གི་སྟོབས་ལྡན་ལ། །བསམ་གཏན་གྱིས་ནི་ཞི་ཞིང་དབང་གོས་ཀུན་འབྱོར་

94-1-302a

བ༑ ༑ཡེ་ཤེས་སྒྲོན་མ་དེ་ལ་སྐྱབས་སུ་འདོང་བར་གྱིས། །བསམ་གྱིས་མི་ཁྱབ་སྟོབས་དང་སྨོན་ལམ་རྣམས་དང་ལྡན། །ཐབས་དང་བྱང་ཆུབ་ཡན་
ལག་ཏིང་འཛིན་རྣམས་ཀྱི་བདག །རྣམ་པར་གྲོལ་བའི་ལམ་དང་སྟོབས་བཅུ་ལྡན་པ་ཡི། །ཐུབ་པ་གང་ཡིན་དེ་ལ་མཆོད་ཕྱིར་འདོང་བར་གྱིས། །འདམ་རྫབ་ནས་ནི་
པདྨ་རྒྱས་པ་ཇི་བཞིན་དུ། །གང་ཞིག་ཉོན་མོངས་འདམ་གྱིས་རྟག་པར་མི་གོས་པ། །འཆི་དང་སྐྱེ་བའི་སྡུག་བསྔལ་རྣམ་པར་བསལ་བ་ཡི། །རྒྱལ་བ་འཇིག་རྟེན་མགོན་
པོ་དེ་ལ་བལྟ་ཕྱིར་དེང༌། །གཅིག་ཀྱང་མི་ལྡན་མིན་པར་གྱུར་པ་གང་ཞིག་གིས། །སྐྱེ་རྒུ་རྣམས་ཀྱི་གཏི་མུག་སྒོ་གླེགས་རྣམས་བཤིག་ཅིང༌། །སྐུ་དང་གསུང་དང་ཐུགས་
ཀྱི་སྤྱོད་པ་རབ་ཞི་བ། །ཤཱཀྱའི་ཏོག་ལྡན་དེ་ལ་སྐྱབས་སུ་འདོང་བར་གྱིས། །དེ་ལྟར་ཁང་པ་བརྩེགས་པ་དཔག་བསམ་གྱི་ཤིང་ལྗོན་པས་ལེགས་པར་བརྒྱན་པ། རྣམ་
པ་སྣ་ཚོགས་བྱེ་བ་ཁྲག་ཁྲིག་འབུམ་ཕྲག་དུ་མ་ནམ་མཁའི་དཀྱིལ་ན་ཀུན་ཏུ་སྣང་སྟེ། ཁ་ཅིག་ཏུ་ནི། རིན་པོ་ཆེའི་སྤྲིན་གྱི་ཆར་འབབ་པར་ཀུན་ཏུ་སྣང་ངོ༌། །ཁ་ཅིག་
ཏུ་ནི༑ མེ་ཏོག་གི་གདུགས་ཀྱི་སྤྲིན་གྱི་ཆར། ཁ་ཅིག་ཏུ་ནི། གོ་ཤིཪྵའི་ཙནྡན་དང༌། སྤོས་དང༌། བྱུག་པ་དང༌། ཕྱེ་མའི་སྤྲིན་གྱི་ཆར། ཁ་ཅིག་ཏུ་ནི། གོས་ཀྱི་ཕྲེང་བའི་

94-1-302b

སྤྲིན་གྱི་ཆར། ཁ་ཅིག་ཏུ་ནི། ཀ་ཤི་ཀའི་རས་དང༌། དུ་ཀུ་ལའི་རས་དང༌། ཟ་འོག་གི་སྤྲིན་གྱི་ཆར། ཁ་ཅིག་ཏུ་ནི། དཔག་བསམ་གྱི་ཤིང་ལྗོན་པའི་སྤྲིན་གྱི་ཆར། ཁ་ཅིག་
ཏུ་ནི༑ མེ་ཏོག་པདྨ་དང༌། ཨུཏྤ་ལ་དང༌། ཀུ་མུ་ད་དང༌། པདྨ་དཀར་པོ་དང༌། དྲི་མཆོག་དང༌། ཨ་ཏི་མུཀྟ་ཀ་དང༌། ཀ་ཙ་ལིནྡ་དང༌། མ་ཧཱ་ཀ་ཙ་ལི་ད་དང༌། བཏང་བཟུང་དང༌།
བཏང་བཟུང་ཆེན་པོ་དང༌། མཉྫུ་ཤ་ཀ་དང༌། མཉྫུ་ཤ་ཀ་ཆེན་པོ་དང༌། མནྡཱ་ར་བ་དང༌། མནྡཱ་ར་བ་ཆེན་པོའི་སྤྲིན་གྱི་ཆར་མངོན་པར་བབ་བོ། །མེ་ཏོག་གི་ཆར་དེ་དག་ལས་
དྲི་གང་བྱུང་བ་དེས་སངས་རྒྱས་ཀྱི་ཞིང་ཚད་མེད་གྲངས་མེད་པ་གང་དག་གངྒཱའི་ཀླུང་གི་བྱེ་མའི་རྡུལ་ཕྲ་རབ་ཀྱི་རྡུལ་དང་མཉམ་པའི་སངས་རྒྱས་ཀྱི་ཞིང་རྣམས་རྒྱས་པར་ཁྱབ་
བོ༑ ༑འཇིག་རྟེན་གྱི་ཁམས་དེ་དག་ན་སེམས་ཅན་གང་དག་འགྲོ་བ་དྲུག་ཏུ་སྐྱེས་པ་དེ་དག་ཐམས་ཅད་དྲི་དེས་མཆོག་ཏུ་བདེ་བས་ཚིམ་ཞིང་སེམས་དགའ་བར་གྱུར་ཏེ་སྡུག་
བསྔལ་ཐམས་ཅད་དང་བྲལ་ནས་ཕན་ཚུན་འདྲི་བ་དང༌། འཇིག་རྟེན་གྱི་ཁམས་མི་མཇེད་དེ་ན་བྱང་ཆུབ་སེམས་དཔའ་རྡོ་རྗེའི་སྙིང་པོ་བྱང་ཆུབ་སེམས་དཔའི་ཆོ་འཕྲུལ་སྣ་
ཚོགས་སྟོན་པ་རྒྱང་རིང་པོ་ནས་མཐོང་ངོ༌། །དེ་དག་གིས་དེ་མཐོང་ནས་ཀྱང་ཕྱག་འཚལ་ཏོ། །སྐྱེས་བུ་དམ་པ་དེ་ལ་ཕྱག་འཚལ་མ་ཐག་ཏུ་སེམས་ཅན་གང་དག་ངན་འགྲོ་

94-1-303a

ལོག་པར་ལྟུང་བར་དོང་བ་དེ་དག་ཀྱང་མཆོག་ཏུ་བདེ་བ་དང༌། དགའ་བ་དང༌། རངས་པ་དང༌། དད་པ་ཐོབ་ནས་སྐད་ཅིག་དེ་ཉིད་ལ་ངན་འགྲོ་ལོག་
པར་ལྟུང་བ་ལས་གྲོལ་ཏེ་སུམ་ཅུ་རྩ་གསུམ་གྱི་ལྷ་རྣམས་ཀྱི་ནང་དུ་སྐྱེས་ནས་བར་སྣང་ལ་འཁོད་དོ། །དེ་དག་གིས་བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། གསང་བ་པའི་བདག་པོ་ལག་ན་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་
སྙིང་པོ་ལ་མཆོད་པའི་སྤྲིན་ཆེན་པོས་མཆོད་ནས་ལན་འབུམ་ཕྲག་དུ་མ་མཐའ་ཡས་མུ་མེད་པར་བསྐོར་བ་བྱས་ཏེ། དེ་བཞིན་གཤེགས་པའི་རྡོ་རྗེ་འཁོར་གྱི་ཁྱམས་
ཆེན་པོ་ཐམས་ཅད་ལྡན་པ་ལ་ལན་བདུན་བསྐོར་བ་བྱས་ནས་ལྷ་རྣམས་བར་སྣང་ལས་བབས་ཏེ་བཅོམ་ལྡན་འདས་ཀྱི་སྤྱན་སྔར་རང་རང་གི་རིན་པོ་ཆེའི་གཞལ་མེད་ཁང་
པ་བརྩེགས་པ་དག་ན་ལྷའི་བུ་མོ་བྱེ་བ་ཁྲག་ཁྲིག་འབུམ་ཕྲག་དུ་མ་དང་ལྷན་ཅིག་ཏུ་སིལ་སྙན་དང༌། ཕེག་རྡོབ་པ་དང༌། གླུ་དབྱངས་ཀྱི་སྒྲ་འབྱིན་ཅིང༌། ཚུལ་དང་འདྲ་པའི་
ཚིགས་སུ་བཅད་པ་འདི་དག་གིས་བཅོམ་ལྡན་འདས་ལ་མངོན་པར་བསྟོད་དོ། །གང་སླད་ངན་འགྲོ་མཆོག་ཏུ་སྡུག་བསྔལ་འཁྲུགས་པ་ཡི། །མིང་ཡང་བདེ་གཤེགས་

94-1-303b

སྟོབས་ཀྱིས་དེང་དུ་མི་མཇེད་དང༌། །བསོད་ནམས་མི་ལྡན་སེམས་ཅན་རྣམས་ལའང་རྒྱལ་བ་མཆོག །བྱམས་པར་མཛད་པ་ཀྱེ་མ་ངོ་མཚར་རྨད་དུ་བྱུང༌། །བདག་ཅག་རྣམས་
ཀྱི་རྨོངས་པའི་སྙིང་གིས་བསྒྲུབས་པ་ཡི། །སྡིག་པའི་ལས་གང་ཤིན་ཏུ་བགྱིད་དཀའ་སྣ་ཚོགས་པ། །དེ་དག་ཐུབ་པའི་བྱ་དགས་དེ་རིང་གློ་བུར་དུ། །སྐད་ཅིག་ཏུ་ནི་ཇི་ལྟར་རྣམ་པར་
ཞིག་པར་འགྱུར། །ཇི་ལྟར་གདུགས་ཀྱི་མུན་པ་མུན་ནག་ཀུན་བཅོམ་པ། །ཇི་ལྟར་ཞུགས་འབར་བས་ནི་རས་རྣམས་སྲེག་པ་དང༌། །བསེར་མས་ཤིང་བལ་ལྟར་ཡང་སྤྲིན་
འཐོར་ཇི་བཞིན་དུ། །དེ་ལྟར་འགྲོ་བའི་སྡིག་པ་བདེ་བར་གཤེགས་ཀྱིས་བཅོམ། །བདེ་གཤེགས་སྲས་པོ་མཐོང་ངམ་ཐོས་སམ་དྲན་གྱུར་ན། །ལྷན་ཅིག་སྐྱེས་དབང་འོད་
ཟེར་དྲ་བས་སྡིག་འཕྲོག་པ། །འགྲོ་བ་ཡོངས་ཀྱི་སྲིད་པའི་སྤྲོས་པ་ཞིག་པ་ཡི། །ཐུགས་དང་རྟག་ཏུ་ལྡན་ཞིང་སྐྱོ་བར་འགྱུར་མི་མངའ། །མིག་དང་མགོ་དང་སྙིང་དང་ཤ་ཁྲག་
ཚིལ་རྣམས་དང༌། །སྲོག་དང་སྡུག་དང་བུ་རྣམས་རྩྭ་ལྟར་བོར་ནས་ནི། །མི་མཚུངས་སེམས་ཅན་དོན་ཕྱིར་ཐུགས་རྗེས་ཐུགས་བརླན་པ། །འཇིག་རྟེན་མགོན་སྲས་དེ་དག་
རྣམས་ལ་ཕྱག་འཚལ་ལོ། །ཡི་དྭགས་ལྟོགས་ལ་ཆུ་དང་རོ་བརྒྱའི་ཟས་རྣམས་དང༌། །དེ་བཞིན་སྐྱེ་བོ་ནོར་འདོད་སྙིང་དང་ལྡན་པ་ལ། །ཐུགས་རྗེ་སྤྱོད་ཅིང་རྣམ་པ་སྣ་

94-1-304a

ཚོགས་ཚིམ་མཛད་པ། །བྱང་ཆུབ་སེམས་དཔའ་ཁྱུ་མཆོག་དེ་ལ་སྐྱབས་སུ་མཆི། །གང་དག་མནར་མེད་པ་ཡང་རབ་ཏུ་བསིལ་མཛད་པས། །མཆོག་ཏུ་ཚ་
བའི་སེམས་ཅན་དམྱལ་བའང་བསིལ་བར་འགྱུར། །རང་བདེ་མི་གཟིགས་སམས་ཅན་བརྩོན་ལ་ཐུགས་ལྡན་པ། །འཇིག་རྟེན་མགོན་སྲས་མཉམ་མེད་དེ་ལ་ཕྱག་འཚལ་
ལོ༑ ༑གང་དག་སྲིད་པར་འཁོར་བའི་སྲིད་པའི་སྐྱོན་ལས་གྲོལ། །སྟོང་པ་གསུང་ཡང་ལས་ཀྱི་འབྲས་བུ་མི་འདོར་ཞིང༌། །ཡེ་ཤེས་མེ་ཡིས་རྙོག་པ་བསྲེགས་ཀྱང་ཐུགས་
རྗེས་བརླན། །སྤྱོད་པ་བརྟག་མེད་དབང་ལྡན་དེ་ལ་ཕྱག་འཚལ་ལོ། །ཀྱེ་མ་དཔལ་ལྡན་རྡོ་རྗེ་སྙིང་པོ་བདེ་གཤེགས་སྲས། །མཚན་གྱིས་མཚན་བཏབ་སྐུ་ལས་འོད་
སྟོང་མང་བྱུང་བའི། །དྲི་བ་རྣམས་དང་སྣ་ཚོགས་གླུ་ཡིས་བདག་ཅག་སིམ། །སྐད་ཅིག་གིས་ནི་དམྱལ་ལས་སུམ་ཅུའི་ལྷ་དབང་གྱུར། །བདག་ཅག་རྣམས་ཀྱིས་རྒྱལ་
དང་རྒྱལ་སྲས་རྣམས་དང་ནི། །དེ་དག་རྣམས་ཀྱིས་གསུངས་པ་མཆོག་ཏུ་ཞི་ཆོས་ལ། །གུས་བསྟོད་དགེ་བ་རྒྱ་ཆེན་དེ་རིང་གང་ཐོབ་པ། །དེས་མྱུར་འཇིག་རྟེན་ཐམས་ཅད་
བདེ་གཤེགས་ཐོབ་པར་ཤོག །དེ་ལྟར་ཚུལ་དང་འདྲ་བའི་ཚིགས་སུ་བཅད་པ་རྣམས་ཀྱིས་བཅོམ་ལྡན་འདས་ལ་བསྟོད་ནས་བཅོམ་ལྡན་འདས་ཀྱིས་གནང་སྟེ། དེ་

94-1-304b

དག་རང་རང་ཁྲི་རིན་པོ་ཆེའི་གཞལ་མེད་ཁང་གི་ཁང་བ་བརྩེགས་པ་རྣམས་སུ་འཁོད་དེ་ཆོས་ཉན་པའི་ཕྱིར་ཕྱོགས་གཅིག་ཏུ་འཁོད་དོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་རྡོ་རྗེའི་སྙིང་པོས་བྱང་ཆུབ་སེམས་དཔའི་རྫུ་འཕྲུལ་གྱི་ཆོ་འཕྲུལ་ཆེན་པོ་འདི་ལྟ་བུ་འདི་བསྟན་ནས་བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། གསང་བ་པའི་བདག་པོ་ལག་ན་རྡོ་རྗེ་དང༌། དེ་བཞིན་གཤེགས་པའི་རྡོ་རྗེའི་འཁོར་གྱི་ཁྱམས་ཆེན་པོ་
དང་ལྡན་པ་ལ་མཆོད་པའི་སྤྲིན་ཆེན་པོ་རྣམས་ཀྱིས་མཆོད་ནས་ཏིང་ངེ་འཛིན་དེ་ལས་ལངས་ཏེ་བར་སྣང་ལས་བབས་ནས། བྱང་ཆུབ་སེམས་དཔའ་སེམས་དཔའ་ཆེན་པོ་
དེ་དག་དང་ལྷན་ཅིག་ཏུ་ལན་འབུམ་ཕྲག་དུ་མ་མཐའ་ཡས་མུ་མེད་པར་བསྐོར་བ་བྱས་ནས་པུས་མོ་གཡས་པའི་ལྷ་ངས་རིན་པོ་ཆེའི་པདྨའི་སྙིང་པོ་ལ་བཙུགས་ཏེ་བླ་
གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ལ་ལྟའོ། །རིགས་ཀྱི་བུ་དེ་དག་ཐམས་ཅད་ཀྱང་དགའ་བ་དང་མགུ་བ་སྐྱེས་ནས་དེ་བཞིན་དུ་བཅོམ་ལྡན་འདས་ལ་
ལྟའོ༑ ༑བལྟས་ནས་ཀྱང་སྒྲ་སྐད་ཀྱི་ང་རོ་གཅིག་ཏུ་བཅོམ་ལྡན་འདས་ལ་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །དྲན་པའི་གཞུས་

94-1-305a

འཕངས་པ་ཡི་ཤེས་རབ་མདའ་མང་གིས། །མ་འཕངས་མཐུར་ལྡན་བདུད་བཞི་ཕམ་མཛད་ཅིང༌། །འཇིག་རྟེན་ཉོན་མོངས་ཉེན་པའི་མུན་པ་གསལ་
མཛད་ནས། །བླ་མ་སྤྲིན་མེད་ཟླ་བ་བཞིན་དུ་ལྷང་ངེ་འོ། །དམ་ཆོས་འོད་མང་གཏི་མུག་བཅོམ་པའི་དྲ་བ་ཡིས། །འདུལ་བའི་པདྨའི་གནས་རྣམས་ཁ་ཕྱེ་ནས། །ཡེ་ཤེས་
ནམ་མཁའ་ཆེ་ལ་དྲི་མེད་འབར་བའི་གཟུགས། །ཉི་མ་ཇི་བཞིན་གདུང་བར་བགྱི་བའི་བདུད་སྡེ་གདུངས། །མུ་སྟེགས་ཅན་གྱི་ང་རྒྱལ་མཐའ་དག་ཕམ་མཛད་ཅིང༌། །འགྲོ་
བའི་འདོད་ཆགས་རབ་གདུང་མ་ལུས་རབ་ཞི་མཛད། །དགེ་བའི་ལོ་ཏོག་རྩི་ཆེན་ཡང་དག་འཕེལ་མཛད་པ། །དགེ་བའི་ཆར་པ་ཕབ་ཅིང་འབྲུག་ལྟར་བསྒྲག་ཏུ་གསོལ། །
མགོན་པོ་མུ་སྟེགས་ཅན་གྱི་ཝ་བརྒྱ་ཕམ་མཛད་ཅིང༌། །བདུད་རྣམས་བཅོམ་སྟེ་བྱང་ཆུབ་དམ་པ་རབ་བརྙེས་ནས། །མ་འདྲེས་བསགས་པའི་བདེན་པའི་སྟོབས་ཀྱི་མཐུ་མངའ་
བ༑ ༑སྐྱེ་བའི་འཇིགས་ལམ་རབ་གྲོལ་སེངྒེ་ཇི་བཞིན་སྒྲོག །སྤྱོད་བ་ཟབ་ཅིང་བརྟན་ལ་བརྟགས་པས་མི་དཔོག་པ། །སེམས་ཅན་གནས་གྱུར་སྟོབས་དང་ཏིང་འཛིན་
ནོར་བུ་བཀྲམ། །དྲི་མེད་ཆོས་ལྷུན་འདུལ་བའི་རི་བོ་རྣམས་འཛིན་པ། །ཡེ་ཤེས་རྒྱ་མཚོ་མཆོག་ཁྱོད་སྐྱེ་རྒུ་མཆོག་གཙོ་བོ། །ཚུལ་ཁྲིམས་བཟང་པོའི་རྩ་བ་སྦྱིན་

94-1-305b

པའི་ཆུས་བཏབ་འཕེལ། །བྱམས་དང་བཟོད་པའི་མེ་ཏོག་ཡལ་ག་འཁྲུངས་པས་མཛེས། །བྱང་ཆུབ་ལམ་གྱི་ཡན་ལག་འབྲུ་ཆགས་འདོད་བྱས་བསྟེན། །བསོད་ནམས་དཔག་
བསམ་ཤིང་ཁྱོད་དེ་རིང་ག་ལས་བྱུང༌། །སུམ་ཅུ་རྩ་གཉིས་འབར་བའི་མཚན་གྱིས་ཡན་ལག་བརྒྱན། །དཔེ་བྱད་བཟང་མཆོག་རིན་ཆེན་མན་ཤེལ་གྱིས་བསྐོར་ཅིང༌། །ས་དང་
དབང་དང་དམ་ཆོས་ཕུར་པ་བརྟན་བཏབ་པ། །ལྷུན་པོ་བཞིན་དུ་མི་གཡོ་ཁྱོད་ནི་འགྲོ་ལ་མཛེས། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོས་
བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་བཅོམ་ལྡན་འདས་ལ་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་ནས་
བཅོམ་ལྡན་འདས་ཀྱིས་གནང་སྟེ་རིན་པོ་ཆེའི་པདྨའི་སྙིང་པོ་ལ་ཕྱོགས་གཅིག་ཏུ་འདུག་གོ། རིགས་ཀྱི་བུ་དེ་དག་ཐམས་ཅད་ཀྱང་ཆོས་ཉན་པའི་ཕྱིར་དེ་བཞིན་དུ་རིན་པོ་ཆེའི་
པདྨའི་སྙིང་པོ་དག་ལ་འཁོད་དོ། །དེ་བཞིན་དུ་སྦྱར་ཏེ་དེ་ལྟར་ལྷོ་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་གྱི་སྙིང་པོ་
བརྩེགས་པ་རྣམ་པར་བསྒྲགས་པའི་རྒྱལ་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་དཔལ་བྱུང་བ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་ཏོག་

94-1-306a

ཅེས་བྱ་བ། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་མདུན་དུ་བདར་བ་ནས་འཇིག་རྟེན་གྱི་ཁམས་མི་མཇེད་
འདིར་འོངས་ཏེ་བཅོམ་ལྡན་འདས་ཀྱིས་གནང་ནས་རིགས་ཀྱི་བུ་དེ་དག་དང་ལྷན་ཅིག་ཏུ་རིན་པོ་ཆེའི་པདྨའི་སྙིང་པོ་ལ་ཕྱོགས་གཅིག་ཏུ་འདུག་པའི་བར་དུའོ། །དེ་བཞིན་
དུ་ནུབ་ཕྱོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ཀྱི་སངས་རྒྱས་ཀྱི་ཞིང་འཇིག་རྟེན་གྱི་
ཁམས་བདེ་བ་ཅན་ཞེས་བྱ་བ་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཅེས་བྱ་བ་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་མཐུ་ཆེན་ཐོབ་པ། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་མདུན་དུ་བདར་བ་ནས་འཇིག་རྟེན་གྱི་ཁམས་མི་མཇེད་
འདིར་འོངས་ཏེ། བཅོམ་ལྡན་འདས་ཀྱིས་གནང་ནས་རིན་པོ་ཆེའི་པདྨའི་སྙིང་པོ་ལ་འདུག་ཅིང༌། རིགས་ཀྱི་བུ་དེ་དག་ཐམས་ཅད་ཀྱང་ཆོས་མཉན་པའི་ཕྱིར། དེ་བཞིན་
དུ་རིན་པོ་ཆེའི་པདྨའི་སྙིང་པོ་དག་ལ་འཁོད་པའི་བར་དུའོ། །དེ་བཞིན་དུ་བྱང་ཕྱོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་

94-1-306b

པའི་སངས་རྒྱས་ཆོས་མཆོག་རང་བཞིན་གྱིས་རྣམ་པར་ངེས་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་ཐམས་ཅད་འབྱུང་བ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་རིན་པོ་ཆེའི་རྒྱལ་མཚན་ཞེས་བྱ་བ་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་མདུན་དུ་བདར་ནས་འཇིག་རྟེན་གྱི་ཁམས་
མི་མཇེད་འདིར་འོངས་ཏེ། བཅོམ་ལྡན་འདས་ཀྱིས་གནང་ནས་རིན་པོ་ཆེའི་པདྨའི་སྙིང་པོ་ལ་འདུག་ཅིང༌། རིགས་ཀྱི་བུ་དེ་དག་ཐམས་ཅད་ཀྱང་ཆོས་ཉན་པའི་ཕྱིར་དེ་བཞིན་དུ་
རིན་པོ་ཆེའི་པདྨའི་སྙིང་པོ་དག་ལ་འཁོད་པའི་པར་དུའོ། །དེ་བཞིན་དུ་བྱང་ཤར་གྱི་ཕྱོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཡོན་ཏན་མཐའ་ཡས་རབ་གསལ་དབང་ཕྱུག་རྒྱལ་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་དཔལ་བརྩེགས་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་བློ་གྲོས་བརྟན་པ་ཞེས་བྱ་བ། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་མདུན་དུ་བདར་བ་ནས་འཇིག་རྟེན་གྱི་ཁམས་
མི་མཇེད་འདིར་འོངས་ཏེ། བཅོམ་ལྡན་འདས་ཀྱིས་གནང་ནས་རིན་པོ་ཆེའི་པདྨའི་སྙིང་པོ་ལ་འདུག་ཅིང༌། རིགས་ཀྱི་བུ་དེ་དག་ཐམས་ཅད་ཀྱང་ཆོས་ཉན་པའི་ཕྱིར་དེ་

94-1-307a

བཞིན་དུ་རིན་པོ་ཆེའི་པདྨའི་སྙིང་པོ་དག་ལ་འཁོད་པའི་བར་དུའོ། །དེ་བཞིན་དུ་ཤར་ལྷོའི་མཚམས་ན་བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དབང་པོའི་ཏོག་གི་རྒྱལ་མཚན་གྱི་རྒྱལ་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་ཐེ་ཚོམ་དང་བྲལ་བ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་བཟང་པོ་ཞེས་བྱ་བ། བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་མདུན་
དུ་བདར་བ་ནས་འཇིག་རྟེན་གྱི་ཁམས་མི་མཇེད་འདིར་འོངས་ཏེ། བཅོམ་ལྡན་འདས་ཀྱིས་གནང་ནས་རིན་པོ་ཆེའི་པདྨའི་སྙིང་པོ་ལ་འདུག་ཅིང་རིགས་ཀྱི་བུ་དེ་དག་
ཐམས་ཅད་ཀྱང་ཆོས་ཉན་པའི་ཕྱིར་དེ་བཞིན་དུ་རིན་པོ་ཆེའི་པདྨའི་སྙིང་པོ་དག་ལ་འཁོད་པའི་བར་དུའོ། །དེ་བཞིན་དུ་ལྷོ་ནུབ་ཀྱི་ཕྱོགས་ན་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་རྩལ་གྱིས་རྣམ་པར་གནོན་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་
རིན་པོ་ཆེ་བརྩེགས་པ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་བློ་གྲོས་ཞེས་བྱ་བ་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་

94-1-307b

ཡོངས་སུ་བསྐོར་ཏེ་མདུན་དུ་བདར་བ་ནས་འཇིག་རྟེན་གྱི་ཁམས་མི་མཇེད་འདིར་འོངས་ཏེ། བཅོམ་ལྡན་འདས་ཀྱིས་གནང་ནས་ཆོས་ཉན་པའི་ཕྱིར་བྱང་ཆུབ་སེམས་དཔའ་
སེམས་དཔའ་ཆེན་པོ་དེ་དག་དང་ལྷན་ཅིག་ཏུ་རིན་པོ་ཆེའི་པདྨའི་སྙིང་པོ་ལ་འདུག་ཅིང་རིགས་ཀྱི་བུ་དེ་དག་ཐམས་ཅད་ཀྱང་ཆོས་ཉན་པའི་ཕྱིར་དེ་བཞིན་དུ་རིན་པོ་ཆེའི་པདྨའི་
སྙིང་པོ་དག་ལ་འཁོད་པའི་བར་དུའོ། །དེ་བཞིན་དུ་ནུབ་བྱང་གི་མཚམས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་མདུན་དུ་བདར་བ་ནས་འཇིག་རྟེན་གྱི་ཁམས་མི་མཇེད་འདིར་འོངས་ཏེ་བཅོམ་ལྡན་འདས་ཀྱིས་
གནང་ནས་ཆོས་མཉན་པའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་དང་ལྷན་ཅིག་ཏུ་རིན་པོ་ཆེའི་པདྨའི་སྙིང་པོ་ལ་འདུག་ཅིང༌། རིགས་ཀྱི་བུ་དེ་དག་ཀྱང་ཆོས་
མཉན་པའི་ཕྱིར་དེ་བཞིན་དུ་རིན་པོ་ཆེའི་པདྨའི་སྙིང་པོ་དག་ལ་འཁོད་པའི་བར་དུའོ། །དེ་བཞིན་དུ་འོག་གི་ཕྱོགས་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་རིན་ཆེན་པདྨ་ལ་རབ་ཏུ་གནས་པའི་རི་དབང་གི་རྒྱལ་པོའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་པདྨ་བཀོད་པ་ནས་བྱང་ཆུབ་

94-1-308a

སེམས་དཔའ་སེམས་དཔའ་ཆེན་པོ་ནམ་མཁའི་བློ་གྲོས་ཞེས་བྱ་བ་བྱང་ཆུབ་སེམས་དཔའ་བྱེ་བ་ཁྲག་ཁྲིག་འབུམ་ཕྲག་དུ་མས་ཡོངས་སུ་བསྐོར་ཏེ་
མདུན་དུ་བདར་བ་ནས་འཇིག་རྟེན་གྱི་ཁམས་མི་མཇེད་འདིར་འོངས་ཏེ། བཅོམ་ལྡན་འདས་ཀྱིས་གནང་ནས་རིན་པོ་ཆེའི་པདྨའི་སྙིང་པོ་ལ་འདུག་ཅིང༌། རིགས་ཀྱི་བུ་
དེ་དག་ཐམས་ཅད་ཀྱང་ཆོས་ཉན་པའི་ཕྱིར་དེ་བཞིན་དུ་རིན་པོ་ཆེའི་པདྨའི་སྙིང་པོ་དག་ལ་འཁོད་པའི་བར་དུའོ། །དེ་བཞིན་དུ་སྟེང་གི་ཕྱོགས་ན་བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཡུལ་ལས་རྣམ་པར་རྒྱལ་བའི་དཔལ་གྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདུད་
ཀྱི་ཚེར་མ་དཀྲུགས་པ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བདུད་ཀྱི་སྒྲིབ་པ་ལས་རྣམ་པར་རྒྱལ་བ་ཞེས་བྱ་བ་བྱང་ཆུབ་སེམས་དཔའ་བྱེ་བ་ཁྲག་ཁྲིག་
འབུམ་ཕྲག་དུ་མས་ཡོངས་སུ་བསྐོར་ཏེ་མདུན་དུ་བདར་བ་ནས་འཇིག་རྟེན་གྱི་ཁམས་མི་མཇེད་འདིར་འོངས་ཏེ། བཅོམ་ལྡན་འདས་ཀྱིས་གནང་ནས་རིན་པོ་ཆེའི་
པདྨའི་སྙིང་པོ་ལ་འདུག་ཅིང༌། རིགས་ཀྱི་བུ་དེ་དག་ཐམས་ཅད་ཀྱང་ཆོས་ཉན་པའི་ཕྱིར་དེ་བཞིན་དུ་རིན་པོ་ཆེའི་པདྨའི་སྙིང་པོ་དག་ལ་འཁོད་པའི་བར་དུའོ། །དེ་ནས་

94-1-308b

དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མི་མཇེད་འདིར་བྱང་ཆུབ་སེམས་དཔའི་རྫུ་འཕྲུལ་གྱི་རྣམ་པར་འཕྲུལ་པ་དུ་མ་བསྟན་པས་གཞལ་མེད་ཁང་
དང༌། མེ་ཏོག་གི་སྤྲིན་དང༌། རིན་པོ་ཆེའི་སྤྲིན་དང༌། ཕྱེ་མའི་སྤྲིན་དང༌། སྤོས་དང༌། གདུགས་དང༌། རྒྱལ་མཚན་དང༌། བ་དན་དང༌། རྣམ་པར་རྒྱལ་བའི་བ་དན་གྱི་སྤྲིན་
དང༌། རིན་པོ་ཆེའི་སྤུག་དང༌། རྡོའི་སྙིང་པོ་དང༌། བཻ་ཌཱུཪྱ་དང༌། ཨནྡ་སྙིལ་དང༌། བྱི་རུ་དང༌། མརྒད་དང༌། མུ་ཏིག་དམར་པོ་དང༌། འཛམ་བུའི་ཆུ་བོའི་གསེར་གྱི་སྤྲིན་དང༌།
དཔག་བསམ་གྱི་ཤིང་ལྗོན་པ་དང༌། རིན་པོ་ཆེའི་པདྨ་དུ་མས་ཁེབས་པའི་གླིང་གིས་ལེགས་པར་བརྒྱན་པར་གྱུར་ཏོ། །འཇིག་རྟེན་གྱི་ཁམས་འདི་ཇི་ལྟ་བ་དེ་བཞིན་དུ་ཕྱོགས་
བཅུའི་འཇིག་རྟེན་གྱི་ཁམས་ཚད་མེད་གྲངས་མེད་བསམ་གྱིས་མི་ཁྱབ་ཅིང་དཔག་ཏུ་མེད་པ་གཞལ་དུ་མེད་ཅིང་བརྗོད་དུ་མེད་པར་གཏོགས་པ་གངྒཱའི་ཀླུང་གི་བྱེ་མ་སྙེད་
ལས་ཤིན་ཏུ་འདས་པའི་འཇིག་རྟེན་གྱི་ཁམས་དག་ན་གསང་བ་པའི་བདག་པོ་ལག་ན་རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་རྣམ་པར་འཕྲུལ་པའི་བྱིན་
གྱི་རླབས་ཀྱིས་དེ་བཞིན་དུ་ལེགས་པར་བརྒྱན་པར་ཀུན་ཏུ་སྣང་ངོ༌། །འཇིག་རྟེན་གྱི་ཁམས་དེ་དག་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་

94-1-309a

སངས་རྒྱས་གང་དག་བཞུགས་ཏེ་འཚོ་ཞིང་གཞེས་པ་དེ་དག་ཐམས་ཅད་དེ་ན་བཞུགས་བཞིན་དུ་ཕྱག་གཡས་པ་གསེར་གྱི་ཁ་དོག་ལྟ་བུ་བརྐྱང་
སྟེ་འཇམ་ཞིང་མཉེན་ལ་རབ་ཏུ་གཞོམ་ཞིང་པདྨ་དང༌། ཡལ་ག་གཞོན་ཤ་ཆགས་ཤིང་འཇམ་པའི་སོར་མོའི་ངོས་ཅན་གདུགས་དང༌། རྒྱལ་མཚན་དང༌། ལྕགས་ཀྱུ་དང༌།
བུམ་པ་དང༌། ཉ་དང༌། སྒོ་ཁང་དང༌། གཞལ་མེད་ཁང་དང༌། དུང་དང༌། རྡོ་རྗེ་དང༌། པདྨ་དང༌། དཔལ་བེའུ་དང༌། འཁོར་ལོའི་མཚན་གྱིས་བརྒྱན་པ། ཚེ་རབས་བྱེ་བ་ཁྲག་
ཁྲིག་འབུམ་ཕྲག་དུ་མ་ནས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་མཛད་པའི་རྒྱུ་མཐུན་པས་མངོན་པར་གྲུབ་པའི་དཔེ་བྱད་བཟང་པོས་རྣམ་པར་སྤྲས་
པ༑ སེན་མོ་ཟངས་འདྲ་ཞིང་རྒྱས་ལ་སྣུམ་ཞིང་སྲབ་པའི་ནོར་བུའི་མདོངས་ཀྱི་མེ་ཏོག་གི་འོད་ཟེར་གྱིས་མཁྲིག་མ་མཛེས་པར་གྱུར་པ། སེམས་ཅན་ཐམས་ཅད་ལ་
མི་འཇིགས་པ་སྦྱིན་པ་དང༌། ཡང་དག་པར་མཐུན་པའི་ཕྱག་རྣམས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་ཡང་དག་པར་གཟེངས་བསྟོད་པ་དང༌། ཡང་དག་
པར་དགའ་བར་བྱ་བའི་ཕྱིར་སྤྱི་བོ་ལས་བྱུགས་ནས་དུས་གཅིག་ཏུ་སྒྲ་སྐད་ཀྱི་ང་རོ་གཅིག་གིས་འཇིག་རྟེན་གྱི་ཁམས་ཐམས་ཅད་གོ་བར་མཛད་ཅིང་འདི་སྐད་ཅེས་

94-1-309b

ཀྱེ་རིགས་ཀྱི་བུ་གང་གི་ཕྱིར་བདུད་སྡིག་ཅན་དང༌། གཞན་ཡང་དེ་བཞིན་གཤེགས་པའི་བསྟན་པ་ལ་མ་དད་ཅིང་སྡང་བའི་བགེགས་དང་ལོག་འདྲེན་དྲག་ཤུལ་ཅན་དྲག་
ཤུལ་གྱི་སེམས་དང་ལྡན་པ། སེམས་ཅན་ཐམས་ཅད་ཀྱི་དགེ་བའི་རྩ་བ་གཅོད་པའི་ཕྱིར་ཞུགས་པ་ཐམས་ཅད་ཚར་གཅད་པ་དང༌། རྣམ་པར་གཞིག་པ་དང༌། དེ་བཞིན་
དུ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་སེམས་ཞུམ་པ་བརྩོན་འགྲུས་བརྟན་པོ་མ་ཡིན་པའི་གོ་ཆ་བགོས་པ་རྣམས་ཀྱང་ཡང་དག་པར་
གཟེངས་བསྟོད་པ་དང༌། རབ་ཏུ་དགའ་བར་བྱ་བ་ནས་ཁམས་གསུམ་པར་གཏོགས་པའི་སེམས་ཅན་ཐམས་ཅད་ཀྱི་བར་དག་ཀྱང་མྱ་ངན་ལས་འདས་པ་ཐོབ་པར་བྱ་བ་དང༌།
སངས་རྒྱས་དང༌། ཆོས་དང༌། དགེ་འདུན་གྱི་རིགས་མི་གཅོད་པའི་ཕྱིར་ཁྱོད་རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་བསོད་ནམས་དང༌། ཡེ་ཤེས་ཀྱི་ཚོགས་བསམ་
གྱིས་མི་ཁྱབ་པ་བསགས་པ་ཡོངས་སུ་རྫོགས་པས་གྲུབ་པའི་མཚན་དང་དཔེ་བྱད་བཟང་པོས་སྤྲས་པ། ཏིང་ངེ་འཛིན་དང༌། དབང་དང༌། གཟུངས་དང༌། སྟོབས་དང༌། བྱང་
ཆུབ་ཀྱི་ཡན་ལག་དང༌། འཕགས་པའི་ལམ་ཡན་ལག་བརྒྱད་པའི་མཐུ་གྲུབ་པ། སེམས་ཅན་ཐམས་ཅད་ཀྱི་སྡུག་བསྔལ་དང༌། ཉོན་མོངས་པའི་སྒྲིབ་པ་ཉེ་བར་ཞི་བ།

94-1-310a

སེམས་ཅན་དམྱལ་བ་དང༌། དུད་འགྲོའི་སྐྱེ་གནས་དང༌། ཡི་དྭགས་དང༌། གཤིན་རྗེའི་འཇིག་རྟེན་དུ་ལྟུང་བའི་འཇིགས་པའི་དུས་ཀྱི་ཚེར་མ་མ་ལུས་པར་
འདོན་པ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། དགེ་སློང་དང༌། དགེ་སློང་
མ་དང༌། དགེ་བསྙེན་དང༌། དགེ་བསྙེན་མ་ལ་སོགས་པའི་འཁོར་མངོན་པར་དགའ་བ་ཅན་དག་ལ་ངོ་མཚར་རྨད་དུ་བྱུང་བའི་དགའ་བ་དུ་མ་ཀུན་ཏུ་སྐྱེད་པ་ལ་སྙོམས་པར་
ཞུགས་པ་ནི། ལེགས་སོ་ལེགས་སོ་ཞེས་བཀའ་སྩལ་ཏོ། །དེ་ལྟར་སངས་རྒྱས་བཅོམ་ལྡན་འདས་དེ་དག་གིས་གསང་བ་པའི་བདག་པོ་ལག་ན་རྡོ་རྗེ་གཟེངས་བསྟོད་
དེ་རབ་ཏུ་དགའ་བར་མཛད་ནས་རང་རང་གིས་ཕྱག་བསྐུམ་སྟེ་རང་རང་གི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཆོས་ཉན་དུ་གཟུང་བའི་ཕྱིར་འཇིག་རྟེན་
གྱི་ཁམས་མི་མཇེད་འདིར་བཀྱེའོ། །དེ་དག་གིས་གནང་བས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་ཀྱིས་ཀྱང་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་ཕྱག་འཚལ་ནས་བྱང་ཆུབ་སེམས་དཔའི་རྣམ་པར་འཕྲུལ་པའི་བྱིན་གྱི་རླབས་ཆེན་པོ་དང༌། བྱང་ཆུབ་

94-1-310b

སེམས་དཔའི་རྣམ་པར་འཕྲུལ་པ་ཆེན་པོས་ཇི་ཙམ་དུ་སྐྱེས་བུ་སྟོབས་དང་ལྡན་པས་ལག་པ་བསྐུམ་པ་ལས་བརྐྱང་བ་དང༌། བརྐྱང་བ་ལས་བསྐུམ་པ་ཙམ་གྱི་སྐད་ཅིག་ཐང་གཅིག་
ཡུད་ཙམ་དེ་ལ་འཇིག་རྟེན་གྱི་ཁམས་མི་མཇེད་དེར་ཕྱིན་ནས་བཅོམ་ལྡན་འདས་ཀྱིས་གནང་སྟེ་རིན་པོ་ཆེའི་པདྨའི་སྙིང་པོ་དག་ལ་ཕྱོགས་གཅིག་ཏུ་འཁོད་པའི་བར་དུའོ། །དེ་ནས་
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་དེའི་ཚེ་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་
བཀའ་སྩལ་ཏོ། །གསང་བ་པའི་བདག་པོ་ལག་ན་རྡོ་རྗེ། བདུད་སྡིག་ཅན་འདི་རྡོ་རྗེའི་ཞགས་པས་བཅིངས་པ་འདི་ལས་ཁྲོལ་ལ་ཅི་ནས་ཀྱང་སངས་རྒྱས་ལ་སྐྱབས་སུ་འགྲོ་བར་
འགྱུར་བ་དང༌། ཆོས་ལ་སྐྱབས་སུ་འགྲོ་བར་འགྱུར་བ་དང༌། དགེ་འདུན་ལ་སྐྱབས་སུ་འགྲོ་བར་འགྱུར་བ་དང༌། གཞན་ཡང་གང་དག་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་
དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་གང་དག་ཇི་ཙམ་དུ་དེ་བཞིན་གཤེགས་པའི་བསྟན་པ་ལ་གནས་
པར་འགྱུར་བ་དང༌། དེ་བཞིན་གཤེགས་པའི་བསྟན་པ་ལ་ཞུགས་ནས་ཀྱང་ཅི་ནས་ཁོང་དུ་ཆུད་པར་འགྱུར་བ་དེ་ལྟར་གྱིས་ཤིག །དེ་སྐད་ཅེས་བཀའ་སྩལ་པ་དང༌། གསང་

94-1-311a

བ་པའི་བདག་པོ་ལག་ན་རྡོ་རྗེས་བཅོམ་ལྡན་འདས་ཀྱི་ལྟར་མཉན་ནས་བཅོམ་ལྡན་འདས་ལ་ལེགས་སོ་ལེགས་སོ། །ཞེས་གསོལ་ཏེ། བཅོམ་ལྡན་འདས་
ཀྱི་ཞབས་ལ་མགོ་བོས་ཕྱག་འཚལ་ནས་ཡང་རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་བདུད་ཀྱི་དཀྱིལ་འཁོར་ཐམས་ཅད་འཇོམས་པར་བྱེད་པ་ཞེས་བྱ་བ་ལ་
སྙོམས་པར་ཞུགས་སོ། །གསང་བ་པའི་བདག་པོ་ལག་ན་རྡོ་རྗེས་རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་བདུད་ཀྱི་དཀྱིལ་འཁོར་ཐམས་ཅད་འཇོམས་པར་
བྱེད་པ་ཞེས་བྱ་བ་ལ་སྙོམས་པར་ཞུགས་མ་ཐག་ཏུ་དེ་ནས་དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་རབ་ཏུ་གཡོས་ཏེ། འགུལ།
རབ་ཏུ་འགུལ། ཀུན་ཏུ་རབ་ཏུ་འགུལ་ཏོ། །ཆེམ་ཆེམ། རབ་ཏུ་ཆེམ་ཆེམ། ཀུན་ཏུ་རབ་ཏུ་ཆེམ་ཆེམ་མོ། །གསང་བ་པའི་བདག་པོ་ལག་ན་རྡོ་རྗེ་ཡང་མེ་ལྕེ་འབར་བ་
གཅིག་ཏུ་གྱུར་ཏེ། འབར། རབ་ཏུ་འབར། ཀུན་ཏུ་རབ་ཏུ་མཆེད་ཅིང་འབར་ཏེ། འཇིགས་སུ་རུང་བའི་མཆེ་བ་རྣོན་པོ་དྲག་པོ་གཟེངས་ཅན་འཇིགས་པ་ཆེན་པོ་སྐྱེད་
པ་གཙིགས་ཏེ་མཆེ་བ་མནན་ནས་མེ་ལྕེ་ཆེན་པོ་ལྟར་སྨ་ར་སེར་ཞིང་འཇིགས་འཇིགས་ལྟར་འདུག་སྟེ། མི་བཟད་པ་རྣ་བ་ལས་འཕྱང་བའི་སྦྲུལ་དུག་འཐོར་བ་དང༌།

94-1-311b

བ་ལང་སྣ་ལྟ་བུ་དང༌། གཟར་བུ་ལྟ་བུ་དང༌། སྦྲུལ་ཆེན་པོ་ཁ་གདངས་པའི་ཁ་ནས་བྱུང་བའི་མཆེ་བའི་རྩེ་མོ་ནས་དུག་དྲག་པོ་འབར་བ་འབྱུང་བའི་ཚོགས་ཀྱི་ཕྲེང་བ་བཞིན་དུ་
མེ་འབར་བ། ལག་པ་སྟོང་ཕྲག་དུ་མ་ལ་རྡོ་རྗེ་དང༌། ཞགས་པ་དང༌། གཏུན་ཤིང་དང༌། གཏུན་ཤིང་རྐེད་ཉག་དང༌། རལ་གྲི་དང༌། འཁོར་ལོ་དང༌། ལྕགས་སྒྲོག་ལ་སོགས་
པ་ཐོགས་པའི་མཚོན་ཆའི་རྩེ་མོ་ལ་མེ་སྟག་རབ་ཏུ་འཕྲོ་བའི་སྣང་བས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཁོངས་སུ་གཏོགས་པའི་གནོད་སྦྱིན་དང༌།
སྲིན་པོ་དང༌། ཡི་དྭགས་དང༌། ཤ་ཟ་དང༌། མ་མོ་དང༌། འབྱུང་པོའི་གདོན་དང༌། བགེགས་དང༌། ལོག་འདྲེན་ལ་སོགས་པ་སྡང་བ་རབ་ཏུ་སྡང་བ་རབ་ཏུ་སྡང་བའི་སེམས་ཅན་
སྐྲག་པར་བྱེད་པ་རི་དྭགས་ཀྱི་དབང་པོའི་པགས་པ་ཁྲག་དང་བཅས་པ་ཤམ་ཐབས་སུ་བགོས་པ། སྦྲུལ་ཆེན་པོའི་ལུས་ཀྱིས་རྒྱ་གྲམ་དུ་དམ་དུ་བཅིངས་པ། འཇིགས་པ་
བས་ཀྱང་འཇིགས་པར་བྱེད་པ། འཆི་བདག་ཀྱང་སྐྲག་པར་བྱེད་པ། ཁམས་གསུམ་པ་ཐམས་ཅད་ཀྱིས་བསྡུས་པ་ལྟ་བུའི་ལུས་དང་ལྡན་པའི་ཁྲོ་བོར་གྱུར་ནས་ལུས་ཀྱི་
ཚིགས་ཐམས་ཅད་ལས་ཀྱང་ཁྲོ་བོ་ཁ་དོག་དུ་མ་འདི་ལྟ་སྟེ། ཁ་དོག་སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང༌། ནག་པོ་སྟེ་ཐམས་ཅད་ཀྱང་རྡོ་རྗེའི་རང་

94-1-312a

བཞིན་ཅན་ཁྲོ་གཉེར་མི་མཉམ་པས་རྣམ་པར་སྤྲས་པའི་གཉེར་མའི་ཁྲེམ་གཉེར་ཅན་གྱི་དཔྲལ་བའི་དབྱེས་ནས་མེ་སྟག་ལྟ་བུའི་རྡུལ་གྱི་ཐིགས་པ་
རྩུབ་པོ་འཛག་པ་ལས། དུག་འཆང་རྣམ་པ་སྣ་ཚོགས་ཀུན་ཏུ་བྱུང་བས་ཡན་ལག་དང༌། ཉིང་ལག་ཀུན་ཏུ་དཀྲིས་པའི་མངོན་རྟགས་ཅན་དུ་གྱུར་ཅིང་རྡོ་རྗེ་དྲག་ཤུལ་ཅན་
དུ་སྣང་སྟེ། མཆེ་བས་མི་བཟད་པར་འདུག་པའི་ཁ་གདངས་པ་ལས་ཧ་ཧ་ཞེས་གད་མོ་རྟ་གད་འབྱུང་ཞིང༌། འཇིགས་པའི་དུས་ཀྱི་རླུང་གིས་ཆར་པ་དང་བཅས་པའི་སྤྲིན་
དཀྲུགས་པ་ལས་ཆར་གྱི་རྒྱུན་རགས་པ་འབབ་པས་ཡོངས་སུ་གང་བས་རྒྱ་མཚོ་དཀྲུགས་ནས་རླབས་ཆེན་པོ་གཡོ་བ་དང་རྟ་རྒོད་མའི་ཁ་ནས་མེ་བྱུང་བ་ལྟ་བུའི་ཧཱུཾ་ཞེས་
བྱ་བ་ཟབ་ཅིང་བརྟན་པས་རྒྱུ་བའི་འབྱུང་པོའི་ཚོགས་འཇིགས་སྐྲག་སྟེ་འབྱེར་ཞིང་འཐོར་ནས་སྡངས་ཏེ་སྐྱབས་འདོང་ཞིང་འདུད་པས། ཉི་མ་སྟོང་བས་འབར་བའི་ལུས་
རྣམས་མཐོང་བ་ན་སྣ་སྒར་སྒུར་ཅན་ཞོམ་པ་ལྟ་བུ་བུ་ག་ཟབ་མོའི་སྦུབས་ཀྱི་ནང་ནས་སྦྲུལ་སྣ་ཚོགས་འཁྱིལ་བའི་གཙུག་གི་ནོར་བུའི་འོད་ཀྱིས་འགྲམ་པ་རྣམ་པར་
མཛེས་པ། གློག་སྟོང་འདུས་པ་ལྟར་སེར་ཞིང་དམར་བའི་མིག་གི་འབྲས་བུའི་འོད་ཟེར་གྱིས་སྐྲའི་ཚོགས་རྩུབ་ཤིང་གཤོར་ལ་གྱེན་དུ་འགྲེང་བའི་རྩེ་མོ་བརྒྱན་ཅིང་

94-1-312b

འདྲེས་ཏེ་གསལ་བར་གྱུར་པ། སྦྲུལ་གྱི་གདེངས་ཀ་སྟོང་གིས་གདུགས་བྱས་ཤིང༌། སྦྲུལ་རྣམ་པ་སྣ་ཚོགས་ཀྱི་དོ་ཤལ་དང༌། སྐ་རགས་དང༌། དཔུང་རྒྱན་དང༌། གདུ་བུ་དང༌། རྣ་
ཆས་ལུས་བརྒྱན་པ། རྡོ་རྗེ་འབར་བ་དྲི་མ་མེད་ཅིང་དྲག་ཤུལ་ཅན། མི་བཟད་པ་ལག་ན་ཐོགས་པ། མཛུབ་མོ་རྣམས་ལས་ཧཱུཾ་ཞེས་བྱ་བའི་སེངྒེའི་སྒྲ་ཆེན་པོ་དག་གིས་བགེགས་
དང༌། ལོག་འདྲེན་ཐམས་ཅད་ཀུན་ཏུ་བསྡིགས་པ་དག་ཐོན་ཏེ། གང་དེ་དག་གི་མིག་དང༌། ཁ་རྣམས་ནས་གནམ་གྲུམ་པ་ལྟ་བུའི་སྒྲ་ཆེན་པོའི་ཚོགས་ལས་མེ་ལྕེ་ཆེན་པོ་འབར་
བའི་ཚོགས་ཀྱི་སྣང་བ་བྱུང་སྟེ། དེས་སྡང་བའི་བགེགས་དང༌། ལོག་འདྲེན་ལ་སོགས་པ་དྲག་ཤུལ་ཅན་དྲག་ཤུལ་གྱི་སེམས་དང་ལྡན་པ། སྡིག་བ་ཅན་སྡིག་པའི་སེམས་
དང་ལྡན་པ། སྡང་བ་ཅན་སྡང་བའི་སེམས་དང་ལྡན་པ་རྣམས་ཚིག་པར་བྱེད་དོ། །རྨོངས་པར་བྱེད་དོ། །འཚོག་པར་བྱེད་དེ། མི་ཟད་པ་དྲག་པ་རྩུབ་པ་སྡུག་བསྔལ་བ་ཡིད་དུ་
མི་འོང་བའི་ཚོར་བ་མྱོང་བར་བྱེད་དོ། །དེ་དག་ཚོར་བས་ཉེན་པས་དཀོན་མཆོག་གསུམ་ལ་སྐྱབས་སུ་དོང་ངོ༌། །དེའི་ཚེ་བདུད་སྡིག་ཅན་གྱིས་བགེགས་དང༌། ལོག་འདྲེན་དེ་
དག་ཚོར་བ་ཆེན་པོས་ཉེན་ཏེ་དཀོན་མཆོག་གསུམ་ལ་སྐྱབས་སུ་དོང་བ་མཐོང་ནས་འཇིགས་སྡངས་སྐྲག་སྟེ་སྐྱབས་མ་རྙེད་ནས་རླུང་དྲག་པོས་བསྐྱོད་པའི་ཤིང་བཞིན་དུ་འདར།

94-1-313a

རབ་ཏུ་འདར་ཏེ། དུ་བར་འདོད་ན་ཡང་དུ་མ་ནུས་ནས་རི་མོ་བཞིན་དུ་ལུས་ཐམས་ཅད་གཡོ་བ་མེད་པར་གྱུར་ཏོ། །དེ་ནས་གསང་བ་བའི་བདག་པོ་ལག་ན་
རྡོ་རྗེ་སངས་རྒྱས་ཀྱི་མཐུས་བདུད་སྡིག་ཅན་འདུལ་བར་བྱེད་དེ་སྡང་བ་གདོན་དང༌། བགེགས་དང༌། ལོག་འདྲེན་ཐམས་ཅད་དང༌། བདུད་ཀྱི་དཀྱིལ་འཁོར་ཐམས་ཅད་
འཇོམས་པར་བྱེད་པ། རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་ལ་སྙོམས་པར་ཞུགས་ཏེ། དེ་ལྟ་བུའི་གཟུགས་སུ་འདུག་པའི་རྐང་པ་གཉིས་ལས་ཁྲོ་བོ་འབར་
ཞིང་འཇིགས་འཇིགས་ལྟར་འདུག་པ། དྲག་ཤུལ་གྱི་གཟུགས་ཅན། སེངྒེའི་སྒྲ་ཆེན་པོ་ཧཱུཾ་ཞེས་བྱ་བ་འདི་གཉིས་ཕྱུང་སྟེ། དེ་གཉིས་སྐར་མདའ་བཞིན་དུ་ནམ་མཁའི་དཀྱིལ་
དུ་རྒྱང་རིང་དུ་འཕུར་ཏེ་ནམ་མཁའ་ལ་གནས་པའི་ཤུགས་ཀྱིས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་
ཐུབ་པ་ལ་ལན་འབུམ་ཕྲག་དུ་མ་མཐའ་ཡས་མུ་མེད་པར་བསྐོར་བ་བྱས་ཏེ་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་ཀྱི་བུ་ཅི་བགྱི་
བཀའ་སྩོལ་ཅིག །དེ་ནས་གསང་བ་པའི་བདག་པོ་ལག་ན་རྡོ་རྗེ་ཅང་མི་སྨྲ་བར་འདུག་སྟེ། ཡང་དཔྲལ་བའི་དཀྱིལ་ནས་རྡོ་རྗེ་ཁྲོ་བོ་འཇིགས་པ་ཆེན་པོའི་གཟུགས་

94-1-313b

མཆེ་བ་མི་བཟད་པ་དྲག་པས་འཇིགས་སུ་རུངས་པའི་ཁ་གདངས་ཏེ་མཆུ་མ་རུངས་པར་བསྒྱུར་བའི་ཁ་ནས་དུས་ཀྱི་ཐ་མ་འཇིག་པའི་ཚེ་རྣམ་པར་འཐོར་བའི་རླུང་དྲག་པོའི་ཤུགས་
ཀྱིས་རབ་ཏུ་བསྐྱོད་པའི་སྤྲིན་ནག་པོའི་ཚོགས་རབ་ཏུ་སྒྲོག་པས་རྣམ་པར་དཀྲུགས་པའི་རྒྱ་མཚོ་ཆེན་པོའི་སྒྲ་དྲག་པོ་ལྟ་བུའི་ཧཱུཾ་ཞེས་བྱ་བའི་སེངྒེའི་སྒྲས་གང་བ། བགེགས་
དང་ལོག་འདྲེན་ཐམས་ཅད་འཇིགས་ནས་འབྲོས་ཤིང་སྒྱིད་ལུག་ནས་ཕྱོགས་བསླད་པར་བྱེད་པ། ལག་པ་དང༌། རྐང་པ་དང༌། སེན་མོ་དང༌། མིག་དང༌། ཨག་ཚོམ་དང༌། སྐྲ་
ཐམས་ཅད་རྡོ་རྗེ་འབར་བར་སྣང་བས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་རྒྱས་པར་འགེངས་པ་གཟི་བརྗིད་ཐམས་ཅད་ཀྱི་གཟི་བརྗིད་རྣམས་
རང་གི་གཟི་བརྗིད་ཀྱིས་ཟིལ་ཏུ་བརླག་པར་བྱེད་ཅིང༌། རྒྱང་རིང་དུ་བྱེད་པའི་རྡོ་རྗེ་འབར་བའི་སྣང་བ་དེས་རྒྱུ་སྐར་དང༌། གཟའ་དང༌། སྐར་མ་དང༌། ནོར་བུ་རྣམས་ཀྱི་འོད་
ལྷམ་མེར་མ་ཡིན། ལྷན་ནེར་མ་ཡིན། ལྷང་ངེར་མ་ཡིན་པར་བྱེད་པ། གང་ཉི་མ་དང༌། ཟླ་བ་རྫུ་འཕྲུལ་ཆེ་བ། དབང་ཆེ་བར་གྲགས་པ་མཐུ་ཆེ་བ་ཡང་ལྷམ་མེར་མ་ཡིན།
ལྷན་ནེར་མ་ཡིན་པར་བྱེད་པ། དེ་བཞིན་གཤེགས་པའི་འོད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ས་བཅུ་ལ་རབ་ཏུ་གནས་པ་རྣམས་ཀྱི་འོད་མ་གཏོགས་

94-1-314a

པར་འོད་གཞན་ཐམས་ཅད་འོད་མོག་མོག་པོར་བྱེད་པ་གཞན་བྱུང་ངོ༌། །དེ་ནས་རྡོ་རྗེ་ཁྲོ་བོ་དེས་བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ལན་འབུམ་ཕྲག་དུ་མ་མཐའ་ཡས་མུ་མེད་པར་བསྐོར་བ་བྱས་ཏེ་བཅོམ་ལྡན་འདས་ཀྱིས་གནང་
ནས་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་ཀྱི་བུ། ཅི་བགྱི་བཀའ་སྩོལ་ཅིག །དེ་ནས་གསང་བ་པའི་བདག་པོ་ལག་ན་རྡོ་རྗེས་
ཁྲོ་བོ་ཆེན་པོ་རྡོ་རྗེ་ཁྲོ་བོ་དེ་དག་ལ་འདི་སྐད་ཅེས་སྨྲས་སོ། །སྐྱེས་བུ་དམ་པ་དག །དེང་ལ་བདུད་སྡིག་ཅན་དཀོན་མཆོག་གསུམ་ལ་སྐྱབས་སུ་འཛིན་དུ་ཆུག་ཅིག།
འདི་དམ་ཚིག་ལ་གནས་པར་གྱིས་ཤིག། གཞན་ཡང་གང་དག་སྡང་བ་གདོན་དང༌། བགེགས་དང༌། ལོག་འདྲེན་ལ་སོགས་པ་དྲག་ཤུལ་དྲག་ཤུལ་གྱི་སེམས་དང་
ལྡན་པ༑ སྡིག་པ་ཅན་སྡིག་པའི་སེམས་དང་ལྡན་པ། སྡང་བ་ཅན་སྡང་བའི་སེམས་དང་ལྡན་པ་དག་དང༌། དེ་བཞིན་གཤེགས་པའི་བསྟན་པ་ལ་མི་འཇུག་པ་དང༌།
མི་རྟོགས་པ་དང༌། ཡིད་མི་ཆེས་པ་ཐམས་ཅད་དེ་བཞིན་གཤེགས་པའི་བསྟན་པ་ལ་གནས་པར་གྱིས་ཤིག་དང༌། དེས་སེམས་ཅན་ཐམས་ཅད་ཀྱི་ཡུན་རིང་པོའི་

94-1-314b

དོན་དང༌། ཕན་པ་དང༌། བདེ་བར་འགྱུར་རོ། །དེ་སྐད་ཅེས་སྨྲས་པ་དང༌། ཁྲོ་བོ་ཆེན་པོ་རྡོ་རྗེ་ཁྲོ་བོ་དེ་དག་གིས་གསང་བ་པའི་བདག་པོ་ལག་ན་རྡོ་རྗེའི་ཚིག་མཉན་ནས་དེ་བཞིན་
གཤེགས་པའི་བསྟན་པ་ཡང་བཟུང་སྟེ་དུས་གཅིག་ཏུ་སྒྲ་སྐད་ཀྱི་ང་རོ་གཅིག་ཏུ་སེངྒེའི་སྒྲ་ཆེན་པོ་ཧཱུཾ་ཞེས་བྱ་བས་སྟོང་གསུམ་གྱི་སྟོང་ཆེན་བོའི་འཇིག་རྟེན་གྱི་ཁམས་རྒྱས་
པར་འགེངས་ཤིང༌། གསང་སྔགས་ཀྱི་གཞི་འདི་དག་སྨྲས་སོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་དག་
པར་རྫོགས་པའི་སངས་རྒྱས་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའི་དགེ་འདུན་དང་བཅས་པ་བདུན་པོ་དག་ལ་ཕྱག་འཚལ་ལོ། །གནོད་སྦྱིན་གྱི་
སྡེ་དཔོན་ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །རིག་སྔགས་ཀྱི་རྒྱལ་མོ་ཆེན་པོ་རྡོ་རྗེའི་ལྕགས་ཀྱུ་ལ་ཕྱག་འཚལ་ལོ། །རྡོ་རྗེའི་ལུ་གུ་རྒྱུད་ལ་ཕྱག་འཚལ་ལོ། །
རྡོ་རྗེའི་གནམ་ལྕགས་ལ་ཕྱག་འཚལ་ལོ། །རྡོ་རྗེའི་ཤུགས་ལ་ཕྱག་འཚལ་ལོ། །རྡོ་རྗེ་བེ་ཅོན་ལ་ཕྱག་འཚལ་ལོ། །རྡོ་རྗེ་ཡན་ལག་དམར་ལ་ཕྱག་འཚལ་ལོ། །སྟོབས་
པོ་ཆེ་ལ་ཕྱག་འཚལ་ལོ། །རྡོ་རྗེས་རྣམ་པར་འཇོམས་པ་ལ་ཕྱག་འཚལ་ལོ། །འགྲོ་ལྡིང་བ་ལ་ཕྱག་འཚལ་ལོ། །རྡོ་རྗེ་ཕོ་ཉ་མོ་དྲུག་ཅུ་རྩ་བཞི་ལ་ཕྱག་འཚལ་ལོ། །རྡོ་

94-1-315a

རྗེའི་ཁྲོ་བོ་རྣམས་ལ་ཕྱག་འཚལ་ལོ། །ཏདྱ་ཐཱ། ཨོཾ་ཏྲ་ཊ་ཏྲ་ཊ། ཏྲོ་ཊ་ཡ་ཏྲོ་ཊ་ཡ། སྥུ་ཊ་སྥུ་ཊ། སྥོ་ཊ་ཡ་སྥོ་ཊ་ཡ། མོ་ཊ་མོ་ཊ། མོ་ཊ་ཡ་མོ་ཊ་ཡ།
གྷཱུརྞྞ་གྷཱུརྞྞ། གྷཱུརྞྞ་པ་ཡ་གྷཱུརྞྞ་པ་ཡ། སརྦ་སཏྭཱ་ནི། ཏྲ་ས་ཏྲ་ས། ཏྲཱ་ས་ཡ་ཏྲཱ་ས་ཡ། བྷྲ་མ་བྷྲ་མ། སཾ་བྷྲ་མ་ཡ་སཾ་བྷྲ་མ་ཡ། སརྦ་བྷཱུ་ཏ་ནི། ཀུཊྚ་ཡ་ཀུཊྚ་ཡ། སཾ་ཀུཊྚ་ཡ་སཾ་
ཀུཊྚ་ཡ༑ སརྦ་ཤ་ཏྲུན། གྷཊྚ་གྷཊྚ། སཾ་གྷཊྚ་ཡ་སཾ་གྷཊྚ་ཡ། སརྦ་བིདྱ་བཛྲ་བཛྲ། སྥོ་ཊ་ཡ་བཛྲ་བཛྲ། ཀ་ཊ་ཡ་བཛྲ་བཛྲ། མ་ཊ་ཡ་བཛྲ་བཛྲ། ཨུཙྪ་ཊ་ཡ་བཛྲ་བཛྲ། ཧ་ན་
བཛྲ་བཛྲ། ད་ཧ་བཛྲ་བཛྲ། པ་ཙ་བཛྲ་བཛྲ། མ་ཐ་བཛྲ་བཛྲ། ཨུ་སཱ་ད་ཡ་མ་ཧཱ་བཛྲ་བཛྲ། དྷཱ་ར་བཛྲ་པཱ་ཎི་པྲི་ཡེ། ཀ་ཧ་ཀ་ཏ། ཧ་ས་ཧ་ས། མ་ཧཱ་ཊཱཊྚ་ཧཱ་ས། ཁ་ཅིག་ཏུ་
རྒྱ་མཚོའི་རླབས་འཁྲུགས་པ་ལྟ་བུར་ཟབ་ཅིང་འཇིགས་སུ་རུང་བའི་ཧཱུཾ་ཞེས་བྱ་བའི་སེངྒེའི་སྒྲ་སྡང་བ་རབ་ཏུ་སྡང་བ་བགེགས་དང་ལོག་འདྲེན་ཀུན་ཏུ་སྐྲག་པར་བྱེད་
པ་དང༌། སྡང་བ་ཐམས་ཅད་གཞོམ་དུ་གསོལ། འཇོམས་སུ་སྩལ་དུ་གསོལ། ཧཱུཾ་ཧཱུཾ་ཕཊ། བཛྲ་བ་ར་པྲ་ད་སྥོ་ཊ། བསྒྲུབ་པར་བྱ་བ་ལྷ་དང༌། ལྷ་མ་ཡིན་དང༌། ལྟོ་འཕྱེ་
ཆེན་པོ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། མ་མོ་དང༌། འབྱུང་པོ་དང༌། གདོན་གྱི་ཚོགས་མཐར་ཕྱིན་པ། འབྱེར་བར་མཛད་པ་ཧཱུཾ་ཧཱུཾ་

94-1-315b

ཕཊ༑ ཧེ་ཧེ་ཕཊ། ཨ་མེ་གྷ་ཕཊ། རྒྱལ་ཆེན་བཞིའི་རིས་ཀྱི་ལྷ་ཁང་ཁྱིམ་དང་བཅས་པ། བུ་དང༌། ཆུང་མ་དང༌། ཕྱུགས་དང༌། རྩ་ལག་དང་བཅས་པར་གཡོ་བར་བགྱིད་དུ་སྩལ་
དུ་གསོལ། ཧཱུཾ་ཧཱུཾ་ཕཊ། འབྱེར་བར་བགྱིད་དུ་སྩལ་དུ་གསོལ། ཧཱུཾ་ཧཱུཾ་ཕཊ། སུམ་ཅུ་རྩ་གསུམ་གྱི་ལྷ་ཁང་ཁྱིམ་དང་བཅས་པ། བུ་དང༌། ཆུང་མ་དང༌། ཕྱུགས་དང༌། རྩ་ལག་
དང་བཅས་པ་གཡོ་བར་བགྱིད་དུ་སྩལ་དུ་གསོལ། ཧཱུཾ་ཧཱུཾ་ཕཊ། འབྱེར་བར་བགྱིད་དུ་སྩལ་དུ་གསོལ། ཧཱུཾ་ཧཱུཾ་ཕཊ། ལྷའི་དབང་པོ་བརྒྱ་བྱིན་ཁང་ཁྱིམ་དང་བཅས་པ། བུ་དང༌།
ཆུང་མ་དང༌། ཕྱུགས་དང༌། རྩ་ལག་དང་བཅས་པར་གཡོ་བར་བགྱིད་དུ་སྩལ་དུ་གསོལ། ཧཱུཾ་ཧཱུཾ་ཕཊ། འཐབ་བྲལ་གྱི་ལྷ་ཁང་ཁྱིམ་དང་བཅས་པ། བུ་དང༌། ཆུང་མ་དང༌། ཕྱུགས་
དང༌། རྩ་ལག་དང་བཅས་པ་གཡོ་བར་བགྱིད་དུ་སྩལ་དུ་གསོལ། ཧཱུཾ་ཧཱུཾ་ཕཊ། དགའ་ལྡན་གྱི་ལྷ་ཁང་ཁྱིམ་དང་བཅས་པ། བུ་དང༌། ཆུང་མ་དང༌། ཕྱུགས་དང༌། རྩ་ལག་དང་བཅས་
པ་གཡོ་བར་བགྱིད་དུ་སྩལ་དུ་གསོལ། ཧཱུཾ་ཧཱུཾ་ཕཊ། འཕྲུལ་དགའི་ལྷ་ཁང་ཁྱིམ་དང་བཅས་པ། བུ་དང༌། ཆུང་མ་དང༌། ཕྱུགས་དང༌། རྩ་ལག་དང་བཅས་པ་གཡོ་བར་བགྱིད་
དུ་སྩལ་དུ་གསོལ། ཧཱུཾ་ཧཱུཾ་ཕཊ། གཞན་འཕྲུལ་དབང་བྱེད་ཀྱི་ལྷ་ཁང་ཁྱིམ་དང་བཅས་པ་བུ་དང༌། ཆུང་མ་དང༌། ཕྱུགས་དང༌། རྩ་ལག་དང་བཅས་པ་གཡོ་བར་བགྱིད་དུ་

94-1-316a

སྩལ་དུ་གསོལ། ཧཱུཾ་ཧཱུཾ་ཕཊ། དེ་བཞིན་དུ་འོད་གསལ་དང༌། ཚངས་རིས་ནས་གནས་གཙང་མའི་འོག་མིན་གྱི་བར་གྱི་ལྷ་ཁང་ཁྱིམ་དང་བཅས་པ་བུ་དང༌།
ཆུང་མ་དང༌། ཕྱུགས་དང༌། རྩ་ལག་དང་བཅས་པ་གཡོ་བར་བགྱིད་དུ་གསོལ། ཧཱུཾ་ཧཱུཾ་ཕཊ། འབྱེར་བར་བགྱིད་དུ་སྩལ་དུ་གསོལ། རིག་སྔགས་འཆང་གྲུབ་པ་རྣམས་
རེངས་པར་མཛད་དུ་གསོལ། རྨུགས་པར་མཛད་དུ་གསོལ། རྨོངས་པར་མཛད་དུ་གསོལ། གཅུ་པར་གསོལ། གཅད་དུ་གསོལ། གཞིག་ཏུ་གསོལ། རྣམ་པར་གཞིག་ཏུ་
གསོལ༑ མནན་དུ་གསོལ། ཧཱུཾ་ཧཱུཾ་ཕཊ། ཨོཾ་ཁྲོ་བོ་ཁྲོ་བོ་ཆེན་པོ་རྣམ་པར་བཀྲ་བ། སེར་སྐྱ་བོ། ནག་པོ། དམར་པོ། སེར་པོ། མི་ཕམ་པ། རྟག་ཏུ་འབར་བའི་ཁྲོ་བོ། སུ་རུ་
སུ་རུ་སུ་རུ། མུ་རུ་མུ་རུ་མུ་རུ། ཏུ་རུ་ཏུ་རུ་ཏུ་རུ། གྷུ་རུ་གྷུ་རུ་གྷུ་རུ། དྷུ་རུ་དྷུ་རུ་དྷུ་རུ། ཐ་ར་ཐ་ར་ཐ་ར། བྷ་ར་བྷ་ར་བྷ་ར། ཧ་ར་ཧ་ར་ཧ་ར། ཡ་ར་ཡ་ར། མ་ར་མ་ར། ཀུ་ཧུ་ཀུ་
ཧུ༑ ཙི་ལི་ཙི་ལི། མི་ལི་མི་ལི། ལུ་ཊུ་ལུ་ཊུ། སརྦྦ་ཊཱ་ལཱ་མ་མཱ་ཧཱུཾ། པུ་ལུ་པུ་ལུ། ལེནྟཱཾ་ལོ་ཧི་ས་ལེནྟཱཾ། མུ་ལུ་ལཾ་ཁཱ་སེ། ཙུ་ལུ་ཙུ་ལེནྟཾ། མ་ལུ་པུ་ལེནྟཾ། མ་ལུ་རུ་བི། ཀུ་པི་
པུརྦྦ༑ ལེ་ཎྱུ་སྤུར་གྷ་ཎྱུ། སྤུ་བི་རི་ཙུ། སུ་རུ་སུ་རུ། མུ་རུ་མུ་རུ། སུ་མུ་སུ་མུ་རུ་ཨ་ཀ་ཊེ། བི་ག་ཊེ། ནི་ཀ་ཊེ། ཀ་ཊ་བི་ཀ་ཊེ། ནི་ཀ་ཊེ། ཀ་ཊཾ་ཀ་ཊེ། ཛ་ཡེ་བི་ཛ་ཡེ། ཛ་ཡནྟི།

94-1-316b

པི་ཛ་ཡནྟི། ཏི་མིངྒི་སི། མ་ཧཱ་ཏི་མིངྒི་སི། གྷུ་ཏངྒ་མེ་བྷུ་ཏ། བ་ར་ཡ་ཎེ། སྡང་བ་རྣམས་ལ་རྗེས་སུ་འདོམས་པ། མ་དུལ་བ་རྣམས་དུལ་བ། དྲག་ཤུལ་ཅན་རྣམས་འབྱེར་བར་མཛད་
པ༑ དཔའ་བོ་རྣམས་ཀྱི་ནང་ན་དཔའ་བ། དེས་པ་རྣམས་ཀྱི་ནང་ན་དེས་པ། མ་གྲུབ་པ་རྣམས་གྲུབ་པར་མཛད་པ། གྲུབ་པ་རྣམས་ཆུད་མི་ཟ་བར་མཛད་པ། སེམས་ཅན་ཐམས་
ཅད་ལ་ཕན་པ་མཛད་པ། དེ་བཞིན་གཤེགས་པ་ཐམས་ཅད་ཀྱིས་གནས་བསྔགས་པ། སངས་རྒྱས་ཐམས་ཅད་ལ་བསྙེན་བཀུར་མཛད་པ། རྡོ་རྗེའི་རིགས་ཀྱི་རིག་སྔགས་
ཐམས་ཅད་ཀྱིས་བྱིན་གྱིས་བརླབས་པ་ཚུར་གཤེགས་ཚུར་གཤེགས། རྡོ་རྗེ་རིགས་ཀྱི་རྩེ་མོའི་ཁང་པ་བརྩེགས་པ་ན་བཅོམ་ལྡན་འདས་ཀྱི་སྤྱན་སྔར་ལྷ་དང༌། ཀླུ་དང༌།
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་ཐམས་ཅད་ཀྱི་མདུན་དུ་དམ་ཚིག་གང་བཅས་པ་དེ་རྗེས་
སུ་བསྐྱང་དུ་གསོལ། རྗེས་སུ་བསྐྱང་དུ་གསོལ། གཤེགས་སུ་གསོལ། མྱུར་དུ་གཤེགས་སུ་གསོལ། བདག་གི་ལས་རྣམས་མྱུར་བ་མྱུར་བར་སྒྲུབ་ཏུ་གསོལ། སྐྲག་པར་
བྱེད་པ༑ རྡོ་རྗེ་འཛིན་པ་ལག་ན་རྡོ་རྗེ་ལ་ཕྱག་འཚལ་ལོ། །ཧུ་རུ་ཧུ་རུ། གྲུབ་པ་དྲག་པོ་ལག་ན་རྡོ་རྗེ་བཀའ་སྩོལ་ཅིག་སྭཱཧཱ། ཤིན་ཏུ་གྲུབ་པར་བྱེད་པ་ལ་སྭཱཧཱ། རྡོ་རྗེ་ཆེན་པོ་

94-1-317a

ལ་སྭཱཧཱ༑ རྡོ་རྗེ་ཕུར་པ་ལ་སྭཱཧཱ། རྡོ་རྗེ་འབྱུང་པོ་ལ་སྭཱཧཱ། རྡོ་རྗེ་བྱིན་གྱིས་བརླབས་པ་ལ་སྭཱཧཱ། རྡོ་རྗེ་ཀི་ལི་ཀི་ལི་ལ་སྭཱཧཱ། དྲག་པོ་ཀི་ལི་ཀི་ལི་ལ་
སྭཱཧཱ། དམར་པོ་ཀི་ལི་ཀི་ལི་ལ་སྭཱཧཱ། བྱིས་པ་ཀི་ལི་ཀི་ལི་ལ་སྭཱཧཱ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ལ་སྭཱཧཱ། བདག་གི་གནོད་པ་དང༌། ནད་འགོ་
པ་ཐམས་ཅད་དང༌། རིམས་ཐམས་ཅད་མེད་པར་མཛོད་ཅིག་སྭཱཧཱ། དེ་ནས་རྡོ་རྗེ་ཁྲོ་བོ་ཆེན་པོས་འདི་སྐད་སྨྲས་པ་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་འདི་རྣམ་པ་དྲུག་ཏུ་གཡོས་ཏེ་ཕྱོགས་དང༌། ཕྱོགས་མཚམས་ཐམས་ཅད་དང༌། དེ་བཞིན་དུ་བར་སྣང་ལ་རྡོ་རྗེའི་སྐར་མདའ་ཆེན་པོའི་བེ་ཅོན་འབབ་
པར་སྣང་ངོ༌། །གནམ་གྲུམ་པའི་སྒྲ་ཆེན་པོ་ཡང་གྲག་གོ །ཀུན་ནས་ས་ཆེན་པོ་འདི་གྲུམ་པར་ཀུན་ཏུ་སྣང་ངོ༌། །ས་ཆེན་པོའི་སེར་ཀ་དེ་དག་ནས་ཡན་ལག་བརྒྱད་དང་
ལྡན་པའི་ཆུའི་རྒྱུན་གྱེན་དུ་བྱུང་ངོ༌། །ཆུའི་རྒྱུན་དེ་དག་གིས་རྣམ་པར་འཇིགས་པའི་དུས་ཀྱི་ཆུ་བཞིན་དུ་ས་ཆེན་པོ་ཐམས་ཅད་ཀུན་ཏུ་གང་བར་སྣང་ངོ༌། །གང་དག་སའི་
འོག་ན་གནས་པའི་ཀླུ་ཆེན་པོ་དང༌། ལྷ་ཆེན་པོ་དང༌། ལྷ་མ་ཡིན་ཆེན་པོ་དང༌། དེ་དག་ཐམས་ཅད་ཀྱང་སའི་འོག་ནས་ཐོན་ཅིང་རི་རབ་ཀྱི་དྲུང་དུ་ཐོན་ཏེ་གྱེན་དུ་བྱུང་

94-1-317b

ནས་བཅོམ་ལྡན་འདས་ལ་སྐྱབས་སུ་དོང་ངོ༌། །དེ་ནས་དྲག་ཤུལ་ཅན་དྲག་ཤུལ་གྱི་སེམས་དང་ལྡན་པ། སྡང་བ་སྡང་བའི་སེམས་དང་ལྡན་པའི་འབྱུང་པོ་དང༌། བགེགས་
དང༌། ལོག་འདྲེན་གང་དག་འཁོད་པ་དེ་དག་ཀྱང་ཀུན་ཏུ་འབར། རབ་ཏུ་འབར་ཞིང་ཀུན་ཏུ་རབ་ཏུ་འབར་ཏེ་མེ་ལྕེ་གཅིག་ཏུ་གྱུར་པ་དག་གིས་རང་རང་གི་ལུས་ཀུན་ཏུ་རྣམ་
པར་འཇོམས་པར་ཤེས་ཏེ། དེ་དག་སྡུག་བསྔལ་མི་བཟད་ཅིང་དྲག་ལ་རྩུ་བ་པས་ཉེན་ནས་ཧ་ཧ་ཞེས་བྱ་བའི་དུ་སྐད་བཏོན་ཏེ་ཚིག་འདི་སྐད་ཅེས་སྨྲས་སོ། །གསང་བ་པའི་
བདག་པོ། བདག་ཅག་སྐད་ཅིག་གིས་སྲོག་ཀྱང་མ་མཆིས་པར་འགྱུར་དུ་བགྱིད་ན། འཇིགས་པ་ཆེན་པོར་ལྷུང་བ་འདི་ལས་ཡོངས་སུ་བསྐྱབ་ཏུ་གསོལ། བགེགས་
དང༌། ལོག་འདྲེན་རྣམས་ཇི་ལྟ་བ་དེ་བཞིན་དུ་གཞན་འཇིག་རྟེན་གྱི་ཁམས་གཞན་ཐམས་ཅད་ན་གནས་པ་དང༌། རི་དང༌། ཆུ་བོ་དང༌། ལྟེང་ཀ་དང༌། རྫིང་དང༌། དུར་
ཁྲོད་དང༌། ཤིང་དང༌། ཐིབས་པོ་དང༌། ཁྲོན་པ་རྙིང་པ་དང༌། བཏུང་བ་དང༌། ལམ་གྱི་བཞི་མདོ་དང༌། སུམ་མདོ་དང༌། གཙུག་ལག་ཁང་ཞིག་པ་དང༌། གནས་དང༌། ལྷ་ཁང་
ན་གནས་པ་དག་ཐམས་ཅད་ཀྱིས་ཀྱང་གསང་བ་པའི་བདག་པོ་ལག་ན་རྡོ་རྗེ་འཇིགས་པ་ཆེན་པོ་ལྟུང་བ་འདི་ལས་ཡོངས་སུ་བསྐྱབ་ཏུ་གསོལ། ཡོངས་སུ་བསྐྱབ་ཏུ་

94-1-318a

གསོལ་ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་བཞིན་དུ་ལྷའི་ཁང་པ་ཐམས་ཅད་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས་ཏེ་མོག་མོག་པོར་
གྱུར་ཅིང་འོད་མེད་པར་ཀུན་ཏུ་སྣང་ངོ༌། །བདུད་ཀྱི་ཁྱིམ་ཐམས་ཅད་ཀྱང་ཀུན་ཏུ་འབར་ཞིང༌། ཀུན་ཏུ་རབ་ཏུ་མཆེད་ཅིང་འབར་ཏེ་མེ་ལྕེ་གཅིག་ཏུ་གྱུར་པར་སྣང་ངོ༌།།
གང་བདུད་ཀྱི་རིས་ཀྱི་ལྷའི་བུ་དེ་དག་ཐམས་ཅད་ཀྱང་རྡོ་རྗེ་ཁྲོ་བོ་ཆེན་པོས་སྔངས་སྐྲག་ཏེ་རང་རང་གི་མགོ་རྡོ་རྗེ་རྣམས་ཀྱིས་རྣམ་པར་འཇོམས་པ་མཐོང་ནས་བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། གསང་བའི་བདག་པོ་ལག་ན་རྡོ་རྗེ་ལ་སྐྱབས་སུ་དོང་ངོ༌། །
བདུད་སྡིག་ཅན་ཡང་ཤིན་ཏུ་སྡུག་བསྔལ་བའི་ཚོར་བས་ཉམ་ཐག་ཅིང་སྐྲག་ལ་ཞུམ་སྟེ་གནོད་པས་སྡངས་ནས་སངས་རྒྱས་ལ་སྐྱབས་སུ་སོང༌། ཆོས་ལ་སྐྱབས་སུ་
སོང༌། དགེ་འདུན་ལ་སྐྱབས་སུ་སོང་ངོ༌། །གསང་བ་པའི་བདག་པོ་ལག་ན་རྡོ་རྗེ་ལ་ཕྱག་འཚལ་ཏེ། ཁྲོ་བོ་ཆེན་པོ་རྡོ་རྗེ་ཁྲོ་བོ་དེ་དག་ལ་འདི་སྐད་ཅེས་སྨྲས་སོ། །རིགས་
ཀྱི་བུ་དག་ཡོངས་སུ་སྐྱོབས་ཤིག། ཡོངས་སུ་སྐྱོབས་ཤིག །བདག་ནམ་བྱང་ཆུབ་ཀྱི་སྙིང་པོ་ལ་འདུག་གི་བར་དུ་སངས་རྒྱས་ལ་སྐྱབས་སུ་འགྲོའོ། །ཆོས་ལ་སྐྱབས་

94-1-318b

སུ་འགྲོའོ། །དགེ་འདུན་ལ་སྐྱབས་སུ་འགྲོའོ། །སེམས་ཅན་ཐམས་ཅད་ཀྱི་དོན་གྱི་ཕྱིར་ཕ་ལྟ་བུ་དང༌། མ་ལྟ་བུ་དང༌། སྤུན་ལྟ་བུ་དང༌། གཉེན་ལྟ་བུ་དང༌། སྣག་གི་གཉེན་
མཚམས་ལྟ་བུར་འགྱུར་བར་བྱང་ཆུབ་ཏུ་སེམས་བསྐྱེད་དོ། །བདག་དེང་ཕྱིན་ཆད་སེམས་ཅན་ཐམས་ཅད་ཀྱི་ཕ་དང༌། མ་དང༌། སྤུན་དང༌། གཉེན་དང༌། སྣག་གི་གཉེན་
མཚམས་སུ་འགྱུར་བར་བྱའོ། །ལུས་དང༌། ངག་དང༌། ཡིད་ཀྱི་ལས་ཅུང་ཟད་གང་ཅི་བྱེད་པ་དེ་སེམས་ཅན་ཐམས་ཅད་བླ་ན་མེད་པའི་ཡེ་ཤེས་ཐོབ་པར་བྱ་བའི་ཕྱིར་
ཡོངས་སུ་བསྔོའོ། །བདག་དབུགས་ཕྱུང་ནས་གཞན་ཡང་དབུགས་དབྱུང་ངོ༌། །བདག་གྲོལ་ནས་གཞན་ཡང་དགྲོལ་ལོ། །བདག་མྱ་ངན་ལས་འདས་ནས་གཞན་ཡང་མྱ་ངན་
ལས་བཟླའོ། །རུས་པ་དང༌། རྐང་དང༌། ཁྲག་དང༌། ཤ་དང༌། ཉམས་མཐུ་དང༌། སྲོག་གིས་ཀྱང་སེམས་ཅན་ཐམས་ཅད་ལ་རིམ་གྲོར་བྱའོ། །མཆོད་པར་བྱའོ། །བརྗེད་
པར་བྱའོ། །སངས་རྒྱས་དང༌། བྱང་ཆུབ་སེམས་དཔའ་དང༌། འཕགས་པ་ཉན་ཐོས་དང༌། རང་སངས་རྒྱས་དང༌། སློབ་དཔོན་དང༌། བླ་མའི་གནས་ཐམས་ཅད་ལ་ཡང་
བསྙེན་བཀུར་བྱའོ། །བསྟི་སྟང་དུ་བྱའོ། །རིམ་གྲོར་བྱའོ། །མཆོད་པར་བྱའོ། །དེ་ནས་བདུད་སྡིག་ཅན་གྱིས་དཀོན་མཆོག་གསུམ་ལ་སྐྱབས་སུ་འགྲོ་བ་བཟུང་སྟེ་བྱང་

94-1-319a

ཆུབ་ཀྱི་སེམས་རིན་པོ་ཆེ་བསྐྱེད་པ་དང༌། ཐམས་ཅད་དང་ལྡན་པའི་འཁོར་དེ་ངོ་མཚར་དུ་གྱུར་ཏེ་དགའ་བ་ཐོབ་ནས་སྒྲ་སྐད་ཀྱི་ང་རོ་གཅིག་ཏུ་འདི་
སྐད་ཅེས་སྨྲས་སོ། །གང་གི་ཕྱིར་ན་བདུད་ཁྱོད་ཀྱིས། །སེམས་ཅན་ཀུན་ལ་བདེ་བའི་ཕྱིར། །བླ་མེད་བྱང་ཆུབ་སེམས་བསྐྱེད་པ། །བདག་ཅག་རྗེས་སུ་ཡི་རང་ངོ༌།།
རིན་ཆེན་སེམས་འདིས་མི་རིང་བར། །རྣམ་འདྲེན་སངས་རྒྱས་གྱུར་ནས་ནི། །སེམས་ཅན་ཤིན་ཏུ་སྡུག་བསྔལ་ཀུན། །མྱ་ངན་ལས་ནི་བཟླ་བར་གྱིས། །རྒྱལ་བའི་
མཆོག་འདི་ཇི་བཞིན་དུ། །སྐྱེ་རྒུ་ཐམས་ཅད་གདུལ་བར་བྱོས། །སྟོབས་པོ་ཆེ་དང་ལྡན་པ་ཡིས། །བདུད་བཞི་པོ་དག་གདུལ་བར་གྱིས། །དེ་སྐད་ཅེས་སྨྲས་པ་དང༌། ཐམས་
ཅད་དང་ལྡན་པའི་འཁོར་ཆེན་པོ་དེ་སངས་རྒྱས་ཀྱི་མཐུས་རང་རང་གི་ལག་གི་སྙིམ་པ་ནས་མེ་ཏོག་གི་ཕུར་མ་ཐོགས་པ་ཤེས་ཏེ། མེ་ཏོག་གི་ཕུར་མ་དེ་དག་གིས་བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། གསང་བ་པའི་བདག་པོ་ལག་ན་རྡོ་རྗེ་དང༌། ཁྲོ་བོ་ཆེན་པོ་
རྡོ་རྗེའི་ཁྲོ་བོ་དེ་དག་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་དང༌། ཕྱོགས་བཅུའི་འཇིག་རྟེན་གྱི་ཁམས་ནས་འདུས་པའི་བྱང་ཆུབ་སེམས་

94-1-319b

དཔའ་སེམས་དཔའ་ཆེན་པོ་དེ་དག་ལ་གཏོར་བ་དང༌། དེ་ཡང་སངས་རྒྱས་ཀྱི་མཐུས་མེ་ཏོག་གི་གཞལ་མེད་ཁང་ཆེན་པོར་གྱུར་ཏོ། །བདུད་སྡིག་ཅན་ནི། མཆོག་ཏུ་བདེ་
བས་ཚིམ་པར་གྱུར་ནས་སངས་རྒྱས་རྗེས་སུ་དྲན་བསྒོམ་ཞིང་རང་གི་བསོད་ནམས་ཀྱི་རྣམ་པར་སྨིན་པའི་རྫུ་འཕྲུལ་གྱི་མཐུ་དང༌། དེ་བཞིན་གཤེགས་པ་རྗེས་སུ་སེམས་
པས་མདུན་དུ་རིན་པོ་ཆེའི་གཞལ་མེད་ཁང་ཆེན་པོ་དཔག་བསམ་གྱི་ཤིང་དུ་མས་མིག་མང་རིས་བརྒྱད་དུ་བྲེས་པ། རིན་པོ་ཆེ་དང༌། ནོར་བུ་དང༌། མུ་ཏིག་དང༌། དུང་
དང༌། མན་ཤེལ་དང༌། བྱི་རུ་དང༌། མརྒད་དང༌། བཻ་ཌཱུཪྱ་དང༌། ཨནྡ་རྙིལ་དང༌། མཐོན་ཀ་ཆེན་པོ་དང༌། ཀེ་ཀེ་རུ་དང༌། ཀེ་ཀེ་རུ་ཆེན་པོ་དང༌། རྡོ་རྗེ་དང༌། རྡོ་རྗེ་ཆེན་པོ་
དང༌། དུན་ལས་དང༌། དུན་ལས་ཆེན་པོ་དང༌། འཛམ་བུའི་ཆུ་བོའི་གསེར་གྱི་དྲ་བས་རྣམ་པར་སྤྲས་པ། གདུགས་དང༌། རྒྱལ་མཚན་དང༌། བ་དན་དང༌། རྣམ་པར་རྒྱལ་
བའི་བ་དན་བསྒྲེངས་པས་ལེགས་པར་བརྒྱན་པ། མེ་ཏོག་ཕྲེང་བས་ཀླུབས་པ། པོག་སྣོད་དུ་མ་ནས་བདུག་པ་དྲི་ཞིམ་པོའི་ངད་ཀྱིས་དྲི་ཞིམ་པར་བྱས་པ། ཕྱེ་མ་དྲི་ཞིམ་
པོའི་བསྒོ་བས་བསྒོས་པ། ལྷའི་བུ་མོ་འབུམ་ཕྲག་དུ་མ་སིལ་སྙན་དང༌། ཕེག་རྡོབ་པ་དང༌། གླུ་ལེན་ཅིང་གར་བྱེད་པ། རྫིང་བུ་ཡན་ལག་བརྒྱ་དང་ལྡན་པའི་ཆུ་ཅན་

94-1-320a

འབུམ་ཕྲག་དུ་མའི་དབུས་ནས་རིན་པོ་ཆེ་སྣ་ཚོགས་པདྨ་དང༌། ཀུ་མུ་ད་དང༌། པདྨ་དཀར་པོ་དང༌། ཨུཏྤ་ལ་དང༌། དྲི་མཆོག་བྱུང་བས་མཛེས་པར་བྱས་པའི་
ཕྱོགས་དང་ལྡན་པ་བྱུང་ནས་དེ་མཆོག་ཏུ་དགའ་བ་དང༌། རངས་པ་དང༌། ཡིད་བདེ་བ་སྐྱེས་པ་དེ་གུས་པ་ཐམས་ཅད་ཀྱིས་དེ་བླངས་ནས་བདུད་ཀྱི་མཐུ་ཆེན་པོ་དང༌། བདུད་
ཀྱི་རྣམ་པར་འཕྲུལ་བ་ཆེན་པོ་དང༌། བདུད་ཀྱི་རྫུ་འཕྲུལ་ཆེན་པོས་ལག་པ་གཉི་གས་སྤྱི་བོ་ལ་བླངས་ཏེ་དགེ་བའི་བཤེས་གཉེན་གསང་བ་པའི་བདག་པོ་ལག་ན་རྡོ་རྗེ་ལ་
དགའ་བ་དང༌། མཆོད་པའི་ཕྱིར་ཕུལ་ཏེ། ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །འཇིག་རྟེན་དག་ལ་དབང་བྱེད་དབང་གིས་འབྱོར་
གྱུར་པ༑ ༑སྟོབས་བཅུའི་སྲས་རབ་མཆོག་ལྡན་ཁྱོད་ལ་བརྟེན་ནས་སུ། །བྱང་ཆུབ་ཕྱིར་ནི་ཆགས་བྲལ་དྲི་མེད་བྱང་ཆུབ་སེམས། །སེམས་ཅན་བདེ་སྒྲུབ་གཏེར་དང་འདྲ་བ་
བདག་གིས་ཐོབ། །བདག་མིག་གཏི་མུག་མུན་པས་དྲི་ཅན་དྲི་མེད་གྱུར། །སྲིད་པའི་འདོད་ཆགས་རབ་ཏུ་ཞི་ཞིང་སྤྲོས་དང་བྲལ། །མྱ་ངན་འདས་པའི་དྲང་པོའི་ལམ་ནི་བདག་
ལ་བསྟན། །སེམས་དམྱལ་མི་བཟད་ཐམས་ཅད་རབ་ཏུ་ཞི་བར་འགྱུར། །སྡིག་བྲལ་འཇིག་རྟེན་མགོན་ལ་སྐྱབས་སུ་མ་སོང་བ། །ཀྱེ་མ་དམན་པ་ཡུན་རིང་ཇི་ལྟ་བསླུས་

94-1-320b

ཤིག་གུ་།དེ་རིང་ཐུབ་དབང་སྲས་པོ་རྣམས་ལ་བསོད་ནམས་དང༌། །དད་དང་སྙིང་རྗེ་ཏིང་འཛིན་ཐོབ་ནས་ངོ་མཚར་གྱུར། །ས་མདོག་གཅིག་པུར་སངས་རྒྱས་མྱུར་དུ་གྲུབ་
པར་ཤོག །གཅིག་པུས་འགྲོ་བ་མ་ལུས་མྱ་ངན་བཟླ་བར་བྱ། །སྲིད་པ་གཞན་ན་ཀུན་ཏུ་རྒྱུ་ཚེ་བདག་གི་ཡིད། །རང་ཕན་འཇུག་དང་དགེ་བཤེས་བྲལ་བར་མ་གྱུར་ཅིག།
དེ་ནས་བདུད་སྡིག་ཅན་གྱིས་ཚུལ་དང་འདྲ་བའི་ཚིགས་སུ་བཅད་པ་འདི་དག་གིས་གསང་བ་པའི་བདག་པོ་ལག་ན་རྡོ་རྗེ་ལ་མངོན་པར་བསྟོད་ནས་ཅང་མི་སྨྲ་བར་གྱུར་
ཏོ༑ ༑དེ་ནས་གསང་བ་པའི་བདག་པོ་ལག་ན་རྡོ་རྗེས་ཁྲོ་བོ་ཆེན་པོ་རྡོ་རྗེ་ཁྲོ་བོ་དེ་དག་ལ་འདི་སྐད་ཅེས་སྨྲས་སོ། །རིགས་ཀྱི་བུ་དག །སྡང་བ་དང༌། གདོན་དང༌། བགེགས་
དང༌། ལོག་འདྲེན་དེ་དག་ཐམས་ཅད་གང་གིས་སེམས་ཅན་ཐམས་ཅད་ལ་རྣམ་པར་རྩོམ་པ་རྣམ་པར་མི་འཚེ་བ་དང༌། བགེགས་མི་བྱེད་པ་དང༌། དཀོན་མཆོག་གསུམ་
ལ་སྐྱབས་སུ་འགྲོ་བར་འགྱུར་བར་དེ་བཞིན་གཤེགས་པའི་དམ་ཚིག་འཛིན་དུ་ཆུག་ཅིག །རིགས་ཀྱི་བུ་དག། འདི་དག་ལ་མི་འཇིགས་པ་ཡང་བྱིན་ཅིག །དེས་སེམས་
ཅན་ཐམས་ཅད་ཀྱི་དོན་དང༌། ཕན་པ་དང༌། བདེ་བ་དང༌། མྱ་ངན་ལས་འདས་པ་བླ་ན་མེད་པ་ཡང་མཐོང་བར་འགྱུར་རོ། །དེ་སྐད་ཅེས་སྨྲས་པ་དང༌། ཁྲོ་བོ་ཆེན་པོ་རྡོ་རྗེ་

94-1-321a

ཁྲོ་བོ་དེ་དག་གིས་གསང་བ་པའི་བདག་པོ་ལག་ན་རྡོ་རྗེ་ལ་ལེགས་སོ་ཞེས་ཏེ་ཚིག་ལ་མངོན་པར་དགའ་ནས་ཡང་ལྷ་དང༌། ཀླུ་དང༌། གནོད་སྦྱིན་དང༌། 
དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་དེ་དག་ཐམས་ཅད་དང༌། སྡང་བ་བགེགས་དང༌། ལོག་འདྲེན་དང༌།
མ་མོ་དང༌། ཡི་དྭགས་དང༌། ཤ་ཟ་དང༌། འབྱུང་པོ་དང༌། གདོན་དང༌། བརྗེད་བྱེད་དང༌། སྲུལ་པོ་དང༌། ལུས་སྲུལ་པོ་དང༌། རོ་ལངས་དང༌། མཁའ་འགྲོ་དང༌། སྒྲུབ་པ་
དང༌། སྦྲུལ་འཛིན་བཅས་པ་ལ་སོགས་པ་དེ་དག་ཐམས་ཅད་དང༌། གདོན་གྱི་ཚོགས་དེ་དག་ཐམས་ཅད་ཀྱིས་རྡོ་རྗེ་ཆེན་པོ་མང་པོ་འབབ་པས་དཀྲུགས་པའི་མཚོ་ཆེན་
པོ་ཟབ་མོ་ཀློང་འཁྱིལ་བ། འུར་འུར་སྒྲ་ཕྱུང་བ་ལྟ་བུར་དྲག་ཅིང་རྒྱུན་རིང་བའི་སྐད་གསང་མཐོན་པོས་འདི་སྐད་ཅེས་སྨྲས་སོ། །སྡང་བ་འབྱུང་པོ་དང༌། གདོན་དང༌།
བགེགས་དང༌། ལོག་འདྲེན་ལ་སོགས་པ་དྲག་ཤུལ་ཅན་དྲག་ཤུལ་གྱི་སེམས་དང་ལྡན་པ། སྡིག་པ་ཅན་སྡིག་པའི་སེམས་དང་ལྡན་པ། སྡང་བ་ཅན་སྡང་བའི་
སེམས་དང་ལྡན་པ་ཁྱེད་ཐམས་ཅད་ཉོན་ཅིག །ཁྱེད་ཀྱིས་དང་ཕན་ཆད་སེམས་ཅན་གང་དག་དེ་བཞིན་གཤེགས་པའི་བསྟན་པར་ཞུགས་པ་དག་དང༌། དེ་ལ་

94-1-321b

སོགས་པ་གང་དག་གསང་སྔགས་སྒྲུབ་བམ། ཀློག་པ་དེ་དག་ལ་བགེགས་འབྱུང་བར་མི་བྱ་ཞིང་འཆེ་བར་མི་བྱ་སྟེ། སྒྲུབ་པ་དང་རྗེས་སུ་མཐུན་པར་སྟོབས་སྦྱིན་པར་
བྱའོ༑ ༑སེམས་ཅན་གང་དག་དམ་ཚིག་ལ་མ་ཞུགས་པ་དེ་དག་ལ་བསྲུང་བར་བྱ། ཞི་བ་དང༌། བདེ་ལེགས་སུ་འགྱུར་བ་དང༌། ཆད་པ་སྤང་བ་དང༌། དུག་གཞིལ་བ་དང༌། དུག་
བསད་པ་དང༌། རིག་སྔགས་འགྲུབ་པར་སྦྱིན་པར་བྱའོ། །སྦྲང་རྩི་དང༌། ཚིགས་མ་དང༌། སྒོག་པ་དང༌། ཀེའུ་དང༌། གཏོར་མ་དང༌། འབྱུང་པོ་དང༌། མི་བགྲུངས་པ་རྣམས་
ཀྱི་ཤ་དང་ཟས་ཟོས་ཀྱང་སྐྱོན་དུ་མི་གཟུང་ཞིང་ཉེས་པར་མི་བརྩིའོ། །དེ་ནས་སྡང་བ་འབྱུང་པོ་དང༌། བགེགས་དང༌། ལོག་འདྲེན་ལ་སོགས་པ་ཐམས་ཅད་ཅེས་བྱ་བ་ནས་
སྒྲ་སྐད་ཀྱི་ང་རོ་གཅིག་གིས་འདི་སྐད་ཅེས་སྨྲས་སོ་ཞེས་བྱ་བའི་བར་དུ་སྦྱར་རོ། །རིགས་ཀྱི་བུ་དག། བཀའ་ལུང་ཅི་སྩལ་བ་དེ་བཞིན་དུ་སྦྱར་བར་བགྱིའོ། །དེང་སླན་ཆད་
སངས་རྒྱས་བཅོམ་ལྡན་འདས་དང༌། ཆོས་དང༌། དགེ་འདུན་ལ་སྐྱབས་སུ་མཆིའོ། །སེམས་ཅན་ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་སེམས་བསྐྱེད་དོ། །དེ་ནས་གསང་བ་པའི་བདག་པོ་ལག་ན་རྡོ་རྗེས་ཁྲོ་བོ་ཆེན་པོ་རྡོ་རྗེ་ཁྲོ་བོ་ཆེན་པོ་དག་དང༌། སྡང་བ་བགེགས་དང༌། ལོག་འདྲེན་དང༌། འབྱུང་པོ་

94-1-322a

དང༌། གདོན་གྱི་ཚོགས་དེ་དག་ཐམས་ཅད་ལ་ལེགས་སོ་ཞེས་བྱ་བ་བྱིན་ཏེ། རིག་སྔགས་ཀྱི་ལས་དང༌། དམ་ཚིག་དང༌། ཕྱག་རྒྱ་ཐམས་ཅད་འཛིན་དུ་
བཅུ་གོ །གསང་བ་པའི་བདག་པོ་ལག་ན་རྡོ་རྗེ་ཡང་རྡོ་རྗེའི་རྣམ་པར་ཐར་པའི་སྒོ་ཆེན་པོའི་ཏིང་ངེ་འཛིན་དེ་ལས་ལངས་སོ། །དེ་ནས་ཚེ་དང་ལྡན་པ་ཤ་རདྭཱ་ཏིའི་བུས་
གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །རིགས་ཀྱི་བུ། གང་ལ་གནས་ནས་ཁྱེད་ཀྱིས་རྫུ་འཕྲུལ་གྱི་ཆོ་འཕྲུལ་འདི་ལྟ་བུ་འདི་བསྟན་པཾ་དང༌། བདུད་
སྡིག་ཅན་ཡང་བྱང་ཆུབ་ཏུ་སེམས་བསྐྱེད་པ་དང༌། གཞན་ཡང་སྡང་བ་གདོན་དང༌། འབྱུང་པོ་དང༌། བགེགས་དང༌། ལོག་འདྲེན་ཐམས་ཅད་དམ་ཚིག་ལ་བཀོད་ཅིང་
བྱང་ཆུབ་ཀྱི་སེམས་འཛིན་དུ་བཅུག་པའི་ཏིང་ངེ་འཛིན་འདིའི་མིང་ཅི་ཞེས་བྱ། དེ་སྐད་ཅེས་སྨྲས་པ་དང༌། གསང་བ་པའི་བདག་པོ་ལག་ན་རྡོ་རྗེས་ཚེ་དང་ལྡན་པ་ཤཱ་རདྭ་
ཏིའི་བུ་ལ་འདི་སྐད་ཅེས་སྨྲས་སོ། །བཙུན་པ་ཤཱ་རདྭ་ཏིའི་བུ། ཏིང་ངེ་འཛིན་འདི་ནི། མིང་དང༌། ཡི་གེ་དང༌། སྒྲ་སྐད་ཀྱིས་རྟོགས་པར་བྱ་བ་མ་ཡིན་ནོ། །དེ་ཅིའི་ཕྱིར་ཞེ་ན།
གང་མིང་ངམ། གཟུགས་སམ། དབྱིབས་སམ། གནས་སམ། མཉམ་པར་གཞག་པའམ། གཡེང་བ་ཡང་རུང་སྟེ། ཏིང་ངེ་འཛིན་ཅེས་བྱ་བའི་ཆོས་དེ་གང་ཡང་མེད་དོ། །

94-1-322b

གང་ལ་མིང་མེད་པ་དང༌། གཟུགས་མེད་པ་དང༌། དབྱིབས་མེད་པ་དང༌། གནས་མེད་པ་དང༌། མཉམ་པར་གཞག་པ་མེད་པ་དང༌། གཡེང་བ་མེད་པ་འདི་བཙུན་པ་ཤཱ་རདྭ་ཏིའི་
བུ་ཏིང་ངེ་འཛིན་འདིའི་མིང་ཅི་ཞེས་བྱ་ཞེས་དེ་ལ་ཇི་སྙམ་དུ་སེམས། ཡང་བཙུན་པ་ཤཱ་རདྭ་ཏིའི་བུ། གསལ་བར་བྱེད་པ་འདི་ནི། བདག་ལ་གསལ་པར་བྱེད་པ་མ་ཡིན། གཞན་
ལ་གསལ་བར་བྱེད་པ་མ་ཡིན། གཉི་ག་ལ་གསལ་བར་བྱེད་པ་མ་ཡིན་ནོ། །འོན་ཀྱང་གསལ་བར་བྱེད་པར་བཏགས་པ་ཡོད་དོ། །དེ་ལ་གསལ་བར་བྱེད་པ་ནི། གསལ་
བར་བྱེད་པའི་བདག་ཉིད་ཀྱིས་སྟོང༌། བདག་ནི། བདག་གིས་སྟོང༌། གཞན་ཡང་གཞན་གྱི་བདག་ཉིད་ཀྱིས་སྟོང༌། གཉི་ག་ཡང་གཉི་གའི་བདག་ཉིད་ཀྱིས་སྟོང་སྟེ། ཡང་
དག་པ་མ་ཡིན་པ་ཀུན་ཏུ་བཏགས་པའི་ཕྱིར་རོ། །འདི་ཅི་ཞེས་བྱ་བའི་ཡི་གེ་གཉིས་ཀྱི་ཚིག་ཀྱང་ཚིག་གིས་བདག་ཉིད་ཀྱིས་སྟོང་སྟེ། ཡི་གེ་ཡང་ཡི་གེ་མ་ཡིན་ནོ། །དེ་ལྟར་
ན་རྟེན་ཅིང་འབྲེལ་པར་འབྱུང་བའི་དོན་རྟོགས་པར་བྱེད་པ་ཡིན་ནོ། །དོན་དེ་བརྗོད་པ་ན་ཡང་གང་ནས་ཀྱང་མི་འོང༌། གང་དུ་ཡང་མི་འགྲོ་མོད་ཀྱི། གཞན་གྱི་དབང་ལ་
བརྟེན་པའི་ཕྱིར་ཡི་གེར་བཏགས་པ་ཡང་ཡོད་དོ། །ཡོངས་སུ་བཏགས་པ་ཡིན་པའི་ཕྱིར་བཏགས་པ་ཡང་སྟོང་པའོ། །རྟེན་ཅིང་འབྲེལ་བར་འབྱུང་བའི་ཕྱིར་གཞན་གྱི་

94-1-323a

དབང་ཉིད་སྟོང་པའོ། །རྒྱུ་དང་རྐྱེན་ལས་བྱུང་བའི་ཕྱིར་རྟེན་ཅིང་འབྲེལ་བར་འབྱུང་བ་ཡང་སྟོང་པའོ། །གློ་བུར་དུ་རྒྱུ་དང་རྐྱེན་གྱིས་བསྐྱེད་པའི་ཕྱིར་
འབྱུང་བའི་བདག་ཉིད་ཀྱིས་སྟོང་ངོ༌། །དེ་ལ་རྟེན་ཅིང་འབྲེལ་པར་འབྱུང་བ་ནི། རང་གི་མཚན་ཉིད་ཀྱིས་སྟོང་ངོ༌། །རང་གི་མཚན་ཉིད་སྟོང་པ་གང་ཡིན་པ་དེ་མཚན་ཉིད་
མེད་པའོ། །མཚན་ཉིད་མེད་པ་གང་ཡིན་པ་དེ་དེ་བཞིན་ཉིད་དོ། །དེ་བཞིན་ཉིད་གང་ཡིན་པ་དེ་མ་ནོར་བ་དེ་བཞིན་ཉིད་དོ། །མ་ནོར་བ་དེ་བཞིན་ཉིད་གང་ཡིན་པ་དེ་གཞན་
མ་ཡིན་པ་དེ་གཞིན་ཉིད་དོ། །གཞན་མ་ཡིན་པ་དེ་བཞིན་ཉིད་གང་ཡིན་པ་དེ་ཏིང་ངེ་འཛིན་ཏོ། །ཏིང་ངེ་འཛིན་གང་ཡིན་པ་དེ་རྟོགས་པའོ། །རྟོགས་པ་གང་ཡིན་པ་དེ་སྟོང་
པ་ཉིད་དོ། །སྟོང་པ་ཉིད་གང་ཡིན་པ་དེ་ལྷག་མཐོང་ངོ༌། །ལྷག་མཐོང་གང་ཡིན་པ་དེ་ཞི་གནས་སོ། །ཞི་གནས་གང་ཡིན་པ་དེ་རྣམ་པར་ཐར་པའོ། །རྣམ་པར་ཐར་པ་
གང་ཡིན་པ་དེ་དབུ་མའི་ལམ་ཡིན་ནོ། །དབུ་མའི་ལམ་གང་ཡིན་པ་དེ་ལ་མཐའ་གཅིག་མེད། མཐའ་གཉིས་མེད། གཟུང་བ་མེད། འཛིན་པ་པོ་མེད། འཛིན་པ་མེད།
ཆད་པ་མེད། རྟག་པ་མེད། སྐྱེ་བ་མེད། འགག་པ་མེད། རྟོག་པ་མེད། རྣམ་པར་རྟོག་པ་མེད། རང་དབང་མེད། གཞན་གྱི་དབང་མེད། འགྲོ་བ་མེད། འོང་བ་མེད། ཀུན་

94-1-323b

ནས་ཉོན་མོངས་པ་མེད། རྣམ་པར་བྱང་བ་མེད། འདུ་བ་མེད། འབྲལ་བ་མེད་དོ། །དེ་ནི། ལྷག་མཐོང་ཡིན་ནོ། །ལྷག་མཐོང་གང་ཡིན་བ་དེ་ལ་ཕུང་པོ་མེད། ཁམས་རྣམས་
མེད༑ དབང་པོ་རྣམས་མེད། སྐྱེ་མཆེད་རྣམས་མེད། ཡུལ་རྣམས་མེད། ཡུལ་དུ་གདགས་པ་མེད། ལས་མེད། ལས་ཀྱི་འབྲས་བུ་མེད་དོ། །གང་ལ་ལས་མེད་ཅིང་ལས་ཀྱི་
འབྲས་བུ་མེད་པ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་བོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་གང་ཡིན་པ་དེ་བླ་ན་མེད་པ་ཡང་དག་པར་རྫོགས་
པའི་སངས་རྒྱས་སོ། །བླ་ན་མེད་པ་ཡང་དག་པར་རྫོགས་པའི་སངས་རྒྱས་གང་ཡིན་པ་དེ་ཆོས་སོ། །ཆོས་གང་ཡིན་པ་དེ་མི་སྐྱེ་མི་འཆིའོ། །མི་སྐྱེ་མི་འཆི་བ་གང་ཡིན་པ་དེ་
ནམ་མཁའ་དང་མཉམ་པ་ཉིད་དུ་ཁོང་དུ་ཆུད་པར་བྱའོ། །བཙུན་པ་ཤ་རདྭཱ་ཏིའི་བུས་སྨྲས་པ། རིགས་ཀྱི་བུ། ཁྱོད་ཀྱིས་ཏིང་ངེ་འཛིན་བསྟན་པ་འདི་ནི། ཤིན་ཏུ་ཟབ་སྟེ། འདི་
ལ་ཉན་ཐོས་དང༌། རང་སངས་རྒྱས་ཐམས་ཅད་ཀྱི་འགྲོ་བ་ཡང་མེད་ན། འཇིག་རྟེན་པའི་མུ་སྟེགས་ཅན་དང༌། ཕས་ཀྱི་རྒོལ་བ་ཐམས་ཅད་ལྟ་སྨོས་ཀྱང་ཅི་དགོས། ཆོས་ཀྱི་
རྣམ་གྲངས་འདི་ནི། དགེ་བའི་རྩ་བ་མ་བསྐྱེད་པ་དང༌། མོས་པ་ཆུང་བ་ཐམས་ཅད་ཀྱིས་ཤེས་པར་དཀའ་བ་སྟེ། གཞན་དུ་ན་འདི་དེ་བཞིན་གཤེགས་པའི་སྤྱན་གྱི་ཡུལ་དུ་

94-1-324a

གྱུར་པ་ནི། མ་གཏོགས་སོ། །དེ་ལ་དེ་བཞིན་གཤེགས་པའི་སྤྱན་ནི། དམིགས་པ་མེད་པ། གནས་པ་མེད་པའོ། །དེ་སྐད་ཅེས་སྨྲས་པ་དང༌། གསང་བ་
པའི་བདག་པོ་ལག་ན་རྡོ་རྗེས་ཚེ་དང་ལྡན་པ་ཤ་རདྭཱ་ཏིའི་བུ་ལ་འདི་སྐད་ཅེས་སྨྲས་སོ། །བཙུན་པ་ཤ་རདྭཱ་ཏིའི་བུ། དེ་བཞིན་གཤེགས་པ་ཞེས་བྱ་དེ་ནི། དེ་བཞིན་ཉིད་
ཀྱི་མཚན་ཉིད་དོ། །སྟོང་པ་ཉིད་གང་ཡིན་པ་དེ་ལ་དེ་བཞིན་གཤེགས་པ་མེད་དོ། །དེ་བཞིན་གཤེགས་པའི་མཚན་ཉིད་མེད་དོ། །ཤ་རདྭཱ་ཏིའི་བུས་སྨྲས་པ། རིགས་ཀྱི་
བུ༑ གལ་ཏེ་དེ་བཞིན་གཤེགས་པ་མཚན་ཉིད་མེད་པ་ཡིན་ན། དེ་ལ་ཇི་ལྟར་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་ཞིང་དེ་བཞིན་གཤེགས་པ་ཞེས་བསྟན་
ཅིང་དཔེ་བྱད་བཟང་པོ་བརྒྱད་ཅུས་སྐུ་ལེགས་པར་བརྒྱན། ཇི་ལྟར་དེ་བཞིན་གཤེགས་པའི་སྐུ་གསུམ་རྣམ་པར་གཞག་པར་ལྟ། ཇི་ལྟར་དེ་བཞིན་གཤེགས་པ་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས། གསང་བ་པའི་བདག་པོ་ལག་ན་རྡོ་རྗེས་སྨྲས་པ། བཙུན་པ་ཤ་ར་དྭཱ་ཏིའི་བུ། སྐྱེས་བུ་ཆེན་
པོའི་མཚན་སུམ་ཅུ་རྩ་གཉིས་ཞེས་བྱ་བ་དེ་ནི། ཀུན་རྫོབ་ཀྱི་བརྡའི་ཚིག་གོ །བརྒྱན་ཅེས་བྱ་བ་ནི། སྤྲོས་པའི་ཡི་གེ་དང༌། སྒྲའོ། །དཔེ་བྱད་བཟང་པོ་ཞེས་བྱ་བ་དེ་ནི། སྒྱུ་

94-1-324b

མ་དང༌། རྨི་ལམ་གྱི་ངོ་བོ་ཉིད་མཚན་ཉིད་དོ། །ཡང་དག་པར་རྫོགས་པའི་བྱང་ཆུབ་ཅེས་བྱ་བ་དེ་ནི། ནམ་མཁའི་ངོ་བོ་ཉིད་ཀྱི་མཚན་ཉིད་དོ། །སྐུ་གསུམ་རྣམ་པར་གཞག་
པ་ཞེས་བྱ་བ་ནི། ཚོགས་གཉིས་ཀྱིས་སྤྲུལ་པའི་མཚན་ཉིད་དོ། །བཙུན་པ་ཤཱ་རདྭཱ་ཏིའི་བུ། ཡང་འདི་ནི། དེ་བཞིན་གཤེགས་པའི་སྐུའི་གསང་བའི་ཡུལ་ཏེ། དེ་ལ་སྐུ་
གསང་བ་ཞེས་བྱ་བ་དེ་ནི། བསོད་ནམས་ཆེན་པོའི་རྒྱུ་མཐུན་པའི་མཚན་ཉིད་དོ། །བསོད་ནམས་ཀྱི་རྒྱུ་མཐུན་པ་གང་ཡིན་པ་དེ་དེ་བཞིན་གཤེགས་པའི་རྫོགས་པར་ལོངས་
སྤྱོད་པའི་སྐུ་སྟེ། འདི་ཡང་དེ་བཞིན་གཤེགས་པའི་སྐུའི་འཕྲིན་ལས་དང༌། སྐུའི་གསང་བ་པའོ། །བཙུན་པ་ཤཱ་རདྭཱ་ཏིའི་བུ། གསུང་ཞེས་བྱ་བ་དེ་ནི། ཀུན་རྫོབ་དང༌། དོན་
དམ་པ་གཉིས་ཀྱི་མཚན་ཉིད་དོ། །ཀུན་རྫོབ་དང༌། དོན་དམ་པ་གཉིས་ཀྱི་མཚན་ཉིད་གང་ཡིན་པ་དེ་དེ་བཞིན་གཤེགས་པའི་སྤྲུལ་པའི་སྐུའོ། །རྟེན་ཅིང་འབྲེལ་པར་
འབྱུང་བ་ཆད་པ་མེད་པ་དང༌། རྟག་པ་མེད་པར་འཇུག་པ་ཐུགས་སུ་ཆུད་པ། ཡིད་ཀྱི་རྣམ་པར་ཤེས་པའི་ལམ་གྱིས་འཇུག་པ། བསམ་གཏན་གོམས་པར་བྱས་པས་ཤེས་
བར་བྱ་བ་སྟེ། དམིགས་པ་མེད་པ་ཀུན་ནས་ཉོན་མོངས་པ་དང༌། རྣམ་པར་བྱང་བས་སྟོང་པ། ལུས་ཀྱི་ཡུལ་མ་ཡིན་པ། ངག་གི་སྤྱོད་ཡུལ་མ་ཡིན། ཡིད་ཀྱི་རང་གི་ངོ་

94-1-325a

བོའི་ཡུལ་མ་ཡིན་པ་གང་ཡིན་པ་དེ་ནི། དེ་བཞིན་གཤེགས་པའི་ཆོས་ཀྱི་སྐུ་ནམ་མཁའི་ཁམས་སུ་ཡང་དག་པར་འདུ་བའོ། །དེ་བཞིན་གཤེགས་པའི་
སྐུ་གསུམ་རྣམ་པར་གཞག་པ་དེ་ལྟར་བལྟ་བར་བྱའོ། །བཙུན་པ་ཤཱ་རདྭཱ་ཏིའི་བུ། གཞན་ཡང་དེ་བཞིན་གཤེགས་པའི་སྐུའི་གསང་བ་གང་ཡིན་པ་དེ་ནི། ཆོས་ཀྱི་སྐུའོ།།
ཆོས་ཀྱི་སྐུ་གང་ཡིན་པ་དེ་ནི། ཆོས་རྣམས་ཀྱི་དབུ་མའི་ལམ་དུ་བལྟའོ། །དབུ་མའི་ལམ་གང་ཡིན་པ་དེ་ནི། མི་སྐྱེ་མི་འཆི་བ་སྟེ། དེ་བཞིན་གཤེགས་པ་རྣམས་བྱུང་
ཡང་རུང༌། མ་བྱུང་ཡང་རུང༌། ཆོས་ཀྱི་སྐུ་འདི་ནི། གནས་པ་ཉིད་དོ། །བཙུན་པ་ཤཱ་རདྭ་ཏིའི་བུ། བསོད་ནམས་ཀྱི་རྒྱུ་མཐུན་པ་ཞེས་བྱ་བ་དེ་ནི། ཕ་རོལ་ཏུ་ཕྱིན་པ་དག་གི་
རྣམ་གྲངས་སུ་གཏོགས་པའོ། །དེ་ལ་ཕ་རོལ་ཏུ་ཕྱིན་པ་ཞེས་བྱ་བ་དེ་ཡང་བསོད་ནམས་ཀྱི་རྒྱུ་མཐུན་པ་ཉིད་དུ་བལྟའོ། །དེ་ཅིའི་ཕྱིར་ཞེ་ན། བཙུན་པ་ཤཱ་རདྭ་ཏིའི་བུ།
སྦྱིན་པའི་ཕ་རོལ་ཏུ་ཕྱིན་པ་ཞེས་བྱ་བ་དེ་ནི། ཕྱི་ནང་གི་དངོས་པོ་རྣམ་པ་གཉིས་ཡོངས་སུ་གཏང་བར་བྱ་བའོ། །དེ་ལ་ཕྱི་ཞེས་བྱ་བ་དེ་ནི། ཀུན་རྫོབ་ཀྱི་ཚིག་གོ།
ནང་ཞེས་བྱ་བ་དེ་ནི། དོན་དམ་པའི་ཚིག་གོ །དེ་ལ་ཕྱི་ཞེས་བྱ་བ་དེ་ནི། གང་ཟས་འདོད་པ་རྣམས་ལ་ཟས་དང༌། སྐོམ་འདོད་པ་རྣམས་དང༌། དེ་བཞིན་བྲན་ཕོ་དང༌།

94-1-325b

བྲན་མོ་དང༌། ལས་བྱེད་པ་དང༌། ཞོ་ཤས་འཚོ་བ་དང༌། གླང་པོ་ཆེ་དང༌། རྟ་དང༌། ཤིང་རྟ་དང༌། ས་དང༌། མགོ་དང༌། ལག་པ་དང༌། རྐང་པ་དང༌། མིག་དང༌། ཤ་དང༌། ཁྲག་དང༌། རྐང་
དང༌། ཚིལ་དང༌། རུས་པའི་བར་དུ་སྦྱིན་པ་སྟེ། དེ་ཡང་ཐབས་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པས་ཡོངས་སུ་བསྔོས་པ་རྣམ་པར་སྨིན་པ་ལ་མི་རེ་བ་དང༌། གྱ་ནོམ་པ་དང༌།
རྒྱན་པ་དང༌། རང་གི་བསྟི་སྟང་དུ་བྱས་ཏེ་རྣམ་པ་ཐམས་ཅད་སེམས་ཅན་ཐམས་ཅད་ལ་སྦྱིན་པ་འདི་ནི། ཕྱིའི་འོ། །ནང་གི་ཆོས་སྦྱིན་པའོ། །དེ་ཡང་རྣམ་པ་གཉིས་ཏེ། རྟེན་
ཅིར་འབྲེལ་བར་འབྱུང་བ་ལ་འཇུག་པར་ཡང་དག་པར་གཞོལ་བ་དང༌། སྦྱིན་པའི་གཏམ་དང༌། ཚུལ་ཁྲིམས་ཀྱི་གཏམ་དང༌། བཟོད་པའི་གཏམ་དང༌། བརྩོན་འགྲུས་
དང༌། བསམ་གཏན་དང༌། ཤེས་རབ་དང༌། ཐབས་དང༌། སྟོབས་དང༌། སྨོན་ལམ་དང༌། ཡེ་ཤེས་ཀྱི་གཏམ་དང༌། སྙིང་རྗེས་ཡོངས་སུ་ཟིན་པ་ཐབས་ཀྱི་ཕ་རོལ་ཏུ་ཕྱིན་པར་
ཡང་དག་པར་འདུ་བའོ། །གཞན་ཡང་ནང་གི་སྦྱིན་པ་ནི། གང་འདི་མཐར་འཛིན་པ་དང༌། སྐྱེ་བ་དང༌། འགག་པར་ཡོངས་སུ་རྟོགས་པ་དང༌། རྣམ་པར་རྟོག་པ་དང༌། ཤེས་
པ་དང༌། ཤེས་བྱ་རྣམ་པར་སྤོང་བར་དགའ་བས་ཡོངས་སུ་ཟིན་པའི་སྟོབས་ཀྱི་ཕ་རོལ་ཏུ་ཕྱིན་པར་ཡང་དག་པར་འདུ་བ་སྟེ། འདི་ནི། ཆོས་ཀྱི་སྦྱིན་པའོ། །གང་འདི་ཉིད་ལ་

94-1-326a

ལུས་དང༌། ངག་དང༌། ཡིད་རྒོད་པ་མེད་པ་དང༌། ཁེངས་པ་མེད་པ་དང༌། ལུས་རྣམ་པར་གཡེང་བ་མེད་པ་དང༌། ངག་རྣམ་པར་གཡེང་བ་མེད་པ་དང༌།
ཡིད་རྣམ་པར་གཡེང་བ་མེད་པར་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པ། གཅིག་ཏུ་ཉོན་མོངས་པ་མེད་པར་གནས། བཏང་སྙོམས་ཀྱིས་ཡོངས་སུ་ཟིན་
པ༑ ཐབས་ཀྱི་ཕ་རོལ་ཏུ་ཕྱིན་པར་ཡང་དག་པར་འདུ་བ་འདི་ནི། ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །གང་འདི་ཉིད་ལ་རང་གི་ལུས་དང་སྲོག་ལ་མི་ལྟ་བར་བསོད་
ནམས་དང༌། བསོད་ནམས་མ་ཡིན་པ་དང༌། ཆོས་དང༌། ཆོས་མ་ཡིན་པ་དང༌། བདེན་པ་དང༌། བདེན་པ་མ་ཡིན་པ་དང༌། གཡོ་བ་དང༌། མི་གཡོ་བའི་དངོས་པོ་རྣམ་
པར་སྤོང་ཞིང་བྱམས་པས་ཡོངས་སུ་ཟིན་པ་ཤེས་རབ་ཀྱི་ཕ་རོལ་ཏུ་ཕྱིན་པར་ཡང་དག་པར་འདུ་བ་འདི་ནི། འདིར་བཟོད་པའི་ཕ་རོལ་ཏུ་ཕྱིན་པའོ། །གང་སྦྱིན་པ་དང༌།
ཚུལ་ཁྲིམས་དང༌། བཟོད་པ་དང༌། ཏིང་ངེ་འཛིན་ཐོབ་པར་བྱ་བའི་ཕྱིར་སེམས་སྤྲོ་ཞིང་རྩོམ་པ་དང༌། ཡོངས་སུ་མི་སྐྱོ་བར་རྟག་ཏུ་གནས་པ་མེད་པ་དང༌། དེ་དམིགས་
པ་མེད་པ་དང༌། བྱམས་པས་ཡོངས་སུ་ཟིན་པ་ཡེ་ཤེས་ཀྱི་ཕ་རོལ་ཏུ་ཕྱིན་པར་ཡང་དག་པར་འདུ་བ་འདི་ནི། འདིར་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །བཙུན་པ་

94-1-326b

ཤཱ་རདྭཱ་ཏིའི་བུ། འདི་ནི། བསོད་ནམས་ཀྱི་ཚོགས་ཏེ། དེ་བཞིན་གཤེགས་པའི་རྫོགས་པར་ལོངས་སྤྱོད་པའི་སྐུའི་གསང་བ་གྲུབ་པར་བྱེད་པའོ། །བཙུན་པ་ཤཱ་རདྭཱ་ཏིའི་བུ།
གཞན་ཡང་ཡེ་ཤེས་ཀྱི་ཚོགས་ནི། གང་ཕ་རོལ་ཏུ་ཕྱིན་པ་བཞི་པོ་འདི་དག་ཉིད་རྫོགས་པ་སྟེ། ཕ་རོལ་ཏུ་ཕྱིན་པ་རྣམས་འབྱེད་པ་དང༌། འགྲེལ་བ་དང༌། གསལ་བར་བྱེད་པ་
དང༌། དེ་ལ་གཞོལ་ཞིང་མི་རྟག་པ་དང༌། བདག་མེད་པ་དང༌། སྟོང་པ་དང༌། གསོབ་དང༌། གསོག་དང༌། དངོས་པོ་མེད་པ་དང༌། དངོས་པོ་ཐམས་ཅད་དངོས་མེད་པར་ཡང་
དག་པར་སྟོན་ཏོ། །མདོར་བསྡུ་བ་ན་འདོད་ཆགས་དང༌། ཞེ་སྡང་དང༌། གཏི་མུག་དང༌། ཉོན་མོངས་པ་དང༌། ཉེ་བའི་ཉོན་མོངས་པ་སེལ་ཅིང་ཆོས་ཀྱི་དབྱིངས་ནམ་མཁའ་
མཐའ་ཡས་སྐྱེ་མཆེད་དང་མཉམ་པར་ཡང་དག་པར་སྟོན་ཏོ། །དམིགས་པ་དང་བྲལ་བ་འདི་ནི། འདིར་བསམ་གཏན་གྱི་ཕ་རོལ་ཏུ་ཕྱིན་པའོ། །དེ་བཞིན་ཉིད་དང༌། སྟོང་པ་
ཉིད་དང༌། མཐའ་ལས་འདས་པ་སྟོང་པ་ཉིད་དང༌། ཕྱི་མའི་མཐའ་སྟོང་པ་ཉིད་དང༌། ཆོས་ཀྱི་དབྱིངས་ཀྱི་རང་གི་ངོ་བོ་ཉིད་གང་ཡིན་པ་འདི་ནི། འདིར་ཤེས་རབ་ཀྱི་ཕ་རོལ་ཏུ་
ཕྱིན་པའོ། །བཙུན་པ་ཤ་རདྭཱ་ཏིའི་བུ། འདི་ནི། ཡེ་ཤེས་ཀྱི་ཚོགས་སོ། །བསོད་ནམས་ཀྱི་ཚོགས་དང༌། ཡེ་ཤེས་ཀྱི་ཚོགས་དང༌། ཚོགས་འདི་གཉིས་ནི། བྱང་ཆུབ་ཀྱི་ཕྱོགས་

94-1-327a

ཀྱི་ཆོས་དང༌། ཤེས་པ་དང༌། ཤེས་བྱ་མཐའ་དག་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་རྟོགས་པར་བྱེད་པ་སྟེ། བཙུན་
པ་ཤཱ་རདྭ་ཏིའི་བུ། འདི་ནི། དེ་བཞིན་གཤེགས་པའི་སྐུའི་གསང་བ་དག་གིས་མདོར་བསྡུས་ཏེ་བསྟན་པའོ། །རྒྱ་ཆེར་རྣམ་པར་དབྱེ་བ་ནི། གསལ་ཏེ་དེ་བཞིན་གཤེགས་
པ་ཉིད་ཀྱིས་སྐུ་ཚེའི་ཚད་བསྐལ་པར་བཞུགས་ཏེ་བསྟན་ཅིང་བཤད་ཀྱང་མཐར་ཕྱིན་པར་མི་འགྱུར་རོ། །སྐུའི་གསང་བ་ཇི་ལྟ་བ་བཞིན་དུ་གསུང་གི་གསང་བ་ཡང་དེ་
བཞིན་ནོ། །ཐུགས་ཀྱི་གསང་བ་ནི། དེ་བཞིན་གཤེགས་པས་རྣམ་པ་དང༌། སོ་སོའི་རྣམ་པ་དང༌། ཁ་དོག་དང༌། རྟགས་དང༌། དབྱིབས་དང༌། ངག་གི་རྣམ་པར་རྟོག་པའི་
སྤྱོད་ཡུལ་དང༌། བྱ་བ་ཐ་དད་པའི་སྦྱོར་བ་རྣམས་ཀྱིས་ཀྱང་བསྟན་པར་མི་སྤྱོད་མོད་ཀྱི། འོན་ཀྱང་དེ་བཞིན་གཤེགས་པའི་སོ་སོ་རང་གིས་རིག་པའི་ཐུགས་ཀྱི་གསང་
བ་ཡིན་པར་ཤེས་པར་བྱའོ། །བཙུན་པ་ཤཱ་རདྭ་ཏིའི་བུ། དེ་ནི། དེའི་ཕྱིར་རྣམ་གྲངས་འདིས་དེ་ལྟར་རིག་པར་བྱ་སྟེ། བདག་ཅག་ལྟ་བུ་བྱང་ཆུབ་མངོན་པར་རྫོགས་
པར་སངས་རྒྱས་པ་རྣམས་ཀྱིས་བསྟན་པ་ལྟ་སྨོས་ཀྱང་ཅི་དགོས། འོན་ཀྱང་དེ་བཞིན་གཤེགས་པའི་བྱིན་གྱི་རླབས་ཀྱིས་སེམས་ཅན་གྱི་ཁམས་མཐའ་ཡས་མུ་མེད་

94-1-327b

པའི་བསམ་པ་དང༌། ལྷག་པའི་བསམ་པ་དང༌། མོས་པ་དང༌། བློ་གྲོས་དང༌། བློ་དང༌། རྟོགས་པ་དང༌། མངོན་པར་འདོད་པ་མཐའ་ཡས་མུ་མེད་པ་དང༌། སེམས་ཀྱི་རྒྱུན་རྣམ་པ་
ཐ་དད་པ་སྣ་ཚོགས་ཀྱི་རྗེས་སུ་འགྲོ་བའི་སྤྱོད་ཡུལ་དང༌། སྐྱེ་གནས་སྣ་ཚོགས་དང༌། ལྷན་ཅིག་སྐྱེས་པའི་ལས་སྣ་ཚོགས་དང༌། མི་ཤེས་པ་དང༌། མ་རིག་པའི་མུན་པ་དང༌། མི་
སྣང་བ་དང༌། མུན་ནག་དང༌། འགྲོ་བ་ལྔ་དང༌། འགྲོ་བ་དྲུག་དང༌། ཁམས་གསུམ་པ་ཐོག་མ་དང༌། དབུས་དང༌། འཇིག་པར་གནས་པ། སྔོན་གྱི་མཐའ་དང༌། ཕྱི་མའི་མཐའ་
ཡོངས་སུ་མ་ཆད་པར་གནས་པར་དུས་གསུམ་དང༌། ཕྱོགས་ལ་མགོ་རྨོངས་པ། སྐྱེ་བ་དང༌། རྒ་བ་ལ་སོགས་པ་ན་བ་དང༌། ནད་དང༌། མྱ་ངན་པ་དང༌། སྨྲེ་སྔགས་འདོན་པ་དང༌།
སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་ལ་སོགས་པས་ཉིན་གཅིག་བཞིན་དུ་བཅོམ་པའི་སེམས་ཅན་རྣམས་ཀྱི་སེམས་ཅན་གྱི་ཁམས་མ་རྒལ་བ་བསྒྲལ་བ་དང༌།
མ་གྲོལ་བ་དགྲོལ་བ་དང༌། དབུགས་མ་ཕྱིན་པ་དབུགས་དབྱུང་བ་དང༌། ཡོངས་སུ་མྱ་ངན་ལས་འདས་པ་ཡོངས་སུ་མྱ་ངན་ལས་བཟླ་བ་དང༌། ཆོས་ཀྱི་རྣམ་གྲངས་འདི་ལ་
གཟུད་པ་དང༌། གནས་པ་ཐམས་ཅད་གྱུར་བའི་ལམ་ལ་དགོད་པ་དང༌། མྱ་ངན་ལས་འདས་པ་ཤིན་ཏུ་དེ་བ། དོན་དམ་པ། ཞི་བ། འཁྲུགས་པ་མེད་པ། དགེ་བ། ནད་མེད་པ་

94-1-328a

དང༌། སངས་རྒྱས་བཅོམ་ལྡན་འདས་རྣམས་ཀྱི་སོ་སོ་རང་གི་རིག་པའི་ཡེ་ཤེས་ཀྱི་དབྱིངས་མཉམ་པ་ཉིད་ཀྱིས་མི་མཉམ་པ་དང་མཉམ་པ། རྣམ་པ་ཐམས་
ཅད་ཀྱི་མཆོག་དང་ལྡན་པའི་ཐམས་ཅད་མཁྱེན་པའི་ཡེ་ཤེས་ལ་སྦྱོར་བ་དང༌། ཡང་དག་པར་འཛིན་དུ་འཇུག་པ་དང༌། ཡང་དག་པར་གཟེངས་བསྟོད་པ་དང༌། ཡང་དག་
པར་རབ་ཏུ་དགའ་བར་བྱ་བ་དང༌། དགའ་བ་དང༌། དང་བ་དང༌། མགུ་བའི་ས་ལ་ཡང་དག་པར་གཟུད་པ་དང༌། ཆོས་རྟོགས་པའི་ཁྱད་པར་བརྗོད་པ་དང༌། རྒྱ་མཚོ་ཆེན་པོ་
ལྟར་འདུལ་བའི་སེམས་ཅན་ཡོངས་སུ་སྨིན་པར་བྱ་བའི་དུས་དང༌། ཚོད་ལས་མི་འདའ་བར་བྱ་བ་དང༌། དེ་དག་ལ་རྒྱུ་དེའི་དབང་དུ་བྱས་ཏེ་སྐྱེ་བོའི་ཚོགས་ཆེན་པོའི་དོན་
དང་ཕན་པ་དང༌། བདེ་བ་དང༌། ལྷ་དང༌། མི་རྣམས་ཀྱི་དོན་དང༌། ཐེག་པ་ཆེན་པོ་བླ་ན་མེད་པའི་ཆོས་ཀྱི་ཚུལ་གཅིག་ནས་གཅིག་ཏུ་བརྒྱུད་དེ་གནས་པར་བྱ་བ་དང༌།
གཅིག་ནས་གཅིག་ཏུ་ལུང་བྱིན་པས་ཐོས་པ་དང༌། བསམ་པ་དང༌། བསྒོམས་པ་ལས་བྱུང་བའི་ཤེས་རབ་དང༌། ཡེ་ཤེས་གོམས་པ་རྣལ་འབྱོར་དུ་གྱུར་པའི་རྒྱུད་ཀྱི་
རྒྱུན་མི་བཅད་པ་དང༌། སྐལ་པ་ཡོད་ལ་ཡོངས་སུ་མ་སྨིན་པ་ཡོངས་སུ་སྨིན་པར་བྱ་བའི་འོས་སུ་གྱུར་པའི་དོན་གྱི་ཕྱིར་ཕྱོགས་ཙམ་གྱི་སྒོ་གཅིག་མདུན་དུ་བྱས་ཏེ་

94-1-328b

འཇུག་པར་བྱེད་པ་ཅུང་ཟད་ཅིག་བཤད་པར་བྱའོ། །དེ་སྐད་ཅེས་སྨྲས་པ་དང༌། ཚེ་དང་ལྡན་པ་ཤཱ་རདྭ་ཏིའི་བུ། མཆོག་ཏུ་ངོ་མཚར་དུ་གྱུར་ཅིང་རྨད་དུ་བྱུང་བར་གྱུར་ཏེ་དགའ་
བ་ཐོབ་ནས་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་སྨྲོས་སོ། །རིགས་ཀྱི་བུ། ལེགས་སོ་ལེགས་སོ། གང་གི་ཕྱིར་ཁོ་བོ་ཅག་ལྟ་བུའི་ཉི་ཚེ་བའི་ཤེས་པ་དང་ལྡན་
པ་གཞན་གྱིས་སྒྲ་བསྒྲགས་པའི་རྗེས་སུ་འགྲོ་བའི་ཉན་ཐོས་རྣམས་ལ་ཆོས་ཟབ་མོའི་ཚིག་གི་དོན་འདི་ལྟ་བུ་གསལ་བར་བྱས་པ་ནི། རིགས་ཀྱི་བུ། ཁྱོད་ཡང་ལེགས་སོ། །ལག་
ན་རྡོ་རྗེས་སྨྲས་པ། བཙུན་པ་ཤཱ་རདྭ་ཏིའི་བུ། དེ་དེ་བཞིན་ཏེ། ཇི་སྐད་སྨྲས་པ་དེ་བཞིན་ནོ། །བཙུན་པ་ཤཱ་རདྭ་ཏིའི་བུ། ཏིང་ངེ་འཛིན་འདིའི་མིང་ཅི་ཞེས་དེ་སྐད་ཟེར་བ་ནི། ཏིང་
ངེ་འཛིན་འདི་མིང་རྡོ་རྗེའི་རྣམ་པར་ཐར་པའི་སྒོ་ཆེན་པོ་ཞེས་བྱའོ། །དེ་ནས་བཅོམ་ལྡན་འདས་ཀྱིས་ཕྱག་གཡས་པ་གསེར་གྱི་ཁ་དོག་བརྐྱང་སྟེ་ཕྱག་གཡས་པ་འཇམ་ཞིང་
མཉེན་ལ་ཤིན་ཏུ་གཞོན་ཤ་ཆགས་པ་གསང་བ་པའི་བདག་པོ་ལག་ན་རྡོ་རྗེའི་མགོ་ལ་བཞག་སྟེ་ཆེད་དུ་བཀའ་སྩལ་པ་འདི་དག་ཀྱང་ཆེད་དུ་བཀའ་སྩལ་ཏོ། །གསང་བ་
པའི་བདག་པོ་ལག་ན་རྡོ་རྗེ། ཁྱོད་ཀྱིས་གང་མདོ་སྡེ་ཟབ་མོ་འདི་ལྟ་བུ་འདི་གསང་བ་པའི་ཚིག་གི་དོན་བཞིན་དུ་སེམས་ཅན་ཐམས་ཅད་ལ་ལུང་བསྟན་ཅིང་བཤད་དེ་དཀྲོལ་

94-1-329a

ཞིང་རྣམ་པར་ཕྱེ་བ་ལེགས་སོ་ལེགས་སོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་
པས་ལག་ན་རྡོ་རྗེ་ལ་ཇི་ལྟར་ལེགས་སོ་ཞེས་བྱ་བ་བྱིན་པ་དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་སུ་གཏོགས་པའི་དེ་བཞིན་གཤེགས་པ་ཐམས་ཅད་ཀྱིས་
ཀྱང་གསང་བ་པའི་བདག་པོ་ལག་ན་རྡོ་རྗེའི་མགོ་ལ་ཕྱག་བཞག་སྟེ་ཆེད་དུ་བཀའ་སྩལ་པ་འདི་དག་ཀྱང་ཆེད་དུ་བཀའ་སྩལ་ཅིང་ལེགས་སོ་ཞེས་བྱ་བ་བྱིན་ཏེ།
རིགས་ཀྱི་བུ། ཆོས་ཀྱི་རྣམ་གྲངས་འཇིག་རྟེན་གྱི་ཁམས་མང་པོ་དག་ན་མིང་འཛིན་པ་ཡང་དཀོན་ན། རབ་ཏུ་གསལ་བར་བྱེད་པ་ལྟ་ཅི་སྨོས། གསང་བ་པའི་བདག་པོ་
ལག་ན་རྡོ་རྗེས་ཆོས་ཀྱི་རྣམ་གྲངས་འདི་བཤད་པ་ན་ལྷའི་བུ་གངྒཱའི་ཀླུང་ཚད་མེད་གྲངས་མེད་དཔག་ཏུ་མེད་པའི་བྱེ་མའི་རྡུལ་ཕྲ་རབ་ཀྱི་རྡུལ་ལས་ཤིན་ཏུ་འདས་པ་སྙེད་
ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་དང༌། ལྷ་དང༌། ཀླུ་དང༌།
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་རབ་ཏུ་མང་པོ་དག་ནི་།མི་སྐྱེ་

94-1-329b

བའི་ཆོས་ལ་བཟོད་པ་ཐོབ་པར་གྱུར་ཏོ། །དེ་བས་ཀྱང་ཆེས་མང་བའི་སེམས་ཅན་རྣམས་ནི། ཕྱིར་མི་ལྡོག་པ་ཉིད་དུ་བྱ་བའི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་སྐྱེས་སོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དང༌། དེ་མ་ཡིན་པ་སངས་རྒྱས་ཀྱི་ཞིང་གཞན་དཔག་ཏུ་མེད་ཅིང་གྲངས་མེད་ལ་བརྗོད་དུ་མེད་
པའི་ཡང་བརྗོད་དུ་མེད་པ་དག་ཀྱང་རྣམ་པ་དྲུག་ཏུ་གཡོས་སོ། །གསང་བ་པའི་བདག་པོ་ལག་ན་རྡོ་རྗེ་ལ་ཡང་ཆོས་ཀྱི་དགབ་པ་དང༌། མཆོད་པའི་ཕྱིར་ནམ་མཁའི་དཀྱིལ་ན་རྔ་
རྣམས་མ་བརྡུངས་པར་ཀུན་ནས་སྒྲ་བྱུང་ངོ༌། །བྱང་ཆུབ་སེམས་དཔའི་རྫུ་འཕྲུལ་གྱི་གཞལ་མེད་ཁང་གི་ཁང་པ་བརྩེགས་པ་རྣམས་སུ་ཀུན་ནས་སིལ་སྙན་དང༌། ཕེག་རྡོབ་
པ་དང༌། གླུ་དབྱངས་བླངས་པས་ལྷའི་བུ་མོ་རྣམས་གར་བྱེད་དོ། །སྤོས་དང༌། བྱུག་པ་དང༌། བདུག་པ་དང༌། ཕྱེ་མ་དང༌། གོས་དང༌། གདུགས་དང༌། རྒྱལ་མཚན་དང༌། བ་དན་
དང༌། དཔག་བསམ་གྱི་ཤིང་ལྗོན་པ་དང༌། རིན་པོ་ཆེ་དང༌། མུ་ཏིག་གི་རྒྱན་ཕྲེང་དང༌། མེ་ཏོག་པདྨ་དང༌། ཀུ་མུ་ད་དང༌། ཨུཏྤ་ལ་དང༌། དྲི་མཆོག་དང༌། སྣ་མའི་མེ་ཏོག་
དང༌། པ་རི་ཤ་ཀ་དང༌། པ་རི་ཤ་ཀ་ཆེན་པོ་དང༌། བཏང་བཟུང་དང༌། བཏང་བཟུང་ཆེན་པོ་དང༌། མནྡཱ་ར་བ་དང༌། མནྡཱ་ར་བ་ཆེན་པོ་དང༌། མཉྫུ་ཤ་ཀ་དང༌། མཉྫུ་ཤ་ཀ་ཆེན་

94-1-330a

པོ་དང༌། ཀུན་ནས་སྐྱེས་དང༌། ཀུན་ནས་སྐྱེས་ཆེན་པོའི་མེ་ཏོག་གི་ཆར་གྱི་སྤྲིན་ཀུན་ནས་མངོན་པར་བབ་བོ། །སྤོས་ཆུའི་ཆར་གྱི་སྤྲིན་ཡང་མངོན་པར་
བབ་བོ༑ ༑དེ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། བརྒྱ་བྱིན་དང༌། འཇིག་རྟེན་སྐྱོང་བ་དང༌། གནོད་སྦྱིན་དང༌། ནམ་མཁའ་ལྡིང་དང༌།
མི་འམ་ཅི་དང༌། ལྟོ་འཕྱེ་ཆེན་པོ་དང༌། མ་མོའི་གདོན་གྱི་ཚོགས་དང༌། འབྱུང་པོ་དང༌། བརྗེད་བྱེད་དང༌། སྐེམ་བྱེད་དང༌། སྒྲུབ་པ་དང༌། སྦྲུལ་འཛིན་བཅས་དང༌། གནོན་
པོ་དང༌། མ་མོ་དང༌། ཡི་དྭགས་དང༌། ཤ་ཟ་དང༌། བྲམ་ཟེའི་སྲིན་པོ་དང༌། མཁའ་འགྲོ་མ་དང༌། ཕྱོགས་དང༌། ཕྱོགས་མཚམས་དང༌། མཁར་དང༌། རི་དང༌། སའི་ལྷ་ལ་
སོགས་པ་སྡང་བ་གདོན་བགེགས་དང༌། ལོག་འདྲེན་ཐམས་ཅད་དང༌། དེ་མ་ཡིན་པ་གཞན་ཡང་ལྷ་དང༌། མི་དང༌། མི་མ་ཡིན་པ་དག་བླ་གོས་རྣམས་ཕྲག་པ་གཅིག་
ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས། གང་གིས་བདག་ཅག་གཟིར་ཅིང་ཉེ་བར་གཟིར་བས་རིག་སྔགས་འཆང་ཐམས་ཅད་ལ་དངོས་གྲུབ་སྩོལ་བ་དང༌། དམ་ཚིག་ཐམས་ཅད་

94-1-330b

འཛིན་དུ་འཇུག་པ་ལ་ཡང་དག་པར་གནང་བར་བགྱིད་པར་འགྱུར་བ་རང་གི་སྙིང་པོ་འདི་བདག་ཅག་ལ་བསྟན་དུ་གསོལ། དེ་ནས་བཅོམ་ལྡན་འདས་ཀྱིས་ཚངས་པ་ལ་སོགས་
པ་ལྷའི་ཚོགས་དེ་དག་ལ་ལེགས་སོ་ཞེས་བྱ་བ་བྱིན་ཏེ། གྲོགས་པོ་དག །གང་གི་ཕྱིར་ཁྱེད་ཅག་འདི་ལྟར་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་ནི། ལེགས་སོ་
ལེགས་སོ། །དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང༌། ངས་ཁྱེད་རང་རང་གི་སྙིང་པོ་བསྟན་པར་བྱའོ། །དེ་དག་གིས་ཀྱང་བཅོམ་ལྡན་འདས་ལ་ལེགས་
སོ་ལེགས་སོ། །ཞེས་གསོལ་ཏོ། །བཅོམ་ལྡན་འདས་ཀྱིས་ལྷའི་རྔ་བོ་ཆེ་དང༌། རྒྱ་མཚོ་དང༌། སྤྲིན་ཆེན་པོའི་སྒྲ་ལྟ་བུའི་གསུང་ཚངས་པ་ཆེན་པོའི་སྒྲ་བས་ལྷག་པ་སྣ་ཚོགས་
པ་སྙན་ཅིང་རྒྱ་ཆེ་ལ་ཟབ་པ། ཐོག་མ་དང༌། བར་དང༌། ཐ་མར་དགེ་བ། སེམས་ཅན་ཐམས་ཅད་ཀྱི་སྙིང་དུ་འཐད་པ། གསལ་བ། འཇེབས་པ། དག་པ། མཉེན་པ། སྙན་པ། བརྗོད་
པའི་ཚིག་ཁམས་གསུམ་པ་ཐམས་ཅད་ལ་གོ་བར་བྱེད་པ། དེ་བཞིན་གཤེགས་པའི་སེངྒེའི་སྒྲ་བླ་ན་མེད་པ་དེས་གྲུབ་པའི་གསང་སྔགས་ཀྱི་གཞི་འདི་དག་གསུངས་སོ། །
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །ཏདྱ་ཐཱ། ཛ་ཡ་ཛ་ཡ། ཛ་ཡཱ་བ་ཧཱ། ཙི་ལི་ཙི་ལི། མི་ལི་མི་ལི།

94-1-331a

ལུ་ཊུ་ལུ་ཊུ། ཛ་ཡེ་བི་ཛ་ཡེ། ཛ་ཡནྟི། བི་ཛ་ཡནྟི། ཨ་ཛི་ཏེ། ཨ་པ་རཱ་ཛི་ཏེ། ཏདྱ་ཏེ། སརྦ་དུཥྚ་སྟམྦྷ་ནི། ཛམྦྷ་ནི། མོ་ཧ་ནི། ཤྭེ་ཏེ་ཀ་རཱ་ལེ། ཀེ་ཡཱུ་རེ། སརྦ་བུདྡྷ་
ཨ་དྷི་ཥྛི་ཏེ། པཱཎྜ་རཱ་བ་སི་ནི། པརྞ་ཤ་བ་རི། ཤྲི་ཡེ་མ་ཧཱ་ཤྲི་ཡེ་སརྦ་ཨད་བྷུ་ཏ་ཡ་ཤྲི་ཡེ། པདྨ་བ་ཧེ། པདྨ་མཱ་ལི་ནི་བཛྲ་ཨངྐུ་ཤི། བཛྲ་མཱ་ཏེ། བཛྲ་པཱ་ཏཱ་ལི། ཤཱུ་ལི་ནི་བཛྲ་
དྷ་རེ༑ ཧི་ཧི་ཧི་ཧི། བཛྲ་པཱ་ཎི། ཧེ་ཧེ་ཧེ་ཧེ། བཛྲ་པཱ་ཎི། བཛྲ་ཤུ་ལི་ནི། ཙཀྲ་དྷ་རེ་།ཧི་ཧི་།བཛྲ་པཱ་ཎི། ཧེ་ཧེ་བཛྲ་པཱ་ཎི། ཧི་ཧི་ཧི་ཧི། ཧེ་ཧེ་ཧེ་ཧེ། བཛྲ་པཱ་ཎི། ཀ་ལ་ཀ་ལ། བ་ལ་བ་
ལ༑ ར་ལ་ར་ལ། དྷ་མ་དྷ་མ། ས་ར་ས་ར། ཧཱ་ཧཱ་ཧཱ་ཧཱ་ཧཱ། ཙི་ལི་མི་ལི། ཚི་ལེ་དི་ལེ། དི་དི་ལ། དི་མི་ལེ། ཛྭ་ལེ། མ་ཧཱ་ཛྭ་ལེ། ཛྭ་ལི་ཏི། པྲ་ཛྭ་ལི་ཏི། ཋ་ར་ཐ་ག་གེ་ཐ་རེ། མུ་ཀུ་
ཏི༑ ཀྵ་མེ། ཀྵ་མ་མེ། གྲུབ་པའི་ཚོགས་ཀྱིས་ཕྱག་བྱས་མ། ལྷ་ཐམས་ཅད་ཀྱི་སྙིང་ཀུན་ཏུ་འཇུག་པར་བྱེད་མ། སེམས་ཅན་ཐམས་ཅད་ཀྱི་སྙིང་འབིགས་མ། སྡང་བ་
རབ་ཏུ་སྡང་བ་ཐམས་ཅད་ཀྱི་སྙིང་འཇོམས་མ། དེ་བཞིན་གཤེགས་པ་ཐམས་ཅད་ཀྱི་སྙིང་པོ་རྗེས་སུ་སྐྱོང་མ། བྱང་ཆུབ་སེམས་དཔའ་ཐམས་ཅད་ཀྱི་སྙིང་པོ་ལ་འཇུག་
མཚུར་ཤོག །དམ་ཚིག་རྗེས་སུ་སྐྱོངས་ཤིག། སེམས་ཅན་ཐམས་ཅད་ཀྱི་སྙིང་རྣམས་ཁུག་ལ་དམ་ཚིག་ལ་ཁོད་ཅིག། ཐམས་ཅད་མཁྱེན་པ་ལ་ཕྱག་འཚལ་

94-1-331b

ལོ་སྭཱཧཱ༑ འཇིག་རྟེན་མཁྱེན་པ་ཐམས་ཅད་ལ་ཕྱག་འཚལ་ལོ་སྭཱཧཱ། ཏྲ་ཊ་ཏྲ་ཊ། སྥོ་ཊ་ཡ་སྭཱཧཱ། གྱེན་དུ་ལྟ་ལ་སྭཱཧཱ། རྣམ་པར་ལྟ་ལ་སྭཱཧཱ། ཆུ་སྲིན་ལ་སྭཱཧཱ། མེ་ལ་སྭཱཧཱ། ཚངས་
པ་ལ་སྭཱཧཱ༑ ཁྱབ་འཇུག་ལ་སྭཱཧཱ། དྲག་པོ་རྣམས་ལ་སྭཱཧཱ། བརྒྱ་བྱིན་ལ་སྭཱཧཱ། འཇིག་རྟེན་སྐྱོང་བ་རྣམས་ལ་སྭཱཧཱ། ཐམས་ཅད་ལ་སྭཱཧཱ། ལྷ་རྣམས་ལ་སྭཱཧཱ། ནོར་རྣམས་ལ་སྭཱཧཱ།
མ་མོ་རྣམས་ལ་སྭཱཧཱ། མཚུན་རྣམས་ལ་སྭཱཧཱ། བགེགས་དང་ལོག་འདྲེན་ཐམས་ཅད་ལ་སྭཱཧཱ། ས་ལ་སྭཱཧཱ། དབྱངས་ཅན་ལ་སྭཱཧཱ། ལྷ་དང༌། ཀླུ་དང༌། གནོད་སྦྱིན་དང༌། དྲི་
ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་ཐམས་ཅད་དང༌། སྲིན་པོ་ལ་སོགས་པ་ཁམས་གསུམ་ཐམས་ཅད་དུ་གཏོགས་པའི་སེམས་
ཅན་ཐམས་ཅད་ལ་སྭཱཧཱ། ཚུར་ཤོག་ཚུར་ཤོག །དམ་ཚིག་རྗེས་སུ་སྐྱོངས་ཤིག །ཀུ་རུ་ཀུ་རུ། ས་ར་ས་ར། ཏིཥྛ་ཏིཥྛ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཧཱུཾ་ཡཱུཾ་ཧཱུཾ། ཙཎྜཱ་ལི།
མ་ཏངྒི་།ཌོམྦྷི་ནི། པུཀྐ་སི། དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བདག་ལ་གསང་སྔགས་ཀྱི་གཞི་རྣམས་གྲུབ་པར་གྱུར་ཅིག་སྭཱཧཱ། དེ་བཞིན་གཤེགས་
པས་རང་གི་སྙིང་པོ་དང༌། ལྷ་ཐམས་ཅད་ཀྱི་སྙིང་པོ་འདི་གསུངས་པ་ན་ཐམས་ཅད་དང་ལྡན་པའི་འཁོར་དེ་འཇིགས་སྔངས་སྐྲག་པར་གྱུར་ནས་ཆུ་ཤིང་གི་ཚལ་རླུང་དྲག་

94-1-332a

པོ་ཆེན་པོས་བསྐྱོད་དེ་རྩ་བ་བཅད་པ་བཞིན་དུ་གཡོ་ཞིང་འགུལ་ལ་སྙིང་ཚིག་སྟེ་རྡོ་རྗེའི་ཕུར་བུས་བཏབ་པ་བཞིན་དུ་ཟུགས་ཤིང་ཞིགས་ལ་འགྲེ་ཞིང་
སྐྱབས་བཙལ་བའི་ཕྱིར་འདུ་ཤེས་ཙམ་གྱིས་སངས་རྒྱས་བཅོམ་ལྡན་འདས་ལ་འབོད་པ་དང༌། བཅོམ་ལྡན་འདས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་
ཅེས་བཀའ་སྩལ་ཏོ། །རིགས་ཀྱི་བུ། ལྷའི་འཁོར་འདི་སློངས་ཤིག །ངས་དམ་ཚིག་འདི་ཡོངས་སུ་འཛིན་དུ་གཞུག་གོ། རིག་སྔགས་གྲུབ་འབྱོར་བར་བྱེད་པའི་སྙིང་པོ་
ལ་གཞོལ་བ་བསྒྲགས་སོ། །དེ་སྐད་ཅེས་བཀའ་སྩལ་པ་དང༌། གསང་བ་པའི་བདག་པོ་ལག་ན་རྡོ་རྗེས་གསང་བ་པའི་སྙིང་པོ་འདིས་ལྷའི་འཁོར་དེ་དག་ཐམས་ཅད་བསླང་
ངོ༌། །དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །ཨོཾ་ཀཱི་ལི་ཀཱི་ལ། བཛྲ་ཀཱི་ལི་ཀཱི་ལ་ཡ་སྭཱཧཱ།
བཅོམ་ལྡན་འདས། འདི་ནི། བདག་གི་སྙིང་པོ་མཆོག་ཏུ་གསང་བ་ལགས་ཏེ། རིག་སྔགས་ཐམས་ཅད་འགྲུབ་པར་བགྱིད་པ་ལགས་སོ། །དེས་ནི། བདག་ཀྱང་དྲངས་
ནས་གཞན་གྱིས་མ་བཏང་བར་མཆིའོ། །དབང་དུ་མཆིའོ། །དངོས་གྲུབ་སྩལ་བར་བགྱིའོ། །ལུང་བཞིན་བགྱིའོ། །བསྲུང་བར་བགྱིའོ། །དཔལ་བསྐྱེད་པར་བགྱིའོ། །

94-1-332b

བགེགས་དང་ལོག་འདྲེན་ཐམས་ཅད་རྣམ་པར་བཤིག་གོ། སེམས་ཅན་ཐམས་ཅད་གདུལ་བར་བགྱིའོ། །འབྱུང་པོ་ཐམས་ཅད་རྣམ་པར་བཤིག་པར་བགྱིའོ། །ནད་ཐམས་
ཅད་བསལ་བར་བགྱིའོ། །སྔོན་གྱི་ལས་ཀྱི་རྣམ་པར་སྨིན་པ་ནི། མ་གཏོགས་སོ། །བཅོམ་ལྡན་འདས། བདག་གི་སྙིང་པོ་མཆོག་ཏུ་གསང་བ་འདི་ནས་བསྐལ་པ་གྲངས་
མ་མཆིས་པ་གསུམ་དུ་དཀའ་བ་སྤྱོད་པ་ཆེན་པོ་བགྱིད་པ་ན་གནོད་པ་བགྱིད་པ་བགེགས་དང་ལོག་འདྲེན་ཐམས་ཅད་ཀྱིས་རྣམ་པར་གཙེས་པའི་ཚེ་བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱ་མཚོ་མཆོག་འཛིན་མེ་ལྟར་བློས་རྣམ་པར་བསྒྱིངས་ཤིང་རྣམ་པར་རོལ་པ་མངོན་ཤེས་དྲི་ཞིམ་སྣང་དཔལ་
གྱིས་བདག་ལ་བསྲུང་བའི་སླད་དུ་སྩལ་ཏོ། །གསང་བ་པའི་བདག་པོ་ལག་ན་རྡོ་རྗེས་སྙིང་པོ་མཆོག་ཏུ་གསང་བ་འདི་སྨྲས་མ་ཐག་ཏུ་འཁོར་དེ་ཐམས་ཅད་བསམ་གཏན་གྱི་
དགའ་བ་དང༌། བདེ་བས་ཚིམ་པར་གྱུར་ཏེ། གསང་བ་པའི་བདག་པོ་ལག་ན་རྡོ་རྗེའི་དམ་ཚིག་གི་བསྟན་པ་ལ་གནས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་
དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་ཆོས་ཀྱི་རྣམ་གྲངས་འདི་ཟུངས་ཤིག །ཆོངས་ཤིག །ལྷོགས་ཤིག། འཛིན་དུ་ཆུག་ཅིག །ཀུན་ཆུབ་པར་གྱིས་ཤིག །

94-1-333a

གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་ཅིག་དང༌། དེས་སེམས་ཅན་མང་པོ་ལ་ཡུན་རིང་པོར་ཕན་པ་དང༌། བདེ་བ་དང༌། ཐ་མར་དེ་བཞིན་གཤེགས་
པའི་ཡེ་ཤེས་བླ་ན་མེད་པ། ཆགས་པ་མེད་པ། སྒྲིབ་པ་མེད་པ་ཐོབ་ཅིང་རྟོགས་པར་འགྱུར་རོ། །སུ་ཆོས་ཀྱི་རྣམ་གྲངས་འདི་འཆང་བ་དང༌། ཀློག་པ་དང༌། འཛིན་དུ་འཇུག་པ་
དང༌། ཀུན་ཆུབ་པར་བྱེད་པ་དང༌། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་པ་དང༌། མཆོད་པ་དང༌། ཡི་གེར་འབྲི་བ་དང༌། ཡི་གེར་འབྲིར་འཇུག་པ་དང༌། ཁ་ཏོན་བྱེད་
པ་དང༌། ཉན་པ་དང༌། སེམས་པ་དེ་རིང་པོར་མི་ཐོགས་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །འདི་ནས་ནམ་
བྱང་ཆུབ་ཀྱི་སྙིང་པོ་ལ་འདུག་གི་བར་དུ་ངན་འགྲོ་ལོག་པར་ལྟུང་བར་མི་འགྱུར་རོ། །རིགས་དམའ་བ་རྣམས་སུ་སྐྱེ་བར་མི་འགྱུར། དབུལ་པོའི་རིགས་རྣམས་སུ་སྐྱེ་བར་
མི་འགྱུར་ཏེ། ཤེས་རབ་མེད་པ་ཡང་མ་ཡིན། མ་དུལ་བར་མ་ཡིན་།ཚེ་ཐུང་བར་མ་ཡིན་ཞིང་ཚེ་རབས་ཚེ་རབས་སུ་ཚེ་རབས་དྲན་པར་འགྱུར་རོ། །བྱང་ཆུབ་ཀྱི་སེམས་
བརྗེད་པར་མི་འགྱུར་རོ། །ཐོས་པ་འཛིན་པར་འགྱུར་རོ། །རབ་ཏུ་དབེན་པ་ལ་མངོན་པར་དགའ་བར་འགྱུར་རོ། །འཁོར་ངན་པ་ཅན་མ་ཡིན་པར་འགྱུར་རོ། །ཚིག་

94-1-333b

གཟུང་བར་འོས་ཤིང་སྙན་པར་འགྱུར་རོ། །སྐལ་པ་བཟང་ཞིང་གཟུགས་བཟང་བར་འགྱུར་རོ། །ཤེས་རབ་ཆེན་པོ་དང་སྤོབས་པ་ཆེན་པོ་དང་དབང་དང་ལྡན་པར་འགྱུར་རོ། །དེ་
བཞིན་གཤེགས་པ་ཐམས་ཅད་མཉེས་པར་བྱ་བ་ལ་མཁས་པར་འགྱུར་རོ། །དགེ་བའི་བཤེས་གཉེན་གྱིས་ཡོངས་སུ་ཟིན་པར་འགྱུར་རོ། །སྡིག་པའི་གྲོགས་པོ་ཡོངས་སུ་སྤོང་
བར་འགྱུར་རོ། །ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བ་ལ་མཁས་པར་འགྱུར་རོ། །སེམས་ཅན་ཐམས་ཅད་ཡོངས་སུ་རྫོགས་པར་བྱ་བ་ལ་མཁས་པར་འགྱུར་རོ། །སངས་རྒྱས་ཀྱི་
ཞིང་ཆེ་ཞིང་མཐའ་ཡས་པ་ལ་རྫུ་འཕྲུལ་དང་ལྡན་པར་འགྱུར་རོ། །ནམ་བྱང་ཆུབ་ཀྱི་སྙིང་པོ་ལ་འདུག་གི་བར་དུ་དེ་བྱང་ཆུབ་ཀྱི་སེམས་མི་བརྗེད་པར་འགྱུར་རོ། །ཚེ་འདི་ཉིད་ལ་
བགེགས་དང༌། ལོག་འདྲེན་དང༌། རིགས་སྔགས་འཆང་གྲུབ་པ་དང༌། འབྱུང་པོ་དག་དང༌། གདོན་གྱི་ཚོགས་དང༌། མ་མོ་དང༌། ཡི་དྭགས་དང༌། ཤ་ཟ་དང༌། ལྷ་དང༌། ཀླུ་དང་།གནོད་
སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་ཐམས་ཅད་ཀྱིས་མི་ཐུལ་བར་འགྱུར་རོ། །དེའི་ལས་ཀྱི་སྒྲིབ་པ་ཐམས་
ཅད་བྱང་བར་འགྱུར་རོ། །ནད་ཐམས་ཅད་དང་བྲལ་བར་འགྱུར་རོ། །སྔོན་གྱི་ལས་ཀྱི་རྣམ་པར་སྨིན་པ་མ་གཏོགས་པར་འཆི་བའི་དུས་བྱེད་པར་མི་འགྱུར་རོ། །དེ་ལ་རིག་སྔགས་

94-1-334a

ཐམས་ཅད་ཀྱང་འགྲུབ་པར་འགྱུར་རོ། །དེ་ལ་ལྷ་ཐམས་ཅད་ཀྱང་སྲུང་ཞིང་སྦེད་པ་དང༌། ཡོངས་སུ་སྐྱོབ་པར་འགྱུར་རོ། །དེའི་རྩོམ་པ་ཐམས་ཅད་ཀྱང་སླ་བར་འགྱུར་
རོ༑ ༑འཇིག་རྟེན་པ་དང༌། འཇིག་རྟེན་ལས་འདས་པ་དང༌། དཀྱིལ་འཁོར་ཐམས་ཅད་ཀྱི་དམ་ཚིག་ལ་ཞུགས་པར་འགྱུར་རོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་
དགའ་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ།
ཀུན་དགའ་བོ། དེའི་ཕྱིར་ཁྱོད་ཀྱིས་ཆོས་ཀྱི་རྣམ་གྲངས་འདི་བྱང་ཆུབ་སེམས་དཔའ་ཐམས་ཅད་ཀྱི་མཆོད་པའི་སྤྲིན་དུ་བསྟན་པ་ཞེས་བྱ་བར་ཟུངས་ཤིག །དེ་བཞིན་གཤེགས་པ་
ཐམས་ཅད་ཀྱི་ཆོས་ཀྱི་འཁོར་ལོ་སྒྲིབ་པ་མེད་པ་བསྐོར་བ་ཞེས་བྱ་བར་ཡང་ཟུངས་ཤིག །དེ་བཞིན་གཤེགས་པའི་ཆོས་ཀྱི་དབྱིངས་ལ་མཁས་པ་ཞེས་བྱ་བར་ཡང་ཟུངས་ཤིག །
བདུད་ཀྱི་དཀྱིལ་འཁོར་ཐམས་ཅད་འཇོམས་པར་བྱེད་པ་ཞེས་བྱ་བར་ཡང་ཟུངས་ཤིག །བདུད་ཀྱི་ཕྱོགས་འདུལ་བ་ཞེས་བྱ་བར་ཡང་ཟུངས་ཤིག །རྟེན་ཅིང་འབྲེལ་པར་འབྱུང་
བ་ལ་འཇུག་པ་རབ་ཏུ་རྟོགས་པ་ཞེས་བྱ་བར་ཡང་ཟུངས་ཤིག །དམ་པའི་ཆོས་ཀྱི་ཕྱག་རྒྱའི་མཚན་ཉིད་ཅེས་བྱ་བར་ཡང་ཟུངས་ཤིག །རིག་སྔགས་དང༌། དཀྱིལ་འཁོར་

94-1-334b

དང༌། ཕྱག་རྒྱ་དང༌། དམ་ཚིག་ཐམས་ཅད་ལ་རབ་ཏུ་འཇོག་པ་ཞེས་བྱ་བར་ཡང་ཟུངས་ཤིག །ལག་ན་རྡོ་རྗེའི་རྣམ་པར་ཐར་པའི་ཏིང་ངེ་འཛིན་གྱི་ཆོ་འཕྲུལ་ཞེས་བྱ་བར་ཡང་
ཟུངས་ཤིག །རྡོ་རྗེའི་རི་རབ་ཆེན་པོའི་རྩེ་མོའི་ཁང་པ་བརྩེགས་པའི་གཟུངས་ཞེས་བྱ་བར་ཡང་ཟུངས་ཤིག །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱིས་
གསུངས་པ་ལ་ལེགས་སོ། །ཞེས་གསོལ་ཏེ་མངོན་པར་དགའ་ནས་ཅང་མི་སྨྲ་བར་གྱུར་ཏོ། །དེ་ནས་བྱམས་པ་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་
སེམས་དཔའ་ཆེན་པོ་ཐམས་ཅད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ནས་འདུས་པ་དེ་དག་
ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང་།མི་མ་ཡིན་པ་དེ་
དག་ཐམས་ཅད་དང༌། ཐམས་ཅད་དང་ལྡན་པའི་འཁོར་དེ་བཅོམ་ལྡན་འདས་ལག་ན་རྡོ་རྗེས་གསུངས་པ་ལ་མངོན་པར་བསྟོད་དོ། །འཕགས་པ་རྡོ་རྗེའི་རི་རབ་ཆེན་པོའི་རྩེ་
མོའི་ཁང་པ་བརྩེགས་པའི་གཟུངས་རྫོགས་སོ།།    །།རྒྱ་གར་གྱི་མཁན་པོ་ཤཱི་ལེནྡྲ་བོ་དྷི་དང༌། ཛྙཱ་ན་སིདྡྷི་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་

94-1-335a

རྒྱ་གར་སྐད་དུ། ཨཱཪྱ་བཛྲ་ཨ་ཛི་ཏ་ཨ་ན་ལ་པྲ་མོ་ཧ་ནི་ནཱ་མ་དྷ་ར་ཎཱི། བོད་སྐད་
དུ༑ འཕགས་པ་རྡོ་རྗེ་མི་ཕམ་པ་མེ་ལྟར་རབ་ཏུ་རྨོངས་བྱེད་ཅེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་
བདག་གིས་ཐོས་པ་དུས་གཅིག་ན། བཅོམ་ལྡན་འདས་རིན་པོ་ཆེའི་ཁང་པ་བརྩེགས་པ་ཅན་གྱི་རིའི་གངས། རི་སུལ་གྱི་མཆོག། རི་རབ་ཀྱི་སྨད་དང་རྐེད་ལྟར་གསེར་གྱི་རྡོ་
སྣ་ཚོགས་ཀྱིས་གང་ཞིང་རིའུར་བྲེས་པ་འབར་བ། རིན་པོ་ཆེའི་རྡོ་དུ་མའི་འོད་སྣ་ཚོགས་འཇའ་ལྟ་བུ་བྱུང་བའི་རྡོ་ལེབ་ཡངས་པ། མེ་ཏོག་དྲི་ཞིམ་པོ་བཀྲམ་ཞིང་ཕྱེ་མ་
དང༌། བདུག་པ་དྲི་ཞིམ་པ་མང་པོས་ཕུག་གི་ནང་དང་ནགས་བསྒོས་པ། བདུག་པ་དང༌། ཨ་ག་རུ་དང༌། ཕྱེ་མ་དང༌། དྲིལ་བུ་དང༌། བླ་རེས་མཛེས་པར་བྱས་པའི་རི་བོ་
མཆོག་ལ་བཞུགས་ཏེ་དེ་ན་བཅོམ་ལྡན་འདས་ལྷ་རྣམས་དང༌། ལྷའི་བུ་རྣམས་དང༌། ལྷ་མ་ཡིན་རྣམས་དང༌། ལྷ་མ་ཡིན་གྱི་བུ་རྣམས་དང༌། ལྷ་རྣམས་དང་།ནམ་མཁའ་
ལྡིང་རྣམས་དང༌། ཀླུ་རྣམས་དང༌། གནོད་སྦྱིན་རྣམས་དང༌། མི་འམ་ཅི་རྣམས་དང༌། སྲིན་པོ་རྣམས་དང༌། དྲི་ཟ་རྣམས་དང༌། རིག་སྔགས་འཆང་གྲུབ་པ་རྣམས་དང༌།

94-1-335b

འབྱུང་པོ་རྣམས་དང༌། ལོག་འདྲེན་རྣམས་དང༌། ཤ་ཟ་རྣམས་དང༌། སྣང་བ་དང༌། མི་སྣང་བའི་མ་མོའི་ཚོགས་ཁྱབ་པར་བྱེད་པ་རྒྱ་ཆེན་པོ་དག་གིས་དཔག་ཚད་ལྔ་བརྒྱར་འཁོར་
གྱི་དཀྱིལ་འཁོར་དུ་གྱུར་པར་འདུས་ཏེ། དེ་ན་གནས་པའི་བྱང་ཆུབ་སེམས་དཔའ་བདུན་ཁྲི་ལྔ་སྟོང་དང༌། དགེ་སློང་ཁྲི་ཉིས་སྟོང་ལྔ་བརྒྱ་དང་ཐབས་ཅིག་གོ། བཅོམ་ལྡན་འདས་
ནི༑ ཆོས་སྟོན་ཏེ། གནས་པར་བདེ་བ། མཉན་ན་བདེ་བ། འཁོར་བ་ལས་ངེས་པར་འབྱུང་བའི་ཆོས་སྟོན་ཏོ། །དེ་ན་ལྷ་རྣམས་དང༌། ལྷའི་བུ་རྣམས་དང༌། ལྷ་མ་ཡིན་རྣམས་དང༌།
ལྷ་མ་ཡིན་གྱི་བུ་རྣམས་དང༌། རླུང་ལྷ་རྣམས་དང༌། རླུང་ལྷའི་བུ་རྣམས་དང༌། ནམ་མཁའ་ལྡིང་རྣམས་དང༌། ཀླུ་རྣམས་དང༌། གནོད་སྦྱིན་རྣམས་དང༌། མིའམ་ཅི་རྣམས་དང༌།
སྲིན་པོ་རྣམས་དང༌། སྲིན་པོའི་བུ་རྣམས་དང༌། དྲི་ཟ་རྣམས་དང་།རིག་སྔགས་གྲུབ་པ་རྣམས་དང༌། འབྱུང་པོ་རྣམས་དང༌། ལོག་འདྲེན་རྣམས་དང༌། ཤ་ཟ་རྣམས་དང་།སྣང་
བ་དང༌། མི་སྣང་བའི་མ་མོའི་ཚོགས་རྣམས་དང༌། འབྱུང་པོའི་ཚོགས་རྣམས་རྣམ་པར་རྒྱུ་ཞིང་ཀུ་ཅོ་དང༌། འཇིགས་པ་དང༌། ཉམ་ཐག་པའི་སྒྲ་འབྱིན་ཏོ། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་སྒྲ་དེ་དག་གསན་ནས་འདི་སྐད་ཅེས་བཀའ་སྩལ་ཏོ། །ཀྱེ་བཞིན་བཟང་

94-1-336a

དག །ཅིའི་ཕྱིར་ཀུ་ཅོ་དང༌། འཇིགས་པ་དང༌། ཉམ་ཐག་པ་དང༌། འཁྲུག་པའི་སྒྲ་འབྱིན། དེ་དག་གིས་གསོལ་པ། བཅོམ་ལྡན་འདས་།བདག་ཅག་ནི། དག་
དུ་བགྱིས་ཏེ། གནོད་པ་དང་དྲང་བས་བཀུག་ཅིང་དྲངས་ཏེ་མཐོ་བརྩམས་ན། བཅོམ་ལྡན་འདས། བསྐྱབ་ཏུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་
ཐམས་ཅད་ཀྱི་སྟེང་གི་དཀྱིལ་འཁོར་ཡངས་པ་སྟོན་པའི་མཆོག་གི་བློ་གྲོས་དང༌། བློ་དང༌། ལས་དང༌། ལས་ཀྱི་མཐའ་དང་ལྡན་པ། ས་ཆེན་པོ་ལས་ས་གཞན་ཐོབ་པ་རྒྱལ་
ཚབ་ཏུ་ཉེ་སྟེ་ཆོས་ཀྱི་རྒྱལ་སྲིད་ལ་དབང་བསྐུར་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྗེས་སུ་དགོངས་པར་མཛད་པ་ཙམ་གྱིས་འོངས་ཏེ། རྡོ་རྗེའི་ཟོམ་ལྟར་
དཔུང་མགོ་ཡངས་པ། རྡོ་རྗེ་ལྟར་མཁྲེགས་པའི་ཅོད་པན་འོད་ཟེར་འཚེར་བ་ཅན་རྡོ་རྗེའི་དཔུང་རྒྱན་དང་ལྡན་པ། ལུས་མཁྲེགས་ཤིང་སྲ་བ། ལག་ན་རྡོ་རྗེ་དང༌། ཞགས་
པ་དང༌། ལག་ཆ་བརྟན་པོ་འབར་བ་ཐོགས་པ། རྡོ་རྗེ་ཕུར་བུ་སྲ་བས་རབ་ཏུ་འཇོམས་པར་བྱེད་པ། མཐུ་ཆེན་པོ་གཡོག་བཞི་འབུམ་ལྔ་ཁྲི་དང་ལྡན་པ། འཇིག་རྟེན་གྱི་
ཁམས་འདི་ཀུན་ཏུ་སྣང་བར་བྱེད་ཅིང་རྡོ་རྗེའི་རིགས་ཀྱི་གཞོན་ནུ་དང༌། རྡོ་རྗེའི་བེ་ཅོན་དང༌། རྡོ་རྗེའི་སྙིང་པོ་དང༌། རྡོ་རྗེའི་ཏོག་དང༌། རྡོ་རྗེའི་སྣང་བ་དང༌། རྡོ་རྗེ་སྔོན་པོ་དང༌།

94-1-336b

རིན་པོ་ཆེའི་རྡོ་རྗེ་དང༌། གསང་བའི་རྡོ་རྗེ་དང༌། འཁོར་ལོ་རྡོ་རྗེ་ལ་སོགས་པ་དང༌། རྡོ་རྗེའི་དམག་དཔོན་ཆེན་པོ་རྣམས་དང༌། དམག་སྐྱོང་རྣམས་དང༌། ས་སྐྱོང་རྣམས་དང༌། རྡོ་རྗེ་རིགས་པའི་རྒྱལ་པོ་
ཡང་དག་པ་དང༌། ཡང་དག་པ་མ་ཡིན་པ་ཡང་དག་པར་རྟོགས་པ་རྣམས་དང༌། རྡོ་རྗེའི་ཡུམ་རྣམས་དང༌། རྡོ་རྗེ་རྣམ་པར་འདྲེན་རྣམས་དང་ལྷན་ཅིག་ཏུ་རྡོ་རྗེ་གཞོན་ནུའི་
གདོན་རྣམས་དང༌། རྡོ་རྗེ་གནོན་པོ་རྣམས་དང༌། རྡོ་རྗེ་རྨི་ལམ་ངན་བྱེད་རྣམས་ཡང་དག་པར་བསྐུལ། རྣམ་པར་བསྐུལ་ཞིང་འཁོར་གྱི་ཁྱམས་ཆེན་པོར་འདུས་པ་ཀུན་སྣང་
བར་བྱེད། རྣམ་པར་སྣང་བར་བྱེད། གསལ་བར་བྱེད། རྣམ་པར་གསལ་བར་བྱེད། རབ་ཏུ་དགའ་བར་བྱེད། ཡང་དག་པར་བསྐུལ། སོ་སོར་བསྐུལ་ཞིང་བཅོམ་ལྡན་
འདས་ག་ལ་བ་དེར་སོང་སྟེ་བླ་གོས་ཕུད་ནས་ཞབས་ལ་ཅོད་པན་གྱིས་གཏུགས་ཏེ་ལན་གསུམ་དུ་བསྐོར་བ་བྱས་ནས་ཐལ་མོ་སྦྱར་ཏེ་ཕྱོགས་གཅིག་ཏུ་འདུག་གོ། དེ་ནས་
བཅོམ་ལྡན་འདས་ཀྱིས་རྗེས་སུ་ཡི་རང་བ་མཛད་དེ། རྡོ་རྗེ་འཆང༌། ཁྱོད་སོང་ལ་ལྷ་རྣམས་དང༌། ལྷའི་བུ་རྣམས་དང༌། ལྷ་མ་ཡིན་རྣམས་དང༌། ལྷ་མ་ཡིན་གྱི་བུ་རྣམས་དང༌།
རླུང་ལྷ་རྣམས་དང༌། རླུང་ལྷའི་བུ་རྣམས་དང༌། ནམ་མཁའ་ལྡིང་རྣམས་དང་།ནམ་མཁའ་ལྡིང་གི་བུ་རྣམས་དང༌། འདུས་པ་ཆེན་པོའི་བར་དག་སྒྲ་འབྱིན་ཅིང་ཉམ་ཐག་

94-1-337a

པ་མྱོང་བ་རྣམས་ཀྱི་བསམ་པ་རྫོགས་པར་གྱིས་ཤིག །དེ་ནས་རྡོ་རྗེ་འཆང་སྟན་ལས་ལངས་ཏེ་ལྷ་དང༌། ལྷ་མ་ཡིན་དང༌། རླུང་ལྷ་དང༌། ནམ་མཁའ་ལྡིང་
དང༌། འབྱུང་པོའི་ཚོགས་ཀྱི་ནང་དུ་སོང་ནས་རྗེས་སུ་སྟོན་ཅིང་རྡོ་རྗེ་མཚོན་ཆའི་མེ་སྒྲོན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རྫུ་འཕྲུལ་གྱིས་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་སུ་མེ་ལྕེ་འབར་བའི་འོད་འཕྲོ་བ་དང༌། མེ་སྟག་རྣམ་པར་འཕྲོ་བ་དང༌། ལྕེ་འབེབས་པའི་གློག་རྣམས་ཀྱིས་འཇིག་རྟེན་གྱི་ཁམས་རྣམས་
གཟིར་ཏོ། །དེ་ནས་བསྐལ་པ་ཆེན་པོ་སྔར་རྨི་ལམ་དང༌། ཆུ་དང༌། གངྒཱའི་ཀླུང་གི་བྱེ་མའི་གྲངས་ཀྱི་ཚད་ཙམ་དག་གིས་མདངས་དང༌། གཟི་བརྗིད་དང༌། ཚངས་པར་སྤྱོད་པ་
དང༌། གཙང་མ་དང༌། བཟོད་པ་དང༌། ཚུལ་ཁྲིམས་དང༌། བརྟུལ་ཞུགས་དང༌། དཀའ་ཐུབ་དང༌། རང་གི་ལོངས་སྤྱོད་ཐམས་ཅད་ལས་བྱུང་བའི་ལས་གྲུབ་པའི་རྡོ་རྗེ་དེ་བྱང་ཆུབ་
སེམས་དཔའ་ལག་ན་རྡོ་རྗེ་དེའི་ལག་ཏུ་བྱིན་ནོ། །དེ་ནི། སངས་རྒྱས་བཅོམ་ལྡན་འདས་རྣམས་ཀྱི་གསུང་རབ་གྱི་ཆོས་སྟོན་པར་གྱུར་པ། དགྲ་བཅོམ་པ་རྣམས་ཀྱི་ཆོས་དང་
ཚུལ་ཁྲིམས་དང༌། ཏིང་ངེ་འཛིན་བྱེད་པ། བྱང་ཆུབ་སེམས་དཔའ་རྣམས་ཀྱི་ཕ་རོལ་ཏུ་ཕྱིན་པ་དང༌། ཚུལ་ཁྲིམས་དང༌། བཟོད་པ་དང༌། སྙིང་རྗེ་བྱེད་བ། རང་གི་རྡོ་རྗེ་དང༌།

94-1-337b

རིགས་ཀྱི་རིག་པ་དང༌། དཀྱིལ་འཁོར་དང༌། བཀླགས་པའི་ཚུལ་དུ་གྱུར་པ། དྲག་པོ་དང༌། དབང་པོ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་དང༌། རླུང་ལྷ་དང༌། ནམ་མཁའ་
ལྡིང་གདུལ་དཀའ་བ་རྣམས་འདུལ་བ་སྟེ། དེ་ལྟར་དེ་ལས་བྱུང་བའི་བཅོམ་ལྡན་འདས་ཁྲོ་བོ་དྲག་པོ་རྣམས་རྨོངས་པར་བྱེད་པ། སྒྱུ་དང་ལྡན་པ་རྣམས་རྨུགས་པར་བྱེད་པ། སྡང་
བ་རྣམས་སྐྱོང་པ། རྨོངས་པ་རྣམས་འཇིགས་པ། དམ་པོ་རྣམས་རྩད་ནས་འདོན་པ། རྒྱས་པ་རྣམས་སྤུར་མར་རློག་པ། ཡོན་པོ་རྣམས་སྲོང་བ། གཅོད་པ་རྣམས་སྙིང་རྗེས་བྱེད་བ།
འབྱུང་པོ་རྣམས་སྐྲག་པར་བྱེད་པ། སྲིན་པོ་རྣམས་སྡངས་པར་བྱེད་པ། རང་གི་གསང་སྔགས་རྣམས་རྫོགས་པར་བྱེད་པ། གཞན་གྱི་གསང་སྔགས་རྣམས་ཕུར་བུས་འབེབས་
པ༑ ནུས་པ་རྣམས་སྟོན་པར་བྱེད་པ། གསོད་པར་བྱེད་པ་གསོད་པ། གནོད་པར་བྱེད་བ་ཕུང་བར་བྱེད་པ་དེ་དེར་སོང་ནས་ལྷ་རྣམས་དང༌། ལྷའི་བུ་རྣམས་དབང་དུ་བྱེད་དེ། དེ་ལྟར་
དྲག་པོ་དྲག་པོ་གྲུབ་པ་དང༌། ཁྱབ་འཇུག་པ་ཁྱབ་འཇུག་པ་དང༌། ལྷ་མ་ཡིན་པ་ལྷ་མ་ཡིན་གྲུབ་པ་དང༌། དེ་དག་སྤྱིར་བསྐུལ་ཞིང་དཀྱིལ་འཁོར་དུ་འཇུག། སྐྱོད་པར་བྱེད།
མཐུ་སྟོན་པར་བྱེད། བརྗེད་པར་བྱེད། རྣམ་པར་སྐྲག་པར་བྱེད་དོ། །སྟོབས་བཅུའི་དགོངས་པ་བཀའ་སྩལ་པའི་རྡོ་རྗེ་འཆང་གིས་མི་ཕམ་པ་མེ་ལྟར་རབ་ཏུ་རྨོངས་བྱེད་ཅེས་བྱ་བའི་

94-1-338a

གཟུངས་གསུངས་པ་དང༌། གཟུངས་འདིའི་སྟོབས་དང༌། བདེན་པའི་བྱིན་གྱི་རླབས་ཀྱིས་འོད་ཀྱི་འོད་ཟེར་གྱི་དཀྱིལ་འཁོར་ཆེན་པོ་ལས་བྱུང་བའི་འོད་ཟེར་རྣམས་
ཀྱིས་རྡོ་རྗེ་དང་བཅས་པའི་ལག་ན་རྡོ་རྗེ་བསྐུལ་ནས་འོད་དེས་དེ་རབ་ཏུ་དགའ་སྟེ་རྡོ་རྗེ་ལས་སྣང་བ་བཀྱེ་བ་རྣམས་ཀྱིས་ས་གསུམ་གྱི་སྟོན་གྱི་སྐར་མ་དང༌། ཟླ་བའི་འོད་ཟིལ་དུ་
བརླགས་པར་བྱས་ནས་སྣང་བ་གཅིག་པུར་བྱེད་ཅིང་རྒྱ་མཚོ་ཆེན་པོ་ནི། སྐེམ། རིའི་རྒྱལ་པོ་རི་རབ་ནི། གཡོ་བར་བྱེད། གློག་གི་འཁོར་ལོ་དང༌། ལྕེ་འབེབས་པའི་འབྲུག་
ནི༑ བསྒྲགས། སྒྲ་དྲག་པོ་ནི། ཕྱུང༌། བསྒྱིངས་པའི་སྒྲ་ནི། བསྒྲགས། སྐྲག་པར་ནི། བྱས་སོ། །དེ་ན་རྡོ་རྗེ་མི་ཕམ་པ་མེ་ལྟར་རབ་ཏུ་རྨོངས་བྱེད་ཅེས་བྱ་བའི་གཟུངས་མེ་ལྕེ་
འོད་འཕྲོ་ཆེན་པོ་ཁོང་ན་འདུག་པ། སྐྲ་ཚོགས་གསེར་དང་རིན་པོ་ཆེ་འདྲ་བ། རྡོ་རྗེ་འཆང་བ་རྡོ་རྗེའི་བུ་མོ་ཞེས་བྱ་བའི་བཅོམ་ལྡན་འདས་མ་དེས་ལན་གསུམ་བསྐོར་བ་
བྱས་ནས་ཡིད་ཆེས་མགྱོགས་པའི་ཤུགས་འོད་འཕྲོ་ཞིང་འབར་བ་ལྟ་བུར་དྲག་པས། བྱང་ཆུབ་སེམས་དཔའ་སེམས་དཔའ་ཆེན་པོ་རྫུ་འཕྲུལ་ཆེན་པོ་ལ་སྐྱབས་སུ་སོང་
ངོ༌། །དེ་འོངས་པ་དང༌། འཕགས་པ་རྡོ་རྗེ་འཆང་གིས་སྨྲས་པ། སྐལ་བ་ཆེན་པོ་དགེ་མ། དེ་བཞིན་གཤེགས་པའི་ཏིང་ངེ་འཛིན་གྱི་སེམས་དང་ལྡན་མ་འདི་དག་ལ་ལག་ཆ་དང་

94-1-338b

མཐུན་པར་བྱ་བའི་སྟོབས་བྱིན་ཅིག །དེ་ནས་གཟུངས་ཀྱིས་སྨྲས་པ། འདི་དག་བཀའ་སྩལ་པ་དེ་བཞིན་དུ་བགྱིའོ། །ཞེས་ལན་གསུམ་ཚིག་ཏུ་སྨྲས་སོ། །ཐོར་ཚུགས་གསུམ་མ།
ས་གསུམ་དང༌། དུས་གསུམ་དང༌། དྲག་པོའི་རྩེ་གསུམ་དང༌། ཁྱབ་འཇུག་གི་འཁོར་ལོ་དང༌། གཤིན་རྗེའི་བེ་ཅོན་དང༌། ལུས་ངན་གྱི་དབྱུག་ཐོ་དང༌། དབང་པོའི་རྡོ་རྗེ་དང༌། ཆུ་ལྷའི་
ཞགས་པ་དང༌། ལོག་འདྲེན་རྣམས་ཀྱི་བགེགས་དང༌། ལྷ་མ་ཡིན་རྣམས་ཀྱི་སྒྱུ་དང༌། རླུང་ལྷ་རྣམས་ཀྱི་གཟི་དང༌། ཤུགས་དང༌། གྲུབ་པ་རྣམས་ཀྱི་རྨོངས་བྱེད་དང༌། མ་མོའི་ཚོགས་
རྣམས་ཀྱི་གཅོད་པ་དང༌། ཀླུ་རྣམས་ཀྱི་དམ་ཚིག་དང༌། དུག་དང༌། ཁྲོ་བོ་དང༌། གནོད་སྦྱིན་དང༌། སྲིན་པོ་དང༌། མི་འམ་ཅི་དང༌། ཤ་ཟ་དང༌། འབྱུང་པོ་དང༌། ཚངས་པའི་སྲིན་པོ་དང༌།
གྲུལ་བུམ་དང༌། བདེན་བྲལ་དང༌། གནོན་པོ་དང༌། རོ་ལངས་ཀྱི་སྐབས་སུ་རྒོལ་བ་རྣམས་དང༌། དེ་བཞིན་དུ་ཐམས་ཅད་ཀྱང་སྐྱོངས་ཤིག །མིག་གི་འཛུམ་པ་ཙམ་གྱིས་ཡུད་ཙམ་
ལ་ཐམས་ཅད་མཆོད་ནས་ལག་ན་རྡོ་རྗེ་ལ་སྙིང་པོ་འདི་ཕུལ་ཏེ་སྨྲས་པ། དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དྲག་པོ་ལ་
ཕྱག་འཚལ་ལོ། །ཏདྱ་ཐཱ། ཏ་ཐཱ་ག་ཏ་ས་མཱ་དྷ་དྷཱི་ར་ཎི། མ་ཧཱ་ཨཱ་བརྟ་ཡི་ཥྱཱ་མི། ཨ་ཧི་བཛྲེ། ཀུ་ཊི་ལེ། ཀོ་ཊི་པཱ་བ་ཀཱ་ཀུ་ལ་ཤི་ཁི། ཀ་པི་ལ་ཀེ་ཤི། ཏ་ཊི་ཙི་ཊི་མི་ཊི་མི། ཀརྐ་

94-1-339a

ཊ་མུ་ཊི་བ་ཊ་ཊི་བཛྲེ། མ་ཧཱ་བི་དྷུ་ལ་ལོ་ལེ། པུ་གུ་པུ་ལུ། སུ་མུ་སུ་མུ། ས་ར་ས་ར། ཕཊ་ཕཊ། སུ་དྱོ་ཏེ། པིཾ་ག་ལེ་ཙི་ཏེ། བི་ཙ་ཊི། ཛྭ་ལ་ཊི། ཛྭ་ལ་པིངྒ་ལེ་སརྦ་དེ་བ་ག་ཎ། པྲ་ཧ་
ར་ཎ་མཱ་ཡཱ། སིདྡྷ་དཱ་ཡི་ཀེ །སུ་རུ་ཀེ །ཀུ་རུ་ཀ །བཛྲ་གྷོ་ཎེ། བཛྲ་དྲྀ་ཌྷ། སཱ་ར་པྲ་ཧ་ར་ཎེ། རཏྣ་ཏྲ་ཡ། ད་ཀྲི་ལ་བུདྡྷེ་ཏེ། བཛྲ་དྷ་ར་བི་ཤྭ་ས་ནི་ཀ །ཨ་པྲ་ཏི་ཧ་ཏ་པྲ་མརྡ་ནི་སྭཱཧཱ། གང་
གསང་སྔགས་འདི་རྗེས་སུ་དྲན་ནས་ཀློག་གམ་།སྒོམ་མམ། འཛིན་པ་དེ་ཐོས་ན། ངན་འགྲོ་ལོག་པར་ལྟུང་བར་འགྲོ་བར་མི་འགྱུར་རོ། །འཇིག་རྟེན་པ་དང༌། འཇིག་རྟེན་ལས་
འདས་པའི་དཀྱིལ་འཁོར་ཐམས་ཅད་ལ་མཆོད་པ་བྱས་པར་འགྱུར་རོ། །དམ་ཚིག་དང༌། ཕྱག་རྒྱ་ལ་ཞུགས་པར་འགྱུར་རོ། །བསམ་བ་དང་རྗེས་སུ་ཡི་རང་བས་འགུགས་
པར་བྱེད་དོ། །དུག་དང༌། གསང་སྔགས་དང༌། མདུད་པ་དང༌། རྡེག་པ་དང༌། འཆིང་བའི་འཇིགས་པ་ལ་སོགས་པ་རྣམ་པར་སྐྲག་པར་བྱེད་དོ། །དེ་ནས་ལྷ་དང༌། ལྷའི་
བུ་དེ་དག་གིས་དེའི་མཐུས་བཅོམ་ལྡན་འདས་རྡོ་རྗེ་འཆང་དེའི་རྣམ་པར་རོལ་པ་དང༌། བཅོམ་ལྡན་འདས་ཀྱིས་གསུངས་པ་རྣམ་པ་མང་པོ་དུ་མ་ཡང་མྱོང་ནས་སྟེང་གི་
གནས་གཙང་མ་དང༌། འོག་མིན་གྱི་ལྷ་དང༌། འཇིག་རྟེན་གྱི་ཁམས་གཞན་ན་གནས་པ་དག་གིས་འོད་དང་ལྡན་པའི་མེ་ཏོག་དང༌། བདུག་པའི་སྤྲིན་དང༌། རིན་པོ་ཆེ་

94-1-339b

མང་པོའི་ཆར་རྒྱ་ཆེན་པོས་མཆོད་ནས་བསྟོད་པ་སྙན་པས་བསྟོད་དེ། སྙན་ཅིང་ཟབ་ལ་རྔ་སྒྲ་ལྟ་བུ་དང༌། བསིལ་བ་དང༌། བསོད་ནམས་ཀྱི་ཚིགས་སུ་བཅད་པ་དག་ཀྱང་སྨྲས་
སོ༑ ༑བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་དགེ་སློང་དེ་དག་དང༌། བྱང་ཆུབ་སེམས་དཔའ་དེ་དག་དང༌། ཐམས་ཅད་དང་ལྡན་པའི་འཁོར་དེ་དག་ཡི་རང་སྟེ་
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་རྡོ་རྗེ་མི་ཕམ་པ་མེ་ལྟར་རབ་ཏུ་རྨོངས་བྱེད་ཅེས་བྱ་བའི་གཟུངས་རྫོགས་སོ།། །རྒྱ་གར་གྱི་
མཁན་པོ་ཛི་ན་མི་ཏྲ་དང༌། དཱ་ན་ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ནས་གཏན་ལ་ཕབ་པ།    །རྒྱ་གར་
སྐད་དུ༑ བཛྲ་སཱུཀྵྨ་ཨ་པྲ་ཏི་ཧ་ཏ་ནཱ་མ་དྷཱ་ར་ཎཱི། བོད་སྐད་དུ། རྡོ་རྗེ་ཕྲ་མོ་ཐོགས་པ་མེད་པ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། །བདེ་གཤེགས་ཁྲོ་བོ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྡོ་རྗེ་རིགས་པའི་ཏིང་ངེ་འཛིན་ལ་སྙོམས་
པར་ཞུགས་སོ། །སངས་རྒྱས་ཀྱི་མཐུས་གསང་བ་པའི་བདག་པོ་ལག་ན་རྡོ་རྗེ་ཧཱུཾ་ཞེས་བྱ་བས་བཞིན་རབ་ཏུ་འབར་བ་བསྟན་ཏེ། བཅོམ་ལྡན་འདས་ཀྱི་ཐད་དུ་འདུག་གོ། དེའི་ཚེ་

94-1-340a

བཅོམ་ལྡན་འདས་ཀྱི་ཐུགས་ཀྱི་སྤྲུལ་པ་ལས་བྲམ་ཟེའི་ཁྱེའུ་ཅིག་བྱུང་སྟེ། གསང་བ་པའི་བདག་པོ་ལ་འདི་སྐད་ཅེས་སྨྲས་སོ། །གསང་བ་པའི་བདག་པོ།
རིག་པའི་བདག་པོ། གཟུངས་ཀྱི་བདག་པོ། ལྷའི་གནས་གསུམ་པོ་དག་ན་ལྷ་ཉམ་ཆུང་བ་དང༌། ཀླུ་ཉམ་ཆུང་བ་ལ་ཟིལ་གྱིས་གནོན་པ་དྲག་པོས་རབ་ཏུ་གཞོམ་པའི་གསང་
སྔགས་དང༌། རིག་སྔགས་གཟུངས་སྔགས་རྣམས་རབ་ཏུ་བརྗོད་དུ་གསོལ། ལག་ན་རྡོ་རྗེས་སྨྲས་པ། བྲམ་ཟེའི་ཁྱེའུ་རབ་ཏུ་ཉོན་ལ་ཡིད་ལ་ཟུང་ཤིག་དང༌། ང་ཡིས་བདེ་
གཤེགས་ཁྲོ་བོ་ཐམས་ཅད་ཀྱིས་རྟག་ཏུ་བརྗོད་པའི་ཡང་སྙིང་འདི་རབ་ཏུ་སྨྲས་སོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་ཐཱ། ཨོཾ་ཧ་
ར་ཧ་ར་བཛྲ། མ་ཐ་མ་ཐ་བཛྲ། དྷུ་ན་དྷུ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། དྷ་ར་དྷ་ར་བཛྲ། དཱ་ར་ཡ་དཱ་ར་ཡ་བཛྲ། དཱ་རུ་ཎ་དཱ་རུ་ཎ་བཛྲ། ཙྪིནྡ་ཙྪིནྡ་བཛྲ། བྷིནྡ་བྷིནྡ་བཛྲ།
ཧཱུཾ་ཕཊ་ཐཱ། ན་མཤྩཎྜ་བཛྲ་ཀྲོ་དྷཱ་ཡ། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ་ཐཱ། བྲམ་ཟེའི་ཁྱེའུ་གང་ལ་ལ་ཞག་གིས་བདེ་གཤེགས་བདུད་རྩི་འཁྱིལ་
པའི་ཆ་བཟུང་སྟེ། །ཁྲོ་བོ་ཐམས་ཅད་ཀྱི་རྡོ་རྗེའི་ཚིག་འདི་རབ་ཏུ་སྨྲ་ཞིང༌། བ་སྤུའི་བུ་ག་ཐམས་ཅད་ནས་རྡོ་རྗེ་ཕྲ་མོ་གྲངས་མེད་པ་སྤྲུལ་ཏེ་ཕྱོགས་བཅུར་སྤྲོས་ན། སེམས་ཅན་

94-1-340b

ཐམས་ཅད་ཀྱི་བག་ཆགས་ངན་པ་བྱང༌། ཚེ་དང་བསོད་ནམས་རབ་ཏུ་རྒྱས་ཏེ། དགྲ་དང༌། དུག་དང༌། དུས་མ་ཡིན་པར་འཆི་བ་ལས་རྣམ་པར་ཐར་ནས། གང་ཞིག་གིས་དམིགས་པའི་རྒོལ་
བ་ངན་པ་ལ་རྩི་མ་གི་ཏ་སྤྲིན་གྱིས་བཤིག་པའམ། སྐྱུ་རུ་ར་རློན་པ་གསེར་གྱིས་གཞིབས་པ་བཞིན་དུ་དམིགས་ཏེ། རྡོ་རྗེའི་ཚིག་འདི་སྨྲ་ཞིང༌། རྡོ་རྗེ་ཕྲ་མོ་སྤྲོས་པས་དེ་དག་གི་ཕུང་པོ་ལྔ་
དབང་པོ་ལྔ་མྱུར་དུ་བརླག་པར་འགྱུར་རོ། །ལྷས་སྨྲས་ན་ལྷའི་ཟླ་བ་གཅིག་གམ། ལོ་ལྔ་ན་ལྷ་མ་ཡིན་མགོ་འགས་པར་འགྱུར་རོ། །དགེ་སློང་གིས་སྨྲས་ན། བདུད་ཀྱི་མཚོན་ཆ་རྣམས་
མྱུར་དུ་བཏུལ་བར་འགྱུར་རོ། །མིས་བརྗོད་ན་གང་ལ་དམིགས་པ་དེ་མིའི་ཟླ་བ་གཅིག་གམ། མིའི་ལོ་ལྔ་ན་ངེས་པར་བརླག་པར་འགྱུར་རོ། །བཅོམ་ལྡན་འདས་ཀྱིས་ལག་ན་རྡོ་རྗེ་དང༌།
བྲམ་ཟེའི་ཁྱེའུ་ལ་ལེགས་སོ་ཞེས་བྱ་བ་བྱིན་ནས་མི་སྣང་བར་གྱུར་ཏོ། །དེ་ནས་བྲམ་ཟེའི་ཁྱེའུ་དེས་ཚངས་པའི་སྐད་ཕྱུང་སྟེ། རྡོ་རྗེའི་ཚིག་འདི་ལྷ་གནས་གསུམ་པོར་བསྒྲགས་སོ། །རྡོ་རྗེ་
ཕྲ་མོ་ཐོགས་པ་མེད་པའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ད་ཤ་བཛྲ་པཱ་ཎི་ཧྲྀ་ད་ཡ། བོད་སྐད་དུ། འཕགས་པ་ལག་ན་རྡོ་རྗེ་བཅུའི་སྙིང་པོ། སངས་རྒྱས་དང༌།
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་

94-1-341a

ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ༑ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། རིགས་ཀྱི་
བུའམ༑ རིགས་ཀྱི་བུ་མོ་གང་ལ་ལ་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་བཅུའི་མིང་ཤེས་སམ། རུས་ཤེས་སམ། གསང་སྔགས་ཤེས་པ་དེ་ལ་བྱད་ཀྱིས་མི་ཚུགས་
སོ༑ ༑གནོད་སྦྱིན་དག་རྣམ་པར་འཚེ་བར་མི་འགྱུར་རོ། །སྲིན་པོ་རྣམས་དང༌། ལྷག་མ་ཟ་བ་རྣམས་དང༌། བདུག་པ་ཟ་བ་རྣམས་འཚེ་བར་མི་འགྱུར་རོ། །ཕྱིས་འཇོག་པ་རྣམས་
ཀྱང་གནོད་པར་མི་འགྱུར་རོ། །ཏདྱ་ཐཱ། ཨུ་ཀི་རི་མ་ཀི་རི། མི་རཱི་ཙ་ད་ཤ་པ་རི། ཨུ་ལི་མེ། མི་ལི་མེ། ཨི་ལི་མེ། ཨི་ལི་མེ། ཨི་ལི་མ་ལེ་མི། ཧེཀྐེ་དྷིཀྐེ། ཧུཀྐེ། དྷུ་ཧུ་རེ། པྲ་དྷ་
རེ༑ ཨ་ལཾ་ཕ་ལེ། ཕཱ་ལཾ་ཕ་ལེ། ཁུ་ཁུ་མེ་ཏི་ཀུ་མེ་ཏུ་མེ། ཁི་རི་ཁི་རི། སཱ་དཱ་སཱ་དཱ། སརྦ་བཀ་ཀྭ་ལེ། བནྡྷ་མ་བཀ་ཀྭ་ལེ། ཀུན་དགའ་བོ། གནོད་སྦྱིན་གྱི་སྡེ་དཔོན་ཆེན་པོ་ལག་
ན་རྡོ་རྗེ་བཅུ་པོ་འདི་དག་ལ་རྟག་ཏུ་བདག་གི་ཕྱི་བཞིན་དུ་འབྲང་བར་གྱུར་ནས་བདག་གཉིད་ལོག་པ་དང༌། མྱོས་པ་དང༌། རབ་ཏུ་མྱོས་པ་ཡང་བསྲུང་བ་དང༌། ཡོངས་སུ་
བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བར་བྱེད་པར་བཅོམ་ལྡན་འདས་ཀྱི་བཀས་གསོལ་པ་ཐོབ་

94-1-341b

ཅིག །འདི་ལྟ་སྟེ། རྒྱལ་བ་ཁྱུ་མཆོག་དང༌། འབྲོག་གནས་དང༌། གང་གནས་དང༌། ལྔས་རྩེན་དང༌། ནོར་བུ་བཟང་པོ་དང༌། གྲགས་པ་བཟང་དང༌། ལུས་ངན་གྱི་བུ་མཛེས་བྱེད་
དང༌། ཕྲེང་བ་མཛེས་དང༌། རྒྱལ་པོ་ཆེན་པོ་ཆོས་སྐྱོང་རྣམ་ཐོས་ཀྱི་བུ་སྟེ། གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་བཅུ་པོ་འདི་དག་ལ་རྟག་ཏུ་བདག་གི་ཕྱི་བཞིན་
འབྲང་བར་གྱུར་ནས་བདག་གཉིད་ཀྱིས་ལོག་བ་དང༌། མྱོས་པ་དང༌། རབ་ཏུ་མྱོས་པ་ན་ཡང་བསྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་སུ་
བསྐྱང་བ་དང༌། ཞི་བ་དང༌། བདེ་ལེགས་སུ་འགྱུར་བར་བྱེད་པར་བཅོམ་ལྡན་འདས་ཀྱིས་བཀས་གསོལ་བ་ཐོབ་ཅིག། གསང་སྔགས་ཀྱི་གཞི་འདི་རྣམས་གྲུབ་པར་གྱུར་ཅིག་
སྭཱཧཱ༑ ཏདྱ་ཐཱ། ས་ར་ས་ར་ཎེ་སྭཱཧཱ། དེ་ལ་ལག་ན་རྡོ་རྗེ་བཅུ་པོ་འདི་དག་གི་གསང་སྔགས་གཞི་རྣམས་ནི། འདི་དག་ཡིན་ཏེ། ཏདྱ་ཐཱ། ཨུ་ཀེ་ཏེ། ཀེ་ཏེ། སཾ་ཀེ་ཏ། ཨུ་དུ་ལེ། དྷ་
དྷེ༑ ཏ་ཏེ། ཏ་བ་ཏ་ཏེ་། ཙི་ཙེ་ཙི་ཏེ། ཙི་ཁེ་ལོ་ཙྪེ་ནི། བྷེ་ད་ནི། སརྦ་བཱིཪྱ་ཙྪེ་ད་ནི། སརྦ་ཀྲི་ཏ། ཀ་ཁོ་རྡོ། བ་རི་ཀྲི་ཏ་ནཱ་ཤ་ནི། དེ་ལ་རིག་སྔགས་ཀྱི་རྒྱལ་པོ་ཆེན་པོ་
ལག་ན་རྡོ་རྗེ་བཅུ་པོ་དེ་དག་གི་གསང་སྔགས་ཀྱི་གཞི་དམ་པ་ནི། འདི་རྣམས་ཡིན་ནོ། །ཏདྱ་ཐཱ། ཨ་ལེ་ལཀྵེ། པ་ཀེ་ལེ་ལཀྵེ། ཨ་ཀེ། པ་ཀེ་ལཀྵེ་སྭཱཧཱ། ཏདྱ་ཐཱ། ཧུ་ཏུ་

94-1-342a

ཧུ་ཏུ༑ ཧུ་ཏུ་ཏུ། བི་ཏུ་བི་ཏུ། བི་ཏུ་ཏུ། གཙྪ་གཙྪ། ས་པ་ཏེ། པ་ཏ་ཧ་ཏ་ཡེ་སྭཱཧཱ། ན་མོ་བྷ་ག་བཱ་ཏོ་བུདྡྷ་སྱ་སིདྡྷྱནྟུ་མནྟྲ་པ་དཱཿསྭཱཧཱ། བཅོམ་ལྡན་འདས་ཀྱིས་
དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་
ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ལག་ན་རྡོ་རྗེ་བཅུའི་སྙིང་པོ་རྫོགས་སོ།།    །།རྒྱ་གར་གྱི་མཁན་པོ་ཛ་ནི་མི་ཏྲ་དང༌། དཱ་ན་
ཤཱི་ལ་དང༌། ཞུ་ཆེན་གྱི་ལོཙྪ་བ་བནྡྷེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།    རྒྱ་གར་སྐད་དུ། བཛྲ་དུནྡ་ནཱ་མ་ནཱ་ག་ས་མ་ཡ། བོད་སྐད་དུ། རྡོ་རྗེ་
མཆུ་ཞེས་བྱ་བ་ཀླུའི་དམ་ཚིག། ཐམས་ཅད་མཁྱེན་པ་ལ་ཕྱག་འཚལ་ལོ། །དེ་ནས་བཅོམ་ལྡན་འདས་གྲོང་ཁྱེར་ཆེན་པོ་གཡོག་འདོར་ན་བཞུགས་ཏེ། འཁོར་
འདུས་པ་ཆེན་པོ་འཇོག་པོ་ལ་སོགས་པ་ཀླུའི་འཁོར་དང༌། ལྷ་དང༌། མིའི་ཚོགས་ཀྱི་འཁོར་ཆེན་པོ་ལ་སེམས་ཅན་རྣམས་ཀྱི་དོན་ཆེན་པོའི་ཕྱིར་ཏེ། བསམ་པ་དང་
རེ་བ་ཐམས་ཅད་ཡོངས་སུ་སྐོང་བ་བདེ་བར་བྱེད་པའི་ཆོས་སྟོན་ཏོ། །དེ་ནས་གྲོང་ཁྱེར་དེ་ནས་བྲམ་ཟེའི་ཁྱེའུ་ཁྱབ་མ་སྤྱན་ཞེས་བྱ་བ་ཕྱུག་པ། ནོར་ཆེ་བ། ལོངས་སྤྱོད་

94-1-342b

ཆེ་བ༑ རྫས་ངང་ཡོ་བྱད་མང་བ། ཕུན་སུམ་ཚོགས་པ། རིག་བྱེད་དང་རིག་བྱེད་ཀྱི་ཡན་ལག་གི་ཕ་རོལ་ཏུ་ཕྱིན་པ། སྔགས་ལ་འཇུག་པ། སྔགས་གྲུབ་པ་ཞིག་འདུག་སྟེ།
དེ་ཡང་ཡང་དང་ཡང་དུ་ཀླུ་འགུགས་ཅིང་མེའི་སྦྱིན་སྲེག་བྱེད་དོ། །བྲམ་ཟེ་དེ་འི་ལོ་ཏོག་སྨིན་ཀར་ཆར་ཆད་པར་གྱུར་ནས་དེས་ང་རྒྱལ་གྱི་སྒྲས་སྔགས་བརྗོད་པ་དང་མཐུན་པས་
འདི་སྐད་ཅེས་བདག་གིས་ཆར་བའི་རྒྱུན་དབབ་ཅིང་ཀླུ་དགུག་པར་བྱའ། །ཞེས་སྨྲས་ཏེ། དེས་མེའི་སྦྱིན་སྲེག་བྱ་བར་བཤམས་ནས་ཏིལ་དང༌། འབྲས་དང༌། ཡུངས་ཀར་རྣམས་
འབྲུ་མར་ཚ་བ་དང་བསྲེགས་ཏེ་སྦྱིན་སྲེག་བྱེད་དོ། །དེ་ནས་ཀླུ་མི་སྲུན་པ་ཞིག་གི་གཟུགས་བྱས་ཏེ། དེས་ལྕགས་ཀྱི་ཕུར་བུ་ལ་བསྔགས་ནས་ཀླུའི་སྤྱི་བོར་བཏབ་པ་དང༌། ཀླུའི་སྤྱི་བོ་
གས་ནས་སྡུག་བསྔལ་གྱི་ཚོར་བ་ཆེན་པོར་གྱུར་ཏོ། །ཀླུ་དེ་ཡང་ཆེར་འཁྲུགས་ཏེ་ཁྲོས་ནས་སྐད་ཅིག་ཐང་གཅིག་ཡུད་ཙམ་དེ་ལ་ཀླུས་ཁྱབ་པར་བྱེད་པའི་ཤུགས་ཀྱིས་ཆེར་
གནོད་ཅིང་རྡུལ་འབྱུང་བའི་འོད་ཟེར་ཚ་བ་རང་གི་ལུས་ལས་བཀྱེ་སྟེ་གནོད་པ་ཆེན་པོས་ཁེབས་པར་བྱས་ནས་བྲམ་ཟེ་དེའི་ཞིང་ཚིག་པར་བྱས་སོ། །དེ་ཡང་ལྕེ་འབབ་པའི་ཆར་
གྱི་རྒྱུན་ཆེན་པོ་བྲམ་ཟེའི་ལུས་ལ་ཕབ་ནས་བྲམ་ཟེ་དེ་མགོན་མེད། སྐྱབས་མེད། དཔུང་གཉེན་མེད་དེ། མེའི་སྦྱིན་སྲེག་བྱེད་པ་བཏང་ནས་དེ་བཅོམ་ལྡན་འདས་ལ་

94-1-343a

མགོན་དང༌། སྐྱབས་དང༌། དཔུང་གཉེན་བཙལ་ཏེ་འབྲོས་པར་བསམ་ནས་བཅོམ་ལྡན་འདས་ཀྱི་དྲུང་དུ་བརྒྱུགས་ཏེ་བཅོམ་ལྡན་འདས་ག་ལ་བ་དེར་སོང་
ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། ཀླུ་ཁྲོ་བོ་བདག་གི་སྲོག་མ་སྲུངས་འཚལ་ཏེ་སྐྱབས་སུ་ཡང་མ་
མཆིས་ན། བཅོམ་ལྡན་འདས། བསྐྱབ་ཏུ་གསོལ། བདེ་བར་གཤེགས་པ། བསྐྱབ་ཏུ་གསོལ། དེ་ནས་བཅོམ་ལྡན་འདས་ཀྱིས་བྲམ་ཟེ་ཆེན་པོ་དེ་དབུགས་ཕྱུང་ནས་
འདི་སྐད་ཅེས་བཀའ་སྩལ་ཏོ། །འབྲམ་ཟེ་ཆེན་པོ་མ་འཇིགས་ཤིག། ངས་ཁྱོད་ཀྱི་མགོན་དང༌། སྐྱབས་དང༌། དཔུང་གཉེན་བྱའོ། །ཞེས་བཀའ་སྩལ་ནས་
ཅང་མི་གསུང་བར་བཞུགས་སོ། །དེ་ནས་བཅོམ་ལྡན་འདས་ལ་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས་
གཟིགས་སུ་གསོལ། མངོན་སུམ་དུ་གྱུར་བཞིན་དུ་ཡང་ཀླུ་མི་བགྲུངས་པས་ལོ་ཏོག་མ་རུངས་པར་བགྱིད་ན། བཅོམ་ལྡན་འདས། ཁྱོད་ཡོངས་སུ་མྱ་
ངན་ལས་འདས་ཀྱི་སླད་ན་སླད་མའི་ཚེ་སླད་མའི་དུས་ན་སེམས་ཅན་ཐམས་ཅད་ཀྱི་རྟེན་ནི། སུ་ལགས། ཇི་ལྟར་འགྱུར། བཅོམ་ལྡན་འདས། ལོ་

94-1-343b

ཏོག་ཐམས་ཅད་ཀྱི་དོན་ཏུ་ལོ་ཏོག་རྣམས་ཚིག་པར་མི་འགྱུར་བ་དང༌། ཀུན་ཏུ་སྲུང་བ་དང༌། རབ་ཏུ་འཕེལ་བར་བགྱིད་པར་གྱུར་པ་ལོ་ཏོག་ཡོངས་སུ་སྐྱོང་ཞིང་ཀླུ་
ཟློག་པ་དེ་བཤད་དུ་གསོལ། དེ་ནས་བཅོམ་ལྡན་འདས་ཀྱིས་གསང་བའི་བདག་པོ་ལག་ན་རྡོ་རྗེ་ལ་བཀའ་སྩལ་ཏོ། །ལག་ན་རྡོ་རྗེས་ཀླུ་རབ་ཏུ་འགྲོ་བར་བྱེད་པའི་
སྙིང་པོ་སྦས་པ་རྡོ་རྗེ་ཞེས་བྱ་བའི་གཟུངས་དེ་བཞིན་གཤེགས་པའི་སྙིང་པོ་དང༌། ཕྱག་རྒྱ་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་ཀྱིས་གསུངས་པ་ཡོད་དེ། །ངས་བཤད་པར་བྱའོ། །དེ་མྱུར་དུ་གནོད་པ་བཀག་པའི་ཕྱིར་ལོ་ཏོག་ཐམས་ཅད་མྱུར་དུ་བསྐྱང་བར་འགྱུར་རོ། །ལེགས་པར་
སྲུང་པར་འགྱུར། མེའི་རི་སུལ་ཆེན་པོ་སོ་སོ་ཕྱོགས་བཅུ་ཀུན་ནས་ཀླུ་ཐམས་ཅད་ཀྱི་མཚམས་བཅད་པར་འགྱུར་རོ། །མེ་ལྕེ་འབར་བའི་རིམ་པའི་སྤྲིན་ཆེན་པོ་
ནམ་མཁའ་ལྡིང་འདབ་མ་གདེངས་པའི་ཤུགས་ཞེས་བྱ་བའི་སྤྲིན་གྱི་རིམ་པས་ནམ་མཁར་ཁེབས་པར་བྱེད་དོ། །ལོ་ཏོག་དང༌། མེ་ཏོག་དང༌། འབྲས་བུ་ཐམས་ཅད་
ཀུན་ཏུ་སྲུང་སྟེ་གནས་པར་འགྱུར་རོ། །དེས་ཀླུ་ལ་སོགས་པ་ཐམས་ཅད་ཀུན་ཏུ་རབ་ཏུ་འབར་བར་འགྱུར་རོ། །ཀླུ་མི་བགྲུངས་པ་རྣམས་ཕུང་བར་འགྱུར་རོ། །འདུམ་

94-1-344a

པར་འགྱུར་རོ། །དེ་ནས་བཅོམ་ལྡན་འདས་ལ་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས་
ཀྱིས་སེམས་ཅན་ཐམས་ཅད་ལ་སྨན་པའི་སླད་དུ་གཟུངས་ཆེན་པོ་འདིའི་སྔགས་ཀྱི་ཚིག་བཤད་དུ་གསོལ། དེ་ནས་བཅོམ་ལྡན་འདས་ཀྱིས་སྙིང་པོ་འདི་བཀའ་སྩལ་
ཏོ༑ ༑ན་མོ་བྷ་ག་བ་ཏེ། སརྦ་བུདྡྷཱ་ནཱན། ན་མོ་བྷ་ག་བ་ཏེ་ཤཱཀྱ་རཱ་ཛ་ཡ། ཨོཾ་ཛྭ་ལ་ཛྭ་ལ། གི་རཱི་བ་བྷ་ནི། དཱིཔྟ་བེ་ག་མ་ཧཱ་བ་དེ་བྷ་ག་བ་ཏེ་མ་ཧཱ་ཙཎྜ་ཧྲྀ་ད་ཡ་ས་ལ་ནི། ཧུ་རུ་
ཧུ་རུ༑ ཧ་ར་ཧ་ར། ད་ཧ་ད་ཧ། པ་ཙ་པ་ཙ། སརྦ་ས་སྱ་ནཱ་ཤཱ་ཡ། ནཱ་ཀུ་ལ་བཾ་ཤནྡྷ་ར་དྷ་ར་པྲ་ས་ར་ཙཎྜ་བེ་ག་མ་ཧཱ་བ་ལ་པ་རཱ་ཀྲ་མ་སྤུ་རི་ཏ་རཽ་དྲ་བཱཀྟྲ། མ་ཐ་མ་ཐ།
པྲ་ཛྭ་ལ་མཱ་ལ་དྷཱ་ར་ཎི། ཙཎྜ་བེ་ག་བ་ཏི། པྲ་བ་ར་བི་མནྡྷཱ་ར་ཎི། ཧཱུཾ་ཧཱུཾ་བ་ལ་བ་ཏི། བེ་ག་བ་ཏི། ས་ར་ས་ར། བི་ས་ར་བི་ས་ར་ས་རནྟི། སརྦ་ས་དྲི་སྱ་ན་ནཱ་མ་དྲི་བ་ན་ཡ་དྲི།
པུ་ཡ་ཕ་ལ་ཕཊ། དྲ་སནྡྷ་ར་ཎི། ཨ་བ་སརྦཱནྟུ་སརྦ་ནཱ་ག་ཏོ་ཤ་སརྦ་བ་བྷ་བ་བྷ་ནི། བེ་ག་ཏ་བེ་ག་བ་ཏི་སྭཱཧཱ། ཧཱུཾ་ཧཱུཾ་ཕཊ། ནཱ་ག་བི་ས་ར་ཎི་ཕཊ། ཛྭ་ལ་མཱ་ལི་ནི་ཕཊ།
བཛྭ་ལ་མཱ་ལི་ནི་ཕཊ། ཕཊ་ཕཊ་ཕཊ་སྭཱཧཱ། བཅོམ་ལྡན་འདས་ཀྱིས་ཀླུ་ཐམས་ཅད་དང༌། ཀླུ་མི་བགྲུངས་པ་ཐམས་ཅད་མ་རུངས་པར་བྱེད་པའི་རིག་པ་འདི་བཤད་

94-1-344b

མ་ཐག་ཏུ་ཀླུ་དང་ཀླུ་ཆེན་པོ་ཐམས་ཅད་ཀླད་པ་ན་པར་གྱུར། ལུས་རུལ་ཏེ་ལུས་རྣག་ཤིང་དྲི་མི་ཞིམ་པར་གྱུར་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་འདི་
སྐད་ཅེས་གསོལ་ཏོ། །བཅོམ་ལྡན་འདས། སྔགས་ཀྱི་ཚིག་ཤིན་ཏུ་མི་གཟད་པ་དག་བཀའ་སྩལ་ཏོ། །བཅོམ་ལྡན་འདས། བདག་ཅག་གི་ནོངས་བ་བགྱིད་པ་མི་དྲན་དུ་ལགས་
ཀྱིས་ཀྱང༌། བཅོམ་ལྡན་འདས། རིག་འཛིན་གནོད་པ་བགྱིད་པས་བདག་ཅག་ལ་བརྙས་པ་དང༌། བརྡེག་པ་དང༌། འཆིང་བ་དང༌། སྐྲོད་པ་དང༌། གནོད་བ་དེའི་ཚེ་བཅོམ་ལྡན་འདས།
ཀླུ་མི་བགྲུངས་པ་འཁྲུགས་ཏེ། དེའི་ཚེ་ལོ་ཏོག་དང༌། མེ་ཏོག་དང༌། འབྲས་བུ་མ་རུངས་པར་བགྱིད། སེར་བ་འབབ་པར་བགྱིད། སད་དང་རླུང་གིས་འཁྲུག་པར་བགྱིད།
ཧ་ཅང་ཆར་ཆེ་བ་དང༌། ཆར་མི་འབབ་པ་དང༌། དུས་མ་ལགས་པར་ཆར་འབབ་བར་བགྱིད་དོ། །བཅོམ་ལྡན་འདས། རིག་པ་འཛིན་པ་སྔགས་སྨྲ་བས་བྱམས་པ་ལ་
གནས་པར་བགྱི། བྱམས་པའི་གོ་བགོ་བར་བགྱི། བྱམས་པའི་རལ་གྲི་ལག་ན་ཐོགས་པར་བགྱི་སྟེ། བྱམས་པས་གནོད་པ་བགྱིད་པ་ཐམས་ཅད་ཞི་བར་
བགྱིའོ༑ ༑བཅོམ་ལྡན་འདས། དེང་སླན་ཆད་དེ་བཞིན་གཤེགས་པའི་སྤྱན་སྔར་བདག་དམ་བཅའ་བར་འཚལ་ཏེ། གང་ན་རིག་པའི་རྒྱལ་མོ་འདི་

94-1-345a

རབ་ཏུ་སྤྱོད་པ་དེར་བཅོམ་ལྡན་འདས་ཀླུ་གཙེ་བར་མི་བགྱིད་དོ། །གང་ན་སྙིང་པོ་གཟུང་འདིས་སྲུང་བར་བགྱིས་པ་དང༌། ཡོངས་སུ་བསྐྱོབས་པ་དང༌།
ཡོངས་སུ་བཟུང་བ་དང༌། ཡོངས་སུ་བསྐྱང་བར་བགྱིས་པ་དང༌། སྲད་བུ་བྲེ་བ་དང༌། མཚམས་དགུམ་པ་དང༌། དཀྱིལ་འཁོར་གྱིས་རིས་བཅད་པར་བགྱིས་པ་དར་བཅོམ་ལྡན་
འདས་བདག་ཅག་གིས་རྟག་པར་རྒྱུན་དུ་གནོད་པ་ཐམས་ཅད་བཟློག་པར་བགྱི་འཚལ་ལོ། །ལོ་ཏོག་དང༌། མེ་ཏོག་དང༌། འབྲས་བུ་ཐམས་ཅད་ཀུན་ཏུ་སྲུང་བར་འཚལ་ལོ། །ཡོངས་
སུ་བསྐྱང་བར་འཚལ་ལོ། །ཐ་ན་རྐུན་པོ་དང༌། གཡོ་ཅན་དང༌། རི་དྭགས་དང༌། བྱ་རྣམས་ཀྱང་ཀུན་ཏུ་སྲུང་བར་འཚལ་ཏོ། སླང་ཀྱིས་ཀྱང་མ་རུངས་བར་མི་བགྱིད་དོ། །དེ་ནས་
བཅོམ་ལྡན་འདས་ཀྱིས་ཀླུའི་བདག་པོ་དེ་དག་ལ་ལེགས་སོ་ཞེས་བྱ་བ་གནང་སྟེ། ཀླུའི་བདག་པོ། ལེགས་སོ་ལེགས་སོ། །ཁྱོད་ཀྱིས་དེ་ལྟར་གྱིས་ཤིག། ཁྱོད་ཀྱིས་འཛམ་བུའི་གླིང་ལེགས་
བར་སྲུང་བས་སྲུང་བར་གྱིས་ཤིག། དེ་ནས་དེའི་འོག་ཏུ་ཆོ་གར་བྱ་བ་ལས་ཐམས་ཅད་བྱེད་པ་དགེ་བར་བྱ་བ་བརྗོད་པར་བྱའོ། །ལོ་ཏོག་ལ་གནོད་པར་བྱེད་ན། དེའི་ཚེ་རིག་པ་འཛིན་པས་
ཞིང་གི་དབུས་སམ། ཁང་སྟེང་ངམ། གནས་མཐོན་པོར་དཀྱིལ་འཁོར་གྲུ་བཞི་པ་བྱས་ལ་ཕྱོགས་བཞིར་བུམ་པ་བཀང་བ་བཞི་གཞག་གོ། །མེ་ཏོ་སིལ་མས་གཅལ་བཀྲམ་སྟེ་བཞག་

94-1-345b

གོ །གཟུགས་འཁྱིལ་བ་བདུན་བྱའོ། །འབྲས་ལས་བྱས་པའི་འཁྱིལ་བ་བདུན་བྱ་སྟེ། གཟུགས་རེ་རེ་ཞིང་ཡང་གཟུགས་ཉི་ཤུ་རྩ་རེ་བྱའོ། །འབྲས་དང་འོ་ཐུག་བསྲེས་པ་དང༌། ཞོ་དང༌། ལོ་
མ་གཞག་པར་བགྱིའོ། །ཕྱོགས་བཞིར་དྲིལ་བུ་གཞག་པར་བྱའོ། །པདྨ་ལྟ་བུར་ཟན་གྱི་གཏོར་མ་སྔ་མ་བཞིན་གཞག་པར་བྱའོ། །དཀྱིལ་འཁོར་གྱི་དབུས་སུ་བུམ་པ་ཆེན་པོ་བཤག་སྟེ་བ་ལས་
བྱུང་བ་ལྔ་དང༌། འོ་མ་དང༌། ཆུས་དགང་ངོ༌། །ཡུངས་ཀར་དང༌། འབྲས་ཡོས་བླུག་པར་བྱའོ། །སྔགས་ལན་དྲུག་ཅུར་ཡོངས་སུ་བཟླ་བར་བྱའོ། །སེང་ལྡེང་གི་ཕུར་བུ་བཞི་དང༌། ལྕགས་ཀྱི་
ཕུར་བུ་གཅིག་བྱ་སྟེ། ཐམས་ཅད་སོར་བརྒྱད་ཀྱི་ཚད་དུ་བྱའོ། །བ་སེར་སྐྱའི་ལྕི་བ་འམ། བག་ཕྱེ་ལས་བྱས་པའི་ཀླུའི་གཟུགས་བཞི་བྱ་སྟེ། དཀྱིལ་འཁོར་གྱི་གྲ་བཞིར་གཞག་པར་བྱའོ། །
སེང་ལྡེང་གི་ཕུར་བུ་དེ་དག་ཀྱང་སྙིང་གར་ནུབ་པར་གཟུགས་སོ། །སྔགས་བརྒྱ་རྩ་བརྒྱད་ཡོངས་སུ་བཟླ་བར་བྱའོ། །ཤར་ཕྱོགས་སུ་ཀླུ་མགོ་བདུན་པ་གཞག་པར་བྱའོ། །ནུབ་ཕྱོགས་སུ་མགོ་
བརྒྱད་པའོ། །ལྷོ་ཕྱོགས་སུ་མགོ་ལྔ་པའོ། བྱང་ཕྱོགས་སུ་མགོ་གསུམ་པའོ། །དཀྱིལ་འཁོར་གྱི་དབུས་སུ་མགོ་དགུ་བ་གཤག་པར་བྱའོ། །པོག་ཕོར་རེ་རེ་སྟེ་ལྔ་གཞག་པར་བྱའོ། །ཡུངས་ཀར་
དང༌། བྲ་ཡོས་སུ་བསྲེས་པ་ལ་ལན་ཉི་ཤུ་རྩ་གཅིག་བཟླས་པ་བྱས་ཏེ་ཕྱོགས་བཞིར་གཏོར་རོ། །གཟུངས་འདི་བྲིས་ལ་རྒྱལ་མཚན་གྱི་རྩེ་མོ་ལ་བཏགས་ཏེ་དཀྱིལ་འཁོར་གྱི་གྲ་བཞིར་གཟུགས་

94-1-346a

སོ། །ཞིང་གི་དབུས་སུ་ཡང་གཟུགས་སོ། །སྐྱེད་མོས་ཚལ་གྱི་དབུས་སུ་ཡང་གཟུགས་སོ། །དེ་བཙུགས་མ་ཐག་ཏུ་ཕྱོགས་བཞི་ཀུན་ནས་རི་སུལ་ཆེན་པོས་
མཚམས་བཅད་པར་འགྱུར་རོ། །ཇི་སྲིད་དུ་ཕུར་བུ་མ་བྱུང་བ་དེ་སྲིད་དུ་མཚམས་བཅད་པ་ཆེན་པོར་འགྱུར་རོ། །ལོ་ཏོག་ཐམས་ཅད་དང༌། མེ་ཏོག་དང༌། འབྲས་བུ་ཐམས་ཅད་
ལེགས་པར་བསྲུངས་པར་འགྱུར་རོ། །ཐ་ན་འདམ་མ་གཅིག་ཀྱང་བསྐམས་པར་མི་འགྱུར་ན། ཡལ་ག་དང༌། སྡོང་བུ་བསྐམས་པར་འགྱུར་བ་ལྟ་ཅི་སྨོས། སྲོག་ཆགས་ཀྱི་
རིགས་རི་དྭགས་དང༌། བྱ་ཐམས་ཅད་ཀྱང་ཁ་བཅིངས་པར་འགྱུར་རོ། །མ་རུངས་པར་བྱེད་ཀྱང་མི་ནུས་སོ། །གནས་དེར་རླུང་དང༌། སྤྲིན་དང༌། སེར་བ་དང༌། སད་དང༌། དུས་
མ་ཡིན་པའི་རླུང་གིས་ཀྱང་མ་རུངས་པར་བྱེད་མི་ནུས་སོ། །ཀླུའི་གནོད་པ་བྱས་ཀྱང་མ་རུངས་པར་བྱེད་མི་ནུས་སོ། །མ་རུངས་པ་ཞིག་ཏུ་གྱུར་ན། དེ་ཡང་སླར་རྟས་པར་འགྱུར་རོ།།
ཡང་སྟོབས་དང༌། རྟས་པ་དང༌། འོད་ཡོད་པར་འགྱུར་རོ། །བུམ་པ་ཆེན་པོ་ནང་ན་ཡོད་པ་དེ་ཡང་ཞིང་དང༌། ཀུན་དགའ་ར་བ་དང༌། སྐྱེད་མོས་ཚལ་གྱི་ཕྱོགས་བཞི་ཀུན་ཏུ་
གཏོར་བར་བྱས་ན། སྲོག་ཆགས་ཐམས་ཅད་མེད་པར་འགྱུར་རོ། །སྦྲུལ་དང༌། བྱི་བ་དང༌། ནེའུ་ལེ་དང༌། བྱི་དུར་དང༌། དོམ་དང༌། སྦལ་པ་དང༌། ཤ་སྦྲང་དང༌། སྦྲང་བུ་དང༌།

94-1-346b

བྱི་བ་དང༌། འདབ་ཆགས་རྣམས་མེད་པར་འགྱུར་རོ། །གོར་སྦྱར་ཐམས་ཅད་མེད་པར་འགྱུར་རོ། །ཐ་ན་ཕྱེ་མ་ལེབ་ལ་སོགས་པ་ཡང་ནམ་ཡང་མི་འབྱུང་ངོ༌། །དྲོད་གཤེར་ལས་སྐྱེས་
པ་དང༌། བརྫུས་ཏེ་སྐྱེས་པ་དང༌། སྒོ་ང་ལས་སྐྱེས་པའི་བར་གྱིས་ཀྱང་མ་རུངས་པར་བྱེད་མི་ནུས་སོ། །རླན་དང་མེ་ཏོག་ལས་སྐྱེས་པའི་སྲོག་ཆགས་ཀྱི་རྣམ་པ་དག་ཀྱང་ཕུར་བུ་མ་བྱུང་གི་
བར་དུ་ནམ་ཡང་མི་འབྱུང་ངོ༌། །ཕུར་བུ་མ་ཕྱུང་གི་བར་ཀླུའི་ཉེས་པ་རྣམ་པ་སྣ་ཚོགས་མི་འབྱུང་ཞིང་རབ་ཏུ་འབྱུང་བར་མི་འགྱུར་རོ། །བདེ་བ་དང༌། ལོ་ལེགས་པ་དང༌། ལོ་ཏོག་དང༌།
མེ་ཏོག་དང༌། འབྲས་བུ་ཐམས་ཅད་ཡོངས་སུ་འགྲུབ་པར་འགྱུར་རོ། །རོ་ཞིམ་པ་དང༌། འཇམ་པར་འགྱུར་རོ། །ཀླུ་ཐམས་ཅད་ཀྱང་རྟག་པར་རྒྱུན་དུ་སྲུང་བ་དང༌། སྐྱོབ་པ་དང༌།
སྦེད་པ་བྱེད་པ་འགྱུར་རོ། །ཕྱེ་མ་ལ་ལན་ཉི་ཤུ་རྩ་གཅིག་བཟླ་བར་བྱ་སྟེ། ལོ་ཏོག་དང༌། མེ་ཏོག་དང༌། འདབ་མ་དང༌། ཤིང་ལྗོན་པ་རྣམས་ལ་གཏོར་ན། སྲོག་ཆགས་ཐམས་ཅད་
ལྷུང་ཞིང་མེད་པར་འགྱུར་རོ། །སྲིན་བུ་ཏྲཻ་མ་བུ་ཀ་དང༌། ཏྲཻ་ལ་ཏ་དང༌། སྦྲུལ་གདུག་པ་དང༌། རྐང་བརྒྱད་པ་དང༌། སྲོག་ཆགས་ཀྱི་རིགས་གཞན་དག་ཀྱང་ཕུར་བུ་མ་བྱུང་གི་བར་དུ་མེད་
པར་འགྱུར་རོ། །མི་འབྱུང་བར་འགྱུར་རོ། །ཞིང་གི་ཕྱོགས་བཞིར་ཞི་བའི་ལས་བྱ་སྟེ། ནས་དང༌། གྲོ་དང༌། ཏིལ་དང༌། ཡུངས་ཀར་དང༌། འབྲས་དང༌། མར་བསྲེས་ཏེ་སྦྱིན་སྲེག་བྱས་

94-1-347a

ན༑ ཞི་བ་ཆེན་པོར་འགྱུར་རོ། །ཐ་ན་དུད་འགྲོའི་སྐྱེ་གནས་སུ་སོང་བ་དག་གིས་ཀྱང་མ་རུངས་པར་བྱེད་མི་ནུས་སོ། །གཟུངས་འདི་དང༌། ཆོ་གར་བྱ་བ་འབྱུང་བ་
མཐའ་དག་བྲི་བར་བྱ་སྟེ། སངས་རྒྱས་བཅོམ་ལྡན་འདས་དང༌། དྲང་སྲོང་ཆེན་པོ་ཉེས་འདོར་དང༌། རྡོ་རྗེ་འཛིན་བྲིས་ལ་རྒྱལ་མཚན་གྱི་རྩེ་མོ་ལ་བཏགས་ཏེ་གནས་མཐོན་པོར་
གཟུགས་སོ། །གཏོར་མ་དང༌། མེ་ཏོག་དང༌། བདུག་པ་ཡང་དབུལ་ལོ། །སེང་ལྡེང་གི་ཕུར་བུ་སོར་བརྒྱད་པ་ལ་ལན་སྟོང་ཡོངས་སུ་བཟླས་པ་བྱས་ཏེ་ཁང་སྟེང་དུ་བཙུགས་ན། རླུང་དང༌།
སད་དང༌། སྤྲིན་དང༌། སེར་བ་ཐམས་ཅད་ཐུབ་པར་འགྱུར་རོ། །ལོ་ཏོག་དང༌། མེ་ཏོག་དང༌། འབྲས་བུ་དང༌། འདབ་མ་མ་རུངས་པར་བྱེད་པའི་སྲོག་ཆགས་རྣམས་མེད་པར་འགྱུར་ཏེ།
ཤ་སྦྲང་དང༌། སྦྲང་བུ་དང༌། བི་ཙི་ལི་ཀ་དང༌། བྱི་བ་དང༌། སྦྲང་མ་དང༌། ཏྲཻ་མ་བུ་ཀ་དང༌། ཏྲཻ་ལ་ཏ་དང༌། བི་ཤ་ཀི་ཏ་ཀ་དང༌། ཉ་ཕྱིས་ཅན་དང༌། ཉ་དང༌། ལོ་མི་ཀ་དང༌། སྦལ་བ་དང༌།
ནེའུ་ལེ་དང༌། ཕག་དང༌། ཀནྟི་ཀ་དང༌། སེངྒེ་དང༌། རྐང་མང་དང༌། རྐང་གཅིག་པ་དང༌། རུས་སྦལ་དང༌། གྲོག་མོ་དང༌། སྦྲང་རྩིའི་སྦྲང་མ་དང༌། ཐང་གི་སྦྲང་མ་དང༌། བུང་བ་དང༌། ནག་
པོ་དང༌། ཤངྒ་ནི་ཀ་དང༌། སའི་འོག་ནས་བྱུང་བ་དང༌། མ་ལུ་ཤི་ཀ་དང༌། འུག་པ་དང༌། བྱི་བ་དང༌། མཆུ་རིང་ལ་སོགས་པའི་སྲོག་ཆགས་ཀྱི་རིགས་ཐམས་ཅད་མེད་པར་འགྱུར་

94-1-347b

རོ༑ ༑མི་འབྱུང་བར་འགྱུར་རོ། །ཐམས་ཅད་ཕུང་བར་འགྱུར་རོ། །བྱ་རོག་དང༌། བྱེའུ་དང༌། ཁུག་རྟ་དང༌། ཕུག་རོན་དང༌། མུ་དུ་རི་ཀ་དང༌། འུག་པ་དང༌། ཁན་ཛ་ན་ཀ་དང༌། ནེ་ཙོ་
དང༌། རི་སྐེགས་ལ་སོགས་པ་ཐམས་ཅད་མེད་པར་འགྱུར་རོ། །སྔགས་འདིས་ཕུར་བུ་ལ་ཡོངས་སུ་བཟླས་པར་བྱས་ཏེ་ཕྱོགས་བཅིང་ངོ༌། །ན་མོ་བུདྡྷཱ་ཡ། ཨོཾ་ཀི་ལི་མི་ལི་ཙཎྜེ།
མེ་རི་ལི། ཙཎྜ་ཙཎྜེ་བྷནྡྷ་ཡ་སྭཱཧཱ། དེ་ནས་དྲང་སྲོང་ཆེན་པོ་ཉེས་འདོར་བཅོམ་ལྡན་འདས་དང་ཧ་ཅང་ཡང་མི་རིང་བ་ཞིག་ན་འདུག་པས་གཟུངས་འདི་ཐོས་ནས་དེ་སྟན་ལས་ལངས་
ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་སྲོག་ཆགས་ཀྱི་རིགས་གནོད་པར་
སེམས་པ། རབ་ཏུ་གནོད་པར་སེམས་པ། དུག་འཆང་བ་ལོ་ཏོག་དང༌། མེ་ཏོག་དང༌། འབྲས་བུ་དང༌། འདབ་མ་དང༌། སྡོང་བུ་དང༌། རྩ་བ་མ་རུངས་པར་བགྱིད་པ་ཐམས་ཅད་ཀྱི་ཁ་བཅིང་
བར་བགྱིའོ། །བཟློག་པར་བགྱིའོ། །བསྡིགས་པར་བགྱིའོ། །ཕྱོགས་བཞི་ཀུན་ནས་དཔག་ཚད་དུ་མཚམས་བཅད་པ་ཆེན་པོ་བགྱིའོ། །ཀུན་ཏུ་བསྲུང་བར་བགྱིའོ། །བཅོམ་ལྡན་འདས། སླད་
མའི་ཚེ་སླད་མའི་དུས་ན་གནོད་པར་སེམས་པ། རབ་ཏུ་གནོད་པར་སེམས་པ་ཐམས་ཅད་བཟློག་པར་བགྱིའོ། །སྔགས་ཀྱི་ཚིག་རྗེས་སུ་སྩལ་བར་བགྱིའོ། །བཅོམ་ལྡན་འདས། སེམས་

94-1-348a

ཅན་ཐམས་ཅད་ཀྱི་དོན་དང༌། བདག་ལ་ཐུགས་བརྩེ་བའི་སླད་དུ་དེ་བྱིན་གྱིས་བརླབ་ཏུ་གསོལ། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ།།
དྲང་སྲོང་ཆེན་པོ། །ངས་བྱིན་གྱིས་བརླབས་ཀྱི། སེམས་ཅན་ཐམས་ཅད་ཀྱི་དོན་དང༌། ལོ་ཏོག་དང༌། མེ་ཏོག་དང༌། འབྲས་བུ་དང༌། ལྡུམ་ར་ཡོངས་སུ་བསྲུང་བའི་ཕྱིར་གཟུགས་ཀྱི་
སྔགས་ཀྱི་ཚིག་སྨྲོས་ཤིག །དེ་ནས་དྲང་སྲོང་ཆེན་པོ་རྣམས་ཀྱིས་བཅོམ་ལྡན་འདས་ཀྱི་སྤྱན་སྔར་འདུག་ནས་འདི་སྐད་ཅེས་སྨྲས་སོ། །ན་མོ་བྷ་ག་བ་ཏེ་ཤཱཀྱ་རཱ་ཛཱ་ཡ། ཏ་ཐཱ་ག་ཏཱ་ཡ། ན་
མོ་ཨ་ཀ་སྟཱ་ཡ། མཧཱ་རི་ཥི་ཡ། ཏདྱ་ཐཱ། ཀྵི་མ་ཙུ་ལི། ཙ་ལ་ཙ་ལ། ཙ་ར། ཧོ་མི་ལི། བནྡྷ་ནི། ནཱ་ཤ་ནི། ད་ཧ་ད་ཧ། སུ་མུ་རི་ཙ་རི་སརྦ་དུཥྚ་ན་བནྡྷ་བནྡྷ་ནི། དུནྡ་བནྡྷ་ནི། ས་ར་ས་ར་
ཎི༑ ཀྵུ་ཀྵུ་ཀྵུ། མ་ཎི་ཤུ་རི་བི་ས་ར་ས་ར། ཧ་ལི་ཧུ་ལི། ཧུ་ཏི་ཧུ་ཏི། ས་ར་མ་ནི། ས་རནྟུ་སརྦ་པཱ་པ་པཱ་ན་ཀ་ཀྵུ་དྷི་ལི་སྭཱཧཱ། དྲང་སྲོང་ཆེན་པོ་ཉེས་འདོར་གྱིས་བཅོམ་ལྡན་འདས་ཀྱི་སྤྱན་སྔར་
རིག་པ་འདི་སྨྲས་མ་ཐག་ཏུ་ཀླུ་དང༌། གནོད་སྦྱིན་དང༌། སྲིན་པོ་གནོད་པར་སེམས་པ་དེ་དག་ཐམས་ཅད་ཁས་བུབ་ཏུ་འགྱེལ་ནས་བཅོམ་ལྡན་འདས་ལ་སྐད་ཀྱིས་གསང་མཐོན་
པོས་སྨྲེ་སྔགས་འདོན་ཏེ། བཅོམ་ལྡན་འདས། བདག་ཅག་མ་རུངས་ལགས་སོ། །དྲང་སྲོང་གི་དམོད་པ་བབ་པར་གྱུར་ཏོ། །བཅོམ་ལྡན་འདས། བདག་ཅག་དྲང་སྲོང་གི་དམོད་པའི་

94-1-348b

མེས་ཚིག་གོ། ཀུན་ཏུ་ཚིག་གོ །བཅོམ་ལྡན་འདས། བདག་ཅག་སླན་ཆད་འཛམ་བུའི་གླིང་དུ་སེམས་ཅན་རྣམས་ལ་རྣམ་པར་འཚེ་བར་མི་བགྱིད་དོ། །བཅོམ་ལྡན་འདས། བདག་ཅག་སླ་ན་
ཆད་ལོ་ཏོག་དང༌། མེ་ཏོག་དང༌། འབྲས་བུ་དང༌། འདབ་མ་མ་རུངས་པར་མི་བགྱིད་དོ། །སྲོག་ཆགས་ཀྱི་རིགས་ཐམས་ཅད་ཟློག་པར་བགྱིད་དོ། །བཅོམ་ལྡན་འདས་ཀྱིས་དེ་དག་ལ་
བཀའ་སྩལ་པ། ཀླུའི་བདག་པོ་དག །ཁྱེད་ཀྱིས་དེ་ལྟར་གྱིས་ཤིག། འཛམ་བུའི་གླིང་པའི་སེམས་ཅན་ཐམས་ཅད་ལོ་ཏོག་དང༌། མེ་ཏོག་དང༌། འབྲས་བུ་དང༌། འདབ་མ་དང༌། ཡལ་
ག་བདེ་བར་ཀུན་ཏུ་འཕེལ་བར་གྱུར་པ་རྗེས་སུ་སྲུངས་ཤིག །དེ་ནས་དྲང་སྲོང་ཆེན་པོ་དེས་ཆོ་གར་བྱ་བ་སྨྲས་པ། བཅོམ་ལྡན་འདས། ཁ་ཤར་ཕྱོགས་སུ་བལྟས་ཏེ་མཆིས་ལ་རིག་པ་
དྲང་སྲོང་ཆེན་པོའི་སྙིང་པོ་འདི་རིལ་བ་བྷྲིང་གར་ཆབ་བཅུས་ལ་ལན་བརྒྱ་རྩ་བརྒྱད་ཡོངས་སུ་བཟླས་པ་བགྱི་སྟེ། དྲང་སྲོང་གི་མི་སྨྲ་བས་ཕྱོགས་བཞིར་གཏོར་བར་བགྱིའོ། །ཨ་པ་ས་ར་
ས་ར། ཤ་པ་ཏ་པ་དཱ་མ་ཧྲི་ད་ཡ་ཀྲོ་དྷ། ཨ་མུ་ཀ་བནྡྷ་ཡ། པྲ་ཎ་ཙ་ར། སུ་མུ་རུ་ཙ་ལ་སྭཱཧཱ། སྔགས་འདི་ལན་བདུན་སྟོང་བཟླས་པ་བགྱི་སྟེ། བཟླས་པ་ཙམ་གྱིས་ཀླུ་གནོད་པར་
སེམས་པ་ཐམས་ཅད་ཚ་བས་གདུངས་པར་འགྱུར་རོ། །རྐང་གཉིས་པ་དང༌། རྐང་བཞི་པའི་བར་གྱི་སྲོག་ཆགས་ཀྱི་རིགས་ཐམས་ཅད་དམོད་པས་གདུངས་པར་གྱུར་ཏེ་ཐམས་ཅད་འབྱེར་

94-1-349a

རོ༑ ༑སླར་ཡང་ཕྱོགས་དེར་ལོ་ཏོག་ལ་གནོད་པ་མི་བགྱིད་དོ། །སྲོག་ཆགས་ཀྱི་རིགས་ཐམས་ཅད་མ་མཆིས་པར་འགྱུར་རོ། །སྲོག་ཆགས་ཀྱི་རིགས་ཐམས་
ཅད་ཕྱིས་ཀྱང་མ་མཆིས་པར་འགྱུར་རོ། །ཡང་ལོ་ཏོག་དང་མེ་ཏོག་དང༌། འབྲས་བུ་དང༌། འདབ་མ་མ་རུངས་པར་མི་བགྱིད་དོ། །དེ་ནས་བཅོམ་ལྡན་འདས་ཀྱིས་དྲང་སྲོང་ཆེན་པོ་ལ་ལེགས་
སོ་ཞེས་བྱ་བ་གནང་སྟེ། དྲང་སྲོང་ཆེན་པོ། ལེགས་སོ་ལེགས་སོ། །ཁྱོད་ཀྱིས་ཅི་ནས་ཀྱང་སེམས་ཅན་ཐམས་ཅད་ལ་ལེགས་པར་སྲུང་བར་འགྱུར་བ་དང༌། ལོ་ཏོག་དང༌། མེ་ཏོག་དང༌།
འབྲས་བུ་ཐམས་ཅད་ལེགས་པར་སྲུང་བར་འགྱུར་བ་དེ་ལྟར་གྱིས་ཤིག །དེ་ནས་བཅོམ་ལྡན་འདས་ལ་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །སླད་མའི་
ཚེ་སླད་མའི་དུས་ན་རྗེས་སུ་སྲུང་བར་བགྱིད། ཡོངས་སུ་སྲུང་བར་བགྱིད་ན། བཅོམ་ལྡན་འདས་ཀྱིས་བྱིན་གྱིས་བརླབ་ཏུ་གསོལ། ལག་ན་རྡོ་རྗེ། ལེགས་སོ་ལེགས་སོ། །སེམས་ཅན་
ཐམས་ཅད་ཡོངས་སུ་སྲུངས་ཤིག །ལོ་ཏོག་ལ་གནོད་པར་བྱེད་པའི་ཀླུའི་ཆོ་ག་རྫོགས་སོ།།    །།དེ་ནས་དེའི་འོག་ཏུ་བཅོམ་ལྡན་འདས་ཞམ་རིང་ཆེན་པོ་དང༌། འཁོར་འདུས་
པ་ཆེན་པོ་དང༌། བཀོད་པ་ཆེན་པོ་དང༌། དོན་ཡོད་པའི་མཐུ་ཆེན་པོ་དང༌། ཆོ་འཕྲུལ་ཆེན་པོ་ཀུན་ཏུ་སྟོན་པས་རྒྱལ་པོ་ཆེན་པོ་རྣམ་ཐོས་ཀྱི་བུའི་གནས་སུ་གཤེགས་སོ། །དེ་ནས་བཅོམ་

94-1-349b

ལྡན་འདས་རྣམ་ཐོས་ཀྱི་བུའི་གནས་དང་ཧ་ཅང་ཡང་མི་རིང་བ་ཞིག་ཏུ་བྱོན་བ་དང༌། ས་ཕྱོགས་དེ་ན་འབྲོག་གི་ནགས་ཉི་ཤུ་བ་ཞེས་བྱ་བ་ཞིག་ཡོད་དེ། ནགས་དེའི་མཐོངས་ན་རྫིང་བུ་ཞིག་
ཡོད་ལ༑ རྫིང་བུ་དེའི་མཐུས་ལྕང་ལོ་ཅན་གྱི་ཕོ་བྲང་འཁོར་གྱི་ཞིང་དང༌། ཀུན་དགའ་དང༌། ནགས་དང༌། འདབ་མ་དང༌། མེ་ཏོག་དང༌། འབྲས་བུ་རྣམས་ཀུན་ཏུ་ཚིམ་པར་གྱུར་ཏོ། །སྐྱེས་
པ་དང༌། བུད་མེད་དང༌། ཁྱེའུ་དང༌། བུ་མོ་དང༌། བ་ལང་དང༌། རྟ་དང༌། རྒ་རྒོད་མ་དང༌། མ་ཧེ་དང༌། གླན་པོ་ཆེ་དང༌། བོང་བུ་དང༌། སྐྱེ་བོའི་ཚོགས་ཐམས་ཅད་བདེ་བས་ཚིམ་པར་གྱུར་
ཏོ། །རྫིང་བུ་དེ་ཡང་ཕྱོགས་བཞི་ཀུན་ཏུ་རྒྱར་དཔག་ཚད་གཉིས་ཀྱི་ཚད་དོ། །རྫིང་བུ་དེ་ཡང་མེ་ཏོག་ཨུཏྤལ་དང༌། པདྨ་དང༌། ཀུ་མུ་ཏ་དང༌། པུཎྜ་རཱིཀ་སྣ་ཚོགས་ཀྱིས་ཀུན་ཏུ་ཁེབས་
ཤིང༌། ཉ་སྣ་ཚོགས་དང༌། ཆུ་བྲན་དང༌། ཉ་མིད་དང༌། ཆུ་སྲིན་བྱིས་པ་གསོད་དང༌། བུང་བ་གཟུགས་སྣ་ཚོགས་ཅན་ནོ། །དེ་ནས་དེའི་འོག་ཏུ་ཐན་པ་བྱུང་བ་དེའི་ཚེ་ནགས་ཚལ་དང༌། མེ་
ཏོག་དང༌། འབྲས་བུ་དང༌། འདབ་མ་དང༌། ཡལ་ག་ཐམས་ཅད་བསྐམས་ཏེ་མེ་ཏོག་དེ་དག་རྙིང་ངོ༌། ཆུ་སྲིན་དང༌། ཉ་མིད་དང༌། ཆུ་སྲིན་བྱིས་པ་གསོད་དང༌། བུང་བ་གཟུགས་སྣ་ཚོགས་
པ་དེ་དེ་དག་ཀྱང་ཆུ་བྲི་སྟེ་ཆུ་ཅུང་ཟད་ཅིག་ལུས་པས་ཕྱོགས་བཅུར་རྒྱུག །ཀུན་ཏུ་རྒྱུག །རབ་ཏུ་རྒྱུག་སྟེ་སྲོག་འགགས་ལ་ཐུག །སྲོག་ཆད་ལ་ཐུག་པས་སྙིང་འཕར་ཞིང་རྒྱུག་གོ། །དེ་ནས་

94-1-350a

བཅོམ་ལྡན་འདས་ཞམ་རིང་བ་ཆེན་པོ་དང་རྫིང་བུ་དེར་བྱོན་པ་དང༌། དེ་ན་ཉ་དང༌། ཆུ་སྲིན་དང༌། ཆུ་སྲིན་བྱིས་པ་གསོད་དང༌། བུང་བ་བརྒྱ་སྟོང་དུ་མ་སྲོག་འགགས་
པ་ལ་ཐུག །སྲོག་ཆད་ལ་ཐུག་སྟེ་ཕྱོགས་བཅུར་རྒྱུག་ཅིང་སྙིང་རྗེ་རྗེ་ལྟར་གཟིགས་ནས་བཅོམ་ལྡན་འདས་ཀྱིས་བྱམས་པའི་དམིགས་པ་སྙིང་རྗེས་དབུགས་ཕྱུང་སྟེ་སེ་གོལ་གྱི་
སྒྲས་ཀླུ་རྣམས་འབོད་ཅིང་ལན་གཉིས་ལན་གསུམ་དུ་སེ་གོལ་རྡོབ་ཅིང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་སྒྲ་གྲགས་པར་མཛད་དོ། །སྔོན་གྱི་ལས་ཀྱི་རྐྱེན་
འགའ་ཞིག་གིས་སྲོག་ཆགས་དེ་དག་ཀྱང་སྲོག་མཆད་དོ། །ཀླུ་ཆེན་པོ་དེ་དག་གིས་སྒྲ་དེ་ཡང་མ་ཐོས། བཅོམ་ལྡན་འདས་ཀྱང་རྗེས་སུ་མ་དྲན་ནོ། །དེ་ནས་བདུད་ཀྱི་རིས་ཀྱི་གནོད་སྦྱིན་རྣམ་
པར་འཐོར་རླུང་ཞེས་བྱ་བ་དེས་སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་སུ་སྒྲ་བསྒྲགས་པ། ཞག་བདུན་གྱི་ཉིན་པར་སྲེག་པའི་བསྐལ་པ་འབྱུང་སྟེ། འདིས་ནི། སྲིད་པའི་
རྩེ་མོ་ནས་མནར་མེད་པའི་སེམས་ཅན་དམྱལ་བ་མནར་མེད་པ་ལ་ཐུག་པའི་བར་དག་ལས་གང་ཚིག་པར་མི་འགྱུར་བ་ཅུང་ཟད་ཀྱང་མི་སྲིད་དོ། །འཇིག་རྟེན་དུ་འཇིགས་པ་ཆེན་པོ་
འབྱུང་ཞེས་སྒྲ་གྲག་གོ །དེ་ནས་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་

94-1-350b

པ་དེ་དག་ཐམས་ཅད་ཀྱི་སྒྲ་དེ་ཐོས་ནས་ཀྱི་ཧུད་ཀྱི་ཧུད་འཇིག་རྟེན་མ་རུངས་པར་གྱུར་ཏོ། །ཞེས་ངུའོ། །དེ་ནས་བཅོམ་ལྡན་འདས་ཀྱིས་ལས་ཀྱི་རྐྱེན་གྱིས་འདི་མྱོང་བར་མཁྱེན་མོད་ཀྱི།
འོན་ཀྱང་དགོངས་པར་མཛད་དེ། བཅོམ་ལྡན་འདས་ཀྱི་སྨིན་མཚམས་ཀྱི་མཛོད་སྤུ་ནས་འོད་ཟེར་བྱུང་ནས་འོད་ཟེར་དེས་ཀླུའི་ཁྱིམ་ཐམས་ཅད་སྣང་བར་བྱས་ནས་ཀྱང་སླར་ལོག་སྟེ་
སྤྱི་བོའི་གཙུག་ཏུ་ནུབ་པར་གྱུར་ཏོ། །དེ་ནས་ཀླུའི་རྒྱལ་པོ་ཀུན་ནས་གདུགས་ཀྱི་རྣམ་པས་བསྐོར་བ་ཞེས་བྱ་བས་ཀླུ་ཐམས་ཅད་བསྡུས་ནས་འདི་སྐད་ཅེས་སྨྲས་སོ། །ཀྱེ་ཀླུ་དང་ཀླུ་ཆེན་པོ་
དག །ཅིའི་ཕྱིར་འོད་ཟེར་བྱུང་ཞིང་རྐྱེན་གང་གིས་འཇིག་རྟེན་དུ་བྱུང༌། དེ་ནས་ཀླུའི་རྒྱལ་པོ་ཆེན་པོ་རྒྱ་མཚོས་བསམས་ན། བཅོམ་ལྡན་འདས་ཀྱི་མཐུས་འོད་ཟེར་བྱུང་བར་མཐོང་ངོ༌།
དེ་ནས་ཀླུའི་རྒྱལ་པོ་རྒྱ་མཚོ་དང༌། གཞན་ཡང་ཀླུའི་རྒྱལ་པོ་མཐུ་ཆེ་བ་བཅོམ་ལྡན་འདས་གང་ན་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་གཏུགས་ཏེ་འདི་སྐད་ཅེས་
གསོལ་ཏོ། །བཅོམ་ལྡན་འདས། འོད་ཟེར་རབ་ཏུ་བཀྱེ་བའི་རྒྱུ་གང་ལགས། རྐྱེན་གང་ལགས། འོད་ཟེར་རབ་ཏུ་བཀྱེ་སྟེ་ཁང་པ་ཐམས་ཅད་སྣང་བར་བགྱི་སྟེ། སླར་ལོག་པར་བྱེད་
པའི་རྒྱུ་གང་ལགས། རྐྱེན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཀྱེ་ཀླུའི་བདག་པོ་དག །སྲོག་ཆགས་བརྒྱ་སྟོང་ཕྲག་མང་པོ་སྲོག་འགགས་པས་འགག་བར་

94-1-351a

འགྱུར་བའོ། །དེ་ནས་ཀླུའི་རྒྱལ་པོ་རྒྱ་མཚོས་སྐད་ཅིག་ཐང་གཅིག་ཡུད་ཙམ་དེ་ལ་རྫིང་བུ་ཆར་གྱི་རྒྱུན་གྱི་ཆུས་བཀང་ནས་བདེ་བས་ཚིམ་པར་བྱས་སོ། །
དེ་ནས་ཕྱོགས་དེར་གོ་སྐབས་ཆེན་པོ་བྱུང་བར་གྱུར་ནས་ས་ཕྱོགས་དེར་བཅོམ་ལྡན་འདས་འཁོར་ཆེན་པོས་ཀུན་ནས་བསྐོར་ཏེ་མདུན་དུ་བདར་བའི་དབུས་ན་བཞུགས་སོ། །ཀླུའི་
འཁོར་ཆེན་པོ་འདུས་པ་ནི། འདི་ལྟ་སྟེ། ཀླུའི་རྒྱལ་པོ་སྟོང་ཕྲག་བརྒྱད་ཅུ་སྟེ། ཀླུའི་རྒྱལ་པོ་རྒྱ་མཚོ་ལ་སོགས་པ་ཀླུའི་རྒྱལ་པོ་ཀུན་ནས་གདུགས་ཀྱི་རྣམ་པས་བསྐོར་བདེ་སྟན་ལས་
ལངས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་གཏུགས་ཏེ་ཕྱག་འཚལ་ནས་ལན་གསུམ་བསྐོར་བ་བྱས་ནས་མེ་ཏོག་དང༌།
བདུག་པ་དང༌། ཕྲེང་བ་དང༌། སྤོས་དང༌། བྱུག་པ་དང༌། རྒྱན་དང༌། ལྷབ་ལྷུབ་དང༌། ན་བཟའ་སྣ་ཚོགས་ཀྱིས་བཅོམ་ལྡན་འདས་ལ་མཆོད་དེ་བཅོམ་ལྡན་འདས་ཀྱི་སྤྱན་སྔར་འདུག་
གོ །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས།
འཇིགས་པ་ཆེན་པོ་མི་བཟད་པ་འཇིག་རྟེན་དུ་བྱུང་སྟེ། འདི་ལྟར་ཐན་པ་བྱུང་ཞིང་མུ་གེའི་དགོན་པར་གྱུར་པ་ལགས་སོ། །བཅོམ་ལྡན་འདས། སྡུག་བསྔལ་འདིས་སེམས་

94-1-351b

ཅན་ཐམས་ཅད་མགོན་མ་མཆིས། སྐྱབས་མ་མཆིས། དཔུང་གཉེན་མ་མཆིས་པར་གྱུར་ན། བཅོམ་ལྡན་འདས་ཀྱིས་དེ་ལྟ་བུ་དང་མཐུན་པའི་སྔགས་ཀྱི་ཚིག་བཤད་དུ་གསོལ།
གང་གིས་སླད་མའི་ཚེ་སླད་མའི་དུས་ན་སྡུག་བསྔལ་སྣ་ཚོགས་སུ་ལྟུང་བའི་འཇིག་རྟེན་ཀུན་ཏུ་སྒྲོལ་བ་དང༌། ཧ་ཅང་ཆར་ཆེ་བ་དང༌། ཆར་མ་མཆིས་པ་དང༌། དུས་མ་ལགས་པའི་
ཆར་དང༌། སེར་བ་དང༌། སད་དང༌། ཚ་བ་མ་མཆིས་པར་བགྱིད་པ་དང༌། མུ་གེའི་དགོན་པ་རབ་ཏུ་མ་མཆིས་པར་བགྱིད་པ་དང༌། བཟློག་པ་དང༌། ཡོངས་སུ་བསྐྱང་བའི་སླད་དུ་གཟུངས་ཀྱི་
སྔགས་ཀྱི་ཚིག་བཤད་དུ་གསོལ། དེ་ནས་བཅོམ་ལྡན་འདས་ཀྱིས་རྒྱལ་པོ་ཆེན་པོ་རྣམ་ཐོས་ཀྱི་བུ་དང༌། རྒྱལ་པོ་ཆེན་པོ་ཡུལ་འཁོར་སྲུང་དང༌། རྒྱལ་པོ་ཆེན་པོ་འཕགས་སྐྱེས་པོ་དང༌། རྒྱལ་
བོ་ཆེན་པོ་མིག་མི་བཟང་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ་དག །ཀླུའི་སྙིང་པོའི་གཟུངས་ཀྱི་སྔགས་ཀྱི་ཚིག་བསྐུལ་མ་འདེབས་པ་ཀུན་ནས་འབར་བའི་གློག་ཅེས་བྱ་བ་
ཡོད་དེ༑ དེ་དྲན་པ་ཙམ་གྱིས་ཀླུ་ཐམས་ཅད་ཀྱི་ཁྱིམ་དང༌། ཀླུ་ཐམས་ཅད་ཀྱི་ལུས་འབར་བར་འགྱུར་རོ། །ཀླུ་མི་བགྲུངས་པ་ཐམས་ཅད་ཀྱི་སྙིང་འཕར་བར་འགྱུར་རོ། །ཀླུ་ཐམས་ཅད་ཀྱི་
མགོ་ཚལ་པ་བདུན་དུ་འགས་པར་འགྱུར་རོ། །མིག་དང༌། མགོ་རྣམས་གས་ནས་དུམ་བུ་དུམ་བུར་ཆད་ཅིང་འབྲུལ་བར་འགྱུར་རོ། །རྒྱལ་པོ་ཆེན་པོ་དག །ཀླུ་གནོད་པར་སེམས་པ་དང༌།

94-1-352a

རབ་ཏུ་གནོད་པར་སེམས་པ་རྣམས་ཀྱི་དོན་དང༌། སེམས་ཅན་ཐམས་ཅད་ཀྱི་ཕྱིར་ཟུངས་ཤིག །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱི་ཞབས་གཉིས།
ལ་གཏུགས་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། ཀླུའི་སྙིང་པོའི་སྔགས་ཀྱི་ཚིག་བསྐུལ་མ་འདེབས་པ་ཀུན་ནས་འབར་བའི་གློག་ཅེས་བགྱི་བ་བཤད་དུ་གསོལ།
དེ་ནས་བཅོམ་ལྡན་འདས་ཀྱིས་ཀླུའི་ལྟ་སྟངས་དང༌། དེ་བཞིན་གཤེགས་པའི་གཟིགས་སྟངས་ཀྱིས་རྣམ་པར་གཟིགས་ནས་ཀླུའི་འཁོར་འདུས་པ་ཐམས་ཅད་ལ་འདི་སྐད་ཅེས་
བཀའ་སྩལ་ཏོ། །ཀླུའི་བདག་པོ་དག། ང་ལས་གཟུངས་ཀྱི་ཚིག་གི་སྔགས་ཀྱི་ཚིག་ཉོན་ཅིག། ཏདྱ་ཐཱ། ཨོཾ་བི་པུ་ལེ། པྲ་བ་རེ། ནཱ་གེ་མཧཱ་ནཱ་ག་ཧྲ་དི་ཡ། ཨཱ་བརྟེ། ཛྭ་ལ་ཛྭ་ལ།
སརྦ་ནཱ་ག་ཧྲྀ་ད་ཡ་ནི། ཀི་མི་ཀི་མི། ནཱ་ག་ཀུ་ལ་བི་དྷྭཾ་ས་ནི། ཧ་ན་ཧ་ན། སརྦ་ནཱ་ག་དུཥྚ་ཧྲི་ད་ཡཱ་ནི། ཧ་ན་ཧ་ན། སརྦ་དུཥྚ་ནཱ་ག་བ་བ་ནཱ་ནི། པ་ཙ་པ་ཙ་པ་ཙ་ཡ། སརྦ་དུཥྚན་ནཱ་གཱ་ནཱན།
ཨ་ཀྲྀ་མ། ཨ་ཀྲྀ་མ། ས་མུ་དྲ་སཱ་ག་ར། བི་མ་ལེ། བི་ཀྲ་མ། མ་ཧཱ་ནཱ་ག་ག་ཏེ། ཛ་བ་རེ་སྭཱཧཱ། བཅོམ་ལྡན་འདས་ཀྱིས་ཀླུའི་སྙིང་པོའི་གཟུངས་ཀྱི་སྔགས་ཀྱི་ཚིག་འདི་གསུངས་པ་ཙམ་
གྱིས་ཀླུ་དེ་དག་ཐམས་ཅད་འདར་ཞིང་ལུས་རུལ་ཏེ་དྲི་མི་ཞིམ་པར་གྱུར་ཏེ་མེ་འབར་བ་བཞིན་དུ་ལུས་ལ་དུ་བར་འཐུལ་ཞིང་འགྲེ་ལྡོག་གོ །ཐམས་ཅད་སྐད་ཆེར་བཅོམ་ལྡན་འདས་ལ་

94-1-352b

ངུ་ཞིང་ཐམས་ཅད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སྔགས་ཀྱི་ཚིག་ཤིན་ཏུ་མི་བཟད་པ་དག་བཀའ་སྩལ་ཏོ། །བཅོམ་ལྡན་འདས། བདག་ཅག་
ཐམས་ཅད་ཀྱི་སྙིང་ལ་གཡོ་མ་མཆིས་པར་འགྱུར་རོ། །བཅོམ་ལྡན་འདས། བདག་ཅག་ཐམས་ཅད་ཚིག་སྟེ་མ་རུངས་པར་གྱུར་ཏོ། །བཅོམ་ལྡན་འདས། དེང་སླན་ཆད་མཐུན་པར་
བགྱིད་དོ། །བཅོམ་ལྡན་འདས་ཀྱི་སྤྱན་སྔར་ཡི་དམ་བགྱིད་དོ། །བཅོམ་ལྡན་འདས། བདག་ཅག་ཀླུའི་སྐྱེ་གནས་ན་གནས་ཀྱི་བར་དུ་བཅོམ་ལྡན་འདས། ཡང་བདག་ཅག་འཛམ་བུའི་གླིང་
དུ་འཚེ་བར་མི་བགྱིད་དོ། །མ་རུངས་པར་མི་བགྱིད་དོ། །མེ་ཏོག་དང༌། ཡལ་ག་དང༌། འབྲས་བུ་དང༌། ལོ་ཏོག་ཐམས་ཅད་ཡོངས་སུ་རྒྱས་པར་བགྱིད་དོ། །དུས་དུས་སུ་ཆར་གྱི་རྒྱུན་འབབ་
པར་བགྱིད་དོ། །བདེ་བ་དང་ཡིད་བདེ་བར་བགྱིད་དོ། །ལོ་ཏོག་དང༌། མེ་ཏོག་དང༌། འབྲས་བུ་ཐམས་ཅད་འགྲུབ་པར་བགྱིད་དོ། །དེ་བཞིན་གཤེགས་པའི་བཀའ་རྗེས་སུ་སྐྱོང་བར་བགྱིད་དོ།
བདེན་པའི་དམ་ཚིག་ལ་གནས་པར་བགྱིད་དོ། །བུ་གཅིག་པ་ལ་བགྱི་པ་བཞིན་དུ་སེམས་ཅན་ཐམས་ཅད་རྗེས་སུ་སྐྱོང་བར་བགྱིད་དོ། །བཅོམ་ལྡན་འདས། ཕྱོགས་གང་དང་གང་ན་རིག་
པའི་རྒྱལ་མོ་འདི་སྤྱོད་པ་དེར་བཅོམ་ལྡན་འདས། བདག་ཅག་མཐུན་པར་བགྱིད་དོ། །བཅོམ་ལྡན་འདས། རིག་པའི་རྒྱལ་མོ་འདི་དྲན་པ་ཙམ་གྱིས་ཀྱང་བདག་ཅག་ཐམས་ཅད་ཀྱིས་ཆར་

94-1-353a

གྱི་རྒྱུན་འབབ་པར་བགྱིད་དོ། །དྲན་པ་ཙམ་གྱིས་ཀྱང་ཧ་ཅང་ཆར་ཆེ་བ་ཟློག་པར་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ་ལས་ལོག་པར་མི་བགྱིད་
དོ༑ ༑བཅོམ་ལྡན་འདས། ཡང་མནས་བསྒག་པའི་སྔགས་ཀྱི་ཚིག་སྩལ་ཏོ། །དེ་ནས་ཀླུའི་རྒྱལ་པོ་དེ་དག་ཐམས་ཅད་ཀྱིས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་འདི་
སྐད་ཅེས་སྨྲས་སོ། །ཏདྱ་ཐཱ། ཨོཾ་ཙ་ཏ་ཙ་ཏ། བི་ཙ་ཏ། ཤ་ཏ་ཤ་ཏ། པ་ཙ་ར་ཏི་སྭཱཧཱ། བཅོམ་ལྡན་འདས། གལ་ཏེ་རིག་པ་འཛིན་པས་གདུགས་ཞག་ཅིག་ཆོ་ག་བགྱིས་ལ་བདག་
ཅག་གིས་སེམས་ཅན་ཐམས་ཅད་ཡོངས་སུ་བསྐྱང་པའི་དོན་དུ་འཛམ་བུའི་གླིང་ཐམས་ཅད་དུ་ཆར་གྱི་རྒྱུན་མ་ཕབ་ན། བཅོམ་ལྡན་འདས། བདག་ཅག་ཡང་དག་པར་རྫོགས་པའི་
སངས་རྒྱས་ལ་འཁུས་པར་འགྱུར་རོ། །བདག་ཅག་ཀླུའི་སྐྱེ་གནས་ནས་འཆི་འཕོ་བར་གྱུར་ཏུ་ཡང་མཆི་སྟེ། བཅོམ་ལྡན་འདས། དེའི་ཚེ་རིག་པ་འཛིན་པས་མནས་བསྒག་པའི་
གཟུངས་ཀྱི་སྔགས་ཀྱི་ཚིག་འདི་ཐོག་མ་ཉིད་དུ་ལན་བདུན་དུ་བརྗོད་པར་བགྱིའོ། །དེའི་འོག་ཏུ་སྐྱེ་ཚེའི་ས་བོན་བརྒྱ་རྩ་བརྒྱད་ཀླུའི་ས་བོན་དུ་མཚེ་འུར་དོར་རོ། །བཅོམ་ལྡན་འདས།
དེའི་ཚེ་བདག་ཅག་ཐམས་ཅད་ཀྱི་ཁང་ཁྱིམ་མཐའ་དག་ཞུགས་འབར་བར་འགྱུར། བདག་ཤི་ཀེད་རུས་ཀྱི་ལྷག་མ་ཙམ་ཞིག་ལུས་ནས་ཡོངས་སུ་ཐར་བར་མ་གྱུར་གྱི་བར་དུ་དུམ་

94-1-353b

བུ་དུམ་བུར་འཆད་པར་འགྱུར་རོ། །དེའི་ཚེ་བདག་ཅག་ཐམས་ཅད་ཀྱིས་མྱུར་བར་ཆར་གྱི་རྒྱུན་འབབ་པར་བགྱིད་དོ། །གལ་ཏེ་མྱུར་དུ་ཆར་གྱི་རྒྱུན་མ་ཕབ་ན། བཅོམ་ལྡན་འདས། དེའི་ཆེ་
བདག་ཅག་ཐམས་ཅད་འགུམ་པའི་དུས་ཀྱི་དབང་དུ་མཆིའོ། །བུ་དང་ཚ་བོར་བཅས་ཏེ་འགུམ་པར་མཆིའོ། །དེ་ནས་རྣམ་ཐོས་ཀྱི་བུ་ལ་སོགས་པ་རྒྱལ་པོ་ཆེན་པོ་བཞིས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཀླུ་མནས་བསྒག་པའི་སྔགས་ཀྱི་ཚིག་ཤིན་ཏུ་མི་བཟད་པ་དག་བཤད་དོ། །སྙིང་རྗེ་མ་མཆིས་པའི་མནས་བསྒག་པ་དག་
བཤད་དོ། །བཅོམ་ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ་དག །ཕྱི་མའི་ཚེ་ཕྱི་མའི་དུས་ན་ཀླུ་མི་བགྲུངས་པ། མ་རུངས་པ། གཏུམ་པ། གནོད་པར་བྱེད་པ་དག་འབྱུང་སྟེ།
དེའི་ཚེ་མནའ་འདིས་འཇིགས་པར་འགྱུར། སྐྲག་པར་འགྱུར། དུས་དུས་སུ་ཆར་གྱི་རྒྱུན་ནི། ལེགས་པར་འབེབས་སོ། །དུས་དུས་སུ་ལོ་ཏོག་དང༌། མེ་ཏོག་དང༌། འབྲས་བུ་རྣམས་
སྒྲུབ་བོ། །དེ་ནས་བཅོམ་ལྡན་འདས་ལ་རྒྱལ་པོ་ཆེན་པོ་རྣམ་ཐོས་ཀྱི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོ་ག་རྒྱ་ཆེར་བཀའ་སྩལ་དུ་གསོལ། དེ་ནས་བཅོམ་
ལྡན་འདས་ཀྱིས་ཆོ་ག་བཀའ་སྩལ་པ། ཆར་མི་འབབ་པའི་དུས་ན་དེས་རིའམ། དགོན་པའི་གནས་སམ། གཙུག་ལག་ཁང་དམ། ཆུ་མིག་གམ། མཚེའུའམ། མཚོའམ།

94-1-354a

ལྟེང་ཀའམ། ཁྲོན་པའམ། ཀླུའི་གནས་ཀྱི་མཚེའུའམ། འཇིམ་པའམ། ལྕི་བར་སྲེག་པའི་དཀྱིལ་འཁོར་གྲུ་གསུམ་དུ་བྱ་སྟེ། དཀྱིལ་འཁོར་དབུས་ཟབས་
ཁྲུ་གང་བརྐོས་ལ། ཁ་ཁྱེར་ཡང་ཁྲུ་གང་བར་བྱའོ། །ཤིན་ཏུ་འཇམ་པ་དང༌། ཤིན་ཏུ་ཕྱི་བར་བྱའོ། །སྤོས་ཆུས་ཁོར་ཡུག་ཏུ་གཏོར་རོ། །དེའི་དབུས་སུ་ཀླུའི་རྒྱལ་པོ་ཆེན་པོ་
བཞི་བྱ་སྟེ། བ་སེར་སྐྱའི་ལྕི་བ་དང་འཇིམ་པར་བསྲེས་པས་ཀླུའི་རྒྱལ་པོ་མགོ་དགུ་གདེངས་ཀ་ཅན་ལུས་དབྱིབས་དགུ་པར་བྱས་ཏེ་ཐམས་ཅད་ཀྱི་མགོ་ལ་ཡང་ཡིད་བཞིན་ནོར་
བུ་བྱའོ༑ ༑ཤར་ཕྱོགས་སུ་ཀླུའི་རྒྱལ་པོ་རྒྱ་མཚོ་བྱའོ། །ལྷོ་ཕྱོགས་སུ་ཀླུའི་རྒྱལ་པོ་གདུགས་བྱའོ། །ནུབ་ཕྱོགས་སུ་ཀླུའི་རྒྱལ་པོ་ཆུ་ལྷ་བྱའོ། །བྱང་ཕྱོགས་སུ་ཀླུའི་རྒྱལ་པོ་ལམ་བུ་
ཀ་ར་བྱའོ། །དེའི་གཡོག་འཁོར་བདུན་བདུན་མགོ་གསུམ་པ། མགོ་གཉིས་པ། མགོ་ལྔ་པར་བྱའོ། །ལུས་དག་ལ་སྤོས་སྣ་ཚོགས་ཀྱིས་བྱུག་པར་བྱའོ། །ཙནྡན་དཀར་དམར་དང༌།
སུ་ར་བ་ནི་ཙནྡན་དང༌། ཤུག་པ་དང༌། གུར་གུམ་རྣམས་ཕྱེ་མར་བྱས་ཏེ་གཏོར་བར་བྱའོ། །མེ་ཏོག་དང༌། མེ་ཏོག་ཕྲེང་བ་གདགས་སོ། །གནས་དེའི་དབུས་སུ་འབྲས་ཡོས་དང༌། ཡུངས་
ཀར་གྱིས་གཏོར་བར་བྱའོ། །གྲ་བཞིར་རྒྱལ་པོ་ཆེན་པོ་བཞི་གཞག་པར་བྱའོ། །ཕྱོགས་ཆེན་པོ་བཞིར་སངས་རྒྱས་ཤཱཀྱ་ཐུབ་པའི་སྐུ་གཟུགས་རིང་བསྲེལ་དང་བཅས་པ་དང༌། མཆོད་

94-1-354b

རྟན་རིང་བསྲེལ་དང་བཅས་པ་དག་གཞག་གོ །དར་དང་བ་དན་གྱིས་བརྒྱན་པར་བྱའོ། །མཆོད་པ་ལྔས་མཆོད་དོ། །ཨ་ག་རུ་དང༌། ཙནྡན་དང༌། དུ་རུ་སྐས་གདུག་གོ །རྒྱ་སྤོས་དང༌། ན་ལ་དང༌། ཀུན་ཏུ་
རུ་དང༌། ཡུངས་ཀར་དང༌། གནྡྷ་ར་ས་དང༌། སྲ་རྩི་པོག་དཀར་པོ་རྣམས་དང༌། སྦྲང་རྩི་དང་བསྲེས་ཏེ་སྔགས་ལན་ཉི་ཤུ་རྩ་གཅིག་བཟླས་ཏེ་ཀླུ་རྣམས་ལ་བདུག་པར་བྱའོ། །དཀྱིལ་འཁོར་གྱི་
མཐའ་ཀུན་ཏུ་ནས་ཕྱེས་པདྨ་བྲི་བར་བྱའོ། །སྒོ་བཞི་གཏོད་ལ་ངོས་བཞི་རེ་རེར་ཡང་གཏོར། གཞོང་པ་བཀང་བ་བདུན་བདུན་གཞག་པར་བྱའོ། །གཏོར་མ་དཀར་པོ་དང༌། ཅི་འབྱོར་པའི་རོ་
རྣམ་པ་མང་པོ་གཞག་གོ །མེ་ཏོག་སིལ་མ་གཏོར་བར་བྱའོ། །བུམ་པ་བཀང་བ་བཞི་གཞག་གོ །བུམ་པ་གཏོར་མས་བཀང་བ་བཞི་གཞག་གོ །པོག་པོར་
བཞི་ནས་གུ་གུལ་གྱི་བདུག་པས་བདུག་གོ །མེ་མར་ཁ་བརྒྱད་དུ་བུད་དོ། །རིག་པ་འཛིན་པས་ཤར་གྱི་སྒོ་རུ་སྦྱིན་སྲེག་བྱ་སྟེ། ཤིང་ཀ་ར་བི་ར་དང༌། ཡུངས་ཀར་དང་སྐེ་ཚེ་དམར་པོ་བསྲེས་ཏེ་
ལན་བརྒྱ་རྩ་བརྒྱད་དོར་ཏོ། །དོར་བ་བརྒྱ་རྩ་བརྒྱད་ཚང་བ་དང༌། ཀླུ་ཐམས་ཅད་ཆར་གྱི་རྒྱུན་འབེབས་ཏེ། འཛམ་བུའི་གླིང་ཐམས་ཅད་དུ་ཕྱོགས་བཞི་ཀུན་ནས་ཆར་གྱི་རྒྱུན་འབེབས་སོ། །ཀླུ་དེ་དག་
ཐམས་ཅད་འདིར་ཆར་འབེབས་སོ། །འདི་ནི། ཆོ་ག་དང་པོའོ།།    །།ཡུངས་དཀར་གྱི་མར་དང༌། སྦྲང་རྩི་དང༌། ཤིང་ཀཱ་ར་བཱི་རའི་མེ་ཏོག་དང༌། ནཱ་ག་གེ་སར་དང་བཏགས་པའི་རིལ་བུ་བྱས་

94-1-355a

ལ༑ དེ་ནས་རིལ་བུ་ལ་སྔགས་ལན་བརྒྱ་རྩ་བརྒྱད་བཟླས་པ་བྱས་ཏེ་ཀླུའི་མཚོར་བོར་ན། བོར་མ་ཐག་ཏུ་ཀླུ་ཐམས་ཅད་དགའ་བར་འགྱུར་ཏེ། ཆར་གྱི་རྒྱུན་
ཆེན་པོ་འབེབས་སོ། །གལ་ཏེ་དེ་མ་ཐག་མ་ཕབ་ན་ཀླུ་དེ་དག་ཐམས་ཅད་ལུས་ཞིག་པར་འགྱུར་རོ། །ཀླད་པ་ན་བར་འགྱུར་རོ། །སྡུག་བསྔལ་ཆེན་པོ་འབྱུང་བར་འགྱུར་རོ། །འདི་ནི།
ཆོ་ག་གཉིས་པའོ།།    །།སྦྱིན་སྲེག་བྱས་པའི་ཐལ་བ་དང༌། རྩབ་མོ་དཀྲུགས་ལ་སྔགས་ལན་དྲུག་ཅུ་བཟླས་པ་བྱས་སྟེ་ཁྱིམ་གྱི་ནང་དུ་ཕོ་ན། ཕོ་མ་ཐག་ཏུ་ཀླུ་ཐམས་ཅད་
འཁྲུགས་པར་གྱུར་ཏེ། དེའི་ཕྱིར་ཆར་གྱི་རྒྱུན་འབེབས་སོ། །གལ་ཏེ་དེ་མ་ཐག་ཏུ་མ་ཕབ་ན་ཀླུ་ཐམས་ཅད་ཀྱི་ལུས་ལ་ཤ་བཀྲ་འབྱུང་ཞིང་མཛེས་བཏབ་པར་འགྱུར། ལོང་བར་
འགྱུར་རོ། །འདི་ནི། ཆོ་ག་གསུམ་པའོ།།    །།ཤུག་པ་དང༌། ཨུཏྤ་ལ་སྔོན་པོ་དང༌། བ་བླ་དང༌། ཟངས་ཕྱེ་དང༌། ཡུངས་ཀར་དང༌། ཨིནྡྲ་ཧསྟ་དང༌། བ་ལ་ཤ་བསྲེས་ཏེ་བུ་
རམ་ཁུ་བས་སྦྲུས་ལ་ཤེས་རབ་ཅན་གྱིས་སྔགས་ལན་བརྒྱད་བཅུ་བཟླས་ཏེ་རིལ་བུ་རྒྱ་ཤུག་གི་འབྲུ་ཙམ་དུ་བྱས་ལ་ཆར་མི་འབབ་པའི་དུས་ན་རིལ་བུ་བདུན་ཀླུའི་ཁྱིམ་དུ་བོར་ན་
ཉིན་མཚན་བདུན་ཆར་འབེབས་སོ། །གལ་ཏེ་འཕྲལ་དུ་མ་ཕབ་ན། དེའི་ཕྱིར་ཀླུའི་ཁྱིམ་ཆུ་ཐམས་ཅད་བསྐམས་པར་འགྱུར་རོ། །ཀླུའི་ཁྱིམ་ན་གནས་པ་ཐམས་ཅད་གཅེར་བུར་འགྱུར་

94-1-355b

རོ༑ ༑རིལ་བུ་གཅིག་རྒྱལ་མཚན་གྱི་རྩེ་མོ་ལ་བཏགས་ཏེ་ཀླུའི་མཚོར་གཟུགས་སོ། །བ་དན་སྔོན་པོ་གདགས་སོ། །སྔགས་འདི་བྲིས་ཏེ་དེར་གདགས་པར་བྱས་ན། ཇི་སྲིད་དུ་རྒྱལ་མཚན་
མ་བསྡུས་པ་དེ་སྲིད་དུ་ཀླུ་ཐམས་ཅད་ཆར་འབེབས་སོ། །ཡང་རྒྱལ་མཚན་གྱི་རྩེ་མོ་ལ་བཏགས་ཏེ་ཁང་ཐོག་མཐོན་པོར་གཟུགས་སོ། །སེར་བ་བབ་པའི་དུས་ན་ཡང་ཀླུ་རྣམས་སེར་བ་
འདེབས་ཀྱང་མི་ནུས་སོ། །ཀླུ་རྣམས་ཀྱིས་གསེར་གྱི་ཁ་དོག་འདྲ་བ་དེ་འདྲ་བར་མཐོང་སྟེ། ཀླུ་ཐམས་ཅད་སྡངས་སྐྲག་ཅིང་གནས་དེར་འདོད་པ་བཞིན་ཆར་འབེབས་སོ། །ཨོཾ་སུ་པྲ་ཏེ་བཛྲ་
དུནྡེ་མི་ལི་མི་ལི་སྭཱཧཱ། འདི་ནི། སྔགས་སོ། །བག་ཕྱེ་ལས་ཀླུ་མགོ་དགུ་པའི་གཟུགས་བྱས་ལ་ལུས་མཚལ་གྱིས་བསྐུ་བར་བྱའོ། །མགུལ་དུ་བ་དན་གདགས་སོ། །དཀྱིལ་འཁོར་གྲུ་
བཞི་བྱས་ཏེ་དབུས་སུ་ཀླུའི་གཟུགས་བཞག་ལ་མེ་ཏོག་སིལ་མས་གཏོར་རོ། །གཏོར་མ་དཀར་པོ་ཅི་འབྱོར་ཚད་སྦྱིན་ནོ། །མེ་ཏོག་དང༌། བདུག་སྤོས་ཀྱང་སྦྱིན་ནོ། །བལ་པོ་སེའུ་ཤིང་གི་
ལྕུག་མ་ལ་ལན་ཉི་ཤུ་རྩ་གཅིག་ཡོངས་སུ་བཟླས་པ་བྱས་ཏེ་སྔགས་དང༌། བལ་པོ་སེའུའི་ཤིང་གི་ལྕུག་མ་ལ་ཀླུའི་གཟུགས་ལ་ལན་བརྒྱ་རྩ་བརྒྱད་དུ་བྱ་བ་པ་བྱས་ན། ཀླུ་གང་གི་མིང་བྲེས་
པའི་ཀླུ་དེ་བཀུག་པར་འགྱུར་ཏེ། ཀླུ་དེ་ཡང་རང་གི་ཁྱིམ་ལ་དགའ་བར་མི་འགྱུར་རོ། །གལ་ཏེ་ཆར་གྱི་རྒྱུན་ལེགས་པར་མ་ཕབ་ན། འཕྲལ་དུ་སྲོག་མ་རུངས་པར་འགྱུར་རོ། །ཡུངས་

94-1-356a

ཀར་ལ་ལན་སྟོང་རྩ་བརྒྱད་རེ་རེ་ལ་ཡོངས་སུ་བཟླས་པ་བྱས་ཏེ་སྟོང་རྩ་བརྒྱད་དུ་ཚང་ན། ཀླུའི་གཟུགས་ཐམས་ཅད་འགྲོ་ཞིང་མགོ་གདེངས་ཀ་བྱེད་དོ། །དེའི་
འོག་ཏུ་བལ་པོ་སེའུའི་ལྕུག་མས་བསྡིགས་ན། ལྡང་ཞིང་ལྕེ་སྟོན་པར་འགྱུར་རོ། །ལུས་ཀྱི་བར་དུ་སྟོན་པར་འགྱུར། ཀླུ་ཐམས་ཅད་དབང་དུ་འགྱུར་ཏེ། གང་བསྒོ་བ་དེ་བཞིན་བྱེད་
དོ༑ ༑འོ་མ་དང༌། ཡུངས་ཀར་སྔགས་བརྒྱ་རྩ་བརྒྱད་ཡོངས་སུ་བཟླས་པ་བྱས་ཏེ་གནས་ཐམས་ཅད་གཏོར་ན། ཐམས་ཅད་ལ་ཕྱིར་ལེགས་པར་བྱས་པར་འགྱུར་རོ། །འདི་ནི། ཆོ་ག་
བཞི་པའོ།།    །།དེ་ནས་ཀླུའི་རྒྱལ་པོ་རྒྱ་མཚོ་དང༌། གཞན་ཡང་ཀླུའི་རྒྱལ་པོ་མཐུ་ཆེ་བ་ཀླུའི་རྒྱལ་པོ་བརྒྱ་སྟོང་སྟན་ལས་ལངས་ཏེ་བཅོམ་ལྡན་འདས་ཀྱི་ཞབས་གཉིས་ལ་གཏུགས་
ནས་འདི་སྐད་ཅེས་གསོལ་ཏོ། །བཅོམ་ལྡན་འདས། སྔགས་ཀྱི་ཚིག་ཤིན་ཏུ་མི་བཟད་པ་དག་བཀའ་སྩལ་ཏོ། །ལས་སྒྲུབ་པ་ཤིན་ཏུ་མི་བཟད་པ་དག་བཀའ་སྩལ་ཏོ། །བཅོམ་ལྡན་
འདས༑ བདག་ཅག་གིས་ཀྱང་དེ་དང་འདྲ་བ་བཤད་པར་བགྱིའོ། །དུས་དུས་སུ་ཆར་གྱི་རྒྱུན་འབེབས་སོ། །སླན་ཆད་སེམས་ཅན་དག་ལ་རྣམ་པར་འཚེ་བར་མི་བགྱིད་དོ། །བཅོམ་ལྡན་
འདས༑ བདག་ཅག་གིས་ཀླུ་མི་བགྲུངས་པ་རྣམ་པར་འཚེ་བར་བགྱིད་པ་རྣམས་ཀྱི་དོན་དུ་དམ་ཚིག་མ་འཚལ་བ་རྣམས་ཟློག་པའི་སྔགས་ཀྱི་ཚིག་བཤད་པར་འཚལ་ན། བཅོམ་ལྡན་

94-1-356b

འདས་ཀྱིས་བྱིན་གྱིས་བརླབ་ཏུ་གསོལ། ཀླུའི་བདག་པོ་དག །ངས་དམ་ཚིག་གི་སྔགས་བྱིན་གྱིས་བརླབ་ཀྱི། དེ་ཤོད་ཅིག །ན་མོ་བྷ་ག་བ་ཏེ་ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཏདྱ་ཐཱ། བྷུ་ཛེ་བྷུ་
ཛེ༑ ས་མ་ཡ་བྷུ་ཛེ། ཏཏྟྭ་བྷུ་ཛེ། པྲ་བ་ར་བྷུ་ཛེ། ས་མནྟ་ཨཱ་ཀཱ་ར་བྷུ་ཛེ། དུ་རུ་དུ་རུ་སྭཱཧཱ། ས་མ་ཡ་བ་ལ་ནེ་སྭཱཧཱ། ནཱ་ག་མ་ར་སཉྩོ་ད་ནི་སྭཱཧཱ། བཅོམ་ལྡན་འདས། སླད་མའི་ཆེ་སླད་མའི་དུས་
ན་ཀླུ་མི་བགྲུངས་པ་ཐམས་ཅད་སླར་བཟློག་པའི་སླད་དུ་བདག་ཅག་གིས་ཀླུའི་དམ་ཚིག་གི་སྔགས་འདི་བཤད་དོ། །ཧ་ཅང་ཆར་ཆེ་བའི་ཚེ་དང༌། ཆར་དཀོན་པའི་ཚེ་དང༌། སད་
དང༌། སེར་བ་འབབ་པའི་ཚེ་སྔགས་འདི་དྲན་པར་བྱའོ། །བརྗོད་པར་བགྱིའོ། །དེ་ནས་ཀླུ་ཐམས་ཅད་བསྐུལ་བར་བགྱིའོ། །རིག་པ་འཛིན་པ་དེས་ཤིན་ཏུ་ཁྲུས་བགྱིས་ཏེ་གཙང་མར་བགྱིས་ལ།
གོས་གསར་པ་བགོས་ཏེ་ཀླུའི་གནས་སུ་མཆི་བར་བགྱིའོ། །ཀླུའི་གནས་སུ་ཅི་འབྱོར་པའི་སྤོས་ཀྱི་དཀྱིལ་འཁོར་བགྱིས་ཏེ་བཅོམ་ལྡན་འདས་ཤཱཀྱ་ཐུབ་པའི་སྐུ་གཟུགས་སམ། སྐུ་གདུང་
དང་བཅས་པའི་མཆོད་རྟེན་དཀྱིལ་འཁོར་དེའི་སྟེང་དུ་བཞག་སྟེ་སྤོས་ཆབ་ཀྱིས་བཀྲུ་བར་བགྱི། མེ་ཏོག་དང༌། བདུག་པས་མཆོད་པར་བགྱི། ཀླུ་ཀུན་ཡང་བཀྲུ་བར་བགྱིའོ། །སྐུ་བསིལ་བའི་
ཆབ་དེ་ལ་ལན་བརྒྱད་ཡོངས་སུ་བཟླས་པ་བགྱིས་ཏེ། དེའི་ནང་དུ་ཡུངས་ཀར་སྩལ་ནས་མཚེའུ་དེའི་ནང་དུ་དབོ་ཞིང་ཕྱོགས་བཞི་ནས་བདུག་པས་བདུགས་ན། དེ་ཕོ་མ་ཐག་ཏུ་སྐད་ཅིག་དེ་

94-1-357a

ལ་ཀླུའི་གནས་འགུལ་ཞིང་དུ་བ་ལྟ་བུ་བྱུང་ནས་སྤྲིན་གྱི་དཀྱིལ་འཁོར་ཆེན་པོར་གྱུར་ཏེ་ནམ་མཁའི་དཀྱིལ་དེ་ཁེབས་པར་ཆར་གྱི་རྒྱུན་འབེབས་སོ། །སེར་བ་འབབ་
པའི་དུས་སུ་ཡུངས་ཀར་དང༌། ཏིལ་བསྲེས་པ་ལ་ལན་ཉི་ཤུ་རྩ་གཅིག་བཟླས་པ་བགྱིས་ཏེ་ཕྱོགས་བཞིར་བཅིང་བར་བྱའོ། །ཀླུའི་ཕྱོགས་སུ་གཏོར་བར་བགྱིའོ། །སེར་བ་མི་
འབབ་པ་དང༌། ཀླུ་ཐམས་ཅད་ཀྱང་གཅོད་པར་འགྱུར་རོ། །སད་དང༌། སེར་བ་དང༌། དུས་མ་ཡིན་པའི་རླུང་རབ་ཏུ་ཞི་བར་འགྱུར་རོ། །ཀླུའི་མཚོ་འགྲམ་མམ། ཁྲོན་པའམ།
ལྟེང་ཀའམ། རྫིང་བུའི་འགྲམ་མམ། རིའི་རྩེ་མོར་ཤིང་ཨརྒ་དང༌། ཞུན་མར་དང༌། ཡུངས་ཀར་དང༌། ཤིང་ཀཱ་ར་བཱི་རའི་མེ་ཏོག་གིས་སྟོང་རྩ་བརྒྱད་སྦྱིན་སྲེག་བྱས་ན། ཐམས་
ཅད་འགྲུབ་པར་འགྱུར་རོ། །སྦྱིན་སྲེག་བྱས་མ་ཐག་ཏུ་ཆར་གྱི་རྒྱུན་ཆེན་པོ་འབབ་པར་འགྱུར་རོ། །ཧ་ཅང་ཡང་ཆར་ཆེ་བའི་དུས་ན་འབྲས་ཡོས་དང༌། ཡུངས་ཀར་ལ་ལན་བརྒྱ་
རྩ་བརྒྱད་བཟླས་པ་བྱས་ཏེ་ནམ་མཁའ་ལ་གཏོར་ན། ཆར་ཆེན་པོ་བཟློག་པར་འགྱུར་རོ། །བཅོམ་ལྡན་འདས། གལ་ཏེ་བདག་ཅག་གིས་དགུང་གསུམ་གྱིས་ཆར་གྱི་རྒྱུན་མ་ཕབ་
ན༑ བཅོམ་ལྡན་འདས། དེའི་ཚེ་ཤ་བཀྲ་འབྱུང་བར་འགྱུར་ལགས་སོ། །ལོང་བ་དང་ལུས་དྲི་མི་ཞིམ་པར་འགྱུར་ལགས་སོ། །སངས་རྒྱས་དང༌། ཆོས་དང༌། དགེ་འདུན་སླུ་བར་

94-1-357b

བགྱིད་པ་ལགས་སོ། །འཇིག་རྟེན་གསུམ་སླུ་བར་བགྱིད་པ་ལགས་སོ། །བདག་ཅག་ཀླུའི་སྐྱེ་གནས་འཕོ་བར་གྱུར་ཅིག །བཅོམ་ལྡན་འདས། གཞན་ཐམས་ཅད་ལ་ཡང་སྦྱོར་བར་བགྱིད་ན་
ཐམས་ཅད་རུངས་བར་འགྱུར་རོ། །དེ་ནས་བཅོམ་ལྡན་འདས་ཀྱི་ཀླུའི་རྒྱལ་པོ་དེ་དག་དབུགས་ཕྱུང༌། དམ་ཚིག་ལ་བཀོད་ནས་རྒྱལ་པོ་ཆེན་པོ་རྣམ་ཐོས་ཀྱི་བུ་ལ་ཡོངས་སུ་གཏད་དེ་རྗེས་སུ་
གཏད་ནས་ས་ཕྱོགས་དེ་ནས་གཤེགས་སོ། །རྣམ་ཐོས་ཀྱི་བུ་ནི། གཞི་ལ་བཞུགས་སོ། །ཀླུའི་དམ་ཚིག་ཅེས་བྱ་བ་ཆར་འབེབས་པའི་སྐབས་རྫོགས་སོ།།    །།དེ་ནས་བཅོམ་ལྡན་
འདས་ཚངས་པའི་ཁང་པ་བརྩེགས་པར་བཞུགས་པ་དང༌། ལྷའི་ཚོགས་དུ་མ་ལྷགས། བྱང་ཆུབ་སེམས་དཔའི་འཁོར་ཆེན་པོ་ཡང་ལྷགས། ལྷ་རྣམས་ཀྱི་དབང་པོ་བརྒྱ་བྱིན་དང༌། ཚངས་པ་
དང་༑ ཁྱབ་འཇུག་དང༌། དབང་ཕྱུག་ཆེན་པོ་དང༌། ཀླུའི་དབང་པོ་མཐུ་ཆེ་བ་ཐམས་ཅད་ཀྱང་ལྷགས། ནམ་མཁའ་ལྡིང་གི་དབང་པོ་དང༌། རྒྱལ་པོ་ཆེན་པོ་གསེར་མིག་གི་འདབ་མ་ཅན། རྡོ་
རྗེའི་མཆུ་ཅན། བདག་ཉིད་ཆེན་པོ་ལུས་འབར་ཞིང་ཁྲོ་བ། འཇིགས་སུ་རུང་བའི་རྩལ་ཅན། རིན་པོ་ཆེ་ཐ་དད་པ་སྣ་ཚོགས་དང༌། མུ་ཏིག་དང༌། གསེར་གྱིས་སྤྲས་པའི་ཅོད་པན་མགོ་ལ་
ཐོག་པ༑ གསེར་གྱིས་ཀླུབས་པ་དྲག་པོའི་གཟུགས་ཅན། འགྱིང་བར་ལྟ་བ། ཀླུའི་དབང་པོ་གདན་དུ་བཏིང་པ། གཡོག་འཁོར་མང་པོ་ཐམས་ཅད་དང་ལྷགས་སོ། །གནོད་སྦྱིན་གྱི་

94-1-358a

དབང་པོ་ལག་ན་རྡོ་རྗེ་གནོད་སྦྱིན་བྱེ་བ་དང༌། རྡོ་རྗེ་འཛིན་གཡོག་འཁོར་རིག་འཛིན་སྟོང་ལྷགས་ཏེ། བཅོམ་ལྡན་འདས་ནི། ནོར་བུ་རིན་པོ་ཆེ་སྣ་ཚོགས་ཀྱིས་སྤྲས་
པ༑ མུ་ཏིག་དམར་པོ་ཐ་དད་པ་མང་པོས་བརྒྱན་པའི་སེངྒེའི་ཁྲི་ལ་བཞུགས་པ། ཁང་པ་བརྩེགས་པ་ན་ཞམ་རིང་ཆེན་པོ་དང༌། དེ་བཞིན་གཤེགས་པའི་བྱིན་གྱི་རླབས་ཆེན་པོས་
བྱིན་གྱིས་བརླབས་པ་དང་ལྡན་པས་བཞུགས་ཏེ། བཅོམ་ལྡན་འདས་ནི། འོད་ཟེར་སྣ་ཚོགས་བྱེ་བ་ཁྲག་ཁྲིག་བརྒྱ་སྟོང་གིས་སྐུ་ནི། ཤིན་ཏུ་བརྒྱན། གསེར་གྱི་མཆོད་སྡོང་ལྟར་ནི།
འབར༑ ཉི་མ་ལྟར་ནི། སྣང༌། མཚན་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་མངའ་བ། འོད་འདོམ་གང་བས་ནི། སྐུ་ལེགས་པར་བརྒྱན། དེ་བཞིན་གཤེགས་པའི་སྐུ་ནི། ཤིན་
ཏུ་རྣམ་པར་དག་ཅིང༌། ཤིན་ཏུ་དྲི་མ་དང་སྐྱོན་མེད་པའི་འོད་ནི། གསལ། དེ་ནས་བཅོམ་ལྡན་འདས་ཀྱི་འཁོར་ཆེན་པོ་འདུས་པར་མཁྱེན་ནས་སྐུ་ལ་འོད་ཟེར་སྣ་ཚོགས་ཕྱུང་སྟེ་འོད་ཟེར་གྱི་
སྣང་བ་དེས་ཕྱོགས་བཅུ་ཀུན་ཏུ་ཁྱབ་པར་མཛད་དོ། །དེ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོས་དེ་བཞིན་གཤེགས་པའི་འོད་ཟེར་ལ་བལྟས་ནས་འཛམ་བུའི་གླིང་
ན་ཀླུ་མི་བགྲུངས་པས་སད་དང༌། སེར་བ་དང༌། རླུང་དང༌། སེར་སྤྲིན་ཕབ་སྟེ་མེ་ཏོག་དང༌། འབྲས་བུ་ཐམས་ཅད་དང༌། ལོ་ཏོག་ཐམས་ཅད་དང༌། ཤིང་དང༌། རྩྭ་དང༌། ཤིང་གེལ་

94-1-358b

པ་དང༌། སྨན་དང༌། ནགས་ཚལ་དང༌། སྨན་གྱི་བར་བསྲེགས་ཏེ་མ་རུངས་པར་བྱས་ནས་ཡལ་ག་ཡང་འཛམ་བུའི་གླིང་ན་མེད་པར་བྱས་ན། དེ་ན་སེམས་ཅན་དེ་དག་སྡུག་བསྔལ་ཆེན་པོས་གཟིར་
ཅིང་ཉམ་ཐག་པའི་སྐད་ཕྱུང་བ་ཐོས་སོ། །དེ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་འདི་སྐད་ཅེས་གསོལ་ཏོ། །
བཅོམ་ལྡན་འདས། ཀླུ་གནོད་པར་སེམས་པ་གཏུམ་པོ་རྣམས་ཀྱིས་འཛམ་བུའི་གླིང་རྣམ་པར་བཤིག་སྟེ་ཐམས་ཅད་མ་རུངས་པར་བགྱིས་ནས་སེམས་ཅན་རྣམས་སྡུག་བསྔལ་མི་བཟད་
པ་ཆེན་པོ་མྱོང་ངོ༌། །བཅོམ་ལྡན་འདས་ཀྱིས་བཀའ་སྩལ་པ། ཀྱེ་ལྷའི་དབང་པོ་དག །འདི་ནི། མངོན་སུམ་དུ་གྱུར་པ་ཡིན་ཏེ། དེ་བཞིན་གཤེགས་པའི་བྱིན་རླབས་དང༌། སངས་རྒྱས་ཀྱི་ཡེ་ཤེས་
ཟབ་མོ་དང༌། དེ་བཞིན་གཤེགས་པའི་ཡོན་ཏན་གྱི་བྱིན་གྱི་རླབས་ལ་ལྟོས་ཤིག །དེ་ནས་བཅོམ་ལྡན་འདས་ནམ་མཁའ་ལྡིང་བསྒྱིངས་པས་རྣམ་པར་བལྟས་པ་ཞེས་བྱ་བ་ཀུན་ནས་མེ་ལྕེ་འབར་
བའི་ཕྲེང་བ་ཅན་རྣམ་པར་འཕྲུལ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་སྐུ་ཕྲག་པ་གཉིས་རབ་ཏུ་འབར་ཏེ། འབར་མ་ཐག་ཏུ་ཀླུ་ཐམས་ཅད་ཀྱི་ལུས་རབ་
ཏུ་འབར་བར་གྱུར་ཏོ། །དེ་ནས་ཀླུའི་རྒྱལ་པོ་ཆེན་པོ་ཀུན་ནས་གདུགས་ཀྱི་རྣམ་པས་བསྐོར་བས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་འདི་སྐད་ཅེས་གསོལ་ཏོ། །བཅོམ་ལྡན་

94-1-359a

འདས༑ ཚིག་ལགས་སོ། །བདེ་བར་གཤེགས་པ། ཚིག་ལགས་སོ། །དེ་ནས་བཅོམ་ལྡན་འདས་ཀྱིས་ཅང་མི་གསུངས་པར་གནང་ནས་སྟེང་དུ་རྣམ་པར་གཟིགས་
ཏེ་ཕྱོགས་བཅུ་ཀུན་ཡང་གཟིགས་ཏེ་དེ་བཞིན་གཤེགས་པ་ཐམས་ཅད་ལ་ཕྱག་བཞེས་ཏེ་ནམ་མཁའ་ལྡིང་གི་ཤུགས་ཆེན་པོས་ཀུན་ཏུ་འབར་བ་ནམ་མཁའ་ལྡིང་གི་གཟི་བརྗིད་ཀྱི་
སྙིང་པོའི་དཀྱིལ་འཁོར་འདི་རྗེས་སུ་དགོངས་སོ། །ཨོཾ་བཛྲ་བ་ཏི་ག་རུ་ཌ་བེ་གེ་ཧཱུཾ་ཧཱུཾ། ར་ཙི་སྲི་ཛ་ཧཱུཾ་ཕཊ། དེ་ནས་ཀླུ་མི་སྲུན་པ་དེ་དག་ཡུར་ཡུར་པོར་གྱུར་ནས་བཅོམ་ལྡན་འདས་ཀྱི་སྤྱན་སྔར་
འདུག་སྟེ་འདར་ཡེད་ཡེད་དོ། །དེ་ནས་བཅོམ་ལྡན་འདས་ཀྱིས་དེ་བཞིན་གཤེགས་པའི་ནམ་མཁའ་ལྡིང་མ་ལྕེ་འབར་བ་ཞེས་བྱ་བའི་སྙིང་པོ་ཆེན་པོ་བཀའ་སྩལ་པ། ན་མོ་བྷ་ག་བ་ཏེ།
ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨོཾ་བཛྲ་ཛྭ་ལ་ཛྭ་ལ། པྲ་ཛྭ་ལ། ཧ་ན་ཧ་ན། སརྦ་ནཱ་ག་ཧྲི་ད་ཡ་དྷཱ་ར་ཎཱི། ཧ་ར་ཧ་ར། སརྦ་ཀ་ན་ནཾ་བ་ལ་བཱི་ཪྱ་པ་ར་ཀྲ་མཾ། ད་ཧ་ད་ཧ། སརྦ་ནཱ་ག་ཧ། ཤྲཱི་ར་
ཎི༑ པ་ཙ་པ་ཙ། སརྦ་ནཱ་ག་མརྨཱ་ཎི། ག་རུ་ཌ་བེ་ག་བ་ཤི་ནི་པ་ཏེ། ནད་པ་ཏ་ཡ་པ་ཏ་ཡ། སརྦ་ནཱ་ག་བ་བ་ན་ནི། ཨོཾ་མ་ཏ་མ་ཏ། མ་ཧཱ་བི་ཙི་ཏྲ་མ་ནི་མོ་ཧུ་ལི། ད་ར་ཧ་མ་ཧཱ་རུ་ཏྲ་བེ་ག་ད་ར་
བི་ཙི་ཏྲ། ཨཱ་བ་ར་ཎ་བི་བུ་ཧུ་ཤི་ཏ་ཀཱ་ཡ། སརྦ་ནཱ་གཱ་ནཱ་ན། ཀར་ཀ་ར། སྨ་ར་སྨར། བྷོ་ག་རུ་ཌེན་པར་ཐཱ་ག་ན་བནྟྲ་ན་ཤཱཀྱ་མུ་ནེ་པྲ་ཙ་ན་མ་ནུ་པཱ་ལ་ཡ། ཏརྫ་ཡ། ནཱ་གཱ་ནཱཾ། པ་ཀྵི་ཡ།

94-1-359b

དུཥྚན་ཕྲ་མ་ཏ་ཡ། བཱ་ཡུ་བེ་ཛ་ག་ཝ་ན། སྥོ་ཊ་ཡ། མཱུརྟཱ་ནཱན་ཤོ་ཥ་ཡ་།ཏི་དུ་ཛྭ་ལ་ན། ཧཱུཾ་ཧཱུཾ་ཕཊ་ཕཊ། པྲ་མ་ཏ་སརྦ་བ་ཏ་ཨན་ཤིན་ནེ་མེ་ཀན། ནཱ་ཤ་ཡ་ནཱ་ཤ་ཡ། སརྦ་ནཱ་ག་བ་ལཾ་བ་ཧ་ར།
པ་ཙདུརྟེ་ན། ཨཱ་ག་ར་བ་ཡ། སུ་ཤཱ་ནཱ་ག་ནཱཾ། གརྫ་གརྫ་མཧཱ་ག་རུ་ཌ་བེ་ག་ན། ཧཱུཾ་ཧཱུཾ། ཕཊ་ཕཊ། སྟམྦྷ་ཡ་ནི་ཤཱི་ཏ་པཱ་ལ་ཧ་ཀ་ན། སཾ་བྷཀྵ་ཡ། ཧཱུཾ་ཧཱུཾ། ཕཊ་ཕཊ། སྟམྦྷ་ཡ། ཤཱི་ཏ་བཱ་ཡུ།
མུ་གྷ་ན། སརྦ་ནཱ་ག་བྷི་ཧ་རི་ཎི། ཧཱུཾ་ཧཱུཾ། ཕཊ་ཕཊ། བྷོ་ནཱ་ག་ཨ་དྷི་པ་ཏི། མུཉྩ་ཧྲི། བྷཀྵ་བུ་ཡུན་ག་རུ་ཌ་ཀྲོ་དྷ་མཧཱ་བེ་ག་བནྡྷ་ཡ་བཱ་ཡུ་བ་ལ་ཧ་ཀནྟི་ཏི་ཊི་ཊི་ཊི། ཧཱུཾ་ཧཱུཾ། ཕཊ་ཕཊ། བྷ་ཤ་ཡ། བ་ཏ་
ཤཱི་ཏ་ཨ་ཤི་ན་ནི། ནཱ་ཤ་ཡ། ཙི་ཏི་ཙི་ཏི། ཕཊ་ཕཊ། སྭཱཧཱ། ཨཱ་ཤཱ་ཡ། ནཱ་གཱ་ནཱཾ། བནྡྷ་ཡ། བཛྲ་བནྡྷེ་ན་ཏ་ཐཱ་ག་ཏ་ས་མནྟེ་ན། ས་ཏྱེ་ན། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་སྭཱཧཱ། ཏི་ཏི་ཏི་ཏི། ཧཱུཾ་ཧཱུཾ་ཕཊ་
ཕཊ་སྭཱཧཱ། ཛ་ལཾ་བ་དུ། སརྦ་ཨ་ཤན་ཏ་ཐཱ་ག་ཏ་ཨ་དྷིཥྛཱ་ནེ་ན་ཧཱུཾ་ཕཊ། ཨ་མྲྀ་ཏེ་མ་བྷ་བ་ཏུ། སརྦ་ཤཱི་ཏ་པཱ་ཡུ་བེ་ག་ཨཱ་ཤཱ་ནི་ཧཱུཾ་ཧཱུཾ་ཕཊ་ཕཊ། མཱ་ཏི་ཀྲ་མ་སྥོ་ཊ་ཡ། ནཱ་ག་མཱ་ཏི་ཀྲ་མ་མ་ཏེ་མཱུ་
ར་ཧ་ནཾ། ཡ་ཏི་ཤྭི་ཏི། ཧུ་རུ་ཧུ་རུ། ཧཱུཾ་ཧཱུཾ་ཕཊ་ཕཊ། སྭཱཧཱ། བརྟ་ཡ་སྭཱཧཱ། ནཱ་ག་སྥོ་ཊ་ཡ་སྭཱཧཱ། ནཱ་ག་བི་ད་རཱ་ཡ་སྭཱཧཱ། ཨོཾ་སྭཱཧཱ། སྭ་སྭཱཧཱ། བྷུ་བ་སྭཱཧཱ། ཏ་ཐཱ་ག་ཏ་ས་མ་ཡ་སྭཱཧཱ། ཏྲཻ་ལོ་
ཀྱ་པཱུ་ཛི་ཏཱ་ཡ་སྭཱཧཱ། ཨོཾ་ཧཱུཾ་ཧཱུཾ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཀླུའི་བདག་པོ་དག །དེ་བཞིན་གཤེགས་པའི་ནམ་མཁའ་ལྡིང་གི་འབར་བའི་སྙིང་པོ་ཞེས་བྱ་བའི་གཟུངས་ཆེན་པོ་འདི་ཀླུ་མི་སྲུན་པ་

94-1-360a

ཐམས་ཅད་ཟློག་པར་བྱེད་དོ། །སྤྲིན་དང༌། ལྷགས་པ་དང༌། རླུང་དང༌། སེར་བ་ཐམས་ཅད་འཇིག་པའོ། །ཟློག་པའོ། །ལོ་ཏོག་ཡོངས་སུ་སྐྱོང་བའོ། །མེ་ཏོག་དང༌།
འབྲས་བུ་དང༌། ནགས་ཚལ་ཡོངས་སུ་སྐྱོང་བའོ། །བདུད་རྩིའི་འབྲས་བུ་ཡོངས་སུ་འགྲུབ་པར་བྱེད་དོ། །དེ་བས་བསྟབ་པ་འཕེལ་བར་བྱེད་དོ། །ཀྱེ་ཀླུའི་བདག་པོ་དག །འདི་དྲན་མ་
ཐག་པ་ཙམ་གྱིས་ཀླུའི་དཀྱིལ་འཁོར་བྱེད་པ། བུ་དང་ཆུང་མར་བཅས་པ་དང༌། བློན་པོར་བཅས་པ་དང༌། མངག་གཞུག་པར་བཅས་པ་དང༌། འཁོར་དང་བཅས་པ་ལྷགས་པའི་
སྟོབས་བྱེད་པ། རླུང་གི་སྟོབས་བྱེད་པ། སྡུད་པ་དང༌། སྟོབས་བྱེད་པ། ཀུན་ཐམས་ཅད་མཐུན་པ་དེ་བཞིན་གཤེགས་པའི་བཀའ་གནང་བ་དང༌། དེ་བཞིན་གཤེགས་པའི་དམ་ཚིག་གི་བྱིན་
གྱི་རླབས་ཀྱིས་ཕྱི་མའི་ཚེ་ཕྱི་མའི་དུས་ན་འཛམ་བུའི་གླིང་འདིར་ལོ་ཏོག་ཐམས་ཅད་དང༌། མེ་ཏོག་དང༌། འབྲས་བུ་ཐམས་ཅད་དང༌། རྫས་དང༌། ཤིང་དང༌། སྨན་ཐམས་ཅད་ཀུན་ཏུ་སྲུང་
བ་གྱིས་ཤིག །དུས་དུས་སུ་ཆར་གྱི་རྒྱུན་ཕོབ་ཅིག །བདག་གི་སྲོག་ཇི་ལྟ་བ་དེ་བཞིན་དུ་འཛམ་བུའི་གླིང་གི་སེམས་ཅན་ཐམས་ཅད་རྟས་པར་བྱེད་པ། མེ་ཏོག་དང༌། འབྲས་བུ་དང༌། ལོ་
ཏོག་རྣམས་ཡོངས་སུ་སྦྱོངས་ཤིག །གལ་ཏེ་གཞན་དུ་གྱུར་ཏེ་དེ་བཞིན་གཤེགས་པའི་བཀའ་ལུང་དགེ་བ་ལྟར་མ་བྱས་ན། དེའི་ཚེ་ཀླུ་ཐམས་ཅད་ཀྱི་ཁྱིམ་ཀུན་ཏུ་འབར། རབ་ཏུ་འབར་

94-1-360b

ཀུན་ཏུ་རབ་ཏུ་འབར་ཏེ། མེ་ལྕེ་གཅིག་ཏུ་འབར་བར་གྱུར་ཅིག །ཀླུ་ལ་མུ་གེ་ཆེན་པོ་འབྱུང་བར་གྱུར་ཅིག །སྟོབས་བྲི་ཞིང་བརྩོན་འགྲུས་མ་རུངས་པར་གྱུར་ཅིག །ཆུ་བསྐམས་པར་གྱུར་ཅིག །
ཁྱིམ་བསྐམས་པར་གྱུར་ཅིག །ལུས་རྩུབ་པར་གྱུར་ཅིག །འདབ་བཟང་གི་འཇིགས་པ་དང༌། མེ་དང་བྱེ་མའི་འཇིགས་པ་དང༌། རྟག་ཏུ་བཀྲེས་པ་དང༌། སྐོམ་པའི་འཇིགས་པ་ཅན་དུ་གྱུར་ཅིག །
ཕར་རྒྱུག་ཚུར་རྒྱུག་ཅིང་ལུས་ཀུན་ཏུ་ཚིག་པ་དང༌། ཉི་མའི་དུགས་ཀྱིས་ཡོངས་སུ་གདུངས་པས་ལུས་ཚིག་པར་གྱུར་ཅིག །ནད་དང༌། གནོད་པ་དང༌། ནད་འོག་བ་སྣ་ཚོགས་པ་འདུས་པར་གྱུར་ཅིག །
དེ་ལྟར་ཕྱི་མའི་ཚེ་ཕྱི་མའི་དུས་ན་ཀླུ་མི་སྲུན་པ་དང༌། ཀླུ་གཏུམ་པ་དང༌། རབ་ཏུ་གཏུམ་པ་རྣམས་གལ་ཏེ་དེ་བཞིན་གཤེགས་པའི་ནམ་མཁའ་ལྡིང་འབར་བ་ཞེས་བྱ་བའི་སྙིང་པོའི་གཟུངས་འདི་
ལས་འགལ་བར་བྱེད་ན། སྡུག་བསྔལ་འདི་ལྟ་བུ་མྱོང་བར་འགྱུར་ཏེ། ཀླུའི་བདག་པོ་དག །དེའི་ཕྱིར་བདེན་པའི་ཡི་དམ་གྱིས་དེ་བཞིན་གཤེགས་པའི་དམ་ཚིག་རྗེས་སུ་བསྲུང་བར་བྱའོ། །
འཛམ་བུའི་གླིང་གི་སེམས་ཅན་ཐམས་ཅད་ཡོངས་སུ་བསྐྱང་བར་བྱའོ། །བསྲུང་བར་བྱའོ། །བསྒྲུབ་པར་བྱའོ། །དེ་ནས་ཀླུའི་རྒྱལ་པོ་ཀུན་ནས་གདུགས་ཀྱི་རྣམ་པས་བསྐོར་བ་དང༌། ཀླུའི་རྒྱལ་པོ་
ཆེན་པོ་རྒྱ་མཚོ་དང༌། ཀླུའི་རྒྱལ་པོ་ཆེན་པོ་དགའ་བོ་དང༌། བསྙེན་དགའ་བོ་དང༌། ཀླུའི་རྒྱལ་པོ་ཆེན་པོ་གཟི་ཅན་དང༌། ཀླུའི་རྒྱལ་པོ་ཆེན་པོ་ཧུ་ལ་པ་དང༌། ཀླུའི་རྒྱལ་པོ་ཆེན་པོ་ཆུ་ལྷ་དང༌། ཀླུའི་

94-1-361a

རྒྱལ་པོ་ཆེན་པོ་འབར་བ་ཀུན་ཏུ་འཛིན་པ་ཁ་བྱེ་རབ་ཏུ་དགའ་བའི་གཙུག་ཅེས་བྱ་བ་དང༌། ཀླུའི་རྒྱལ་པོ་ཆེན་པོ་ཚངས་པའི་མགོ་དང༌། ཀླུའི་རྒྱལ་པོ་ཆེན་པོ་འཇིག་
རྟེན་གསུམ་དུ་གྲགས་པའི་རྒྱལ་མཚན་དང༌། ཀླུའི་རྒྱལ་པོ་ཆེན་པོ་དབང་ཕྱུག་འོད་དང༌། ཀླུའི་རྒྱལ་པོ་ཆེན་པོ་འོད་རྣམ་པར་གྲགས་པ་ཞེས་བྱ་བ་དང༌། ཀླུའི་རྒྱལ་པོ་ཆེན་པོ་ཀུན་ནས་
རྒྱལ་མཚན་གྱི་རྣམ་པ་ཞེས་བྱ་བ་དང༌། ཀླུའི་རྒྱལ་པོ་ཆེན་པོ་ནོར་བུ་མགོ་དང༌། ཀླུའི་རྒྱལ་པོ་ཆེན་པོ་རབ་ཏུ་གནས་པ་ཚངས་པའི་གཙུག་དང༌། ཀླུའི་རྒྱལ་པོ་ཆེན་པོ་གཙུག་གི་ནོར་
བུ་འབར་བ་དང༌། ཀླུའི་རྒྱལ་པོ་ཆེན་པོ་མཚོ་ཆེན་པོ་གནོན་དང༌། ཀླུའི་རྒྱལ་པོ་ཆེན་པོ་ཀུན་ཏུ་ལྟ་བའི་མིག་དང༌། ཀླུའི་རྒྱལ་པོ་ཆེན་པོ་ཁྱབ་འཇུག་ཁོར་ཡུག་དང༌། ཀླུའི་རྒྱལ་པོ་
ཆེན་པོ་ཀུན་ནས་རྣམ་པར་བྲལ་དང༌། ཀླུའི་རྒྱལ་པོ་ཆེན་པོ་རབ་ཏུ་དགའ་བས་ཆར་འབེབས་དང༌། ཀླུའི་རྒྱལ་པོ་ཆེན་པོ་རྣམ་དག་རབ་དགའ་དང༌། ཀླུའི་རྒྱལ་པོ་ཆེན་པོ་རབ་ཏུ་གཏོར་
བ་དང༌། ཀླུའི་རྒྱལ་པོ་ཆེན་པོ་གློག་འབར་བ་དང༌། ཀླུའི་རྒྱལ་པོ་ཆེན་པོ་ས་སྲུང་གི་བུ་དང༌། ཀླུའི་རྒྱལ་པོ་ཆེན་པོ་ཆུ་འབེབས་སྣ་ཚོགས་དང༌། ཀླུའི་རྒྱལ་པོ་ཆེན་པོ་བཏང་བཟུང་
སྟོབས་དང༌། ཀླུའི་རྒྱལ་པོ་ཆེན་པོ་འཇིག་རྟེན་གསུམ་དུ་རབ་ཏུ་ཆར་འབེབས་དང༌། ཀླུའི་རྒྱལ་པོ་ཆེན་པོ་རྣམ་ཐོས་ཀྱི་བུ་སྣ་ཚོགས་དང༌། དེ་ལ་སོགས་པའི་ཀླུའི་རྒྱལ་པོ་ཆེན་པོ་

94-1-361b

བརྒྱད་ཁྲི་བཞི་སྟོང་ཀླུའི་རྒྱལ་པོ་ཆེན་པོ་རེ་རེ་ཡང་གཡོག་འཁོར་ཀླུའི་རིགས་སྟོང་ཕྲག་བདུན་ཅུ་རྩ་བདུན་ཡོད་པ་དེ་དག་བཅོམ་ལྡན་འདས་ག་ལ་བ་དེར་སོང་ནས་བཅོམ་ལྡན་འདས་ལ་
ལན་གསུམ་དུ་བསྐོར་བ་བྱས་ཏེ་མཆོད་པ་ཆེན་པོས་མཆོད་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས་ཀྱིས་སྔགས་ཀྱི་ཚིག་ཤིན་ཏུ་མི་ཟད་པ་དྲག་པོ་ཆེན་པོ་བལྟ་དཀའ་བ་ཆེན་པོ་དག་བཀའ་སྩལ་པས། བཅོམ་ལྡན་འདས། བདག་ཅག་ནི། ཕུང་པོ་ཚིག་གོ །ལུས་རབ་
ཏུ་འདར་རོ། །སྤུ་ཟིང་ཞེས་བགྱིད་དོ། །བཅོམ་ལྡན་འདས། བདག་ཅག་བས་པར་བཅོམ་ལྡན་འདས་ཀྱི་སྤྱན་སྔར་མངོན་སུམ་དུ་གྱུར་པར་གནས་པ་ལགས་ཏེ། འདི་ལྟར་འཇིགས་
སྐྲག་བ་སྤུའི་བུ་ག་ནས་སྐྱི་བུང་ཞེས་བགྱིད་ཅིང༌། འཇིགས་པ་མི་བཟད་པ་ཆེན་པོ་སྐྱེས་ཏེ་བས་པར་ཡང་སྒྱིད་ལུག་ཅིང་མཆིས་སོ། །བཅོམ་ལྡན་འདས། སླད་མའི་ཚེ་སླད་མའི་དུས་ན་
དེ་བཞིན་གཤེགས་པ་ཡོངས་སུ་མྱ་ངན་ལས་འདས་པའི་སླད་ན་དགེ་སློང་དྲག་ཤུལ་བགྱིད་པ་ནོར་ལ་བརྐམ་པ་དག་མཆིས་པ་ལ་སད་དང༌། རླུང་དང༌། སེར་བ་བཟློག་པའི་སླད་དུ་གསོལ་བ་བཏབ་
པར་གྱུར་ན། བཅོམ་ལྡན་འདས། དེ་ལ་ཀླུ་མི་བགྲུངས་པ་དེ་དག་གིས་ཇི་ལྟར་ནན་ཏན་དུ་བགྱི། དེ་དག་གི་སྲོག་སླར་ཞིང་ཇི་ལྟར་འགྱུར། བཅོམ་ལྡན་འདས། བདག་ཅག་གི་བུ་དང་ཚ་བོ་

94-1-362a

ཇི་ལྟ་བུ་མང་བར་འགྱུར། དེ་ནས་བཅོམ་ལྡན་འདས་ཀྱིས་ཀླུའི་བདག་པོ་ཆེན་པོ་དེ་དག་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ་དང༌། ཕྱི་མའི་ཚེ་ཕྱི་མའི་
དུས་ན་བྱམས་པ་ལ་གནས་པར་བྱའོ། །དེ་བཞིན་གཤེགས་པའི་དམ་ཚིག་དང་མཐུན་པར་བྱའོ། །དུས་དུས་སུ་ཆར་གྱི་རྒྱུན་ཕོབ་ཅིག །དུས་དུས་སུ་མེ་ཏོག་དང༌། འབྲས་བུ་དང༌། ལོ་
ཏོག་སྒྲུབས་ཤིག །རླུང་དང༌། སྤྲིན་དང༌། སེར་བ་ཐམས་ཅད་ཟློག་ཅིག། ཆུད་ཟ་བར་མ་བྱེད་ཅིག །ཀླུའི་བདག་པོ་དག །དེའི་ཕྱིར་ཁྱེད་ཕྱི་མའི་ཚེ་ཕྱི་མའི་དུས་ན་གནོད་པ་མེད་པ་
གནས་པར་གྱིས་ཤིག །ཀླུའི་བདག་པོ་དག །གལ་ཏེ་ཡང་དག་པར་དམ་ཚིག་མ་བསྲུངས་ན། དེའི་ཕྱིར་ཀླུའི་བདག་པོ་དག །ཁྱེད་ལ་ཉེས་པ་ཆེན་པོར་འགྱུར་རོ་ཞེས་སྨྲའོ། །ཐོག་
མར་ཀླུ་སྐུལ་བའི་རིག་པ་རྫོགས་སོ།།    །།དེ་ནས་དེའི་འོག་ཏུ་རྩ་བའི་རིག་པའི་ཆོ་ག །ཀླུ་རྣམས་ཀྱི་ཁྲོས་པ་ཞི་བར་བྱེད་པ་ནམ་མཁའ་ལྡིང་འབར་བའི་གཟི་བརྗིད་ཀྱི་སྙིང་པོའི་
དཀྱིལ་འཁོར་འདི་བརྗོད་པར་བྱའོ། །ཐོག་མ་ཁོ་ནར་གནམ་དུ་བལྟས་ཏེ་ཡུངས་ཀར་དང་ཆུ་བསྲེས་པ་ཕྱོགས་བཞིར་གཏོར་ན། སད་དང༌། རླུང་དང༌། སྤྲིན་དང༌། སེར་བ་ཐམས་ཅད་ཐུབ་
པར་འགྱུར་རོ། །བཅིངས་པར་འགྱུར་རོ། །ཀླུ་ཐམས་ཅད་འདར་ཡེད་ཡེད་ཅིང་འཁོད་པར་འགྱུར་རོ། །ཐལ་བ་དང་ཆུ་བསྲེས་ལ་ལན་ཉི་ཤུ་རྩ་གཅིག་བཟླས་པ་བྱས་ཏེ་དབང་བསྐུར་ན།

94-1-362b

བདག་སྲུང་བ་བྱས་པར་འགྱུར་རོ། །འབྲུག་ཟེར་བའི་ཚེ་ཡུངས་ཀར་ལ་ལན་ཉི་ཤུ་རྩ་བདུན་ཡོངས་སུ་བཟླས་པ་བྱས་ལ། ཆུ་ལ་ལན་བདུན་དུ་ཡོངས་སུ་བཟླས་པ་བྱས་ཏེ་གནམ་ལ་སྤྲིན་བཅིང་
བར་བྱའོ། །དེ་ནས་སྤྲིན་ལ་བལྟས་ཏེ་ཡུངས་ཀར་གནམ་དུ་གཏོར་ན། མེ་ཏོག་དང༌། འབྲས་བུ་ཐམས་ཅད་བསྡུས་ནས་སའི་སྟེང་དུ་ལྷུང་ངོ༌། །སྔགས་ཀྱང་བརྗོད་ཅིང་ཁྲོས་པས་ཕཊ་ཅེས་བྱ་
བ་བརྗོད་པར་བྱ་སྟེ། ཕཊ་ཅེས་བྱ་བ་ལན་གསུམ་གྱིས་ཀླུ་ཕྲུག་གུ་རྣམས་ཀྱང་ལྷུང་བར་འགྱུར་རོ། །ཀླུ་རྣམས་ཀྱི་ལུས་ཀྱང་ཞིག་སྟེ་ཐང་ལ་ལྷུང་བར་འགྱུར་རོ། །བལ་པོ་སེའུའི་ལྕུག་མ་ལ་
ལན་ཉི་ཤུ་རྩ་གཅིག་ཡོངས་སུ་བཟླས་པ་བྱས་ཏེ་འཁོར་ལོའི་ཚུལ་དུ་ལན་བདུན་བསྐོར་ན། །ཀླུ་མི་བགྲུངས་པ་ཐམས་ཅད་སད་དང༌། སྤྲིན་དང༌། རླུང་དང༌། སེར་བ་ཐམས་ཅད་ས་ལ་མི་
འབེབས་སོ། །མགོ་ཚལ་པ་བདུན་དུ་འགས་སོ། །མི་འབྱུང་ངོ༌། །ཁྲོས་པས་བརྒྱ་རྩ་བརྒྱད་ཡོངས་སུ་བཟླས་པ་བྱས་ན། ཀླུ་རྣམས་རིགས་དང༌། སྤྲིན་དང༌། གཡོག་འཁོར་ཀུན་དང་བཅས་ཏེ་སའི་
སྟེང་དུ་ལྷུང་ངེ༌། །ཀླུའི་ཁྱིམ་དང༌། གཞལ་ཡས་ཁང་མཐའ་དག་དང༌། ཆུ་དང༌། ཤིང་དང༌། ནགས་ཚལ་དུ་བཅས་པ་མེ་ལྕེ་འབར་བ་གཅིག་ཏུ་འགྱུར་རོ། །ཀླུའི་རྒྱལ་པོ་ཆེན་པོ་གཟི་བརྗིད་ཆེ་བ་
མཐུ་ཆེ་བ་ཐམས་ཅད་ཀྱང་ཀླད་ནད་དྲག་པོས་བཏབ་པར་འགྱུར་རོ། །གལ་ཏེ་རིག་པ་འཛིན་པས་མྱུར་དུ་མ་བསྐྱབས་ན། རིགས་ཐམས་ཅད་ཕུང་བར་འགྱུར་རོ། །བུ་དང༌། ཚ་བོ་དང༌། འཁོར་དུ་བཅས་

94-1-363a

པ་དང༌། བཞོན་པར་བཅས་ཏེ་རྣམ་པར་མེད་པར་འགྱུར་རོ། །མིག་མེད་པར་འགྱུར་རོ། །ཆར་མེད་པའི་དུས་ན་ཡུངས་ཀར་ལ་ལན་སྟོང་བཟླས་ཏེ་ཁྱིམ་ལ་
གཏོར་ན། ཀླུ་ཐམས་ཅད་འདར་ཡེད་ཡེད་ཅིང་ཁྱིམ་དང་མཚོ་མེ་ལྕེ་འབར་བ་གཅིག་ཏུ་གྱུར་ཏེ་འདོད་པ་བཞིན་དུ་མྱུར་དུ་ཆར་གྱི་རྒྱུན་འབེབས་སོ། །ཡང་དང་ཡང་ཆར་གྱི་རྒྱུན་འབེབས་
སོ༑ ༑གང་གི་ཚེ་ཆར་དགོས་པ་དེའི་ཚེ་རིག་པ་འཛིན་པས་ཆུ་དང་ཡུངས་ཀར་ལ་ལན་བརྒྱ་རྩ་བརྒྱད་ཡོངས་སུ་བཟླས་པ་བྱས་ཏེ་གནས་མཐོན་པོར་སོང་ལ་ཤར་ཕྱོགས་སུ་བལྟས་ཏེ་
འདུག་ནས་ཆུ་སྙིམ་པ་བདུན་ལ་སྔགས་ལན་བདུན་བདུན་དུ་ཡོངས་སུ་བཟླས་ཏེ་ཤར་ཕྱོགས་སུ་གཏོར་ན། ཀླུའི་རྒྱལ་པོ་ཐམས་ཅད་འཕྲལ་དུ་གཅིག་ཏུ་འདུས་ཏེ་ཆར་གྱི་རྒྱུན་འབེབས་སོ།།
སྐྱ་རེངས་ཤར་བའི་དུས་ན་ཡུངས་ཀར་དང༌། གུར་གུམ་དང༌། ཆུར་བསྲེས་ལ་ལན་བདུན་བཟླས་པ་བྱས་ཏེ་ཕྱོགས་བཞིར་གཏོར་ཞིང་སྟེང་དང་འོག་ཏུ་ཡང་གཏོར་ན། སད་དང༌། རླུང་
དང༌། སྤྲིན་དང༌། སེར་བ་ཐམས་ཅད་ལ་ཀུན་ནས་དཔག་ཚད་ཚུན་ཆད་དུ་མཚམས་བཅད་པར་འགྱུར་རོ། །ཀླུ་མི་སྲུན་པ་ཐམས་ཅད་བཅིངས་པར་འགྱུར་རོ། །ཀླུ་ཐམས་ཅད་མི་
གདའ་བར་འགྱུར་རོ། །བ་སེར་སྐྱེའི་ལྕི་བ་ས་ལ་མ་ལྷུང་བར་བླངས་པ་དང༌། དེ་ཉིད་ཀྱི་མར་དང༌། འོ་མ་དང༌། གཅིན་བླངས་ལ་སབ་ཏ་བྱི་ས་ཀ་དང༌། བག་ཕྱེ་དང༌། ཐམས་ཅད་

94-1-363b

བསྲེས་ལ་ལན་དགུ་བཅུ་རྩ་གཉིས་བཟླས་པ་བྱས་ཏེ། དེ་ནས་ཀླུ་མགོ་ལྔ་པ་བྱའོ། །མགོ་གདེངས་ཀ་ཅན་གྱི་སྐྱིལ་མོ་ཀྲུང་བཅས་པ་ལུས་གཅུས་པ་བྱས་ཏེ་ཙནྡན་དཀར་པོ་དང༌། གུར་གུམ་གྱིས་
ལུས་བཀྲུ་བར་བྱའོ། །སྟན་གཙང་མའི་སྟེང་དུ་གཞག་གོ། དར་གྱི་ཅོད་པན་གྱི་དབང་བསྐུར་རོ། །མེ་ཏོག་གི་ཕྲེང་བ་གདགས་སོ། །དཀྱིལ་འཁོར་གྲུ་བཞི་པ་བྱས་ཏེ་མེ་ཏོག་སིལ་མ་གཏོར།
བུམ་པ་གང་བ་བཞི་གཞག་གོ །མདའ་བཞི་བཙུགས་ཏེ་དར་གྱི་བ་དན་དཀར་པོ་བཞི་གདགས་སོ། །དཀྱིལ་འཁོར་གྱི་དབུས་སུ་གཏོར་མ་གཞག་གོ །དཀྱིལ་འཁོར་གྲ་བཞིར་སེང་ལྡེང་
གི་ཕུར་བུ་བཞི་གཟུགས་སོ། །ཚོན་སྣ་ལྔའི་སྐུད་པས་ལན་ལྔ་བསྐོར་རོ། །ཀུན་ལ་ཡང་ལན་ཉི་ཤུ་རྩ་གཅིག་བཟླས་ཏེ་ལས་བྱའོ། །བུམ་པའི་མགུལ་དར་གྱིས་བཅིང་ངོ༌། །ན་ལ་དང༌། སྭ་རྩི་
པོག་དང༌། རྒྱ་སྤོས་དང༌། ཀུན་ཏུ་ར་དང༌། སེན་མོ་དང༌། ནཱ་ག་པུས་པ་དང༌། ཡུངས་ཀར་དཀར་པོ་དང༌། ཤ་ཀ་ར་དང་བསྲེས་ལ་ལན་བརྒྱ་རྩ་བརྒྱད་བཟླས་ལ་བདུག་པར་བྱའོ། །བདུག་པ་འདི་
སྦྱར་ལ། དེ་ནས་རིག་པ་འཛིན་པས་ཤིན་ཏུ་ཁྲུས་བྱས་ཏེ་གོས་གཙང་མ་གྱོན་ལ་སྔགས་འདི་ཉིད་ཀྱིས་ཉེ་རེག་དང༌། བྲག་བཅིང་བ་དང༌། མཚམས་བཅིང་བ་དང༌། ཕྱོགས་བཅིང་བ་དང༌། དཀྱིལ་
འཁོར་བཅིང་བ་དང༌། གོས་གདགས་པ་དང༌། བདག་སྲུང་བ་དང༌། ཁྲུས་བྱ་བ་རྣམས་བྱའོ། །ཀླུ་ཁ་ཤར་ཕྱོགས་སུ་བསྟན་ཏེ་བཞག་ལ་རིག་པ་འཛིན་པ་ཀླུ་ལ་བལྟས་ཏེ་སྐྱིལ་མོ་ཀྲུང་དུ་འདུག་ལ།

94-1-364a

སྔགས་འདི་ཉིད་ཀྱིས་དགུག་པ་དང༌། གཏོར་མ་དང༌། བདུག་པས་སླར་བཏང་བར་བྱའོ། །དེ་ནས་རིག་པ་འཛིན་པས་སྟོང་རྩ་བརྒྱད་བཟླས་ཏེ་ཡུངས་ཀར་རེ་རེ་ལ་
བཟླས་ལ་ཀླུའི་གཟུགས་ལ་བསྣུན་པར་བྱའོ། །མར་མེ་ཁ་བཞི་བུད་དོ། །ཀླུའི་མིང་བྲིའོ། །གང་བོས་པ་དེ་འགྲེང་བར་འགྱུར་རོ། །བཟླས་པ་སྟོང་རྩ་བརྒྱད་ཚང་བར་བྱས་ན། ཀླུའི་རྒྱལ་
པོ་ཆེན་པོ་ཐམས་ཅད་དབང་དུ་འགྱུར་རོ། །ཐམས་ཅད་སྟོང་པར་འགྱུར་རོ། །ཅི་བསམ་པ་དེ་ཐམས་ཅད་སྦྱིན་པར་འགྱུར་རོ། །དབང་ཐམས་ཅད་ཟློག་པར་འགྱུར་རོ། །དབང་གི་སྐྱེ་བོ་དང༌།
འཁོར་དུ་བཅས་པ་དང༌། བུ་དང༌། ཚ་བོར་བཅས་པ་ཐམས་ཅད་དབང་དུ་འགྱུར་རོ། །ལས་ཐམས་ཅད་བྱེད་པར་འགྱུར་རོ། །རང་གི་ཁྱིམ་བཞིན་དུ་ཡོངས་སུ་སྐྱོང་བར་འགྱུར་རོ། །ཀླུའི་
གཟུགས་དེ་གནས་དབེན་པར་བཞག་ལ་མེ་ཏོག་དང༌། བདུག་པ་སྦྱིན་ནོ། །ལང་ལོང་མེད་པར་གཞག་ཅིང་མི་མཐོང་བར་བྱ་སྟེ། སུ་ལ་ཡང་མི་བསྟན་ནོ། །གོས་གཙང་མས་དགབ་བོ། །ནམ་
དགོས་པ་ཡོད་པ་དེའི་ཚེ་ཡུངས་ཀར་ལ་ལན་བརྒྱ་རྩ་བརྒྱད་བཟླས་བ་བྱས་ཏེ་བསྣུན་ན། དགོས་པ་ཐམས་ཅད་བྱེད་པར་འགྱུར་རོ། །གར་བཏབ་པ་དེར་འགྲོ་ཞིང་སླར་ཡང་འོང་ངོ༌། །རྨི་ལམ་དུ་
དགོས་པ་ཐམས་ཅད་སྟོན་ཅིང་ལས་ཐམས་ཅད་བྱེད་པར་འགྱུར་རོ། །ཀླུའི་མངག་གཞུག་པ་ཞེས་བྱའོ། །གང་གི་ཚེ་དུས་མ་ཡིན་པའི་སྤྲིན་དང༌། རླུང་དང༌། སེར་བ་དང༌། སད་བྱུང་བ་

94-1-364b

དེའི་ཚེ་སྐེ་ཚེའི་འབྲུ་དང༌། ཡུངས་ཀར་དུ་བསྲེས་ལ་ལན་བརྒྱ་རྩ་གཅིག་བཟླས་པ་བྱས་ཏེ་ཁྲོས་པས་ཀླུའི་གཟུགས་ལ་བསྣུན་ན། སྐད་ཅིག་དེ་ལ་རླུང་དང༌། སེར་བ་དང༌། སྤྲིན་མེད་པར་
འགྱུར་ཏེ། ཐམས་ཅད་བཅིང་བར་འགྱུར་རོ། །ཐན་པ་བྱུང་བ་དེའི་ཚེ་ཡི་གེར་བྲིས་ལ་སྐུད་པ་དམར་པོ་ལ་དཀྲིས་ལ་སྐུད་པ་ལ་མདུད་པ་ཉི་ཤུ་རྩ་གཅིག་བོར་ཏེ་ཀླུའི་མགུལ་དུ་བཏགས་ལ་ཀླུའི་
སྤྱི་བོར་ལན་ཉི་ཤུ་རྩ་གཅིག་བཟླས་པ་བྱས་ན། སྐད་ཅིག་དེ་ལ་ཆར་གྱི་རྒྱུན་འབེབས་ཏེ། སྒྲུབ་པ་པོས་ཇི་ལྟར་འདོད་པ་བཞིན་ཆར་འབེབས་སོ། །ཧ་ཅང་ཆར་ཆེན། སྐུད་པ་སྔོན་པོ་ལ་ལན་
བདུན་བཟླས་པ་བྱས་ཏེ་མདུད་པ་བདུན་བོར་ན། ཆར་ཆེན་པོ་མི་འབབ་པར་འགྱུར་རོ། །ཆོ་ག་དང་རིག་པ་སྒྲུབ་པ་གཞན་ཐམས་ཅད་ལ་ཡང་སྔགས་འདི་ཐོག་མ་ཁོ་ནར་ལན་བདུན་བརྗོད་དོ། །འདི་ཀུན་
ཏུ་སྦྱོར་བ་སྟེ། བརྗོད་པ་སྒྲུབ་པ་འགྲུབ་བོ། །ནམ་མཁའ་ལྡིང་ཆེན་པོ་རྡོ་རྗེ་ཤུགས་འབར་བ་ནམ་མཁའ་ལྡིང་གི་སྙིང་པོ་དཀྱིལ་འཁོར་ཞེས་བྱ་བའི་གཟུངས་རྫོགས་སོ།།    །།དེ་ནས་དེའི་
འོག་ཏུ་རྩ་བའི་སྙིང་པོའི་ཆོ་ག་བསྟན་ཏོ། །གཟུངས་བཏོན་མ་ཐག་པ་ཙམ་གྱིས་ཀླུ་ཐམས་ཅད་འདར་ཡེད་ཡེད་དོ། །བལ་པོ་སེའུ་ཤིང་གི་ལྕུག་མ་དང༌། ཤིང་ཀ་ར་བཱི་རའི་ལྕུག་མས་རླུང་
དང༌། སྤྲིན་བཟློག་པར་བྱའོ། །བའི་ལྕི་བ་ས་ལ་མ་ལྷུང་བས་ཁང་སྟེང་དུ་དཀྱིལ་འཁོར་གྲྭ་བཞི་པ་ཤིན་ཏུ་རྣམ་པར་ཕྱེ་བ་རེའུ་ཆ་ལེགས་པར་བྱས་ཏེ་སེང་ལྡེང་གི་ཕུར་བུ་སོར་བརྒྱད་པ་བརྒྱད་

94-1-365a

ཕྱོགས་མཚམས་སུ་གཟུགས་སོ། །མདའ་ལྔ་གཟུགས་སོ། །རྩེ་གསུམ་པ་གཟུགས་སོ། །མདའ་བཞི་ལ་ཚོན་སྣ་ལྔའི་སྐུད་པ་བཞིས་འཁོར་བར་བསྐོར་རོ། །
བུམ་པ་གང་བ་བཞི་དང༌། པོག་ཕོར་དང༌། གཏོར་མའི་བུམ་པ་བཞི་གཞག་གོ །གཏོར་མ་དཀར་པོས་བཀང་པ་བཞི་དཀྱིལ་འཁོར་གྱི་དབུས་སུ་བཞག །མེ་ཏོག་སིལ་མས་གང་
བར་གཏོར། བྲ་ཡོས་དང་ཡུངས་ཀར་གྱིས་གཏོར་རོ། །ཐམས་ཅད་ལ་ལན་བདུན་བདུན་གྱིས་བཟླས་པ་བྱས་ཏེ་གཟུགས་སོ། །ཡུངས་ཀར་དང་ཆུ་བསྲེས་ལ་བཟླས་པ་བྱས་པས་ཕྱོགས་
བཞིར་མཚམས་གཅད་དོ། །དེ་ནས་དཔག་ཚད་ཚུན་ཆད་ཀུན་ཏུ་མཚམས་ཆེན་པོ་བཅད་པར་འགྱུར་རོ། །དེར་ཀླུ་མི་སྲུན་པ་རྣམས་འཕྲོག་མི་ནུས། ཀླུ་ཆེན་པོ་རྣམས་ཀྱང་རྟག་ཏུ་དུས་
མ་ཡིན་པའི་རླུང་དང༌། སྤྲིན་དང༌། སེར་བ་འབེབས་མི་ནུས་སོ། །མེ་ཏོག་དང༌། འབྲས་བུ་ཐམས་ཅད་ལ་འཚེ་ཡང་མི་ནུས་སོ། །ལན་འགའ་ཡང་རྩྭའི་ལོ་མ་ལ་ཡང་འཚེ་མི་ནུས། བཅིང་
བ་ལྔས་བསྡམས་ཏེ་ཐམས་ཅད་བཅིངས་པར་འགྱུར་རོ། །འདི་ཟླ་བ་བརྒྱད་དུ་མཚམས་བཅིངས་པར་འགྱུར། གནོད་སྦྱིན་དང༌། འབྱུང་པོ་དང༌། སྲིན་པོ་དང༌། ཡི་དྭགས་དང༌། གྲུལ་
བུམ་དང༌། གསང་བ་པ་དེ་རྣམས་གནས་འདི་ལས་མི་འདའོ། །དེ་ནས་རིག་པ་འཛིན་པ་དཀྱིལ་འཁོར་གྱི་དབུས་སུ་འདུག་སྟེ་བལ་པོ་སེའུའི་ཤིང་གི་ལྕུག་མ་ལ་ལན་བདུན་བཟླས་པས་

94-1-365b

ཀླུ་བཟློག་པར་བྱའོ། །ཤིན་ཏུ་ཁྲོས་པས་བཟློག་པར་བྱ་བ་ནི། མ་ཡིན་ནོ། །ཀླུའི་སྐྱིལ་མོ་ཀྲུང་གི་ཕྱག་རྒྱ་བཅིང་བར་བྱ་སྟེ། མཛུབ་མོ་གཉིས་མགོ་བོ་གདེངས་ཀ་ལྟར་བྱས་ལ་མཐེའུ་
ཆུང་གཉིས་བརྐྱང་ངོ༌། །འདི་ནི། ཀླུ་ཐམས་ཅད་ཀྱི་ཕྱག་རྒྱའོ། །བརྗོད་མ་ཐག་པ་ཙམ་གྱིས་ཀླུ་ཐམས་ཅད་ཀྱི་སྙིང་དག་ལ་གནོད་པར་འགྱུར་རོ། །གལ་ཏེ་ཀླུ་དག་ཕྱོགས་དེ་མ་རུངས་པར་བྱ་བར་
འདོད་ན། དེའི་ཚེ་བྱེ་མཚན་མགོ་ལ་འབབ་བོ། །མགོ་དང༌། མཇུག་མ་དང༌། ཁོག་པ་ཇི་ཙམ་པ་དེ་ཙམ་དུ་ལུས་ལ་རལ་གྲིའི་ཆར་གྱི་རྒྱུན་འབེབས་པར་འགྱུར་རོ། །དེ་ནས་ཀླུ་ཐམས་ཅད་
སྡངས་སྐྲག་པར་གནས་པར་འགྱུར་ཏེ། །དེའི་ཚེ་འཛམ་བུའི་གླིང་དུ་དུས་དུས་སུ་ཆར་གྱི་རྒྱུན་འབེབས་སོ། །ཀླུ་མི་པ་གྲུངས་པ་ཐམས་ཅད་དབང་དུ་འགྱུར་རོ། །ཁང་སྟེང་དུ་དཀྱིལ་འཁོར་གྲུ་
བཞི་པ་བྱས་ཏེ་མེ་ཏོག་སིལ་མས་གང་བར་གཏོར་ལ་བདུག་པས་བདུགས་ཏེ་བུམ་པ་ཆུས་གང་བ་ཐམས་ཅད་ལ་ལན་བདུན་དུ་བཟླ་བར་བྱའོ། །གཏོར་མ་གཞག་གོ། སེང་ལྡེང་གི་ཕུར་བུ་ལ་
ལན་ཉི་ཤུ་རྩ་གཅིག་བཟླས་ཏེ་སེང་ལྡེང་གི་ཕུར་བུ་དཀྱིལ་འཁོར་གྱི་དབུས་སུ་བཙུགས་ན། རླུང་དང༌། སྤྲིན་དང༌། སེར་བ་དང༌། སད་ཀྱི་ཉེས་བ་ཐམས་ཅད་བཅིངས་པར་འགྱུར་ཏེ།
ཕུར་བུ་མ་ཕྱུང་གི་བར་དུ་ཐུབ་པར་འགྱུར་རོ། །ཡུངས་ཀར་ལ་ལན་བདུན་བཟླས་ལ་སྤྲིན་ལ་བལྟས་ཏེ་གཏོར་ན། སེར་བ་ཐམས་ཅད་འཆད་པར་འགྱུར་རོ། །ཤིང་ཀཱ་ར་བཱི་རའི་ལྕུག་མ་

94-1-366a

ལ་ལན་ཉི་ཤུ་རྩ་གཅིག་བཟླས་ཏེ་གདུ་བུར་བྱས་ན། ཐམས་ཅད་དུ་སེར་བ་ཆོད་པར་འགྱུར་རོ། །ཤིང་ཀཱ་ར་བཱི་ར་དམར་པོའི་མེ་ཏོག་ལ་ལན་ཉི་ཤུ་རྩ་གཅིག་
བཟླས་ཏེ་གློག་འབྱུང་བའི་ཚེ་ནམ་མཁའ་ལ་འཕངས་ན། ནམ་མཁའ་ཉིད་དུ་འདུག་སྟེ་བཅིངས་པར་འགྱུར་རོ། །ཆུ་ལ་ལན་བདུན་བཟླས་ཏེ་གཏོར་ན། གྲོལ་བར་འགྱུར་རོ། །
འབྲུག་ཟེར་བའི་ཚེ་རྩེ་གསུམ་པ་ལ་ལན་ཉི་ཤུ་རྩ་གཅིག་བཟླས་ཏེ་དཀྱིལ་འཁོར་གྱི་དབུས་སུ་བཙུགས་ན། རྩེ་གསུམ་པ་མ་བྱུང་གི་བར་དུ་འབྲུག་ཟེར་ཏེ་སྤྲིན་བཅིངས་པར་
འགྱུར་རོ། །ཕྱུང་ནས་གྲོལ་བར་འགྱུར་རོ། །རལ་གྲི་ལ་ལན་བདུན་བཟླས་ཏེ་ཀླུའི་ཕྱག་རྒྱ་སྐྱིལ་མོ་ཀྲུང་གིས་བཟུང་ལ་བལྟས་ཏེ་འདུག་ན། བཟུང་མ་ཐག་ཏུ་ཀླུ་མཐའ་དག་འབར་བར་
འགྱུར་ཏེ། ཀླུ་ཐམས་ཅད་ལྐུགས་པར་འགྱུར་རོ། །རལ་གྲི་ཐོགས་ལ་ལན་བརྒྱ་རྩ་བརྒྱད་བཟླས་ཏེ་གུར་གུམ་གྱིས་དེའི་སྟེང་དུ་ནམ་མཁའ་ལྡིང་བྲིས་ནས་ཇི་ལྟ་ཇི་ལྟ་བུར་བསྐོར་
བ་དེ་ལྟ་བུར་ནམ་མཁའ་ལྡིང་འདབ་གཤོག་ཀླུའི་ལུས་ལ་འབབ་པར་འགྱུར་ཏེ་ཀླུ་ཐམས་ཅད་སྐྲག་ཅིང་ཕྱོགས་བཅུར་འབྲོས་པར་འགྱུར་ཏེ། ཕྱིས་རླུང་དང༌། སེར་བ་འབེབས་མི་ནུས་
སོ༑ ༑ཤིང་ཀ་ར་བཱི་རའི་མེ་ཏོག་དང༌། ཡུངས་ཀར་བ་སྲེས་ཏེ་དཀྱིལ་འཁོར་དུ་ལན་དྲུག་ཅུ་སྦྱིན་སྲེག་བྱས་ན། ཀླུ་ཐམས་ཅད་གྲང་བའི་སྟོབས་བྱེད་པ་དང༌། སེར་བ་དང༌། ཁ་

94-1-366b

བའི་བར་ལ་སོགས་པ་ཐུབ་པར་འགྱུར་རོ། །གང་གི་ཚེ་ཆར་དགོས་པར་གྱུར་པ་དེའི་ཚེ་ཆར་འབེབས་སོ། །སྤྲ་ཚིལ་ལས་ཀླུའི་གཟུགས་ཚད་སོར་བཞི་པ་མགོ་ལྔ་པ་བྱས་ཏེ་གསེར་
གྱིས་གཡོགས་ལ་སྟེང་གོས་དཀར་པོས་གཡོགས་ཏེ་རྩ་བའི་སྔགས་ལན་སྟོང་བཟླས་པ་བྱས་ལ། བུམ་པ་གསར་པ་མ་སྤྱད་པའི་ནང་དུ་བཅུག་སྟེ་ལུས་གོས་ཀྱིས་དཀྲིའོ། །རྒྱས་
གདབ་བོ། །བའི་ལྕི་བས་དཀྱིལ་འཁོར་གྲུ་བཞི་པ་བྱས་ལ་བྲ་ཡོས་དང་ཡུངས་ཀར་གྱིས་གཏོར་ལ་བདུག་པས་བདུགས་ཏེ་སྔགས་འདི་བརྗོད་པར་བྱའོ། །བལ་པོ་སེའུ་ཤིང་གི་ལྕུག་
མ་ལ་ལན་བདུན་བཟླས་ཏེ་བུམ་པ་ལ་དལ་བུ་དལ་བུས་གཞུག་ན། སེར་བ་ཐམས་ཅད་བུམ་པའི་ནང་དུ་འཕོའོ། །ཀླུ་ཐམས་ཅད་དབང་དུ་འགྱུར་རོ། །ཀླུའི་རྒྱལ་པོའི་གཟུགས་སྤྲ་
ཚིལ་ལ་བྱས་པ་ལ་ཀླུ་ཐམས་ཅད་ཀྱིས་མིང་བྲིས་ན། གང་གི་མིང་གིས་རིགས་བརྗོད་པས་ཀླུ་དེ་དབང་དུ་འགྱུར་ཏེ། འཁོར་དང་བཅས་པ་བྲམ་ཟེའི་གཟུགས་ཀྱིས་མདུན་ན་འདུག་ཅིང་
བསྒོ་བ་དེ་ཐམས་ཅད་བྱེད་དོ། །ཀླུའི་རྒྱལ་པོ་ཆོས་ཅན་མ་ཡིན་པ་ཡུལ་ཡོངས་སུ་མི་སྐྱོང་བ། ལོ་ཏོག་དང་འབྲས་བུ་ཆུད་གཟོན་པའི་ཀླུའི་ཁྱིམ་དུ་སོང་སྟེ་ཤིན་ཏུ་ཁྲུས་བྱས་ལ་གོས་
དཀར་པོ་གཙང་མ་བགོས་ཏེ་རིག་པ་ལན་ཉི་ཤུ་རྩ་གཅིག་བརྗོད་ན། ཀླུའི་ཁྱིམ་དེ་ནས་བུད་མེད་རྒན་མོ་དག་འབྱུང་ཞིང༌། རིག་པ་འཛིན་པ་ཅི་ཚོལ་ཞེས་ཟེར་བ་དང༌། ལན་མ་གདབ་

94-1-367a

པར་རྡོ་རྗེ་ས་ལ་བརྡལ་བར་བྱའོ། །ཕཊ་ཅེས་བྱ་བ་བརྗོད་པར་བྱའོ། །ཀླུ་རྒན་མོ་དེ་དུས་ནས་ཤིའོ་ཤིའོ་ཞེས་ཟེར་ཞིང་ཁྱིམ་དུ་འཇུག་གོ །དེ་ནས་ཀླུ་རྣམས་འདུས་
ཏེ་སྔངས་སྐྲག་སྟེ་ཁྱེའུའི་གཟུགས་སུ་བསྒྱུར་ནས་རིག་པ་འཛིན་པའི་མདུན་དུ་འདུག་སྟེ་ཀྱེ་རིག་པ་འཛིན་པ་ཅི་ཞིག་ཚོལ། རིག་པ་འཛིན་པས་སྔར་སྔགས་བརྗོད་ལ་ཁྲོས་པས་བལ་
པོ་སེའུའི་ཤིང་གི་ལྕུག་མ་ས་ལ་བརྡབས་པ་དང༌། ཁྱེའུ་གཟུགས་ཅན་དེ་ས་ལ་འགྲེ་ལྡོག་ཅིག །ཀྱེ་རིག་པ་འཛིན་པ་ཅི་ཞིག་ཚོལ་ཞེས་སྨྲའོ། །རིག་པ་འཛིན་པས་སྙིང་རྗེ་མེད་པར་
བྱ་སྟེ༑ བསྒྱེལ་བའི་ཚུལ་བསྒྱེལ་བ་དང༌། འདི་སྐད་ཅེས་ཀྱེ་རིག་པ་འཛིན་པ་བསྒོ་བ་ཐམས་ཅད་བགྱིད་དོ་སྨྲའོ། །དེ་ནས་རིག་པ་འཛིན་པས་འདི་སྐད་ཅེས་བརྗོད་དོ། །དེ་བཞིན་
གཤེགས་པའི་དམ་ཚིག་སྲུངས་ཤིག །སྲུང་ངོ༌། །རིག་པ་འཛིན་པས་ཡང་འདི་སྐད་ཅེས་བརྗོད་དོ། །དགེ་བ་བཅུ་ཟུངས་ཤིག །འཛིན་ཏོ། །རིག་པ་འཛིན་པས་ཡང་གསུམ་ལ་
སྐྱབས་སུ་གསོལ་བཏང་ངོ༌། །རྗེས་སུ་འཛིན་ཏོ། །རིག་པ་འཛིན་པ་ཕུར་བུ་དབྱུང་དུ་གསོལ། མི་དབྱུང་ངོ༌། །འདི་སྐད་ཅེས་བརྗོད་དོ། །དེ་བཞིན་གཤེགས་པའི་དམ་ཚིག་བཟླས་
པ་རྗེས་སུ་ཟུང་ཤིག །གདོད་ཕུར་བུ་དབྱུང་ངོ་ཞེས་བྱའོ། །འོན་ཏང་ཀླུ་དེ་འཁོར་དང་བཅས་ཏེ་རྐང་པ་གཉིས་ལ་གཏུགས་སོ། །གསུམ་ལ་སྐྱབས་སུ་འགྲོ་བར་བྱ་བ་དང༌། དགེ་བ་བཅུའི་ལས་

94-1-367b

ཀྱི་ལམ་རྗེས་སུ་སྦྱིན་པར་བྱའོ། །དམ་ཚིག་རྗེས་སུ་འཛིན་དུ་གཞུག་གོ །དེ་ནས་གདོད་ཕུར་བུ་ཕྱུང་ལ་དེ་ཉིད་དུ་ཁ་ཟས་ཀྱང་བྱིན་དང༌། ཀླུ་ཐམས་ཅད་དབང་དུ་འགྱུར་རོ། །རང་གི་ཁྱིམ་དུ་
འཇུག་པ་བཞིན་དུ་ཞུགས་ཤིང་ལས་སུ་བྱ་བ་རྣམས་ཅི་འདོད་པ་བཞིན་དུ་བྱ་བ་ཐམས་ཅད་བསྒོ་བ་བཞིན་བྱེད་པར་འགྱུར་རོ། །གང་དུ་བཏང་བ་དེར་འགྲོའོ། །བྱ་བ་ཐམས་ཅད་བྱེད་པར་འགྱུར་
རོ༑ ༑ཀླུའི་ཁྱིམ་དེར་ཕྱིས་ཀླུ་མི་སྲུན་པ་མི་འབྱུང་ངོ༌། །དུས་དུས་སུ་ཆར་གྱི་རྒྱུན་འབེབས་སོ། །དུས་དུས་སུ་ལོ་ཏོག་སྒྲུབ་བོ། །དེར་མེ་ཏོག་དང༌། འབྲས་བུ་དང༌། ལོ་མ་རྣམས་སྒྲུབ་
བོ༑ ༑ཕྱིས་གནོད་པ་བྱེད་པར་མི་འགྱུར་རོ། །བཀླགས་པས་འགྲུབ་པའི་གཟུངས་ཆེན་པོ་ལས་ཐམས་ཅད་ལ་སྦྱར་བར་བྱའོ། །ལས་ཐམས་ཅད་འགྲུབ། མཆོག་འགྲུབ་པ། བླ་ན་
མེད་པའོ། །རྩ་བའི་སྔགས་ཀྱི་བྱ་བའི་ཆོ་ག་དང་བཅས་པ་རྫོགས་སོ།།    །།དེ་ནས་ནམ་མཁའ་ལྡིང་གི་རྒྱལ་པོ་དེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་
དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། བཅོམ་ལྡན་འདས། བདག་ཅག་གིས་ཀླུ་ཐམས་ཅད་ཀྱི་སྙིང་འབར་བར་བགྱིད་པ། དུས་མ་ལགས་པའི་རླུང་དང༌། སྤྲིན་དང༌། སེར་བ་
ཐམས་ཅད་ཟློག་པ་མེ་ཏོག་དང༌། འབྲས་བུ་དང༌། ལོ་ཏོག་ཐམས་ཅད་སྒྲུབ་པ། སའི་རྡུལ་དང༌། སྙིང་པོ་དང༌། བྱིན་འཕེལ་བར་བགྱིད་པ། རྡོ་རྗེའི་མཆུ་གློག་འབར་བ་ཞེས་བྱ་བའི་

94-1-368a

གཟུངས་བརྗོད་པར་བགྱི་ན། སེམས་ཅན་ཐམས་ཅད་ཀྱི་རེ་བ་ཐམས་ཅད་ཡོངས་སུ་བསྐང་བའི་སླད་དུ་བཅོམ་ལྡན་འདས། དེ་བྱིན་གྱིས་བརླབ་ཏུ་གསོལ།
དེ་ནས་བཅོམ་ལྡན་འདས་ཀྱིས་ནམ་མཁའ་ལྡིང་གི་དབང་པོ་ལ་འདི་སྐད་ཅེས་བཀའ་སྩལ་ཏོ། །ནམ་མཁའ་ལྡིང་གི་བདག་པོ་རྡོ་རྗེ་མཆུ་ཞེས་བྱ་བའི་གཟུངས་བྱིན་གྱིས་བརླབས་ཏེ་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་དག་གིས་ཀྱང་བྱིན་གྱི་རླབས་ཀྱི་ནམ་མཁའ་
ལྡིང་གི་བདག་པོ་ཀླུ་མི་སྲུན་པ་རྣམས་ཚར་གཅད་པའི་ཕྱིར་སྨོས་ཤིག། དེ་ནས་ནམ་མཁའ་ལྡིང་གི་བདག་པོས་རྡོ་རྗེ་མཆུ་ཞེས་བྱ་བའི་གཟུངས་འདི་སྨྲས་སོ། །ན་མོ་རཏྣ་ཏྲ་ཡཱ་ཡ།
ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མ་སྟྲཻ་ལོ་ཀྱ་ཨ་དྷི་པ་ཏ་ཡེ། ན་མཿཙ་ཏུར་ན་མོ་མཧཱ་རཱ་ཛཱ་ནཱཾ། ཨོཾ་བཛྲ་དུནྟེ་དུནྟེ། མཧཱ་དུནྟ། དུ་ཏི་དུ་ཏི། བཛྲ་ཤི་ཁ་ར་དུནྟེ།
མ་ཎི་ཀ་ན་ཀ་བི་ཙི་ཏ། ཨཱ་བ་ར་ཎ་བི་བྷཱུ་ཥི་ཏ་ཤ་རཱི་རེ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་ཕཊ། ནཱ་ག་རཱ་ཛ་བི་དྲཱ་བ་ཎི་ཧྲི་ད་ཡ། སྥོ་ཊ་ཡ་བཛྲ་དུནྟ་ན། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཛྭ་ལི་ཏ་བཛྲ་དུནྟེ་
ན༑ ཧ་ན་ཧ་ན། ག་རུ་ཌ་བཀྵ་ནི་པ་ཏེ་ན་བྷི་སྨི་ཀུ་རུ་ཀུ་རུ་ཀུ་རུ་ཀུ་རུ་ཀུ་རུ། དུཥྚན་ནཱ་གཱ་ནཱཾ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་ཕཊ། བྷོ་བྷོ་པན་ན་གེནྡྲ་སྤུ་ཏ་སྤུ་ཏ་སྤུ་ཏནྟུ་དུ་ནཱ་ག་སྨ་

94-1-368b

ཤ་ནི་ཀྲོ་དྷ་རཱ་ཛ་མ་ཧཱ་བ་ལ་པ་རཱ་ཀྲ་མ། ཛྭ་ལ་ཛྭ་ལ། པྲ་ཛྭ་ལ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་ཕཊ། བྷོ་ག་རུ་ཌ་ར་ཛ་བ་བཛྲ་དུནྟེ། སུ་བརྞ་པཀྵ་མཧཱ་བ་ལེ། མ་ཧཱ་ཀ་ན་ཀ་བི་ཙི་ཏྲི་མ་
ཧཱུཾ་ད་ར། བཀྵ་ཡ་དུཥྚ་ནཱ་གཾ་བི་བ་དུ་བྷོ་བཱ་ཡུ་བ་ལ་ཀ་ནེ་ཧཱུཾ་ཧཱུཾ། ཕཊ་ཕཊ། ཤོ་ཥ་ཡ་ཤཱ་ཏ་བ་ལ་ཧ་ག་ག་རུ་ཌ་ཨུཥྨེ་ཎ། ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ། བྷོ་བྷོ་བཛྲ་དུནྟ་བི་ཙུ་ཧུཾ་ན། བི་ཏྱད་ཛྭ་ལ་
ན༑ ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། བྷཉྫ་ཡ། སརྦ་ཤ་རི་ནི་མཱ་ཏི་ཀྲ་མ་སི་མ་ན། བྷོ་པན་ནཱ་གེནྡྲ་མཱ་ཏེ། བཛྲ་དུནྟེ་ན་མུར་ནཱཾ། པོ་ཏ་ཡཱ་མི། ཧ་ར་ཧ་ར། པྲ་ཧ་ར་ཧཱུཾ་ཕཊ། མ་ཧ་མ་ཏ། སརྦ་ནཱ་
གཱ་ནཱཾ་ཧཱུཾ་ཧཱུཾ་ཕཊ། ཏ་ཐཱ་ག་ཏ་བ་ཙ་ན་མ་ནུ་སྨ་ར་ཧཱུཾ་ཧཱུཾ་ཕཊ། བཛྲ་པཱ་ཎི་ས་མ་ཡ་མ་ནུ་པཱ་ལ་ཡ། ཧཱུཾ་ཧཱུཾ་ཕཊ། ཏྲཻ་ལོཀྱ་ཨ་དྷི་བ་ཏེ་ར་བ་ཙ་ན་མ་ནུ་པཱ་ལ་ཡ། ཧཱུཾ་ཧཱུཾ་ཕཊ། ས་ར་ས་ར། སྨ་ར་སྨ་ར།
ས་མ་ཡ་མ་ནུ་པཱ་ལ། ཏྲི་རཏྣ་ས་ཏྱེ་ན། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཧྲཱིཿབཛྲ་དུནྟ་སརྦ་ནཱ་ག་བི་དྲ་བ་ན་ཀ་ར་ཧཱུཾ་ཧཱུཾ་ཧཱུཾ་ཕཊ་སྭཱཧཱ། ཏྲི་རཏྣ་མ་ནུ་པ་ལཱ་ཡ་ཧཱུཾ་ཧཱུཾ་ཧཱུཾ་ཕཊ། པྲ་མ་དནྟ་ཧ་ད་ས་ཧཱུཾ་ཧཱུཾ་ཧཱུཾ་
ཕཊ་སྭཱཧཱ། པི་ནི་ཙཀྲ་ཧ་ཏ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། མ་ཧེ་ཤྭ་ར་ཏྲི་ཤཱུ་ལ་ཧསྟཱ་ཡ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། ག་རུ་ཌ་ཏེ་ཛ་ཧསྟཱ་ཡ་ཧཱུཾ་ཧཱུཾ་ཕཊ་སྭཱཧཱ། ག་རུ་ཌ་བི་ཀྲ་མཱ་ཡ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། ནཱ་ག་ཀུ་ལ་ནཱ་
ཤ་ནཱ་ཡ་ཧཱུཾ་ཧཱུཾ་ཕཊ་སྭཱཧཱ། ག་རུ་ཌ་སརྦ་ཨ་ཤཱ་ནི་བ་པ་ནཱ་ཡ་ཧཱུཾ་ཧཱུཾ་ཕཊ་སྭཱཧཱ། སརྦ་པཱ་པ་བཱ་ཡུ་སཾ་བྷ་ཀྵ་ཎཱ་ཡ་ཧཱུཾ་ཧཱུཾ་ཕཊ་སྭཱཧཱ། སརྦ་ཨ་ཀཱ་ལ་བཱ་ཏ་མེ་གྷ་ཨཱ་ཤཱ་ནི་བ་ར་ཎཱ་ཡ་ཧཱུཾ་ཧཱུཾ་ཕཊ་ཕཊ་

94-1-369a

སྭཱཧཱ། མ་ཧཱ་བཛྲ་ཛྭ་ལ་སྭཱཧཱ༑ སརྦ་དུཥྚན་ནཱ་ག་ག་བི་ནཱ་ཤ་ཀཱ་ཡ་སྭཱཧཱ། ག་རུ་ཌ་ཧྲྀ་ད་ཡ་སྭཱཧཱ། ག་རུ་ཌ་དུནྟ་ཡ་སྭཱཧཱ། སརྦ་ནཱ་ཤཱ་ནཱ་ཡ་སྭཱཧཱ། ཨོཾ་དུ་རུ་དུ་རུ་
སྭཱཧཱ༑ མུ་རུ་མུ་རུ་སྭཱཧཱ། ཏུ་རུ་ཏུ་རུ་སྭཱཧཱ། དི་རི་དི་རི། དུ་རུ་རུ་རུ་རུ་རུ་རུ་རུ་རུ། ཧཱུཾ་ཧཱུཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་ཕཊ་སྭཱཧཱ། ནམ་མཁའ་ལྡིང་གི་དབང་པོས་རྡོ་རྗེ་མཆུའི་གཟུངས་
འདི་བརྗོད་མ་ཐག་ཏུ་ཀླུའི་རྒྱལ་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་ཁས་བུབ་ཏུ་འགྱེལ་ནས་ལུས་རྡུལ་བྱུང་ཞིང་ལུས་རབ་ཏུ་འདར་ཏེ་བརྒྱལ་ནས་ས་ལ་འགྲེ་ལྡོག་གོ །ཀྱེ་མའོ་
གཟུངས་ཆེན་པོ་སྔགས་ཀྱི་ཚིག་མི་བཟད་པ་དག་སྨྲས་སོ། །ཞེས་འཛེར་ཞིང༌། ཐམས་ཅད་ལུས་འདར་ཡེད་ཡེད་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་འདི་སྐད་
ཅེས་གསོལ་ཏོ། །བཅོམ་ལྡན་འདས། བསྐྱབ་ཏུ་གསོལ། བདེ་བར་གཤེགས་པ། བསྐྱབ་ཏུ་གསོལ། བཅོམ་ལྡན་འདས། བདག་ཅག་སླན་ཆད་འཛམ་བུའི་གླིང་དུ་མ་རུངས་པར་མི་བགྱིད་དོ།།
མེ་ཏོག་དང༌། འབྲས་བུ་དང༌། ལོ་ཏོག་མ་རུངས་པར་མི་བགྱིད་དོ། །བཅོམ་ལྡན་འདས། ས་ཕྱོགས་འདི་མཆོད་རྟེན་དང་འདྲ་བར་འཛིན་ཏེ། གང་ན་ཆོ་གའི་རྒྱལ་པོ་ཆེན་པོ་འདི་སྤྱོད་པ་དང༌། གང་
ན་གནས་པས་སྤྱོད་པ་དེར་བཅོམ་ལྡན་འདས། བདག་ཅག་གིས་རྒྱུན་དུ་དེ་བཞིན་གཤེགས་པའི་མཆོད་རྟེན་དང་འདྲ་བར་འཛིན་ཏོ། །ཡུལ་ལམ། གྲོང་ཁྱེར་རམ། ལྗོངས་སམ། རི་བྲགས་

94-1-369b

གམ༑ གྲོང་ངམ། གཙུག་ལག་ཁང་དེ་རྟག་པར་རྒྱུན་དུ་བསྲུང་བ་དང༌། བསྐྱང་བ་དང༌། སྦ་བར་བགྱིའོ། །སད་དང༌། རླུང་དང༌། སེར་བ་དང༌། དུས་མ་ལགས་པའི་སྤྲིན་ཐམས་ཅད་སྣུམ་པ་དང༌།
མངར་བ་དང༌། ཡིད་དུ་འོང་བ་དང༌། རོ་ཞིམ་པ་དང༌། སྙི་བ་དང༌། རོ་བྲོ་བའི་མེ་ཏོག་དང༌། འབྲས་བུ་དང༌། ལོ་ཏོག་ཐམས་ཅད་བསྒྲུབ་པར་བགྱིའོ། །འཐབ་པ་དང༌། སྡིག་པ་ཐམས་ཅད་བྱང་བ་དང༌།
ལྟས་ངན་པ་ཐམས་ཅད་བསལ་བར་བགྱིའོ། །དུས་དུས་སུ་ཆར་གྱི་རྒྱུན་དབབ་པར་བགྱིའོ། །མེ་ཏོག་དང༌། འབྲས་བུ་དང༌། ལོ་ཏོག་རྣམས་ཡང་དག་པར་འགྲུབ་པར་བགྱི། ཤ་སྦྲང་དང༌། སྦྲད་བུ་
ཆུ་རིང་དང༌། བྱི་བ་དང༌། སྦྲུལ་དང༌། སྤལ་པ་དང༌། ཏྲཻ་མ་བུ་ཀ་དང༌། མ་ཀྵི་ཀ་དང༌། ཏྲཻ་ལ་ཏ་དང༌། ཤ་ཏ་པ་དང༌། བུང་བ་དང༌། ནེ་ཙོ་དང༌། རི་སྐེགས་ཀྱི་འཇིགས་པ་ཐམས་ཅད་མེད་པར་བགྱི། རྣམ་
པར་འཇིག་པར་བགྱི། ཡམས་ཀྱི་ནད་དང༌། ནད་འགོ་བ་ཐམས་ཅད་རབ་ཏུ་ཞི་བར་བགྱིའོ། །བཟློག་པར་བགྱིའོ། །བཅོམ་ལྡན་འདས། སླན་ཆད་སྡིག་པའི་ལས་ཀུན་ཏུ་སྤྱོད་པའི་ཚུལ་མི་
སྤྱོད་པར་བགྱི། ཆར་གནོད་པར་འབབ་པ་དང༌། དུས་མ་ལགས་པའི་ཆར་ཐམས་ཅད་མ་མཆིས་པར་བགྱིའོ། །བཅོམ་ལྡན་འདས། རང་གི་མནའི་ཡི་དམ་གྱིས་གནས་པར་བགྱིའོ། །བཅོམ་
ལྡན་འདས། དཀོན་མཆོག་གསུམ་གྱི་དགོངས་པ་བསླབ་པའི་སྡོམ་པ་ཡོངས་སུ་བསྐྱང་བར་བགྱིའོ། །བཅོམ་ལྡན་འདས། སླན་ཆད་འཛམ་བུའི་གླིང་གི་སེམས་ཅན་རྣམས་ལ་འཚེ་བར་

94-1-370a

མི་བགྱིད་དོ། །བུ་གཅིག་པ་བཞིན་དུ་ཡོངས་སུ་བསྐྱང་བར་བགྱིའོ། །བཅོམ་ལྡན་འདས། དེ་བཞིན་གཤེགས་པའི་བཀའ་ལུང་བཞིན་དུ་སླད་མའི་ཚེ་སླད་མའི་དུས་
ན་སེམས་ཅན་ཐམས་ཅད་ཡོངས་སུ་བསྐྱང་བར་བགྱིའོ། །ཀུན་ཏུ་འཛིན་པར་བགྱིའོ། །དགེ་བ་དང༌། བདེ་བ་དང༌། ལོ་ལེགས་པ་ཀུན་ཏུ་བསྒྲུབ་པར་བགྱིའོ། །དེ་ནས་བཅོམ་ལྡན་འདས་
ཀྱི་ཀླུའི་རྒྱལ་པོ་ལ་དབུགས་ཕྱུང་ནས་འདི་སྐད་ཅེས་བཀའ་སྩལ་ཏོ། །ཀླུའི་རྒྱལ་པོ་དག །དེ་ལྟར་གྱིས་ཤིག །ཡལ་བར་མ་བཏང་ཞིག །དེ་ནས་དེའི་འོག་ཏུ་ཆོ་ག་བྱ་བར་བརྗོད་པར་བྱ་
སྟེ༑ སྔགས་འདི་དཔའ་བ་གཅིག་པུ་ནི། །ལས་ཀུན་བྱེད་པ་དགེ་བ་སྟེ། །ཤེས་རབ་ཅན་གྱིས་ལན་གཅིག་དྲན། །དགོས་པ་ཐམས་ཅད་བྱེད་པར་འགྱུར། །མཐོན་པོའི་གནས་སུ་མཁས་
པ་ཡིས༑ ༑སྒྲ་སྐད་ཆེན་པོ་བརྗོད་པར་བྱ། །གནས་གང་དང་གང་དུ་སྒྲ་བསྒྲགས་པ་དེ་དང་དེར་དུས་མ་ཡིན་པའི་རླུང་དང༌། སད་དང༌། སྤྲིན་དང༌། སེར་བ་དང༌། གློག་ཐམས་ཅད་ཀྱིས་མི་
ཚུགས་སོ། །སུས་ཀྱང་བྱིན་འཕྲོག་པར་མི་ནུས་སོ། །གཙེ་བར་མི་ནུས་སོ། །གནས་མཐོན་པོའི་རིའམ། དགོན་པའི་གནས་སམ། གྲོང་ངམ། གཙུག་ལག་ཁང་ངམ། གནས་ཁང་ཤིན་
ཏུ་མཐོ་བ་དེར་རིག་པ་འཛིན་པ་གཙང་མར་བྱས་ཏེ་གོས་གཙང་མ་དཀར་པོ་བགོས་ལ་ཁ་ཤར་ཕྱོགས་སུ་བལྟས་ཏེ་བའི་ལྕི་བ་དང་འཇི་མ་པ་བསྲེས་པས་དཀྱིལ་འཁོར་ཁྲུ་གང་གྲུ་བཞི་

94-1-370b

པ་བྱས་ལ། དཀྱིལ་འཁོར་གྱི་དབུས་སུ་མདའ་གང་ཙམ་པ་ཞིག་བཙུགས་ཏེ་སྔགས་ལན་ཉི་ཤུ་རྩ་གཅིག་བཟླའོ། །དཀྱིལ་འཁོར་གྱི་གྲ་བཞིར་སེང་ལྡེང་གི་ཕུར་བུ་སོར་བརྒྱད་པ་བཙུགས་
ཏེ་སྔགས་ལན་ཉི་ཤུ་རྩ་གཅིག་བཟླས་པ་བྱས་ལ་ཚོན་སྣ་ལྔ་པའི་སྐུད་པས་ལན་གསུམ་མཁྲིས་པར་བསྐོར་རོ། །དཀྱིལ་འཁོར་གྱི་དབུས་སུ་པོག་ཕོར་བཞག་ལ་ལན་བདུན་བཟླས་
པའི་བདུག་པས་བདུག་གོ །ལན་ཉི་ཤུ་རྩ་གཅིག་བཟླས་པ་བྱས་ལ་ཡུངས་ཀར་གྱིས་གཏོར་རོ། །མེ་ཏོག་སིལ་མས་གང་བར་གཏོར་རོ། །ཕྱོགས་བཞིར་གཏོར་མའི་བུམ་པ་བཞི་གཞག་གོ།
དཀྱིལ་འཁོར་གྱི་དབུས་སུ་གཏོར་མ་གཞག་པར་བྱ་སྟེ། ཞོ་དང༌། འོ་མ་དང༌། འབྲས་བཙོས་པ་དང༌། བུ་རམ་དང༌། ཤ་ཀ་རས་གདབ་བོ། །ཆུ་དང་ཡུངས་ཀར་ལ་སྔགས་ལན་ལྔ་བརྗོད་དེ་
ཕྱོགས་བཞིར་མཚམས་གཅད་པར་བགྱི། ཟླ་བ་ཉ་ལ་སྦྱོར་བ་བྱའོ། །སྐད་ཆེར་བཀླགས་ལ་ཕྱོགས་བཞི་དང༌། སྟེང་དང༌། འོག་ཏུ་ཡུངས་ཀར་གཏོར་ཞིང་ཀླུ་ཐམས་ཅད་ཀྱི་སོ་སོའི་མིང་ནས་
བརྗོད་ན། ཆོ་ག་འདི་བྱས་མ་ཐག་ཏུ་དུས་མ་ཡིན་པའི་རླུང་དང༌། སྤྲིན་དང༌། སེར་བ་དང༌། ཀླུ་མི་སྲུན་པ་ཐམས་ཅད་བཅིངས་པར་འགྱུར། ཐུབ་པར་འགྱུར་རོ། །ལྟས་ངན་པ་དང༌། ཡམས་ཀྱི་ནད་
དང༌། གནོད་པ་དང༌། ནད་འགོ་བ་དང༌། གདོན་དང༌། འབྱུང་པོ་དང༌། ཤ་ཟ་དང༌། གནོད་སྦྱིན་དང༌། སྲིན་པོ་ཐམས་ཅད་རྒྱང་རིང་དུ་སྤངས་བར་འགྱུར་རོ། །དཔག་ཚད་གཅིག་ཁོར་ཁོར་ཡུག་ཏུ་

94-1-371a

མཚམས་བཅད་པར་འགྱུར་རོ། །ནད་ཐམས་ཅད་དང༌། ན་བ་ཐམས་ཅད་དང༌། གནོད་པར་སེམས་པ་དང༌། རབ་ཏུ་གནོད་པར་སེམས་པ་དང༌། ཕྱིར་
རྒོལ་བ་དང༌། ཕྱིར་གནོད་པར་བྱེད་པ་ཐམས་ཅད་ཀྱིས་མི་ཚུགས་པར་འགྱུར་རོ། །མེ་ཏོག་དང༌། འབྲས་བུ་དང༌། ལོ་ཏོག་ཐམས་ཅད་ལེགས་པར་ཡོངས་སུ་འགྲུབ་པར་འགྱུར།
ལེགས་པར་ཡོངས་སུ་སྨིན་པ་དང༌། རོ་ཞིམ་པར་འགྱུར་རོ། །ས་བོན་ལེགས་པར་བཏབ་པ་ཐམས་ཅད་ལེགས་པར་འཁྲུངས་པར་འགྱུར་རོ། །གཤེད་བྱེད་དང༌། ལས་དང༌། བྱད་
སྟེམས་ཐམས་ཅད་རྣམ་པར་འཇིག་པར་འགྱུར། མི་ཚུགས་པར་འགྱུར་རོ། །ཇི་སྲིད་དུ་ཕུར་བུ་མ་ཕྱུང་བ་དེ་སྲིད་དུ་མཚམས་ཆེན་པོ་བཅད་པར་འགྱུར་རོ། །དེ་སྲིད་དུ་ཀླུ་ཐམས་
ཅད་ཆར་གྱི་རྒྱུན་འབེབས་སོ། །མེ་ཏོག་དང༌། འབྲས་བུ་དང༌། ལོ་ཏོག་ཐམས་ཅད་ལེགས་པར་ཡོངས་སུ་རྒྱས་པར་འགྲུབ་པར་འགྱུར་རོ། །གང་དང་གང་དུ་དགོས་པར་འགྱུར་བ་ཐམས་
ཅད་ལན་གཅིག་དྲན་པར་བྱས་ན་འགྲུབ་པར་འགྱུར། སྤྲ་ཚིལ་ལས་ནམ་མཁའ་ལྡིང་གི་གཟུགས་སོར་བརྒྱད་པ་སྐྱིལ་མོ་ཀྲུང་བཅས་པ། འདབ་མ་བརྐྱང་བ། ཀླུ་རྒྱལ་གདན་དུ་བཏིང་
བ༑ མགོ་དགུ་པ་མགོ་རྒྱན་དུ་ཐོགས་པ། ཀླུ་མགོ་གསུམ་པ་ལག་པ་གཡས་ན་ཐོགས་པ། ནོར་བུ་རིན་པོ་ཆེ་འབར་བ་ལག་པ་གཡོན་ན་ཐོགས་པ། གསེར་གྱིས་གཡོགས་པར་

94-1-371b

བྱས་ཏ་ཆོ་ག་བཞིན་དུ་ཚོན་གྱིས་རི་མོ་བྲིས་ལ། སྟན་སྣ་ཚོགས་ཀྱི་སྟེང་དུ་བཞག་ལ་ཉིན་ཞག་གཅིག་ལ་སྔགས་སྟོང་བརྗོད་དོ། །ནམ་ལུས་ཀྱིས་མི་ཐུབ་པའི་ཚེ་ཁ་ཟས་དཀར་པོ་བཟའ་བར་
བྱ་སྟེ༑ ཡང་ཁྲུས་བྱས་ལ་བསྒྲུབ་པར་བྱའོ། །གུ་གུལ་གྱིས་བདུག་གོ །མེ་ཏོག་དང༌། བདུག་པ་དང༌། གཏོར་མ་ཅི་འབྱོར་པ་སྦྱར་རོ། །མར་མེ་བཏང་ལ་དེའི་མདུན་དུ་ཉལ་ན་སྟོན་པར་
འགྱུར་ཞིང༌། ལས་ཐམས་ཅད་བརྗོད་པར་འགྱུར་རོ། །མཆོག་ཐམས་ཅད་སྦྱིན་པར་འགྱུར། ལས་ཐམས་ཅད་བྱེད་པར་འགྱུར་རོ། །ཅི་བསྒོ་བ་བྱེད་པར་འགྱུར་རོ། །ལང་ལོང་མེད་པའི་
གནས་སུ་བཞག་ལ། ནམ་ཐན་པ་བྱུང་བའི་ཚེ་རིག་པ་འཛིན་པས་བླངས་ཏེ་ཀླུའི་གནས་སུ་བཀུར་བར་བྱ། ཀླུའི་གནས་མཚོར་བཞག་ལ་མེ་ཏོག་དང་བདུག་པ་བྱིན་ལ་ཡུངས་ཀར་ལ་
སྔགས་ལན་གསུམ་བཟླས་ཏེ་གནས་སུ་གཏོར་ན། འཕྲལ་དུ་ཀླུ་ཐམས་ཅད་ཆར་གྱི་རྒྱུན་འབེབས་སོ། །གལ་ཏེ་འཕྲལ་དུ་ཆར་གྱི་རྒྱུན་མི་འབེབས་ན། དེའི་ཕྱིར་ཀླུའི་གནས་ཀུན་ཏུ་ནམ་མཁའ་
ལྡིང་གིས་གང་བར་མཐོང་བར་འགྱུར། གནས་མེ་ལྕེ་གཅིག་ཏུ་འབར་བར་འགྱུར། བྱེ་ཚན་མགོ་ལ་འབབ་བར་འགྱུར། ཆུ་བསྐམས་པར་འགྱུར་རོ། །ཐན་པ་བྱུང་བའི་ཚེ་སྤྲིན་ལ་བསྟན་ན།
ཆར་འབེབས་པར་འགྱུར་རོ། །རླུང་དང༌། སྤྲིན་དང༌། སེར་བ་དང༌། སད་དང༌། ཆར་སྤྲིན་ལ་བསྟན་ན། སྐད་ཅིག་ཏུ་མེད་པར་འགྱུར་རོ། །དཔག་ཚད་བདུན་གྱི་ནང་དུ་ཕྱོགས་བཞི་ཀུན་ཏུ་སེར་བ་མི་

94-1-372a

འབབ་ཅིང༌། སད་དང༌། དུས་མ་ཡིན་པའི་རླུང་གིས་མི་ཚུགས་པར་འགྱུར་ཏེ། ཐམས་ཅད་ཐུབ་པར་འགྱུར། རླུང་འཁྲུགས་པའི་ཚེ་ལམ་གྱི་བཞི་མདོར་གཞག་གོ།
ཡང་ན་གྲོང་ཁྱེར་གྱི་སྒོར་རོ། །ཡང་ན་རྒྱལ་པོའི་སྒོར་གཞག་གོ །དེས་རླུང་ཐམས་ཅད་ཆོད་པར་འགྱུར་རོ། །རླུང་ཆེན་པོ་རྣམ་པར་འཐོར་རླུང་ཡང་ཆོད་པར་འགྱུར་རོ། །ཕྱིས་ལྡང་མི་
ནུས་སོ༑ ༑བསྟན་མ་ཐག་ཏུ་ཀླུ་ཐམས་ཅད་འབྲོས་པར་འགྱུར་རོ། །རྡོ་རྗེ་མཆུའི་གཟུངས་ལས་ཐམས་ཅད་བྱེད་པ། ནམ་མཁའ་ལྡིང་བཀླགས་པས་གྲུབ་པ་མཆོག་ཏུ་འགྲུབ་བོ། །དེ་
ནས་ཚངས་པ་དང༌། དབང་ཕྱུག་ཆེན་པོ་དང༌། རྒྱལ་པོ་ཆེན་པོ་དང༌། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ཐམས་ཅད་ཚོགས་པས་ཀྱང་རྡོ་རྗེ་འབར་བའི་ལྕེ་འབབ་པའི་མཆུ་ཞེས་བགྱི་པའི་གཟུངས་བརྗོད་པར་བྱ་སྟེ།
ཀླུ་ཐམས་ཅད་ཀྱི་སྙིང་འཕྲོག་པ། སྙིང་འགེམས་པ། ཀླུ་མི་སྲུན་པའི་རིགས་ཕུང་བར་བགྱིད་པ། རླུང་དང༌། སྤྲིན་དང༌། སེར་བ་ཐམས་ཅད་སེལ་བ། ལོ་ཏོག་དང༌། མེ་ཏོག་དང༌། འབྲས་
བུ་ཐམས་ཅད་སྒྲུབ་པ་འབུལ་ན། སེམས་ཅན་ཐམས་ཅད་ལ་སྨན་པར་བགྱི་བའི་སླད་དུ་བཅོམ་ལྡན་འདས་ཀྱིས་བྱིན་གྱིས་བརླབ་ཏུ་གསོལ། དེ་ནས་བཅོམ་ལྡན་འདས་ཀྱིས་ཚངས་

94-1-372b

པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། རྒྱལ་པོ་ཆེན་པོ་བཞི་དག་ལ། འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་དག །སེམས་ཅན་ཐམས་ཅད་ཀྱི་དོན་དང༌། ཕན་
པ་དང༌། བདེ་བའི་ཕྱིར་ངས་བྱིན་གྱི་རླབས་ཀྱི་རྗོད་ཅིག །དེ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། རྒྱལ་པོ་ཆེན་པོ་བཞི་པོ་དག་གིས་གཟུངས་འདི་སྨྲས་
སོ༑ ༑ན་མོ་རཏྣ་ཏྲ་ཡཱ་ཡ། ན་མོ་བྷ་ག་བ་ཏེ། ཤཱཀྱ་མུ་ན་ཡེ། ཏ་ཐཱ་ག་ཏཱ་ཡ། ཨརྷ་ཏེ་ས་མྱཀྶཾ་བུདྡྷྱ་ཡ། ན་མ་ཤྩཎྜ་བཛྲ་དྷ་རཱ་ཡ། མཧཱ་བ་ལ་བ་རཱ་ཀྲ་མཱ་ཡ། ན་མ་སྟེ་ལོཀྱ་
མུརྟ་ཡེ། ན་མ་ཤྩ་ཏུར་ཎཾ། ན་མོ་བཛྲ་ཤ་ནི་ཛྭ་ལ་ཏི་རཽ་ཏྲཱ་ཊྚ་ཧ་སཱ་ཡ། ཛ་ཡ་མཧཱ་བ་ལ་བཱིཪྱ་པ་ར་ཀྲོ་དྷ་ར་བྲཧྨ་ཛ་བྲཧྨ་ས་ར། བྷོ་བྷོ་ནཱ་ག་ཨ་དྷི་པ་ཏི་བི་ས་ར་ཏ་བི་ས་ར་ཏ། མ་རོ་བྲཧྨ་དཱནྟེ་ནཱ་མ་
མཱུརྟཱ་ནཱཾ། པྲ་ཏ་ཡ་ཧཱུཾ་ཧཱུཾ་ཕཊ། བྷ་ར་བྷ་ར། བིཀྵུ་ཙཀྲ་ཧསྟ་ན་བོ་ཤྨ་ནཱ་གེན་དུ་མ་ཏི་བིཥྚ་ཙ་ཀྲེ་ཤི་ཙྪེ་ནྡཱི་མི། ཏུ་ཏི་ཏུ་ཏི། ལི་ལི་ལི་ལི་ཧཱུཾ་ཧཱུཾ་ཕཊ། མུ་ཧུ་མུ་ཧུ་མུ་ཧྱནྟུ་སརྦ་དུཥྚ་ནཱ་གཱ་ནཱཾ། སྥོ་ཊ་ཡ་ཧྲྀ་
ད་ཡཾ་མ་ཧེ་ཤྭ་ར་ཛྭ་ལ་ཏི་ཏྲི་ཤཱུ་ལ་དྷ་ར། ཧ་ན་ཧ་ན་ཧཱུཾ་ཧཱུཾ་ཕཊ། མུ་ཙི་མུ་ཙི། ཏུ་ཏི་ཏུ་ཏི། བྷ་བ་བྷ་བ། ཀྵི་ཎི་ཀྵི་ནི་ཀྵི་ནི། ཙ་ཏུརྞཱཾ་མ་རི་ཙི་ནཱཾ། ཛྭ་ལི་ཏ་ཤ་ཀྟི། དྷ་ར་དྷ་ར། ཧཱུཾ་ཧཱུཾ་ཕཊ། སྤུ་ར་སྤུ་ར། བི་
སྤུར་ཇི་སྤུ་ར། ཙ་ར་ཙ་ར། ནཱ་ཤ་ཡ། དུཥྚན་ནཱ་ག་ཧྲི་ད་ཡཾ། སྥོ་ཊ་ཡ་ཧཱུཾ་ཧཱུཾ་ཕཊ། སཾ་ཧ་ར་སཾ་ཧ་ར། དུཥྚ་ནེ་ཡ་ཤ་ན། བ་ཏི་ནཱ་གན་ཤཱི་ཏ་བ་དྱུད་ཛྭ་ལ་བྷསྨཾ་ཀུ་རུ་ཧཱུཾ་ཧཱུཾ་ཕཊ་ཕཊ། ས་མ་ཡ་མ་ནུ་

94-1-373a

སྨ་ར་བྷོ་ནཱ་ག་ཨ་དྷི་པ་ཏེ་བཛྲ་བ་ཡ་བྷོ་བྷོ་ཏུ་ཏི་ཏུ་ཏི་ཧཱུཾ་ཧཱུཾ་ཕཊ་ཕཊ་སྭཱཧཱ། བཛྲ་ཨཱ་ཤ་ན་ནི་ནཱ་ཤ་ཡེ་ཧཱུཾ་ཕཊ་སྭཱཧཱ། སརྦ་ནཱ་ག་ཧྲྀ་ད་ཡཱ་ནི། བི་སྥོ་ཊ་ཡ་ཧཱུཾ་ཕཊ་སྭཱཧཱ།
བུདྡྷ་བི་ལོ་ཀ་ཏཱི་ཡ་སྭཱཧཱ། བྲཧྨཱ་ཡ་སྭཱཧཱ། བིཥྞུ་མུརྟི་སྭཱཧཱ། མ་ཧེ་ཤྭ་ར་ཛྭ་ལི་ཏ་ཏྲི་ཤཱུ་ལཱ་ཡ་སྭཱཧཱ། ཙ་ཏུར་མ་ཧཱ་རཱ་ཛ་ས་མ་ཡ་དྷ་རཱ་ཡ་སྭཱཧཱ། བྷུ་ཛ་གཱ་ཡེ་སྭཱཧཱ། ནཱ་ག་ཨ་དྷི་པ་ཏ་ཡེ་སྭཱཧཱ།
ཨོཾ་དྷི་རི་དྷི་རི་སྭཱཧཱ། ཛྭ་ལི་ཏ་ཝཱ་ཀ་ཏྲཱ་ཡ་སྭཱཧཱ། རོ་མ་ཧཱ་ར་ནཱ་ཤ་ཡ་སྭཱཧཱ། ཛུ་ཏི་ཛུ་ཏི་ཛུ་ཏི་སྭཱཧཱ། ཕཊ་ཕཊ་ཕཊ་ཕཊ་ཕཊ་སྭཱཧཱ། དེ་ནས་རྡོ་རྗེ་འབར་བའི་ལྕེ་འབབ་པའི་མཆུ་ཞེས་བྱ་
བའི་གཟུངས་འདི་བརྗོད་མ་ཐག་ཏུ་ཀླུ་མི་སྲུན་པ་ཐམས་ཅད་ལུས་རུལ་ཏེ་དྲི་མི་ཞིམ་པར་གྱུར་ཏོ། །ལུས་ཤིག་ཤིག་པོར་གྱུར་ཅིང་ཤ་བཀྲས་བཏབ་པར་གྱུར་ནས་བཅོམ་ལྡན་འདས་
ཀྱི་ཞབས་གཉིས་ལ་གཏུགས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། བསྐྱབ་ཏུ་གསོལ། བཅོམ་ལྡན་འདས། ལྷ་དང་བཅས་པའི་འཇིག་རྟེན་གྱིས་སྨད་པར་གྱུར་ཏོ། །བཅོམ་
ལྡན་འདས། བདག་ཅག་ནི། བརླག་གོ །བཅོམ་ལྡན་འདས། སླན་ཆད་འཛམ་བུའི་གླིང་གི་སེམས་ཅན་རྣམས་ལ་འཚེ་བར་མི་བགྱིད་དོ། །གནོད་པར་མི་བགྱིད་དོ། །བཅོམ་ལྡན་
འདས༑ རྡོ་རྗེ་འབར་བའི་ལྕ་འབབ་པའི་མཆུའི་གཟུངས་འདི་བརྗོད་པ་དེར་བཅོམ་ལྡན་འདས། ཀླུ་ཐམས་ཅད་གནོད་པར་སེམས་ཤིང་མི་མཆི་སྟེ། ཐ་ན་ལྟ་བར་ཡང་མི་བགྱིད་

94-1-373b

ན༑ འཇུག་པ་ལྟ་སྨོས་ཀྱང་ཅི་འཚལ། དེ་ནས་དེའི་ཆོག་བརྗོད་དེ། གཟུངས་འདི་དྲན་པ་ཙམ་གྱིས་ཀླུ་ཐམས་ཅད་ཀྱི་ལུས་དུམ་བུ་དུམ་བུར་འབྲུལ་ལོ། །ལུས་དྲི་མི་ཞིམ་པར་འགྱུར་རོ། །ཡུངས་
ཀར་ལ་ལན་ཉི་ཤུ་རྩ་གཅིག་བཟླས་ཏེ་ཕྱོགས་བཞིར་གཏོར་ན། ཀླུ་ཐམས་ཅད་བཅིངས་པར་འགྱུར་རོ། །དཔག་ཚད་བདུན་ཁོ་ར་ཁོར་ཡུག་ཏུ་མཚམས་བཅད་པར་འགྱུར་རོ། །རྡོ་རྗེ་ལ་
ལན་བརྒྱ་རྩ་བརྒྱད་བཟླས་པ་བྱས་ཏེ་ཀླུ་བཟློག་པར་བྱའོ། །ལན་གཅིག་བརྗོད་ན། རླུང་དང༌། སྤྲིན་དང༌། སེར་བ་ཐམས་ཅད་ཟློག་གོ། ཐམས་ཅད་མེད་པར་འགྱུར་རོ། །དྲན་པ་ཙམ་གྱིས་
སེར་བ་ཐམས་ཅད་སྐད་ཅིག་ཏུ་མེད་པར་འགྱུར་རོ། །གལ་ཏེ་འབབ་ན་ཡང་ཡུད་ཙམ་གྱིས་ཆུར་འགྱུར་རོ། །སེར་བ་འབབ་པའི་དུས་ན་རྡོ་རྗེ་བསྐོར་ན། ཕྱོགས་གང་དུ་བསྐོར་བ་དེར་སེར་བ་
འདྲིམ་པར་འགྱུར་ཏེ། ཕྱོགས་དེར་སེར་བ་མི་འབབ་པར་འགྱུར་རོ། །ནང་པར་དབེན་པར་སོང་སྟེ་ནང་དུ་ཡང་དག་འཇོག་ཏུ་ཞུགས་ལ་སྐྱིལ་མོ་ཀྲུང་གི་ཕྱག་རྒྱ་བཅིངས་ཏེ། སྔགས་འདི་
ལན་སུམ་ཅུ་རྩ་གཉིས་བརྗོད་དེ། བརྗོད་མ་ཐག་ཏུ་རླུང་དང༌། སྤྲིན་དང༌། སེར་བ་ཐམས་ཅད་མེད་པར་འགྱུར་རོ། །རླུང་ཐམས་ཅད་རྣམ་པར་འཇིག་པར་འགྱུར་རོ། །མི་འབྱུང་བར་
འགྱུར་རོ། །ཡུངས་ཀར་ཕྱོགས་བཞིར་གཏོར་ན། ལོ་གཅིག་ཁྱུད་ཀོར་དུ་མཚམས་བཅད་པར་འགྱུར་རོ། །རླུང་དང༌། སྤྲིན་དང༌། སེར་བ་ཐམས་ཅད་བཅིངས་པར་འགྱུར་རོ། །ཀླུ།

94-1-374a

ཐམས་ཅད་དབང་དུ་འགྱུར་རོ། །བུ་དང་ཚ་བོ་འཁོར་དང་བཅས་པ་རྒྱུན་དུ་རྒྱུན་མི་འཆད་པར་ཕྱི་བཞིན་འབྲང་བར་འགྱུར་རོ། །ལས་ཐམས་ཅད་བྱེད་པར་འགྱུར་
རོ༑ ༑དྲིལ་བུ་ལ་ལན་ཉི་ཤུ་རྩ་གཅིག་བཟླས་ཏེ་སེར་བ་འབབ་པའི་དུས་ན་དཀྲོལ་ན། ཀླུ་མི་སྲུན་པ་ཐམས་ཅད་ཀྱི་ཀླད་པ་འགས་པར་འགྱུར་རོ། །ནམ་མཁའ་ལས་ས་ལ་ལྷུང་བར་འགྱུར་
ཏེ༑ ལས་ཐམས་ཅད་བྱེད་པར་འགྱུར་རོ། །གཟུངས་འདི་ནི། ཐམས་ཅད་དུ་ཐོགས་པ་མེད་པར་འགྱུར། དེ་ནས་བཅོམ་ལྡན་འདས་ཀྱིས་ནམ་མཁའ་ལྡིང་གི་དབང་པོ་ཆེན་པོ་དང༌། ཚངས་
པ་དང༌། ཁྱབ་འཇུག་དང༌། དབང་ཕྱུག་ཆེན་པོ་ལ་ལེགས་སོ་ཞེས་བྱ་བ་གནང་སྟེ། ཚངས་པ་ཆེན་པོ། སེམས་ཅན་ཐམས་ཅད་ལ་ཕན་པ་དང༌། བདེ་བ་དང༌། ཀླུ་མི་སྲུན་པ་དང༌། སྙིང་རྗེ་མེད་
པ་འཚེ་བ་རྣམས་གདུལ་བ་དང༌། ཚར་གཅད་པ་དང༌། ཆད་པས་གཅད་པའི་ཕྱིར་ཁྱོད་ཀྱིས་རིག་པ་ཆེན་པོའི་གཟུངས་སྔགས་ཀྱི་ཚིག་འདི་བརྗོད་ནས་འཛམ་བུའི་གླིང་དུ་བཞག་པ་ལེགས་སོ་ལེགས་
སོ༑ ༑དེ་ནས་ཀླུའི་རྒྱལ་པོ་ཆེན་པོ་རྒྱ་མཚོ་དང༌། ཀླུའི་རྒྱལ་པོ་ཆེན་པོ་གདུགས་ཀྱི་རྣམ་པས་ཀུན་ནས་བསྐོར་བ་དང༌། གཞན་ཡང་ཀླུའི་རྒྱལ་པོ་ཆེན་པོ་གཟི་བརྗིད་ཆེ་ཞིང་རྫུ་འཕྲུལ་ཆེ་བ་དང༌། གཞན་ཡང་ཀླུ་
མི་སྲུན་པ་བྱེ་བ་ཕྲག་དུ་མ་དག་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །

94-1-374b

བཅོམ་ལྡན་འདས། བདག་ཅག་འཁོར་དང་བཅས་པས་སླད་མའི་དུས་ན་འཛམ་བུའི་གླིང་ཐམས་ཅད་ཀྱི་མེ་ཏོག་དང༌། འབྲས་བུ་དང༌། ལོ་ཏོག་དང༌། ལོ་མ་དང༌། ཡལ་ག་རྣམས་བསྲུང་བར་བགྱིའོ།།
ཡོངས་སུ་བསྐྱང་བར་བགྱིད་དོ། །རླུང་དང༌། སྤྲིན་དང༌། སེར་བ་དང༌། སད་དང༌། ཚད་པ་ཐམས་ཅད་བཟློག་པར་བགྱིད་དོ། །དུས་དུས་སུ་ཆར་གྱི་རྒྱུན་འབེབས་པར་འཚལ་ལོ། །རང་གི་
མནའི་ཡི་དམ་གྱིས་དེ་བཞིན་གཤེགས་པའི་དམ་ཚིག་བསྐྱང་བར་འཚལ་ལོ། །སེམས་ཅན་ཐམས་ཅད་ཀྱི་རེ་བ་ཡོངས་སུ་རྫོགས་ཤིང་བསམ་པར་གྲུབ་པར་འཚལ་ལོ། །མི་འཚེ་བར་
འཚལ་ལོ། །བཅོམ་ལྡན་འདས། གལ་ཏེ་ཆོ་གའི་རྒྱལ་པོ་འདི་ལས་གོང་དུ་སྔགས་དང༌། གཟུངས་ཇི་སྐད་བཤད་པའི་ཡོན་ཏན་གྱི་ཁྱད་པར་རྣམས་དང་འགལ་བར་བགྱིད་ན། བདག་
ཅག་བྱང་ཆུབ་ཏུ་མངོན་པར་འཚང་རྒྱ་བར་མ་གྱུར་ཅིག །འདི་ནི། བྲོ་བོར་བ་སྟེ། ཏདྱ་ཐཱ། བ་ཀི་ཙ་ཏི། ཤུ་ལི་ཤུ་མུ་ལི། ཤ་ཤ་ཤུ་ཤུ། ཏི་ཏི་པི་རི་ཏི། ཧུ་ཡུ་ཧུ་ཡུ། ཧུ་རི་ཏི་སྭཱཧཱ།
བཅོམ་ལྡན་འདས། འདི་ནི། ཀླུའི་མནའ་ལགས་ཏེ། སླད་མའི་ཚེ་སླད་མའི་དུས་ན་ཀླུ་མི་སྲུན་པ་རྣམས་འཇིག་པར་བགྱིད་དོ། །ཐན་པ་དང༌། ཐན་པ་ཆེ་བ་དང༌། དུས་མ་ལགས་པའི་ཆར་
དང༌། རླུང་དང༌། སྤྲིན་དང༌། སེར་བ་དང༌། སད་དང༌། དུས་མ་ལགས་པའི་རླུང་དང༌། གློག་བྱུང་ན། རིའམ་ཁང་པ་མཐོན་པོའི་སྟེང་དུ་རིག་པ་འཛིན་པ་ཁ་ཤར་ཕྱོགས་སུ་བལྟས་ཏེ་

94-1-375a

མནའ་འདི་དག་གིས་བསྟོད་དེ་ལན་བདུན་བརྗོད་ལ། ཆུ་དང་ཡུངས་ཀར་བསྲེས་པས་ཕྱོགས་བཞིར་གཏོར་བར་བྱའོ། །གཏོར་ཅིང་དྲན་མ་ཐག་ཏུ་ཀླུ་ཐམས་
ཅད་ཀྱི་ལུས་རྣམས་དུམ་བུ་བརྒྱར་འཆད་པར་འགྱུར་རོ། །གྱེས་པར་འགྱུར་རོ། །འགག་པར་འགྱུར་ཏེ། དེའི་སླད་དུ་ཆར་གྱི་རྒྱུན་འབེབས་སོ། །བཅོམ་ལྡན་འདས་ཀྱིས་བཀའ་སྩལ་
པ༑ ཀླུའི་རྒྱལ་པོ། ཁྱེད་ཀྱིས་དེ་ལྟར་བྱོས་ཤིག །རྡོ་རྗེ་མཆུའི་ཆོ་ག་རྫོགས་སོ།།    །།བོད་སྐད་དུ། རྡོ་རྗེ་གནམ་ལྕགས་མཆུ་ཞེས་བྱ་བའི་གཟུངས། ཐམས་ཅད་མཁྱེན་པ་
ལ་ཕྱག་འཚལ་ལོ། །དེ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། རྒྱལ་པོ་ཆེན་པོ་བཞིས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱག་འཚལ་ནས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ཐམས་ཅད་འདུས་ནས་ཀླུ་ཐམས་ཅད་ཀྱི་སྙིང་འཕྲོག་པར་བགྱིད་པ། སྙིང་འགུམ་པར་བགྱིད་པ། ཀླུ་མ་རུངས་
པ་རྣམས་ཀྱི་རིགས་ཕུང་བར་འགྱུར་བ། རླུང་དང༌། སེར་བའི་སྤྲིན་ཐམས་ཅད་ཟློག་བར་བགྱིད་པ། མེ་ཏོག་དང༌། འབྲས་བུ་དང༌། ལོ་ཏོག་ཐམས་ཅད་འབྱོར་པར་བགྱིད་པ། རྡོ་རྗེ་
གནམ་ལྕགས་མཆུ་ཞེས་བྱ་བའི་གཟུངས་བརྗོད་པར་འཚལ་གྱི། བཅོམ་ལྡན་འདས་ཀྱིས་སེམས་ཅན་ཐམས་ཅད་ཀྱི་དོན་མཛད་པའི་སླད་དུ་བྱིན་གྱིས་བརླབ་ཏུ་གསོལ། དེ་

94-1-375b

ནས་བཅོམ་ལྡན་འདས་ཀྱིས་ཚངས་པ་དང༌། ཁྱབ་འཇུག་དང༌། དབང་ཕྱུག་དང༌། རྒྱལ་པོ་ཆེན་པོ་བཞི་ལ་བཀའ་སྩལ་པ། རིགས་ཀྱི་བུ་རྣམས། ངས་སེམས་ཅན་ཐམས་ཅད་ཀྱི་དོན་དང༌།
འཕགས་པ་ཐམས་ཅད་ཀྱི་བདེན་པས་བྱིན་གྱིས་བརླབས་ཀྱི། ཁྱེད་ཀྱིས་སྨྲོས་ཤིག་ཅེས་བཀའ་སྩལ་པ་དང༌། དེ་ནས་ཚངས་པ་དང༌། ཁྱབ་འཇུག་དང༌། དབང་ཕྱུག་དང༌། རྒྱལ་པོ་ཆེན་པོ་
བཞིས་གཟུངས་སྔགས་འདི་སྨྲས་ཏེ། དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཐམས་ཅད་ལ་ཕྱག་འཚལ་ལོ། །རྡོ་རྗེ་འཛིན་དྲག་པོ་ལ་ཕྱག་འཚལ་ལོ། །ཕ་རོལ་ཟིལ་གྱིས་གནོན་པའི་མཐུ་བོ་ཆེ་རྣམས་ལ་ཕྱག་འཚལ་ལོ།།
འཇིག་རྟེན་གསུམ་གྱི་གཙོ་པོ་ལ་ཕྱག་འཚལ་ལོ། །རྒྱལ་པོ་ཆེན་པོ་བཞི་ལ་ཕྱག་འཚལ་ལོ། །རྡོ་རྗེ་གནམ་ལྕགས་འབར་བ་མ་རུངས་པ་དྲག་ཏུ་རྒོད་པ་ལ་ཕྱག་འཚལ་ལོ། །མ་ཐ་མ་ཐ།
པྲ་མ་ཐ་པྲ་མ་ཐ། ཛ་ལ་ཏི། བི་ཀྲཱི་ཌ། བཛྲ་ཛ་ཡ་ཛ་ཡ། མཧཱ་བ་ལ་བྷྱོ་ར་བཱི་ར་བ་ར་ཀྲ་མ་ཀྲོ་དྷ་ར་ཛ། པྲ་མ་བྷ་པུ་པུ་མ། པྲ་མ་སྭ་རེ། བྷོ་བྷོ་ནཱ་ག་དེ་བི་དེ། བྱི་ས་ར་མ་དྷ། པྲ་མ་དྷ་ན་དྷེ་ན། མཱུ་
ར་དྷཱ་ནཱཾ། སྥོ་ཊ་ཡཱཾ། ཧཱུཾ་ཧཱུཾ། ཕཊ་ཕཊ། བྷ་ར་བྷ་ར། བརྞ་ཙཀྲ། ཧཱ་དྷ་ནི་བྷོ་པ་ན་ནཱ་གེནྡྲ། མ་ཏི་ཀྲ་མ་ཐ་བརྣ་ཙཀྲ་ཎ། ཤི་རི་ཙནྟ་མ་ཎི་ཧཱུཾ་ཏི་ཧཱུཾ་ཏི་ལི་ཧཱུཾ་ཧཱུཾ་ཕཊ་ཕཊ་མུ་དུ་མུ་དུ་མུ་གྱནྟུ། སརྦ་

94-1-376a

དུཥྚཱན་སྥོ་ཊ་ཡ། ཧྲྀ་ད་ཡ། མ་ཧེ་ཤྭ་ར་ཛྭ་ལི་ཏ། ཏྲི་ཤཱུ་ལ་དྷ་ར་དྷ་ར། ཧ་ན་ཧ་ན། ཧཱུཾ་ཧཱུཾ་ཕཊ་ཕཊ། མུ་ཙི་མུ་ཙི། དུ་དི་བ་བྷ་བ་བྷ། ཀྵ་ཎེ་ཀྵ་ཎེ་ཙ་ཏུར་ཎཱན་མཧཱ་
ར་ཛ་ནཱི། ཛྭ་ལི་ཏ་ཤཀྟི། དྷ་ར་དྷ་ར། ཧཱུཾ་ཕཊ། སྥུ་ར་ཕུ་ར། བི་སྥུ་ར་བི་སྥུར་བི་སྥུ་ར། ཙ་ར་རྦ་ཙ་ར་རྦ་ཙ་ར་རྦ། ནཱ་ཤ་ཡ་དུཥྚཱན་ནཱ་ག་ཧྲྀ་ད་ཡ། སྥོ་ཊ་ཡ། ཧཱུཾ་ཧཱུཾ་ཕཊ་ཕཊ། དུཥྚ་ཨཱ་ཤཱ་
ནི༑ བྷུད་ཏ་མ་ག་ཤི་བཱིཪྱ་ཛྭ་ལ། བྷསྨིཾ་ཀུ་རུ་ཧཱུཾ་ཧཱུཾ་ཕཊ་ཕཊ་སྭཱཧཱ། ས་མ་ཡ་མ་ནུ་སྨ་ར། བྷོ་ནཱ་གཱ་དྷི་པ་ཏི་པི་ཙིནྟུ། བི་བྷོ་ཡ། བྷོ་བྷོ་ཏུ་ཏི་ཏུ་ཏི་ཏུ། ཧཱུཾ་ཧཱུཾ་ཕཊ་ཕཊ་སྭཱཧཱ། བཛྲ་ཨཱ་ཤཱ་ནི་ནཱ་ཤ་
ཡ་ཧཱུཾ་ཧཱུཾ་ཕཊ་ཕཊ་སྭཱཧཱ། སརྦ་ནཱ་ག་ཧྲི་ད་ཡཱ་ནི། བི་སྥོ་ཊ་ཀཱ་ཡ་ཧཱུཾ་ཕཊ་སྭཱཧཱ། བུདྡྷ་བི་ལོ་ཀ་ཏི་ཡ་སྭཱཧཱ། བྲཧྨཱ་ཡ་སྭཱཧཱ། བིཥྞུ་མུ་རུ་ཡ་སྭཱཧཱ། མ་ཧེ་ཤྭ་ར་ཛྭ་ལི་ཛྭ་ལི་ཏ་ཏྲི་ཤཱུ་ལཱ་ཡ་སྭཱཧཱ།
ཙ་ཏུར་མ་ཧཱ་རཱ་ཛ་ས་མ་དྷ་རཱ་ཡ་སྭཱཧཱ། པི་ཙ་ག་ཏི་ཡ་ཕཊ་སྭཱཧཱ། ཨོཾ་དི་རི་དི་རི་སྭཱཧཱ། ཛྭ་ལི་ཏ་པཱ་ཀ་ཏྲཱ་ཡ་སྭཱཧཱ། ཛུ་ཏི་ཛུ་ཏི་སྭཱཧཱ། ཕཊ་ཕཊ། རྡོ་རྗེ་འབར་བ་གནམ་ལྕགས་མཆུ་ཞེས་བྱ་བའི་
གཟུངས་སྔགས་འདི་ཐོས་མ་ཐག་ཏུ་ཀླུ་མ་རུངས་པ་ཐམས་ཅད་ལུས་རུལ་ནས་དྲི་མི་ཞིམ་པ་མནམ་བར་འགྱུར་རོ། །ལུས་སོ་སོར་ཞིག་ཅིང་འཕོ་བར་གྱུར་ནས་བཅོམ་ལྡན་འདས་ཀྱི་
ཞབས་ལ་གཏུགས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་བསྐྱབ་ཏུ་གསོལ། ལྷ་དང༌། འཇིག་རྟེན་དུ་བཅས་པ་ཐམས་ཅད་ཀྱིས་སྨད་པར་གྱུར། བདག་ཅག་ནི།

94-1-376b

མ་རུངས་པར་གྱུར་ཏོ། །བཅོམ་ལྡན་འདས་ཀྱིས་བསྐྱབ་ཏུ་གསོལ། ལྷ་དང༌། འཇིག་རྟེན་དུ་བཅས་པ་ཐམས་ཅད་ཀྱིས་སྨད་པར་གྱུར། བདག་ཅག་ནི། མ་རུངས་པར་གྱུར་ཏོ། །བཅོམ་ལྡན་
འདས༑ སླན་ཆད་འཛམ་བུའི་གླིང་དུ་སེམས་ཅན་རྣམས་ལ་གནོད་པར་མི་བགྱིད། འགུམ་པར་མི་བགྱིད། ཆུང་དུ་ན་མིག་ཀྱང་ལྟ་བར་མི་བགྱིད་ན། སྐབས་ལྟ་བ་ལྟ་ཅི་སྨོས། རྒྱ་མཚོ་ཀླུའི་
རྒྱལ་པོ་དང༌། ཀླུའི་རྒྱལ་པོ་གདུགས་ལྟ་བུ་དང༌། ཀླུའི་རྒྱལ་པོ་མཐུ་ཆེ་བ་དང༌། མདངས་ཆེ་བ་དང༌། མ་རུངས་པ་ལ་སོགས་ཏེ། ཀླུ་བྱེ་བ་ཁྲག་ཁྲིག་བརྒྱ་སྟོང་གིས་བཅོམ་ལྡན་འདས་ཀྱི་ཞབས་
ལ་མགོ་བོས་གཏུགས་ཏེ་ཕྱག་འཚལ་ནས་ཀླུ་ཐམས་ཅད་ཀྱིས་དུས་ཕྱི་མའི་ཚེ་འཛམ་བུའི་གླིང་གི་སེམས་ཅན་ཐམས་ཅད་ལ་གནོད་པར་མི་བགྱིད། མེ་ཏོག་དང༌། འབྲས་བུ་དང༌། ལོ་ཏོག་
དང༌། ལོ་མ་དང༌། ཡལ་ག་ཐམས་ཅད་སྲུང་བར་བགྱིད། རླུང་དང༌། སེར་བ་ཐམས་ཅད་དགག་པར་བགྱིད། དུས་དུས་སུ་ཆར་དབབ་པར་བགྱིད་པར་རང་གི་བྲོའི་ཚིག་གི་ཡི་དམ་དང༌། དེ་བཞིན་
གཤེགས་པའི་དམ་ཚིག་རྗེས་སུ་བསྲུང་བར་བགྱིའོ། །སེམས་ཅན་ཐམས་ཅད་ཀྱི་རེ་བ་ཡོངས་སུ་སྐོང་བ་དང༌། ཡིད་ལ་བསམ་པ་ཡོངས་སུ་རྫོགས་པར་བགྱིད། གནོད་པར་མི་བགྱིད་དོ།།
བཅོམ་ལྡན་འདས། ཡོན་ཏན་གྱི་ཁྱད་པར་འདི་དག་ལས་འགལ་བར་བགྱིད་ན། བདག་ཅག་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་མ་གྱུར་ཅིག །བྲོའི་ཚིག་ཀྱང་འདི་ལགས་ཏེ།

94-1-377a

ཏདྱ་ཐཱ། ཨོཾ་ཏ་གི་ཙ་གི །གྷུ་ལི་གྷུ་ལི། མུ་ལི་ཤ་ཤ་།གུ་གུ། ཤཱི་ཏཱི། བཱི་ར་མ་ཏི། ཧུ་ཡུ་ཧུ་ཡུ་སྭཱཧཱ། ཆར་ཆེ་བའམ། ཆར་མི་འབབ་པའམ། དུས་མ་ཡིན་
པར་ཆར་འབབ་པའམ། རླུང་དང༌། སྤྲིན་དང༌། སེར་བ་དང༌། གྲང་བའི་རླུང་དང༌། གནམ་ལྕགས་ལྷུང་བའི་ཚེ་རིག་འཛིན་གྱིས་བྲོ་ཚིག་འདི་ཁང་ཐོག་གམ། ས་མཐོན་པོའམ།
རིའི་སྟེང་དུ་ཡང་རུང༌། ཁ་ཤར་ཕྱོགས་སུ་བལྟས་ཏེ་ལན་བདུན་སྐད་ཆེན་པོར་བཟླས། ཡུངས་ཀར་ལ་ལན་བདུན་བཟླས་ཏེ་བྱེན་དུ་གཏོར་ན། གཏོར་མ་ཐག་ཏུ་ཀླུ་ཐམས་ཅད་
དུམ་བུར་འགྱུར་ཞིང༌། ནན་ཏན་བྱས་པས་མྱུར་དུ་ཆར་འདེབས་སོ། །གཟུངས་འདི་ཉིད་ཀྱིས་དྲིལ་བུ་ལ་ལན་ཉི་ཤུ་རྩ་གཅིག་བཟླས་ཏེ་ཡུངས་ཀར་ལ་ལན་ཉི་ཤུ་རྩ་གཅིག་
བཟླས་ནས་ནན་ཏུར་དྲག་པོར་བྱས་ཏེ་ཕྱོགས་བཞིར་གཏོར་ན་མཚམས་བཅད་པར་འགྱུར། རྡོ་རྗེ་གནམ་ལྕགས་མཆུ་ལན་བརྒྱད་དུ་བཟླས་པས་ཀླུ་དགུག་པར་བྱ། ལན་
གཅིག་དྲན་པས་རླུང་དང་སེར་བ་སླར་བཟློག་པར་བྱའོ། །གནམ་ལགས་ལྷུང་ན་ཡང་ཆུར་འགྱུར་རོ། །རྡོ་རྗེ་བསྐོར་ན། ཕྱོགས་གང་དུ་བསྐོར་བ་དེར་སེར་བ་འབྱོལ་ལོ། །ནང་པར་
སྔར་ས་དབེན་པར་འདུག་སྟེ་སྔགས་འདི་ལན་སུམ་ཅུ་རྩ་གཉིས་བཟླས་ན། རླུང་དང༌། སྤྲིན་དང༌། སེར་བ་ཡང་འགག་པར་འགྱུར་རོ། །ཀླུས་གནོད་པ་མི་བྱེད་ཅིང་ཕྱིས་ཀྱང་མི་

94-1-377b

ཚུགས་སོ། །ཡུངས་ཀར་ལ་བསྔགས་ཏེ་ཕྱོགས་བཞིར་གཏོར་ན། ལོ་གཅིག་གི་བར་དུ་མཚམས་བཅད་དེ། རླུང་དང༌། སྤྲིན་དང༌། སེར་བ་ཡང་མི་གཡོའོ། །ངག་ཉན་ཅིང་ཀུན་ཏུ་སྲུང་
པ་དང༌། ལས་བྱེད་པར་འགྱུར་རོ། །སྔགས་ཉི་ཤུ་རྩ་གཅིག་བཟླས་ཏེ་དྲིལ་བུ་དཀྲོལ་ན། ཀླད་པ་འགས་ཤིང་ས་ལ་ལྟུང་བར་འགྱུར་ཏེ། གནོད་པ་བྱེད་པ་སེལ་ལོ། །མཆོད་པ་ཚུལ་
བཞིན་བསྔགས་པར་བྱས་ཏེ་སྐད་གསལ་བར་བཀླགས་ཏེ་ཕྱོགས་བཞི་སྟེང་འོག་ཏུ་ཡུངས་ཀར་གཏོར་ན། སེར་བ་དང༌། རླུང་དང༌། ཀླུས་གནོད་པར་བྱེད་པ་བཅིངས་པར་འགྱུར།
ལྟས་ངན་པ་དང༌། མི་དགེ་བ་དང༌། བཀྲ་མི་ཤིས་པ་དང༌། གཟའ་དང༌། འབྱུང་པོ་དང༌། ཤ་ཟ་དང༌། གནོད་སྦྱིན་དང༌། སྲིན་པོ་ཡང་ཕྱིར་བསྐྲད་པར་འགྱུར། དཔག་ཚད་ཁོར་ཁོར་ཡུག་ཏུ་
མཚམས་བཅད་པར་འགྱུར། ནད་དང༌། གནོད་པར་སེམས་པ་དང༌། ལས་ཀྱི་རྒོལ་བའི་དགྲ་བགེགས་ཐམས་ཅད་བཟློག་པར་འགྱུར་རོ། །ལོ་ཏོག་དང༌། འབྲས་བུ་དང༌། ཁུ་བ་རྒྱས་པ་དང༌། སྨིན་
པ་དང༌། ཆེ་བར་འགྱུར། འབྱུང་པོ་དང༌། གནོད་པ་ཐམས་ཅད་ཀྱིས་མི་ཚུགས་པར་འགྱུར་རོ། །རྡོ་རྗེ་གནམ་ལྕགས་མཆུ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ།
ཨཱཪྱ་ཀྲིཥྞཱ་ཡ་ཨཽ་ཥྛ། བོད་སྐད་དུ། འཕགས་པ་ལྕགས་མཆུ་ནག་པོ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་

94-1-378a

གཅིག་ན། བཅོམ་ལྡན་འདས་འདམ་བུའི་ཁྲོད་ན་གཟིངས་པའི་འདུག་གནས་ན་བཞུགས་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་
བཀའ་སྩལ་པ། ཀུན་དགའ་བོ། འཛམ་བུའི་གླིང་གི་གནས་དེར་འདོང་ངོ༌། །བཙུན་པ། དེ་ལྟར་བགྱིའོ། །ཞེས་གསོལ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་
མཉན་ཏོ། །དེ་ནས་བཅོམ་ལྡན་འདས་འཛམ་བུའི་གླིང་གི་སེམས་ཅན་རྣམས་ལ་ཐུགས་བརྩེ་བའི་ཕྱིར་ཀླུའི་རྒྱལ་པོ་མ་དྲོས་བ་དང༌། རྒྱ་མཚོ་དང༌། དགའ་བོ་དང༌། འཇོག་པོ་དང༌།
མཐའ་ཡས་དང༌། དུང་སྐྱོང་དང༌། གཟི་ཅན་དང༌། ཨེ་ལའི་འདབ་མ་དང༌། མདོང་ས་བུ་དང༌། ཀླུའི་རྒྱལ་པོ་གློག་འབྱིན་དང༌། ཀླུའི་རྒྱལ་པོ་ཆུ་ལྷ་དང༌། ཀླུའི་རྒྱལ་པོ་སྤྲིན་བསྐུལ་དང༌།
ཀླུའི་རྒྱལ་པོ་མགོ་དགུ་པ་དང༌། ཀླུའི་རྒྱལ་པོ་མགོ་བདུན་པ་དང༌། ཀླུའི་རྒྱལ་པོ་མགོ་ལྔ་པ་དང༌། མགོ་དྲུག་པ་དང༌། མགོ་གསུམ་པ་དང༌། མགོ་གཉིས་པ་དང༌། མགོ་སྟོང་པ་རྣམས་ལ་
བཅོམ་ལྡན་འདས་ཀྱིས་གནས་བོར་ཤིག །ཨ་ན་ན་སྟེ། བི་ན་ན་སྟེ། བི་ཤི་ཀི་ཤི། ཨ་གུ་བི་གུ་རེ་རེ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། སྟཾ་བྷ་ཡ། བྷཉྫ་ཡ། པ་ས་ཤ་རཱི་རཱ་ཎི། མི་ཏྲ་མི་ཏྲ། མ་ཏྲ་མ་ན་
སྭཱཧཱ། སྔགས་ཚན་དང་བོ་དེས་ཀླུ་རྣམས་འཁྲུགས་ནས་བརྒྱལོ། །བཅོམ་ལྡན་འདས། མེ་ཏོག་དང༌། འབྲས་བུ་དང༌། སྨན་རྣམས་དང༌། རྩི་ཤིང་དང༌། མྱུ་གུ་དང༌། འདབ་མ་དང༌། མེ་ཏོག་

94-1-378b

རྣམས་བསྐམས་པར་རྔོ་མི་ཐོགས་ལགས་སོ། །ཆར་ཆུ་དུས་སུ་འབེབས་སོ། །རྩི་ཤིང་དང༌། ནགས་ཚལ་སྐྱེད་བར་བགྱིད་ལགས་སོ། །འཛམ་བུའི་གླིང་གི་མི་རྣམས་ཀྱི་ལོངས་སྤྱོད་ལ་འཚེ་བར་རྔོ་
མི་ཐོགས་ལགས་སོ། །སེམས་ཅན་རྣམས་ལ་འཚེ་བར་མི་བགྱིད་ལགས་སོ། །གལ་ཏེ་བཅོམ་ལྡན་འདས་ཀྱིས་བཀའ་ལས་འདས་ན། བདག་ཅག་ཀླུ་རྣམས་ཀྱི་ལུས་འཁུམས་པར་གྱུར་ཅིག།
གནས་མེད་པར་གྱུར་ཅིག །ལུས་རྩུབ་པར་གྱུར་ཅིག །མཛེ་དང༌། ཤུ་བ་དང༌། ཤ་བཀྲ་འབྱུང་བར་གྱུར་ཅིག །མགོ་འགས་པ་དང༌། སྙིང་འབྲུལ་བར་གྱུར་ཅིག །ཅེས་བྲོ་བོར་རོ། །བཅོམ་ལྡན་
འདས་ལ་མངོན་པར་དད་པའི་འབྱུང་པོ་བརྒྱ་སྟོང་དག་ཀྱང་སེམས་ཅན་ཐམས་ཅད་ཀྱི་ཕྱིར་འོངས་ཏེ། དེ་དག་ཁྱེད་ལ་གནོད་པ་ཆེན་པོ་བྱེད་པར་འགྱུར་དུ་འོང་གི །ནིར་གཙྪ་ཏ། ནིར་གཙྪ་ཏ། ནིར་
གཙྪ་ཏ། མྱུར་དུ་བྱེར་ཅིག །ཁྱེད་ཅག་ལས་གང་དག་སྡང་བའི་སེམས་དང་ལྡན་པ་དེ་དག་ནི། ཕུང་བར་གྱུར་ཅིག །གང་དག་བྱམས་པའི་སེམས་དང་ལྡན་ཞིང་ཉེས་པར་མི་འདོད་ལ། སྲུང་
བར་འདོད་པ་དེ་དག་ནི། ཁྱེད་ཅག་གི་ལུས་ལ་འཇུག་པར་གྱིས་ཤིག །སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་པ། སུ་མུ་སུ་མུ། སུ་མུ་སུ་མུ། སུ་མུ་རུ། སུ་མུ་རུ།
སུ་མུ་རུ། སུ་མུ་རུ། སུ་སུ། མུ་རུ། མུ་རུ། མུ་རུ། མུ་རུ། མུ་རུ། མུ་རུ། མི་རི་མི་རི་སྭཱཧཱ། ལྷ་རྣམས་དང༌། ཀླུ་རྣམས་དང༌། ལྷ་མ་ཡིན་རྣམས་དང༌། གནོད་སྦྱིན་ཕོ་མོ་རྣམས་ཀྱིས། ཇི་ལྟར་

94-1-379a

འདོད་པའི་ཆར་གྱི་རྒྱུན་མྱུར་དུ་འབེབས་སོ། །ཀླུའི་གནས་ཀུན་ནས་ཆང་ཕུལ་དགུ་བླངས་ལ་ཆང་སོ་སོར་བཞག་ལ་ཡུངས་ཀར་གྱིས་བསྔགས་ཅིང་ཆུར་སྩལ།
སྔགས་རྫོགས་པ་དང༌། ཀླུའི་གནས་སུ་བསྐྱལ་ལོ། །ཆར་ཇི་ལྟར་འདོད་པ་བཞིན་འབབ་པར་འགྱུར་རོ། །སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་སེམས་ཅན་རྣམས་ལ་
ཕན་པར་ལྷག་པར་དགོངས་པ་མངའ་བ། བྱམས་པ་ལ་གནས་པ། ཐུགས་རྗེ་དང་ལྡན་པ། དགའ་བ་ལ་གནས་པ། གཏང་སྙོམས་ལ་གནས་པ་གཤེགས་ཤིག །ཀྵི་ཕྲན་ནིར་གཙྪ་
ཏ་སྭཱཧཱ། ནཱ་ག་ཡུ་ཡུ་སྭཱཧཱ། སྤྲིན་ལ་བལྟ་ཞིང་ཕྱོགས་བཞིར་ཁ་བལྟས་ལ་ཕྱག་བྱ་ཞིང་ལྔ་བཅུར་བཟླས་ན། ཆར་ངེས་པར་མྱུར་དུ་འབབ་བོ། །ཆར་འབེབས་པའི་ཚེ་ཀླུ་མི་སྲུན་
པའི་གནས་སུ་སོང་ལ་ལུས་སྤོས་ཆུས་བཀྲུས་ལ་ཟས་དཀར་གསུམ་འཚལ་ལ་ཤ་ཆང་སྒོག་བཙོང་སྤང་བར་བྱའོ། །བྱམས་བའི་སེམས་དང་ལྡན་པར་བསམ་ལ་ཁ་ཤར་ཕྱོགས་
སུ་བལྟས་ནས་འཕགས་པ་རྣམས་ལ་གསོལ་བ་གདབ་བོ། །རི་བུ་རི་བུ། པ་ལ་ཡ་ཐ། ཧཱུཾ་ཧཱུཾ་ཕཊ་ཕཊ། བཛྲ་བཛྲེ་ཛྭ་ལ་ཡ་སྭཱཧཱ། སརྦ་དུ་ཤང་ན། བི་ར་ན་ཤ་ག་སྭཱཧཱ། ག་རུ་ཊི་ཧྲི་ཏི་
སྭཱཧཱ། ཡ་སྟགས་ལ་བླ་རེ་སྔོན་པོས་དབུབ། རྒྱལ་མཚན་སྔོན་པོ་གཟུགས། རིག་སྔགས་འཆང་སྟན་སྔོན་པོ། གོས་སྔོན་པོ། རྐང་པ་ཡང་སྔོན་པོར་བགྲད། ལྷ་བཤོས་སྔོན་པོ།

94-1-379b

བུམ་པ་ཆུས་བཀང་བ་བཞི་དཀྱིལ་འཁོར་གྱི་གྲུ་བཞིར་བཞག །དབུས་སུ་ཀླུའི་རྒྱལ་པོ་རྒྱ་མཚོའི་གཟུགས་དགོད། ཤར་གྱི་པདྨ་ལ་ཀླུའི་རྒྱལ་པོ་མགོ་གསུམ་པ་དགོད། ལྷོ་ཕྱོགས་ཀྱི་པདྨ་ལ་
ཀླུའི་རྒྱལ་པོ་མགོ་བདུན་པ་དགོད། ནུབ་ཕྱོགས་ཀྱི་པདྨ་ལ་ཀླུའི་རྒྱལ་པོ་མགོ་དགུ་པ་དགོད། བྱང་ཕྱོགས་ཀྱི་པདྨ་ལ་ཀླུ་མགོ་ལྔ་པ་དགོད། འཕྲིན་ལས་ཀྱི་གཞུང་ལས་འབྱུང་བ་ཡང་དགོད། ཨོཾ་
ཧི་ཧུ་ལ་ཕཊ་ཕཊ། ཧཱུཾ་བཾ་ཛ་ཡ་ཕཊ་ཕཊ། ནཱ་ག་ལི་ཛྭ་ལ། ཤད་ཤད། ཛྭ་ལི་བི་ཀྲི་ཏ། བཛྲ་བཛྲ་ལ་མཧཱ་བ་ལ་བཱིཪྱ་པ་ར་ཀྲོ་དྷ། ད་ར་ཙི། པྲ་མེ་རུ། ཕཊ་ཕཊ་དུ། གཟུངས་འདི་བརྗོད་མ་ཐག་
ཏུ་ས་ཆེན་པོ་རྣམས་གཡོ་བར་འགྱུར་རོ། །ཀླུའི་རྒྱལ་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་ཁས་བུབ་ཏུ་འགྱེལ་ནས་རབ་ཏུ་འདར་ཏེ་བརྒྱལ་ནས་འདྲེ་ལྡོག་ཅིང་དུའོ། །དེ་ནས་ཀླུའི་
རྒྱལ་པོ་རྣམས་ཀྱིས་བཅོམ་ལྡན་འདས་ལ་སྨྲེ་ཞིང་སྔགས་འདིས་ཀླུ་རྣམས་ཤིན་ཏུ་ཚིག་གོ །མ་རུངས་ལགས་སོ། །ཞེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཀླུའི་
རྒྱལ་པོ་རྣམས་ཀྱིས་འཛམ་བུའི་གླིང་གི་སེམས་ཅན་ལ་ཕན་པ་དང༌། བདེ་བ་དང༌། ལོ་ལེགས་པ་དང༌། སྲུང་བ་དང༌། བསྐྱབ་པ་དང༌། ཞིང་རྣམས་ཀྱི་མིག་ཤིན་ཏུ་གང་བར་གྱིས་ཤིག།
ལོ་ཏོག་ཕུན་སུམ་ཚོགས་པ་སྒྲུབས་ཤིག །མི་རྣམས་དང༌། མི་མ་ཡིན་པ་རྣམས་ལ་རྣམ་པར་འཚེ་བར་མ་བྱེད་ཅིག །ཆར་གྱི་རྒྱུན་ཕོབས་ཤིག །འོན་ཀྱང་ཁྱེད་ཀྱིས་ཡུན་རིང་པོའི་བདེ་བ་

94-1-380a

དང༌། ཀླུའི་གནོད་པ་ཀུན་དང་བྲལ་བར་འགྱུར་རོ། །རྐང་མང་ཁྱེད་ཅག་བདེ་ལེགས་ཤོག །རྐང་བཞི་ཁྱེད་ཅག་བདེ་ལེགས་ཤོག །རྐང་གཉིས་ཁྱེད་ཅག་
བདེ་ལེགས་ཤོག །རྐང་མེད་ཁྱེད་ཅག་བདེ་ལེགས་ཤོག །ཁྱེད་ཅག་ལམ་འགྲོ་བདེ་ལེགས་ཤོག །ཕྱིར་འོང་རྣམས་ཀྱང་བདེ་ལེགས་ཤོག །ཁྱེད་ཅག་སྡིག་པར་མ་གྱུར་ཅིག །སངས་
རྒྱས་ལྷ་རྣམས་སྟོང་དག་གིས། །ཡོངས་སུ་བསྐོར་ཏེ་གཤེགས་མཛད་ཀྱི། །སྡང་སེམས་ལྡན་པ་རྣམས་བྱེར་ཅིག །སྙིང་རྗེའི་བདག་ཉིད་ཅན་རྣམས་འཁོད། །གླིང་འདིར་ཆར་ཕོབ་དོན་
རྣམས་ཀྱིས། །ས་དང་བར་སྣང་གནས་པ་རྣམས། །སྐྱེ་རྒུ་རྣམས་ལ་བྱམས་བྱེད་ཤོག །ཆར་མེད་ཐན་པ་བྱུང་བའི་ཚེ། །སྔགས་ཆེན་དང་པོ་བརྒྱ་བཟླའོ། །བར་མ་ལྔ་བཅུ་བཟླ། ཐ་མ་བདུན་
བཟླ་བར་བྱའོ། །སྤྲིན་ལ་བལྟ་ཞིང་བར་བར་སུས་ཀྱང་མ་ཚོར་བར་ཤུབ་བུར་བཟླའོ། །གྲངས་ལས་ཐལ་ན། སེར་བར་འགྱུར་བས་སྡིག་ཆེའོ། །ཀླུ་གནད་ལ་གཏད་པ་ཡིན་པས་སྡིག་ཆེའོ།།
ལན་གྲངས་ཡང་ཡང་མི་གདབ་བོ། །ཞག་གཅིག་གམ། ཞག་གཉིས་སམ། ཞག་ལྔར་ཆར་གྱི་རྒྱུན་མི་འབབ་མི་སྲིད་དོ། །ཆོས་ཀྱི་རྒྱལ་པོ་རྒ་ཤི་མི་མངའ་བ། །ཀུན་གྱི་སྨོན་ལམ་མྱུར་དུ་
འགྲུབ་འགྱུར་ཤོག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཀུན་དགའ་བོ་དང༌། དགེ་སློང་དེ་དག་རྣམས་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་

94-1-380b

མངོན་པར་བསྟོད་དོ། །འཕགས་པ་ལྕགས་མཆུ་ནག་པོའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ལོ་ཧ་དུཎྜ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ལྕགས་མཆུ་ཞེས་
བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གི་ཐོས་པ་དུས་གཅིག་ན། བཅོམ་ལྡན་འདས་ཡུལ་མ་ག་དྷ་ན་རྒྱུ་ཞིང་ཨ་མྲའི་
ཚལ་དུ་གཤེགས་ཏེ་བྱོན་ནས་ཨ་མྲའི་ཚལ་དུ་ལུས་འཕགས་རིའི་དབང་པོའི་བྲག་ཕུག་ན་བཞུགས་སོ། །དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། ལྷ་མ་ཡིན་རྣམས་དང༌། མི་རྣམས་ནི། བསྟན་པ་ལ་གནོད་པར་བགྱིད་པ་སྟེ། བཅོམ་ལྡན་འདས། ལྷ་མ་ཡིན་དང༌། འཁོར་དུ་མི་གཏོགས་པའི་བསྟན་པ་ལ་ཡུན་རིང་
བར་གནོད་པའི་ཕྱིར་རྒོལ་བའི་དགྲ་ལགས་ན། དེ་ལ་བཅོམ་ལྡན་འདས་ཀྱིས་ཞི་བས་མི་འདུལ་ན། བདག་ལ་དྲག་པོས་འདུལ་བའི་ཆོས་བསྟན་དུ་གསོལ། ཐེག་པའི་ཆོས་དགྲ་སྲུང་དུ་
གསོལ༑ དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ། །ལྷའི་དབང་པོ། ཁྱོད་ཀྱིས་ཐམས་ཅད་ལ་མི་འཇིགས་པ་སྦྱིན་བའི་

94-1-381a

ལྕགས་མཆུའི་གཟུངས་མ་རུངས་པ་འཇོམས་པ། དོན་ཐམས་ཅད་བྱེད་པ། དམ་བའི་ཆོས་སྲུང་བ། འཇིགས་པ་ཐམས་ཅད་རབ་ཏུ་ཞི་བར་བྱེད་པ། ནད་ཐམས་
ཅད་རབ་ཏུ་ཞི་བར་བྱེད་པ། དུག་ཐམས་ཅད་འཇིལ་བ། མཚོན་ཐམས་ཅད་རེངས་བར་བྱེད་བ། ཐེག་བའི་ཆོས་དགྲ་སྲུང་པ། རྐང་མེད་དང༌། རྐང་གཉིས་དང༌། རྐང་བཞི་ཐམས་
ཅད་རེངས་པར་བྱེད་པ། རྐང་གཉིས་ཐམས་ཅད་སྐྲག་ཏུ་འཇུག་པ། དགྲ་ཐམས་ཅད་ཕུང་བར་བྱེད་པ། ལྷ་མ་ཡིན་དང༌། ནམ་མཁའ་ལྡིང་དང༌། སྦྱིན་བྱེད་མའི་བུ་དང༌། ཤ་ཟ་
དང༌། བརྗེད་བྱེད་དང༌། སྨྱོ་བྱེད་དང༌། བྲམ་ཟེའི་སྲིན་པོ་དང༌། འབྱུང་པོ་དང༌། རོ་ལངས་དང༌། བྱའི་གདོན་དང༌། སྲུལ་པོ་དང༌། ནམ་གྲུ་དང༌། གནོན་པོའི་གདོན་དང༌། གནོན་པོ་དང༌།
བརྗེད་བྱེད་ཀྱི་གདོན་དང༌། ལྷའི་གདོན་དང༌། ཀླུའི་གདོན་དང༌། གནོད་སྦྱིན་གྱི་གདོན་དང༌། དྲི་ཟའི་གདོན་དང༌། མིའམ་ཅིའི་གདོན་དང༌། ལོག་འདྲེན་གྱི་གདོན་དང༌། མ་མོའི་གདོན་
ཕུང་བར་བྱེད་པ། ཟས་ཀྱི་རིགས་མི་མཐུན་པ་ཟ་བ་ཕུང་བར་བྱེད་བ། རིམས་ནད་ཐམས་ཅད་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌།
འདུས་པ་ལས་གྱུར་པ་དང༌། འགྲོ་བ་དྲག་ཤུལ་དུ་སྤྱོད་པ་ཕུང་བར་བྱེད་པ། འཐབ་པ་དང༌། རྩོད་བ་དང༌། འཚང་འབྲུ་བ་ཐམས་ཅད་རབ་ཏུ་ཞི་བར་བྱེད་པ་ལྕགས་ཀྱི་མཆུའི་གཟུངས་

94-1-381b

ནམ་མཁའ་ལྡིང་དྲག་པོའི་གཟུངས་འདི་ཟུངས་ཤིག །བསྟན་པ་ལ་གནོད་པ་སྐྲག་པར་བྱེད་པ། ཆར་དྲག་པོ་དང༌། སེར་བ་དྲག་བོ་འབེབས་པར་བྱེད་པའི་གཟུངས་བརྗོད་པར་བྱའོ། །ཏདྱ་ཐཱ།
ཨེ་ཧེ་མེ་ཏེ། པྲ་མེ་ཏ་ཏྲ། གོ་ལེ་བོ་ལེ་ལེ་བོས་སོ། མོཏྟེ་པ་ད་ཏེ། ཁཱ་རཏྟེ། ཁཱ་ར་ཎེ། གཱ་ནཱ་གཱ་ནེ། ནཱ་ག་པུ་ག་ཎེ། མོ་ནེ་པྲ་ཧཱི་མོ་ནེ། ཀཱ་ལི་པྲ་ཀཱ་ལི་ཙཎྜེ། མཧཱ་ཙཎྜེ། པྲ་ཏི་ཙཎྜེ། བེ་གེ་སོ་ན།
གོ་ནཱ་མོ་ཧཱ། པྲ་མོ་ཧཱ། མཧཱ་མོ་ཊཱ། པྲ་མོ་ཧཱ། ནཱ་ཤ་ནི། པྲ་ནཱ་ཤ་ནཱ་དྷི་པྲ་ཏི། བལ་གཱ་ནི། པྲ་བ་ལ་གཱ་ཎི། ནིད་དྱ་ཎི། པཱ་ཎི་ཋཱ་ནི། ཀྲོ་དྷ་ནི། པྲ་ཏི་ཀྲོ་དྷ་ནི། ཧ་ན་ཧ་ན། བི་ཧ་ན་བི་ཧ་ན། སརྦ་
དུཥྚ་པྲ་དུཥྚཱན། ནཱ་ཤ་ཡ་སརྦ་ཨ་བྷ་ཡ་པྲ་དེ་ཧཱུཾ་ཕཊ། སྔགས་འདི་བརྗོད་པ་ཙམ་གྱིས་ཕྱོགས་བཅུ་ཀུན་ཏུ་གཡོས། ཀུན་ཏུ་རབ་ཏུ་གཡོས། འགུལ། རབ་ཏུ་འགུལ་ལོ། །གནོད་པ་ཐམས་
ཅད་ཁ་བུབ་ཏུ་བརྒྱལ་ལོ། །སྐེ་ཚེ་དང༌། ཉུངས་ནག་ཏུ་བསྲེས་ལ་ཆུ་བོ་དང༌། རྒྱ་མཚོ་དང༌། རི་བོ་ལ་གཏོར་རོ། །དེ་ཕྱིན་ཆད་ཆར་འབེབས་པར་བྱེད་དོ། །ཡང་ཆུ་བོ་དང༌། རྒྱ་མཚོ་དང༌། ཆུ་
མིག་དང༌། རྫིང་བུ། ལུ་མ། འབབ་ཆུ་གཉན་རྒུར་བུ་རམ། སྦྲང༌། ཤིང་མངར། ཤ་ཀ་ར། ཀླུ་སྨན་སྣ་ཚོགས་འོ་མ་ལ་བསྔགས་ལ་གཏོར་རོ། །དེའི་ཕྱིར་སེར་བ་ཆེན་པོ་འབེབས་སོ། །
ཡིད་ཟློས་བགྱིས་ཏེ་སྤྲིན་ལ་བལྟས་ལ་ལྷ་ཕྱག་བྱ་ཞིང་བཟླས་ན། ཇི་ལྟར་འདོད་པའི་སེར་བ་ཆེན་པོ་འབབ་པར་འགྱུར་རོ། །ཤེས་རབ་ཅན་གྱིས་འཕགས་པ་ལྕགས་ཀྱི་མཆུའི་གཟུངས་

94-1-382a

འདི་ཟུངས་ཤིག །ཆོངས་ཤིག །རྗོད་ཅིག །གཞན་ལ་མ་སྤེལ་ཅིག། སྦོས་ཤིག །ཐུན་མོང་དུ་མིན་ནོ། །རྒྱ་མཚོའི་ཆུ་རྔོ་བཞིན་མི་མངོན་པར་སྦོས་ཤིག །
གཞན་གྱིས་མི་ཐུབ་པའི་དྲག་པོའི་གཟུངས་འཐབ་པའམ། རྩོད་པའམ། འགྱེད་པའམ། གང་དུ་འགྲོ་ཡང་རུང་སྟེ། ཐམས་ཅད་དུ་རྒྱལ་བར་འགྱུར་རོ། །རྒྱལ་མཚན་གྱི་རྩེ་མོ་
ལ་བྱང་བུ་གཟུགས་སོ། །སྔགས་པ་རིགས་ཀྱི་བུའམ། རིགས་ཀྱི་བུ་མོ་གང་དང་གང་གིས་ཡིད་རྩེ་གཅིག་ཏུ་བྱའོ། །དགེ་སློང་ཕ་དང༌། དགེ་སློང་མ་དང༌། དགེ་ཚུལ་ཕ་དང༌།
དགེ་ཚུལ་མའམ། དགེ་བསྙེན་ཕའམ། དགེ་བསྙེན་མ་གང་ཡང་རུང་བ་བསྟན་པ་ལ་གནོད་པ་བཟློག་པའི་ཕྱིར་ཡིད་ལ་ཟུངས་ཤིག །ཆོངས་ཤིག །དེ་སྐད་ཅེས་བཅོམ་ལྡན་
འདས་ཀྱིས་བཀའ་སྩལ་པ་དང༌། ལྷའི་དབང་པོ་བརྒྱ་བྱིན་དང༌། ལྷ་མ་ཡིན་དང༌། དྲི་ཟར་བཅས་པའི་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་
མངོན་པར་བསྟོད་དོ། །འཕགས་པ་ལྕགས་མཆུ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ལོ་ཧ་དུཎྜེ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ལྕགས་
ཀྱི་མཆུ་ཞེས་བྱ་བའི་གཟུངས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་

94-1-382b

ཡུལ་མ་ག་དྷ་ནས་རྒྱུ་ཞིང་ཨ་མྲའི་ཚལ་དུ་གཤེགས་ཏེ་བྱོན་ནས་ཨ་མྲའི་ཚལ་དུ་ལུས་འཕགས་རིའི་དབང་པོའི་བྲག་ཕུག་ན་བཞུགས་སོ། །དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་
ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། ལྷ་མ་ཡིན་རྣམས་ནི། རབ་ཏུ་ལྷ་རྣམས་ཀྱི་ཡུན་རིང་བོའི་དགྲ་ལགས་ན། དེ་ལ་བཅོམ་ལྡན་འདས་ཀྱིས་དྲན་པའི་ཆོས་བསྟན་དུ་གསོལ། འཛམ་བུའི་
གླིང་པའི་འཇིག་རྟེན་ཤཱཀྱ་ཐུབ་པའི་ཞིང་ཁམས་ན་མིར་གྱུར་པའི་སེམས་ཅན་རྣམས་ཀྱི་འཁོར་ན་དགེ་སློང་ཕ་དང༌། དགེ་སློང་མ་དང༌། དགེ་ཚུལ་ཕ་དང༌། དགེ་ཚུལ་མ་དང༌། དགེ་བསྙེན་ཕ་
དང༌། དགེ་བསྙེན་མ་དང༌། དམ་པའི་ཆོས་འཇིག་པ་ལ་སྲུང་བའི་ཐབས་བསྟན་དུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་
བཀའ་སྩལ་ཏོ། །ལྷའི་དབང་པོ། ཁྱོད་ཀྱིས་ལྕགས་ཀྱི་མཆུའི་གཟུངས། ཐམས་ཅད་སྐྲག་པར་བྱེད་པ། ལྷ་མ་ཡིན་ལ་ཐོག་སྨད་ལྔ་འབེབས་པ། འཇིག་རྟེན་གྱི་རིམས་ནད་ཞི་བར་བྱེད་
པ༑ འཇིག་རྟེན་ཐམས་ཅད་དུ་ཞི་བར་བྱེད་པ། དུག་ཐམས་ཅད་འཇིལ་བ། མཚོན་ཐམས་ཅད་རེངས་པར་བྱེད་པ། རྐང་མེད་པ་དང༌། རྐང་གཉིས་པ་དང༌། རྐང་བཞི་ཐམས་ཅད་རེངས་

94-1-383a

པར་བྱེད་པ། དགྲ་ཐམས་ཅད་ཕུང་བར་བྱེད་པ། ལྷ་མ་ཡིན་དང༌། ནམ་མཁའ་ལྡིང་དང༌། སྦྱིན་བྱེད་མའི་བུ་དང༌། ཤ་ཟ་དང༌། བརྗེད་བྱེད་དང༌། སྨྱོ་བྱེད་དང༌། འགྲོ་
བ་དྲག་ཤུལ་དུ་སྤྱོད་པ་རབ་ཏུ་འཇིག་པར་བྱེད་པ། འཐབ་པ་དང༌། རྩོད་པ་དང༌། འགྱེད་པ་དང༌། མཚང་འདྲུ་བ་ཐམས་ཅད་རབ་ཏུ་ཞི་བར་བྱེད་པའི་འཕགས་པ་ལྕགས་མཆུ་འདི་ཟུངས་
ཤིག །ཐམས་ཅད་མི་འཇིགས་པའི་ལྕགས་ཀྱི་མཆུའི་གཟུངས་ཀྱི་སྔགས་བརྗོད་པར་བྱའོ། །ཏདྱ་ཐཱ། བ་ག་ཙ་ནི། ཤུ་ཏི་ཤུ་མ་ལི། ག་ཤ་ཤ་ཤ་ཏ་ཏ་བཱི་ར་ཏི། ཧུ་ཡུ་ཧུ་ཡུ་རི་ཏི་སྭཱཧཱ།
རྒྱ་མཚོ་ལ་འབར་ལི་ཏི་གཏོར་རོ། །ཇི་ལྟར་འདོད་པ་འབབ་བོ། །ཀླུའི་གནས་སུ་ཕུར་བུ་ས་ཡ་བྱེ་བ་གྲངས་མེད་པ་བཟླས་ལ་ཀླུའི་གནས་སུ་བཏབ་ན། སེར་བ་དང༌། ཐོག་ཇི་ལྟར་འདོད་
པ་བཞིན་དུ་འབབ་བོ། །སརྦ་ནཱ་གཱ་ནཱཾ་ཨ་པ་བཱིཪྱཱ་ཕོབ། ནཱ་ག་ཤར་ཤར་ཕོབ། ནཱ་ག་རཀྵ་ཕོབ། རི་ཙ་སྲི་བཛྲ་ཧཱུཾ་ཕཊ། དྲག་པོ་ཡུལ་ཁམས་ཀྱི་དགྲར་གྱུར་པ་ཟློག་པ། མེས་གཏོར་བའི་
ཐོག་སྨད་ལྔ་འབེབས་པ། ལྷའི་དབང་པོ་ཐམས་ཅད་ཟིལ་གྱིས་མནན་པའི་ལྕགས་ཀྱི་མཆུའི་གཟུངས་འ་དི་ལྷ་མ་ཡིན་རྨོངས་སུ་འཇུག་པ། འཁོར་རྣམ་བཞི་སྲུང་བ། ཐེག་པ་ཆེན་པོའི་
ཆོས་དགྲ་སྲུང་བའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ལྷའི་དབང་པོ་བརྒྱ་བྱིན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་

94-1-383b

པ་ལྕགས་མཆུའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་ཀུཎྜ་ལྱ་མྲྀ་ཏ་ཧྲྀ་ད་ཡ་ཙ་ཏུར་ནཱ་མ་དྷཱ་རཱ་ཎཱི། བོད་སྐད་དུ། འཕགས་པ་བདུད་རྩི་ཐབ་སྦྱོར་གྱི་སྙིང་པོ་བཞི་པ་ཞེས་བྱ་བའི་
གཟུངས། དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །དེ་ནས་ཁྲོ་བོ་ཆེན་པོ་བདུད་རྩི་ཐབ་སྦྱོར་གྱིས་འཁོར་འདུས་པ་
ཐམས་ཅད་ལ་གླང་པོ་ཆེའི་ལྟ་སྟངས་ཀྱིས་བལྟས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདིའི་སེམས་ཅན་རྣམས་ནི། བསོད་ནམས་དམན་པ་དང༌། ཚུལ་ལ་
མི་གནས་པ་དང༌། ཕ་མ་ལ་མ་གུས་པ་དང༌། བསོད་ནམས་ཆུང་བ་དང༌། དད་པ་མ་མཆིས་པ་དང༌། གླགས་ཚོལ་བ་དང༌། རྟག་ཏུ་ཟང་ཟིང་ལ་བརྐམ་པ་དང༌། རྟག་ཏུ་ལོག་འདྲེན་དང༌། འཚེ་བ་དང༌།
ཤ་ཟ་རྣམས་ཀྱིས་ཟིན་པ་ལགས་ཏེ། བགེགས་དང་ལོག་འདྲེན་དེ་དག་གཞིག་པ་དང༌། མཐར་གཏུགས་པའི་སླད་དུ་གསང་སྔགས་བཤད་པར་འཚལ་ལོ། །དེ་ནས་བཅོམ་ལྡན་འདས་ཀྱིས་རྡོ་རྗེ་
ཁྲོ་བོ་ལ་འདི་སྐད་ཅེས་བཀའ་སྩལ་ཏོ། །བདུད་རྩི་ཐབ་སྦྱོར། གང་ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུས་པ་ལེགས་སོ་ལེགས་སོ། །ཁྱོད་ལ་དེ་བཞིན་གཤེགས་པས་གནང་གི །སེམས་ཅན་
ཐམས་ཅད་ཀྱི་དོན་གྱི་ཕྱིར་སྔགས་ཤོད་ཅིག །དེ་ནས་ཁྲོ་བོ་བདུད་རྩི་ཐབ་སྦྱོར་གྱིས་བཅོམ་ལྡན་འདས་དང༌། ལག་ན་རྡོ་རྗེའི་ཞབས་ལ་གཏུགས་ནས་གསང་སྔགས་བཤད་པ། ན་མོ་རཏྣ་ཏྲ་ཡཱ་ཡ།

94-1-384a

ན་མ་ཤྩཎྜ་བཛྲ་པཱ་ཎ་ཡེ། མཧཱ་ཡཀྵ་ས་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ། པྲ་ཛྭ་ལ་ཏི་དཱིཔྟ། ཏཾ་ཥྚཱོ་ཏེ་ཀ་ཊ། བྷ་ཡ་བྷེ་ར་ཡ། ཨ་སི་མུས་ལ། བཛྲ་བ་ར་ཤུ་བཱ་ཤ་ཧསྟཱ་
ཡ། ཏདྱ་ཐཱ། ཨོཾ་ཧུ་ལུ་ཧུ་ལུ། ཨ་མྲྀ་ཏ་ཀུནྜ་ལ་ནི། ཁ་ཁ་ཁ་ཁ། ཁ་ན་ཁ་ན། ཁཱ་ད་ཁཱ་ད། ཁཱ་ཧི་ཁཱ་ཧི། ཏིཥྛ་ཏིཥྛ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། གྲིཧྞ་གྲིཧྞ། བནྡྷ་བནྡྷ། གརྫ་
གརྫ། ཏརྫ་ཏརྫ། བི་སྥོ་ཊ་ཡ་བི་སྥོ་ཊ་ཡ། བྷ་ག་ཝཱན། ཨ་མྲྀ་ཏ་ཀུཎྜ་ལཱི། མུརྦྷཱ་ན་ཏཱ་ཌ་ཡ་བཛྲེ་ཎ། སརྦ་བིགྷྣ་ན། བི་ནཱ་ཡ་ཀ་ན། ནི་བཱ་ར་ཡ། མཧཱ་ག་ཎ་པ་ཏི་ཛཱི་བི་ཏཱ་ན་ཏ། ཀཱ་རཱ་ཡ་
ཧཱུཾ་ཕཊ་ཕཊ་ཕཊ། ཨོཾ་ཀྲོ་དྷ་ག་ཎ་པ་ཏ་ཡེ་སྭཱཧཱ། བདུད་རྩི་ཐབ་སྦྱོར་གྱི་སྔགས་དང་པོའོ། །ན་མོ་རཏྣ་ཏྲ་ཡ་ཡཱ། ན་མ་ཤྩ་ཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་བ་ཏ་ཡེ། ན་མོ་མཧཱ་བཛྲ་ཀྲོདྷཱ་
ཡ་དཾཥྚོ་ཏ་ཀ་ཊ། བྷེ་ར་ཝཱ་ཡ། ཨ་སི་བཥྛ་ན་ཧསྟཱ་ཡ། ཧེ་ཧེ། པ་ཏ་པ་ཏ། དྷ་བ་དྷ་བ། ཁ་ཁ། ཁཱ་ཧི་ཁཱ་ཧི། ཨ་མྲྀ་ཏ་ཀུཎྜ་ལཱི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། གརྫ་གརྫ། ག་ཎ་
པ་ཏི་ཛཱི་བི་ཏ་ཨནྟ་ཀཱ་རཱ་ཡ་སྭཱཧཱ། གསང་སྔགས་གཉིས་པའོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡ། མ་ཧཱ་ཡཀྵ་སེ་ནཱ་པ་ཏ་ཡ། ན་མོ་བཛྲ་ཀྲོདྷཱ་ཡ། བ་མི་ལ་ཀ་ན་ཀ། ཛྭ་
ལ་བྷུ་ཥ་ཎཱི་ཡ། ག་ག་ན་ཨ་མྲྀ་ཏ་སཾ་བྷ་བཱ་ཡ། རཀྟ་མཱ་ལྱ། ཨ་ནུ་ལེ་བ་ནི་པྲི་ཡཱ་ཡ། བཛྲ་པཱ་ཎི་པྲི་ཡཱ་ཡ། བཛྲ་པ་ཎི་ཧུ་ལྱ། བ་ག་ཡཱ། དེ་བ་ནཱ་ག་ཡཀྵ་རཀྵ། རཱཀྵ་ས་པྲ་མཱརྠ་ནཱ་

94-1-384b

ཡ་༑ཏྲཻ་ལོ་ཀྱ་གོ་ཙ་རཱ་ཡ། ཤ་ཏ་སཻནྱ་བཾ་དྲཱ་པ་ཀ་རཱ་ཡཱ། ཏྲི་རཏྣ་གརྦྷོ་ཏྟ་ཏ་མཱ་ཡ། ཨ་མྲྀ་ཏ་ཀུཎྜ་ལི། ཨེ་ཧྱེ་ཧི་དཾཥྚོཏ་ཀ་ཏ་བྷཻ་ར་བཱ་ཡ། ག་ག་ནི་བི་དྱཱུ་ད་ཛྭ་ལ་སྦུ་ལིངྒ་ཤིན་ཏུ་ལྱ་རུ་བོ་དྷི་ཏཱ། སཾ་
བྷུ་ཏ་ཨོཾ། ཁ་ཁ་ཁ་ཁ། གྲིཧྞ་གྲིཧྞ། བནྡྷ་བནྡྷ། ཧ་ན་ཧ་ན། གརྫ་གརྫ། བི་སྥོ་ཊ་ཡ། དྷ་ཀ་དྷ་ཀ། ཛྭ་ལ་ཛྭ་ལ། པྲ་ཛྭ་ལ་པྲ་ཛྭ་ལ། གྲ་ས་གྲ་ས། སརྦ་བིགྷྣ་བི་ནཱ་ཡ་ཀཱ་ནཱཾ། ཧྲྀ་ད་ཡ་ཕཊ།
གནྡྷརྦ་ཧྲྀ་ད་ཡཾ་ཕཊ། རཀྵ་ཧྲྀ་ད་ཡཾ་ཕཊ། བྲཧྨ་རཱཀྵ་ས་ཧྲྀ་ད་ཡཾ་ཕཊ། སརྦ་ཛྭ་ར་ཧྲྀ་ད་ཡཾ་ཕཊ། སརྦ་ཙ་ཏུརྠ་ཀ་ཧྲྀ་ད་ཡཾ་ཕཊ། སརྦ་ནཱ་ག་ནཾ་ཧྲྀ་ད་ཡཾ་ཕཊ། ཧཱུཾ་ཧཱུཾ་ཕཊ། ད་ཧ་ད་ཧ། བ་ཙ་བ་ཙ།
ཨཱ་བི་ཤ་ཨཱ་བི་ཤ། ཨི་དཉྩ་མེ་ཀཱཪྱཾ། ཀུ་རུ་བཛྲ་དྷ་ར་ཨཱཛྙཱ་པ་ཡ་ཏི་སྭཱཧཱ། གསང་སྔགས་གསུམ་པའོ། །ན་མོ་བཛྲ་ཀྲོ་དྷ་ཡ། དཾཥྚོ་ཏྟ་ཀཱ་ཊ་བྷཻ་ར་བཱ་ཡ། ཏདྱ་ཐཱ། ཧུ་ལུ་ཧུ་ལུ། ཁ་ཁ།
ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ་སྭཱཧཱ། ཁྲོ་བོ་བདུད་རྩི་ཐབ་སྦྱོར་གྱི་གསང་སྔགས་བཞི་པའོ། །དེ་ནས་འདི་དག་གི་སྙིང་པོ་དོན་ཡོད་པ་གང་བཏོན་པ་དང༌། བཟླས་བརྗོད་བྱས་ཤིང་བསྒྲུབས་
ན༑ བདག་གི་གསང་སྔགས་ཐམས་ཅད་བཏོན་ཅིང་ལེགས་པར་བཟླས་བརྗོད་བགྱིས་པ་དང༌། བསྒྲུབས་པར་འགྱུར་བ་དེ་བཤད་པར་འཚལ་ལོ། །དེ་ལ་འདི་ནི། བདག་གི་སྙིང་པོ་ལགས་སོ། །
ཨོཾ་ཨ་མྲྀ་ཏེ་ཧཱུཾ་ཕཊ། བདུད་རྩི་ཐབ་སྦྱོར་གྱི་སྙིང་པོའོ། །རྡོ་རྗེ་ཁྲོ་བོ་བདུད་རྩི་ཐབ་སྦྱོར་གྱིས་གསང་སྔགས་རྣམས་བཤད་མ་ཐག་ཏུ་ས་ཆེན་པོ་འདི་ནི། རྣམ་པ་དྲུག་ཏུ་གཡོས་སོ། །ལོག་འདྲེན་

94-1-385a

རྣམས་ཀྱང་སྐྲག་སྟེ། སྐྱབས་མེད་ཅིང་རྟེན་མེད་པར་གྱུར་ནས་དེ་བཞིན་གཤེགས་པའི་ཐད་དུ་སོང་སྟེ་བཅོམ་ལྡན་འདས། བདག་ཅག་གི་སྐྱབས་མཛད་དུ་
གསོལ། །བདེ་བར་གཤེགས་པ། བདག་གི་སྐྱབས་མཛད་དུ་གསོལ་ཞེས་དེ་སྐད་དུ་སྨྲ་ཞིང་མགོ་ཐུར་དུ་གཏུགས་སོ། །ཀྱེ་ཀྱེ་ལོག་འདྲེན་མ་རུངས་པ་རྣམས་ལོངས་ལ་ངའི་ངག་ཉོན་
ཅིག །རྡོ་རྗེ་ཀུན་ཏུ་འབར་ཞིང་རབ་ཏུ་འབར་བས་ཁྱོད་ཀྱི་མགོ་ཤགས་ས་རེ། ངས་རལ་པ་སེར་པོ་ཅན་རྣམས་ཀྱི་གསང་སྔགས་ཀྱིས་ལྷའི་ལོ་སྟོང་གི་བར་དུ་ལོག་འདྲེན་རྣམས་བཅོམ་
པ་དང༌། གཏུབས་པ་དང༌། བརྡུངས་པ་དང༌། གཟིར་བ་དང༌། བསྐམས་པ་གང་ཡིན་པ་དེ་དྲན་པར་གྱིས་ཤིག །ངའི་མཐུ་དང༌། བརྩོན་འགྲུས་དང༌། ཕ་རོལ་གནོན་པ་ཆེན་པོ་དྲན་པར་
གྱིས་ཤིག །གང་འདི་གསང་སྔགས་འཛིན་ཅིང་འདོན་པ་དང༌། སྒྲུབ་པ་དང༌། དེ་སྲུང་བ་བྱེད་པ་དེ་ལ་གླགས་མ་ཚོལ་ཅིག །ཏིལ་སྒྲུས་པའམ། ཟས་ངན་པ་ཟ་ཡང་རུང༌། གྲོང་གི་ཆོས་
སྤྱོད་ཀྱང་རུང་སྟེ། རིག་པ་ཐམས་ཅད་སྒྲུབ་པ་ལ་གླགས་མ་ཚོལ་ཅིག །ཟན་ཟ་བའི་ཚེ་ཡང་ཁམ་དང་པོ་སྔགས་ཀྱིས་བཏབ་སྟེ་དབུལ་བར་བྱའོ། །ཉི་མ་འཆར་བའི་ཚེ་ལན་བདུན་
བརྗོད་ན། དེའི་ཕྱིར་བཞིན་རྟག་ཏུ་འབྲང་ངོ༌། །ལོག་འདྲེན་རྣམས་ཀྱང་གླགས་མི་ཚོལ་ལོ། །ཏིལ་དང༌། སྲན་ཆུང་དང༌། འབྲས་དང༌། སྤེན་ཙེ་ཡང་རུང༌། སྣུམ་འཁུར་པར་པ་ཏ་དང༌།

94-1-385b

ལ་ཕུག་ཀྱང་རུང་སྟེ། ཐམས་ཅད་ཀྱང་ཟར་ཟིན་ཀྱང་ངའི་གསང་སྔགས་འཛིན་ན། དེ་ཐམས་ཅད་འགྲུབ་པར་འགྱུར་རོ། །གཞན་ཡང་ཡོན་ཏན་དཔག་ཏུ་མེད་པར་ཤེས་པར་བྱའོ། །འཕགས་
པ་བདུད་རྩི་ཐབ་སྦྱོར་གྱི་སྙིང་པོ་རྫོགས་སོ།།    །།རྒྱ་གར་སྐད་དུ། ཨཱཪྱ་མཧཱ་བ་ལ་ནཱ་མ་མཧཱ་ཡཱ་ན་སུ་ཏྲ། བོད་སྐད་དུ། འཕགས་པ་སྟོབས་པོ་ཆེ་ཞེས་བྱ་བ་ཐེག་པ་ཆེན་པོའི་མདོ།
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རི་བཏང་བཟུང་ཆེན་པོ་ན་ཆོས་སྟོན་ཏོ། །དེ་
ནས་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་སངས་རྒྱས་ཐམས་ཅད་ཀྱིས་བསྟོད་ཅིང་བསྔགས་ཏེ་བཀུར་ནས་མངོན་པར་དགའ་བར་བྱས་པ་ཡང་དེ་
ཉིད་དུ་འདུག་པར་གྱུར་ཏོ། །དེ་ནས་སངས་རྒྱས་བཅོམ་ལྡན་འདས་ཕྱག་གིས་སེམས་ཅན་རྣམས་དབུགས་འབྱིན་ཅིང་ཤར་ཕྱོགས་ན་མེ་ལྕེ་ཀུན་ཏུ་འབར་བའི་ཕྲེང་བའི་པདྨའི་གདན་ལ་
བཞུགས་སོ། །བཅོམ་ལྡན་འདས་ཀྱི་གཡས་ལོགས་ན་སྟོབས་པོ་ཆེ་ལག་པ་བཞི་པ་ལག་པ་གཅིག་ན་ནི། རྔ་ཡབ་ཐོགས། ལག་པ་གཅིག་གིས་ནི། ཕྱག་འཚལ། གཡས་པ་ན་ནི། བེ་
ཅོན་ཐོགས། གཡོན་པ་ན་ནི། ཞགས་པ་ཐོགས་པ། སྐྲ་ཁམ་པ་གྱེན་དུ་བརྫེས་པ། མིག་དམར་བའོ། །དེའི་འོག་ན་ནི། བཅོམ་ལྡན་འདས་རྡོ་རྗེ་འཛིན་འཁོར་དང་བཅས་པའོ། །གཡས་

94-1-386a

ན་ནི། རིག་སྔགས་ཀྱི་རྒྱལ་པོ་གནོད་མཛེས་སོ། །གཡོན་ན་ནི། བདུད་རྩི་ཐབ་སྦྱོར་རོ། །དེ་ནས་སྙིང་པོ་རྣམས་ནི། ཟླ་བ་ཁམ་བལྟ་བུར་གཞག་གོ །སྙིང་
པོ་ནི༑ ཀི་ལི་ཀི་ལ་དང༌། འགྲོ་ལྡིང་བའི་གཟུངས་དང༌། ལུས་དམར་པོ་དང༌། རྡོ་རྗེས་རྣམ་པར་འཇོམས་པ་དང༌། རྡོ་རྗེའི་རྒྱན་ཆེན་ཏེ། སྙིང་པོའི་མཆོག་གོ །རིག་སྔགས་ཀྱི་རྒྱལ་པོ་དྲག་པོ་
ཆེན་པོ་དང་ཉེ་བ་ན་ནི། འཕགས་པ་མཱ་མ་ཀཱིའོ། །འཕགས་པ་བདུད་རྩི་ཐབ་སྦྱོར་གྱི་འོག་ན་ནི། རྡོ་རྗེའི་ལྕགས་ཀྱུ་དང༌། རྡོ་རྗེ་ལུ་གུ་རྒྱུད་དོ། །སྒོའི་ནང་ལོགས་སུ་ནི། ཁྲོ་བོ་རྡོ་རྗེའི་ཐོ་བ་
དང༌། རྡོ་རྗེའི་བེ་ཅོན་གཉིས་མངོན་དུ་ཕྱོགས་པར་གཞག་གོ །གཡོན་ལོགས་སུ་ནི། བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་འཁོར་དང་བཅས་པའོ། །བཅོམ་
ལྡན་འདས་ཀྱི་གཡས་ལོགས་སུ་ནི། གོས་དཀར་མོའོ། །དེའི་འོག་ཏུ་ནི། སྒྲོལ་མ་དང༌། ཁྲོ་གཉེར་ཅན་ནོ། །གཡོན་དུ་རིག་སྔགས་ཀྱི་རྒྱལ་པོ་རྟ་མགྲིན་དང༌། དེ་ལ་སོགས་པ་བྱང་ཆུབ་སེམས་
དཔའ་སེམས་དཔའ་ཆེན་པོ་བརྒྱ་ཕྲག་སྟོང་དང་ངོ༌། །དེ་བཞིན་དུ་ཤར་ཕྱོགས་སུ་ནི། ཟླ་བ་དང༌། ཉི་མ་དང༌། ཡུལ་འཁོར་སྲུང་དང༌། དབང་པོའོ། །མེའི་ཕྱོགས་ན་ནི། མེའི་ལྷ་དྲང་སྲོང་
ཆེན་པོ་རྣམས་ཀྱིས་བསྐོར་བའོ། །ལྷོ་ཕྱོགས་སུ་ནི། གཤིན་རྗེ་དང༌། ཁྱབ་འཇུག་གོ། བདེན་བྲལ་ཕྱོགས་སུ་ནི། སྲིན་པོའི་བདག་པོ་མ་མོས་བསྐོར་བའོ། །ནུབ་ཕྱོགས་སུ་ནི། ཀླུའི་

94-1-386b

བདག་པོ་ཀླུ་ལ་སོགས་པས་བསྐོར་བའོ། །རླུང་གི་ཕྱོགས་སུ་ནི། རླུང་ལྷ་འཁོར་དང་བཅས་པའོ། །བྱང་ཕྱོགས་སུ་ནི། ལུས་ངན་པོ་འཁོར་དང་བཅས་པའོ། །དབང་བདག་གི་ཕྱོགས་སུ་ནི།
དབང་བདག་ཚོགས་ཀྱིས་བསྐོར་བའོ། །ལྷ་རྣམས་ཀྱི་དབང་པོ་བརྒྱ་བྱིན་དང༌། ཁྱབ་འཇུག་དང༌། ཚངས་པ་ཆེན་པོ་དང༌། དེ་ལ་སོགས་པ་གནས་གཙང་མའི་རིས་ཀྱི་ལྷའི་བུ་ཚད་མེད་
གྲངས་མེད་དཔག་ཏུ་མེད་པ་དག་དང་ངོ༌། །སངས་རྒྱས་བཅོམ་ལྡན་འདས་འཁོར་དང་བཅས་ཏེ་སྔ་མ་བཞིན་ནོ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། གསང་བ་པའི་བདག་པོ་ལག་
ན་རྡོ་རྗེ། མདོ་སྡེ་འདི་སྒྲུབ་པ་པོ་འདི་ལ་གསང་སྔགས་ཀྱི་གཞི་འདི་རྒྱ་ཆེར་ཡང་དག་པར་བཤད་པར་བྱའོ། །དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་
རྡོ་རྗེ་དྲག་པོ་ལ་ཕྱག་འཚལ་ལོ། །ཨོཾ་ཀི་ལི་ཀི་ལི་བཛྲ། ཀཱི་ལི་ཀཱི་ལཱ་ཡ་སྭཱཧཱ། སྤྱི་གཙུག་ལ་སྭཱཧཱ། དཔྲལ་བ་ལ་སྭཱཧཱ། མིག་ལ་སྭཱཧཱ། དྲག་ཤུལ་ཅན་ལ་སྭཱཧཱ། ཤིན་ཏུ་དྲག་ཤུལ་ཅན་
ལ་སྭཱཧཱ། རྡོ་རྗེའི་ཞགས་པ་ལ་སྭཱཧཱ། ལུས་དམར་པོ་ལ་སྭཱཧཱ། ལག་ན་རྡོ་རྗེ་ལ་སྭཱཧཱ། ལག་ན་ཞགས་པ་ལ་སྭཱཧཱ། ལག་ན་རལ་གྲི་ལ་སྭཱཧཱ། ལག་ན་དགྲ་སྟ་ལ་སྭཱཧཱ། གཞུ་འཛིན་ལ་སྭཱཧཱ།
གཏུན་ཤིང་འཛིན་ལ་སྭཱཧཱ། ལག་ན་འཁོར་ལོ་ལ་སྭཱཧཱ། ལག་ན་མདུང་རྩེ་གསུམ་ལ་སྭཱཧཱ། སྙིང་པོ་ལ་སྭཱཧཱ། ཉེ་བའི་སྙིང་པོ་ལ་སྭཱཧཱ། དྲག་པོ་ལ་སྭཱཧཱ། ཀཱི་ལི་ཀཱི་ལཱ་ཡ་སྭཱཧཱ། བྱིས་པ་ཀཱི་ལི་

94-1-387a

ཀི་ལ་ལ་སྭཱཧཱ། དམར་པོ་ཀཱི་ལི་ཀཱི་ལ་ལ་སྭཱཧཱ། སྟོབས་པོ་ཆེ་ལ་སྭཱཧཱ། རལ་པ་ཅན་ལ་སྭཱཧཱ། གསུས་འཕྱང་བོ་ལ་སྭཱཧཱ། ཁྲོ་བོ་འཆོལ་པ་ལ་སྭཱཧཱ། གཤིན་རྗེ་ལ་
སྭཱཧཱ༑ སྲིན་པོ་ལ་སྭཱཧཱ། སྲིན་པོ་ཡ་མུན་ལ་སྭཱཧཱ། དྲག་པོ་ཆེན་པོ་ལ་སྭཱཧཱ། སྦྲིན་ལ་སྭཱཧཱ། རི་འཛིན་ལ་སྭཱཧཱ། རི་བཏང་བཟུང་འཛིན་ལ་སྭཱཧཱ། རྡོ་རྗེའི་བེ་ཅོན་ལ་སྭཱཧཱ། འཇིགས་
བྱེད་ཆེན་པོ་ལ་སྭཱཧཱ། ལུས་འཇིགས་བྱེད་ལ་སྭཱཧཱ། སྡིགས་བྱེད་ལ་སྭཱཧཱ། རྡོ་རྗེའི་ལུ་གུ་རྒྱུད་ལ་སྭཱཧཱ། རྡོ་རྗེའི་གཏན་པ་ལ་སྭཱཧཱ། རྡོ་རྗེ་ལུས་ལ་སྭཱཧཱ། འགྲོ་ལྡིང་བ་ལ་སྭཱཧཱ། བདུད་
རྩི་ལ་སྭཱཧཱ། དཀའ་ཐུབ་འཛིན་ལ་སྭཱཧཱ། ལྕགས་ཀྱུ་ལ་སྭཱཧཱ། དོན་ཡོད་ལ་སྭཱཧཱ། གཙུག་ཏོར་རྒྱལ་པོ་ལ་སྭཱཧཱ། མདོག་དཀར་པོ་ལ་སྭཱཧཱ། སྔོ་བསངས་མདོག་ལ་སྭཱཧཱ། འཕྱང་པོ་
ལ་སྭཱཧཱ། གླང་པོ་ལ་སྭཱཧཱ། བ་ལང་འཕལ་གྱི་ལག་པ་ལ་སྭཱཧཱ། བདུད་ཀྱི་རྣམ་པར་འཕྲུལ་པ་ལ་སྭཱཧཱ། སྦྲུལ་གྱི་སྐེ་རགས་ཅན་ལ་སྭཱཧཱ། རྡོ་རྗེའི་ཕུར་པ་ལ་སྭཱཧཱ། ལག་པ་གཉིས་ཀ་
ལ་སྭཱཧཱ། ཨ་རྡོ་རྗེ་ལ་སྭཱཧཱ། འབར་བའི་འོད་བྱེད་པ་ལ་སྭཱཧཱ། བློ་གྲོས་བརྟན་པའི་རྡོ་རྗེ་ལ་སྭཱཧཱ། མྱུ་གུ་ལ་སྭཱཧཱ། འོད་བྱེད་ལ་སྭཱཧཱ། རྡོ་རྗེས་རྣམ་པར་འཇོམས་པ་ལ་སྭཱཧཱ། རྡོ་རྗེའི་དྲ་བ་
ལ་སྭཱཧཱ། རྡོ་རྗེ་འཇིགས་བྱེད་ལ་སྭཱཧཱ། རྡོ་རྗེ་ཁུ་ཚུར་ལ་སྭཱཧཱ། སྤྲིན་རྣམ་པར་འཐོར་བ་ལ་སྭཱཧཱ། ཆར་པ་རྣམ་པར་རྟོན་པ་ལ་སྭཱཧཱ། རྡོ་རྗེ་ལྕགས་ཀྱུ་ལ་སྭཱཧཱ། རྡོ་རྗེའི་སྙིང་པོ་ལ་སྭཱཧཱ།

94-1-387b

རྡོ་རྗེ་ཉེ་བའི་སྙིང་པོ་ལ་སྭཱཧཱ། མཐེ་བོའི་རྒྱལ་པོ་ལ་སྭཱཧཱ། བེ་ཅོན་གྱི་རྒྱལ་པོ་ལ་སྭཱཧཱ། གོ་ཆའི་རྒྱལ་པོ་ལ་སྭཱཧཱ། ཨོཾ་དྷྲཱི་ཨོཾ། དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་
དཔོན་ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །ཨོཾ་ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ་སྭཱཧཱ། ཨོཾ་ཨ་མྲྀ་ཏ་ཧཱུཾ་ཕཊ་སྭཱཧཱ། ཡུལ་འཁོར་སྲུང་ལ་སྭཱཧཱ།
མིག་མི་བཟང་ལ་སྭཱཧཱ། འཕགས་སྐྱེས་པོ་ལ་སྭཱཧཱ། ལུས་ངན་པོ་ལ་སྭཱཧཱ། དབང་པོ་ལ་སྭཱཧཱ། མེ་ལྷ་ལ་སྭཱཧཱ། དྲང་སྲོང་ཆེན་པོ་ཐམས་ཅད་ལ་སྭཱཧཱ། ཉི་མ་ལ་སྭཱཧཱ། ཟླ་བ་ལ་སྭཱཧཱ།
གཤིན་རྗེ་ལ་སྭཱཧཱ། ཁྱབ་འཇུག་ལ་སྭཱཧཱ། སྲིན་པོའི་བདག་པོ་ལ་སྭཱཧཱ། ཀླུའི་བདག་པོ་ལ་སྭཱཧཱ། རླུང་ལྷ་ལ་སྭཱཧཱ། དབང་བདག་ལ་སྭཱཧཱ། དབང་བདག་གི་ཆུང་མ་ལ་སྭཱཧཱ། བརྒྱ་བྱིན་ལ་
སྭཱཧཱ། ནོར་ལྷའི་བུ་ལ་སྭཱཧཱ། རྡོ་རྗེ་ཆེན་པོ་ལ་སྭཱཧཱ། ཚངས་པ་ཆེན་པོ་ལ་སྭཱཧཱ། ས་ལ་སྭཱཧཱ། དབྱངས་ཅན་ལ་སྭཱཧཱ། ལྷ་མོ་དཔལ་ལ་སྭཱཧཱ། ལྷ་མོ་དཀའ་ཐུབ་ཟློག་ལ་སྭཱཧཱ། རིག་སྔགས་
ཆེན་པོ་སྟོབས་པོ་ཆེའི་རིག་སྔགས་ཀྱི་རྒྱལ་པོ་འདི་དཀྱིལ་འཁོར་གྱི་གནས་སུ་འཆང་ཞིང་ཡིད་ལ་བྱེད་ན། སྲུང་བ་དང༌། སྐྱོབ་པ་དང༌། སྦེད་པར་བྱེད་པར་འགྱུར་རོ། །ལས་ཐམས་ཅད་
འགྲུབ་པར་འགྱུར་རོ། །སངས་རྒྱས་དང༌། ཆོས་དང༌། དགེ་འདུན་དང༌། རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་ཐམས་ཅད་ལ་ཕྱག་འཚལ་ལོ། །གནས་བརྟན་བློ་

94-1-388a

གྲོས་ཆེན་པོ་ཤཱར་དྭཱ་ཏིའི་བུ་ལ་ཕྱག་འཚལ་ལོ། །བྱམས་པ་ལ་སོགས་པ་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཡང་དག་པར་སོང་བ་རྣམས་ལ་
ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །རྡོ་རྗེ་འཛིན་འཁོར་དང་བཅས་པ་ལ་ཕྱག་འཚལ་ལོ། །ཏདྱ་ཐཱ། མུ་ནི་མུ་ནི། མཧཱ་མུ་ནི། ཀི་ལི་ཀི་ལི། མཧཱ་ཀི་ལི་
ཀི་ལི། ཧཱི་གེ། ཀ་ཊ་ཀ་ཊ་ཀ་ཊ། མཧཱ་ཀཊ། ཤ་མ་ཤ་མ་ཤ་མ། མཧཱ་ཤ་མ། ཤཱ་ཏྲི་ཤཱ་ཏྲི་ཤཱ་ཏྲི། ཤཱནྟ་ཤཱནྟ་ཤཱནྟ། དཱནྟ་དཱནྟ་དཱནྟ། དྷཱི་ར་དྷཱི་ར་དྷཱི་ར། མཧཱ་མེ་གྷཱ་དུརྡྷ་ར། ཧ་རི་ཧ་
རི་ཧ་རི། ཀུཊྚི་ཀུཊྚི་ཀུཊྚི། ཙྪིནྡ་ཙྪིནྡ་ཙྪིནྡ། བྷིནྡ་བྷིནྡ་བྷིནྡ། སརྦྦ་དུཥྚ། གུ་མུ་གུ་མུ་གུ་མུ། ཧ་ར་ཧ་ར་ཧ་ར། པྲ་མཾ་ད་མ་ནི་ད་མ་ནི། ཊ་ཊ་ཊ། ཋཱ་ཋཱ་ཋཱ། ཌཱ་ཌཱ་ཌཱ། ཌཱ་ཌཱ་ཌཱ། ཙ་ཙ་ཙ། ཙ་ཙ་ཙ།
པ་ཙ་པ་ཙ་པ་ཙ། ད་ཧ་ད་ཧ་ད་ཧ། ཧཱུཾ་ཧཱུཾ་ཧཱུཾ། ཧེ་ཧེ་ཧེ། ཕཊ་ཕཊ་ཕཊ། ཤ་བ་རི་ཤ་བ་རི་ཤ་བ་རི། མ་ཏཱཾ་གི། ཙཎྜ་ལི། ཧུ་ཧུ་ཧུ། ཛུ་ཧུ་ཛུ་ཧུ་ཛུ་ཧུ། ཧ་ཏ་པྲ་ཏྱཪྠ་ནི། ཙི་ལི་ཙི་ལི་ཙི་ལི། ཕཊ་ཕཊ་
ཕཊ། ཏིཥྛ་ཏིཥྛ་ཏིཥྛ། ཏིཥྛ་ཐ་ཏིཥྛ་ཐ་ཏིཥྛ་ཐ། མཱ་ཏི་པྲ་མ་ཐ། མཱ་ཏཱཾ་གི། ཧཱུཾ་ཧཱུཾ་ཧཱུཾ། ཧེ་ཧེ་ཧེ། གལ་ཏེ་མི་འདུག་ན་ལག་པ་དང༌། རྐང་པ་དང༌། ཁ་དང༌། མིད་པ་དང༌། མིག་དང༌། སྙིང་དང༌།
ངག་ཐམས་ཅད་བཅིང་ངོ༌། །དབྲོག་གོ །ཛྭ་ལ་ཛྭ་ལ་ཛྭ་ལ། དུཾ་དྷུ་དུཾ་དྷུ་དུཾ་དྷུ། བཾ་དྷུ་བཾ་དྷུ་བཾ་དྷུ་བཾ་དྷུ། ནཱི་ལ་ནཱི་ལ་ནཱི་ལཱཾ་ག་བཛྲ་དྷ་ར། སྟོབས་པོ་ཆེ་ཞེས་བྱ་བའི་སྙིང་པོ་དྲན་པར་གྱིས་

94-1-388b

ཤིག །ཀོ་ཊི་ཀོ་ཊི་ཀོ་ཊི་ནི། སརྦ་བྷཱུ་ཏཱ་ནི། བཛྲ་མཱ་ལི། བཛྲ་དྷ་ར། བཛྲ་ཨཊྚ་ཧཱ་ས། ཙརྟུ་ནརྟུ་མརྟུ། ཀུ་རུ་ཀུ་རུ་ཀུ་རུ། ཧུ་རུ་ཧུ་རུ་ཧུ་རུ། སེམས་ཅན་ཆེན་པོ་དྲན་བར་གྱིས་ཤིག །ཧཱུཾ་ཧཱུཾ་ཧཱུཾ་།ཧེ་
ཧེ་ཧེ༑ ཕཊ་ཕཊ་ཕཊ། ཙཎྜ་ཙཎྜ་ཙཎྜ། མཧཱ་ཙཎྜ། ཧུརྟུ་ཧུརྟུ་ཧུརྟུ། མུ་རུ་མུ་རུ་མུ་རུ། གྲིཧྞ་གྲྀཧྞ་གྲྀཧྞ། བཛྲ་པཱ་ཎི། ཧ་ན་ཧ་ན། མ་མ་སརྦྦ་ཤ་ཏྲཱུ་ཎཱཾ། མཱུརྟི་ཏཱ་ཌ་ཡ་ཕཊ། ཀུ་རུ་ཀུ་རུ་ཀུ་རུ།
ལག་ན་རྡོ་རྗེའི་ལས་དང་འགལ་བར་མ་བྱེད་ཅིག །དམ་ཚིག་ལས་འགལ་བར་བྱས་ན། དམ་ཚིག་དྲལ་བ་དང༌། དེ་བཞིན་གཤེགས་པའང་བསླུས་པར་འགྱུར་རོ། །གསང་སྔགས་ཀྱི་
གཞི་ནི། འདི་རྣམས་ཡིན་ནོ། །ཙུ་ཙུ་ཙུ། ཧ་ར་ཧ་ར། ཕཊྚུ་ཕཊྚུ་ཕཊྚུ། ཏ་པ་ནི་ཏ་པ་ནི་ཏ་པ་ནི། པ་ཙ་ནི་པ་ཙ་ནི་པ་ཙ་ནི། ལག་ན་རྡོ་རྗེའི་སྙིང་པོ་དེ་བཞིན་གཤེགས་པས་བྱིན་གྱིས་བརླབས་
པ་དྲན་པར་གྱིས་ཤིག །ཙི་ལི་ཙི་ལི་ཙི་ལི། ཕུ་ལུ་ཕུ་ལུ་ཕུ་ལུ། ཕུ་ཕུ་ཕུ། བཅོམ་ལྡན་འདས་གལ་ཏེ་བདག་གི་སྙིང་པོ་འདི་དང་འགལ་བར་བགྱིས་ན། དེ་བཞིན་གཤེགས་པས་རབ་ཏུ་གསུངས་
པའི་མཚམས་མེད་པ་ལྔ་དང་ལྡན་པར་གྱུར་ཅིག །ད་ར་ཕུ། ཙ་ར་ཕུ། ན་ར་ཕུ། རྡོ་རྗེ་འཛིན་འཁོར་དང་བཅས་པ་ལ་ཕྱག་འཚལ་ལོ། །བདག་ལ་གསང་སྔགས་ཀྱི་གཞི་འདི་རྣམས་གྲུབ་པར་
གྱུར་ཅིག །སྭཱཧཱ། རྡོ་རྗེ་འཛིན་འཁོར་དང་བཅས་པ་ལ་ཕྱག་འཚལ་ལོ་སྭཱཧཱ། རྡོ་རྗེ་འཛིན་གཟི་བརྗིད་ཆེན་པོ་ལ་ཕྱག་འཚལ་ལོ་སྭཱཧཱ། ཨོཾ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། དེ་ནས་དེའི་ཚེ་དེ་བཞིན་

94-1-389a

གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་བའི་འོད་ཟེར་ཀུན་ཏུ་འབར་བའི་སྣང་བས་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ལས་འདས་ནས་བདུད་ཀྱི་ཁྱིམ་ཐམས་ཅད་ཀུན་ཏུ་འབར། རབ་ཏུ་འབར། ཀུན་ཏུ་རབ་ཏུ་མཆེད་ཅིང་འབར་ཏེ་མེ་ལྕེ་གཅིག་ཏུ་འབར་བར་ཀུན་ཏུ་སྣང་ངོ༌། །དེ་ལྟར་
གྱུར་པ་དང༌། བདུད་སྡིག་ཅན་རལ་གྲི་དང༌། འཁོར་ལོ་དང༌། གཞུ་དང༌། མདའ་ལ་སོགས་པའི་མཚོན་ཆ་རྣམས་ལག་ན་ཐོགས་ཏེ་བགེགས་ཀྱི་རྣམ་པར་འཕྲུལ་པ་དུ་མ་བྱེད་དོ། །དེ་
ནས་སྐད་ཅིག་དེ་ཉིད་ལ་བདུད་སྡིག་ཅན་བདུད་ཀྱི་རིས་ཀྱི་ལྷའི་བུ་ཐམས་ཅད་དང་ལྷན་ཅིག་ཏུ་བདུད་ཀྱི་རྣམ་པར་འཕྲུལ་པ་ཆེན་པོས་བཅོམ་ལྡན་འདས་ག་ལ་བཞུགས་པ་དེར་དོང་ངོ༌།
དེ་ནས་དེ་ལྟར་གྱུར་པ་དང༌། ཁྲོ་བོ་འཆོལ་བ་མདོག་དམར་པོ། སྦྲང་རྩི་ལྟར་མིག་དམར་སེར་པོ། །མཆེ་བ་གཙིགས་པ། མི་བཟད་པ། སྐྲ་ཁམ་པ་གྱེན་དུ་བརྫེས་པ། ལག་པ་གཡས་པ་ན་
བེ་ཅོན་ཐོགས་པ། ལག་པ་གཡོན་པ་ན་རྡོ་རྗེ་ཐོགས་པ། སྦྲུལ་གྱིས་བརྒྱན་པ། སྟག་ལྤགས་ཀྱི་ཤམ་ཐབས་བགོས་པ། ཤར་ཕྱོགས་ཀྱི་འཇིག་རྟེན་གྱི་ཁམས་གངྒའི་ཀླུང་ཉི་ཤུ་རྩ་
གཅིག་གི་བྱེ་མ་སྙེད་འདས་ཤིང༌། དེ་བཞིན་དུ་ལྷོ་དང༌། ནུབ་དང༌། བྱང་གི་ཕྱོགས་སུ་ཡང་ཀུན་ཏུ་སྣང་ངོ༌། །དེ་ནས་བདུད་སྡིག་ཅན་དང༌། བགེགས་བྱེ་བ་ཁྲག་ཁྲིག་བརྒྱ་སྟོང་ཕྲག་

94-1-389b

བརྒྱ་ཁྲོ་བོར་ཚོལ་བས་འདར་བར་འགྱུར་ཏོ། །བདུད་སྡིག་ཅན་མྱོས་ཤིང་གཟིར་ཏེ་ཕོངས་ནས་སྲོག་ལ་མི་ལྟ་བ་དང༌། གསང་བ་པའི་བདག་པོ་ལག་ན་རྡོ་རྗེས་ཞགས་པས་བཅིང་པ་ལྔས་བཅིངས་
སོ༑ ༑དེ་ལྟར་གྱུར་པ་དང༌། དེའི་ཚེ་འཐབ་བྲལ་དང༌། དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་ཀྱི་ལྷ་རྣམས་ཀྱིས་སྤོས་དང༌། མེ་ཏོག་དང༌། རྒྱལ་མཚན་དང༌། བ་དན་
སྣ་ཚོགས་ལ་སོགས་པས་བཅོམ་ལྡན་འདས་ལ་ཅི་ནུས་ཀྱིས་མཆོད་ནས་ཕྱོགས་གཅིག་ཏུ་འཁོད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་གསང་བ་པའི་བདག་པོ་ལག་ན་རྡོ་རྗེ་
སངས་རྒྱས་ཐམས་ཅད་ཀྱིས་བསྟོད་ཅིང་བསྔགས་ཏེ་མངོན་པར་དགའ་བར་བྱས་ནས་བཅོམ་ལྡན་འདས་ཀྱིས་རྗེས་སུ་ཐུགས་རང་བ་མཛད་པས་སེམས་ཅན་ཐམས་ཅད་ཀྱི་དོན་དང༌། ལྷ་དང་མི་
རྣམས་ཀྱི་དོན་དང༌། ཕན་པ་དང༌། བདེ་བའི་ཕྱིར་རིག་སྔགས་མཆོག་གི་རྒྱུད་ཆེན་པོའི་ནང་ནས་དོན་འདོད་པ་ཐམས་ཅད་སྦྱིན་པ་ཞེས་བྱ་བ་སྟོབས་དཔག་ཏུ་མེད་པས་ཕ་རོལ་གནོན་པ། སྟོབས་པོ་ཆེ་
སྟོབས་ཆེན་པོའི་རིག་སྔགས་ཀྱི་རྒྱལ་པོ་ཞེས་བྱ་བའི་གསང་སྔགས་ཀྱི་གཞི་འདི་དག་སྨྲས་སོ། །གང་ལ་ལ་ཞིག་འཛིན་ཏམ། འཆང་ངམ། ཀློག་གམ། གཞན་དག་ལ་ཡང་རྒྱ་ཆེར་ཡང་དག་པར་
རབ་ཏུ་སྟོན་ཏམ། བསྟི་སྟང་དུ་བྱེད་དམ། བླ་མར་བྱེད་དམ། རིམ་གྲོར་བྱེད་དམ། མཆོད་པར་བྱེད་ན། དཀྱིལ་འཁོར་ཐམས་ཅད་དུ་ཞུགས་པར་འགྱུར་རོ། །ཕ་རོལ་གྱིས་བྱས་པའི་གསང་

94-1-390a

སྔགས་ཐམས་ཅད་བཤིག་པ་དང༌། བཅོམ་པ་དང༌། བསྒྱེལ་བར་ཡང་འགྱུར་རོ། །དེ་ལྟར་བཅོམ་ལྡན་འདས་རྡོ་རྗེ་འཛིན་གྱིས་རིག་སྔགས་མཆོག་གི་
རྒྱུད་ཆེན་པོའི་ནང་ནས་འབྱུང་བ་སྨྲས་སོ། །དེ་ནས་གསང་བ་པའི་བདག་པོ་ལག་ན་རྡོ་རྗེ་བཅོམ་ལྡན་འདས་ཀྱིས་རྗེས་སུ་ཐུགས་རངས་པ་མཛད་པས་དོན་འདོད་པ་ཐམས་ཅད་
སྦྱིན་པ་ཞེས་བྱ་བ་སྟོབས་དཔག་ཏུ་མེད་པས་ཕ་རོལ་གནོན་པ། སྟོབས་པོ་ཆེའི་གསང་སྔགས་ཀྱི་གཞི་སྨྲས་པ། ཨོཾ་བཛྲ་ཀྲོ་དྷ་མཧཱ་བ་ལ། ཧ་ན་ད་ཧ་པ་ཙ་མ་ཐ་བི་དྷྭཾ་ས་ཡ། ཛ་ཊི་
ལ་བོ་ད་ར། ཨུཙུཥྨ་ཀྲོ་དྷ་ཧཱུཾ་ཕཊ་སྭཱཧཱ། དེ་ནས་བཅོམ་ལྡན་འདས་ལ་གསང་བ་པའི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། རིགས་ཀྱི་བུའམ་རིགས་
ཀྱི་བུ་མོ་གང་ལ་ལ་ཞིག་ཆོས་ཀྱི་རྣམ་གྲངས་འདི་ཐོས་ནས་འཛིན་ཏམ། འཆང་ངམ། ཀློག་གམ། གཞན་དག་ལ་རྒྱ་ཆེར་ཡང་དག་པར་རབ་ཏུ་སྟོན་ཏམ། རིམ་གྲོར་བགྱིད་དམ། མཆོད་
པར་བགྱིད་ན། དཀྱིལ་འཁོར་ཐམས་ཅད་དུ་དབང་བསྐུར་བར་འགྱུར་རོ། །གསང་བ་པའི་བདག་པོ་ལག་ན་རྡོ་རྗེས་ཡང་གསོལ་པ། སྟོབས་པོ་ཆེའི་སྙིང་པོ་འཛིན་པ་ལ་ནི། གནོད་
སྦྱིན་ནམ། གནོད་སྦྱིན་གྱི་བུའམ། སྲིན་པོའམ། སྲིན་པོའི་བུའམ། གྲུལ་བུམ་མམ། གྲུལ་བུམ་གྱི་བུའམ། ནམ་མཁའ་ལྡིང་ངམ། ནམ་མཁའ་ལྡིང་གི་བུའམ། ཀླུའམ།

94-1-390b

ཀླུའི་བུའམ། དྲི་ཟའམ། དྲི་ཟའི་བུའམ། ཤ་ཟའམ། ཤ་ཟའ་བུའམ། སྨྱོ་བྱེད་དམ། སྨྱོ་བྱེད་ཀྱི་བུའམ། མཁའ་འགྲོ་འམ། མཁའ་འགྲོའི་བུའམ། སྒྲུབ་པའམ། སྦྲུལ་འཛིན་
བཅས་པ་ལ་སོགས་པ་དང༌། བརྗེད་བྱེད་དང༌། ལུས་སྲུལ་པོ་དང༌། རོ་ལངས་ལ་སོགས་པ་དང༌། གནོན་པོའི་གདོན་ཐམས་ཅད་དང༌། བརྗེད་བྱེད་ལ་སོགས་པའི་གདོན་ཐམས་ཅད་ཀྱིས་མི་
ཚུགས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་པོ་ལག་ན་རྡོ་རྗེ་ལེགས་སོ་ལེགས་
སོ། །སྟོང་པ་ཉིད་དོ། །དོན་དམ་པ་སྟོང་པ་ཉིད་དོ། །ཕྱི་མའི་མཐའ་སྟོང་པ་ཉིད་དོ། །སྟོང་པ་ཉིད་སྟོང་པ་ཉིད་དོ། །ཆེན་པོ་སྟོང་པ་ཉིད་དོ། །དེ་བཞིན་ཉིད་སྟོང་པ་ཉིད་དོ། །དེ་ནས་བཅོམ་ལྡན་
འདས་ལ་གསང་བ་པའི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །གང་མདོ་སྡེ་འདི་རབ་ཏུ་སྟོན་པ་དེ་མཆོད་པར་བགྱི་བ་དང༌། ཕྱག་བགྱི་བ་དང༌། རིམ་གྲོར་བགྱི་བ་དང༌། བསྐོར་
བར་བགྱི་བའི་འོས་སུ་འགྱུར་བ་ལགས་སོ། །དེ་ནས་བཅོམ་ལྡན་འདས་ལག་ན་རྡོ་རྗེས་སྟོབས་དཔག་ཏུ་མེད་པས་ཕ་རོལ་གནོད་པ་སྟོབས་པོ་ཆེའི་གསང་སྔགས་ཀྱི་གཞི་སྨྲས་པ། ཆེའི་གསང་སྔགས་ཀྱི་གཞི་སྨྲས་པ།
ཨོཾ་ཧཱུཾ་ཧཱུཾ་ཧཱུཾ། ཨོཾ་ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ལག་ན་མདུང་རྩེ་གསུམ་ཐོགས་པ་དྲག་ཤུལ་ཅན། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཨོཾ་ཛྱོ་ཏ་ནི་རྣཱ་དི། ཧཱུཾ་ཧཱུཾ་ཧཱུཾ། ཨོཾ་ཨོཾ་ཨོཾ། ཕཊ་ཕཊ་ཕཊ། སྟོབས་པོ་ཆེ་ལ་སྭཱཧཱ།

94-1-391a

ཨོཾ་རྡོ་རྗེ་ཁྲོ་བོ་སྟོབས་པོ་ཆེ། ཧ་ན་ད་ཧ་བ་ཙ་མ་ཐ་བི་ཀི་ར། བི་དྷྭ་ན་ས་ཡ་ཛ་ཊི་ལཾ་བོ་ད་ར། ཨུ་ཙུཥྨ་ཀོ་དྷ་ཧཱུཾ་ཕཊ། ཨོཾ་ཛྭ་ལ་ཛྭ་ལ། སརྦྦ་དུཥྚཾ། སྟཾ་བྷ་ཡ། སྟཾ་
བྷ་ཡ༑ དུ་རཱ་རཱ། དུཥྚན་ནི་བཱ་ར་ཡ། བདག་ལ་སྲུང་ཤིག་སྲུངས་ཤིག་སྭཱཧཱ། ཨོཾ་ཨ་ནནྟ། བི་ཛ་ཡ། མ་ཧཱ་ཙཎྜ་ཧཱུཾ་ཕཊ་སྭཱཧཱ། ཨོཾ་དྷྲྀ་ཀ་ཧཱུཾ་ཕཊ། ཨོཾ་ཤྲི་རེ་ཡེ། ཤི་རོ་མཱ་ལི་ནི། སི་ནི་
སི་ནི༑ ཤི་ཤི་ནི་ཤི་ཤི་ནི། ཨོཾ་སརྦྦ་ཨཱཏྨ་ཛ། མ་ཧཱ་ཏེ་ཛ་བཛྲ། ཨ་ཤ་ནི་བཛྲ། པཱ་ཤ་ཨ་ནུ། པྲ་བི་ཤྱ་སརྦྦ་དུཥྚ། སྟཾ་བྷ་ཡ་སྟཾ་བྷ་ཡ། ཧཱུཾ་ཕཊ། ཨོཾ་ཧཱུཾ་བནྡྷ་བནྡྷ་ཧཱུཾ། ཨོཾ་ཨ་ནནྟ།
བི་ཛ་ཡ། མ་ཧཱ་ཙཎྜེ། ཧཱུཾ་ཕཊ། ཨོཾ་ཕཊ་ཕཊ། བཛྲ་ཀྲོདྷ་ཧཱུཾ་ཕཊ། ཨོཾ་བཛྲ་ཀ་དྷ་ཀ་རི་ཀ་ར་ཀ་ར། ཙྪིནྡ་ཙྪིནྡ། ཧཱུཾ་ཕཊ། ཨོཾ་བཛྲ་ཀྲོ་དྷ་མཧཱ་བ་ལ་དྷ་ཀ་དྷ་ཀ །ཛྭ་ལ་ཛྭ་ལ་ཧཱུཾ་ཕཊ། ཨོཾ་བི་
པུ་ར་རཀྵ་བཛྲ། པྲཉྫ་ར་ཧཱུཾ་ཕཊ། ཨོཾ་ཀི་ལི་ཀི་ལི། བཛྲ་བཛྲི་བྷུ་ར་བནྡྷ་བནྡྷ་ཧཱུཾ་ཕཊ། ཨོཾ་བཛྲ་ཀྲོ་དྷ་མཧཱ་པ་ལ་ཨཱ་ཀཪྵ་ཡ་ཧཱུཾ་ཕཊ། ཨོཾ་བཛྲ་ཀྲོ་དྷ་མཧཱ་བ་ལ། ད་ར་ད་ར། དཱ་ར་ཡ་དཱ་ར་
ཡ་ཧཱུཾ་ཕཊ། ཨོཾ་བཛྲ་ཀྲོ་དྷ་མཧཱ་བ་ལ། ཧ་ན་ཧ་ན། ད་ར་ད་ར། དཱ་ར་ཡ་དཱ་ར་ཡ། པ་ཊ་ཡ་པ་ཊ་ཡ། མོ་ཊ་ཡ་མོ་ཊ་ཡ་ཧཱུཾ་ཕཊ། ཨོཾ་བཛྲ་ཀྲོ་དྷ་མཧཱ་བ་ལ། ཏ་ཊ་ཏ་ཊ། ཏ་ཊ་ཡ་ཏ་ཊ་ཡ་
ཧཱུཾ་ཕཊ། ཨོཾ་བཛྲ་ཀྲོ་དྷ་མཧཱ་བ་ལ་ཛྭ་ལ་ཛྭ་ལ། པྲ་ཛྲ་ལ་པྲ་ཛྭ་ལ། དི་པྱ་ད་པྱི། དཱི་པ་ཡ་དཱི་པ་ཡ། ཧཱུཾ་ཕཊ། ཨོཾ་ཙུ་རུ་ཙུ་རུ། ཨུ་ཙུཥྨ་ཀྲོ་དྷ། ཤི་ཁ་ར་ཧ་ར་ཧ་ར་ཧཱུཾ་ཕཊ། དཀོན་མཆོག་

94-1-391b

གསུམ་ལ་ཕྱག་འཚལ་ལོ། །གནོད་སྤྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དྲག་བོ་ལ་ཕྱག་འཚལ་ལོ། །ཨོཾ་བཛྲ་ཀྲོ་དྷ་མཧཱ་ཙཎྜ་ཧ་ན་ད་ཧ་པ་ཙ་མ་ཐ་བི་ཀི་ར་བི་དྷྭ་ན་ས་ཡ། བཅོམ་ལྡན་
འདས་ཚུར་གཤེགས། ཚུར་གཤེགས། ཧ་ན་ཧ་ན། ཧ་ར་ཧ་ར། ད་ཧ་ད་ཧ། པ་ཙ་པ་ཙ། བི་དྷྭ་ན་ས་ཡ། བི་དྷྭ་ན་ས་ཡ། ལྷ་དང་ལྷ་མ་ཡིན་གྱི་བདག་པོས་མཆོད་པ་ཐམས་ཅད་ཀྱི་བདག་ཉིད་
ལས་སྐྱེས་པ། གཟི་བརྗིད་ཆེན་པོ། སུ་རུ་སུ་རུ། མུ་རུ་མུ་རུ། ཀུ་རུ་ཀུ་རུ། གྷུ་རུ་གྷུ་རུ། ཀུརྦྦ་ཀུརྦྦ། མཧཱ་ཀུརྦ། བི་ཀུརྦ། ཀུ་ནཊྚི། ཀུ་ནཊྚི། ན་ཊི་ན་ཊི། ཤི་ནི་ཤི་ནི། ཁི་ནི་ཁི་ནི། ཁ་ཁ། ཁཱ་
ཧི་ཁཱ་ཧི། ཀུ་རུ་ཀུ་རུ། ཏུ་ཊ་ཏུ་ཊ། ཏུཊྚ་ཏུཊྚ། ཏྲཊྚ་ཏྲཊྚ། ཏུ་རུ་ཏུ་རུ། འབྱུང་པོའི་བདག་པོ། ཀླུའི་བདག་པོ། ལྷ་མ་ཡིན་གྱི་གྲོང་ཁྱེར་རྣམ་པར་འཇོམས་པར་བྱེད་པ་ཁྲོ་བོ་འཆོལ་པ་སྟོབས་
པོ་ཆེ། དྷ་མ་དྷ་མ། ཀ་ར་ཀ་ར། ཀུ་རུ་ཀུ་རུ། སུ་རུ་སུ་རུ། ཧཱུཾ་ཕཊ། ཧ་ན་ཧ་ན་ཧཱུཾ་ཕཊ། ད་ཧ་ད་ཧ་ཧཱུཾ་ཕཊ། པ་ཙ་པ་ཙ་ཧཱུཾ་ཕཊ། ཧྲཱྀཿཧཱུཾ་ཧཱུཾ་ཧཱུཾ། ཕཊ་ཕཊ་ཕཊ་ཕཊ་སྭཱཧཱ། ཨོཾ་ཙུ་ལུ་ཙུ་ལུ་སྭཱཧཱ། ཨོཾ་
བཛྲ་ཀྲོ་དྷ་མཧཱ་བ་ལ་སརྦྦ་དུཥྤཾ། སྟཾ་བྷ་ཡ་སྟཾ་བྷ་ཡ། མོ་ཧ་ཡ་མོ་ཧ་ཡ་ཧཱུཾ་ཕཊ། ཨོཾ་ཧ་ཧ། ས་ར་ས་ར། བི་ས་ར་བི་ས་ར། གྷཱ་ཏ་ཡ་གྷཱ་ཏ་ཡ། ཨོཾ་བི་ས་ར། སཾ་ཏྲཱ་ས་ཡ་ཧཱུཾ། ཨོཾ་བཛྲ་ཀྲོ་དྷ་མཧཱ་བ་
ལ༑ ཧ་ར་ཧ་ར། ཁ་ཁ། ཁཱ་ཧི་ཁཱ་ཧི། ནཱ་ཤ་ཡ་ནཱ་ཤ་ཡ་ཧཱུཾ་ཕཊ། ཧཱུཾ་ཧཱུཾ། མཱ་མཱ། མ་མ་ཕཊ། ཨོཾ་དྷྀ་ཀ་ཀྲོ་དྷ་ན། བདག་ལ་སྲུངས་ཤིག་སྲུངས་ཤིག་སྭཱཧཱ། ཨོཾ་མཧཱ་བ་ལ་བཛྲ་དྷ་ར། ཀ་ར་ཀ་ར།

94-1-392a

བནྡྷ་བནྡྷ་ཧཱུཾ་ཕཊ་སྭཱཧཱ། ཨོཾ་ཛྭ་ལ་གྲ་ས་ཨུ་ཙུཥྨ་སཱ་ག་ར་ཧཱུཾ། རྡོ་རྗེའི་ཕོ་ཉ་མོ་དྲུག་ཅུ་རྩ་བཞི་པོ་དེ་དག་ཀྱང་སྲུང་བ་དང༌། ཡོངས་སུ་སྲུང་བ་དང༌། སྐྱོབ་པ་དང༌།
སྦེད་པར་བྱེད་པར་འགྱུར་རོ། །ལག་ན་རྡོ་རྗེས་སྨྲས་པ། གང་གཟུངས་འདི་འཆང་བ་ནི། དགེ་བར་འགྱུར། དུག་མི་གནོད་པར་འགྱུར། ཤི་བ་སོས་པར་བྱེད་པར་འགྱུར། དགྲ་རྣམས་
ཀྱིས་མི་ཚུགས་པར་འགྱུར། བུ་མང་བར་འགྱུར་རོ། །ས་ཕྱོགས་ཀྱང་འགས་པར་འགྱུར་རོ། །གསང་སྔགས་ཐམས་ཅད་འགྲུབ་པར་འགྱུར་རོ། །ལས་ཐམས་ཅད་ཀྱང་ནུས་པར་
འགྱུར་རོ། །གདུག་པས་ཟིན་པ་རྣམས་ལ་ནི། སྐྱོར་ཆུས་འཚོ་བར་འགྱུར་རོ། །དུག་ཐམས་ཅད་ཀྱང་དུག་མ་ཡིན་པར་བྱེད་པར་འགྱུར་རོ། །མངལ་ན་གནས་པའི་ཁྱེའུ་དང༌། བུ་མོ་ཡང་
བདེ་བར་བཙས་པར་འགྱུར་རོ། །མདོ་སྡེ་འདི་ཞག་གསུམ་བཅངས་ན། རྒྱས་པར་འགྱུར་རོ། །ཞག་བདུན་བཅངས་ན། ཞིབ་ཆེན་པོར་འགྱུར་རོ། །དེ་ནས་འབྱུང་པོའི་བདག་པོ་དབང་བདག་
རིག་སྔགས་འཆང་བྱེ་བ་ཕྲག་དུ་མས་བསྐོར་བ་འཁོར་གྱི་དཀྱིལ་འཁོར་དེ་ནས་ལངས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་གསང་བ་པའི་བདག་པོ་ལག་ན་རྡོ་རྗེའི་རྐང་
པ་ལ་མགོ་བོས་ཕྱག་འཚལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །སྟོབས་པོ་ཆེའི་བསྟན་པ་ཐོགས་པ་མེད་པ་དང༌། སྟོབས་

94-1-392b

དཔག་ཏུ་མེད་པས་ཕ་རོལ་གནོན་པ། ལག་ན་རྡོ་རྗེ་དགའ་བ། ལྷ་དང༌། མི་དང༌། ལྷ་མ་ཡིན་དང༌། ཚངས་པའི་དབང་པོས་ཕྱག་བྱས་པ། གནོད་སྦྱིན་དང༌། སྲིན་པོ་དང༌། རོ་ལངས་དང༌།
ལུས་སྲུལ་པོ་འཇིགས་པར་བྱེད་པ། སྨྱོ་བྱེད་དང༌། སྐྲོད་པ་དང༌། གསོད་པ་དང༌། སྐེམ་བྱེད་དང༌། སྒོ་གླེགས་དང༌། འཁྲུལ་འཁོར་དང༌། གཏན་པ་དང༌། རྡོ་རྗེས་རྣམ་པར་འཇོམས་པ་ལས་
ཐམས་ཅད་བྱེད་པ། དཀྱིལ་འཁོར་གསང་བ་དང་བཅས་པ། བྱང་ཆུབ་སེམས་དཔའ་སེམས་དཔའ་ཆེན་པོས་བཤད་དུ་གསོལ། དེ་ནས་ཐམས་ཅད་དང་ལྡན་པའི་འཁོར་གྱིས་འབྱུང་
པོའི་བདག་པོ་དབང་བདག་ལ་འབྱུང་པོའི་བདག་པོ་ལེགས་སོ། །ལེགས་སོ་ཞེས་བྱ་བ་བྱིན་ནོ། །དེ་ནས་བཅོམ་ལྡན་འདས་ཀྱིས་རྡོ་རྗེ་སྦར་ཏེ། རྡོ་རྗེ་ལ་བཞུགས་པའི་ཚུལ་གྱིས་བཞུགས་
ནས་འཁོར་གྱི་དཀྱིལ་འཁོར་ལ་རྣམ་པར་གཟིགས་ནས་རྡོ་རྗེ་མི་བཟད་པ་ཁྲོ་བོ་ཆེན་པོ་བདུད་ཀྱི་དཀྱིལ་འཁོར་ཐམས་ཅད་རྣམ་པར་འཇོམས་པར་བྱེད་པ་ཞེས་བྱ་བའི་ཏིང་ངེ་འཛིན་དང༌། སེམས་
ཅན་ཐམས་ཅད་ལ་ཆེར་སྙིང་རྗེ་བ་ཞེས་བྱ་བའི་ཏིང་ངེ་འཛིན་དང༌། འོད་ཟེར་འབར་བའི་སྣང་བ་ཞེས་བྱ་བའི་ཏིང་ངེ་འཛིན་དང༌། ཆོས་ཐམས་ཅད་ཀྱི་དགའ་བ་ཀུན་ཏུ་སྟོན་བ་ཞེས་བྱ་བའི་ཏིང་ངེ་
འཛིན་དང༌། བདུད་ཐམས་ཅད་ཀྱི་ཡུལ་འཇོམས་པ་ཞེས་བྱ་བའི་ཏིང་ངེ་འཛིན་དང༌། ཕྱག་རྒྱའི་མཚན་ཉིད་ཅེས་བྱ་བའི་ཏིང་ངེ་འཛིན་དང༌། སེམས་ཅན་ཐམས་ཅད་ཀྱི་ཡུལ་ཞེས་བྱ་བའི་

94-1-393a

ཏིང་ངེ་འཛིན་དང༌། མི་གཡོ་བ་ཞེས་བྱ་བའི་ཏིང་ངེ་འཛིན་དང༌། ཆོས་ཀྱི་སྐུ་ཞེས་བྱ་བའི་ཏིང་ངེ་འཛིན་དང༌། ཆོས་ཀྱི་སྒོ་ཞེས་བྱ་བའི་ཏིང་ངེ་འཛིན་དང༌། སྟོབས་པོ་
ཆེ་ཞེས་བྱ་བའི་ཏིང་ངེ་འཛིན་ཏོ། །དེ་ནས་བཅོམ་ལྡན་འདས་ལག་ན་རྡོ་རྗེས་སྡོམ་བག་ཅན་དུ་རྡོ་རྗེ་སྦར་ཏེ། དེ་ནས་རྡོ་རྗེ་པདྨ་ལ་གནས་བའི་ཚུལ་གྱིས་གནས་ཏེ་ཐམས་ཅད་དང་ལྡན་
པའི་འཁོར་གྱི་དཀྱིལ་འཁོར་ལ་རྣམ་པར་བལྟས་ནས་རྡོ་རྗེ་མི་བཟད་པ་ཁྲོ་བོ་འཆོལ་པ་ལུས་སྦྲུལ་གྱི་སྐ་རགས་ཀྱིས་བརྒྱན་པ་དགའ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་སོ། །ཞུགས་མ་ཐག་ཏུ་ཁྲོ་བོ་འཆོལ་པས་བགེགས་བྱེ་བ་བརྒྱ་སྟོང་ཕྲག་དུ་མ་འདར་ཏེ་གཟིར་བར་བདག་ཉིད་ཀྱིས་མཐོང་ངོ༌། །དེ་དག་ཚིག་ནས་སྨྲེ་ཞིང་སྲོག་བཏང་སྟེ།
སྲེག་པའི་བསྐལ་པ་སྙམ་དུ་སེམས་ཤིང་ཉམ་ཐག་པའི་སྐྲད་ཀྱིས་དུས་ཏེ། བྱང་ཆུབ་སེམས་དཔའ་ལག་ན་རྡོ་རྗེའི་གན་དུ་སོན་ནས་བཅོམ་ལྡན་འདས། ཡོངས་སུ་བསྐྱབ་ཏུ་
གསོལ། བྱང་ཆུབ་སེམས་དཔའ། ཡོངས་སུ་བསྐྱབ་ཏུ་གསོལ། བཅོམ་ལྡན་འདས། བདག་ཅག་ནི། བཅོམ་ལྡན་འདས་ཀྱིས་ཁྲོ་བོ་འཆོལ་པས་གཟིར་ཅིང་མྱོས་ཏེ་འཕོངས་
ནས་སྲོག་ལ་ཡང་མི་བལྟའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་ཏིང་ངེ་འཛིན་དེ་ལས་ལངས་ཏེ་བདུད་ཀྱི་དཀྱིལ་འཁོར་ཐམས་ཅད་ལ་སྨྲས་པ། ཀྱེ་

94-1-393b

མའོ་ཁྲོ་བོ་ཆེན་པོ་འདི་ནི། རྫུ་འཕྲུལ་ཆེ་བའོ། །མཐུ་ཆེ་བའོ། །དེ་དག་གིས་འདི་སྐད་ཅེས་སྨྲས་སོ། །བཅོམ་ལྡན་འདས། དེ་དེ་བཞིན་ཏེ། ཀྱེ་མའོ་ཁྲོ་བོ་ཆེན་པོ་འདི་ནི། རྫུ་འཕྲུལ་ཆེ་བའོ། །
མཐུ་ཆེ་བའོ། །དེ་ནས་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་སེངྒེའི་ལྟ་སྟངས་ཀྱིས་བལྟས་ནས་འབྱུང་པོའི་བདག་པོ་ཁྲོ་བོ་འཆོལ་བའི་དཀྱིལ་
འཁོར་གསང་བ་དང་བཅས་པ་སྨྲས་པ། ཨོཾ་བཛྲ་ཀྲོ་དྷ་མཧཱ་བ་ལ་ཧ་ན་ད་ཧ་པ་ཙ་མ་ཐ་བི་དྷྭ་ན་ས་ཡ། ཛ་ཊི་ལཾ་བོ་དྷ་ར། ཨུ་ཙུཥྨ་ཀྲོ་དྷ་ཧཱུཾ་ཕཊ། ཨ་ཨ་མོ་མོ་སྭཱཧཱ། གྲོགས་པོ་དག །གང་
ལ་ལ་ཞིག་ཁྲོ་བོ་སྟོབས་པོ་ཆེ་འདིའི་དཀྱིལ་འཁོར་དུ་ཞུགས་ན། དེའི་དོན་ཐམས་ཅད་འགྲུབ་པར་འགྱུར་རོ། །དུས་མ་ཡིན་པར་འཆི་བས་དུས་བྱེད་པར་མི་འགྱུར་རོ། །དེའི་ལུས་ལ་དྲག་
པོའི་ལས་དང༌། ནད་ཐམས་ཅད་ཀྱིས་མི་ཚུགས་པར་འགྱུར་རོ། །དེ་ལ་བགེགས་དང༌། མི་དང༌། རྣམ་པར་ལོག་འདྲེན་གྱིས་གླགས་རྙེད་པར་མི་འགྱུར་རོ། །སྐྱེ་བོ་ཐམས་ཅད་དགའ་བར་
འགྱུར་རོ། །དགྲ་ཐམས་ཅད་མེད་པར་འགྱུར་རོ། །འདིར་ཞུགས་ན། གསང་སྔགས་ཐམས་ཅད་འགྲུབ་པར་འགྱུར་རོ། །ཁྲོ་བོ་ཐམས་ཅད་ཀྱི་ཆོ་ག་ཡང་ལྷུན་གྱིས་གྲུབ་པ་ཉིད་དུ་འགྲུབ་
པར་འགྱུར་རོ། །འདིར་དབང་བསྐུར་ན། བཀྲ་མི་ཤིས་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །དཔལ་གྱི་བྱིན་གྱིས་བརླབས་པར་འགྱུར་རོ། །དེ་ནས་ཁྲོ་བོ་ཆེན་པོ་ལན་

94-1-394a

ཁྲིས་སྔར་སྤྱད་པར་བྱས་ཏེ་ཁྲོ་བོ་ཆེན་པོའི་དཀྱིལ་འཁོར་བྱེད་པ། བྱས་པ་གཟོ་བ། རྒྱུད་ཤེས་པ། གསོ་སྦྱོང་གི་ཡན་ལག་བརྒྱད་དང་ལྡན་པ། གསུམ་ལ་སྐྱབས་
སུ་དོང་བ། བྱང་ཆུབ་ཀྱི་སེམས་དང་ལྡན་པ། བྱམས་པའི་སེམས་དང་ལྡན་པ། སྙིང་རྗེ་ཅན་དུ་གྱུར་པ། དཀྱིལ་འཁོར་མཐོང་བ། དབང་བསྐུར་བ། བླ་མ་རྣམས་ཀྱི་ལུང་བྱིན་པ། གང་
བདུད་ཐམས་ཅད་དང༌། སྡང་བའི་སེམས་རྣམ་པར་འཇིགས་པར་བྱེད་པ། རིག་སྔགས་ཀྱི་རྒྱལ་པོ་སྟོབས་པོ་ཆེ་ཞེས་བྱ་བ་འདི་འཆང་བ་དང༌། ཀློག་པ་དེ་བདུད་དང༌། དགྲ་ཐམས་ཅད་ཀྱིས་
མི་ཚུགས་པར་འགྱུར་རོ། །གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། ལུས་སྲུལ་པོ་དང༌། མཁའ་འགྲོ་དང༌། བརྗེད་བྱེད་དང༌། སྒྲུབ་པ་དང༌། སྦྲུལ་འཛིན་བཅས་
པ་ལ་སོགས་པ་ཐམས་ཅད་དང༌། འཇིགས་པ་ཐམས་ཅད་ལས་ཐར་བར་འགྱུར་རོ། །དུས་མ་ཡིན་པར་འཆི་བ་ཐམས་ཅད་ལས་ཐར་པར་འགྱུར་རོ། །གསོད་པ་དང༌། བཅིང་བ་
ཐམས་ཅད་ལས་ཐར་པར་འགྱུར་རོ། །བཅད་པ་ཐམས་ཅད་ལས་ཐར་བར་འགྱུར་རོ། །རྨུགས་བྱེད་དང༌། རེངས་བྱེད་དང༌། རྨོངས་བྱེད་ལ་སོགས་པའི་འཇིགས་པ་ཐམས་ཅད་ལས་
ཐར་པར་འགྱུར་རོ། །ཀླུའི་འཇིགས་པ་ཐམས་ཅད་ལས་ཐར་པར་འགྱུར་རོ། །བཀྲ་མི་ཤིས་པ་ཐམས་ཅད་ལས་ཐར་པར་འགྱུར་རོ། །སེམས་ཅན་དབུལ་པོ་གང་ལ་ལ་ཞིག་ཆོས་ཀྱི་

94-1-394b

རྣམ་གྲངས་འདི་དུས་གསུམ་དུ་འཆང་ངམ། ཀློག་གམ། ཡིད་ལ་བྱེད་དམ། རྗེས་སུ་དྲན་པར་བྱེད་ན། དབུལ་བའི་སྡུག་བསྔལ་ཐམས་ཅད་ལས་ཐར་པར་འགྱུར་རོ། །ལོ་ཉེས་པ་བྱུང་
བའི་ཚེ་སྟོབས་པོ་ཆེ་ལན་བདུན་བཀླགས་ན། སྤྲིན་ཆེན་པོ་ལས་ཆར་འབབ་བོ། །གལ་ཏེ་ཆར་མི་འབབ་ན། སྤྲིན་གྱི་ལྷ་རྣམས་ཀྱི་སྲོག་བསྐམས་བར་འགྱུར་རོ། །ཀླུའི་རྒྱལ་པོ་ནག་པོ་
དང༌། ཀླུའི་རྒྱལ་པོ་འཁོར་ལོ་དང༌། ཀླུའི་རྒྱལ་པོ་མཐའ་ཡས་ལ་སོགས་པ་ཀླུའི་རྒྱལ་པོ་རྣམས་ཀྱིས་སྤྲིན་ཆེན་པོ་ལས་ཆར་འབེབས་སོ། །གལ་ཏེ་ཆར་མི་འབེབས་ན། སྲོག་བསྐམས་པར་
འགྱུར་རོ། །གོང་དུ་སྨོས་པའི་ཆོ་ག་བཞིན་དུ་ཕྱོགས་ཀྱི་ཆའམ། རླུང་གི་ངོགས་སམ། རྒྱ་མཚོའི་འགྲམ་མམ། མཆོད་རྟེན་གྱི་གནས་སུ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་
ན་རྡོ་རྗེ་ལ་མཆོད་པ་ཆེན་པོ་བྱས་ཏེ་ཙནྡན་དམར་པོ་དང༌། ཀ་ར་བཱི་རའི་མེ་ཏོག་དང༌། པདྨ་དམར་པོ་དང༌། ཨ་ཏི་མུཀྟ་ཀའི་མེ་ཏོག་དང༌། རྒྱལ་མཚན་དང༌། བ་དན་དམར་པོ་ལ་སོགས་པའམ།
བུམ་པ་སྤོས་ཆུས་བཀང་བ་ལ་སོགས་པས་མཆོད་པ་བྱས་ཏེ། གང་མདོ་སྡེ་འདི་འཆང་བ་དང༌། ཀློག་པ་དེ་དག་གཡུལ་ངོ་ཐམས་ཅད་དུ་ཞུགས་ཀྱང་ཕ་རོལ་གྱིས་མི་ཚུགས་པར་འགྱུར་
རོ༑ ༑སེམས་ཅན་ཐམས་ཅད་དགའ་བར་འགྱུར་རོ། །བཀྲ་མི་ཤིས་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །སྟོབས་པོ་ཆེ་རྒྱལ་མཚན་གྱི་རྩེ་མོ་ལ་བཏགས་ཏེ་གཡུལ་

94-1-395a

ངོར་སོང་ན། ཕ་རོལ་གྱིས་མི་ཚུགས་པར་འགྱུར་རོ། །གསང་སྔགས་གྲོ་ག་ལ་བྲིས་ཏེ་སྤྱི་བོར་བཏགས་ན། གཡུལ་ངོར་མཚོན་ཆ་རྣམས་མེ་ཏོག་བཞིན་
དུ་ལྟུང་བར་འགྱུར་རོ། །དེ་ནས་བདུད་དེས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འདུག་ནས་སྟོབས་པོ་ཆེ་ཞེས་བགྱི་བ་ཅི་ལགས་ཞེས་གསོལ་
པ་དང༌། བཅོམ་ལྡན་འདས་ཀྱིས་བཀའ་སྩལ་པ། སྟོབས་པོ་ཆེ་ཞེས་བྱ་བ་ནི། དེ་བཞིན་གཤེགས་པའོ། །སྟོབས་པོ་ཆེ་ཞེས་བྱ་བ་ནི། ཆོས་སོ། །སྟོབས་པོ་ཆེ་ཞེས་བྱ་བ་
ནི༑ ཆོས་ཀྱི་ཕུང་པོའོ། །སྟོབས་པོ་ཆེ་ཞེས་བྱ་བ་ནི། ཆོས་ཀྱི་ཚུལ་ལོ། །སྟོབས་པོ་ཆེ་ཞེས་བྱ་བ་ནི། ཐེག་པ་ཆེན་པོའོ། །སྟོབས་པོ་ཆེ་ཞེས་བྱ་བ་ནི། ལག་ན་རྡོ་རྗེའོ། །དེ་ནས་
བདུད་སྡིག་ཅན་གྱིས་སྨྲས་པ། གསང་བ་པའི་བདག་པོ་ལག་ན་རྡོ་རྗེ་ལེགས་སོ་ལེགས་སོ། །སྐྱབས་སུ་མཆིའོ། །སངས་རྒྱས་དང༌། ཆོས་དང༌། དགེ་འདུན་ལ་སྐྱབས་སུ་
མཆིའོ། །བཅོམ་ལྡན་འདས། ལེགས་སོ་ལེགས་སོ། །དགེ་བསྙེན་གྱི་ཡན་ལག་གཟུང་བར་བགྱིའོ། །བདེ་དང་ཐར་དང་མཐོ་རིས་དང༌། མཁས་པ་དག་དང་སེམས་ཅན་ནི། །
དམ་པ་ཀུན་ལ་ཕན་པའི་ཕྱིར། །སྟོབས་པོ་ཆེ་ནི་གཟུང་བར་བགྱི། །དེ་ནས་བདུད་སྡིག་ཅན་ཆོས་ལ་འགའ་ཞིང་ཡིད་བདེ་བ་དང་རངས་པ་གཟིགས་ནས་བཅོམ་ལྡན་འདས་ཀྱིས་

94-1-395b

འདི་སྐད་ཅེས་བཀའ་སྩལ་ཏོ། །རིག་སྔགས་ཀྱི་རྒྱལ་པོ་སྟོབས་པོ་ཆེའི་མདོ་སྡེ་འདི་ནི། སེམས་ཅན་དམྱལ་བ་དང༌། དུད་འགྲོ་དང༌། ཡི་དྭགས་དང༌། གཤིན་རྗེའི་འཇིག་རྟེན་གྱི་སྡུག་
བསྔལ་ལས་ཐར་པར་བྱེད་པའོ། །དེ་བསྐལ་པ་སྟོང་ཕྲག་ཉི་ཤུར་ལྷའི་རྒྱལ་པོ་བྱེད་པར་འགྱུར་རོ། །བསྐལ་པ་མཐའ་ཡས་པར་གླིང་བཞི་ལ་དབང་པའི་འཁོར་ལོས་བསྒྱུར་བར་འགྱུར་
རོ༑ ༑བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་འཇོག་པར་བྱེད་དོ། །རིག་སྔགས་ཀྱི་རྒྱལ་པོ་སྟོབས་པོ་ཆེའི་སྙིང་པོ་འདི་ནི། གཙང་སྦྲ་ཅན་ནམ། གཙང་སྦྲ་མེད་པའམ། སྨྱུང་
བར་བྱས་པའམ། སྨྱུང་བར་མ་བྱས་པའམ། འཁྲིག་པའི་ཆོས་ལ་སྟེན་པ་ལའང་འགྲུབ་པར་བྱེད་དོ། །དེ་ལ་བར་ཆད་དུ་མི་འགྱུར་རོ། །དེ་ནས་རབ་འབྱོར་འཁོར་དེ་ཉིད་ན་འདུག་པར་གྱུར་
པས༑ བཅོམ་ལྡན་འདས། རིག་སྔགས་ཀྱི་རྒྱལ་པོ་སྟོབས་པོ་ཆེ་ཇི་ལྟར་གཟུང་བར་བགྱི། དམ་པ་ནི། ཅི་ཞིག་སྩོལ་ཅེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་
པ༑ ལག་ན་རྡོ་རྗེ་ལ་དྲི་བ་དྲིས་ཤིག །རབ་འབྱོར་གྱིས་སྨྲས་པ། ལག་ན་རྡོ་རྗེ། རིག་སྔགས་ཀྱི་རྒྱལ་པོ་སྟོབས་པོ་ཆེ་ཇི་ལྟར་གཟུང་བར་བགྱི། དམ་པ་ནི། ཅི་ཞིག་སྦྱིན་པར་བགྱི། ལག་ན་
རྡོ་རྗེས་སྨྲས་པ། འབྲུ་སྦྱིན་པར་བྱེད་དོ། །གོས་སྦྱིན་པར་བྱེད་དོ། །དངུལ་སྦྱིན་པར་བྱེད་དོ། །གསེར་སྦྱིན་པར་བྱེད་དོ། །བ་ལང་སྦྱིན་པར་བྱེད་དོ། །དམ་པ་གང་འདོད་པའི་དམ་པ་དེ་སྦྱིན་

94-1-396a

པར་བྱེད་དོ། །རབ་འབྱོར་གྱིས་སྨྲས་པ། ཅིའི་འབྲས་བུ་ཞེས་བྱ་བའམ། ལག་ན་རྡོ་རྗེས་སྨྲས་པ། རབ་འབྱོར། དེ་དེ་བཞིན་ཏེ། སེམས་ཅན་ཉོན་མོངས་
པས་བསྒྲིབས་པ་རྣམས་ནི། འབྲས་བུའི་དུས་སུ་གནས་སོ། །འབྲས་བུའི་དུས་ཀྱི་ཡོན་ཏན་གྱི་དོན་དུ་གནས་སོ། །ཡོན་ཏན་གྱི་དོན་གྱིས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཀྱི་ལམ་ལ་འཇོག་པར་བྱེད་དོ། །རབ་འབྱོར་གྱིས་སྨྲས་པ། ལག་ན་རྡོ་རྗེ་ལེགས་སོ་ལེགས་སོ། །གསང་བའི་མཚན་ཉིད་ལྡན་པ་སྟེ། །སྟོབས་པོ་ཆེ་ནི་ཤེས་རབ་ལྡན། །
གསང་བའི་མཚན་ཉིད་ཕུན་སུམ་ཚོགས། །སྤྱི་ནས་དབང་བསྐུར་ཡིད་ཀྱང་གཞུངས། །མཚན་དང་ཡང་དག་ལྡན་པ་སྟེ། །སྦྱིན་དང་ཚུལ་ཁྲིམས་ཤེས་རབ་ཆེ། །རྫུ་འཕྲུལ་ཆེ་ཞིང་
སྟོབས་ཀྱང་ཆེ། །དབང་ཆེར་གྲགས་ཤིང་བསོད་ནམས་ཆེ། །ཡོན་ཏན་རྩེ་མོ་སྟོབས་པོ་ཆེ། །མདོ་སྡེ་འདི་ལ་དབང་བསྐུར་ཕྱིར། །སངས་རྒྱས་བརྒྱད་སྟོང་དེར་གཤེགས་སོ། །བྱང་ཆུབ་
སེམས་དཔའ་ལག་ན་རྡོ་རྗེས་མདོ་སྡེ་འདི་ཉིད་ཀྱིས་མི་འཇིགས་པའི་ལག་པ་སྤྱི་བོར་བཞག་སྟེ་དགེ་བ་བྱེད་པར་འགྱུར་རོ། །གང་གིས་གཟུངས་འདི་སའམ། རིའམ། ཀླུང་གི་
དོགས་སམ། རྒྱ་མཚོའི་འགྲམ་དུ་བཅངས་ན། འཇིགས་པ་ཐམས་ཅད་ཀྱིས་འཇིགས་པ་མེད་པར་འགྱུར་རོ། །དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་ལག་ན་རྡོ་

94-1-396b

རྗེས་འདི་སྐད་ཅེས་གསོལ་ཏོ། །སུ་མདོ་སྡེ་འདི་འཆང་བ་དང༌། ཀློག་པ་དང༌། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་པ་དེ་བྲོ་ནད་མ་མཆིས་པར་ལོ་བརྒྱ་འཚོ་བར་འགྱུར་
རོ༑ ༑ལག་ན་རྡོ་རྗེས་ཡང་གསོལ་པ། ཆོས་ཀྱི་རྣམ་གྲངས་འདིའི་མིང་ཅི་ལགས། འདི་ཇི་ལྟར་གཟུང་བར་བགྱི། བཅོམ་ལྡན་འདས་ཀྱིས་བཀའ་སྩལ་བ། མདོ་སྡེ་འདི་ནི། དེ་བཞིན་
གཤེགས་པའི་སྤྲུལ་པ་ཞེས་བྱ་བར་ཟུངས་ཤིག །ཆོས་ཀྱི་ཉི་མ་ཞེས་བྱ་བར་ཡང་ཟུངས་ཤིག །ཆོས་ཀྱི་ཟླ་བ་ཞེས་བྱ་བར་ཡང་ཟུངས་ཤིག །དོན་ཐམས་ཅད་གྲུབ་པ་ཅེས་བྱ་བར་
ཡང་ཟུངས་ཤིག །དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་སྤྲིན་ཅེས་བྱ་བར་ཡང་ཟུངས་ཤིག །སྡིག་པ་ཐམས་ཅད་བྱང་བར་བྱེད་པའི་གཟུངས་སྔགས་ཞེས་བྱ་བར་ཡང་ཟུངས་
ཤིག །རིག་སྔགས་འཆང་ཐམས་ཅད་གྲུབ་པའི་རྒྱལ་པོ་ཞེས་བྱ་བར་ཡང་ཟུངས་ཤིག །ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བར་ཡང་ཟུངས་ཤིག །ཆོས་ཀྱི་དབྱིངས་དེ་བཞིན་གཤེགས་
པ་ཐམས་ཅད་ཀྱི་སྔོན་དུ་འགྲོ་བ་ཞེས་བྱ་བར་ཡང་ཟུངས་ཤིག །རིག་སྔགས་ཀྱི་རྒྱལ་པོ་སྟོབས་པོ་ཆེ་ཞེས་བྱ་བར་ཡང་ཟུངས་ཤིག །གསང་བ་པའི་བདག་པོ་ལག་ན་རྡོ་རྗེ། སུ་མདོ་སྡེ་འདི་
འཛིན་པ་དང༌། འཆང་བ་དང༌། ཀློག་པ་དང༌། ཡི་གེར་འབྲིར་འཇུག་པ་དང༌། བསྟི་སྟང་དུ་བྱེད་པ་དང༌། བླ་མར་བྱེད་པ་དང༌། རིམ་གྲོར་བྱེད་པ་དང༌། མཆོད་པར་བྱེད་པ་དེས་འདས་པ་དང༌། མ་

94-1-397a

འོངས་པ་དང༌། ད་ལྟར་བྱུང་བའི་སངས་རྒྱས་དང༌། བྱང་ཆུབ་སེམས་དཔའ་རྣམས་ལ་མཆོད་པ་བྱས་པར་འགྱུར་རོ། །འདས་པ་དང༌། མ་འོངས་པ་དང༌། ད་ལྟར་
བྱུང་བ་རྣམས་ཀྱིས་མཆོད་རྟེན་སྐུ་གདུང་དང་བཅས་པ་ལ་མཆོད་པར་བྱས་པར་འགྱུར་རོ། །ལག་ན་རྡོ་རྗེས་གསོལ་པ། བཅོམ་ལྡན་འདས། ལེགས་སོ་ལེགས་སོ། །ཤིན་ཏུ་ཟབ་པའི་
ཆོས་བསྟན་པ་དང༌། ཆོ་འཕྲུལ་གྱི་ཡོན་ཏན་གྱི་རྒྱན་གྱི་ཆོས་བསྟན་པ་གཟུང་བར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། རིགས་ཀྱི་བུའམ། རིགས་ཀྱི་བུ་གང་མདོ་
སྡེ་འདི་འཆང་བ་དེ་ལ་སྡང་བའི་སེམས་ཅན་རྣམས་ཆུ་འགྲམ་གྱི་ཤིང་ལྟར་མ་རུངས་པར་འགྱུར་རོ། །སྤོས་དང༌། མེ་ཏོག་དང༌། བདུག་པ་དང༌། རྒྱལ་མཚན་དང༌། བ་དན་སྣ་ཚོགས་ལ་
སོགས་པས་མཆོད་པ་བྱས་ན། བསོད་ནམས་ཀྱི་ཕུང་པོ་དཔག་ཏུ་མེད་པ་དང་ལྡན་པར་འགྱུར་རོ། །དེ་ལ་བར་ཆོད་མི་འབྱུང་བར་འགྱུར་རོ། །མདོ་སྡེ་འདི་གནས་གང་ཡང་རུང་བ་ན་འཆང་
ན༑ ལྷ་དང༌། མིར་བཅས་པས་མཆོད་པ་བྱེད་པར་འགྱུར་རོ། །རིག་སྔགས་ཀྱི་རྒྱལ་པོ་སྟོབས་པོ་ཆེ་བགེགས་དང༌། རྣམ་པར་ལོག་འདྲེན་ཐམས་ཅད་འཆིང་བ་ཡིད་ལ་བྱེད་ན། སངས་
རྒྱས་བརྒྱད་སྟོང་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། དྲང་སྲོང་ཆེན་པོ་རྣམས་དང༌། ལྷ་དང༌། ཀླུ་དང༌། དྲི་ཟར་བཅས་པ་རྣམས་དགྱེས་དགའོ། །སྟོབས་པོ་

94-1-397b

ཆེའི་གཟུངས་སྔགས་འདི་ལ་དགྱེས་པའི་དུས་ཀྱི་ཚེ་དེ་བཞིན་གཤེགས་པ་ཤཱཀྱ་ཐུབ་པས་འདི་སྐད་ཅེས་བཀའ་སྩལ་ཏོ། །གསང་བ་པའི་བདག་པོ་ལག་ན་རྡོ་རྗེ། སུ་མདོ་སྡེ་ལ་གུས་པར་མི་
བྱེད་པ་དེ་དག་སེམས་ཅན་དམྱལ་བ་ཆེན་པོ་བརྒྱད་པོ་དག་ཏུ་སྐྱེ་བར་འགྱུར་རོ། །གསང་བ་པའི་བདག་པོ་ལག་ན་རྡོ་རྗེ། སུ་མདོ་སྡེ་འདི་ལ་གུས་པར་བྱེད་པ་དང༌། རིམ་གྲོ་བྱེད་པ་དང༌།
མཆོད་པ་བྱེད་པ་དེ་བསོད་ནམས་ཀྱི་ཕུང་པོ་དཔག་ཏུ་མེད་པ་དང་ལྡན་པར་འགྱུར་རོ། །ཡི་གེ་འབྲིའམ་ཚིག་མཉན་ན། ཕྱིར་མི་ལྡོག་པའི་བྱང་ཆུབ་ཀྱི་ལམ་ཐོབ་པར་འགྱུར་རོ། །ལག་ན་
རྡོ་རྗེས་གསོལ་པ། ཐུབ་པའི་ཆོས་བསམ་གྱིས་མི་ཁྱབ་པ། ཤིན་ཏུ་ཕྲ་བ། ཤིན་ཏུ་ཟབ་པ། བསམ་གྱིས་མི་ཁྱབ་པ་ལ་སེམས་ཅན་རྣམས་ཀྱི་ནང་ནས་གང་ལོག་པར་སེམས་
པ་དེ་མྱོས་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། གསང་བ་པའི་བདག་པོ་ལག་ན་རྡོ་རྗེ། སེམས་ཅན་རྣམས་ཀྱི་དོན་གྱི་ཕྱིར་མདོ་སྡེ་འདི་བཤད་པར་བྱའོ། །སེམས་
ཅན་ཐམས་ཅད་ཀྱི་སྒྲིབ་པ་བསལ་བ་དང༌། ཞི་བར་བྱ་བ་དང༌། རྒྱས་པར་བྱ་བ་དང༌། དབང་བསྐུར་བ་དང༌། བཀྲ་མི་ཤིས་པ་ཐམས་ཅད་ལས་ཐར་པར་བྱ་བ་དང༌། དཔལ་གྱིས་བྱིན་གྱིས་བརླབ་
པར་བྱ་བ་དང༌། སྡིག་པ་ཐམས་ཅད་བྱང་བར་བྱ་བ་དང༌། སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པར་བྱང་ཆུབ་པར་བྱ་བའི་ཕྱིར་བཤད་པར་བྱའོ། །དེའི་ཕྱིར་དེ་བཞིན་

94-1-398a

གཤེགས་པ་བརྒྱ་སྟོང་དང་བར་མཛད་ནས་དེ་བཞིན་གཤེགས་པ་ཤཱཀྱ་ཐུབ་པ་ལ་ལན་གསུམ་བསྐོར་བ་མཛད་དེ་ཐལ་མོ་སྦྱར་ནས་ལེགས་པར་རབ་ཏུ་
བཤད་པ་ལེགས་སོ་ཞེས་མངོན་པར་དགྱེས་པར་མཛད་དོ། །དེ་བཞིན་གཤེགས་པ་ཤཱཀྱ་ཐུབ་པས་སངས་རྒྱས་དེ་དག་ལ་སླར་གསུངས་པ། བཅོམ་ལྡན་འདས་དག །ལེགས་
པར་རབ་ཏུ་བཤད་པ་ལེགས་སོ་ལེགས་སོ། །བཅོམ་ལྡན་འདས་ཀྱིས་བཀའ་སྩལ་པ། སྟོབས་པོ་ཆེའི་གསང་བའི་ཆོས་བསྟན་པ་འདིའི་མཐུས་བྱང་ཆུབ་སེམས་དཔའ་ལག་
ན་རྡོ་རྗེས་སྡང་བ་བགེགས་དང༌། རྣམ་པར་ལོག་འདྲེན་ཐམས་ཅད་ཀྱི་སྙིང་འདར་ཞིང་འགུལ་བར་མཐོང་ངོ༌། །དཀོན་མཆོག་གསུམ་ལ་ཕྱག་འཚལ་ལོ། །གནོད་སྦྱིན་གྱི་སྡེ་དཔོན་
ཆེན་པོ་ལག་ན་རྡོ་རྗེ་དྲག་པོ་ལ་ཕྱག་འཚལ་ལོ། །ཏདྱ་ཐཱ། ཨོཾ་ཧ་ན་ཧ་ན་བཛྲ་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། མ་ཐ་མ་ཐ་བཛྲ། ཛྭ་ལ་ཛྭ་ལ། སུ་རུ་སུ་རུ། མུ་རུ་མུ་རུ། ཀ་ཊེ་ཀ་
ཊེ། ཛ་ཡེ་བི་ཛ་ཡེ། ཨ་ཛི་ཏེ། ཨ་པ་ར་ཛཱི་ཏེ། མ་ར་སཻ་ནྱ་པྲ་མརྡ་ནི་ཡ་སྭཱཧཱ། བཅོམ་ལྡན་འདས་ཀྱིས་བཀའ་སྩལ་པ། གསང་བ་པའི་བདག་པོ་ལག་ན་རྡོ་རྗེ། རྣམ་པར་ལོག་འདྲེན་ཐམས་
ཅད་སྡིགས་ཤིག །ཆིངས་ཤིག །རྣམ་པར་ཆོངས་ཤིག །མ་གྲུབ་པ་རྣམས་གྲུབ་པར་གྱིས་ཤིག །གྲུབ་པ་རྣམས་དུལ་བར་གྱིས་ཤིག །སངས་རྒྱས་དང༌། བྱང་ཆུབ་སེམས་དཔའ་

94-1-398b

ཐམས་ཅད་འབབ་པར་གྱིས་ཤིག །ལྷ་དང༌། ཀླུ་ཐམས་ཅད་ཚུར་ཤོག་ཚུར་ཤོག །ངས་སྟོབས་པོ་ཆེ་ཁྲོ་བོའི་མཐུས་དགེ་བར་བྱའོ། །དེ་ནས་འཇམ་དཔལ་གཞོན་ནུར་གྱུར་པ་སྟན་ལས་
ལངས་ནས་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས། འདུ་བྱེད་ཐམས་ཅད་ཀྱི་མི་རྟག་པའི་མཚན་ཉིད་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་
འཇམ་དཔལ་གཞོན་ནུར་གྱུར་པ་ཉོན་ཅིག །འདུ་བྱེད་ཐམས་ཅད་ནི། དྲི་ཟའི་གྲོང་ཁྱེར་དང་འདྲའོ། །འདུ་བྱེད་ཐམས་ཅད་ནི། གློག་དང་སྤྲིན་དང་འདྲའོ། །འདུ་བྱེད་ཐམས་ཅད་ནི། ཁྱིམ་དང༌།
དབུ་བ་དང་འདྲའོ། །འདུ་བྱེད་ཐམས་ཅད་ནི། མར་མེ་དང་འདྲའོ། །འདུ་བྱེད་ཐམས་ཅད་ནི། ཆུའི་ཆུ་བུར་དང་འདྲའོ། །འདུ་བྱེད་ཐམས་ཅད་ནི། ཆུ་ཤིང་དང་འདྲའོ། །འདུ་བྱེད་ཐམས་
ཅད་ནི། རི་མོའི་རྣམ་པ་དང་འདྲའོ། །འདུ་བྱེད་ཐམས་ཅད་ནི། མེ་ཏོག་དང་འདྲའོ། །འདུ་བྱེད་ཐམས་ཅད་ནི། རྨི་ལམ་དང་འདྲའོ། །འདུ་བྱེད་འདི་དག་ནི། བདེ་བ་དང་སྡུག་བསྔལ་གྱི་
འཁོར་ལོ་དང་འདྲའོ། །འདུ་བྱེད་འདི་དག་ནི། བདེ་བ་དང༌། སྡུག་བསྔལ་གྱི་ཀླུང་དང་འདྲའོ། །འཁྲུག་པར་འགྱུར་བས་རྒྱ་མཚོ་དང་འདྲའོ། །སྐར་མ་དང་འདྲའོ། །སེམས་ཅན་རྣམས་ནི།

94-1-399a

འདུ་བྱེད་འདི་དག་སྐྱེ་བར་མི་སེམས། མི་མཐོང༌། མི་ཤེས། མི་འཇལ་གྱི། དེ་བཞིན་གཤེགས་པ་ཉིད་ཀྱིས་གཟིགས་སོ། །དེ་བཞིན་གཤེགས་པ་ཉིད་ཀྱིས་
འཇལ་ལོ། །དེ་བཞིན་གཤེགས་པ་ཉིད་ཀྱིས་མཁྱེན་ཏོ། །འདུ་བྱེད་ཐམས་ཅད་ནི། སྟོང་པ་ཉིད་དུ་མཚན་ཉིད་གཅིག་པར་མཁྱེན་ཏོ། །དོན་དམ་པ་སྟོང་པ་ཉིད་ཀྱི་མཚན་ཉིད་
དུ་མཁྱེན་ཏོ། །མཐའ་ལས་འདས་པ་སྟོང་པ་ཉིད་ཀྱི་མཚན་ཉིད་དུ་མཁྱེན་ཏོ། །སྟོང་པ་ཉིད་སྟོང་པ་ཉིད་ཀྱི་མཚན་ཉིད་དུ་མཁྱེན་ཏོ། །ཆེན་པོ་སྟོང་པ་ཉིད་ཀྱི་མཚན་ཉིད་དུ་
མཁྱེན་ཏོ། །དེ་བཞིན་ཉིད་སྟོང་པ་ཉིད་ཀྱི་མཚན་ཉིད་དུ་མཁྱེན་ཏོ། །འཇམ་དཔལ་གཞོན་ནུར་གྱུར་པ། མཚན་ཉིད་འདི་ཉིད་མཐོང་ཞིང་མཚན་ཉིད་འདི་ཤེས་ཏེ་སྤྱོད་པའི་
བྱང་ཆུབ་སེམས་དཔའ་རྣམས་ནི། སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་དོ། །དེ་བཞིན་དུ་ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་ཀྱི་
ཕ་རོལ་ཏུ་ཕྱིན་པ་ལ་སྤྱོད་དོ། །མཚན་ཉིད་འདི་ཉིད་ཤེས་པ་ནི། བྱང་ཆུབ་སེམས་དཔའ་ཞེས་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་གིས་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འདུག་སྟེ་འདི་སྐད་ཅེས་གསོལ་ཏོ། །བཅོམ་ལྡན་འདས། མདོ་སྡེ་འདི་

94-1-399b

མཆན་ཉིད་གང་གིས་ནི། ཇི་ལྟར་དེ་བཞིན་གཤེགས་པའི་སྤྲུལ་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། འཕགས་པ་སྤྱན་རས་གཟིགས་དབང་ཕྱུག །དེ་བཞིན་གཤེགས་
པ་ཡོངས་སུ་མྱ་ངན་ལས་འདས་པའི་དུས་ཀྱི་ཚེ་དེ་བཞིན་གཤེགས་པའི་ལས་རྣམས་བྱེད་པར་འགྱུར་རོ། །མཚན་ཉིད་དེས་ན། དེ་བཞིན་གཤེགས་པའི་སྤྲུལ་པ་ཞེས་བྱའོ། །མདོ་
སྡེ་འདི་ཡོངས་སུ་ནུབ་པའི་ཚེ་དེ་བཞིན་གཤེགས་པའི་བསྟན་པ་ཡོངས་སུ་ནུབ་པར་འགྱུར་ཏེ། མཚན་ཉིད་དེས་ན། དེ་བཞིན་གཤེགས་པའི་སྤྲུལ་པ་ཞེས་བྱའོ། །མདོ་སྡེ་འདི་འཚོ་
ཞིང་སྡོད་ན། དེ་བཞིན་གཤེགས་པའི་བསྟན་པ་ཡང་འཚོ་ཞིང་སྡོད་དེ། མཚན་ཉིད་དེས་ན། དེ་བཞིན་གཤེགས་པའི་སྤྲུལ་པ་ཞེས་བྱའོ། །དེ་བཞིན་གཤེགས་པ་ཐམས་ཅད་
ཀྱང་མདོ་སྡེ་འདི་ཉིད་ལ་ཕྱག་འཚལ་ཏེ། མཚན་ཉིད་དེས་ན། དེ་བཞིན་གཤེགས་པའི་སྤྲུལ་པ་ཞེས་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་རྗེས་
སུ་ཡི་རང་ནས་བཀའ་ལུང་བཞིན་བགྱི་ཞིང༌། སུ་མདོ་སྡེ་འདི་འཆང་བའི་གནད་དུ་མཆི་འོ། །ཞེས་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། མདོ་སྡེ་འདི་ཉིད་ཀྱི་མཐུས་
སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། ལྷ་ཐམས་ཅད་ཀྱང་འོང་ངོ༌། །ལྷ་ཐམས་ཅད་ཀྱིས་འདི་སྐད་ཅེས་གསོལ་ཏོ། །ལེགས་སོ་ལེགས་སོ། །བདག་ཅག་ཀྱང་དམ་པ་སྩལ་

94-1-400a

པར་མངོན་པར་དགའ་སྟེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱང་དམ་པ་འདི་ཉིད་སྩོལ་བ་མཛད་པར་འགྱུར་རོ། །བཅོམ་ལྡན་འདས་ཀྱིས་
བཀའ་སྩལ་པ། གསང་བ་པའི་བདག་པོ་ལག་ན་རྡོ་རྗེ། སྟོབས་པོ་ཆེའི་གསང་བ་པའི་སྙིང་པོ་ནི། སེམས་ཅན་ཐམས་ཅད་ལ་བདེ་བ་ཐམས་ཅད་སྦྱིན་པར་བྱེད་པའོ། །དེ་ནས་
བཅོམ་ལྡན་འདས་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། བཅོམ་ལྡན་འདས། མཚན་ཉིད་གང་གིས་ན་མདོ་སྡེ་འདི་ཆོས་ཀྱི་དབྱིངས་
སྔོན་དུ་འགྲོ་བ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་བཞིན་གཤེགས་པ་ཐམས་ཅད་བྱུང་ནས་ཞག་སུམ་ཅུ་རྩ་གཉིས་ལོན་པའི་ཉིན་མོ་རི་བཏང་བཟུང་
ཆེན་པོར་མདོ་སྡེ་འདི་ཉིད་ཀྱིས་ཆོས་བསྟན་ཏེ། མཚན་ཉིད་དེས་ན། ཆོས་ཀྱི་དབྱིངས་སྔོན་དུ་འགྲོ་བ་ཞེས་བྱའོ། །མདོ་སྡེ་འདི་ཉིད་ཀྱི་མཐུས་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་སེམས་དང་པོ་བསྐྱེད་པ་གནས་ཏེ། མཚན་ཉིད་དེས་ན། ཆོས་ཀྱི་དབྱིངས་སྔོན་དུ་འགྲོ་བ་ཞེས་བྱའོ། །མདོ་སྡེ་འདི་ཉིད་ཀྱི་མཐུས་ལྷའི་བུ་གྲངས་མེད་དཔག་ཏུ་མེད་པ་
དག་རྒྱུན་དུ་ཞུགས་པར་གྱུར་ཏོ། །རིགས་ཀྱི་བུ། སུ་མདོ་སྡེ་འདི་འཆང་བ་དང༌། ཀློག་པ་དེ་ལ་དེ་བཞིན་གཤེགས་པ་ཐམས་ཅད་སྲས་སུ་འདུ་ཤེས་བསྐྱེད་དོ། །འཁོར་དེ་ཉིད་དུ་

94-1-400b

འཆི་བའི་དུས་བྱས་ནས་མྱ་ངན་ལས་འདས་པའི་ལམ་ལ་འཇོག་པར་མཛད་དོ། །ལག་ན་རྡོ་རྗེས་གསོལ་པ། སངས་རྒྱས་འཁོར་བ་བགྲོད་དཀར་སེམས་ཅན་གྱི། །སྲིད་པའི་ཕུར་པ་
འབྱིན་ཅིང་ཤེས་རབ་ཀྱིས། །སྲིད་ཕུར་སེམས་ཀླུང་འཇོམས་ཤིང་ཐུབ་པ་ཡི། །ཆོས་བསྟན་པས་ནི་སྡིག་འཇོམས་ཆོས་ལེགས་སྤྱོད། །བཅོམ་ལྡན་འདས་ཀྱིས་བཀའ་སྩལ་པ། ལག་
ན་རྡོ་རྗེ། ལེགས་པར་རབ་ཏུ་བཤད་པ་ལེགས་སོ་ལེགས་སོ། །ལག་ན་རྡོ་རྗེས་གསོལ་པ། སུ་མདོ་སྡེ་འདི་འཆང་བ་དང༌། ཀློག་པ་དང༌། གཞན་དག་ལ་ཡང་རྒྱ་ཆེར་ཡང་དག་པར་རབ་ཏུ་སྟོན་
པས་བསོད་ནམས་ཀྱི་ཕུང་པོ་ཅི་ཞིག་འཐོབ་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། སུ་མདོ་སྡེ་འདི་འཆང་བ་དང༌། ཀློག་པ་དང༌། གཞན་དག་ལ་ཡང་རྒྱ་ཆེར་
ཡང་དག་པར་རབ་ཏུ་སྟོན་པ་ནི། ཏིང་ངེ་འཛིན་བྱེ་བ་འཐོབ་པར་འགྱུར་རོ། །སངས་རྒྱས་དང༌། བྱང་ཆུབ་སེམས་དཔའ་འཁོར་དང་བཅས་པ་བྱེ་བ་མཐོང་བར་འགྱུར་རོ། །དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་མཐོང་ནས་བསམ་པ་རྒྱ་ཆེན་པོས་བསྟི་སྟང་བྱེད་པར་འགྱུར་རོ། །བླ་མར་བྱེད་པར་འགྱུར་རོ། །
རིམ་གྲོར་བྱེད་པར་འགྱུར་རོ། །མཆོད་པར་བྱེད་པར་འགྱུར་རོ། །ཆོས་གོས་དང༌། བསོད་སྙོམས་དང༌། མལ་ཆ་དང༌། ན་བའི་གསོས་སྨན་དང༌། ཡོ་བྱད་རྣམས་ཀྱང་དབུལ་ལོ། །བྱང་ཆུབ་སེམས་

94-1-401a

དཔའ་ལ་ཡང་བདེ་བར་སྦྱར་བ་སྒྲུབ་བོ། །དགེ་འདུན་གྱི་ཚོགས་ལ་ཡང་རིམ་གྲོ་བྱེད་པར་འགྱུར་རོ། །དགེ་བའི་རྩ་བ་དེ་དག་ཀྱང་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་ཡོངས་སུ་བསྔོ་བར་བྱེད་དོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ལ་བསྙེན་བཀུར་བྱེད་པར་འགྱུར་རོ། །དེ་དག་གིས་
ཆོས་བསྟན་པ་དེ་ལ་ཡང་བསྟི་སྟང་དུ་བྱས་ཏེ་ཉན་ཏོ། །འཛིན་ཏོ། །ཀློག་གོ། བྱང་ཆུབ་སེམས་དཔའ་ལག་ན་རྡོ་རྗེ་ཇི་ལྟ་བ་དང་མཚུངས་པར་སྟོབས་ཀྱིས་ཕ་རོལ་གནོན་པར་འགྱུར་
རོ༑ ༑སྟོབས་པོ་ཆེ་ཕ་རོལ་གནོན་པའི་ཁྲོ་བོ་འདིའི་མཐུས་བདག་དང་སེམས་ཅན་ཐམས་ཅད། སྭསྟི་སྭསྟི། སིདྡྷི་སིདྡྷི་སྭཱཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
པ་དང༌། འཕགས་པ་བྱམས་པ་དང༌། འཇམ་དཔལ་དང༌། འཕགས་པ་སྤྱན་རས་གཟིགས་དབང་ཕྱུག་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་ཐམས་ཅད་
དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ནས་འདུས་པ་དེ་དག་ཐམས་ཅད་དང༌། ལྷ་དང༌། ཀླུ་དང་
གནོད་སྦྱིན་དང༌། སྲིན་པོ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་དེ་དག་ཐམས་ཅད་དང༌། ཐམས་

94-1-401b

ཅད་དང་ལྡན་པའི་འཁོར་དེ་དག་དང༌། ལག་ན་རྡོ་རྗེ་ཡང་བཅོམ་ལྡན་འདས་ཀྱིས་གསུངས་པ་ལ་ཡི་རང་སྟེ་མངོན་པར་བསྟོད་དོ། །འཕགས་པ་སྟོབས་པོ་ཆེ་ཞེས་བྱ་བ་ཐེག་པ་ཆེན་པོའི་མདོ་
རྫོགས་སོ།།    །།རྒྱ་གར་སྐད་དུ། ཨཱཪྱ་བིགྷ་ན་བི་ནཱ་ཡ་ཀཱ་ད་ཏྲ་དྷཱ་ར་ཎི། བོད་སྐད་དུ། འཕགས་པ་བགེགས་སེལ་བའི་གཟུངས། འདི་སྐད་བདག་གིས་ཐོས་པ་དུས་གཅིག་
ན༑ བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེའི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་
སྩལ་པ། ཀུན་དགའ་བོ། ཚོགས་ཀྱི་བདག་པོའི་སྙིང་པོ་འཛིན་པ་དེས་ཆོ་ག་ཐམས་ཅད་དང༌། དགོངས་པ་ཐམས་ཅད་འགྲུབ་པར་འགྱུར་རོ། །གསང་སྔགས་ཐམས་ཅད་འགྲུབ་པར་འགྱུར་རོ། །
ཏ་དྱ་ཐཱ། ན་མ་སྟུ་ཏེ། ཀ་ཊ་ཀ་ཊ། ད་ར་ད་ར། ཌ་ཧ་ཌ་ཧ། གྲིཧྞ། བྷཉྫ་བྷཉྫ། ན་མསྟུ་ཏེ། རུ་རུ་ཙ་ཙ་ཡེ་སྭཱཧཱ། ཨ་བྷུ་ཏྲཱ་བི་ན་དུཿཁཾ་མཉྩེ་དྡྷཱ་བ་ར་ས་གཙྪ་ཏི་ཧ་ཧ་ཡ། མཧཱ་
ཧསྟེ་ཏྐྵ་ཏ་ནན། པྲ་གོ་བ་ཡེ་མོ། ཀུ་རུ་ཀུ་རུ། ཙུ་རུ་ཙུ་རུ། མུ་རུ་མུ་རུ། ན་མོ་ན་མ་སྭཱཧཱ། ནང་པར་ལངས་ཏེ་སྔགས་ལན་བདུན་བཟླས་ལ་ཆུ་ཁྱོར་བ་གང་སྟེང་དང༌། འོག་གི་ཕྱོགས་སུ་
གཏོར་ཅིག་དང༌། བགེགས་ཐམས་ཅད་བཅིངས་པར་འགྱུར། གསང་སྔགས་སྒྲུབ་པར་འདོད་པས་སྐུད་པ་དཀར་པོ་ལ་མདུད་པ་ཉི་ཤུ་རྩ་གཅིག་བོར་ཏེ་ལག་པ་ལ་བཅིངས་ན། རིག་

94-1-402a

སྔགས་འགྲུབ་པར་འགྱུར་རོ། །བགེགས་ཐམས་ཅད་བཅིངས་པར་འགྱུར་རོ། །གང་ན་ཚོགས་ཀྱི་བདག་པོ་སྣང་བ་དེར་སྔགས་འདི་ལན་གཅིག་བཀླགས་
ན་ཡང་བགེགས་རྣམས་བར་ཆད་མི་བྱེད་དོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་འཁོར་དེ་དག་ཐམས་ཅད་དགའ་སྟེ་ལྷ་དང༌། མི་དང༌། ལྷ་མ་ཡིན་དང༌། དྲི་
ཟར་བཅས་པའི་འཇིག་རྟེན་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་བགེགས་སེལ་བ་ཞེས་བྱ་བའི་གཟུངས་རྫོགས་སོ།།    །།
གུ་གུལ་སེར་པོ་དང༌། ཕ་ཝཾ་གི་རྟུག་པ་ཀུན་ལ་བསྐུ་བའི་རྟུག་པ་སྦྱར་བའི་དུ་བས་བདུགས་ན་འགོ་བའི་ནད་པའི་གན་དུ་ཕྱིན་ཡང་མི་ཚུགས། གོས་པ་ལ་ཐུག་ན་མྱུར་དུ་སེལ། ཁྱིམ་དུ་
འབྱུང་པོ་གནོད་པ་དག་ལ་རབ་ཏུ་བསྔགས་སོ།།    །།རྒྱ་གར་སྐད་དུ། མཧཱ་ཡ་ཀྵ་སེ་ན་པ་ཏ་ཡེ་ན་ར་ཀུ་པ་ར་ཀལྤ། བོད་སྐད་དུ། གནོད་སྦྱིན་གྱི་སྡེ་དཔོན་ཆེན་པོ་གར་
མཁན་མཆོག་གི་བརྟག་པ། དཀོན་མཆོག་གསུམ་ལ་ཕྱག་འཚལ་ལོ། །དཔལ་ཕྱག་ན་རྡོ་རྗེ་ལ་ཕྱག་འཚལ་ལོ། །གནོད་སྦྱིན་བདག་པོ་ཉི་མ་འབུམ་གྱི་གཟི། །འོད་ཟེར་དཔག་
མེད་སྡང་བ་འདུལ་མཛད་པ། །ཐུགས་རྗེའི་བདག་ཉིད་འགྲོ་དོན་མ་ལུས་མཛད། །བདུད་བཞི་འཇོམས་མཛད་དེ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན།

94-1-402b

བཅོམ་ལྡན་འདས་ལྕང་ལོ་ཅན་གྱི་ཕོ་བྲང་ན་རྒྱལ་པོ་རྣམ་ཐོས་ཀྱི་བུའི་གནས་ན་བཞུགས་ཏེ། གྲངས་མེད་པའི་ལྷ་དང༌། ཀླུ་དང༌། གནོད་སྦྱིན་དང་དྲི་ཟ་དང་ལྷ་མ་ཡིན་དང༌།
ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། བརྒྱ་བྱིན་དང༌། ཚངས་པ་དང༌། འཇིག་རྟེན་སྐྱོང་བ་དང༌། མཐུ་བོ་ཆེ་དང༌། ལྷ་ཆེན་པོ་དང༌། ནོར་བུ་བཟང་པོ་དང་
གང་བ་བཟང་པོ་དང༌། སྟོབས་ཀྱི་ལྷ་དང༌། སྟོབས་ཆེན་པོའི་སྟོབས་དང༌། དགའ་བའི་དབང་པོ་དང༌། ནག་པོ་ཆེན་པོ་དང༌། བི་ཤྭ་ར་དང༌། མ་མོའི་ཚོགས་དང༌། གསང་བ་ལ་གནས་
པ་དང༌། གྲུ་བཞིའི་རི་ན་གནས་པ་དང༌། འབོད་སྒྲོག་དང༌། རྣམ་པར་འབོད་སྒྲོག་དང༌། རྣམ་པར་འཇིགས་བྱེད་དང༌། རིན་ཆེན་གསང་བ་དང༌། རབ་གནས་གསང་བ་དང༌། མཐའ་
ཡས་གསང་བ་དང༌། རབ་མཆོག་མཆེ་བ་དང༌། མཆེ་བ་འཁྱིལ་བ་དང༌། མཆེ་བ་རྣོ་བ་དང༌། རྡ་མོའི་རྐང་པ་ཅན་དང༌། བ་ལང་གི་མགོ་བོ་ཅན་དང༌། རྒྱལ་བའི་དྲང་སྲོང་དང༌། ཨ་ད་པ་ཀ་
དང༌། རབ་ཏུ་འཇོམས་པ་དང༌། འོད་བྱེད་དང༌། རབ་ཏུ་གཟི་བརྗིད་ལྡན་པ་དང༌། ཤིན་ཏུ་འོད་དང༌། ཡང་དག་ཤེས་དང༌། མིག་བཟང་དང༌། རྟོག་འདོད་དང༌། གསེར་གྱི་བ་སྤུ་ཅན་
དང༌། གསེར་གྱི་སྐྲ་ཅན་དང༌། རྣམ་པར་འཁྱིལ་བ་དང༌། རྣམ་པར་རྒྱལ་བ་དང༌། འབར་བར་སྨྲ་བ་དང༌། མིའི་ཐོད་པ་ཅན་དང༌། རབ་ཏུ་གནས་པ་དང༌། དཔུང་བཟང་དང༌། པན་ཙི་

94-1-403a

ཀ་དང༌། མེ་ཏོག་མཆེ་བ་ཅན་དང༌། གཙུག་ན་མེ་ཏོག་དང༌། གཙུག་ན་ནོར་བུ་དང༌། ནོར་གྱི་བདག་པོ་དང༌། རབ་ཏུ་གསང་བ་དང༌། རབ་ཏུ་ལྡན་པ་དང༌། ཤུགས་དྲག་
པོའི་ལུས་དང༌། ཉི་མའི་གཟི་བརྗིད་དང༌། ཉི་མའི་འོད་དང༌། དགའ་བའི་ཉི་མ་དང༌། མཆེ་བ་གཙིགས་པ་དང༌། འབར་བའི་ཕྲེང་བ་དང༌། འབར་བའི་འོད་དང༌། དཔའ་བའི་འོད་དང༌།
འཇིགས་བྱེད་འོད་དང༌། ཀུན་ཏུ་གནས་པ་དང༌། དེ་དག་ལ་སོགས་པའི་གནོད་སྦྱིན་གྱི་སྡེ་དཔོན་མཐུ་ཆེན་པོ་རྫུ་འཕྲུལ་ཆེན་པོ་གྲངས་མེད་པ་བརྒྱ་སྟོང་གིས་བསྐོར་ཏེ་བཅོམ་ལྡན་འདས་
ཀྱི་སྤྱན་སྔར་ལྷགས་ནས་འཁོད་དོ། །རྡོ་རྗེ་སྙིང་པོ་ལ་སོགས་པའི་བྱང་ཆུབ་སེམས་དཔའི་འཁོར་མང་པོ་ཡང་ལྷགས་ནས་འཁོད་དོ། །གནས་བརྟན་ཆེན་པོ་ཤཱ་རིའི་བུ་ལ་སོགས་པ་
ཉན་ཐོས་ཀྱི་ཚོགས་ཆེན་པོ་དང༌། རིག་འཛིན་ཆེན་པོའི་འཁོར་ཚོགས་པ་ཉེ་བར་ལྷགས་སོ། །དྲང་སྲོང་མངོན་པར་ཤེས་པ་ལྔ་དང་ལྡན་པ་གྲངས་མེད་པ་ལྷགས་སོ། །ལག་ན་རྡོ་རྗེ་
གནོད་སྦྱིན་གྱི་དབང་པོ་ཡང་འཁོར་མང་པོས་བསྐོར་ཏེ་ལྷགས་སོ། །ངལ་བསོ་བའི་བུ་གར་མཁན་མཆོག་ལག་ན་རྡོ་རྗེ་གནོད་སྦྱིན་གྱི་དབང་པོ་དེ་མཐུ་བོ་ཆེའི་ཆ་ལུགས་འཛིན་ཏེ།
ཆ་ལུགས་བཟང་པོ། ཞལ་བཟང་པོ། སྐུ་བཟང་པོ། ཕྱག་བཟང་པོ། ནོར་བུ་རྣམ་པ་སྣ་ཚོགས་འཁྱིལ་བ་འཆང་བ་དང༌། དབུ་བཟང་པོ་དང༌། སྤྱན་བཟང་པོ་སྣ་ཚོགས་པའི་མེ་

94-1-403b

ཏོག་གིས་མཉམ་པར་བརྒྱན་པའི་སྐུ་ཉི་མ་དང་ཟླ་བ་ལས་ལྷག་པའི་གཟི་བརྗིད་འཆང་བ། རྒྱན་སྣ་ཚོགས་ཀྱིས་རྣམ་པར་བརྒྱན་པའི་སྐུ། དབང་པོ་དང༌། ཉེ་དགའ་བོ་ཀླུའི་རྒྱལ་པོས་
སེ་རལ་དུ་བྱས་པ། ཏཀྵ་ཀ་ཀླུའི་རྒྱལ་པོས་སྐེད་ཅིངས་སུ་བཅིངས་པ། གཟུགས་བརྙན་སྣ་ཚོགས་དང༌། མཚོན་ཆ་སྣ་ཚོགས་འཛིན་པ་དང༌། ཟླ་བ་དང༌། ཉི་མ་འཛིན་ཅིང་ཀུན་ཏུ་
འབར་བའི་སྐུ། སྣང་བར་བྱེད་ཅིང་ཞལ་རབ་ཏུ་བཞད་ནས་བཅོམ་ལྡན་འདས་ཀྱི་སྤྱན་སྔར་སྙམས་པའི་ཡིད་ཀྱིས་འདུག་གོ། །དེ་ནས་རྒྱལ་པོ་ཆེན་པོ་རྣམ་ཐོས་ཀྱི་བུ་སྟན་ལས་ལང་
ཏེ་བཅོམ་ལྡན་འདས་གང་ན་བ་དེར་འོངས་ཏེ་བཅོམ་ལྡན་འདས་ལ་རིན་པོ་ཆེ་སྣ་ཚོགས་པའི་ངོ་བོ་ཉིད་ཀྱིས་མཆོད་པ་བྱེད་པ་ནི། ཐང་ལས་སྐྱེས་པ་དང༌། ཆུ་ལས་སྐྱེས་པའི་མེ་ཏོག་
སྣ་ཚོགས་པདྨོ་དང༌། ཀུ་མུ་ད་དང༌། པུཎྜ་རི་ཀ་དང༌། ཨུཏྤ་ལ་མཐིང་ཀ་དང༌། སོའུ་གནྡྷི་དང༌། བར་ཤི་ཀ་དང༌། ཙམ་པ་ཀ་དང༌། མནྡཱ་ར་བ་དང༌། མནྡཱ་ར་བ་ཆེན་པོ་ལ་སོགས་པའི་
མེ་ཏོག་ཐོགས་ནས་བཅོམ་ལྡན་འདས་ལ་མཆོད་དེ་བརྒྱ་ཕྲག་སྟོང་དུ་བསྐོར་བ་བྱས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གནོད་སྦྱིན་
གྲངས་མེད་པའི་འཁོར་ཆེན་པོ་འདུས་པར་གྱུར་ཏོ། །ཤ་ཆེན་པོ་ཟ་བ་དང༌། མིའི་ལུས་ཟ་བའི་གནོད་སྦྱིན་དང༌། འབར་བ་དང༌། སྣ་ཚོགས་ཀྱི་གཟུགས་འཛིན་པ་མང་པོ་

94-1-404a

འདུས་ཏེ། ལྷ་དང༌། ཀླུ་དང༌། གནོད་སྦྱིན་དང༌། འབར་བ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་
མ་ཡིན་པ་སྣ་ཚོགས་པ་འདུས་པར་གྱུར་ཏོ། །བཅོམ་ལྡན་འདས། རིག་འཛིན་ཆེན་པོའི་འཁོར་དང༌། དྲང་སྲོང་ཆེན་པོའི་ཚོགས་ཀྱི་འཁོར་དེ་དག་ཀྱང་འདུས་པར་གྱུར། བྱང་
ཆུབ་སེམས་དཔའི་ཚོགས་མང་པོ་ཡང་ལྷགས་ཏེ་ཐོག་མའི་ངོ་མཚར་བརྗིད་པར་མཐོང་ངོ༌། །བཅོམ་ལྡན་འདས། གང་རིག་པ་བཤད་པར་དགོངས་པ་དེ་བཅོམ་ལྡན་འདས་ཀྱིས་
བཤད་དུ་གསོལ། བདེ་བར་གཤེགས་པ། དུས་འདིའི་ཚེ་བཤད་དུ་གསོལ། །དེ་ནས་བཅོམ་ལྡན་འདས་ཀྱི་ངལ་བསོ་པོའི་རྒྱལ་པོ་ཆེན་པོ་ལ་དབུགས་ཕྱུང་ནས་གནོད་སྦྱིན་འདུལ་
བ་ཀུན་ཏུ་འབར་བའི་འོད་ཟེར་ཆེན་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་ཀྱིས་ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་བཅོམ་ལྡན་
འདས་ཀྱི་སྐུ་ལས་འོད་ཟེར་སྣ་ཚོགས་བྱུང་སྟེ་གང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འོད་ཟེར་གྱིས་སྣང་བར་བྱས་ནས་འདུས་པའི་གནོད་སྦྱིན་དང༌། འབར་
བ་དང༌། འབྱུང་པོ་དང༌། ཡི་དྭགས་དང༌། ཤ་ཟ་དང༌། གཟའ་དང༌། བརྗེད་བྱེད་ཐམས་ཅད་ལ་བསྐུལ་ནས་གདུག་པའི་ཀླུ་དང་ཀླུ་ཐམས་ཅད་ལ་བསྐུལ་ནས་སླར་འོངས་ཏེ་

94-1-404b

བཅོམ་ལྡན་འདས་ཀྱི་སྐུ་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ཀྱི་སྤྱི་གཙུག་ཏུ་ཞུགས་པ་དང༌། བཅོམ་ལྡན་འདས་བཞད་དེ། བཞད་པ་དེས་འོད་ཟེར་སྣ་བདུན་ཞལ་གྱི་
སྒོ་ནས་བྱུང་སྟེ་རྣམ་ཐོས་ཀྱི་བུའི་སྲས་གར་མཁན་མཆོག་གི་སྤྱི་བོར་ཞུགས་སོ། །བཅོམ་ལྡན་འདས་ཀྱིས་འོད་དེ་དེར་ཞུགས་མ་ཐག་ཏུ་གར་མཁན་མཆོག་གནོད་སྦྱིན་གྱི་དབང་པོ་རང་
གི་གཟུགས་སྣང་བར་གྱུར་ཏེ། གནོད་སྦྱིན་རབ་ཏུ་འཇོམས་པར་བྱེད་པ། འཇིགས་པར་བྱེད་པའི་གད་མོ་ཆེར་སྟོང་པའི་སྐུ། འཇིགས་པར་བྱེད་པའི་སྒྲ་འབྱིན་པ། སྐུ་ཆེན་པོ་ཕྱག་སྟོང་
པའི་རི་རབ་ལྟར་གནས་པའི་སྐུ། ས་རབ་ཏུ་གཡོ་ཞིང་སྟོབས་ཆེན་པོ་རྣམ་པར་གནོན་པ། མཚོན་ཆ་སྣ་ཚོགས་འཛིན་ཅིང་འཇིགས་པར་བྱེད་པའི་སྒྲ་འབྱིན་པ། མིའི་ཐོད་པའི་ཕྲེང་བ་
བཅིངས་ལ། མི་མགོ་ཁྲག་གིས་བཀང་བ་འཛིན་པའི་ཕྱག །སྟག་ལྤགས་ཀྱི་སྟོད་གཡོགས་བྱས་པ། སེངྒེའི་འགྲོས་ལྟར་གྲགས་པ་དེ་བཅོམ་ལྡན་འདས་གང་ན་བ་དེར་ཉེ་བར་འོངས་
ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་སྙིང་པ་མཆིས་ཏེ། ལྷ་མ་ཡིན་གྱི་ཚོགས་ཐམས་ཅད་རབ་ཏུ་གཞོམ་པ་
དང༌། ལྷ་དང༌། ཀླུ་དང༌། གནོད་སྦྱིན་རྣམས་ཉེ་བར་དགུག་པ་དང༌། ཀླུ་རྣམས་རབ་ཏུ་གཞོམ་པ་དང༌། གནོད་སྦྱིན་དང༌། འབྱུང་པོ་དང༌། ཤ་ཟ་དང༌། གཟའ་ཐམས་ཅད་རབ་ཏུ་འཇོམས་པར་

94-1-405a

བྱེད་པ་དང༌། ཚངས་པ་དང༌། དབང་པོ་དང༌། མཐུ་བོ་ཆེས་ཕྱག་བྱས་པ། རིག་འཛིན་ཐམས་ཅད་ཀྱི་སྒྲུབ་པ་བརྗོད་པ་ཙམ་གྱིས་འགྲུབ་པ་སྟེ། བཅོམ་ལྡན་
འདས༑ བདག་གིས་འཁོར་ཆེན་པོ་ལྷགས་པའི་མདུན་དུ་རབ་ཏུ་བརྗོད་པར་འཚལ་ན། རིག་འཛིན་ཐམས་ཅད་གྲུབ་པ་དང༌། སེམས་ཅན་ཐམས་ཅད་ཀྱི་རེ་བ་ཡོངས་སུ་རྫོགས་
པའི་ཕྱིར་ཀུན་ཏུ་བརྗོད་པ་ཙམ་གྱིས་འགྲུབ་པར་འགྱུར་ཞིང༌། ལན་གཅིག་དྲན་པ་ཙམ་གྱིས་ཀྱང་རིག་པ་ཐམས་ཅད་ཀྱི་དངོས་གྲུབ་རབ་ཏུ་འབྱིན་པར་བྱེད་ཅིང༌། དཀྱིལ་འཁོར་
ཐམས་ཅད་ཀྱི་རྗེས་སུ་ཞུགས་ནས་དམ་ཚིག་ཤེས་པར་འགྱུར་བ་ནི། འདི་ལྟ་སྟེ། དེ་བཞིན་གཤེགས་པའི་རིགས་དང༌། ནོར་བུའི་རིགས་དང༌། བ་ལང་གི་རིགས་
དང༌། པདྨའི་རིགས་དང༌། རྡོ་རྗེའི་རིགས་དང༌། དཀྱིལ་འཁོར་ཆེན་པོའི་དངོས་གྲུབ་སྟེར་བ། དམ་ཚིག་དང༌། དཀྱིལ་འཁོར་ཐམས་ཅད་ཀྱི་ཕྱག་རྒྱས་ཐམས་ཅད་
འཇུག་པར་བྱེད་པ། གཟུངས་ཆེན་པོའི་སྔགས་ཀྱི་ལེའུ་རྗེས་སུ་སྟེར་བ། བཅོམ་ལྡན་འདས། ཆུང་དུ་ན་ལན་གཅིག་རྗེས་སུ་དྲན་པས་ཀྱང་དངོས་གྲུབ་ཐམས་ཅད་རྗེས་
སུ་སྟེར་བར་འགྱུར་ཏེ། བཅོམ་ལྡན་འདས་ཀྱིས་རིགས་ཐམས་ཅད་ཀྱི་སྤྱི་བོར་དབང་བསྐུར་དུ་གསོལ། བཅོམ་ལྡན་འདས། བདག་ལ་བརྩེ་བར་དགོངས་ཏེ་ཕྱག་རྒྱ་ཆེན་

94-1-405b

པོའི་དཀྱིལ་འཁོར་དང༌། ལེའུ་དང་༑ སྔགས་ཀྱི་དངོས་གྲུབ་རྗེས་སུ་སྩལ་དུ་གསོལ། དེ་ནས་བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པས་གར་མཁན་མཆོག་གནོད་
སྦྱིན་གྱི་སྡེའི་བདག་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཐམས་ཅད་ཀྱི་སྤྱིའི་དཀྱིལ་འཁོར་དང༌། ཕྱག་རྒྱ་དང༌། གཟུངས་སྔགས་གྲུབ་པར་གནས་བྱིན་གྱིས་བརླབ་ཀྱི། རིག་
འཛིན་ཐམས་ཅད་ཀྱི་དངོས་གྲུབ་ཐོབ་པར་བྱ་བའི་ཕྱིར་གནོད་སྦྱིན་གྱི་བདག་པོ་སྒྲོགས་ཤིག །དེ་ནས་གར་མཁན་མཆོག་གནོད་སྦྱིན་གྱི་སྡེ་དཔོན་གྱིས་བཅོམ་ལྡན་འདས་གང་
ན་བ་དེར་ཉེ་བར་སོང་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་སྤྱན་སྔར་འདུག་སྟེ་གསང་སྔགས་ཀྱི་ཚིག་འདི་སྨྲས་སོ། །ཨཱ་ཪྱ་ནརྟ་ཀུ་བེ་ར། མུ་ལ་མནྟྲ་མནྟྲ།
ཨོཾ་ཨཱ་ཐཱ་ཏོ་ཛྭཱ་ལི་ཏ། ཧཱུཾ་ཏ་བྷ་ཧོ་ཏ་ཏ་བཏ། ཀ་ན་ཀ་མ་ཎི། ཤཱི་ལ་ཏོ་བ་ཧ་ས་ཀཱ །མ་ཎི་པྲ་ལ་མྦ་ཧ་ར་ཨརྡྷ་ཧ་རི། ཙི་ཏྟ་ཧ་རི་ཏཱ་ལ་ཙྪནྡྲ་ན། ཨ་ཀ་རུ། དུ་རུ་སྐ། སཾ་ཀྲི་ཏ་ས་ཏ། མ་ཧཱ་རུ་
མཾ་དྷ་ར་དྷ་ར། ཝ་ར་གམྦྷི་ར་དྷི་རི། ཨ་སུ་རཱ་ག་ཎ། ནི་ཡུ་ན་ད་མནྡྷ་ར་ད་ཤ་དྷ་ར་ཎི། དྷ་ར་གམྦྷཱི་ར། དྷི་ར། ཕི་ར་ཕི་ར། མ་ཕི་ར་མ་ཕི་ར། ཨ་སུ་ར་ག་ཎ་ནི། སུ་དྷ་ན་མ་དྷ་ནཾ། ཏ་ཛྫ་
ནི༑ བི་ཡུ་མི་ག །ཨ་དྷ་ར་ཨ་ཏི་ག་ཏི་ར་ཎ། པྲ་བྷཱ་ཨ་ནུ་ར་ཙི་ཏི། མཎྜལ་ན། ཀ་པཱ་ལ་མཱ་ལ། ཨ་བྷ་བ་དྷྭ་ཛཱ་ཏི། ཧ་ས་ཀུ་ལ་ན། ནི་རྨ་ལཾ། སཾ་བུ་ལཾ། སཱ་ག་ར་སུ་མེ་རུ་པ་ར་པ་ཏ།

94-1-406a

ཏ་རི་ཏ་རངྒ་ས་ཤི་ཁ་ར་དྷཱ་ཏུ་ཤེ་ལ་པ་ཏ། ན་ག་རཾ། ཨ་མོ་གྷ་ད་ཤ་ཨཱ་དི་ཏྱ། མཎྜལ་ན། ཤ་ཤི། ཀི་རཾ་མོ་ལི་དྷ་རཾ། ཤ་ཤི་ཀི་རཾ་མོ་ལི་དྷ་རཾ། ཙ་
ལ་ཙི་མ་ལ། ས་ག་ལ། ཛྱོ་ན་ཀྲྀ་ཏ། ཨ་བ་བྷཱ་སཾ་ཀུ་ལཾ། པྲ་མ་ཐ་ནཾ། ཨ་སུ་ར་བྷ་བ་ན། ཀུ་ལ་ནཱ་ཤ་ནཾ། བྲཧྨེནྡྲ། རུ་དྲ་ན་མ་ཀྲྀ་ཏཾ། ནཱ་ཀྲྀ་ཏཾ། པཱུ་ཛ་ཏཾ། སརྦ་བི་དྱཱ་དྷ་ར་ན་མ་སྐྲྀ་
ཏཾ༑ ཤི་ར་བི་སིདྡྷ་ཡ་ཤ་།གནྡྷ་རཱ་བ་སུ་ཙི་ཏཾ། མཧཱ་མེ་རུ་མཎྜ་ལ་ན། ཀུཎྜ་ལ་དྷརྨ། ཝ་ར་ཡང་མྱོས་བི་དྭ་དྷརྨ། བྷུཉྫ་ཀ་ཏ་ཀྵ་ཀ་བཱ་སུ་ཀི །སཱ་ག་ར། ནཾ་ཊོ་པ་ནཾ་ཏ། ག་ལ་
ཀ་བྷོ་ལ་མེ་ཁ་ལཱ་ལཾ་ཀྲི་ཏ། ག་ཏི་དྱོད་ཧྲྀ་ད་ག་པཱ་ལ་མཱ་ལཾ། ཨ་ལཾ་ཀྲྀ་ཏ། ཤ་རི་ར། ཤྲཱི་པྲ་ཛྭ་ལི་ཏ་མོ་རི་ཏ་རཾ། ཨཱ་ཡུར་བྷ་བན་བེ་ག་ཛ། བཀ་ཙ་ཏུ་རངྒ་ཙཀྲ་ཙ་ར་ཎཾ། ཨ་
པྲ་མེ་ཡ་བ་ར། བཛྲ་མུ་སིདྡྷི་ཁད་ཏ་ཀ་ཏོ་མཱ་ར་ཡ། པ་ར་ཤུ་པཱ་ཤཱ་ཙ་ཀྲ། ཨ་སི་ཏྲི་ཤཱུ་ལ། མུད་ག་ར། པྲ་ཧ་ར་ཎན། མ་ར་ཀུ་པ་ར་རཾ། ཝ་ར་ཀུ་པ་རཾ། སུ་རེན་དྲན། སུ་པེ་ཤཾ།
སུ་བཱཀ་ཏྲ་ཀྲཾ་།སུ་གུ་ཧྱ་ཀྲཾ་།སིད་སེ་ན་ས་ནི་ན་ར་ཀུ་པ་ར། པ་རཾ་ཏཾ་ཡི་ཥྱ་མི། ཨེ་ཧྱེ་ཧི་བྷ་ག་ཝཱན། ན་ར་ཀུ་པ་ར། ཀུ་པ་ར། ཧ་ས་ཧ་ས། ཏུ་རུ་ཏུ་རུ། ཙི་ཏི་ཙི་ཏི། བི་ཙ་ཏི། བི་ཙ་ཏི།
བཛྲ་བཛྲ་ཙ་བཛྲ་བཛྲ། ཧ་ར་ཧ་ར། ཧུ་རུ་ཧུ་རུ། ཧ་ན་ཧ་ན། བི་དྷྭཾ་ས་ཡ། བི་དྲ་བ་ཡ། ཨུ་ཏ་སཱ་ད་ཡ། ཨུ་པ་ད་ཡ། ཨུ་པ་ར་ཡ། ན་ར་ཀུ་པ་ར། ཝ་ར་ཀུ་པ་ར། ཤུ་པ་ཀུ་པ་ར་

94-1-406b

ཡཀྵ་ཀུ་པ་ར། གྷུ་ཧ་ཀུ་པ་ར། མ་དྷ་མ་དྷ། གརྫྫ་གརྫྫ། ཏརྫྫ་ཏརྫྫ། ནརྪ་ནརྪ། ཧ་རི་ཧ་རི། ཧ་རི་ལོ་ཙ་ནི། ནི་ལ་ལོ་ཙ་ན། ཏཱི་པྱ་ལོ་ཙྪ་ན། སུ་ཝ་ར་ཎ་ལོ་ཙ་ན། མེ་གྷ་གྷོ་ཥོད་བྷ་བ། ཧ་ལ་
ཧ་ལ༑ ཤབྡ་ག་ཎ། ཀཱ་ནཱ་པ་ཡ། ཧེ་ཧེ་ཧེ་ཧེ། ན་ར་ཀ་ཀུ་པ་ར། ཧེ་ན་རཾ་ཀུ་པ་ར་ཀུ་པ་ར། ཝ་ར་ཀུ་པ་ར། ཨཱ་བི་ཤ་ཨཱ་བི་ཤ། སུ་ཀུ་བ་ར་ཀུ་བ་ར། ཝ་ཀུ་བ་ར། ཙ་ལ་ཙ་ལ། མོ་ལི་དྷ་ཙ་ལ་
ཡ་ཝརྫ། ལ་གུ་ལ་གུ། ཀུ་རུ་ཀུ་རུ། ཨ་ད་ཏྭ་ད་ཤ་གུ་ལཾ། ཀུ་ལ་ཀུ་ལ། ཀི་ལ་ཀི་ལ། ཧུ་ལུ་ཧུ་ལུ། མུཉྫུ་མུཉྩ། ཤབྡ་ཀུ་ལཾ། ན་ར་མུངྒ་རཾ། ཀུ་བ་ར། ཕ་ར་བ་ར་བ་ར། བཛྲ་དྷ་ར། པདྨ་
དྷ་ར༑ མུ་ས་ལ་དྷ་ར། ཙཀྲ་དྷ་ར། ལངྒ་དྷ་ར། པ་ར་ཤཱུ་དྷ་ར། ཨ་ཡོ་མུ་ས་ལ། ཏྲཱ་ས་ན་ཀ་ར། དྷ་ར་དྷ་ར་དྷ་ར་ཎི། དྷ་ར་ཙནྡྲ། སཱུཪྱ་མཱ་ལ་དྷ་ར། ནཀྵ་ཏ། ནཱ་ཀྵ་ཏྲ་གྲ་ཧ་མཎྜ་ལ་དྲ་
ཧ་ཤ་ཨ་བྱིད་ཏ་ཛྭ་ལ་ཏེ། ཛ་ཀ་ར། ས་གྷ་ར་ས་ར་བི་ཤོ་ཤ་ན་ཀ་ར་མད་ས་མད་ཀ་ར། ཤི་ཤུ་མར་ཁི་ཏ་པཱ་ཤ་དྷ་ར། ཨ་སུ་ར་ག་ཎ་ནཱཾ། མརྡ་ན་ཀ་ར། ཁུཾ་བནྡྷ་ར་ཡཀྵ་རཱ་ཀྵ་ས།
ཧྲྀ་ད་ཡོད་མཱ་ད་ན་ཁ་རཾ། སྟཾ་བྷ་ག་ཝཱ་ན། ན་ར་ཀུ་པ་ར། ཝ་ར་ཀུ་པ་ར། ནརྪ་ནརྪ། ཧ་ར་ཧ་རི་ཧ་རི། ཧཱ་རི་ལོ་ཙ་ནཱ་སྭཱཧཱ། གར་མཁན་མཆོག་གི་རིགས་པ་དང་པོ་འདི་ལས་སྟོང་བྱེད་
དོ༑ ༑སྤྲིན་བསྐྲད་པ་ལ་མཚོན་ཆའམ། ཀཱ་ར་བཱི་རའི་ལྕུག་མ་འམ། བལ་པོ་སེའུའི་ལྕུག་མའམ། ཐལ་བས་བྱའོ། །རྨ་བྱའི་ལྕུག་མས་བྱབ་པའི་ནང་དུ་སྤྲིན་བྱབ་པ་ལྟར་བྱབས་ཏེ་

94-1-407a

ཆར་དབབ་པའི་དུས་ན་པོག་གིས་བདུགས་ན་ཆར་འཕོ་བར་འགྱུར་རོ། །ལན་གཅིག་བཟླས་པས་འབྱུང་པོ་དང༌། གནོད་སྦྱིན་དང༌། གཟའ་དང༌། འབར་
བ་དང༌། གདོན་ལ་གདབ་པ་ནི། གུ་གུལ་གྱི་དུལ་བས་ལན་གཅིག་བཟླས་པས་འབབ་པར་འགྱུར། ཐམས་ཅད་སྟོན་ཅིང་གང་དྲིས་པ་དེ་སྨྲ་བར་འགྱུར་རོ། །གུ་གུལ་ལ་ལན་གཅིག་
བཟླས་ཏེ་བདུག་པས་འགུལ་བར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། འབར་བ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་
དང༌། འབར་བ་མོ་དང༌། ཤ་ཟ་མོ་ལ་སོགས་པ་ལ་གུ་གུལ་ལན་གཅིག་བཟླས་ཏེ་བདུགས་པས་ཐམས་ཅད་འགུགས་ཤིང་སྨྲ་བར་འགྱུར་རོ། །ལྷག་ཆད་སྟོན་པར་བྱེད་དོ། །
གུ་གུལ་ལ་ལན་གཅིག་བཟླས་ཏེ་བདུགས་ན། ཡུལ་ནས་སྐྲོད་པར་འགྱུར། མར་དང་ཡུངས་ཀར་གྱིས་ཁ་ཟས་བཅོས་པ་རྣམས་གར་འདོད་པ་དེར་འཕོ། །འཁུར་མཁན་གྱི་
ཁང་པར་སྔགས་རྗེས་སུ་དྲན་པར་བྱས་ཏེ་གུ་གུལ་གྱིས་བདུགས་ན་འཁུར་བ་ཐམས་ཅད་གང་འདོད་པ་དེར་འཕོ་བར་འགྱུར་རོ། །རིམས་ནད་ཐམས་ཅད་གཞིག་པ་དང༌། བདག་
སྲུང་བ་ལ་ཡུངས་ཀར་དང༌། ཐལ་བ་དང༌། བའི་ཆུ་ལ་ལན་གཅིག་བསྔགས་ནས་གུ་གུལ་གྱིས་གདུགས་ཏེ་སྲུང་བའི་སྐུད་པ་འགུལ་བར་བཅིངས་ན། འཇིགས་པ་དང༌། ནད་

94-1-407b

ཐམས་ཅད་སེལ་བར་འགྱུར་རོ། །རིམས་ནད་གཞན་ལ་གཏོང་པར་འདོད་ན། གུ་གུལ་ལ་ལན་གཅིག་བཟླས་ཏེ་བདུགས་ན། དེ་མ་ཐག་ཏུ་འགྲོ་བ་སྟོང་ཡང་རིམས་ཀྱིས་བཏབ་
པར་འགྱུར་རོ། །དེ་ཉིད་ཀྱིས་སོས་པར་འགྱུར་རོ། །ཞག་བཞི་པའི་རིམས་གཏོང་པར་འདོད་ན། བ་ལང་གི་ཤ་དང་གུ་གུལ་གཅིག་ཏུ་བསྲེས་ལ་ཞག་བདུན་བཟླས་ཏེ་ལན་བདུན་
བསྲེགས་ན། གང་གི་མིང་བཟུང་བ་དེ་རིམས་ཀྱིས་བཏབ་པར་འགྱུར་རོ། །གུ་གུལ་ལ་ལན་བདུན་བཟླས་ཏེ་བསྲེགས་ན། སླར་སོས་པར་འགྱུར་རོ། །གུ་གུལ་ལ་ལན་བདུན་
བཟླས་ཏ་གང་གི་མིང་དང་བཅས་པ་མེར་བཅུག་ན། གང་དང་གང་གི་མིང་བཟུང་བ་གཟས་བཟུང་བར་འགྱུར་རོ། །ཐལ་བས་ཐིག་ལེ་བྱས་ཏེ་སྤྱི་གཙུག་བྱས་པ་བཅིངས་ཏེ་བཟླས་
ན༑ གྲོལ་བར་འགྱུར་རོ། །རིམས་ནད་ཐམས་ཅད་ཞི་བར་འདོད་ན། སྐུད་པ་ནག་པོ་འམ་འཇག་མ་ལ་ལན་གཅིག་བཟླས་པས་ཞིའོ། །གང་ཅུང་ཟད་བྱ་བ་ཐམས་ཅད་ལ་གུ་གུལ་
ལ་ལན་གཅིག་བཟླས་པས་བྱེད་པར་འགྱུར་རོ། །གར་མཁན་མཆོག་གི་བརྟག་པ་ལས། ལས་མང་པོ་པའི་ལེའུ་སྟེ་དང་པོའོ།།    །།ན་མོ་རཏྣ་ཏྲ་ཡཱ་ཡ། ན་མོ་བཻ་ཤྲ་མ་ཎ་སྱ།
མཧཱ་རཱ་ཛ་སྱ། ན་ར་ཀུ་པ་ར་སྱ། གུ་ཧྱ་ཀཱནྟ་པ་ཏི། མཱ་བརྟ་ཡི་ཥྱཱ་མི། ཨ་ནུ་རཱ་པ་སུ་རཱུ་པ། ན་ར་ཀུ་པ་ར་ཙནྡྲ། ཁན་ན་ཙ་ཀ་ན། ཧེ་མ་ཧཱ་ས་ཀན། ན་ར་ཀུ་པར། ཧེ་མ་ཀ་ན། ཀུ་ཧ་ཀན། ཙན་

94-1-408a

ལ་ཙ་ལ། པ་ཙ་པ་ཙ། ཕུ་ལུ་ཕུ་ལུ། ཀུ་པ་ར་སྭཱཧཱ། གཅིག་ཏུ་དཔའ་བ་འབར་བ་རྣམས་འདུལ་ཞིང་ལས་ཐམས་ཅད་གདོན་མི་ཟ་བར་བྱེད་པ་དངོས་གྲུབ་
ཀྱི་ལས་ཐམས་ཅད་དང༌། བླ་ན་མེད་པའི་དགོངས་པ་ཐམས་ཅད་བརྗོད་པ་ཙམ་གྱིས་འགྲུབ་པར་འགྱུར་རོ། །བསྐྲད་པར་བྱ་བར་འདོད་ན། སེང་ལྡེང་གི་ཕུར་བུ་སོར་བརྒྱད་
པའི་ཚད་དུ་བྱས་ཏེ་ལན་གཅིག་ཡོངས་སུ་བཟླས་ནས་གང་གི་སྒོར་བཏབ་པ་དེ་དེ་མ་ཐག་ཏུ་སྐྲོད་པར་འགྱུར་རོ། །ཕུར་པ་ཕྱུང་ན་གྲོལ་བར་འགྱུར་རོ། །ཡུངས་ཀར་ལ་ལན་
ཉི་ཤུ་རྩ་གཅིག་ཡོངས་སུ་བཟླས་ཏེ་དགྲ་བོའི་ཁྱིམ་དུ་གཏོར་ན། དེ་མ་ཐག་ཏུ་འཁྱམས་པར་འགྱུར་རོ། །གུ་གུལ་ལ་ལན་ཉི་ཤུ་རྩ་གཅིག་བཟླས་ཏེ་བདུགས་ན། གྲོལ་བར་
འགྱུར་རོ། །འཁྱམས་པར་བྱ་བར་འདོད་ན། མི་རུས་ལས་ཕུར་པ་སོར་བརྒྱད་པའི་ཚད་དུ་བྱས་ཏེ། ལན་གཅིག་ཡོངས་སུ་བཟླས་ནས་གུ་གུལ་གྱིས་བདུགས་ཏེ་སྒོ་དྲུང་དུ་
བཏབ་ན། ཞག་གསུམ་གྱི་ཐམས་ཅད་དང་བཅས་ཏེ་འཁྱམས་པར་འགྱུར་རོ། །ཐོ་བ་བྱས་ནས་ལན་གཅིག་ཡོངས་སུ་བཟླས་ནས་གང་གི་མིང་བཟུང་སྟེ་ས་འོག་ཏུ་ཐོ་བས་
བརྡེགས་ན། དེའི་ལུས་དུམ་བུ་དུམ་བུར་ཞིག་པར་འགྱུར་རོ། །ཕྱུང་ན་ཐར་རོ། །དུར་ཁྲོད་དུ་གང་གི་མིང་བཟུང་སྟེ་བཅུག་ན་འབྱུང་པོ་ཆེན་པོས་ཟིན་ཏེ། ཕྱུང་ན་ཐར་པར་

94-1-408b

འགྱུར་རོ། །ཁང་སྟོང་དུ་གང་གིས་མིང་གཟུང་སྟེ་བཅུག་ན། དེ་ཤ་ཟས་ཟིན་ཏེ། ཕྱུང་ན་ཐར་རོ། །ལྷ་ཁང་དུ་ས་བརྐོས་ཏེ་བཅུག་ན། དེ་ལྷ་ཆེན་པོས་ཟིན་པར་འགྱུར་ཏེ། ཕྱུང་ན་ཐར་རོ། །
ཚལ་དུ་གང་གི་མིང་བཟུང་སྟེ་ས་བརྐོས་ཏེ་བཅུག་ན། གང་གི་གཉེན་དང༌། འཁོར་དང༌། བུ་དང༌། བུ་མོ་དང༌། ཁྱིམ་ཐམས་ཅད་སྤངས་ནས་ཐམས་ཅད་དུ་འབྲོས་པར་འགྱུར་ཏེ། ཇི་ལྟར་
རི་དྭགས་བཞིན་དུ་ནགས་སུ་སྤྱོད་པར་འགྱུར་ཏེ། ཕྱུང་ན་ཐར་རོ། །ཐམས་ཅད་གུ་གུལ་ལ་ལན་གཅིག་བཟླས་པས་འགྲུབ་པར་འགྱུར་རོ། །དཀྱིལ་འཁོར་གྲུ་བཞི་པ་བྱས་ཏེ་ཐོ་བ་ལ་
ལན་གཅིག་བཟླས་ཏེ་གུ་གུལ་གྱིས་བདུག་ཅིང་ཐོ་བ་དཀྱིལ་འཁོར་གྱི་དབུས་སུ་བཞག་ན། གནོད་སྦྱིན་དང༌། འབར་བ་དང༌། འབར་བ་མོ་དང༌། གནོད་སྦྱིན་ཕོ་མོ་རྣམས་དུ་ཞིང་
ཕྱོགས་ཕྱོགས་སུ་འབྲོས་པར་འགྱུར་རོ། །གནོད་སྦྱིན་གཟུགས་བརྙན་བྱས་པའམ། ཡང་ན་བྲིས་པ་ལ་ལན་གཅིག་བཟླས་ཏེ་གུ་གུལ་གྱིས་བདུགས་ན། གནོད་སྦྱིན་དང༌། འབར་བ་དང༌།
གནོད་སྦྱིན་ཕོ་མོ་རྣམས་གནས་ཤིང་དགོས་པ་ཐམས་ཅད་བྱེད་པར་འགྱུར་རོ། །གཏེར་ཐམས་ཅད་སྟོན་ཅིང་འགུགས་པར་ཡང་བྱེད་དོ། །ངལ་བསོ་བའི་གཟུགས་བརྙན་བྱས་པའམ།
བྲིས་པ་ལ་གུ་གུལ་གྱིས་བདུགས་ཤིང་སྔགས་བརྗོད་ནས་བསྡིགས་ནས་ཐོ་བས་བརྡེགས་མ་ཐག་ཏུ་དུ་ཞིང་འོངས་ཏེ་མཆོག་ཐམས་ཅད་དང༌། འབྲུ་དང་ནོར་ཐམས་ཅད་ཇི་ལྟར་བདེ་

94-1-409a

བར་འབུལ་བར་བྱེད་དོ། །གར་མཁན་མཆོག་འདི་ལྟར་བྱས་ན། དེ་མ་ཐག་ཏུ་འཆི་བར་འགྱུར་རོ། །ངལ་བསོ་པོ་རྐང་པས་མནན་ཅིང་གུ་གུལ་གྱི་བདུགས་ནས་
སྔགས་ལན་བདུན་རྗེས་སུ་དྲན་པར་བྱས་ན། དེ་སྟེ་མྱུར་དུ་མ་འོངས་ན་མགོ་ཚལ་པ་བདུན་དུ་འགས་པར་འགྱུར་རོ། །ཡུངས་ཀར་དང་ཐལ་བ་བསྲེས་ཏེ་ལན་བདུན་ཡོངས་སུ་བཟླས་
ནས་སྤྱི་བོར་བཞག་ལ་གུ་གུལ་གྱིས་བདུག་ཅིང་སྔགས་རྗེས་སུ་དྲན་པར་བྱས་ན། ངལ་བསོ་པོ་གནོད་སྦྱིན་སྟོང་དང་བཅས་བ་དེ་ནོར་དང་བཅས་པ་མདུན་དུ་འོངས་ནས་ལས་
ཐམས་ཅད་བྱེད་པར་འགྱུར་ཞིང་དབང་དུ་འགྱུར་རོ། །མཐུ་བོ་ཆེ་རྐང་པས་མནན་ཏེ་གུ་གུལ་གྱིས་བདུག་ཅིང་སྔགས་བཟླས་ན། གཟུགས་གཡོ་བར་གྱུར་ཏེ། ཡུངས་ཀར་གྱིས་
བརྡེགས་ན་ཆིག་སྨྲ་ཞིང་ཆོས་ཐམས་ཅད་སྦྱིན་པར་བྱེད། མདུན་དུ་བཀུག་སྟེ་བཀའ་ཐམས་ཅད་ཉན་ནས་དགོས་པ་ཐམས་ཅད་སྒྲུབ་ཅིང་།སྤྱད་ཐམས་ཅད་ཀྱི་དངོས་གྲུབ་
ཐམས་ཅད་སྦྱིན་པར་བྱེད་དོ། །མིའི་ཐོད་པ་ལ་ལན་བདུན་ཡོངས་སུ་བཟླས་པའི་ཡུངས་དཀར་ཐོད་པའི་ནང་དུ་བཅུག་སྟེ་དྲག་པོའི་སྒོར་བཅིངས་ན། ཇི་སྲིད་དྲག་པོའི་སྒོ་དེར་
ཐོད་པ་གནས་ཀྱི་བར་དེ་སྲིད་དུ་དགོས་པ་ཐམས་ཅད་སྒྲུབ་ཅིང་མཆོག་ཐམས་ཅད་སྟེར་བ་ནས་བཀའ་བཞིན་བྱེད་པར་འགྱུར། གུ་གུལ་གྱིས་བདུགས་ཏེ་སྔགས་རྗེས་སུ་དྲན་

94-1-409b

པར་བྱས་ན། ཚིག་སྨྲ་ཞིང་བྱ་བ་ཐམས་ཅད་བྱེད་ཅིང་མཆོག་ཐམས་ཅད་སྟེར་བར་འགྱུར་རོ། །ཚངས་པ་རྐང་པས་མནན་ཏེ་གུ་གུལ་གྱིས་བདུགས་ནས་སྔགས་བརྗོད་དེ་འོ་མ་དང་ཞོས་བསྐྲུས་
ན༑ ཚངས་པ་རང་གི་གཟུགས་ཀྱིས་མདུན་དུ་བཀུག་སྟེ་གསང་སྔགས་ཀྱི་སྤྱད་དང་དངོས་གྲུབ་ཐམས་ཅད་རྗེས་སུ་སྟེར་བར་འགྱུར་རོ། །ཁྲུས་བྱས་པའི་འོ་མ་དེ་འབྲས་མཁར་མའི་
ཟན་དང་བསྲེས་ཏེ་ཟོས་ན། ཐོས་པའི་རྒྱུད་ཐམས་ཅད་ཁ་ཏོན་ནུས་ཤིང༌། སྤྱད་ཐམས་ཅད་ཀྱི་སྔགས་ཀྱི་རྗེས་སུ་འཇུག་པར་འགྱུར་རོ། །ཐོས་པ་ཐམས་ཅད་ཆུས་མ་ཟོས་པར་
གྱུར་ནས་མིའམ་ཅི་དང་ཚངས་པའི་དབྱངས་ཀྱི་ང་རོ་དང་ལྡན་པར་འགྱུར་ནས་ལུས་ཐམས་ཅད་དག་པར་རྙེད་ནས་ཚེ་ལོ་སྟོང་དུ་འགྱུར་ཞིང༌། དཀྱིལ་ཅིང་འཁྱིལ་བའི་སྒྲ་དང་ལྡན་
པར་གྱུར་ནས་རྐང་པ་གཉིས་ལ་བཟུང་སྟེ་ཕྱག་བཙལ་ནས་ལས་ཐམས་ཅད་བྱེད་པར་འགྱུར་རོ། །གཟུགས་བརྙན་དུར་ཁྲོད་ཀྱི་དབུས་སུ་ས་བརྐོས་ཏེ་བཅུག་ན། འབྱུང་པོ་ཐམས་
ཅད་ཀྱི་རྣམ་པར་གཙེས་པར་འགྱུར་ཞིང་ལུས་དུམ་བུར་ཞིག་པར་འགྱུར་རོ། །མིག་གི་འབྲས་བུ་རྡོལ་ཏེ་ཟླ་བ་གསུམ་ན་འཆི་བར་འགྱུར་རོ། །ཀླུའི་གཟུགས་བརྙན་བྱས་ཏེ་དཀྱིལ་
འཁོར་གྱི་དབུས་སུ་བཞག་ནས་མེ་ཏོག་དང་བདུག་པ་ཐམས་ཅད་ཕུལ་ནས་ཀ་ར་བཱི་རཱི་ལྕུག་མ་ལ་ཡོངས་སུ་བཟླས་ཏེ་སྔགས་རྗེས་སུ་དྲན་པར་བྱས་ཏེ་བཞུགས་ན། ཀླུ་ཐམས་

94-1-410a

ཅད་འོང་སྟེ་ཆར་གྱི་རྒྱུན་ཆེན་པོ་འབེབས་པར་བྱེད་དོ། །ཀླུ་ཐམས་ཅད་ལས་བྱེད་བར་འགྱུར་རོ། །ཐམས་ཅད་ཀྱིས་བཀའ་བཞིན་བྱེད་པར་འགྱུར་
རོ༑ ༑ཀླུའི་གཟུགས་བརྙན་བྱས་ཏེ་བལ་པོ་སེའུའི་ལྕུགས་མས་བཞུས་ན། སེར་བ་ཐམས་ཅད་གཅོད་པར་འགྱུར་རོ། །རླུང་ཐམས་ཅད་ཡོངས་སུ་བཅིངས་པ་ལ་སྟན་འཇམ་པོ་ལ་
ཡོངས་སུ་བཟླས་ཏེ་ཁང་པ་མཐོན་པོའི་ཁར་འདུག་ན། རླུང་ཐམས་ཅད་འཆིང་བར་བྱས་པར་འགྱུར་རོ། མིའི་ཐོད་པ་བཟུང་སྟེ་ཀཱ་ར་བཱི་རའི་ལྕུག་མས་དགྲ་བོའི་མིང་བཟུང་
ནས་བཞུས་ན། ལས་ཐམས་ཅད་ལ་ལན་གཅིག་བཟླས་པ་ཙམ་གྱིས་གྲུབ་པར་འགྱུར་རོ། །གནོད་སྦྱིན་གར་མཁན་མཆོག་གི་བརྟག་པ་ལས། ལས་ཐམས་ཅད་པའི་
ཆོ་གའི་ལེའུ་སྟེ་གཉིས་པའོ།།    །།ན་མོ་བཻ་ཤྲ་མ་ཎ་སུ་ཏཱ་ཡ་དི་བྱ་བི་མཱ་ན་ཙི་རི་ཏི་ཡ། ཧེ་མ་ཨ་ལ་ཀུཎྜ་ལ་ཤ་རཱི་རཱ་ཡ། ཡཀྵ་རཀྵ་ས་བནྟི་དྷ་ཡ། ཏཾ་བྷ་ག་ནན། མཱ་
བརྟ་ཡི་ཥྱ་མི། ཏདྱ་ཐཱ། བ་ནི་བ་ནི། ཀུ་ཊ་ཀུ་ཊ། ཀུཊྚ་ཀུཊྚ། ཀུ་ཀུ་ཀུ་ཀུ། པ་ར་པ་ར། ཀུ་པ་ར་ཀུ་པ་ར། ན་ར་ཀུ་པ་ར། དི་བྱ་བི་མྱ་ནི་ཀུ་ཏ་ལི། ཏུ་ཏི་ཏུ་ཏི་སྭཱཧཱ། དེ་ནས་གནོད་
སྦྱིན་ནམ། གནོད་སྦྱིན་མོ་སྲུང་བར་འདོད་ན། ཝ་དེའི་ཤིང་ལས་སྤང་ལེབ་ཏུ་བྱས་ཏེ་གནོད་སྦྱིན་མོ་བྲི་བར་བྱ་སྟེ། ཁ་དོག་སྔོ་བསངས་ལ་གདོང་ཁྲོ་གཉེར་ཅན་མཆེ་བ་

94-1-410b

འཁྱིལ་པ་སྟོད་གཡོགས་མེད་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། ལག་པ་གཡོན་པ་ན་མིའི་ཐོད་པ་ཁྲག་གིས་བཀང་བ་ཐོགས་པ། ལག་པ་གཡས་པ་མཆོག་སྦྱིན་མ་སྟེ། དེའི་
མདུན་ན་རིག་པ་བརྒྱ་སྟོང་བཟླས་ཤིང་ཟས་དཀར་པོ་བཟའ་བར་བྱ། བརྒྱ་སྟོང་རྫོགས་པ་དང་གནོད་སྦྱིན་མོ་མདུན་དུ་འོང་བར་འགྱུར་ཏེ། དེ་ལ་གཏོར་མ་དཀར་པོ་དང༌། ཡོན་ཆུ་སྦྱིན་ནོ།།
དེས་སྨྲས་པ། ཅི་བགྱི་བ་བཀའ་སྩོལ་ཅིག་ཅེས་བགྱིས་པ་དང༌། རིག་པ་འཛིན་པ་སྨྲ་བར་བྱ་བ་ངའི་ཆུང་མའོ་ཞེས་པ་དང༌། དེ་དེ་བཞིན་ནོ་ཞེས་སྨྲས་ནས་མི་སྣང་བར་འགྱུར་རོ། །དེ་
ནས་རྒྱན་ཐམས་ཅད་ཀྱིས་བརྒྱན་པའི་བུད་མེད་འོངས་ནས་དེ་ནས་འདོད་པའི་ཡོན་ཏན་ལྔ་ལྷན་ཅིག་ཏུ་རོལ་ཅིང༌། སྤྱོད་པ་ལ་དགའ་བས་རྩེའོ། །རིག་པ་འཛིན་པ་དེ་གནོད་སྦྱིན་ཆེན་
པོའི་སྟོབས་དང་ལྡན་པར་འགྱུར་ཏེ། གང་དང་གང་དུ་འདོད་པ་དེ་དང་དེར་འགྲོ་ཞིང་ནམ་མཁར་སྤྱོད་དེ། ཚེ་ལོ་ལྔ་སྟོང་ཐུབ་བར་འགྱུར་རོ། །དེ་ནས་མངོན་པར་སྤྱོད་པར་འདོད་པས་བྱེད་པ་
བསླང་པ་ནི། གོས་ཆེན་པོ་བགོས་ཏེ། སྟག་གི་པགས་པས་སྨད་དཀྲིས་ལ་དུར་ཁྲོད་ཀྱི་དབུས་སུ་ཅི་འབྱོར་པའི་ཁྲག་གི་སྦྱིན་སྲེག་ཞག་བཅུ་གཉིས་ཡོངས་སུ་རྫོགས་པའི་བར་དུ་
བསྲེགས་ན། བུད་མེད་སེངྒེ་ལ་ཞོན་པ། ལག་པ་བཞི་པ། དྲིལ་བུ་དང༌། དགྲ་སྟ་དང༌། མུ་ས་ལ་དང༌། ལག་ན་ཏྲི་ཤཱུ་ལ་ཐོགས་པས་མདུན་དུ་འོངས་ནས་དེས་སྨྲས་པ། རིག་པ་འཛིན་

94-1-411a

པ་དེ་བཀྲེས་སོ་ཞེས་པ་དང༌། གཏོར་མ་འདི་གར་མཁན་མཆོག་གི་བཀའ་སྟེ། ཇི་ལྟར་བདེ་བར་སྤྱོད་ཅིག་ཅེས་ནས་དེ་ནས་ཡོན་ཆབ་སྦྱིན་པར་བྱ། དེས་སྨྲས་
པ༑ ཅི་སློང་ཞེས་པ་དང༌། རིག་པ་འཛིན་པས་སྨྲ་བར་བྱ་སྟེ། ངའི་ལས་ཐམས་ཅད་བྱོས་ཤིག་ཅེས་སོ། །དེས་སྨྲས་པ། རིག་པ་འཛིན་པ་དེ་བཞིན་ནོ། །ཞེས་ནས་གང་དགོས་
པར་འགྱུར་བ་དེ་ཐམས་ཅད་དང༌། གཏེར་ཐམས་ཅད་ཀྱང་སྟོན་ནོ། །དེ་ནས་ཨ་ཙ་ན་བསྐུ་བར་འདོད་ན། ལྡོང་རོས་དམར་པོ་མི་མགོ་གཤེར་བའི་ནང་དུ་ཁྲག་དང་བསྲེས་ནས་
བཅུག་ནས་སྔགས་ལན་བརྒྱད་ཀྱིས་ཡོངས་སུ་བཟླས་ཏེ་ཀཱ་ར་བཱི་རའི་ལྕུག་མས་དགུག་པར་བྱའོ། །དེ་ནས་མི་མགོ་འབར་བར་འགྱུར་ཏེ། དེས་ཐིག་ལེ་བྱས་ན། ནམ་མཁའ་
ལ་འགྲོ་བར་འགྱུར་ཞིང༌། རིག་པ་འཛིན་པ་དང་ཐབས་ཅིག་ཏུ་རོལ་པར་འགྱུར་རོ། །སྙིང་གར་ཐིག་ལེ་བྱས་ན། མི་སྣང་བར་འགྱུར་ཞིང་གང་དུ་འདོད་པ་དེ་དང་དེར་ཞུགས་པར་
འགྱུར། མིག་ལ་བསྐུས་ན། གཏེར་ཐམས་ཅད་མཐོང་བར་འགྱུར་ཞིང་ལྷ་མ་ཡིན་གྱི་སྒོ་ཐམས་ཅད་སྒྲིབ་པ་མེད་པར་མཐོང་བར་འགྱུར་རོ། །ཀླུའི་གནས་ཐམས་ཅད་མཐོང་
བ་དང༌། ཀུན་ཏུ་འགྲོ་བ་ཐམས་ཅད་དང་རོལ་ཅིང་དགའ་བ་མྱོང་བར་འགྱུར་རོ། །བྲོས་ན། བསྐལ་པ་བརྒྱ་ཕྲག་སྟོང་དུ་འཚོ་ཞིང་རིག་པ་འཛིན་པའི་འཁོར་ལོས་བསྒྱུར་བར་

94-1-411b

གྱུར་ནས་སྐྲ་འཁྱིལ་ཅིང་འཁྱིལ་བ། མིའམ་ཅི་དང༌། ཚངས་པའི་ང་རོའི་དབྱངས་དང་ལྡན་པར་འགྱུར་རོ། །ཉུང་རུམ་བྱ་བར་འདོད་ན། དུར་ཁྲོད་ཀྱི་ཐལ་བ་ལ་གཟུགས་བྱས་ཏེ་སེང་
ལྡང་གི་ཕུར་པ་ལ་ལན་བདུན་བཟླས་ནས་སྙིང་གའི་གནས་སུ་བཏབ་ན། ཉུང་རུམ་དུ་འགྱུར་ཏེ། ཕྱུང་ན་ཐར་རོ། །ནག་པོའི་ཕྱོགས་ཀྱི་ཚེས་བཅུ་བཞི་ལ་དུར་ཁྲོད་དུ་ཞུགས་ནས་
སྔགས་ལན་ཉི་ཤུ་རྩ་གཅིག་རྗེས་སུ་དྲན་པར་བྱས་ནས་ཨན་ཛ་ན་བླངས་ཤིང་ས་བི་ར་དང་ལྷན་ཅིག་ཏུ་བསྲེས་ཏེ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་མིག་ལ་བསྐུས་ན་
སྐལ་པའི་མཆོག་དང༌། གཟི་བརྗིད་དང་ལྡན་ཞིང་གང་མཐོང་བ་དེ་དབང་དུ་འགྱུར་རོ། །འཇིག་རྟེན་ཀུན་དང་མཛའ་ཞིང་ཐམས་ཅད་ཀྱིས་མཆོད་པར་འགྱུར་རོ། །གོ་རོ་ཙན་ལ་ལན་
ཉི་ཤུ་རྩ་གཅིག་བཟླས་ཏེ་ཐིག་ལེ་བྱས་ན། སྐལ་པ་མཆོག་དང༌། དགོས་པ་ཐམས་ཅད་སྒྲུབ་ཅིང་བུད་མེད་ཀུན་ལ་དབང་བར་གྱུར་ནས་འགྲོ་བ་ཐམས་ཅད་མཛའ་བར་འགྱུར་རོ། །ཟོས་
ན༑ རྩོད་པ་ལས་རྒྱལ་བར་འགྱུར་རོ། །ལན་ཉི་ཤུ་རྩ་གཅིག་བཟླས་པའི་ཆུས་གདོང་བཀྲུས་ནི། ཁྲོས་པའི་རྒྱལ་པོ་ཡང་ཞི་བར་འགྱུར་རོ། །འཇིག་རྟེན་པ་ཀུན་དང་མཛའ་ཞིང་འཛིན་
པའི་དག་ཏུ་འགྱུར་རོ། །ཐམས་ཅད་ཀྱང་གུ་གུལ་གྱི་དུད་པས་བསྒྲུབ་པར་བྱའོ། །གནོད་སྦྱིན་གར་མཁན་མཆོག་གི་བརྟག་པ་ལས། མིག་སྨན་དང༌། གོ་རོ་ཙ་ན་དང༌། གནོད་

94-1-412a

སྦྱིན་མོ་སྒྲུབ་པའི་ལེའུ་གསུམ་པའོ།།    །།འདི་མན་ཆད་གར་མཁན་མཆོག་གནོད་སྦྱིན་ཆེན་པོའི་དཀྱིལ་འཁོར་ཆོ་ག་བཤད་བར་
བྱའོ༑ ༑གྲུབ་པའི་ལྷ་ཐམས་ཅད་ཀྱིས་ཕྱག་བྱས་པ། ཚངས་པ་དང༌། གཏོགས་འདོད་དང༌། དབང་པོས་མཆོད་པ་དང༌། དེ་བཞིན་གཤེགས་པ་ཐམས་ཅད་ཀྱི་བྱིན་
གྱིས་བརླབས་པ། བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ། དྲང་སྲོང་ཐམས་ཅད་ཀྱིས་བསྟོད་པ། གནོད་སྦྱིན་དང་འབར་བ་ཐམས་ཅད་ཀྱིས་དམ་ཚིག་པ།
དཔྱད་ཐམས་ཅད་དང༌། རིག་པ་ཐམས་ཅད་ཐོབ་པའོ། །དེ་ནས་གནས་གཙང་མར་གྲུབ་པའི་མཚན་མ་བརྟག་གོ །དེ་ནས་རིག་པ་འཛིན་པ་གཙང་མར་བྱས་ཏེ་རབ་ཏུ་
ཁྲུས་བྱས་ནས་གོས་དཀར་པོ་གཙང་མ་བགོས་ཏེ་ཁ་ཟས་དཀར་བོ་བཟའ་ཞིང་རྟག་ཏུ་བཟླས་པ་ལ་བརྩོན་པར་བྱའོ། །དཀར་པོའི་ཕྱོགས་ལ་སྐར་མ་དང༌། གཟའ་
དང༌། མཇུག་རིང་བཟང་པོ་ཡིད་དུ་འོང་བའི་ཉི་མ་དེར་བརྟགས་ཏེ་བ་ཁམ་པ་མོའི་ལྕི་བས་ལ་མ་ལྷུང་བས་དཀྱིལ་འཁོར་བསྐུས་ཏེ་ཁྲུ་བཅུ་གཉིས་པ་རིམ་པ་གསུམ་
དུ་དཀྱིལ་འཁོར་ཡང་རབ་ཏུ་བྱའོ། །ཀུན་ཏུ་ཐིག་བྲི་བ་ནི། ཤིན་ཏུ་མཉན་པར་བཅལ་ཏེ་གྲུ་བཞི་པ་ལ་སྒོ་བཞི་བ་ཆ་མཉམ་པར་གཅལ་བར་བྱའོ། །དབུས་ཀྱི་ཁྲུ་བརྒྱད་

94-1-412b

པའི་ཚད་ལ་ཙནྡན་དཀར་པོས་ལེགས་པར་བྲི་བར་བྱའོ། །ནང་གི་ཁྲུ་བཞིའི་ཚད་ལ་གླ་རྩི་དང༌། གུར་གུམ་དང༌། ག་པུར་དང་བསྲེས་བས་བྲི་བར་བྱའོ། །དེའི་དབུས་སུ་གར་མཁན་མཆོག་
རྒྱན་ཐམས་ཅད་ཀྱིས་བརྒྱན་པ། ལག་པ་བཅུ་དྲུག་པ། མཚན་དང་ལྡན་པ་བྲི་བར་བྱའོ། །ཕྱི་རོལ་གྱི་དཀྱིལ་འཁོར་དུ་ཚངས་པ་དང༌། གཏོགས་འདོད་དང༌། དབང་པོ་ཆེན་པོ་དང༌།
མཐུ་ཆེན་པོ་བྲི་བར་བྱའོ། །གྲ་བཞིར་རྒྱལ་པོ་ཆེན་པོ་བྲི་བར་བྱའོ། །ཕྱི་རོལ་གྱི་དཀྱིལ་འཁོར་གྱི་གནས་སུ་གནོད་སྦྱིན་མང་པོ་སྣ་ཚོགས་བྲི་བར་བྱའོ། །སྒོ་བཞིར་གང་བ་བཟང་པོ་དང༌།
ནོར་བུ་བཟང་པོ་དང༌། སྟོབས་ཀྱི་ལྷ་དང༌། དགའ་བའི་དབང་པོ་བྲི་བར་བྱའོ། །དབུས་ཀྱི་དཀྱིལ་འཁོར་གྱི་གནས་སུ་སངས་རྒྱས་གཅིག་པུ་དཔའ་བ་ཤཱཀྱ་མིའི་སེངྒེའི་གཟུགས་བཞུགས་
བར་བྱ་སྟེ། ལག་ན་རྡོ་རྗེ་དང༌། བརྒྱ་བྱིན་རྔ་ཡབ་ཐོགས་ཤིང་གཡབ་པ་ལྟར་གཡས་གཡོན་དུ་གཞག་པར་བྱའོ། །བྱང་ཕྱོགས་ཀྱི་གྲར་གང་བའི་བུམ་པ་ཉི་ཤུ་རྩ་ལྔ་དང༌། དངུལ་གྱི་
སྣོད་བརྒྱད་གཞག་པར་བྱའོ། །ནུབ་ཕྱོགས་སུ་པོག་ཕོར་ཉི་ཤུ་རྩ་ལྔ་དང༌། དེ་བཞིན་དུ་ཤར་དང༌། ལྷོ་ཕྱོགས་སུ་ཡང་གཞག་པར་བྱའོ། །གཏོར་མ་གང་བ་བརྒྱ་རྩ་བརྒྱད་དང༌།
གཏོར་མའི་བུམ་པ་སུམ་ཅུ་རྩ་གཉིས་དང༌། འབྲུ་དང༌། འབྲས་བུ་དང༌། མེ་ཏོག་གི་ཕྲེང་བ་བརྒྱ་རྩ་བརྒྱད་དང༌། ཁམ་ཕོར་བརྒྱ་རྩ་བརྒྱད་དང༌། བར་བར་དུ་མཚོན་ཆ་སྣ་ཚོགས་པ་

94-1-413a

ཡང་གཞག་པར་བྱའོ། །ཁ་ཟས་དྲུག་ཅུ་རྩ་བཞི་དང༌། བཅོ་བ་སུམ་ཅུ་དང༌། བ་དན་བརྒྱ་རྩ་བརྒྱད་དང༌། གསེར་གྱི་སྣོད་བཞི་དཀྱིལ་འཁོར་གྱི་དབུས་སུ་
གཞག་པར་བྱའོ། །ཐོ་བ་བཞི་དང༌། འཁོར་ལོ་སུམ་ཅུ་དང༌། མུ་ས་ལ་བཞི་དང༌། མདའ་བཞི་དང༌། བུམ་པ་བཞི་གཞག་པར་བྱའོ། །དྲི་སྣ་ཚོགས་དང༌། བདུག་པ་སྣ་ཚོགས་རིམ་
པ་བཞིན་དུ་དབུལ་ལོ། །ཀུན་ཏུ་དར་གྱི་བླ་རེ་དང༌། སིལ་སྙན་སྣ་ཚོགས་དང་ལྡན་པ་རྣམས་དང༌། ཕྱོགས་དང་མཚམས་སུ་བཞག་ཅིང༌། ཇི་ལྟར་ཆོ་ག་བཞིན་དུ་གནོད་སྦྱིན་དང༌།
འབར་བ་རྣམས་གཏོར་མ་སྦྱིན་ནོ། །རས་ཀྱི་གཟུགས་ཞལ་ལྷོ་ཕྱོགས་སུ་བསྟན་ནས་བཞག་ལ་སྔ་དྲོ་ལན་བདུན་བཟླས་ལ་གཏོར་མ་ཡང་དབུལ་བར་བྱའོ། །གུང་དང༌། །ཕྱེ་དྲོ་
དང༌། ཉི་མ་ནུབ་པའི་དུས་སུ་ཡང་དེ་བཞིན་དུ་བཟླས་ཏེ་དབུལ་བར་བྱའོ། །དེ་ནས་གུ་གུལ་དང༌། ཡུངས་ཀར་བསྲེས་ཏེ་གཟུགས་ཀྱི་སྤྱན་སྔར་ཉི་ཤུ་རྩ་གཅིག་བསྲེག་པར་བྱའོ། །དེ་
ནས་གར་མཁན་མཆོག་རང་ཉིད་གཤེགས་པར་གྱུར་པ་ན་བྱིས་པའི་གཟུགས་དང་འདྲ་བར་འོངས་ནས་སངས་རྒྱས་ལ་ཕྱག་འཚལ་ཏེ་རིག་པ་འཛིན་པ་དེ་ལ་བུ་བདེ་བར་འོངས་སམ་
ཚུར་ཤོག །གྲུབ་པའི་མཆོག་སློངས་ཤིག་དང༌། ཅི་འདོད་པ་ཁྱོད་ལ་སྦྱིན་ནོ། །དེ་ནས་ཡོན་ཆབ་ཕུབ་ཕུལ་ཏེ་མཆོག་བསླང་བར་བྱའོ། །གང་འདོད་པའི་མཆོག་དེ་སྟེར་ཏེ། རིག་པ་

94-1-413b

འཛིན་པའམ། འཇིག་རྟེན་སྐྱོང་བའམ། འཁོར་ལོས་བསྒྱུར་བའམ། དབང་བོའམ། གྲུབ་པའི་སྦྱོར་བའི་དབང་པོའམ། ངལ་བསོ་འམ། ཁྱོད་གང་དང་གང་འདོད་པ་དེ་སྦྱིན་པར་བྱེད་ན།
འཇིག་རྟེན་གྱི་ཡོ་བྱད་སྦྱིན་པ་ལྟ་ཅི་སྨོས། ཚེ་རིང་བའམ། དོན་གྲུབ་པའམ། འཇིག་རྟེན་པ་དང་མཛའ་བའམ། རྒྱལ་སྲིད་དང༌། ཡུལ་ཐོབ་པར་རམ། ལྡོང་རོས་དམར་པོ་སྒྲུབ་པའམ།
ནམ་མཁའ་ལ་འགྲོ་བའམ། མི་སྣང་བར་འགྱུར་བའམ་མིག་རྣམ་པར་དག་པའམ། རིག་པའི་ཆོ་ག་ལྷ་མ་ཡིན་གྱི་ཆོ་གས་ཕུག་ཏུ་འཇུག་པའམ། འདོད་པའི་གཟུགས་སམ། དབང་
པོ་སྤྱད་དམ། རྒྱལ་པོ་དབང་དུ་བྱེད་པའམ། རི་དྭགས་དང་བྱའི་སྐད་ཤེས་པ་དང༌། ཚེ་སྔ་མ་རྗེས་སུ་དྲན་པའམ། གནོད་སྦྱིན་དང༌། འབར་བའི་གཟུགས་ཀྱི་ལས་འདི་དག་ཐམས་
ཅད་འགྲུབ་པར་འགྱུར་རོ། །གསང་སྔགས་འདིས་གར་མཁན་མཆོག་སླར་གཤེགས་སུ་གསོལ་ལོ། །ན་མོ་བེ་ཤྲ་མ་ཎ་སུ་ཏཱ་ཡ། ན་ར་ཀུ་པ་རཱ་ཡ། ཨོཾ་ས་ར་ས་ར། ནཊྚ་ནཊྚ།
གཙྪེ༑ སྭབྷཱ་བ་ནཱ་མ། ཡ་ཐ་སུ་ཨེ་ཏྲཾ་ཡཀྵེནྡྲ་སྭཱཧཱ། འདི་ལྟར་སྦྱོར་བའི་མེ་ཏོག་བླངས་ནས་ཕུལ་ཏེ་ལན་གཅིག་བཟླས་པས་གུ་གུལ་གྱིས་བདུགས་ན་མི་སྣང་བར་འགྱུར་རོ། །
གནོད་སྦྱིན་གར་མཁན་མཆོག་གི་བརྟག་པ་ལས། དཀྱིལ་འཁོར་སྒྲུབ་པའི་ཆོ་གའི་ལེའུ་སྟེ་བཞི་པའོ།།    །།དེ་ནས་སྐུ་གཟུགས་ཀྱི་ཆོ་ག་བཤད་པར་བྱ་སྟེ། རས་ཁ་

94-1-414a

ཚར་མ་བཅད་པ། སྐྲ་མེད་པ་ཁྲུ་བཞིའི་ཚད་ལ་ཀུན་ཏུ་གྲུ་བཞི་ལྷམ་པར་བྱའོ། །གཙང་མའི་ཕོ་གར་སྤྱད་ཅིང་མ་འདྲེས་པའི་ཚོན་རྩིས་རི་མོ་མཁན་གྱིས་རྗེས་སུ་
མཐུན་པར་སྣོད་གཙང་མར་བྱས་ཏེ་བྲི་བར་བྱའོ། །དབུས་སུ་གར་མཁན་མཆོག་བྲི་བ་ནི། གུར་གུམ་གཞོན་ནུའི་མདོག་འདྲ་པ། ཞལ་བཞི་པ། གཡས་ཨུ་པ་ལ་སྔོན་པོ་འདྲ་
བ༑ གཡོན་དུང་དང་མཚུངས་པ། རྒྱབ་ཀྱི་ཞལ་ཨིནྡྲ་ནཱི་ལའི་མདོག་ལྟ་བུ་ཞལ་མཆེ་བ་ཅུང་ཟད་གཙིགས་པའི་ཚུལ་དུ་འཛུམ་པ་དང་བཅས་པའོ། །ཕྱག་བཅུ་དྲུག་རིན་པོ་ཆེའི་
རྒྱན་གྱིས་སྤྲས་པ་སྟེ། རྡོ་རྗེ་དང༌། འཁོར་ལོ་དང༌། རིན་པོ་ཆེ་དང༌། པདྨ་དང༌། རལ་གྲི་དང༌། ཞགས་པ་དང༌། མདའ་དང༌། དགྲ་སྟ་སྟེ། གཡས་པ་ན་རིམ་པས་སོ། །དྲིལ་བུ་དང༌།
རྩེ་གསུམ་པ་དང༌། ནེའུ་ལེ་དང༌། མེ་ཏོག་གི་ཕུར་མ་དང༌། བདན་དང༌། ཐོད་པ་དང༌། གཞུ་དང༌། རྔ་ཡབ་ནི། གཡོན་པའི་རིམ་པས་སོ། །གཡས་གཡོན་དུ་ཚངས་པ་དང༌། གཏོགས་
འདོད་དང༌། དབང་ཕྱུག་ཆེན་པོ་དང༌། ངལ་བསོ་པོ་བྲི་བར་བྱའོ། །ཡང་འོག་གི་ཆ་ལ་ནི། ནོར་བུ་བཟང་པོ་དང༌། གང་བ་བཟང་པོ་དང༌། སྟོབས་ཀྱི་ལྷ་དང༌། དགའ་བའི་དབང་པོ་དང༌། དབང་
མོ་དང༌། དབྱངས་ཅན་མ་དང༌། སྟོབས་དང༌། སྟོབས་ཆེན་པོ་དང༌། གཞན་ཡང་གནོད་སྦྱིན་རྫུ་འཕྲུལ་ཆེ་བ་རྣམས་བྲི་བར་བྱའོ། །སྟེང་གི་ཆ་ལ་ལྷའི་བུ་དང༌། དྲང་སྲོང་རྫུ་འཕྲུལ་ཅན་

94-1-414b

རྣམས་བྲི་བར་བྱའོ། །འོག་ཏུ་རིག་པ་འཛིན་པ་བྲི་བར་བྱའོ། །གཞན་ཡང་ཇི་ལྟར་སྔགས་ཀྱི་ཆོ་ག་བཞིན་བྲི་སྟེ། གསང་སྔགས་ཐམས་ཅད་ལས་འབྱུང་བའི་ཆོ་ག་སྐུ་གཟུགས་ཀྱི་
སྤྱན་སྔར་མཆོད་ཅིང་སྔགས་ལན་སྟོང་བཟླས་པར་བྱ། འདི་དག་སྒྲུབ་པ་བརྗོད་པ་ཙམ་གྱིས་འགྲུབ་བོ། །གནོད་སྦྱིན་གར་མཁན་མཆོག་གི་བརྟག་པ་ལས། བླ་ན་མེད་པའི་སྐུ་
གཟུགས་ཀྱི་ཆོ་གའི་ལེའུ་སྟེ་ལྔ་པའོ།།    །།དེ་ནས་སྔགས་ཀྱི་ལེའུ་བཤད་པར་བྱ་སྟེ། ན་མོ་བཻ་ཤྲ་མ་ཎ་སུ་ཏཱ་ཡ། ན་ར་གུ་པ་རཱ་ཡ། ཨོཾ་མ་ད་ན་ད་ན་ཀུཉྫ་ལ་སྭཱཧཱ། ལན་
བདུན་ཡོངས་སུ་བཟླས་ཏེ་ཡོན་ཆབ་དབུལ་ལོ། །ན་མོ་བྷ་ག་བ་ཏེ། ན་ར་ཀུ་པཱ་རཱ་ཡ། བཻ་ཤྲ་མ་ཎ་སུ་ཏཱ་ཡ། སུ་པ་ཏི་ཤཾ་རཀྵ་ཏུ་པ། སུ་དེ་བོ་ཡ། མོ་ཏཀྵ་མཾ། པཥྛ་མཾ། བ་རུ་ཎ་སུ་
ཏྲ། ན་ཏ་ཀུ་བེ་ར། ཤོ་ཏ་ར་ག་མཾ། ཏ་རྫོ་པ་ཏི། བི་ཏི་ཤ་པ། ཡུ་སརྦེ་གུ་ཧྱ་ས་རཀྵནྟུ་མཎྜལ་ན། ཏདྱ་ཐཱ། ཨ་མི་ཏ་མ་ཏི་ལི། རུ་ཏི་རུ་ཏི་ཏྱཱ་ན་ར་ན་ཏ་ཀུ་པ་ར། ཀུ་པ་ར་ན་ར་ཀུ་པ་ར། ཨཱཛྙཱ་
པ་ཡ་ཏི། ཏིཥྛཱ་ཏིཥྛ། མ་ཧི་ཀྲ་མ་མཎྜལ་སྭཱཧཱ། ཕྱོགས་བཅིང་བ་དང༌། མཎྜལ་བཅིང་བ་དང༌། མཚམས་བཅིང་བ་དང༌། ཆུའམ་ཡུངས་ཀར་ལ་ལན་བདུན་བཟླས་པར་བྱའོ། །ན་མོ་བཻ་
ཤྲ་མ་ཎ་སུ་ཏཱ་ཡ། ན་ར་ཀུ་པ་རཱ་ཡ། ཏེ་ས་མ་སྐྲི་ཏ། ཨོཾ་ས་ར་ས་ར། ནཊྚ་ནཊྚ། དུ་ཊི་དུ་ཊི། ན་ད་ན་ད། ཀུ་པ་རོ་ཛྙཱ་པ་ཡ་ཏ་སྭཱཧཱ། ལན་བདུན་བཟླས་ཏེ་བདུག་པ་དབུལ་ལོ། །ན་མོ་བྷ་

94-1-415a

ག་བ་ཏེ། ན་ར་ཀུ་པ་རཱ་ཡ། བཻ་ཤྲ་བ་ཎ་སུ་ཏཱ་ཡ། ཨོཾ་ཧ་ཎ་ཧ་ན། ཛྭ་ལ་ཛྭ་ལ། ཧེ་ཧེ་ན་ར་ཀུ་པ་རཱ་ཡ། སྦྱིན་སྲེག་གི་སྔགས་སོ། །ན་མོ་ན་ཏ་ཀུ་པ་རཱ་ཡ། ཨོཾ་
ཀེ་ལ་ཀེ་ལ། ཀི་ལ་ཛྭ་ལ་ནི། ཁི་ལི་ཛྭ་ལི་ནི་སྭཱཧཱ། ཡུངས་ཀར་ལ་ལན་བདུན་བཟླས་ལ་ཁྲུས་བྱའོ། །ན་མོ་ན་ཏ་ཀུ་པ་ར་ཡ། ཨོཾ་ཧ་ཧི་ཀ་རི་པ་ཀུན་པ་ཏི་ཡཀྵ་ཀུ་པ་ར་ཡ་སྭཱཧཱ།
ཉེ་རེག་གི་སྔགས་ཏེ། ལན་བདུན་བཟླས་པར་བྱའོ། །ན་མོ་བེ་ཤྲ་བ་ཎ་སུ་ཏཱ་ཡ། ན་ཏ་ཀུ་བ་རཱ་ཡ། ཨོཾ་ཏུ་རུ་ཏུ་རུ། པུཥྤ་ཏི་མུ་ར་མུ་ར། པཱ་ར་པཱ་ར། གུ་ཧྱ་ན་ཏ་ཀུ་པ་རཱ་ཡ་
སྭཱཧཱ། མེ་ཏོག་ལ་བསྔགས་ཏེ་ལན་བདུན་བཟླས་པར་བྱའོ། །ན་མོ་ན་ཏ་ཀུ་པ་ར། བི་ཛ་ཡ། པྲ་བྷ་ར། ཀུ་པ་རཱ་ཡ། གཏོར་མའི་སྔགས་ཏེ། ལན་བདུན་བརྗོད་ལ་དབུལ་ལོ། །
ན་མོ་ན་ར་ཀུ་པ་རཱ་ཡ། སརྦ་བ་ན་ཏི་ཏཱ་ཡ། ཨོཾ་ཀི་རི་ཀི་རི། ཀུ་པ་རི་ཀུ་པ་ར། ཏིཥྛ་ཏིཥྛ། ཤི་ཁི་སྭཱཧཱ། སྤྱི་གཙུག་བཅིང་བའི་སྔགས་ཏེ། ལན་བདུན་བརྗོད་པར་བྱའོ། །ན་མོ་
ན་ར་ཀུ་པ་ར་སྱ། ཨོཾ་ཙུ་རུ་ཙུ་རུ། དུ་རུ་དུ་རུ། ཀུ་པ་ར་ཀཱ་མ་ཤ་རཱི་རཾ། སརྦ་ཀུ་ལ་ཏུ་ཏི་སྭཱཧཱ། བདག་སྲུང་བ་དང༌། མཆོག་སྲུང་བ་དང༌། ལས་ཐམས་ཅད་བྱེད་པ་སྟེ། སྐུད་བའམ།
ཆུའམ༑ ཡུངས་ཀར་རམ། ཐལ་བའམ། གུ་གུལ་ལ་ལན་ཉི་ཤུ་རྩ་གཅིག་བཟླས་པར་བྱའོ། །གནོད་སྦྱིན་གར་མཁན་མཆོག་གི་བརྟག་པ་ལས། མཆོག་ཏུ་གྲུབ་པའི་སྔགས་

94-1-415b

ཀྱི་ལེའུ་སྟེ་དྲུག་པའོ།།    །།འདི་མན་ཆད་ཕྱག་རྒྱའི་ཆོ་ག་བཤད་པར་བྱ་སྟེ། གར་མཁན་མཆོག་གི་སྤྱད་ཆེན་པོ་བླ་ན་མེད་པའི་མཆོག་སྒྲུབ་པའོ། །ཐལ་མོ་གཉིས་མཉམ་
པར་སྦྱར་ཏེ་སོར་མོའི་རྩེ་མོ་རྣམས་མཉམ་པར་བཞག་ལ་མཐེ་བོང་དང༌། མཐེ་ཆུང་གཉིས་བྲལ་ལ་གུང་མོ་གཉིས་བཀུག་པའི་རྒྱབ་ཏུ་མཛུབ་མོ་གཉིས་དཀྲི་བར་བྱ་སྟེ། ཕྱག་རྒྱ་འདི་
ནི༑ ཕྱག་རྒྱ་ཆེན་པོ་སྟེ། གཟི་བརྗིད་ཆེན་པོ་ཕ་རོལ་གནོན་པ། དཔའ་བོ་ཆེན་པོའི་ཆོ་ག་དང༌། ལས་ཐམས་ཅད་སྒྲུབ་པར་བྱེད་ཅིང༌། གནོད་སྦྱིན་ཐམས་ཅད་གཟིར་བ་དང༌། རྟག་ཏུ་
འགུགས་པ་སྟེ། གཟའ་དབབ་པ་དང༌། ལས་ཐམས་ཅད་སྒྲུབ་པ། གར་མཁན་མཆོག་གི་ཕྱག་རྒྱ་ཞེས་བརྗོད་དོ། །ལས་ཐམས་ཅད་སྒྲུབ་པའོ། །ཨོཾ་ཊ་ཀི་ཀུ་པ་ར་སྭཱཧཱ།
སོར་མོ་ཐམས་ཅད་བསྣོལ་ཏེ་གུང་མོ་གཉིས་རྡོ་རྗེ་ལྟར་བསྒྲེངས་ནས་སྤྱི་བོར་བཅིང་བ་ནི། ཐོ་བའི་ཕྱག་རྒྱ་སྟེ། ལས་ཐམས་ཅད་སྒྲུབ་པར་བྱེད་པའི་མཆོག་ཏུ་བཀོད་པའོ། །ཨོཾ་
ཙི་ཏི་ཙི་ཏི་བི་ཅི་ཏི་མུད་གར་ཧཱུཾ་ཧཱུཾ། དེ་ནས་རྡོ་རྗེ་ལྟ་བུས་སོར་མོ་ཀུན་བསྣོལ་ཏེ་བཀུག་ནས་མཛུབ་མོ་གཉིས་རྩེ་སྤྲད་དེ་ཟླུམ་པོར་བཀུག་པ་སྙིང་པོའི་ཕྱག་རྒྱ་སྟེ། གནོད་སྦྱིན་གྱི་
བདག་པོ་ཆེན་པོའོ། །གནོད་སྦྱིན་དང༌། འབར་བ་དང༌། ཀླུའི་རིགས་དང༌། བདུག་པ་ལ་སོགས་པ་ཐམས་ཅད་གཏན་ནས་འབྱིན་པར་བྱེད་པའོ། །ཨོཾ་རུ་ཏི་སྭཱཧཱ། ཕྱག་རྒྱ་དེ་ཉིད་ལས་

94-1-416a

མཛུབ་མོ་གཉིས་ནང་དུ་བཀུག་སྟེ་མཐེ་བོང་གཉིས་རྩེ་སྤྲད་དེ་བརྐྱང་པ་དེ་ནི། ཐམས་ཅད་ཀྱི་སྙིང་པོའི་ཕྱག་རྒྱ་སྟེ། ལས་ཐམས་ཅད་ཤིན་ཏུ་སྒྲུབ་པར་
བྱེད་པའོ། །ཨོཾ་ན་ར་ཏེ་ཨ་ཙ་ཧཱུཾ་ཕཊ། ཐལ་མོ་མཉམ་པར་སྦྱར་ཏེ་གུང་མོ་གཉིས་ལྷན་ཅིག་ཏུ་གཞིབས་ཏེ་ནང་དུ་གནས་པར་བྱ། གནོད་སྦྱིན་དང༌། འབར་བ་ཐམས་ཅད་ཀྱི་
སྙིང་པོའི་ཕྱག་རྒྱ་སྟེ། གཟའ་ཐམས་ཅད་རྣམ་པར་གཞིག་པ་དང༌། གང་དུ་བཅིངས་པ་ཙམ་གྱིས་ཐམས་ཅད་གཡོ་ཞིང་གནོད་སྦྱིན་དང༌། འབར་བ་མ་རུངས་བ་མྱུར་དུ་མ་
འོངས་ན་མིག་ནོལ་ཅིང་མགོ་འགས་པར་འགྱུར་རོ། །ཨོཾ་ན་མསྟུ་སྟེ། ཤུདྡྷེ་ཤྭ་རཱ་ཡ། ན་ར་ཀུ་པ་ར། མ་ཏུ་མ་ཨ་ཏ། ག་ཎ་པ་ཏེ། བཻ་ཤྲ་མ་ཎ། སཱ་དྷུ་ཧཱུཾ། བྷི་བི་དྷི་སྭཱཧཱ། སོར་
མོ་ཕན་ཚུན་བསྣོལ་ཏེ་ཁུ་ཚུར་བཅིངས་པ་ལ་མཐེ་བོང་གཉིས་ཕྱེ་སྟེ་བསྒྲེང༌། མཐེ་ཆུང་གཉིས་བརྐྱང་སྟེ་སྙིང་གར་བཞག་པ་ནི། ལྷ་ཐམས་ཅད་མཆོད་པའི་ཕྱག་རྒྱ་སྟེ། ལས་
ཐམས་ཅད་གདོན་མི་ཟ་བར་སྒྲུབ་པའི་ཕྱག་རྒྱའི་སྤྲུལ་བའོ། །ཨོཾ་ས་ར་མ་ཀུ་ཀུ་ཀ། ཛྭ་ལ་ཛྭ་ལ། པྲ་ལཾ་བཛྲ་ཧཱུཾ། མཐེ་ཆུང་གཉིས་ཕྲལ་ནས་བརྐྱང་སྟེ་མཛུབ་མོ་གཉིས་ཟླུམ་པོར་
བཀུག་ནས་གུང་མོ་གཉིས་ལྕགས་ཀྱུ་ལྟར་བཟུང་བ་ནི། བསྐྲད་པའི་སྔགས་དང་ཕྱག་རྒྱ་སྟེ། གསང་བ་གསུམ་གྱི་སྤྱིའི་ལས་ཐམས་ཅད་བྱེད་པའོ། །རྩ་བའི་སྔགས་དེ་བརྗོད་

94-1-416b

དེ་བྱས་ན། དེ་མ་ཐག་ཏུ་ཡིད་ལ་དགོངས་པ་ཐམས་ཅད་བྱེད་པར་འགྱུར་རོ། །ཐོགས་པ་མེད་པའི་གར་མཁན་མཆོག་གི་སྙིང་པོའི་ཕྱག་རྒྱ་ཞེས་བཤད་དོ། །དེས་ལྷ་དང༌། ཀླུ་དང༌།
གནོད་སྦྱིན་དང༌། འབར་བ་དང༌། གཟའ་མ་རུངས་པ་ཐམས་ཅད་མདུན་དུ་འདུག་ནས་བཀའ་ཉན་པར་འགྱུར་རོ། །ཨོཾ་ཧ་ར་ཧ་ར། པྲ་ཧ་ར་སྭཱཧཱ། ཕྱག་རྒྱ་ལྷག་མ་འདི་དག་བཤད་པ་ནི།
ལས་ཐམས་ཅད་སྒྲུབ་པར་བྱེད་པ་སྟེ། གནས་གཙང་མར་གོས་གཙང་མ་བགོས་ཏེ་ལག་པ་གཉིས་ཙནྡན་ནམ་གུ་གུལ་གྱིས་བསྐུས་ལ་དེ་ནས་ཕྱག་རྒྱ་བཅིངས་ན། སེམས་ཅན་ཐམས་
ཅད་བདེ་བར་འགྱུར་རོ། །གནོད་སྦྱིན་གར་མཁན་མཆོག་གི་བརྟག་པ་ལས། ཕྱག་རྒྱའི་ལེའུ་སྟེ་བདུན་པའོ།།    །།ན་མོ་རཏྣ་ཏྲ་ཡཱ་ཡ། ན་ར་ཀུ་པ་རཱ་ཡ། བཻ་ཤྲ་མ་ཎ་སུ་ཏཱ་ཡ།
ཏདྱ་ཐཱ། ས་ཀྲཱ་སྱ། ཧི་ལི་ཧི། མི་ལི་སྭཱཧཱ། ཨ་མུན་ཤཾ་ས་ཧི། ཧ་ར་ཎྱ་ན་སུ་ག་ཏེ་བྷྱོ་ཛ་བེ་ཡཾ་སཱ་སཱ་ལ་ག་ར། བ་ཤ་མ་ན་ཡེ་སྭཱཧཱ། དེའི་ཞི་བ་ཉེ་བར་སྦྱོར་བ་ནི། ཞག་གསུམ་སྨྱུང་བ་
བྱས་ཏེ་སྨོན་པ་ཅན་གྱི་ཤིང་ལས་ཡམ་ཤིང་བྱས་ལ། ཡུངས་ཀར་བདག་གི་ཁྲག་ལས་སྦགས་ཏེ་བརྒྱ་རྩ་བརྒྱད་བསྲེགས་ན། འོང་བར་འགྱུར་རོ། །དོན་གྲུབ་པ་དང་སླར་གཏད་དེ།
སླར་གཏང་བའི་སྔགས་ལ། ཨ་པ་ས་ར་ས་ར། ཨ་པ་ར། གཙྪ་གཙྪ་སྭཱཧཱ། ཡུངས་ཀར་ལ་ལན་བདུན་བདུན་བཟླས་ཏེ་གདོང་བཀྲུས་ན། འགྲོ་བ་ཐམས་ཅད་མཛའ་ཞིང་གང་གིས་

94-1-417a

མཐོང་བ་དེ་དབང་དུ་འགྱུར་རོ། །མེ་ཏོག་དང་འབྲས་བུ་ལ་ལན་བདུན་བཟླས་ཏེ་གང་ལ་བྱིན་བདེ་དབང་དུ་འགྱུར་རོ། །ན་ལེ་ཤམ་ལ་ལན་ཉི་ཤུ་རྩ་གཅིག་ཡོངས་
སུ་བཟླས་ཏེ་ཁར་བཅུག་ན། གང་དང་གང་སྨྲས་པ་དེ་དབང་དུ་འགྱུར་རོ། །གང་བསླངས་པ་དེ་སྟེར་རོ། །ལག་པ་ལ་ལན་ཉི་ཤུ་རྩ་གཅིག་བཟླས་ཏེ་གང་ལ་རེག་པ་དེ་དབང་དུ་གྱུར་
ནས་གང་བསླངས་པ་དེ་སྟེར་རོ། །གང་བསྒོ་བ་དེ་ཡང་བྱེད་དོ། །ཡུངས་ཀར་ལ་བཟླས་ཏེ་འཇུག་བྱེད་ཀྱི་མགོར་གཏོར་ན། གྲིབ་མ་བཞིན་དུ་རྗེས་སུ་འབྲང་བར་འགྱུར་རོ།། ཤུ་དག་
དག་དང༌། གསེར་ལ་བཟླས་ཏེ་ཁར་བཅུག་ན། འཐབ་པ་དང༌། རྩོད་པ་ཀུན་ལས་རྒྱལ་བར་འགྱུར་རོ། །གོ་རོ་ཙ་ན་ལ་བཟླས་ཏེ་ཐིག་ལེ་བྱས་ནས་རྒྱལ་བོའི་ཕོ་བྲང་དུ་ཞུགས་ན། རྒྱལ་པོ་
དང༌། རྒྱལ་པོའི་འཁོར་དང༌། བློན་པོ་ཐམས་ཅད་དབང་དུ་འགྱུར་རོ། །གུ་གུལ་ལ་བཟླས་ཏེ་བདག་ལ་བདུགས་ན། དགྲ་ཐམས་ཅད་ལས་རྒྱལ་བར་འགྱུར་རོ། །ལན་གཅིག་བརྗོད་
པས་དགྲ་ཐམས་ཅད་ལས་རྒྱལ་བར་བྱེད་དོ། །གུ་གུལ་ལ་ལན་ཉི་ཤུ་རྩ་གཅིག་བཟླས་ཏེ་བདུགས་ན། དབང་དུ་བྱེད་པའི་མཆོག་དམ་པའོ། །གནོད་སྦྱིན་གར་མཁན་མཆོག་གི་བརྟག་
པ་ལས། སྤྱད་དམ་པ་སྒྲུབ་པའི་ལེའུ་སྟེ་བརྒྱད་པའོ།།    །།ན་མོ་ན་ར་ཀུ་པ་ར་སྱ་ཡ་སྱ། བཻ་ཤྲ་མ་ཎ་ཡ་ཀུ་པ་ར། མ་ཧཱ་གུ་ཧྱ་གྲིནྟ་སྱ། དི་བྱི་བ་མ་ན་པ་ཏ་ཡ་སྱ། ཨ་ཏ་སྲོ་

94-1-417b

ད་དོཾ་ན་ཏ་ཀུ་པ་ར་སྱ། ཧྲི་ད་ཡ་ལ་པ་ར་ཏ་ཤ་ཏ་མེ་ཨ་པ་ཧ་ནམ། ས་རོ་པ་ནན། ར་ར་ཀ་པ་ནན། རོ་ན་པ་ནན། བརྟ་ནན། མ་མ་ན་མ་ན་མ། ཏྲ་ས་ན་མ། ཏེ་ཛ་ན་མ། སྟཾ་དྷ་ན་མ། ཛ་བྷི་ན་
མ༑ མོ་ཧོ་ཧ་ན་མ། སརྦ་མི་ཏྲ་ནན། པྲ་ཐན་མ་ན་མ། ན་ཏ་ན་ཏ་ཡུ་པ་ཡ། ན་མོ་བཻ་ཤྲ་མ་ཎཱ་ཡ། ན་མོ་བི་རུ་པཱཀྵ་ཡ། ན་མོ་བི་རུ་བྷཀྵ་ཡ། ན་མོ་ཌྷི་ཏ་རཥྚཱ་ཡ། ན་མོ་ཛྭ་ཏི་ལཱ་ཡ། ན་མོ་
བཀྵ་གནྡྷཱ་ཡ། ན་མོ་མ་ཎི་བྷ་དྲཱ་ཡ། ན་མོ་པཱུ་ར་ཎ་བྷ་དྲཱ་ཡ། དྲ་བ་རི། སརྦ་བིདྷྱཱ། མ་ན་ཏྲེ་པཱུ་ཛི་ཏཱ་ཡ། པྲ་ཏ་ཡ་ཛྭ་ལི་ཏ། ཧྲི་ད་ཡ། པྲ་ཧ་ར་པྲ་ཧ་ར། སྟ་ཡ། ས་བ་མི་ཡ། མ་ཡི་ནི་ཤ། པྲ་
བྷ་ར་ཎ། ཨ་ལཾ་ཀྲི་ཏ་ཤ་རཱི་རཱ་ཡ། སརྦ་དེ་བ་པཱུ་ཛི་ཏེ། ཏདྱ་ཐཱ། ཙནྡྲཱ་ཡ། སཱུཪྱ། སྐནྡྷ་ཏ་རཱ་ཡ། ན་ཏ་ཀུ་པ་རཱ་ཡ། ཨེ་ཧྱེ་ཧི། བྲཧྨ་ས་དྱཱན། དེ་བ་སྱ། ད་ནེ་སཱ་ཡུ་བཛྲཱི། པར་ཤི་ཤ། ཨཱ་ཤྭ་
རི༑ སརྦ་དེ་མ་ཨ་མོ་གྷ་མནྟུ་ཨཱ་བེ་ཤ་ཡནྡ། མནྡྲ་བ་ཨིན་དུ། མཱ་ར་ཡནྟུ། ཡ་དི་ཡོཙྪ་ན། ཤན་གྷ་ཏོ་བི་ཡེ་ཏི་ཧ་དྷརྨ་ལོ་ཤ་གྷ་ཏ། ཨ་བྷ་བ་རུ་ཎ་ལ་ཡ། ཨིནྡྲ་ཡོ་ག་ག་ཏ་བྷ། ཐི་ཧ་
གུ་ལོ་ག་ཏི་བཱི་ས་སོམ་ས་པཪྱ། ལོ་ཀ་ག་ཏི། མེ་གྷ་ཏ་བུ་ན། ན་ཏ་ཀུ་པ་ར། ཨཱ་ཀཊྚ་ཡ། ཨཱ་ཀཪྵ་ཡ། བྷ་ག་ཝཱན། ན་ར་ཀུ་པ་ར། ན་མུ་ས་མ་ཙ། པྲ་ཀྲ་པ་ནི། རཱ་ཛྙཱ་པ་ཡ་ཏི། སརྦ་ན་ཏ་
ཤིད་ཨིན་ཏི་ཏ། ཀྵི་ན་ན་ཏི། ཤ་མ་ཡ། ན་རྫོ་པི་ཤི་པ་ལེ་མེ། ན་མོ་ནཱ་ག་ཨུཏྟ་ར་ཎེ། བཻ་ཤྲ་བ་ཎ། བརྡོ་ཡ། ཧི་ཧི་ཤ་པ་ལ། ཨ་ཧ་ཡཱ་པ་ཡནྟུ་ཏི་ཏ་ཡཾ། བྷོ་བྷོ་དྷ་དྷ་ཀུ་པ་ར་མ་དྷ་མ་དྷ།

94-1-418a

ཀུ་པ་ར་ཀུ་པ་ར། བུ་པ་ཀུ་ས་ར། ཧྲིཾ་ཀུ་བ་ར། ཧུ་དྲ་ཧུ་དྲ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཙྪིནྡ་ཙྪིནྡ། ཧ་ཧ་ན་ཏ་ཀུ་པ་ར། ཧི་ཧི་ན་ཏ་ཀུ་པ་ར། པཱུ་ར་ཡ་བཱུ་
ར་ཡ༑ ན་ཏ་པཱུ་ར། བཱི་པ་ཏ་ཀུ་པ་ཏ། ཨ་ཏ་སྟཾ་བྷ་ཡ། བྷོ་གུ་ཧྱ་ག་ཎ། ན་ཏ་ན་ཏ། ཧུ་ཧུ་མ་ཧུ་ཧུ་མ། ཊི་ཏི་ཊི་ཏི། བྷི་ཙི་བྷི་ཙི། བྷི་ཙི་ཏི་བ་སྭཱཧཱ། ཉེ་བར་སྤྱོད་པའི་ཆོ་ག་ནི། གུ་གུལ་གྱིས་
བདུགས་ཏེ་དྲན་པ་ཙམ་གྱིས་གཟའ་ཐམས་ཅད་འབབ་པར་འགྱུར། གུ་གུལ་ལ་ལན་ཉི་ཤུ་རྩ་གཅིག་བཟླས་ནས་དེའི་མདུན་དུ་འདུག་ནས་སྔགས་སྟོང་བཟླས་ཏེ་གཙང་ཞིང་
གཙང་མའི་གོས་གོན་ནས་གཏོར་མ་དཀར་པོ་དབུལ་བར་བྱ། བཟླས་པ་སྟོང་ཡོངས་སུ་རྫོགས་པ་དང༌། བྲིས་པའི་སྐུ་ལ་ཞུགས་ནས་འགུལ་བ་དང༌། འབར་བ་དང༌། སྒྲ་འབྱིན་
པར་འགྱུར་ཏེ། གར་མཁན་མཆོག་གི་སྤྱད་དེ་རིག་པ་འཛིན་པ་ཁྱོད་ཀྱིས་དངོས་སུ་གྲུབ་ཀྱི། སྔགས་བྱོས་ཤིག་ཅེས་པ་དང༌། རིག་པ་འཛིན་པས་ཡོན་ཆབ་དབུལ་བར་
བྱའོ༑ ༑འདི་དག་སྒྲུབ་པའི་ཚིག་སྟེ། ཡུངས་ཀར་ལ་ལན་བདུན་ཡོངས་སུ་བཟླས་ཏེ་གྲོང་ཁྱེར་གྱི་དབུས་སུ་ཡོངས་སུ་གཏོར་མ་གུས་པར་བྱིན་གྱིས་བརླབས་ཏེ་འབབ་པར་འགྱུར་
རོ༑ ༑འཇིག་རྟེན་པ་ཕན་ཚུན་འཇིག་པར་འགྱུར། །གང་གིས་ཀྱང་འཚོ་བར་མི་ནུས་སོ། །ཆུས་གཏོར་ན། ཞི་བར་འགྱུར་རོ། །རལ་གྲིས་ཡིད་ལ་དྲན་པ་ཙམ་གྱིས་འབར་བའོ། །

94-1-418b

དེ་བཞིན་དུ་རྩེ་གསུམ་པ་དང༌། འཁོར་ལོ་དང༌། རལ་གྲི་དང༌། མུ་ས་ལ་དང༌། ཐོ་བ་ལ་རེག་ཅིང་ཡིད་ལ་སྔགས་དྲན་ཅིང་གུ་གུལ་གྱིས་བདུགས་པ་ཙམ་གྱིས་འབར་བར་འགྱུར་རོ།།
བུ་དོན་གྱི་གཟུགས་ལ་ཡུངས་ཀར་གྱིས་བདུགས་ན། གཟུགས་དེ་འབར་བར་འགྱུར་རོ། །དེ་བཞིན་དུ་ཚངས་པ་དང༌། བརྒྱ་བྱིན་དང༌། མཐུ་བོ་ཆེ་དང༌། དབང་པོ་དང༌། ངལ་བསོ་པོ་
དང༌། ནག་པོ་ཆེན་པོ་ལ་སོགས་པ་ལ་གུ་གུལ་གྱིས་བདུགས་པ་ཙམ་གྱིས་ལས་ཀུན་འབར་བར་འགྱུར་རོ། །བུམ་པ་ལ་དབབ་པར་འདོད་ན། དཀྱིལ་འཁོར་བྱས་ཏེ་བུམ་པ་ཆུས་
བཀང་ལ་དཀྱིལ་འཁོར་དུ་མེ་ཏོག་གིས་གཏོར་ནས་གུ་གུལ་གྱིས་བདུག་ཅིང་སྔགས་རྗེས་སུ་དྲན་པར་བྱས་ན། བབས་ན་འབར་ཏེ། མེ་ལོང་དབབ་པར་འདོད་ན། དཀྱིལ་འཁོར་བྱས་
ནས་མེ་ཏོག་གཏོར་ཏེ་གུ་གུལ་གྱིས་བདུགས་ན། འདས་པ་དང༌། མ་འོངས་པ་དང༌། ད་ལྟར་བྱུང་བ་དང༌། ཐམས་ཅད་མེ་ལོང་གི་དབུས་སུ་མཐོང་ངོ༌། །ཇི་སྲིད་ལྷའི་གནས་དང༌།
རྒྱལ་ཆེན་བཞིའི་གནས་དང༌། གཤིན་རྗེའི་གནས་དང༌། ཀླུའི་གནས་དང༌། གང་དང་གང་ཡིད་ཀྱིས་བསམ་པ་དེ་དང༌། དེ་མཐོང་བར་འགྱུར་རོ། །གང་དུ་འདོད་པ་དེའི་ཚེ་མཐར་
འགྱུར་བ་ཡང་མཐོང་སྟེ། འཇིག་རྟེན་མངོན་སུམ་མཐོང་བར་འགྱུར་རོ། །དེ་བཞིན་དུ་ཐོ་བ་ལ་དབབ་པར་འདོད་ན། ཐོ་བ་ལ་རྒྱ་སྐྱེགས་ཀྱི་ཁུ་བས་བསྐུས་ནས་དཔུང་པ་ལ་ཙནྡན་དང༌། གུ་

94-1-419a

གུལ་གྱིས་བསྐུས་ཏེ་མེ་ལོང་ལ་བསྡིགས་ན། ཆོ་ག་འདིས་ཐམས་ཅད་མཐོང་བར་འགྱུར་རོ། །སྐྱེས་བུ་དམ་པའི་ཐོད་བ་བླངས་ནས་ཤིན་ཏུ་བཀྲུས་ནས་བྱི་
དེར་བྱས་ཏེ་ཡོན་ཆུས་བཀྲུས་ནས་དྲི་རྣམ་པ་ལྔས་བཀྲུ་བར་བྱའོ། །ཐོད་པའི་དངོས་གཞི་དྲི་ཞིམ་པོས་བཀྲུས་ལ་ཐོད་པའི་སྤྱི་བོར་དྲི་ཞིམ་པོ་དང་ཡུངས་ཀར་གྱིས་བཀྲུ་བར་བྱའོ། །
དཀྱིལ་འཁོར་གྲུ་བཞི་པར་ཆུས་བཀང་པའི་བུམ་པ་བཞི་གྲ་བཞིར་གཞག་པར་བྱའོ། །གཏོར་མས་བཀང་བའི་སྣོད་བཞི་ཡང་བཞག་ནས་མེ་ཏོག་གིས་གཏོར་ཞིང་ཚོན་སྣ་ལྔས་བྲི། དེ་
ནས་རལ་གྲི་བཞི་བཞག་སྟེ་ཁམ་ཕོར་བཞི་དང༌། མེ་ཏོག་དང༌། འབྲས་བུ་དང༌། གཏོར་མ་དང༌། ཚོན་སྣ་ལྔའི་བ་དན་གྱིས་དཀྱིལ་འཁོར་བརྒྱན་ཅིང་ཐོད་པ་ལ་ཡང་ལན་བདུན་བཟླས་ཏེ་
ཐོད་པ་གསུམ་དཀྱིལ་འཁོར་གྱི་དབུས་སུ་བཞག་ནས་གུ་གུལ་གྱིས་བདུག་ཅིང་སྔགས་རྗེས་སུ་དྲན་པར་བྱས་ནས་སེང་ལྡེང་གི་ཕུར་བུས་ལན་གསུམ་བརྡེགས་ན། ཐོད་པ་འབར་
བར་གྱུར་ནས་ཆུ་གཏོར་བར་འགྱུར་རོ། །དེས་ཇི་ལྟར་མེ་ལོང་ལ་སྣང་བ་དེ་བཞིན་དུ་ཐོད་པ་ལ་སྣང་བར་འགྱུར་རོ། །གར་མཁན་གྱི་གཞལ་མེད་ཁང་དང༌། འཁོར་དང༌། ཁང་པ་དང༌།
གནས་སུ་བཅས་པ་དེའི་སྤྱི་བོ་རྣམས་མཐོང་སྟེ། དེ་དང་ལྷན་ཅིག་ཏུ་སྨྲ་ཞིང་མཆོག་ཀུན་ཡང་སྦྱིན་པར་བྱེད་དོ། །འགྲོ་བ་དང༌། འོང་བ་ཡང་མཐོང་སྟེ། བུད་མད་དང༌། སྐྱེས་པ་དང༌།

94-1-419b

ཁྱེའུ་དང༌། བུ་མོ་ལ་སོགས་པ་མཚམས་མེད་པ་བྱེད་པ་དང༌། དམ་པའི་ཆོས་ལ་དབང་ཟ་བ་དང༌། བྱིས་པ་མི་ཤེས་པ་རྣམས་ཀྱིས་མི་མཐོང་ངོ༌། །སྔགས་སྒྲུབ་ཀྱང་དེ་དག་གིས་མི་
འགྲུབ་བོ། །འདི་ལྟར་མེ་ལོང་དང༌། ཐོད་པ་དང༌། ཐོ་བ་དང༌། དེ་དག་ལ་དབབ་པ་ནི། མཆོག་ཏུ་བཟླས་པས་འགྲུབ་པར་འགྱུར་རོ། །དུར་ཁྲོད་དུ་ཞུགས་ནས་ཡུངས་ཀར་ལ་བཟླས་ཏེ་གུ་
གུལ་གྱིས་བདུགས་ན། ཡུངས་ཀར་གྱིས་རི་མོ་ལ་བརྡེགས་ན་རོ་ལངས་ཏེ་སྤྱི་གཙུག་སྔགས་འདིས་བཅིང་བར་བྱའོ། །གཏོང་བ་ནི། སེ་གོལ་ལན་བདུན་གཏོགས་ནས་ཡིད་ཀྱིས་བསམ་པས་
འགྲོ་ཞིང་ལས་ཐམས་ཅད་བྱེད་པར་འགྱུར་རོ། །གང་དྲིས་པ་དེ་ཡང་སྨྲའོ། །ཡུངས་ཀར་ལ་ཡོངས་སུ་བསྔགས་ཏེ་གཏོར་ན། གང་ལ་བྱ་བས་གཏོར་བྱས་ཐམས་ཅད་འབབ་པར་འགྱུར་
རོ༑ ༑རྒྱལ་པོའི་སྒོར་བཏབ་ན། རྒྱལ་པོ་དང༌། རྒྱལ་པོའི་འཁོར་དུ་བཅས་པ་དབང་དུ་འགྱུར་རོ། །ནམ་ཡང་དགོས་པའི་བདག་ལ་འདོད་པའི་སྟོང་ཕྲག་བརྒྱད་ཀྱང་སྟེར་བར་འགྱུར་རོ། །
གནོད་སྦྱིན་གར་མཁན་མཆོག་གི་བརྟག་པ་ལས། གསལ་སྣང་དུས་གསུམ་བརྟག་པའི་ལེའུ་སྟེ་དགུ་པའོ།།    །།འདི་མན་ཆད་ཉེ་བའི་སྙིང་པོ་བཤད་པར་བྱ་སྟེ། ན་མོ་
བཻ་ཤྲ་མ་ཎ་སྱ། བཛྲ་མུ་ས་ལ་ཏྲི་ཤཱུ་ལ་གུ་ཤ་ཧསྟ་སྱ། ན་མཿསརྦ་དེ་བ་ཏ་ལ་ཡེ། པཱུ་ཛི་ཏ། ན་མསྟི་ཏ་སྱ། མཧཱ་གི་ལི་ཀི་ལི་སྱ། སརྦ་ག་ག་ག་ར་ཎ། ཡཛྫ་ཡ་ཏ། བྷ་ག་ཝཱན་

94-1-420a

ན་དེ་ཤུ་བྷ་བ་རཱ་ཡ། ཡཀྵི་ཏི་བ་ར་ཙི་ཏི། བྲཧྨ་ཎི་ཀ་ལ་ཀ་ལ། ན་ཏ་ཀུ་པ་ར་ཀུ་ལ་ཀུ་ལ། ཀུ་བ་ར་ཀུ་པ་ར། དུ་བྷི་ན་བྷན་ཀུ་བ་ར། བི་ཙི་རིམ་བ་བྷ་ན། བྷ་ག་ཝཱན།
ན་ཏ་ཀུ་པ་ར། པི་ཏྲི་ཏི་རཏྣི། དྲ་ཧ་ཧ་པུ་ཀཪྱ་ཀན་པ། བི་རི་པྲི་ཏ་བེ་ཤྲ་མ་ཎ། བ་བྷ་བི་མན། པ་སི་ནི་ཤུ་ཏི་ཤུ་ཏ། ཀུ་པ་ར་ཀུ་པ་ར། ན་ཏ་ཀུ་པ་ར། ན་མོསྟུ་ཏེ་སྭཱཧཱ། ཉེ་བའི་
སྙིང་པོའི་སྔགས་དང༌། ཉེ་བར་ལོངས་སྤྱད་བའི་ཆོ་ག་ཡིན་ཏེ། དབབ་པ་ལ་གུ་གུལ་གྱི་དུད་པས་བདུགས་ན། རེག་པ་དང༌། མ་རེག་པ་ཡང་འབབ་པར་འགྱུར་རོ། །གུ་གུལ་
གྱིས་བདུགས་ན། སྔགས་རྗེས་སུ་དྲན་པ་ཙམ་གྱིས་ལྷ་མ་ཡིན་གྱི་སྒོ་དང༌། འཁྲུལ་འཁོར་དང༌། བརྟག་པ་ཐམས་ཅད་འཇོམས་པར་བྱེད་དེ། །གུ་གུལ་གྱིས་བདུག་ཅིང་ཡུངས་
ཀར་ལ་སྔགས་ཉི་ཤུ་རྩ་གཅིག་བཟླས་ཏེ་ཀླུའི་གནས་སུ་བརྡེགས་ན། ཀླུས་མི་ཚུགས་པར་འགྱུར་རོ། །ཕུང་པོ་ལ་ཡུངས་ཀར་གྱིས་བརྡེག་ཅིང་སྔགས་ལན་བདུན་བཏབ་ཅིང་
ཀླུའི་གནས་སུ་བཏབ་ན། ཀླུས་མི་ཚུགས་པར་འགྱུར་རོ། །ཕྱུང་ན་མཐར་རོ། །ལྕགས་ཀྱི་ཕུར་པ་ལ་ལན་ཉི་ཤུ་རྩ་གཅིག་བཏབ་ན། ཕ་རོལ་གྱིས་མི་ཚུགས་སོ། །ངལ་བསོ་པོའི་དམག་
སྡེས་མི་ཚུགས་པར་འདོད་ན། མི་རུས་ཀྱི་ཕུར་པ་ལ་ལ་ན་ཉི་ཤུ་རྩ་གཅིག་བཟླས་ཏེ་གུ་གུལ་གྱིས་བདུགས་ན། མི་ཚུགས་པར་འགྱུར་རོ། །བྱུང་ན་ཐར་རོ། །གཟའ་ཐམས་ཅད་ལས་

94-1-420b

གྲེལ་བར་འདོད་ན། གུ་གུལ་གྱིས་བདུག་ཅིང་བརྡེག་གོ། རིམས་ཐམས་ཅད་གཞིག་པ་ལ་ཚོན་སྣ་ལྔའི་སྐུད་པས་བཅིང་བར་བྱའོ། །བཅིངས་པ་གྲོལ་བར་འདོད་ན། གུ་གུལ་གྱིས་
བདུག་ཅིང་བརྡེག་གོ །སྒོ་དང་ལྕགས་སྒྲོག་འགྲོལ་བར་འདོད་ན། བརྒྱ་རྩ་བརྒྱད་དུ་བཟླས་སོ། །ཡུངས་ཀར་དང་གུ་གུལ་གྱིས་བདུགས་ན། གཅེར་བ་འཕོ་བར་བྱེད་དོ། །སྤྲིན་བསྐྲད་པ་
ལ་ཡང་བལ་པོ་སེའུའི་ལྕུག་མས་སོ། །སེར་བ་འཕོ་བར་བྱ་བ་ལ་ཀཱ་ར་བཱི་རའི་ལྕུག་མས་སོ། །ས་བོན་བདུན་པ་བསྲེགས་ན། ཀླུས་ཆར་འབེབས་པར་བྱེད་དོ། །གནོད་སྦྱིན་བསྐྲད་པ་ལ་
ཡང་འབྲས་དང་ཏིལ་བསྲེགས་པས་སོ། །ཆང་འཚོང་གི་ཆང་ཉམས་པར་བྱེད་ན། ཆང་གི་སྐྱོ་བ་དང༌། ཕུག་མ་བསྲེགས་པར་བྱའོ། །ཏིལ་མར་གྱིས་ནི། དབང་དུ་བྱེད་པར་འགྱུར་རོ། །ཡིད་
ཀྱིས་བཟླས་པ་ས་དུག་འཕོ་བར་བྱེད་དོ། །རྨ་བྱའི་མཇུག་སྒྲོས་ལས་སྟོང་ཕྲག་བརྒྱད་བྱེད་པར་འགྱུར་རོ། །གར་མཁན་མཆོག་གི་ཉེ་བའི་སྙིང་པོ་བསྐྱེད་པ་ཙམ་གྱིས་འགྲུབ་བོ། །གུ་
གུལ་གྱིས་བདུགས་ན། ལས་ཐམས་ཅད་འགྲུབ་པར་འགྱུར་བ་ནི། དངོས་གྲུབ་ཐམས་ཅད་བླ་ན་མེད་པ་དེས་བླང་ངོ༌། །གར་མཁན་མཆོག་གི་ཉེ་བར་སྤྱད་པ་དང༌། སྔགས་དང༌། ཕྱག་རྒྱ་
སྒྲུབ་པའི་ཆོ་གའི་ལེའུ་སྟེ་བཅུ་པའོ།།    །།དེ་ནས་བཅོམ་ལྡན་འདས་ཀྱིས་ངལ་བ་སོ་པོའི་བུ་གར་མཁན་མཆོག་ལ་ལེགས་སོ་ཞེས་གསུངས་ཏེ། ལེགས་སོ་ལེགས་སོ། །གནོད་

94-1-421a

སྦྱིན་གྱི་དབང་པོ། ཁྱོད་ཀྱིས་སེམས་ཅན་ལ་ཕན་པའི་ཕྱིར་བསྟན་པ་ལེགས་པར་བསྟན་ཏོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ལྷ་དང༌། ཀླུ་དང༌།
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། བརྒྱ་བྱིན་དང༌། འཇིག་རྟེན་སྐྱོང་བ་དང༌། ཚངས་པ་དང༌། ཁྱབ་འཇུག་དང༌།
ལྷ་ཆེན་པོ་དང༌། ནོར་བུ་བཟང་པོ་དང༌། གང་བ་བཟང་པོ་ལ་སོགས་པ་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །གནོད་སྦྱིན་གྱི་སྡེ་དཔོན་ཆེན་
པོ་གར་མཁན་མཆོག་རིག་པའི་རྒྱལ་པོ་སྤྱད་དང་དངོས་གྲུབ་སྒྲུབ་པ་བཀླགས་པས་ཐམས་ཅད་འགྲུབ་པ་བརྟག་པའི་རྒྱལ་པོ་དང་པོ་རྫོགས་སོ།།    །།རྒྱ་གར་གྱི་མཁན་པོ་དྷ་ན་གུཔྟ་ཞེས་
བྱ་བ་སྤྱོད་མཛད་ཆོས་ཀྱི་རྡོ་རྗེའི་སློབ་མ་དངོས་ལས། རབ་ཞི་ལོཙྪ་བས་ཐོ་ལིང་དུ་བསྒྱུར་བའོ།།    །།

94-1-421b


