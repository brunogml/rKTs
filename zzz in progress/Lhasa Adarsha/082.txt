82-1-1a

༄༅། །རྒྱུད་ང་པ་བཞུགས་སོ།།

82-1-1b

༄༅༅། །རྒྱ་གར་སྐད་དུ། ཨ་ནཱ་བི་ལ་ཏནྟྲ་རཱ་ཛཱ་ནཱ་མ། བོད་སྐད་དུ་།རྒྱུད་ཀྱི་
རྒྱལ་པོ་རྙོག་པ་མེད་པ་ཞེས་བྱ་བ། རྡོ་རྗེ་མཁའ་འགྲོ་ལ་ཕྱག་འཚལ་ལོ། །སེམས་
ཅན་རྣམས་ལ་ཕན་འདོད་པས། །རྙོག་མེད་རབ་ཏུ་བཤད་པར་བྱ། །སྣང་བ་མེད་
ཅིང་དཔེ་མེད་པ། །ཚིག་གི་ཡུལ་ལས་རྣམ་པར་འདས། །ཞི་ཞིང་བདག་མེད་

82-1-2a

༄༅༅། །དག་པ་ཉིད། །མཚན་མེད་མཚན་གཞི་རྣམ་པར་སྤངས། །ངང་གིས་སངས་རྒྱས་
འདི་ཉིད་ཚུལ། །མཚན་མེད་མཚན་གཞི་རྣམ་པར་སྤངས། །ཁྱད་པར་དུ་ཡང་མདོར་བསྡུས་པས། །
བདག་གིས་གསལ་བར་བཤད་པ་ཡིན། །རྨོངས་པ་རྣམས་ལ་ཕན་འདོད་པས། །སྙིང་རྗེས་འདི་ནི་
བསྟན་པ་ཡིན། །ཁ་ཅིག་སྟོང་པར་འདོད་པ་དང༌། །ཁ་ཅིག་ཐིག་ལེའི་གཟུགས་ཅན་དང༌། །ཁ་ཅིག་
ཁྱབ་འཇུག་ཚུལ་གྱིས་ནི། །བློ་དམན་དག་ནི་འཇོག་པར་བྱེད། །དེ་ཉིད་ངེས་པར་ཡང་དག་པར། །རྒྱུ་

82-1-2b

ཡི་གནས་ཀྱི་སྤྱོད་ཡུལ་ཉིད། །རྒྱུ་དང་འབྲས་བུམ་གྲུབ་ན། །བསྒོམས་པ་མེད་ཅིང་བྱང་ཆུབ་མེད། །རྒྱུ་ཡི་ཡིད་ཆེས་སྤངས་
པ་འདི། །ཐོག་མ་ཐ་མ་མེད་པའི་བདག །སྒྱུ་མའི་ཡེ་ཤེས་ལས་བྱུང་བ། །རྣམ་པ་སྣ་ཚོགས་སྟོན་པར་བྱེད། །ཁ་ཅིག་
དྲག་པོའི་རང་བཞིན་དུ། །ཁ་ཅིག་ཞི་བ་ཆེན་པོ་ཆེ། །ཁ་ཅིག་ཕྱག་རྒྱའི་རང་བཞིན་གཟུགས། །ཁ་ཅིག་འདར་ཞིང་
གཡོ་བ་དང༌། །གླུ་གར་དེ་བཞིན་སིལ་སྙན་དང༌། །ལྷ་ཡི་སྔགས་ནི་བརྗོད་པ་ཉིད། །ཁ་ཅིག་སྔགས་ནི་ཡང་དག་
དགོད། །ཁ་ཅིག་དཀྱིལ་འཁོར་བྲི་བ་དང༌། །དབང་ལ་སོགས་པ་བརྟག་པ་དང༌། །འབྱུང་དང་འབྱུང་ལས་གྱུར་པའི་
ལུས༑ ༑དེ་ལྟར་ལ་སོགས་མཐའ་ཡས་མཆོག །སངས་རྒྱས་ལ་སོགས་རྡོ་རྗེ་བརྟགས། །གང་ཚེ་སེམས་ནི་ལེགས་

82-1-3a

༄༅༅། །གནས་པ། །དེ་བཞིན་ཉིད་ཀྱི་སྤྱོད་ཡུལ་ཉིད། །དཀྱིལ་འཁོར་དེ་བཞིན་འགྱུར་བ་ནི། །ཕན་འདོད་རྣམས་
ཀྱིས་ཤེས་པར་བྱ། །ཕུང་པོ་ལ་སོགས་ཚོགས་རྣམས་ཀྱིས། །གང་ཞིག་ཁྱད་པར་གྱིས་བཅོས་པ། །ལུས་ངག་ཡིད་གསུམ་
བཅོས་པའི་ཕྱིར། །རྡུལ་ཚོན་དཀྱིལ་འཁོར་ཞེས་བྱ་ར་གསུངས། །ཕུང་སོགས་གཞན་སོགས་མཐོང་བའི་ཕྱིར། །ཚོགས་ཀྱི་
དཀྱིལ་འཁོར་ཞེས་བྱར་གསུངས། །སེམས་ཀྱི་དཀྱིལ་འཁོར་དག་པ་སྟེ། །རང་བཞིན་མེད་པར་བསྒོམ་པར་བྱ། །མེ་ལོང་ལྟ་
བུ་གཅིག་ཉིད་དེ། །དང་པོ་གྲྭར་ནི་རྟོགས་པར་བྱ། །སོ་སོར་རྟོག་པ་ཞེས་གསུངས་པས། །ཤར་གྱི་གྲྭར་ནི་རྣམ་པར་བརྒྱན།།
བྱ་བ་ནན་ཏན་ཁྱད་འཕགས་པ། །བྱང་གི་གྲྭར་ནི་རྣམ་པར་སྤྲོས། །མཉམ་ཉིད་ཡེ་ཤེས་ཆེན་པོ་ནི། །བག་ཆགས་མེད་གྲྭ་

82-1-3b

རྗེས་རྟོགས་བྱེད། །གཞན་དུའང་དཀྱིལ་འཁོར་གྲུ་བཞི་པ། །གྲྭ་ཡི་དབུས་ནི་ཐམས་ཅད་དུ། །དེ་ཉིད་འདི་ནི་རབ་འཇུག་པས། །ཡེ་ཤེས་སྤྱོད་ཡུལ་དུ་ནི་བརྟག །སྒོ་བཞིར་ཡང་
དག་བརྗོད་པ་ནི། །དེ་བཞིན་དྲན་པ་བཞིར་བྱུང་བ། །དེ་བཞིན་གྲྭ་བཞིར་གསུངས་པ་ནི། །སྦྱིན་པ་བཞི་ནི་རྣམ་དགེ་བ། །དབུས་སུ་དཀྱིལ་འཁོར་གཟུགས་སུ་ནི། །མི་བསྐྱོད་པ་
ཡིས་རྣམ་པར་བརྒྱན། །ཞི་དང་ཆོས་དོན་བརྒྱན་པ་ལས། །དེ་དག་ཐམས་ཅད་དཀྱིལ་འཁོར་འགྲུབ། །དྲ་བ་དྲ་ཕྱེད་ཟླ་བ་སོགས། །དཀྱིལ་འཁོར་དུ་ནི་བྲིས་པ་དང༌། །རྟ་བབས་ལ་
སོགས་ཐམས་ཅད་ནི། །ཏིང་འཛིན་ཡན་ལག་རྟ་བབས་ཉིད། །སེམས་ཀྱི་མཐར་ཐུག་བརྗོད་པ་སྟེ། །དེ་ཉིད་རང་བཞིན་ལས་ནི་གསུངས། །གང་ཞིག་སེམས་ཀྱི་རབ་འཕེལ་བ། །
ཏིང་འཛིན་ཡན་ལག་རྣམ་པར་གནས། །དེ་ཉིད་དྲ་བ་ཞེས་སུ་གསུངས། །དྲ་བ་ཕྱེད་པ་ཕྱེད་དུ་སྟེ། །དྲིལ་བུ་དོ་ཤལ་བརྟག་པ་ནི། །རང་གི་བཙུན་མོ་རྟོགས་པར་བྱེད། །སྒྲ་བརྙན་རྣམ་
པ་ལྟ་བུར་ནི། །ཆོས་རྣམས་ཐམས་ཅད་སོ་སོར་རྟོགས། །ཆོས་རྣམས་མ་སྐྱེས་མཐོང་བའི་ཕྱིར། །དེ་ཉིད་རྒྱལ་མཚན་ཕྲེང་བར་གསུངས། །བླ་རེ་ལ་སོགས་གང་བྲེས་པ། །
དངོས་པོ་ལ་སོགས་དང་པོར་ངེས། །སེམས་ནི་བླ་རེ་ཞེས་བྱར་བཤད། །དམ་པའི་དོན་ལས་གསུངས་པའོ། །གོས་ཕྲེང་དེ་དག་ཐམས་ཅད་ནི། །རྣམ་པ་སྣ་ཚོགས་སྣང་བ་ཉིད། །

82-1-4a

༄༅། །གང་ཞིག་རྡོ་རྗེ་རྣམ་པའི་སེམས། །དགའ་བའི་ཡེ་ཤེས་ཀྱིས་ནི་མཚན། །དེ་ཡི་འོག་ཏུ་རྟག་ཏུ་གསུངས། །གྲྭ་ཡི་མཚམས་ནི་ཐམས་ཅད་དུ། །
རྡོ་རྗེ་རིན་ཆེན་རྟོགས་པའི་ཕྱིར། །རྡོ་རྗེ་རིན་པོ་ཆེ་ཡིས་སྤྲས། །ཟླ་བ་ཉི་མ་གང་གསུངས་པ། །ཐབས་དང་ཤེས་རབ་དོན་མཐོང་ཕྱིར། །ཐབས་དང་ཤེས་རབ་བདག་ཉིད་སེམས།།
ཡེ་ཤེས་འདིས་ནི་རྣམ་པར་བརྒྱན། །སྐུ་གསུང་ཐུགས་ཀྱི་རྡོ་རྗེ་སྐྱེས། །དེ་ཉིད་དཀྱིལ་འཁོར་དུ་ནི་གསུངས། །སྐུ་གསུངས་ཐུགས་ནི་ཉེ་བའི་ཕྱིར། །རྣམ་པ་གཅིག་ཏུ་མཚན་ཉིད་མེད་
བླ་མ་སློབ་མ་རྣམས་གསལ་བར། །རབ་ཏུ་འཇུག་པ་དེ་ཉིད་གསུངས། །སྦྱིན་སྲེག་ཡང་ནི་བཤད་པ་ཡང༌། །ལྷ་རྣམས་ཚིམ་པ་ང་ཡིས་བརྗོད། །རྣམ་རྟོག་མེད་པའི་སེམས་གང་
ནི༑ ༑ཐབ་ཁུང་སྒྲ་ཡིས་མཚན་པ་ཉིད། །བྱེ་བྲག་ཕྱེད་པས་མེ་ནང་དུ། །གཟུགས་ཀྱི་ཕུང་སོགས་ལྔ་པོ་རྣམས། །སེམས་ལས་བྱུང་བའི་ཡམ་ཤིང་ཉིད། །ཐམས་ཅད་ཀྱི་ནི་
བསྲེག་བླུགས་བྱ། །གཟུགས་ལ་སོགས་པ་གང་བྱུང་བ། །ཡམ་ཤིང་ཞེས་ནི་རབ་ཏུ་གྲགས། །དེ་ལྟར་སྦྱིན་སྲེག་བཤད་ནས་ནི། །རབ་ཏུ་གནས་པ་བརྗོད་པར་བྱ། །སྐུ་གསུང་
ཐུགས་ལ་རྟག་ཏུ་ནི། །གང་ཞིག་སེམས་ནི་བརྟན་གྱུར་པ། །དེ་ཉིད་རབ་ཏུ་གནས་པར་བརྗོད། །ཕུང་པོ་རྣམས་ཀྱི་དངོས་པོ་ཅི། །གང་ཞིག་སྔགས་ཀྱི་མཚན་ཉིད་ནི། །

82-1-4b

དེ་ནི་གསལ་བར་བརྗོད་པར་བྱ། །ཡིད་རྣམས་ཀྱིས་ནི་སྐད་དུ་ཡང༌། །གང་ཞིག་གསང་བ་བདག་གིས་བརྗོད། །སྐྱེ་བ་མེད་ཅིང་སྣང་མེད་པ། །མཚན་གཞི་མཚན་ཉིད་རྣམ་པར་སྤངས་
གསང་བའི་དོན་ནི་རྟོགས་པའི་ཕྱིར། །འདི་ནི་ང་ཡིས་སྔགས་སུ་གསུངས། །སྔགས་ནི་གསལ་བར་བཤད་ནས་ནི། །ལྷ་རྣམས་ཡང་ནི་བརྗོད་པར་བྱ། །ཕུང་པོ་ཁམས་དང་སྐྱེ་མཆེད་
ཀྱི༑ ༑རང་བཞིན་གྱི་ནི་ལེགས་གནས་གང༌། །ཡང་དག་བྱང་ཆུབ་ཐར་པ་ཉིད། །དེ་ཀུན་ཡང་དག་རབ་བརྟགས་ཤིང༌། །གལ་ཏེ་སེམས་ཀྱིས་ཉེར་བརྟགས་གང༌། །ལྷ་ཞེས་བྱ་བར་ཡང་དག་
བཤད། །སྐུ་གསུང་ཐུགས་ཀྱི་ཕྱག་རྒྱ་ལས། །དེ་ཉིད་དུ་ནི་ཡང་དག་གསུངས། །ལྷ་ལ་གསོལ་བཏབ་རྣལ་འབྱོར་ནི། །གསལ་བར་ང་ཡིས་བརྗོད་པར་བྱ། །དེ་ནས་སྐྱིལ་ཀྲུང་བཅས་
ནས་ནི། །སྣ་ཡི་རྩེ་མོར་བལྟས་ནས་ཀྱང༌། །རང་གི་རང་བཞིན་རྣལ་འབྱོར་གྱིས། །དེ་ཉིད་མཐོང་བར་བཞག་པར་བྱ། །སྙིང་གའི་གནས་སུ་ལག་པ་གཉིས། །འབད་པས་མཉམ་
པར་སྦྱར་ནས་སུ། །མི་རྟོག་པ་ཡི་རང་བཞིན་དུ། །གང་ཚེ་སེམས་ནི་རབ་རྒྱུ་བ། །སངས་རྒྱས་ཐམས་ཅད་འདུས་པའི་བདག །དེ་ཚེ་དེ་ལ་སྐྱེ་བར་འགྱུར། །སངས་རྒྱས་ཐམས་
ཅད་འདུས་པའི་བདག །མྱུར་བར་བྱིན་གྱིས་རློབ་པར་འགྱུར། །སངས་རྒྱས་ཐམས་ཅད་འདུས་པའི་བདག །སངས་རྒྱས་ཀུན་གྱི་སྡོམ་པའི་བདག །ཐུགས་ཀྱི་རྡོ་རྗེས་གསུངས་པ་

82-1-5a

༄༅། །བཞིན། །རྣལ་འབྱོར་སངས་རྒྱས་ཐམས་ཅད་འགྱུར། །ང་ཡིས་གསལ་བར་བརྗོད་པ་ནི། །སྐུ་གསུང་ཐུགས་ཀྱི་གྲུབ་སྦྱིན་པ། །སངས་རྒྱས་ཀུན་མཆོག་
གསང་བའི་དོན། །ཐབས་དང་ཤེས་རབ་སྤྱོད་ཡུལ་དོན། །སེམས་ཅན་དོན་དུ་སྙིང་རྗེ་ཆེ། །སངས་རྒྱས་བྱང་ཆུབ་རབ་སྒྲུབ་པ། །སྣ་རྩེའི་དཀྱིལ་འཁོར་ང་ཡིས་གསུངས། །དེ་དག་
ཐམས་ཅད་དབྱིབས་ཙམ་དུ། །མདོར་བསྡུས་ཐམས་ཅད་མ་བྱས་སོ། །རེས་འགའ་དམ་ཚིག་འཁོར་ལོ་ཡང༌། །དེ་ཉིད་ཞེས་བྱ་མ་གསུངས་སོ། །རྟོགས་པ་ཅུང་ཟད་ཙམ་གྱིས་ནི།།
གང་འགྲུབ་དེ་ནི་རེས་འགའ་ཡང༌། །གསུང་གི་འཁོར་ལོར་གསུངས་པ་ཡིན། །རྣམ་རྟོག་མེད་པར་ལྷག་མོས་པས། །སྒྲུབ་པོ་དམ་པས་བསྒྲུབ་པར་བྱ། །ཁྲག་དང་ཁུ་བ་དེ་བཞིན་
ཤ༑ བཤང་བ་དང་ནི་གཅི་བ་ཉིད། །དམ་ཚིག་ཅེས་བྱ་རབ་འབད་པར། །གང་ཞིག་བདག་གིས་ཚིག་གསུངས་པ། །དེ་རྣམས་ཀུན་ལ་དེ་བཞིན་གཤེགས། །དེ་རྣམས་ཐ་
སྙད་ཙམ་གྱིས་གནས། །གང་ཚེ་དམ་ཆིག་འདོད་ཆགས་སེམས། །དེས་ནི་དེ་ཉིད་རབ་ཏུ་སྤྱོད། །གང་ཚེ་སེམས་ནི་ཆགས་གྱུར་པ། །དེ་ནི་སེམས་ཅན་ཡོད་མ་ཡིན། །དེ་ལ་ཀུན་
ཏུ་རྟོག་པ་ཡི། །ཁྲག་ནི་ཟ་བར་འགྱུར་བའོ། །ཁྲག་ནི་ཆེན་པོ་ཟོས་ནས་ནི། །འོད་དཔག་མེད་པའང་བཟའ་བར་བྱ། །གང་ཞིག་ཆོས་རྣམས་ལས་སྐྱེས་པ། །ཁུ་བའི་སྒྲར་ནི་བསྒྲག་

82-1-5b

པར་བྱ། །དེ་ཚེ་མ་སྐྱེས་རྟོགས་པའི་ཕྱིར། །བཟའ་བར་ཡང་དག་གསུངས་པ་ཉིད། །དངོས་པོ་ཀུན་གྱི་མཉམ་པ་ཉིད། །ཤ་ཆེན་དུ་ནི་རབ་ཏུ་དབྱེ། །མི་དམིགས་པ་ཡི་རྣལ་འབྱོར་གྱིས། །
བཟའ་བ་ཞེས་བྱར་མངོན་པར་བརྗོད། །གང་ཞིག་རབ་ཏུ་འཛག་པའི་སེམས། །ནུས་པའི་རྗེས་སུ་སྦྱོར་བ་ལས། །ཕྱག་རྒྱ་ལས་ཀྱི་སྦྱོར་བ་ཡིས། །དེ་ཡང་གཅི་བའི་སྒྲ་ཡིས་བརྗོད། །ཆོས་
དང་ཆོས་མིན་ངེས་པའི་སེམས། །སྦས་པའི་ཆར་ནི་གནས་པ་འདི། །ཆོས་རྣམས་ཐམས་ཅད་རབ་རྟོགས་པའོ། །བཤང་བ་ཟ་བར་ཡང་དག་བརྗོད། །དམ་ཚིག་ཉིད་ཀྱི་མཚན་ཉིད་
ནི༑ ༑འདི་རྣམས་ཐམས་ཅད་གསལ་བར་བཤད། །འདི་རྣམས་དོན་ནི་རྟོགས་པ་ཡིས། །སངས་རྒྱས་ཀུན་གྱི་བདག་ཉིད་འགྱུར། །དཔལ་བདེ་བ་དམ་པ་རྟོགས་པར་བྱེད་པ་དང་ལྡན་པ་ཞེས་
བྱ་བའི་རྒྱུད་བྱིན་གྱིས་བརླབ་པའི་རིམ་པ་ཆེན་པོ་མཁའ་འགྲོ་མ་དྲ་བ་སྡོམ་པའི་བརྟག་པ་རྙོག་པ་མེད་པ་ཞེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་པཎྜི་ཏ་ག་ཡ་དྷ་
ར་དང༌། བོད་ཀྱི་ལོ་ཙྪ་བ་དགེ་སློང་ཤཱཀྱ་ཡེ་ཤེས་ཀྱིས་བསྒྱུར་བའོ།།    །།རྒྱ་གར་སྐད་དུ། ཤྲཱི་བུདྡྷ་ཀ་པཱ་ལ་ནཱ་མ་ཡོ་གི་ནཱི་ཏནྟྲ་རཱ་ཛ། བོད་སྐད་དུ་དཔལ་སངས་རྒྱས་ཐོད་
པ་ཞེས་བྱ་བ་རྣལ་འབྱོར་མའི་རྒྱུད་ཀྱི་རྒྱལ་པོ། །དཔལ་སངས་རྒྱས་ཐོད་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་

82-1-6a

༄༅། །ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་དཀྱིལ་འཁོར་ཆེན་པོ་རྒྱན་དང་ལྡན་པའི་དབུས་སུ། དེ་བཞིན་གཤེགས་པ་ཐམས་ཅད་དང༌། རྣལ་
འབྱོར་མ་རྣམས་དང་ལྷན་ཅིག་ཏུ་བཞུགས་ཏེ། འཕགས་པ་ཀུན་དགའ་བོ་ལ་སོགས་པ་འདོད་ཆགས་དང་བྲལ་བའི་གཙོ་བོ་རྣམས་དང༌། འཕགས་པ་སྤྱན་རས་གཟིགས་དབང་
ཕྱུག་ལ་སོགས་པའི་བྱང་ཆུབ་སེམས་དཔའ་བྱེ་བ་ཕྲག་བརྒྱད་ཅུ་དང་ཡང་ཐབས་གཅིག་ཏུ་བཞུགས་སོ། །དེ་ནས་བཅོམ་ལྡན་འདས་ཀྱིས་རྡོ་རྗེའི་ཚིག་གིས་རྡོ་རྗེ་ཆེན་པོའི་
གནས་སུ། རྒྱུད་ཐམས་ཅད་དང༌། སྔགས་ཡང་དག་པར་བཤད་ནས། དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་དང༌། པདྨོ་ཡང་དག་པར་སྦྱར་བས་བཙུན་མོའི་
བྷ་གར་ཡོངས་སུ་མྱ་ངན་ལས་འདས་སོ། །དེ་ཡོངས་སུ་མྱ་ངན་ལས་འདས་པ་མཐོང་ནས། བྱང་ཆུབ་སེམས་དཔའ་ཐམས་ཅད་དང༌། རྣལ་འབྱོར་མ་ཐམས་ཅད་རྨད་དུ་གྱུར་ཏེ་
གཅིག་ལ་གཅིག་ལྟ་ཞིང༌། ཨེ་མའོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་དཀྱིལ་འཁོར་ཆེན་པོ་རྒྱན་དང་ལྡན་པའི་དབུས་སུ་ཇི་ལྟར་ཡོངས་སུ་
མྱ་ངན་ལས་འདས། དེ་ནས་རྣལ་འབྱོར་མ་སྣ་ཚོགས་སྡེ་མ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་འདི་སྐད་ཅེས་གསོལ་ཏོ། །ལྷ་མོ། སེམས་ཅན་

82-1-6b

བསོད་ནམས་དམན་པ་རྣམས་ནུས་པ་ལ་ཞོན་པར་འགྱུར་བའི་ཐབས་ཅུང་ཟད་མཆིས་སམ། གསུངས་པ། རྣལ་འབྱོར་གྱི་རྒྱུད་ལ་བྱེ་བ་ཕྲག་དྲུག་ཉིད་དོ། །རྣལ་འབྱོར་མའི་རྒྱུད་ལ་ནི་
བྱེ་བ་ཕྲག་བཅུ་དྲུག་ཉིད་དོ། །མདོ་སྡེ་སོ་སོ་ལ་ནི་བྱེ་བ་ཕྲག་བརྒྱད་ཅུའོ། །དེ་བཞིན་དུ་ཕ་རོལ་ཏུ་ཕྱིན་པའི་ཐེག་པ་ནི་བྱེ་བ་ལ་བསྒྲེས་པའི་འབུམ་ཕྲག་ལྔའོ། །འདི་དག་ཐམས་ཅད་ནི་ཐུབ་
པའི་དབང་པོས་གསུངས་སོ། །སྔགས་དང་བྲལ་ན་ནི་རྒྱུད་ཀྱིས་ནུས་པ་མི་སྣང་སྟེ་རྒྱུད་ལ་ལར་ནི་ཅི་ནས་སྔགས་བྱེ་བ་བཟླས་པར་གསུངས་སོ། །བསོད་ནམས་འབྲིང་པོ་རྣམས་ཀྱིས་ནི་
སྔགས་འབུམ་བཟླས་པས་མྱུར་བར་འགྲུབ་པར་གསུངས་སོ། །བསོད་ནམས་ཆེ་བས་ཁྲི་བཟླས་པས་ཤིན་ཏུ་མྱུར་བར་འགྲུབ་བོ། །དེ་ལྟར་རྡོ་རྗེ་ཅན་ཆེན་པོ་རྒྱུད་ཀྱི་བདག་པོའི་གཙོ་བོས་
གསུངས་སོ། །བསོད་ནམས་ཆུང་བའི་སེམས་ཅན་རྣམས་ཀྱིས་ནི་བྱེ་བ་བཟླས་པར་གསུངས་སོ། །སེམས་ཅན་འབད་རྩོལ་ཆུང་བ་རྣམས་ཀྱིས་ནི་འབུམ་བཟླས་པར་བདག་སྨྲའོ། །
སེམས་ཅན་སྒོམ་པ་ལ་ཞན་པ་རྣམས་ཀྱིས་ནི་ཁྲི་ཁོ་ན་བཟླས་པར་བྱའོ། །སེམས་ཅན་འདོད་ཆགས་ལ་ཞུགས་པ་རྣམས་ཀྱི་བཟླས་པ་ཇི་ལྟར་ལགས། བླུན་པོ་དང༌། ལྐུགས་པའི་
རིགས་ཅན་རྣམས་ཀྱི་སྔགས་ཀྱི་གྲངས་ཇི་ལྟར་ལགས། ཤིན་ཏུ་དམིགས་པའི་སྔགས་ཀྱིས་བཟླས་པ་ཇི་ལྟར་ལགས། འདི་ལྟར་ཕན་ཚུན་སྨྲ་བས་བཟླས་ན་དངོས་གྲུབ་གཞན་

82-1-7a

༄༅། །དུའང་འགྱུར་རོ། །གལ་ཏེ་དམན་པའི་སེམས་ཀྱིས་ཉོན་མོངས་བཞིན་པས་བཟླས་པ་དེའི་ཚེ་བསྐལ་པ་སྐར་མ་ལྟ་བུར་བྱེ་བར་ཡང་དེ་ལ་དངོས་གྲུབ་མེད་དོ།།
དེ་ལྟར་ཐོས་ནས་རྣལ་འབྱོར་མ་སྣ་ཚོགས་སྡེ་མ་བཅོམ་ལྡན་འདས་ཀྱིས་ཞལ་ལ་ལྟ་བར་བྱེད་ཅིང་ཟུར་མིག་དང་བཅས་པའི་ཆགས་པས་བལྟས་ཏེ་ཤིན་ཏུ་ཁྲོ་བས་འཇིགས་པར་
བྱེད་ཅིང་སྙིང་རྗེའི་ཐུགས་འཁྲུགས་པས་བདུད་ཀྱི་དཔུང་རབ་ཏུ་བཅོམ་མོ། །དེ་ལྟར་བཞུགས་པའི་ལྷ་མོ་ཆེན་མོ་རྒྱུད་ཐམས་ཅད་ཀྱི་བདག་པོའི་དབང་ཕྱུག་ལ་དེ་ནས་དེས་གཟིགས་
པ་ཙམ་གྱིས་བཅོམ་ལྡན་འདས་ཀྱིས་དབུ་ལས་སྔགས་ཕྱུང་ངོ༌། །ཨོཾ་བུདྡྷེ་སིདྡྷེ་སུ་སིདྡྷེ། ཨ་མྲྀ་ཏ་ཨ་ར་ཛེ་བུདྡྷ་ཀ་པཱ་ལ་སྥོཊ་ནེ་སྥོཊ་ཡ་ཏྲཱ་ས་ཡ་ཧོ་ཧཱུཾ་ཕཊ། དེ་ལྟར་སྔགས་ཀྱི་མཆོག་
སོན་པས་ས་རིམ་པ་བདུན་གྱི་འོག་ཏུ་ཆུད་པའི་ཀླུ་རྣམས་བཅོམ་པར་བྱས་ཤིང་ཕྱེ་མར་བྱས་ནས་སླར་འོངས་ཏེ་སྣ་ཚོགས་སྡེ་མའི་ཞལ་དུ་ཞུགས་ཏེ། པདྨའི་ནང་ནས་བྱུང་ནས་
སླར་ཐོད་པར་ཞུགས་སོ། །སྔགས་འདིའི་མཐུས་ཀླུ་རྣམས་ཞིག་སྟེ། སྐྲག་ཅིང་རྡུལ་བྱུང་བར་འགྱུར་རོ། །ནོར་རྒྱས་ལ་སོགས་པའི་རྫུ་འཕྲུལ་ཆེན་པོའི་ཀླུ་ཐམས་ཅད་ལྷགས་
ཏེ༑ སྟོབས་ཀྱི་རྒྱུ་དང༌། དུང་སྐྱོང་དང༌། འཇོག་པོ་དང༌། མཐའ་ཡས་དང༌། པདྨ་ཆེན་པོ་ལ་སོགས་པ་ཀླུ་ཆེན་པོ་རྣམས་དང༌། གཞན་གང་ཡང་རུང་བ་དུག་ལས་བྱུང་བ་ཐམས་

82-1-7b

ཅད་ཀྱང་ལྷགས་སོ། །རྣལ་འབྱོར་མ་སྣ་ཚོགས་སྡེ་མ་ལ་ཁ་ཕྱོགས་ཏེ་ཀླུ་ཐམས་ཅད་ཀྱིས་ཞུས་པ། ལྷ་མོ། བཀའ་སྩོལ་ཅི་ཞིག་བགྱི་ཞེས་སྨྲའོ། །གསུངས་པ། གང་ཡང་སངས་རྒྱས་
ཉམས་སུ་མྱོང་བ་དེ་ལྟར་གྱིས་ཤིག །དེ་ལྟར་ཐོས་པ་ཙམ་གྱིས་དཀྱིལ་འཁོར་ཆེན་པོ་རྒྱན་དང་ལྡན་པའི་དབུས་སུ་བཅོམ་ལྡན་འདས་ཀྱིས་ཐོད་པ་ཁ་ཕྱེ་སྟེ་གླེགས་བམ་བྱུང་ངོ༌། །
ནམ་མཁའ་ལ་སྒྲ་བྱུང་ངོ༌། །ལྷ་མོ་སྣ་ཚོགས་སྡེ་མ་ཟུངས། །སེམས་ཅན་ཀུན་ལ་ཕན་འདོགས་མ། །རྒྱུད་འདི་རྒྱལ་པོ་ཆེན་པོ་སྟེ། །རྣལ་འབྱོར་མ་ཡི་གོང་ན་མེད། །སངས་རྒྱས་
ཐོང་པ་ཞེས་བྱ་བ། །སེམས་ཅན་ཀུན་ལ་ཕན་བྱེད་པའོ། །དེ་ལྟར་ཐོས་ནས་སྣ་ཚོགས་སྡེ་མས་གླེགས་བམ་ཡང་དག་པར་བཟུང་སྟེ། ཕྱག་ན་རྡོ་རྗེ་ལ་ཉེ་བར་བཏད་དོ། །ཕྱག་ན་རྡོ་
རྗེས་རྒྱུད་འདི་ཟུངས། །སེམས་ཅན་ཀུན་ལ་བདེ་འབབ་པ། །རྣལ་འབྱོར་མ་ཡི་དངོས་གྲུབ་ཀུན། །འབྲས་བུ་མྱུར་དུ་སྟེར་བྱེད་པའོ། །མནན་དང་སྤར་བ་ཡེ་ཤེས་ཆེ། །གོང་ན་མེད་པ་
རྙེད་དཀའ་བ། །གསང་བ་མཆོག་གི་ཉམས་དགའ་བ། །ལུས་ཀུན་ལ་ནི་རྣམ་པར་གནས། །ནམ་མཁའ་ལྡིང་དང་ཆར་དབབ་དང༌། །དངུལ་ཆུ་བཅུད་ཀྱིས་ལེན་པ་དང༌། །བསྐྲད་
དང་དབང་དུ་བྱ་ཉིད་དང༌། །རྨོངས་དང་མངོན་སྤྱོད་ཉིད་དང་ནི། །དཔུང་ལ་སོགས་པ་རེངས་ཉིད་དང༌། །དུས་སུ་ཟིན་པ་བཟློག་པ་དང༌། །ཕུར་བུས་གདབ་དང་བསད་པ་དང༌། །རྟག་

82-1-8a

༄༅། །ཏུ་སྒྲུབ་པ་བྱེད་པ་དང༌། །སྣ་ཚོགས་སྔགས་རིམ་ཇི་བཞིན་དང༌། །ཇི་བཞིན་རྣལ་འབྱོར་མ་བསྐྱེད་དང༌། །དཔལ་ཆེན་ཧེ་རུ་ཀ་ཡི་ནི། །དུས་སུ་ཟིན་པ་
བཟློག་པ་དང༌། །བསྐྱེད་པ་དང་ནི་གནས་རྒྱུ་དང༌། །དངོས་དང་དངོས་མེད་སྤྲོས་མེད་དང༌། །སྲིད་པར་སྤྱོད་ཅིང་དགོས་མེད་དང༌། །དགོངས་པས་བཤད་པ་མཆོག་ཆེན་དང༌། །
རྣལ་འབྱོར་མ་ཡི་མཆོག་ཆེན་དང༌། །རྣལ་འབྱོར་མ་ཡི་འདུས་པ་དང༌། །ནུས་པ་རྣམ་པ་མང་གསུངས་པ། །ཐོས་པ་ཙམ་གྱིས་འགྲུབ་པར་འགྱུར། །གཟུགས་བརྙན་དག་པ་ཉིད་དང་
ནི༑ ༑དེ་བཞིན་བསྟན་པ་སྐྱོང་བ་དང༌། །དུར་ཁྲོད་འཇིགས་པ་ཆེ་བཟང་དང༌། །རོ་ལངས་སྒྲུབ་པ་ལ་སོགས་དང༌། །སྟོབས་པོ་ཆེ་རྣམས་དགུག་པ་དང༌། །དེ་བཞིན་འཇིག་རྟེན་
གསུམ་དགུག་དང༌། །རིམ་གྱིས་གདུང་བ་འཇིག་རྟེན་དང༌། །དགྲ་ཡི་ཁ་སོགས་བཅིང་བ་དང༌། །དེ་བཞིན་བསད་དང་བསླུ་བ་དང༌། །མི་སྣང་བྱེད་པ་མཆོག་དང་ནི། །མིག་སྨན་
དང་ནི་རིལ་བུ་ཉིད། །བཅུད་ལེན་རལ་གྲི་ཉིད་དང་ནི། །སངས་རྒྱས་ཐོད་པའི་སྦྱོར་བ་ཡིས། །ཐོས་པ་ཙམ་གྱིས་འགྲུབ་པར་འགྱུར། །མི་སྣང་བ་ནི་མཆོག་ཆེན་དང༌། །སྣ་ཚོགས་
སྒྱུ་འཕྲུལ་རྣམ་འཕྲུལ་དང༌། །རང་གི་གཟུགས་ནི་བསྒྱུར་བ་དང༌། །གཞན་གྱི་ལུས་ལ་གཞུག་སོགས་དང༌། །སངས་རྒྱས་བྱེ་བས་རབ་བསྲུངས་པའི། །སངས་རྒྱས་བུ་མོ་མཆོག་

82-1-8b

ཆེན་རྣམས། །ཁྲོས་པ་ཙམ་གྱིས་འགུགས་བྱེད་ན། །གཞན་དག་སྨོས་ལྟ་ཅི་ཞིག་དགོས། །མིག་འཕྲུལ་བྱེད་པ་ཉིད་དང་ནི། །དགེ་མཚན་རྣམ་པ་མང་ཤེས་པ། །འདོད་པ་ལྔ་ནི་བསྟེན་བཞིན་
པས༑ ༑འདི་རུ་འགྲུབ་པ་གདོན་མི་ཟ། །འཇིགས་ཤིང་འཇོམས་པའི་རྩོད་ཆེན་པོ། །གཅིག་གིས་འབུམ་ལས་རྒྱལ་བར་བྱེད། །སྐྱེས་པ་གཅིག་གིས་འདོད་ཆེན་གྱིས། །བུད་མེད་འབུམ་
ཕྲག་འཇིག་བྱེད་ཅིང༌། །རྡོ་རྗེར་བྱེད་པ་རྙེད་དགའ་བ། །གཅིག་གིས་ཐམས་ཅད་འདོད་པ་སྤྱད། །དེ་ནས་གཞན་ཡང་རབ་བཤད་པ། །མཁའ་ལྡིང་སྦྱོར་བ་རིམ་ཇི་བཞིན། །རྒྱུད་ཀུན་དུ་
ཡང་རྙེད་དཀའ་བ། །མུ་སྟེགས་རྣམས་ཀྱི་ཡུལ་མིན་པ། །རྒྱུད་ཀུན་དུ་ཡང་མ་གསུངས་སོ། །སངས་རྒྱས་ཐོད་པའི་གཞུང་ཇི་བཞིན། །རྡོ་རྗེ་མགོན་པོས་གསུངས་པ་ཡི། །མཁའ་ལྡིང་
ཤིན་ཏུ་རྨད་བྱུང་བ། །འཇིག་རྟེན་གསུམ་ན་རྙེད་དཀའ་བའི། །སྦྱོར་བ་རྣམ་པ་བཅོ་བརྒྱད་གསུངས། །ཤ་ལི་ཀ་ཡི་སྦྱོར་བ་དང༌། །རིག་པ་འཛིན་དང་རྒྱན་པོ་འགྱེད། །རྔ་རྡུང་བུད་མེད་
འཕྲོག་པ་དང༌། །ཤིན་བསྣུན་ཞགས་པས་འཆིང་བ་དང༌། །ཁུ་བྱུག་པདྨས་འབྱེད་པ་དང༌། །སྟག་བྱེད་ཆུ་བླུགས་དུང་འབུད་དང༌། །ཐོད་ལོ་ཀོར་འཕྲོག་སྐྱུག་པ་དང༌། །རས་གཡོག་
ཐལ་ལྕགས་བརྡབ་པ་དང༌། །ཡིག་གསུམ་བསམ་གཏན་གྱིས་ནི་གཏམ། །འདི་རྣམས་ཀྱིས་ནི་དགུག་པར་བྱ། །མཁའ་ལྡིང་སྦྱོར་བ་བཅོ་བརྒྱད་པོ། །འཇིག་རྟེན་གསུམ་ན་རབ་

82-1-9a

༄༅། །རྙེད་དཀའ། །སེམས་ཅན་རྣམས་ལ་ཕན་བྱེད་པ། །རྡོ་རྗེ་མགོན་པོ་ཉིད་ཀྱིས་གསུངས། །དེ་ནས་གཞན་ཡང་རབ་བཤད་པ། །མཆོག་གི་ཡེ་ཤེས་ཇི་
བཞིན་པ། །བྷ་གའི་དབུས་སུ་རྣམ་པར་བཞུགས། །བདེ་བ་ཆེན་པོ་སྟེར་བྱེད་པ། །འདི་ཉིད་དུ་ནི་ཀུན་གནས་ཀྱང༌། །བྱིས་པ་རྨོངས་པས་མི་ཤེས་སོ། །དེར་ནི་བཅུད་དང་བཅུད་
ལེན་ཏེ། །དེ་ཉིད་དུ་ནི་སངས་རྒྱས་བཞུགས། །དེར་ནི་དཀྱིལ་འཁོར་བཟང་པོའོ། །དེར་ནི་སློབ་མ་དབང་བསྐུར་བའོ། །དེར་ནི་ཧེ་རུ་ཀ་དཔའ་བོ། །ཉི་ཤུ་རྩ་བཞིའི་དབང་གཙོ་བོ། །དེར་
ནི་ནམ་མཁའ་ལྡིང་འཇིགས་པ། །དེ་ཉིད་དུ་ནི་རོ་ལངས་སྒྲུབ། །དེར་ནི་དུར་ཁྲོད་བརྒྱད་པོ་རྣམས། །སྐད་ཅིག་ཙམ་གྱིས་བསྐྱེད་པའི་རྒྱུ། །དེར་ནི་སངས་རྒྱས་བདག་ཉིད་དེ། །
སྟོང་ཕྲག་གསུམ་ནི་རྣམ་པར་བཞུགས། །དེར་ནི་འཇིག་རྟེན་ཁམས་ཀུན་ཏེ། །དེ་ཉིད་བཅོམ་ལྡན་འདས་ལྷ་མོ། །སངས་རྒྱས་ལ་སོགས་བསྐྱེད་པའི་ཡུམ། །བྱང་ཆུབ་
སེམས་དཔའ་དཔལ་ཆེན་པོ། །ཤེས་རབ་ཕ་རོལ་ཕྱིན་དཔུང་གཉེན། །དེ་ཉིད་བསོད་ནམས་ཀུན་སྟེར་མ། །དེ་ཉིད་ཐར་པ་སྟེར་བྱེད་མ། །ཕྱག་རྒྱ་ཆེན་པོ་གྲགས་ཆེན་
པོ༑ ༑དངོས་གྲུབ་ཀུན་ནི་འདོད་བྱེད་མ། །མ་དང་ཚངས་མོ་སྲིང་མོ་དང༌། །བུ་མོ་བུད་མེད་རབ་བརྟན་མ། །ཤེས་རབ་མཉེས་ཤིང་འཇིགས་བྱེད་མ། །འགྲོ་དྲུག་བདེ་སྡུག་

82-1-9b

བག་ཆགས་བཅས། །འཁོར་བ་མྱ་ངན་འདས་ཉིད་དང༌། །བདག་ཉིད་ཆེན་པོ་དེ་ཉིད་དེ། །རྣམ་རྟོག་ཀུན་ཏུ་རྟོག་པ་ཉིད། །དེ་བཞིན་འཆར་དང་ནུབ་པ་དང༌། །ཉིན་མཚན་མལ་
སྟན་བཟའ་བ་དང༌། །ངེས་པའི་བརྟུལ་ཞུགས་རྩིས་དང་གྲངས། །རྣམ་པར་མི་རྟོག་ཡང་དག་རྟོག །དམན་དང་མཆོག་དང་བར་མ་དང༌། །གཞན་དང་གང་དང་དེ་དང་ནི། །
དེ་ཉིད་བདག་ཉིད་ཆེན་པོ་གཅིག། །སེམས་ཅན་ཀུན་ལ་བདེ་བ་འབབ། །དེ་ལྟར་ཐོས་ནས་ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་རྣམས་དང༌། འདོད་ཅན་མ་ལ་
སོགས་པ་རི་རབ་ཀྱི་རྡུལ་ཕྲ་རབ་སྙེད་ཀྱི་རྣལ་འབྱོར་མ་རྣམས་དགའ་བའི་སྤྱན་གདངས་ནས་སྣ་ཚོགས་སྡེ་མ་ལ་ཡང་དང་ཡང་དུ་བཏུད་ནས། འདི་ལྟར་གསོལ་ཏོ། །ཨེ་མའོ། །
སྣ་ཚོགས་སྡེ་མ་རྣལ་འབྱོར་མ། །སེམས་ཅན་ཀུན་ལ་བདེ་འབབ་མ། །གླེགས་བམ་དོན་དང་ལྡན་གང་ཞིག །དེ་ཀུན་སངས་རྒྱས་བྱིན་རླབས་བཤད། །དེ་ནས་ཕྱག་ན་རྡོ་རྗེའི་ཕྱག་
གཉིས་གླང་པོ་ཆེའི་ལག་པ་ལྟར་རབ་ཏུ་བརྐྱང་སྟེ། གླེགས་བམ་ཡང་དག་པར་བླངས་སོ། །དེ་ནས་སངས་རྒྱས་ཀྱི་བྱིན་གྱི་རླབས་ཀྱིས་ཕྱག་རྒྱ་ཆེན་པོའི་རྡོ་རྗེའི་གནས་སུ་དོན་དང་
བཅས་པའི་གཞུང་ཞུ་བར་གྱུར་ཏོ། །ཕྱག་ན་རྡོ་རྗེའི་སྙིང་གནས་བྱུང་སྟེ། །སྣ་ཚོགས་སྡེ་མའི་ཐུགས་སུ་ངལ་སོས་སོ། །དེ་ནས་ཕྱག་ན་རྡོ་རྗེ་གནོད་སྦྱིན་གྱི་བདག་པོ་ཆེན་པོས་རྣལ་

82-1-10a

༄༅། །འབྱོར་མ་ཆེན་མོ་ལ་འདི་སྐད་གསོལ་ཏོ། །སྔགས་ཀྱི་བཟླས་པ་གང་ཞིག་ལགས། །ལས་ཀྱི་ཚོགས་རྣམས་ཇི་ལྟར་འགྲུབ། །སྔོན་དུ་བསྙན་པ་གང་ཞིག་
ལགས། །མཁའ་ལྡིང་འགྲུབ་པའི་ངེས་པ་གང༌། །དངུལ་ཆུ་བཅུད་ལེན་སྣ་ཚོགས་པ། །དངོས་གྲུབ་སྟེར་བྱེད་གང་ཞིག་ལགས། །སྦར་དང་མནན་པ་གང་གསུངས་དང༌། །
དུས་དང་བྱ་བའི་ངེས་བཅས་དང༌། །དངོས་གྲུབ་ཐོབ་དུས་གང་ཞིག་ལགས། །སངས་རྒྱས་ཇི་ལྟ་བུ་རུ་བརྗོད། །དེ་བཞིན་ཐོད་པ་ཇི་ལྟ་བུ། །སྦྱོར་དང་ལྡན་པའི་ཇི་ལྟ་བུ།།
སྣ་ཚོགས་སྡེ་མའང་ཇི་ལྟ་བུ། །ཐེག་པ་ཆེན་པོ་ཇི་ལྟ་བུ། །རྣལ་འབྱོར་མ་ཡི་རྣམ་ངེས་ཅི། །གསུངས་པ། རྒྱུད་འདིར་སྔོན་དུ་བསྙེན་པ་མོད། །དེ་བཞིན་ཡུལ་དང་དུས་
ཚེས་དང༌། །གཟའ་དང་རྒྱུ་སྐར་སྦྱོར་མེད་པ། །བློ་དང་ལྡན་པས་རྟག་ཏུ་བསྟེན། །དུས་དང་བྱ་བའི་ངེས་མི་བྱ། །སངས་རྒྱས་ཐོད་པའི་སྦྱོར་བ་ཡིས། །ཐོས་པ་ཙམ་གྱིས་
འགྲུབ་པར་འགྱུར། །སངས་རྒྱས་རྡོ་རྗེ་ཞེས་སུ་གསུངས། །ཐོད་པ་གྲུ་གསུམ་ཡང་དག་འབྱུང༌། །སྦྱོར་བ་གསང་བར་གནས་པའི་རྩ། །དེ་ཡི་སྣ་ཚོགས་ངོ་མཚར་བྱེད། །
སྡེ་ནི་བདེ་ཆེན་ཡེ་ཤེས་སོ། །འདི་ཉིད་ཐེག་པ་ཆེན་པོ་སྟེ། །རྣལ་འབྱོར་མ་ཡི་རྩ་ལས་བྱུང༌། །དེ་ནི་རྨད་བྱུང་ཆེ་མཆོག་སྟེ། །སངས་རྒྱས་ཐོད་པའི་སྦྱོར་བ་ཉིད། །དེ་ཉིད་ཧེ་རུ་

82-1-10b

ཀ་དཔའ་བོ། །འཁོར་བའི་འཇིགས་ལས་སྒྲོལ་བྱེད་པ། །སངས་རྒྱས་ཐོད་པའི་སྦྱོར་བ་ཡིས། །སངས་རྒྱས་ཀུན་གྱི་བདེ་བ་འབབ། །རྣལ་འབྱོར་ཆེན་མོ་སྣ་ཚོགས་བདེ། །དཔའ་དབང་བདག་མོ་
དབང་ཕྱུག་མ། །དེ་ཡི་ཐོད་པའི་དཀྱིལ་འཁོར་ལ། །སྔགས་དང་རྒྱུད་ནི་རྣམ་པར་གནས། །དེ་ཡི་ཡེ་ཤེས་བཟང་པོ་ནི། །ལྷན་ཅིག་སྐྱེས་པ་དག་ལས་འབྱུང༌། །དེ་ནི་རིག་པའི་དབང་ལྔ་
དང་༑ ༑སངས་རྒྱས་བདུན་གྱི་མཚན་ཅན་ཏེ། །སྣ་ཚོགས་སྦྱོར་དང་ཚེ་འཕེལ་དང༌། །དངོས་གྲུབ་ཐམས་ཅད་སྒྲུབ་པ་ནི། །སངས་རྒྱས་ཐོད་པའི་སྦྱོར་བ་ཡིས། །འགྲུབ་པར་འདིར་ནི་གདོན་
མི་ཟ༑ ༑མན་ངག་ལམ་ལས་གང་ཤེས་པ། །བླ་མའི་དྲིན་ལས་ཤེས་པར་བྱ། །སངས་རྒྱས་ཐོད་པའི་རྒྱུད་ཆེན་པོ་རྣལ་འབྱོར་མ་རྣམས་ཀྱི་གོང་ན་མེད་པ་གསང་བའི་ཡང་ཤིན་ཏུ་གསང་
བ་ཞེས་བྱ་བ་ལས། དངོས་གྲུབ་ཐམས་ཅད་དང༌། །ཡེ་ཤེས་གཏན་ལ་དབབ་པ་དང༌། ཐོད་པ་ཁ་ཕྱེ་བ་ལས་གླེགས་བམ་བྱུང་བའི་ལེའུ་སྟེ་དང་པོའོ།།    །།དེ་ནས་ཡང་
དག་རབ་བཤད་པ། །སྔགས་ལེའུ་ཇི་བཞིན་གསུངས་པ་སྟེ། །མཁའ་འགྲོ་མ་མོ་འབྱུང་པོ་རྣམས། །སྔགས་གང་གིས་ནི་འགྲུབ་འགྱུར་བ། །དེ་ནི་བདག་གིས་རབ་བཤད་ཀྱི། །
ཁྱོད་ཀྱིས་དད་པ་བརྟན་པས་ཉོན། །ཨོཾ་བུདྡྷ་ཀ་པཱ་ལི་ནི་ཏ་ཊ་སྥོཊ་ཡ་སརྦ་ཤུ་བྷ་པྲ་དཱ་ཡི་ནི་ཧཱུཾ་ཕཊ། སྤོས་དབུལ་བའི་སྔགས་སོ། །ཨོཾ་བུདྡྷ་ཀ་པཱ་ལི་ནི་མ་ཊ་མ་ཊ་ཨ་སྭཱཧཱ། མེ་ཏོག་དབུལ་

82-1-11a

༄༅། །བའི་སྔགས་སོ། །ཨོཾ་མཧཱ་ཀཱ་པཱ་ལ་བཛྲི་བ་ར་བ་ར་ཏ་ཊ་ཏ་ཊ་སྟ་ཊ་ཡ་སྟ་ཊ་ཡ་མ་ཊ་མ་ཊ་ཧཱུཾ་ཧེ་ཧྲཱིཿསྭཱ་ཧཱ། དྲི་དབུལ་བའི་སྔགས་སོ། །ཨོཾ་བུདྡྷ་ཀ་པཱ་ལི་ནི་གྲྀཧྞ་གྲྀཧྞ་
གྲྀཧྞ་པ་ཡ་གྲྀཧྞ་པ་ཡ་པ་ར་པ་ར་ཏ་ཊ་ཏ་ཊ། སྟ་ཊ་ཡ་སྟ་ཊ་ཡ་མ་ཊ་ཧཱུཾ་ཧཱུཾ་ཧཱུཾ་སྭཱ་ཧཱ། མར་མེ་དབུལ་བའི་སྔགས་སོ། །ཨོཾ་བུདྡྷ་ཀཱ་པཱ་ལི་ནི། གྲྀཧྞ་གྲྀཧྞ་གྲྀཧྞ་པ་ཡ་གྲྀཧྞ་པ་ཡ་ཁ་
ཁ་ཧཱུཾ། ལྷ་བཤོས་དབུལ་བའི་སྔགས་སོ། །ཨོཾ་མ་ཧཱ་ཀ་པཱ་ལི་ནི་བཛྲ་དྷརྨ་དྷརྨ་མེ་གྷེ་བ་རེ་པྲ་བ་རེ་བ་ར་བ་ར་ཀ་ར་ཀ་ར་ཏ་ཊ་ཏ་ཊ་ཧ་ཧེ་སྭཱ་ཧཱ། གོས་དབུལ་བའི་སྔགས་སོ། །ཨོཾ་ཧཱཾ་ཧཻཾ་ཧཽཾ་
ཧེཾ་ཧོཾ་ཧཾ་ཧཱ། གོ་ཆའི་སྔགས་སོ། །ཨོཾ་བུདྡྷ་ཀ་པཱ་ལི་ནི་ཨ་ཁཾ་ཀྲོ་དྷུཾ་ཤྲཱི་ཨཿཨཱ་ཧཱུཾ་ཧཱུཾ་ཧཱུཾ་ཕཊ། སྤྱན་དྲངས་པའི་སྔགས་སོ། །ཨོཾ་མ་ཧཱ་ཀ་པཱ་ལི་བཛྲི་ཎི་གཙྪ་གཙྪ་ཨུད་ཏིཥྛ་ཨུད་ཏིཥྛ། ཛ་ཛ་ཛ་ཧ་
ཛཾ་ཛཾ་ཛཾ། ཏཻ་ལོ་ཀྱཾ་བི་ཊ་པ་ཎི་ཧཱུཾ་ཕཊ། གཤེགས་སུ་གསོལ་བའི་སྔགས་སོ། །ཨོཾ་མ་ཧཱ་ཀ་པཱ་ལ་བཛྲཻ་ཙི་ཏྲེ་སུ་ཙི་ཏྲེ་ཨ་ལཾ་པ་ནི་ཕྲི་ན་ཡཱ། སརྦ་བྷཱུ་ཏ་ན་མ་ར་ཎ་ཀཱི་ལ་ཡ་སརྦ་དུཥྚན་ཨུ་ཙྪ་ཊ་ཡ་
སརྦ་བི་གྷྣཱཾ་བི་དྲ་པ་ཡ་བྷ་ག་བ་ཏི་ཡ་ཀྵ་རཱ་ཀྵ་ས་པ་ཤྭ་ཙ་ན་ཤོ་ཥ་ཡ་ཏ་ཊ་ཡ་སཔྟ་པཱ་ཏཱ་ལ་གཏན། ས་ར་ས་ར། པྲ་ས་ར་པྲ་ས་ར། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། འབྱུང་པོ་ཐམས་ཅད་པའི་
གཏོར་མའི་སྔགས་སོ། །འབྲས་སཱ་ལུ་བླངས་ཏེ་འོ་མས་བཀྲུས་ལ་བུ་མོ་གཞོན་ནུ་མས་དེ་ཤིན་ཏུ་ཞིབ་པར་བཏགས་ལ། དེ་འང་ཤེས་རབ་ཅན་གྱི་གཟུགས་བརྙན་བྱས་

82-1-11b

ཏེ༑ ཞལ་གཅིག་ཕྱག་བཞི་པ་གཞུང་བཞིན་ཅང་ཏེའུ་དང༌། ཁ་ཊྭཱཾ་ག་དང༌། རལ་གྲི་དང༌། ཐོད་པ་འཛིན་པའོ། །དེ་ནས་རོ་བསྲེགས་པའི་སོལ་བས་ཕྱེ་མར་བྱས་ལ་རྡོ་རྗེ་གཙུག་གིས་
མཉེ་བར་བྱའོ། །དེ་ནས་དེས་གཟུགས་བརྙན་ལ་བྱུག་པར་བྱའོ། །མེ་ཏོག་དཀར་པོས་མཆོད་པ་བྱས་ཏེ། སངས་རྒྱས་ཐོད་པའི་རྣལ་འབྱོར་པས་ཧེ་རུ་ཀའི་རྣམ་པའི་སྦྱོར་བས་སྔགས་
བརྒྱ་རྩ་བརྒྱད་བཟླས་པར་བྱའོ། །ཨོཾ་མ་ཧཱ་བཛྲ་ཧེ་རུ་ཀ་བཛྲེ། །དྷ་ར་དྷ་ར། དྷུ་རུ་དྷུ་རུ། མཧཱ་ཛྙཱ་ན་སྥོ་ཊ་ནེ་ཤཱི་གྷྲཾ་སཱ་དྷ་ཡ་སྟཾ་བྷ་ཡཱ་ཀཱི་ལ་ཡ་ཧཱུཾ་ཕཊ། སྔགས་འདི་ཆུ་ལ་ལན་བདུན་དུ་མངོན་
པར་བཟླས་ཏེ། གཟུགས་བརྙན་དེ་བཀྲུ་བར་བྱའོ། །ཆུ་དེས་རང་གི་གདོང་བཀྲུས་ན། མི་སྣང་པར་བྱེད་དེ། ལྷ་རྣམས་ཀྱིས་ཀྱང་རྙེད་པར་དཀའོ། །ནགས་ཀྱི་ནང་དུ་སྟག་གིས་
ཀྱང་མི་མཐོང་ངོ༌། །གཞན་དག་གིས་ཀྱང་དེ་མཐོང་བར་མི་འགྱུར་རོ། །སྲོག་ཆགས་འབུམ་གྱི་ནང་དུ་སོང་ན་ངོ་མཚར་སྣ་ཚོགས་བྱེད་དོ། །གང་གིས་ཀྱང་མི་མཐོང་ངོ༌། །ལྷའི་བུ་
མོ་འཕྲོག་ཅིང་ལྷ་རྣམས་ཀྱིས་ཀྱང་མི་མཐོང་ངོ༌། །འོ་མས་གདོང་བཀྲུས་པ་ཙམ་གྱིས་ནི་མཐོང་བར་འགྱུར་རོ། །གཟུགས་བརྙན་དེའི་སྙིང་གར་ཤིང་འབའ་བོ་ལས་ཕུག་སྟེ།
དུར་ཁྲོད་ཀྱི་མེ་ལ་འབའ་བོ་ལ་དང༌། ཚངས་པ་རྡོ་རྗེ་རབ་ཏུ་སྦར་ལ། དེའི་ཐལ་བ་ཡང་དག་པར་བླངས་ཏེ། ཁམ་ཕོར་དུ་གཞག་པར་བྱའོ། །ཡང་ན་པདྨའི་སྣོད་དུའོ། །སྔགས་

82-1-12a

༄༅། །འདི་བརྒྱ་རྩ་བརྒྱད་དུ་མངོན་པར་བཟླས་པར་བྱའོ། །ཨོཾ་བུདྡྷ་ཀ་པཱ་ལི་ནི་ཏྲཱཾ་ཧཱུཾ། ཨོཾ་བཛྲ་བི་སི་ནཱི་ཧྲཱིཿཧཱུཾ། ཨོཾ་ཀ་མི་ནཱི་ཁཾ་ཧཱུཾ། ཨོཾ་པཱ་ཏཱ་ལཱ་བ་སཱི་ནཱ་ཨཱཿཧཱུཾ། ཨོཾ་ཙི་ཏྲཿསེ་ན་
ས་མ་ཡ་ཏིཥྛ་ཡ་ཧྲཱིཿཧཱུཾ། སྔགས་འདི་དག་ནི་སངས་རྒྱས་རྣམས་ཀྱིས་ཀྱང་ཤིན་ཏུ་རྙེད་པར་དཀའོ། །ཐལ་བ་དེ་དང༌། རྡོ་རྗེ་གཙུག་གིས་བྱུག་པར་བྱས་ནས། །ཇི་སྲིད་དུ་ལུས་ལ་
མཚོན་ཆས་ཕོག་པ་དེ་སྲིད་དུ་མི་ཚུགས་སོ། །སླར་ཞིང་དགྲ་ཐམས་ཅད་ཀྱི་མགོ་བོ་འཆད་པར་འགྱུར་རོ། །གང་སྡང་བ་ལ་བལྟས་ན་དེ་ལོང་བར་འགྱུར་རོ། །གང་ཞིག་སྡང་བའི་
སེམས་འཛིན་པ་ན་དེ་སྨྱོ་བར་འགྱུར་རོ། །ཐལ་བ་དེ་ཉིད་དང༌། མར་ཁུ་བཟང་པོས་མིག་བྱུགས་ན་དཔག་ཚད་སྟོང་མཐོང་བར་འགྱུར་རོ། །གང་ཅིའང་རུང་བ་སའི་འོག་ན་གནས་པའི་
གཏེར་དཔག་ཚད་སྟོང་གི་འོག་ཏུ་སོན་པའི་དངུལ་དང༌། གསེར་དང༌། རིན་པོ་ཆེ་གང་ན་ཡོད་བ་དེ་ཐམས་ཅད་ལ་སྲིན་ལག་གིས་སྡིགས་མཛུབ་བྱས་པ་ཙམ་གྱིས་ཐམས་ཅད་མདུན་དུ་ལྷགས་
ཏེ་གསོལ་བ་འདེབས་སོ། །ཀྱེ༑ སངས་རྒྱས་ཐོད་པའི་རྣལ་འབྱོར་པ་གཏེར་ལོང་ལ་སེམས་ཅན་གྱི་དོན་གྱིས་ཤིག །དེར་གཏེར་བླངས་ན་གང་འདོད་པ་དེ་བྱེད་དེ། ཐལ་བ་དེས་བྱེད་
དོ༑ ༑ཐལ་བ་དེ་དང༌། གོ་རོ་ཙ་ན་ལྷན་ཅིག་བསྣོས་ཏེ། མཛུབ་མོས་མཉེས་པས་དབུང་གི་ཚོགས་ལངས་པ་མཛུབ་མོ་བསྐོར་བ་ཙམ་གྱིས་འབུམ་ཕྲག་སྟོང་གི་དཔུང་རྣམས་ཁ་དུ་པ་

82-1-12b

ཏུ་ལྟུང་བར་འགྱུར་རོ། །གང་འདོད་པ་དེ་བྱེད་དོ། །བཀྲུས་པ་ཙམ་གྱིས་ལངས་པར་འདི་ལ་ཐེ་ཚོམ་མེད་དོ། །ཐལ་བ་དེ་དང༌། ཞ་ཉེའི་ཕྱེ་མ་དང་བསྣོས་ཏེ་གཅིག་ཏུ་བྱས་ལ། རྡོ་རྗེའི་གཙུག་
རྗེས་སུ་བྱིན་ཏེ་ཁབ་ལེན་གྱི་ལྕགས་ཀྱི་ཕྱེ་མ་བསྲེ་ཞིང་གསེར་གྱི་ཕྱེ་མའང་ཅུང་ཟད་བསྲེ་བར་བྱའོ། །རྡོ་རྗེའི་ཆུའི་ཁུ་བ་དང་ལྷན་ཅིག་ཏུ་བསྣོས་ཏེ་ཟངས་མའི་སྣོད་དུ་ཉི་མ་བདུན་གྱི་བར་དུ་
བཞག་གོ །དེ་ནས་མཁྲིས་པ་ཆེན་པོ་མཉེས་ཏེ་རྟའི་ཁྲག་དང་ལྷན་ཅིག་ཏུ་བསྣོས་ལ། ཡང་སྣོད་དེ་ཉིད་དུ་ཉི་མ་གསུམ་གཞག་པར་བྱའོ། །དེ་ནས་བཏོན་ཏེ་ལྕགས་གསུམ་གྱི་སྣོད་དུ་
གཞག་པར་བྱའོ། །ཟངས་མའི་སྣོད་དུ་བཞག་པ་དེ་མེའི་ནང་དུ་བཅུག་ན་གསེར་དང༌། དངུལ་དུ་འགྱུར་བར་སོམ་ཉི་མེད་དོ། །སྲང་གཅིག་ཀྱང་སྲང་སྟོང་གི་རིན་ཐང་དུ་འགྱུར་ཏེ་རིན་པོ་ཆེ་དང་
འདྲ་བར་འགྱུར་རོ། །གསེར་དེ་མ་ཤ་གཅིག་དང༌། དངུལ་སྲང་གཅིག་བསྲེས་ཏེ་མེ་ལ་བཞུ་ན་སྲང་སུམ་བརྒྱའི་རིན་ཐང་གི་ཚད་དུ་འགྱུར་བར་འདི་ལ་ཐེ་ཚོམ་མེད་དོ། །འདི་ལྟ་བུའི་སྦྱོར་བ་ནི་
སངས་རྒྱས་རྣམས་ཀྱིས་ཀྱང་རྙེད་པར་དཀའོ། །འཇིག་རྟེན་དབང་ཕྱུག་ལ་སོགས་པའི་བྱང་ཆུབ་སེམས་དཔའ་གྲགས་པ་ཆེན་པོ་སྙིང་རྗེ་དང་ལྡན་པའི་བདག་ཉིད་ཆེན་པོ་སྟོབས་ཆེ་བ་དེ་
རྣམས་ཀྱིས་ཀྱང་སྦྱིན་པར་མི་ནུས་སོ། །འདི་ཡི་སྦྱོར་བ་རྙེད་དཀའ་བ། །སངས་རྒྱས་ཐོད་པའི་རྒྱུད་དུ་གསུངས། །རྒྱུད་གཞན་རྣམས་སུ་སྦས་པ་ཡིན། །འདུས་སོགས་རྣལ་འབྱོར་

82-1-13a

༄༅། །རྒྱུད་དུ་ནི། །སྦྱོར་བ་རྣམ་པ་མ་གསུངས་པ། །གང་ཚེ་སྔོན་དུ་བསྙེན་དེའི་ཚེ། །དེ་ཡི་སྦྱོར་བས་ཅི་ཞིག་བྱ། །བསོད་ནམས་དམན་པའི་སེམས་ཅན་གང༌། །མཚམས་
མེད་ལྔ་ནི་བྱེད་པ་ཡང༌། །སངས་རྒྱས་ཐོད་པའི་སྦྱོར་བ་ཡིས། །འདི་ལྟའི་སྦྱོར་བ་འགྲུབ་པར་འགྱུར། །དངོས་པོ་དེ་ཡིས་བློ་ཆེན་རྣམས། །སེམས་ཅན་དོན་ལ་གཅིག་ཏུ་བརྩོན། །
སྲང་གཅིག་གིས་བསྲེས་བྱེ་བའི་རིན། །སྦྱོར་བ་ཀུན་ཏུ་རྙེད་པར་དཀའ། །སྦྱོར་བ་གླེགས་བ་མ་ལ་མི་བྲི། །བླ་མའི་དྲིན་ལས་ཤེས་པར་བྱ། །བླ་མས་དངོས་གྲུབ་བླ་མས་ཐར།།
བླ་མ་སྟོན་པ་རྣམས་ཀུན་པ། །དེས་ན་སློབ་མ་བློ་ཅན་གྱིས། །འབད་པས་བླ་མ་མཉེས་པར་བྱ། །ཐལ་བ་དེ་ཉིད་ཀྱིས་ལུས་བལྟ་བའི་དོན་དུ་བུ་མོའི་མགོ་ལ་བླུགས་ཏེ་རྡོ་རྗེ་གཙུག་
གིས་བུ་མོ་བཀྲུའོ། །ཡང་ཐལ་བའི་ཐིག་ལེ་བྱས་ལ། ཚངས་པ་རྡོ་རྗེས་མཎྜལ་གྲུ་བཞི་བྱས་ཏེ། དེའི་དབུས་སུ་བུ་མོ་གཞག་པར་བྱའོ། །བདུག་སྤོས་ལྔས་བདུགས་ཤིང་སངས་
རྒྱས་ཐམས་ཅད་ཀྱིས་བྱིན་གྱིས་བརླབས་ན་བུ་མོ་ལ་འབབ་པར་འགྱུར་ཏེ། འདས་པ་དང༌། མ་འོངས་པ་དང༌། ད་ལྟར་བྱུང་བ་སྟོན་ཏོ། །བུ་དོན་གྱིས་འབྲས་བུ་ལ་སྔགས་འདི་
ལན་བདུན་དུ་མངོན་པར་སྔགས་སོ། །ཨོཾ་བུདྡྷ་ཀ་པཱ་ལི་ནི་དེ་ཧི། དེ་ཧཱི་ད་དཱ་པ་ཡ་ད་དཱ་པ་ཡ་ཧེ་ཧེ་བྷ་ག་བ་ཏི་ཤཱི་གྷྲཾ་ཁད་གཾ་དྷ་ར་ཧི་བུདྡྷ་ཀ་པཱ་ལ་བཛྲ་སྱ་ཡ་ཛྙཱ་མ་ལཾ་གྷ་ཡ་ཧཱུཾ་སྟཾ་

82-1-13b

ཧྲཱི་ཕཊ་ཨ་ཕཊ། ཡུངས་ཀར་བསྣུན་པ་ཙམ་གྱིས་ནི། །བུ་མོ་གྲགས་ཆེན་མ་ནི་དགོད། །དེ་ཡི་ཁ་ནས་རལ་གྲི་བདུན། །འབྱུང་བ་ལ་ནི་ཐེ་ཚོམ་མེད། །སངས་རྒྱས་ཐོད་པའི་རྣལ་འབྱོར་པས།།
སྐད་ཅིག་མ་དེ་ཉིད་ལ་འགྲུབ་པར་འདིར་སོམ་ཉིད་མེད་དོ། །དེ་ལྟར་རལ་གཅིག་གྲུབ་པས་བྱེ་བ་བརྒྱ་སྟོང་གི་རིག་འཛིན་གྲུབ་པས་བསྐོར་བར་འགྱུར་རོ། །འདི་ལྟ་བུའི་སྦྱོར་བ་ནི་འཇིག་
རྟེན་གསུམ་ནའང་རྙེད་པར་དཀའོ། །བུ་མོ་བཀྲུས་པ་ཙམ་གྱིས་རྣལ་མར་འགྱུར་རོ། །དེའི་ཐལ་པ་ལྕགས་གསུམ་གྱིས་དཀྲིས་ཏེ་རིལ་བུ་བྱས་ནས་ཁར་བཅུག་པ་ཙམ་གྱིས་ནི་མི་
སྣང་བར་འགྱུར་རོ། །ཤེས་རབ་ཅན་གྱིས་སུམ་ཅུ་པའང་བསྐོར་རོ། །སངས་རྒྱས་ཐམས་ཅད་ཀྱིས་ཀྱང་མི་གཟིགས་སོ། །རིལ་བུ་ལག་པར་བླངས་པས་དངོས་པོ་གང་དང༌། གང་
ལ་རེག་པ་ཙམ་གྱིས་དེ་དབང་དུ་འགྱུར་རོ། །ཐལ་བའི་སྦྱོར་བ་འདི་དག་ནི། །སངས་རྒྱས་ཀྱིས་ཀྱང་རྙེད་པར་དཀའ། །ཨོཾ་བུདྡྷ་ཀ་པཱ་ལ་ཛཿཧཱུཾ་ཁཾ་རཾ་ཨ། འཇིག་རྟེན་གསུམ་
སྒྲུབ་པའི་སྔགས་སོ། །ཨོཾ་བུདྡྷ་ཀ་པཱ་ལི་ནི་ཧྲཱིཿཧཱུཾ། དགྲ་བརླག་པའི་སྔགས་སོ། །ཨོཾ་མ་ཧཱ་ཀ་པཱ་ལ་བཛྲི་ཁ་ཁ་ཁཱ་ཧི་ཁཱ་ཧི་སརྦ་དུཥྚཱ་ན་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་ཤ་ཏྲུཾ་ཨོཾ་ཧོ་ཏྲཱིཾ་ཧཱུཾ་
ཕཊ༑ བསྐྲད་པའི་སྔགས་སོ། །སངས་རྒྱས་ཐོད་པའི་རྒྱུད་ཆེན་པོ་རྣལ་འབྱོར་མ་རྣམས་ཀྱི་གོང་ན་མེད་པ་གསང་བའི་ཡང་ཤིན་ཏུ་གསང་བ་ཞེས་བྱ་བ་ལས། ཐལ་བའི་སྦྱོར་བ་

82-1-14a

༄༅། །དང་༑ ལས་སྣ་ཚོགས་གཏན་ལ་དབབ་པ་དང༌། སྔགས་ཀྱི་ལེའུ་སྟེ་གཉིས་པའོ།།    །།དེ་ནས་བྱང་ཆུབ་སེམས་དཔའ་སེམས་དཔའ་
ཆེན་པོ་ཕྱག་ན་རྡོ་རྗེས་སྣ་ཚོགས་སྡེ་མ་ལ་བཏུད་དེ། འདི་སྐད་ཅེས་གསོལ་ཏོ། །སེམས་ཅན་དོན་ལ་གཅིག་བརྩོན་པ། །ལེགས་སོ་བཅོམ་ལྡན་འདས་ལྷ་མོ། །འདི་ལྟའི་རབ་
ཏུ་སྦྱོར་ཞེས་པ། །རྒྱུད་གཞན་དག་ཏུ་མ་གསུངས་ཤིང༌། །སངས་རྒྱས་ཀུན་གྱིས་རབ་སྦས་པ། །དེ་ནི་འབད་དེ་གསལ་བར་མཛོད། །ལྷ་མོ་ཆེན་མོ་ཁྱོད་ཀྱིས་གསུངས། །ལྷ་ཡི་
ལེའུ་ནི་ཇི་ལྟ་བུ། །སངས་རྒྱས་ཐོད་པ་རྣལ་འབྱོར་མའི། །རྒྱུད་དུ་ལྷ་རྣམས་དུ་ཞིག་གསུངས། །དེ་རུ་གཟུགས་ནི་ཇི་ལྟ་བུ། །གུས་པ་ཡིས་ནི་ཉན་པར་འཚལ། །གསུངས་པ།
རཾ་ལས་ཉི་མ་བསམ་པར་བྱ། །ཉི་མའི་སྟེང་དུ་ཧཱུཾ་བྱུང་བའི། །རྡོ་རྗེ་ནག་པོ་སྲེག་པའི་བདག །རྡོ་རྗེ་དེ་ཉིད་འོད་ཟེར་གྱིས། །ར་བ་དྲ་བའི་མཚམས་བཅིང་ངོ༌། །དེ་བཞིན་རྡོ་རྗེ་ནང་
གྱུར་པ། །རྡོ་རྗེ་ས་གཞི་བསམ་པར་བྱ། །རྡོ་རྗེའི་ས་གཞིའི་དབུས་ཆུད་པར། །ཨེ་ཡི་རྣམ་པ་བདག་ཉིད་ཆེ། །གྲུ་གསུམ་ཁམས་གསུམ་བདག་ཉིད་ཅན། །ཡི་གེ་ལམ་
གྱུར་ས་ཡི་ནི། །དཀྱིལ་འཁོར་གྲུ་བཞི་རབ་སེར་པོའོ། །དེ་ཡི་དབུས་ནས་ས་བོན་ནི། །ཡི་གེ་ཨོཾ་སྟེ་ཆོས་བདག་ཉིད། །ཨོཾ་ལས་བྱུང་བའི་འཁོར་ལོ་ནི། །རྩ་རྣམས་ཀུན་

82-1-14b

གྱི་རང་བཞིན་ཅན། །རྣལ་འབྱོར་མ་ནི་རྣམ་པར་བཞུགས། །རྩ་ནི་དྲུག་ཅུ་ལ་རྒྱན་དང༌། །སྤྲུལ་པ་དྲུག་ཅུ་རྩ་བཞི་འདབ། །དེས་ན་རྩ་བརྒྱ་ཉི་ཤུའོ། །རྡོ་རྗེ་སྐུ་ཡི་བདག་ཉིད་ཆེ། །
ཤེས་རབ་ཅན་གྱིས་དེ་ལྟར་བསམ། །དེ་ཡི་དབུས་གནས་ས་བོན་ནི། །བཾ་དཀར་ཡི་གེ་ལས་བྱུང་བ། །ཆུ་ཡི་དཀྱིལ་འཁོར་ཟླུམ་པོའོ། །རྩ་རྣམས་ཐམས་ཅད་ཆུ་ཡི་ནི། །དཀྱིལ་
འཁོར་ལ་ནི་ཐིམ་པར་འགྱུར། །སླར་ཡང་བསམ་པར་བ་བ་ནི། །རབ་དམར་ལས་བྱུང་མེའི་དཀྱིལ་འཁོར། །གྲུ་གསུམ་འབར་བའི་བདག་ཉིད་ཅན། །རབ་ཏུ་འབར་བཞིན་པ་ཡི་
ནི༑ ༑རྩ་བའི་འཁོར་ལོ་ཡང་དག་བལྟ། །དེ་ནས་བསམ་པར་བྱ་བ་ནི། །ཡཾ་གྱུར་རླུང་གི་དཀྱིལ་འཁོར་ནི། །ཟླ་བ་ཕྱེད་པའི་རྣམ་འདྲ་སྔོ། །རྩ་རྣམས་རབ་ཏུ་གཡོ་བའི་གཟུགས། །
ཐིམ་གྱུར་འཁོར་ལོའི་རིག་པར་གསུངས། །དེ་དག་ཐམས་ཅད་ཐིམ་གྱུར་པ། །དེ་ཡི་དབུས་གནས་རྣལ་འབྱོར་པ། །དེ་ལྟར་ཤེས་པར་བྱེད་གང་ཞིག །སངས་རྒྱས་ཐོད་པའི་རྣལ་
འབྱོར་པས། །དེ་ནས་ཟླ་བ་བསམ་པར་བྱ། །ཟླ་བའི་སྟེང་དུ་ཉི་མའོ། །དེ་ཡི་དབུས་ཆུད་ས་བོན་ནི། །ཧཱུཾ་དང་ཨ་ཡི་རང་བཞིན་ནོ། །ཡི་གེ་ཀ་ཡིས་ཧ་བརྒྱན་ཏེ། །ཀ་ནི་ཧ་ལ་ཐིམ་པར་
འགྱུར། །མི་ཕྱེད་པ་ཡི་ཧ་དང་ཧཱུཾ། །གཉི་གའི་བདག་ཉིད་ཅན་བལྟའོ། །ཧ་ནི་མི་ཤིགས་ཤེས་རབ་ཀྱི། །བདག་ཉིད་ཨུ་དང་ཐིག་ལེ་དག །གཉི་ག་གཅིག་ཏུ་གྱུར་པ་ནི། །ཡི་གེ་

82-1-15a

༄༅། །ཧཱུཾ་གི་མཆོག་ལྟའོ། །ཧཱུཾ་ལས་བྱུང་བའི་འོད་ཟེར་རྣམས། །དེ་ཡིས་བདེ་བ་ཆེ་བསྐུལ་ཏེ། །བ་མོ་ལྟ་བུའི་རི་བོང་ཅན། །ཉི་མར་ལྷན་ཅིག་ཞུ་གྱུར་ཅིང༌། །
དཀྱིལ་འཁོར་གཉི་ག་གཅིག་གྱུར་པ། །ཉི་མའི་མཆོག་ཏུ་བལྟ་བར་བྱ། །ཡང་ནི་ཧཱུཾ་བྱུང་འོད་ཟེར་དེས། །རྩ་བའི་འཁོར་ལོ་ཐམས་ཅད་ལ། །རེག་མ་ཐག་པའི་མོད་ལ་ནི། །
རྩ་ཡི་འཁོར་ལོ་ལས་འབབ་འགྱུར། །ཞུ་བ་དེ་ཡིས་ས་བོན་བཀྲུ། །ཧཱུཾ་གྱུར་པ་ལས་རྡོ་རྗེ་སྟེ། །དབུས་སུ་དེ་ཉིད་ཀྱིས་བྱིན་བརླབས། །ས་བོན་རྡོ་རྗེ་ལས་བྱུང་བ། །དཔའ་བོ་ཁྲག་
འཐུང་མདོག་སྔོན་པོ། །ཞལ་གཅིག་པ་ལ་ཕྱག་བཞི་པ། །གཙོ་བོ་ཧཱུཾ་ཞེས་འདོན་པ་སྟེ། །སྐྱིལ་ཀྲུང་ཕྱེད་པའི་གར་གྱིས་གནས། །གཉི་གའང་ཁྲོ་བའི་བདག་ཉིད་ཅན། །སྟག་
གི་པགས་པའི་ན་བཟའ་མནབས། །མགོ་བོ་རློན་པའི་ཕྲེང་བ་འཆང༌། །བསྲེགས་སུ་མཆོད་ཕྱིར་ཐོགས་པ་ཡི། །ཤིན་ཏུ་བཞད་པས་འཇིགས་ཆེ་བའི། །གཙོ་བོ་སྙིང་རྗེའི་
བདག་ཉིད་བལྟ། །དཔུང་རྒྱན་མགུལ་དོ་འཁོར་གདུབ་དང༌། །གཅེར་བུ་རུས་པའི་སྐ་རགས་འཆིང༌། །གཡེར་ཀ་བཅས་པའི་རྐང་གདུབ་ཅན། །མ་ལུས་བདུད་རྣམས་འཇོམས་
པར་བྱེད། །རལ་བའི་ཅོད་པན་ཡང་དག་ལྡན། །སངས་རྒྱས་རྣམ་པ་ལྔ་ཡིས་བརྒྱན། །ཟླ་བ་ཕྱེད་པ་འཛིན་པའི་ལྷ། །དབུ་ལ་སྣ་ཚོགས་རྡོ་རྗེས་མཚན། །འཁོར་ལོ་རྣ་ཆ་གདུ་

82-1-15b

བུ་དང༌། །ཕྱག་རྒྱ་རྣམ་པ་ལྔ་ཡིས་མཚན། །ཐལ་བའི་རྡུལ་ཅན་འཇིགས་པར་བྱེད། །ཐོད་པ་གཏི་མུག་གིས་བརྒྱན་པའི། །དཔའ་བོ་འཁོར་བ་སྒྲོལ་བྱེད་པ། །བྱང་ཆུབ་ས་བོན་རང་
བཞིན་ནོ། །གཙོ་ཆེན་དེ་ཡེ་ཤེས་རབ་མ། །སྣ་ཚོགས་སྡེ་མ་རྣལ་འབྱོར་མ། །གཅེར་བུ་མགོ་བོའི་ཕྲེང་བ་སྤང༌། །རྒྱན་མེད་མཆོད་ཕྱིར་ཐོགས་མེད་མ། །བདེ་བ་ཀུན་གྱི་གཟུགས་
ཅན་མ། །ཕྱག་གཉིས་སྐྲ་ནི་གྲོལ་བའོ། །ཧེ་རུ་ཀ་ལ་འཁྱུད་གནས་མ། །དེ་ལྟར་ཕ་རོལ་ཕྱིན་ལྷ་མོ། །ཁ་དོག་དམར་མོ་རྣམ་གསལ་མ། །ཞལ་ནི་ཤིན་ཏུ་རྣམ་འགྱུར་བ། །ཅུང་
ཟད་མཆེ་བ་གཙིགས་འཇིགས་མ། །གཡས་ན་ཅང་ཏེའུ་གྲི་གུག་སྟེ། །གཡོན་ན་ཁ་ཊྭཱཾ་ཐོད་པའོ། །རང་གི་ལུས་སྐྱེས་འོད་ཟེར་གྱིས། །རྩ་ཡི་འཁོར་ལོ་བསྐུལ་བར་བྱ། །དེ་ཡིས་བསྐུལ་
བ་ཙམ་གྱིས་ནི། །རྩ་བ་འཁོར་ལོའི་རང་བཞིན་ལས། །འཛག་འགྱུར་འདིར་ནི་ཐེ་ཚོམ་མེད། །འཛག་པ་དེ་ལས་རྣལ་འབྱོར་མ། །བརྒྱད་པོ་བུ་མོ་རྣམས་ཀྱི་མཆོག །མཆོད་པ་སྣ་ཚོགས་
འཛིན་པ་ཡིས། །མགོན་པོ་ཧེ་རུ་ཀ་མཆེད་དོ། །རྡོ་རྗེ་མགོན་པོའི་ཤར་གནས་པ། །རྡོ་རྗེ་མཆེ་བ་མ་ཡིས་ནི། །ཐོད་པ་ཁྲག་གིས་བཀང་བཟུང་སྟེ། །གཟི་བརྗིད་ཆེན་པོ་གསོལ་བར་མཛད།།
རྡོ་རྗེ་ཕོ་ཉ་བདག་ཉིད་ཆེ། །དབང་ལྡན་དུ་ནི་ཅང་ཏེའུ་བརྡུང༌། །རྡོ་རྗེ་གདོང་མ་དྲི་སྣོད་དང༌། །མེ་ཡིས་ཕྱོགས་སུ་རྣམ་པར་གནས། །རྡོ་རྗེ་ཅན་མ་གྲགས་ཆེན་མོ། །མཆོད་ཡོན་སྣོད་བཅས།

82-1-16a

༄༅། །བདེན་བྲལ་ན། །རྡོ་རྗེ་གཙིགས་མ་ལྷོ་ཡི་ནི། །ཕྱག་ན་རྔ་བོ་ཆེ་འཛིན་གསུངས། །རླུང་དུ་རྡོ་རྗེ་ལྟེ་བ་མ། །རི་བོང་ཅན་གྱི་སྣོད་འཛིན་ནོ། །ནུབ་ཏུ་རྡོ་རྗེ་འཇིགས་མ་
ནི༑ ༑ལྕེ་སྤྱང་ཕྱག་ན་འཛིན་པར་གསུངས། །བྱང་དུ་འདོད་ཆགས་རྡོ་རྗེ་མ། །ལྷ་མོའི་ཆགས་པས་གཙོ་བོ་མཆོད། །དེ་ལྟར་ཧེ་རུ་ཀ་བསམས་ནས། །རྣལ་འབྱོར་མ་ནི་བརྒྱད་ཀྱིས་
མཆོད། །སྣ་ཚོགས་ཟས་དང་སྣ་ཚོགས་སྐོམ། །སྣ་ཚོགས་རོལ་མོ་མཆོག་གསུངས་དང༌། །དྲི་ཞིམ་ལྔ་དང་མེ་ཏོག་སྤོས། །འདི་དག་གིས་ནི་གཙོ་བོ་མཆོད། །མཆོད་ཡོན་ཞལ་
བསིལ་དེ་བཞིན་ཁྲུས། །གླུ་ཡི་མཆོག་ནི་རྣམ་མང་པོས། །མགོན་པོ་ཁྲག་འཐུང་བདག་ཉིད་ཆེ། །འདི་དག་གིས་ནི་མཆོད་པར་བྱ། །དཔའ་བོ་རྫོགས་པར་མཐོང་ནས་ནི། །རྩ་ཡི་
འཁོར་ལོ་ལས་ནི་འཛག །འཛག་པ་དེ་ལས་རྣལ་འབྱོར་མ། །རྣམ་པར་བརྩེ་བ་ཆེར་ལྡན་པ། །བདེ་གཤེགས་ཀུན་གྱིས་བྱིན་བརླབས་མ། །སྣ་ཚོགས་རྒྱན་གྱིས་རྣམ་པར་ཀླུབས།།
སྣ་ཚོགས་པ་ཡི་ན་བཟའ་མནབས། །གཟུགས་ནི་ལང་ཚོ་གཞོན་པས་བརྒྱན། །ལོ་ནི་བཅུ་དང་གཉིས་ལོ་པར། །ཕྱག་གཡས་བྱང་ཆུབ་སེམས་བཀང་བའི། །བུམ་པ་ཨ་མྲའི་ལྕུག་
བཅས་བསྣམས། །ཞལ་ནི་རབ་བཞད་དང་བ་ཡིས། །ཧེ་རུ་ཀ་ནི་རྒྱལ་གྱུར་ཅིག །རྒྱལ་གྱུར་ཅིག་ཅེས་འདི་ལྟར་སྨྲ། །མགོན་པོས་མདུན་དུ་བལྟས་ནས་ནི། །དབང་བསྐུར་

82-1-16b

མཆོག་སྟེ་གསོལ་བ་གདབ། །བརྩེ་དང་ལྡན་པའི་གྲགས་ཆེན་མོ། །འཁོར་བའི་འདམ་དུ་བྱིང་བ་བདག། །དབང་བསྐུར་བ་ཡིས་བདག་བསྒྲལ་ཕྱིར། །རྡོ་རྗེ་རྣལ་འབྱོར་མས་ཁྲུས་ཤིག །དཔེར་ན་བུ་ཆ་
མེད་པའི་ཁྱིམ། །ཤི་བ་ཙམ་གྱིས་སྟོང་པ་ཉིད། །དེ་བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་སྟོངས་པ་ཉིད། །དཔེར་ན་པི་ཝང་སྦྱོར་ཀུན་ཚོགས། །རྒྱུད་དང་བྲལ་ན་རྡུང་མི་རུང༌། །དེ་
བཞིན་དབང་དང་བྲལ་ན་ནི། །སྔགས་དང་བསམ་གཏན་འགྲུབ་མི་འགྱུར། །རྨོངས་པ་གང་ཞིག་དབང་མེད་པར། །བདག་ནི་དབང་བསྐུར་ཞེས་སྨྲ་བ། །ཇི་སྲིད་སངས་རྒྱས་བཞུགས་ཀྱི་བར། །
སློབ་མར་བཅས་ཏེ་དམྱལ་པར་འགྲོ་།དེ་ལྟར་ཤེས་བྱ་རྣལ་འབྱོར་པས། །སླར་ཡང་བདག་ལ་དབང་བསྐུར་ཅིག །ཡང་དང་ཡང་དུ་ཕྱག་བཙལ་ཏེ། །ཐལ་མོ་སྦྱར་ནས་གསོལ་བ་གདབ། །
གལ་ཏེ་དབང་བསྐུར་མེད་ན་ནི། །ཧེ་རུ་ཀ་ཡི་བདག་གྱུར་ཅིག། དེ་ནས་རྣལ་འབྱོར་མ་དེ་རྣམས། །རྒྱལ་གྱུར་རྒྱལ་གྱུར་ཞེས་སྨྲ་ཞིང༌། །བཅོམ་ལྡན་དབང་བསྐུར་ཁྲུས་གསོལ་ལོ། །ཕྱི་
ནང་གསང་བར་བཅས་པ་ཡི། །དབང་བསྐུར་ཙམ་གྱིས་ནམ་མཁའ་ཡི། །དཀྱིལ་ནས་རྔ་ཡི་སྒྲ་གྲགས་ཅིང༌། །མེ་ཏོག་ཙནྡན་ཆར་འབབ་འགྱུར། །དེ་ནས་རྣལ་འབྱོར་མ་དེ་རྣམས། །
རྩ་བའི་འཁོར་ལོ་ལ་ནི་ཐིམ། །སངས་རྒྱས་ཐོད་པའི་རྒྱུད་རྣལ་འབྱོར་མའི་གོང་ན་མེད་པ་གསང་བའི་ཡང་ཤིན་ཏུ་གསང་བ་ཞེས་བྱ་བ་ལས། ལྷ་བསྐྱེད་པ་དང༌། དབང་བསྐུར་བའི་

82-1-17a

༄༅། །ལེའུ་སྟེ་གསུམ་པའོ།།    །།དེ་ནས་ནོར་རྒྱས་ལ་སོགས་པའི་ཀླུ་རྣམས་ཀྱིས་ཕྱག་ན་རྡོ་རྗེ་ལ་ཕྱག་བྱས་ནས། འདི་སྐད་ཅེས་གསོལ་
ཏོ༑ ༑ཅི་ཡི་ཕྱིར་ན་བདག་ཅག་རྣམས། །འོད་ཟེར་གྱིས་ནི་འཚལ་ཏེ་མཆིས། །བཅོམ་ལྡན་བདག་ལ་བཤད་དུ་གསོལ། །དེ་ནས་ཕྱག་ན་རྡོ་རྗེ་གནོད་སྦྱིན་གྱི་བདག་པོ་ཆེན་པོས་རྣལ་འབྱོར་
མ་སྣ་ཚོགས་སྡེ་མ་ལ་འདི་སྐད་ཅེས་གསོལ་ཏོ། །ནོར་རྒྱས་ལ་སོགས་བདག་ཉིད་ཆེ། །ཀླུ་རྣམས་ཅིའི་ཕྱིར་དགུགས་པ་ལགས། །རྣལ་འབྱོར་ཆེན་པོ་བདག་ལ་གསུངས། །དེ་
ནས་སྣ་ཚོགས་སྡེ་མའི་སྙིང་གི་འོད་ཟེར་གྱིས་ཀླུ་ཐམས་ཅད་ཀྱི་སྙིང་ག་དང༌། སྤྱི་བོའི་མཐར་ཐུག་པར་ཞུགས་ཏེ། ཚིམ་པར་བྱས་ནས་སླར་ལོག་གོ །དེ་ནས་ཀླུ་དེ་རྣམས་ཐམས་
ཅད་ཀྱིས་ཕྱག་བཙལ་ཏེ། འདི་སྐད་ཅེས་གསོལ་ཏོ། །ལྷ་མོ་བཀའ་ནི་ཅི་ཞིག་གསོལ། །ཀྱེ་ལགས་ཇི་ལྟ་བུ་ཞིག་བགྱི། །གསུངས་པ། མུ་སྟེགས་ལ་སོགས་མཁའ་ལྡིང་སྔགས།།
ཡེ་ཤེས་ལས་བྱུང་ཇི་ལྟ་བུ། །དུས་སུ་ཟིན་པ་ཇི་ལྟར་ཡིན། །ཇི་ལྟར་དུག་ནི་སྐྱེ་བར་འགྱུར། །སྤྲུལ་གྱིས་ཟིན་པ་ཙམ་གྱིས་ནི། །སླར་ཡང་སེམས་ཅན་འཆི་འགྱུར་ཞིང༌། །ཞུས་
པ༑ ཁྱབ་འཇུག་དབང་ཕྱུག་སོགས་ལྷ་དང༌། །ཚངས་པ་ཚངས་པ་མདུན་ན་འདོན། །དེ་རྣམས་ལ་ནི་འཆི་འཕོ་མཆིས། །དུག་གི་ཉེས་པས་གནོད་པར་འགྱུར། །དེ་ལྟར་

82-1-17b

དུས་སུ་ཟིན་ཅེས་སྨྲ། །སྦྲུལ་གྱི་དུག་ནི་སེལ་བ་མེད། །དེ་བཞིན་སྦྲུལ་ལ་དུག་ནི་ཡོད། །སྦྲུལ་ཟིན་འཚོ་འམ་མི་འཚོ་བ། །བདེ་བྱེད་ལ་སོགས་རྫུ་འཕྲུལ་ཆེའི། །ལྷ་དེ་རྣམས་ནི་དེ་
ལྟར་སྨྲ། །སྟོན་པ་སྟོང་ཉིད་ངེས་གསུངས་པ། །བཅོམ་ལྡན་རྡོ་རྗེ་འཆང་བས་གསུངས། །ཆོས་རྣམས་ཐམས་ཅད་སྟོང་པ་ལ། །སྦྲུལ་གྱི་དུག་ནི་ཇི་ལྟར་ཡོད། །གང་གིས་འཛིན་
ཅིང་གང་ཞིག་འཛིན། །དུས་དང་དུས་མིན་ཇི་ལྟར་འགྱུར། །ཇི་ལྟར་སྤྱོད་ཅིང་ཇི་ལྟར་བསྡུ། །གང་ཕྱིར་འཛིན་ཅིང་གང་དུ་འཛིན། །སེམས་ཅན་དུག་ཟིན་མི་འཆི་བ། །སྟོང་ཉིད་སྨྲ་བའི་
ངེས་པ་ཡིན། །འདོད་ཆགས་གཏི་མུག་སྟོང་པ་ཉིད། །གྲགས་ཆེན་ཡུལ་ནི་སྟོང་པ་ཉིད། །ཡུལ་གྱི་རང་བཞིན་དྲི་མ་མེད། །དྲི་མ་དང་བྲལ་ཇི་ལྟར་དུག །སྦྲུལ་གྱིས་ཀྱང་ནི་ཅི་ཞིག་
བྱེད༑ ༑ཐ་མལ་པ་ཡི་ཡུལ་ནི་སྦྲུལ། །ཡུལ་གྱི་ཉེས་པ་དུག་ཉིད་དོ། །ལྷ་རྣམས་ཡུལ་རྣམས་ཀྱིས་ནི་བསྒྲིབས། །ཐམས་ཅད་དུས་སུ་ཟིན་པ་ཡིན། །ཡུལ་གྱི་ཉེས་པ་སྦྱངས་པ་
ཉིད༑ ༑སྟོན་པ་ལོངས་སྤྱོད་གོས་མི་འགྱུར། །སངས་རྒྱས་ཐོད་པའི་རྣལ་འབྱོར་པས། །འདོད་ཀུན་ཉེ་བར་ལོངས་སྤྱོད་བྱ། །རི་སྐེགས་སྦྱོར་བ་རྙེད་དཀའ་དང༌། །སངས་རྒྱས་
ཁྲོད་ པའི་སྦྱོར་ལྡན་པས། །འདིར་ནི་ཀླུ་རྣམས་ཐམས་ཅད་ལྷགས། །དེ་ཕྱིར་རབ་ངེས་ལྷ་མོ་ཀྱེ། །དུས་ཟིན་ཐེ་ཚོམ་མེད་པ་རུ། །བློ་མེད་མུ་སྟེགས་ཅན་དེ་སྨྲ། །འདི་ལྟར་སྨྲས་

82-1-18a

༄༅། །ཏེ་ཀླུ་རྣམས་ཀྱིས། །སྣ་ཚོགས་སྡེ་ལ་ཕྱག་བཙལ་ཏེ། །རང་རང་གི་ནི་གནས་སུ་དོང༌། །དེ་ནས་བཅོམ་ལྡན་འདས་མས་ཡུལ་གྱི་ཉེས་པ་སྤོང་བའི་སྔགས་
གསུངས་པ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སྟོང་དང་སྟོང་མིན་མཐའ་དག་བཅས། །སྒྱུ་མ་རྨི་ལམ་ལྟ་བུར་གཅིག །འཇིག་རྟེན་མཐའ་དག་རྫུན་གྱིས་བཅིངས།།
ཀྱེ་ལགས་བཤེས་མོ་འདི་ལྟར་ལྟོས། །དེ་ནས་ཕྱག་ན་རྡོ་རྗེ་གནོད་སྦྱིན་གྱི་བདག་པོ་ཆེན་པོས་བཅོམ་ལྡན་འདས་མའི་ཞབས་ལ་སྤྱི་བོས་གཏུགས་ཏེ། འདི་སྐད་ཅེས་གསོལ་
ཏོ༑ ༑རི་སྐེགས་སྦྱོར་བ་རྙེད་དཀའ་བ། །ལྷ་མོ་ཡིས་ནི་བཤད་དུ་གསོལ། །སེམས་ཅན་དོན་ལ་གཅིག་ཏུ་འབད། །དེ་རུ་བདག་ལ་ལྟད་མོ་མཆིས། །གསུངས་པ། དཀྱིལ་
འཁོར་མེད་པར་སྦྱིན་མི་བྱ། །སློབ་མ་བསྡུ་བར་མི་བྱའོ། །གཙོ་བོས་ཇི་ལྟར་གསུངས་པ་ཡི། །དཀྱིལ་འཁོར་ལས་ནི་སྨྲ་བར་བྱ། །མཐོ་ལྔ་པ་ཡིས་བཟུང་སྟེ། །ཁོར་ཡུག་
ཏུ་ནི་གྲུ་བཞིའོ། །དེ་ཡི་ཕྱེད་ཀྱི་ཟླུམ་པོ་ལ། །བརྒྱད་ལས་འདམ་སྐྱེས་འདབ་མ་བརྒྱད། །ཨོཾ་ཧཱུཾ་ཧྲཱིཿཧཱུཾ་ཁཾ་ཧཱུཾ་ཨ་ཧཱུཾ་ཏིཥྛ་ཏིཥྛ་བཛྲ་ས་མ་ཡ་ཨ་དྡྷིཥྛ་ཡེད། ས་སྦྱང་བའི་སྔགས་
སོ༑ ༑བཛྲ་ཧེ་རུ་ཀ་བཛྲ་ས་མ་ཡ་ཧྲི་སརྦ་དུཥྚ་ས་མ་ཡ་མུ་དྲཱ་པྲ་བྷཾ་ཛ་ཧ་ཧཱུཾ་རུ་ལུ་རུ་ལུ་བྷྱོ་ཧཱུཾ་ཧཱུཾ་ཕཊ། ས་སྦྱང་བའི་དུས་སུ་གཏོར་མ་བཏང་བའི་སྔགས་སོ། །ཨོཾ་སརྦ་ཏ་ཐཱ་ག་ཏ་

82-1-18b

ཨ་དྷི་ཥྛ་ན་ཨི་དམ་སཱུ་ཏྲ་ཏིཥྛཱ་མཱ་ཙ་ལ་ཧེ་ཧེ་བུདྡྷ་ཀ་པཱ་ལ་བཛྲ་ཧེ་རུ་ཀ་ཧཱུཾ་ཧཱུཾ་ཋ་ཋ། སྔགས་འདིས་ལན་བདུན་དུ་སྲད་བུ་ལ་མངོན་པར་སྔགས་པར་བྱའོ། །ཐིག་སྐུད་ཀྱི་སྔགས་སོ། །གྲུ་བཞི་
པ་ལ་སྒོ་བཞི་པ། །རྟ་བབས་བཞི་དང་ཡང་དག་ལྡན། །ཁ་ཁྱེར་སྣམ་བུ་སྤངས་པ་ལ། །བ་དན་རྣམ་པ་བརྒྱད་ཀྱིས་བརྒྱན། །སངས་རྒྱས་ཐོད་པའི་སྦྱོར་བ་ཡིས། །རྡུལ་ཚོན་གཞན་
དང་འདྲེས་མེད་པའི། །རྡུལ་ཚོན་དམར་པོར་རྫོགས་པར་བྱ། །དེ་རུ་བུམ་པ་བཞི་པོ་རྣམས། །གྲྭ་དང་གྲྭ་རུ་རྣམ་པར་བཞག །བུམ་པར་མཚན་མ་བྲི་བྱ་བ། །ཐོད་པ་དང་ནི་ཁ་ཊྭཱཾ་ག།
གྲི་གུག་དང་ནི་ཅང་ཏེའུ་དང༌། །ཅང་ཏེའུ་གནས་སུ་རྡོ་རྗེ་བྲི། །རྡོ་རྗེའི་སྟེང་དུ་འདམ་སྐྱེས་ཏེ། །དེ་ལྟར་བུམ་པར་བྲིས་བྱས་ནས། །ཆུ་ཡིས་ཡོངས་སུ་དགང་བར་བྱ། །བུམ་པ་ལ་ནི་རས་
ཀྱིས་བརྒྱན། །རིན་ཆེན་རྣམ་པ་ལྔ་གཞུག་ཅིང༌། །བུམ་པར་ཀུན་ནས་འབྲུ་ལྔ་དང༌། །ཨ་མྲའི་ལྕུག་མས་དགབ་པར་བྱ། །དེ་ནས་འོ་མའི་སྣོད་བཞག་སྟེ། །རྡོ་རྗེ་སློབ་དཔོན་བློ་ཆེན་
གྱིས༑ ༑སངས་རྒྱས་ཐོད་པའི་སྦྱོར་དང་ལྡན། །པདྨའི་སྟེང་དུ་ཉི་མ་སྟེ། །ཉི་མའི་སྟེང་དུ་ཧཱུཾ་ཡིག་བསམ། །ཧཱུཾ་གྱུར་པ་ལས་རྡོ་རྗེ་ནི། །སྔོན་པོ་ཧཱུཾ་གི་བདག་ཉིད་སྐྱེས། །ཧཱུཾ་དང་རྡོ་
རྗེ་བྱུང་དཔའ་བོ། །ཧེ་རུ་ཀ་ནི་བདག་ཉིད་ཆེ། །སྐུ་མདོག་སྔོན་པོ་ཕྱག་བཞི་པ། །གཙོ་བོ་ཆེན་པོ་ཞལ་གཅིག་པ། །གཡས་ན་གྲི་གུག་ཐོད་པ་སྟེ། །གཡོན་ན་ཁ་ཊྭཱཾ་རྡོ་རྗེའོ། །སྐུ་ལ་

82-1-19a

༄༅། །མི་ཡི་རུས་པས་བརྒྱན། །ཀླུ་རྣམས་སྐྲག་པར་བྱེད་པ་པོ། །སྐྱིལ་ཀྲུང་ཕྱེད་པའི་གར་གྱིས་བཞུགས། །གཅེར་བུ་འཇིགས་བྱེད་རང་བཞིན་ཏེ། །ཞལ་གྱི་
མཆེ་བ་ཅུང་ཟད་གཙིགས། །དབུ་སྐྲ་སེར་ཞིང་གྱེན་དུ་འབར། །ཐོད་པས་སྤྱི་བོ་བརྒྱན་བྱས་པ། །ས་འོག་བདུན་ནི་འཁྲུག་པར་བྱེད། །དཔའ་བོ་དེ་ལྟར་བསམ་པར་བྱ། །ཕྱིས་
ནི་ཕྱོགས་ཀྱི་འདབ་མ་ལ། །ཨོཾ་དང་ཧཱུཾ་དང་ཁཾ་དང་སྭ། །ཡི་གེ་ཡོངས་སུ་གྱུར་པ་ལས། །རྣལ་འབྱོར་མ་ནི་རྣམ་པ་བཞི། །སྣ་ཚོགས་སྡེ་མ་འདོད་ཅན་མ། །ས་འོག་གནས་མ་
རབ་བཟང་མ། །ལྷ་མོ་དེ་དག་མདོག་སྔོན་མོ། །གྲགས་ཆེན་ཞལ་གཅིག་ཕྱག་བཞི་མ། །ཉི་མའི་དཀྱིལ་འཁོར་རྣམ་པར་བཞུགས། །གཡོན་བརྐྱང་པ་ཡིས་ཞབས་ཀྱིས་བཞུགས།།
གཡས་ན་གྲི་གུག་ཐོད་པ་འཛིན། །གཡོན་ན་ཁ་ཊྭཱཾ་ཅང་ཏེའུ། །རུས་རྒྱན་ལྷ་མོ་ཀུན་འཇིགས་མ། །ཞལ་གྱི་མཆེ་བ་ཅུང་ཟད་གཙིགས། །སྟག་གི་པགས་པའི་ན་བཟའ་མནབས། །
སྐྲ་ནི་སེར་པོ་གྱེན་དུ་འབར། །ཐོད་པའི་ཕྲེང་བས་སྤྱི་བོ་བརྒྱན། །དེ་རྣམས་མགོ་རྒྱུས་ཕྲེང་བ་ཅན། །ལྷ་མོའི་འོད་ཟེར་སྤྲོས་གྱུར་པས། །ཀླུ་རྣམས་སྐྲག་པར་མཛད་མ་མོ། །ཕྱོགས་
ཀྱི་འདབ་བཞུགས་ཆེར་བཞད་མའོ། །བློ་ལྡན་མཚམས་ཀྱི་འདབ་བཟང་ལ། །ཉི་མ་བཞི་ལ་ཧཱུཾ་ཡིག་བཞི། །ཧཱུཾ་ཡིག་སོ་སོར་གྱུར་པ་ལས། །ཆང་འཚོང་མ་དང་འབྱུང་པོར། །

82-1-19b

བཞིན་བཟང་ནམ་མཁར་འགྲོ་མ་སྟེ། །མཚམས་ཀྱི་འདབ་མར་གནས་ལྷ་མོ། །ཁ་དོག་སེར་མོ་གྲགས་ཆེན་མོ། །ཐམས་ཅད་ན་བཟའ་སེར་པོ་མནབས། །གཡས་བརྐྱང་པ་ཡི་ཞབས་
ཀྱིས་གནས། །ཞལ་གཅིག་མ་ལ་ཕྱག་བཞི་མ། །ཀླུ་བརྒྱད་རྒྱན་བྱས་ལྷ་མོ་ནི། །གཡས་ན་གྲི་གུག་ཅང་ཏེའུ་འཛིན། །གཡེན་ན་ཁ་ཊྭཱཾ་ཐོད་པའོ། །སྐུ་ལས་འོད་ཟེར་སེར་པོ་འཕྲོ། །ཤིན་
ཏུ་སྒེག་པའི་ཉམས་དང་ལྡན། །ཅུང་ཟད་མཆེ་བ་གཙིགས་པའི་ཞལ། །ཐམས་ཅད་གར་བྱེད་སྐྲ་སེར་མ། །ཀླུ་རྣམས་སྐྲག་པ་སྐྱེད་བྱེད་མ། །མཚམས་གྱི་ཆ་རུ་རྣམ་པར་གནས། །
དེ་ནས་བསམ་པར་བྱ་བ་ནི། །སློབ་དཔོན་ཧེ་རུ་ཀས་རང་གི་ལུས་ལས་སྐྱེས་པའི་འོད་ཀྱིས་ཕྱོགས་བཅུར་བཞུགས་པའི་དེ་བཞིན་གཤེགས་པ་རྣམས་ལ་ཡང་དག་པར་རེག་པར་
བྱས་ནས་སླར་ལོག་སྟེ་དེ་བཞིན་གཤེགས་པ་རྣམས་ལ་ཡང་དག་པར་རེག་པའི་འོད་ཟེར་ལས་ལྷ་མོའི་ཚོགས་ཡང་དག་པར་སྤྲོས་པས་ཧེ་རུ་ཀ་དང༌། རྣལ་འབྱོར་བརྒྱད་ལྷན་ཅིག་
ཏུ་བཀྲུས་སོ། །བཀྲུས་པ་ཙམ་གྱིས་དེ་བཞིན་གཤེགས་པ་རྣམས་ཅོད་པན་དུ་གྱུར་ཏོ། །དཀྱིལ་འཁོར་རྫོགས་པར་མཐོང་ནས་ནི། །སློབ་དཔོན་བདག་ཉིད་ཆེན་པོ་ཡིས། །ཕྱིས་ནི་
གཏོར་མ་བཏང་བར་བྱ། །ཁྱད་པར་དུ་ནི་འོ་མའོ། །སངས་རྒྱས་ཐོད་པའི་སྦྱོར་ལྡན་པའི། །ཤེས་རབ་ཅན་གྱིས་ཆང་བཏུང་ཞིང༌། །མར་མེ་བཞི་ནི་དབུལ་བར་བྱ། །འབྲས་བུ་

82-1-20a

༄༅། །བཞི་ཡང་དབུལ་བྱ་ཞིང༌། །དེ་ནས་སློབ་མ་བློ་ཆེན་གྱིས། །རས་ཟུང་གསུམ་ནི་དབུལ་བར་བྱ། །དེར་ནི་གདན་ཡང་བསྟབ་པར་བྱ། །སློབ་དཔོན་བདག་
ཉིད་ཆེན་པོ་ཡིས། །དེ་རུ་རྣལ་འབྱོར་མ་མཆོད་དོ། །བློ་གྲོས་ཆེན་པོ་ཐུགས་དགྱེས་པས། །སྣ་ཚོགས་ཟས་དང་སྣ་ཚོགས་སྐོམ། །དཔའ་བོ་རྣལ་འབྱོར་མ་ཚིམ་བྱ། །མགུ་བར་སེམས་
པའི་ཡིད་ཀྱིས་ནི། །འཁོར་ལོ་ཁྱད་པར་ཆེ་བྱ་སྟེ། །ཕྱིས་ནི་སློབ་དཔོན་བརྩེ་ཆེན་བདག །ཕྱི་རོལ་ས་རུ་བྱུང་ནས་ནི། །བདེ་བ་ཡི་ནི་གདན་བཞུགས་ཏེ། །སློབ་མས་མཎྜལ་གསུམ་
བྱས་ལ། །བླ་མ་མེ་ཏོག་སྣ་ཚོགས་མཆོད། །ཞབས་ལ་སྦྱི་གཏུགས་འདི་སྐད་གསོལ། །སྟོན་པ་བཅོམ་ལྡན་བླ་མ་ཀྱེ། །སེམས་ཅན་དོན་ལ་གཅིག་བརྩོན་པ། །ནམ་མཁའ་
ལྡིང་བཟང་སྦྱོར་བ་དང༌། །ཤ་རི་ཀ་ཡི་སྦྱོར་བ་འཚལ། །དུས་སུ་ཟིན་པ་བཟློག་པ་ཡི། །སེམས་ཅན་དོན་ནི་བཟང་པོ་འཚལ། །སངས་རྒྱས་ཐོད་པའི་རྣལ་འབྱོར་པ། །སྟོན་པ་
ཆེན་པོས་དེ་དག་གསུངས། །བདག་གི་ཐེ་ཚོམ་བཟློག་པ་དང༌། །སེམས་ཅན་དོན་ནི་མཐར་ཐུག་བགྱི། །བརྟན་པ་དང་ནི་རྒྱུ་བ་དང༌། །ཡན་ལག་སྐྱེས་དང་བཅོས་མ་ཡི། །དུག་
རྣམས་དུག་མེད་པར་བགྱི་ཞིང༌། །སེམས་ཅན་ཐམས་ཅད་འཚོ་བགྱི་བ། །བླ་མ་ཆེན་པོ་དེ་དག་གསུངས། །དེ་ནས་སློབ་དཔོན་བརྩེ་བ་ཡིས། །བྱིན་གྱིས་བརླབས་པའི་ཐུགས་

82-1-20b

ཀྱིས་ནི། །ཁྲག་འཐུང་གོ་འཕང་གནས་པ་ཡི། །སློབ་མ་ལ་ནི་སོ་ཤིང་སྦྱིན། །སོ་ཤིང་སྔགས་ནི་སྦྱིན་པར་བྱ། །ཨོཾ་ཧཱུཾ་ཧེ་བྷ་ག་བ་ཏི་མུ་ཁཾ་པ་རི་ཤུདྡྷཾ་ཀུ་རུ་སྭཱ་ཧཱ། ལན་བདུན་མངོན་པར་
སྔགས་བྱས་ལ། །སོ་བྲུད་ནས་ནི་ཁ་བཤལ་ཏེ། །སློབ་མ་ལྷག་པར་གནས་པར་བྱ། །རང་གི་ལག་པ་བྱུག་བྱ་ཞིང༌། །མེ་ཏོག་གིས་ཀྱང་བཀྲི་པར་བྱ། །མགྲིན་པ་ལག་པར་ཟླ་བ་བསམ།།
ཟླ་བའི་ཟེར་གྱི་ཕྱོགས་བཅུ་ཡི། །སངས་རྒྱས་སྤྱན་དྲངས་གདོན་མི་ཟ། །སངས་རྒྱས་ཚོགས་ཀུན་ཟླ་བར་བལྟ། །གྲགས་ཆེན་ཐམས་ཅད་རབ་ཞུགས་ཤིང༌། །ཟླ་བ་ཞུ་བར་གདོན་མི་ཟ། །སློབ་
དཔོན་བསྒོམས་པའི་ནུས་པ་ཡིས། །སློབ་མའི་མགོ་རུ་ལག་བཞག་སྟེ། །ལྷག་པར་གནས་པའི་གསང་སྔགས་བཟླས། །ཨོཾ་སརྦ་བུདྡྷ་ཨ་ཏྲ་ཨ་མུ་ཀ་སྱ་ཀཱ་ཡ་མ་དྷིཥྛཱ་ན། ཡནྟུ་མ་ཙ་ལ་མ་
ཙ་ལ་ཏིཥྛ་ཏིཥྛ་ཧ་ར་ཧ་ར། བི་དྷ་ར་བི་དྷ་ར། དྷ་ར་དྷ་ར། ཏྲ་པ་ཏྲ་པ། བྷོ་བྷ་ག་བཱཾ་ཏ་སརྦ་བུདྡྷ་ཀ་པཱ་ལི་བཛྲ་སྱ་ཀ་ཏཾ་མ་ལ་ཡ་ཤཱི་གྷྲཾ་ཀུ་རུ་ཀུ་རུ་ཧཱུཾ་ཧཱུཾ་ཧ་ཧ། སྔགས་འདི་ལན་བདུན་དུ་
བཟླས་པས་ལྷག་པར་གནས་པར་བྱའོ། །སངས་རྒྱས་དེ་དག་ཐམས་ཅད་ཀྱིས་དེའི་ལུས་ལ་ཡང་དག་པར་བྱིན་གྱིས་རློབ་པར་འགྱུར་རོ། །ལྷག་པར་གནས་པ་ཙམ་གྱིས་རྫུ་འཕྲུལ་
ཆེན་པོའི་ཀླུ་རྣམས་སྐྲག་ཅིང་དུག་གི་བུམ་པའང་འདོར་རོ། །ནོར་རྒྱས་ལ་སོགས་པའི་ཀླུ་སྟོབས་པོ་ཆེ་རྣམས་དཔྱོད་པར་འགྱུར་རོ། །ཨེ་མའོ་སངས་རྒྱས་ཀྱིས་གསུངས་པའི། །ལྷག་

82-1-21a

༄༅། །པར་གནས་པ་ཙམ་གྱིས་ནི། །འདི་ལྟའི་སྡུག་བསྔལ་ཐོབ་འགྱུར་ན། །མཁའ་ལྡིང་རྟོག་པའི་སེམས་ཅན་གྱིས། །བདག་ནི་ཇི་ལྟར་འགྲོ་བར་འགྱུར། །དེ་
མ་ཐག་ཏུ་སློབ་དཔོན་གྱིས། །དཀྱིལ་འཁོར་ནང་དུ་མེ་ཏོག་ནི། །རྣམ་པ་སྣ་ཚོགས་དབུལ་བར་བྱ། །སྣ་ཚོགས་སྤོས་དང་ལྷ་བཤོས་དབུལ། །དུང་ཆོས་ཟངས་ཆོས་སྣོད་དག་ནི།།
མཉྫིའི་སྟེང་དུ་གཞག་པར་བྱ། །མཆོད་ཡོན་གྱི་ནི་དོན་ཆེད་དུ། །བུམ་པ་རྣམས་ལ་ལྷག་གནས་བྱ། །ཁྲག་འཐུང་གོ་འཕང་གནས་པ་ཡིས། །རྣལ་འབྱོར་མ་བརྒྱད་བསྐོར་བ་
ཡི༑ ༑ཁྲག་འཐུང་རྣམ་པ་སྤྱན་དྲངས་ཏེ། །དཀྱིལ་འཁོར་ཇི་བཞིན་ཡང་དག་ལྡན། །མདོག་དང་མཚན་མར་ལྡན་པ་ཡི། །དེ་བཞིན་གཤེགས་རྣམས་ས་བོན་གྱི། །འོད་ཟེར་
གྱི་ནི་རྣམ་པར་བསམ། །བདག་ཉིད་ཆེན་པོ་གྲགས་ཆེན་པོ། །བུམ་པ་རུ་ནི་ཞུགས་ཙམ་གྱིས། །དམ་ཚིག་དཀྱིལ་འཁོར་ཞུ་བར་གྱུར། །རྣལ་འབྱོར་ལྡན་པའི་སེམས་དང་
ནི༑ ༑སློབ་དཔོན་གྱིས་ནི་འདི་ལྟར་བལྟ། །དེ་ནས་ཟངས་མའི་སྣོད་དུ་ཆུ། །བླུགས་ཤིང་དུང་ཕོར་ཆུས་བཀང་སྟེ། །མཉྫིའི་སྟེང་དུ་བཞག་པར་བྱའོ། །ཡང་ཕྱིར་བྱུང་ནས་
སློབ་མའི་དོན་དུ་བདག་ཉིད་ཀྱིས་རས་ཀྱིས་མིག་དགབ་པར་བྱའོ། །རས་གསུམ་གོན་པར་གྱུར་པའི་སློབ་མ་ཕྱིས་དཀྱིལ་འཁོར་གྱི་སྒོར་བཞག་ལ་ཆུས་གཏོར་ཏེ་སྔགས་

82-1-21b

བཟླའོ། །ཨ་བྷི་ཥིཉྩནྟུ་མཱཾ་སརྦ་ཡོ་གི་ནི་མ་ཀུ་ཊ་ཨ་དྷི་ཏིཥྛ་ཡཾ་ཏུ་ཨ་ཙིནྟུ་ཧཱུཾ་སྭཱཧཱ། ཅོད་པན་བྱིན་གྱིས་བརླབ་པའི་སྔགས་སོ། །དེ་ནས་སློབ་དཔོན་གྱིས། ཀྱེ། ཁྱོད་སུ་ཞེས་སྨྲའོ། །སློབ་
མས༑ བདག་ནི་རྒྱལ་བའི་སྲས་ཞེས་སྨྲའོ། །དེའི་རྗེས་སུ་དཀྱིལ་འཁོར་གྱི་དབུས་སུ་མེ་ཏོག་ལན་གསུམ་དུ་གཏོར་ལ། མིག་རས་བསལ་ཏེ། དཀྱིལ་འཁོར་མཆོད་པར་བྱའོ། །ཨོཾ་
ཧེ་རུ་ཀ་བཛྲ་པུཥྤ་ཡཾ་པྲ་ཏཱིཙྪ་ཧཱུཾ། དབུས་སུའོ། །ཨོཾ་ཙི་ཏྲ་སེ་ནཱ་པུཥྤ་ཡཾ་པྲ་ཏཱིཙྪ་ཧཱུཾ། ཤར་དུའོ། ཨོཾ་ཀཱ་མི་ནཱི་པུཥྤ་ཡཾ་པྲ་ཏཱིཙྪ་ཧཱུཾ། ལྷོ་ཡིའོ། །ཨོཾ་པཱ་ཏཱ་ལ་བཱ་སི་ནི་པུཥྤ་ཡཾ་པྲ་ཏཱིཙྪ་ཧཱུཾ།
ནུབ་ཏུའོ། །ཨོཾ་སུ་བྷ་དྲེ་པུཥྤ་ཡཾ་པྲ་ཏཱིཙྪ་ཧཱུཾ། བྱང་དུའོ། །ཨོཾ་ཤོཾ་ཌི་ནི་པུཥྤ་ཡཾ་པྲ་ཏཱིཙྪ་ཧཱུཾ། མེར་རོ། །ཨོཾ་བུདྡྷ་རྣཾ་པུཥྤ་ཡཾ་པྲ་ཏཱིཙྪ་ཧཱུཾ། བདེན་བྲལ་དུའོ། །ཨོཾ་ཙ་ཏུར་བྷ་དྲ་པུཥྤ་ཡཾ་
པྲ་ཏཱིཙྪ་ཧཱུཾ། རླུང་དུའོ། །ཨོཾ་ཨཱ་ཀཱ་ཤ་བཱ་སེ་ནི་པུཥྤ་ཡཾ་པྲ་ཏཱིཙྪ་ཧཱུཾ། དབང་ལྡན་དུའོ། །དེ་ནས་དཀྱིལ་འཁོར་གྱི་ལྷའི་སྐུ་མདོག་ཇི་ལྟ་བ་དང༌། མཚན་མ་ལ་སོགས་པ་དེ་བཞིན་དུ་
སློབ་མ་ལ་བསྟན་པར་བྱའོ། །ཡང་དུང་ཕོར་བླངས་ཏེ་ཆུ་བཏུང་བར་བྱའོ། །དེ་འཐུངས་པ་ཙམ་གྱིས་ཀླུ་ཐམས་ཅད་སྐྲག་ཅིང་སྐྱོབས། དུག་སྐྱུག་པར་འགྱུར་རོ། །བརྟན་པ་དང༌།
གཡོ་བའི་དུག་གང་ཡིན་པ་དང༌། གཞན་ཡང་སྦྱར་བ་དང༌། ཉེ་བར་སྦྱར་བའི་དུག་གང་ཡིན་པ་དང༌། མདའ་དུག་དང༌། བྱུག་པའི་དུག་དང༌། དགྲ་རྣམས་ཀྱིས་གང་སྦྱར་བ་

82-1-22a

༄༅། །དང༌། བུད་མེད་རྣམས་ཀྱིས་གང་སྦྱར་བའི་དུག་དེ་རྣམས་ཉེ་བར་འཕོ་བར་འགྱུར་རོ། །གལ་ཏེ་ཀླུ་ཡིས་ཟིན་པ་ཡང༌། །དེ་རུ་དེ་ནི་ངེས་པར་འགྲོ། །གཞན་
ཡང་སྦྲུལ་གྱི་དུག་ཀྱང་རུང༌། །ཆུ་ནི་འཐུངས་པ་ཙམ་གྱིས་ཀྱང༌། །དེ་དག་ཐམས་ཅད་འཆི་བར་འགྱུར། །དེ་ཡི་ཕྱིར་ན་དུང་གི་ཆུ། །འདི་རུ་བཏུང་བར་ཐེ་ཚོམ་མེད། །དེ་ནས་སློབ་
མ་དྲི་བར་བྱ། །འདིར་ནི་ཤ་ལི་ཀར་བྱེད་ཅིང༌། །མཁའ་ལྡིང་ཤེས་པའི་སློབ་དཔོན་འགྱུར། །བསམ་པ་རྣམ་པར་དག་ཤེས་ནས། །ཕྱིས་ནི་བཀས་གནང་སྦྱིན་པར་བྱ། །སྟོང་
ངམ་བརྒྱ་རུ་གསོལ་བ་གདབ། །དེ་ནས་སྔགས་ཀྱི་མན་དག་སྦྱིན། །ཇི་སྲིད་སྦྲུལ་གྱིས་ཟིན་དུས་དང༌། །ཇི་སྲིད་མཁའ་ལྡིང་རིགས་ཡོད་པར། །དེ་སྲིད་དེ་དང་དེ་ལས་ཀྱང༌། །
ཇི་སྲིད་དུས་སུ་ཟིན་མེད་པར། །སངས་རྒྱས་ཐོད་པའི་རྣལ་འབྱོར་པས། །དེ་སྲིད་འབད་རྩོལ་བྱ་བ་མིན། །དུས་ཟིན་འཆི་བའང་ཤེས་བྱ་སྟེ། །ནམ་མཁའ་ལྡིང་གི་བྱ་བ་བྱ། །དུས་སུ་
ཟིན་ནོ་ཞེས་སྨྲ་བ། །དེ་སྲིད་རྣལ་འབྱོར་ཆེ་འདི་ཞེས། །དེ་རུ་ལས་ནི་བརྩམ་པར་བྱ། །བདག་ཉིད་ཧེ་རུ་ཀར་གྱུར་ཅིང༌། །རྣལ་འབྱོར་མ་བརྒྱད་ཡང་དག་ལྡན། །བློ་ལྡན་སྔོན་
གསུངས་གསང་སྔགས་ཀྱིས། །ཕྱིས་ནི་གཏོར་མ་སྦྱིན་པར་བྱ། །དེ་རྗེས་དཀྱིལ་འཁོར་བྱས་ནས་ནི། །སྔོན་དུ་གསུངས་པའི་གསང་སྔགས་ཀྱིས། །གནས་དགུ་རུ་ནི་མཆོད་

82-1-22b

པར་བྱ། །མཁས་པ་ཡིས་ནི་མཆོད་བྱས་རྗེས། །མཉན་པར་གཞག་པས་ལས་རྣམས་བརྩམ། །གང་དུ་རྫུ་འཕྲུལ་ཆེ་ཀླུ་ཡོད། །དེ་རུ་སེམས་བཟང་འོད་ཟེར་སྤྲོ། །ཀླུ་རྣམས་ཀྱི་ནི་
སྙིང་བསྐམས་པ། །ཅི་ཞིག་བགྱི་འོ་ཞེས་ནི་སྨྲ། །གསུངས་པ། ལྷ་མོ་སྣ་ཚོགས་སྡེ་མ་ཡིས། །སངས་རྒྱས་ཐོད་པར་སྔོན་དུ་གསུངས། །ཀྱེ་ཀྱེ་གྲགས་པ་ཆེ་བའི་ཀླུ། །སོང་སྟེ་འདི་དུས་
ཟིན་གྱུར་པའི། །དུས་ཟིན་འཛིན་པ་བཟུང་བ་མེད། །དུག་མེད་སྦྲུལ་ཡང་མེད་པའོ། །གང་ཕྱིར་དོགས་པས་རྨོངས་གྱུར་པ། །དེ་ཕྱིར་སྐྱེ་བོ་རྣམས་འཆིར་འགྱུར། །དེ་ནས་འོད་ཟེར་སླར་
ལོག་སྟེ། །སྙིང་ག་རུ་ནི་ཐིམ་པར་འགྱུར། །ཡང་ན་སེམས་ནི་མཉམ་གཞག་པའི། །སློབ་དཔོན་གྱིས་ནི་ངོ་མཚར་བསྟན། །དེ་ནས་ས་ལ་མ་ལྷུང་བའི་ལྕི་བ་བླངས་ཏེ་འདབ་ཆགས་རི་
སྐེགས་གཉིས་བྱ་ཞིང་སྣོད་དཀར་པོ་བྱས་ཏེ། རོ་བསྲེགས་པའི་སོལ་བ་ལ་གཞག་པར་བྱའོ། །རོ་བསྲེགས་པའི་སོལ་བ་ལ་སྣག་ཚ་བྱས་ཏེ། སེམས་ཅན་གྱི་དོན་རིག་པས་དབེན་པར་
སྔགས་བྲི་བར་བྱའོ། །ཨོཾ་བུདྡྷ་ཀ་པཱ་ལི་ནི་ཧྲི་ཏད་ཋ་བ་ཡ་བྷོ་ཤ་ལི་ཀ་ན་ཨ་ན་ཡ་ནཱ་བུདྡྷ་ཀ་པཱ་ལ་བཛྲ་སྱ་ཨཱ་ཛྙཱ་མ་ལཾ་གྷ་ཡ་ཧཱུཾ་ཧཱུཾ་ས་རཾ་ཏུ་སརྦ་ད་ཌཱི་ཀ་ཕ་ཏི་ཀ་ཙེ་ཏེ། མཾ་དྷ་གྷི་དི་སརྦ་ཛི་ཨི་
ན་སུ་ནཾ་ཏི་པ་ཡ་ག་རེ་རེ་ཀར་ཀོ་ཊ་ཀ་པྲ་བྷི་ཏ་ཡ་ནཱ་ག་རཱ་ཛ་ན་སྤུ་ཏཾ་ཏི་མུརྡ་ན་རེ་རེ་ས་སྤྱ་ཨ་བ་ས་སྤྱེ་མ་ཙ་ལ་ཧ་མ་བུ་ལ་ཧ་ཛ་ཨི་ཙ་ལ་ཧ་བུ་ལ་ཧ་རེ་རེ་བྷ་རུ་ཀྲི་པྲ་བྷཱི་ཏ་ཡ་ནཱ་ག་རཱ་ཛ་ན་ཨུ་ཧ་པུ་ཊ་ཊ་མུ་

82-1-23a

༄༅། །དྷི་པྲ་ན་ཛ་ཨི། ཞེས་པ་ནི་ཤ་ལི་ཀའི་སྙིང་པོའི་སྔགས་སོ། །དེ་ནས་བློ་ཆེན་རྣལ་འབྱོར་པས། །སེམས་ནི་ཤིན་ཏུ་མཉམ་བཞག་པས། །ཡོངས་རྫོགས་ཤ་ལི་ཀ་བྱས་ལ༑ །ཕ་
དང་མོ་རུ་བརྟག་པར་བྱ། །སྣག་ཚ་ཡིས་ནི་བྲི་བར་བྱ། །མིག་གི་སྔོན་དུ་མི་བཞག་ཅིང༌། །ཤ་ལི་ཀ་བཟང་པོ་ས་ཕྱོགས་བལྟ། །དེ་ནས་ལྕུག་མ་སྔགས་ཀྱིས་བསྔགས། །ཨོཾ་ཧཾ་ཧ་ལ་
ཁྱབ་འཇུག་གི་ས་བོན་ནོ། །ཨོཾ་བཾ་ཚངས་པའི་ས་བོན་ནོ། །ཨོཾ་སཾ་ཞེས་བྱ་བ་ནི་ཞི་བྱེད་ཀྱི་ས་བོན་ནོ། །ཨོཾ་ཧ་ཧ་ཧ་ཧ་ཧ་ཧ་ཧཾ་སྭཱཧཱ། མངག་པའི་སྔགས་སོ། །འདི་ལྟ་བུ་ཡི་སྔགས་ཀྱི་མཆོག །
སྟོང་གསུམ་ན་ཡང་རྙེད་པར་དཀའ། །ལན་བདུན་སྔགས་པ་ཙམ་གྱིས་ནི། །འགྲོ་བར་འདིར་ནི་ཐེ་ཚོམ་མེད། །ཀླུ་རྣམས་སྐྲག་པར་བྱེད་པ་ཡི། །མཁའ་ལྡིང་ཉམས་དགའ་སོང་ནས་
ནི༑ ༑ཀླུ་ཡི་གནས་སུ་ཞུགས་དེའི་ཚེ། །མཁའ་ལྡིང་བྱེ་བའི་སྟོབས་དང་ལྡན། །རིངས་ནས་ཀྱང་ནི་གཤོག་རླུང་གིས། །སྟོབས་པོ་ཆེ་ཡི་ཀླུ་རྣམས་སྐྲག །མཐོ་རིས་མི་ཡུལ་ས་འོག་
དང་༑ ༑གང་ཡང་གཞན་ན་གནས་པ་དང༌། །གཞན་ཡང་རུང་སྟེ་དེ་ཐམས་ཅད། །སྐྲག་ནས་ཅི་བགྱི་ཞེས་ནི་སྨྲ། །ཀླུ་གང་གིས་ཟིན་པ་དེ་གལ་ཏེ་ཡང་ཤི་ན། བདག་ཉིད་ཆེན་པོ་
ཤ་ལི་ཀ་མཐོང་མ་ཐག་ལོང་བར་འགྱུར་རོ། །ཀླུ་དང༌། སྦྲུལ་དེ་དག་གིས་ཤ་ལི་ཀ་ལ་འདི་སྐད་ཅེས་གསོལ་ཏོ། །ཀྱེ་ཤ་ལི་ཀ། གཞན་དུ་གསུང་བར་མ་མཛད་ཅིག །དེ་ལྟར་ཐོས་

82-1-23b

ནས་ཤ་ལི་ཀ་མགུ་བའི་སེམས་ཀྱིས་དུག་གིས་ཟིན་པའི་མདུན་དུ་སྦྲུལ་ལོང་བ་ཁྱེར་ཏེ་འཇོག་གོ། །དེ་ནས་སློབ་དཔོན་གྱིས་བལྟས་ཏེ། སའི་གོང་བུ་བླངས་ལ་ཤ་ལི་ཀ་མངགས་པའི་
སྔགས་ཀྱིས་སྦྲུལ་ལོང་བ་ལ་བསྣུན་ནོ། །སྐད་ཅིག་དེ་ཉིད་ལ་དེའི་མིག་འབྱེ་བར་འདིར་སོམ་ཉི་མེད་དོ། །དུག་གིས་ཟིན་པ་འགྱེལ་ཏེ་ཤི་བ་སྦྲུལ་གྱིས་མཐོང་ནས་དེའི་ལུས་ལ་
འགྲོ་བ་དང་འོང་བར་བྱེད་པས་དུས་སུ་ཟིན་པ་དུག་མེད་པར་འགྱུར་ཞིང༌། དགའ་བའི་སེམས་ཀྱིས་ལྡང་ངོ༌། །ཟིན་པ་ལངས་པ་ཙམ་ཉིད་ན་ཤ་ལི་ཀས་སྦྲུལ་བཟུང་སྟེ་མི་སྣང་བར་
འགྱུར་རོ། །སྐད་ཅིག་མ་དེ་ཉིད་ལ་སློབ་དཔོན་གྱིས་སྟོང་པ་ཉིད་ཀྱི་ཡེ་ཤེས་བསྒོམ་པར་བྱའོ། །སྟོང་པ་དྲི་མེད་ཀུན་རང་བཞིན། །ཆོས་རྣམས་སྟོང་པའི་རང་བཞིན་ཀྱེ། །གང་གིས་
འཛིན་ཅིང་གང་ཞིག་འཛིན། །མཐའ་དག་སྒྱུ་མའི་རང་བཞིན་ཀྱེ། །དངོས་པོ་མ་ལུས་པ་མཐའ་དག་དང༌། དུག་ཀྱང་སྟོང་པ་ཉིད་དུ་སངས་རྒྱས་ཐོད་པའི་རྒྱུད་ལས་གསུངས་ཏེ།
ཞག་ཉི་ཤུ་རྩ་གཅིག་གི་མཐར་ཐུག་པར་ཇི་སྲིད་དུ་ལུས་མ་ཞིག་པ་དེ་སྲིད་དུ་སློབ་དཔོན་གྱིས་ཡང་དག་པར་བརྩམ་པར་བྱ། དེ་ལྟར་སློབ་མལ་རྗེས་སུ་གནང་བར་བྱིན་
ནས་ཕྱིས་ལུང་བསྟན་པར་བྱའོ། །དེས་ལན་བརྒྱའམ། སྟོང་དུ་གསོལ་བ་བཏབ་ནས། དུག་འཇོམས་པའི་སྔགས་བསྟན་པར་བྱའོ། །ཨོཾ་བུདྡྷ་ཀ་པཱ་ལི་ནི་ཨཱཿཧཱུཾ། དུག་བཟའ་

82-1-24a

༄༅། །བའི་སྔགས་སོ། །དེ་ནས་གཞན་ཡང་དོན་དུ་གཉེར་བའི་སེམས་ཅན་དེ་རྣམས་ཐམས་ཅད་ལ་དཀྱིལ་འཁོར་བསྟན་ཏེ། དུང་ཕོར་གྱི་ཆུ་འཐུངས་པ་དེས་ནི་དུག་
མེད་པར་འགྱུར་ཏེ། སྦྲུལ་གྱིས་མི་འཛིན་ནོ། །གལ་ཏེ་འཛིན་ན་དེའི་ཚེ་ཀླུ་འཆི་བར་འདིར་ཐེ་ཚོམ་མེད་དོ། །དེ་ལྟར་སློབ་མ་ཤ་ལི་ཀའི་སྦྱོར་བ་ལ་མངོན་པར་བརྩོན་པ་ལ་བཀས་
གནང་བ་བྱིན་ཏེ། གྲོང་གང་དུ་གནས་པ་དེར་དུག་གིས་འཛིན་པ་མེད་དོ། །གལ་ཏེ་ཡོད་ན་དེའི་ཚེ་ཀླུ་འཆི་བར་འགྱུར་རོ། །དེ་ལྟར་ཐོས་ནས་སློབ་མ་རྡོ་རྗེའི་སྦྱོར་བ་དང་ལྡན་པའི་
སེམས་ཀྱིས་གང་ཅིའང་རུང་བའི་ཡོན་དེར་དབུལ་བར་བྱའོ། །དེ་ནས་ཕྱི་རོལ་གྱི་སར་བྱུང་སྟེ། གཏོར་མ་བཏང་བར་བྱའོ། །དེ་ནས་སློབ་དཔོན་གྱིས་དཀྱིལ་འཁོར་གྱི་སྔགས་
ཀྱིས་གཤེགས་སུ་གསོལ་ཏེ། ཨོཾ་བུདྡྷ་ཀ་པཱ་ལི་ནི་ཧྲཱིཿཨུ་ཏིཥྛ་གཙྪ་ཧཱུཾ། གཙྪ་ཧཱུཾ་ཕཊ། དཀྱིལ་འཁོར་གཤེགས་སུ་གསོལ་བའི་སྔགས་སོ། །དེ་ནས་ཡང་དག་བཤད་
པར་བྱ། །ཆུ་ཡིས་སྦྱོར་བ་བླ་མེད་པ། །གང་གིས་སྦྱིན་པ་ཙམ་གྱིས་ནི། །དུག་གིས་ཟིན་པ་འཚོ་བར་འགྱུར། །ཉི་མ་བདུན་དུ་འཆི་བ་དང༌། །གཞན་ཡང་དུག་གིས་ཉམས་
པ་རྣམས། །ཆུ་ནི་བྱིན་པ་ཙམ་གྱིས་ནི། །འདི་རུ་འཚོ་བར་ཐེ་ཚོམ་མེད། །སྔགས་འདིས་དཀྱིལ་འཁོར་བྱས་ནས་ནི། །གནས་དགུ་རྣམས་སུ་མཆོད་པར་བྱ། །དུང་ཕོར་ཆུ་

82-1-24b

ཡིས་བཀང་བྱས་པ། །དཀྱིལ་འཁོར་དབུས་སུ་གཞག་པར་བྱ། །དེ་ནས་བརྩེ་བ་ཆེན་པོ་ཡི། །བདག་ཉིད་རྣལ་འབྱོར་པ་ཡིས་ནི། །རང་གི་ལག་པ་གཡོན་པ་ལ། །ཟླ་བ་ཡི་ནི་
ཁྱད་པར་བསམ། །བཅུ་དྲུག་ཆ་ལས་ཡོངས་རྫོགས་པའི། །དྲི་མེད་དགེ་བའི་ལུས་ཅན་ཏེ། །དེའི་དབུས་ས་བོན་མི་ཤིགས་དགེ །ཁ་དོག་དཀར་པོའི་ལུས་ཅན་ནོ། །ལག་དེས་
སྣོད་ཀྱི་ཁ་བཅད་དེ། །དེ་ནས་གསང་སྔགས་བཟླ་བར་བྱ། །ཨོཾ་སརྦ་བི་ཥ་ཧ་ར་ཧ་ར་ཧཱུཾ་ཧཱུཾ་ཕཊ་ཕཊ་སྭཱཧཱ། སྔགས་འདིས་ལན་བདུན་གྱི་བར་དུ་གནས་མངོན་པར་བསྔགས་
ཏེ༑ མི་ཤིགས་པ་དང་ལྷན་ཅིག་ཟླ་བ་ཞུ་བར་གྱུར་ནས་ཆུའི་ནང་དུ་ཐིམ་སྟེ་ཆུ་དང༌། ཟླ་བ་གཅིག་ཏུ་འདྲེས་པས་ཤིན་ཏུ་དཀར་པོར་འགྱུར་རོ། །གལ་ཏེ་དུག་གིས་ཟིན་པ་མ་ཤི་ན་དེའི་
ཚེ་ཆུ་བླུད་དོ། །ཡང་ན་ཤི་བ་ཡིན་ན་མགོ་ནས་རྐང་པའི་མཐར་ཐུག་པར་ལན་གསུམ་དུ་ཆུ་རྒྱུན་མི་འཆད་པར་བླུགས་ན་ལངས་པར་འདིར་ཐེ་ཚོམ་མེད་དོ། །དེ་ནས་ཆུ་བླུད་ན་
རྣལ་མར་འགྱུར་རོ། །སངས་རྒྱས་ཐོད་པའི་རྒྱུད་རྣལ་འབྱོར་མའི་གོང་ན་མེད་པ་གསང་བའི་ཡང་ཤིན་ཏུ་གསང་བ་ཞེས་བྱ་བ་ལས། ཤ་ལི་ཀའི་སྦྱོར་བ་དང༌། ཆུའི་སྦྱོར་
བའི་ལེའུ་སྟེ་བཞི་པའོ།།    །།དེ་ནས་ཡང་དག་རབ་བཤད་པ། །ཤིན་ཏུ་རྙེད་དཀའི་བཅུད་ལེན་ལེའུ། །དེ་བཞིན་གཤེགས་པའི་སྙིང་པོ་མཆོག །རྣལ་འབྱོར་

82-1-25a

༄༅། །མ་ཡི་གོང་ན་མེད། །གཞོན་ནུ་མ་དང་ཤ་རི་ཀ། གྲུབ་མ་བྱིས་པ་ཅན་མ་དང༌། །དེ་བཞིན་ཐོད་བཟང་ཅན་མའོ། །འདི་དག་སྨན་ནི་ཆེན་པོ་ལྔ། །སངས་
རྒྱས་ལྔས་ཀྱང་རྙེད་པར་དཀའ། །འདི་དག་ཟོས་པ་ཙམ་གྱིས་ནི། །བསྐལ་པ་བྱེ་བར་དེ་འཚོ་འོ། །གཞོན་ནུ་མ་ནི་ཟླ་དྲུག་ཏུ། །དེ་བཞིན་ཤ་རི་ཀ་ཟླ་གསུམ། །གྲུབ་མ་ཟླ་བ་
གཅིག་ཏུའོ། །བྱིས་ཅན་མ་ནི་ཟླ་ཕྱེད་གཉིས། །ཐོད་པ་ཅན་ཡང་ཟླ་བར་ཏེ། །ཚེ་འཕེལ་བ་ཡི་མཆོག་ཡིན་ནོ། །བྱ་རོག་མ་ནི་བྱ་རོག་གཟུགས། །གླང་པོ་མ་ནི་ངང་པའི་གཟུགས།།
དྲོད་མ་དྲོད་ཀྱི་གཟུགས་ཅན་ཏེ། །སྔོ་བསངས་དཀར་མོ་སྔོན་མོའི་མིག །ཁ་སྦྱར་སྦྱོར་བའི་དུས་སུ་ནི། །མིག་ལས་བྱུང་བའི་རྫས་གང་ཡིན། །སྨན་དེའི་མིང་ནི་གཞོན་ནུ་མ།།
འདི་རུ་བསྟན་པར་སོམ་ཉི་མེད། །དེ་ཡི་པདྨ་ལས་བྱུང་རྫས། །རྩ་ཡི་ནང་ན་རྣམ་པར་གནས། །གེ་སར་སྦས་པའི་སྤྱོད་ཡུལ་ཏེ། །སྨན་དེ་ཤ་རི་ཀ་རུ་གསུངས། །མེ་ཏོག་ལྡན་
པའི་བུ་མོ་གང༌། །ཁ་དོག་ནག་མོས་རབ་མཛེས་མ། །གང་དུ་ཐབས་ཤེས་གཉིས་འདུས་པ། །དེ་ཡི་ཁ་སྦྱར་སྦྱོར་ལས་བྱུང༌། །སྨན་དེའི་མིང་ནི་གྲུབ་མར་བཤད། །སངས་
རྒྱས་ཐོད་པའི་སྦྱོར་བ་ཡིས། །བུད་མེད་རབ་མཛེས་མ་ཉམས་དང༌། །དབང་པོ་གཉིས་ཀྱི་སྦྱོར་བ་ཡིས། །མི་ཕྱེད་ཉེ་བར་སྤྱད་པ་ཡི། །དེ་ལ་དང་པོར་བྱུང་བའི་རྫས། །སྨན་

82-1-25b

དེ་བྱིས་པ་ཅན་ནོ་ཞེས། །བདག་ཉིད་ཆེན་པོའི་ལྷ་མོས་གསུངས། །ལྷན་ཅིག་སྐྱེས་དག་བྱུང་བའི་རྫས། །བྱང་ཆུབ་སེམས་མཆོག་ཆེན་མར་ཁུ། །ཆགས་པ་ཡི་ཆུ་དག་དང་ནི། །
བསྲེ་འགྱུར་འདི་ནི་ཐེ་ཚོམ་མེད། །སྨན་དེའི་མིང་ནི་ཐོད་ཅན་མའོ། །ཟླ་བ་ཉི་མའི་སྦྱོར་བ་ཡིས། །བྱ་བར་འདིར་ནི་ཐེ་ཚོམ་མེད། །ཟླ་བས་ཟླ་བར་ཉི་མས་ཉིར། །དེ་ལུས་སྐྲ་
དཀར་གཉེར་མ་ཞི། །ཇི་སྲིད་སངས་རྒྱས་བཞུགས་ཀྱི་བར། །དེ་ཡི་ཚེ་ནི་སངས་རྒྱས་འགྱུར། །སྨན་འདི་གྲུབ་པ་ཙམ་གྱིས་ནི། །དག་པའི་ལུས་སུ་འབྱུང་བར་འགྱུར། །དངོས་པོ་
གང་དང་གང་ཡང་རུང༌། །ལྕགས་དང་ཟངས་མའི་སྣོད་དག་ལ། །དངུལ་ནི་བྱུགས་པ་ཙམ་གྱིས་ནི། །དངུལ་དང་གསེར་དུ་འགྱུར་བ་ཡིན། །དེ་ནས་ཡང་དག་རབ་བཤད་པ། །
དགོངས་བཤད་ཤིན་ཏུ་རྙེད་བཀའ་བ། །རྒྱུད་གཞན་དུ་ནི་རབ་སྦས་པ། །འབད་པས་དེ་འདིར་རབ་གསལ་བྱ། །དྲི་ཆུ་ཡེ་ཤེས་རྡོ་རྗེ་སྟེ། །དྲི་ཆེན་རྡོ་རྗེ་བཟང་པོ་ཉིད། །ཁྲག་ནི་མར་
མེ་རྡོ་རྗེ་ཡིན། །ཁུ་བ་རྡོ་རྗེའི་ཐབས་བྱུང་ཉིད། །ཤ་ནི་ཆོས་ཀྱི་རྡོ་རྗེ་ཡིན། །དེ་ལྔ་རྣལ་འབྱོར་མ་ཡི་མཆོག །གང་གི་དམ་ཚིག་རྙེད་དཀའ་བའི། །ཐབས་འདིར་བདག་གིས་བཤད་
པར་བྱ། །བ་ལང་ཤ་ནི་འབར་བ་སྟེ། །ཁྱི་ཡི་ཤ་ལ་སྤྲོ་བར་གསུངས། །རྟ་ཡི་ཤ་ལ་བཟའ་བར་བཤད། །གླང་པོའི་ཤ་ལ་ཞུ་བར་གསུངས། །ཤ་ཆེན་ལ་ནི་བཟང་པོར་

82-1-26a

༄༅། །བཤད། །དེ་ལྔ་རྣལ་འབྱོར་མཆོག་ཏུ་གསུངས། །རྣལ་འབྱོར་རྣལ་འབྱོར་མ་ལྡན་པར། །གལ་ཏེ་གཅིག་ཏུ་བྱེད་ནུས་པ། །དེ་ཚེ་རྣམ་རྟོག་དེ་ཐམས་ཅད། །
འཇིག་འགྱུར་འདིར་ནི་ཐེ་ཚོམ་མེད། །ཟན་ལ་བསོད་ནམས་ཞེས་བྱ་སྟེ། །ཚོད་མ་ལ་ནི་སྡིག་པ་ཉིད། །རྣལ་འབྱོར་ཤིན་ཏུ་རྙེད་དཀའ་གསུངས། །བྱིས་པ་ལ་ནི་འགལ་བ་ཉིད། །
གཡུང་མོ་ལ་ནི་བཟང་མོར་གསུངས། །རུས་པའི་ཕྲེང་ལ་རྫས་ཞེས་བྱ། །སྐྱེས་བུ་ལ་ནི་རྡོ་རྗེར་གསུངས། །བུད་མེད་ལ་ནི་སྣོད་བཟང་ཉིད། །དབང་པོ་གཉིས་ཀྱི་རབ་སྦྱོར་ལ། །གཟི་
བརྗིད་ཕྲེང་ཆེན་དེ་བཤད་དོ། །རབ་ཆགས་ཤིན་ཏུ་མཐོང་བ་ཉིད། །འཁྱུད་པ་ལ་ནི་ཆོས་ཞེས་བརྗོད། །འདྲི་བ་ལ་ནི་མར་མེའོ། །ཤིན་ཏུ་འདི་ལ་མེ་ཞེས་བྱ། །འགྲོ་བ་ལ་ནི་ཕྲེང་ཅན་
མ༑ ༑འོད་ལ་ཤིན་ཏུ་ཕྲེང་ཅན་མ། །མྱུར་བ་ལ་ནི་བྱུག་ཅེས་བྱ། །དཔའ་བ་ལ་ནི་བཟང་དེ་བརྗོད། །པདྨ་རྩེ་འཇོ་ཕྲེང་ཅན་མ། །སྔགས་ཀྱི་ས་མཚན་ལ་རབ་ངེས་ཞེའོ། །ལྗགས་ལ་ལྕེ་
འོག་ཅེས་བྱ་སྟེ། །སོ་ལ་བཟའ་བ་སྣ་ལ་བདེ། །མིག་ལ་རོལ་རྩེད་མུ་ཏིག་རྣ། །གསང་བའི་ཡུལ་ལ་རྙེད་དཀའ་ཞེའོ། །འདི་དག་བཤད་དོ་ལག་ཆེན་པོ། །འཇིག་རྟེན་གསུམ་ན་རབ་
རྙེད་དཀའ། །སངས་རྒྱས་ཐོད་པའི་རྣལ་འབྱོར་པ། །མེད་པར་ཕན་ཚུན་སྨྲ་མི་བྱ། །འོན་ཀྱང་བཤད་ཆེན་དེ་ཉིད་འདི། །གཅིག་ལ་གཅིག་གིས་སྨྲ་བར་བྱ། །རྒྱུད་རྣམས་ཐམས་

82-1-26b

ཅད་དུ་སྦས་པ། །རྒྱུད་འདི་རུ་ནི་གསལ་བར་བྱས། །ཉེ་འདུན་གྲོང་མཐའ་ལྷན་ཅིག་ཞེའོ། །འདུས་པ་ཕྱི་རོལ་ཞེས་སུ་གསུངས། །ཉེ་བའི་འདུས་པ་ནང་དེ་བཞིན། །གནས་ལ་འབྲས་བུ་ཞེས་སུ་
གསུངས། །ཉེ་བའི་གནས་ལ་ཤིང་ཉིད་དོ། །གྲོང་མཐའ་ལ་ནི་ས་བོན་གསུངས། །ཉེ་བའི་གྲོང་མཐའ་མྱུ་གུ་འོ། །ཚོགས་པ་ལ་ནི་སྡོང་བུར་གསུངས། །གཅིག་པུ་ལ་ནི་འདབ་མ་སྟེ། །སྟོང་པ་ལ་
ནི་རྩ་བཞི་འོ། །དེ་ལྟར་དགོངས་པས་བཤད་པ་ནི། །བདེ་གཤེགས་རྣམས་ཀྱིས་མི་མཁྱེན་ནོ། །སྤྱན་མ་ལ་སོགས་རྣལ་འབྱོར་མ། །རྣམས་ཀྱིས་ཁོང་དུ་མི་ཆུད་ཅིང༌། །བྱང་ཆུབ་སེམས་དཔའི་
ཡུལ་མིན་ཞིང༌། །བླ་མ་གུས་པའི་རྣལ་འབྱོར་པས། །སྤྲོས་པ་ཐམས་ཅད་སྤངས་ནས་ནི། །རྫས་ལ་ཆགས་པ་མི་བྱ་འོ། །ཤིན་ཏུ་སྟོང་སྒོམ་རྣལ་འབྱོར་པ། །འདོད་ཆགས་ཞེ་སྡང་ཕྲག་
དོག་མེད། །གཏི་མུག་དང་ནི་ང་རྒྱལ་སྤངས། །ཉོན་མོངས་ཐམས་ཅད་རྣམ་པར་སྤངས། །ཟ་འཐུང་དེ་བཞིན་གླུ་ལེན་ན། །ཤན་ཏུ་སྤྲོས་པ་སྤང་བར་བྱ། །བདེ་བས་དགའ་བ་ཉིད་དང་
ནི༑ ༑ཤེས་རབ་ཐབས་ཀྱིས་བདག་ཉིད་གསུངས། །བླ་མེད་དེ་ཉིད་ཟླ་ཕྱེད་ཀྱིས། །འགྲུབ་པར་ཐེ་ཚོམ་མེད་པ་འོ། །ཀྱེ་ལགས་གྲོགས་མོ་འགྲོ་ཀུན་གང༌། །མཐའ་དག་དྲི་མ་མེད་པ་ཡི།།
བལྟ་ དང་བྲལ་ལ་སྐྱེ་བོ་ལྟོས། །གསོག་གསོབ་རང་བཞིན་རྫུན་སླུ་བ། །པད་རྩའི་གྲིབ་མ་ལྟ་བུར་ལྟོས། །དབང་པོ་ལྔ་ནི་སྒྱུ་འདྲ་ཞིང༌། །ལྔ་ཕུང་དག་པའི་རང་བཞིན་གྱི། །རྣལ་

82-1-27a

༄༅། །འབྱོར་འདི་ནི་བསྒོམས་པས་འགྲུབ། །སངས་རྒྱས་ཐོད་པའི་རྒྱུད་རྣལ་འབྱོར་མའི་གོང་ན་མེད་པ་གསང་བའི་ཡང་ཤིན་ཏུ་གསང་བ་ཞེས་བྱ་བ་ལས། སྨན་
བཟང་པོ་དང༌། དགོངས་པས་བཤད་པའི་ལེའུ་སྟེ་ལྔ་པའོ།།    །།དེ་ནས་ཡང་དག་རབ་བཤད་པ། །དཀྱིལ་འཁོར་འཇིགས་པ་མཆོག་གསང་བར། །ཐབས་
དང་ཤེས་རབ་སྒྲུབ་པ་ཡིན། །གང་གིས་སློ་བ་མ་དབང་བསྐུར་བ། །ཤེས་རབ་པདྨའི་ནང་དབུས་སུ། །དཔག་ཚད་བྱེ་བའི་དཀྱིལ་འཁོར་ལ། །གསུམ་བརྩེགས་དག་པའི་བདག་
ཉིད་ལུས། །འཁོར་བའི་འཇིགས་པ་ལས་སྐྱོབ་པ། །དཀྱིལ་འཁོར་དེ་ཡི་དབུས་གནས་པར། །མཁས་པས་སློབ་མ་བཟང་པོ་བསྐུར། །གལ་ཏེ་བྱང་ཆུབ་བླ་མེད་འདོད། །ཕྱི་
ཡི་དཀྱིལ་འཁོར་བྱ་བ་མིན། །ལྷ་རྣམས་བཤིགས་པ་ཙམ་གྱིས་ནི། །སྡིག་པ་ཆེན་པོ་སྐྱེ་བར་འགྱུར། །དེས་ན་རྡུལ་ཚོན་ཙམ་གྱིས་ནི། །དེ་བཞིན་ལྷ་རྣམས་དག་མི་འགྱུར། །
རྡོ་རྗེ་འཁོར་ལོ་རིན་ཆེན་དང༌། །དེ་བཞིན་པདྨ་རལ་གྲི་ཉིད། །བྱས་ནས་སླར་ཡང་འཇིག་བྱེད་པ། །སྐྱེས་བུ་ཐ་ཤལ་དམྱལ་བར་འགྲོ་།གང་གིས་སངས་རྒྱས་སྤྱན་དྲངས་
ཤིང་༑ ༑གང་གིས་གཤེགས་སུ་གསོལ་བ་ཡིས། །རྡོ་རྗེ་སེམས་དཔའ་བྱོན་པ་དང༌། །དེ་བཞིན་གཤེགས་པ་བྱོན་པ་རྣམས། །གང་ནའང་བྱོན་པ་མ་ཡིན་ནོ། །དྲི་མ་མེད་

82-1-27b

ཅིང་དག་པའི་ལུས། །གང་གིས་སྤྱན་དྲངས་གཤེགས་སུ་གསོལ། །དེ་ཉིད་ཀྱིས་ན་རྟག་མེད་པར། །དེ་བཞིན་གཤེགས་པ་རྣམས་ཕྱག་བྱ། །ལོ་བཅུ་གཉིས་པའི་བུ་མོ་ནི། །
ཚུལ་ཁྲིམས་མཉམས་ཆགས་ཆུང་བའི། །ཐོས་དང་ལྡན་ཞིང་གྲགས་ཆེན་མོ། །ནད་མེད་སྙིང་རྗེ་དང་ལྡན་མ། །སེམས་ཅན་དོན་ལ་གཅིག་ནན་ཏན། །རྒོད་ཅིང་པདྨའི་སྤྱན་དང་
ལྡན༑ ༑ཟླ་བའི་ཆ་འདྲ་གདོང་མཛེས་མ། །མུ་ཅོར་མི་སྨྲ་བརྟན་ཞིང་དུལ། །དེས་ན་སློབ་མ་བློ་ཆེན་པོ། །ཤིན་ཏུ་དད་པའི་སེམས་དང་ལྡན། །འདོད་མེད་དབང་པོ་དུལ་བ་དང༌། །
ཆགས་དང་ཆགས་བྲལ་རྣམ་པར་སྤངས། །སེམས་ཅན་དོན་ལ་ཤིན་ཏུ་སྦྱོར། །གཏི་མུག་ཞེ་སྡང་ཕྲག་དོག་སྤངས། །སངས་རྒྱས་ཀུན་གྱིས་བྱིན་གྱིས་བརླབས། །དེ་རྣམས་
ལ་ནི་དེ་ཉིད་བཤད། །གསང་བ་ཕྱི་ཡི་ལྔ་དང་ནི། །བདུན་དང་བཅུ་བཞིར་བཤད་པ་དང༌། །གཉིས་ཀ་གཅིག་ཏུ་འདུས་པ་འོ། །གསང་བའི་དེ་ཉིད་བཤད་པར་བྱ། །སློབ་མ་ལེགས་
དང་ལྡན་པ་དང༌། །བརྩེ་ལྡན་སེམས་གཞན་མེད་པ་ཡིས། །གསེར་ནི་འབུམ་ཕྲག་བཅུ་དྲུག་དང༌། །ས་གཞི་ཡུལ་འཁོར་ལྡན་པ་དང༌། །གླང་པོ་བུད་མེད་དམ་པ་དང༌། །རལ་
གྲི་འཁོར་ལོ་རྟ་དང་ནི། །ཡོངས་འདྲེན་སྐྱེས་བུ་རིན་ཆེན་རྣམས། །སྦྱོར་དང་ལྡན་པའི་སེམས་ཀྱིས་ནི། །དེར་ནི་བླ་མ་དབུལ་བར་བྱ། །ཤིན་ཏུ་དྲི་མེད་སེམས་ཀྱིས་ནི། །དེ་ནས་

82-1-28a

༄༅། །འདིར་ནི་གསོལ་བ་དང༌། །འཁོར་བའི་འདམ་དུ་བྱིང་བ་དག །དཔུང་གཉེན་ཁྱོད་ཀྱིས་བསྒྲལ་དུ་གསོལ། །བདག་ནི་རྩོལ་ཆུང་སྐལ་དམན་ཞིང༌། །
སངས་རྒྱས་ཆོས་ནི་རྣམ་པར་སྤངས། །ཀྱེ་ཀྱེ་སྟོན་པ་བླ་མ་ཆེ། །མགོན་པོ་ཁྱོད་ཀྱིས་བརྩེ་བར་མཛོད། །དེ་ལྟར་གསོལ་འདེབས་ཚིག་གསན་ནས། །དེ་རུ་བླ་མ་མི་གསུང་
བཞུགས། །མན་ངག་འདི་ཡི་ཆ་དག་ནི། །གླེགས་བམ་རྣམས་ལས་སྤྱོད་ཡུལ་མིན། །བླ་མའི་ཞལ་ལས་བཤད་པར་བྱ། །དཀྱིལ་འཁོར་གང་ལ་གང་གིས་བརྒྱན། །
མཚན་མའི་དོན་གཞན་གར་བཀོད་ཀྱེ། །སུ་ཡིས་སངས་རྒྱས་སྤྱན་དྲངས་ཀྱེ། །འགྲོ་བ་རྫུན་འདྲའི་སོམ་ཉིར་ལྟུང༌། །མཐའ་དག་སྟོང་པ་གོས་མེད་ཀྱེ། །ཆུ་ནང་ཟླ་བ་ཅི་འདྲ་བ། །
དེ་འདྲའི་དཀྱིལ་འཁོར་པད་དབུས་གནས། །ཀྱེ་ལགས་རྣལ་འབྱོར་མ་ཚོགས་ལྟོས། །དེར་ནི་ཧེ་རུ་ཀ་གཅིག་དང༌། །ཐམས་ཅད་སྐྱེད་པར་བྱེད་པ་ཡིན། །འགྲོ་ཀུན་རྨི་ལམ་སླུ་
བས་ན། །གཏི་མུག་ལས་ནི་བསྐྱེད་པ་ལྟོས། །སངས་རྒྱས་ཐོད་པའི་རྒྱུད་རྣལ་འབྱོར་མའི་གོང་ན་མེད་པ་གསང་བའི་ཡང་ཤིན་ཏུ་གསང་བ་ལས། །དཀྱིལ་འཁོར་འཇིགས་པ་བྲི་
བ་དང༌། སློབ་མ་དབང་བསྐུར་བའི་ལེའུ་སྟེ་དྲུག་པའོ།།    །།དེ་ནས་ཡང་དག་རབ་བཤད་པ། །རི་དང་ཕུག་དང་ཚང་ཚིང་ངམ། །ཡང་ན་དུར་ཁྲོད་དག་དང་

82-1-28b

ནི༑ ༑གདོད་ནས་གྲུབ་པའི་གནས་སུ་འམ། །འོན་ཏེ་རྒྱ་མཚོའི་འགྲམ་དག་ཏུ། །ཕྱི་ཡི་དཀྱིལ་འཁོར་བླ་མེད་བྲི། །རྡུལ་ཚོན་སྔོན་པོ་ནི་རོ་བསྲེགས་པའི་སོལ་བ་ལས་བྱའོ། །རྡུལ་
ཚོན་དམར་པོ་ནི་དུར་ཁྲོད་ཀྱི་སོ་ཕག་ལས་བྱའོ། །རྡུལ་ཚོན་ལྗང་གུ་ནི་ནིམ་པའི་འདབ་མ་ལས་བྱའོ། །རྡུལ་ཚོན་དཀར་པོ་ནི་མིའི་རུས་པའི་ཕྱེ་མ་ལས་བྱའོ། །རྡུལ་ཚོན་སེར་པོ་
ནི་ཡུང་བའི་ཕྱེ་མ་ལས་བྱའོ། །དེ་ལྟར་རྡུལ་ཚོན་ལྔ་རྣམས་ཀྱིས། །མཁས་པས་དཀྱིལ་འཁོར་བྲི་བར་བྱ། །ཕོ་བྲང་རིགས་གསུམ་ཟླུམ་པོ་ལ། །རྡོ་རྗེ་གསུམ་གྱིས་ཡོངས་སུ་བསྐོར།།
ཕྱི་རོལ་གྲུ་བཞི་ལྷམ་པ་ཡི། །སྒོ་བཞིར་རྟ་བབས་ཀྱིས་བརྒྱན་པ། །བ་དན་རྣམ་པ་བཞི་ཡིས་བརྒྱན། །དྲ་བ་དྲ་བ་ཕྱེད་པས་སྤྲས། །ཕྱི་རོལ་ཁ་ཁྱེར་དག་པ་དང༌། །རིན་ཆེན་ཕ་གུར་
ཡང་དག་ལྡན། །པདྨ་ཉི་མ་ཉི་ཤུ་ལྔའི། །གདན་རྣམས་ཀྱིས་ནི་ཤིན་ཏུ་མཛེས། །དེ་ཡི་དབུས་ཆུད་ས་བོན་ནི། །ཡི་གེ་ཧཱུཾ་གི་རང་བཞིན་སྔོ། །སྐད་ཅིག་ཙམ་གྱིས་ཧེ་རུ་ཀ །སྐུ་
མདོག་སྔོན་པོ་གྲགས་ཆེན་པོ། །གཡས་ན་ཅང་ཏེའུ་གྲི་གུག་སྟེ། །གཡོན་ན་ཁ་ཊྭཱཾ་ཐོད་པ་འོ། །སྐྱིལ་ཀྲུང་ཕྱེད་པས་འཇིགས་ཆེན་པོ། །ཞལ་གྱི་མཆེ་བ་ཅུང་ཟད་གཙིགས། །རལ་
པའི་ཅོད་པན་གྱིས་བརྒྱན་ཅིང༌། །སངས་རྒྱས་ལྔ་ཡི་ཅོད་པན་ཅན། །དབུ་ལ་སྣ་ཚོགས་རྡོ་རྗེ་མནན། །ཟླ་བ་ཕྱེད་པ་འཛིན་པའི་ལྷ། །སྐུ་ལ་ཐལ་བའི་རྡུལ་གྱིས་བྱུགས། །དཔའ་

82-1-29a

༄༅། །བོ་ཕྱག་བཞི་ཕྱག་མཚན་འཆང༌། །ཤིན་ཏུ་ཧཱུཾ་གྲོགས་འཇིགས་བྱེད་པ། །གར་གྱི་སྟབས་ཀྱིས་རྣམ་པར་བཞུགས། །མགོ་བོ་རློན་པའི་ཕྲེང་བ་ཅན། །མཆོད་
ཕྱིར་ཐོགས་པ་འཆང་བ་པོ། །ཐོད་པ་གཏི་མུག་རྣམ་དག་པ། །ཕྲེང་བ་བརྒྱུས་པས་བརྒྱན་པའི་ལྷ། །མགུལ་དོ་དང་ནི་འཁོར་ལོ་དང༌། །རྐང་གདུབ་དང་ནི་དཔུང་རྒྱན་དང༌། །གདུ་བུ་
རྐེད་པའི་སྐ་རགས་དང༌། །དཔའ་པོ་རྣ་ཆ་མཆོག་གིས་བརྒྱན། །འདི་འདྲའི་གཟུགས་ཅན་གཙོ་བོ་ནི། །ཧཱུཾ་ཞེས་ཟློས་པར་བྱེད་པ་འོ། །དེ་ལས་བྱུང་བའི་རྣལ་འབྱོར་མ། །ཉི་ཤུ་
རྩ་བཞིའི་བདག་ཉིད་རྣམས། །སྐུ་མདོག་སྔོན་མོ་གྲགས་ཆེན་མོ། །ཤིན་ཏུ་འཇིགས་པའི་གཟུགས་ཅན་མ། །ཞལ་གཅིག་ཕྱག་གཉིས་ཐོད་པ་འཆང༌། །སོ་སོ་ཡི་ནི་མིང་ཇི་
བཞིན། །དེ་རྣམས་མིང་ནི་རབ་ཏུ་བཤད། །ཕྲེང་བཟང་མ། འདོད་ཅན་མ། འཇིགས་མ། ཐུབ་དཀའ་མ། དགེ་བའི་སྐ་རགས་ཅན་མ། གཟུགས་ཅན་མ། རྣམ་རྒྱལ་མ། འབྱུང་
གནས་མ། །ཐོད་ཅན་མ། མཚོ་ཆེན་མ། བྱེད་མ། གསོད་མ། སྒྲོལ་མ། འཇིགས་མ། མཐོང་མ། མི་ཕམ་མ། དགེ་མ། འཛུར་བྱེད་མ། དུས་མཚན་མ། གྲགས་ཆེན་
མ༑ མཛེས་སྡུག་མ། ནོར་འཛིན་མ། སྐལ་བཟང་མ། གྲགས་མཐོང་མའོ། །འདི་ལྟ་བུ་ཡི་དཀྱིལ་འཁོར་མཆོག །ཁ་དོག་རྣམ་པ་ལྔ་ཡིས་བརྒྱན། །དེ་ཡི་དབུས་གནས་ལྷ་

82-1-29b

མོ་ནི༑ ༑ཧེ་རུ་ཀ་ལ་བདེ་སྟེར་མ། །སྐྱིལ་ཀྲུང་ཕྱེད་པའི་གར་བྱེད་མ། །མི་ཡི་རུས་པའི་ཕྲེང་བས་བརྒྱན། །ལྷ་མོ་འོད་ཟེར་དཔག་དཀའ་ཞིང༌། །སྐྲ་སེར་གྱེན་དུ་འབར་བ་སྟེ། །ཧཱུཾ་གི་བདག་
ཉིད་ལས་སྐྱེས་འཇིགས། །ཞལ་ནས་ཁྲག་ནི་མཐོར་བྱེད་མ། །དཀར་མོ་ནག་མོ་ལྗང་གུ་མ། །ཐམས་ཅད་ཁུ་བ་ལྡན་གྱུར་མ། །ལྷ་ཡི་དཀྱིལ་འཁོར་བསྐྱེད་པ་ནི། །ཉི་ཤུར་ཙ་བཞིའི་
བདག་ཉིད་གསུངས། །བདག་ཉིད་ཧེ་རུ་ཀ་གཟུགས་ལ། །ཉི་ཤུ་རྩ་བཞིའི་ལྷ་མོས་མཆོད། །ཐོད་པ་བདུད་རྩི་ལྔས་བཀང་བ། །ཧེ་རུ་ཀ་ཡིས་བཏུང་བར་བྱ། །དེ་ཡིས་འཐུངས་པ་
ཙམ་གྱིས་ནི། །འགྲོ་བའི་བླ་མ་བདག་ཉིད་ཆེ། །གཙོ་བོ་ལས་གཞན་ཐ་དད་གཟུགས། །རྣལ་འབྱོར་མ་ཀུན་དེ་དང་འདྲ། །དེ་ལྟར་ཧེ་རུ་ཀ་མགོན་པོས། །རྣལ་འབྱོར་མ་ཀུན་སྤྱད་པར་
བྱ༑ ༑ཐམས་ཅད་སྤྱད་པས་ཞུ་གྱུར་ཏེ། །ཉི་མའི་དཀྱིལ་འཁོར་རྣམ་པར་གནས། །དེ་ནི་ཞུ་བར་མཐོང་ནས་ནི། །ཤིན་ཏུ་སྲིད་པ་སྒྲུབ་པའི་ཕྱིར། །སྒོ་ཡི་རྣལ་འབྱོར་མ་ཡིས་
བསྐུལ། །ཅི་སྟེ་འཇིག་རྟེན་སྙན་མནན་ན། །ཅི་ཕྱིར་ཁྱོད་ནི་མི་དགྱེས་གྱུར། །གལ་ཏེ་ཁྱོད་བདག་ཚིག་གསན་ན། །མི་དགྱེས་གྱུར་པ་མཐའ་དག་ཐོང༌། །སྲིད་འཇིགས་སྐྱེ་བོ་ཀུན་
ལྷུང་བས། །སྟོང་པའི་ཐུགས་ནི་མ་མཛད་པར། །ཉིད་ཀྱི་དགོངས་པ་ཀུན་བསྒྲུབས་ཏེ། །རྣལ་འབྱོར་མ་ཡི་གྲོགས་པོ་བཞེངས། །གལ་ཏེ་སྔོན་གཙོ་ཚིག་གསན་ན། །འབྲས་བུ་

82-1-30a

༄༅། །ཡལ་བར་མ་དོར་ཅིག །ཁྱོད་མི་སྣང་ན་འགྲོ་བ་ཡི། །སྐྱེ་བོ་མཐའ་དག་གདུང་བས་ནོན། །ལོག་པའི་ང་རྒྱལ་མ་མཛད་པར། །སྟོང་པའི་རང་བཞིན་སྤངས་
ནས་ནི། །ཁྱོད་ཀྱིས་དངོས་མེད་ཀུན་ཐོང་ལ། །རྣལ་འབྱོར་མ་ཡི་ཚོགས་ལ་སྤྱོད། །རྣལ་འབྱོར་མ་ནི་བཞི་པོ་ཡི། །འདི་ལྟ་བུ་ཡི་གླུ་ཡིས་བསྐུལ། །སྔོན་བཞིན་མདོག་དང་
མཚན་སོགས་ལྡན། །ཀུན་ནས་རྣལ་འབྱོར་མ་རྣམས་བསྐོར། །འཇིགས་པ་འཁོར་བ་སྒྲོལ་བྱེད་པའི། །དཔའ་བོ་ཆེན་པོ་འདི་བཞེངས་སོ། །སངས་རྒྱས་ཐོད་པ་ཞེས་བྱ་བའི་
རྣལ་འབྱོར་མའི་རྒྱུད་བླ་ན་མེད་པ་གསང་བའི་ཡང་ཤིན་ཏུ་གསང་བ་ལས། དཀྱིལ་འཁོར་དང༌། ཧེ་རུ་ཀ་བསྐྱེད་པ་དང༌། སྒོམ་པའི་ལེའུ་སྟེ་བདུན་པའོ།།    །།དེ་
ནས་ཡང་དག་རབ་བཤད་བྱ། །སྦྱིན་སྲེག་དཀྱིལ་འཁྲོ་མཆོག་བཟང་པོ། །ཞི་བ་དང་ནི་རྒྱས་པ་དང༌། །དེ་བཞིན་དབང་དང་མངོན་སྤྱོད་དེ། །སྦྱིན་སྲེག་རྣམ་པ་བཞི་རུ་གསུངས། །ཤིང་
གི་སྦྱིན་སྲེག་མི་བྱ་ཞིང༌། །འབྲས་དང་འབྲུ་རྣམས་ཀྱིས་ཀྱང་མིན། །བློ་ལྡན་གལ་ཏེ་ཞི་འདོད་ན། །མེ་ཏོག་གིས་ནི་སྦྱིན་སྲེག་བྱ། །མེ་ཏོག་ལྔ་པོ་མཆོག་ཆེན་དང༌། །འོ་མར་ཡང་དག་
ལྡན་པས་བྱ། །གལ་ཏེ་ཞི་བའི་སྦྱིན་སྲེག་འདོད། །ཞི་བའི་གཟུགས་སོགས་ལྡན་པ་ཡིས། །ཞི་བའི་ཐབ་ཁུང་གྲུ་བཞི་པ། །ཟབ་དང་རྒྱར་ནི་མཐོ་གང་བ། །ཁ་ལ་རྡོ་རྗེ་རྩེ་ལྔ་པ། །

82-1-30b

དཀར་པོ་རྩེ་མོ་འདུས་པ་བྲི། །རྡོ་རྗེ་རྩེ་གསུམ་སྔོན་པོ་ནི། །ཞི་བ་ཧཱུཾ་བདག་འཁོར་བར་ནི། །དེ་ཡི་དབུས་སུ་འཁོར་ལོ་ལ། །གྲུ་གསུམ་པ་ཡི་ཡི་གེས་བརྒྱན། །ཨེ་བཾ་མ་ཡཱ་མཆོག་ཆེན་གྱིས། །
ལྟེ་བ་རུ་ནི་བསྐྱེད་པར་གསུངས། །རྩེ་གསུམ་འཇིགས་པའི་རྡོ་རྗེས་བསྐོར། །རྡོ་རྗེའི་ནང་དུ་པདྨ་སྟེ། །པདྨའི་དབུས་སུ་ཉི་མ་བསམ། །ཉི་མའི་དབུས་སུ་ཡི་གེ་ཧཱུཾ། །ཁ་དོག་དམར་པོའི་
འོད་ཆེན་པོ། །མཚམས་དང་མཚམས་སུ་རྡོ་རྗེ་ནི། །རྩེ་དགུ་སེར་པོ་བྲི་བར་བྱ། །བདག་ཉིད་ཧེ་རུ་ཀར་བལྟ་སྟེ། །ཕྱིས་ནི་སྦྱིན་སྲེག་ཡང་དག་བརྩམ། །ཤེས་རབ་ཅན་གྱིས་མེ་ཡི་ལྷ། །
སྔགས་འདི་ཡིས་ནི་སྤྱན་དྲང་ངོ༌། །ཨོཾ་སརྦ་དེ་བཱ་ཧུ་ཏ་པྲ་དྷེ་ནི། ཨཾ་བི་ཀལྤེ་སུ་ད་ཧ་ད་ཧ་ནེ་ད་ཧ་ད་ཧ་ཛྭ་ལ་ཛྭ་ལ། པྲ་ས་ར་པྲ་ས་ར། ཨཱ་གཙྪ་ཨཱ་གཙྪ། ཡ་ཏྲི་ཀུམ་ནེ་ཨ་ཏིཥྛ་ཡ། ཨ་
ཏིཥྛ་ཡ། །ཏིཥྛ་ཏིཥྛ། ཀི་ལི་ཀི་ལི། ཧ་ཧེ་ཧོ་ཧཾ་ཧྲཿཧྲིཿཧཱུཾ་སྭཱཧཱ། མེ་ལྷ་སྤྱན་དྲང་པའི་སྔགས་སོ། །སངས་རྒྱས་ཐོད་པའི་སྦྱོར་བ་ཡིས། །ཤེས་རབ་ཅན་སྔགས་ལན་བདུན་བཟླས།།
སངས་རྒྱས་ཀུན་གྱིས་བྱིན་བརླབས་ཤིང༌། །མདོག་དཀར་དུ་བ་དང་བྲལ་བའི། །མེ་ལྷ་རྒྱལ་དབང་བྱོན་ནས་ཀྱང༌། །ཐབ་ཁུང་གི་ནི་དབུས་སུ་བཞུགས། །དེ་ནས་བློ་ལྡན་སྦྱིན་སྲེག་
བྱ༑ ༑དེ་རུ་སོལ་བ་བཞུགས་བྱ་བ། །ཨ་ཤྭ་ཏ་དང་ནྱ་གྲོ་དང༌། །ཨུ་དུ་མ་བཱ་ར་ར་ཀ་ཏི། །པ་ལ་ཤ་སྟེ་ཤིང་ལྔ་ལས། །སོལ་བྱས་དུ་མེད་འབར་བའི་མེ། །བློ་ལྡན་ཐབ་ཁུང་དབུས་

82-1-31a

༄༅། །སུ་བཞུགས། །གལ་ཏེ་དངོས་གྲུབ་མཆོག་འདོད་ན། །པདྨ་བརྒྱ་ནི་རྩ་བརྒྱད་དང༌། །དེ་བཞིན་ཨུཏྤལ་ལ་ཉིད་དང༌། །ཀུ་མུ་ད་དམར་དྲི་ཞིམ་འདྲ། །
ཀ་ར་བཱི་ར་གཞན་ཉིས་འགྱུར། །བྱས་ཏེ་བསྲེགས་པས་ཞི་བར་གསུངས། །སྦྱིན་བདག་མདུན་ན་འདུག་པ་ལ། །དེ་ཚེ་དུ་བ་དབབ་པར་བྱ། །མཁས་པས་གསང་སྔགས་འདི་
བཏོན་ཞིང༌། །པདྨ་མར་སྦགས་བསྲེག་པར་བྱ། །ཨོཾ་པདྨ་རཱ་ཛེ་ཨགྣི་པྲ་ཎི་ཡ་ཨ་མུ་ཀ་སྱ་ཤཱནྟིཾ་ཀུ་རུ་སྭཱཧཱ། མཁས་པ་ཡིས་ནི་སྔགས་བཟླས་ཏེ། །ཨུཏྤལ་འོ་མས་སྦྱིན་
བསྲེག་བྱ། །ཨོཾ་གྷ་གྷ་གྷ་ཏ་ཡ་གྷཱ་ཏ་ཡ་ཏེ་ཛོ་རཱ་ཛ་བི་ནཱ་ཡ་ཤཱནྟིཾ་ཀུ་རུ་སྭཱཧཱ། མཁས་པ་བདེ་གཤེགས་ཀུན་བདག་གིས། །གུར་གུམ་ཀུ་མུ་ད་སྔགས་བསྲེགས། །ཨོཾ་སུ་པུཥྤེ་སུ་ཀ་
ར་ཙ་ལེ་ཛྭ་ལ་ནཱི་ཡེ་ཤཱནྟིཾ་ཀུ་རུ་སྭཱཧཱ། གསང་སྔགས་རྒྱལ་པོ་འདི་ཡིས་ནི། །དྲི་ཞིམ་ཙནྡན་སྦྱིན་སྲེག་བྱ། །ཨོཾ་དྷ་མེ་མཧཱ་མེ་རཱ་ཛེ་ད་ཧ་ད་ཧ་སརྦ་བིགྷྣཾ་ཤཱནྟིཾ་ཀུ་རུ་སྭཱཧཱ། ཀ་ར་
བཱི་ར་དྲི་ཞིམ་མར། །མཁས་པས་སྔགས་རྒྱལ་བཟླས་ཏེ་བསྲེག། ཨོཾ་ཀཱ་ལི་སུ་ཀཱ་ལི་ཀ་རཱ་ལ་རཱ་ཏྲི་སརྦ་པཱ་པཾ་ད་ཧ་ད་ཧ་ཤཱནྟིཾ་ཀུ་རུ་སྭཱཧཱ། མེ་ཏོག་རེ་རེ་རེ་རེ་ལ། །གསང་སྔགས་
རྒྱལ་པོ་ལན་རེ་བཟླ། །ཞི་བའི་སྦྱིན་སྲེག་བླ་མེད་པ། །འཇིག་རྟེན་གསུམ་ན་རྙེད་པར་དཀའ། །མེ་ནི་འོ་མས་ཞི་བར་བྱས། །དེ་ནས་གཞན་ཡང་རྒྱས་པ་ཡི། །སྦྱིན་སྲེག་

82-1-31b

ཁྱད་པར་བཤད་པར་བྱ། །རྒྱས་ལ་ཐབ་ཁུང་ཟླུམ་པོ་སྟེ། །ཆུ་ཡི་དཀྱིལ་འཁོར་ལྟར་སྣང་བ། །ཟབས་དང་རྒྱར་ནི་མཐོ་གསུམ་སྟེ། །ཁ་དོག་སེར་པོར་རྣམ་པར་བསམ། །དེ་དབུས་རྡོ་རྗེ་རྩེ་
དགུ་པ། །སྔོ་བྲི་དེ་སྟེང་པད་འདབ་བརྒྱད། །བདག་ཉིད་ཧེ་རུ་ཀ་རྣམ་པ། །ཁྲོ་བའི་སེམས་ཀྱིས་བདག་ཉིད་ཀྱིས། །ཤིང་བསྲེགས་པ་ཡི་སྦྱིན་སྲེག་བྱ། །གལ་ཏེ་རྒྱས་པ་མཆོག་འདོད་ན། །
ཨ་མྲ་ཀན་ཐ་པ་ལ་དང༌། །ཨརྐ་བིལ་བ་དུ་དུ་ར། །ཤིན་ཏུ་རྙེད་དཀའི་ཤིང་ལྔ་ལས། །སོར་བཅུ་གཉིས་ཀྱི་ཚད་ཙམ་དུ། །སློབ་དཔོན་གྱིས་ནི་བཟུང་བར་བྱ། །མ་གས་མ་བསྐམས་མ་
བཅད་ཅིང༌། །བུ་ག་ཅན་གྱི་ཤིང་སྤང་ངོ༌། །དེ་ཡི་དབུས་སུ་སངས་རྒྱས་དང༌། །བྱང་ཆུབ་སེམས་དཔའ་ཐམས་ཅད་བསམ། །རེ་རེ་ལ་ནི་བརྒྱ་རྩ་བརྒྱད། །བགྲངས་ཏེ་དེ་ནས་སྦྱིན་སྲེག་
བྱ༑ ༑བདག་ཉིད་ཧེ་རུ་ཀ་ཡི་ཚུལ། །སྐུ་མདོག་ནག་པོ་འོད་ཆེན་པོས། །མར་དང་ཡམ་ཤིང་ཐམས་ཅད་ནི། །སྔགས་བསྲེགས་འདིར་ནི་ཐེ་ཚོམ་མེད། །ཨོཾ་ག་ག་ནི་ག་ག་ན་བི་ལོ་ཀ་ནེ་ཧཱུཾ་
ཕཊ༑ ཏེ་ཛོ་རཱ་ཛཱ་པུཥྚིཾ་ཀུ་རུ་སྭཱཧཱ། ཤིང་རྣམས་ཀུན་གྱི་སྔགས་འདི་ཡིས། །རེ་རེ་བཞིན་དུ་སྦྱིན་སྲེག་བྱ། །ཕྱིས་ནི་སེར་པོའི་ཆུས་ཞི་བྱ། །འདི་ལྟའི་རྒྱས་པའི་སྦྱིན་སྲེག་ནི། །འཇིག་
རྟེན་གསུམ་ན་རྙེད་པར་དཀའ། །རྒྱུད་གཞན་རྣམས་སུ་སྦས་པ་ནི། །རྒྱུད་འདི་རུ་ནི་གསལ་བར་བྱས། །དེ་ནས་ཡང་དག་རབ་བཤད་པ། །དབང་དུ་བྱ་བའི་སྦྱིན་སྲེག་མཆོག །ཐབ་ཁུང་

82-1-32a

༄༅། །གྲུ་གསུམ་དམར་པོ་ལ། །ཟབས་དང་རྒྱར་ནི་སོར་མོ་བརྒྱད། །དེ་དབུས་པདྨ་འདབ་བརྒྱད་དམར། །ཟླ་བ་དམར་ལ་སོགས་པས་བརྒྱན། །གྲྭ་གྲྭ་རུ་ནི་
རྡོ་རྗེ་དམར། །བདག་ཉིད་ཧེ་རུ་ཀར་བསམ་པ། །དམར་པོ་ལྟར་སྣང་ཆགས་པའི་བདག །རྡོ་རྗེ་དམར་པོ་ཐོད་པ་བསྣམས། །ཡོངས་སུ་གང་བའི་ཁྲག་ཉིད་ཀྱིས། །ཁམས་གསུམ་
པ་ལ་རྗེས་སུ་ཆགས། །ཨ་ཤོ་ཀ་ཡི་ཡམ་ཤིང་དང༌། །གོ་རོ་ཙ་ནར་ལྡན་པ་ནི། །བློ་ལྡན་བརྒྱ་རྩ་བརྒྱད་བསྲེགས་ཏེ། །ཤིན་ཏུ་མཉམ་གཞག་སྔགས་ནི་གདོན། །ཨོཾ་ཨ་ཤོ་ཀ་
ནི་སུ་ར་ཀེ་ཨ་ནུ་རཱ་ག་ཡ་ཏྲཻ་ལོ་ཀྱ་བ་ཤཾ་ཀཱ་རཱི་ཏྲཻ་ལོཀྱ་བཱ་ཤཱ་མཱ་ན་ཡ་ཧྲཱིཿསྭཱཧཱ། ཉིན་བདུན་སྦྱིན་སྲེག་བྱས་ཙམ་གྱིས། །ཁམས་གསུམ་དབང་དུ་འགྱུར་བ་ཡིན། །ཆུ་ནི་དམར་
པོས་མེ་ཞི་བྱ། །དེ་ནས་ཡང་དག་རབ་བཤད་པ། །མངོན་སྤྱོད་དང་ནི་གསད་པ་མཆོག །ཟླ་བ་ཕྱེད་པའི་ཆ་འདྲའི་ཐབ། །ཟབས་དང་རྒྱར་ནི་ཁྲུ་གང་ཚད། །འཇིགས་ཆེན་
མདོག་ནི་ལྗང་གུའོ། །གྲྭ་གྲྭ་རུ་ནི་རྡོ་རྗེ་བྲི། །དབུས་ཀྱི་ས་གཞི་སྟོང་པ་རུ། །བློ་ལྡན་ཤ་ལྔས་སྦྱིན་སྲེག་བྱ། །གསོད་པ་ཡི་ནི་སྦྱིན་སྲེག་མཆོག །མངོན་སྤྱོད་གསོད་པ་རུ་
ནི་གསུངས། །དགྲ་ཀུན་བསྣུན་ཅིང་ཟློག་པར་བྱེད། །དགྲ་བོ་ཐུར་དུ་ཁ་བལྟས་ཤིང༌། །ཁ་ནས་ཁྲག་ནི་སྐྱུག་པ་ཉིད། །ཤ་ཡི་དབུས་སུ་བསམ་པར་བྱ། །སེང་ལྡེང་སོལ་

82-1-32b

བསམ་བྱ་སྟེ། །མེད་ན་འབའ་འབོ་ལ་ཉིད་ཀྱི། །འབའ་འབོ་བསྲེག། ཨོཾ་མཱ་ར་ཡ་མཱ་ར་ཡ་ཀཱི་ལ་ཡ་ཀཱི་ལ་ཡ་སརྦ་ཤ་།ཨོཾ་མཱ་ར་ཡ་མཱ་ར་ཡ་ཀཱི་ལ་ཡ་ཀཱི་ལ་ཡ་སརྦ་ཤ་ཏྲུཾ་ནཱ་ཤ་
ཡ་ཧཱུཾ་ཕཊ། བདག་ཉིད་ཧེ་རུ་ཀར་གྱུར་ཅིང༌། །སྐུ་མདོག་སྔོན་པོ་ཐུགས་འཁྲུགས་པས། །དགྲ་རྣམས་ཐམས་ཅད་བརླག་པར་ནི། །སྐད་ཅིག་དེ་ལ་ཐེ་ཚོམ་མེད། །ཕྲེང་མཛད་
འཇིགས་ཤིང་འཇིགས་པར་བྱེད། །ཧ་ཧ་ཞེས་མཛད་འཇིགས་པར་མཛད། །གདུག་པ་ཐམས་ཅད་གསད་པར་ནི། །སྦྱིན་སྲེག་ཙམ་གྱིས་ཐེ་ཚོམ་མེད། །འདི་ལྟའི་གསད་
པའི་སྦྱིན་སྲེག་དང༌། །མངོན་སྤྱོད་ཀྱང་ནི་རྙེད་དཀའ་བ། །རྣལ་འབྱོར་ལྷ་མོས་རྟོགས་མིན་ན། །སྔགས་སྐྱེས་ཕལ་ལྟ་སྨོས་ཅི་དགོས། །དེ་ཕྱིར་སངས་རྒྱས་ཐོད་པ་ཡི། །རྣལ་
འབྱོར་ང་རྒྱལ་དང་བྲལ་བས། །ཤིན་ཏུ་མཉམ་པར་གཞག་པའི་སེམས། །ལྷ་རྣམས་ཀྱིས་ཀྱང་རྙེད་པར་དཀའ། །ལྗང་གུའི་ཆུ་ཡིས་མེ་ཞི་བྱ། །གང་གིས་བསྲེགས་ཤིང་
གང་ཞིག་བསྲེགས། །གང་གི་ཞི་བ་གང་ཞི་བ། །གང་གིས་རྣམ་རྟོག་ཀུན་བཅོམ་པ། །དེ་ཡིས་སེམས་ནི་མགུ་བར་བྱེད། །སངས་རྒྱས་ཐོད་པ་ཞེས་བྱ་བའི་རྣལ་འབྱོར་མའི་
རྒྱུད་བླ་ན་མེད་པ་གསང་བའི་ཡང་ཤིན་ཏུ་གསང་བ་ལས། སྦྱིན་སྲེག་གི་ཆོ་གའི་ལེའུ་སྟེ་བརྒྱད་པའོ།།    །།དེ་ནས་ཡང་དག་རབ་བཤད་པ། །སྤྱོད་པའི་

82-1-33a

༄༅། །ལེའུ་ཤིན་ཏུ་རྙེད་དཀའ་བ། །བུད་མེད་ཤིན་ཏུ་མཆོག་གྱུར་དང༌། །རྣལ་འབྱོར་གང་གིས་སྤྱོད་ཀུན་བྱེད། །དངོས་གྲུབ་བརྒྱད་དང་ཡང་དག་ལྡན། །དེ་
ནས་སྤྱོད་པ་ཡང་དག་བརྩམ། །སེམས་ཅན་དངོས་གྲུབ་གང་གང་འདོད། །དེ་དེའི་དངོས་གྲུབ་རྟག་ཏུ་སྟེར། །ལག་པས་ཐོད་པ་བཟུང་བྱས་ཏེ། །གཅེར་བུ་སྐྲ་གྲོལ་གྱུར་པ་ཡི། །
བརྟུལ་ཞུགས་ཅན་གྱི་སྤྱོད་པས་འཁྱམ། །གང་དུ་གང་ཚེ་དེ་ཚེ་དེར། །རྟག་ཏུ་སྤྱོད་པ་ཐམས་ཅད་བྱ། །རྒྱན་རྣམས་ཀུན་ལས་རྣམ་གྲོལ་ཞིང༌། །ནམ་མཁའ་དང་མཚུངས་
གྱུར་པ་ཡི། །ཤེས་རབ་ཅན་གྱིས་ཁྱིམ་ཁྱིམ་དུ། །སློང་མོ་བྱ་བར་ཐེ་ཚོམ་མེད། །ཡིད་དང་མཐུན་པར་ཀུན་བླངས་ན། །བསམ་གཏན་གནས་སུ་ཐེ་ཚོམ་མེད། །དགའ་
བའི་སེམས་ཀྱིས་བསམས་ནས་ནི། །རྣལ་འབྱོར་མ་ཡི་སློང་མོ་བསླངས། །ཆོས་ལ་གཞོལ་བའི་རྣལ་འབྱོར་པས། །ཐོད་པའི་སྟེང་དུ་བཞག་པ་ཡི། །རྫས་ནི་དེ་ནས་
བཟའ་བར་བྱ། །རྫས་ནི་ཟོས་མ་ཐག་ཏུ་ཡང༌། །ཁྱིམ་ཁྱིམ་ཐལ་ཕུང་ཤིང་དྲུང་དང༌། །གང་དུ་གང་ཚེ་དེར་དེའི་ཚེའི། །གང་གིས་དགའ་བའི་སེམས་དེ་ཡིས། །བློ་གྲོས་
ཆེན་པོ་གཉིད་ལོག་ཕྲེང༌། །འདི་ལྟའི་སྤྱོད་པའི་སྦྱོར་བ་ཡི། །ཕྱག་རྒྱ་ཆེན་པོ་ངེས་པར་ཐོབ། །དེ་ལྟར་ཡང་ནི་རྒྱུད་ལས་གསུངས། །གང་དུ་ཇི་ལྟར་དེར་དེ་ལྟར། །གང་

82-1-33b

གིས་དེ་ཡིས་སངས་རྒྱས་ཏེ། །རང་གི་རྣམ་རྟོག་དག་གིས་ཉམས། །མཐའ་དག་རང་བཞིན་རྣམ་པར་དག །སངས་རྒྱས་ཐོད་པ་ཞེས་བྱ་བ་རྣལ་འབྱོར་མའི་རྒྱུད་བླ་ན་མེད་པ་གསང་
བའི་ཡང་ཤིན་ཏུ་གསང་བ་ལས། སྤྱོད་པའི་ལེའུ་སྟེ་དགུ་པའོ།།    །།དེ་ནས་ཡང་དག་རབ་བཤད་པ། །གཅིག་ཏུ་སེམས་ཅན་དོན་རབ་ངེས། །གསེར་དུ་ངེས་
པར་བྱེད་པའི་ལེའུ། །སློབ་དཔོན་ལ་ནི་རབ་དང་བས། །མུ་ཏིག་དང་ནི་ཉ་ཕྱིས་དང༌། །དངུལ་ཆུ་དང་ནི་བྱུ་རུ་ཡིས། །གང་གིས་སེམས་ཅན་ནོར་ལྡན་འགྱུར། །འདི་ནི་ཕྱི་ཡི་སྨན་
མིན་ཏེ། །ཤུན་ལྤགས་ལོ་མ་མ་ཡིན་ཞིང༌། །དངུལ་ཆུ་བཅུད་ལེན་མ་ཡིན་ཏེ། །མུ་ཟི་ལྷང་ཚེར་མ་ཡིན་ཞིང༌། །ལྕགས་དང་ཞ་ཉེ་ཟངས་མ་མིན། །ལྕགས་གཞན་དག་ནི་མ་
ཡིན་ཏེ། །གྲུབ་པའི་སྨན་གྱི་མཆོག་ཡིན་ནོ། །འདི་ལྟ་བུ་ཡི་ཚིག་ཐོས་ནས། །ཕྱག་ན་རྡོ་རྗེ་སྟོབས་པོ་ཆེས། །ཞབས་ཀྱི་རྡུལ་གྱི་ཆ་བཏུད་ནས། །སེམས་དཔའ་གཅིག་ཏུ་དད་
བརྟན་པས། །ལྷ་མོ་ལེགས་སོ་ཞེས་ནི་སྨྲས། །སྨན་གྱི་མཆོག་ནི་གང་ཡིན་ཞིང༌། །དངོས་གྲུབ་ཀྱང་ནི་ཇི་ལྟ་བུ། །གུས་པ་ཡིས་ནི་ཉན་པར་འཚལ། །ལྷ་མོ་ཆེན་མོ་ཁྱོད་ཀྱིས་
གསུངས། །གྲུབ་པའི་སྨན་གྱི་མཆོག་གང་ལགས། །གང་གིས་སེམས་ཅན་ནོར་ལྡན་འགྱུར། །ཆེ་འཕེལ་བ་ལ་བརྩོན་བ་གང༌། །སྔོན་བསྙེན་ལྟོས་པ་མེད་པ་ཡིས། །སྨན་ཆེན་

82-1-34a

༄༅། །གྲགས་པས་འགྲུབ་པ་གང༌། །གང་གིས་རྫས་རྣམས་མང་པོར་འགྱུར། །མོ་གཤམ་བུ་དང་ལྡན་གྱུར་གང༌། །ཡང་དང་ཡང་དུ་མི་འཆི་ཞིང༌། །ཤི་
ནས་ཡང་དག་འཚོར་འགྱུར་བ། །ལྷ་མོ་ཆེན་མོ་ཁྱོད་ཀྱིས་གསུངས། །བཀའ་སྩལ་པ། ཁྱིམ་འདི་ཉིད་དུ་གནས་པ་ཡི། །སྨན་ཆེན་པོ་ཡིས་འགྲུབ་པ་སྟེ། །དེ་ཡང་སྣོད་བཟང་
མཆོག་ལ་འགྲུབ། །བྱིས་པ་རྨོངས་པས་མི་ཤེས་སོ། །བདག་དོན་གཅིག་པུ་ལ་འབབ་ཅིང༌། །ཀྱེ་མ་གཅིག་ཏུ་དཀའ་འབད་པས། །ཇི་ལྟར་སེམས་ཅན་དོན་འགྲུབ་འགྱུར། །སྣོད་
བཟང་ལ་ནི་གནས་པའི་བཅུད། །ཟེ་འབྲུ་གསང་བའི་སྤྱོད་ཡུལ་ཏེ། །རོ་བཅུད་རྩ་ཡི་ནང་གནས་པའི། །སྨན་ཆེན་རོ་བཅུད་མ་རུ་བརྗོད། །གང་གི་ས་ལྕགས་ནི་གསེར་
འགྱུར་བ། །གཅིག་གིས་ཀྱང་ནི་གྲངས་མེད་འགྱུར། །འདི་ལྟ་བུ་ཡི་སྨན་ཆེན་མཆོག །རོ་བཅུད་མ་ནི་དེ་བཞིན་གནས། །རབ་འབྱོར་ཆོ་ག་སྔོན་འགྲོ་བས། །སྨན་གྱི་
མཆོག་ནི་འགྲུབ་པར་འགྱུར། །དེར་ནི་ཡང་དག་སྦྱོར་བ་བཤད། །དད་པ་བརྟན་པ་ཡིས་ནི་ཉོན། །མེ་ཏོག་ལྡན་པའི་བུད་མེད་གང༌། །གཞོན་ནུ་ཁ་དོག་ནག་མོ་སྟེ། །རྒྱུད་
འདི་ཐོས་པ་དང་ལྡན་ཞིང༌། །ངོ་ཚ་མེད་ཅིང་ལྟོས་མེད་མ། །འདོད་པ་ཆུང་ཞིང་སེམས་ཅན་བརྩེ། །དེ་བཞིན་གཤེགས་པ་རྣམས་བརྟན་ཅིང༌། །རྟག་ཏུ་རབ་སྦས་བཙོག་

82-1-34b

མེད་མ། །འདི་ལྟའི་བུད་མེད་རབ་བླངས་ཏེ། །སྨན་ཆེན་མཆོག་ནི་ཡང་དག་བརྩམ། །སྐྱེས་བུ་ཤིན་ཏུ་ཆགས་ཆེ་ཞིང༌། །མྱུར་དུ་བྱང་ཆུབ་སེམས་འབབ་པ། །གང་ཡིན་དེ་ལ་
དངོས་གྲུབ་མེད། །འདི་ལྟ་བུ་ཡི་སྨན་ཆེན་པོ། །སངས་རྒྱས་ཀྱིས་ཀྱང་རབ་རྙེད་དཀའ། །ཤིན་ཏུ་བརྟན་པའི་སེམས་ཀྱིས་ནི། །བློ་ལྡན་བུད་མེད་དེ་རྣམས་བརྟེན། །དེ་ལྟར་ཡང་ཞེས་
གསུངས་པ། རབ་ཏུ་བརྟན་པ་གཙོ་བོའི་གནས། །ཞེས་ནི་སྒྲུབ་པ་པོ་རྣམས་སྨྲ། །དེ་ཕྱིར་བརྟན་པའི་སེམས་ཀྱིས་ནི། །སྣོད་བཟང་འབྲས་བུ་བསྐུལ་བར་བྱ། །དེར་ནི་མེ་ཏོག་
ལྡན་བུད་མེད། །གསེར་གྱི་སྦྱོར་བ་རྙེད་དཀའ་བརྩམ། །གྲུབ་པའི་བཅུད་ཀྱིས་བྱུགས་པ་ཡི། །ཟླ་བ་རང་གི་སྙིང་གར་བསམ། །སྔོན་དུ་རི་ཡི་རྒྱལ་པོས་བརྒྱན། །དེར་
ནི་ཡི་གེ་ཧྲཱིཿས་བོན། །སེམས་ཅན་དོན་ལ་གཅིག་ཏུ་འབད། །བློ་ལྡན་དགོས་པ་ཡང་དག་བརྩམ། །ཟངས་མའི་དངོས་པོ་སྲང་གཅིག་བཅས། །ཟླུམ་པོ་སྣོད་བཟང་ལ་བཅུག་
སྟེ༑ ༑གཡོན་པ་བསྐུམ་པའི་གཡས་ཟུར་བཞག །མེད་ན་ལྕགས་ཀྱང་བྱ་བ་ཡིན། །བརྟན་པའི་སྦྱོར་བའི་སེམས་ཀྱིས་ནི། །དེ་ནས་བློ་ལྡན་ལས་རྣམས་བརྩམ། །རི་རབ་
ཟླ་བ་ས་བོན་རྒྱལ། །ཞུ་འགྱུར་ཐེ་ཚོམ་མེད་པ་ཡིན། །སྣོད་བཟང་དེར་ནི་ངལ་བསོས་པས། །འཕོ་བའི་སྦྱོར་བས་འཛག་པ་ཉིད། །བཟང་པོར་མྱུར་དུ་རབ་བླངས་ཏེ། །མཁས་

82-1-35a

༄༅། །པ་ཡིས་ནི་བྱུག་པར་བྱ། །རྡོག་པོ་བྱུགས་པ་ཙམ་གྱིས་ནི། །མེ་ཡི་ནང་དུ་གཞུག་བྱ་ཞིང༌། །དེ་ནས་ཤེས་རབ་ཅན་བལྟས་ན། །གསེར་དུ་འགྱུར་བར་
ཐེ་ཚོམ་མེད། །དེ་ནི་མ་ཤ་གཅིག་གིས་ནི། །སྲང་བརྒྱ་རུ་ནི་འགྱུར་བ་ཡིན། །དེ་ལྟར་གསེར་གྱི་སྦྱོར་བ་མཆོག །འཇིག་རྟེན་གསུམ་ནའང་རྙེད་པར་དཀའ། །གལ་ཏེ་
སྨན་ཆེན་ཚད་མིན་ན། །དེ་ཚེ་སངས་རྒྱས་ཚད་མ་ཡིན། །རྒྱུད་ཀྱི་རྒྱལ་པོ་ཆེན་པོ་འདིར། །དངོས་པོ་གང་དང་གང་གསུངས་པ། །སངས་རྒྱས་ཐོད་པའི་སྦྱོར་བ་ཡིས། །
དེ་དག་ཐམས་ཅད་བདེན་པར་འགྱུར། །གང་ཞིག་འདི་ཚད་མིན་སྨྲ་བའི། །བློ་གྲོས་ཆེན་པོ་ཐོས་ལྡན་པ། །ཇི་སྲིད་སངས་རྒྱས་བཞུགས་ཀྱི་བར། །དེ་དག་ཐམས་ཅད་
དམྱལ་བར་འགྲོ། །སྨན་འདི་ཙམ་གྱིས་མ་གྲུབ་ན། །ཆོས་ཕུང་བརྒྱད་ཁྲི་བཞི་སྟོང་དང༌། །བླ་མེད་རྣལ་འབྱོར་མ་རྣམས་ཀྱི། །དེ་དག་ཐམས་ཅད་རྫུན་པར་འགྱུར། །མཚམས་
མེད་ལྔ་ནི་བྱེད་པ་དང༌། །སེམས་ཅན་སངས་རྒྱས་ཆོས་ལ་འཚེ། །སྨན་གྱི་མཆོག་ནི་འགྲུབ་འགྱུར་བ། །སྐད་ཅིག་དེ་ལ་ཐེ་ཚོམ་མེད། །སེམས་ཅན་དོན་ལ་གཅིག་ཏུ་འབད།།
སྒོམ་ལྡན་འགྲུབ་པ་ལྟ་ཅི་སྨོས། །དམན་མཆོག་གསེར་དང་དངུལ་དུ་འགྱུར། །ཇི་སྲིད་སངས་རྒྱས་ཡེ་ཤེས་ཡོད། །མི་ནི་བསྐལ་བ་བྱེ་བར་འཚོ། །དེ་ནས་ཡང་དག་

82-1-35b

རབ་བཤད་པ། །མོ་གཤམ་རྣམས་ཀྱི་བུ་མེད་པ། །ཡང་དག་སྦྱོར་བས་བཀྲུས་ཙམ་གྱིས། །སྐད་ཅིག་དེ་ལ་བུ་ལྡན་འགྱུར། །སྔོན་གྱི་གཙོ་བོ་ས་ཇི་སྐད་གསུངས། །ཁྲུས་ཀྱི་ཆོ་ག་
རབ་ཏུ་བཤད། །ཁ་དོག་ལྔ་ཡི་རྡུལ་ཚོན་ནམ། །ཡང་ན་རྡུལ་ཚོན་དཀར་པོ་ཡིས། །དཔག་དཀའ་སྐྲག་པར་བྱེད་པ་ཡིས། །དཀྱིལ་འཁོར་འཇིགས་པ་བྲི་བར་བྱ། །དེར་ནི་བུམ་
པ་ལྟོ་ཆེ་བ། །ཟླུམ་པོ་བཞི་ནི་གཞག་པར་བྱ། །ཤེས་རབ་ཅན་གྱིས་ཆུ་ཡིས་དགང༌། །རས་ཀྱིས་ཀྱང་ནི་དཀྲི་བར་བྱ། །རང་གི་ཁྲག་གིས་མཆན་མ་བྲི། །བུད་མེད་མོ་གཤམ་དེ་ཡི་
ནི༑ ༑ཁམས་ཀྱི་གཙོ་བོ་བླངས་ནས་ནི། །མཁས་པས་བུམ་པའི་ཁ་ལ་བྱུག །དེ་ནས་ཁྲག་འཐུང་གོ་འཕང་ལ། །གནས་བསྒོམ་པའི་མཆོག་ལྡན་པས། །ནག་པོ་དམར་མོ་འཇིགས་
ཆེན་པོ། །རྡོ་རྗེ་ཧཱུཾ་ལས་ཡང་དག་བྱུང༌། །འཇིགས་པའི་མེ་ལྟར་འཇིགས་བྱེད་པ། །ཞལ་གཅིག་པ་ལ་ཕྱག་བཞི་པ། །བླ་མ་འཇིགས་པའི་གར་བྱེད་ཅིང༌། །མཁས་པས་ཧཱུཾ་ནི་
སྒྲོགས་བཞིན་པ། །བློ་ལྡན་བུམ་པའི་ནང་དུ་བསམ། །དེ་ནས་རལ་གྲི་འཛིན་པ་ཡི། །སྐྱེས་པ་བཞི་པོ་གྲགས་ཆེན་པོ། །ཁྲོ་བོ་གཞན་གྱི་སེམས་དང་ལྡན། །འཇིགས་ཆེན་
 བུ་དེ་རྣམས་ཀྱིས། །རལ་གྲིས་ནམ་མཁའ་བསྣུན་ཅིང་གསོད། །སངས་རྒྱས་ཐོད་པའི་སྦྱོར་བ་དང༌། །འདི་ལྟ་བུ་ཡི་སྦྱོར་ལྡན་པས། །དེ་བཞིན་དུ་ནི་བུད་མེད་བཀྲུ། །སྐད་

82-1-36a

༄༅། །ཅིག་དེ་ལ་བཀྲུས་ཙམ་གྱིས། །བུད་མེད་བུ་དང་ལྡན་པར་འགྱུར། །སངས་རྒྱས་ཐོད་པ་ཞེས་བྱ་བ་རྣལ་འབྱོར་མའི་རྒྱུད་བླ་ན་མེད་པ་གསང་བའི་ཡང་ཤིན་
ཏུ་གསང་བ་ལས། སྨན་ཆེན་པོ་ཁྱད་པར་ཅན་དང༌། མོ་གཤམ་གྱི་ཁྲུས་ཀྱི་ཆོ་གའི་ལེའུ་སྟེ་བཅུ་པའོ།།    །།དེ་ནས་ཡང་དག་རབ་བཤད་པ། །མཁའ་ལྡིང་
སྦྱོར་ལས་བྱུང་བའི་ལེའུ། །སྔོན་དུ་གསུངས་པའི་ཆོ་ག་ཡིས། །མཁས་པས་དཀྱིལ་འཁོར་བྲི་བར་བྱ། །བློ་ལྡན་ཧེ་རུ་ཀ་དང་ནི། །ཀུན་ནས་རྣལ་འབྱོར་མ་བརྒྱད་བསྐྱེད། །
མཚན་མ་ཕྱག་སོགས་སྔོན་གསུང་བཞིན། །ཁ་དོག་དཀར་པོ་འབའ་ཞིག་ཉིད། །ཕྱོགས་ཀྱི་རྣལ་འབྱོར་མ་དཀར་ཞིང༌། །མཚམས་ཀྱི་དམར་པོ་ཉིད་ཡིན་ནོ། །སྔོན་དུ་
གསུངས་པའི་ཆོ་ག་ཡིས། །མཁས་པས་དཀྱིལ་འཁོར་བྱིན་གྱིས་བརླབས། །བུམ་པ་རྣམ་པ་བཞི་པོ་ལ། །སྔོན་གསུངས་ཕྱག་མཚན་བྲི་བར་བྱ། །རིག་པ་འཛིན་པའི་
སྦྱོར་བ་ཡིས། །ཕྱིས་ནི་སློབ་མ་རྗེས་སུ་བཟུང༌། །སྔོན་གྱི་ཆོ་གས་གསོལ་བཏབ་སྟེ། །སྦྱིན་དང་ཚོགས་ཀྱི་འཁོར་ལོ་དང༌། །དེ་ནས་དཀྱིལ་འཁོར་མཆོད་པར་བྱ། །སླར་ཡང་
གསང་སྔགས་འདི་ཡིས་ནི། །སློབ་མ་རྗེས་སུ་གཟུང་བར་བྱ། །ས་སྟེང་ན་ནི་དུས་ཟིན་ལ། །ཅུང་ཟད་གསོ་བར་མི་ནུས་ཏེ། །ནམ་མཁའ་ལྡིང་ཅན་གྱིས་བཏང་ཞིང༌། །དུས་སུ་

82-1-36b

ཟིན་ཅེས་སྨྲ་བ་ན། །སངས་རྒྱས་ཐོད་པའི་རྣལ་འབྱོར་པ། །བློ་ལྡན་དེ་ནས་ལས་བརྩམ་མོ། །བདག་ཉིད་ཧེ་རུ་ཀར་གྱུར་ཅིང༌། །ཀུན་ནས་རྣལ་འབྱོར་མ་བརྒྱད་དེ། །དེ་ཀུན་སྐུ་ནི་
དཀར་པོ་རུ། །ཆོ་ག་བཞིན་དུ་སྦྱར་བར་བྱ། །འབྲས་བརྟགས་རང་བཞིན་བླངས་ནས་ནི། །རིག་པ་འཛིན་པ་གཉིས་བྱའོ། །ཤིན་ཏུ་མཉམ་པར་གཞག་པ་ཡིས། །དེ་ཡི་ལག་པར་
རལ་གྲི་སྦྱིན། །དེ་ཡི་སྙིང་གར་སྔགས་བྲིས་གཞུག །འདབ་མ་གང་དང་གང་དེ་ལ། །མར་ཁུ་ཆེ་བྱས་སྣག་ཚ་དང༌། །མཁས་པས་སྔགས་ནི་བྲི་བར་བྱ། །ཨོཾ་བུདྡྷ་ཀ་པཱ་ལི་ནི་ཧྲཱིཿ
ཨོཾ་ཀ་པཱ་ལི་ནི་བཛྲི་ཎི་ཨཿབི་དྷྭཾ་ས་ཡ་སརྦ་ནཱ་ག་ན་ཨུ་ད་པ་ཡ་དྱ་དྷ་ར་ཎི། བི་བྷ་བ་ཡ་ཀ་ལ་ད་ཤ་ན། བྷོ་བྷོ་བྷ་ག་བ་ཏི་བུདྡྷ་ཀ་པཱ་ལི་ནཱི་སརྦ་ན་ཎ་ཀྵ་ཡེ་ཀ་རི་ཧ་ཧ་ཧ་སྭཱཧཱ། རིག་པ་
འཛིན་པའི་སྔགས་སོ། །དེ་ལྟར་ཡོངས་སུ་རྫོགས་ནས་ནི། །འདབ་མ་སྙིང་གར་གཞུག་པར་བྱ། །གསང་སྔགས་འདི་དང་ལྕུག་མ་ཡིས། །ལན་བདུན་པར་དུ་སྤྱན་དྲང་ངོ༌། །ཨོཾ་
བུདྡྷ་ཀ་པཱ་ལི་ནི་གྷ་ཊ་གྷ་ཊ། གྷ་ཊ་གྷ་ཊ། ཧྲི་ཧྲིཿཧཿཧཿཧེ་ཧེཿཧཾ། ལན་བདུན་བསྔགས་པ་ཙམ་གྱིས་ནི། །རིག་པ་འཛིན་པ་རྣམ་པ་གཉིས། །བར་སྣང་དུ་ནི་ལྡིང་འགྱུར་ཏེ།།
གཅིག་ནི་དུམ་བུ་དུམ་བུ་རུ། །ས་ལ་ལྟུང་བ་རུ་ནི་འགྱུར། །དུས་ཟིན་འདིར་ལངས་ཐེ་ཚོམ་མེད། །གཞན་ཡང་སྦྱོར་བ་རྙེད་དཀའ་གང༌། །པད་བཏེགས་ལ་སོགས་བཅོ་ལྔ་

82-1-37a

༄༅། །པོ༑ ༑གླེགས་བམ་ལ་ནི་བྲི་མ་བྱས། །བླ་མའི་དྲིན་ལས་ཤེས་པར་བྱ། །སངས་རྒྱས་ཐོད་པ་ཞེས་བྱ་བའི་རྒྱུད་རྣལ་འབྱོར་མའི་རྒྱུད་བླ་ན་མེད་པ་གསང་
བའི་ཡང་ཤིན་ཏུ་གསང་བ་ལས། རིག་པ་འཛིན་པའི་སྦྱོར་བའི་མན་ངག་ངེས་པའི་ལེའུ་སྟེ་བཅུ་གཅིག་པའོ།།    །།དེ་ནས་ཕྱག་ན་རྡོ་རྗེས་རྣལ་འབྱོར་མ་སྣ་ཚོགས་
སྡེ་མ་ལ་ཡང་དང་ཡང་དུ་ཕྱག་བཙལ་ཏེ། འདི་སྐད་ཅེས་གསོལ་ཏོ། །རྣལ་འབྱོར་མ་ཡི་གཙོར་གྱུར་པ། །ཤེས་རབ་ཆེན་པོ་ལྷ་མོ་ལེགས། །ཁྱོད་ཀྱིས་གསུངས་པའི་སྦྱོར་བ་
གང་༑ ༑འཇིག་རྟེན་ན་ཡང་རྙེད་པར་དཀའ། །བདག་གིས་རྒྱུད་ཀུན་མཐོང་མོད་ཀྱི། །སྦྱོར་བ་འདི་དག་རྙེད་པར་དཀའ། །རྒྱུད་འདིར་ཁྱོད་ཀྱིས་གང་གསུངས་པ། །སངས་
རྒྱས་ཀུན་གྱིས་མ་བཤད་དོ། །ཨེ་མའོ་སེམས་ཅན་དོན་ལ་བརྩོན། །ཨེ་མའོ་སངས་རྒྱས་ཀུན་བསྐྱེད་མ། །ཨེ་མའོ་ཕྱག་རྒྱ་ཆེ་ལ་བརྩོན། །སྔགས་རྣམས་ཀུན་གྱི་རབ་
སྦྱོར་བ། །ཤིན་ཏུ་རྙེད་དཀའ་གང་ཡིན་དེས། །རྣལ་འབྱོར་པ་གང་ངོ་མཚར་བ། །སྣ་ཚོགས་བྱེད་འགྱུར་ལྷ་མོ་གསུངས། །དང་པོའི་ལེའུར་གང་གང་གསུངས། །སྦྱོར་
ཏེ་ལྷ་མོས་བདག་ལ་ཤོད། །འདི་ལྟ་བུ་ཡི་ཚིག་གསན་ནས། །རྣལ་འབྱོར་མ་ནི་སྣ་ཚོགས་སྡེ། །བཞད་ཅིང་ཤིན་ཏུ་བཞད་པ་ཡིས། །ལྷ་རྣམས་ཐམས་ཅད་སྐྲག་པ་

82-1-37b

དང༌། །བདུད་སྡེ་ཐམས་ཅད་འབྲོས་པ་དང༌། །བགེགས་རྣམས་ཐམས་ཅད་འཇིག་པར་འགྱུར། །ཨེ་མའོ་བཞད་པའི་ངེས་པ་ཡིས། །རྒྱལ་བའི་མཆོག་ཀུན་ངོ་མཚར་རོ། །གསུངས་
པ༑ རྒྱལ་མཚན་འཕྱར་བ་བླང་བྱས་ལ། །དེ་ཡི་ཤ་ཡང་བླང་བྱ་ཞིང༌། །དེ་ཡི་རྐེད་ཆའི་རུས་པ་ནི། །བླངས་ནས་ཐབ་ཁུང་དུ་ནི་བྱ། །དེ་ཡི་ཐོད་པའི་རྗེས་བཟུང་སྟེ། །རྒྱུས་པ་སྡོང་བུར་
བྱས་ཏེ་བཞག། དེ་ཡི་མར་ཁུས་དགང་བྱ་ཞིང༌། །ཐབ་ཁུང་གྲུ་གསུམ་སྟེང་དུ་བཞག །གཞན་ཡང་དུད་པ་འབེབས་པ་དང༌། །ཇི་སྲིད་དུད་པ་ཆགས་ཀྱི་བར། །སངས་རྒྱས་ཐོད་
པའི་རྣལ་འབྱོར་པས། །གསང་སྔགས་འདི་ནི་བཟླ་བར་བྱ། །ཨོཾ་བུདྡྷ་ཀ་པཱ་ལ་ནི་བྷ་ར་བྷ་ར། དྷ་དྷ་ར་དྷ་དྷ་ར། དྷ་རཱ་པ་ཡ་དྷ་རཱ་པ་ཡ། ཤོ་ཥ་ཡ་ཤོ་ཥ་ཡ། ཏ་པ་ཡ་ཏ་པ་ཡ། ཏྲཱཾ་
ཏྲཱཾ། ཨཾ་མཾ་སཾ་ར་དྷཱཾ་ཀུ་རུ་ཀུ་རུ་བྷོ་བྷ་ག་བ་ཏི་བུདྡྷ་ཀ་པཱ་ལ་སྱ་ཛྙཱ་མ་ལཾ་གྷ་ཡ་ཤཱི་གྷྲཾ་ཀ་ཛ་ལ་པ་ཏཾ། པ་ཏ་ཡ་པ་ཏ་ཡ། ཏྲཱཾ་ཏྲཱཾ་ཨ་ཧཱུཾ་སྟམྦྷ་ཡ། བྷོ་བྷ་ག་བ་ཏི་ཧཱུཾ་སཾ་ཕཊ། འདི་ལྟར་སྔགས་
ཀྱི་རྒྱལ་པོ་ཡིས། །འཇིག་རྟེན་གསུམ་ཡང་སྐེམས་པར་བྱེད། འབྱུང་པོ་རོ་ལངས་མཁའ་འགྲོ་མ། །སྲིན་པོ་ཤ་ཟ་ལ་སོགས་དང༌། །གཞན་ཡང་རུང་སྟེ་བགེགས་དེ་རྣམས། །
ཐོས་པ་ཙམ་གྱིས་འབྲོས་པར་འགྱུར། །ཇི་སྲིད་དུད་པ་མ་བབས་པ། །དེ་སྲིད་སྔགས་ནི་བཟླ་བར་བྱ། །དུད་པ་བབས་མ་ཐག་ཏུ་ནི། །ལག་པ་གཉིས་ཀས་གཟུང་བར་བྱ། །དེ་

82-1-38a

༄༅། །ནས་བློ་ཆེན་རྣལ་འབྱོར་པས། །རོལ་རྩེད་ཕྲེང་བ་བཏུང་བར་བྱ། །བུ་མོ་ལོ་ནི་བཅུ་དྲུག་མ། །ལང་ཚོའི་གཟུགས་ལ་བརྩེ་བ་ཅན། །འདི་ནི་རྣལ་འབྱོར་
པ་ཡིས་སྤྱད། །གཅིག་ཏུ་སེམས་ཅན་དོན་འབད་པ། །གཅེར་བུ་སྐྲ་གྲོལ་གྱུར་པ་ཡི། །མཁས་པས་ཧི་ཧིའི་སྔགས་བཏོན་ཏེ། །རོལ་རྩེད་ཕྲེང་མ་བཏུང་བར་བྱ། །དེ་ཡི་རྗེས་ལ་
རྩེད་འཇོ་བརྩམ། །ཤིན་ཏུ་བཞད་གྱུར་ཕྲེང་མཛད་པའི། །བརྩེ་པ་ཆེན་པོའི་ལག་གཡོན་དུ། །དུང་ཆེན་མཆོག་ནི་བཞག་པར་བྱ། །སྦྱོར་བ་ལ་ནི་མཁས་པ་ཡིས། །ཕྱིས་ནི་
བགས་ཀྱིས་བྱ་བ་བྱ། །པདྨ་ལས་བྱུང་རྫས་གང་ཞིག །དེ་ཉིད་ཀྱིས་ནི་དུད་པ་མཉེ། །མིང་མེད་མཐེ་བོས་མེ་ཏོག་སྦྱིན། །རིལ་བུ་བརྒྱ་དང་རྩ་བརྒྱད་བྱ། །རིལ་བུ་རེ་རེ་རེ་རེ་ལ། །
གསང་སྔགས་བརྒྱ་དང་རྩ་བརྒྱད་བཟླ། །ཨོཾ་བུདྡྷ་ཀ་པཱ་ལི་ནི་ཏྲཾ་ཧྲཱིཿཧཱུཾ་ཕཊ། འཇིག་རྟེན་གསུམ་ན་རྙེད་དཀའ་ཞིང༌། །རྒྱུད་རྣམས་ཀུན་ཏུ་རྙེད་དཀའ་བ། །རྣལ་འབྱོར་མས་ཀྱང་
རྙེད་དཀའ་བའི། །སྔགས་འདི་ཡིས་ནི་དུད་པ་སྒྲུབ། །སྲིན་ལག་གི་ནི་སོར་མོ་ཡིས། །མིག་ལ་དུད་པ་བྱུགས་ཙམ་གྱིས། །སྟོང་གསུམ་རྡུལ་ཕྲན་ལྟ་བུ་ཡི། །སངས་རྒྱས་ཐམས་
ཅད་མཐོང་བར་འགྱུར། །དཔག་ཚད་འབུམ་ཕྲག་བརྒྱད་ཅུ་ཡི། །སྟེང་དང་འོག་ནི་མཐོང་བར་གྱུར། །ལག་པ་གཡོན་པས་མཉེས་ཙམ་གྱིས། །སྐད་ཅིག་དེ་ལ་རྣལ་མར་

82-1-38b

འགྱུར། །མཛུབ་མོས་བྱུགས་པ་ཙམ་གྱིས་ནི། །རྒྱུ་དང་མི་རྒྱུ་མཐོང་འགྱུར་ཏེ། །འབྱུང་པོ་ཡི་དྭགས་ཤ་ཟ་དང༌། །གཞན་ཡང་གྲུབ་བ་རྣམས་དང་ནི། །དཔག་ཚད་བྱེ་བ་སྟོང་ཕྲག་གི།
སྟེང་དང་འོག་ནི་མཐོང་བར་འགྱུར། །ལག་པ་གཡོན་པས་མཉེས་ཙམ་གྱིས། །རྣལ་མར་འགྱུར་བ་ཐེ་ཚོམ་མེད། །གུང་མོས་བྱུག་པ་ཙམ་གྱིས་ནི། །ཤིན་ཏུ་ངོ་མཚར་བྱེད་འགྱུར་ཏེ།།
ཕེག་བརྡབས་བདུན་གྱི་སྒྲ་ཚད་དུ། །ནག་པོ་འབར་བྱེད་རྩེ་མོ་ཡིས། །སྤྲིན་རྣམས་ཐམས་ཅད་འཐོར་བར་འགྱུར། །འདི་ལྟའི་དུད་པ་རྙེད་པར་དཀའ། །ལག་པ་གཡོན་པས་མཉེས་
ཙམ་གྱིས། །སྐད་ཅིག་དེ་ལ་མི་རུ་འགྱུར། །མཐེ་བོང་གིས་ནི་དུད་པ་ཡི། །བདག་ཉིད་ཆེན་པོས་བྱུགས་ཙམ་གྱིས། །གཟུགས་བརྙན་མཚན་མ་རི་དང་ཤིང༌། །གཞན་དག་གང་ཡང་
རུང་བ་རྣམས། །ཁྲོ་བའི་བལྟ་བས་བལྟས་ཙམ་གྱིས། །དུམ་བུ་སྟོང་དུ་འགྱུར་བ་ཡིན། །གཡོན་པས་མཉེས་པ་ཙམ་གྱིས་ནི། །རྣལ་མར་འགྱུར་བར་ཐེ་ཚོམ་མེད། །མཐེའུ་ཆུང་གིས་
མིག་བྱུགས་ན། །སྐད་ཅིག་དེ་ལ་མི་སྣང་འགྱུར། །སངས་རྒྱས་ཀྱིས་ཀྱང་གཟིགས་མི་འགྱུར། །སྐད་ཅིག་སུམ་ཅུ་གསུམ་དུ་འཁོར། །མཛོད་དང་བུད་མེད་རྫས་ཉིད་དང༌། །དངོས་
པོ་གང་དང་གང་འདོད་པ། །དུད་པའི་བདག་ཉིད་ཆེན་པོ་ཡིས། །སྐད་ཅིག་དེ་ལ་འཕྲོག་པར་འགྱུར། །འདི་ལྟ་བུ་ཡི་དུད་མཆོག་གི །སྦྱོར་བ་སྣ་ཚོགས་ལེགས་པར་བཤད། །དེ་

82-1-39a

༄༅། །ནི་མིག་ལ་བྱུགས་ཙམ་གྱིས། །རང་གི་གཟུགས་ནི་སྒྱུར་བར་བྱེད། །དུད་པ་ཡི་ནི་བྱུགས་ཙམ་གྱིས། །རིག་པ་འཛིན་པའི་གཙོ་བོར་འགྱུར། །བྱ་རོག་
འུག་པ་བྱ་རྒོད་དང༌། །སྦྲུལ་དང་ཁྱི་དང་ལྕེ་སྤྱང་དང༌། །སྟག་དང་གུང་དང་བྱི་ལ་དང༌། །སྦྲང་བུ་གླང་པོ་བོང་བུ་རུ། །དེ་ལྟར་དུད་པ་ཆེན་པོ་ཡིས། །སྣ་ཚོགས་པ་ཡི་ལས་བྱེད་པའོ།།
ཀུན་ལ་ལས་ཀུན་ཡོད་མོད་ཀྱི། །སྦྱོར་བ་འབའ་ཞིག་རྙེད་པར་དཀའ། །སྦྱོར་བ་གླེགས་བམ་ལ་མ་བྲིས། །བླ་མའི་ཞལ་ནས་ཤེས་པར་བྱ། །དེ་ནས་ཡང་དག་རབ་བཤད་
དེ༑ ༑སྦྱོར་བ་ཤིན་ཏུ་རྙེད་དཀའ་བ། །སྔགས་དང་རུས་པའི་སྦྱོར་བ་ཡིས། །རྟག་ཏུ་སྣ་ཚོགས་ལས་བྱེད་དོ། །གླང་པོའི་རུས་པས་བསད་པའི་སྦྱོར་བ་བྱའོ། །ཨོཾ་བུདྡྷ་ཀ་པཱ་ལི་
ནཱི་ཧྲཱིཿཧཱུཾ། རྟ་ཡི་རུས་པས་བསྐྲད་པ་རྙེད་པར་དཀའ་བ་བྱའོ། །ཨོཾ་བུདྡྷ་ཀ་པཱ་ལི་ནཱི་ཁཾ་ཧྲཱིཿཧཱུཾ་ཕཊ། བ་ལང་གི་རུས་པས་དགྲའི་སྙིང་གར་ཕུར་བུ་གདབ་པར་བྱའོ། །ཨོཾ་བུདྡྷ་
ཀ་པཱ་ལི་ནཱི་ཏྲཾ་ཧྲཱིཿཁྱིའི་རུས་པས་རེངས་པ་ཆེན་པོ་བྱ་བར་གསུངས་སོ། །ཨོཾ་བུདྡྷ་ཀ་པཱ་ལི་ནི་ཨ་ཨཱཿཧཱུཾ་ཕཊ། རུས་པ་ཆེན་པོས་ནི་དགུགས་པར་བྱའོ། །ཨོཾ་བུདྡྷ་ཀ་པཱ་ལི་
ནཱི་ཧྲཱིཿབཽ་ཥཊ། བོང་བུའི་རུས་པས་རྨོངས་པར་བྱའོ། །ཨོཾ་བུདྡྷ་ཀ་པཱ་ལི་ནཱི་བྲུཾ་ཧཱུཾ། འུག་པའི་རུས་པས་དབང་དུ་བྱའོ། །ཨོཾ་བུདྡྷ་ཀ་པཱ་ལི་ནཱི་ཏྲཾ་ཧྲཱིཿཧཱུཾ། བྱ་རྒོད་ཀྱི་རུས་

82-1-39b

པས་དབྱེ་བར་བྱའོ། །ཨོཾ་བུདྡྷ་ཀ་པཱ་ལི་ནཱི་ཧཱཿཕཊ་ཧཱུཾ། བོང་བུའི་རུས་པས་རེངས་པར་བྱའོ། །ཨོཾ་བུདྡྷ་ཀ་པཱ་ལི་ནཱི་བཛྲི་ཎི་ཏྲཾ། ཅེ་སྤྱང་གི་རུས་པས་གཡུལ་ལས་རྒྱལ་བར་
བྱེད་དོ། །ཨོཾ་བུདྡྷ་ཀ་པཱ་ལ་ནཱི་བྷ་ག་བ་ཏི་དྷ་ར་དྷ་ར་ཧ་ཧེ་ཧོ་ཧ་ཧ། མ་ཧེའི་རུས་པས་དགའ་ཞིང་རྩེ་བས་ལོ་བཅུ་གཉིས་སུ་ཉིན་དང༌། མཚན་དུ་དེའི་བྱང་ཆུབ་སེམས་མི་ལྟུང་ངོ༌། །ཨོཾ་
བུདྡྷ་ཀ་པཱ་ལི་ནཱི་ར་མ་ར་མ་ཀྲྀ་ཊ་ཀྲི་ཊ་ཧ་ཧ། སྦྲུལ་གྱི་རུས་པས་ཤིང་རྩད་ནས་འདོན་ནོ། །ཨོཾ་བུདྡྷ་ཀ་པཱ་ལི་ནཱི་ཏ་ཊ་ཏ་ཊ། ཏྲ་ཏ་ཡ་ཏྲ་ཏ་ཡ། མ་ཏ་སྥོ་ཊ་ཡ་སྥོ་ཊ་ཡ་ཨུ་ཏ་པ་ཏ་ཧཱུཾ་
ཕཊ༑ སྟག་གི་རུས་པས་རི་འདེགས་པར་བྱེད་དོ། །ཨོཾ་བུདྡྷ་ཀ་པཱ་ལི་ནཱི། གྷ་ར་གྷ་ར། མ་ཊ་མ་ཊ། ཏྲ་ཊ་ཡ་ཏྲ་ཊ་ཡ། གྷ་ཊཱ་པ་ཡ་གྷ་ཊཱ་པ་ཡ། སྥུ་ཊ་སྥུ་ཊ། མོ་ཊ་མོ་ཊ་སཾ་ཀྲ་མ་ཡ་ཡ་
ཧྲཱིཿཧཱུཾ་ཏྲཾ་ཕཊ། ལྕགས་ཀྱུས་ནི་ནགས་སྟུག་པོ་སྟོང་པར་བྱེད་དོ། །ཨོཾ་བུདྡྷ་ཀ་པཱ་ལི་ནཱི་བཛྲེ་ནཱ་ཤ་ཡ་མ་ར་ཡེ། གྷུ་ཊ་གྷུ་ཊི་ནི་སརྦ་བི་ན་ཡ་ཏི་ན་ཧྲི་ཡེ་ཡཾ་ཏ་ཊ་ཡ་བྷི་ཏྲཱ་པ་ཡ་ཙ་མཾ་ཙ་
མཾ༑ བྷ་མ་ཡ་བྷྲ་མ་ཡ། བྷོ་བྷ་ག་བ་ཏི་ཨཾ་ཨཾ་ཏ་ཊ་ཧཱུཾ་ཕཊ། སེམས་གཅིག་དྲི་མེད་མེ་ལོང་བཞིན། །གང་བསམས་དེ་ཡང་གཟུགས་བརྙན་དང༌། །རྨི་ལམ་ལྟ་བུར་ཤེས་
མེད་ཀྱི། །འོན་ཀྱང་རྣམ་པར་རྟོག་པས་བཟུང༌། །སངས་རྒྱས་ཐོད་པ་ཞེས་བྱ་བའི་རྣལ་འབྱོར་མའི་རྒྱུད་བླ་ན་མེད་པའི་གསང་བའི་ཡང་ཤིན་ཏུ་གསང་བ་ལས། སྔགས་སྣ་ཚོགས་

82-1-40a

༄༅། །ཀྱི་རབ་ཏུ་སྦྱོར་བའི་ལེའུ་སྟེ་བཅུ་གཉིས་པའོ།།    །།དེ་ནས་ཡང་དག་རབ་བཤད་པ། །རྣམ་དག་ལེའུ་རབ་རྙེད་དཀའ། །ནེ་ནེ་མོ་དང་
ཚ་མོ་དང༌། །མ་དང་བུ་མོ་ཆུང་མ་ཉིད། །གལ་ཏེ་ཕྱག་རྒྱ་ཆེ་འདོད་ན། །ཤེས་རབ་ཅན་གྱིས་འདི་དག་སྤྱད། །གཡུང་མོ་དང་ནི་གར་མཁན་མ། །ཁྲུས་མཁན་མ་དང་གཏུམ་
མོ་ཡི༑ ༑བུ་མོ་ཀོ་བ་བྱེད་པར་གསུངས། །བློ་དང་ལྡན་པས་འདི་དག་སྤྱད། །དེ་ལྔ་རྣལ་འབྱོར་མ་ཡི་མཆོག། དེ་ནས་ཡང་དག་རབ་བཤད་པ། །མ་དག་པ་ཡི་སེམས་
སྦྱང་ཕྱིར། །མིག་ནི་སྲིང་མོར་གྱུར་པ་སྟེ། །རྣ་བ་ཚ་མོ་ཉིད་ཡིན་ནོ། །སྣ་ནི་མ་རུ་འགྱུར་བ་སྟེ། །ལྕེ་ནི་བུ་མོ་ཉིད་ཡིན་ནོ། །ཡིད་ནི་ཆུང་མར་འགྱུར་བ་སྟེ། །ལྔ་པོ་དེ་རྣམས་
མཆོག་ལྷ་མོ། །ཕྱག་རྒྱ་ཆེན་པོར་རབ་སྟེར་མའོ། །གཏི་མུག་གར་མཁན་མ་རུ་འགྱུར། །ཞེ་སྡང་གཡུང་མོ་ཉིད་ཡིན་ནོ། །འདོད་ཆགས་ཁྲུས་མཁན་མ་ཡིན་ཏེ། །
ང་རྒྱལ་གཏུམ་མོ་ཉིད་ཡིན་ནོ། །ཕྲག་དོག་ཀོ་བ་བྱེད་མའོ།། ལྔ་པོ་དེ་རྣམས་བུད་མེད་མཆོག །གཟུགས་ལས་གཏི་མུག་སྐྱེ་བ་སྟེ། །སྒྲ་ལས་ཞེ་སྡང་སྐྱེ་བ་ཡིན། །དྲི་ལ་
ལོངས་སྤྱོད་པས་འདོད་ཆགས། །རོ་ལས་ང་རྒྱལ་ཉིད་ཡིན་ཏེ། །རེག་བྱ་ལས་ནི་ཕྲག་དོག་སྐྱེས། །སེམས་ཀྱི་དག་པ་ཉིད་ཡིན་ནོ། །དེ་ཕྱིར་རྣལ་འབྱོར་བློ་ཆེན་གྱིས། །

82-1-40b

ཤིན་ཏུ་སྦྱོར་བའི་སེམས་ཀྱིས་མི། །སྐྱེ་འདིར་དངོས་གྲུབ་མ་ཐོབ་ཀྱང༌། །སྐྱེ་གཞན་སྲིད་པར་དངོས་གྲུབ་འཐོབ། །ཇི་ལྟར་དངོས་པོ་མེད་པར་སྒོམ། །ཇི་ལྟར་དངོས་པོ་བསྒོམ་པར་
བྱ༑ ༑དངོས་པོ་བསྒོམ་བྱ་ཇི་ལྟར་འགྱུར། །སྲིང་མོའི་གཟུགས་ནི་ཇི་ལྟར་ཡིན། །དཀར་མོ་ལྗང་གུའི་སྔོན་མོའི་མདོག། འདི་ལྟའི་གཟུགས་དང་ལྡན་པར་ནི། །དག་པའི་སེམས་
ཀྱིས་བལྟ་མི་བྱ། །ཚ་མོས་ཇི་ལྟར་སྒྲ་ཐོས་པའི། །སྒྲ་གྲགས་པ་ནི་རྣམ་གསུམ་ཉིད། །འདི་ལྟའི་སྦྱོར་དང་ལྡན་པར་ནི། །དག་པའི་སེམས་ཀྱིས་མཉན་མི་བྱ། །རབ་སྦས་སྐྱེད་མ་
གང་ཡིན་དེས། །དྲི་ནི་རྣམ་པ་གསུམ་བལྟས་པ། །ལྟ་མིན་ཡིད་དང་ལྡན་པ་ལ། །ཇི་ལྟར་འདོད་ཆགས་སྐྱེ་བར་འགྱུར། །ལྕེ་དང་ལྷན་ཅིག་ལོངས་སྤྱོད་རྫས། །རོ་དྲུག་མྱངས་པ་
ཅི་འདྲ་བ། །མྱངས་པས་ལོངས་སྤྱོད་ལྡན་པ་ཡི། །མྱངས་པའི་གཟུགས་ནི་ཇི་ལྟ་བུ། །ཡིད་ཀྱིས་ལོངས་སྤྱོད་དགའ་དེ་ཉིད། །ཡིད་ཀྱིས་གཉིས་ཀ་སྤྱད་པས་བདེ། །དེར་ནི་རྟག་
པ་ཡོད་མ་ཡིན། །དངོས་པོ་ལས་ནི་དངོས་མེད་ཡོད། །དངོས་མེད་ལ་ཡང་དངོས་པོ་ཉིད། །དངོས་དང་དངོས་མེད་གཉི་ག་སྟོང༌། །འདི་དག་སེམས་ཀྱི་དག་པ་ཉིད། །དེ་ནས་
གཞན་ཡང་རབ་བཤད་པ། །ཕྱི་ཡི་ལུས་ནི་སྦྱང་ཕྱིར་རོ། །ལྟ་དང་ལྡན་པ་སྙིང་རྗེ་སྟེ། །འཁྱུད་པ་བྱམས་པར་འགྱུར་བའོ། །དྲུད་པའི་སྦྱོར་བའི་བདག་ཉིད་ནི། །དགའ་བ་

82-1-41a

༄༅། །ཡན་ལག་མ་ཡི་མཆོག །གཉིས་ཀ་འདུས་ལས་གང་འཛག་པ། །དེ་ནི་བདག་གིས་བཏང་སྙོམས་གསུངས། །དེ་ལྟར་དངོས་པོའི་སྦྱོར་ལྡན་པ། །ཇི་
ལྟར་འདོད་ཆགས་ཀྱིས་འཆིང་འགྱུར། །མཐོང་བ་ལས་ནི་འདོད་ཆགས་སྐྱེ། །འཁྱུད་ལས་འབྲས་བུ་ཅུང་ཟད་ཙམ། །དྲུད་པ་ལས་ནི་དགའ་བ་སྐྱེས། །ཀུན་གྱི་མཐའ་
མར་དགའ་བྲལ་ལོ། །དེ་ལྟར་དགའ་དང་དགའ་བྲལ་འབྲས། །ཁམས་གསུམ་པ་ལས་སྐྱེ་བར་འགྱུར། །རབ་དགའ་སེམས་ཀྱི་སྦྱོར་བ་ཡིས། །དངོས་པོ་གསུམ་གྱིས་
འཆིང་མི་འགྱུར། །བཟའ་དང་བཏུང་བ་གང་ཅིའང་རུང༌། །བདེ་བ་འབབ་པའི་ཁ་ཟས་རྣམས། །དེ་ཀུན་བཤང་དང་གཅི་སོགས་སུ། །རྣལ་འབྱོར་རིག་པས་རྟག་ཏུ་བརྟག།
གང་ཅི་རུང་བའི་དགའ་རྩེ་འཇོ། །འཁྱུད་པ་དང་ནི་འོ་བྱེད་དང༌། །ཉེད་དང་འཚིར་བ་ཉིད་ཀྱིས་ནི། །ཕྱག་རྒྱ་ཆེན་པོའང་མཐོང་བར་འགྱུར། །འདི་ལྟའི་སྒོམ་དང་ལྡན་
པས་ནི། །འདི་རུ་འགྲུབ་པར་ཐེ་ཚོམ་མེད། །རྣལ་འབྱོར་མ་ལྔས་སངས་རྒྱས་ཀྱི། །དཔལ་དང་ཕྱག་རྒྱ་ཆེ་སྟེར་བྱེད། །རྣལ་འབྱོར་པ་ཡིས་དེ་མཆོད་ན། །འདོད་པ་རྣམས་
ཀྱིས་གོས་མི་འགྱུར། །ཕྲག་དོག་ལ་སོགས་ཀྱིས་སྦགས་ཀྱང༌། །དེ་ལ་ཉེས་པས་གནོད་པ་མེད། །རྣལ་འབྱོར་པ་ཡི་མཆོག་དེ་ཉིད། །སྲིད་པའི་ཉེས་པས་གོས་མི་འགྱུར། །

82-1-41b

ཇི་སྲིད་ཁམས་ནི་ཕྱི་མི་འགྱུར། །སངས་རྒྱས་སྐུ་སྲིད་སྡིག་དང་བྲལ། །བྱང་ཆུབ་སེམས་ནི་འཛག་མེད་པ། །གང་ཚེ་ཕུན་སུམ་ཚོགས་པའི་ཤིང༌། །སངས་རྒྱས་ཐོད་པ་ཞེས་བྱ་
བའི་རྣལ་འབྱོར་མའི་རྒྱུད་བླ་ན་མེད་པ་གསང་བའི་ཡང་ཤིན་ཏུ་གསང་བ་ལས། སེམས་རྣམ་པར་དག་པའི་ལེའུ་སྟེ་བཅུ་གསུམ་པའོ།།    །།དེ་ནས་ཡང་དག་རབ་
བཤད་པ། །སྣ་ཚོགས་སྡེ་མས་བསྔགས་པའི་ལེའུ། དེ་ལྟར་ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་རྣམས་དང༌། རི་རབ་ཀྱི་རྡུལ་ཕྲ་རབ་སྙེད་དང་མཚུངས་པའི་རྣལ་
འབྱོར་མ་རྣམས་སྤྱན་དྲངས་ཤིང་མགུ་བའི་སེམས་ཀྱིས་སྣ་ཚོགས་སྡེ་མ་ལ་བཏུད་དེ་བསྟོད་པ། ཨེ་མའོ་བཅོམ་ལྡན་འདས་ལྷ་མོ། །སངས་རྒྱས་ཐམས་ཅད་སྐྱེད་བྱེད་མ། །
དཔལ་དང་གྲགས་པ་ཆེ་ཞིང་འཇིགས། །སེམས་ཅན་ཀུན་ལ་ཕན་མཛད་མ། །ལྷ་མོ་སྙིང་རྗེ་ཆེ་ལྡན་མ། །ཕྱག་རྒྱ་ཆེན་པོ་བློ་ཆེན་མ། །དོན་ཆེན་འབྲས་བུ་སྟོན་མཛད་མ། །སངས་
རྒྱས་ཐོད་པ་ཡི་ནི་རྒྱུད། །རྡོ་རྗེ་འཆང་གིས་སྦས་པ་དང༌། །སངས་རྒྱས་རྣམས་ཀྱིས་མ་གསུངས་ཤིང༌། །བྱང་ཆུབ་སེམས་དཔའི་ཡུལ་མིན་པ། །གསུངས་གཅིག་གིས་ནི་
གསལ་མཛད་དེ། །དེ་ནི་ལྷ་མོ་ཁྱོད་ཀྱིས་གསུངས། །ཨེ་མའོ་གནོད་ཆེན་ལྷ་མོ་ཁྱོད། །རྣལ་འབྱོར་མ་ཀུན་བསྡུས་བྱས་པ། །དེ་བཞིན་གཤེགས་ཀུན་ཡུལ་མིན་པ། །རྙེད་

82-1-42a

༄༅། །དཀའི་དངོས་གྲུབ་གང་ཡིན་པ། །དེ་ནི་ལྷ་མོས་གསལ་བར་མཛོད། །གསུངས་པ། རྣལ་འབྱོར་མ་ནི་ཐམས་ཅད་ཉོན། །བྱང་ཆུབ་སེམས་དཔའ་
ཐམས་ཅད་དང༌། །འདོད་ཆགས་བྲལ་དང་བདག་ཆེན་ཉོན། །སངས་རྒྱས་དེ་བཞིན་གཤེགས་པ་ཉོན། །ཀླུ་དང་ལྷར་བཅས་མི་རྣམས་ཉོན། །རྒྱུད་རྒྱལ་འདི་ནི་བཀླགས་
ཙམ་གྱིས། །བསོད་ནམས་གང་ཡིན་དེ་ཀུན་གྱི། །བསོད་ནམས་རྗེས་རང་ཡོངས་སུ་བསྔོ། །ཕྱག་རྒྱ་ཆེན་པོའི་དོན་དུ་ནི། །སངས་རྒྱས་ཡོན་ཏན་རྣམ་པ་དབུལ། །སྔགས་
དོན་ཟབ་མོ་རྣམས་དང་ནི། །སྦྱོར་བ་ཤིན་ཏུ་རྙེད་དཀའ་བ། །གང་ཞིག་གསལ་བྱས་བདག་བཟོད་མཛོད། །ཤིན་ཏུ་སྦས་པའི་ཡུལ་དེ་ཡང༌། །སེམས་ཅན་དོན་དུ་
གསལ་བྱས་པས། །རྒྱལ་བའི་མཆོག་རྣམས་བདག་བཟོད་མཛོད། །དེ་ནས་ཡང་དག་རབ་བཤད་པ། །སྔགས་ཀྱི་བཟླས་པ་སྟོབས་པོ་ཆེ། །གལ་ཏེ་དངོས་གྲུབ་མཆོག་
འདོད་ན། །སངས་རྒྱས་ཐོད་སྦྱོར་བཟང་པོ་བཟླ། །ཨོཾ་ཧྲཱིཿབུདྡྷ་ཧཱུཾ་ཀ་པཱ་ལི་མཱི་ཨཱཿའཇུག་པ་ལ་ཨོཾ། འབྱུང་བ་ལ་ཧྲཱིཿགནས་པ་ལ་བུདྡྷ། བདེ་བ་ལ་ཧཱུཾ། ནུབ་པ་ལ་ཀ་པཱ་
ལི་ནཱི༑ ལྡང་བ་ལ་ཨཱཿའོ། །དེ་ལྟར་བཟླས་པ་རབ་རྙེད་དཀའ། །སངས་རྒྱས་ཐོད་པའི་སྦྱོར་ཆུད་ཟླ། །དེ་ལྟར་ཡིད་ཀྱི་བཟླས་ལྡན་པས། །དངོས་གྲུབ་ཐོབ་པར་ཐེ་ཚོམ་

82-1-42b

མེད༑ ༑ཨོཾ་བུདྡྷ་ཀ་པཱ་ལ་ནཱི་ཨཱཿཧྲཱིཿཧེཿཧཱུཾ་ཕཊ། སྙིང་པོའི་སྔགས་སོ། །ཨོཾ་བུདྡྷ་ཀ་པཱ་ལི་ནཱི་བཛྲི་ཎི་ཧོ་ཧཱུཾ། ཨ་དུར་ལཀྵེ་ཧཱུཾ་ཕཊ། ཉེ་བའི་སྙིང་པོའི་སྔགས་སོ། །དེ་ནས་ཡང་དག་
རབ་བཤད་པ། །དབང་དུས་ཆོ་ག་ཇི་བཞིན་དུ། །སློབ་མ་དད་བརྟན་གང་ཞིག་གིས། །ཤེས་རབ་མ་ལ་གསོལ་བ་གདབ། །དྲི་ཞིམ་པ་ཡི་དངོས་པོ་ཡིས། །མཎྜལ་རྣམ་པ་ལྔ་
བྱས་ཏེ། །སངས་རྒྱས་ཀུན་གྱིས་བརྒྱན་བྱས་པ། །ལྷ་མོ་ཆེ་ལ་གསོལ་བ་གདབ། །ཞལ་དུ་བཟའ་བའི་རྫས་མཆོག་བསྟབ། །རྫས་དེ་རྣམས་ནི་གསོལ་པ་དང༌། །ཡིད་ནི་ཚིམ་
ཞིང་ཐུགས་དགྱེས་སོ། །ལྷ་མོ་དགྱེས་པར་མཐོང་ནས་ནི། །ཚིག་འདི་དག་གིས་སྨྲ་བར་བྱེད། །རྣམ་པར་རྟོག་པ་མང་པོ་ཡིས། །གཡོགས་པའི་བག་ཆགས་རབ་ལྡན་
པ༑ ༑འཁོར་བའི་འདམ་དུ་བྱིང་བ་བདག །མཛེས་མ་ཁྱོད་ཀྱིས་སྐྱོབ་པར་མཛོད། །གྲགས་ཆེན་སྙིང་རྗེ་ལྡན་པ་ཡི། །ལྷ་མོ་དེ་ནི་ཞི་བར་མཛོད། །དེར་ནི་རྒྱན་རྣམས་ཐམས་
ཅད་དང༌། །ལྷབ་ལྷུབ་རྒྱན་རྣམས་དབུལ་བར་བྱ། །དད་པ་བརྟན་པའི་སེམས་ཀྱིས་ནི། །དེ་ནས་བདག་ཉིད་དབུལ་བར་བྱ། །སྣ་ཚོགས་ཟས་དང་སྣ་ཚོགས་བཏུང༌། །དེ་
ཡི་མདུན་དུ་དབུལ་བར་བྱ། །གང་གིས་ཤེས་རབ་མ་མཉེས་པ། །སངས་རྒྱས་ཐམས་ཅད་ཀྱིས་ནི་མཆོད། །འདི་ཉིད་ལ་ནི་སངས་རྒྱས་བཞུགས། །གཞན་ཡང་དངོས་

82-1-43a

༄༅། །གྲུབ་གཙོ་བོ་དང༌། །སྙིང་རྗེ་ལྡན་པ་གཞན་གང་ཞིག །མཁའ་འགྲོ་མ་ཀུན་འདི་ལ་བཞུགས། །གང་དུ་དབང་པོ་འགགས་གྱུར་པ། །བདག་རྟོག་རང་
བཞིན་ཉམས་པ་སྟེ། །ཀྱེ་དེ་ལྷན་ཅིག་སྐྱེས་དགར་གྱུར། །བླ་མའི་ཞལ་སྔ་གསལ་བར་ཞུས། །གང་ཞིག་འཆར་དུས་ཚེ་ན་དཔའ་བོ་དང༌། །ཡུལ་མཉམ་ནུབ་གྱུར་དེ་ལ་ཕྱག་
འཚལ་ལོ། །མཁས་པ་རྣམས་ཀྱི་སྙིང་སྦས་སུ་སད་པ། །ཕྱིས་ནི་མངོན་དགའ་རྒྱལ་བའི་མཛེས་སྐུ་གཅིག །སངས་རྒྱས་ཐོད་པ་ཞེས་བྱ་བའི་རྣལ་འབྱོར་མའི་རྒྱུད་བླ་ན་
མེད་པ་གསང་བའི་ཡང་ཤིན་ཏུ་གསང་བ་ལས། སྔགས་ཀྱི་བཟླས་པ་དང༌། ཤེས་རབ་མ་ལ་གསོལ་བ་གདབ་པ་དང༌། རྒྱུད་ཐམས་ཅད་ཀྱི་གླེང་གཞིའི་ལེའུ་སྟེ་བཅུ་
བཞི་པའོ།།    །།འདི་གསུངས་ནས་སྣ་ཚོགས་སྡེ་མ་ལ་སོགས་པའི་རྣལ་འབྱོར་མ་ཐམས་ཅད་དང༌། ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་
དཔའ་རྣམས་རང་རང་གི་གནས་ན་འདུག་སྟེ། ཅིའང་མི་གསུང་པར་བཞུགས་སོ། །སངས་རྒྱས་ཐོད་པ་ཞེས་བྱ་བའི་རྒྱུད་རྣལ་འབྱོར་མ་ཆེན་མོས་གསུངས་པ་མཆོག་ཏུ་
གསང་བ་རྫོགས་སོ།།    །།རྒྱ་གར་གྱི་མཁན་པོ་ཤྲཱི་ག་ཡ་དྷ་ར་དང༌། བོད་ཀྱི་ལོ་ཙྪ་བ་གྱི་ཛོ་ཟླ་བའི་འོད་ཟེར་གྱིས་བསྒྱུར་ཅིང་ཞུས་ཏེ་གཏན་ལ་ཕབ་

82-1-43b

པ༑༑    ༑༑རྒྱ་གར་སྐད་དུ། ཤྲཱི་མ་ཧཱ་མཱ་ཡཱ་ཏནྟྲ་རཱ་ཛ་ནཱ་མ། བོད་སྐད་དུ། དཔལ་སྒྱུ་འཕྲུལ་ཆེན་མོ་ཞེས་བྱ་བའི་རྒྱུད་ཀྱི་རྒྱལ་པོ། དཔལ་རྡོ་རྗེ་མཁའ་འགྲོ་ལ་ཕྱག་
འཚལ་ལོ། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་
འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང༌། །འཇིག་རྟེན་བྱ་བར་རབ་འཇུག་པ། །དེ་སྙེད་རྣམས་ལ་ཕྱག་འཚལ་ལོ། །དེ་ནས་དེ་ལས་རྡོ་རྗེ་མཁའ་འགྲོ་མ་གསང་བའི་
དབང་ཕྱུག་མ་རྣམས་ཀྱི་མཆོག་ཏུ་གསང་བ་ཞེས་བྱ་བའི་རྒྱུད་བཤད་པར་བྱ་སྟེ། གང་ཞིག་གིས་ནི་ཀུན་ཁྱབ་པ། །རྒྱུ་དང་མི་རྒྱུ་ཚངས་སྒོ་ང༌། །ལྷ་མོ་ཐམས་ཅད་སྐྱེད་བྱེད་ཅིང༌། །
ཚངས་ལ་སོགས་པའི་བདག་ཉིད་ཆེ། །དེ་རྣམས་ཀྱི་ནི་གསང་ཆེན་འདི། །སྒྱུ་འཕྲུལ་ཆེན་མོ་དབང་ཕྱུག་ཆེ། །སྒྱུ་འཕྲུལ་ཆེན་མོ་དྲག་ཆེན་མོ། །འབྱུང་བ་ཡང་དག་སྡུད་མཛད་
མ༑ ༑གང་གིས་འདི་ཀུན་ལ་ཁྱབ་པ། །རྒྱུ་དང་མི་རྒྱུའི་འཇིག་རྟེན་གསུམ། །དེས་ནི་དེ་ནས་འདི་བསྡུས་ནས། །འཇིག་རྟེན་གསུམ་པོ་ཡང་སྤྲོའོ། །གསང་བ་པ་རྣམས་འདི་ཡི་ནི། །སྒྱུ་
མའི་བདག་ཉིད་ཅེས་རྣམ་གྲངས། །འཇིག་རྟེན་གསུམ་སྒྲུབ་རིག་མ་སྟེ། །འདོད་པ་ཐམས་ཅད་རབ་སྟེར་བ། །གང་ཞིག་རྣམ་པར་ཤེས་ཙམ་གྱིས། །སྒྲུབ་པའི་དབང་ཕྱུག་རིག་པ་

82-1-44a

༄༅། །ཉིད༑ ༑ལྷ་དང་ནོར་བདག་དྲི་ཟ་དང༌། །གནོད་སྦྱིན་ལྷ་མིན་མི་དང་བཅས། །རིག་པ་འཛིན་དང་གང་ཡང་རུང༌། །མི་འམ་ཅི་དང་ལྟོ་ཕྱེ་ཆེ། །སྲིན་པོ་དང་ནི་ཤ་
ཟ་རྣམས། །སྒྲུབ་པོ་རྣམས་ལ་འགྲུབ་པར་འགྱུར། །དབང་དུ་འདུ་འགྱུར་འབྱུང་པོ་རྣམས། །ཆུ་ལས་སྐྱེས་དང་ཐང་ལས་སྐྱེས། །ཆོས་རྣམས་རང་བཞིན་འོད་གསལ་བ། །གདོད་
ནས་དག་ཅིང་རྙོག་པ་མེད། །ཐབས་བརྗོད་པ་ཡིས་དེ་ལས་ནི། །རང་བྱུང་ཡེ་ཤེས་ལྔ་ལྡན་འགྱུར། །རྣལ་འབྱོར་མ་རྣམས་སྦྱོར་བའི་མ། །ཁམས་གསུམ་པོ་ནི་མ་ལུས་
ཀུན༑ ༑མ་ལུས་ལུས་པ་མེད་གྲུབ་ཅིང༌། །སྒྱུ་མ་ཀུན་གྱིས་རྣམ་རོལ་པའོ། །སངས་རྒྱས་ཀུན་ལས་ཕྲོགས་ནས་སུ། །ལྷ་མཆོག་ལྷ་སྐྱེས་བུ་མོ་སྤྱོད། །རྣལ་འབྱོར་དབང་
ཕྱུག་བྱེད་རིག་པ། །དེ་བཞིན་དུ་ནི་མིག་འཕྲུལ་བྱེད། །རྨོངས་པ་དང་ནི་རེངས་པ་དང༌། །བསྐྲང་དང་གསད་པ་ལ་སོགས་པ། །དབང་དང་དགུག་པ་ལ་སོགས་དང༌། །ནམ་མཁར་
འགྲོ་བ་ཉིད་ཀྱང་ངོ༌། །གཞན་གྱི་གྲོང་སོགས་བྱ་བ་དང༌། །མི་སྣང་བ་དང་གང་ཡང་རུང༌། །ཞེ་འགྲས་པ་དང་རྨུགས་པ་དང༌། །དེ་བཞིན་ས་འོག་འགྲོ་བའོ། །རིག་འཛིན་འཁོར་
ལོས་བསྒྱུར་ཉིད་འགྱུར། །འཆི་བ་མེད་ཅིང་རྒས་པ་མེད། །རྣལ་འབྱོར་སྒྱུ་མའི་རིག་པ་འདི། །འདི་ཡིས་ན་བ་མེད་པར་འགྱུར། །སྔགས་ཀྱི་ཡི་གེའི་གཟུགས་ཀྱིས་སུ། །

82-1-44b

རྣལ་འབྱོར་པས་ནི་རྣམ་རོལ་བྱེད། །བཀླགས་པ་དང་ནི་བསམ་པ་ཡིས། །བསྒོམ་པ་དང་ནི་ཏིང་འཛིན་རྣམས། །བཀླགས་པས་བྱེད་པའི་རིག་པ་སྟེ། །རིག་པའི་དངོས་གྲུབ་བྱེད་
པར་འགྱུར། །བརྟུལ་ཞུགས་མེད་ཅིང་དཀའ་ཐུབ་མེད། །དཀའ་སྤྱོད་བསྙུང་བ་སྡོམ་མེད་པར། །རྟག་ཏུ་ཤེས་རབ་ཐབས་སོགས་ཀྱིས། །རྟག་ཏུ་དགའ་དང་བདེ་བས་འགྲུབ། །
ལྟེ་བའི་དབུས་གནས་དཔའ་བོ་སྟེ། །གེ་སེར་གསང་བའི་སྤྱོད་ཡུལ་ལ། །སེམས་དང་སེམས་མེད་སེམས་ཀྱི་གཟུགས། །ཡེ་ཤེས་ཤེས་བྱའི་རང་བཞིན་བདག །དེ་ནི་བདག་
གིས་བཤད་བྱ་སྟེ། །ཟབ་མོ་སངས་རྒྱས་བསྟན་པའོ། །ཨཱ་ལི་ཀཱ་ལི་མཉམ་བྱས་ཏེ། །རི་མོ་དེ་ལ་སྦྱར་བར་བྱ། །རི་མོ་སྟེང་དུ་འབར་བའི་མཐར། །འོག་ཏུ་འབབ་པར་བྱེད་
པའོ༑ ༑ཁུ་བའི་ཚུལ་གྱིས་འབབ་པ་སྟེ། །བདུད་རྩིའི་ཐིགས་པའི་གཟུགས་ལས་སོ། །གང་གང་དབང་པོའི་ལམ་ནས་ནི། །དེ་དེའི་རང་བཞིན་སྐྱེ་བར་འགྱུར། །མཆོག་ཏུ་ཕན་
པའི་རྣལ་འབྱོར་གྱིས། །སངས་རྒྱས་ཀུན་གྱི་རང་བཞིན་འབབ། །དམ་ཚིག་ཆེན་པོའི་དངོས་གྲུབ་དང༌། །རིལ་བུ་ཆེན་པོའི་སྒྲུབ་པ་ཡང༌། །སྒྱུ་འཕྲུལ་ཆེན་མོའི་རབ་སྦྱོར་
པའི༑ ༑སྡོམ་པའི་སྦྱོར་བར་བྱེད་པར་འགྱུར། །མཆོད་པ་ལྔ་དང་ཡང་དག་ལྡན། །འདོད་པའི་ཡོན་ཏན་ལྔ་དང་བཅས། །སྒྲུབ་པའི་དབང་པོ་ཞེས་བྱ་བ། །དངོས་གྲུབ་ཤིན་ཏུ་

82-1-45a

༄༅། །རྟག་པའོ། །གང་ཞིག་ཤེས་པའི་དངོས་གྲུབ་ཀྱིས། །ལྷ་ཡི་གནས་སུ་མྱུར་བར་འགྱུར། །དེ་ནི་བདག་གིས་བཤད་བྱ་སྟེ། །ལྷ་མོ་བདེན་པར་ང་སྨྲའོ། །
སྒྱུ་འཕྲུལ་ཆེན་མོ་ཁྱོད་ལ་ངས། །འཇིག་རྟེན་གསུམ་འགྲུབ་དེ་བཤད་བྱ། །རྣལ་འབྱོར་ཆེན་མོ་རྣམས་ཀྱི་ནི། །བཟང་པོའི་ཡི་གེའི་ཕྲེང་བ་རྣམས། །གང་ཞིག་བསམས་པ་
ཙམ་གྱིས་ནི། །རྒྱུ་དང་མི་རྒྱུ་འགྲུབ་འགྱུར་བའོ། །འདོད་པས་ཀུན་ལ་ཉེར་སྤྱོད་པ། །ཇི་ལྟར་འདོད་བཞིན་བརྟེན་བྱས་ན། །རྣལ་འབྱོར་པ་ཆེན་རྟག་རོལ་ཏེ། །རྡོ་རྗེ་རྣལ་འབྱོར་
མ་རྣམས་དང༌། །རྣམ་པ་སྣ་ཚོགས་གཟུགས་སུ་ནི། །རྣལ་འབྱོར་བདག་ཉིད་སྟོན་པར་བྱེད། །དེ་བཞིན་གཤེགས་པ་ཀུན་གྱི་དཔལ། །དངོས་གྲུབ་ཆེན་པོ་སྟེར་བར་འགྱུར།།
བཅུད་ལེན་རྣམ་པ་སྣ་ཚོགས་ཀྱིས། །རྟག་ཏུ་སེམས་ཅན་དོན་བྱེད་པའོ། །ཁུ་བ་དགུག་དང་ཆང་དང་ནི། །གོང་བུ་ཆེན་པོ་དགུག་པ་ཉིད། །ཤ་ཆེན་པོ་ནི་བཀུག་ནས་སུ། །
རྣལ་འབྱོར་མ་དང་ལྷན་ཅིག་སྤྱོད། །ཚེ་རིང་བརྩོན་འགྲུས་ཆེན་པོ་དང༌། །གཟི་བརྗིད་ཆེ་ཞིང་སྟོབས་ཆེན་འགྱུར། །ལྷ་ཡི་མིག་དང་རྫུ་འཕྲུལ་ལྡན། །ཉིན་རེ་ཟླ་བ་འཐུང་
བའོ༑ ༑དེ་ཡི་ཚེ་ནི་འཕེལ་འགྱུར་ཏེ། །བསྐལ་པ་ཆེན་པོའི་བར་དུ་གནས། །བལྟ་བས་མི་ངོམས་ལུས་དང་ནི། །ཆོ་འཕྲུལ་དག་ནི་སྟོན་པར་བྱེད། །ཡིད་ལ་བསམ་མ་

82-1-45b

ཐག་ཏུ་ནི། །རང་གི་གཟུགས་ནི་ཡོངས་བརྗེས་ཤིང༌། །བཀླགས་པས་འགྲུབ་པའི་དོན་ཡོད་པ། །རིག་མའི་དབང་ཕྱུག་རྫུ་འཕྲུལ་ཆེ། །རིག་པ་འཇིག་རྟེན་གསུམ་པོ་ན། །ང་ཡི་རིག་
དང་མཉམ་པ་མེད། །རྒྱུད་རྣམས་ཀུན་གྱི་ལུང་འདི་ནི། །མཛེས་མ་ཁྱོད་ལ་བཤད་པ་ཡིན། །རྣལ་འབྱོར་མའི་དབང་ཕྱུག་མའི་རིག་མ་ཆེན་མོ་ལས། །དངོས་གྲུབ་ཀྱི་མཚན་མ་བསྟན་
པ་སྟེ་ལེའུ་དང་པོའོ།།    །།དེ་ནས་དེ་ལས་རྣལ་འབྱོར་མའི་དབང་ཕྱུག་ཆེན་མོ་རྣམས་ཀྱི་སྦྱོར་བའི་དངོས་གྲུབ་ཀྱི་འབྲས་བུ་རབ་ཏུ་སྟེར་བའི་གསང་བའི་ཡི་གེ་བཟང་
པོ་བཤད་པར་བྱ་སྟེ། གང་ཞིག་བསམས་པ་ཙམ་གྱིས་ནི། །རྣལ་འབྱོར་མ་མཆོག་སྟེར་འགྱུར་པ། །དང་པོའི་ཡི་གེའི་སྦྱོར་བ་ཡིས། །རྟག་ཏུ་དབུགས་ནི་བཏང་བར་བྱ། །བརྒྱད་
པོའི་མཐའ་དང་ཡང་དག་ལྡན། །ཨུ་དང་ཐིག་ལེར་བཅས་པ་ཡིས། །རྣལ་འབྱོར་པ་ཡི་དབུགས་རྔུབ་བྱེད། །དངོས་དང་དངོས་མེད་རྣམ་སྤངས་པའོ། །དེ་ལ་བརྟུལ་ཞུགས་མ་
བཤད་དོ། །ཕྲེང་བ་སྔགས་དང་གཟུང་བ་དང༌། །སྦྱིན་སྲེག་གི་ནི་ལས་རྣམས་ཀྱང༌། །གཅིག་ནས་གཅིག་ཏུ་ལྡོག་པར་འགྱུར། །སྔགས་དང་དབྱིབས་དང་ཆོས་བདག་ཉིད། །
སྦྱོར་བ་རྣམ་གསུམ་ཞེས་བྱ་སྟེ། །ཡེ་ཤེས་རྣམ་པ་གསུམ་གྱིས་ནི། །སྲིད་པའི་ཉེས་པས་གོས་མི་འགྱུར། །དེ་ལྟར་རྒྱུན་དུ་རྣལ་འབྱོར་པ། །རྟག་ཏུ་གོམས་པ་ཉིད་ཀྱིས་ནི། །རྡོ་

82-1-46a

༄༅། །རྗེ་སེམས་དཔའ་དང་མཉམ་པའང༌། །ཟླ་བ་གཅིག་གིས་དེ་འགྲུབ་འགྱུར། །དབང་པོའི་མདོག་དང་ཡང་དག་ལྡན། །དང་པོའི་ཡི་གེ་བསྒོམ་བྱ་སྟེ། །རང་
གི་རིག་པ་རབ་སྦྱར་ན། །དེས་འདི་མོད་ལ་འགུག་པར་འགྱུར། །ཡི་གེ་གཉིས་པ་དང་ལྡན་པ། །བསམ་ཞིང་རྣམ་པར་སྒོམ་བྱས་ན། །ས་གསུམ་པོ་ནི་མ་ལུས་པ། །དེ་དག་ཐམས་
ཅད་དབང་དུ་འགྱུར། །ཚངས་དང་ཁྱབ་འཇུག་དབང་པོ་དང༌། །དེ་བཞིན་དབང་པོ་འདོད་དབང་ཕྱུག །ཡེ་ཤེས་ཡི་གེས་བསྐུལ་བྱས་ནས། །དེ་དག་ཆུང་མར་བཅས་ཏེ་
འགུགས། །ཡི་གེ་ཨ་དང་ཡང་དག་ལྡན། །སྐུ་གསུང་ཐུགས་ལ་ལེགས་གནས་པ། །སྦྱོར་བ་རྣམ་གསུམ་སྒོམ་བྱས་ན། །གོང་བུ་འགུགས་པའི་མཆོག་ཡིན་ནོ། །ཡི་གེ་ཁེ་
དང་ཡང་དག་ལྡན། །སྐུ་མདོག་དམར་པོ་ཞལ་བཞི་པ། །ལག་ན་ཐོད་པ་ཆགས་པའི་བདག །ཁུ་བ་འགུགས་པའི་མཆོག་ཡིན་ནོ། །ཡི་གེ་རྩི་དང་ལྡན་པ་ཡིས། །ཁ་དོག་
སེར་པོ་ཀུན་ཏུ་འོད། །རྟ་ཡི་ཞལ་གྱི་ཚུལ་བྱས་ན། །ཆབ་འགུགས་པ་ཡི་དམ་པ་ཡིན། །ཡི་གེ་ར་དང་ཡང་དག་ལྡན། །ཁ་དོག་དམར་པོ་འོད་ཆེན་པོ། །ཕྱག་བཞི་པ་དང་
ཞལ་བཞི་པ། །ལྕེ་སྦྱང་ཚུལ་དུ་ལེགས་གནས་པ། །ཁྲོ་བོའི་སེམས་ཀྱིས་བསྒོམ་བྱས་ནས། །ཁྲག་འགུགས་པ་ཡི་དམ་པའོ། །ཡི་གེ་དྲུག་དང་ཡང་དག་ལྡན། །གནས་

82-1-46b

དྲུག་ཏུ་ནི་ངེས་སྦྱར་བྱ། །རྣལ་འབྱོར་མཁའ་འགྲོ་མ་ཡི་ཚོགས། །རྡོ་རྗེ་རྣལ་འབྱོར་མ་རྣམས་འགྲུབ། །མིག་གཉིས་དང་ནི་རྣ་བ་དང༌། །དེ་བཞིན་སྣ་དང་ཡིད་ཀྱི་ཉིད་དག །སེང་གེ་
རྣལ་འབྱོར་ཕྱག་རྒྱ་ཡིས། །རྣལ་འབྱོར་པ་ཡིས་བཅིང་བར་བྱ། །སྲོག་དང་རྩོལ་བ་བསྡམས་ནས་སུ། །བསྒོམ་ན་སྐད་ཅིག་དེ་ལ་འབར། །འོག་མིན་སྲིད་པའི་མཐར་ཐུག་པར། །
རྒྱུ་དང་མི་རྒྱུའི་འཇིག་རྟེན་བདུན། །ཐམས་ཅད་ཀྱིས་ནི་དེ་བསྒོམས་ཀྱང༌། །དེ་ནི་རྟོགས་པ་མ་ཡིན་ནོ། །གལ་ཏེ་ཐམས་ཅད་རབ་རྟོགས་ན། །འགྲོ་བའི་རོལ་པ་རྣམ་པར་འཇིག །
དེ་ཕྱིར་ཡེ་ཤེས་འདི་གསང་ཞིང༌། །མི་གསལ་ཡི་གེ་མེད་པའོ། །གང་ཕྱིར་སངས་རྒྱས་རྣམས་ཀྱིས་མཁྱེན། །རྣལ་འབྱོར་གཉིད་དང་ཡང་དག་ལྡན། །གོང་བུར་སོང་བའི་
ཡིད་དེ་ཡིད། །གཟུགས་གཅིག་ཏུ་ནི་སྒོམ་པར་བྱེད། །སྒོ་དགུ་ལས་ནི་གང་བྱུང་བ། །རྫས་ཀྱི་བདག་ཉིད་རྣམ་བསྒོམས་ལ། །རང་བཞིན་མེད་པའི་བློ་ལྡན་པའི། །རྣམ་པར་
མི་རྟོག་པ་ཡིས་བཟའ། །མཐེ་བོང་དང་ནི་སྲིན་ལག་གིས། །ཁ་རུ་ཡིད་བཞིན་ནོར་བུ་ནི། །བདུད་རྩིའི་རང་བཞིན་ལས་བྱུང་བ། །རྟག་པའི་དངོས་གྲུབ་ཐོབ་པར་འགྱུར། །
རྣལ་འབྱོར་མའི་དབང་ཕྱུག་མའི་རིག་པ་ཆེན་མོ་ལས། སྦྱོར་བ་གཏན་ལ་དབབ་པའི་ལེའུ་སྟེ་གཉིས་པའོ།།    །།དེ་ནས་ཡང་དག་བཤད་བྱ་བ། །དམ་

82-1-47a

༄༅། །ཚིག་སྒྲུབ་པའི་དམ་པ་སྟེ། །རྫས་གཞན་ཚོགས་ནི་བཟའ་བྱ་བ། །ཐམས་ཅད་མཁྱེན་པའི་འབྲས་སྟེར་བའོ། །གང་ཞིག་ཟོས་པ་ཙམ་གྱིས་ནི། །
འབྱུང་པོའི་མི་རྣམས་འགྲུབ་འགྱུར་བ། །བརྟན་པ་དང་ནི་མྱུར་འགྲོ་ཉིད། །དེ་བཞིན་དུ་ནི་བ་ལང་ཁྱི། །ཆེན་པོར་ཡང་དག་ལྡན་པ་ནི། །དེ་བཞིན་ཡེ་ཤེས་བདུད་རྩི་ལྔ། །
ཚེས་གྲངས་བཅུ་བཞི་བརྒྱད་ལ་ནི། །ལྷན་ཅིག་བསྒོས་ཏེ་སྦྱར་བྱས་ནས། །ཉི་མ་བདུན་དུ་ཅེ་སྦྱང་གི །དབུས་སུ་བཞག་ལ་དེ་ནས་བཏོན། །ལྔ་པོ་དག་ལས་ཡུངས་ཀར་གྱི། །
འབྲས་བུའི་ཚད་ཙམ་རིལ་བུ་བྱ། །དེ་ནི་རྒྱུད་འདིར་གསུངས་མོད་ཀྱིས། །ཚེས་བརྒྱད་དང་ནི་བཅུ་བཞིའི་བར་དག་ཏུ། །ཉི་མ་བདུན་དུ་ལྷན་ཅིག་མིན་སྒོམ་སྟེ། །སྦྱར་ནས་
ཅེ་སྤྱང་དབུས་སུ་ལེགས་བཞག་ལ། །དེ་ལས་བཏོན་ཏེ་ལྔ་པོ་དག་ལས་ནི། །དངོས་གྲུབ་འབྲས་བུའི་ཚད་ཙམ་རིལ་བུ་བྱ། །འབྲས་བུ་ཆེན་པོ་རབ་ཏུ་རྟོགས་པས་ན། །དེ་ནི་
རྒྱུད་འདིར་གསུངས་ཀྱི་ཀུན་ཏུ་སྦས། །འབྲས་བུ་ཆེན་པོ་སངས་རྒྱས་ཀྱིས། །ཐམས་ཅད་དུ་ནི་སྦས་པའོ། །དེ་ནས་སྒྲུབ་ཐབས་འབྱུང་བའོ། །ཡིད་ཀྱིས་པདྨ་བསམ་བྱ་བ།
ཁ་དོག་དམར་པོ་ཀུན་འོད་ལ། །ལྷ་མོ་བཞི་དང་ཡང་དག་ལྡན། །སངས་རྒྱས་གཟུགས་ཀྱིས་ཉེར་བརྒྱན་པའོ། །ཤར་དུ་ཨུཏྤལ་སྔོ་འོད་མདོག །ལྷོ་རུ་སེར་པོ་

82-1-47b

ལྟ་བུའོ། །ནུབ་ཏུ་དཀར་དང་དམར་བའི་འོད། །བྱང་དུ་མརྒད་འོད་ཡིན་ནོ། །འབར་བའི་ཕྲེང་བས་འཁྲིགས་པ་དང༌། །ཞལ་བཞི་ཕྱག་བཞི་སྤྱན་གསུམ་མཛེས། །ཤར་ཕྱོགས་
ཀྱི་ལྷ་མོན་སྤྱིན་གསུམ་པ་ཕྱག་གཡོན་ན་ཁ་ཊྭཱཾ་ག་དང༌། དྲིལ་བུ། གཡས་ན་རྡོ་རྗེ་དང༌། ཐོད་པ་བསྣམས་པ་བསམ་མོ། །ལྷོ་ཕྱོགས་ཀྱི་ལྷ་མོའི་ཕྱག་ན་མདུང་རྩེ་གསུམ་དང༌། རིན་
པོ་ཆེ་དང༌། བ་དན་དང༌། ཅེ་སྤྱང་བསྣམས་པའོ། །ནུབ་ཕྱོགས་ཀྱི་ལྷ་མོའི་ཕྱག་ན་གཞུ་དང༌། མདའ་དང༌། སྣ་ཚོགས་པདྨ་དང༌། ཐོད་པ་བསྣམས་པའོ། །བྱང་ཕྱོགས་ཀྱི་ལྷ་མོའི་
ཕྱག་ན་རལ་གྲི་དང༌། ཞགས་པ་དང༌། རྡེའུ་ཆུང་དང༌། ཐོད་པ་བསྣམས་པའོ། །སྐུ་གསུང་ཐུགས་ཀྱི་རྡོ་རྗེ་ནི། །དེ་ཡི་དབུས་སུ་བསམ་པར་བྱ། །ཐོད་པ་ཉིད་དང་ཁ་ཊྭཱཾ་ག །དེ་
བཞིན་གཞུ་དང་མདའ་ཉིད་དོ། །དང་པོའི་སྔགས་དང་ཡང་དག་ལྡན། །བསྒོམས་ན་སྐད་ཅིག་དེ་ལ་འབར། །དེ་ལྟར་རྣལ་འབྱོར་པས་བསྒྲུབས་ན། །རྫས་ཀྱི་དངོས་གྲུབ་རབ་
ཏུ་སྟེར། །རྣལ་འབྱོར་མ་ཡི་སྒྲུབ་སྦྱོར་བས། །འཕྲལ་དུ་ཡིད་ཆེས་ཡང་དག་འཇུག །ཐམས་ཅད་ཀྱིས་ནི་མི་མཐོང་ཞིང༌། །སྟོང་ཕྲག་གཅིག་ཏུ་སྣང་བར་འགྱུར། །སངས་རྒྱས་
ཀུན་ལས་ཕྲོགས་པ་དང༌། །ལྷ་ཡི་བུ་མོ་མཆོག་ལ་སྤྱོད། །གངྒཱའི་བྱེ་སྙེད་སངས་རྒྱས་རྣམས། །ཉིད་ཀྱི་རྡོ་རྗེའི་གནས་བཞུགས་པ། །ལག་ཏུ་སྐྱུ་རུ་ར་བཞག་བཞིན། །རྡོ་རྗེའི་

82-1-48a

༄༅། །མིག་གིས་མཐོང་བར་འགྱུར། །གངྒཱའི་བྱེ་སྙེད་ཞིང་དག་ཀྱང༌། །སྐུ་གསུང་ཐུགས་ཀྱི་མཚན་ཉིད་དང༌། །དངོས་པོ་ཀུན་གྱི་བདག་ཉིད་གནས། །
སེམས་ཀྱི་གར་ལས་བྱུང་བ་མཁྱེན། །ཡི་གེ་གོ་བཟློག་སྦྱོར་བ་ཡིས། །སྔགས་ནི་དེ་རུ་རྣམ་བསྒོམ་བྱ། །རྡོ་རྗེ་ཆུ་དང་ཡང་དག་ལྡན། །རིལ་བུ་རེ་རེ་བཟའ་བར་བྱ། །ཡི་གེ་བརྒྱད་
ཀྱི་མཐའ་ལྡན་པ། །ཨཱུ་དང་ཐིག་ལེར་བཅས་པ་ནི། །མཐའ་རུ་ཡང་དག་སྦྱོར་བྱས་ལ། །སྔགས་ནི་ཀུན་ཏུ་བརྗོད་བྱ་སྟེ། །གུ་ཧྱ་བྷཀྵ་ཨ་བྷཀྵེ་ཧཱུཾ་ཞེས་བྱའོ། །རྣལ་འབྱོར་མ་
ཀུན་སྦྱོར་བ་ཡིས། །དང་པོའི་ཡི་གེ་ཡང་དག་ལྡན། །གལ་ཏེ་རྡོ་རྗེ་ཅན་གྱིས་གྲུབ་འདོད་ན། །ལན་བདུན་མངོན་བསྔགས་རྣལ་འབྱོར་བ་ཡིས་བཟའ། །ཡི་གེ་གསུམ་
མཐའ་ཞེས་བྱ་སྟེ། །བརྒྱད་ཀྱི་མཐའ་མར་ལེགས་གནས་པ། །ཨཱུ་དང་ཐིག་ལེ་ཡང་དག་ལྡན། །ཡི་གེ་མཆོག་ཏུ་གྱུར་པའི་གནས། །ཡི་གེ་དང་པོར་སྦྱོར་བ་ཡི། །ཧྲའི་
ཞེས་བྱ་བ་ཡང་དག་སྦྱོར། །ཡི་གེ་རྣམས་ཀྱི་མཐར་སྦྱོར་ལ། །ས་བོན་ལྔས་ནི་རབ་དགང་བྱ། །ཡི་གེ་ཡིས་ནི་རྣམ་བསྒོམས་ཏེ། །པདྨ་རབ་ཏུ་རྒྱས་པར་བྱ། །ཅི་སྟེ་རྡོ་རྗེ་ཅན་
འགྲུབ་འདོད། །ད་ལྟའི་སྦྱོར་བ་ཀུན་ཤེས་བྱ། །དེ་ནས་འདིར་རྡོ་རྗེ་རྣལ་འབྱོར་མ་རྣམས་ཀྱིས་དགོངས་པ་དཔལ་རྡོ་རྗེའི་གླུས་སྲིད་པ་ཤིན་ཏུ་སྒྲུབ་པ་བླངས་པ། ཀྱེ་གྲོགས་

82-1-48b

པོ་རྡོ་རྗེས་པདྨ་ཁ་འབྱེད་སད་མཛད་མང་ཨཱ་ལ་ལ་ཧོ། བདེ་བ་ཆེན་པོ་གར་གྱིས་རབ་ཏུ་མཉེས་མཛོད་ཅིག །ཉི་མའི་དཀྱིལ་འཁོར་པདྨའི་ཁ་ནི་རབ་བྱེ་བ། །བདེ་བ་ཆེན་པོའི་གར་
གྱིས་རབ་ཏུ་མཉེས་པར་མཛོད། །རྡོ་རྗེ་འཛིན་པ་ཆེན་པོ་ལ། །དེ་ནས་འདིར་གླུ་བླངས་ཙམ་གྱིས། །རྡོ་རྗེ་མཁའ་འགྲོ་མ་རྣམས་གར། །རྡོ་རྗེ་སེམས་དཔའ་ཡང་དག་བསྐུལ། །དེ་
ལྟར་རྟག་ཏུ་གུས་ལྡན་པས། །སྦྱོར་བའི་དངོས་གྲུབ་འགྱུར་བ་ཡིན། །དུས་བཞིར་རབ་ཏུ་སྦྱར་བ་ཡི། །འགྲུབ་པར་འགྱུར་བ་སྒོམ་པའི་མཆོག །རྒྱན་རྣམས་ཐམས་ཅད་ཡོངས་
རྫོགས་ཤིང༌། །སྤོས་དང་མེ་ཏོག་རྣམས་ཀྱིས་བརྒྱན། །ཇི་ལྟར་སྐུ་གསུམ་མཆོག་སྟེར་བའི། །དངོས་གྲུབ་ངེས་པར་ཐོབ་པར་འགྱུར། །དཔག་ཚད་རྒྱ་ཡི་ཁྱོན་ཙམ་དུ། །འདི་ནི་
རབ་ཏུ་སྣང་བར་བྱེད། །དབང་པོ་གཉིས་ནི་རབ་སྦྱོར་བས། །སྒོ་དགུ་ལས་ནི་བྱུང་བའི་རྫས། །སངས་རྒྱས་བྱང་ཆུབ་གནས་ཞི་བའི། །དེ་ཉིད་བླ་ན་མེད་པ་འགྲུབ། །འདིར་
ཚིགས་བཅད་དུ་འགྱུར་བ་ནི། །གཟུགས་རྣམས་དང་ནི་དེ་བཞིན་ཕྱག་རྒྱ་མཚན་མ་དང༌། །རྫས་རྣམས་དང་ནི་བསམ་གཏན་རྣམ་སྒོ་མ་པའི། །ཆོ་གའི་ཐབས་ནི་སྣ་ཚོགས་བསྟན་
པ་དང༌། །ལྷ་མོ་ཡིད་འདོད་རྣམས་ནི་གསུངས་པའོ། །གང་གི་ཁྱིམ་དུ་རྒྱུད་འདི་གནས་པ་དང༌། །རྒྱུན་དུ་འཆང་བ་དང༌། ཀློག་པ་དང༌། རྣམ་པར་སྒོམ་པ་དེ་ལ་ནད་རྣམས་

82-1-49a

༄༅། །འབྱུང་བར་མི་འགྱུར་ཞིང༌། རྒས་པ་དང༌། བགེགས་མི་འབྱུང་ལ་འཆི་བར་མི་འགྱུར་ཏེ། རྒྱུན་དུ་ཐམས་ཅད་དུ་རྣལ་འབྱོར་མའི་དབང་ཕྱུག་མ་རྣམས་
ཀྱིས་བགེགས་བསྲུང་བར་འགྱུར་རོ། །རྡོ་རྗེ་རྣལ་འབྱོར་མ་ཆེན་མོ་རྣམས་ཀྱི་དགོངས་པ་མཆོག་ཏུ་གསང་བ་གསང་བ་ཆེན་པོ་ཉེ་བར་སྤྱོད་པ་དང་བཅས་པའི་སྒྲུབ་ཐབས་ཏེ་
ལེའུ་གསུམ་པའོ།།    །།སྒྱུ་འཕྲུལ་ཆེན་མོའི་རྒྱུད་ཅེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་འཛིན་པར་དང༌། བོད་ཀྱི་ལོ་ཙྪ་བ་ཆེན་པོ་འགོས་
ལྷས་བཙས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།།    །།རྒྱ་གར་སྐད་དུ། བཛྲ་ཨཱ་ར་ལི་མ་ཧཱ་ཏནྟྲ་རཱ་ཛཱ་ནཱ་མ། བོད་སྐད་དུ། རྡོ་རྗེ་ཨཱ་ར་ལི་ཞེས་བྱ་བའི་
རྒྱུད་ཀྱི་རྒྱལ་པོ་ཆེན་པོ། ཀྱེའི་རྡོ་རྗེ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཤེས་
རབ་ཀྱི་ཕ་རོལ་ཏུ་ཕྱིན་པའི་བྷ་ག་ལ་བཞུགས་སོ། །བཅོམ་ལྡན་འདས་ཀྱིས་སངས་རྒྱས་དང༌། བྱང་ཆུབ་སེམས་དཔའ་དུ་མ་དང༌། དེ་བཞིན་གཤེགས་པས་གསོལ་
བ་བཏབ་པར་རིག་ཅིང་བྱང་ཆུབ་སེམས་དཔའ་རྣམས་ཀྱིས་ཡང་མཁྱེན་ནས་བདེ་བའི་ཏིང་ངེ་འཛིན་ལས་བཞེངས་ཏེ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཆུ་

82-1-49b

ཡིས་གདོང་ནི་བཀྲུས་ནས་ནི། །སྨན་ནི་བཟའ་བར་བྱས་ནས་སུ། །བདེ་བའི་སྟན་ལ་འདུག་ནས་ནི། །ཧེ་རུ་ཀ་ནི་རབ་བསྒྲུབ་བྱ། །རང་གི་སྙིང་གར་རེ་ཕ་ནི། །སྲེག་པའི་བསྐལ་པ་ལྟར་
འབར་སྒོམ། །དེ་བྱུང་རྡོ་རྗེ་ཉི་མ་ནི། །འབར་བའི་ཕྲེང་བས་ཡང་དག་ཁྱབ། །དེ་ཡི་སྟེང་དུ་ཧཱུཾ་ཉིད་དེ། །བསྐལ་པའི་མེ་ནི་ལྟ་བུ་ཉིད། །དེ་ནི་རྡོ་རྗེར་ཡང་བསམས་ནས། །རྡོ་རྗེ་
ལས་བྱུང་ཧེ་རུ་ཀ །བགེགས་ནི་ཆེན་པོ་མནན་ནས་ནི། །སྐུ་ལ་ཐལ་བས་བྱུགས་པ་དང༌། །ཕྱག་རྒྱ་ལྔ་དང་ཡང་དག་ལྡན། །འཇིགས་པ་ཡང་ནི་འཇིགས་པར་མཛད། །ཨིནྡྲ་
ནཱི་ལའི་འོད་ལྟ་བུ། །དབུ་སྐྲ་སེར་པོ་སྟོབས་པོ་ཆེ། །གར་དགུའི་རོ་དང་ལྡན་པ་ནི། །རོལ་པའི་གར་གྱིས་གར་མཛད་ཅིང༌། །རི་རབ་རི་རྒྱལ་མཐོན་པོ་ཡང༌། །ས་ཡི་འོག་ཏུ་ཡང་
དག་གནན། །ཕྱག་ཏུ་རྡོ་རྗེ་བསྣམས་བསྒོམས་ནས། །གཡོན་པས་སྐྱེས་པའི་ཐོད་པ་ནི། །བདུད་རྩི་ལྔ་དང་ཡང་དག་ལྡན། །ཤ་ལྔ་ཡང་དག་ལྡན་པར་སྒོམ། །ཀུན་ད་
དང་ནི་ཟླ་བ་དང༌། །ཆུ་སྐྱེས་དོ་ཤལ་ལྟ་བུར་ནི། །ཁ་ཊྭཱཾ་ག་ཡིས་ཕྲག་པ་བརྒྱན། །རྡོ་རྗེ་ཨཱ་ར་ལི་ལས། ལྷའི་ལེའུ་སྟེ་དང་པོའོ།།    །།དེ་ནས་ཕྱག་ན་རྡོ་རྗེ་ལ་
སོགས་པ་བྱང་ཆུབ་སེམས་དཔའ་ཐམས་ཅད་དང༌། མི་བསྐྱོད་པ་ལ་སོགས་པ་དེ་བཞིན་གཤེགས་པ་ཐམས་ཅད་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པ་

82-1-50a

༄༅། །རྡོ་རྗེ་བཙུན་མོ་ཐམས་ཅད་དང༌། ཛམྦྷ་ལ་ལ་སོགས་པའི་རྡོ་རྗེ་གནོད་སྦྱིན་ཐམས་ཅད་དང༌། དབང་ལྡན་ལ་སོགས་པའི་འབྱུང་པོ་ཐམས་ཅད་དང༌།
དབང་པོ་ལ་སོགས་པ་རྡོ་རྗེ་ནམ་མཁའ་ལ་གནས་པ་ཐམས་ཅད་དང༌། གླང་པོ་ཆེའི་རྣ་བ་ལ་སོགས་པ་ཞིང་སྐྱོང་བ་ཐམས་ཅད་དང༌། ཀུན་དར་ལ་སོགས་པའི་ཡི་དྭགས་
ཐམས་ཅད་དང༌། དེ་དག་ལ་སོགས་པ་སེམས་ཅན་ཐམས་ཅད་ཀྱི་ཆོས་ཉན་པའི་སྦྱོར་བ་དེས་དེ་བཞིན་གཤེགས་པ་ཐམས་ཅད་ཀྱི་བདག་པོ་རྡོ་རྗེ་ཨཱ་ར་ལི་ཆེན་པོ་ལ་
ཞུས་པ། བཅོམ་ལྡན་འདས། གཏོར་མའི་སྔགས་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། བདེར་གཤེགས་ཀུན་གྱི་སྟོན་པ་ཡིས། །གཏོར་མ་ལས་
ནི་རབ་ཏུ་ཕྱེ། །ཕྱག་རྒྱ་ཡང་ནི་ཁྱད་པར་དུ། །འདོད་པའི་དོན་ཀུན་སྒྲུབ་པའོ། །རྡོ་རྗེ་ཐལ་མོ་གྱེན་ཕྱེ་ནས། །ཨོཾ་ཛྭ་ལ་ཛྭ་ལ་བྷྱོ་ཧཱུཾ་ཕཊ་སྭཱཧཱ། འདི་ཉིད་སྔགས་ནི་ཆེན་པོ་
ཉིད༑ ༑དེ་བཞིན་དུ་མའི་གཏོར་མའི་སྔགས། །ལས་ནི་ཐམས་ཅད་པ་ཡི་སྔགས། །ཡིན་པ་ཉིད་དུ་ཐེ་ཚོམ་མེད། །རྡོ་རྗེ་ཨཱ་ར་ལི་ལས། །གཏོར་མའི་བྱ་བའི་ལེའུ་སྟེ་
གཉིས་པའོ།།    །།དེ་ནས་བཅོམ་ལྡན་འདས་ཀྱིས་མིང་ཡང་དག་པར་རབ་ཏུ་ཕྱེ་བ། །གདོང་རིང་སྣ་ནི་མཐོ་བ་དང༌། །དེ་བཞིན་དཔག་བསམ་ཤིང་

82-1-50b

ཉིད་དང༌། །ཚངས་པར་སྤྱོད་པ་མང་པ་ཉིད། །དམ་ཚིག་འདིར་ནི་དངོས་གྲུབ་སྦྱིན། །གླང་པོ་རྟ་བོང་གླང་རྔ་མོ། །ཁྱི་ལས་བྱུང་བའི་མར་མེ་དང༌། །མར་མེ་ཆེན་པོ་བསྲེགས་
ནས་ནི། །ཚངས་སྤྱོད་འཛིན་པ་མཆོད་པར་བྱ། །དེ་ནས་སྡོམ་པ་བཀའ་སྩལ་པ། །ཁྱོད་ཀྱིས་སྲོག་ཆགས་གསད་པར་བྱ། །རྫུན་གྱི་ཚིག་ཀྱང་སྨྲ་བར་བྱ། །ཁྱོད་ཀྱིས་མ་བྱིན་
པར་ཡང་ལོངས། །གཞན་གྱི་བུད་མེད་བསྟེན་པར་གྱིས། །མ་དང་སྲིང་མོ་ཉིད་དང་ཡང༌། །བུ་མོ་སྲིང་མོའི་བུ་མོ་ནི། །ཐབས་དང་ཤེས་རབ་ཆོ་ག་ཡིས། །རྣལ་འབྱོར་རིག་པས་རྟག་ཏུ་
མཆོད། །དེ་ནས་དབང་བསྐུར་བཀའ་སྩལ་པ། །ཕྱག་རྒྱ་ལྡན་པའི་སློབ་དཔོན་གྱིས། །དེ་ལ་དབང་བསྐུར་སྦྱིན་པར་བྱ། །དབང་བསྐུར་དེ་ཡི་ཕྱི་ནས་ནི། །དེ་ཉིད་འདི་ནི་རབ་ཏུ་དབྱེ། །
དེ་ཉིད་བདེ་བ་ཆེན་པོ་སྟེ། །ཐམས་ཅད་ལུས་ལ་རྣམ་པར་གནས། །འདི་ཉིད་ཡེ་ཤེས་ཆེན་པོ་སྟེ། །མཆོག་ཏུ་དགའ་བའི་རང་བཞིན་ཅན། །དེ་ནས་སྦྱིན་སྲེག་བཀའ་སྩལ་པ། །
ཁྲུ་གང་ཙམ་པའི་ཚད་དང་ནི། །ཁྲུ་ཕྱེད་ས་ལ་བརྐོ་བར་བྱ། །རྡུལ་ཚོན་དཀར་པོ་ལྡན་པར་ནི། །རྣམ་པར་མཁས་པས་ཐབ་ཁུང་བྱ། །གསུངས་པའི་སྔགས་ཀྱིས་ངེས་པར་ནི། །
དེར་ནི་ཤ་སོགས་སྦྱིན་སྲེག་བྱ། །མེ་ནི་ལྷ་ཡི་སྤྱན་ཉིད་དེ། །འདོད་པའི་དོན་ཀུན་སྒྲུབ་པའོ། །དེ་ནས་དཀྱིལ་འཁོར་བཀའ་སྩལ་པ། །གྲུ་བཞི་པ་ལ་སྒོ་བཞི་པ། །རྟ་བབས་

82-1-51a

༄༅། །བཞི་ཡིས་རྣམ་པར་བརྒྱན། །ཀ་བ་བརྒྱད་དང་ཡང་དག་ལྡན། །མཁས་པས་དཀྱིལ་འཁོར་བྲི་བར་བྱ། །དུར་ཁྲོད་སོལ་བ་སོ་ཕག་དང༌། །ལྡོང་རོས་
ཕྱེ་མ་ཉིད་དང་ཡང༌། །ལྗང་གུ་ཡི་ཡང་ཕྱེ་མ་ཉིད། །དཀྱིལ་འཁོར་ལ་ནི་མཁས་པས་བསྔགས། །དབུས་སུ་གསུམ་ལ་རྡོ་རྗེ་བྲི། །ཤར་གྱི་སྒོ་རུ་མགོ་ཆེན་པོ། །ལྷོ་རུ་རྡོ་རྗེ་
དྲིལ་བུ་ཉིད། །དེ་བཞིན་ནུབ་ཏུ་དགྲ་སྟ་སྟེ། །བྱང་དུ་གྲི་གུག་དགེ་བ་ཉིད། །རྡོ་རྗེ་དཀྱིལ་འཁོར་དུ་ནི་བྲི། །ཆོས་དོན་འདོད་དང་ཐར་པ་ལ། །དཀྱིལ་འཁོར་འདི་ནི་རབ་ཏུ་དབྱེ། །
དཀྱིལ་འཁོར་བཞེངས་པར་བྱས་ནས་ནི། །དེར་ནི་སློབ་མ་གཞུག་པར་བྱ། །རས་ཀྱིས་གདོང་ནི་བཅིངས་ནས་ནི། །བཀྲོལ་ནས་དཀྱིལ་འཁོར་བསྟན་པར་བྱ། །རྡོ་རྗེ་ཨཱ་ར་
ལི་ལས། །ལས་ཐམས་ཅད་པའི་ལེའུ་སྟེ་གསུམ་པའོ།།    །།མངོན་པར་ཤེས་པ་བཀའ་སྩལ་བ། །ལྷ་ཡི་མིག་དང་རྣ་བ་དང༌། །དེ་བཞིན་གཞན་
སེམས་ཤེས་པ་ཉིད། །སྔོན་གྱི་གནས་རྗེས་དྲན་པ་དང༌། །དེ་བཞིན་རྫུ་འཕྲུལ་མངོན་ཤེས་ཉིད། །ཧེ་རུ་ཀ་ཡི་དབྱིབས་བསྒོམས་ན། །ཡོ་གི་མངོན་ཤེས་ལྔ་རུ་འགྱུར།།
ཤིན་ཏུ་གོམས་པའི་རྣལ་འབྱོར་གྱིས། །ཧེ་རུ་ཀར་ནི་ངང་གིས་འགྱུར། །བསམ་གཏན་ལས་ནི་ནུས་སྐྱེས་ནས། །ཕྱིས་ནི་སྤྱོད་པ་ཡང་དག་བརྩམ། །ཡིད་ནི་བརྟན་ནམ་གཡོ་

82-1-51b

པའམ་ཅི། །རང་གི་སེམས་ནི་བསྐུལ་བའི་ཕྱིར། །གླུ་ནི་སྣ་ཚོགས་ལེན་པ་དང༌། །དེ་བཞིན་གར་ནི་སྣ་ཚོགས་ཉིད། །སྣ་ཚོགས་རིམ་གྲོ་བྱེད་པ་དང༌། །ལུས་ལ་རྒྱན་ནི་སྣ་
ཚོགས་དང༌། །དེ་བཞིན་སྣ་ཚོགས་དགའ་བ་ཡི། །གཟུགས་སྒྲ་དེ་བཞིན་དྲི་དང་ནི། །རོ་དང་རེག་བྱ་ཡང་དག་བརྩམ། །དེ་ནས་ལས་རྒྱས་བཀའ་སྩལ་པ། །རེའུ་མིག་བརྒྱད་
ནི་བྲིས་ནས་ནི། །རྒྱུད་ཀྱི་སྔགས་ནི་རྒྱས་པར་བྱ། །ལས་ཀྱི་དབྱེ་བའི་རབ་དབྱེ་བས། །དེ་བཞིན་ཞི་རྒྱས་ལ་སོགས་ཀྱིས། །ཨོཾ་ནི་དབང་ལྡན་ལ་ནི་མེར། །དེ་བཞིན་བདེན་
བྲལ་ཉིད་དུ་ལ། །རླུང་གི་མཚམས་སུ་ཧཱུཾ་ཉིད་དེ། །ཤར་དུ་ཛྭ་ནི་རྣམ་པར་གནས། །ལྷོ་རུ་ཛྲ་ཡི་རྣམ་པ་ཉིད། །ནུབ་ཏུ་བྷྱོ་ཡི་རྣམ་པ་སྟེ། །བྱང་དུ་ཕཊ་ཀྱི་རྣམ་པ་ཡིན། །དབུས་
སུ་སྭཱཧཱ་རྣམ་པར་གནས། །ངོས་གསུམ་དུ་ནི་བསྒྲུབ་བྱའི་མིང༌། །རྡོ་རྗེ་ཨཱ་ར་ལི་ལས། སྤྱོད་པའི་ལེའུ་སྟེ་བཞི་པའོ།།    །།དེ་ནས་འཁོར་ལོ་བྲི་བ་བཀའ་
སྩལ་པ། ཆེ་གེ་མོ་འདི་སོད་ཅིག །ཆེ་གེ་མོ་འདི་དབང་དུ་མཛོད་ཅིག །ཆེ་གེ་མོ་རེངས་བར་མཛོད་ཅིག །ཆེ་གེ་མོ་རྨོངས་པར་མཛོད་ཅིག །ཆེ་གེ་མོ་མ་ལུས་པར་གྱིས་
ཤིག་༑ཆེ་གེ་མོ་ལྐུགས་པར་མཛོད་ཅིག །ཆེ་གེ་མོ་ཁུག་ཅིག །ཆེ་གེ་མོ་སྐྲག་ཅིག །ཆེ་གེ་མོ་སྡང་བར་མཛོད་ཅིག །ཆེ་གེ་མོ་ཆིངས་ཤིག །ཆེ་གེ་མོ་མ་ནིང་དུ་མཛོད་ཅིག །ཆེ་

82-1-52a

༄༅། །གེ་མོ་སྒུར་པོར་མཛོད་ཅིག་ཅེས་སྔགས་ཀྱི་རྐང་པ་འདི་རྣམས་ཀྱི་ངོས་གཉིས་སུ་བྲིས་ཏེ། གྲོ་གའི་འདབ་མར་གུར་གུམ་གྱིས་བྲི་བར་བྱ་ཞིང༌། འདི་
དཔུང་པའི་རྩ་བར་གདགས་པར་བྱའོ། །དགུག་པ་ལ་ནི་ཟླ་མཚན་ཟགས་པའི་རས་ལ་རྒྱ་སྐྱེགས་ཀྱི་ཁུ་བས་བྲི་བར་བྱའོ། །གསད་པ་ལ་སོགས་པའི་ལས་ལ་དུར་ཁྲོད་ཀྱི་
སོལ་བ་དང༌། ཙིཏྲ་ཀ་ཡི་ཁུ་བ་དང༌། ཡུངས་མར་དང༌། དུག་དང༌། སྐེ་ཚེ་དང༌། ལན་ཚྭ་དང༌། ཚ་བ་གསུམ་དང༌། ཀ་ན་ཀ་ཡི་ཁུ་བ་དང༌། རུས་པའི་སྨྱུག་གུས་སོ། །
དགུག་པ་ལ་ནི་སྐྱུ་རུ་རའི་ཚེར་མས་སོ། །རྨོངས་པ་ལ་ནི་དྷ་རུ་ཀའི་ཤིང་གིས་སོ། །རེངས་པ་ལ་ནི་པ་ཊའི་སྨྱུག་གུས་སོ། །མ་ལུས་པ་ལ་ནི་བོ་དེ་ཙེའི་ཤིང་གི་སྨྱུག་གུས་
བྲི་བར་བྱའོ། །དེ་ནས་རྡོ་རྗེའི་མཆོད་པ་ལ་བཀའ་སྩལ་བ། བས་མཐའ་དང་ནི་དབེན་པ་དང༌། །བདག་གི་ཁྱིམ་གྱི་ནང་དུ་ཡང༌། །ལོ་ནི་བཅུ་གསུམ་དེ་བཞིན་དུ། །ལོ་ནི་
བཅུ་དྲུག་བུ་མོ་དང༌། །ཉི་ཤུ་རྩ་ལྔ་མ་མཆོད་བྱ། །བ་དང་དེ་བཞིན་མ་ཧེ་དང༌། །སྤྲེའུ་མོ་དང་ཁྱི་མོ་དང༌། །པོང་མོ་དེ་བཞིན་རྔ་མོ་དང༌། །ཤ་བ་དང་ནི་ར་མ་ཉིད། །ཕག་
དང་བ་མེན་ལས་བྱུང་བ། །གཞན་ཡང་ཧེ་རུ་ཀ་མཆོད་མ། །འགྲུབ་པ་ཉིད་དུ་ཐེ་ཚོམ་མེད། །ཉ་དང་ཟླ་བ་འཕོ་བ་ཡི། །ཆོས་ནི་མུ་སྟེགས་ཅན་གྱིས་བརྟག །དྲི་མ་གཞིག་

82-1-52b

པར་བྱ་བའི་ཕྱིར། །རྣལ་འབྱོར་བས་ནི་མྱང་བར་བྱ། །སྲོག་ཆགས་རྣམས་ནི་གསད་མི་བྱ། །རྫུན་གྱི་ཚིག་ནི་སྨྲ་མི་བྱ། །མ་བྱིན་པར་ནི་བླང་མི་བྱ། །ཕ་རོལ་བུད་མེད་བསྟེན་མི་
བྱ༑ ༑ཉིན་པར་ཉལ་ཞིང་མཚན་མོ་ལངས། །ཤིན་ཏུ་མཉམ་པར་བཞག་པས་འདུག །ཤ་ཆེན་དང་ནི་རུས་པ་དང༌། །ཁྲག་ནི་ཆེན་པོ་བཏུང་བ་དང༌། །ཁུ་ཆེན་ཡང་དག་བཟའ་
བ་དང༌། །དེ་བཞིན་རྣམ་སྣང་ཆེན་པོ་ཉིད། །བྲམ་ཟེ་མ་དང་གཡུང་མོ་ཉིད། །གར་མ་དེ་བཞིན་བཙོ་བླག་མ། །ཐོད་ཅན་མ་དང་ཀོ་ལྤགས་མཁན། །གདོལ་པ་དེ་བཞིན་ཕྱག་
དར་མ། །རྩྭ་འཚོང་མ་དང་བཤན་མ་ཉིད། །དེ་བཞིན་ཀླ་ཀློ་ལ་སོགས་དང༌། །སྨྱིག་མཁན་དང་ནི་ཆང་འཚོང་མ། །གཞན་ཡང་ཟླ་མཚན་འཛག་པ་ཉིད། །མ་དང་སྲིང་མོ་བུ་
མོ་དང༌། །སྲིང་མོ་ལས་བྱུང་བུ་མོ་ཉིད། །གཞན་གྱི་བུ་མོ་སྤང་མི་བྱ། །རྗེའི་རིགས་མངོན་དགའ་མི་བྱ་སྟེ། །བགྲོད་བྱའི་བུ་མོ་རྟག་སྤངས་ནས། །བགྲོད་མིན་མཁས་པས་བསྟེན་
པར་བྱ། །རྡོ་རྗེ་ཨཱ་ར་ལི་ལས། འཁྲུལ་འཁོར་དང༌། ལས་ཀྱི་ཕྱག་རྒྱ་བསྟན་པའི་ལེའུ་སྟེ་ལྔ་པའོ།།    །།དེ་ནས་དམ་ཚིག་གི་བག་དབབ་པ་བཀའ་སྩལ་པ། ཉན་
ཐོས་སྐལ་པ་ངན་པ་ལ། །བག་ནི་དབབ་པར་མི་བྱ་ཞིང༌། །དེ་བཞིན་གཅེར་བུ་ཐོད་དུམ་དང༌། །རལ་པ་ཅན་ནི་ཐམས་ཅད་ལ། །དམ་ཚིག་བག་ནི་དབབ་མི་བྱ། །སྙིང་རྗེ་ཡི་ནི་

82-1-53a

༄༅། །བདག་ཉིད་ཅན། །གལ་ཏེ་ཡིན་ན་བཟའ་བར་བྱ། །གྲུབ་ཀྱང་ལྟ་བ་དམན་པ་ནི། །སེམས་ཅན་དོན་བྱེད་སྐྱེས་པ་ཉིད། །སྐལ་པ་ངན་པ་ཞེས་བྱར་བརྗོད། །བྲམ་
ཟེ་དམ་ཚིག་རྣམ་པར་སྡང༌། །དེ་ནས་སློབ་མའི་དམ་ཚིག་བཀའ་སྩལ་པ། དུལ་བྱེད་བློ་དང་ལྡན་པ་དང༌། །བཟོད་ལྡན་དལ་བ་མི་བསླུ་བ། །བླ་མར་གུས་ཤིང་སྙིང་རྗེ་ལྡན། །
རྒྱུད་ནི་འདིར་ནི་རབ་ཏུ་བསྔགས། །དེ་ནས་སློབ་དཔོན་གྱི་མཚན་ཉིད་བཀའ་སྩལ་བ། སྔགས་དང་རྒྱུད་ཀྱི་སྦྱོར་བ་ཤེས། །སྙིང་རྗེ་ལྡན་ཞིང་བསྟན་བཅོས་མཁས། །དེ་ཉིད་
བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་ལས་ལ་མཁས། །དེ་ནས་ཐུན་ཚོད་བཞི་བྱིན་གྱིས་བརླབ་པ་བཀའ་སྩལ་པ། ཇི་ལྟར་སྒོམ་པའི་སྦྱོར་བ་དེས། །དང་པོ་
ཐུན་ཚོད་བྱིན་གྱིས་བརླབ། །དེས་ནི་ཅི་སྲིད་ཉི་ཕྱེད་ན། །ཉི་མ་ཕྱེད་ན་ཐུན་གསུམ་པ། །དུས་དང་བྲལ་ནས་ནམ་ཕྱེད་ན། །ཐུན་ཚོད་བྱིན་རླབས་རབ་ཏུ་གྲགས། །ཐུན་ཚོད་བྱིན་
རླབས་རྣལ་འབྱོར་གྱིས། །བདག་གིས་རྣལ་འབྱོར་ལྡན་པས་འགྲུབ། །དེ་ནས་བདག་ཉིད་ཀྱི་དཀྱིལ་འཁོར་བཀའ་སྩལ་པ། འདོད་ཆགས་ཞེ་སྡང་གཏི་མུག་དང༌། །ཕྲག་དོག་
དང་ནི་སེར་སྣ་ཉིད། །བཅོམ་ལྡན་ཧེ་རུ་ཀ་ལ་མེད། །ཡོད་ན་རྣམ་པར་དག་པ་ཉིད། །དེ་ནས་དམ་ཚིག་སྒྲུབ་པ་བཀའ་སྩལ་པ། བགེགས་དང་བཙུགས་པའི་ཤིང་ལ་འམ། །

82-1-53b

ལྗོན་ཤིང་བཏགས་ཤིང་འཕྱང་བ་དང༌། །གཡུལ་དུ་མཚོན་གྱིས་བསྣུན་པ་ཉིད། །བདག་ཉིད་རྣལ་འབྱོར་ལྡན་པས་སྒྲུབ། །དེ་ནས་ནང་དུ་མཛད་པ་བཀའ་སྩལ་པ། བཏུང་བ་རིན་
པོ་ཆེ་ཡི་ཆུ། །གང་ཞིག་བཟང་དེ་དོན་ཡོད་ཉིད། །ཁྲུས་ནི་དཔག་མེད་རྡོ་རྗེ་ཡིས། །དྲིལ་སོགས་རིམ་པ་རྣམ་སྣང་མཛད། །དམ་ཚིག་ཆོས་ཀྱི་དེ་བཞིན་སྤྱད། །བཙོ་ནི་གང་ཟག་མཉམ་
པས་ནི། །དམ་ཚིག་རོ་ནི་འདི་ཡིས་ནི། །གང་ཞིག་གླུ་ཡི་རང་བཞིན་ཉིད། །མཁའ་འགྲོ་ཐམས་ཅད་བཙུན་མོ་སྟེ། །བུ་ནི་འཇམ་དཔལ་ལ་སོགས་པ། །ཁྲོ་བོ་ཡི་ནི་བསྙེན་བཀུར་བ། །
བདག་ཉིད་ཧེ་རུ་ཀ་རུ་འགྱུར། །བརྗོད་པ་བཟླས་པ་ཡང་དག་བཤད། །ཡན་ལག་ཉིད་སོགས་ཕྱག་རྒྱ་སྟེ། །ལྷ་ཡི་རྣལ་འབྱོར་དམིགས་ནས་ནི། །གང་ཞིག་ཐམས་ཅད་དུ་ནི་གནས། །
མང་དུ་བརྗོད་པས་ཅི་ཞིག་བྱ། །གང་ཞིག་འཇིག་རྟེན་བྱ་གནས་པ། །རྡོ་རྗེ་སེམས་དཔའ་གནས་ཐོབ་ཕྱིར། །རྣམ་པར་བཟློག་པས་བྱ་བ་ཉིད། །རི་དྭགས་ཤོར་སོགས་བྱ་བ་ནི། །
འཇིག་རྟེན་དུ་ནི་མི་ཤེས་པས། །མཆོག་ཏུ་རབ་ཏུ་བསྔགས་འགྱུར་བ། །རྣམ་དག་དག་པ་དམ་པ་ནི། །དེ་ཉིད་ཐོབ་པས་རབ་ཏུ་སྤྱོད། །དེ་ནས་སྡོམ་པ་བཀའ་སྩལ་པ། རྡོ་རྗེ་
དྲིལ་བུ་གཟུང་བྱ་ཞིང༌། །བདུད་རྩི་མཁས་པས་བཟའ་བར་བྱ། །རང་གི་ཕྱག་རྒྱ་རྟག་བསྟེན་ཅིང༌། །སྤྱོད་པ་འདའ་བ་ཉིད་མི་བྱ། །དེ་ནས་ལྷའི་མཆོད་པ་བཀའ་སྩལ་པ། །ཆུ་ཀླུང་

82-1-54a

༄༅། །ཚལ་གྱི་གནས་སུ་ནི། །བདག་ཉིད་ལྷ་ནི་མཆོད་པར་བྱ། །བདག་གི་སྔགས་ནི་བརྗོད་པར་བྱ། །མེ་ཏོག་ལ་སོགས་བྱིན་གྱིས་བརླབ། །རྡོ་རྗེ་ཨཱ་ར་ལི་
ལས༑ ལས་སྣ་ཚོགས་བསྟན་པའི་ལེའུ་སྟེ་དྲུག་པའོ།།    །།དེ་ནས་བཅོམ་ལྡན་འདས་ཀྱིས་བསོད་སྙོམས་ཀྱི་ལྷུང་བཟེད་བཀའ་སྩལ་པ། མཁས་པས་ཕྲུ་
བ་ཆག་པར་ནི། །རིགས་བཞི་རུ་ནི་སློང་མོས་རྒྱུ། །ཆུ་བོའི་འགྲམ་དུ་བཟའ་བྱ་ཞིང༌། །གཙང་སྦྲང་ཉིད་ནི་རབ་ཏུ་དབྱེ། །བྱི་ལའི་རྐང་པ་ཙམ་གྱི་ནི། །ཁམས་ནི་བློ་དང་ལྡན་པས་
བླང་༑ ༑ཕྱེ་བཏབ་བཟའ་བར་མི་བྱ་ཞིང༌། །མི་སྟེར་བ་ལ་རྟག་ཏུ་བླང༌། །གཡས་སུ་རབ་ཏུ་སྐྱེ་བོ་ནི། །གཡོན་ནས་བསྐོར་བ་རུ་ནི་བྱ། །ངེས་པ་མེད་པར་ཁྱིམ་དུ་གནས། །འགྲུབ་
འགྱུར་འདི་ལ་ཐེ་ཚོམ་མེད། །རྡོ་རྗེ་ཤིང་གི་སྟོངས་བྱས་དང༌། །དེ་བཞིན་དྲིལ་བུ་ཤིང་གི་བདག །ཧེ་རུ་ཀ་ནི་རབ་གྲུབ་ཕྱིར། །བཟུང་ནས་རྟག་ཏུ་རྒྱུ་བར་བྱ། །དེ་ནས་རྡོ་རྗེ་
གནོད་སྦྱིན་མོའི་སྒྲུབ་པ་བཀའ་སྩལ་པ། སེར་སྐྱའི་ཕྲུ་མ་བླངས་ནས་ནི། །སྔགས་ནི་འདིས་ནི་བཟླ་བར་བྱ། །བསྲུང་བར་བྱས་ཤིང་བསྐམས་བྱས་ནས། །དེ་ལ་གུ་གུལ་
བསྲེག་པར་བྱ། །མཁས་པས་གནོད་སྦྱིན་མོ་སྔོན་དུ། །དེས་ནི་སྡུག་པ་སྦྱིན་པར་བྱ། །ཤིན་ཏུ་མཛེས་ཤིང་གོས་མཛེས་པ། །བྲིས་སྐུར་གནས་པ་ལེགས་གྲུབ་ཕྱིར། །འདི་

82-1-54b

ཉིད་ཀྱི་ནི་ཆོ་ག་ཡིས། །གནོད་སྦྱིན་མོ་ནི་དགུག་པར་བྱ། །བྲིས་སྐུ་ཉིད་ནི་གནོད་སྤྱིན་མོ། །སྔ་བར་བྱིན་ནས་འགྲོ་བར་འགྱུར། །དེ་ཡི་རྒྱན་རྣམས་ཐམས་ཅད་ནི། །གང་ཞིག་ཅུང་
ཟད་རྒྱན་རྣམས་ཀུན། །སྔ་བ་རུ་ནི་བླང་བར་བྱ། །གལ་ཏེ་འདོད་ན་མཚན་མོ་ལ། །མེ་ཏོག་གིས་ནི་མཆོད་པར་བྱ། །དེ་ནས་རྡོ་རྗེ་རོ་ལངས་ཀྱི་སྒྲུབ་པ་བཀའ་སྩལ་པ། མ་ཆད་རྨ་མེད་
གང་བ་ནི། །ལེགས་པར་བརྟུལ་ཞུགས་ཅན་གྱིས་བཀྲུ། །མར་ཁུ་ཆེན་པོས་བྱུག་པ་དང༌། །བདུག་པ་ཆེན་པོས་བདུག་པར་བྱ། །དཀྱིལ་འཁོར་ཆེན་པོའི་ཤར་ཕྱོགས་སུ། །མར་ཁུ་
ཆེན་པོའི་མར་མེ་དབུལ། །ང་ཡིས་ཁྱོད་ལ་ཅི་གསུངས་པའི། །དེ་ལ་དཀྱིལ་འཁོར་བཞེངས་པར་བྱ། །ཡུངས་ཀར་རོ་ལ་བརྡེག་བྱ་ཞིང༌། །སྒྲ་ནི་རི་བོར་ཡང་དག་བརྗོད། །དེ་ལ་མཁས་
པས་འཇིགས་མི་བྱ། །ཨོཾ་ཛྭ་ལ་ཛྭ་ལ་བྷྱོ་ཧཱུཾ་བརྗོད་པར་བྱའོ། །དེས་ནི་ཅི་ཞིག་སྦྱིན་ཞེས་སྨྲས། །སྒྲུབ་པོས་དེ་ལ་བླང་བར་བྱ། །རྐང་བྱུག་དང་ནི་མིག་སྨན་ཉིད། །རལ་གྲི་དང་ནི་ས་
འོག་དང༌། །རིལ་བུ་མཁའ་ལ་སྤྱོད་པ་ཉིད། །ཐམས་ཅད་སྦྱིན་པར་ཐེ་ཚོམ་མེད། །དེ་ནས་ཚོགས་ཀྱི་དཀྱིལ་འཁོར་བཀའ་སྩལ་པ། གོང་གི་བསམ་གཏན་བྱས་ནས་ནི། །དེ་
ལ་སྔགས་ནི་བཟླ་བར་བྱ། །རང་གི་ཧེ་རུ་ཀ་ཡི་ནི། །རྣལ་འབྱོར་གྱི་ནི་བདག་ཉིད་དུ། །ཚོགས་ཀྱི་དཀྱིལ་འཁོར་འགྲུབ་པར་འགྱུར། །གཙང་ཞིང་དབེན་པའི་ས་ཕྱོགས་དང༌། །ཞི་

82-1-55a

༄༅། །ཞིང་དགེ་བའི་གནས་སུ་ནི། །རྣལ་འབྱོར་པ་ཡིས་བཟའ་བར་བྱ། །ཚོགས་ཀྱི་དཀྱིལ་འཁོར་འདི་ཉིད་དུ། །དཔལ་ལྡན་ཧེ་རུ་ཀ་ཡི་ནི། །ཨཱ་ར་ལི་ཞེས་བྱ་
བའི་མཚན། །ཟ་བ་ན་ནི་གཏམ་སྨྲ་བྱ། །རི་ཡི་རྒྱལ་པོའི་མགོར་གནས་པར། །ཚོགས་ཀྱིས་དག་པའི་སེམས་ཀྱིས་བསྐོར། །དེ་ཡང་ཚོགས་ཀྱི་དཀྱིལ་འཁོར་འདིར། །འགྲུབ་
འགྱུར་གང་ཕྱིར་འདི་ཉིད་དུ། །མཆོད་པས་གྲུབ་པར་ཤེས་མི་འགྱུར། །དེ་ཡི་བཙུན་མོ་སྲུང་བ་ནི། །གཤིན་རྗེ་མཐར་བྱེད་དུ་ནི་འགྱུར། །ཤེས་རབ་མཐར་བྱེད་དཔུང་གི་
མགོན། །པདྨ་མཐར་བྱེད་སྐུ་བསྲུངས་བདག །དེ་ཡི་བགེགས་ཀྱི་མཐར་བྱེད་ནི། །དམག་དཔོན་དུ་ནི་བརྗོད་པ་ཡིན། །འདོད་པའི་རྒྱལ་པོ་ཞེས་བྱ་བ། །དེ་ཡི་གཤེད་མའི་
བདག་པོ་ཉིད། །དཔལ་ལྡན་དབྱིག་པ་སྔོན་པོ་ནི། །སྒོ་སྲུང་བ་ཡི་བདག་པོ་ཉིད། །ཐམས་ཅད་ལ་ནི་དབང་བྱེད་པ། །ཞར་བ་མི་གཡོ་མགོན་པོ་ཉིད། །ཡི་གེ་བ་ཡི་བདག་པོ་ནི།།
དེ་བཞིན་དུ་ནི་སྟོབས་པོ་ཆེ། །རྡོ་རྗེ་ཨཱ་ར་ལི་ལས། དངོས་གྲུབ་སྒྲུབ་པའི་ལེའུ་སྟེ་བདུན་པའོ།།    །།དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་སོགས་
པ་ཐམས་ཅད་གཏམ་འདི་ཐོས་ནས་སྲིད་པའི་སྦྱོར་བ་ཀུན་དུ་བཅད་ཅིང་རྣམ་པར་དག་པར་གྱུར་བ་དང༌། སྡིག་པ་ཟད་ཅིང་ཉོན་མོངས་པ་བསྲེགས་པར་གྱུར་ཏོ། །དེ་ནས་

82-1-55b

བྱང་ཆུབ་སེམས་དཔའ་དེ་དག་གིས་ཚིག་འདི་སྐད་ཅེས་གསོལ་ཏོ། །རྡོ་རྗེ་ཨཱ་ར་ལི་བརྩོན་ཆེ། །སྣ་ཚོགས་ཨེ་མ་རྨད་བྱུང་བ། །གང་ཞིག་བདག་ཅག་ཉོན་མོངས་ཁེ་བས།།
གང་ཞིག་བདག་ཅག་གྲུབ་འགྱུར་བ། །དེ་ནས་བྱང་ཆུབ་སེམས་དཔའ་དེ་རྣམས་རྐང་གཉིས་ཀྱི་མཆོག་དམ་པ་ཐོབ་ནས་སངས་རྒྱས་ཀྱི་རོལ་པ་སྟོན་པར་བྱེད་དོ། །ལ་ལར་རྫོགས་
པའི་བྱང་ཆུབ་མཛད། །ཁ་ཅིག་ཏུ་ནི་དཀའ་ཐུབ་སྤྱོད། །ལྷ་ལས་བབས་པའི་སྤྲུལ་པ་དང༌། །དེ་བཞིན་ཁབ་ནས་འབྱུང་བ་དང༌། །ཆོས་ཀྱི་འཁོར་ལོ་བསྐོར་བ་དང༌། །ཁ་ཅིག་ཏུ་ནི་
རབ་བྱུང་བྱེད། །འདུལ་བ་སྟོན་པར་བྱེད་པ་དང༌། །མངོན་པའི་སེམས་ནི་ལྷག་པའི་སེམས། །ལ་ལར་སྔགས་ཀྱི་བདག་ཉིད་འཆང༌། །ཁ་ཅིག་ཕ་རོལ་ཕྱིན་པའི་ཚུལ། །ཁ་
ཅིག་བྱེ་བྲག་སྨྲ་བའི་ལམ། །ཁ་ཅིག་ཏུ་ནི་མདོ་སྡེ་པ། །ཁ་ཅིག་ཏུ་ནི་རྣམ་ཤེས་ཉིད། །ཁ་ཅིག་ཏུ་ནི་དབུ་མ་ཉིད། །ལ་ལར་དམྱལ་བ་ཆེན་པོར་འགྲོ། །ལ་ལར་སེམས་ཅན་
རྗེས་སུ་སྐྱོང༌། །སེམས་ཅན་འདུལ་བ་ལ་བལྟས་ནས། །སྙིང་རྗེའི་བསམ་པས་རོལ་པར་བྱ། །རྡོ་རྗེ་ཨཱ་ར་ལི་ལས། ཕན་ཡོན་གྱི་ལེའུ་སྟེ་བརྒྱད་པའོ།།    །།དེ་
ནས་དེ་བཞིན་གཤེགས་པ་ཐམས་ཅད་དང༌། གང་ཡང་བྱང་ཆུབ་སེམས་དཔའ་དེ་དག་གིས་ལས་རྣམ་པར་འབྱེད་པ་བསྟན་པར་བྱའོ། །གང་ཞིག་རྒྱུད་གང་དུ་དམ་ཚིག་བྱེད་

82-1-56a

༄༅། །པ་དེས་ནི་འཇིག་རྟེན་གསུམ་པོ་ཀུན་གྱིས་བསྟོད་པར་འགྱུར་རོ། །གང་ཞིག་རྒྱུད་དེ་ཡིས་གང་གི་ཚེ་བྱེད་པ་དེ་ནི་སྲིད་པར་མཛེས་པར་འགྱུར་རོ། །གང་ཞིག་
གླུ་ཡིས་མཆོད་བྱེད་ན། །དེས་ནི་རྟག་ཏུ་སྒྲ་སྙན་འགྱུར། །གང་ཕྱིར་གང་ཞིག་མར་མེ་འབུལ། །དེ་ནི་མིག་དང་ལྡན་པར་འགྱུར། །གང་ཞིག་གར་གྱི་མཆོད་བྱེད་པ། །དེ་ནི་
རིག་འཛིན་ཆེན་པོར་འགྱུར། །གང་ཞིག་ཕྱག་འཚལ་བྱེད་པ་ནི། །དེ་ལ་སྐྱེ་བོ་ཕྱག་འཚལ་འགྱུར། །གང་ཞིག་དྲི་ཞིམ་འབུལ་བ་ནི། །ལུས་ནི་དྲི་ཞིམ་ལྡན་པར་འགྱུར། །གང་
ཞིག་ཕྲེང་བ་བཟང་འབུལ་བ། །དེ་ནི་གསེར་གྱི་ཕྲེང་ལྡན་འགྱུར། །གང་ཞིག་གོས་ནི་འབུལ་བ་ནི། །དེས་ན་ལྷ་ཡི་གོས་རྙེད་འགྱུར། །གང་ཞིག་མཚན་ཙམ་འདོན་པ་
དང་༑ ༑དད་པ་ཙམ་ཡང་རབ་བྱེད་པ། །ལྷག་པར་མོས་པ་རབ་ཏུ་བྱེད། །གང་ཞིག་སྐྱེ་བོ་མཆོད་བྱེད་པ། །དེ་རྣམས་ཐམས་ཅད་རྣམ་དག་པའི། །སྲིད་པའི་ལོངས་སྤྱོད་རབ་
ཏུ་བཟང༌། །རྡོ་རྗེ་ཨཱ་ར་ལི་ལས། ཡོན་ཏན་རྗེས་སུ་བསྔགས་པའི་ལེའུ་སྟེ་དགུ་པའོ།།    །།དེ་ནས་ཡང་གང་ཞིག་དེ་ལྟར་རྣམ་པར་དག་པའི་སྦྱིན་པ་བྱིན་
པས་དེ་རྐང་གཉིས་ཀྱི་མཆོག་ཏུ་འགྱུར་རོ། །དེ་ནས་བྱང་ཆུབ་སེམས་དཔའ་དེ་དག་དགའ་བས་ཐེ་ཚོམ་སྐྱེས་ཏེ། བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་

82-1-56b

ཉེ་བར་འདུག་སྟེ་ཞུས་པ། ཇི་ལྟ་བུ་ཡི་རྣལ་འབྱོར་བགྱི། །བཅོམ་ལྡན་འདས་ཀྱིས་བཀའ་སྩལ་པ། སྦྱིན་པ་མཐའ་གསུམ་ཡོངས་དག་པ། །ཧེ་རུ་ཀ་ནི་བསྒོམ་པར་བྱ། །སྦྱིན་པ་
ཡང་ནི་ཧེ་རུ་ཀ །གང་བ་སྦྱིན་པའང་དེ་ལྟ་བུ། །སྦྱིན་པ་འདི་ནི་རབ་ཏུ་བསྔགས། །སྦྱིན་པ་འདི་ནི་དཔེ་ཙམ་སྟེ། །ཚུལ་ཁྲིམས་ལ་སོགས་འདི་ལྟར་སྤྱད། །རྒྱུད་ཀྱི་རྒྱལ་པོ་ཆེན་པོ་
རྡོ་རྗེ་ཨཱ་ར་ལི་ལས་དེ་སྐད་ཅེས་གསུངས་སོ། །རྡོ་རྗེ་ཨཱ་ར་ལི་ལས། རྣལ་འབྱོར་མའི་གོང་ན་མེད་པ་ཞེས་བྱ་བའི་ལེའུ་སྟེ་བཅུ་པ་རྫོགས་སོ།།    །།རྒྱ་གར་གྱི་མཁན་
པོ་ཀ་ཡ་སྠ་པ་ག་ཡ་དྷ་རའི་ཞལ་སྔ་ནས། བོད་ཀྱི་ལོ་ཙྪ་བ་དགེ་སློང་ཤཱཀྱ་ཡེ་ཤེས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།།    །།རྒྱ་གར་སྐད་དུ། རི་གི་ཨཱ་ར་ལི་
ཏནྟྲ་རཱ་ཛ་ནཱ་མ། བོད་སྐད་དུ། རི་གི་ཨཱ་ར་ལིའི་རྒྱུད་ཀྱི་རྒྱལ་པོ་ཞེས་བྱ་བ། དཔལ་རྡོ་རྗེ་མཁའ་འགྲོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་
ལྡན་འདས་རི་གི་རྣམ་པའི་ཨེ་ཝཾ་སྡོམ་པ་ལ་བཞུགས་སོ། །གཉིས་མེད་གཉིས་ཀྱི་རྣལ་འབྱོར་གྱི། །ཨཱ་ར་ལི་དང་རི་གིར་བརྟགས། །རི་གི་རྣལ་འབྱོར་དབང་ཕྱུག་གཙོ། །དེ་ལ་
ཨཱ་ལིས་ཞུས་པ། །གནས་ཀྱི་རྣམ་པ་དུ་ཞིག་ལགས། །ཉེ་གནས་རྣམ་པ་དུ་རུ་འགྱུར། །དེ་ལ་ཞིང་གི་རྣམ་པ་དུ། །ཉེ་ཞིང་རྣམ་པ་དུ་རུ་གསུངས། །ཚན་དོ་རྣམ་པ་དུ་རུ་བརྗོད། །

82-1-57a

༄༅། །ཉེ་བའི་ཚན་དོ་རྣམ་པ་རུ། །དེ་ལ་འདུ་བ་གང་ཞིག་ལགས། །དེ་བཞིན་ཉེ་བའི་འདུ་བ་ཅི། །དེ་ལ་དུར་ཁྲོད་རྣམ་པ་དུ། །ཉེ་བའི་དུར་ཁྲོད་ཇི་ལྟར་ལགས། །དེ་ལ་
ལྷ་མོ་རི་གི་ཆེ། །རྣལ་འབྱོར་རྣལ་འབྱོར་ཆེར་གནས་པས། །ཨཱ་ར་ལི་དང་བདེར་གོ་བར། །ས་བཅུ་རྣམས་ནི་རབ་ཏུ་ཆེ། །གནས་ནི་ཤར་གྱི་ལུས་འཕགས་སོ། །དེ་བཞིན་
དུ་ནི་བ་ལང་སྤྱོད། །གནས་ནི་བྱང་གི་སྒྲ་མི་སྙན། །གནས་ནི་དེ་བཞིན་འཛམ་བུ་གླིང༌། །གླིང་བཞིར་ལྷ་མོ་བཞི་དང་ནི། །རི་རབ་སྤྱི་བོར་རི་གི་བཞུགས། །ཨཱ་ར་ལི་དང་མཉམ་
སྦྱར་བས། །གཉིས་ཀྱིས་མཉམ་སྦྱོར་གཉིས་མེད་ལས། །སི་སའི་འདོད་པའི་ལྕུག་མ་དང༌། །བདེ་ཆེན་དེ་བཞིན་སྡོམ་པ་མ། །ལྗང་གུ་སེར་མོ་བཙོད་མདོག་དང༌། །དམར་
མོ་རུ་ནི་ཡོངས་སུ་གྲགས། །ཞལ་གཅིག་མ་ནི་ཕྱག་གཉིས་དང༌། །གཡས་ན་ཆུ་གྲི་འཛིན་མ་སྟེ། །གཡོན་ན་རྣལ་འབྱོར་ལྷུང་བཟེད་ཉིད། །གཅེར་བུ་མགོ་སྐྱེས་གྲོལ་བའོ།།
ཨཱ་ར་ལི་ཡི་སྐུ་མདོག་གནག །སྤྱན་གསུམ་ཕྱག་དྲུག་ཨཱ་ར་ལི། །རི་གི་སྔོན་མོ་སྤྱན་གསུམ་མ། །ཕྱག་གཉིས་ཞགས་པ་ལྕགས་ཀྱུ་འཕྱར། །རྡོ་རྗེ་ར་ལིའི་ཕྱག་གཉིས་ཀྱིས།།
རི་གི་དགེ་བའི་བཤེས་གཉིས་འཁྱུད། །གཡས་ཀྱི་ཕྱག་གཉིས་དག་ཏུ་ནི། །རྡོ་རྗེ་དང་ནི་ཅང་ཏེའུ་བརྟགས། །གཞན་དག་ཏུ་ནི་དགྲ་སྟ་དང༌། །ཐོད་པར་མགོ་བོ་འཛིན་པ་

82-1-57b

ཉིད༑ ༑གནས་སུ་སེམས་དང་ཉེ་བའི་གནས། །ས་དང་ཆུ་དང་མེ་དང་རླུང༌། །འདིར་ཡང་ལྷ་མོ་རྣམ་པ་བཞི། །ཁ་དོག་དབྱེ་བ་གོང་མ་བཞིན། །མི་བཟད་རྣོན་པོ་སྒྱུ་མ་ཆེ། །མཐོན་པོ་
གསུང་གི་འཁོར་ལོ་ལའོ། །ཤར་སྒོ་དེ་བཞིན་དུ་ནི་ཞིང༌། །ཉེ་བའི་ཞིང་ནི་ལྷོ་རུ་འགྱུར། །ཚན་དོ་ཧ་ནི་ནུབ་ཀྱི་སྒོ། །ཉེ་བའི་ཚན་དོ་ཧ་ནི་བྱང༌། །ཝ་དང་མ་ཧེ་ཉིད་དང་ནི། །རྟ་མགྲིན་
གླང་པོའི་རྒྱལ་མཚན་ཉིད། །འདི་རྣམས་སྒོ་དང་སྒོ་རུ་ནི། །ཁ་དོག་དབྱེ་བ་གོང་མ་བཞིན། །གསུང་གི་འཁོར་ལོའི་མཚམས་རྣམས་ན། །འདུ་བ་ཉེ་བའི་འདུ་བ་ཉིད། །སྐུ་ཡི་
འཁོར་ལོའི་མཚམས་སུ་ནི། །དུར་ཁྲོད་ཉེ་བའི་དུར་ཁྲོད་ཉིད། །སྐུ་གསུམ་འཁོར་ལོའི་མཚམས་སུ་ནི། །དམྱལ་བ་དག་ནི་རྟག་ཏུ་བྲི། །སྐུ་ལ་གྲང་བའི་དངོས་པོ་བཞི། །གསུང་
ལ་དེ་བཞིན་ཚ་བ་བཞི། །རི་གི་ཨཱ་ར་ལིའི་སྦྱོར་བ་སྟེ་ལེའུ་དང་པོའོ།།    །།ལྷ་མོ་རི་གི་སྙིང་རྗེ་ཆེ། །ཨཱ་ར་ལི་ནི་ཉིད་ཀྱིས་ཞུས། །ཇི་ལྟར་འཁོར་ལོའི་མཚམས་
བརྒྱད་དུ། །དམྱལ་བ་བརྒྱད་ནི་རྣམ་པར་སྒོམ། །རི་གིས་བཀའ་སྩལ་པ། ཇི་སྙེད་པའི་སེམས་ཅན་གྱི་བསྡུ་བས་བསྡུས་པ་སྒོ་ང་ལས་སྐྱེས་པ་དང༌། མངལ་ནས་སྐྱེས་པ་དང༌།
དྲོད་གཤེར་ལས་སྐྱེས་པ་དང༌། བརྫུས་ཏེ་སྐྱེས་པ་དང༌། གཟུགས་ཅན་དང༌། གཟུགས་མེད་པ་ཅན་ནམ། འདུ་ཤེས་ཅན་དང༌། འདུ་ཤེས་མེད་པ་ཅན་དེ་དག་ཐམས་ཅད་ཨཱ་ར་

82-1-58a

༄༅། །ལི་དམྱལ་བར་འཚེད་པར་འགྱུར་རོ། །དེ་རྣམས་གདོན་པའི་བློས་ཨེ་བཾ་རྣམ་པར་གཞུག་པར་བྱའོ། །སྟོང་པ་ཉིད་ནི་བསྒོམས་ནས་ནི། །ཧཱུཾ་ནི་སྙིང་
གར་བསྒོམ་པར་བྱ། །ཧཱུཾ་ལས་སྣ་ཚོགས་རིགས་བདག་ཡིན། །རྡོ་རྗེ་ལས་ནི་ཨཱ་ར་ལི། །འབྱུང་བ་ཉིད་དུ་འགྱུར་བ་ཉིད། །མང་དུ་བརྗོད་པས་ཅི་ཞིག་བྱ། །ཨོཾ་བཾ་རྣམ་
པ་ཆེས་གསང་བར། །སངས་རྒྱས་རིན་ཆེན་གབ་ཙེར་ནི། །རྫོགས་པའི་དཀྱིལ་འཁོར་དུ་ནི་འགྱུར། །ཨོཾ་ཨཱ་ར་ལི་རི་གི་ཕེཾ་ཕེཾ་ཕེཾ་བྷྱོ་སྭཱཧཱ། ཆར་དབབ་པའི་ཆོ་ག་བཤད་
པར་བྱའོ། །ས་ཡི་བདག་པོ་བླངས་ནས་ནི། །ནོར་རྒྱས་བུ་ནི་མཁས་པས་བྱ། །ཐོད་པ་སྦྱར་མར་བཞག་ནས་ནི། །བ་ཡི་འོ་མས་དགང་བར་བྱ། །དེ་ཡི་སྦྱོར་བས་བཀང་
ནས་ནི། །ངེས་པར་སྲད་བུ་ནག་པོས་དཀྲི་།ཆུ་ཡི་འགྲམ་དུ་རང་སོང་སྟེ། །རི་གི་ཨཱ་ར་ལི་སྦྱོར་བས། །སྔགས་པས་སྔགས་ནི་ཁྲི་བཟླས་ན། །ཀླུ་ནི་འཁྲུགས་པར་ཆར་བ་འབེབས། །
རྨི་ལམ་གྱི་ལས་བཤད་པར་བྱ་སྟེ། རྣལ་འབྱོར་བདག་གི་མལ་འོག་ཏུ། །ད་དུ་ར་ཡི་ཁུ་བ་དང༌། །དུར་ཁྲོད་སོལ་བ་བསྲེས་པ་དང༌། །འུག་པའི་སྒྲོ་རྩའི་སྨྱུ་གུ་ཡིས། །
རོ་དཀྲིས་དམར་པོའི་གོས་ལ་ནི། །བསྒྲུབ་བྱའི་མིང་ནི་རང་གིས་བྲི། །དེ་ལ་རྣལ་འབྱོར་མ་འདུག་ནས། །ཨཱ་ར་ལི་ནི་ཁྲི་རུ་བཟླས། །ཨོཾ་ཨཱ་ར་ལི་རི་གི་ཕེཾ། ཨ་མུ་

82-1-58b

ཀང་ཀེ། མ་མེ་ཏཾ་སྭ་པྣཾ་དཪྴ་ཡ་བྷྱོ་སྭཱཧཱ། ཁྲ་དགུག་པ་བཤད་པར་བྱ་སྟེ། རྣ་ཚོལ་བརྟག་པར་བྱས་ནས་ནི། །གོང་བུ་མདུན་དུ་དགོད་པར་བྱ། །རི་གི་ཨཱ་རི་ལིའི་སྦྱོར་བས། །དབུགས་
ཀྱི་གོང་བུ་དགུག་པར་བྱ། །ཁབ་ཀྱི་ཕྱག་རྒྱ་མཆུ་བྱས་ནས། །དང་པོ་ལྕེ་ཡི་བྱེད་པ་པོས། །ཇི་ལྟར་ཆེ་བའི་གོང་བུ་བཞིན། །ཤེས་རབ་ཅན་གྱིས་སྦྲང་ཆེན་དགུག །བབ་ཀྱི་ཕྱག་
རྒྱ་གཉིས་པ་ནི། །མགྲིན་སྐྲས་དལ་གྱིས་ཡོངས་སུ་གཟིར། །འཇུག་པའི་ལས་ཡང་དག་པར་རབ་ཏུ་བཤད་པར་བྱ་སྟེ། ཇི་ལྟར་སྤྱོད་པའི་གཟུགས་བལྟས་ནས། །བདག་ཉིད་
རི་གི་ཡི་གཟུགས་སུ། །རི་གི་ཨཱ་ར་ལིའི་སྦྱོར་བས། །མགོ་ནི་འོག་ཏུ་རྣམ་པར་བསྒོམ། །ཨོཾ་བཛྲ་ཨཱ་ར་ལི་ཕཊ་ཡ་ཏོ་ཏ་ཡ་ཕེཾ་ཕེཾ་སྭཱཧཱ། རེངས་པར་བྱེད་པ་བཤད་པར་བྱ་སྟེ།
དགྲ་བོ་ཉིད་ཀྱི་ལྕེ་ལ་ནི། །བུ་རམ་གོང་བུ་བསྒོམ་པར་བྱ། །ཨོཾ་རི་གི་གྷུ་ཊྚ་གྷུ་ཊྚ་ཤ་ཧཱུཾ་ཕཌ། འཁྲུ་བ་རབ་ཏུ་བཤད་པར་བྱ་སྟེ། དགྲ་པོའི་དྲི་མས་གཟུགས་བརྙན་བྱ། །དེ་ཡི་
སྐྲ་ཡིས་དཀྲི་བར་བྱ། །ཚ་བ་གསུམ་གྱིས་ཁ་བཀང་ནས། །གཟུགས་བརྙན་ཁ་རུ་བཞག་པར་བྱ། །ཨོཾ་ཨཱ་ར་ལི་མ་མེ་ཨ་མུ་ཀཾ་ཀཾ་ཀཾ་སོར་ཡེ་ཕཌ་ཕཌ་ཕཌ་སྭཱཧཱ། དབང་དུ་བྱ་
བ་ལ༑ བདག་གི་གཡོན་པའི་མིག་ཏུ་ནི། །ཨེ་བཾ་རྣམ་པར་བསྒོམ་པར་བྱ། །དེ་ཡི་གཡས་པའི་མིག་ཏུ་ནི། །རྡོ་རྗེ་འཕྲོ་བའི་རྣམ་པ་བསྒོམ། །དེ་དག་འདུས་པའི་སྦྱོར་བ་ནི། །རི་

82-1-59a

༄༅། །གི་ཨཱ་རི་ལས་སྦྱོར་བས། །མཛེས་མ་དབང་དུ་བྱེད་པར་འགྱུར། །བདག་ཉིད་བསྲུང་བར་བྱ་བ་དང༌། །གནས་ནི་སྦྱང་བ་ཉིད་དང་ཡང༌། །ཡེ་ཤེས་འཁོར་ལོ་
གཞུག་པ་དང༌། ཐུགས་སོགས་བྱིན་གྱིས་བརླབ་པ་དང༌། །ཡན་ལག་དགོད་པར་བྱ་བ་དང༌། །དེ་བཞིན་ལྷ་ཡི་དབང་བསྐུར་དང༌། །ལྷ་མོ་རྣམས་ཀྱི་སྔགས་འབྱུང་བ། །ཨཱ་ར་
ལིས་ནི་རྟག་ཏུ་བྱ། །ཨོཾ་དང་ཨཱཿཧཱུཾ་བྱིན་གྱིས་བརླབ། །དེ་ཉིད་གསུམ་ནི་རིགས་གསུམ་འབྱུང༌། །བྱིན་རླབས་ལས་ནི་འགྲུབ་པར་འགྱུར། །ལས་རྣམས་ཐམས་ཅད་རབ་སྦྱིན་
དགེ་༑སྙིང་དབུས་རང་གི་ས་བོན་གྱི། །ལྕགས་ཀྱུས་ཨཱ་ར་ལི་ཕྱུང་ནས། །ཡེ་ཤེས་འཁོར་ལོ་དགུག་པར་བྱ། །བཀུག་ནས་དམ་པོར་བཅིང་བར་བྱ། །དྲྀ་ཌྷོ་མེ་བྷ་བ། སུ་ཏོ་ཥྱོ་
མེ་བྷ་བ། ཨ་ནུ་རཀྟོ་མེ་བྷ་བ། སརྦ་སིདྡྷི་མྨེ་པྲ་ཡཙྪ་ཨེ་ཧྱེ་ཧི་བྷ་ག་བཾ་ཏི་རི་སྭཱཧཱ། སྤྱི་བོ་སྙིང་དང་དེ་བཞིན་མགྲིན། །ལྟེ་བ་གསང་བའི་གནས་སུ་ནི། །ཞགས་པའི་ཕྱག་རྒྱའི་
སྦྱོར་བ་ཡིས། །དམ་པོ་ལ་སོགས་བཅིང་བར་བྱ། །ཧ་ཧ་ཧི་ཧི་དེ་བཞིན་དུ། །ཧུ་ཧུ་ཧོ་ཧོ་དེ་བཞིན་ཏེ། །ལུས་ཀྱི་གནས་ནི་བརྒྱད་རྣམས་སུ། །ཡན་ལག་དགོད་པར་བྱ་བ་
ཉིད༑ ༑སྤྱི་བོ་མཆན་ཁུང་ལྟེ་བ་དང༌། །ཁ་དང་དེ་བཞིན་མིག་གཉིས་དང༌། །རྐང་མཐིལ་གསང་བ་ཉིད་དུ་ནི། །ཡན་ལག་དགོད་པར་རབ་ཏུ་གྲགས། །སྔགས་ནི་རིམ་པ་

82-1-59b

ཡིས་ནི་མཚོན། །ལག་པ་བ་སྤུའི་ཁུང་ཀུན་ནས། །རི་གིའི་འོད་ཟེར་སྤྲོ་བར་བྱ། །ལྕགས་ཀྱུའི་ཕྱག་རྒྱར་རབ་སྦྱོར་བའི། །ཡང་ནི་ཕྱིས་ནི་བསྡུ་བར་བྱ། །རེ་གི་ཧཱུཾ་སཾ་ཀཾ་མཾ་སཾ་
ཉིད༑ ༑ཐུགས་ཀྱི་འཁོར་ལོར་རབ་ཏུ་གྲགས། །གཾ་ཏཱཾ་མཾ་ཡུཾ་ཞེས་བྱ་བ། །གསུང་གི་འཁོར་ལོར་གྲགས་པའོ། །ཛཾ་མཾ་ཧཱཾ་ཀཾ་ཨཾ་ཉིད་ནི། །སྐུ་ཡི་འཁོར་ལོར་རབ་ཏུ་གྲགས། །རི་གི་
སྔགས་ཀྱི་གདོན་པ་ནི། །རིམ་པ་ཡིས་ནི་མཚོན་པར་བྱ། །རང་གི་སྙིང་ལས་འོད་ཟེར་བྱུང༌། །ལྕགས་ཀྱུའི་ཕྱག་རྒྱར་རབ་སྦྱོར་བས། །ཕྱོགས་བཅུར་རྣམ་པར་བཞུགས་པ་
ཡི༑ ༑རྫོགས་པའི་སངས་རྒྱས་དེས་བཀུག་ནས། །ཆོ་གས་འདོད་པས་མཆོད་ནས་ནི། །དབང་ནི་བློ་དང་ལྡན་པས་བླང༌། །ཨོཾ་སརྦ་ཏ་ཐཱ་ག་ཏཱ་ཌཱ་ཀི་ནྱ་ནུ་ག་ཏ་མ་ཧཱ་བྷི་ཥེ་ཀཱ་ནུད་
ནུ་ཞེས། བདུད་རྩི་ལྔས་གང་བུམ་པ་ནི། །སངས་རྒྱས་ལྔ་ཡི་རང་བཞིན་གྱི། །དེས་ནི་ལྷ་རྣམས་དབང་བསྐུར་བྱ། །ལྷ་ཡི་དབང་ལས་བདེ་བ་ཉིད། །ཨོཾ་སརྦ་ཏ་ཐཱ་ག་ཏ་ཌཱ་
ཀི་ནྱཱ་བྷི་ཥེ་ཀཱ་བཛྲ་སྭ་བྷཱ་བ་ཨཱཏྨ་ཀོ྅ཧཾ། གྲུ་གསུམ་མེའི་ས་བོན་གྱིས། །སྣང་བྱེད་རྣམ་པར་བསྒོམ་པར་བྱ། །སྙིང་གར་ཧཱུཾ་ལས་རིགས་བདག་ཉིད། །དེ་ཉིད་ཀྱི་ནི་དེ་རུ་འགྱུར། །
དེ་ནས་རྡོ་རྗེ་ལས་བྱུང་ཀུན། །རྡོ་རྗེ་གུར་དང་ར་བ་ཉིད། །རི་གི་ཨཱ་ར་ལི་གནས་སུ། །བདག་ཉིད་རྟག་ཏུ་བསྲུང་བར་བྱ། །དམྱལ་བ་བརྒྱད་ནི་ཐོད་པ་ཡི། །དཀྱིལ་འཁོར་

82-1-60a

༄༅། །འཕར་མ་གསུམ་གནས་པའི། །མཁའ་འགྲོ་མ་ཡི་དྲ་བ་སྡོམ། །འཁོར་ལོ་གཡས་སུ་བསྐོར་བ་ཡིན། །ཞབས་གཡོན་བརྐྱང་བའི་ཨཱ་ར་ལི། །སེམས་
ཀྱིས་འཇིགས་བྱེད་མནན་ནས་ནི། །རི་གི་ཤིང་ལ་མངོན་ཞོན་པ། །ཞབས་ལ་ཞབས་ཀྱིས་བསྐོར་བར་བྱ། །རྣལ་འབྱོར་མ་ཀུན་ཐོད་པར་གནས། །གར་གྱི་རྐང་པས་ཕྱོགས་སུ་
གནས། །ཚ་དང་གྲང་བའི་རབ་དབྱེ་བས། །མཚམས་སུ་ཐོད་པ་བརྒྱད་པོ་ཡིན། །ལས་ཐམས་ཅད་རབ་ཏུ་བསྡུས་པ་ཞེས་བྱ་བའི་གླེང་གཞིའི་ལེའུ་སྟེ་གཉིས་པའོ།།    །།རི་གི་ཨཱ་ར་ལིས་ཞུས་པ། །བརྡ་ཡི་རྣམ་པ་དུ་ཞིག་ལགས། །དེ་ལ་ལྷ་མོ་རི་གི་ཆེས། །བརྡ་ནི་ཡང་དག་རབ་ཏུ་ཕྱེ། །བརྡ་ནི་ཆེན་པོ་ཙྪོ་མ་བཅུ། །བདག་ཉིད་སྔོན་དུ་བྱེད་པ་ཉིད། །
གང་གིས་རྣམ་པར་ཤེས་ཙམ་གྱིས། །སྒྲུབ་པོ་དངོས་གྲུབ་ཐོབ་འདོད་ན། །གནས་ནི་དཔྲལ་བའི་རྒྱབ་ཏུ་འདོད། །ངོས་ནི་ཉེ་བའི་གནས་ཉིད་དེ། །པུས་མོ་ཚན་དོར་འགྲོ་བར་
འགྱུར། །དཔྲལ་བར་ཉེ་བའི་ཚན་དོ་ཉིད། །ལག་པ་གཡས་པ་འདུ་བ་ཉིད། །གཡོན་པ་ཉེ་བའི་འདུ་བ་ཉིད། །རྣ་བ་གཡས་པ་དུར་ཁྲོད་གནས། །གཡོན་པ་ཉེ་བའི་དུར་ཁྲོད་
དོ༑ ༑སྙིང་ནི་ཞིང་དུ་ཡང་དག་འགྱུར། །ལྷག་མ་ཉེ་བའི་ཞིང་ཉིད་དང༌། །ཚོང་རྡལ་ཉམས་དགའ་ཚོང་འདུས་དང༌། །མ་མོའི་ཁྱིམ་དུ་རྟག་ཏུ་ལྟ། །བརྡ་ཡི་རྣམ་པར་ཤེས་པར་

82-1-60b

བྱ༑ ༑རང་གི་མཚན་མ་རང་གིས་སྟོན། །རིལ་བུ་མིག་སྨན་ལ་སོགས་པ། །མཆོག་ནི་རབ་ཏུ་སྨིན་པར་འགྱུར། །ཨཱ་ར་ལི་ཡིས་ལྷ་མོ་ཞུས། །ཡེ་ཤེས་དམ་པ་ཇི་ལྟར་ལགས། །
གང་གིས་རྣམ་པར་ཤེས་ཙམ་གྱིས། །སྒྲུབ་པོ་དངོས་གྲུབ་ཐོབ་འགྱུར་བ། །འབྲས་ཕྱིར་བྱང་ཆུབ་ཐོབ་འགྱུར་བའི། །ཏིང་འཛིན་ལྷ་མོ་རི་གི་སྟེ། །མཆོག་ཏུ་བདེ་བ་ཆེན་པོ་ཉིད། །
བསྲུབ་དང་སྲུབ་བྱེད་ལས་བྱུང་བ། །ཀུན་མཁྱེན་ཡེ་ཤེས་ཡང་དག་འབྱུང༌། །སེམས་བ་ཐམས་ཅད་ཡོངས་སུ་སྤངས། །དབང་པོ་ཐམས་ཅད་བཟློག་པར་བྱ། །དགོན་པ་དབེན་
པའི་གནས་སུ་ནི། །གཉིས་གཉིས་ཐམས་ཅད་རྣམ་པར་སྤངས། །མིག་དག་སྟེང་དུ་བཟློག་ནས་ནི། །སྨིན་མའི་དབུས་སུ་སེམས་བྱས་ན། །མི་བཟད་མུན་པའི་གཟུགས་སུ་ནི། །
སྒྲུབ་པོས་དང་པོ་མཐོང་བར་འགྱུར། །ཕྱིས་ནི་རྣ་བ་གཡོན་པར་ལྕུག །དལ་གྱིས་དལ་གྱིས་འགུལ་བར་འགྱུར། །ཡན་ལག་ཅན་གྱི་བདེ་བ་གང༌། །དེ་བཞིན་ཕྱག་རྒྱ་ཆེན་པོ།
བདེ༑ ༑ཕྱི་ཡི་ཕྱག་རྒྱ་ངང་གིས་འཇིགས། །དེ་ཡིས་ཡེ་ཤེས་ཀྱང་ནི་འཇིག །བདེ་བ་ཆེན་པོར་རྟོགས་པའི་ཕྱིར། །དེ་ཡི་ཡེ་ཤེས་ཕྱག་རྒྱ་པ། །འདི་ཉིད་ཡེ་ཤེས་ཆེན་པོ་ཉིད། །
རང་གིས་རིག་པའི་རང་བཞིན་ཅན། །གཞོན་ནུའི་དགའ་བ་ཇི་ལྟ་བུར། །གཞན་དུ་བརྗོད་པར་མི་ནུས་སོ། །ལྷན་ཅིག་སྐྱེས་པའི་རྣལ་འབྱོར་འདི། །སེམས་ཅན་གསོལ་འདེབས་

82-1-61a

༄༅། །སེམས་ཀྱིས་ནི། །སེམས་ཅན་ཀུན་ལ་སྙིང་རྗེ་ཡིས། །འདི་ནི་རྣལ་འབྱོར་གཙོ་བོ་ཉིད། །འདི་ལ་གོམས་པའི་རྣལ་འབྱོར་གྱིས། །ནམ་མཁའ་མཉམ་པའི་
སེམས་ཀྱིས་ནི། །སྙིང་རྗེ་མཐུ་ཆེན་རྣལ་འབྱོར་པས། །འགྲུབ་འགྱུར་འདི་ལ་ཐེ་ཚོམ་མེད། །དང་པོར་མུན་པ་མཐོང་བར་འགྱུར། །གཉིས་པ་དཀར་དང་དུ་བ་འཐུལ། །
གསུམ་པ་མེ་ཁྱེར་རྣམ་པ་ལྟར། །བཞི་པ་ཡ་བའི་མེ་ཏོག་བཞིན། །ལྔ་པ་སྤྲིན་མེད་ཡེ་ཤེས་ནི། །རང་བཞིན་ཡང་དག་རིག་པ་སྤངས། །སྤྲིན་མེད་ནམ་མཁའ་ལྟ་བུ་ནི། །
དེ་ཡོད་ཐམས་ཅད་མཁྱེན་པའི་རྒྱུ། །རྟག་ཏུ་གོམས་པའི་རྣལ་འབྱོར་གྱིས། །རྩེ་གཅིག་སེམས་ཀྱིས་རི་གིར་འགྱུར། །ཡེ་ཤེས་བདུད་རྩི་རྟག་འཐུངས་པས། །བཀྲེས་
པས་ཟིལ་གྱིས་མི་ནོན་ཅིང༌། །སྐོམ་པ་ཡིས་ཀྱང་ཟིལ་མི་ནོན། །རྒ་དང་ན་བས་གཟིར་མི་འགྱུར། །འདི་ཡིས་ཐབས་ཀྱི་རྣལ་འབྱོར་གྱིས། །རི་གི་ཐམས་ཅད་རིག་པར་
འགྱུར། །དེ་ནས་རྣལ་འབྱོར་པ་ཆེན་པོ། །ཨཱ་ར་ལི་ནི་ཉིད་ཀྱིས་ནི། །དམ་དུ་འཁྱུད་པར་འོ་མཛད་པས། །རི་གི་ལ་ནི་གུས་པར་ཞུས། །ཨེ་བཾ་མ་ཡཱ་ཅི་ཞིག་བཤད། །ཨེ་
ཡི་རྣམ་པས་ས་རུ་བཤད། །བཾ་གི་རྣམ་པ་དེ་བཞིན་ཆུ། །མ་ནི་མེ་ཞེས་བྱ་བར་བརྗོད། །ཡཱ་ཡི་རྣམ་བ་རླུང་དུ་གསུངས། །རི་གི་སྡོམ་པ་ཅི་ཞིག་བཤད། །རི་གིས་བཀའ་

82-1-61b

སྩལ་པ། རི་གི་མཁའ་འགྲོ་མར་ནི་གསུང༌། །སྡོམ་པ་དམ་པར་གྱུར་པ་འདི། །རི་གི་ཨེ་བཾ་སྡོམ་པ་ནི། །ཨེ་བཾ་རྣམ་པ་རྣ་བར་གནས། །རི་གི་སྣ་ཡི་རྩེ་མོར་ནི། །རྟག་ཏུ་རི་གི་བཞུགས་
པ་ཡི། །ཡེ་ཤེས་དམ་པ་འདི་ཉིད་ནི། །ཀུན་མཁྱེན་ཡེ་ཤེས་དེ་ཡི་བདག །འབྱུང་བ་ཆེན་པོ་བཞི་གཏན་ལ་དབབ་པ་དང༌། བརྡའི་ལེའུ་སྟེ་གསུམ་པའོ།།    །།རི་གིས་
བཀའ་སྩལ་པ། དེ་ནས་རྣལ་འབྱོར་ཆེན་པོ་ཡི། །ཨ་ར་ལི་ནི་ཉིད་ཀྱིས་ནི། །རང་བཞིན་མཛེས་པ་ཉིད་ལ་ཞུས། །དཀོན་མཆོག་གསུམ་ལ་གནོད་བྱེད་པའི། །ཁྲག་ནི་ཇི་ལྟར་
དགུག་པར་བགྱི། །ནུས་ལ་སོགས་པས་མདུན་དུ་ནི། །ཡ་བའི་མེ་ཏོག་བཞག་ནས་ནི། །རང་གི་ཁྲག་ནི་དགུག་པར་བྱ། །རི་གི་ཉོན་ཅིག་གོམས་པ་ཡི། །ནས་ནི་ཉི་ཤུ་ཁ་སྨད་
འབྱུང༌། །ཕྱི་ནས་ཁྲག་ནི་དགུག་པར་བྱེད། །ལྷ་ནི་དྲལ་བ་བཤད་པར་བྱ། །སྤྱི་བོར་འབར་བ་བསམ་པར་བྱ། །འབར་བའི་ཕྲེང་བས་ཁྱབ་ནས་ནི། །དེར་ནི་སྔགས་ནི་བཟླས་པ་བྱ། །
ཨོཾ་ཧེ་རུ་ཀ་པ་ཏཾ་ཕི་བ་ཏཱ་ཡ། རི་གི་ཨཱ་ར་ལིའི་སྦྱོར་བས། །ལྷ་ལ་ཕྱག་བྱས་འགས་པར་འགྱུར། །ཨཱ་ལི་ཀཱ་ལི་ཡན་ལག་མཉམ། །འདི་དག་གཉིས་དབུས་རང་ས་བོན། །རང་
གི་ས་བོན་ཉིད་ཀྱིས་ནི། །རང་གི་ཕྱག་རྒྱ་རྣམས་ཡིན་ཏེ། །ཕྱག་རྒྱ་ལས་ནི་ལྷ་རྣམས་འབྱུང༌། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཏྨ་ཀོ྅ཧཾ། ལྕགས་ཀྱུ་ཕྱག་རྒྱ་ལག་གཉིས་

82-1-62a

༄༅། །ཀྱིས༑ ༑མཐེ་ཆུང་ཕན་ཚུན་ལྕགས་ཀྱུའི་ཚུལ། །དབུ་མ་ཡི་ནི་སོར་མོ་གཉིས། །མཐེ་བོང་རྒན་པོས་གཟིར་བར་བྱ། །སྡིག་མཛུབ་གཉིས་ཀྱི་ཞགས་པ་
ཉིད། །རྡོ་རྗེ་རལ་གྲི་ཞགས་ཆེན་པོ། །ཆོས་ཀྱི་ཡེ་ཤེས་གང་ཞིག་གཞན། །རི་གི་ཉིད་དུ་རབ་ཏུ་གྲགས། །འཕགས་པའི་བདེན་པ་བཞི་ཡིས་ནི། །སི་སི་ལ་སོགས་རབ་ཏུ་གྲགས།
མི་འཇིགས་པ་ནི་བཞི་ཡིན་ཏེ། །མི་བཟད་ལ་སོགས་རབ་ཏུ་གྲགས། །བསྡུ་བའི་དངོས་པོ་བཞི་ཡིས་ནི། །ཝ་ལ་སོགས་པ་རབ་ཏུ་གྲགས། །ཕྱག་དྲུག་འགྲོ་བ་དྲུག་ཏུ་གསུངས། །
སྤྱན་གསུམ་སྲིད་པ་གསུམ་དུ་བརྗོད། །འཇིགས་བྱེད་བདག་གི་སེམས་ཉིད་དེ། །ཞབས་ཀྱི་རྩ་བར་བསྒྱེལ་བ་ཉིད། །དགའ་བ་ལ་སོགས་ས་བཅུ་ནི། །གནས་སོགས་ཡང་དག་
རབ་ཏུ་གྲགས། །ཕ་རོལ་ཕྱིན་དྲུག་ཕྱག་རྒྱ་དྲུག །ཐོད་པ་ནམ་མཁའི་དཀྱིལ་འཁོར་ཉིད། །ཨེ་བཾ་མ་ཡཱའི་དབུས་གནས་པའོ། །བདག་ཉིད་ཀྱིས་ནི་དེ་ལྟར་བསམ། །འཆོལ་བ་
ཀུན་གྱི་མཚན་ཉིད་ཀྱིས། །ཐམས་ཅད་རྒྱུད་དུ་ཡང་དག་གནས། །གྲི་གུག་མ་རིག་གཅོད་པ་ཉིད། །ཐོད་པ་དག་ནི་སྙིང་རྗེ་ཆེ། །རི་གི་ཨཱ་ར་ལི་ཡི་སྒྲ། །ཅད་ཏེའུ་ཧཱུཾ་དེའི་
སྔགས་བཟླས་པས། །དགྲ་སྟ་ཆོས་ཀྱི་འབྱུང་གནས་བརྗོད། །རྡོ་རྗེ་རྡོ་རྗེར་རབ་ཏུ་གྲགས། །མགོ་བོ་ཉོན་མོངས་པ་ཡི་བདུད། །ཐོད་པ་ནམ་མཁའ་དག་པ་འདི། །ལྕགས་ཀྱུ་

82-1-62b

རི་གི་ཟེ་འབྲུ་སྟེ། །དེ་བཞིན་ཞགས་པ་དག་པ་ཉིད། །ངང་གི་དག་པ་བསྡུས་ནས་ནི། །ལུས་ནི་མཆོད་རྟེན་དག་པ་སྟེ། །སྐྱིལ་ཀྲུང་གདན་དུ་ཤེས་པར་བྱ། །འཛམ་བུའི་གླིང་གི་སྙིང་
པོར་གསུངས། །གཉེར་མ་གསུམ་རྟག་ལྟ་བ་ཉིད། །ལྟོ་བ་ཡང་ནི་གཟུགས་སུ་འགྱུར། །མགྲིན་པ་ཡང་ནི་མགྲིན་པར་བརྗོད། །ཁ་ཁྱེར་མགོ་བོར་ཤེས་པར་བྱ། །སྤྱི་བོ་
གདུགས་ཀྱི་ཕྲེང་བར་བརྗོད། །མིག་གཉིས་ཟླ་བ་ཉི་མ་ཉིད། །འཕན་ནི་མགོ་ལས་སྐྱེས་པ་ཡིན། །རུས་པ་བདེ་བར་གཤེགས་པའི་གདུང༌། །དེ་ཕྱིར་རང་བྱིན་རློབ་པར་འགྱུར།།
དེ་ཕྱིར་སངས་རྒྱས་གཟུགས་བརྙན་ལུས། །རྣལ་འབྱོར་མ་ཡིས་རྟག་ཏུ་མཆོད། །རང་གི་ངོ་བོ་སངས་རྒྱས་སུ་བཤད་པའི་ལེའུ་སྟེ་བཞི་པའོ།།    །།རྒྱལ་པོ་ཆེན་
པོ་ཟས་གཙང་འདི། །ཨཱ་ར་ལིས་ནི་ཡང་དག་ཕྱེ། །དེ་ལ་རི་གི་སྒྱུ་མ་ཆེ། །འགྲོ་བ་ཐམས་ཅད་ཤེས་རབ་དག །དོན་གྲུབ་རྡོ་རྗེ་སེམས་དཔའ་སྟེ། །ལྷ་མོ་ས་འཚོ་ཕྱག་རྒྱའོ། །སྒྲ་
གཅན་བཟང་པོ་བདེ་བ་ཆེ། །སྒྱུ་མའི་གཟུགས་ཀྱི་སྤྲོས་པ་ལས། །སྒྱུ་མ་ཆེན་པོས་འཚོ་ཉིད། །རྡོ་རྗེ་སྒྱུ་མའི་རྣམ་འཕྲུལ་བས། །དོན་གྲུབ་ལྷན་ཅིག་སྐྱེས་དགའ་ཉིད། །སྲས་
ནི་བཅོམ་ལྡན་རྡོ་རྗེ་ཅན། །ཡབ་ནི་རྡོ་རྗེ་འཆང་བར་གྲགས། །ཡུམ་ནི་སྒྱུ་མ་ཆེན་མོ་ཡིན། །དེ་ཉིད་ཕྱག་རྒྱར་རབ་ཏུ་གྲགས། །མཐེ་བོང་རྒན་པོ་རྡོ་རྗེ་ཡིན། །ལྟེ་བ་ཆོས་ཀྱི་

82-1-63a

༄༅། །འབྱུང་གནས་གསུངས། །སྒྱུ་མ་ཆེན་པོའི་རྣམ་འཕྲུལ་བས། །དོན་གྲུབ་ཉིད་ནི་གཟི་བརྗིད་ཅན། །ངོ་བོས་འགྲོ་བ་སངས་རྒྱས་ཉིད། །ལྷ་མོ་རི་གི་ང་
ཚིག་ཉོན། །ལས་ལ་སྤྱོད་པ་རབ་བརྟགས་པས། །ལུས་ཅན་རྣམས་ནི་རྟག་ཏུ་གདུངས། །དགའ་བ་ཡང་ནི་ཤི་ཤིར་གསུངས། །མཆོག་ཏུ་དགའ་བ་འདོད་པ་མ། །དགའ་
བྲལ་དགའ་བ་བདེ་ཆེན་མ། །ལྷན་ཅིག་སྐྱེས་དགའ་སྡོམ་པ་མ། །མི་ཟད་མ་ནི་འོ་རུ་གསུངས། །རྣོན་མོ་ཡང་ནི་འཁྱུད་མོ་ཉིད། །སྒྱུ་མ་སྐྱེད་ལ་སྒྱུ་མ་ཆེ། །མཐེ་བོང་མཆུ་ནི་
འཇིབ་པ་ཉིད། །དགའ་བའི་རྩོད་པ་ཝ་ཉིད་དེ། །སྦྲང་རྩི་བཏུང་བས་མ་ཧེ་ཉིད། །རྟོག་པ་ཡིས་ནི་རྟ་མགྲིན་ཏེ། །འོ་བྱེད་གླང་པོའི་རྒྱལ་མཚན་ནོ། །རྡོ་རྗེ་ར་ལི་འདོད་ཆེན་
ཅན། །འདོད་པ་མ་ནི་རི་གིར་བརྗོད། །ཐབས་དང་ཤེས་རབ་རང་བཞིན་གྱིས། །འགྲོ་བ་ཐམས་ཅད་རྣམ་པར་ཁྱབ། །སི་སི་རྣམ་པས་དམྱལ་བ་བཞི། །དེ་བཞིན་ཧ་ཡི་
རྣམ་པ་བཞི། །འཁོར་བར་ཇི་ལྟར་སྤྱད་པ་ནི། །མྱ་ངན་འདས་པ་མི་འགལ་ལོ། །རྡོ་རྗེ་ཨཱ་ར་ལི་ཉིད་ནི། །ཁུ་བར་ཡང་ནི་འགྱུར་བ་ཡིན། །རི་གི་བདེ་བ་ཆེན་པོར་
གསུངས། །རི་གི་ཨཱ་ར་ལི་སྦྱོར་བས། །རྡོ་རྗེ་སྒྱུ་མ་ཞེས་བྱར་བརྗོད། །བུད་མེད་སྒྱུ་མའི་སྤྲོས་པ་ཡིས། །འགྲོ་བ་ཐམས་ཅད་རྣམ་པར་རྨོངས། །བུད་མེད་སྒྱུ་མ་སངས་

82-1-63b

རྒྱས་ཉིད། །སྒྱུ་མ་ཐམས་ཅད་སྤེལ་བར་བྱེད། །སྙིང་པོའི་སྔགས་ནི། ཨོཾ་ཨཱ་ར་ལཱི་བྷྱོ་བྷྱོ་ཧ་ཧ་ཧ་ཧ། སི་སི་སི་སི་མི་གསལ་བར་བཟླས་སོ། །གཉིས་ཀྱི་ཉེ་བའི་སྙིང་པོ་ནི། །ཧ་ཧ་ཧ་
ལས་རྒྱས་པ་ལ་སྔགས་གང་ནི། དེ་ཡི་སྔགས་སུ་རབ་ཏུ་བསྔགས། །སྙིང་པོ་ཡི་ནི་སྔགས་ཡིན་ནོ། །ཉེ་བའི་སྔགས་ཀྱིས་བསྐུལ་བ་ཡིན། །སྒོམ་པ་བདེ་ཆེན་མྱང་བ་སྟེ། །དེ་བཞིན་
དམ་ཚིག་མཆོད་པ་ཉིད། །ཐམས་ཅད་ཀྱི་ནི་དམ་ཚིག་ལ། །མི་ལས་སྐྱེས་པ་རབ་ཏུ་བསྔགས། །ཀླུ་གཟིར་གཉིས་འཐུང་དམ་ཚིག་སྟེ། །རྨི་ལམ་རྟ་ནི་རབ་ཏུ་བསྔགས། །བསད་
ལ་མ་ཧེ་དམ་ཚིག་གོ །དབང་ལ་ཁྱི་ནི་རབ་ཏུ་བསྔགས། །ཁྲག་དགུག་པ་ལ་དམ་ཚིག་སྟེ། །འཇུག་པ་དེ་བཞིན་རྔ་མོ་ཉིད། །རེངས་པ་ལ་ནི་ནེའུའི་ཤ་།ཁ་ན་མ་ཐོ་མེད་རྙེད་
པ། །གལ་ཏེ་བསད་པར་བྱས་ན་ནི། །དེ་ཚེ་རྣལ་འབྱོར་མས་མི་འགྲུབ། །སེམས་ཅན་བསྐྱབ་སེམས་རྣལ་འབྱོར་པ། །འགྲུབ་འགྱུར་འདི་ལ་ཐེ་ཚོམ་མེད། །དཀྱིལ་འཁོར་ཁྲུ་ནི་
བཞི་པར་བྱ། །སྒོ་ཁྱུད་སོར་ནི་གཉིས་སུ་གསུངས། །ལོགས་ལ་ཡང་ནི་སོར་གཉིས་ཡང༌། །སྒོ་ཁྱུད་ཀྱི་ནི་ཁ་ཁྱེར་ལ། །སོར་ནི་བཅུ་གཉིས་དག་ཏུ་གསུངས། །ལྷ་ཡི་སྣམ་བུ་
སོར་གཉིས་ཏེ། །རྟ་བབས་སོར་ནི་བཅུ་དྲུག་ཉིད། །སྒོ་ལས་སོར་མོ་གཉིས་ཀྱིས་ནི། །རྡོ་རྗེ་ཕྲེང་བ་དེ་བཞིན་བྱ། །དཀྱིལ་འཁོར་སྙིང་པོ་ཟླུམ་པོ་སྟེ། །ཕྱོགས་བཞི་ཁ་དོག་

82-1-64a

༄༅། །བཞི་དང་ལྡན། །ཁ་དོག་ལྔ་ཡི་རྡུལ་ཚོན་ཉིད། །སྲད་བུ་ལྔ་ཞེས་བྱ་བར་བརྗོད། །གསེར་དང་ཡང་ན་དངུལ་ཉིད་དང༌། །མུ་ཏིག་དང་ནི་བྱུ་རུ་དང༌། །
མུ་མེན་ཡང་དག་བསྲེས་ནས་ནི། །རིན་ཆེན་ལྔ་ནི་ཤིན་ཏུ་གཞུག །ལྷ་ཡི་གྲངས་ཀྱི་བུམ་པ་ཉིད། །རྣམ་རྒྱལ་བུམ་པ་ཆེས་ཆེ་བ། །བུམ་པ་དཀྲི་བ་ཉིད་དུ་ནི། །སྒྲུབ་པ་པོ་ནི་
དམ་པས་བྱ། །དང་པོར་ས་ནི་ཡོངས་དག་བྱ། །གཉིས་པར་ཐིག་སོགས་གདབ་པ་དང༌། །ལྔ་པའི་དཀྱིལ་འཁོར་བྲི་བ་དང༌། །དེ་བཞིན་སྔ་བར་སྦྱིན་སྲེག་ཉིད། །འཇིག་རྟེན་
སྐྱོང་བ་དབང་པོ་དང༌། །ལྷ་མོ་ཁྱོད་ནི་དབང་དུ་གྱུར། །དཀྱིལ་འཁོར་འདི་ནི་བཞེངས་པར་བགྱི། །འོད་སྲུང་མ་ཡིས་བགེགས་མེད་མཛོད། །ཇི་ལྟར་བདག་ཉིད་ནགས་དེ་
བཞིན། །རྟག་པ་ཉིད་དུ་གཏོར་མ་སྦྱིན། །མཚན་མོ་ཐུན་གཅིག་གནས་པ་ནི། །མཁས་པས་དཀྱིལ་འཁོར་མཉེས་པར་བྱ། །གཏོར་མའི་སྔགས་ནི། ཨོཾ་ཤརྒ་ཏི་ཀ་ས་
ནེ་ནཱ་ཀ་རོ་མུ་ཁཾ་སརྦ་དྷརྨཱ་ཎཱ་ཨཱ་དྱ་ནུཏྤནྣ་ཏྭཏ། ས་ནི་ཡོངས་སུ་བཟུང་དུས་སུ། །བགེགས་ནི་སྐྲོད་པར་བྱེད་པའི་སྔགས། །ཨོཾ་ཨ་ན་ས་ཏ་ན་ན་ཊ་སྟཥྚི་ཡ་མ་བ་རུ་ཎ་ཀུ་
བེ་ར་ཀ་སྭཱ་ཙ་སྠ་ཎེ་ཁུ་ཏིཥྚ་དྷཾ་རཀྵཾ་ཀུ་རུ་ཏ་མེ་བི་ར་ཏྲཾ། ཆོ་གའི་མཚན་ཉིད་དང༌། ངེས་པའི་ལེའུ་སྟེ་ལྔ་པའོ།།    །།རི་གི་ཨཱ་ར་ལིའི་རྒྱུད་ཀྱི་རྒྱལ་པོ་

82-1-64b

རྫོགས་སོ།།    །།རྒྱ་གར་གྱི་མཁན་པོ་ཀ་ཡསྠ་བ་ག་ཡ་དྷ་རའི་ཞལ་སྔ་ནས་དང༌། བོད་ཀྱི་ལོཙྪ་བ་དགེ་སློང་ཤཱཀྱ་ཡེ་ཤེས་ཀྱིས་བསྒྱུར་ཅིང་ཞུས་ཏེ་གཏན་
ལ་ཕབ་པའོ།།    །།རྒྱ་གར་སྐད་དུ། ཤྲཱི་ཙ་ཏུར་བཱི་ཐ་མ་ཧཱ་ཡོ་གི་ནི་ཏནྟྲ་རཱ་ཛ་ནཱ་མ། བོད་སྐད་དུ། རྣལ་འབྱོར་མའི་རྒྱུད་ཀྱི་རྒྱལ་པོ་ཆེན་པོ་དཔལ་གདན་བཞི་
པ་ཞེས་བྱ་བ། ཐུགས་རྗེ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །རྣལ་འབྱོར་མ་ཡི་དྲ་བ་སྡོམ། །ཡེ་ཤེས་སྟོང་པ་ཅན་དབང་ཕྱུག །གནས་
གཙང་མ་ན་བཞུགས་ནས་སུ། །ཐམས་ཅད་མཁྱེན་པས་འདི་སྐད་གསུངས། །སྦྱངས་པའི་ཡོན་ཏན་ཅན་དང༌། མི་སྤུག་པ་དང༌། འཕྱང་བ་དང༌། མགྲིན་པ་གསུམ་པ་ཅན་
དང་༑ རི་རབ་དང༌། རི་རབ་གཙུག་ཏོར་དང༌། པདྨ་ཅན་དང༌། པདྨ་ཡངས་པ་ལ་སོགས་པ་རྣལ་འབྱོར་གྱི་དབང་ཕྱུག་བྱེ་བ་ཕྲག་བརྒྱད་ཅུའི་ནང་ནས་ཕྱག་ན་རྡོ་རྗེ་ལ་གཟིགས་
ནས་འཛུམ་པ་མཛད་དོ། །འཛུམ་པ་མཛད་མ་ཐག་ཏུ་འདིར་ཕྱག་ན་རྡོ་རྗེ་སྟན་ལས་ལངས་ཏེ། བླ་གེས་ཕྲག་པ་གཅིག་ཏུ་གཟར་ནས་བུས་མོ་གཡས་པའི་ལྷ་ང་ས་ལེ་བཙུགས་
ཏེ༑ ལག་པ་ཐལ་མོ་སྦྱར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གསང་བ་སྦྱོར་བའི་མཚན་ཉིད་རྣམས། །ཡེ་ཤེས་དབང་ལ་ཉན་པར་འཚལ། །ས་དང་

82-1-65a

༄༅། །ནམ་མཁའ་ཇི་ལྟར་ལགས། །ཆུ་དང་མེ་ནི་ཇི་ལྟ་བུ། །འབྱུང་དང་འཇུག་པའི་དབུགས་དག་གིས། །བསམ་གཏན་ཇི་ལྟར་གཟུང་བར་བགྱི། །ཡུལ་
འཁོར་སྐྱོང་བ་དང་པོ་ལྷ། །དཀྱིལ་འཁོར་དག་ནི་ཇི་ལྟར་ལགས། །ཡེ་ཤེས་རྣམ་ཤེས་ལུས་ཀྱི་ནི། །ལས་ལ་སོགས་པ་ཇི་ལྟར་སྦྱོར། །འཁོར་བ་ལས་སྒྲོལ་མཚན་ཉིད་
ཀྱི། །དེ་ཉིད་ཇི་བཞིན་རྡོ་རྗེས་ཉོན། །དབུགས་ཀྱི་ལས་ལ་སོགས་ཐམས་ཅད། །ཡེ་ཤེས་ཅན་གྱི་ལས་སུ་སྦྱར། །ཉི་ཁྲི་དང་ནི་ཆིག་སྟོང་དང༌། །དྲུག་བརྒྱ་རུ་ནི་བརྩི་བར་
བྱ། །ཆུ་ཚོད་དྲུག་ཅུའི་དབུགས་རྣམས་ཀྱིས། །ཉིན་མཚན་དུ་ནི་གྲགས་པ་ཡིན། །འབྱུང་དང་འཇུག་པའི་དབུགས་རྣམས་ནི། །འབྱུང་བའི་གྲངས་ཀྱིས་བརྩི་བར་བྱ། །
བློ་དང་ལྡན་པས་དབུགས་གཉིས་ནི། །འཇུག་པ་འབྱུང་ལ་ཐིམ་པར་བྱ། །དེ་བཞིན་ས་ནི་བཅུ་གཉིས་ལ། །ཕྱི་རོལ་མཚན་མ་བཞག་བྱ་སྟེ། །ཚེས་གྲངས་མཚན་མ་
ཇི་བཞིན་དུ། །རེ་མིག་བཅུ་གཉིས་རྣམས་སུ་བཞག །གོ་རིམ་བཅུ་གཉིས་རབ་བརྩོན་པས། །ཤར་ནས་དཔྱིད་ཟླ་འབྲིང་སོགས་བཞག །རོ་ཧི་ཏ་དང་མོ་ཧི་ཏ། །དེ་བཞིན་
བྷ་དྲ་བྲི་ཥ་བྷ། །ཀུར་མ་མ་ཀ་ར་དྷ་དང༌། །མི་ཀིར་དེ་བཞིན་བིད་ཏྲི་ག །བྷྱ་ཀུ་སྭ་བན་ཀ་མ་ན། །ཀ་མ་ས་དང་བཅུ་དང་གཉིས། །འདི་དག་ཤར་སོགས་རེ་མིག་ལ། །གོ་རིམས་

82-1-65b

བཞིན་དུ་དགོད་པར་བྱ། །རོ་ཧི་ཏ་ལ་བཙས་པའི་བུ། །སྐལ་བ་བཟང་ལ་དེ་བཞིན་ཕྱུག །གདུག་པའི་སེམས་ལ་ནད་བུ་ཅན། །རྟག་ཏུ་མཐའ་འཁོབ་གཙོ་བོ་སྟེ། །འཁྲིག་པ་ལ་ནི་རྟག་
ཏུ་དགའ། །ཐམས་ཅད་དུ་ནི་སྙན་པར་སྨྲ། །རོ་ཧི་ཏ་ལ་ལྷ་མཆོད་ཅིང༌། །དེ་བཞིན་ཚེ་ལོ་བདུན་ཅུ་ཐུབ། །རོ་ཧི་ཏ་ལ་ནོར་བཏང་ན། །མཛའ་བོ་ཐམས་ཅད་ལྡོག་པར་འགྱུར། །རོ་ཧི་ཏ་ལ་
ལུས་རྨས་ན། །དཔལ་དང་ཀུན་ཏུ་ཕྲད་པར་འགྱུར། །རོ་ཧི་ཏ་ལ་གནས་རྟེན་ན། །གྲོགས་དང་ནོར་གྱིས་རྒྱས་པར་འགྱུར། །རོ་ཧི་ཏ་ལ་འགྲོན་ཞུགས་ན། །བསམ་པ་ཐམས་ཅད་
མངོན་པར་འགྲུབ། །བག་མ་བླང་དང་མེ་ཡི་ལས། །ཞི་བའི་ལས་ནི་སྦྱར་བར་བྱ། །མོ་ཧི་ཏ་ཡི་དོན་སྦྱོར་བ། །བགྲང་བ་ཉིད་ཀྱིས་ཤེས་པར་བྱ། །མོ་ཧི་ཏ་ལ་བཙས་པའི་བུ། །ཚེ་ནི་
དྲུག་ཅུ་རྩ་ལྔར་གྲགས། །མང་དུ་ཟ་ཞིང་སེམས་ཆུང་ལ། །འཁྲིག་པ་ལ་ནི་རྟག་ཏུ་དགའ། །རྟག་ཏུ་གདུག་ཅིང་ཅ་ཅོར་ལྡན། །མི་སྙན་པ་ངག་སྨྲ་ལ་དགའ། །ཁྲོ་ལ་ང་རྒྱལ་སྙིང་
སྟོབས་མེད། །སྡིག་པ་བྱེད་ཅིང་ངང་ཚུལ་ང༌། །འཁྱལ་བ་དང་ནི་ཚིག་རྩུབ་སྨྲ། །མཚོན་གྱིས་ངེས་པར་འཆི་བར་འགྱུར། །ཡང་ན་ཚེ་ལོ་བརྒྱད་ཅུ་ནི། །རྩ་བཞི་དག་ཏུ་རབ་ཏུ་
བསྒྲགས། །རུང་བའི་ས་ནི་སྤོང་བྱེད་ཅིང༌། །མི་རུང་བ་ལ་བརྩོན་པར་འགྱུར། །ལུས་ཀྱི་ཡན་ལག་སྨྲས་ན་ནི། །འཆི་བདག་དང་ནི་ཕྲད་པར་འགྱུར། །གལ་ཏེ་ཅུང་ཟད་ནོར་

82-1-66a

༄༅། །གཏོང་ན། །བཏང་བ་སླར་ནི་མི་ལྡོག་གོ །བྷ་དྲ་ལ་ནི་སྐྱེས་པའི་བུ། །ཁ་ཟས་བཟང་པོ་ཟ་བ་དང༌། །བཟང་པོའི་ལས་ནི་བྱེད་འགྱུར་ཞིང༌། །ལོ་བརྒྱ་རུ་ནི་འཚོ་
བར་འགྱུར། །དབུལ་ལ་ཆོས་ནི་སྤྱོད་པ་དང༌། །བདེན་པར་སྨྲ་ཞིང་སྙན་པར་བརྗོད། །ཆུང་མ་གཅིག་གིས་ཚིམ་པའི་ལུས། །བཟང་པོར་སྨྲ་བའི་གཙོ་བོར་འགྱུར། །བཟོ་རྣམས་
ཀུན་དང་དུས་ཚོད་རིག །རྟག་ཏུ་རང་གི་གཉེན་དང་མཛའ། །ཆད་པ་གཅོད་པའི་རིགས་ཅན་ཏེ། །དེ་བཞིན་ལུས་ནི་ཆུ་རུ་འཆི། །བྲྀ་ཥ་བྷ་ལ་སྐྱེས་པའི་བུ། །བརྩོན་འགྲུས་ལྡན་
ཞིང་དགྲ་ལ་དཔའ། །སྒེག་དང་ནོར་གྱིས་ཕྱུག་པ་སྟེ། །ཆུང་མ་མང་དུ་ལེན་པར་འགྱུར། །རྟག་ཏུ་གཉེན་ནི་མང་བ་སྟེ། །ཕ་ཡི་སྲོག་ནི་འཇོམས་པར་བྱེད། །སོ་ནམ་ཚོང་གིས་
འཚོ་བྱེད་ཅིང༌། །ཚེ་ནི་དྲུག་ཅུར་འཚོ་བར་འགྱུར། །སྙོམས་ལས་མུ་ཅོར་སྨྲ་བ་དང༌། །གདུག་ཅིང་ལས་དང་ངང་ཚུལ་ངན། །མཚོན་གྱིས་འཆི་བར་འགྱུར་བ་འམ། །ཡང་
ན་སྲོག་ཆགས་གདུག་པས་སོ། །ཀུར་མ་ལ་ནི་བཙས་པའི་བུ། །རྟག་ཏུ་སེམས་ཁྲལ་ཅན་དུ་གནས། །ཆུང་གིས་ཁྲོ་ཞིང་ཆུང་གིས་མགུ། །མང་དུ་སྨྲ་ཞིང་གཉེན་ལ་
བྱམས། །དྲག་ཏུ་སྨྲ་ཞིང་ལྷག་པར་ཁྲོ། །ཕྱུག་ཅིང་ཐམས་ཅད་གཏོང་ལ་དགའ། །བུ་དང་ཆུང་མ་འཆི་བར་འགྱུར། །རྟག་ཏུ་རང་གི་ཡུལ་ན་གཙོ། །ཞིང་གི་ལས་ལ་སོགས་

82-1-66b

པས་འཚོ། །མཛེ་ཡི་ནད་ཀྱིས་འཛིན་པར་འགྱུར། །ཚེ་ལོ་བརྒྱད་ཅུ་ལོན་པ་ན། །དེ་བཞིན་རང་གི་ཡུལ་དུ་འཆི། །མ་ཀ་ར་ལ་བཙས་པའི་བུ། །ཚེ་ནི་དགུ་བཅུ་རྩ་དྲུག་སྟེ། །ཚུལ་ཁྲིམས་
ཕུན་ཚོགས་བསོད་ནམས་ལྡན། །འདུལ་བ་དང་ནི་སྤྱོད་པ་སྲུང༌། །ནོར་ལྡན་གཟུགས་བཟང་ཕུན་སུམ་ཚོགས། །སྐལ་བ་བཟང་ཞིང་གྲགས་པས་མཛེས། །བཟོ་དང་སྒྱུ་རྩལ་ཀུན་ལ་
མཁས། །ཆུང་མ་གཅིག་ནི་ཤིན་ཏུ་གསལ། །རྟག་ཏུ་སེམས་ནི་ལྷོད་པ་སྟེ། །དུལ་བ་དང་ནི་སྲུང་བ་སྟེ། །གཉེན་གྱི་ནང་ན་གཅིག་པུ་གཙེ། །ཀུན་ལ་སྙན་སོགས་སྨྲ་བ་དང༌། །དེ་
བཞིན་གཡུལ་ངོར་འཆི་བར་འགྱུར། །ཚེ་ལོ་བརྒྱད་ཅུ་རྩ་ལྔ་དང༌། །ཡང་ན་དྲུག་ཅུའམ་སུམ་ཅུའོ། །རཎྜ་ལ་ནི་བཙས་པའི་བུ། །རྟག་ཏུ་སྡིག་པའི་བློ་ཅན་ཏེ། །སེམས་ཅན་རྣམས་
ལ་འཁྱལ་བར་སྨྲ། །རྟག་ཏུ་དབུལ་ཞིང་ཁ་གསག་སྨྲ། །དུས་ཀུན་དུ་ནི་ནད་བུ་ཅན། །རྒྱལ་པོས་ཆད་པ་གཅོད་པའི་བདག །འཁྲིག་པ་ལ་ནི་རྟག་ཏུ་དགའ། །གཞན་དག་ལ་ནི་
ཡིད་མི་རྟོན། །ཟོལ་དང་བཟོ་སོགས་ཀུན་རིག་པ། །བུད་མེད་རྣམས་ལ་སྐལ་བ་བཟང༌། །ཚེ་ལོ་ལྔ་བཅུ་རྩ་ལྔའམ། །ཡང་ན་དྲུག་ཅུའམ་སུམ་ཅུར་ངེས། །མི་ཀི་ར་ལ་བཙས་པའི་
བུ༑ ༑ཆོས་ཤེས་རང་གི་རིགས་ཀྱང་མཐོ། །ལུགས་ཀྱི་བསྟན་བཅོས་ཕུན་སུམ་ཚོགས། །བཟོ་དང་རིགས་བ་སྣ་ཚོགས་ལྡན། །ཚིག་རྩུབ་སྨྲ་ལ་དྲག་པ་སྟེ། །ཤིན་ཏུ་ཁྲོ་ཞིང་

82-1-67a

༄༅། །འཇིགས་སུ་རུང༌། །ནོར་ཉུང་གཟུགས་ནི་བཟང་བ་སྟེ། །བྱ་བ་ཐམས་ཅད་མྱུར་བར་འགྲུབ། །དེ་ཡི་ལུས་ནི་རང་ཉིད་ཀྱིས། །ཆུ་རུ་མཆོངས་ཏེ་འཆི་བར་
འགྱུར། །ཚེ་ལོ་བརྒྱད་ཅུ་རྩ་བརྒྱད་ན། །ཡང་ན་རྒྱལ་པོའི་ཁྲིམས་ཀྱིས་གསོད། །པི་ཏྲི་ཀ་ལ་བཙས་པའི་བུ། །སྐྱེས་མ་ཐག་ཏུ་མ་ནི་འཆི། །ཕ་ཡང་ལོ་ནི་བརྒྱད་ན་འཆི། །དེ་བཞིན་
རང་གི་ཁྱིམ་ན་གཙོ། །ཁྲོ་ལ་རྫས་ནི་ཉུང་བར་འགྱུར། །སྡིག་པ་ལ་སོགས་བླུན་དང་ལྡན། །ལས་དང་སེམས་ཁྲལ་ཆུང་བ་སྟེ། །དཔུང་རྣམས་ཀྱི་ནི་གཙོ་བོ་ཉིད། །ཚེ་ལོ་བརྒྱ་དང་
རྩ་བརྒྱད་ན། །རང་གི་ཁྱིམ་དུ་འཆི་བར་འགྱུར། །གཉེན་རྣམས་ཀུན་དང་མཛའ་བ་སྟེ། །སྡུག་ཕོངས་རྣམས་ལ་བརྩེ་བར་ལྡན། །བྷྱ་ཀུ་ལ་ནི་བཙས་པའི་བུ། །བློ་ཆུང་ངན་པར་སྨྲ་
བ་དང༌། །ཤེས་རབ་ཞན་ཅིང་ནད་བུ་ཅན། །རྟག་ཏུ་གྲོགས་པོ་ངན་དང་འགྲོགས། །རང་གི་གཉེན་བྱམས་སྐལ་བ་བཟང༌། །སྡུག་ཕོངས་རྣམས་ལ་རྗེས་སུ་བརྩེ། །ནོར་དང་བ་ལང་
ཤིན་ཏུ་ཕྱུག །ཁྱིམ་དང་ཆུང་མ་གསུམ་ལ་སོགས། །སྐད་ཅིག་ཁྲོ་ཞིང་ང་རྒྱལ་ལྡན། །དགྲ་ཡིས་གཟིར་བས་འཇིགས་པར་འགྱུར། །ཕ་དང་མ་ནི་ཚེ་ཡང་རིང༌། །དེ་བཞིན་ཚེ་
ལོ་བདུན་ཅུ་ཐུབ། །ཚོང་གི་ལས་ཀྱིས་འཚོ་བར་བྱེད། །ལན་གཅིག་ཚོང་གི་རྒྱུ་ཡིས་འཆི། །སྦྱོར་བ་བརྩམས་པའི་མཚན་མ་ལ། །ཡེ་ཤེས་ཅན་གྱིས་བགྲང་བར་བྱ། །སྭཔྣ་

82-1-67b

ལ་ནི་བཙས་པའི་བུ། །དཔའ་རྟུལ་ཕ་རོལ་གནོན་པ་ཡིས། །དགྲ་རྣམས་ཐམས་ཅད་སྲེག་པར་བྱེད། །མགོན་མེད་རྣམས་ཀྱི་རྩ་ལག་སྟེ། །དུས་རྣམས་ཀུན་ཏུ་དབུལ་བ་དང༌། །སྡིག་པའི་
ལས་ལ་ནན་ཏན་བྱེད། །བདག་ཉིད་སེང་གེར་སེམས་པ་དང༌། །ཚིག་རྩུབ་སྨྲ་ལ་ཐམས་ཅད་རིག །དུས་ཀུན་དུ་ནི་ནད་མེད་ཅིང༌། །རྟག་ཏུ་ལོངས་སྤྱོད་རྙེད་པར་འགྱུར། །གཞན་ལ་བརྟེན་
པས་འཚོ་བ་དང༌། །བུད་མེད་ཀུན་ལ་གནོད་ཅིང་སྤྱོད། །ཚེ་ལོ་ལྔ་བཅུ་ཐམ་པ་རུ། །དེ་ནི་ངེས་པར་འཚོ་བར་འགྱུར། །དགྲ་ཡི་མཚོན་གྱིས་བརྒྱབ་ནས་སུ། །འཆི་བར་འགྱུར་བར་གདོན་
མི་ཟ༑ ༑ཀཱ་མ་སྭ་ལ་བཙས་པའི་བུ། །ཚེ་ནི་དྲུག་ཅུ་རྩ་བརྒྱད་འཚོ། །ནོར་དང་འབྲུ་དང་གྲོང་དང་ནི། །ཕྱུགས་དང་རྟ་སོགས་བཞོན་པར་ལྡན། །བདེན་པར་སྨྲ་ཞིང་ཆོས་ཀྱང་ཤེས། །སེམས་
ཅན་ཀུན་ལ་ཕན་པར་བྱེད། །རིག་པ་དང་ནི་སྙན་པར་སྨྲ། །བསྟན་བཅོས་ཐམས་ཅད་ཤིན་ཏུ་རྒྱས། །སེམས་ཅན་ཀུན་ལ་སྐལ་བ་བཟང༌། །རང་གི་ཡུལ་དུ་འཆི་བར་འགྱུར། །སྦྱོར་བའི་
མཚན་མ་བསྟན་པ་རྣམས། །ངས་བསྟན་པ་ལ་ཐེ་ཚོམ་མེད། །རོ་ཧི་ཏ་ནི་ལྷ་ལ་མཆོད། །མོ་ཧི་ཏ་ནི་ནོར་ལ་བརྐམ། །བྷ་དྲ་ཁ་ཟས་བཟང་པོ་ཟ། །བྲི་ཥ་བྷ་ལ་མང་དུ་ཁྲོ། །ཀུར་མ་ལ་
ནི་གཞན་དུ་སེམས། །མ་ཀ་ར་ལ་འབྲེལ་པར་སྨྲ། །རན་དྷ་ལ་ནི་སྡིག་སེམས་ཅན། །མི་ཀི་ར་ནི་འཁྲིག་ལ་བརྟེན། །བྷིད་ཏྲི་ཀ་ནི་གཉིད་ལོག་ཅིང༌། །བྷྱ་ཀུ་ལི་ནི་བླ་རྡོལ་ལོ། །སྭཔྣ་

82-1-68a

༄༅། །ལ་ནི་རང་ཉིད་སེམས། །ཀཱ་མ་གླུ་དང་ཀློག་འདོན་བྱེད། །རོ་ཧི་ཏ་ལ་ཞི་བའི་ལས། །དེ་བཞིན་བྲྀ་ཥ་རྒྱས་པ་སྟེ། །མ་ཀ་ར་ནི་དབང་དང་འབྱོར། །བྷ་དྲ་
ལ་ནི་མངོན་སྤྱོད་བྱ། །མོ་ཧི་ཏ་ཡིས་བསྐྲད་པ་སྟེ། །ཀུར་མ་ལ་ནི་བཅིང་བའི་ལས། །རན་དྷས་དབྱེ་བར་ཤེས་པར་བྱ། །བྷྱ་ཀུ་ལ་ནི་སྨན་སྦྱར་བྱ། །ར་ཡི་ཁྱུ་མཆོག་གྲུབ་པ་སྟེ། །
བདུད་རྩི་སྦྱོར་བས་སྐྱེ་མི་འགྱུར། །ཤར་ལ་སོགས་པའི་ཕྱོགས་བཞག་ནས། །སྔ་དྲོ་མཁས་པར་བརྩི་བར་བྱ། །རོ་ཧི་ཏ་ལ་ནོར་བྱིན་ན། །རྫུ་འཕྲུལ་དག་ནི་རྒྱས་པར་
འགྱུར། །མོ་ཧི་ཏ་ལ་ནོར་བསྡུས་ན། །གཞན་གྱིས་དགག་པར་མི་ནུས་སོ། །བྷ་དྲ་ལ་ནི་ཁྱིམ་བརྩམས་ན། །དཔལ་དང་ཡང་དག་ཕྲད་པར་འགྱུར། །བྲི་ཥ་ལྷ་ཡི་རྣལ་
འབྱོར་གྱིས། །སྔགས་ནི་ཀུན་ཏུ་འགྲུབ་པར་འགྱུར། །ཀུར་མའི་སྦྱོར་བས་བག་མ་བླང༌། །ཐམས་ཅད་དུ་ནི་འབྲལ་མི་འགྱུར། །མ་ཀ་ར་ལ་ཞིང་བཏབ་ན། །གདོན་མི་
ཟ་བར་འབྲུ་རྣམས་འཕེལ། །རན་དྷ་བུད་མེད་བགྲོད་བྱས་ན། །ཤི་བར་གྱུར་ཀྱང་མི་གཏོང་ངོ༌། །མི་ཀི་ར་ལ་ཚོང་བྱས་ན། །གཏམས་པ་དེ་ལྟར་ལེན་པར་སྣང༌། །རྟག་ཏུ་
བརྟན་པར་བཞག་བྱ་བའི། །ལས་ཚེགས་བྷི་ཏྲི་ཀ་ལས་བཟུང༌། །བྷྱ་ཀུ་ལི་ལས་མགྲོན་ཞུགས་ན། །འཚོ་བ་མེད་པར་གནས་སུ་ཕྱིན། །སྭཔྣ་ཐམས་ཅད་ཀུན་ཏུ་

82-1-68b

ནི༑ ༑ངེས་པར་རྟག་ཏུ་མངོན་པར་འོང༌། །ཀ་མ་ལ་ནི་ནོར་བཏང་ན། །བཏང་བ་སླར་ལ་ལྡོག་མི་འགྱུར། །རོ་ཧི་ཏ་ལ་ནོར་རྒྱས་བུ། །མོ་ཧི་ཏ་ནི་འཇོག་པོ་ཡིན། །སྟོབས་ཀྱིས་རྒྱུ་བ་བྷ་
དྲའི་གནས། །དེ་བཞིན་པདྨ་བྲྀཥ་བྷ། །ཀུར་མ་པདྨ་ཆེན་པོ་སྟེ། །མ་ཀ་ར་ནི་དུང་སྐྱོང་ངོ༌། །རན་དྷ་དུང་སྐྱོང་ཆེན་པོ་སྟེ། །མི་ཀི་ར་ནི་རིགས་ལྡན་ནོ། །བྷི་ཏྲི་མགོ་བརྒྱ་པ་ཡིན་
ཏེ། །བྷྱ་ཀུ་ལ་ནི་འཁྱིལ་ལྟུང་ཡིན། །སྭཔྣ་འཇིགས་པ་ཞེས་བྱ་སྟེ། །ཀ་མ་དུས་ཀྱིས་འཆི་བར་འདོད། །འདི་དག་དུས་སྦྱོར་རིམ་པ་བཞིན། །བྱེ་བྲག་ཏུ་ནི་ཤེས་པར་བྱ། །རྭ་ཡི་
ཁྱུ་མཆོག་གྲུབ་པ་སྟེ། །བདུད་རྩི་སྦྱོར་བས་སྐྱེ་མི་འགྱུར། །གང་གིས་མཆེ་བས་མངོན་ཟིན་ན། །འཆི་བདག་དང་ནི་ཕྲད་འགྱུར་བའོ། །དུག་བསྡུ་བ་ཡི་སྦྱོར་བ་དག །གཞན་ལ་དུག་
ནི་སྦྱར་བར་བྱ། །དུས་ཀྱི་མཚན་མ་ཇི་བཞིན་དུ། །གོ་རིམས་རིམ་པ་བཞིན་དུ་བྱ། །དཔྱིད་ཟླ་འབྲིང་སོགས་རིམ་བཞིན་དུ། །ཉི་མ་བྱང་དུ་འགྲོ་བའི་ཚེ། །ཇི་ལྟའི་དུས་བཞིན་མཚན་
མ་ནི། །རིམ་གྱི་རིམ་གྱིས་སྦྱར་བར་བྱ། །ཉིན་མོའི་ཆུ་ཚོད་སོ་སོར་ནི། །མཁས་པས་བཅུ་གཉིས་བཞི་བསྒྱུར་བྱ། །མཚན་མོ་དྲུག་དང་བཅུ་གསུམ་བསྒྱུར། །ཆུ་ཚོད་མཁས་
བས་བརྩམ་པར་བྱ། །རེ་མིག་དག་ནི་གཉིས་པ་ལ། །དུས་ལ་མཁས་པས་དུས་ཚོད་བྱ། །ཉིན་མོ་དྲུག་དང་བཅུ་གཉིས་བསྒྱུར། །ཆུ་ཚོད་ཀྱི་ནི་མཚན་མར་བྱ། །བཞི་དང་བཅུ་

82-1-69a

༄༅། །གསུམ་བསྒྱུར་བ་ནི། །མཚན་མོ་ཆུ་ཚོད་དུ་ནི་བརྟག །བདག་དང་བཅུ་གཉིས་བསྒྱུར་བ་དག །ཉིན་མོ་རུ་ནི་བརྟག་པར་བྱ། །གཉིས་དང་བཅུ་ནི་
གསུམ་བསྒྱུར་བ། །མཚན་མོའི་ཆུ་ཚོད་དུ་ནི་བརྟག །ཆུ་ཚོད་སུམ་ཅུ་ཐམ་པ་ནི། །དབུས་ཀྱི་བི་ཤུ་གཉིས་པར་སྦྱར། །གཉིས་མཐའ་བཅུ་ནི་གསུམ་པོ་དག །ཉིན་མོ་
ཆུ་ཚོད་ཤེས་པ་སྟེ། །བརྒྱད་དང་བཅུ་ནི་གཉིས་པོ་དག །དེ་ཡི་མཚན་མོའི་མཚན་མར་བྱ། །བཞི་དང་བཅུ་གསུམ་མཚན་མོ་ནི། །ཉིན་མོ་ཡི་ནི་ཆུ་ཚོད་ད། །དྲུག་དང་
བཅུ་ནི་གཉིས་བསྒྱུར་བ། །མཚན་མོའི་ཆུ་ཚོད་མཚན་མ་བྱ། །དྲུག་དང་བཅུ་ནི་གསུམ་བསྒྱུར་བ། །ཉིན་མོ་ཡི་ནི་ཤེས་བྱ་སྟེ། །བཞི་དང་བཅུ་ནི་གཉིས་བསྒྱུར་བ། །
མཚན་མོའི་ཆུ་ཚོད་དུ་ནི་གྲགས། །བྱང་དུ་བགྲོད་པ་བཤད་ནས་ནི། །དེ་བཞིན་གཞན་གྱི་དུས་ཤེས་བྱ། །བཞི་དང་གསུམ་བསྒྱུར་ཆུ་ཚོད་ནི། །ཉིན་མོ་ཡི་ནི་བཤད་
པ་ཡིན། །དྲུག་དང་བཅུ་ནི་གཉིས་བསྒྱུར་བ། །མཚན་མོ་ཡི་ནི་མཚོན་པར་བྱ། །གཉིས་དང་བཅུ་ནི་གསུམ་བསྒྱུར་བ། །དེ་བཞིན་ཉིན་མོའི་ཆུ་ཚོད་ཡིན། །བརྒྱད་
དང་བཅུ་ནི་གཉིས་བསྒྱུར་བ། །ཆུ་ཚོད་མཚན་གྱི་རབ་ཏུ་གྲགས། །བཅུ་ནི་གསུམ་གྱི་བསྒྱུར་བ་དག །བི་ཤུ་ཉིན་མོའི་ཆུ་ཚོད་དེ། །དེ་བཞིན་མཚན་གྱི་ཆུ་ཚོད་ཀྱང༌། །

82-1-69b

བཅུ་ནི་གསུམ་དུ་བསྒྱུར་བར་བྱ། །དེ་བཞིན་བི་ཤུ་བར་མ་གཉིས། །བརྒྱད་དང་བཅུ་ནི་གཉིས་བསྒྱུར་ལ། །ཉིན་མོ་ཡི་ནི་བསམ་པར་བྱ། །གཉིས་དང་བཅུ་ནི་གསུམ་བསྒྱུར་བ། །མཚན་
མོའི་ཆུ་ཚོད་དུ་ནི་བརྟག །དྲུག་དང་བཅུ་ནི་གཉིས་བསྒྱུར་བ། །ཉིན་མོའི་ཆུ་ཚོད་རིམ་པ་ཡིན། །བཞི་དང་བཅུ་ནི་གསུམ་བསྒྱུར་བ། །དེ་བཞིན་མཚན་མོའི་ཆུ་ཚོད་དོ། །སུམ་བརྒྱ་ལྔ་
བཅུ་རྩ་གཉིས་ཀྱིས། །ཆུ་ཚོད་ཀྱིས་ནི་དུས་རྣམས་འདའ། །ཆུ་ཚོད་དྲུག་ཅུའི་གྲངས་ཀྱིས་ནི། །ཉིན་མཚན་ཕྲུགས་གཅིག་ཏུ་ནི་སྦྱར། །ཟླ་བའི་གོ་རིམས་ཇི་བཞིན་དུ། །རིམ་པ་དེ་བཞིན་
མཚན་མ་བྱ། །ཆུ་ཚོད་དབུགས་སོགས་རྫོགས་པ་དང༌། །བི་ཤུ་མ་གཏོགས་རིམ་སྤེལ་བྲི། །ལས་དང་ལས་མིན་བྱེ་བྲག་བཞིན། །དབུགས་ཀྱི་རིམ་གྱིས་གཟུང་བར་བྱ། །ཁ་དང་
ར་སོགས་དུས་ཚིགས་དང༌། །བགྲོད་པ་གཉིས་ཀྱིས་མཚོན་པར་བྱ། །གཉིས་པོ་དག་ནི་བཅུས་བསྒྱུར་བ། །དེ་བཞིན་ལོ་ཡི་ཆུ་ཚོད་དོ། །དེ་ཡི་མཚན་མ་ལྡན་པ་ཡིས། །ཉིན་མཚན་
གྱི་ནི་དབུགས་སུ་བརྩི། །ངག་གི་དབང་ཕྱུག་ཀུན་བཟུང་ནས། །དབྱངས་ཀྱི་མཚན་མར་མངོན་པར་གཞག །མ་ནིང་གཉིས་ནི་སྤངས་ནས་སུ། །ས་ཡི་དབང་ཕྱུག་ཀུན་ཏུ་
གཞག །ཨ་ཡི་རིམ་པ་ལ་བབ་ན། །དཔལ་དང་མངོན་པར་མཉམ་འགྲོགས་ཤིང༌། ། ནོར་རྙེད་པ་ནི་སྣང་བ་སྟེ། །སྐལ་བ་བཟང་པོར་གདོན་མི་ཟ། །ཨཱ་ཡི་རི་མིག་ལ་བབ་ན། །རིམས་

82-1-70a

༄༅། །དང་ནད་ཀྱིས་གཟིར་བ་དང༌། །འཇིགས་ཤིང་སྐྲག་པར་སྣང་བར་འགྱུར། །ཨཱ་ཞེས་བྱ་བར་ངེས་པར་སྟོན། །ཡི་གེ་ཨི་ལ་བབ་གྱུར་ན། །རྒྱལ་པོའི་དཔལ་ནི་
སྟེར་འགྱུར་ཏེ། །ཀུན་ནས་ནོར་ནི་རྙེད་པ་དང༌། །གང་ཞིག་བསམས་པ་ངེས་འགྲུབ་འགྱུར། །ཡི་གེ་ཨཱི་ལ་བབ་གྱུར་ན། །ཟླ་བ་དྲུག་ན་འཆི་བ་དང༌། །དེ་བཞིན་དགྲས་ནི་གཟིར་བ་དང༌། །
མེ་ཡིས་འཇིགས་པ་ཤེས་པར་བྱ། །ཡི་གེ་ཨུ་ལ་བབ་གྱུར་ན། །དཔལ་དང་གྲོགས་མོ་རྙེད་པ་དང༌། །ནོར་དང་འབྲུ་ནི་འཕེལ་བར་འགྱུར། །དཔལ་རྣམས་ཀྱང་ནི་རྙེད་པར་འགྱུར།།
ཨཱུ་ལ་གལ་ཏེ་བབ་གྱུར་ན། །དེ་ནི་དགྲ་ཡིས་འཚེ་བར་འགྱུར། །བྲན་བཟང་དང་ནི་གཉེན་མཚན་རྣམས། །འཇིགས་ཤིང་སྐྲག་པར་སྣང་བར་འགྱུར། །ཡི་གེ་ཨེ་ལ་བབ་
འགྱུར་ན། །འཕྲལ་དུ་སྐྱེ་བོ་སྐལ་ཅན་འགྱུར། །སྐྱེས་པ་བུད་མེད་དག་གི་ནི། །མཆོད་པའི་གནས་ནི་ཐོབ་པར་འགྱུར། །ཨཻ་ཡི་མཚན་མ་ལ་ལྷུང་ན། །དགྲ་དང་རྒྱལ་པོའི་
འཇིགས་པ་དང༌། །ལུས་ཅན་རྐུན་པོས་གཟིར་འགྱུར་ཞིང༌། །ནད་དང་རིམས་ཀྱིས་ཐེབས་པར་འགྱུར། །ཨོ་ཡི་མཚན་མ་ལ་བབ་ན། །གནས་ཀྱི་དབང་པོར་འགྱུར་
བ་དང༌། །ནོར་དང་འབྲུ་ནི་རྙེད་འགྱུར་ཞིང༌། །ཡིད་འོང་རིག་པ་དེ་བཞིན་ནོ། །ཨཽ་ཡི་མཚན་མ་ལ་བབ་ན། །འཐབ་མོ་དང་ནི་དགྲས་འཚེ་ཞིང༌། །གནས་ལས་ཉམས་དང་

82-1-70b

བརྡེག་འཚོག་དང༌། །བྱས་པ་ཆུད་ནི་ཟོས་པར་འགྱུར། །ཡི་གེ་ཨཾ་ལ་བབ་གྱུར་ན། །བྲན་བཟང་དག་ནི་རྙེད་འགྱུར་ཞིང༌། །བུ་དང་རིག་པ་རྙེད་འགྱུར་ཏེ། །དེ་བཞིན་གྲོགས་པོ་རྙེད་
པར་འགྱུར། །ཇི་ལྟར་སྔོན་གྱི་ཨ་ཞེས་པ། །དེ་བཞིན་ཐ་མའང་གཟུང་བར་བྱ། །དྲུག་འགྱུར་དུ་ནི་བཞག་ནས་སུ། །ལྔ་པ་དེ་ནི་སུམ་འགྱུར་བྱ། །སུམ་བརྒྱ་དྲུག་ཅུ་བསྲེས་ནས་ནི། །
ས་བཞིན་དུ་ནི་བཅད་ནས་སུ། །ཡི་གེ་ལྷག་མ་བཟུང་བྱས་ཏེ། །དགེ་དང་མི་དགེ་མཚན་མ་བྱ། །ཡང་ན་རི་མོ་ཀྱག་ཀྱོག་བྲི། །དབྱངས་ཀྱི་དང་པོ་ལ་སོགས་བགྲང༌། །ཡང་ན་མེ་
ཏོག་གཏོར་ནས་ནི། །དེ་བཞིན་ས་ནི་མཚོན་པར་བྱ། །སྔ་དྲོ་རོ་ཧི་ཏ་དུས་སུ། །བདེན་པ་ཐམས་ཅད་བལྟ་བར་བྱ། །རྣལ་འབྱོར་བསྟན་བཅོས་རབ་ཏུ་བསྔགས། །བདག་གི་གདན་
གྱི་རབ་ཏུ་བྱེད་པ་ལས། རིམ་པར་ཕྱེ་བ་སྟེ་དང་པོའོ།།    །།ཡེ་ཤེས་དེ་ནི་བྱེ་བྲག་དག །བཅོམ་ལྡན་འདས་ལ་ཉན་པར་འཚལ། །ལུས་ཀྱི་མཚན་མ་ཇི་ལྟ་བུ། །
དེ་ཉིད་གང་ལ་བརྟེན་པར་བགྱི། །ལུས་ཀྱི་མཚན་མ་སྟོན་པ་རྣམས། །ཉོན་ཅིག་རྡོ་རྗེ་རྒྱལ་པོ་ཆེ། །ལུས་ཀྱི་མཚན་མ་མངོན་བསྟན་གྱིས། །གང་ཞིག་ཤེས་པ་ཙམ་གྱིས་ནི། །
འཆི་བའི་དུས་ལ་བབ་པར་གནས། །དབུགས་ནི་རྣམ་པར་རྒོད་ཙམ་གྱིས། །ལུས་ཅན་ཟླ་བ་དྲུག་གིས་འཆི། །འཇིགས་པ་ཅུང་ཟད་མཐོང་མིན་པར། །འགྲམ་པའི་མཚམས་

82-1-71a

༄༅། །ནི་བྱེ་གྱུར་ན། །དེ་ཚེ་དུས་ལ་བབ་པར་འགྱུར། །དབུགས་ནི་ཆད་ཅིང་ཆད་འགྱུར་བ། །སྔ་དྲོ་རོ་ཧི་ཏ་དུས་སུ། །མཚན་མ་དག་ནི་བརྟག་པར་བྱ། །སྣ་
ཡི་བར་ནི་ཆད་གྱུར་ན། །ཉི་མ་བདུན་ན་གདོན་མ་ཟི། །མིག་གི་ཆུ་ནི་ཆད་གྱུར་ན། །དེ་བཞིན་ཉི་མ་ལྔ་ཡིས་འཆི། །འགྲམ་པའི་ལོགས་ཀྱི་མཚན་མོ་ཡིས། །ཞག་གཅིག་
ལས་ནི་མི་འཚོའོ། །རྣ་བའི་ཆོལ་ཟངས་ལྟེབས་པ་ཡིས། །ཆུ་ཚོད་ལྔ་ན་གདོན་མི་ཟ། །འདིར་ནི་ལྕེ་ཡི་ཐིག་ནག་གིས། །ལུས་ཅན་ཞག་གཉིས་འཆི་བར་འགྱུར། །སྟེང་འོག་
སོ་ནི་འཐམས་པ་ན། །ཞག་གསུམ་འཆི་བདག་བྲད་པར་འགྱུར། །མགྲིན་པའི་ལོགས་ཀྱི་ཕྱི་རོལ་རྩས། །ཟླ་བ་ཕྱེད་ན་གདོན་མི་ཟ། །བྲང་གི་དྲ་བ་ཞོམ་གྱུར་ན། །ཟླ་
ཕྱེད་སྨན་པས་གསོར་མི་རུང༌། །སེན་མོ་ཁྲག་ནི་མེད་པ་ཡིས། །ལུས་ཅན་ཉི་མ་བརྒྱད་ན་འཆི། །འཆི་བའི་མཚན་མ་བརྒྱད་བཅས་པ། །འཆི་བའི་དུས་བབ་མཚོན་
པར་བྱ། །སྣ་ཡི་བར་ཤ་ཆད་པ་ལ། །ཡེ་ཤེས་ས་བོན་གྱིས་གཟིར་བྱ། །མིག་གི་ཆུ་ནི་ཆད་པ་ན། །རྡོ་རྗེ་མ་ཡི་ས་བོན་གཟུང༌། །མཁུར་ཆོས་ལོགས་ཀྱི་མཚན་མ་ལ། །
དྲག་མོའི་ས་བོན་གཟིར་བར་བྱ། །རྣ་བའི་ཆོས་བྲངས་ཞུམ་པ་ལ་།རོ་ལངས་མ་ཡི་ས་བོན་དགོད། །ལྕེ་ཡི་ཐིག་ནག་འདི་ལ་ནི། །གཏུམ་མོའི་ས་བོན་བསམ་པར་

82-1-71b

བྱ༑ ༑སོ་དང་སོ་ནི་འཐམས་པ་ལ། །སེང་གེ་མ་ཡི་ས་བོན་བརྡེག །མགྲིན་པའི་ལོགས་ཀྱི་ཕྱི་རོལ་རྩ། །སྟག་མོའི་ས་བོན་བརྡེག་པར་བྱ། །བྲང་གི་དྲ་བ་ཞོམ་པ་ལ། །ལྕེ་སྤྱང་ས་
བོན་གཟུང་བར་བྱ། །ལག་པའི་སེན་ཁྲག་མེད་པ་ལ། །འུག་པ་མ་ཡི་ས་བོན་གཟུང༌། །འཆི་ལྟས་ཡན་ལག་མཚན་མ་ནི། །ས་བོན་དེ་དག་དགོད་པས་སྲུང༌། །ཕྱི་ན་ཡེ་ཤེས་
འཁོར་ལོ་ནི། །བྲི་བའི་ཆོ་གས་རྣམ་ཤེས་སྲུང༌། །མ་བསྲེགས་ཁམ་ཕོར་གཉིས་བཟུང་ལ། །གུར་གུམ་རོ་ཙ་ན་ཡིས་ནི། །འོག་གི་ཆར་ནི་རེ་མིག་དགུ་།དེ་བཞིན་སྟེང་ལ་བཅུ་
གཉིས་བྱ། །དབུས་སུ་མིང་ནི་བྲིས་ནས་སུ། །ས་བོན་གྱིས་ནི་མངོན་པར་བསྐོར། །ཕྱག་འཚལ་དབྱངས་ཀྱི་དང་པོ་སྟེ། །བསྲུང་བའི་ཚིག་ནི་སྔོན་དུ་བྱ། །སངས་རྒྱས་ལྔ་སོགས་
ལྡན་པ་ཡི། །ས་བོན་མཐའ་རུ་གནས་པ་སྟེ། །སྲེག་བྱེད་ཡི་གེ་དེ་ཡི་མཐའ། །སྟེང་སོགས་མུ་ཁྱུད་དབྱངས་ཡིག་དགོད། །ཁ་པ་གཉིས་འགྱུར་ས་བོན་དང༌། །ལྷ་མོ་རྡོ་རྗེ་མ་
ཞེས་བྱ། །སངས་རྒྱས་ལྔ་ཡི་ས་བོན་ལྡན། །ཐམས་ཅད་ཕྱག་འཚལ་སྲེག་བྱེད་མཐའ། །དབྱུག་པ་འཇིག་རྟེན་དབང་ཕྱུག་མགོན། །གྱ་གྱུ་ཕྱག་ན་རྡོ་རྗེ་ཡིན། །དེ་བཞིན་
ལུས་ནི་འཇམ་པའི་མཆོག །མགོ་དང་དཔུང་པ་བྱམས་བ་སྟེ། །སྟེང་དུ་འབར་བ་མ་ཡི་སྟེ། །འཁོར་བ་ཐམས་ཅད་སྒྲོལ་བྱེད་པའོ། །དེ་ལ་ཤར་གྱི་ཕྱོགས་གནས་པ། །ལྷ་

82-1-72a

༄༅། །མོ་རྡོ་རྗེ་མཁའ་འགྲོ་མ། །བྱང་དུ་དྲག་མོ་ཞེས་བྱ་བའི། །ས་བོན་ཉིད་ནི་སྦྱར་བར་བྱ། །ནུབ་ཀྱི་ཕྱོགས་སུ་གནས་པ་ནི། །རོ་ལངས་མ་ཡི་ས་
བན་སྦྱར། །ལྷོ་ཡི་ཕྱོགས་སུ་གང་གནས་པ། །གཏུམ་མོའི་ས་བོན་རྫོགས་པར་བསྟན། །ས་བོན་མངོན་དུ་བསྟན་པ་བཞིན། །དབང་ལྡན་དུ་ནི་སེང་གེ་མ། །མེ་
མཚམས་སྟག་མོ་དགོད་བྱ་སྟེ། །བདེན་བྲལ་དུ་ནི་ཅེ་སྤྱང་མ། །རླུང་དུ་ཧཱུཾ་བྱེད་འུག་པ་མོ། །མཚམས་ན་གནས་པའི་ས་བོན་ནི། །བཞི་པོའི་དྲུག་པོའི་དངོས་སུ་ནི། །
ཕྱོགས་དང་ཕྱོགས་མཚམས་ཇི་བཞིན་དུ། །དེ་བཞིན་ས་བོན་དགོད་པར་བྱ། །སྟེང་གི་གནས་ནི་བཅུ་གཉིས་ལ། །དབྱངས་ཀྱི་ས་བོན་གཞག་བར་བྱ། །ཕྱག་འཚལ་
བསྲེག་པ་མཐའ་དང་བཅས། །ཕྱོགས་སུ་མ་ནིང་གཞག་པར་བྱ། །འབར་མ་འཇིབ་མ་ཞེས་བྱ་དང༌། །དེ་བཞིན་འཕྲོག་བྱེད་མཁའ་འགྲོ་མ། །ཕྱག་འཚལ་སྲེག་པ་མཐར་
གནས་པ། །ཇི་ལྟའི་གནས་བཞིན་གཞག་པར་བྱ། །ཤར་ཕྱོགས་མཁའ་འགྲོ་མ་ཡི་གནས། །བྱང་དུ་གནས་པ་འབར་མ་སྟེ། །ནུབ་ཏུ་འཇིབ་མར་ཡང་དག་གསུངས། །
ལྷོ་རུ་འཕྲོག་བྱེད་དགོད་པར་བྱ། །དབུས་སུ་མི་ ནི་བྲི་བྱ་སྟེ། །འོག་ཏུ་ཇི་བཞིན་སྟེང་དེ་བཞིན། །གཉི་ག་ཁ་ནི་སྦྱར་ནས་སུ། །སྐུད་པ་དམར་པོས་དཀྲི་བར་བྱ། །

82-1-72b

ཀུན་ནས་མཉམ་པའི་གནས་སུ་ནི། །ཙནྡན་དམ་པོས་བྱུགས་ནས་སུ། །སྣ་ཚོགས་མེ་ཏོག་བདུག་པ་དང༌། །དྲིར་བཅས་ཉེར་སྤྱོད་གཏོར་མ་སྦྱིན། །དབུས་སུ་འཁྲུལ་
འཁོར་བཞག་ནས་ནི། །མཁའ་འགྲོ་མ་ལྔས་བསྐོར་བར་བྱ། །བདག་ཉིད་རྡོ་རྗེ་ཅན་སྦྱོར་བས། །རྡོ་རྗེ་སེམས་དཔའ་བདག་ཅེས་བརྗོད། །རྡོ་རྗེ་ལག་ནི་ལག་རྩེ་རུ། །རྡོ་རྗེ་བསམས་
ནས་རེག་བྱས་ལ། །དབུས་སུ་བསྟན་པའི་ས་བོན་ནི། །བརྒྱད་བརྒྱ་རུ་ནི་བཟླས་པར་བྱ། །ཚེ་རབས་སྔ་མའི་སྡིག་ལ་སོགས། །ལྷ་ལ་སོགས་ལ་བསྒོ་བར་བྱ། །ཡན་ལག་
ཐམས་ཅད་གཟིར་བ་དང༌། །འཆི་བའི་དུས་བབ་འབྱུང་མི་འགྱུར། །འཚེ་མེད་ནད་ནི་ཐམས་ཅད་དང༌། །ནད་པ་གློར་བཞག་སྦྱར་ན་ནི། །དུས་རྣམས་ཀུན་ཏུ་ནད་མི་འབྱུང༌། །
ལུས་ཅན་ཚེ་ནི་ཟད་པ་ཡང༌། །ཟླ་བ་དྲུག་ཏུ་གནས་པར་འགྱུར། །གནས་གཞན་དུ་ནི་བཞག་ནས་སུ། །རྟག་ཏུ་མཆོད་ལ་བརྩོན་པར་བྱ། །རྡོ་རྗེ་རྒྱ་ལྡན་སྦྱོར་བ་ཡིས། །
རྣམ་ཤེས་གང་དུའང་འགྲོ་མི་འགྱུར། །གཞན་ཡང་བདག་གི་དབུགས་དག་ནི། །དེར་ནི་རབ་ཏུ་བརྟག་པར་བྱ། །དབུགས་ཀྱི་གནས་ནི་མཚུངས་པ་ན། །ཐམས་ཅད་
གྲུབ་པར་གསུངས་པ་ཡིན། །གཡས་ལ་གཡས་སུ་གནས་བ་དང༌། །བློ་ལྡན་གཡོ་ལ་གཡོན་དུ་གནས། །དེར་གནས་ན་ནི་སྨྲ་བྱེད་པ། །ཐམས་ཅད་འགྲུབ་པ་ཉིད་དུ་

82-1-73a

༄༅། །འགྱུར། །དབུགས་དང་འདྲི་བ་མི་མཐུན་པ། །དངོས་གྲུབ་རིང་བ་མཚོན་པར་བྱ། །སྐད་ཅིག་སྲོག་གི་རབ་སྦྱོར་བ། །སྦྱོར་བ་གཉིས་ནི་ཤེས་བྱ་སྟེ། །
སྐད་ཅིག་ལ་ནི་བྱ་བ་ཀུན། །རྒྱས་པར་འགྱུར་བར་རབ་ཏུ་གྲགས། །སྲོག་ལ་བྱ་བ་གང་བྱས་པ། །གྲུབ་པ་རིང་བར་ཐེ་ཚོམ་མེད། །མཆེ་བ་ལ་སོགས་བསམས་ནས་དུག །
དེར་ནི་གསོ་བ་དག་ཏུ་བྱ། །སྦྱོར་སོགས་སྔར་གྱི་མཚན་ཉིད་ཅན། །ཐམས་ཅད་རིག་པས་ཀླུ་ལ་བསྒོ། །སྦྱོར་བ་བཞི་ལ་སོས་བཏབ་པ། །འཆི་བར་འགྱུར་བ་ཐེ་ཚོམ་མེད། །
དུག་བསྡུ་བ་ཡི་སྦྱོར་བ་ཡིས། །གཞན་མ་ཐམས་ཅད་གསོ་བར་བྱ། །སོས་བཏབ་ལུས་ལ་ཀུན་རིག་པས། །ས་བོན་གྱིས་ནི་དགོད་པར་དགོད། །ཡི་གེ་བརྒྱད་ཀྱི་སྔགས་
དག་ནི། །ཡན་ལག་བརྒྱད་པ་རྣམས་སུ་དགོད། །ཁ་དོག་དཀར་པོ་བསམས་པ་ཡིས། །ས་བོན་རྣམས་ཀྱིས་ཡིད་དུག་དབྲོག །དཀྱིལ་འཁོར་དབུས་སུ་གནས་པ་
ཡི༑ ༑ཡེ་ཤེས་ཀྱིས་ནི་རྣམ་ཤེས་ཅིང༌། །ཡན་ལག་བསྒྱུར་བའི་སྦྱོར་བྱས་ནས། །དེ་འོག་ཕྱི་རོལ་བརྩམ་པར་བྱ། །ཆུ་དང་འོ་མ་བསྲེས་པ་ཡིས། །ས་སྣོད་ཡོངས་སུ་
དགང་བར་བྱ། །ཟླ་བའི་དཀྱིལ་འཁོར་གྱིས་བརྒྱན་པའ་། །དབུས་སུ་པདྨ་བསམ་པར་བྱ། །གདུགས་དཀར་པོ་ཡིས་བརྒྱན་པ་ཡི། །རྡོ་རྗེ་མཁའ་འགྲོ་མ་དེ་བསྒོམ། །

82-1-73b

ཕྱག་གཉིས་སེམས་དཔའི་སྐྱིལ་ཀྲུང་བཅས། །སྦྲུལ་གྱི་རྒྱན་གྱིས་རྣམ་པར་ཀླུབས། །ཁ་ཊྭཱཾ་ག་དང་ཐོད་པ་དང༌། །ཤིན་ཏུ་མཛེས་པའི་ན་བཟས་ཀླུབས། །ཀླུ་བརྒྱད་ཀྱི་ནི་མགོ་བོ་
བསྣམས། །པདྨ་ཡི་ནི་གདན་ལ་མནན། །ཤར་དུ་ནོར་རྒྱས་བུ་བསམ་བྱ། །དེ་བཞིན་བྱང་དུ་འཇོག་པོའོ། །ནུབ་ཏུ་སྟོབས་ཀྱིས་རྒྱུ་བ་སྟེ། །ལྷོ་རུ་པདྨ་བལྟ་བར་བྱ། །དབང་
ལྡན་དུ་ནི་པདྨ་ཆེ། །མེ་མཚམས་སུ་ནི་དུང་སྐྱོང་ངོ༌། །བདེན་བྲལ་རིགས་ལྡན་ཞེས་བྱ་བ། །རླུང་མཚམས་འཁྱིལ་བ་ལྟུང་བའོ། །ཀླུ་བརྒྱད་པོ་ནི་བསམས་ནས་སུ། །མགོ་བོ་
རྣམས་ནི་མནན་པར་བསྒོམ། །རྫས་རྣམས་ཀུན་གྱིས་མཆོད་ནས་སུ། །མེ་ཏོག་སྤོས་སོགས་གཏོར་མ་སྦྱིན། །བདག་ཉིད་ལྷ་ཡི་རྣལ་འབྱོར་ནི། །རྡོ་རྗེ་མཁའ་འགྲོ་མ་རུ་
བསམ། །རྨ་བྱ་སྒྲོ་ཡི་ཆུན་པོ་ཡིས། །ཆུ་ཡི་སྦྱོར་བས་དྲང་བར་དུ། །ཀུན་ནས་བཀང་བར་དྲངས་ནས་སུ། །རྐང་པ་ནས་ནི་ཆུར་ཐིམ་བྱ། །ཨོཾ་ཧྲཱིཾ་ཊཊྚཎྜ་ར་ཧཱུཾ་ཕཊ་སྭཱཧཱ། །རྡོ་རྗེ་
སེམས་དཔར་མངོན་སྦྱོར་བས། །འབུམ་ཕྲག་ལ་སོགས་བསྙེན་པ་བྱ། །ཨོཾ་བཱ་སུ་ཀི་རི་ཧྲཱི་ཊཊྚཎྜ་ཌ་ར་ཧཱུཾ་ཧཱུཾ་ཕཊ་སྭཱཧཱ། ཨོཾ་ཏཀྵ་ཀ་ཧྲཱི་ཊཊྚཎྜ་ཌ་ར་སྭཱཧཱ། ཨོཾ་ཀརྐོཊ་ཀ་ཧྲཱི་
ཊཊྚཎྜ་ཌ་ར་སྭཱཧཱ། ཨོཾ་པདྨ་ཧྲཱི་ཊཊྚཎྜ་ཌ་ར་སྭཱཧཱ། ཨོཾ་མ་ཧཱ་པདྨ་ཧྲཱི་ཊཊྚཎྜ་ཌ་སྭཱཧཱ། ཨོཾ་ཤཾ་ཁ་པ་ལ་ཧི་ཊཊྚཎྜ་ར་ སྭཱཧཱ། ཨོཾ་བྷྱོ་ཀུ་ལི་ཀཱ་ཡ་ལཾ་ཧྲཱི་ཊ་ཊྚཎྜ་ར་སྭཱཧཱ། ཨོཾ་ཧུ་ལུ་ན་

82-1-74a

༄༅། །དྷ་ཀེ་ཧྲི་ཊཊྚཎྜ་ཌ་ར་སྭཱཧཱ། ཨོཾ་ཧྲཱི་ཊཊྚཎྜ་ཌ་ར་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ། ཨ་མུ་ཀེ་སྱ་ནི་ར་བི་ཤཾ་ཀུ་རུ་ཧཱུཾ་ཕཊ་སྭཱཧཱ། ཞེས་བརྗོད་ཅིང༌། འོ་མའི་དབུས་སུ་དྲངས་
པ་ཡིས། །འཕྲལ་དུ་འོ་མ་ནག་པོར་འགྱུར། །ཡུངས་ཀར་མེ་ཏོག་དཀར་པོ་དང༌། །ཙནྡན་དག་གིས་བསྲེས་པ་ཡིས། །འཆི་བས་ཟིན་པའི་སྙིང་ག་རུ། །གསང་སྔགས་ཟློས་
ཤིང་བརྡེག་པར་བྱ། །སྙིང་ནི་འཕར་མ་ཐག་ཏུ་ཡང༌། །ཡེ་ཤེས་བསྡམས་ཏེ་བསྲུང་བར་བྱ། །རྣམ་ཤེས་བསྡམས་པ་ཙམ་གྱིས་ཀྱང༌། །དེ་བཞིན་དབུགས་ནི་གཡོ་བར་
འགྱུར། །དབུགས་ནི་རྣམ་པར་གཡོས་པ་ཡིས། །བདག་གིས་དབུགས་ཀྱིས་གཟིར་བར་བྱ། །དབུགས་ཀྱིས་གཟིར་མ་ཐག་ཏུ་ཡང༌། །རྐང་ལག་ལ་སོགས་འདར་བར་
འགྱུར། །ཡན་ལག་ཐམས་ཅད་འདར་བ་ན། །བདག་ཉིད་དབྱངས་ནི་བླང་བར་བྱ། །ཧཱུཾ་གི་གླུ་ནི་བླངས་ནས་སུ། །སེ་གོ་ལ་གསུམ་གྱིས་བསླང་བར་བྱ། །འཆི་བས་ཟིན་
པ་བསླང་ནས་ནི། །དེ་ཡི་ཡན་ལག་བསྲུང་བར་བྱ། །བསྡུས་ནས་ཀླུ་ཡི་གནས་སུ་ནི། །འོ་མ་དེ་ནི་དབོ་བར་བྱ། །ཟླ་བའི་དཀྱིལ་འཁོར་དབུས་གནས་པའི། །རྡོ་རྗེ་སེམས་
དཔར་མངོན་སྤྲུལ་ལ། །འབུམ་ཕྲག་གསུམ་ནི་བཟླས་པ་ཡི། །སྔོན་དུ་བསྙེན་པ་ལ་སོགས་བྱ། །དེ་ནས་སྒྲུབ་པོས་དུག་བསྡུས་ན། །འགྲུབ་འགྱུར་འདི་ལ་ཐེ་ཚོམ་མེད། །ཁ་

82-1-74b

དང་ཐིག་ལེ་གཉིས་དག་དང༌། །སྟེང་དང་མགྲིན་པ་སྣ་རྩེ་དང༌། །སྙིང་ག་ལྟེ་བ་གསང་བ་དང༌། །རྐང་པའི་མཐེ་བོ་དག་ཏུ་ནི། །ཟིན་པ་གསོ་བར་མི་བྱ་སྟེ། །འཆི་བ་ཉིད་ཀྱི་རྒྱུ་རུ་
གསུངས། །ཉོན་ཅིག་རྒྱལ་པོ་རྡོ་རྗེ་ཆེ། །ཆར་པ་དབབ་པའི་ཆོ་ག་མཆོག །ཆུ་འགྲམ་དང་ནི་ཉེ་བ་ཡི། །ས་ཕྱོགས་ཉམས་ནི་དགའ་བ་རུ། །བླ་རེ་དག་ནི་བྲེས་ནས་སུ། །དར་དཔྱངས་
སྣ་ཚོགས་དཔྱངས་པ་རུ། །ཁ་དོག་སྣ་ལྔར་བཙོས་པ་ཡི། །ཚོན་གྱི་ལས་ནི་བརྩམ་པར་བྱ། །གྲུ་བཞི་པ་ལ་སྒོ་བཞི་བ། །ཀླུ་བརྒྱད་ཀྱིས་ནི་རྣམ་པར་ཀླུབས། །མགོ་བོ་གཉིས་
ནི་སྒོར་བཅས་ཏེ། །མཇུག་མ་གཉིས་ཀྱིས་གྲྭ་རུ་མདུད། །ཤར་དུ་རྒྱལ་བ་བཟང་པོ་སྟེ། །དཔལ་དང་དགའ་བོ་བྱང་དུའོ། །ནུབ་ཏུ་ཆར་འབེབས་སྡུག་པ་སྟེ། །བརྟན་དང་དྲག་པོ་
ལྷོ་རུའོ། །ཀླུ་བརྒྱད་ཀྱི་ནི་ར་བ་སྟེ། །ཕྱོགས་ལ་སོགས་པར་རིགས་བརྒྱད་དགོད། །ནོར་རྒྱས་བུ་ནི་ཤར་དུ་སྟེ། །འཇོག་པོ་བྱང་དུ་དགོད་པར་བྱ། །ནུབ་ཀྱི་ཕྱོགས་སུ་སྟོབས་ཀྱི་
རྒྱུ༑ ༑ལྷོ་ཡི་ཕྱོགས་སུ་པདྨ་སྟེ། །དབང་ལྡན་དུ་ནི་པདྨ་ཆེ། །མེ་མཚམས་དུང་སྐྱོང་དགོད་པར་བྱ། །བདེན་བྲལ་དུ་ནི་རིགས་ལྡན་ཏེ། །རླུང་མཚམས་འཁྱིལ་བ་ལྟུང་བའོ། །སྦྲིན་
གྱི་དབང་ཕྱུག་རྒྱལ་པོ་བརྒྱད། །ཕྱོགས་བརྒྱད་ནས་ནི་དགུག་པར་བྱ། །སྒྲ་སྒྲོགས་རྨུགས་པ་དེ་བཞིན་དུ། །དྲག་པོ་འཁྱིལ་པ་སྟུག་པོ་དང༌། །གཏུམ་པོ་ཆར་འབེབས་རབ་

82-1-75a

༄༅། །གང་བ། །བརྒྱད་པོ་རྒྱལ་པོ་ཞེས་བྱའོ། །ཤར་ལ་སོགས་པའི་ཕྱོགས་དགོད་པ། །ཇི་བཞིན་ཕྱོགས་ཀྱི་མདོག་ཏུ་བསམ། །དབུས་སུ་རྡོ་རྗེ་མཁའ་
འགྲོ་མ། །པདྨའི་གདན་ལ་ཡང་དག་བཞུགས། །ཁ་ཊྭཱཾ་ག་དང་རྣལ་འབྱོར་སྣོད། །སྦྲུལ་གྱི་རྒྱན་གྱིས་རྣམ་པར་ཀླུབས། །སྐུ་མདོག་དཀར་པོ་ཤིན་ཏུ་འབར། །ཤིན་ཏུ་མཛེས་
པའི་ན་བཟའ་བསྣམས། །པདྨ་སྤྲུལ་གྱིས་བསྐོར་ནས་སུ། །སྤྲུལ་ནི་གདན་དུ་སྦྱར་བར་བྱ། །མཆོད་པ་རྒྱ་ཆེན་བཤམས་ནས་ནི། །འོ་མ་ལ་སོགས་སྣོད་བརྒྱད་
བཞག །མེ་ཏོག་བདུག་སྤོས་དྲི་དང་ནི། །མར་མེ་སྣ་ཚོགས་རིགས་ལས་མཆོད། །ཡེ་ཤེས་མཁའ་འགྲོ་བདག་བསྒོམས་པའི། །ཡེ་ཤེས་ཅན་གྱི་རྣལ་འབྱོར་པའི། །
ཨོཾ་བྷུར་བྷུ་བ་སྭཱཧཱ། ཉེ་བར་སྤྱོད་པའི་སྔགས་སོ། །ཨོཾ་བཱ་སུ་ཀི་ཧཱུཾ་སྭཱཧཱ། ཨོཾ་ཏཀྵ་ཀ་ཧཱུཾ་སྭཱཧཱ། ཨོཾ་ཀརྐོ་ཊ་ཧཱུཾ་སྭཱཧཱ། ཨོཾ་པདྨ་ཧཱུཾ་སྭཱཧཱ། ཨོཾ་མ་ཧཱ་པདྨ་ཧཱུཾ་སྭཱཧཱ། ཨོཾ་ཤཾ་ཁ་
པ་ལ་ཧཱུཾ་སྭཱཧཱ། ཨོཾ་ཀུ་ལི་ཤ་པཱ་ལ་ཧཱུཾ་སྭཱཧཱ། ཨོཾ་ཧུ་ལུཾ་དྷ་ཧཱུཾ་སྭཱཧཱ། ཀླུའི་རྒྱལ་པོ་བརྒྱད་ཀྱི་སྔགས་སོ། །ཨོཾ་གྷི་ལི་གྷི་ལི། བྷ་ཥ་བྷ་ཥ་པ་ཡ། ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཋ་ཋ་
ཋ་སྭཱཧཱ། སྤྲིན་གྱི་རྒྱལ་པོ་བརྒྱད་ཀྱི་སྔགས་སོ། །ལག་པ་ཀུན་ཏུ་བསྐོར་ནས་སུ། །ཕྱོགས་བརྒྱད་དུ་ནི་བསྟན་པར་བྱ། །སྤྲིན་གྱི་རྒྱལ་པོ་བརྒྱད་ཀྱི་ཕྱག་རྒྱའོ། །གཡོན་

82-1-75b

པ་ཁུ་ཚུར་བཅངས་ནས་སུ། །མཐེའུ་ཆུང་དང་མཐེ་བོང་བརྒྱད། །གཡས་པ་སྤྲུལ་མགོ་གདེངས་ནས་སུ། །མཐེ་བོང་སྟེང་དུ་གུང་མོར་སྦྱར། །ཀླུའི་རྒྱལ་པོ་བརྒྱད་ཀྱི་ཕྱག་རྒྱའོ།
ཨོཾ་བཛྲ་ཌཱ་ཀི་ནཱི་བཪྵ་བཪྵ་པ་ཡ་ཧཱུཾ་ཕུ་སྭཱཧཱ། རྩ་བའི་སྔགས་སོ། །སྔོན་དུ་བསྙེན་པ་འབུམ་ཕྲག་ནི། །གསུམ་དུ་བྱས་ནས་བཟླས་པ་བྱ། །རྣལ་འབྱོར་ཅན་གྱི་ལས་འདི་རྣམས།
ཆར་འབེབས་པ་ཡི་ཆོག་མཆོག །གཞན་ཡང་དགེ་དང་སྡིག་པ་ཡི། །ཕོ་ཉའི་མཚན་མ་བཤད་པར་བྱ། །མིག་ཡོན་མགོ་དཀར་སྒུར་པོ་དང༌། །འཇིགས་པའི་གོས་དང་
དབྱུག་པ་ཐོགས། །བུད་མེད་རྣམས་དང་འགྲོགས་སྟེ་འོང༌། །དུ་ཞིང་སྐྲ་ནི་ལྷུག་པ་སོགས། །གཅེར་བུ་ངན་གྱིས་སྨྲ་བ་དང༌། །སྦྱོར་བ་ཞིས་འཆི་བ་སྟོན་པ་ཡིན། །ཕོ་ཉ་ཇི་
བཞིན་བདག་ཉིད་ལ། །བརྟགས་ནས་རྣམ་པ་གཉིས་སུ་བྱ། །དེ་ཚེ་སྔགས་པ་འགྲོགས་འདོད་ན། །གྲུབ་པ་ཉམས་པར་ཐེ་ཚོམ་མེད། །བདག་གི་གདན་གྱི་རབ་ཏུ་བྱེད་པ་ཞེས་
བྱ་བ་ལས། རིམ་པར་ཕྱེ་བ་གཉིས་པའོ།།    །།རྣལ་འབྱོར་བརྩོན་པའི་ཁྱད་པར་དག །བཅོམ་ལྡན་འདས་ལ་ཉན་པར་འཚལ། །གང་གིས་སྔགས་
རྣམས་འཚལ་བར་བགྱི། །ཡེ་ཤེས་གཟུང་བ་ཇི་ལྟར་ལགས། །ཉོན་ཅིག་རྡོ་རྗེ་དེ་ཁོ་ན། །དེ་བཞིན་ལྷ་ཡི་བདག་ཉིད་དོ། །དང་པོར་སྟོང་ཉིད་བསྒོམས་པ་ཡིས། །ལུས་ཅན་

82-1-76a

༄༅། །དྲི་མ་བཀྲུ་བར་བྱ། །དང་པོར་གཟུགས་ནི་སྟོང་སོགས་བྱ། །ཇི་སྲིད་རྩ་བརྒྱད་ཉིད་ཡིན་ཏེ། །གཟུགས་ཁམས་ཞེས་བྱ་སྟོང་པ་སྟེ། །དེ་ཉིད་དུ་ནི་སྒྲ་ཡང་
བྱ༑ ༑དྲི་ཁམས་ཞེས་བྱ་སྟོང་པ་སྟེ། །དེ་ཉིད་དུ་ནི་རོར་ཡང་བྱ། །རེག་བྱའི་ཁམས་ནི་སྟོང་པ་སྟེ། །དེ་ཉིད་དུ་ནི་གཟུགས་ཀྱང་བྱ། །མིག་གི་བདག་ཉིད་སྟོང་པ་ལ། །དབུས་ན་རྣམ་
ཤེས་ཇི་ལྟར་ཡོད། །ཉན་པའི་བདག་ཉིད་སྟོང་པ་ལ། །དབུས་ན་རྣམ་ཤེས་ཇི་ལྟར་ཡོད། །སྣོམ་པའི་བདག་ཉིད་སྟོང་པ་ལ། །དབུས་ན་རྣམ་ཤེས་ཇི་ལྟར་ཡོད། །ལྕེ་ཡི་བདག་
ཉིད་སྟོང་པ་ལ། །དབུས་ན་རྣམ་ཤེས་ཇི་ལྟར་ཡོད། །ལུས་ཀྱི་བདག་ཉིད་སྟོང་པ་ལ། །དབུས་ན་རྣམ་ཤེས་ཇི་ལྟར་ཡོད། །ཡིད་ཀྱི་རང་བཞིན་སྟོང་པ་ལ། །དབུས་ན་ཇི་ལྟར་
བརྟག་པར་བྱ། །ཡིད་ནི་ནམ་མཁར་ཐིམ་ནས་སུ། །ཐམས་ཅད་སྟོང་པར་བསམ་པར་བྱ། །གླིང་དང་རི་རབ་ལ་སོགས་པ། །སྟེང་དང་འོག་དང་བར་གྱི་ནི། །ཁམས་གསུམ་
སྟོང་པར་བསྒོམས་པ་ཡིས། །ཐམས་ཅད་ཟད་པ་ཉིད་དུ་བྱ། །ཕྱོགས་བཅུའི་འཇིག་རྟེན་ཁམས་ཀུན་གྱི། །གཟུགས་ལ་སོགས་པ་ཟད་པར་སྒོམ། །བདག་གི་དངོས་པོ་ཟད་
བྱ་སྟེ༑ ༑དངོས་པོ་འདྲེས་པར་དམིགས་པར་བྱ། །སྦྱོར་བ་མཉམ་པར་ཀུན་བསམས་ཏེ། །རྣལ་འབྱོར་པ་ནི་མཁས་པ་ཡིས། །མཉམ་ཉིད་སྟོང་བར་བསམས་ནས་སུ། །དེ་

82-1-76b

ཡི་དབུས་སུ་བལྟས་ནས་ཀྱང༌། །དེ་ལ་མཚན་མ་བརྟག་པར་བྱ། །མར་མེའི་འོད་ཀྱིས་ཞི་བ་སྟེ། །སེར་པོ་དངུལ་གྱིས་རྒྱས་པར་འགྱུར། །ཉི་མའི་དཀྱིལ་འཁོར་སྣང་བ་ནི། །ཆགས་པ་
ལ་སོགས་འགྲུབ་པར་འགྱུར། །མཐར་ནི་དུ་བ་གནག་མཐོང་ན། །མངོན་སྤྱོད་དུ་ནི་རབ་ཏུ་གྲགས། །རླུང་གི་མདོག་ལྟར་འཁྲུགས་པ་ཡིས། །དེ་ཡི་མོད་ལ་བསྐྲད་པར་འགྱུར། །ཟླ་བ་
དཀར་པོའི་འོད་ཟེར་ལྟར། །ཐམས་ཅད་དུ་ནི་དཀར་མཐོང་ནས། །རྣལ་འབྱོར་གྲུབ་པར་ཤེས་པར་བྱ། །བློ་ལྡན་འགྲོ་བའི་ཡང་དག་གནས། །དེ་འོག་རྣལ་འབྱོར་ལས་བྱུང་བའི། །
མྱུ་གུ་ལ་སོགས་མངོན་པར་བསམ། །གང་ཞིག་སྟོང་ཤེས་བསྒོམ་པ་ཡི། །མྱུར་དུ་སེམས་དཔའ་གྲོལ་བར་འགྱུར། །ཡེ་ཤེས་ཀྱིས་ནི་ཤེས་བྱ་བལྟ། །ཤེས་བྱས་འགྲོ་བ་བརྟག་པར་
བྱ། ༑ཕ་དང་མ་ནི་བསད་བྱ་སྟེ། །བྲམ་ཟེ་གཙང་མ་གཉིས་བཟུང་ནས། །རྒྱལ་པོ་ཡུལ་འཁོར་བཅས་བཅོམ་ན། །མི་དེ་དག་པར་འགྱུར་ཞེས་བྱ། །བདག་གི་གདན་གྱི་རབ་ཏུ་བྱེད་པ་
ལས༑ རིམ་པར་ཕྱེ་བ་གསུམ་པའོ།།    །།ཉོན་ཅིག་རྡོ་རྗེ་ཇི་བཞིན་ལམ། །གཉིས་སྤངས་གཉིས་སུ་མེད་པ་སྟེ། །འཁོར་བའི་རྒྱ་མཚོར་རབ་འཇིགས་པས། །
ཆུ་ཡི་དགྲ་ནི་དམ་པས་གང༌། །དབུས་སུ་བྱིང་བའི་ལུས་ཅན་རྣམས། །སྒྲོལ་བའི་མཚན་ཉིད་ཅེས་བྱར་བརྗོད། །མཚོན་བྱས་མཚན་ཉིད་མཚོན་པ་པོ། །རྣམ་ཤེས་ཀྱི་ནི་ཡེ་ཤེས་

82-1-77a

༄༅། །ཏེ། །ཡེ་ཤེས་ཀྱིས་ནི་ཤེས་བྱ་བལྟ། །ཤེས་བྱས་འགྲོ་པ་བརྟག་པར་བྱ། །འགྲོ་བ་བརྟགས་བའི་སེམས་ཀྱིས་ནི། །ཇི་ལྟར་འདོད་བཞིན་མངོན་པར་
འགྲོ་༑ཞགས་པས་གླང་ཆེན་མྱོས་བཅིངས་ལྟར། །འཁོར་བའི་ཞགས་པས་གནོད་རྨོངས་པས། །རྣལ་འབྱོར་པ་ནི་སྟོང་ཕྲག་གཅིག །ཚེ་རབས་སྔ་མའི་འགྲོ་བར་འགྲོ་།
སྔོན་དུ་མཚན་ཉིད་བསྟན་པ་བཞིན། །མཉམ་ཉིད་སྟོང་པར་བསམས་ནས་སུ། །སྟོང་པའི་ཞིང་ལ་སོགས་ལུས་ལ། །བློ་དང་ལྡན་པས་ས་བོན་གདབ། །དཔེར་ན་
གདོལ་པའི་ཁང་པ་མེར་བསྲེགས་པ། །ལྷ་ཡི་བྱིན་གྱིས་བརླབས་པར་རབ་ཏུ་བརྗོད། །རིགས་ཅན་དགེ་དང་མཁས་པ་ཀུན་ཏུ་གནས། །དེ་བཞིན་ཏིང་ངེ་འཛིན་གྱིས་ཀུན་
བཤིག་ནས། །ས་བོན་དགོད་པས་རབ་ཏུ་དགོད་པར་བྱ། །སྟེང་དུ་མེ་ཡི་ས་བོན་བརྟག །ས་ཡི་ས་བོན་རྣམ་པ་གཉིས། །མིག་གཉིས་སུ་ནི་སྦྱར་བར་བྱ། །སྟོང་སོགས་
རླུང་གི་ས་བོན་ནི། །སྣ་དང་རྣ་བ་དག་ལ་བསམ། །བདུད་རྩིའི་ཆུ་ཡི་ས་བོན་ནི། །ལྕེ་ཡི་དབང་པོ་དབང་ཕྱུག་གཙོ། །གང་གིས་བརྩེགས་པ་རིམ་བཞིན་གཟུང༌། །གནས་
བཞི་རུ་ནི་སྦྱར་བར་བྱ། །མགྲིན་པར་གཏི་མུག་ས་བོན་ཏེ། །དེ་བཞིན་དཔུང་པར་ཉོན་མོངས་སོ། །སྙིང་གའི་ཕྱོགས་སུ་གཡོ་བ་སྟེ། །ལྟེ་བའི་རྩ་བར་ཕྱུགས་ཡིན་

82-1-77b

ནོ༑ ༑ཡན་ལག་བརྒྱད་དུ་ས་བོན་ནི། །བརྒྱད་པོ་བཀོད་པས་བསྲུང་བར་བྱ། །ཡེ་ཤེས་མཁའ་འགྲོར་བདག་བྱས་ཏེ། །ལུས་ནི་ས་བོན་ལྡན་པར་བྱ། །ཉི་མའི་དཀྱིལ་འཁོར་
གྱིས་བརྒྱན་པ། །པདྨ་ཡི་ནི་སྟན་ལ་བཞུགས། །གདུགས་ནི་དཀར་པོས་སྟེང་དུ་གཡོགས། །བཙོ་མའི་གསེར་ལྟར་འབར་བའི་འོད། །ཞལ་གསུམ་ཕྱག་ནི་དྲུག་པ་སྟེ། །
སེམས་དཔའི་སྐྱིལ་ཀྲུང་ཡང་དག་བཞུགས། །སྟེང་དུ་རྡོ་རྗེ་དབུ་རྒྱན་ཅན། །དར་གྱི་ཐོད་ནི་མཛེས་པར་བཅིངས། །སྤྱན་གསུམ་ཁྲོ་ཞིང་བཞད་པ་སྟེ། །ཤིན་ཏུ་མཛེས་པའི་
ན་བཟའ་གསོལ། །རལ་གྲི་དགྲ་སྟ་རྡོ་རྗེ་དང༌། །གཡོན་པའི་སྡིགས་མཛུབ་ཉིད་དང་ནི། །ཤཀྟི་ཁ་ཊྭཱཾ་བསྒྲེང་བ་ནི། །མཚན་མའི་ཕྱག་རྒྱ་མངོན་པར་བསྣམས། །སངས་རྒྱས་
སྤྲིན་ནི་འཕྲོས་པ་ཡིས། །སེམས་ཅན་རྣམས་ཀྱི་དོན་མཛད་བརྩོན། །འོད་ཟེར་སྣ་ཚོགས་འབར་བ་རུ། །དབུགས་མི་གཡོ་བར་བསྒོམ་པར་བྱ། །ཡིད་ཀྱི་ཡེ་ཤེས་རྣམ་ཤེས་
དག༑ ཤེལ་དང་འདྲ་བར་བསམ་པར་བྱ། །ཨཱ་ལི་ཀཱ་ལི་རབ་སྦྱོར་བས། །དེ་ཡི་ས་བོན་བཟུང་བྱས་ཏེ། །སྨིན་པར་ཐིགས་པའི་གནས་དག་ཏུ། །ཡེ་ཤེས་ཅན་གྱི་ས་བོན་
བསྒོམ། །སངས་རྒྱས་ལྔ་ཡིས་བརྒྱན་པ་ཡིས། །ཡི་གེའི་ས་བོན་བཟླས་པར་བྱ། །རླུང་དང་མེ་ཡི་མདུན་དོན་ལ། །རྡོ་རྗེ་མེ་ཡི་ས་བོན་བསྐུལ། །སྒྲ་དང་ཐིག་ལེས་ཡང་དག་

82-1-78a

༄༅། །མནན། །ཆར་པའི་རྒྱུན་ཞེས་བྱ་བར་བརྗོད། །ཐོག་མར་བླ་མའི་ཡི་གེ་བཞག །སྲེག་བྱེད་ཡི་གེ་མཐར་བཟླས་བྱ། །ཏིང་ངེ་འཛིན་དང་ལྡན་པ་ཡི། །བློ་
གྲོས་ཅན་གྱིས་སུམ་འབུམ་བཟླ། །བཟླས་དང་ལྡན་པའི་རྣལ་འབྱོར་པ། །དེ་ཡིས་བསམ་པ་ཐམས་ཅད་འགྲུབ། །ལས་བརྒྱད་ལ་སོགས་དངོས་གྲུབ་རྣམས། །སྔོན་དུ་བསྙེན་
པ་ལ་སོགས་བྱ། །དེ་འོག་ལས་རྣམས་བརྩམས་བྱས་ན། །འགྲུབ་འགྱུར་འདིར་ནི་ཐེ་ཚོམ་མེད། །རྨོངས་པར་བྱ་བའི་བྱེ་བྲག་ནི། །ཉོན་ཅིག་རྡོ་རྗེ་དེ་ཁོ་ན། །བཅིང་བ་རྣམས་
ཀྱི་བྱེ་བྲག་དག །སྔོན་དུ་རྡོ་རྗེའི་ཚིག་བརྗོད་ལ། །སྡེ་ཚན་དང་པོའི་དང་པོ་བཟུང༌། །དེ་བཞིན་སྡེ་ཚན་བཞི་པ་ཡི། །ཡི་གེ་དང་པོ་བཟུང་ནས་ནི། །ཉིས་འགྱུར་རེ་ཕ་སྟེང་དུ་
བཞག །དེ་བཞིན་ཨི་དང་རེ་ཕར་སྦྱར། །གང་ཞིག་སྡེ་ཚན་གཉིས་པ་ཡི། །ཡི་གེ་གཉིས་པ་ཐིག་ལེ་ཅན། །ལྕགས་ཀྱུ་ཡིས་ནི་གཟིར་བར་བྱ། །བཞི་པ་ཡི་ནི་གསུམ་
པར་བཅས། །ལན་གཉིས་སུ་ནི་བཟླས་པར་བྱ། །སངས་རྒྱས་ལྔ་ཡིས་བརྒྱན་པ་དང༌། །སྔོན་དུ་ཕྱག་འཚལ་ཡི་གེ་སྟེ། །ཡི་གེ་དྲག་པོ་མཐའ་རུ་སྦྱར། །ས་བོན་འདི་
བཟླས་རྣལ་འབྱོར་པས། །དངོས་པོ་ཐམས་ཅད་ཅིང་བར་འགྱུར། །ལག་གཉིས་སོར་མོ་བསྣོལ་ན་ས་ནི། །དེ་ཉིད་བཟའ་བ་ལྟ་བུར་སྦྱར། །ཁྲོ་བ་དང་ནི་དབུ་མ་བརྐྱང༌། །

82-1-78b

གཉིས་ཀ་ཕན་ཚུན་དྲུད་པར་བྱ། །འདི་ནི་ཆེན་པོའི་ཕྱག་རྒྱ་སྟེ། །འོད་ཟེར་འབར་བའི་འཕྲེང་བ་འཁྲུག །དགྲ་ཡི་མགྲིན་པ་ལ་སོགས་པ། །དངོས་པོ་ཐམས་ཅད་ཡིད་ཀྱིས་རོལ། །དེ་
ནས་ཆུ་ལ་སོགས་པ་ཀུན། །རབ་ཏུ་བཅིང་བར་བཤད་པར་བྱ། །གང་ཡང་སྡེ་ཚན་ཐ་མ་ནི། །ཡི་གེ་གསུམ་པ་གཟུང་བར་བྱ། །དེ་བཞིན་སྡེ་ཚན་གསུམ་པ་ཡི། །ཡི་གེ་གསུམ་པ་
ཉིད་དང་ནི། །དེ་ཡི་ས་བོན་གསུམ་པ་ལ། །སྟེང་དུ་ཨེ་ཞེས་བྱ་བར་སྦྱར། །སྡེ་ཚན་ལྔ་པའི་དང་པོ་ལ། །ལྕགས་ཀྱུ་ཡིས་ནི་གཟིར་བར་བྱ། །གསུམ་པ་ཆུ་ཡི་ས་བོན་དང༌། །ཚེག་
དྲག་ཡི་གེ་དབུས་བྱ་སྟེ། །མཐའ་མ་རྡོ་རྗེ་ཅན་དང་སྦྱར། །རེ་ཕ་གློ་ན་ལྕགས་ཀྱུ་ཅན། །མཐར་ནི་དྲག་པོའི་ཡི་གེ་དང༌། །དང་པོར་ཕྱག་འཚལ་བཞག་པར་བྱ། །བཅིང་བ་ཡི་ནི་
སྔགས་སུ་གྲགས། །ལག་གཉིས་ཐལ་མོ་སྦྱར་ནས་སུ། །སྲིན་ལག་གཉིས་ནི་ཕན་ཚུན་དཀྲི་།ཁྲོ་བོ་གཉིས་ཀྱིས་མནན་པར་བྱ། །མཐེ་བོ་གཉིས་ནི་དབུས་སུ་བྱར། །དེ་ཉིད་
དུ་ནི་མཐེ་ཆུང་སྦྱར། །རྒོད་མ་ཁ་ཡི་ཕྱག་རྒྱ་འདི། །འོད་ཟེར་འབར་བའི་ཕྲེང་བ་ཅན། །ཕྱོགས་བཅུའི་གནས་སུ་འབར་བ་ཡིས། །སྤྲིན་གྱི་ལྷ་ཚོགས་སྲེག་པར་བྱེད། །ཆར་པ་བཅིང་
ལ་སོགས་དུས་སུ། །ཕྱག་རྒྱ་འདི་ནི་སྦྱར་བར་བྱ། །སྒྲུབ་པོས་འབུམ་ཕྲག་གཅིག་བཟླས་བས། །སྔོན་དུ་བསྙེན་པ་ལ་སོགས་བྱ། །བདག་གི་གདན་ཞེས་བྱ་བའི་རབ་ཏུ་བྱེད་པ་

82-1-79a

༄༅། །བཞི་པའོ།།    །།ལྷ་ཡི་གཟུགས་ནི་ཇི་ལྟ་བུ། །བཅོམ་ལྡན་འདས་ལས་ཉན་པར་འཚལ། །ཞི་བའི་སྦྱིན་སྲེག་ལ་སོགས་དང༌། །
གཏོར་མ་ལྡན་པ་ཇི་ལྟར་ལགས། །གཟུགས་སོགས་བསམ་པ་རྩེ་གཅིག་པ། །ཉོན་ཅིག་རྡོ་རྗེ་དེ་ཁོ་ན། །སྔགས་དང་ཕྱག་རྒྱ་སྦྱིན་སྲེག་གི །བཟླས་དང་བསམ་གཏན་བསྒོམ་
པ་རྣམས། །སྔོན་དུ་མི་ཡི་ལས་སོགས་ལ། །བློ་ལྡན་བཟླས་པ་ཤེས་པར་བྱ། །ས་ནི་སྦྱངས་མ་ཐག་ཏུ་ཡང༌། །སྟེགས་བུའི་མཚན་ཉིད་འབད་དེ་བྱ། །སོར་བརྒྱད་ལྷག་
ནི་ཡན་ཆད་དུ། །ཁྲུ་གང་ཙམ་ནས་བརྩམས་ནས་སུ། །ཇི་སྙེད་ཁྲུ་སྟོང་བར་དུ་གཟུང༌། །བརྒྱད་པ་དགྲ་ནི་འཇོམས་པ་སྟེ། །དེ་བཞིན་བཅུ་པས་རྒྱས་པར་འགྱུར། །བཅུ་
གཉིས་པས་ནི་དབང་དུ་སྡུད། །བཅུ་བཞིས་དེ་བཞིན་ཞི་བ་ཉིད། །མཐེ་པ་སོར་བཅུ་དྲུག་ཚད་ཀྱིས་ནི། །རིགས་རྣམས་མངོན་པར་འཕེལ་བར་བྱེད། །མཐེབ་སོར་བཅོ་
བརྒྱད་གནས་ཀྱིས་ནི། །བ་ལང་རིགས་སོགས་མངོན་པར་འཕེལ། །ཐབ་ཁུང་སོར་ནི་ཉི་ཤུ་པས། །གྲོང་ཁྱེར་དང་ནི་ཡུལ་འཁོར་ཞི། །རྒྱར་ནི་ཆ་གསུམ་བགོས་པ་
ལས༑ ༑ཆ་གཉིས་སུ་ནི་བརྐོ་བར་བྱ། །བརྐོས་པ་ཡི་ནི་བརྒྱད་ཆ་ཡིས། །ཁུང་བུ་ཡི་ནི་ཁ་ཁྱེར་བྱ། །ཁ་ཁྱེར་གྱི་ནི་ཕྱེད་པ་ཡིས། །ཕྱི་རོལ་གྱི་ནི་མུ་ཁྱུད་བྱ། །མུ་ཁྱུད་ཆ་

82-1-79b

བརྒྱད་ལྡན་པ་ལ། །པདྨའི་འདབ་དེ་ཆ་བརྒྱད་བྱ། །པདྨ་ཡི་ནི་ཕྱི་རོལ་དུ། །སོར་གཅིག་པ་ཡི་ར་བ་བྱ། །ཐབ་ཁུང་ནང་དུ་རྡོ་རྗེ་རྣམས། །པདྨའི་ནང་དུ་གཞག་པར་བྱ། །མངོན་
སྤྱོད་ལ་ནི་གྲུ་གསུམ་སྟེ། །ཞི་བ་ལ་ནི་གྲུ་བཞིའོ། །ཀུན་ནས་ཟླུམ་པོ་དབང་དུ་སྡུད། །རྒྱས་པ་ལ་ཡང་དེ་བཞིན་ནོ། །བསྐྲད་ལ་ཟླ་བ་ཕྱེད་པ་སྟེ། །དགུག་དང་བཅིང་ལ་ཟུར་བརྒྱད་
པའོ༑ ༑རིམ་གྱི་རིམ་གྱིས་སྦྱར་བར་བྱ། །ཞི་དང་རྒྱས་དང་དབང་སོགས་རྣམས། །སངས་རྒྱས་ལྔ་ཡི་མཚོན་པ་རྣམས། །ཇི་བཞིན་ཕྱོགས་སུ་དགོད་པར་བྱ། །ཁ་ཁྱེར་གྱི་ནི་
གནས་བཞི་རུ། །སངས་རྒྱས་མཚན་མས་བརྒྱན་པར་བྱ། །ཟླ་ཕྱེད་རྡོ་རྗེས་ཤིན་ཏུ་མཛེས། །གྲྭ་དང་གྲྭ་རུ་རྣམ་པར་བཞག །ཇི་བཞིན་སྟན་གྱི་གནས་སུ་ཡང༌། །མཐེབ་སོར་
བཅུ་གཉིས་དག་དང་ནི། །དཔངས་སུ་ཁྲུ་ཕྱེད་ལྡན་པ་ཡི། །ཏི་སེའི་གངས་ནི་མཛེས་པར་གཞག །འདབ་མ་བརྒྱད་ཀྱི་གནས་རྣམས་སུ། །ལྷ་མོ་རྣམས་ནི་རིམ་བཞིན་དགོད། །
རྣལ་འབྱོར་པ་ཡིས་དེ་ཡི་ཚད། །ཁྱད་པར་དུ་ནི་སྦྱར་བར་བྱ། །ཨོཾ་ཧི་ལི་ཧི་ལི་ཀི་ལི་བེ་ཏཱ་ལི་ཧཱུཾ་ཕཊ། ཉེ་བར་སྤྱོད་པའི་སྔགས་སོ། །ཡེ་ཤེས་མཁའ་འགྲོར་སྒོམ་པ་ཡིས། །
རང་གི་ལུས་ནི་བསྲུང་བར་བྱ། །བདག་གི་ཡན་ལག་བརྒྱད་པོ་རུ། །ཐམས་ཅད་བཀོད་པས་བསྲུང་བྱ་སྟེ། །ལྕེ་ལ་ཆུ་འདི་ཉིད་དང་ནི། །ནམ་མཁའ་རྣ་བ་སྣ་དག་ལ། །ས་ནི་མིག་ཏུ་

82-1-80a

༄༅། །སྦྱར་བར་བྱ། །དེ་བཞིན་མེ་ནི་ཚངས་པ་ལ། །མགྲིན་པར་རྨོངས་པའི་དེད་དཔོན་ཏེ། །གཡོ་བ་སྙིང་ལ་གནས་པའོ། །ཉོན་མོངས་ཐོང་ཀ་ཀུན་ཏུའོ། །ལྟེ་བའི་རྩ་
བར་ཕྱུགས་ཡིན་ནོ། །ཡན་ལག་བརྒྱད་ཀྱིས་སྲུང་བ་འདི། །ལྷ་རྣམས་སུ་ནི་ཤེས་བྱས་ལ། །བ་དན་གསུམ་གྱི་ཕྱག་རྒྱ་ཡིས། །ཡན་ལག་བརྒྱད་དུ་གཏུགས་ཏེ་སྲུང༌། །ཡེ་
ཤེས་མཁའ་འགྲོའི་བདག་ཉིད་དུ། །བདག་ཉིད་ལུས་ནི་སྦྲུལ་བྱས་ཏེ། །ཀུན་ད་ཟླ་བ་ལྟར་དཀར་ཞིང༌། །རྒྱན་རྣམས་ཀུན་གྱི་ས་རྣམ་པར་ཀླུབས། །སེམས་དཔའི་སྐྱིལ་
ཀྲུང་ཕྱག་གཉིས་པ། །ཤིན་ཏུ་མཛེས་པའི་ན་བཟའ་མནབས། །ཕྱག་ན་ཁ་ཊྭཱཾ་རྡོ་རྗེ་སྟེ། །འབར་བའི་ཕྲེང་བ་ཀུན་ཏུ་གསལ། །རང་གི་ལུས་ནི་མཉམ་བཞག་པས།།
དབུགས་མི་གཡོ་བར་བསྒོམ་པར་བྱ། །དེ་ནས་ས་ནི་སྦྱང་བྱ་སྟེ། །ཨོཾ་ཧ་ན་ཧ་ན་ཧཱུཾ་ཕཊ། ལག་པ་གཡས་པ་བརྐྱང་བྱས་ཏེ། །རྡོ་རྗེ་བསྒོམས་ནས་ས་ལ་བསྣུན། །ས་
སྦྱང་བའི་སྔགས་དང༌། ཕྱག་རྒྱའོ། །ལག་གཉིས་ཁུ་ཚུར་ཁ་སྦྱར་ཏེ། །གུང་མོ་གཉིས་བརྐྱང་ཀུན་ཏུ་བསྟན། །ཕྱག་རྒྱ་འདི་ནི་དག་བྱེད་པའོ། །ཨོཾ་ཤྲཱིཿསྭཱཧཱ། མར་སྦྱང་བ་
བའི་སྔགས་སོ། །ཨོཾ་ཨ་སྭཱཧཱ། རྫས་བཀྲུ་བའི་སྔགས་སོ། །ཨོཾ་བཛྲིཾ་སྭཱཧཱ། འབྲུ་སྦྱང་བའི་སྔགས་སོ། །ཨོཾ་ཀུ་རུ་ཀུ་རུ་སྭཱཧཱ། ཟས་མཆོག་ལ་སོགས་པའི་རྫས་

82-1-80b

སྦྱང་བའི་སྔགས་སོ། །ཨོཾ་ཨ་སྭཱཧཱ། ཡམ་ཤིང་སྦྱང་བའི་སྔགས་སོ། །མེ་དབུས་པདྨ་བསམས་ནས་སུ། །མེ་ཡི་ལྷ་ནི་དགུག་པར་བྱ། །གཡོན་པ་ཁུ་ཚུར་བཅིངས་ནས་སུ། །
ཁྲོ་བོ་དང་ནི་དབུ་མ་བརྐྱང༌། །དབུ་མའི་ཚིགས་ནི་གསུམ་པ་ལ། །ཁྲོ་བོ་བསམས་ཏེ་བཙུགས་པས་དགུག །ཨོཾ་ཨཱ་གཙྪ་ཨཱ་གཙྪ་ཨགྣེ་ཛཿསྭཱཧཱ། པདྨའི་གདན་ལ་བཞུགས་
པ་རུ༑ ༑ཐབ་ཁུང་དབུས་སུ་བསྒོམ་པར་བྱ། །བགྲང་ཕྲེང་སྤྱི་བླུགས་བུ་རམ་མདོག །རལ་བའི་ཐོར་ཚུགས་སེར་སྐྱར་ལྡན། །ཤིན་ཏུ་མཛེས་པའི་ན་བཟའ་ཀླུབས། །འོད་ཟེར་མེ་ལྟར་ཀུན་
ཏུ་འབར། །མེ་ཡི་དབུས་སུ་བསྒོམ་པར་བྱ། །དེར་ནི་ཇི་ལྟར་འབྱོར་བ་དང༌། །དངོས་པོ་ལྔ་ཡིས་མཆོད་ནས་སུ། །མེ་དབུས་མེ་ལྷའི་ལྕེ་ལ་ནི། །ཀུན་ནས་སྲེག་བླུགས་གསུམ་གསུམ་
བྱ༑ ༑ལག་གཉིས་ཐལ་མོ་སྦྱར་ནས་སུ། །པདྨའི་ཚུལ་དུ་ཅུང་ཟད་དབྱེ། །དབུ་མ་ཀུན་ཏུ་བརྐྱང་བར་བྱ། །ཨོཾ་ཛུ་ཧུ་ཛུ་ཧུ་ཨགྣེ་སྭཱཧཱ། མེའི་སྙིང་པོའི་སྔགས་དང་ཕྱག་རྒྱའོ། །དེ་ནས་
འབད་པས་སེ་གོལ་གསུམ། །གཏོགས་པས་འབར་བར་ཐིམ་བར་བསྒོམ། །མ་ཡི་གནས་སུ་ཀུན་རིག་པས། །དེ་ནས་སྦྱང་པ་བརྩམ་པར་བྱ། །ཨོཾ་ཧཱུཾ་ཊ་ཊི་ཧཱུཾ་ཕཊ། རྡོ་རྗེར་བཅས་
པའི་ལག་པ་ཡིས། །མེ་ཏོག་ཡུངས་ཀར་ཆུ་ཡིས་ནི། །ཕྱོགས་ཀུན་ཏུ་ནི་གཏོར་ནས་སུ། །མེ་ཡི་ནང་དུ་བླུགས་པར་བྱ། །སྦྱང་བའི་སྔགས་དང་ཕྱག་རྒྱའོ། །ཨོཾ་བཛྲ་པྲཱ་ཀཱ་ར་ཧཱུཾ་ཕཊ་

82-1-81a

༄༅། །ལག་གཡོན་ཐལ་མོ་ཕར་བསྟན་ཏེ། །གཡས་པ་ཚུར་བསྟན་རྒྱབ་སྦྱར་ནས། །དབང་ལྡན་ཕྱོགས་སོགས་བསྐོར་བར་བྱ། །ར་བའི་སྔགས་དང་ཕྱག་
རྒྱའོ༑ ༑ལག་བ་གཉིས་ནི་བརྐྱང་ནས་སུ། །ཕན་ཚུན་རྩེ་མོ་རེག་པར་བྱ། །ཨོཾ་ཛྲུཾ་སྭཱཧཱ། རྡོ་རྗེའི་དྲ་བའི་སྔགས་དང༌། ཕྱག་རྒྱའོ། །གཡོན་པའི་ཁུ་ཚུར་བཅངས་ནས་སུ། །མཐེ་
བོང་འོག་ཏུ་བརྐྱང་བར་བྱ། །ཨོཾ་བྲུཾ་སྭཱཧཱ། ཕུར་བུའི་སྔགས་དང༌། ཕྱག་རྒྱའོ། །ཉི་མའི་དཀྱིལ་འཁོར་གྱིས་བརྒྱན་བའི། །མེ་དབུས་པདྨ་བསམས་ནས་སུ། །གདུགས་དཀར་པོ་
ཡི་གཡོགས་བ་ཡི། །རྡོ་རྗེ་དབུས་སུ་བསྒོམ་པར་བྱ། །རྡོ་རྗེ་རྩེ་མོ་ལྔ་པ་སྟེ། །ཁ་དོག་དམར་སོགས་བསམ་པར་བྱ། །འོད་ཟེར་སྣ་ཚོགས་འབར་བ་ལས། །ཉི་མའི་དཀྱིལ་
འཁོར་དབུས་སུ་ནི། །རྡོ་རྗེའི་གཟུགས་སུ་བསྐྱེད་ནས་སུ། །རང་གི་དབུགས་ལས་བྱུང་བ་ཡི། །སྦྱོར་བའི་གདན་ལ་བྱུང་བ་ཡི། །ལས་ཀྱི་མདོག་ཏུ་བསྒོམ་པར་བྱ། །ཕྱག་
གཉིས་ཁ་ཊྭཱཾ་རྡོ་རྗེ་བསྣམས། །ཐམས་ཅད་རྒྱན་གྱིས་རྣམ་པར་ཀླུབས། །རྡོ་རྗེའི་གཟུགས་ནི་བསྐྱེད་ནས་སུ། །རང་གི་དབུགས་ལས་བྱུང་བ་ཡི། །བདག་གི་ལུས་ནི་གང་
ཡིན་ལ། །ཡེ་ཤེས་མཁའ་འགྲོ་བསྟིམ་པར་བྱ། །མེ་ཡི་དབུས་སུ་ཀུན་རིག་བས། །སྣ་ཚོགས་དངོས་པོ་མཆོད་པར་བྱ། །ཨོཾ་ཋཿཋཿཋཿསྭཱཧཱ། དགང་བླུགས་ཀྱི་སྔགས་

82-1-81b

སོ༑ ༑གཡས་སུ་དབྱུག་པ་བསམ་པར་བྱ། །དེ་བཞིན་གཡོན་དུ་སྣོད་ནི་སྦྱར། །ཨོཾ་ཧཱུཾ་སྭཱཧཱ། རྩ་བའི་སྔགས་དང༌། ཕྱག་རྒྱའོ། །ལག་པ་གཡས་པ་བརྐྱང་པ་དང༌། །ཨོཾ་པྲ་ཏཱིཙྪ་སུ་གནྡྷ་
ཧཱུཾ་སྭཱཧཱ། ཞེས་བྱ་བ་ནི་དྲིའི་སྔགས་དང༌། ཕྱག་རྒྱའོ། །བརྐྱང་བ་དེ་ཉིད་ཀྱི་མཐེ་བོང་དང༌། ཁྲོ་བོ་སྦྱར་བ་དང༌། ཨོཾ་པུཥྤེ་མཱ་ལེ་སྭཱཧཱ། ཞེས་བྱ་བ་ནི་མེ་ཏོག་གི་སྔགས་དང་ཕྱག་རྒྱའོ། །ཁུ་
ཚུར་དེ་ཉིད་ལས་མཐེ་བོང་བརྐྱང་བ་དང༌། ཨོཾ་ཏིཀྵ་དཱི་པེ་ཧཱུཾ་སྭཱཧཱ། ཞེས་བྱ་བ་ནི་མར་མེའི་སྔགས་དང༌། །ཕྱག་རྒྱའོ། །མེ་ཏོག་གི་ཕྱག་རྒྱ་དེ་ཉིད་ལས་དབུ་མ་སྒྲེང་པ་དང༌། ཨོཾ་དྷཱུ་པེ་ཤྭ་
རི་ཧཱུཾ་སྭཱཧཱ། ཞེས་བྱ་བ་ནི་བདུག་པའི་སྔགས་དང༌། ཕྱག་རྒྱའོ། །ལག་པ་གཉིས་ཀ་བརྐྱང་སྟེ་མཐེ་བོང་དང༌། གུང་མོ་བསྐྱོད་པ་དང༌། ཨོཾ་ཀུ་རུ་ཀུ་རུ་མཧཱ་བ་ལིཾ་ཧཱུཾ་སྭཱཧཱ། ཞེས་བྱ་བ་
ནི་གཏོར་མའི་སྔགས་དང༌། ཕྱག་རྒྱའོ། །མེ་ཡི་ཁ་ཡི་ནང་དུ་ནི། །ལན་རེ་བཟླས་ཤིང་ལན་རེ་བཞིན། །དབུས་སུ་གོང་བུ་བསྲེག་པར་བྱ། །བདུན་ལས་ལྷག་མ་ཀུན་བཟུང་
ནས༑ ༑དབུས་སུ་གོང་བུ་རན་པར་ནི། །གོང་མའི་ཚུལ་གྱིས་གནས་བ་ནི། །འབད་དེ་རྫོགས་པའི་མཐའ་རུ་ནི། །ལྷག་མ་དག་ནི་བསྲེག་པར་བྱ། །བསྲེགས་བ་ཟིན་ནས་ལྷ་
རྣམས་ནི། །བདག་གི་ལུས་ལ་ཐིམ་པར་བསྒོམ། །དགང་ལུགས་ཀུན་ལ་རྫོགས་བ་རུ། །སྔགས་དང་ཕྱག་རྒྱས་རྫོགས་པར་བྱ། །སྣོད་ནི་མར་གྱིས་བཀང་ནས་སུ། །མེ་ཡི་

82-1-82a

༄༅། །དབུས་སུ་བླུགས་ནས་ཀྱང༌། །དྲངས་ནས་དབུགས་ནི་སྟོངས་འགྱུར་ཏེ། །རང་གི་ལུས་ལ་ཐིམ་བར་བྱ། །དེ་ནས་རང་གི་ལུས་ཉིད་དུ། །མཁས་པ་
ཡིས་ནི་བསྒོམ་པར་བྱ། །དབུས་སུ་མེ་ཡི་ལྷ་ཉིད་ནི། །མཁས་པ་ཡིས་ནི་བསམས་ནས་ཀྱང༌། །ལྷག་མ་ལན་གསུམ་བསྲེགས་ནས་སུ། །མཆོད་དེ་གཏོར་མ་སྦྱིན་པར་བྱ། །
བཀྲ་ཤིས་དབྱངས་ནི་བླངས་ནས་སུ། །དེར་ནི་ཕྱག་རྒྱ་སྦྱར་བར་བྱ། །སྦྱིན་སྲེག་ལས་ཀྱི་ཕྱེ་བ་གཞན། །མདོར་བསྡུས་རྒྱས་བ་མིན་པར་བཤད། །སཱ་ལུ་འབྲས་དང་སོ་བ་
དང་༑ ༑ཏིལ་དཀར་པོ་ལ་ཡུངས་ཀར་དང༌། །ནས་དང་དཱུར་བའི་ས་བོན་བཅས། །མར་དང་འོ་མར་བསྲེས་ནས་སུ། །སྦྲང་རྩི་བསྲེས་པའི་འོ་ཐུག་ནི། །ཁྱད་པར་དུ་ནི་བསྲེག་
པར་བྱ། །འོ་མ་ཅན་གྱི་ཤིང་ལྔ་ལས། །སོར་མོ་བཅུ་བཞིར་ལྡན་པའི་ཚད། །ཞི་བའི་དུས་ལ་བབ་པ་ན། །བསྲེགས་པའི་ཆོ་གའི་མཆོག་ཡིན་ནོ། །ཏིལ་ནག་པོ་དང་མ་
ཤ་དང༌། །སཱ་ལུ་དམར་པོའི་ཟན་དང་ནི། །དྲི་དང་གུར་གུམ་འོ་མ་ནི། །མར་དང་སྦྲང་རྩིར་བསྲེས་པ་དང༌། །མར་དང་ལྡན་པའི་འོ་ཐུག་དག །ཁྱད་པར་དུ་ནི་བསྲེག་
པར་བྱ། །འོ་མ་ཅན་གྱི་ཤིང་ལྔ་ལས། །ཡམ་ཤིང་སོར་བཅུའི་ཚད་དང་བཅས། །གལ་ཏེ་རྒྱས་པའི་ལས་འདོད་ན། །སྒྲུབ་པོས་ཁྱད་པར་བསྲེག་པར་བྱ། །ཏིལ་ནི་

82-1-82b

དམར་དང་གནག་པ་དང༌། །ནཱ་ག་གེ་སར་པྲི་ཡང་ཀུ། །དེ་བཞིན་སྐེ་ཚེ་འུ་སུ་དང༌། །སྦྲང་རྩི་དང་ནི་མར་སར་སྦྱར། །ཐང་ཤིང་དང་ནི་ནྱ་གྲོ་དང༌། །ཀླུ་ཤིང་དང་ནི་བ་ཤ་ཀ། །ཡམ་
ཤིང་སོར་མོ་བཅུ་གཉིས་པ། །ཆགས་པའི་ལས་ལ་མཆོག་ཡིན་ནོ། །ཏིལ་ནག་པོ་དང་མ་ཤ་དང༌། །འབའ་ལ་ཏ་ཀ་ནག་ཆེན་འབྲས། །ཚ་བའི་མར་ནག་ཁྲག་དང་ནི། །བསྲེས་
པ་ཡིས་ནི་བྱུགས་པ་དང༌། །ལུང་ཏང་ཤིང་དང་སྒུར་པོའི་ཤིང༌། །བ་ལོ་ཏ་ཀ་ཀུ་ལའི་ཤིང༌། །ཡམ་ཤིང་སོར་བརྒྱད་པ་ཡི་ཚད། །མངོན་སྤྱོད་ལས་ལ་རབ་ཏུ་གྲགས། །ཡུངས་
ཀར་མོ་སྲན་གྲེའུ་དང༌། །ལམ་གྱི་རྡུལ་དང་བསྲེས་པ་དག །ཁྲག་དང་ཁ་བའི་མར་ནག་གིས། །དེ་ནི་བསྒོ་བར་རབ་ཏུ་བྱ། །གསེར་ཤིང་དང་ནི་བ་ཤ་ཀའི། །ཡམ་ཤིང་དེར་ནི་
བཟུང་ནས་ནི། །དེ་ཉིད་ལས་ལ་བསྲེག་བྱ་བ། །བསྐྲད་པ་དག་ལ་རབ་ཏུ་གྲགས། །ཉ་དང་ཤ་ལ་སོགས་པའི་རྫས། །བག་ཕྱེ་འབྲུ་རྣམས་ཐམས་ཅད་དག། ཁྲག་དང་སྦྲང་
རྩིས་བསྒོས་པ་དང༌། །བྱ་རོག་གི་ནི་སྒྲོ་དག་དང༌། །བྱ་རོག་ཚང་གི་ཤིང་བུ་དང༌། །སོ་ཤིང་འཆོས་ནས་བོར་བ་སྟེ། །འདི་དག་བཅང་བའི་ལས་རྣམས་ལ། །བརྩོན་དང་ལྡན་པས་
སྦྱོར་བར་བྱ། །དེ་ནས་གཞན་ཡང་ཁྱད་པར་དུ། །སྦྱིན་སྲེག་མཚན་ཉིད་བཤད་པར་བྱ། །ཞོ་དང་མར་དང་སྦྲང་རྩི་ཡིས། །བསྒོས་པ་ཡི་ཤྲི་བ་ལ་ནི། །བྱང་ཆུབ་ཤིང་གི་ཡམ་

82-1-83a

༄༅། །ཤིང་ལ། །ལྔ་བརྒྱ་རུ་ནི་བསྲེག་པར་བྱ། །དེ་ཡི་དབུས་སུ་མཉམ་བཞག་ནས། །སྨོན་ལམ་བཏབ་སྟེ་ཁྲུས་བྱས་ན། །རྒྱལ་སྲིད་ཉམས་པ་འམ་མྱུར་དུ་
ནི༑ ༑ས་གསུམ་རྒྱལ་པོ་དབང་དུ་འགྱུར། །མར་དང་འོ་མ་སྦྲང་རྩིར་བཅས། །ལོ་ཏའི་ཡམ་ཤིང་མེ་ལ་ནི། །བརྒྱ་ཕྲག་བརྒྱ་རུ་མངོན་བསྲེགས་ན། །ཤིན་ཏུ་མྱུར་བར་དཔལ་
ལྡན་འགྱུར། །བྱ་བ་གང་དང་གང་བསམས་པ། །དེ་དེ་ཐམས་ཅད་འདིར་འགྲུབ་འགྱུར། །དེ་ནས་ཡོངས་བཟུང་སློབ་མ་ཡི། །མཚན་ཉིད་དག་ནི་བཤད་པར་བྱ། །ཡན་
ལག་ཐམས་ཅད་ཡོངས་སུ་རྫོགས། །དུལ་ཞིང་སྤྱོད་པ་ཞི་བ་དང༌། །ཆོས་གསུམ་ལ་ནི་མངོན་པར་དང༌། །ཐེག་པ་ཆེ་ལ་རྟག་ཏུ་དགའ། །སྔགས་དང་རྒྱུད་ཀྱི་སྦྱོར་བ་ཤེས།།
བཟོ་དང་སྒྱུ་རྩལ་ཐམས་ཅད་མཁས། །བསམ་གཏན་སྦྱོར་བ་མངོན་པར་དགའ། །ཐོས་དང་ཀློག་སོགས་གུས་དང་བཅས། །དུས་རྣམས་ཀུན་ཏུ་བླ་མར་གུས། །
སྦྱིན་སོགས་དགེ་བའི་ལས་ལ་བརྩོན། །འདོད་ལ་དགའ་བ་མ་ཡིན་ཞིང༌། །ལོངས་སྤྱོད་ལ་ནི་བརྟེན་པ་མིན། །ཁྲོ་དང་ང་རྒྱལ་མེད་པ་དང༌། །ངང་ཚུལ་ངན་མིན་
ཚིག་རྩུ་བ་མིན། །སེམས་ཅན་ཀུན་ལ་སྨོན་པ་དང༌། །ལྷ་དང་བླ་མ་དེ་བཞིན་ཏེ། །གདུག་སེམས་ཅན་དང་ངང་ཚུལ་ཅན། །རྟག་ཏུ་སྡིག་པའི་བློ་དང་ལྡན། །འཁྱལ་

82-1-83b

བ་དང་ནི་ཚིག་རྩུབ་སྨྲ། །འདི་ལྟ་བུ་དག་སྤང་བར་བྱ། །གཞན་གྱི་རབ་ཏུ་བྱེད་པ་ལས། །རིམ་པར་ཕྱེ་བ་དང་པོའོ།།    །།ཆུ་ཡི་སྦྱིན་སྲེག་ཇི་ལྟ་བུ། །ལྷ་ལས་གཟིགས་
མོ་ཉན་པར་འཚལ། །ཆུ་ཡི་སྦྱིན་སྲེག་ལ་སོགས་པའི། །མཚན་ཉིད་དག་ནི་ཇི་ལྟར་ལགས། །ཆུ་སོགས་ཡང་དག་མཚན་ཉིད་རྣམས། །ཉོན་ཅིག་རྡོ་རྗེ་དེ་ཁོ་ན། །བླ་རེ་དག་
ནི་བྲིས་ནས་སུ། །སྣ་ཚོགས་གོས་རྣམས་རབ་ཏུ་དཔྱངས། །ཤིན་ཏུ་ཡངས་ཤིང་གྲུ་བཞི་པར། །ཀུན་ནས་དྲི་ཡིས་བྱུག་པར་བྱ། །དབུས་སུ་ཆུ་ཡི་སྣོད་སོགས་ལ། །དྲི་ནི་དཀར་
པོས་བྱུགས་ནས་སུ། །ཆུ་དང་འོ་མར་བསྲེས་པ་ཡིས། །སྣོད་ནི་མཛེས་པར་དག་པར་བྱ། །བུམ་པ་དག་ནི་བརྒྱད་པོ་ཡང༌། །ཕྱོགས་བརྒྱད་དག་ཏུ་གཞག་པར་བྱ། །དྲི་ཡི་ཆུ་ཡིས་
རབ་ཏུ་དགང༌། །ཁ་ནི་ཤིང་ལོ་སར་པས་བརྒྱན། །བདག་ཉིད་ཡེ་ཤེས་མཁའ་འགྲོ་རུ། །སྐད་ཅིག་གིས་ནི་བསྐྱེད་ནས་སུ། །མེ་ཏོག་བདུག་སྤོས་དྲི་སོགས་པའི། །དངོས་པོས་བདག་
ཉིད་མཆོད་བྱས་པའི། །དེ་འོག་ཕྱི་རོལ་བཞག་པ་ཡི། །ཆུ་ཡི་ལས་རྣམས་སྦྱར་བར་བྱ། །ལག་གཉིས་ཐལ་མོ་སྦྱར་ནས་སུ། །པདྨའི་ཚུལ་དུ་ཅུང་ཟད་དབྱེ། །ཨོཾ་ཀ་མ་ལེ་བྷེ་སྭཱཧཱ།
པདྨའི་སྔགས་དང༌། ཕྱག་རྒྱའོ། །ཟླ་བའི་དཀྱིལ་འཁོར་གྱིས་བརྒྱན་པའི། །པདྨ་ཆུ་ཡི་ནང་བཀོད་ལ། །གདུགས་དཀར་པོ་ཡིས་གཡོགས་པ་ཡི། །ས་བོན་དབུས་སུ་བསྒོམ་པར་

82-1-84a

༄༅། །བྱ༑ ༑རང་གི་དབུགས་ལས་བྱུང་བ་ཡི། །ས་བོན་ལས་ནི་གཟུགས་སུ་བསྐྱེད། །སེམས་དཔའི་སྐྱིལ་ཀྲུང་ཕྱག་གཉིས་ལྡན། །རྒྱན་རྣམས་ཀུན་གྱིས་
རྣམ་པར་ཀླུབས། །ཕྱག་གཉིས་རྡོ་རྗེ་དབྱུག་པ་རྣམས། །ཁ་དོག་དཀར་པོ་ཤིན་ཏུ་མཛེས། །བཞད་ཅིང་ཁྲོ་ལ་སྒེག་དང་བཅས། །ཤིན་ཏུ་མཛེས་པའི་ན་བཟའ་གསོལ། །
དམ་ཚིག་ཕྱག་རྒྱ་སོགས་བསྟན་ཞིང༌། །དམ་ཚིག་སྔགས་དང་སྦྱར་བར་བྱ། །ལག་གཉིས་ཕན་ཚུན་ཁུ་ཚུར་བཅིངས། །མཛུབ་མོ་གཉིས་ནི་བརྐྱང་ནས་སུ། །མཛུབ་མོ་གཉིས་
ཀྱིས་མདུད་པར་བྱ། །དམ་ཚིག་ཕྱག་རྒྱར་རབ་ཏུ་གྲགས། །ཨོཾ་ས་མ་ཡེ་ཏིཥྛ་ཧཱུཾ་ཕཊ། དམ་ཚིག་གི་སྔགས་དང་ཕྱག་རྒྱའོ། །ཤར་གྱི་བུམ་པ་རྡོ་རྗེ་མ། །བྱང་དུ་དྲག་མོ་ཤེས་བྱ་
བ༑ ༑ནུབ་ཏུ་རོ་ལངས་མ་ཡིན་ཏེ། །ལྷོ་ཕྱོགས་སུ་ནི་གཏུམ་མོ་གནས། །སེང་གེ་ཞེས་བྱ་དབང་ལྡན་དུ། །དེ་བཞིན་མེ་མཚམས་སྟག་མོའོ། །བདེན་བྲེལ་ན་ནི་ལྕེ་སྤྱང་མོ། །ཧཱུཾ་
བྱེད་འུག་པ་རླུང་གི་ཕྱོགས། །སོ་སོ་སོ་སོར་མཚན་མ་དང༌། །དམ་ཚིག་ཕྱག་རྒྱར་བསྟན་པར་བྱ། །རང་གི་གཟུགས་ཀྱི་སྐུ་མདོག་ལྡན། །སྔགས་དང་ཕྱག་རྒྱ་བསྟན་པའོ།།
མེ་ཏོག་བདུག་སྤོས་དྲི་ལ་སོགས། །མཁས་པ་ཡིས་ནི་མཆོད་པར་བྱ། །རྡོ་རྗེ་ཁུ་ཚུར་གཉིས་བཅིངས་ལ། །གཡོན་པ་སྙིང་གར་བཞག་ནས་སུ། །གཡས་པས་སྟེང་

82-1-84b

ནས་དབུབ་པར་བྱ། །རྩ་བའི་ཕྱག་རྒྱར་རབ་ཏུ་གྲགས། །ཨོཾ་ཛྲིཾ་ཧཱུཾ་སྭཱཧཱ། རྩ་བའི་སྔགས་དང༌། ཕྱག་རྒྱའོ། །ཀུན་ད་ལ་སོགས་མེ་ཏོག་དཀར། །རྩེ་མོར་དཱུར་བ་བཙུགས་ནས་སུ། །ལྷ་
མོའི་དབུ་སྟེང་རྡོ་རྗེ་ཡི། །ཅོད་པན་ལ་ནི་གཏོར་བར་བྱ། །གསང་སྔགས་ལན་རེ་བཟླས་ནས་སུ། །ལན་རེའི་སྦྱོར་བས་དབུལ་བར་བྱ། །ལན་གྲངས་ཁྲི་ཡི་ལས་ཀྱིས་ནི། །ཐམས་
ཅད་རིག་ཅིང་ཚེ་འཕེལ་འགྱུར། །ཀ་ར་བའི་རའི་མེ་ཏོག་དམར། །དཱུར་བ་དང་ནི་ལྡན་པ་ཡིས། །ལས་ནི་ཁྲི་ཕྲག་བྱས་པ་ཡིས། །ཁྱིམ་རྣམས་ཞི་བར་རབ་ཏུ་གྲགས། །ན་ག་པུཥྤའི་
ཡམ་ཤིང་གི །འོ་མར་སྤགས་ཏེ་དབུལ་བར་བྱ། །ལས་འདི་ཁྲི་ཕྲག་བྱས་པ་ཡིས། །གྲོང་ནི་ཞི་བར་བྱེད་པར་འགྱུར། །པདྨ་ཡི་ནི་ཡམ་ཤིང་རྣམས། །ཁྲི་ཕྲག་ཏུ་ནི་བཟླས་
ནས་སུ། །ལས་རྣམས་ཀུན་ལ་སྦྱར་བྱས་ན། །ཡུལ་ཕྱོགས་ཞི་བར་བྱེད་པར་འགྱུར། །པྲི་ཡང་ཀུ་དང་བིལ་བ་དང༌། །དེ་བཞིན་ཨུཏྤལ་ཀུ་མུ་ད། །རྒྱལ་པོའི་ལས་ལ་སོགས་
སྦྱར་ནས། །ཕ་རོལ་ཡུལ་འཁོར་འཇོམས་པར་འགྱུར། །སྔགས་པས་རྟག་ཏུ་སྐྱོར་ཆུ་གཏོར། །བྱེ་བྲག་ཏུ་ནི་རྒྱས་པར་འགྱུར། །གཞན་གྱི་གདན་གྱི་རབ་ཏུ་བྱེད་པ་ལས་།
རིམ་ ཕྱེ་བ་གཉིས་པའོ།།    །།འཁོར་བའི་ཕ་རོལ་སྒྲོལ་མཚན་ཉིད། །ཉོན་ཅིག་རྡོ་རྗེ་རྒྱལ་མཚན་པོ། །དངོས་དང་དངོས་མེད་རྣམ་པར་གྲོལ། །དག་དང་

82-1-85a

༄༅། །མ་དག་རབ་ཏུ་སྤངས། །དངོས་པོ་གཉིས་ནི་རབ་སྤངས་པས། །གཉིས་མེད་ཆོས་ཞེས་བྱ་བ་སྟེ། །གཟུགས་སྟོང་ཐོག་མར་མཐར་ཐུག་དང༌། །དབུ་མ་
མཉམ་པར་གནས་པའོ། །དག་དང་མ་དག་དབུ་མ་ནི། །འབའ་ཞིག་གིས་ནི་མཉམ་པར་བལྟ། །བསྟེན་དང་བསྟེན་མེད་དབུ་མ་ཡི། །མཉམ་ཉིད་ཡེ་ཤེས་ལས་བྱུང་བ། །
ལུས་ནི་མཉམ་པར་གནས་པ་སྟེ། །ངག་ཀྱང་མཉམ་པར་གནས་ནས་སུ། །མཉམ་ཉིད་ཡེ་ཤེས་ལས་བྱུང་བས། །མཉམ་པའི་བལྟ་བས་བལྟ་བར་བྱ། །མཉམ་པའི་ལྟ་བ་
ཇི་ལྟ་བུ། །བཅོམ་ལྡན་འདས་ལ་ཉན་པར་འཚལ། །གཉིས་མེད་ཆོས་ཤེས་བགྱི་བ་ཡི། །བདག་ཉིད་ཇི་ལྟར་འཚལ་བར་བགྱི། །གཉིས་མེད་ཡེ་ཤེས་མཚན་ཉིད་ནི། །ཇི་བཞིན་
དེ་ཉིད་རྡོ་རྗེས་ཉོན། །དངོས་པོ་གཉིས་ནི་རབ་སྤུངས་ལ། །ཡེ་ཤེས་ཅན་གྱིས་གཉིས་མེད་ཆོས། །རྣལ་འབྱོར་ཀུན་གྱི་ཐོག་མ་རུ། །དག་པ་རྣམ་གསུམ་བརྗོད་པར་བྱ། །ཨོཾ་སྭ་
བྷཱ་ཝ་ཤུདྡྷཿསརྦ་དྷརྨཱ་སྭ་བྷཱ་བ་ཤུདྡྷོ྅ཧཾ། ཨོཾ་བཛྲ་ཤུདྡྷཿསརྦ་དྷརྨཱ་བཛྲ་ཤུདྡྷོ྅ཧཾ། ཨོཾ་ཡོ་ག་ཤུདྡྷཿསརྦ་དྷརྨཱ་ཡོ་ག་ཤུདྡྷོ྅ཧཾ། བླ་མེད་ཉིད་དུ་བྱ་བའི་ཕྱིར། །ཐལ་
སྦྱར་ནས་དེ་དག་བརྗོད། །ཡིད་དུ་འོང་བའི་ས་ཕྱོགས་ཀྱི། །གནས་དག་ཏུ་ནི་བརྟེན་ནས་སུ། །བླ་རེ་དག་ནི་བྲེ་བར་བྱ། །སྣ་ཚོགས་གོས་ནི་དབྱངས་ནས་སུ། །བ་དན་

82-1-85b

རྒྱལ་མཚན་བསྒྲེང་བར་བྱ། །གཡེར་ཀ་དྲ་བས་མཛེས་བྱས་ལ། །གནས་བཅུ་དག་ནི་ཀུན་ཏུ་ཡང༌། །དེ་བཞིན་དྲི་ཡ་དཀྱིལ་འཁོར་བྱ། །སྐད་ཅིག་རྣལ་འབྱོར་ཚུལ་གྱིས་ནི། །རང་
གི་ལུས་ནི་བསམ་པར་བྱ། །ཡེ་ཤེས་མཁའ་འགྲོ་བཟུང་ནས་ནི། །བདག་ཉིད་མཆོད་པས་མཉེས་པར་བྱ། །ལག་པ་གན་རྐྱལ་བཞག་ནས་སུ། །དེར་ནི་རྡོ་རྗེ་བརྟག་བར་བྱ། །
གནས་ལྔ་དག་ཏུ་བསྟིམ་པར་བྱ། །ས་འོག་ཏུ་ནི་སྦྱང་བར་བྱ། །ཕྱག་འཚལ་འཇོམས་པའི་མཐའ་ལྡན་པའི། །ཧཱུཾ་ཞེས་བྱ་བ་སྦྱར་བར་བྱ། །ལྷུན་པོའི་སྟེང་དུ་བསམ་བྱ་བ། །ཁ་
དོག་བཞི་སོགས་ལྡན་པ་ཡིས། །གསེར་ལས་བྱུང་བའི་གྲོང་ཁྱེར་ནི། །རིན་ཆེན་བདུན་ལ་སོགས་པས་སྤྲས། །གཡེར་ཀ་དྲ་བའི་ཕྲེང་བ་ཅན། །མཉམ་ཞིང་ཇི་ལྟར་འདོད་པས་
དཔྱངས། །ཕྱག་རྒྱ་ཀུན་གྱི་ཐོག་མར་ནི། །དམ་ཚིག་ཕྱག་རྒྱ་བཅིང་བར་བྱ། །རྡོ་རྗེ་ཁུ་ཚུར་གཉིས་བཅིངས་ལ། །གཡོན་པ་སྙིང་གར་བཞག་ནས་སུ། །གཡས་པ་མཆན་
ཁུང་བཞག་བར་བྱ། །དམ་ཚིག་ཕྱག་རྒྱ་ཤེས་པར་བྱ། །ཕྱག་འཚལ་སྲེག་པའི་མཐའ་ལྡན་པའི། །ཇི་ལྟར་རྡོ་རྗེའི་དངོས་ས་བོན། །སྔགས་དང་ཕྱག་རྒྱ་འདི་ཡིས་ནི། །དེ་
བཞིན་དམ་ཚིག་བསྟན་པར་བྱ། །སེང་གེའི་གདན་ནི་རྣམ་པ་ལྔ། །གནས་ལྡན་དག་ཏུ་སྦྱར་བར་བྱ། །ཉི་མའི་གདན་ནི་བསམས་ནས་སུ། །གདུགས་དཀར་པོ་ཡིས་བརྒྱན་

82-1-86a

༄༅། །པར་བྱ། །རང་གི་དབུགས་ལས་བྱུང་བ་ཡི། །ཡེ་ཤེས་མཁའ་འགྲོ་དབུས་སུ་བསམ། །ཞལ་གསུམ་ཕྱག་ནི་དྲུག་པ་སྟེ། །སེམས་དཔའ་ཡི་ནི་སྐྱིལ་
ཀྲུང་ཅན། །སྐྲ་གྲོལ་བས་ནི་གཡོགས་པ་སྟེ། །སངས་རྒྱས་ལྔ་ཡིས་མཛེས་པར་བྱས། །ཁ་དོག་སྔོན་མོ་དྲག་ཆེན་མོ། །སྦྲུལ་གྱི་རྒྱན་གྱིས་རྣམ་བར་ཀླུབས། །བཞད་དང་ཁྲོ་དང་སྒེག་
པ་ཡི༑ ༑ཞལ་གསུམ་པོ་ནི་སྤྱན་གསུམ་པོ། །ཧ་ཧར་བཞད་ཅིང་གཅིགས་པ་སྟེ། །ན་བཟའ་དམར་པོས་ཤིན་ཏུ་མཛེས། །ཁ་ཊྭཱཾ་གྱེན་དུ་བསྒྲེང་བ་དང༌། །གཉིས་པ་ན་ནི་དགྲ་སྟ་ཉིད། །
གསུམ་པ་ཡིས་ནི་རྡོ་རྗེ་ཐོགས། །གཡོན་པས་དྲིལ་བུ་སྒྲ་སྒྲོགས་ཤིང༌། །གཉིས་པ་ན་ནི་སྣོད་ཉིད་དེ། །གསུམ་པས་དེ་བཞིན་རལ་གྲི་འཕྱར། །འོད་ཟེར་སྣ་ཚོགས་འབར་བ་རུ།།
དབུས་སུ་མཁས་པས་བསྒོམ་པར་བྱ། །ཡེ་ཤེས་ཀྱི་ནི་ཤར་ཕྱོགས་སུ། །བདག་གི་ཆུ་ལས་བྱུང་བ་སྟེ། །ཁ་དོག་དཀར་པོ་ཤིན་ཏུ་མཛེས། །སྐྲ་གྲོལ་བས་ནི་རྣམ་པར་ཀླུབས།།
ཕྱག་གཉིས་སེམས་དཔའི་སྐྱིལ་ཀྲུང་བཅས། །རྒྱན་རྣམས་ཀུན་གྱིས་བརྒྱན་བ་སྟེ། །ཕྱག་ན་ཁ་ཊྭཱཾ་རྣལ་འབྱོར་སྣོད། །ཤིན་ཏུ་མཛེས་བའི་ན་བཟའ་ཀླུབས། །འོད་ཟེར་སྣ་
ཚོགས་འབར་བ་ཡི། །རྡོ་རྗེ་མཁའ་འགྲོ་མ་བསྒོམ་བྱ། །ཡེ་ཤེས་ཀྱི་ནི་བྱང་གི་ཆར། །བདག་གི་མེ་ལས་བྱུང་བ་ཡི། །ཁ་དོག་སེར་པོ་ཤིན་ཏུ་མཛེས། །སེམས་དཔའ་ཡི་ནི་

82-1-86b

སྐྱིལ་ཀྲུང་ཅན། །སྐྲ་གྲོལ་བས་ནི་ཤིན་ཏུ་བརྒྱན། །སྦྲུལ་གྱི་རྒྱན་གྱིས་རྣམ་བར་ཀླུབས། །སྐུ་ལ་ན་བཟའ་མཛེས་པ་མནབས། །ཕྱག་གཉིས་ཁ་ཊྭཱཾ་རྣལ་འབྱོར་སྣོད། །མཁའ་འགྲོ་དྲག་མོ་
ཞེས་བྱ་བསྒོམ། །ཡེ་ཤེས་ཀྱི་ནི་ནུབ་ཕྱོགས་ཆར༑ ༑བདག་གི་རླུང་ལས་བྱུང་བ་ཡིས། །ཕྱག་གཉིས་སེམས་དཔའི་སྐྱིལ་ཀྲུང་ཅན། །ཁ་དོག་དམར་པོ་ཀུན་ཏུ་འདི། །ཁ་ཊྭཱཾ་རྣལ་འབྱོར་
སྣོད་བསྣམས་ཤིང༌། །སྐྲ་གྲོལ་བས་ནི་མཛེས་པ་སྟེ། །ལུས་ཀུན་སྦྲུལ་གྱི་རྒྱན་གྱིས་བརྒྱན། །ཤིན་ཏུ་མཛེས་པའི་ན་བཟའ་གསོལ། །འོད་ཟེར་སྣ་ཚོགས་འབར་བ་ཡི་།མཁའ་
འགྲོ་རོ་ལངས་མ་བསྒོམ་བྱ། །ཡེ་ཤེས་ཀྱི་ནི་ལྷོ་ཡི་ཆར། །ས་ཡི་ཡེ་ཤེས་ལས་བྱུང་བ། །ཕྱག་གཉིས་སེམས་དཔའི་སྐྱིལ་ཀྲུང་ཅན། །ཁ་དོག་སྔོན་པོ་ཤིན་ཏུ་མཛེས། ཁ་ཊྭཱཾ་རྣལ་
འབྱོར་སྣོད་བསམས་ཤིང༌། །རྒྱན་རྣམས་ཀུན་གྱིས་ཀླུབས་པ་སྟེ། །སྐྲ་གྲོལ་བས་ནི་ཤིན་ཏུ་མཛེས། །ཧ་ཧར་རྒོད་བས་འཇིགས་པར་མཛད། །འོད་ཟེར་སྣ་ཚོགས་འབར་བ་ཡི། །
མཁའ་འགྲོ་གཏུམ་མོ་ཞེས་བྱར་བསྒོམ། །བདག་དངོས་ལྔ་ཡིས་བྱུང་བ་ཡི། །མཁའ་འགྲོ་མ་ནི་ལྔ་ཞེས་བྱ། །ལྔ་པོ་ལྔ་རུ་བསྒོམ་པར་བྱ། །གཟུགས་སོགས་ཤིན་ཏུ་མཛེས་པ་
ཡིན༑ ༑དབང་ལྡན་གྱི་ནི་ཕྱོགས་ཀྱི་ཆར། །སེང་གེའི་གདོང་ནི་བསམ་པར་བྱ། །ཁ་དོག་དཀར་ཞིང་སེར་བ་སྟེ། །གླང་པོ་ཡི་ནི་སྟན་ལ་བཞུགས། །རྡོ་རྗེ་ལྕགས་ཀྱུ་སྡིགས་མཛུབ་

82-1-87a

༄༅། །ཅན༑ ༑ཤིན་ཏུ་མཛེས་བའི་ན་བཟའ་གསོལ། །འོད་ཟེར་སྣ་ཚོགས་འབར་བ་ཡི། །འབར་བའི་ལུས་ཅན་བསྒོམ་པར་བྱ། །མེ་མཚམས་སྟག་མོ་ཞེས་བྱ་བ།།
རིན་ཆེན་བདུན་གྱི་སྟན་ལ་བཞུགས། །ཕྱག་གཉིས་ཁ་དོག་དཀར་ཞིང་སྔོ། །ཤིན་ཏུ་མཛེས་བའི་ན་བཟའ་གསོལ། །ལག་ན་ལྕགས་ཀྱུས་བརྒྱན་པ་སྟེ། །གཡོན་པ་སྡིགས་
མཛུབ་ཞགས་པ་ཅན། །འོད་ཟེར་སྣ་ཚོགས་འབར་བ་ཡི། །འབར་བའི་ལུས་ཅན་བསྒོམ་པར་བྱ། །བདེན་བྲལ་ལྷ་མོ་ལྕེ་སྤྱང་མོ། །ཧ་ཧ་བཞད་པས་འཇིགས་པར་མཛད། །
མ་ཧེ་ཡི་ནི་གདན་ལ་བཞུགས། །མདོག་ནི་དམར་ཞིང་སྔོ་བ་སྟེ། །སྐུ་ལ་ན་བཟའ་མཛེས་པར་གསོལ། །ཕྱག་གཉིས་ལྕགས་ཀྱུ་ཞགས་པ་དང༌། །སྡིགས་མཛུབ་ཀྱིས་ནི་
ཤིན་ཏུ་མཛེས། །སྦྲུལ་གྱི་རྒྱན་གྱིས་རྣམ་པར་ཀླུབས། །འོད་ཟེར་སྣ་ཚོགས་འབར་བ་ཡི། །འབར་བའི་ལུས་ཅན་བསྒོམ་པར་བྱ། །རླུང་མཚམས་ལྷ་མོ་འུག་པ་མོ། །ཁ་དོག་
སེར་ཞིང་དམར་པ་སྟེ། །ཀླུ་ཡི་སྟན་ལ་ཡང་དག་བཞུགས། །རྒྱན་དུའང་དེ་ཉིད་སྦྱར་བར་བྱ། །ཕྱག་གཉིས་སེམས་དཔའི་སྐྱིལ་ཀྲུང་ཅན། །སྡིགས་མཛུབ་ལྕགས་ཀྱུ་ཞགས་
པ་བསྣམས། །འོད་ཟེར་སྣ་ཚོགས་འབར་བ་ཡི། །འབར་བའི་ལུས་ཅན་བསྒོམ་བར་བྱ། །དབུས་ཀྱི་མཁའ་འགྲོ་མ་བརྒྱད་ཀྱིས། །ཕྱི་རོལ་དག་ནི་རྣམ་བཞི་ལ། །ཤར་དུ་མཁའ་

82-1-87b

འགྲོ་རྒྱལ་དབང་མོ། །ཕྱག་གཉིས་ཁ་དོག་དཀར་པོ་སྟེ། །ཡི་དྭགས་ཀྱི་ནི་སྟན་ལ་བཞུགས། །སྦྲུལ་གྱི་རྒྱན་གྱིས་ཀླུབས་པ་སྟེ། །ཤིན་ཏུ་དྲག་ཅིང་སྐྲ་གྲོལ་བས། །འོད་ཟེར་སྣ་
ཚོགས་ཡང་དག་འབར། །ལག་གཉིས་ཁ་རུ་བཅུག་ནས་ནི། །ཧ་ཧ་ར་བཞད་པས་ཤིན་ཏུ་འབར། །བྱང་ན་འབར་མ་རྒྱལ་དབང་མོ། །ཁ་དོག་སེར་མོ་ཤིན་ཏུ་འབར། །སྤྱི་བོའི་སྟེང་
དུ་ལག་པ་གཉིས། །ཐལ་སྦྱར་མར་མེ་ལྟ་བུར་འབར། །དྲག་མོའི་གཟུགས་ཅན་ཚིག་པ་སྟེ། །ཤིན་ཏུ་མཛེས་པའི་ན་བཟས་བརྒྱན། །ཡི་དྭགས་ཀྱི་ནི་སྟན་ལ་བཞུགས། །འོད་ཟེར་
མེ་ལྟར་འབར་བསྒོམ། །ནུབ་ཀྱི་ལྷ་མོ་འཇིབ་བྱེད་མ། །ཁ་དོག་དམར་མོ་འཇིགས་བྱེད་ཅན། །ཡི་དྭགས་ཀྱི་ནི་སྟན་ལ་བཞུགས། །རབ་ཏུ་མཛེས་པའི་གོ་བགོས་ཤིང༌། །ཡི་
དྭགས་སྟན་ལ་ཀུན་ཏུ་གནོན། །ལག་ཏུ་སྐུད་པ་དམར་ཁྱེར་ཞིང༌། །ཐལ་མོ་སྦྱར་ཏེ་ཁྲག་འཐུང་མ། །དྲག་མོ་མེ་ལྟར་འབར་བའི་འོད། །ལྷ་མོ་འཇིགས་བྱེད་རབ་ཏུ་གྲགས། །ངག་
འཕྲོག་མ་ནི་ལྷོ་ཕྱོགས་སུ། །ཁ་དོག་ནག་མོ་མཉམ་པའི་འོད། །ཡི་དྭགས་སྟན་ལ་གནས་པ་ཡི། །སྐྲ་ནི་གྱེན་དུ་འབར་བརྒྱན་པའི། །རབ་ཏུ་མཛེས་པའི་དམར་པོའི་གོས། །སྦྲུལ་
གྱི་རྒྱན་གྱིས་བརྒྱན་པ་ཡི། །སྡིགས་མཛུབ་གཏུན་ཤིང་ལག་ན་ཐོགས། །རྣམ་པར་རྨོངས་བའི་སེམས་ཅན་སྒྲོལ། །དྲག་མོ་མེ་ལྟར་འབར་བའི་འོད། །ཐམས་ཅད་ཀུན་ནས་

82-1-88a

༄༅། །མཁས་པས་སྒོམ། །དེ་དག་གི་ནི་གཟུགས་མདུན་དུ། །དམ་ཚིག་དག་ནི་བསྟན་པར་བྱ། །རླུང་དང་མེ་ཡི་བདུན་དོན་ལ། །རྡོ་རྗེ་མ་ཡི་ས་བོན་དབྱེ། །སྒྲ་དང་ཐིག་
ལེ་ཡང་དག་མནན། །ཆར་པའི་རྒྱུན་ཞེས་བྱ་བར་བརྗོད། །ཕྱག་འཚལ་དང་པོ་སྲེག་བྱེད་མཐའ། །ཡེ་ཤེས་མཁའ་འགྲོའི་ས་བོན་ཡིན། །དབྱངས་ཐོག་དང་པོའི་ས་བོན་ནི། །ཕྱག་
འཚལ་དང་པོ་སྲེག་བྱེད་མཐའ། །ཤར་ཕྱོགས་རྡོ་རྗེ་མཁའ་འགྲོ་མའི། །ས་བོན་དུ་ནི་རབ་ཏུ་གྲགས། །དབྱངས་ཡིག་ཡི་གེ་གཉིས་པོ་ནི། །ཕྱག་འཚལ་སྲེག་བྱེད་སྦྱར་བར་བྱ། །
འདི་ནི་བྱང་གི་ཕྱོགས་གནས་པ། །མཁའ་འགྲོ་དྲག་མོའི་ས་བོན་ཡིན། །ས་བོན་དག་ནི་འདི་ཉིད་ལ། །དབྱུག་པ་གློ་རུ་གཞག་པར་བྱ། །ཕྱག་འཚལ་དང་པོ་སྲེག་བྱེད་མཐའ།།
ནུབ་ཕྱོགས་རོ་ལངས་མ་ཡི་ཡིན། །ས་བོན་དག་ནི་འདི་ཉིད་ལ། །སྟེང་དུ་ཐིག་ལེ་སྦྱིན་པར་བྱ། །ཕྱག་འཚལ་སྲེག་པ་མཐར་སྦྱར་བ། །ལྷོ་ཕྱོགས་གཏུམ་པ་མོ་ཡི་ཡིན། །མ་
ནིང་ས་བོན་དང་པོ་ནི། །ཕྱག་འཚལ་སྲེག་བྱེད་མཐའ་དང་སྦྱར། །དབང་ལྡན་ལྷ་མོ་སེང་གེ་མའི། །ས་བོན་དུ་ནི་རབ་ཏུ་གྲགས། །མ་ནིང་ས་བོན་གཉིས་པ་ནི། །ཕྱག་འཚལ་
སྲེག་བྱེད་མཐའ་དང་སྦྱར། །མེ་མཚམས་ལྷ་མོ་སྟག་མོ་ཡི། །དེ་ཁོ་ན་ཉིད་ས་བོན་བཤད། །དེ་བཞིན་མ་ནིང་ས་བོན་གསུམ། །ཕྱག་འཚལ་སྲེག་བྱེད་མཐའ་དང་སྤེལ། །བདེན་

82-1-88b

བྲལ་ལྷ་མོ་ཅེ་སྦྱང་མ། །ཁྱད་པར་གྱི་ནི་ས་བོན་ཡིན། །མ་ནིང་ཡི་གེ་བཞི་པ་ལ། །ཕྱག་འཚལ་སྲེག་བྱེད་མཐའ་དང་སྦྱར། །རླུང་མཚམས་ཧཱུཾ་བྱེད་འུག་པ་མོའི། །ས་བོན་དུ་ནི་རབ་ཏུ་
སྦྱར༑ ༑སྡེ་ཚན་དག་ནི་ལྔ་པ་ཡི། །ཡི་གེ་དག་ནི་གཉིས་པ་བཟུང༌། །ས་བོན་རྩ་བར་སྒྲ་དང་སྦྱར། །ཕྱག་འཚལ་ཐོག་མར་སྲེག་བྱེད་མཐའ། །ཤར་གྱི་མཁའ་འགྲོ་རྒྱལ་དབང་མོའི། །
ས་བོན་དུ་ནི་ཤེས་པར་བྱ། །སྡེ་ཚན་དག་ནི་ལྔ་པ་ཡི། །དེ་བཞིན་ཡི་གེ་གཉིས་པ་བཟུང༌། །ཨེ་དང་ཐིག་ལེར་སྦྱར་བར་བྱ། །ཕྱག་འཚལ་ཐོག་མ་སྲེག་བྱེད་མཐའ། །བྱང་ཕྱོགས་ལྷ་མོ་
འབར་བྱེད་མའི། །ས་བོན་ཡི་གེ་སྦྱར་བར་བྱ། །སྡེ་ཚན་དག་ནི་ལྔ་པ་ཡི། །ཡི་གེ་གཉིས་པ་གཟུང་བར་བྱ། །ཨོ་དང་རེ་ཕ་ཐིག་ལེར་བྱ། །ཕྱག་འཚལ་ཐོག་མར་སྲེག་བྱེད་མཐར། །
ནུབ་ཕྱོགས་ལྷ་མོ་འཇིབ་བྱེད་མའི། །ཁྱད་པར་གྱི་ནི་ས་བོན་ཡིན། །སྡེ་ཚན་དག་ནི་ལྔ་པ་ཡི། །ཡི་གེ་གཉིས་པ་བཟུང་ནས་སུ། །རེ་ཕའི་ཡི་གེ་ལྕགས་ཀྱུ་སྦྱར། །ཕྱག་འཚལ་སྲེག་
པའི་མཐའ་སྦྱར་བ། །ལྷོར་གནས་ལྷ་མོ་འཕྲོག་བྱེད་མའི། །ས་བོན་དུ་ནི་རབ་ཏུ་གྲགས། །ཁུ་ཚུར་གཉིས་ནི་བཅིངས་ནས་སུ། །དབུ་མ་གཉིས་ནི་བརྐྱང་ནས་ཀྱང༌། །རྩེ་མོ་ཕན་ཚུན་
སྤྲད་ནས་ནི། །ཡེ་ཤེས་ལྷ་མོར་བསྟན་པར་བྱ། །ལག་གཉིས་ཕན་ཚུན་སྦྱར་ནས་སུ། །དབུ་མ་དག་ནི་མཐེ་བོང་སྤྲད། །ཅུང་ཟད་ཅིག་ནི་བསྐྱོད་པར་བྱ། །ཤར་ཕྱོགས་རྡོ་རྗེ་མ་ལ་

82-1-89a

༄༅། །བསྟན། །ཁུ་ཚུར་མཉམ་པར་བཅིངས་ནས་སུ། །མཐེ་བོང་གཉིས་ནི་བརྐྱང་བྱས་ལ། །བྱང་གི་ཕྱོགས་ནས་བརྩམས་ནས་སུ། །རྒྱ་འདི་དྲག་མོ་ལ་ཡང་
བསྟན། །ཕྱག་རྒྱ་འདི་ནི་བཅིངས་ནས་སུ། །མཐེ་ཆུང་གཉིས་ནི་བརྐྱང་བར་བྱ། །ལྷོ་ཕྱོགས་སུ་ནི་བཤད་པ་སྟེ། །དེ་ནི་ཕྱག་རྒྱ་བཞི་པའོ། །རྡོ་རྗེ་ཁུ་ཚུར་གཉིས་བཅིངས་ནས། །ཁྲོ་
བོར་གཉིས་ནི་བརྐྱང་ནས་སུ། །རྩེ་མོ་སྤྲད་དེ་གནས་པ་ནི། །མཚམས་བཞི་ཡི་ནི་ཕྱག་རྒྱ་ཡིན། །ལག་གཉིས་ཐལ་མོ་ཁར་བཅུག་ནས། །ཕུ་ཞེས་བྱ་བ་སྦྱར་བར་བྱ། །ཤར་
ཕྱོགས་མཁའ་འགྲོའི་ཕྱག་རྒྱ་ཡིན། །ལག་གཉིས་ཐལ་མོ་ཁ་སྦྱར་ནས། །སྤྱི་བོ་རུ་ནི་གཞག་པར་བྱ། །བྱང་དུ་གནས་པའི་འབར་མ་ལ། །ཕྱག་རྒྱ་འདི་ནི་བསྟན་པར་བྱ།།
ཕྱག་འཚལ་ཐལ་མོ་སྦྱར་ནས་སུ། །ཁ་རུ་བཞག་སྟེ་ཧཱུཾ་ཞེས་བྱ། །ནུབ་ཕྱོགས་ལྷ་མོ་འཇིབ་བྱེད་མའི། །ཕྱག་རྒྱ་རུ་ནི་སྦྱར་བར་བྱ། །ལག་གཉིས་ཀུན་ཏུ་བསྐོར་བྱས་ནས། །
སོར་མོ་རྣམས་ཀྱི་རྩེ་མོར་སྦྱར། །གསང་བའི་གནས་སུ་བཞག་ནས་ཀྱང༌། །ལྷོ་ཕྱོགས་འཕྲོག་བྱེད་མ་ལ་བསྟན། །ཕྱག་འཚལ་དང་ནི་སྲེག་པ་ཡི། །དབུས་སུ་ཧཱུཾ་ཞེས་བྱ་བ་
སྦྱར༑ ༑ལག་པ་ཀུན་ཏུ་བརྐྱང་ལ་སོགས། །དྲི་སྔགས་ཕྱག་རྒྱར་རིག་པར་བྱ། །བདུད་རྩི་རོ་དང་ཐིག་ལེར་བཅས། །ཕྱག་འཚལ་དང་ནི་སྲེག་པ་མཐའ། །དྲི་ཡི་ཕྱག་རྒྱ་བརྐྱང་ནས་

82-1-89b

སུ༑ ༑ཁྲོ་བོ་དང་ནི་མཐེ་བོང་སྦྱར། །སྔགས་དང་ཕྱག་རྒྱ་འདི་ཡིས་ནི། །ཐམས་ཅད་རིག་པས་ཐམས་ཅད་དབུལ། །སྡེ་ཚན་དང་པོའི་དང་པོ་ནི། །ཕྱག་འཚལ་ཐོག་མ་སྲེག་བྱེད་མཐའ་
ཕྱག་རྒྱ་དེ་ཉིད་སྦྱར་ནས་སུ། །དབུ་མའི་སོར་མོ་བསྒྲེང་བར་བྱ། །བདུག་པའི་སྔགས་དང་ཕྱག་རྒྱ་ཡིས། །ལྷ་རྣམས་ཐམས་ཅད་མཆོད་པར་བྱ། །དགུ་མཐའ་ཡི་ནི་ས་བོན་བཟུང་
ཕྱག་འཚལ་དང་ནི་སྲེག་བྱེད་མཐའ། །ཁུ་ཚུར་བཅིངས་ནས་མཐེ་བོང་སྒྲེང༌། །མར་མེའི་སྔགས་དང་ཕྱག་རྒྱའོ། །ལྷ་རྣམས་ཐམས་ཅད་མཆོད་པར་བྱ། །སྡེ་ཚན་དང་པོ་འི་
གསུམ་པ་གཟུང༌། །སྒྲ་དང་ཐིག་ལེར་སྦྱར་བ་དང༌། །ཕྱག་འཚལ་དང་ནི་སྲེག་བྱེད་མཐའ། །གཏོར་མའི་ཕྱག་རྒྱ་དང་ནི་སྦྱར། །ལག་པ་གཉིས་ནི་སྦྱར་ནས་སུ། །མཐེ་བོང་
གུང་མོ་སྦྱར་བྱ་བ། །ཐམས་ཅད་དུ་ནི་སྐད་ཅིག་བསྐྱོད། །གཏོར་མའི་སྔགས་ནི་སྔ་མར་སྦྱར། །གཉིས་མེད་གཏོར་མ་སྔ་མ་བཞིན། །དེ་ཉིད་འདི་ཡི་མཆོད་པར་བྱ། །སྔོན་དུ་
རྫས་ནི་རྣམ་པ་ལྔ། །སྣ་ཚོགས་པ་ཡི་ལྕགས་ཀྱུ་དང༌། །དྲི་དང་མེ་ཏོག་བདུག་པ་སོགས། །སྔགས་དང་ཕྱག་རྒྱ་ཕུལ་ནས་ཀྱང༌། །ཕྱི་ནས་མཆོད་པ་ཉི་ཤུ་ཡིས། །ཤེས་གཉེན་ཅན་
གྱིས་མཆོད་པར་བྱ། །ཧཱུཾ་ཞེས་པ་ཡི་གླུ་བླངས་ནས། །རྣལ་འབྱོར་མ་ལུས་མཉེས་པར་བྱ། །རྡོ་རྗེ་ཁུ་ཚུར་གཉིས་བཅིངས་ལ། །རྐེད་པའི་མཚམས་སུ་བཞག་ནས་ནི། །ཡན་

82-1-90a

༄༅། །ལག་གསུམ་དུ་ཧཱུཾ་གིས་བསྐྱེད། །པི་ཝང་ཚུལ་དུ་སྒྲེང་བ་དང༌། །གླིང་བུའི་ཚུལ་དུ་འབུད་པ་དང༌། །ཟངས་དུང་ཚུལ་དུ་འབུད་པ་དང༌། །ཅང་ཏེའི་ཚུལ་
གྱིས་བརྡུང་བ་དང༌། །དཀྲོལ་བའི་ཚུལ་གྱིས་དཀྲོལ་བ་དང༌། །པ་ཏ་ཧ་ལྟར་བརྡུང་བ་དང༌། །གར་གྱི་ཚུལ་གྱིས་བསྐྱོད་པ་དང༌། །བསིལ་གཡབ་ཚུལ་གྱིས་གཡོབ་པ་དང༌།།
རྒྱལ་མཚན་ཚུལ་གྱིས་སྒྲེང་བ་དང༌། །བླ་རེའི་ཚུལ་དུ་བྲེས་པ་དང༌། །བ་དན་ཚུལ་དུ་འཕྱར་བ་དང༌། །གདུགས་ཀྱི་ཚུལ་དུ་དབུབ་པ་དང༌། །རྫ་རྔའི་ཚུལ་དུ་བརྡུང་བ་དང༌། །རྡ་
ཟླུམ་ཚུལ་དུ་བརྡུང་བ་དང༌། །འཛུམ་པའི་ཚུལ་དུ་བཞད་པ་དང༌། །ཁྲོ་བོའི་ཚུལ་དུ་ཁྲོ་བ་དང༌། །སྒེག་པའི་ཚུལ་དུ་སྒེག་པ་དང༌། །འགྱིང་བའི་ཚུལ་གྱིས་རོལ་པ་དང༌། །
མདའ་འདྲེན་ནུ་མར་འཁྲུད་པ་དང༌། །རྡོ་རྗེ་གསོར་ཞིང་ཕྱག་འཚལ་བའི། །ཕྱག་འཚལ་ཚུལ་དུ་འདུད་པ་སྟེ། །རྣལ་འབྱོར་མ་བརྒྱད་དེ་ཉིད་ཀྱིས། །དངོས་པོ་ཀུན་གྱིས་མཆོད་པར་
བྱ༑ ༑དེ་ཉིད་དབྱངས་སུ་བླངས་ནས་སུ། །ཧཱུཾ་ཞེས་བྱ་བ་བདག་གིས་སྤྲུལ། །ཧཱུཾ་གིས་གླུ་ནི་བླང་བར་བྱ། །རྡོ་རྗེ་དགའ་བའི་མཐུ་དང་སྤྱན་གྱིས་གཟིགས། །ཡི་གེའི་དངོས་པོ་རང་བཞིན་
སྟོང་པར་རོལ། །དངོས་དང་དངོས་མེད་ལས་གྲོལ་དབུ་མ་མཁྱེན། །མི་འགྱུར་དགྲ་བཅོམ་ལྷག་མ་སེམས་པའོ། །གཉིས་སྤྲོད་གཉིས་འཁྱུད་ཆུ་ཡི་བྱ་བ་ཅན། །གཉིས་མེད་

82-1-90b

ཆོས་སྐྱེས་ཐར་པའང་བརྙེས་པའོ། །བདེ་བས་འཁོར་མནན་ཐར་པའང་བཏང་བའོ། །ཐམས་ཅད་དངོས་ཀྱིས་རྣལ་འབྱོར་མ་རྣམས་རོལ། །རྣལ་འབྱོར་མ་ལྔ་སངས་རྒྱས་དེ་ཉིད་མཁྱེན། །
གཟུགས་མང་སྒྱུ་མར་སེམས་ཅན་སྨིན་མཛད་པ། །རྡོ་རྗེ་ཀུན་རྟོགས་ཆོས་ཀྱི་རྨོངས་པ་གཅོད། །རྣལ་འབྱོར་མ་རྨོངས་སྙིང་ཆོས་ཚོགས་ལ་འདུད། །རྣལ་འབྱོར་མ་ཡི་ཆོས་གྲོལ་ངེས་པའི་
གཙོ་ལ་འདུད། །སེམས་ཅན་གྲོལ་མཛད་རྣལ་འབྱོར་བདག་ལ་བསྟོད་ཕྱག་འཚལ། །ཐམས་ཅད་བདག་སྐྱེས་གཅིག་དངོས་དེ་ལ་བསྟོད་ཕྱག་འཚལ། །འཁོར་བའི་རྒྱ་མཚོ་རྨོངས་པ་གཅོད་
ལ་བསྟོད་ཕྱག་འཚལ། །དེ་ཉིད་གཅིག་ལ་རྟག་ཏུ་བདག་འདུན་བསྟོད་ཕྱག་འཚལ། །ཞེས་བྱ་བས་ཁྱད་པར་དུ་བསྟོད་ཅིང་གླུ་དང༌། བསྟོད་པས་ཉེ་བར་མཆོད་པར་བྱའོ། །བར་བར་དུ་
ཧཱུཾ་གི་སྒྲ་དང༌། དྲིལ་བུ་བསྒྲགས་ལ་སྨོན་ལམ་རྣམ་པ་གསུམ་གདབ་པར་བྱའོ། །རྡོ་རྗེ་ཐལ་མོ་དམ་བཅིངས་ནས། །སྙིང་གའི་ཕྱོགས་སུ་བཙིར་བར་བྱ། །ཨོཾ་སྭ་བྷཱ་ཝ་ཤུདྡྷཿསརྦ་དྷརྨྨ་
སྭ་བྷཱ་ཝ་ཤུདྡྷོ྅ཧཾ། ཨོཾ་བཛྲ་ཤུདྡྷཿསརྦ་དྷརྨྨཱ་བཛྲ་ཤུདྡྷོ྅ཧཾ། ཨོཾ་ཡོ་ག་ཤུདྡྷཿསརྦྦ་དྷརྨ་ཡོ་ག་ཤུདྡྷོ྅ཧཾ། གཡས་པ་པདྨ་བསམས་ནས་སུ། །གཡོན་པ་རྡོ་རྗེ་བསྒྲེངས་ནས་
ཀྱང་༑ ༑པདྨའི་བསྐོར་བས་བསྐོར་ནས་ནི། །ཕྱག་རྒྱ་ཆེན་པོ་བསྟན་པར་བྱ། །ཨོཾ་ཧ་ཧོ་ཧྲཱིཿསྭཱཧཱ། ཕྱག་རྒྱ་ཆེན་པོ་བྱིན་གྱིས་བརླབས་པའི་སྔགས་དང་ཕྱག་རྒྱའོ། །རྣལ་འབྱོར་

82-1-91a

༄༅། །ཅན་གྱིས་མཚུངས་པ་རུ། །ལྷ་རྣམས་ཐམས་ཅད་བསམ་པར་བྱ། །འཇིག་རྟེན་པ་སོགས་ཡེ་ཤེས་ཅན། །ཕྱི་ཡི་དཀྱིལ་འཁོར་བརྟག་པར་བྱ། །སོ་སོར་དྲི་ཡིས་
མཆོད་པ་དང༌། །སོ་སོར་མེ་ཏོག་གཏོར་བ་དང༌། །སོ་སོར་བདུག་པས་བདུག་པ་སོགས། །སོ་སོར་སྦྱོར་བར་དབུལ་བར་བྱ། །བདུད་རྩི་ལྔ་ནི་བསྲེས་ནས་སུ། །ཉ་ཕྱིས་ལ་སོགས་དབུལ་
བར་བྱ། །ཧ་ཞེས་བྱ་བས་ཁ་དོག་དབྲོག །ཧོ་ཞེས་བྱ་བས་དྲི་གཞོམ་སྟེ། །ཧྲཱིཿཞེས་བྱ་བས་ནུས་པ་གཞོམ། །གོ་རིམ་དེ་ལྟར་མངོན་པར་བརྗོད། །རྣམ་གསུམ་ལན་གསུམ་བརྗོད་
ནས་སུ། །ལྷ་གསུམ་དུ་ནི་བསམ་པར་བྱ། །པདྨའི་དབང་ཕྱུག་གཟུགས་མཛེས་གསེར་གྱི་མདོག །དྲི་ཆུའི་ངོ་བོ་ཤིན་ཏུ་རྣམ་སྣང་མཛད། །མྱང་བ་རྡོ་རྗེའི་དབང་ཕྱུག་ཕྱག་རྡོ་རྗེ།།
ལྷ་གསུམ་དབང་ཕྱུག་ཏུ་ནི་བསྒོམ་པར་བྱ། །གཡོན་པ་ཟླ་བའི་ལག་པ་ཡི། །ཟླ་བའི་དབུས་སུ་བདུད་རྩི་ཡི། །ཡི་གེ་ཀུན་རིག་གུག་སྐྱེད་བཅས། །མཐེ་བོང་སོར་མོ་ས་ཉིད་དེ། །
སྲིན་ལག་དག་ནི་རི་རབ་བོ། །བསྲུབས་པའི་སྟོབས་ཀྱིས་བདུད་རྩི་ཡི། །ཆུ་ནི་རྣམ་གསུམ་ཤེས་པར་བྱ། །རྣལ་འབྱོར་མ་ནི་ཐམས་ཅད་ལ། །མཐེ་བོང་འཐོར་འཐུང་སོ་སོར་
དབུལ། །དེ་འོག་རང་གི་དངོས་པོ་ཡིས། །བདག་ཉིད་ལ་ནི་བསམ་བྱ་བ། །རྒྱས་པ་ལྔ་ཡི་མཆོད་རྟེན་ནི། །རྣམ་པ་གསུམ་གྱིས་བཀྲུ་བར་བྱ། །ལྕེ་རྩེ་ཐིག་ལེ་སྟེང་དུ་ཡང༌། །བློ་

82-1-91b

དང་ལྡན་པས་གནས་གསུམ་མཆོད། །ལྟོས་ཤིག་ཤིན་ཏུ་མཛེས་པའི་ཆོས། །འདི་ལ་རྟོག་པ་ཡོད་མིན་ཐོང༌། །བྲམ་ཟེ་ཁྱི་དང་གདོལ་པ་གསུམ། །རང་བཞིན་གཅིག་པས་ལྷན་ཅིག་བཟའ། །
རྣལ་འབྱོར་ཕོ་མོའི་འཁོར་ལོ་ལ། །ཚིགས་བཅད་འདི་ཡིས་སྦྱིན་པར་བྱ། །པདྨའི་བསྐོར་བ་སྔོན་འགྲོ་བས། །སེམས་ནི་ཤེལ་ལྟར་བསམས་ནས་སུ། །གཡས་པ་པདྨའི་གདན་ལ་ནི། །
རྡོ་རྗེ་རྩེ་གསུམ་བསྒྲེང་བར་བྱ། །འདོད་ཆགས་དྲི་མ་དང་བྲལ་བའི། །རིན་ཐང་མེད་ལས་ལེགས་འོངས་ཆོས། །གཟུང་དང་འཛིན་མེད་རྣམ་སྤངས་པ། །དེ་ཁོ་ན་ཉིད་བདག་
ཕྱག་འཚལ། །ཚིགས་བཅད་འདི་ཡིས་བླངས་བྱས་ཏེ། །སྦྱོར་བའི་དངོས་གྲུབ་དོན་དུ་ནི། །ཀུན་སྤྱོད་དེ་ཉིད་ཇི་བཞིན་དུ། །རྣལ་འབྱོར་པ་ཡིས་ཀུན་ཏུ་སྦྱར། །ཇི་ལྟར་བདེ་བས་ཀུན་
ཞེས་བརྗོད། །དམར་པོ་ཡི་ནི་རྫས་རྣམས་ཀྱིས། །མཎྜལ་གྲུ་གསུམ་གསུམ་དུ་བྱ། །རྡོ་རྗེ་ཁུ་ཚུར་གཉིས་བཅིངས་ལ། །རྒྱབ་དང་རྒྱབ་ཏུ་སྦྱར་བར་བྱ། །མཐེ་ཆུང་གཉིས་ནི་
བསྒྲེངས་ནས་སུ། །མཛུབ་མོ་གཉིས་ནི་བསྒྲེང་བར་བྱ། །གཡས་པ་ཅུང་ཟད་བསྐུམས་ནས་སུ། །སྦྱར་བས་ཕྱག་རྣམས་སྤྱན་དྲང་ངོ༌། །ཨོཾ་ཀུ་རུ་ཀུ་རུ་ས་མ་ཡ་ཨ་དྷི་པ་དྷི་ཧཱུཾ་ཛཿསྭཱཧཱ།
སྤྱན་དྲང་བའི་སྔགས་དང་ཕྱག་རྒྱའོ། །མེ་ཏོག་དམར་པོ་བདུག་པ་དང༌། །དྲི་དང་མར་མེ་ལ་སོགས་དབུལ། །རྒྱས་པའི་གཏོར་མའི་སྣོད་ལ་ནི། །ཉེ་བའི་ལོངས་སྤྱོད་གཏོར་མར་

82-1-92a

༄༅། །ལྡན༑ ༑ཤ་རློན་དང་ཉ་ལ་སོགས། །བཟའ་བའི་རྫས་རྣམས་ཐམས་ཅད་ལ། །བདུད་རྩི་ལྔ་དང་བཅས་པར་དགོད། །གཡོན་གྱི་ཆ་རུ་སྣོད་བཞག་ལ། །གཡས་
སུ་ཁྲོ་བོ་བསྟན་པར་བྱ། །ཨོཾ། ཤིང་གཅིག་དང་ནི་དུར་ཁྲོད་དང༌། །རི་བོ་དང་ནི་རི་སུལ་དང༌། །གྲོང་དང་བཞི་མདོ་ཞིང་དང་ནི། །ཁྱད་པར་དུ་ནི་ཁང་སྟོང་དང༌། །གདོལ་པ་སྣོད་
དང་ཐང་དང་ནི། །ཁྱད་པར་དུ་ནི་ཆུ་ལ་གནས། །ནག་པོ་དྲག་པོ་དྲག་ཆེན་པོ། །ལྷ་བཞིན་མཉམ་དུ་བསྟེན་པ་དང༌། །ནག་པོ་གཙིགས་དང་མི་སྡུག་དང༌། །རྒ་ལས་འདས་དང་ལོག་
འདྲེན་རྣམས། །རྒན་བྱེད་མ་དང་དྲག་མོ་དང༌། །མི་སྡུག་མ་དང་ནི་ཟླ་བ་མོ། །དྲག་ཏུ་སྡང་དང་འཕྱང་བ་མེ། །འཕྲོག་བྱེད་མ་དང་མར་མེ་མ། །འཇིག་བྱེད་བགྲོང་ནས་རྣལ་འབྱོར་མ། །དྲག་
མོ༑ ༑ནག་སྦོམ་མ་དང་རྣལ་འབྱོར་མ། །དབང་མོ་དང་ནི་ཟླ་བ་མོ། །དྲག་ཏུ་སྡང་དང་འཕྱང་བ་མོ། །འཕྲོག་བྱེད་མ་དང་མར་མེ་མ། །འཇིག་བྱེད་གྲོང་ནས་རྣལ་འབྱོར་མ། །དྲག་
མོའི་གཟུགས་དང་གཟུགས་ཆེན་མོ། །མཆེ་བ་གཙིགས་དང་ཐོད་ཆེན་མོ། །ཐོད་ཕྲེང་ཕྲེང་ཅན་ཁ་ཊྭཱཾ། །སྤྲུལ་ཆུན་རལ་གྲི་དགྲ་སྟ་ཅན། །རྡོ་རྗེ་དེ་བཞིན་གཞུ་ཅན་མ། །ལྷ་
ཡི་དབང་ཕྱུག་མ་རྣམས་ནི། །དེ་བཞིན་ཆེན་མོ་མཁའ་འགྲོ་ལྔ། །ལས་ཀུན་རྗེས་སུ་སྒྲུབ་བྱེད་མ། །སྦྱོར་བའི་དཀྱིལ་འཁོར་རྒྱལ་ཆེན་མོ། །དེ་བཞིན་རྡོ་རྗེ་དབང་ཕྱུག་

82-1-92b

གཙོ༑ ༑དེ་བཞིན་གཤེགས་པའི་སྐུ་ཆེན་ཏེ། །རྡུལ་མེད་རྣལ་འབྱོར་འབྱིན་པ་མོ། །རྡོ་རྗེ་དབང་མོའི་བཀའ་འདི་ཡིས། །ཐམས་ཅད་ཀུན་ནས་འདིར་སྤྱོན་ཅིག །ཨོཾ་ཀ་ཀ་ཀ་ཌྷྱ་ན། །བ་བ་བནྡྷ་
ན། ཁ་ཁ་ཁཱ་ད་ན། སརྦྦ་དུཥྚཱན་ཧ་ན་གྷཱ་ཏ་ཡ་གྷཱ་ཏ་ཡ་ཨ་མོ་ཀ་སྱ་ཤཱནྟི་ཀུཾ་རུ་ཧཱུཾ་ཧཱུཾ་ཕཊ་ཛ་སྭཱཧཱ། བདུད་རྩི་ཡིས་ནི་ཁ་བཀང་ནས། །ལས་ཀྱི་གོ་འཕང་མངོན་པར་བསམ། །རྣལ་
འབྱོར་རྣལ་འབྱོར་མ་བསྒོམས་ཏེ། །ལས་རྣམས་ཐམས་ཅད་རྗེས་སུ་འགྲུབ། །རྡོ་རྗེ་ཁུ་ཚུར་གཉིས་བཅིངས་ལ། །རྒྱབ་དང་རྒྱབ་ཏུ་སྦྱར་བར་བྱ། །ཨོཾ་ཏིཥྛ་ཧཱུཾ་བྷཀྵ་བྷཀྵ་ཛ་ཕཊ་སྭཱཧཱ། ཇི་
བཞིན་ལས་སྦྱོར་སྔགས་སྦྱར་ནས། །གཏོར་མའི་ལས་ལ་སོགས་པ་སྦྱར། །ཞི་རྒྱས་དབང་དང་དགུག་པ་དང༌། །གསད་བསྐྲད་དབྱེ་བ་བཅིང་བ་ལ། །ཕྱི་རལ་གཏོར་མ་དེ་ཉིད་ཀྱིས།།
གཏོར་མའི་ལས་ལ་སོགས་པས་སྒྲུབ། །དེ་ནས་མཆོད་པའི་ཁྱད་པར་ལས། །རུང་དང་མི་རུང་རྣམ་པར་སྤང༌། །ལྕགས་ཀྱུ་ལ་སོགས་རྣམ་པ་ལྔ། །དེ་ཉིད་ལྔ་རུ་བྱ་བ་སྟེ། །ལྕགས་ཀྱུ་
ཆེ་ལ་དགོད་པ་ནི། །ཡེ་ཤེས་ལྷར་ནེ་འདོད་པས་ཏེ། །རྡོ་རྗེ་ལྕགས་ཀྱུ་མི་བསྐྱོད་པ། །གནས་ཀྱི་ལྕགས་ཀྱུ་རིན་ཆེན་པ། །རྒྱལ་པོའི་ལྕགས་ཀྱུར་དོན་ཡོད་གྲུབ། །གཡོ་བའི་ལྕགས་ཀྱུར་
འོད་དཔག་མེད། །ལྕགས་ཀྱུ་ལྔ་ལ་སོགས་པ་ལ། །དེ་ཉིད་ཐམས་ཅད་སྦྱར་བར་བྱ། །གང་ཞིག་འདོད་ལ་ལྷ་ཀུན་དང༌། །རྣལ་འབྱོར་མ་ཀུན་ཚིམ་པར་བྱ། །འདོད་ལ་དགའ་བ་མ་

82-1-93a

༄༅། །ཡིན་ཞིང༌། །ལོངས་སྤྱོད་ཕྱིར་ནི་བསྟེན་མི་བྱ། །རང་འདོད་ཐམས་ཅད་དེ་ཉིད་དེ། །མཆོད་པའི་ལས་ལ་སོགས་པ་བྱ། །དེ་ཡི་དབུགས་སུ་དཔའ་བོ་རྣམས། །ཨཱ་
ལི་ཀཱ་ལི་སྦྱར་བར་བྱ། །ཨཱ་ལི་ཀཱ་ལིའི་རབ་སྦྱོར་གྱིས། །ལྷ་རྣམས་ཐམས་ཅད་ཚིམ་པར་བྱ། །དེ་ཡི་དབུས་སུ་བྱུང་བ་ཡི། །བདུད་རྩིའི་རོ་ཀུན་མྱང་བར་བྱ། །རྫས་རྣམས་ཀུན་གྱི་
ལྷག་མ་དག །ཕྱི་ཡི་དཀྱིལ་འཁོར་དུ་ནི་བརྟག །ཧཱུཾ་ཞེས་བྱ་བའི་གླུ་ཡིས་ནི། །བཀྲ་ཤིས་སྒྲ་ཡིས་དགང་བར་བྱ། །ལུས་ཅན་དོན་ཕྱིར་ཤེས་རབ་གསོལ་བཏབ་པ། །ཀུན་འཁྱུད་ལ་
སོགས་གཉིས་ཀྱིས་གཉིས་སྤྲོད་ཅིང༌། །སྒྱུ་མ་ལྟ་བུར་སྦྱོར་བས་ཤིན་ཏུ་བརྒྱན། །སྲིད་པ་ལས་སྒྲོལ་ཁྱོད་ལ་ཕྱག་འཚལ་ལོ། །རང་འདོད་བཀྲ་ཤིས་སྒྲ་དང་ནི། ཧཱུཾ་ཧཱུཾ་བརྗོད་
ཅིང་དྲིལ་བུ་གསིལ། །རྡོ་རྗེ་ཐལ་མོ་བཅིངས་ནས་ནི། །སྙིང་གའི་གནས་སུ་རབ་བཞག་ལ། །མ་ལུས་སེམས་ཅན་ཀུན་གྱི་ཕྱིར། །སྨོན་ལམ་དག་ནི་གདབ་པར་བྱ། །སེམས་
ཅན་ཐམས་ཅད་ནད་མེད་ཅིང༌། །སེམས་ཅན་ཐམས་ཅད་བདེ་གྱུར་ཅིག །གང་གི་ལམ་ནས་འགྲོ་བ་ཡིས། །སངས་རྒྱས་ཉིད་དང་ཕྲད་པར་ཤོག །མ་བརྒལ་བ་རྣམས་བསྒྲལ་
བ་དང༌། །མ་གྲོལ་བ་རྣམས་བདག་གིས་གྲོལ། །དེ་ལྟ་ཉིད་དུ་རྗེས་བརྩེ་བས། །རྣལ་འབྱོར་བསྟན་བཅོས་གནས་ལ་དགོད། །རྡོ་རྗེ་ཁུ་ཚུར་དམ་བཅིངས་ནས། །གཡོན་པའི་སྙིང་

82-1-93b

གར་བཞག་པར་བྱ། །གཡས་པ་ས་ལ་བརྐྱང་ནས་ནི། །དེ་ཡི་འོག་ཏུ་གཤེགས་སུ་གསོལ། །ཨོཾ་ཨཱཏྨ་ཏིཥྛ་ཧཱུཾ་སྭཱཧཱ། དེ་ནས་རང་གི་དབུགས་ཀྱིས་ནི། །བདག་གིས་ལུས་ལ་བསྟིམ་པར་བྱ། །སྐད་
ཅིག་ཚུལ་གྱི་རྣལ་འབྱོར་གྱིས། །བདག་གིས་དངོས་པོ་མཆོད་པར་བྱ། །ཨོཾ་སརྦྦ་དུཥྚཾ་གྲྀཧྞཱ་གཙྪ་ཧཱུཾ་ཕཊ། སེ་གོ་ལ་གསུམ་ནི་གཏོགས་པ་ཡིས། །ཕྱི་རོལ་ལྷ་རྣམས་གཤེགས་སུ་གསོལ། །
གཞན་གྱི་གདན་གྱི་རབ་ཏུ་བྱེད་པ་ལས། རིམ་པར་ཕྱེ་བ་གསུམ་པའོ།།    །།བདུད་རྩི་ལྔ་ཡི་ཁྱད་པར་དང༌། །གང་གི་ལྕགས་ཀྱུ་ལྔ་པོ་བརླབས། །དངོས་དང་དངོས་མེད་རྣམ་པར་
རྟོག། །གཉིས་མེད་གཉིས་སུ་མེད་པའི་ཆོས། །གཉིས་ཀྱི་རྟོག་པ་ཇི་ལྟར་སྤང༌། །ཨཱ་ལི་ཀཱ་ལི་ཇི་ལྟར་ལགས། །རྣལ་འབྱོར་བསྟན་བཅོས་ཚུལ་རྣམས་ནི། །ཕྱི་རོལ་ཕྱག་རྒྱའི་སེམས་ནི་ཅི། །
བཅོམ་ལྡན་འདས་ལ་ཉན་པར་འཚལ། །བཅོམ་ལྡན་འདས་ཀྱིས་བཀའ་སྩལ་པ། །དང་པོའི་རྡོ་རྗེ་བདུད་རྩིའི་ཆུ། །ལྔ་ཡི་བདག་ཉིད་རབ་ཏུ་འཇུག །རེག་ན་དྲོ་བ་མེ་ཡིན་ཏེ། །དུ་བ་ལྟར་
སྣང་རླུང་ཡིན་ནོ། །སླ་བའི་རང་བཞིན་ཆུ་ཞེས་བྱ། །གཟུགས་སུ་སྣང་བ་ས་ཡིན་ནོ། །ཡེ་ཤེས་བྱིན་བརླབས་རྡོ་རྗེའོ། །ལྷ་ལྔ་རུ་ནི་བསྒོམ་པར་བྱ། །མ་ལུས་ཆུ་ཡི་དབྱིབས་དང་ནི། །
ཟད་པར་བྱ་བ་མེ་ཉིད་དང༌། །དེ་བཞིན་རྟག་ཏུ་རླུང་དང་ནི། །དད་པ་མཚུངས་དོན་ས་དབང་པོ། །ཡེ་ཤེས་ཀྱི་ནི་ཡི་གེ་ལྔ། །སྒྲ་དང་ཐིག་ལེར་སྦྱར་བར་བྱ།། དེ་ཡི་དབུས་སུ་ཟླ་བ་ཡི། །

82-1-94a

༄༅། །དབུས་སུ་བདུད་རྩིའི་ཡི་གེའོ། །ལྔ་པོ་རུ་བརྗོད་པར་བྱ། །དངོས་དང་དངོས་མེད་ལས་གྲོལ་བའི། །རྡོ་རྗེ་ནི་སྦྱངས་པ་ཡིས། །དེས་ནི་གཏི་མུག་བསྲིངས་པ་ཡིན། །
ཕྱི་རོལ་བདུད་རྩི་རྫས་བཟང་པོ། །མེ་ཡིས་བཙོས་ནས་སྦྱངས་པ་ལྟར། །ལྷ་ཚོགས་མེ་ཡིས་བཙོས་ནས་ནི།། ལྷག་མ་བཤང་དང་གཅི་བ་ཡིན། །མེ་ཡིས་བཙོས་ནས་སྦྱངས་མེ་ཡི།
དབུས་སུ་སྦྱིན་སྲེག་རྟག་ཏུ་དབུལ། །རྡོ་རྗེ་ཆུ་ཡི་ས་བོན་ནི། །ས་བོན་བབས་པས་བཟླས་ནས་ཀྱང༌། །དེ་ཡི་དབུས་སུ་ཉི་མ་ལ། །དུར་ཁྲོད་ཡི་གེ་བསམས་ནས་སྲེག །དངོས་དང་དངོས་
མེད་ལས་གྲོལ་བས། །དེ་ཕྱིར་རྨོངས་ལས་རིང་དུ་འགྱུར། །པདྨའི་དབང་ཕྱུག་གཟུགས་མཛེས་ཤིན་ཏུ་སྡུག །དྲི་ཆུའི་ངོ་བོ་ཤིན་ཏུ་རྣམ་སྣང་མཛད། །མྱང་བ་རྡོ་རྗེ་དབང་ཕྱུག་ཕྱག་
རྡོ་རྗེ༑ ༑ལྷ་གསུམ་རྣམ་གསུམ་དུ་ནི་ཤེས་པར་བྱ། །ཧ་ཞེས་པ་ཡིས་ཁ་དོག་དབྲོག །ཧོ་ཞེས་པ་ཡིས་དྲི་གཞོམ་སྟེ། །ཧྲཱིཿཞེས་བྱ་བས་ནུས་པ་གཞོམ། །གོ་རིམ་དེ་ལྟར་མངོན་པར་བརྗོད།།
བདུད་རྩི་ཆུ་ཞེས་བྱ་བ་སྟེ། །ལྷ་ནི་རྣམ་པ་གསུམ་དུ་གྲགས། །དངོས་དང་དངོས་མེད་ལས་གྲོལ་བས། །དེ་ཕྱིར་རྨོངས་པ་རིང་དུ་སྤོང༌། །ཨཱ་ལི་བུང་བ་ཞེས་བརྗོད་དེ། །བུང་བ་རྡོ་རྗེ་འཇིགས་
བྱེད་ཡིན། །ཨཱ་ལི་ནམ་མཁའི་མཐའ་གཏུགས་པའི། །ཆོས་ཀྱི་དབྱིངས་ནི་རང་བཞིན་ཏེ། །རྒྱུ་དང་མི་རྒྱུ་གསང་བློ་ཅན། །ལུས་ནི་མ་ལུས་བསྐྱེད་པའོ། །བཅུ་དང་བརྒྱད་ཀྱིས་རྩ་

82-1-94b

རྣམས་ནས། །དབང་པོ་ཀུན་གྱི་བདུད་རྩི་རྣམས། །དེ་ཡི་དབུས་ནས་དྲངས་ནས་སུ། །ཨཱ་ལིའི་དབུས་སུ་ཐིམ་པར་འགྱུར། །འཇིགས་བྱེད་རྡོ་རྗེ་སྒྲ་ཡིས་ཏེ། །སྦྱོར་བའི་རྫས་རྣམས་སྐྱེ་བ་ཡིན། །
རླུང་དང་མེ་ཡི་བདུན་དོན་ལ། །རྡོ་རྗེ་མ་ཡི་ས་བོན་སྦྱར། །སྒྲ་དང་ཐིག་ལེས་ཡང་དག་མནན། །མཆར་པའི་རྒྱུན་ཞེས་བྱ་བར་བརྗོད། །དབྱངས་ཡིག་དང་པོ་མཆོག་ས་བོན། །དེ་ཡི་དབུས་སུ་
གཟུང་བར་བྱ། །དངོས་དང་དངོས་མེད་ལས་གྲོལ་བ། །དེ་ཕྱིར་རྨོངས་ལས་རིང་དུ་འགྱུར། །ཀཱ་ལི་མེ་ཏོག་ཀུན་ཏུ་མནན། །རྡོ་རྗེ་ཅན་གྱི་ལུས་མ་ཏོག །འཁོར་བ་ཐམས་ཅད་བསྐྱེད་པ་སྟེ། །ས་དང་ཀུན་
གྱི་མ་ཞེས་བྱ། །ཡེ་ཤེས་ཆུ་ཡི་རྒྱ་མཚོ་འདིར། །དེ་བཞིན་གཤེགས་རབ་ཆུ་སྲིན་ཉ། །གཉིས་མེད་འདམ་གྱི་དབུས་སུ་ནི། །ཐབས་ཀྱི་མྱུ་གུ་དེ་བཞིན་ཏེ། །བན་དུ་ཀ་ལྟར་ཁ་ཕྱེ་བའི། །སྦྲང་རྩི་བདུད་
རྩི་ཡི་གེར་གནས། །ཀཱ་ལི་བདུད་རྩིའི་དེ་ཉིད་ནི། །མེ་ཏོག་ཆུ་ཡི་དེ་བཞིན་བསྐོར། །ཡི་གེ་གཉིས་འགྱུར་ཐིག་ལེ་དང༌། །རྩ་བར་སྒྲ་ནི་ཡང་དག་སྦྱར། །ཡི་གེའི་ས་བོན་དེ་ཉིད་ནི། །ལྷ་རྣམས་
ཀྱི་ནི་རིགས་ཀྱི་ཡུམ། །ཟླ་བའི་དབུས་སུ་བསམ་པར་བྱ། །བདུད་རྩིའི་ས་བོན་བསྒོམས་པ་ཡིས། །དངོས་དང་དངོས་མེད་ལས་གྲོལ་བ། །དེ་ཕྱིར་རྨོངས་པ་ཀུན་ཏུ་སྤོང༌། །ཨཱ་ལི་བུང་བ་ཞེས་
བྱར་ བརྗོད། །ཀཱ་ལི་དེ་བཞིན་གཤེགས་མ་ཡིན། །ལུས་གཉིས་པོ་ལས་སྐྱེས་པ་དག །བདུད་རྩི་ཡི་ནི་ཆོ་ག་མཆོག །སྡེ་ཚན་གསུམ་པ་གང་ཡིན་པའི། །ཡི་གེ་གསུམ་པ་གཟུང་བྱ་བ། །

82-1-95a

༄༅། །དབྱུག་པ་ཕྱི་མོ་རྡོ་རྗེ་ཅན། །ལུ་གུ་རྒྱུད་ཀྱིས་དཀྲི་བར་བྱ། །བདུད་རྩི་ལྔ་ཡི་དེ་ཉིད་ཀྱིས། །ལུས་ཅན་བདག་ཉིད་བཀྲུ་བར་བྱ། །བདུད་རྩི་ལྔ་ཡི་ཁྱད་པར་དང༌། །གང་
གིས་ཤེས་འགྱུར་འཆི་མི་འགྱུར། །འགྲོ་བའི་སྒོ་ནི་མཐོང་འགྱུར་ཞིང༌། །དག་པའི་ལུས་ནི་སྐྱོན་མེད་པར། །བདུད་རྩིའི་སྦྱོར་བ་ཀུན་ཤེས་པས། །རང་དགར་བདུད་རྩི་མྱང་བར་བྱ། །
བཟའ་བ་ལྔ་ཡི་བྱེ་བྲག་གི །དེ་ཉིད་ཇི་བཞིན་རྡོ་རྗེར་ཉོན། །གང་ཞིག་ཤེས་ནས་ཟོས་པ་ཡིས། །མྱུར་དུ་འགྲོ་བ་མཐོང་བར་འགྱུར། །བློ་ཆེན་དང་ནི་ངག་དང་ནི། །རིགས་ལ་འགྲན་
དང་རེག་འགྲོ་དང༌། །ལྕགས་ཀྱུ་ཆེན་པོ་རྣལ་འབྱོར་པས། ཤེས་དང་འདྲ་བས་ལོངས་སྤྱད་བྱ། །རྣམ་ཤེས་ས་བོན་བཟླས་ནས་ནི། །དེ་ཡི་ས་བོན་གཟུང་བར་བྱ། །ཤེལ་གྱི་སེམས་ཀྱིས་
ལོངས་སྤྱོད་ན། །རྣལ་འབྱོར་རྨོངས་པ་གཅོད་པར་འགྱུར། །དག་པའི་སེམས་ཀྱིས་བཟའ་བར་བྱ། །བགེགས་ཀྱི་ལྕགས་ཀྱུ་གཅིག་ཡིན་ཏེ། །དེ་ཡི་ཡན་ལག་ལ་སྦྱར་བ། །ཧཱུཾ་
ཞེས་བྱ་བའི་ས་བོན་གྱིས། །ལྕགས་ཀྱུ་རུ་ནི་སྦྱར་བར་བྱ། །གནས་ཀྱི་བདག་པོའི་ལྕགས་ཀྱུ་ནི། །གྲི་ཞེས་བྱ་བའི་ས་བོན་ཉིད། །རབ་ཏུ་སྦྱར་ནས་བསམས་ནས་སུ། །རྣམ་པར་རྟོག་
པ་རིང་དུ་སྤང༌། །རྟ་ཡི་ལྕགས་ཀྱུའི་དབུས་གནས་པ། །ཐམས་ཅད་རིག་པས་དགོད་བྱ་བ། །རྣལ་འབྱོར་པ་ཡིས་ཛཾ་ཞེས་པ། །དག་པའི་ཤེལ་ལྟར་བསམས་པར་བྱ། །རྡོ་རྗེ་ལྕགས་ཀྱུ་

82-1-95b

བྱིན་བརླབས་པས། །རྡོ་རྗེའི་ལུས་སུ་བརྗོད་པ་སྟེ། །སྲི་ཞེས་བྱ་བ་བཀོད་དེ་བཟའ། །རྣལ་འབྱོར་པ་རྣམས་སྡིག་འབྱང་ངོ༌། །བཅུ་བཞི་དང་ནི་བཅོ་ལྔ་དང༌། །ཁྱད་པར་རུ་ནི་ཚེས་བརྒྱད་ལ། །དངོས་གྲུབ་
འདོད་པའི་རྣལ་འབྱོར་པས། །རབ་ཏུ་འབད་དེ་གཏོར་མ་སྦྱིན། །སྒྲུབ་པོས་རྣལ་འབྱོར་བསྟན་བཅོས་ལ། །རྟག་ཏུ་མཆོད་པའི་ལས་བྱས་ན། །སྤྱོད་དང་གྲོལ་བ་གང་འདོད་དང༌། །ལས་རྣམས་ཐམས་
ཅད་འགྲུབ་པར་འགྱུར། །རྒྱལ་པོའི་ཕོ་བྲང་འགྲོན་ཡང༌། །མྱུར་དུ་དཔལ་དང་ལྡན་པར་འགྱུར། །མཛའ་བོ་སྡུག་ཅིང་ཡིད་འོང་བར། །མཐོང་བ་ཙམ་གྱིས་འགྲུབ་པར་འགྱུར། །དབུལ་པོ་ནོར་གྱིས་
ཕོངས་པ་ཡང༌། །ཁྱིམ་ནི་འབྱོར་ཞིང་རྒྱས་པར་འགྱུར། །འཆི་བའི་ཚེ་ན་རྣལ་འབྱོར་པ། །བདེ་བ་ཅན་དུ་སྐྱེ་བར་འགྱུར། །དྲི་ཞིམ་དང་ནི་སྦྱར་བ་ཡི། །རྫས་བཅུ་པོ་དག་ལྡན་པ་ལ། །ཡི་གེ་བཅུ་ཡི་སྔགས་
དག་ནི། །ཕྱག་འཚལ་སྲེག་པའི་མཐའ་དང་ལྡན། །རྣལ་འབྱོར་པ་ཡིས་འབུམ་བཟླས་ཏེ། །མཁའ་འགྲོ་གཏོར་མའི་བྱིན་རླབས་ལ། །སྒྲུབ་པོས་འདི་ཡི་དུ་བས་བདུག །འགྲོ་བ་ཐམས་ཅད་
རྨོངས་པར་འགྱུར། །གུར་གུམ་དང་ནི་སྦྱར་བ་ཡི། །རྫས་བཅུད་ཕན་ཚུན་ལྡན་པ་ཡི། །རྣལ་འབྱོར་པ་ཡིས་ཐིག་ལེ་བྱ། །སྐྱེས་བུ་འགྲོ་ལ་སྐལ་བཟང་འགྱུར། །ཙནྡན་དང་ནི་སྦྱར་བ་ཡི། །རྫས་
དབང་དག་ནི་ལྡན་པ་ཡི། །ཡན་ལག་དག་ནི་བྱུགས་ནས་སུ། །རེག་ན་ཤི་ཡང་མི་གཏོང་ངོ༌། །དབང་པོ་ལག་དང་སྦྱར་བ་ཡི། །རྫས་བཅུ་དག་དང་ལྡན་པ་རུ། །བཟའ་དང་བཏུང་བར་སྦྱིན་

82-1-96a

༄༅། །བྱས་ན། །དབང་མེད་དབང་དུ་འདུ་བར་འགྱུར། །སྔགས་ནི་ལན་འབུམ་བཟླས་ནས་ཀྱང༌། །མཁའ་འགྲོའི་གཏོར་མ་བྱིན་རླབས་ནས། །དེ་དག་ལས་སུ་སྦྱར་བར་
བྱ༑ ༑ངས་བསྟན་པ་ལ་ཐེ་ཚོམ་མེད། །གཉིས་མེད་དེད་དཔོན་གནས་སུ་ནི། །ཐིག་ལེ་བྱས་ན་གོ་ཆར་འགྱུར། །དེ་ཉིད་ཐེག་པའི་སྙིང་པོ་འདིར། །འཁོར་བ་ལས་ནི་རྒྱལ་བར་འགྱུར། །
བདུད་རྩི་འོད་དང་སྐལ་བཟང་མ། །སེམས་ཅན་རྣམས་ལ་སྡུག་པར་ལྟ། །བདེ་སྡུག་དག་ནི་འཕྲོག་བྱེད་མ། །དེ་བཞིན་སྒེག་པའི་ཉམས་ཀྱིས་མཛེས། །ཐུན་མོང་ང་རྒྱལ་བདག་འཛིན་མ།།
མི་བརྩོན་མ་དང་བརྩོན་སེམས་ཅན། །སྐལ་བཟང་ལྷ་ཀུན་རྨོངས་བྱེད་མ། །ཀུན་ནས་འཇོམས་པ་ཉིད་དང་ནི། །བློ་ངན་སྲིད་པའི་ངོ་བོ་འཇོམས། །ལྷ་མོ་བྱམས་མ་ཉིད་དང་ནི། །ཡིད་འོང་
བདུད་རྩི་ལྡན་གྲགས་མ། །ཡོན་ཏན་ལྡན་པའི་ལྷ་མོ་ཉིད། །ལྷ་མོ་འདི་དག་ལས་ཀྱིས་ནི། །སྤྱོད་དང་གྲོལ་བའི་འདོད་པ་སྩོལ། །དེ་ལྟར་ཡོན་ཏན་ལྡན་ལྷ་མོ། །མཁས་པ་ཡིས་ནི་མཆོད་
པར་བྱ། །ཕོ་ཉའི་ལས་ཀྱི་བྱ་བ་ཡིས། །གྲུབ་པའི་རྣལ་འབྱོར་དོན་གྱི་ཕྱིར། །རྣལ་འབྱོར་མ་བཞིའི་སྒྲུབ་ཐབས་ནི། །བཅོམ་ལྡན་འདས་ལས་ཉན་པར་འཚལ། །ཕོ་ཉའི་ལས་སུ་
སྦྱར་བ་ཡི། །དེ་ཉིད་ཇི་བཞིན་རྡོ་རྗེས་ཉོན། །ལས་རྣམས་ཀུན་གྱི་སྙིང་པོ་བས། །རབ་ཏུ་འབད་དེ་ཕོ་ཉ་སྒྲུབ། །ཤིང་གཅིག་གི་ནི་དྲུང་དག་ཏུ། །ཆོ་ག་བཞིན་དུ་འབུམ་དུ་བཟླས། །

82-1-96b

ཁྲུ་གང་བཞི་ཆར་བཅས་པ་ཡི། །ཐང་ཀ་ལ་ནི་བྲི་བྱ་སྟེ། །མཐེབ་སོར་བཅུ་གཉིས་ཚད་དུ་ནི། །ཁ་དོག་སེར་པོ་ཤིན་ཏུ་མཛེས། །ཕྱག་གཉིས་མགོ་བོར་ཐལ་སྦྱར་བའི། །འོད་ཟེར་མེ་འབར་ལྷ་
མོ་བྲི༑ ༑སྒྲུབ་པའི་མདུན་དུ་བཀྲམ་ནས་སུ། །འབད་དེ་མཆོད་པའི་ཆོ་ག་བརྩམ། །དྲི་དང་མེ་ཏོག་དམར་པོ་དང༌། །ཤ་སྐམ་གྱིས་ནི་བདུག་པར་བྱ། །ཤ་དང་ཉ་ཤ་བཙོང་ལ་སོགས། །ཉེ་བར་
སྤྱད་པའི་གཏོར་མ་སྦྱིན། །རྫས་ལྔ་དག་ནི་དངོས་པོ་ལྔ། །མཆོད་ནས་དེ་བཞིན་འབུམ་དུ་བཟླས། །དང་པོ་ལ་ནི་སྒྲ་འབྱུང་སྟེ། །གཉིས་པ་ལ་ནི་ཉ་དྲི་མ་ནམ། །གསུམ་པར་ཤིང་ནི་འགུལ་
འགྱུར་ཏེ། །བཞི་པ་ལ་ནི་མདུན་དུ་གནས། །དེ་ཡི་སྔགས་ནི་བརྗོད་ནས་ཀྱང༌། །དམ་ཚིག་ཕྱག་རྒྱ་བསྟན་པར་བྱ། །ཨོཾ་དཱི་པེ་ཤྭ་རི་ཧཱུཾ་ཕུཿལག་གཉིས་ཐལ་མོ་སྦྱར་ནས་སུ། །སྤྱི་
བོར་བཞག་སྟེ་བརྗོད་པར་བྱ། །དམ་ཚིག་གི་སྔགས་དང་ཕྱག་རྒྱའོ། །བདུད་རྩི་ལྔ་ཡིས་བཀང་བ་ཡི། །དམ་ཚིག་ཆུ་ནི་སྦྱིན་པར་བྱ། །འབད་དེ་དམ་ཚིག་བྱིན་ནས་ནི། །ལག་པ་
གཡོན་པས་བཟུང་ནས་སུ། །རྣལ་འབྱོར་མ་དང་གཉིས་མེད་པར། །བྱིན་གྱིས་རློབས་ལ་བདག་སྒྲུབས་ཤིག །དེ་ནས་རང་གི་གཟུགས་བཟུང་ནས། །བཟའ་དང་བཏུང་སོགས་སྟོན་
མོ་དང༌། །གསེར་ལ་སོགས་པ་ཅི་ཡང་རུང༌། །བཀའ་བཞིན་མྱུར་དུ་སྟེར་བར་འགྱུར། །ཐུན་ཕྱེད་དུ་ནི་ལྷན་ཅིག་སྤྱད། །འཁྲིག་ལ་སྲེད་པའི་རྣལ་འབྱོར་ལ། །གལ་ཏེ་གྲུབ་པར་མ་

82-1-97a

༄༅། །གྱུར་ན། །དེ་ཚེ་དྲག་མོའི་ས་བོན་བཟླ། །ས་བོན་གཉིས་ནི་གཟིར་ཙམ་གྱིས། །འབར་བྱེད་མ་ཡི་སྤྱི་བོ་འགེམས། །སེམས་ཅན་དོན་འབད་སྒྲུབ་པ་པོས། །འབར་བ་
ཆུང་མར་བསྒྲུབ་པར་བྱ། །གྲུབ་པའི་མཁའ་འགྲོ་མ་གཞན་གྱི། །དེ་ཉིད་ཇི་བཞིན་རྡོ་རྗེས་ཉོན། །ཐང་ག་ཁྲུ་གཉིས་དམན་པ་ལ། །མཆོད་དང་གཏོར་མ་བྱིན་བརླབས་ཏེ། །དེ་འོག་གཟུགས་
ནི་བྲི་བར་བྱ། །དཀར་ཞིང་དམར་ལ་ཤིན་ཏུ་མཛེས། །ཕྱག་གཉིས་རོལ་པའི་སྟབས་ཀྱིས་བཞུགས། །ཤིན་ཏུ་མཛེས་པའི་ན་བཟའ་གསོལ། །ཕྱག་ན་སྡིགས་མཛུབ་ལྕགས་ཀྱུ་
བསྣམས། །སྐྲ་གྲོལ་བས་ནི་རྣམ་པར་བརྒྱན། །འོད་ཟེར་མེ་ལྟར་འབར་ཞིང་གསལ། །མིག་གཡོན་ཧ་ཧར་བཞད་པ་དྲི། །དུར་ཁྲོད་ཀྱི་ནི་ས་ཕྱོགས་སུ། །སྒྲུབ་པ་པོ་ཡིས་བྲིས་སྐུ་
དགྲམ། །ཀུན་ཏུ་ཁྲག་གིས་བྱུགས་ནས་ནི། །མེ་ཏོག་དམར་ལ་སོགས་པས་མཆོད། །མེ་ཏོག་དྲི་དང་བདུག་པ་དང༌། །ཤ་དང་ཉ་ཤ་བཙོང་ལ་སོགས། །བདུད་རྩི་ལྔ་ཡིས་བཀང་བ་
ཡི༑ ༑ཉེ་བར་སྤྱོད་པའི་གཏོར་སྦྱིན་ཅིང༌། །རྣལ་འབྱོར་སྒོམ་པས་བཟླས་ནས་ནི། །འབུམ་གྱིས་དངོས་གྲུབ་སྐྱེ་བར་འགྱུར། །ལག་གཉིས་ཐལ་མོ་བཅིངས་ནས་སུ། །ཁ་རུ་བཅུག་སྟེ་
བགད་པར་བྱ། །ཨོཾ་ཌཱ་ཀི་ནཱི་ཧཱུཾ་ཕྲུཾ་ཕུཿསྒྲུབ་པའི་སྔགས་དང་ཕྱག་རྒྱའོ། །དང་པོ་ས་ནི་གཡོ་འགྱུར་ཏེ། །གཉིས་པ་མདུན་དུ་གད་རྒྱངས་སྒྲོགས། །གསུམ་པ་མདུན་དུ་སྣང་གྱུར་

82-1-97b

ནས༑ ༑བཞི་པ་ལ་ནི་བཀའ་ལུང་ནོད། །བདུད་རྩི་ལྔ་ཡི་ཁྱད་པར་གྱི། །དམ་ཚིག་འབད་དེ་བྱིན་ནས་ནི། །གཡོག་མོ་རུ་ནི་སྒྲུབ་པ་ཡིས། །ཅི་འདོད་བཀའ་ནི་བསྒོ་བར་བྱ། །དགྲ་རྣམས་
བསད་ཅིང་གཙེ་བ་དང༌། །ཡན་ལག་གཟིར་བ་གང་འདོད་པའི། །ལས་ལ་སོགས་པ་ཐམས་ཅད་ནི། །གཡོག་མོའི་ལས་ཀྱིས་བསྒྲུབ་པར་བྱ། །གལ་ཏེ་འབུམ་གྱིས་གདོན་ཟ་ན། །རྡོ་རྗེ་མ་
ཡི་ས་བོན་གྱིས། །སྔོན་དུ་བསྟན་པའི་ཆོ་ག་བཞིན། །མཁས་པས་གཟིར་བར་བྱས་ཏེ་བཟླ། །ར་དག་གི་ནི་པགས་པ་ལ། །འབད་དེ་ཐང་ཀ་བརྐྱང་བར་བྱ། །འཇིབ་བྱེད་མ་དེ་བྲི་རུ་གཞུག །
ཁ་དོག་དམར་པོ་ཤིན་ཏུ་མཛེས། །ལུས་ལ་རྒྱན་གྱིས་བརྒྱན་པ་དང༌། །མཛེས་པའི་གོས་ནི་གྱོན་པ་བྲི། །གཡོན་པ་སྡིགས་མཛུབ་ཞགས་པ་དང༌། །གཡས་སུ་དགྲ་སྟ་དགོད་པར་བྱ། །
ལམ་གྱི་བཞི་མདོ་ཡིད་འོང་བར། །མཁས་པ་ཡིས་ནི་བསྒྲུབ་བྱ་སྟེ། །ལྕི་བ་ཡིས་ནི་བྱུགས་བྱས་ལ། །མེ་ཏོག་སྣ་ཚོགས་དགྲམ་པར་བྱ། །མེ་ཏོག་བདུག་པ་མར་མེ་སོགས། །འབྱུང་
པོ་ཀུན་གྱི་གཏོར་མ་སྦྱིན། །ཁྲག་དང་ཉ་དང་ཤ་དང་བཙོང༌། །བཟའ་བ་དག་དང་སྣ་ཚོགས་དང༌། །བདུད་རྩི་ལྔ་ཡིས་དགང་བ་སྦྱིན། །འབད་དེ་གནས་པས་འབུམ་གཅིག་བཟླ། །
ཨོཾ་ཙུ་ཥཱི་ཎི་ཨཱ་ཀཪྵ་ཡ་ཕུཿཕཊ། ལག་གཉིས་མཉམ་པར་བྱས་ནས་ནི། །སྙིམ་པའི་ཚུལ་གྱིས་གར་བསྐྱོད་བྱ། །སྙིང་པོའི་སྔགས་དང་ཕྱག་རྒྱའོ། །རྣལ་འབྱོར་པ་ཡིས་འབུམ་བཟླས་

82-1-98a

༄༅། །པས༑ ༑འཇིགས་བྱེད་མ་ནི་འགྲུབ་འགྱུར་ཏེ། །དང་པོ་ཁྱི་ནི་ངུར་བའི་སྒྲ། །གཉིས་པ་ལ་ནི་གསལ་བར་དགོད། །གསུམ་པ་ལ་ནི་མཚོན་ཐོགས་ནས། །བསྡིགས་
པའི་ཕྱིར་ནི་འོང་བར་བྱེད། །བཞི་པར་མདུན་དུ་གནས་ནས་ནི། །བདག་གིས་ཅི་བགྱི་བཀའ་སྩོལ་སྨྲ། །བདུད་རྩི་ལྔ་ཡི་ཁྱད་པར་གྱིས། །དམ་ཚིག་དག་ནི་བྱིན་ནས་སུ། །སེམས་
ཅན་རྣམས་ལ་ཕན་པའི་ཕྱིར། །དབུལ་པོ་བདག་གིས་ཁྱོད་བསྒྲུབས་སོ། །དེ་ནས་ཉི་མ་རེ་རེ་ཞིང༌། །གསེར་སྲང་ཕྱེད་ཕྱེད་སྟེར་བར་འགྱུར། །གལ་ཏེ་འབུམ་གྱིས་མ་གྲུབ་ན། །རོ་
ལངས་སྙིང་པོ་གཟིར་ཏེ་བཟླ། །ས་བོན་འདི་ཡིས་གཟིར་ཙམ་གྱིས། །འཇིབ་བྱེད་མ་ཡི་མགོ་འགེམས་སོ། །ཆུ་འགྲམ་གྱི་ནི་ས་ཕྱོགས་སུ། །ཀམ་པོ་ཙི་ནི་བསྒྲུབ་པར་བྱ། །བ་ལང་
ལ་སོགས་ཀོ་བ་ནི། །བརྐྱང་སྟེ་འཕྲོག་བྱེད་འདྲི་རུ་གཞུག །ལུས་ནི་སྤྲུལ་གྱིས་བརྒྱན་པ་སྟེ། །ཁ་དོག་སྔོན་པོ་འབར་བའི་འོད། །སྐྲ་གྲོལ་བས་ནི་རྣམ་པར་བརྒྱན། །གོས་
དམར་བགོས་ཤིང་ཕྱག་གཉིས་མཛེས། །རལ་གྲི་དང་ནི་ཞགས་པ་ཐོགས། །ཧ་ཧར་བཞད་ཅིང་རྣམ་གཙིགས་པ། །ཁྲག་གིས་མཎྜལ་བྱུགས་ནས་ནི། །དྲི་དང་མེ་ཏོག་བདུག་པས་
བདུག། །རྒྱས་པའི་གཏོར་མ་སྦྱིན་པར་བྱ། །ཤ་དང་ཉ་དང་བཙོང་ལ་སོགས། །ཉེ་བར་སྤྱོད་པའི་གཏོར་མ་སྦྱིན། །བདུད་རྩི་ལྔ་དང་ལྡན་པ་ཡི། །སྔོན་བཞིན་ལྷ་ཡི་གཏོར་མ་སྦྱིན།།

82-1-98b

རྣལ་འབྱོར་པ་ནི་བསྒོམ་ཞིང་བཟླས། །འབུམ་གཅིག་གིས་ནི་འགྲུབ་འགྱུར་ཏེ། །དང་པོ་ཆུ་ནི་གཡོ་བར་འགྱུར། །གཉིས་པ་ལ་ནི་ཆར་ཆེན་འབེབས། །མདུན་དུ་རྡོ་རྗེའི་སྒྲ་འབྱིན་ཅིང༌། །
གསུམ་པར་ཐོག་ནི་འབབ་འགྱུར་ཏེ། །བཞི་པ་ལ་ནི་མདུན་དུ་གནས། །བདུད་རྩི་ལྔ་ཡི་ཁྱད་པར་གྱིས། །དམ་ཚིག་དེ་ནས་འབད་དེ་སྦྱིན། །ཨོཾ་ཀྵཱཾ་ཀྲུཾ་ཕྲཾ་ཕུཿཕཊ།
ལག་གཉིས་ཁུ་ཚུར་བཅིངས་ནས་སུ། །དེ་ཡི་སྔགས་ནི་བརྗོད་པར་བྱ། །སྙིང་པོ་སྔགས་དང་ཕྱག་རྒྱ་འོ། །མདུན་ན་ཐལ་མོ་སྦྱར་ནས་ནི། །ཅི་ཞིག་བགྱི་ཞེས་བརྗོད་པར་
འགྱུར། །ཏི་སེ་གངས་ཀྱི་རྩེ་རུ་ནི། །རྩེ་ཕྱིར་ཁྱོད་ཀྱིས་ང་ཁྲིད་ལ། །སླར་ཡང་འདིར་ནི་འོང་བ་དང༌། །རྒྱལ་པོའི་བུ་མོ་འམ་གཞན་ཡང་རུང༌། །ང་འདོད་པ་དེ་ཁྲིད་དེ་ཤོག །གསེར་དང་
དངུལ་དང་ཟངས་ལ་སོགས། །བཟའ་དང་བཏུང་དང་བགོ་བ་ནི། །ཇི་ལྟར་འདོད་བཞིན་ཁྱེར་ཏེ་འོང༌། །ལྷ་མིའི་ཆུང་མ་གང་ཡང་རུང༌། །ཏི་སེ་གངས་ཀྱི་རྩེ་རུ་ནི། །ཇི་ལྟར་འདོད་བཞིན་ཁྲིད་
པར་བྱེད། །བསྟན་པའི་ལས་ཀྱིས་མ་གྲུབ་ན། །ལས་གཞན་གྱི་ནི་བསྒྲུབ་པར་བྱ། །བདག་ཉིད་ཡེ་ཤེས་མཁའ་འགྲོ་མ། །མཁས་པ་ཡིས་ནི་བསྒོམས་ནས་སུ། །དེ་ཡི་རྐང་པ་གཡོན་པ་
ཡིས༑ ༑མནན་ཏེ་ལྔ་བརྒྱ་བཟླས་ནས་ནི། །གདོན་མི་ཟ་བར་འགྲུབ་པར་འགྱུར། །གལ་ཏེ་དེས་ཀྱང་མ་གྲུབ་ན། །དཔའ་བོའི་དབུས་སུ་བཀུག་ནས་ནི། །དུམ་བུ་དུམ་བུར་གཏུབ་པར་བྱ། །ཀྲིཾ་

82-1-99a

༄༅། །ཞེས་བྱ་དང་གསོད་པ་མཐའ། །ཧཱུཾ་གི་ས་བོན་བསྒོམས་པ་ཡིས། །ཐམས་ཅད་དུ་ནི་བཟའ་བར་བསམ། །དེས་ནི་བསྒྲུབ་བྱའི་རྣལ་འབྱོར་མ། །ཐམས་ཅད་ཀྱི་ནི་
དབང་ཕྱུག་མའང༌། །གལ་ཏེ་མ་འགྲུབ་འཆི་བར་འགྱུར། །བསྟན་པའི་ལས་ཀྱིས་མ་གྲུབ་ན། །བྷ་ལ་ཏ་ཀ་ནག་པོའི་ཤིང༌། །མེ་འབར་བ་ཡི་དབུས་སུ་ནི། །ཁྲག་དང་བཅས་པའི་
ཡུངས་ཀར་ནི། །ཉི་མ་ཕྱེད་ན་ཧཱུཾ་ཞེས་ནི། །བརྗོད་ཅིང་བརྒྱ་རྩ་བརྒྱད་བསྲེགས་ན། །མཁའ་འགྲོ་མ་རྣམས་འཆི་འགྱུར་བའམ། །ཆོ་ངེས་འདེབས་ཤིང་འོངས་ནས་སུ། །ངེས་པར་
ལས་རྣམས་སྒྲུབ་བྱེད་པར། །ངས་བསྟན་པ་ལ་ཐེ་ཚོམ་མེད། །ཁྲོ་བོ་སྔོན་པོ་མཛེས་པ་སྟེ། །ཁྱོད་ནི་དམ་ཚིག་ཡིད་དུ་འོང༌། །ནོར་བུ་རིན་ཆེན་ཆེས་བཅིངས་པའི། །དབྱུག་པ་ཕྱག་
ན་བསྣམས་པ་སྟེ། །བདག་ནི་འཁོར་བ་ལས་བསྒྲལ་ཕྱིར། །དཔའ་བོས་གནང་གི་གཏང་དུ་གསོལ། །རྣལ་འབྱོར་མ་ཡི་ཚོགས་དབུས་སུ། །བཟང་པོ་སྒོ་འདི་ཕྱེ་སྟེ་ཐོངས། །རྣལ་
འཕྱོར་རྣལ་འབྱོར་མ་གསང་ཆེ། །གསང་དང་གསང་བས་ཤེས་བྱ་བ། །ངག་གི་ཕྱག་རྒྱའི་མཚན་ཉིད་ནི། །བཅོམ་ལྡན་འདས་ལ་ཉན་པར་འཚལ། །ངག་གི་ཕྱག་རྒྱའི་
མཚན་ཉིད་ནི། །དེ་ཉིད་ཇི་བཞིན་རྡོ་རྗེས་ཉོན། །གཡས་ཀྱི་ཆ་རུ་རྣལ་འབྱོར་པ། །གཡོན་དུ་རྣལ་འབྱོར་མ་ཉིད་དེ། །སོར་མོ་ཁར་ནི་འཇུག་བྱེད་པ། །མཁའ་འགྲོ་མ་ཡི་མཚན་

82-1-99b

མའོ༑ ༑ཐལ་མོ་སྤྱི་བོར་འཇོག་བྱེད་པ། །གྷོ་གྷུ། འབར་བྱེད་མ་ཡི་མཚན་མ་ཡི། །གུ་གྷུ། མཐེ་བོ་འཚིར་བར་བྱེད་པ་ཡི། །འཇིབ་བྱེད་མ་ཡི་མཚན་མའོ། །མུ་གྷུ། ལག་པ་རྣ་བར་
བརྡེབས་པ་ནི། །བློ་ལྡན་འཕྲོག་བྱེད་རྟགས་ཡིན་ནོ། །ལུ་གྷུ། སྣ་རྩེར་སྐྱོར་མོ་བརྡབས་པ་ནི། །ཐུགས་བདེ་མི་བདེ་འདྲི་བ་ཡིན། །ཌ་ཥྚ། ཤ་བའི་མགོ་ལྟར་སྟོད་བྱེད་པ། །རྣལ་འབྱོར་བྱེད་
པའི་མཚན་མའོ། །གནྡྷོ་དེ། གང་ཞིག་སྨིན་མ་དབུས་རེག་པ། །ང་ཡི་སྙིང་སྡུག་གྲོགས་པོའོ། །ཨ་ལི་ནི་ད་ཧ། སོ་ཡིས་ལྕེ་ནི་འཚིར་བྱེད་པ། །ལུས་ནང་གཏོར་མ་བཟའ་ཞེས་
པའོ༑ ༑བྷ་ཀྵ་སོ། །ལག་པ་སྐྲ་ལ་འཇུ་བྱེད་པ། །ཁྱོད་ཀྱི་ཁྱིམ་དུ་ངས་ཕྱིན་པའོ། །དྭེ་ར་ཏི། ལག་པ་སྙིང་གར་རེག་བྱེད་ན། །ད་ནི་ང་ཡི་ཡིད་འོང་བའོ། །རུ་ཙ་ཊ་པ་ཏ། སྣ་རྩེར་ཁུ་ཚུར་
འཆང་བ་ནི། །མེད་དོ་ཞེས་ནི་སྟོན་པའོ། །ཤཱུ་ནྱ་ཏཱ། ལག་པ་བརྐྱང་སྟེ་ལྟོར་རྡེབས་ན། །ཕུན་སུམ་ལྡན་པར་ཡོང་ཞེས་པའོ། །བི་པ་དྷ་ཀ་སི་ཌ། ལྟེ་བ་རུ་ནི་ཉེད་བྱེད་ན། །ཁ་ཟས་
བཟའ་བར་འདོད་པའོ། །ཙཎྜ་ལི་ཀ། མཛུབ་མོ་མདུན་དུ་སྟོན་བྱེད་ན། །ཉེ་གནག་གཏུམ་ལ་དྲག་པ་ཡིན། །ནཱི་ལ་དཎྜ་པ་ཏ། སྨིན་མ་ལ་ནི་རེག་བྱེད་ན། །འདིར་འདོད་
པ་ནི་ང་ལ་སྟོན། །ཨ་ནམ་གཱ་ཡུདྡྷ། ལྕེ་ནི་འདྲིལ་བར་བྱེད་པ་དག །ད་ལྟར་འཆི་ཞེས་བྱ་བའོ། །དུར་ཀ་ཏི། ཀུན་ཏུ་ལྟ་བར་བྱེད་པ་ནི། །ཚེས་གྲངས་ཤེས་པར་

82-1-100a

༄༅། །འདོད་པའོ། །ཏཱ་ར་ག་ཎཿཚེས་གཅིག་ནས་ནི་བརྩམས་ནས་སུ། །མཐེ་བོས་རི་མོ་བྲི་བར་བྱ། །ཉི་ཚོད་ཡི་གེ་ལ་སོགས་པ། །སྔར་བསྟན་བཞིན་དུ་མདུན་དུ་རེག །གི་རི་
ཏོ༑ ༑སྟེང་དུ་ལྟ་བར་བྱེད་པ་ནི། །ཉིན་ཕྱེད་དགའ་བར་རོལ་པའོ། །ས་མ་ཙྪ་ཡཱ། འཛུམ་དང་བཅས་པས་ལྟ་བྱེད་ཅིང༌། །ལག་པ་ལག་པས་བཟུང་ནས་སུ། །རྒྱ་མཚོ་ལྟ་བུར་སྟོན་བྱེད་པ། །ནོར་
བཟང་བྱིན་ཞེས་བྱ་བའོ། །ཛྲཱི་ཎྞ་བ་ཏ། ལག་གཉིས་ཁུ་ཚུར་འཆང་བྱེད་ན། །སལྱ་པ་ཏ། མཐེ་བོང་གི་ནི་སྲིན་ལག་ལ། །རེག་པ་འཆི་བར་མི་འགྱུར་རོ། །སོ་མ། མཐེ་བོང་ཁྲོ་བོ་བཟའ་ལ་
སོགས། །སུཪྱ་བད། རྣལ་འབྱོར་ཕ་དང༌། རྣལ་འབྱོར་མ་རྣམས་ཀྱི་དགའ་བ་ལ་རོལ་པའི་ངག་གི་ཕྱག་རྒྱ་དང༌། བརྡའི་མཚན་ཉིད་དོ། །གཞན་གྱི་གང་ན་ཞེས་བྱ་བའི་རབ་ཏུ་བྱེད་པ་བཞི་
པའོ༑༑    ༑༑མཚོན་བྱའི་མཚན་ཉིད་གཞན་དག་ནི། །བཅོམ་ལྡན་འདས་ལ་ཉན་པར་འཚལ། །དེ་ཉིད་བཞི་པོ་ཇི་ལྟ་བུ། །ཤེས་ནས་ཇི་ལྟར་སྦྱར་བར་བགྱི། །འཁོར་བ་
ལས་སྒྲོལ་མཚན་ཉིད་ནི། །ཡང་དག་ཇི་བཞིན་རྡོ་རྗེས་ཉོན། །དང་པོ་དེ་ཉིད་རྡོ་རྗེ་ནི། །དྲིལ་བུ་ཡང་ནི་གཉིས་པའོ། །བགྲང་བའི་ཕྲེང་བ་གསུམ་པ་སྟེ། །ཡེ་ཤེས་མཚན་ཉིད་བཞི་པའོ། །དེ་
ཉིད་བཞི་ཡི་རྦ་རླབས་གྱིས། །ཇི་ལྟར་འདོད་བཞིན་ཕ་རོལ་སྒྲོལ། །དབུས་ཀྱི་ལྷ་ནི་རྣམ་སྣང་མཛད། །ཐམས་ཅད་ཐོག་མར་མི་བསྐྱོད་པ། །ལྷོ་ཡི་རྩེ་མོར་རིན་ཆེན་འབྱུང༌། །ནུབ་ཏུ་སྣང་བ་

82-1-100b

མཐའ་ཡས་དགོད། །བྱང་གི་ཕྱོགས་སུ་དོན་ཡོད་གྲུབ། །རྩེ་མོ་ལྔ་ནི་ལྷ་རྣམས་སོ། །པདྨ་བྱང་ཆུབ་ཡན་ལག་བརྒྱད། །ཇི་བཞིན་ས་རུ་གཞག་པར་བྱ། །ཕྱག་ན་པདྨ་བྱམས་པ་དང༌། །ནམ་མཁའ་
དང་ནི་ཀུན་ཏུ་བཟང༌། །གནོད་སྦྱིན་བདག་དང་གཞན་གྱི་དཔལ། །སྒྲིབ་པ་རྣམ་པར་སེལ་བ་དང༌། །ལྷ་ནི་བརྒྱད་པོ་འདི་དག་ཉིད། །ཤར་ལ་སོགས་པར་ཇི་བཞིན་བསམ། །དབུས་ཀྱི་བཅུ་གསུམ་
སྒོང་རུ༑ ༑ཡེ་ཤེས་ལྔ་ནི་ཐིམ་པར་བྱ། །པདྨ་བརྒྱད་ལ་ལྷ་མོ་བརྒྱད། །ཇི་བཞིན་གནས་སུ་སྦྱར་བར་བྱ། །རྡོ་རྗེ་ལྕགས་ཀྱུ་དེ་བཞིན་དུ། །ཞགས་པ་ལྕགས་སྒྲོག་སྒྲོལ་མ་སྟེ། །དེ་ལྟར་ལྷ་མོ་བཞི་པོ་
དག །དེ་བཞིན་ཕྱོགས་བཞིར་རོལ་པ་ཡིན། །མཚམས་ཀྱི་ཆ་ནི་རྣམ་པ་བཞིར། །མཁས་པ་ཡིས་ནི་བསམ་བྱ་བ། །སྐུལ་བྱེད་རིན་ཆེན་སྒྲོལ་མ་དང༌། །རྡོ་རྗེ་ལྕགས་སྒྲོག་མིང་ཅན་དེ། །གཞན་
གྱིས་མི་ཐུབ་ཞེས་བྱ་སྟེ། །མཚམས་ཀྱི་འདབ་མ་ཀུན་ལ་དགོད། །རྩེ་མོ་ལྔ་ནི་མཁའ་འགྲོ་མ། །སྔ་མ་ཇི་བཞིན་བསམ་པར་བྱ། །ཤར་དུ་རྡོ་རྗེ་མཁའ་འགྲོ་མ། །བྱང་དུ་དྲག་མོ་ཞེས་བྱ་སྟེ། །ནུབ་
ཏུ་དེ་བཞིན་རོ་ལང་སྨ། །ལྷོ་ཡི་ཕྱོགས་སུ་གཏུམ་མོ་གནས། །དབུས་སུ་ཡེ་ཤེས་མཁའ་འགྲོ་མ། །རྡོ་རྗེ་དེ་ཁོ་ན་ཡི་ལྷ། །མཁས་པ་ཡིས་ནི་ཤེས་པར་བྱ། །ཆ་གསུམ་གསལ་བར་བཟུང་བ་
ལ། །སྐ་རགས་ཀྱིས་ནི་ཤིན་ཏུ་བརྒྱན། །ཨུཏྤལ་ཀུ་མུ་ད་ལྟར་མཛེས། །རིན་ཆེན་པདྨ་ཡང་དག་གནས། །ཕྱོགས་ལ་སོགས་པ་བརྒྱད་དང་ནི། །དབུ་མའི་སངས་རྒྱས་ཉིད་དང་དགུ། །རྩེ་

82-1-101a

༄༅། །མོ་དགུ་ཡི་ལྷ་ཉིད་དེ། །ལྷ་དགུ་ཡིས་ནི་བྱིན་གྱིས་བརླབས། །ཆུ་སྲིན་ལས་ནི་བྱུང་བ་ཡི། །རྩེ་མོ་འོད་ཟེར་ཟླ་བར་གནས། །རྩེ་མོ་དགུ་པ་ཞེས་བྱ་བ། །ཡེ་ཤེས་རྡོ་
རྗེ་འགྲོ་བ་སྒྲོལ། །རྡོ་རྗེའི་དེ་ཉིད་གང་ཡིན་པས། །བདག་ཉིད་རྡོ་རྗེའི་བདག་ཉིད་བསམ། །རྡོ་རྗེའི་སྙིང་པོའི་རྣལ་འབྱོར་པ། །རྡོ་རྗེ་ཡི་ནི་སེམས་སུ་བྱ། །རྡོ་རྗེ་དག་པས་བརྟན་བྱས་ནས། །ཆོས་
རྣམས་རྡོ་རྗེ་ལས་གཞན་མེད། །ཐམས་ཅད་རྡོ་རྗེ་དེ་ཉིད་ཡིན། །རྡོ་རྗེ་ལས་ཀྱི་སྙིང་པོ་ཡིས། །རྡོ་རྗེ་འཕོ་བ་སྦྱོར་བའི་བདག །རྡོ་རྗེ་འཁོར་བ་སྒྲོལ་བར་བྱེད། །རྡོ་རྗེ་འགུགས་པ་སྦྱོར་བའི་བདག །
རྡོ་རྗེ་བཅིང་པའི་སྦྱོར་བར་ལྡན། །བདུན་པ་དེ་བཞིན་ཉོན་མོངས་ལྡན། །རྣམ་ཤེས་བཅས་པའི་སྒྲོན་མ་ནི། །ཡེ་ཤེས་རྡོ་རྗེས་བཅོམ་ནས་སུ། །ཕྱོགས་ཀུན་དུ་ནི་སྣང་བར་བྱེད། །རྡོ་རྗེའི་སྒྲུབ་པ་
ལ་སོགས་ཀུན། །རྡོ་རྗེའི་བདག་ཉིད་བལྟ་བར་བྱ། །ཆོས་ཀྱི་འཆིང་བ་རྡོ་རྗེ་སྟེ། །ཐར་པ་མཆོག་འབད་རྡོ་རྗེ་འོ། །རྡོ་རྗེ་པདྨ་བཟུང་ནས་སུ། །དེ་ཉིད་ཐམས་ཅད་བསྒྲུབ་པར་བྱ། །རྡོ་རྗེ་པདྨོར་
ཞུགས་པ་ནི། །མཁས་པ་ཡིས་ནི་བསྒྲུབ་པར་བྱ། །དྲིལ་བུ་ཡི་ནི་མཚན་ཉིད་རྣམས། །ཉོན་ཅིག་རྡོ་རྗེ་འཛིན་རྒྱལ་པོ། །ཤེས་རབ་སྒྲ་ཡི་དེ་ཉིད་ནི། །ཐོས་པས་སྲིད་པ་ལས་སྒྲོལ་བའི། །
ནམ་མཁའི་ཁམས་ཀྱི་མཐས་གཏུགས་པར། །བྱང་ཆུབ་སྙིང་པོར་རྣམ་པར་གནས། །ཐམས་ཅད་རིག་པས་ཕྱོགས་ཀུན་ཏུ། །གནས་པའི་འཇིག་རྟེན་ཁམས་མཐར་ཐུག །ཕྱོགས་

82-1-101b

བརྒྱད་ཅེས་ནི་བྱ་བ་རྣམས། །ལྷ་མོ་བརྒྱད་དུ་རབ་ཏུ་གྲགས། །ཡི་གེ་བརྒྱད་ཀྱི་ས་བོན་ནི། །ཕྱོགས་བརྒྱད་དུ་ནི་དགོད་པར་བྱ། །ཤར་དུ་ལྷ་མོ་སྒྲོལ་མ་སྟེ། །བྱང་གི་ཕྱོགས་སུ་གོས་དཀར་མོ། །ནུབ་
ཀྱི་ཕྱོགས་སུ་མཱ་མ་ཀཱི། །ལྷོ་ཡི་ཕྱོགས་སུ་སངས་རྒྱས་སྤྱན། །མདོག་བཟང་དབྱངས་སྙན་མཛེས་པ་དང༌། །བཞི་པ་རྡོ་རྗེ་ཕྲེང་བ་མོ། །དབུས་སུ་ནམ་མཁའི་རང་བཞིན་ལ། །གཟུགས་ཀུན་རྫོགས་
ཤིང་ཤིན་ཏུ་མཛེས། །པདྨ་རྒྱས་ལ་ཡང་དག་འབྱུང༌། །གཟུགས་མེད་གནས་ཀྱི་ཕྱོགས་སུ་ནི། །ཤེས་རབ་བདུད་རྩི་བུམ་པ་འདྲ། །ཤེས་རབ་བདུད་རྩི་གནས་དག་ལ། །དེ་ཡི་དབུས་ཀྱི་སྟན་
དག་ལ༑ ༑ཤེས་རབ་ཕ་རོལ་ཕྱིན་ལྷ་མོ། །གཟུགས་མཛེས་ཡོན་ཏན་རྣམས་ཀྱི་གནས། །སྟེང་གི་པདྨ་རྡོ་རྗེ་རྣམས། །སྔ་མ་བཞིན་དུ་བསམ་པར་བྱ། །དབུས་ཀྱི་ཡེ་ཤེས་དབྱུག་པ་སྟེ། །ཐམས་
ཅད་སྤྲོ་དང་སྡུད་པ་པོའོ། །ཨཱ་ལི་ཀཱ་ལིའི་རབ་སྦྱོར་གྱིས། །ཕྱོགས་བརྒྱད་དུ་ནི་བསྐྱོད་པར་བྱ། །ཨཱ་ལི་ཀཱ་ལིའི་རབ་སྦྱོར་བས། །འཁོར་བ་ཐམས་ཅད་གཅོད་པ་སྟེ། །རྡོ་རྗེ་དྲིལ་བུའི་ཐབས་ཡིན་
ཏེ༑ ༑ཐབས་ཀྱིས་རྡོ་རྗེའི་དབུས་གནས་སོ། །གཡས་པར་ཉི་མ་བསམས་ནས་སུ། །གཡོན་པ་རུ་ནི་ཟླ་བ་དགོད། །ལག་པ་གཉིས་ནི་བརྐྱང་ནས་སུ། །པདྨའི་རྣམ་པ་ལག་ཏུ་བསྐོར། །ལུས་
རྣམས་ལ་ནི་ཐབས་དང་སྦྱར། །རང་འདོད་ལྷ་རྣམས་བསམ་པར་བྱ། །རྡོ་རྗེ་གསོར་བས་སྒྲོལ་བ་སྟེ། །འཁོར་བ་སྒྲོལ་བ་ཡང་དག་བྱུང༌། །ཧཱུཾ་ཞེས་བྱ་བའི་གླུ་ཡིས་ནི། །སངས་རྒྱས་ཐམས་ཅད་

82-1-102a

༄༅། །རྗེས་ཆགས་བྱ། །རྡོ་རྗེ་གསོར་བ་མཛེས་པ་ཡིས། །སེམས་ཅན་ཐམས་ཅད་མཛེས་པར་བྱ། །རྣམ་ཐར་ཆོས་སུ་བྱ་བ་སྟེ། །རྡོ་རྗེ་ཤིན་ཏུ་སྙིང་པོ་མཆོག །ཨོཾ་བཛྲ་
གྷཎྜེ་ཧོ་ཧཱུཾ། ཨོཾ་བཛྲ་དྷརྨཱ་ར་ཎི་ཏ་པྲ་ར་ཎི་ཏ་སཾ་པྲ་ར་ཎི་ཏ་སརྦ་བུདྡྷ་ཀྵེ་ཏྲ་པྲ་ཙཱ་ལི་ཏེ། པྲཛྙཱ་པཱ་ར་མི་ཏཱ་ནཱ་དཱ་སྭ་བྷཱ་བ་ན་བཛྲ་དྷརྨ་ཧྲྀ་ད་ཡ་ཨ་བ་སནྟོ་ཥ་ཎི་ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཨ་ཨ་ཨ་སྭཱཧཱ། ཤེས་
རབ་ཐབས་ཀྱི་གཟུགས་བརྙན་གྱིས། །ཤེས་རབ་ཐབས་ཀྱིས་དཀྲོལ་བར་བྱ། །ཤེས་རབ་ཐབས་ཀྱི་ཆོས་ཀྱིས་ནི། །འགྲོ་བ་རྣམས་ཀྱིས་རྟོགས་བྱ་འམ། །མི་ཤེས་འདམ་དུ་བྱིང་བ་ཡི། །སེམས་
ཅན་དོན་ཕྱིར་དཀྲོལ་བར་བྱ། །རྡོ་རྗེ་དེ་ཁོ་ན་ཡིས་བཟུང༌། །ཆོས་ཀྱི་དྲིལ་བུ་དཀྲོལ་བར་བྱ། །སེམས་ཅན་དོན་བྱེད་རྣལ་འབྱོར་པས། །ཤེས་རབ་ཐབས་སུ་བལྟ་བར་བྱ། །དེ་ཉིད་མེད་པའི་
རྣལ་འབྱོར་པ། །གླང་ཆེན་དྲིལ་བུའི་སྒྲ་དང་མཚུངས། །རྣལ་འབྱོར་དེ་ཉིད་དམན་པ་ཡི། །དངོས་གྲུབ་རིང་བར་ཤེས་པར་བྱ། །དེ་ནས་གསང་དང་ཕྲ་བ་ཡི། །རྡོ་རྗེའི་མཚན་ཉིད་བཟུང་བ་
སྟེ༑ ༑ཡང་དག་ཆོ་ག་གང་གིས་ནི། །འདོད་པའི་དངོས་གྲུབ་སྒྲུབ་བྱེད་པ། །དབུ་མའི་ཚིག་ནི་བསྐོར་བ་ལ། །གསང་བའི་རྡོ་རྗེ་ཆ་གསུམ་བྱ། །དེ་ཉིད་ཀྱིས་ནི་ཆ་གཅིག་གི། ཕྲ་བའི་རྡོ་
རྗེ་རབ་ཏུ་བརྟག །སྤྱི་གཙུག་ལག་པ་ལ་སོགས་པ། །རྟག་ཏུ་དག་བྱེད་ཁུ་ཚུར་བཅང༌། །སློབ་དཔོན་རྡོ་རྗེ་བརྟུལ་ཞུགས་འཛིན། །འདོད་དོན་ཐམས་ཅད་སྒྲུབ་པའི་མཆོག །བགྲང་ཕྲེང་

82-1-102b

ལ་སོགས་གཟུང་བ་ནི། །ཡང་དག་ཇི་བཞིན་རྡོ་རྗེས་ཉོན། །ཡང་དག་ཆོ་ག་གང་གིས་ནི། །འགྲུབ་འགྱུར་འདིར་ནི་ཐེ་ཚོམ་མེད། །ཤེལ་དང་ཉ་ཕྱིས་མུ་ཏིག་དང༌། །གཞན་
ཡང་ནོར་བུ་དཀར་པོ་སོགས། །ཞི་སོགས་ལས་ལ་ཁྱད་པར་གྱི། །བགྲང་ཕྲེང་གི་ནི་ཁྱད་ཉིད་ནི། །གསེར་དང་དངུལ་དང་ཟངས་མ་དང༌། །པདྨ་ས་བོན་ཁྱད་པར་དུ། །རྒྱས་པ་ཡི་ནི་བགྲང་ཕྲེང་སྟེ། །
མཁས་པ་རྣམས་ཀྱིས་བགྲང་བར་བྱ། །གུར་གུམ་ལ་སོགས་དྲི་ཞིམ་པའི། །དྲི་རྣམས་ཀུན་གྱི་ཁྱད་པར་ལས། །རིལ་བུར་བྱས་ཏེ་དམར་པོར་བཙོས། །དབང་དུ་སྡུད་པར་རབ་ཏུ་གྲགས། །རུ་
འདྲཱ་ཀྵ་དང་ལུང་ཏང་དང༌། །མི་ཡི་རུས་པ་དེ་བཞིན་ཏེ། །དྲག་པོའི་ལས་ལ་སྦྱར་བར་བྱ། །མངོན་སྤྱོད་དུ་ནི་རབ་ཏུ་གྲགས། །ཞི་དང་རྒྱས་དང་དབང་དྲག་ལ། །བོ་དེ་ཙེ་ནི་ལས་ཀུན་བྱེད། །སྔགས་
སྒྲུབ་པ་ལ་ལྔ་བཅུ་སྟེ། །དབང་ལ་དེ་ཡི་ཕྱེད་དུ་བྱ། །ཞི་ལ་བརྒྱ་ཕྲག་གཅིག་ཡིན་ཏེ། །རྒྱས་པ་ལ་ནི་བརྒྱད་ལྷག་པའོ། །མངོན་སྤྱོད་ལ་ནི་དྲུག་ཅུ་འོ། །ལས་ཀྱི་བྱེ་བྲག་གིས་ནི་སྦྱར། །ལས་ཀྱི་
བྱེ་བྲག་ཇི་བཞིན་དུ། །བགྲང་ཕྲེང་དག་ནི་བརྟག་པར་བྱ། །ཕྱོགས་དང་ཕྱོགས་མཚམས་བརྒྱད་དང་ནི། །དབུ་མ་ཉིད་དང་སངས་རྒྱས་དགུ། །ལྷ་དགུ་ཡི་ནི་སྐུད་པ་ལ། །ལྷ་དགུས་བྱིན་
གྱིས་བརླབ་པར་བྱ། །གཟུགས་རྫོགས་ཤིན་ཏུ་མཛེས་པ་དང༌། །གཙང་ཞིང་དད་ལྡན་སྙན་པར་སྨྲ། །དེ་ཡིས་བཀལ་བའི་བགྲང་ཕྲེང་གིས། །གྲོལ་བའི་དངོས་གྲུབ་སྐྱེ་བར་འགྱུར། །སྐུད་

82-1-103a

༄༅། །པ་ཐམས་ཅད་སངས་རྒྱས་ཚུལ། །རིལ་བུ་རྣམས་ནི་དགྲ་བཅོམ་ཡིན། །འོག་མ་མཆོད་རྟེན་དུ་ནི་བསྟན། །སྟེང་མ་ཆོས་ཀྱི་དབྱིངས་ཡིན་ནོ། །མཆོད་རྟེན་ཆོས་ཀྱི་
དབང་པོའོ། །ལག་པར་ཉི་མ་བསམས་ནས་སུ། །དབྱངས་ཀྱི་དང་པོ་ཡི་གེ་ནི། །ལག་པ་ཡི་ནི་དབུས་དག་ཏུ། །དམར་པོ་ལ་ནི་དམར་པོ་སྒོམ། །གཡོན་པ་ཟླ་བའི་དབུས་སུ་ནི། བདུད་རྩིའི་
ཡི་གེ་བསམ་བྱ་བ། །འོད་ཟེར་སྣ་ཚོགས་འབར་བ་ཡི། །ཁ་དོག་དཀར་པོ་བསྒོམ་པར་བྱ། །གཡས་པའི་སོར་མོ་རྡོ་རྗེར་བསམ། །གཡོན་པ་པདྨའི་འདབ་མར་སྒོམ། །རྡོ་རྗེ་པདྨ་སྦྱོར་བ་ཡིས། །
ཁ་སྦྱོར་དབུས་སུ་ཕྲེང་བཞག་ལ། །དེ་ཉིད་ཐམས་ཅད་བསྒོམས་པ་ཡིས། །བགྲང་ཕྲེང་བྱིན་གྱིས་བརླབ་པར་བྱ། །སོར་མོ་དག་གི་བྱེ་བྲག་གིས། །དེ་ནས་སྔགས་པས་བཟླས་པ་བྱ། །རྡོ་རྗེ་མ་
དངོས་གཡོན་པ་སྟེ། །གཡས་པ་རྡོ་རྗེའི་ངོ་བོའོ། །དཀར་པོ་དུད་པ་དུང་དང་ནི། །པདྨ་གཡས་ཀྱི་སོར་མོ་སྟེ། །གི་ཝང་དྲི་གསུམ་འཇིགས་པ་དང༌། །ས་གདུགས་གཡོན་པར་དགོད་པ་དང༌།།
ཡེ་ཤེས་རྣམ་ཤེས་མཐེ་བོང་གཉིས། །ལག་ལ་སོགས་པའི་ལས་ཅན་མ། །ཞི་བ་ལ་ནི་ཁྲོ་བོ་བགྲང༌། །རྒྱས་པ་ལ་ནི་གུང་མོ་སྟེ། །སྲིན་ལག་ལ་ནི་དབང་དུ་བསྟན། །མཐའ་མར་མངོན་
པར་སྤྱོད་པ་སྟེ། །མཐེ་བོང་རྡོ་རྗེ་ལྕགས་ཀྱུ་ནི། །ལྷ་ཉིད་དགུག་པའི་བསམ་པ་ཡིན། །མཉམ་པར་གཞག་སྟེ་བཟླས་བསྒོམས་ན། །འགྲུབ་འགྱུར་འདི་ལ་ཐེ་ཚོམ་མེད། །དེ་ཉིད་མེད་པའི་

82-1-103b

རྣལ་འབྱོར་པ། །དེ་ཉིད་མེད་པའི་སྔགས་བཟླས་དང༌། །དེ་ཉིད་མེད་པའི་རྡོ་རྗེ་དྲིལ། །ཕྱག་རྒྱ་དེ་ཉིད་མེད་འབྱུང་བ། །རྣལ་འབྱོར་པ་ཡིས་གྲུབ་པ་མེད། །རྣལ་འབྱོར་དེ་ཉིད་དམིགས་ན་ནི། །དེ་ཉིད་ཐམས་
ཅད་ཀུན་བྱའོ། །ཡི་གེའི་རྒྱུ་ལས་བྱུང་བའི་དངོས། །སྔགས་ཀྱི་སྙིང་པོ་མཛེས་པ་སྟེ། །རང་བཞིན་མེད་པའི་གྲངས་བཟླས་ན། །རྣལ་འབྱོར་མ་ཡི་སྙིང་པོ་འགྲུབ། །བྲམ་ཟེ་རྒྱལ་རིགས་དམངས་རིགས་
གཅིག། རྣལ་འབྱོར་མ་ཡ་དྲི་བ་འགྲུབ། །ཨོཾ་པ་དེ་པ་དེ་མཧཱ་བདེ་ཛྙཱ་ན་སརྦ་བུདྡྷ་མཧཱ་བྷཱ་བེ་ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཨཱཿསྭཱཧཱ། སྔགས་འདི་ཡིས་ནི་སྦྱང་བྱས་ན། །བགྲང་ཕྲེང་གིས་ནི་ལྷ་རྣམས་འགྲུབ། །
ལས་རྣམས་ཐམས་ཅད་འགྲུབ་འགྱུར་ཏེ། །མི་གསལ་བ་ནི་རིང་བར་འགྱུར། །ཡེ་ཤེས་དེ་དག་བྱེ་ཕྲག་དག། ཡང་དག་རྡོ་རྗེ་ཆེན་པོས་ཉོན། །ཡེ་ཤེས་བྱེ་བྲག་རིང་དུ་གནས། །ཐུན་མོང་ཡེ་ཤེས་
བརྗོད་པ་སྟེ། །དམན་དང་རབ་དམན་དམན་པ་ཅན། །གནོད་སྦྱིན་ལྷ་མིན་གྲུབ་པ་པོ། །ཀླུ་དང་བྱོལ་སོང་གསང་བ་པ། །ལྟོ་འཕྱེ་དང་ནི་མི་འམ་ཅི། །མི་དང་ཡི་དྭགས་མཁའ་འགྲོ་མ། །དམྱལ་བར་
འཚེད་པའི་སེམས་ཅན་དང༌། །བྱོལ་སོང་གཟུགས་སུ་བརྗོད་པ་སྟེ། །ཕྲ་མོ་སྒོ་ང་གཟུང་མི་ནུས། །ཆུ་དང་མེ་དང་རླུང་དང་ནི། །དེ་བཞིན་དུ་ནི་ས་ཡི་ཁམས། །བསྟན་པ་དེ་ཉིད་ཐམས་ཅད་དང༌། །རྩྭ་
དང་འདབ་མ་ཕྲ་བ་དང༌། །བོང་བ་རྡོ་དང་བྲག་ལ་སོགས། །ཐམས་ཅད་ཡེ་ཤེས་བྱིན་གྱིས་བརླབས། །ཡེ་ཤེས་མེད་ན་སྐྱེ་མི་འགྱུར། །ཡེ་ཤེས་ཐམས་ཅད་ཀུན་རིག་པའོ། །ཡེ་ཤེས་ཐར་པར་

82-1-104a

༄༅། །གང་གིས་ནི། །ཡེ་ཤེས་ཐུན་མོང་བྱིན་བརླབས་པ། །བྱེ་བྲག་གཞན་ནི་ཇི་ལྟ་བུ། །ལྷ་ལས་རོལ་མོ་ཉན་པར་འཚལ། །བཅོམ་ལྡན་འདས་ཀྱིས་བཀའ་སྕལ་པ། །ཉི་ཤུ་རྩ་
གསུམ་ལྷ་ཡི་གནས། །གོང་ནས་གོང་དུ་ཉིས་འགྱུར་ཏེ། །འདོད་པ་ལྔ་ཡི་ཡེ་ཤེས་དག། གོང་མའི་ཡེ་ཤེས་ཡེ་ཤེས་འཕེལ། །གསང་བའི་ཡེ་ཤེས་རེག་པ་སྟེ། །ལྷ་མིན་ཡེ་ཤེས་ཁྲོ་བོའོ། །ཡི་དྭགས་ཡེ་
ཤེས་ཞེན་པ་སྟེ། །དམྱལ་བའི་ཡེ་ཤེས་འཇིགས་ཤིང་ངུ༌། །བྱོལ་སོང་ཡེ་ཤེས་གླེན་པ་སྟེ། །བསྟན་པ་རྣམས་ནི་སེམས་མེད་པའོ། །མི་རྣམས་ཡེ་ཤེས་རྣམ་པ་ལྔ། །བྱེ་བྲག་ཏུ་ནི་ཤེས་པར་བྱ།།
གླེན་པས་བསྒྲིབས་དང་ལྐུགས་པ་དང༌། །བུད་མེད་ཡེ་ཤེས་སླུ་བྲིད་དོ། །བྱིས་པའི་ཤེས་པའི་ཤེས་པ་ཅན། །ཡེ་ཤེས་དེ་ཉིད་བྱེ་བྲག་དག། རྣལ་འབྱོར་བསྟན་བཅོས་ཀྱིས་སྦྱངས་པ། །སྐྱེ་བ་བྱ་
བ་སྟོང་ཕྲག་ཏུ། །སངས་རྒྱས་ཡེ་ཤེས་ཀྱིས་བསྐུལ་ཡིན། །རྣལ་འབྱོར་བསྟན་བཅོས་རྗེས་འབྲངས་ནས། །འབད་དེ་དད་པ་བསྐྱེད་པར་བྱ། །སྒྲ་སྒྲོགས་ཕྱི་རོལ་བསྟན་བཅོས་ནི། །གར་གྱི་གནས་
དང་མཚུངས་པ་སྟེ། །བློ་ལྡན་རྣལ་འབྱོར་བསྟན་བཅོས་ཀྱིས། །སྤྱོད་དང་གྲོལ་བའི་འབྲས་བུ་ཐོབ། །སྙིང་པོ་སྙིང་པོ་བསྟན་བཅོས་ཏེ། །རྣལ་འབྱོར་གསང་བའི་རིམ་ཡིན་ནོ། །སྦྱོར་བའི་གདན་གྱི་
རབ་ཏུ་བྱེད་པ་ལས། རིམ་པར་ཕྱེ་བ་དང་པོའོ།།    །།འཁོར་ལོས་སྒྲུབ་པའི་ཁྱད་པར་དང༌། །དེ་ཉིད་ཇི་བཞིན་རྡོ་རྗེས་ཉོན། །ཞི་དང་རྒྱས་དང་དབང་རྣམས་དང༌། །སྲུང་

82-1-104b

དང་མངོན་པར་སྤྱོང་ པ་དང༌། །རེ་མིག་དགུ་སོགས་འཁོར་ལོ་ནི། །ཕྱི་རོལ་མུ་ཁྱུད་བསྐོར་བར་བྱ། །འཁོར་ལོ་ལས་ཀྱི་ཁ་དོག་གིས། །མཁས་པ་ཡིས་ནི་བསྒོམ་པར་བྱ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། །ས་བོན་
དེ་དག་ཐམས་ཅད་ནི། །ཕྱག་འཚལ་ཐ་མ་དབུས་སུ་བྱ། །དབུས་སུ་མིང་དང་སྲུང་བ་ཡི། །ཚིག་ཀྱང་དེ་བཞིན་སྦྱར་བར་བྱ། །མཉམ་ཉིད་སྟོང་པའི་རང་བཞིན་ཆུས། །བདག་གིས་ལས་ནི་བཀྲུ་བར་བྱ། །མཉམ་
ཉིད་ཐམས་ཅད་རིག་པས་གནས། །སྲུང་བའི་འཁོར་ལོས་བསྲུང་བར་བྱ། །ཡེ་ཤེས་ཅན་གྱིས་སྲུང་བསྒོམས་ན། །འཇིགས་པ་ཀུན་ལས་རིང་བར་འགྱུར། །སེམས་ཅན་དངོས་པོ་མེད་པ་རུ། །སྦྱོར་བའི་
དངོས་པོས་འཇིགས་པ་ལ། །ཟླ་བའི་དཀྱིལ་འཁོར་དབུས་གནས་པར། །པདྨའི་གདན་ནི་བསམ་པར་བྱ། །སྒྲོལ་མའི་རྒྱུད་དུ་བསྒོམས་པ་ཡིས། །བདག་གི་ལུས་ནི་རྣམ་པར་སྤྲུལ། །ཨོཾ་ཏཱ་རེ་སྭཱཧཱ། མིག་
ལའོ༑ ༑ཨོཾ་ཏུཏྟཱ་རེ་སྭཱཧཱ། །མིག་ལའོ། །ཨོཾ་ཏུ་རེ་སྭཱཧཱ། །སྣ་ལའོ། །ཨོཾ་ཏུ་སྭཱཧཱ། རྣ་བ་ལའོ། །ཨོཾ་རེ་སྭཱཧཱ། ལྕེ་ལའོ། །ཨོཾ་ཏཱ་རེ་ནི་སྭཱཧཱ། སྙིང་གར་རོ། །ཡན་ལག་དྲུག་ཏུ་རྟག་ཏུ་དགོད། །འཕགས་
མ་སྒྲོལ་མ་བསམ་བྱ་བ། །ཕྱག་གཉིས་སེམས་དཔའི་སྐྱིལ་ཀྲུང་བཅས། །རྒྱན་རྣམས་ཐམས་ཅད་ཀྱིས་ནི་ཀླུབས། །ཀུན་ཏུ་མི་འཇིགས་སྦྱིན་པ་དང༌། །གཞན་གྱི་སྣ་རུ་ཨུཏྤལ་བསྣམས། །ཐམས་
ཅད་འོད་ཟེར་རྣམ་བསྒོམས་ནས། །ཁྱད་པར་དུ་ནི་སྔགས་བཟླས་བྱ། །ཐམས་ཅད་ཡོན་ཏན་ཅན་དུ་སྒོམ། །ཨོཾ་ཏུ་རེ་ཏུཏྟཱ་རེ་ཏུ་རེ་སྭཱཧཱ། །སྲུང་བའི་ལས་ཐམས་ཅད་ཀྱི་སྔགས་སོ། །རྒྱལ་པོའི་

82-1-105a

༄༅། །བཙོན་ར་དགྲ་ཕྱོགས་དང༌། །ཉམ་ངའི་ལམ་དུ་འགྲོ་བ་དང༌། །ཡན་ལག་སྣ་ཚོགས་རིམས་དང་ནི། །ཆུ་དང་དུག་གིས་འཆི་ལ་སོགས། །གང་དང་གང་དུ་འཇིགས་
པའི་གནས། །དེ་དང་དེར་ནི་བསམ་པར་བྱ། །ཤེས་རབ་ཞན་དང་ལེ་ལོ་སོགས། །འཁོར་ལོ་བྲིས་ནས་བཅང་བར་བྱ། །སྲུང་བ་བཟང་པོ་འདི་ཡིས་ནི། །འཇིགས་པ་ཀུན་ལས་གྲོལ་བར་འགྱུར་
སྲུང་བ་འདི་དག་ཐམས་ཅད་ནི། །དེ་ཉིད་སྦྱོར་བས་བསྒྲུབ་པར་བྱ། །འཁོར་ལོ་འདབ་མ་བརྒྱད་པ་ལ། །ཕྱི་རོལ་མུ་ཁྱུད་བསྐོར་ནས་སུ། །དབུས་སུ་ཐོག་མ་ཐ་མ་སྟེ། །བཟླས་པ་ཐམས་ཅད་
བཞག་པར་བྱ། །མུ་ཁྱུད་དབྱངས་ཀྱིས་བསྐོར་ནས་སུ། །འཁོར་ལོ་དཀར་པོ་བསམ་པར་བྱ། །ཡན་ལག་ཐམས་ཅད་ཕྱེ་བ་ཡིས། །མཉམ་ཉིད་སྟོང་པར་བསམ་ནས་སུ། །སྔོན་གྱི་མཚན་
ཉིད་ལྡན་པ་ཡིས། །སྔར་བསྟན་བཞིན་དུ་སྦྱར་བར་བྱ། །འཁོར་ལོ་འདི་ལྟར་བསྒོམས་པ་ཡིས། །ལས་འདིས་ཤེས་རབ་འབར་བར་འགྱུར། །ཨོཾ་པྲཛྙེ་པྲཛྙེ་མཧཱ་པྲཛྙེ་ཧཱུཾ་སྭཱཧཱ། །འོད་ཟེར་སྣ་
ཚོགས་འབར་བས་སུ། །དངོས་པོ་བསྒོམས་པས་བསྒོམ་པར་བྱ། །ཟླ་བའི་དཀྱིལ་འཁོར་དབུས་གནས་པར། །ཤེས་རབ་བདག་ཉིད་བསྒོམས་ནས་སུ། །ཕྱག་གཉིས་སེམས་དཔའི་སྐྱིལ་
ཀྲུང་བཅས། །རྒྱན་རྣམས་ཀུན་གྱིས་རྣམ་པར་ཀླུབས། །ཁ་དོག་དཀར་པོ་ཤིན་ཏུ་འབར། །ཤེས་རབ་དངོས་པོ་བསྒོམས་ནས་སུ། །ས་བོན་འདི་ནི་བཟླས་བྱས་ནས། །ཤེས་རབ་མྱུར་དུ་འབལ་

82-1-105b

བར་འགྱུར། །གླེན་དང་སྙོམས་ལས་བླུན་པོ་ཡང༌། །སྦྱོར་བ་འདི་ཡིས་ཤེས་རབ་འཕེལ། །སྙིང་པོ་རེ་མིག་དགུ་རུ་བྱ། །དེ་བཞིན་བར་མ་བཅུ་གཉིས་ཏེ། །ཕྱི་རོལ་རེ་མིག་བཅུ་དྲུག་གོ། མཐར་ཐུག་
མུ་ཁྱུད་དེ་བཞིན་ཏེ། །ཕྱག་འཚལ་སྲེག་པའི་མཐར་སྦྱར་བའི། །དབུས་སུ་བདག་གི་སེམས་བཞག་ལ། །སྒྲ་དང་ཐིག་ལེ་ལྡན་པ་ཡི། །ཡི་གེ་བརྒྱད་པོ་སྙིང་པོར་དགོད། །བཅུ་གཉིས་པ་ལ་དབྱངས་
ས་བོན། །མ་ནིང་སྤངས་པ་བྲི་བར་བྱ། །སྡེ་ཚན་གསུམ་གྱི་ཡི་གེ་རྣམས། །ཡི་གེ་ལྷག་མ་གཅིག་དང་བཅས། །སྒྲ་དང་ཐིག་ལེར་ལྡན་པ་དག། བཅུ་དྲུག་གནས་སུ་གཞག་པར་བྱ། །གསོད་པའི་
ཡི་གེ་མུ་ཁྱུད་ལ། །ཐམས་ཅད་རིག་པས་ཀུན་ཏུ་བསྐོར། །དང་པོ་དཀར་པོར་བསམ་བྱ་སྟེ། །གཉིས་པ་སེར་པོར་བསྒོམ་པར་བྱ། །གསུམ་པ་དག་ནི་དམར་པོ་སྟེ། །དེ་བཞིན་བཞི་པ་སྔོན་པོ་འོ། །སྔོན་
བཞིན་མཚན་ཉིད་ལྡན་པ་ཡིས། །མཉམ་ཉིད་སྟོང་པར་ཡང་དག་གནས། །མཉམ་ཉིད་ལྟ་བ་བསྐྱེད་ནས་སུ། །འཁོར་ལོ་འདི་ནི་བསྒོམ་པར་བྱ། །མཉམ་གཞག་དངོས་པོ་བསྒོམས་པ་ཡི། །འགྲུབ་
འགྱུར་འདི་ལ་ཐེ་ཚོམ་མེད། །ཀུན་ནས་ཐམས་ཅད་འབར་བ་སྟེ། །མེ་ལྟར་འབར་བའི་འོད་ཀྱིས་ནི། །བདུད་རྣམས་ཐམས་ཅད་སྲེག་པར་བྱེད། །ཡེ་ཤེས་འཁོར་ལོ་བསྒོམས་པ་ཡིས། །ཀུན་ནས་
ཉོན་མོངས་གཡོགས་པ་ཡང༌། །སངས་རྒྱས་འབྲས་བུ་ཐོབ་པར་འགྱུར། །མཉམ་ཉིད་ཡེ་ཤེས་བསྐྱེད་ནས་སུ། །བདག་ཉིད་ནམ་མཁའ་བསྒོམས་བྱས་ལ། །འོད་ཟེར་སྣ་ཚོགས་འབར་བ་ཡིས།།

82-1-106a

༄༅། །ཉི་མའི་དཀྱིལ་འཁོར་བསྒོམ་པར་བྱ། །དེ་ཡི་དབུས་སུ་ས་བོན་ནི། །མཁས་པ་ཡིས་ནི་གཟུང་བྱ་སྟེ། །སྡེ་ཚན་དང་པོ་གང་ཡིན་པའི། །ཡི་གེ་དང་པོ་བཟུང་ནས་སུ། །ལྕགས་ཀྱུ་
ཡི་ནི་གཟིར་བྱ་བ། །རྩ་བར་རེ་ཕ་སྦྱར་བྱ་བ། །བདུད་རྩིའི་ཐིག་ལེ་སྟེང་དུ་དགོད། །ཉི་མའི་དཀྱིལ་འཁོར་དབུས་གནས་པར། །འོད་ཟེར་སྣ་ཚོགས་འཕྲོ་བ་ནི། །ཤིན་ཏུ་མཉམ་པར་གཞག་པས་
བསྒོམ༑ ༑རྒྱལ་པོ་རྒྱལ་པོའི་ཕོ་བྲང་དང༌། །ཡིད་ཅན་གྱིས་ནི་བསམ་པར་བྱ། །ཡི་གེ་ཉིས་འགྱུར་ཐིགས་པ་དང༌། །རྩ་བར་སྒྲ་ནི་སྦྱར་བར་བྱ། །བདུད་རྩིའི་མཐའ་ཞེས་བྱ་བ་སྟེ། །འབུམ་ཕྲག་གཅིག་
གིས་དབང་དུ་སྡུད། །བུ་མོ་རྣམས་ཀྱི་གང་བསམས་པ། །མིང་དང་བཅས་ནས་བསྒྲུབས་ནས་ནི། །བསམས་པ་ཙམ་གྱིས་འགྲུབ་པར་འགྱུར། །ངས་བསྟན་པ་ལ་ཐེ་ཚོམ་མེད། །སྔོན་གྱི་མཚན་
ཉིད་ཐམས་ཅད་ནི། །སྔར་བཞིན་དུ་ནི་སྟོན་པ་ཉིད། །ཐམས་ཅད་བདག་ཉིད་བསམས་ནས་སུ། །ཟླ་བའི་དཀྱིལ་འཁོར་དབུས་གནས་པར། །བདུད་རྩི་ཀུན་རིག་ཕྱི་མོར་བཅས། །འོད་ཟེར་སྣ་
ཚོགས་རྣམ་པར་འཕྲོ། །འོད་ཟེར་སེར་པོ་ཤིན་ཏུ་མཛེས། །གཟུགས་སྡུག་འོད་ཟེར་འཕྲོ་བར་བསམ། །རིན་ཆེན་ལ་སོགས་གང་འདོད་པ། །ཐམས་ཅད་རང་གི་དབུགས་ཀྱིས་དགུག། སྒྲུབ་
པ་པོ་ཡི་ལུས་ལ་ནི། །དེ་ཡི་དཀྱིལ་འཁོར་དབུས་གནས་པར། །རླུང་གི་ས་བོན་གྱིས་བསྐོར་བའི། །ལྕགས་ཀྱུའི་ཡི་གེ་བསྒོམ་པར་བྱ། །ཁ་དོག་ལ་སོགས་དམར་བསམ་ཞིང༌། །གཟུགས་ཀྱང་ཁ་དོག་

82-1-106b

དམར་པོར་བསྒོམ། །ཟླ་བའི་དཀྱིལ་འཁོར་དབུས་གནས་པར། །ཡེ་ཤེས་མཁའ་འགྲོ་བསྒོམ་པར་བྱ། །གཟུགས་མཛེས་ཤིན་ཏུ་རྫོགས་པ་སྟེ། །རྒྱན་རྣམས་ཀུན་གྱིས་རྣམ་པར་ཀླུབས། །གཡོན་པ་
ལྕགས་ཀྱུའི་ཚུལ་གྱིས་ནི། །ཡིད་ནི་འགུགས་པ་བསྒོམ་པར་བྱ། །ལྕགས་ཀྱུའི་ཡི་གེ་བསྒོམས་པ་ཡི། །མཛུབ་མོ་ལྕགས་ཀྱུ་བསྐྱོད་པར་བྱ། །ཡི་གེ་ཉིས་འགྱུར་ཐིགས་པ་དང༌། །རྩ་བར་སྒྲ་ནི་སྦྱར་བར་བྱ།།
བདུད་རྩིའི་མཐའ་ཞེས་བྱ་བ་སྟེ། །འབུམ་ཕྲག་གཅིག་གིས་དབང་དུ་འགྲུབ། །དེ་ལྟར་བསྒོམ་ཞིང་བཟླས་ནས་སུ། །སོར་མོ་ཡང་ནི་བསྐྱོད་བྱས་ནས། །བསྒྲུབ་བྱའི་ཡིད་ནི་བསྐྱོད་འགྱུར་བར། །འབུམ་
ཕྲག་གཅིག་གིས་འགྲུབ་པར་འགྱུར། །འཁོར་ལོ་འདབ་མ་མེད་པ་ལ། །མུ་ཁྱུད་ཀྱིས་ནི་བསྐོར་བར་བྱ། །དབྱངས་ཀྱི་ཡི་གེ་ཐམས་ཅད་ཀྱིས། །མུ་ཁྱུད་མཁས་པས་བསྐོར་བར་བྱ། །སྡེ་ཚན་ལྔ་པ་
གང་ཡིན་པ། །ཡི་གེ་གསུམ་པ་བཟུང་ནས་སུ། །ཨི་དང་རེ་ཕ་སྦྱར་ནས་སུ། །འབད་པས་དབུས་སུ་བཞག་ནས་ཀྱང༌། །ཡེ་ཤེས་ཅན་གྱི་ས་བོན་འདི། །སྒྲ་ཡི་བདུན་པ་དང་སྦྱར་ལ། །འདབ་མ་རྣམས་
ལའང་དེ་ཉིད་བྱ། །འདབ་མར་འདི་ཉིད་གཞག་པར་བྱ། །རྣལ་འབྱོར་མ་ཡི་གྲུབ་འདོད་པས། །འོད་ཟེར་སྣ་ཚོགས་རབ་འབར་བས། །གསེར་གྱི་མདོག་ཏུ་བསྒོམ་པར་བྱ། །སྔོན་བཞིན་མཚན་ཉིད་
ལྡན་པ་རུ། །སྔར་བསྟན་བཞིན་དུ་མཁས་པས་བསྒོམ། །དེ་འོག་ལྷ་མོ་ནོར་རྒྱུན་གྱི། །གཟུགས་སུ་བདག་ཉིད་བསྐྱེད་པར་བྱ། །གཟུགས་མཇེས་ཤིན་ཏུ་ཡོངས་སུ་རྫོགས། །རྒྱན་རྣམས་ཀུན་

82-1-107a

༄༅། །གྱིས་རྣམ་པར་ཀླུབས། །ཐམས་ཅད་ལག་གཡས་མི་འཇིགས་སྦྱིན། །གཡོན་པ་འབྲས་ཀྱི་སྙེ་མ་བསྣམས། །དབུས་སུ་བསྟན་པའི་ས་བོན་ནི། །ཕྱག་འཚལ་སྲེག་པའི་
མཐའ་སྦྱར་ཏེ། །དེ་ལྟར་བསྒོམས་ཤིང་བཟླས་པ་ཡིས། །རྒྱས་པའི་སྦྱོར་བ་འགྲུབ་པར་འགྱུར། །ལྷ་མོ་ནོར་ལྡན་རྣལ་འབྱོར་གྱིས། །རྒྱས་པ་རུ་ནི་གྲགས་པ་ཡིན། །བདག་ཉིད་བྱེ་བྲག་གཞན་
དག་ཏུ། །རྣམ་གཞག་ཐམས་ཅད་དེ་བཞིན་ནོ། །བདག་ཉིད་སྔོན་གྱི་མཚན་ཉིད་ཀྱིས། །སྟོང་པའི་དེ་བཞིན་བསྒོམས་ནས་སུ། །ཉི་མའི་དཀྱིལ་འཁོར་དབུས་གནས་པར། །ས་ཡི་དཀྱིལ་འཁོར་
བསྒོམ་པར་བྱ། །ཟླ་བའི་དཀྱིལ་འཁོར་དབུས་གནས་པར། །ཡེ་ཤེས་རྣམ་ཤེས་དངོས་པོ་བསྒོམ། །འདབ་མ་བརྒྱད་པའི་འཁོར་ལོར་ནི། །དབུས་སུ་ས་བོན་བསྒོམས་ནས་ནི། །ཕྱི་རོལ་འཁོར་
ལོའི་མུ་ཁྱུད་ལ། །དབྱངས་ཀྱི་ས་བོན་བསྐོར་བར་བྱ། །ཕྱོགས་ཀྱི་འདབ་མར་བདུད་རྩི་བཞི། །གུག་སྐྱེད་ཀུན་དང་སྦྱར་བར་བྱ། །མཚམས་ཀྱི་འདབ་མ་བཞི་ལ་ཡང༌། །སངས་རྒྱས་ལྔ་ཡིས་མངོན་
པར་བརྒྱན། །ཟླ་བའི་དཀྱིལ་འཁོར་རྫོགས་པ་ནི། །འོད་ཟེར་སྣ་ཚོགས་འབར་བ་ཅན། །རིན་ཆེན་བདུན་གྱིས་མཛེས་པ་སྟེ། །རང་གི་ལུས་ལ་བསྒོམ་པར་བྱ། །གང་འདོད་ཡིད་ནི་རྟོགས་བྱའི་
ཕྱིར། །དེ་ཡི་འོད་ཟེར་སྦྱར་བར་བྱ། །འཇིགས་པ་མེད་ཅིང་འཚེ་མེད་པས། །དངོས་པོས་དངོས་པོ་བསྒོམ་པར་བྱ། །རྨུགས་དང་གླེན་དང་སྙོམས་ལས་དང༌། །ཤེས་རབ་ཞན་ཅིང་ལྟ་ངན་རྣམས།།

82-1-107b

རྣལ་འབྱོར་པ་ཡིས་སྐད་ཅིག་ལ། །སྙོམས་ལས་ལ་སོགས་རིང་དུ་སྤོང༌། །མཉམ་གཞག་ཅུང་ཟད་བལྟས་ནས་སུ། །རྡུལ་ཕྲན་དཀར་པོ་སྤྲོ་བར་བྱ། །ཕྱོགས་བཅུར་སོང་སྟེ་ཁྱབ་ནས་ནི། །ཐམས་ཅད་
རིམ་པས་ཀུན་སྣང་བྱ། །ཡེ་ཤེས་སེམས་ལ་བལྟས་ནས་ནི། །རྣལ་འབྱོར་ཕ་རོལ་སེམས་ཤེས་འགྱུར། །སེམས་ནི་མཉམ་པར་བཅིངས་ནས་སུ། །མཉམ་གཞག་འཁོར་ལོར་བལྟ་པར་བྱ། །མཉམ་
ཉིད་ཡེ་ཤེས་མཐོང་བ་ཡིས། །འཁོར་བའི་ཕ་རོལ་སྒྲོལ་བར་འགྱུར། །ཟླ་བའི་དཀྱིལ་འཁོར་དབུས་གནས་པར། །ཡེ་ཤེས་ས་བོན་གྱིས་སྤྲུལ་ཏེ། །པདྨའི་གདན་ལ་བཞུགས་པ་ཡི། །ཁ་དོག་དཀར་
པོ་བསྒོམ་པར་བྱ། །ཕྱག་གཉིས་སེམས་དཔའི་སྐྱིལ་ཀྲུང་བཅས། །རྒྱན་རྣམས་ཀུན་གྱིས་ཀླུབས་པ་སྟེ། །ཕྱག་གཉིས་ཕྱག་རྒྱ་ཆེ་བཅིངས་ནས། །སྙིང་གའི་ཕྱོགས་སུ་འཚིར་བར་མཛད། །ཁ་དོག་
དཀར་པོ་མཛེས་པ་ཡི། །འཕགས་པ་རྣམ་པར་སྣང་མཛད་གཙོ། །སངས་རྒྱས་སྤྲིན་ནི་རྣམ་པར་སྤྲོ། །སྤྲོ་བ་སྣ་ཚོགས་མི་ཟད་པས། །སེམས་ཅན་ཁམས་ནི་སྒྲོལ་བར་མཛད། །ཤེས་རབ་རྡོ་རྗེས་འགྲོ་
སྒྲོལ་བ། །དབྱངས་ཡིག་དང་པོ་མཆོག་ས་བོན། །མཐའ་རུ་ཚེག་དྲག་སྦྱར་བར་བྱ། །ཕྱག་འཚལ་སྲེག་པའི་མཐའ་དང་ལྡན། །ས་བོན་འདི་ནི་བསྒོམས་ནས་སུ། །མཉམ་གཞག་དངོས་པོར་བཟླས་
ནས་ ནི། །བྱང་ཆུབ་རིམ་པ་མཐོང་བར་འགྱུར། །སྦྱོར་བའི་གདན་གྱི་རབ་ཏུ་བྱེད་བ་ལས། རིམ་པར་བྱེ་བ་གཉིས་པའོ།།    །།བྱིན་རླབས་སྦྱོར་བའི་ངོ་བོ་དག། གང་གིས་སེམས་

82-1-108a

༄༅། །ཅན་རྣམས་ལ་བསྟན། །བྱིན་རླབས་རིམ་པ་ཇི་ལྟ་བུ། །ལྷ་ལས་གཟིགས་མོ་ཉན་པར་འཚལ། །སེམས་ཅན་རྨོངས་པ་གསོ་བའི་ཕྱིར། །བྱིན་གྱིས་རློབ་པའི་ཆོས་
བསྟན་པ། །ཡང་དག་འཁོར་བ་སྒྲོལ་བ་ཡི། །དེ་ཉིད་ཇི་བཞིན་རྡོ་རྗེ་ཉོན། །སྙིང་གར་ཟླ་བ་བསམ་ནས་སུ། །ཧཱུཾ་གི་ས་བོན་དབུས་སུ་བསམས། །འོད་ཟེར་མེ་ལྟར་འབར་ཞིང་གསལ། །ཉི་མའི་དབུས་
སུ་གཞག་པར་བྱ། །ཕྱོགས་བཅུའི་འཇིག་རྟེན་ཁམས་རྣམས་སུ། །མེ་ཡི་དཀྱིལ་འཁོར་བསམ་པར་བྱ། །གནས་རྣམས་ཐམས་ཅད་འབར་བ་ཡིས། །ཀུན་ནས་ཐམས་ཅད་བསྲེགས་ནས་སུ། །
སྔོན་བཞིན་མཚན་ཉིད་བསྟན་པ་ཡི། །དང་པོ་སྟོང་པ་ཉིད་དུ་བྱ། །མེ་ཡི་དཀྱིལ་འཁོར་དབུས་གནས་པའི། །སངས་རྒྱས་ལྔ་ནི་བསམ་པར་བྱ། །དབྱུག་པ་འཇིག་རྟེན་དབང་ཕྱུག་མགོན། །གྱ་
གྱུ་ཕྱག་ན་རྡོ་རྗེ་སྟེ། །ལུས་ནི་འཇམ་པའི་མཆོག་ཡིན་ནོ། །མགོ་དང་བུམ་པ་བྱམས་པ་སྟེ། །སྟེང་དུ་འབར་བའི་མ་ཡིག་ནི། །འཁོར་བ་ཐམས་ཅད་སྒྲོལ་བ་པོ། །འཇིག་རྟེན་གསུམ་གྱི་གྲུབ་
འདོད་ན། །ས་བོན་དེ་ནི་བསྒོམ་པར་བྱ། །པདྨའི་སྟན་ལ་གནས་པ་ཡི། །ཉི་མའི་དཀྱིལ་འཁོར་བསྒོམས་ནས་སུ། །ཡེ་ཤེས་མཁའ་འགྲོའི་རང་བཞིན་དུ། །བདག་ཉིད་ཡེ་ཤེས་ཀྱིས་བསྲུང་
བྱ༑ ༑ཕྱག་གཉིས་སེམས་དཔའི་སྐྱིལ་ཀྲུང་ ཅན། །ཁ་དོག་དམར་པོ་ཤིན་ཏུ་མཛེས། །སྟེང་གི་རྡོ་རྗེ་ཅོད་པན་ལ། །སངས་རྒྱས་ལྔ་ཡིས་རྣམ་པར་བརྒྱན། །ཁ་ཊྭཱཾ་ག་དང་རྣལ་འབྱོར་སྣོད།།

82-1-108b

རྒྱན་རྣམས་ཀུན་གྱིས་རྣམ་པར་ཀླུབས། །འོད་ཟེར་སྣ་ཚོགས་འབར་བ་རུ། །དབུགས་མི་གཡོ་བར་བསྒོམ་བར་བྱ། །སྡེ་ཚན་གསུམ་པ་གང་ཡིན་པའི། །རྡོ་རྗེ་དབྱུག་པ་གུག་སྐྱེད་བཅས། །ལུ་གུ་རྒྱུད་
ལ་སོགས་པས་དཀྲི་།ཕྱག་འཚལ་སྲེག་པའི་མཐའ་དང་ལྡན། །འབུམ་ཕྲག་གསུམ་ནི་བཟླས་ནས་སུ། །གཉིས་མེད་གཏོར་མའི་ལས་ཀྱིས་ནི། །དེ་ཡི་འོག་ཏུ་ལས་རྣམས་བྱ། །བདུད་རྩི་ལྔ་དང་ལྡན་
པ་ལ། །བརྒྱད་བརྒྱ་རུ་ནི་བཟླས་པར་བྱ། །ཆོ་གར་ལྡན་པས་སྦྱིན་པར་བྱ། །དེ་ཡི་མོད་ལ་འབབ་པར་འགྱུར། །བབས་ནས་རྣལ་འབྱོར་པ་ཡིས་ནི། །རྡོ་རྗེའི་གླུ་ནི་བླང་བར་བྱ། །རོལ་ཅིག་རོལ་ཅིག་རྡོ་རྗེ་
ཁྱོད། །ཞན་དང་དྲག་པོ་སྦྱོར་བ་ཡིས། །ཐམས་ཅད་ཀུན་ནས་ཁྱོད་ཀྱིས་གསོལ། །སྐད་ཅིག་འཁོར་ལས་བདག་མཉམ་བསྒྲལ། །གླུ་འདི་ཡིས་ནི་གར་བྱེད་དེ། །རྡོ་རྗེ་དྲིལ་བུ་དཀྲོལ་བར་བྱ། །ཨོཾ་ཏིཥྛ་
ཡོ་ག་མཧཱ་ཀྲོ་དྷ་ཧཱུཾ་ཧཱུཾ་ཧཱུཾ་སྭཱཧཱ། །འདི་ནི་ཚིམ་བྱ་ཐམས་ཅད་བྱ། །རྣལ་འབྱོར་མ་ཀུན་བསྟན་པར་བྱ། །དམན་དང་བར་དང་མཆོག་རྣམས་ལ། །དེ་ཡི་འོག་ཏུ་ཆོས་བསྟན་བྱ། །ཨོཾ་ཡོ་ག་ཨ་བེ་ཤ་ཡ། །
ཤིན་ཏུ་མཉམ་གཞག་རྣལ་འབྱོར་པས། །འདི་ཡིས་སྔོན་དུ་བསྙེན་པ་བྱ། །གཉིས་མེད་གཏོར་མ་ལྡན་པ་ཡིས། །རྣལ་འབྱོར་པ་ཡིས་ཡུངས་ཀར་དང༌། །ཧཱུཾ་གི་སྒྲ་ནི་འཇིགས་པ་ཡིས། །སྒྲུབ་པ་
པོ་ཡིས་འདིས་གདབ་བྱ། །སྔར་གྱེ་སྨོས་པའི་སྔགས་ཀྱིས་ནི། །བདག་ཉིད་ཇི་ལྟར་འདོད་བཞིན་བྱེད། །ཨོཾ་མ་ན་གྷུ་རུ་གྷུ་རུ། དྷི་སྟི་ཙི་ལི་ཙི་ལི་ཧཱུཾ་ཧཱུཾ་ཕཊ། རྣལ་འབྱོར་པ་ཡིས་འབུམ་བཟླས་ན། །

82-1-109a

༄༅། །བལྟས་པས་འབེབས་པ་འགྲུབ་པར་འགྱུར། །མཆོད་ཅིང་གང་ལ་བལྟས་པ་ཡི། །མཐོང་བར་བྱས་ཏེ་གར་བྱེད་དོ། །ཨོཾ་མ་ལམ་ལ་ཧཱུཾ་ཕཊ། འབུམ་ཕྲག་གསུམ་གྱིས་
འགྲུབ་འགྱུར་ཏེ། །འགྲོ་བ་ཐམས་ཅད་འབེབས་བར་འགྱུར། །ཨོཾ་མཧཱ་ཅི་ལི་ཙི་ལི་ཧཱུཾ་ཧཱུཾ་ཕྲུཾ་ཕཊ། །འབུམ་ཕྲག་གཅིག་ནི་བཟླས་པ་ཡིས། །སྐྱེས་སོགས་རིང་བོ་ནས་ཀྱང་འབེབས། །ཨོཾ་བ་ཏ་ལི་བ་ཏ་ལི་
ཧཱུཾ་ཕཊ། རྣལ་འབྱོར་འབུམ་ཕྲག་གསུམ་དུ་ནི། །བཟླས་པས་སྔོན་དུ་བསྙེན་པ་བྱ། །ཡི་དྭགས་འབྱུང་པོ་གསང་བ་སོགས། །ལྷ་རྣམས་ཐམས་ཅད་འབེབས་པར་བྱེད། །ཨོཾ་པ་ཏ་ནི་པ་ཏ་ནི་ཧཱུཾ་ཕཊ། རྣལ་
འབྱོར་པ་ཡིས་འབུམ་ཕྲག་གཅིག །བཟླས་པས་སྔོན་དུ་བསྙེན་པ་བྱ། །ཆུ་དང་བོང་བ་རྡོ་དང་ནི། །ཤིང་རྣམ་ཀུན་ལ་འབེབས་པར་བྱེད། །དཀྱིལ་འཁོར་སྔོན་དུ་སློབ་དཔོན་གྱིས། །སྔོན་དུ་བསྙེན་
པ་བྱས་ནས་ནི། །ཤིན་ཏུ་ངུལ་ཞིང་བརྟགས་པ་ཡིས། །དེ་འོག་དཀྱིལ་འཁོར་དེ་ཉིད་བསམ། །ལྷ་ནི་མཉེས་པར་མ་བྱས་ན། །བདག་ཉིད་ལ་ནི་ཅོ་འདྲི་ཡིན། །ཨོཾ་བེ་ཏ་ལི་རཀྵ་རཀྵ་ཧཱུཾ་ཧཱུཾ་ཧཱུཾ་གྷྲཾ་ཕུཿ
ཕཊ། ཐལ་བར་ལན་བདུན་བར་དུ་ནི། །མངོན་པར་བཟླས་ཏེ་རོ་ལ་གཏོར། །ཉིན་ཞག་བདུན་དུ་བཞག་ན་ཡང༌། །ཅིས་ཀྱང་ཟ་བར་མི་འགྱུར་རོ། །ཨོཾ་ཕུ་རུ་ཕུ་རུ། མཾ་ཏྲེ་ཛཿཧཱུཾ་ཕུཿཕཊ། །སྐུད་
པ་དམར་ལ་བརྒྱད་བརྒྱ་རུ། །ཡོངས་སུ་བཟླས་དང་ལྡན་པ་ཡིས། །གང་གི་མགྲིན་པར་བཅིངས་གྱུར་ན། །ལྕེ་སྤྱང་བཞིན་དུ་འཁྱམ་པར་འགྱུར། །སྐུད་པ་དང་ནི་བྲལ་གྱུར་ན། བདག་ཉིད་

82-1-109b

འདོད་པ་བཞིན་དུ་བྱེད། བྱིན་རླབས་རིམ་པའི་རྣལ་འབྱོར་གྱིས། །མཉམ་པར་གཞག་པས་བསྒོམ་ཞིང་བཟླས། །ཟླ་བའི་དཀྱིལ་འཁོར་དབུས་གནས་པར། །རྡོ་རྗེ་མཁའ་འགྲོ་མ་བསམ་བྱ། །རྒྱན་
རྣམས་ཀུན་གྱིས་བརྒྱན་པའི་སྐུ། །འོད་ཟེར་སྣ་ཚོགས་ཤིན་ཏུ་འབར། །རླུང་གི་དཀྱིལ་འཁོར་དབུས་གནས་པར། །མངོན་དུ་འགྲུབ་པ་བྱ་བར་བསམ། །རྐང་མཐིལ་གཉིས་སུ་རླུང་གི་ནི། །ས་
བོན་སྟན་དུ་བསྒོམ་པར་བྱ། །སྒྲ་དང་ཐིག་ལེར་ལྡན་པ་ནི། །རླུང་གི་ས་བོན་དབུས་གནས་པར། །རླུང་གིས་བསྐོར་བ་སྙིང་གར་བཞག། ཐམས་ཅད་ཁ་དོག་སྔོན་པོར་བསམ། །རང་གི་དབུགས་ཀྱི་
རྩེ་མོ་ཡི། །རླུང་གི་བརྡ་རུ་སྦྱར་བར་བྱ། །ཨོཾ་ཡུཾ་པྲེ་ཏ་བཱ་ཡུ་ཨ་མོ་ཀ་སྱ་ཡུཾ་ཕཊ། རྣལ་འབྱོར་པ་ཡི་གསང་སྔགས་འདི། །བརྒྱད་བརྒྱར་བཟླས་ན་འགྲུབ་པར་འགྱུར། །འགྲོ་བ་ལ་སོགས་བཟུང་
ནས་སུ། །དུག་དང་ཁྲག་གིས་བྲི་བར་བྱ། །རྣལ་འབྱོར་མཆོག་ནི་བཟུང་ནས་སུ། །ཐམས་ཅད་གནས་ནས་བྲི་བར་བྱ། །བརྒྱད་བརྒྱ་རུ་ནི་བཟླས་པ་ཡི། །སྐུད་པ་དམར་པོས་དཀྲིས་ནས་ནི། །ཤིང་
གི་རྩེ་མོར་གདགས་པར་བྱ། །རླུང་གིས་སྤུར་བར་བསྒོམ་པ་སྟེ། །གང་དུ་རླུང་ནི་གཞོལ་འགྱུར་བ། །དེ་ཡི་ཕྱོགས་སུ་འགོ་བར་འགྱུར། །རྣལ་འབྱོར་པ་ཡིས་བསྐྲད་པས་ནི། །འགྲུབ་འགྱུར་འདི་
ལ་ཐེ་ཚོམ་མེད། །ཟླ་བའི་དཀྱིལ་འཁོར་དབུས་གནས་པར། །རྡོ་རྗེ་མཁའ་འགྲོ་མར་བསམས་ཏེ། །བདག་གི་ལུས་ནི་བསྒོམས་ནས་སུ། །བློ་དང་ལྡན་པས་སྔགས་བཟླས་ན། །གཉིས་མེད་གང་

82-1-110a

༄༅། །བའི་གཏོར་མ་ནི། །དེ་ཡི་དབུས་སུ་སྦྱར་བར་བྱ། །ཨོཾ་བཛྲ་ཌཱ་ཀི་ནཱི་དེ་ཤ་མཱ་ཀཪྵ་ཡ་ཨཱ་ཀཪྵ་ཡ་ཨོཾ་ཧྲཱིཿཧཱུཾ་ཕེཾ་ཕྲུང་ཕུཿཕཊ། མཎྜལ་དམར་པོར་བྱུགས་ནས་ནི།།
སེང་ལྡེང་ཕུར་བུ་བརྒྱད་ཀྱིས་གདབ། །དབུས་སུ་མིང་ནི་བྲིས་ནས་སུ། །གཏོར་མ་ཡོངས་སུ་གང་བར་ལྡན། །སྐུད་པ་དམར་ལ་བཟླས་ནས་ཀྱང༌། །ལན་བདུན་བསྐོར་བས་དྲང་བར་བྱ། །རྡོ་རྗེ་
ལྕགས་ཀྱུས་དྲང་ནས་སུ། །གསང་སྔགས་འདིས་ནི་བཟླས་བྱས་ན། །དཔག་ཚད་བརྒྱ་ཡི་ཕྱི་རོལ་ནས། །ལས་འདིས་བཟློག་ནས་འགུགས་པར་འགྱུར། །མཎྜལ་གྱི་ནི་དབུས་དག་ཏུ། །
ལས་འདིས་འགྲུབ་འགྱུར་ཐེ་ཚོམ་མེད། །ཉི་མའི་དཀྱིལ་འཁོར་དབུས་གནས་པར། །མཁའ་འགྲོ་དྲག་མོར་བསམ་བྱ་བ། །རང་གི་ལུས་ནི་རྣལ་འབྱོར་མར། །མཁས་པ་ཡིས་ནི་
བསྒོམས་ནས་སུ། །ཉ་མོ་གཅིག་ནི་བཟུང་ནས་སུ། །མཁའ་འགྲོའི་གཏོར་མ་བྱིན་གྱིས་བརླབ། །སྔགས་དང་བཅས་པའི་མིང་བྲིས་ལ། །ཉ་ཡི་ཁ་རུ་བཅུག་ནས་ནི། །རྐང་པས་མགོ་ནི་
རབ་མནན་ལ། །བརྒྱད་བརྒྱ་རུ་ནི་བཟླས་པར་བྱ། །ཨོཾ་ཕྲུཾ་ཕྲུཾ་ཨ་མུ་ཀ་སྱ་མུ་ཁཾ་བནྡྷ་བནྡྷ། ཧྲཱི་ཧྲཱི་ཧྲཱི། པུཾ་ཕཊ། དེ་ནི་བཟླས་པ་ཙམ་གྱིས་ནི། །བྱ་བ་ཐམས་ཅད་བཅིང་བར་འགྱུར། །ཐམས་
ཅད་ཆུ་ལ་བྱ་བ་སྟེ། །ལས་གཞན་ཆོ་ག་བཤད་པར་བྱ། །སྔགས་འདི་རབ་ཏུ་སྦྱར་ནས་ནི། །བག་ཟན་གྱིས་ནི་དྲིལ་བར་བྱ། །གང་དུ་ཉ་ནི་གནས་པ་ཡི། །ཉ་ཡི་ཁ་རུ་གཞུག་པར་བྱ།

82-1-110b

མཁའ་འགྲོའི་གཏོར་མ་བྱིན་བརླབས་ཏེ། །རིལ་བུ་བརྒྱད་བརྒྱ་བྱས་ནས་ནི། །ལན་རེ་བཟླས་ཏེ་ཟར་བཅུག་ན། །བྱ་བ་ཐམས་ཅད་བཅིངས་པར་འགྱུར། །རླུང་གི་དཀྱིལ་འཁོར་དབུས་གནས་པར། །
བདག་ཉིད་ཙཎྜ་ལི་ཡི་གཟུགས། །གཟུགས་རྣམས་ཐམས་ཅད་ཡོངས་རྫོགས་ཤིང༌། །མེ་ལྟར་འབར་བ་བསམས་ནས་སུ། །གཉིས་མེད་གཏོར་མའི་ལས་རྣམས་ནི། །དེ་ཡི་དབུས་སུ་རབ་ཏུ་བྱ། །
ལྕི་བས་པདྨའི་གཟུགས་བྱས་པ། །མིང་དང་སྔགས་ཀྱིས་བཞག་པར་བྱ། །ཨོཾ་སྟམྦྷ་ཡ་སྟམྦྷ་ཡ་ཧཱུཾ། བྷ་གྒཾ་མུ་ཏྲཱཾ་ཕྲུ་ཕྲུཾ་ཕཊ། གསང་སྔགས་འདི་དང་མིང་དག་ནི། །རྐང་པ་གཡོན་པས་མནན་ནས་སུ།།
ལན་གྲངས་བརྒྱད་བརྒྱར་བཟླས་ནས་སུ། །འགྲུབ་འགྱུར་འདི་ལ་ཐེ་ཚོམ་མེད། །ཆུང་མ་ཤིན་ཏུ་གཡོན་ཅན་རྣམས། །ལས་འདི་ཡིས་ནི་གདུལ་བར་བྱ། །མཐར་ནི་ཆུ་དང་འོ་མ་ཡིས། །བཀྲུས་ན་
བཅིངས་པ་ལས་གྲོལ་འགྱུར། །རླུང་གི་དཀྱིལ་འཁོར་དབུས་གནས་པར། །ལྷ་མོ་རྡོ་རྗེ་མ་རུ་བསྒོམ། །ཁ་དོག་སྔོན་པོ་ཤིན་ཏུ་མཛེས། །འོད་ཟེར་མེ་དང་མཚུངས་པར་འབར། །ཡོངས་སུ་རྫོགས་
ཤིང་མཛེས་པར་ལྡན། །རྒྱན་རྣམས་ཀུན་གྱིས་ཀླུབས་པ་སྟེ། །ཡི་དྭགས་ཀྱི་ནི་གདན་ལ་བཞུགས། །ཧ་ཧར་བཞད་པས་འཇིགས་སུ་རུང༌། །གཉིས་མེད་གང་བའི་གཏོར་མ་ཡི། །ལས་ནི་དེ་རུ་
བྱས་ནས་ཀྱང༌། །འབྲས་ཕྱེ་ལ་སོགས་ཁྱད་པར་ལས། །པདྨའི་དབྱིབས་ནི་བྱས་ནས་སུ། །ཁྱི་ཡི་སྤུ་ཡིས་དགང་བར་བྱ། །མིང་དང་སྔགས་སུ་སྦྱར་ནས་སུ། །གཉིས་མེད་གཏོར་མའི་ལས་རྣམས་

82-1-111a

༄༅། །ནི༑ ༑ལས་དེར་བྱིན་གྱིས་བརླབ་པར་བྱ། །ཨོཾ་ཀྲོ་དྷེ་ཤྭ་རི་ཕྲུ་ཕྲུཾ་ཕཊ། བརྒྱད་བརྒྱ་རུ་ནི་བཟླས་ནས་སུ། །རྡོ་རྗེ་གསང་བར་གཞུག་པར་བྱ། །ལས་འདི་སྦྱར་ཞིང་
གཟིར་བ་ཡིས། །བྷ་ག་དག་ནི་བཟློག་པར་འགྱུར། །ལས་འདིས་ཤིན་ཏུ་འགྲུབ་པ་སྟེ། །ཕྱུང་ན་དེ་ལས་ཐར་བར་འགྱུར། །ཆུང་མ་ཤིན་ཏུ་གདུལ་དཀའ་ལ། །ལས་ནི་དེ་ལྟར་སྦྱར་བར་བྱ། །
ཟླ་བའི་དཀྱིལ་འཁོར་དབུས་གནས་པར། །ལྟེ་བར་བདུད་རྩིའི་ཡི་གེ་བསྒོམ། །རྩ་རྣམས་ཀུན་ལས་དྲངས་ནས་སུ། །བདུད་རྩིའི་ཆུ་ནི་འཛག་པར་བྱ། །བནྡུའི་མེ་ཏོག་རྒྱས་པ་ཡི། །དབུས་སུ་
ལྕགས་ཀྱུའི་ཡི་གེ་སྟེ། །ཁ་དོག་དམར་པོ་ཤིན་ཏུ་འབར། །གསང་ཞིང་གསང་བས་བསྒོམ་པར་བྱ། །ཁྲོ་བོའི་སོར་མོ་རྩེ་མོ་རུ། །བདུད་རྩིའི་ཡི་གེ་བསམས་ནས་ནི། །སོར་མོ་འདི་ཡིས་
བསྐྱོད་པར་བྱ། །སྦྱོར་པ་གསུམ་ནི་བསམས་པ་ཡིས། །དེ་ཡི་དབུས་ཀྱི་གནས་རྣམས་སུ། །བདུད་རྩིའི་ཆུ་ནི་འཛག་བར་བྱ། །ཆུང་མ་ཤིན་ཏུ་གདུལ་དཀའ་ལ། །འདི་ཡིས་བྷ་ག་
བརྟག་པར་བྱ། །འོད་ཟེར་ཅན་དང་བླ་མར་བྱ། །སྨྱོ་བྱེད་ཡན་ལག་ལྔ་དང་བཅས། །གུ་གུལ་ཆེན་པོའི་ཆ་དང་བསྲེས། །མར་ནག་ཆེན་པོས་བསྐོལ་བར་བྱ། །སྔགས་པས་བདུད་རྩིའི་ཆུ་
དང་ནི། །ལྕེ་ཡི་དབང་པོས་མྱང་བར་བྱ། །འདིར་ནི་སྨྱེ་འགྱུར་ཐེ་ཚོམ་མེད། །མར་ཟོས་པས་ནི་གྲོལ་བར་འགྱུར། །ཡི་དྭགས་གོས་ནི་མ་ལྷུང་བས། །མར་མེ་ཡི་ནི་སྡོང་དུ་བྱ། །ཀླུ་དབང་

82-1-111b

གི་ནི་གོང་དུ་བཟུང༌། །རྐང་གི་མར་གྱིས་སྤར་བར་བྱ། །གཏོར་མ་ཡི་ནི་གནས་དག་ཏུ། །མཁའ་འགྲོ་མ་ཡི་སྙིང་སྔགས་ཀྱིས། །དུ་བ་དག་ནི་དབབ་པར་བྱ། །དུར་ཁྲོད་དུ་ནི་གཏོར་བྱིན་ལ། །བརྒྱད་
བརྒྱ་རུ་ནི་བཟླས་ནས་སུ། །ལམ་གྱི་བཞི་མདོར་ཤིང་གཅིག་དྲུང༌། །གང་ལ་དུ་བ་བྱུགས་པ་དེས། །མཁའ་འགྲོ་མ་ཀུན་མཐོང་བར་འགྱུར། །ལྷག་མའི་སྣོད་ནི་གཉིས་བཟུང་ལ། །དུར་ཁྲོད་ཀྱི་
ནི་སོལ་བ་ཡིས། །ཚ་བའི་རྫས་ལ་སྦྱར་ནས་ནི། །བྱ་རོག་སྒྲོ་རྩས་བྲི་བར་བྱ། །ཨོཾ་ཀི་རི་ཀི་རི་ཀྲོ་དྷེ་ཨ་མུ་ཀཾ་ཕྲུཿཕྲུཾ་ཕཊ། སྣོད་ནི་གཉིས་ལ་སོ་སོ་རུ། །གཟུགས་གཉིས་མིང་དང་བཅས་བྲིས་
ལ༑ ༑གཉིས་མེད་གཏོར་མ་བྱིན་ནས་ནི། །ཁྲོ་བོས་བཀང་སྟེ་དྲུད་པར་བྱ། །ཨོཾ་ཀ་ལི་བརྟཱ་ལི་བརྟཱ་ལི་ཀྲོ་དྷ་མུ་ཁེ་ཨ་མུ་ཁེ་ཨ་མུ་ཀ་སྱ་ཧི་ལི་ཧི་ལི་བཛྲ་ཏིཥྛ་མུ་ཁི་ཕྲུཾ་ཕྲོཾ་ཕྲོཾ་ཕཊ། བརྒྱ་ཕྲག་གཅིག་
ཏུ་བཟླས་ནས་ནི། །མྱུར་དུ་འཐབ་རྩོད་འབྱུང་བར་འགྱུར། །གཉིས་མེད་གཏོར་མར་ལྡན་པ་ཡི། །དབང་བསྐུར་ན་ནི་ཞི་བར་འགྱུར། །སྦྱོར་བའི་གདན་གྱི་རབ་ཏུ་བྱེད་པ་ལས། རིམ་པར་
ཕྱེ་བ་གསུམ་པའོ།།    །།གཉིས་མེད་སྦྱོར་བའི་སྙིང་པོ་སྟེ། །གཉིས་མེད་མིང་གིས་བརྗོད་པ་ཡིན། །སྦྱོར་བ་ཇི་ལྟར་བརྩམ་བགྱི་བ། །རོལ་མོ་དག་ནི་ཉན་པར་འཚལ། །
གཉིས་མེད་སྦྱོར་བ་དེ་ཉིད་ཀྱི། །རྡོ་རྗེ་དྲིལ་བུའི་ཕྱག་རྒྱ་དག། སོ་སོར་བཟུང་བའི་དེ་ཁོ་ན། །ཡང་དག་ཇི་བཞིན་རྡོ་རྗེས་ཉོན། །དེ་ཉིད་ཇི་བཞིན་བདག་ཉིད་དང༌། །ཆོས་ཀྱི་དྲིལ་བུ་ལྷ་མོ་འོ། །

82-1-112a

༄༅། །ཁ་སྦྱོར་སྦྱོར་བ་ཕྱག་རྒྱ་སྟེ། །ཐབས་ནི་དེ་རུ་ཐིམ་པའོ། །དང་པོར་རེ་ཞིག་རྣལ་འབྱོར་བས། །རྡོ་རྗེ་ཐལ་མོ་དམ་བཅིངས་ནས། །སེམས་ཅན་ཀུན་ལ་རྗེས་བརྩེ་བས་
དག་པ་རྣམ་གསུམ་བརྗོད་པར་བྱ། །ཨོཾ་སྭཱ་བྷཱ་ཝ་ཤུདྡྷཿསརྦྦ་དྷརྨཱཿསྲ་བྷཱ་ཝ་ཤུདྡྷོ྅ཧཾ། ཨོཾ་བཛྲ་ཤུདྡྷཿསརྦྦ་དྷརྨྨཱ་བཛྲ་ཤུདྡྷོ྅ཧཾ། ཨོཾ་ཡོ་ག་ཤུདྡྷཿསརྦྦ་དྷརྨྨ་ཡོ་ག་ཤུདྡྷོ྅ཧཾ། གཟུང་
དང་འཛིན་པ་ལས་གྲོལ་བས། །སྦྱིན་པའི་ར་བས་སྦྱིན་པར་བྱ། །རྣལ་འབྱོར་ལྡན་པའི་སེམས་ཀྱིས་ནི། །ཐམས་ཅད་རྩ་བཞིན་བལྟ་བར་བྱ། །སེམས་ཅན་ཀུན་ལ་མི་འཇིགས་སྦྱིན། །འགྲོ་རྣམས་
གཙེ་བར་མི་བྱ་སོགས། །སེམས་ཅན་དོན་ནི་དགག་མི་བྱ། །སྟེང་དུ་ཚུལ་ཁྲིམས་དྲ་བའོ། །གཞན་ལ་གནོད་པ་འགོག་ལ་སོགས། །བཟོད་པའི་ཕུར་བུ་འོག་ཏུ་གདབ། །ཕུར་བུར་བ་དྲ་བ་
ཡིས༑ ༑སྡང་བའི་བདུད་དང་དགྲ་རྣམས་བསྐྲད། །བདུད་ནི་བདུད་དུ་འཆར་མི་འགྱུར། །རང་གི་སེམས་ཀྱིས་བསྡམས་པའོ། །རང་གི་རང་སེམས་བཏུལ་བ་ན། །བདུད་ཀྱིས་འཚེ་བར་ག་
ལ་འགྱུར། །མཉམ་ཉིད་སེམས་ཀྱི་དྲི་ཡིས་ནི། །གྲུ་བཞི་པ་རུ་བྱུག་པར་བྱ། །ལུས་ལ་སྟེ་འཇོག་ཙནྡན་བྱུག །སེམས་ནི་མཉམ་པར་གནས་པ་སྟེ། །བཟོད་པའི་མེ་ཏོག་རྣལ་འབྱོར་
པས། །འབད་དང་ལྡན་པས་དགྲམ་པར་བྱ། །མཉམ་ཉིད་བསྒོམས་པའི་བདུག་པ་ཡིས། །རང་བཞིན་དག་པས་བདུག་པར་བྱ། །ཤེས་རབ་མར་མེའི་སྣང་བ་སྟེ། །ཁམས་གསུམ་གྱི་ནི་

82-1-112b

མུན་པ་རྣམས། །མར་མེ་འདི་ཡིས་བཅོམ་ནས་སུ། །ཇི་ལྟར་འདོད་བཞིན་སྣང་བར་བྱ། །སེམས་ཀྱིས་མི་འཇིགས་སྦྱིན་པ་ཡིས། །དབུགས་མ་ཕྱིན་པ་དབུགས་དབྱུང་བྱ། །མཆོད་པའི་དུས་དང་ཁྱད་
པར་དུ། །གཏོར་མའི་དུས་སུ་རབ་ཏུ་སྦྱར། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་སུ། །བདག་ཉིད་རྡོ་རྗེར་བསྐྱེད་ནས་ནི། །ཤེས་རབ་དྲིལ་བུ་ཞེས་བྱར་སྤྲུལ། །བར་དུ་ཁྲུ་
གང་བཞག་ནས་སུ། །མཉམ་ཉིད་ལྟ་བས་བལྟ་བར་བྱ། །སྙིང་གར་ཧཱུཾ་ནི་བསྒོམ་བྱས་ལ། །ཐམས་ཅད་རིག་པས་ཀུན་སྟོང་བྱ། །ཁམས་གསུམ་ཟད་པར་བྱས་ནས་ནི། །ཐམས་ཅད་ནམ་མཁར་ཡང་
དག་གནས། །སྔོན་བཞིན་མཚན་ཉིད་ཡང་དག་ལྡན། །མཉམ་ཉིད་སྟོང་པར་བསམས་ནས་སུ། །ཕོ་བྲང་ཡངས་པར་ཅི་འདོད་པར། །རི་རབ་རྩེ་མོར་བསམ་པར་བྱ། །ལྷ་ནི་ཉི་ཤུ་རྩ་བརྒྱད་
ལྡན། །རྡོ་རྗེ་སྔོན་དུ་བསྟན་པ་བཞིན། །འོད་ཟེར་སྣ་ཚོགས་འབར་བ་ཡི། །ཧཱུཾ་གི་ཐིག་ལེ་ལས་བྱུང་བ། །ཟླ་བའི་དཀྱིལ་འཁོར་དབུས་སུ་ནི། །མི་གཡོ་རྡོ་རྗེ་བསྒོམས་ནས་སུ། །རྡོ་རྗེ་སེམས་དཔའི་
རང་བཞིན་དུ། །བདག་གི་ལུས་ནི་སྤྲུལ་པར་བྱ། །ཡི་གེའི་དགོད་པས་བཀོད་ནས་སུ། །མཁས་པས་གོ་ཆ་བྱས་ནས་ཧཱུཾ། །སངས་རྒྱས་ལྔ་ཡིས་བརྒྱན་པ་སྟེ། །གངས་དང་ཀུན་ད་ཟླ་བའི་མདོག།
ཕྱག་གཉིས་སེམས་དཔའི་སྐྱིལ་ཀྲུང་བཅས། །རྒྱན་རྣམས་ཀུན་གྱིས་ཀླུབས་པ་སྟེ། །ཕྱག་རྒྱ་ཆེན་པོ་སྙིང་པོར་བཅས། །གོ་འཕང་མཆོག་ནི་བསྒོམ་པར་བྱ། །འོད་ཟེར་སྣ་ཚོགས་འབར་བ་

82-1-113a

༄༅། །ལ༑ ༑སངས་རྒྱས་སྤྲིན་ནི་རྣམ་པར་འཕྲོ། །དངོས་པོ་སྒོམ་པ་བསྒོམས་ནས་སུ། །ཧཱུཾ་གི་སྒྲ་ཡིས་དགང་བར་བྱ། །རང་ཉིད་ཇི་ལྟར་འདོད་སེམས་ཀྱིས། །ཡེ་ཤེས་ས་བོན་
བཟླས་པར་བྱ། །བཙོ་མའི་གསེར་ལྟར་ཤིན་ཏུ་འབར། །སེམས་ཅན་ཀུན་གྱི་དོན་ལ་ཆགས། །དེ་ནས་སྟོང་པའི་མཚན་ཉིད་ནི། །སྔར་གྱི་མཚན་ཉིད་བདག་ཉིད་ཅན། །ཟླ་བའི་དཀྱིལ་འཁོར་
དབུས་གནས་པར། །སྔར་ མཚན་ཉིད་ཀུན་རིག་པས། །ཉི་ཤུ་རྩ་གསུམ་ལྷ་རྣམས་ཀྱིས། །དྲིལ་བུའི་བདག་ཉིད་བསྒོམ་པར་བྱ། །འོད་ཟེར་སྣ་ཚོགས་འབར་བ་ལས། །སངས་རྒྱས་འོད་ནི་
རྣམ་པར་སྤྲོ། །དེ་ལྟར་བསྐྱེད་ ལུས་རྣམས་ནི། །ཤེས་རབ་ཕ་རོལ་ཕྱིན་མས་བསྐྱེད། །ཕྱག་གཉིས་སེམས་དཔའི་སྐྱིལ་ཀྲུང་བཅས། །རྒྱན་རྣམས་ཀུན་གྱིས་རྣམ་པར་ཀླུབས། །ཁ་དོག་ཅུང་
ཟད་འདྲེས་པའི་སྐུ། །སངས་རྒྱས་ལྔ་ཡིས་མངོན་པར་བརྒྱན། །ཡི་གེ་བརྒྱད་ཀྱི་སྔགས་རྣམས་ནི། །ཡན་ལག་བརྒྱད་དུ་དགོད་པར་བྱ། །ཕྱག་གཉིས་ཕྱག་རྒྱ་ཆེན་པོ་སྟེ། །གོ་འཕང་མཆོག་
ནི་བསྒོམ་པར་བྱ། །ཨཱ་ལི་ཀཱ་ལི་ལས་བྱུང་བའི། །དེ་ཡི་ས་བོན་བཟླས་བར་བྱ། །འདོད་ཆགས་སེམས་ཀྱི་སྟོབས་ཀྱིས་ནི། །བཙོ་མ་གསེར་གྱི་འོད་དང་བཅས། །སེམས་ཅན་བསྒྲལ་ཕྱིར་ཀུན་ཏུ་
འཁྱུད། །ནུ་མ་འཁྱུད་ཅིང་ཞལ་གཉིས་འཇིབ། །རྡོ་རྗེ་སོར་མོའི་རྩེ་མོར་ནི། །བདུད་རྩིའི་ཡི་གེ་བསམས་ནས་ནི། །ལྷ་མོའི་གཡོན་གྱི་ཆ་རུ་ནི། །བསྟན་པའི་རྩེ་མོར་གཟུང་བར་བྱ། །བཅུ་དང་

82-1-113b

བརྒྱད་ཀྱི་གནས་རྣམས་ནི། །ཀུན་ནས་བདུད་རྩི་གང་གནས་པ། །མཛུབ་མོ་འདི་ཡིས་བསྐྱོད་པ་ཡིས། །བདུད་རྩིའི་ཆུ་ནི་འཛག་པར་འགྱུར། །གཉིས་ཀྱི་ཀུན་སྤྲོད་བཏང་ནས་སུ། །ཤར་གྱི་ཕྱོགས་
སུ་བལྟ་ཞིང་བསྐྱོད། །རོལ་པའི་སྟོབས་ཀྱིས་ལྷ་མོ་ནི། །རྡོ་རྗེ་རྐང་པའི་སྟོབས་ཀྱིས་མནན། །དྲིལ་བུ་གཡོན་གྱི་རླུང་མནན་པ། །ནུ་མ་ལག་པ་གཉིས་ཀྱི་གཟིར། །སྒེག་ཅིང་བཞད་པའི་བཞིན་
ཅན་ཏེ། །འོག་མས་གནོན་པོ་བཙིར་བར་བྱ། །དྲིལ་བུ་ལག་གཉིས་གསང་བར་སྦྱོར། །དེ་བཞིན་ས་བོན་གཉིས་མེད་བཟླས། །ཤར་ཕྱོགས་སུ་ནི་བསྐྱོད་པ་ཡིས། །སེམས་ཅན་ཕ་རོལ་སྒྲོལ་
བར་འགྱུར། །ལྷ་མོ་གཡོན་པ་ ནས་སུ། །ལྷོ་རུ་ཁ་ནི་བལྟ་བར་བྱ། །རྡོ་རྗེ་ཡང་ནི་བསྐྱོད་ནས་སུ། །རྐང་མཐིལ་གཉིས་ཀྱི་དེ་བཞིན་བཙིར། །དྲིལ་བུ་ལག་པ་གཉིས་ཀྱིས་ནི། །རྐེད་པ་བསྡམས་
ཏེ་བཙིར་བར་བྱ། །རྡོ་རྗེ་གཡས་ ནུ་མ་དང༌། །དེ་བཞིན་གསང་བར་རྩེ་བར་བྱ། །རྡོ་རྗེ་དྲིལ་བུའི་ལུས་དག་ནི། །ཡང་དང་ཡང་དུ་སྤྲད་པར་བྱ། །ས་བོན་གཉིས་ནི་བཟླས་པ་ཡིས། །ལྷོ་ཕྱོགས་
སེམས་ཅན་སྒྲོལ་བར་འགྱུར། །ནུབ་ཕྱོགས་སྙིང་པོའི་རྐང་སྟབས་ཀྱིས། །ལྷ་མོ་ནུབ་ཏུ་བལྟ་བར་བྱ། །རྡོ་རྗེ་ཡི་ནི་ཕྱོགས་གཅིག་གིས། །གཡས་ཀྱི་བརླ་ནི་མནན་པར་བྱ། །མགྲིན་པའི་རྒྱབ་
ནས་གཉིས་འཁྱུད་དེ། །དྲིལ་བུའི་ལྕེ་ནི་བསྐྱོད་ནས་སུ། །རྡོ་རྗེ་ལྕེ་ལ་རེག་པར་བྱ། །དེ་བཞིན་སྦྱར་ནས་གཉིས་ཀ་བཟླས། །རྡོ་རྗེ་མཉམ་པའི་དབུས་སུ་ནི། །ལག་པ་གཉིས་ཀྱིས་བསྡམ་པའོ།།

82-1-114a

༄༅། །དྲིལ་བུའི་ལག་པ་གཉིས་ཀྱིས་ཀྱང༌། །རྣ་བའི་དྲུང་བར་གཟུགས་པར་བྱ། །གཉིས་ཀའི་མཆུ་ནི་ཀུན་སྦྱར་ནས། །དེ་ཡི་བདུད་རྩི་བཏུང་བར་བྱ། །རྣལ་འབྱོར་པ་ཡིས་
སྔགས་བཟླས་ནས། །རྡོ་རྗེ་དྲིལ་བུ་དཀྲོལ་བར་བྱ། །སེམས་ཅན་ཐམས་ཅད་བདེ་གྱུར་ཅིག །ཀུན་ཀྱང་འཚེ་བ་མེད་པར་ཤོག། གང་གི་ལམ་ནས་འགྲོ་བ་ཡིས། །སངས་རྒྱས་ཉིད་དུ་འགྲུབ་གྱུར་
ཅིག །སྐད་ཅིག་ཚུལ་གྱི་རྣལ་འབྱོར་དང༌། །སྐད་ཅིག་ཚུལ་གྱིས་ཕྱག་རྒྱ་ཅན། །ཀུན་ནས་ཀུན་ཏུ་སྐད་ཅིག་སྟེ། །སྐད་ཅིག་གིས་ནི་གསང་སྔགས་སྟོན། །དྲིལ་བུ་ལྷ་རུ་སྦྱོར་བ་ཡིས། །མཁས་
པ་ཡིས་ནི་བསྒོམ་པར་བྱ། །ཡི་གེ་བརྒྱད་ཀྱི་སྔགས་དག་ནི། །གནས་རྣམས་ཀུན་གྱི་ལྷ་ཉིད་དེ། །རང་ཉིད་ལྷ་མོད་བསམ་པ་བྱ། །སླར་ཡང་འདི་ཉིད་རབ་ཏུ་བྱ། །རང་གི་རྗེས་སུ་ཆགས་པའི་
སེམས། །དེ་ནས་རྡོ་རྗེས་ཀུན་ཏུ་འཁྱུད། །དེ་ནས་བདག་ཉིད་རྡོ་རྗེ་རུ། །ཀ་ར་ནར་བཅས་བསམ་པར་བྱ། །རྡོ་རྗེ་ཡི་ནི་ང་རྒྱལ་གྱིས། །རྡོ་རྗེ་སེམས་དཔའ་བདག་ཅེས་བརྗོད། །ཆུ་ལས་བྱུང་
བའི་མེ་ཏོག་ནི། །གསང་བའི་ནང་གི་མཚན་ཉིད་ལས། །རྩ་བ་མྱུ་གུ་མེ་ཏོག་སྟེ། །བན་དུ་ཀ་ནི་རྒྱས་པ་འདྲ། །ཐོང་ག་གཉིས་ཀྱི་ས་བོན་རྣམས། །ས་དང་རླུང་དག་ཉིད་ཡིན་ནོ། །འོག་ཏུ་ཆུ་
ཡི་རང་བཞིན་ལ། །མྱུ་གུ་མེ་ཡི་ས་བོན་ནོ། །སྡེ་ཚན་གསུམ་པ་གང་ཡིན་པའི། །ཡི་གེ་གསུམ་པ་བཟུང་ནས་སུ། །དབྱུག་པ་ཕྱི་མོ་རྡོ་རྗེ་ཅན། །སྐ་བོ་ཆེ་ལ་སོགས་པས་དཀྲི། །ལྷ་མོའི་

82-1-114b

གཟུགས་སུ་བསམས་ནས་སུ། །ས་ཡི་ནང་དུ་ཐིམ་པར་བྱ། །དུས་མེའི་ཡི་དྭགས་མེར་སྦྱོར་ཅིང༌། །ཡི་དྭགས་མེ་དང་དུས་མེ་སྦྱོར། །ལག་པ་གཉིས་ཀྱིས་ཁ་སྦྱར་བ། །མཐེ་ཆུང་མཐེ་བོས་མནན་ནས་
སུ༑ ༑གསུམ་བོ་དག་ནི་རྩེ་མོར་སྦྱོར། །ཕྱག་རྒྱ་གཉིས་ཀྱི་མགོར་བཙུགས་ནས། །བདུད་རྩི་བཟའ་བའི་བསམ་བ་ཡིས། །གནོན་པོས་འོག་མ་བཙིར་བར་བྱ། །བཅུ་དང་བརྒྱད་ཀྱི་ལམ་དག་ནས།།
དྲིལ་བུའི་བདུད་རྩི་བསྐུལ་བར་བྱ། །གཡོན་གྱི་ཆ་ནི་བན་དུ་ཀ། །ཆུ་འཛག་པ་ཡི་ཆ་བྱད་ཅན། །ཆུ་འཛག་ བྱ་མཆུའི་དབྱིབས་ལྟ་བུ། །མཁའ་འགྲོ་མ་ཡི་ཚུལ་དག་ལ། །དེར་ནི་ཕྱག་རྒྱས་བསྐུལ་
བར་བྱ། །རྡོ་རྗེ་གཡས་ཀྱི་ཆུ་དག་ནི། །རང་བཞིན་མཉམ་པའི་ཚུལ་དུ་བྱ། །ཐོང་ཀ་ལ་སོགས་གནས་ཀུན་ཏུ། །དེ་ནས་སོར་མོ་གདབ་པར་བྱ། །དེ་ནས་རྡོ་རྗེ་རྩེ་མོ་ནི། །ཕྱག་རྒྱ་གློ་རུ་སྦྱར་ནས་བྱ། །
གཉིས་ཀ་ཀུན་ཏུ་སྦྱར་ནས་ནི། །རྡོ་རྗེ་པདྨོ་བསྒུལ་བར་བྱ། །ཧཱུཾ་གི་སྒྲ་ཡིས་བཀང་ནས་སུ། །ལྷ་མོ་ཐམས་ཅད་ཚིམ་པར་བྱ། །དྲིལ་བུ་ཡི་ནི་དངོས་པོ་ཡིས། །ཨཱ་ལི་ས་བོན་ཀུན་ཏུ་སྦྱིན། །ཡེ་ཤེས་ས་བོན་
རྡོ་རྗེ་རྩེ། །བདག་གི་ལྷ་ནི་མཉེས་པར་བྱ། །རྡོ་རྗེ་དྲིལ་བུ་ལུས་ཡིན་ཏེ། །ཕྱག་རྒྱ་ཁ་སྦྱོར་སྦྱར་བར་བྱ། །རྡོ་རྗེ་དྲིལ་བུའི་ཕྱག་རྒྱ་ཡང༌། །དེ་ཁོ་ན་ཡིས་སོ་སོར་བཟུང༌། །རྡོ་རྗེ་དེ་ཁོ་ན་བསྐྱོད་ལ། །དྲིལ་བུ་
རང་དགར་དཀྲོལ་བར་བྱ། །རྡོ་རྗེ་དྲིལ་བུ་རབ་སྦྱོར་ཏེ། །ཕྱག་རྒྱའི་དེ་ཉིད་སྦྱོར་བ་ཡིན། །ལུས་ནི་གཉིས་ཀ་མཉེས་པར་ཡིས། །སེམས་ཅན་ཕ་རོལ་སྒྲོལ་བར་འགྱུར། །གཉི་ག་ཡི་ནི་བདག་ཉིད་

82-1-115a

༄༅། །སེམས། །ཆུ་དེ་བྱིན་གྱིས་བརླབ་པར་བྱ། །སྒེག་ཅིང་བསྐྱོད་པར་གནས་བ་སྟེ། །བདེ་བའི་སྟན་ལ་འདུག་ནས་ནི། །རྡོ་རྗེ་རོལ་པའི་རྐང་པ་སྟེ། །དྲིལ་བུ་གཡོན་གྱི་བརླ་
ཡིས་རོལ། །ལག་གཡོན་འཁྱུད་ཅིང་ནུ་མ་བཟུང༌། །གཡས་ཀྱི་རྡོ་རྗེ་གསོར་བར་བྱ། །བཞད་ཅིང་ཁྲོ་དང་སྒེག་པ་ཡིས། །ཡང་དང་ཡང་དུ་སྤྲོ་བར་བྱ། །དྲིལ་བུ་བསྐྱོད་པའི་ཚུལ་གྱིས་ནི། །བརླ་ཡི་སྟན་
ལ་འདུག་ནས་སུ། །རྐང་པ་གཡས་པས་དཀྲིས་ནས་ནི། །དཀུ་ཡི་གནས་སུ་གཞག་པར་བྱ། །མགྲིན་པ་གཅིག་གིས་འཁྱུད་ནས་ནི། །གཡོན་པས་དྲིལ་བུ་གསིལ་བར་བྱ། །ངོ་མཚར་བཅས་
བཞད་སྒེག་པ་ཡིས། །ཡང་དང་ཡང་དུ་སྤྲད་པར་བྱ། །དེ་ནས་རྡོ་རྗེ་གླུ་བླང་ཞིང༌། །སྣ་ཚོགས་ཧཱུཾ་ཞེས་བྱ་བར་འདོད། །བདུད་རྩིའི་ཆུ་ནི་བཟུང་ནས་སུ། །སླར་ཡང་གླུ་ནི་བླང་བར་བྱ། །འཁོར་ལོ་སྟོང་
པ་སྙིང་པོ་མེད་པ་ནི། །སྙིང་པོ་དག་ནི་ཤིན་ཏུ་བསམས་པ་སྟེ། །རྣམ་པར་ཐར་པས་རབ་ཏུ་བསྒྲལ་བ་སྟེ། །དངོས་ལས་རྣམ་པར་གྲོལ་བ་རབ་ཏུ་འགྲུབ། །ཕན་ཚུན་ཀུན་ཏུ་འཁྱུད་པའི་སྦྱོར་བྱས་པ། །
དེ་ཡིས་དོན་ནི་ཡང་དག་བྱེད་པར་འགྱུར། །འཁོར་བའི་སྙིང་པོ་དག་ནི་མེད་པ་ལ། །རྣལ་འབྱོར་མ་ཡི་དབུས་སུ་སྙིང་པོ་འགྲུབ། །རྡོ་རྗེ་དྲིལ་བུའི་སྒྲར་བཅས་པས། །དེ་ནས་དེ་ལྟར་གླུ་བླང་བྱ། །
མཉམ་གཞག་སྒོམ་ཞིང་བཟླས་པ་ཡིས། །འགྲུབ་འགྱུར་འདི་ལ་ཐེ་ཚོམ་མེད། །ལས་ནི་གང་ཞིག་བསམ་པ་རྣམས། །དེ་ཡིས་ཐམས་ཅད་འགྲུབ་པར་འགྱུར། །སྨན་ལ་སོགས་པའི་ཁྱད་པར་

82-1-115b

རྣམས། །བསྐྱོད་པའི་སྦྱོར་བར་ལྡན་པར་བྱ། །གུར་གུམ་དང་ནི་གི་ཝང་དང༌། །ཀ་ར་སྦྲང་རྩི་པ་ལ་ཤ། ཡུང་བ་རུ་རྟ་ཆ་མཉམ་པ། །སྦྱོར་བའི་གནས་སུ་བཟུང་བར་བྱ། །རྫས་དེ་དག་ནི་བསྒོས་ནས་སུ། །
རྟག་ཏུ་ཐིག་ལེ་བྱས་གྱུར་ན། །རྒྱལ་པོ་བློན་པོ་ཕོ་བྲང་བཅས། །ཐམས་ཅད་དུ་ནི་དགའ་བར་འགྱུར། །དབང་པོ་ལག་དང་རུ་རྟ་དང༌། །རྨོངས་བྱེད་མ་དང་རངས་བྱེད་མ། །བདག་གི་ལྔ་དང་ཡན་ལག་ལྔ།།
ལྔ་པོ་ཐམས་ཅད་ཆ་བསྙམས་ལ། །བཟའ་དང་བཏུང་དང་སོ་རྩི་དང༌། །ཞིབ་ཏུ་བཏགས་ཏེ་སྦྱར་ལ་སྦྱིན། །ཐམས་ཅད་དུ་ནི་དབང་འགྱུར་ཏེ། །འཆི་བ་ན་ཡང་གཏོར་མི་འགྱུར། །ཁྲག་ནི་གཏོར་བའི་སྦྱོར་
བ་ཡིས། །དབང་ལ་སོགས་པའི་ལས་རྣམས་འགྲུབ། །སྔགས་ནི་འབུམ་དུ་བཟླས་པ་ཡིས། །འགྲོ་བ་ཐམས་ཅད་རྨོངས་པར་འགྱུར། །བདག་གིས་ལུས་ལ་གཤེགས་གསོལ་བ། །བདག་ཉིད་ཇི་ལྟར་
དགའ་བར་བྱ། །སེམས་ཅན་དོན་ཕྱིར་བློ་ལྡན་པས། །ཐམས་ཅད་དབང་དུ་འདུ་བར་སྒྲུབ། །བརྟུལ་ཞུགས་བྲམ་ཟེའི་ཉེ་དུ་མོས། །ཞི་བའི་ལས་ནི་སྐྱེ་བར་འགྱུར། །རྒྱལ་པོ་བླ་མ་གསང་བ་མོས། །རྒྱས་
པའི་ལས་ནི་སྦྱར་བར་བྱ། །རྗེ་རིགས་དམངས་མོ་ཐམས་ཅད་ཀྱིས། །དབང་གི་ལས་ནི་བསྒྲུབ་པར་བྱ། །ལྷམ་མཁན་བཤན་པ་ཉ་པ་མོས། །མངོན་སྤྱོད་དུ་ནི་རབ་ཏུ་གྲགས། །ཀླ་ཀློ་གདོལ་པ་ཚོས་
མཁན་མས། །སྦྱོར་བའི་དངོས་གྲུབ་བཤད་པ་ཡིན། །དེ་བས་འབད་པ་ཐམས་ཅད་ཀྱིས། །རྣལ་འབྱོར་བསྟན་བཅོས་གཟུང་བར་བྱ། །གཞན་ཡང་རྐང་སྟབས་བཅིང་པར་བྱ། །སེམས་ཅན་བསྒྲལ་

82-1-116a

༄༅། །བའི་གནས་ཡིན་ཏེ། །གཉིས་ནི་ཀུན་ཏུ་འདུས་ནས་བསྐྱོད། །དེ་ཉིད་ཕྱག་རྒྱ་ཞེས་བྱ་བཅིང༌། །མཉམ་པའི་རྐང་སྟབས་དང༌། །དབྱེ་བའི་སྟབས་དང༌། ཟླུམ་
པོའི་སྟབས་དང༌། གསུམ་གནོན་པའི་སྟབས་དང༌། རུས་སྦལ་གྱི་སྟབས་དང༌། གཡས་བརྐྱང་དང༌། གཡོན་བརྐྱང་དག། གནས་གཅིག་པ་དང༌། འདུག་པ་དང༌། བུང་བའི་ཆོ་གས་དང༌།
རྒྱ་མཚོའི་རླབས་པ་དང༌། རི་བོ་དཔུང་པ་དང༌། རྐང་པའི་འཕེན་པ་དང༌། མཆོད་སྡོང་གི་ཚུལ་དང༌། པུས་མོ་བཙིར་ བ་དང༌། བསྡུ་བའི་ཚུལ་དང༌། མཉམ་དུ་གནས་པ་དང༌། དུས་ཀྱི་
མེ་དང༌། སྙིང་པོ་དང༌། དགའ་བས་གནས་པ་དང༌། གཅིག་ཏུ་བསྡུ་བའོ། །རྐང་སྟབས་བསྐྱོད་པ་བཅོ་བརྒྱད་ནི། །མཆོད་པའི་དུས་སུ་སྦྱར་བར་བྱ། །ཡོན་ཏན་ཐམས་ཅད་འབྱུང་བའི་
གནས། །རྣལ་འབྱོར་པ་ཡིས་མཚོན་པར་བྱ། སྙིང་གར་བཙིར་བ་དང༌། རྐང་པ་སྦྱར་བ་དང༌། ཕྲེང་བའི་ཚུལ་དང༌། ནུ་མའི་ཚུལ་དང༌། གཉི་ག་སྦྱར་ཏེ་བཟའ་བ་དང༌། ཕྱེད་ཀྱིས་འཁྱུད་
པ་དང༌། །ལག་པ་གཉིས་སྦྱར་བ་དང༌། གསང་པར་རེག་པ་དང༌། ལུས་མཉེ་བ་དང༌། ཀོས་ཀོ་ལ་རེག་པའོ། །ལག་པའི་ཐབས་ཉིད་བཅུ་དང་ནི། །ཞལ་ནི་བཞད་ཅིང་སྒེག་པ་དང༌། །མཚན་
ཉིད་སྣ་ཚོགས་ལྡན་པ་ཡིས། །དེ་ཡིས་ལས་རྣམས་འགྲུབ་པར་བྱ། །རྡོ་རྗེ་དྲིལ་བུའི་ཕྱག་རྒྱ་དག །དེ་ཁོ་ན་ཡིས་སོ་སོར་བཟུང༌། །གསང་བའི་རྡོ་རྗེ་དང་བྲལ་ན། །དྲིལ་བུས་ཇི་ལྟར་འབྲས་

82-1-116b

བུ་འགྲུབ། །རྡོ་རྗེའང་དྲིལ་བུ་དང་བྲལ་ན། །རྡོ་རྗེ་སྒྲུབ་པའང་རིང་བར་འགྱུར། །རྡོ་རྗེ་དྲིལ་བུའི་ཕྱག་རྒྱ་དག། དམིགས་ན་ཕ་རོལ་སྒྲོལ་བར་འགྱུར། །མཚན་མོ་ཟླ་བ་མེད་པ་དང༌། ཉི་ན་མོ་ཟླ་བས་ཅི་ཞིག་
ནུས། །དེ་བས་རྡོ་རྗེ་དྲིལ་བུ་དང༌། །མཉམ་པ་དེ་ཉིད་གསལ་བར་བྱེད། །ཨཱ་ལི་ཀཱ་ལི་མཉམ་བསྒོམ་ནས། །རྣལ་འབྱོར་ཆེན་པོ་སྒྲུབ་པ་བོས། །ཨཱ་ལི་རྡོ་རྗེ་ཞེས་བྱར་བརྗོད། །ཀཱ་ལི་དེ་བཞིན་གཤེགས་
མ་ཡིན། །ཨཱ་ལི་ཀཱ་ལི་མཉམ་སྦྱོར་བས། །དགོས་པ་ཐམས་ཅད་སྒྲུབ་པར་བྱེད། །སེམས་ཅན་དོན་རྣམས་མ་ལུས་པ། །ལྷ་ཡི་གཟུགས་ཀྱིས་བྲི་བར་བྱ། །ཕྱི་རོལ་ཤེས་རབ་ཐབས་རྣམས་ཀྱིས། །
ཇི་ལྟར་འཁོར་བ་སྒྲོལ་བར་འགྱུར། །རྨོངས་པ་ཕྱི་རོལ་སེམས་ལྡན་པས། །དེ་ཡི་དམ་ཚིག་བསྟན་པ་ཡིན། གསང་བའི་གསང་བ་གསང་བ་ཆེ། །རྟག་ཏུ་གབ་ཅིང་གསང་བ་ཡིན། །གང་ཞིག་
ལུང་ནི་ཤེས་གྱུར་པ། །དེ་ཡི་རྣལ་འབྱོར་པ་རུ་གྲགས། །ཤེལ་ལྟར་དག་པའི་སེམས་ལ་ནི། །དེ་ཡི་ཆོས་ནི་བསྟན་པར་བྱ། །གལ་ཏེ་སེམས་ནི་ཐེ་ཙོམ་ན། །སྐད་ཅིག་གིས་ནི་དམྱལ་བར་ལྟུང་
འདོད་ལ་དགའ་བ་མ་ཡིན་ཅིང༌། །ལོངས་སྤྱོད་ཕྱིར་ནི་བསྟེན་མི་བྱ། །སེམས་ཅན་དོན་བྱའི་ཕྱིར་དུ་ནི། །རབ་ཏུ་འབད་པའི་དེ་ཉིད་དམིགས། །གལ་ཏེ་འདོད་དགའི་རྣལ་འབྱོར་པ། །ཐབས་
ཀྱི་མཚན་ཉིད་གཅིག་ཡིན་ཏེ། །རང་དགའ་སྐད་ཅིག་ཡང་དག་འབྱུང༌། །རྡོ་རྗེ་དྲིལ་བུ་སྦྱོར་བའོ། །སྐད་ཅིག་ཚུལ་གྱིས་བསྐྱེད་ནས་ནི། །བདག་གི་རྣལ་འབྱོར་བདག་ཅེས་བརྗོད། །གསང་

82-1-117a

༄༅། །བའི་ནང་གི་དབུས་གནས་པར། །ཨཱ་ལིའི་ས་བོན་གཟུང་བར་བྱ། །བདག་ཉིད་སྐད་ཅིག་རྣལ་འབྱོར་ནི། །ཧཱུཾ་ཞེས་བྱ་བ་འབད་དེ་བཟླ། །གང་ཡང་ཅུང་ཟད་
ལུས་དང་ངག། ལྷ་ཡི་སྦྱོར་བར་ཐིམ་པར་བྱ། །ཐལ་སྦྱོར་ཕྱོགས་ནི་ཐམས་ཅད་དུ། །རྣལ་འབྱོར་རྣལ་འབྱོར་མ་དབང་གསོན། །དགྱེས་ཤིང་ཐུགས་ནི་ཚིམ་པ་ཡིས། །འགྲོ་བ་ཐར་བ་དེ་རིང་ཐོབ། །ཨེ་
མ་ཆོས་ཀྱི་མཆོག་གི་ལམ། །ཨེ་མའོ་འཁོར་བ་གཅོད་པ་པོ། །ཨེ་མའོ་རྣལ་འབྱོར་གྲོལ་བའི་གནས། །ཨེ་མའོ་ངོ་མཚར་རྣལ་འབྱོར་ལམ། །ཚེས་གྲངས་མེད་ཅིང་རྒྱུ་སྐར་མེད། །སྨྱུང་བ་
མེད་པར་བསྟན་པ་སྟེ། །འདི་ནི་བདེ་བའི་སྒྲུབ་པར་བརྗོད། །བདེ་བས་འཁོར་ལོ་གཅོད་པར་བྱེད། །ལས་ཀྱི་འཁོར་ལོའི་ཆོ་ག་རྣམས། །སྒྲུབ་པ་པོ་ཡི་སྣ་ཚོགས་འདོད། །ཟླ་བའི་དཀྱིལ་
འཁོར་དབུས་གནས་པར། །དྲག་མོའི་གཟུགས་སུ་སྤྲུལ་པར་བྱ། །དེ་ཡི་གཟུགས་སུ་བསམས་ནས་ནི། །སྔོན་བཞིན་དེ་ཉིད་བསྒོམ་པར་བྱ། །སྔགས་པས་སུམ་འབུམ་བཟླས་ནས་
སུ༑ ༑ཕྱི་ནས་ལས་ནི་བསྒྲུབ་པར་བྱ། །ཡི་གེ་ཉིས་འགྱུར་ཐིག་ལེ་དང༌། །རྩ་བའི་སྒྲ་ནི་སྦྱར་བར་བྱ། །ཕྱག་འཚལ་སྲེག་པའི་མཐར་བཞག་པ། །རྣལ་འབྱོར་པ་ཡིས་སུམ་འབུམ་དུ། །
བཟླས་པས་སྔོན་དུ་བསྙེན་ནས་ནི། །དེ་ཉིས་ལས་རྣམས་འབད་དེ་སྒྲུབ། །ཡི་དྭགས་གོས་ལ་སོགས་བཟུང་ལ། །ལྷ་མོ་སེར་མོ་ཚོན་རྩི་བྲི། །ཕྱོགས་གཉིས་རོལ་པའི་རྐང་སྟབས་ཅན།།

82-1-117b

དཀར་དང་སེར་ལ་འབར་བའི་ལུས། །ཧ་ཧར་བཞད་ཅིང་གཙིགས་པ་སྟེ། །སྐྲ་ནི་ལྷུག་པས་རྣམ་པར་བརྒྱན། །ཡི་དྭགས་ཀྱི་ནི་སྟན་ལ་བཞུགས། །སྐྱེས་བུའི་པགས་པའི་ན་བཟའ་མནབས། །དོན་ཡོད་
གྲུབ་པའི་དབུ་རྒྱན་ཅན། །སྦྲུལ་གྱི་རྒྱན་གྱིས་རྣམ་པར་ཀླུབས། །གླང་པོའི་པགས་པའི་ཤམ་ཐབས་ཅན། །ཁ་ཊྭཾ་མཆོག་གིས་བརྒྱན་པ་སྟེ། །གཡོན་པ་ཆང་གི་ཐོད་པ་བསྣམས། །ཧཱུཾ་གི་སྒྲ་ཡིས་
འཇིགས་པར་མཛད། །འོད་ཟེར་མེ་ལྟར་འབར་ཞིང་གསལ། །ལྷ་མོ་སེང་གེ་བསྒོམ་པར་བྱ། །ས་ཡི་དབུས་སོགས་སྦྱོར་བར་བྱ། །མཁས་པ་ཡིས་ནི་བསྒྲུབ་པར་བྱ། །སྔོན་གྱི་མཚན་ཉིད་ལྡན་པ་
ཡིས། །གཉིས་མེད་གཏོར་མས་དགང་བར་བྱ། །གལ་ཏེ་འབྱོར་ན་ཡི་དྭགས་མོ། །ཐ་མལ་མེ་འབར་དབུས་སུ་ནི། །ཡམ་ཤིང་ཐང་ཤིང་ལས་བྱས་པའམ། །ཞོ་ཅན་ལྔ་ཡི་ཤིང་ལས་བྱ། །མཆོད་
པ་སྣ་ཚོགས་རྒྱ་ཆེན་དང༌། །ཤ་ཆེན་ལ་སོགས་བསྲེག་པར་བྱ། །སྦྲང་རྩི་ཁྲག་ལ་སྦགས་པ་དག། བརྒྱད་བརྒྱ་རུ་ནི་སྦྱིན་སྲེག་བྱ། །དེ་ལྟ་བསྲེགས་པ་ཙམ་གྱིས་ནི། །དེས་ནི་མཚན་མ་སྟོན་
པར་འགྱུར། །ཨོཾ་སྨྲཾ་ཕྲུཾ་ཕུཿཕཊ། སྦྱིན་སྲེག་གི་རྩ་བའི་སྔགས་སོ། །ཐམས་ཅད་སྔར་བསྟན་བཞིན་དུ་བྱ། །དང་པོས་ནི་འགུལ་འགྱུར་ཏེ། །གཉིས་པ་ལ་ནི་བྲིས་གཟུགས་འགུལ། །གསུམ་
པ་ལ་ནི་དྲི་ཆེན་འབྱུང༌། །བཞི་པར་སེང་གེ་སྒྲ་སྒྲོགས་ཏེ། །ལྔ་པར་སྒྲུབ་པའི་གྲོགས་པོར་ནི། །སེང་གེའི་ཚུལ་དུ་བབས་ནས་སུ། །དྲག་པོའི་གཟུགས་ཅན་རྣམ་པར་གཙིགས། །འཇིགས་པའི་

82-1-118a

༄༅། །སྒྲ་ནི་སྒྲོགས་པར་བྱ། །དམ་ཚིག་ཕྱག་རྒྱ་སོགས་བྱིན་ནས། །གཏོར་མའི་མཆོད་པས་མཉེས་པར་བྱ། །ཇི་ལྟར་འདོད་བཞིན་གནས་རྣམས་དང༌། །སྟན་ནི་བདག་གིར་
མཛད་དུ་གསོལ། །དེ་ནས་ལྷ་མོ་དངོས་བསྟན་ནས། །བདག་གིས་བུ་ཡི་ཅི་ཞིག་སྒྲུབ། །འབད་དེ་དམ་ཚིག་བྱིན་ནས་སུ། །དེ་ལ་ཕྱག་རྒྱ་བསྟན་པར་བྱ། །དཔའ་བོས་དེ་ལྟར་བྱིན་ནས་སུ། །དེ་
ལྟར་བདག་གི་འདི་མཛོད་ཅིག། བདག་ཉིད་ལ་ནི་ལྷ་མོ་འགྲུབ། །ཨོཾ་ཏིཥྛ་མ་མ་ཀུ་རུ་ཧཱུཾ་ཧཱུཾ་ཧཱུཾ་ཛ་ཛ་ཛ་སྭཱཧཱ། །སྤྱི་བོར་ལག་པ་བཞག་ནས་ནི། །གསང་སྔགས་འདིར་ནི་བརྗོད་པར་བྱ། །ཤ་
དང་ཁྲག་དང་སྲན་ཆེན་བཅས། །གཉིས་མེད་གཏོར་མ་དེ་ལ་སྦྱིན། །ཡི་དྭགས་བགྲོད་པར་གནས་ནས་སུ། །རྟག་པའི་དུས་སུ་བྱིན་གྱིས་བརླབ། །ལྷ་མིན་ཀླུ་མོ་གནོད་སྦྱིན་མོ། །དྲི་ཟ་མིའམ་
ཅི་དང་ནི། །ཡི་དྭགས་མི་མོ་གང་འདོད་པ། །བཀའ་བཞིན་སྐད་ཅིག་གིས་འགུགས་ན། །ཕྲན་ཚེགས་མི་མོ་སྨོས་ཅི་དགོས། །བཀའ་ནི་བསྒོ་བཙམ་གྱིས་སུ། །ལྷ་མིན་ཀླུ་ཡི་གནས་རྣམས་
ཀྱང༌། །གང་ཞིག་དོན་དུ་གཉེར་བ་རྣམས། །མྱུར་དུ་ཁྲིད་ནས་འོང་བར་འགྱུར། །གང་ཡང་དགྲ་རྣམས་གསད་པ་དང༌། །བཀའ་བཞིན་དུ་ནི་སྐྲོད་པར་འགྱུར། །ལས་རྣམས་ཀུན་བྱེད་ལྷ་
མོ་སྟེ། །མཁས་པ་ཡིས་ནི་བསྒྲུབ་པར་བྱ། །སྟག་མོ་ལྕེ་སྤྱང་འུག་པ་མོ། །ལས་དེ་ཉིད་ཀྱིས་བསྒྲུབ་བྱ་སྟེ། །དངོས་གྲུབ་དེ་ལྟར་ཤེས་བྱས་ལ། །མཁས་པ་ཡིས་ནི་བསྒྲུབ་པར་བྱ། །རྡོ་རྗེ་དྲིལ་

82-1-118b

བུའི་ཕྱག་རྒྱ་ནི། །དེ་བཞིན་ཉིད་ཀྱིས་སོ་སོར་བཟུང༌། །རྡོ་རྗེ་དེ་ཉིད་ཀྱིས་སྦྱར་ཞིང༌། །དྲིལ་བུ་ཆོས་ཀྱི་ལྷ་མོའོ། །ཕྱག་རྒྱ་གཉིས་སུ་ལྡན་པ་ཡིན། །ཀུན་རིག་པས་ནི་ཐམས་ཅད་སྒྲུབ། །སྦྱོར་བའི་གདན་
ཞེས་བྱ་བའི་རབ་ཏུ་བྱེད་པ་བཞི་པའོ།།    །།རྣལ་འབྱོར་ཕྱག་རྒྱ་སོགས་མཚན་པའི། །སློབ་དཔོན་དག་ནི་གཟུང་བྱ་བ། །སྔགས་དང་ཕྱག་རྒྱ་སྦྱོར་སོགས་ལྡན། །འཁོར་བ་ལས་སྒྲོལ་
མཉམ་ཉིད་ཀྱི། །ཇི་བཞིན་ལམ་གྱི་འཁོར་བ་ལས། །སྒྲོལ་བའི་མཚན་ཉིད་རྡོ་རྗེ་ཉོན། །སློབ་དཔོན་ཡོན་ཏན་ཇི་འདྲ་ཞིང༌། །བླ་མ་ཞེས་བགྱི་ཇི་ལྟར་ལགས། །སློབ་དཔོན་ཇི་ལྟར་སྦྱར་བར་བགྱི།།
བཅོམ་ལྡན་ཇི་ལྟར་བལྟ་བར་བགྱི། །ཐམས་ཅད་བྱང་ཆུབ་མཚན་ཉིད་ཀྱི། །དེ་ཉིད་ཕྱག་ན་རྡོ་རྗེས་ཉོན། །བྱང་ཆུབ་རྫོགས་པའི་མཚན་ཉིད་དང༌། །ལུས་ནི་སངས་རྒྱས་ཐམས་ཅད་ཀྱི། །ཆ་
ཤས་བྱང་ཆུབ་ཡན་ལག་གནས། །དབུ་རྒྱན་རིགས་ནི་ལྔ་ཉིད་དེ། །བ་སྦུ་རྣམས་ནི་དགྲ་བཅོམ་མོ། །འཇིག་རྟེན་པ་ནི་ཞབས་ཀྱི་གདན། །འོད་ཟེར་གནོད་སྦྱིན་གསང་ལ་སོགས། །དེ་ལྟར་
ཡོན་ཏན་ལྡན་པའི་སྐུར། །རྣལ་འབྱོར་ཅན་ནི་རྟག་ཏུ་བལྟ། །ཡེ་ཤེས་ཅན་ནི་ཤེས་བྱ་བ། །མཚན་ཉིད་གང་ཡིན་བསྟན་པར་བྱ། །ཤིན་ཏུ་དུལ་ཞིང་ཞི་བའི་གཟུགས། །སེམས་ཅན་
ཀུན་ལ་མི་འཇིགས་སྦྱིན། །སྔགས་དང་རྒྱུད་ཀྱི་སྦྱོར་བ་མཁས། །རྣལ་འབྱོར་བཟོ་དང་བསྟན་བཅོས་རིག། །ཐམས་ཅད་དུ་ནི་སྙན་པར་སྨྲ། །སེམས་ཅན་ཀུན་ལ་བུ་བཞིན་ལྟ། །སྦྱིན་པ་ལ་

82-1-119a

༄༅། །སོགས་རྟག་ཏུ་དགའ། །རྣལ་འབྱོར་བསམ་གཏན་མངོན་པར་བརྩོན། །སྙིང་རྗེ་ཕན་པའི་སེམས་ཀྱིས་ནི། །བདེན་པར་སྨྲ་ཞིང་འཚེ་མི་བྱེད། །མཉམ་ཉིད་སེམས་
ནི་བསྐྱེད་པས་ན། །སེམས་ཅན་རྣམས་ཀྱི་མགོན་སྐྱོབ་ཡིན། །དེ་ཉིད་བཅུ་ནི་ཡོངས་ཤེས་པ། །འདི་ནི་སློབ་དཔོན་ཞེས་བྱར་བརྗོད། །གཞན་ཡང་སློབ་མས་སྤྱོད་པ་ཡི། །དེ་ཉིད་མཚན་
ཉིད་མཉན་པར་གྱིས། །རྣལ་འབྱོར་མ་ཡི་སྦྱོར་བལྟ། །དམ་ཚིག་སྤྱོད་པ་དང་ལྟ་ཉིད། །གཏོར་མ་གསང་བ་ལ་སོགས་ལྡན། །སློབ་དཔོན་གསང་བ་སྨད་མི་བྱ། །སྨད་ན་མྱུར་དུ་མནར་
མེད་འགྲོ། །ཀུན་ཏུ་དམ་ཚིག་མེད་པ་དང༌། །སྟན་དང་མལ་དང་ལྷམ་སོགས་དང༌། །གདུགས་དང་ན་བཟའ་ཉེར་སྤྱོད་རྣམས། །གྲིབ་མ་འགོམ་ཞིང་བརྫི་མི་བྱ། །བཟློག་དང་གཟིར་
བའི་ཚིག་བརྗོད་མིན། །འདས་ན་དེ་ནི་དུས་ཀུན་ཏུ། །གདོན་གྱིས་འཚེ་བར་འགྱུར་བ་དང༌། །ནོར་ཉམས་དཔལ་ལས་རིང་དུ་འགྱུར། །བདུད་དང་སྡང་བས་འཇོམས་པར་བྱེད། །དེ་ཡི་གྲིབ་
མ་འགོམས་གྱུར་ན། །མཆོད་རྟེན་བཤིག་པའི་སྡིག་འདྲར་བརྗོད། །སློབ་དཔོན་སྨོད་པར་གང་བྱེད་པ། །རྨི་ལམ་ན་ཡང་དངོས་གྲུབ་མེད། །སློབ་དཔོན་ཡོན་ཏན་གཟུང་བྱ་ཡི། །སྐྱོན་རྣམས་
ནམ་ཡང་གཟུང་བྱ་མིན། །སྔགས་དང་ཕྱག་རྒྱའི་སྦྱོར་ལ་སོགས། །དེ་ཡི་ལམ་གྱིས་འགྲུབ་ཕྱིར་རོ། །བསླབ་བ་སྦྱིན་པ་སྔོན་འགྲོ་བས། །དེ་ནས་མཎྜལ་ལ་སོགས་བྱ། །སྔར་བསྟན་ཡི་

82-1-119b

གེ་གཅིག་པ་ཡིས། །སངས་རྒྱས་ལྔ་རུ་བསྟན་པར་བྱ། །དེ་ཡི་རྣལ་འབྱོར་ལྡན་པ་ཡིས། །ལས་རྣམས་འདོད་བཞིན་འགྲུབ་པར་འགྱུར། །སྔགས་ཀྱི་དབང་བསྐུར་ལྡན་པ་ཡིས། །ཡི་གེ་བརྒྱད་པོ་
བསྒོམ་པར་བྱ། །གཉིས་མེད་གཏོར་སྦྱིན་དབང་བསྐུར་བའི། །དེ་ཡི་ཆོས་ནི་ཤེས་པར་བྱ། །སྦྱོར་བའི་དབང་བསྐུར་ལྡན་པ་ལ། །ཡེ་ཤེས་རྣམ་ཤེས་བསྟན་པར་བྱ། །སློབ་དཔོན་དབང་ནི་བསྐུར་
ནས་སུ། །ཐམས་ཅད་གསང་བ་ལ་སོགས་བསྟན། །དང་པོར་སློབ་མས་བྱ་བ་ནི། །བླ་གོས་ཕྲག་པར་གཟར་ནས་སུ། །པུས་མོ་གཡས་པའི་ལྷ་ང་དག། །ས་ལ་ལེགས་པར་བཙུགས་ནས་ནི།།
ཐལ་མོ་སྙིང་གར་སྦྱར་བར་བྱ། །བླ་མ་སྟན་ལ་འདུག་ནས་ནི། །རང་གི་ལྷ་རུ་རབ་བསྒོམས་ལ། །ལག་པས་ལག་པ་བཟུང་ནས་ནི། །མཁས་པས་བསླབ་པ་སྦྱིན་པར་བྱ། །སངས་རྒྱས་ཆོས་
དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང༌། །རྣལ་འབྱོར་གསང་སོགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་
དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །རྣམ་སྣང་མཛད་དང་མི་བསྐྱོད་པ། །རིན་ཆེན་མཆོག་དང་འཇིག་རྟེན་དབང༌། །དོན་ཡོད་གྲུབ་
པ་ལ་སོགས་པ། །སངས་རྒྱས་བྱང་ཆུབ་སེམས་དཔའ་ཀུན། །ཐམས་ཅད་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བ་ནི། །དུས་ཚོད་འདི་ནས་བཟུང་ནས་སུ། །བྱང་

82-1-120a

༄༅། །ཆུབ་སྙིང་པོར་མཆིས་པར་དུ། །མ་བསྒྲལ་བ་རྣམས་བསྒྲལ་བགྱི་ཞིང༌། །མ་གྲོལ་བ་རྣམས་བདག་གིས་དགྲོལ། །དེ་ལྟར་རྗེས་སུ་བརྩེ་བའི་ཕྱིར། །བདག་གིས་
ཆོས་ཁྲིམས་འདི་བགྱིའོ། །དེ་ལྟར་ལན་གཉིས་ལན་གསུམ་དུ། །མཉམ་ཉིད་བརྟན་པའི་སེམས་ལྡན་བརྗོད། །ཨོཾ་སྭ་བྷཱ་བ་ཤུདྡྷཿསརྦྦ་དྷརྨཱཿསྭ་བྷཱ་བ་ཤུདྡྷོ྅ཧཾ། ཨོཾ་བཛྲ་ཤུདྡྷཿསརྦྦ་
དྷརྨཱ་བཛྲ་ཤུདྡྷོ྅ཧཾ། ཨོཾ་ཡོ་ག་ཤུདྡྷཱཿསརྦྦ་དྷརྨཱ་ཡོ་ག་ཤུདྡྷོ྅ཧཾ། ལུས་ཀྱི་ལས་ནི་རྣམ་གསུམ་དང༌། །ངག་གི་ལས་ནི་རྣམ་པ་བཞི། །ཡིད་ཀྱི་རྣམ་པ་གསུམ་དག་ནི། །ལུས་བསྡམས་
པས་ནི་དམ་ཚིག་སྲུང༌། །སེམས་ནི་མཉམ་ཉིད་ཤེས་ནས་སུ། །ཇི་སྐད་གསུངས་པའི་ཆོས་བཤད་བྱ། །དེ་ནས་རས་ཀྱིས་མིག་བཀབ་ནས། །གཏོར་མའི་གནས་སུ་གཞུག་པར་བྱ། །
ལག་པས་ལག་པ་བཟུང་ནས་སུ། །སླར་ཡང་བསླབ་པ་བསྟན་པར་བྱ། །སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་སྐྱབས་སུ་མཆི། །དཔའ་བོ་དཔའ་མོ་འཁོར་ལོ་ཡི། །སྦྱོར་
བའི་གདན་ལ་བདག་ཕྱག་འཚལ། །དོན་དམ་རྟོགས་མཆོག་སེང་གེ་སློབ་མ་རྣམ་ཤེས་ནས། །རྣལ་འབྱོར་ལྡན་བས་སྒྲིབ་གཡོགས་རྣམས་སུ་དྲལ་བའི་ཕྱིར། །སྲིད་པའི་ཉེས་དམིགས་
བསྐྱོད་པའི་ཉོན་མོངས་བཅོམ་ནས་སུ། །རྣལ་འབྱོར་དོན་དམ་གྲུབ་བྱེད་དེ་ཉིད་རྒྱལ་བོར་འགྱུར། །ཨཱཿནི་ཡིག་འབྲུ་ཀུན་གྱི་མཆོག །གསུང་གི་རྡོ་རྗེར་བྱིན་གྱིས་བརླབ། །ཧཱུཾ་ནི་ཉོན་

82-1-120b

མོངས་སྲེག་པ་སྟེ། །ཐུགས་ཀྱི་རྡོ་རྗེར་བྱིན་གྱིས་བརླབ། །ཨོཾ་ནི་ཡེ་ཤེས་འགུགས་པ་སྟེ། །སྐུ་ཡི་རྡོ་རྗེར་བྱིན་གྱིས་བརླབ། །དེ་ནས་མིག་ཕྱེ་མཐོང་མ་ཐག། ཀུན་ལ་ཡན་ལག་ལྔས་བཏུད་ནས། །བདག་
གི་རང་བཞིན་ལུས་འདི་ཉིད། །སྦྱོར་བའི་གདན་དུ་གདིང་བར་བྱ། །དེ་ནས་མཚན་ཉིད་ཅི་འདྲ་བར། །ལུས་ནི་ཇི་ལྟར་བསྟན་པ་བཞིན། །མཁས་པ་ཡིས་ནི་སྦྱིན་པར་བྱ། །ཇི་ལྟར་བསྟན་བཞིན་
མཚོན་བྱས་ལ། །དེ་ནས་བསླབ་སོགས་ཡང་བྱ་སྟེ། །ཇི་ལྟར་བསྟན་པའི་ཡིད་ཀྱིས་བརྟག། བདུད་རྩི་ལྔ་དང་ལྡན་པ་ཡིས། །དམ་ཚིག་ཆུ་ནི་དེ་ནས་སྦྱིན། །ཧ་ཞེས་པ་ཡིས་ཁ་དོག་
འཕྲོག །ཧོ་ཡིས་དྲི་ནི་འཇོམས་པར་བྱེད། །ཧྲཱིཿཡིས་ནུས་པ་གཞོམ་བྱ་སྟེ། །ལ་ལར་སྔགས་ནི་བཟླས་པར་བྱ། །བླ་མའི་ཞབས་ཀྱི་དྲུང་དུ་ནི། །མགོ་བོས་བཏུད་དེ་
དབུལ་བར་བྱ། །ཨོཾ་པཉྩ་ཌཱ་ཀི་ནཱི་པཱུ་ཛོ་པ་སྠཱ་ནཱ་ཡ་ཨཱཏྨཱ་ནཾ་ནི་ཪྱ་ཏ་ཡཱ་མི། ཨོཾ་ཨཱ་ཙཱཪྱ་པཱུ་ཛོ་བསྠཱ་ནཱ་ཡ་ཨཏྨཱ་ནི་ནི་ཪྱ་ཏ་ཡཱ་མི། ཨོཾ་སརྦ་སཏྭ་པ་རི་ཏྲཱ་ཎ་ཨརྠཱ་ཡ་ཨཱཏྨཱ་ནཾ་ནི་ཪྱ་ཏ་ཡཱ་མི། ང་རྒྱལ་དང་
ནི་ཁྲོ་བ་དང༌། །བརླང་དང་ཚིག་རྩུབ་སྤང་བར་བྱ། །སྡིག་པའི་གྲོགས་པོ་སྦང་བྱ་སྟེ། །སྲོག་གཅོད་རྐུ་བ་དེ་བཞིན་ནོ། །ལོངས་སྤྱོད་ཀུན་ལ་མི་ཆགས་ཤིང༌། །བདག་ཉིད་ངེས་བར་ཆོག་ཤེས་
བྱ༑ ༑གར་གྱི་གནས་དང་ཚུལ་འདྲ་བའི། །ཕྱི་རོལ་བསྟན་བཅོས་ཞེས་ནི་བྱ། །ས་མ་ཡ་སྟྭཾ། ས་མ་ཡ་ཧོཿཨ་ཨཱ། ཨཾ་ཨཿཧཱུཾ་ཛ། རྡོ་རྗེ་ཕྱག་རྒྱ་ལྡན་པ་ཡིས། །ཡན་ལག་དྲུག་གི་ས་བོན་བཟུང་

82-1-121a

༄༅། །གཞན་ཡང་ཆོས་རྣམས་ཐམས་ཅད་ཀྱི། །རྫོགས་པའི་བྱང་ཆུབ་རིམ་པར་བསྟན། །དེ་ནས་སློབ་མ་འབྱོར་ལྡན་པས། །རྟག་ཏུ་བླ་མ་ཡོན་དབུལ་བྱ། །རང་གི་
བུ་དང་ཆུང་མ་དང༌། །གཉེན་འདུན་བྲན་ཁོལ་བཅས་པ་དང༌། །གླང་ཆེན་རྟ་དང་བ་གླང་ཁྱུ། །རིན་ཆེན་ཁྱིམ་དང་ཞིང་ཡུལ་བཅས། །གསེར་དང་དངུལ་དང་ཟངས་དང་ནི། །གོས་དང་འབྲུ་
ལ་སོགས་པའི་ནོར། །སྟན་དང་མལ་ཆ་ལྷམ་ལ་སོགས། །གདུགས་སོགས་ཉེ་བའི་ལོངས་སྤྱོད་དབུལ། །མཐར་ནི་རང་ག་ལུས་ཉིད་ཀྱང༌། །བླ་མའི་ཡོན་དུ་ཕུལ་ནས་སུ། །ཆོས་རྣམས་
རང་བཞིན་དག་པ་ཉིད། །དངོས་པོས་རང་བཞིན་མེད་པ་རུ། །རྫོགས་པའི་བྱང་ཆུབ་རིམ་པར་བསྟན། །སྔོན་དུ་བཟོད་པའི་ཚུལ་གྱིས་ནི། །སེམས་ཅན་རྣམས་ལ་གཟིར་མི་བྱ། །གཞན་
ལ་ཚིག་རྩུབ་སྨྲ་མི་བྱ། །ཐམས་ཅད་མི་དགར་བྱ་བ་མིན། །ཚུལ་ཁྲིམས་སྡོམ་པ་སྲུང་བ་དང༌། །སྐྱེ་བོ་རྣམས་ལ་གནོད་མི་བྱ། །སྲོག་ཆགས་གསད་པར་མི་བྱ་སྟེ། །དེ་བས་ཤི་བར་གྱུར་
ཀྱང་བླ། །རབ་ཏུ་འབར་མེ་མཚུངས་པས་ན། །གཞན་གྱི་ནོར་ལ་རེག་མི་བྱ། །དངོས་ལ་སྲེད་པའི་བླུན་པོ་རྣམས། །བདག་ཉིད་སྲིད་བ་མི་བཟད་ལྟུང༌། །རགས་དང་ཕྲ་མོ་ཙམ་ལ་ཡང༌།།
རྣལ་འབྱོར་པ་ཡིས་རྫུན་སྲུང་ངོ༌། །རྣལ་འབྱོར་སྤྱོད་པའི་རྣལ་འབྱོར་པའི། །དེ་ལ་རྫུན་སྨྲ་ཡོད་པ་མིན། །སྤྱོད་ལ་ལེགས་པར་བསྡམས་པ་དང༌། །བཟའ་བཅའ་སོགས་ལའང་ལེགས་

82-1-121b

པར་བསྡམ། །དགའ་དང་རྩེ་ལའང་ལེགས་པར་སྡོམས། །གཏོར་མའི་དུས་སུའང་ལེགས་བསྡམ་བྱ། །རྣལ་འབྱོར་དངོས་གྲུབ་འདོད་པ་རྣམས། །སེམས་ཅན་དགའ་བས་འགྲུབ་བར་འགྱུར། །
གང་ཞིག་ཀུན་ཤེས་སློབ་མ་ལ། །སེམས་ཅན་སྤྲོ་བ་བསྟན་པར་བྱ། །མཉམ་ཉིད་ཡེ་ཤེས་བསྐྱེད་ནས་ནི། །ཐམས་ཅད་མཉམ་པར་བལྟ་བར་བྱ། །རྟག་ཏུ་མཉམ་པར་སྤྱོད་པར་བྱ། །རྣལ་
འབྱོར་བསམ་གཏན་འབད་པར་བྱ། །སེམས་ཅན་དམན་པ་སྲེད་པའི་གཞིས། །ཚོང་བྱེད་མྱུ་གུ་འཕེལ་འགྱུར་ཏེ། །དེ་ཡི་མྱུ་གུ་ལྗོན་ཤིང་གིས། །འགྲོ་བའི་འབྲས་ལམ་འགོག་པར་བྱེད། །
མཐོ་རིས་ལོངས་སྤྱོད་འདོད་པ་ཡི། །ལུས་ཅན་རྣམས་ནི་བྱམས་པས་ན། །དགའ་ཞིང་རྩེ་བའི་ཆོས་སྤྱོད་ཀྱིས། །བདག་ཉིད་སྲིད་པར་ལྟུང་བར་འགྱུར། །མཆོད་རྟེན་ལས་ནི་མི་བྱ་ཞིང༌། །གླེགས་
བམ་བཀླག་པར་མི་བྱའོ། །ལག་པའི་ཕྱག་རྒྱ་མི་བཅིང་ཞིང༌། །སྔགས་ཀྱི་ཡེ་ཤེས་བཟླ་མི་བྱ། །བསྟན་བཅོས་དག་ན་རྙེད་སླ་སྟེ། །དེ་ཡི་སྦྱོར་བ་རྙེད་པ་བཀའ། །སློབ་དཔོན་དག་གི་ལུང་
གིས་ནི། །ཁས་པ་ཡིས་ནི་བལྟ་བར་བྱ། །བདག་གི་ལྷ་དང་གཞན་ལས་ནི། །བདག་གི་ལྷ་ནི་ལྷ་ཡི་མཆོག། །བདག་གི་གཟུགས་སུ་མི་ནུས་པས། །གཟུགས་བརྙན་ལ་སོགས་བྲི་བར་
བྱ༑ ༑གསང་བའི་གདན་གྱི་རབ་ཏུ་བྱེད་པ་ལས། །རིམ་པར་ཕྱེ་བ་དང་པོའོ།།    །།དེར་ནི་སྦྱོར་བ་རྙེད་དཀའ་བ། །ཉོན་ཅིག་རྡོ་རྗེ་རྒྱལ་པོ་གཙོ། །དེ་ཉིད་མེད་པའི་སྔགས་པ་

82-1-122a

༄༅། །རྣམས། །སྲིད་པ་འཕེལ་བྱེད་འོག་ཏུ་ལྟུང༌། །ལུས་པོ་ངོ་མཚར་སྐྱེས་གྱུར་པས། །དེ་ཉིད་ཆོས་ནི་སྟན་དུ་གསོལ། །རྣལ་འབྱོར་གྱི་ནི་ཚད་མ་ཅི། །སྔགས་དང་ཕྱག་
རྒྱ་ཇི་ལྟ་བུ། །ཆུ་དང་མེ་དང་རླུང་རྣམས་ཀྱི། །ལུས་ཀྱི་ཚད་ནི་ཇི་ལྟར་ལགས། །རྣལ་འབྱོར་པ་ཡི་གཏོར་མའི་ལས། །རབ་ཏུ་སྦྱར་བའི་ཚད་མ་གང༌། །གང་གིས་འགྲོ་བ་སྒྲུབ་པ་ཡི། །མཚན་
ཉིད་ཚད་མས་ཇི་ལྟར་ལགས། །མཚོན་བྱའི་ལུས་དང་སེམས་ཀྱི་ཚད། །ཇི་བཞིན་དེ་ཉིད་རྡོ་རྗེས་ཉོན། །བདག་གི་ཁམས་ནི་མི་བརྟན་པས། །གཏོར་མའི་ལས་དང་བཟླས་པ་དང༌། །དཀྱིལ་
འཁོར་མེ་དང་ཆུ་ཡི་ལས། །ཕྱག་རྒྱ་གདུགས་སོགས་མཆོད་པ་ཡི། །འབྲས་བུ་ཐོབ་པའི་རྣལ་འབྱོར་པའང༌། །སྲིད་པའི་རྒྱུ་མཚོར་ལྟུང་བར་འགྱུར། །ཕྱག་ན་རྡོ་རྗེས་ཡང་གསོལ་པ། །
སྲིད་པ་སོ་སོར་འབྱུང་བ་རྣམས། །གང་གིས་དེ་ཡི་ཚད་མ་སྟེ། །སེམས་ནི་ཇི་ལྟར་བལྟ་བར་བགྱི། །ཡིད་ནི་ཐེ་ཚོམ་སྐྱེས་པར་འགྱུར། །འཁོར་བ་ཁྱོད་ཀྱིས་དྲིས་པ་ཉོན། །སེམས་ནི་ཡིད་
ཀྱིས་བཀྲུས་ནས་སུ། །རང་དགའ་ཡེ་ཤེས་དངོས་མེད་པ། །མཁའ་འགྲོ་རླུང་གིས་བཅིངས་པ་ཡིས། །སེམས་ནི་གཟུགས་དང་གཟུགས་མེད་པར། །བསམ་གཏན་དམིགས་པས་
འགྲུབ་པར་འགྱུར། །འདོད་ལྷ་ལ་སོགས་འདོད་ཅན་རྣམས། །རྟག་ཏུ་འདོད་ཡོན་སྤྱོད་པ་སྟེ། །དེ་ལྟར་འཁོར་བའི་མི་རྣམས་ནི། །རང་འདོད་ས་ལ་སོགས་པ་འགྲུབ། །དེ་ལས་སྒྲོལ་

82-1-122b

བའི་དངོས་པོ་རྣམས། །དེ་ཡི་དོན་ནི་གང་ཡིན་པ། །ང་ཡིས་ལེགས་པར་བཤད་པར་བྱ། །རྡོ་རྗེ་འཛིན་གྱིས་མདོར་བསྡུས་ཉོན། །རྣལ་འབྱོར་ཅན་གྱི་རྣམ་ཤེས་དང༌། །ལྷན་ཅིག་འགྲོ་བས་འགྲོ་བར་
འགྱུར། །རྣམ་ཤེས་རྣམ་པར་ཤེས་པ་ཡིས། །ཕྱོགས་ཀུན་གྱིས་ནི་གསལ་བར་འགྲུབ། །སེམས་ཀྱི་ངོ་བོ་ཐེ་ཚོམ་པས། །བཅོམ་ལྡན་དེ་ཡང་བཤད་དུ་གསོལ། །ཤེས་རབ་རྣམ་ཤེས་དངོས་
རང་བཞིན། །མི་ཤེས་ཡེ་ཤེས་ཇི་ལྟར་ལགས། །རྣམ་ཤེས་ཡེ་ཤེས་མཚན་ཉིད་ཀྱིས། །ཐེ་ཚོམ་གྱུར་པ་ཉན་པར་འཚལ། །ཤེལ་དང་མཚུངས་པ་དག་པའི་སེམས། །སེམས་ལ་སྐྱོན་དང་
ཡོན་ཏན་མེད། །ཡུལ་རྣམས་དང་ནི་སྤྲད་པ་ཡིས། །སྲིད་པའི་སྐྱོན་གྱིས་གོས་པ་ཡིན། །གང་གིས་འདི་ཡི་སྲིད་པའི་དངོས། །ཡུལ་གནས་པ་ཡི་ཞི་གྱུར་ནས། །ཇི་ལྟར་གནས་བཞིན་རབ་
སྦྱོར་བ། །བུ་གའི་སྒོ་རུ་གཟིར་བར་བྱ། །དེ་ཡི་དབུས་སུ་ཤེས་བྱ་བ། །རྟག་ཏུ་རྣམ་ཤེས་ནམ་མཁའ་འདྲ། །ཁ་དོག་མེད་ཅིང་ཐམས་ཅད་མཚོན། །མི་ལྡན་ལུས་ཅན་ལྡན་པ་སྟེ། །གཟུགས་མེད་
པོ་ནི་ཀུན་གྱི་གཟུགས། །དེ་བཞིན་ཐུང་དུ་རིང་པོ་མིན། །སེམས་ཀྱི་དེ་ཁོ་ན་ཉིད་ཀྱིས། །དངོས་མེད་རྫུ་འཕྲུལ་འགྲུབ་པར་འགྱུར། །མཚན་ཉིད་མེད་པའི་སེམས་ཀྱིས་ནི། །མཚན་ཉིད་ཐམས་
ཅད་སྟེར་བའོ། །དངོས་པོ་མེད་པར་བསྒོམ་པ་ཡིས། །བསྒོམ་པ་དག་ནི་མཚོན་པར་བྱ། །གཟུགས་དང་སྟོང་པའི་དབུས་སུ་ནི། །སེམས་ནི་མཁས་པས་ཤེས་བྱ་སྟེ། །ཐམས་ཅད་ཀུན་ནས་

82-1-123a

༄༅། །དམིགས་པ་ཡིས། །རྣལ་འབྱོར་ལུས་ནི་སྐྱོན་མེད་པ་འོ། །གསང་ལས་གསང་བ་གསང་ཆེན་པོ། །རྣམ་ཤེས་ཡེ་ཤེས་གསང་བ་དག། བསྟན་བཅོས་ཀློག་ལ་སོགས་
སྦས་ཤིང༌། །ཡུལ་གྱི་མཚན་ཉིད་ལས་ཀྱང་རིང༌། །མཚོན་བྱའི་མཚན་ཉིད་དེ་ཉིད་ནི། །བླ་མའི་ལམ་གྱིས་མཐོང་བར་འགྱུར། །སེམས་དང་ལུས་སུ་བཅས་མཉམ་ཞིང༌། །སེམས་ཀྱང་
གདུང་བར་མི་བྱ་འོ། །ལུས་ནི་གདུང་བར་མི་བྱའོ། །ཡིད་དུ་འོང་བའི་ས་ཕྱོགས་སུ། །མཁས་པ་ཡིས་ནི་བསྒྲུབ་པར་བྱ། །བདེ་བའི་སྟན་ལ་གནས་ནས་ནི། །སེམས་དཔའི་སྐྱིལ་ཀྲུང་བཅས་
ནས་ནི། །ལག་གཉིས་གསང་བའི་གནས་སུ་གཞག །མིག་ནི་སྣ་རྩེར་བལྟས་ནས་སུ། །དབུགས་ནི་ལྟེ་བའི་རྩ་བར་གཟུང༌། །ཐོང་ག་ཀུན་ཏུ་སྤངས་པ་ནི། །དཀྱིལ་འཁོར་ལྟ་བུར་སྦྱར་བར་
བྱ༑ ༑འབད་དེ་མཉམ་ཉིད་སེམས་ཀྱིས་ནི། །དེ་ཉིད་རང་བཞིན་དག་བྱས་ལ། །ཡིད་ཀྱི་དྲི་ཡིས་བྱུག་པ་དང༌། །ཡིད་ཀྱི་མེ་ཏོག་མཆོད་པར་བྱ། །རང་བཞིན་དྲི་ཡིས་བྱུགས་ནས་སུ། །
ཤེས་རབ་སྒྲོན་མས་སྣང་བར་བྱ། །བདུད་རྩིའི་གཏོར་མས་ཚིམ་པའི་ལུས། །ཀུན་ནས་དྲངས་ཏེ་བཟའ་བར་བྱ། །ཁ་དོག་སེར་པོ་འབར་བའི་འོད། །ཀ་ཤ་གཉིས་འགྱུར་ཡི་གེ་སྟེ། །དྲག་
པོར་ལྡན་པའི་ས་བོན་ཉིད། །ཚངས་པའི་སྒོ་རུ་ཤིན་ཏུ་བསྲུང༌། །ཐམས་ཅད་གཟུགས་ཀྱི་འཇིག་བྱེད་པ། །དྲིལ་བུ་ཆུ་ཡི་ཡི་གེ་སྟེ། །སྟོང་པར་ལྡན་པའི་ས་བོན་ནི། །སྣ་དང་རྣ་བ་དག་ལ་

82-1-123b

དགོད། །བདུད་རྩིའི་ཆུ་ཡི་ས་བོན་ནི། །ལྕེ་དབང་རྩེ་མོར་གཟུང་བར་བྱ། །སེང་གེའི་ས་བོན་བརྩེགས་པ་ཡིས། །རྒྱས་པའི་སྒོ་ནི་བསྲུང་བར་བྱ། །སྟག་མོའི་ས་བོན་བརྩེགས་པ་ཡིས། །ཐོང་ག་ཀུན་ཏུ་
གཟུང་བར་བྱ། །ཅེ་སྦྱང་ས་བོན་བརྩེགས་པ་ནི། །སྙིང་གའི་གནས་སུ་གཞག་པར་བྱ། །ལྟེ་བའི་ཚིགས་ནི་གདན་གྱི་སྒོར། །ཕྱུགས་ཀྱི་ས་བོན་གྱིས་བསྲུང་ངོ༌། །ལྷ་མོ་བརྒྱད་དུ་སྦྱར་ནས་ནི། ས་བོན་
བརྒྱད་པོ་གཟུང་བར་བྱ། །དེ་ཡི་མདོག་ནི་དཀར་མོ་སྟེ། །ལུས་ཀུན་དུ་ནི་ཤིན་ཏུ་འབར། །སྟེང་གི་མཆེ་བ་གཉིས་ལས་ནི། །དངུལ་ཆུའི་རྒྱུན་དང་འདྲ་བར་དབབ། །འོ་མའི་ཆུ་ཞེས་བྱ་བ་ཡིན། །འཇུག་
པས་བརླབས་པའི་མདོག་ལྟ་བུ། །སྟེང་གི་མཆེ་བ་གཉིས་ཀྱི་ནི། །ལྕེ་ཡིས་བསྟན་པའི་བདུད་རྩིའི་ཆུ། །ལྕེ་ཆུང་གསང་བའི་ནང་དུ་དབབ། །དཔྲལ་བའི་སྡེ་དང་སྣ་དང་ནི། །རྣ་བ་གཉིས་ཀྱི་རྒྱབ་
དག་ཏུ། །ཁ་ཟས་ལྟ་བུའི་དངོས་པོ་ནི། །ཀུན་ནས་དྲངས་ཏེ་གཞག་པར་བྱ། །མཆོད་རྟེན་སྒོ་རུ་ས་བོན་ནི། །ཧཱུཾ་ཞེས་བྱ་བ་དབང་ཕྱུག་མཆོག། བདུད་རྩིའི་ཆུ་ཡིས་བཀྲུས་ནས་སུ། །ལྷག་མ་
འོག་ཏུ་ཐིམ་པར་བྱ། །འོག་ཏུ་རླུང་གི་ས་བོན་གྱིས། །འཁྲུལ་འཁོར་ལྟ་བུར་ཀུན་ནས་དྲངས། །ཆུ་ནི་མཇུག་དོ་རྩིབས་ལོགས་དང༌། །དེ་བཞིན་མཆན་ཁུང་གཉིས་དང་ནི། །དུས་དང་ཡི་དྭགས་
མེ་རྐང་པ། །ཚིགས་རྣམས་ཀུན་དང་སྙིང་གནས། །བདུད་རྩི་བཏུང་བ་གང་ཡིན་པ། །བ་ལང་རྨིག་པར་ཐིམ་ནས་ནི། །སྒོ་གཅིག་ནས་ནི་སྒོ་དགུར་བཞག །ལུས་ཀུན་ལ་ནི་གནས་པ་ཡི། །

82-1-124a

༄༅། །བདུད་རྩི་གང་གིས་ཤེས་པ་དག། ལུས་རྣམས་ཐམས་ཅད་སྐྱེ་འགྱུར་བས། །དེ་ཡི་རྣལ་འབྱོར་བརྟགས་པ་ཡིན། །སྙིང་དབུས་ཟླ་བ་བསམ་བྱ་བ། །མདངས་ལྡན་ཤིན་
ཏུ་མཛེས་ཤིང་གསལ། །གངས་དང་ཀུན་ད་ཟླ་བ་འདྲ། །ཟླ་བ་དེ་དབུས་འོ་མའི་རྒྱུན། །བདུད་རྩིའི་ཀུན་རིག་གུག་སྐྱེད་བཅས། །བདུད་རྩིའི་འོད་ནི་ཤིན་ཏུ་བསིལ། །མ་ནིང་རྣམས་ནི་སྤངས་
པ་ཡིས། །དབྱངས་ཀྱི་ཡི་གེ་ཐམས་ཅད་ཀྱིས། །ཟླ་བའི་དཀྱིལ་འཁོར་དངོས་རྣམས་ཀྱི། །གནས་རྣམས་ཀུན་ཏུ་བསྐོར་བར་བྱ། །བ་ལང་རྨིག་པའི་སྟེང་དུ་ནི། །རྟག་ཏུ་བདུད་རྩི་བཞག་ནས་
སུ༑ ༑གཟུགས་དང་ཁ་དོག་མཛེས་པ་ཡི། །ཡེ་ཤེས་ལུས་སུ་བསྒོམ་པར་བྱ། །མི་གཡོ་འཚེ་བ་མེད་པ་རུ། །དངོས་པོས་དངོས་པོ་བསྒོམ་བྱས་ལ། །འོ་མའི་ཟླ་བ་ས་བོན་དག། ཕྱག་འཚལ་
སྲོག་པའི་མཐའ་ལྡན་པ། །མཉམ་གཞག་དངོས་པོས་བཟླས་བྱས་ནས། །འགྲུབ་འགྱུར་འདིར་ནི་ཐེ་ཚོམ་མེད། །དབང་པོ་རྣམས་ཀྱི་སྲེད་པ་དང༌། །བཀྲེས་སྐོམ་ལ་སོགས་མེད་པར་
འགྱུར༑ ༑ལོ་ནི་བརྒྱ་ཕྲག་དུ་མར་འཚོ། །གཟུགས་དང་གཟི་བརྗིད་ན་ཚོད་ལྡན། །རིམས་དང་དུག་ལ་སོགས་པ་དང༌། །གྲང་དང་ཚ་སོགས་གནོད་པ་རྣམས། །ཡེ་ཤེས་ཅན་གྱི་ཡེ་ཤེས་
ལུས། །ཡན་ལག་ཀུན་ལ་གནས་མི་འགྱུར། །བདུད་རྩིའི་རྩ་བ་དམིགས་པ་ཡིས། །མྱུ་གུ་སྐྱེ་ཞིང་འབྱུང་བར་འགྱུར། །དེ་དང་དེ་ནི་འཕེལ་འགྱུར་པས། །གཟུགས་དང་ཡེ་ཤེས་བདག་ཉིད་

82-1-124b

ཆེ༑ ༑དེ་ཡི་རྣལ་འབྱོར་གནས་རྣམས་ནི། །སྟོང་པའི་བྲག་ལ་སོགས་པར་བརྟེན། །བདུད་རྩི་གང་གིས་ཤེས་པ་ཡིས། །བདུད་རྩིའི་འབྲས་བུ་སྟེར་བར་འགྱུར། །ཇི་ལྟར་བདག་ཉིད་ཀྱི་ནི་སེམས། །ཡེ་
ཤེས་ཅན་གྱི་དེ་ཁོ་ནས། །དག་བྱ་འཁོར་བའི་ཕ་རོལ་མཚན། །ཡེ་ཤེས་དབང་ལས་ཉན་པར་འཚལ། །གཉིས་མེད་སྔོན་གྱི་སེམས་ཀྱིས་ནི། །འདོད་ཆགས་ཉོན་མོངས་རྒྱ་མཚོ་ཡི། །རང་གི་ལུས་
ནི་བཀྲུ་བྱ་བ། །ཡེ་ཤེས་སེམས་དཔའ་མཉན་པར་གྱིས། །རྒྱ་མཚོ་ཟབ་མོ་ལྟ་བུ་ཡི། །སྟོང་ཉིད་ཡེ་ཤེས་དེ་ཉིད་ཀྱིས། །ཕྱི་ནང་དྲི་མ་བཀྲུས་པས་ན། །ལུས་ནི་ཤེལ་དང་མཚུངས་པར་འགྱུར། །
ཤེལ་དང་འདྲ་བའི་ལུས་ཀྱི་དངོས། །དྲི་མེད་དུང་དང་ཀུན་འདྲ། །ཡེ་ཤེས་དབང་པོ་སྣ་ཚོགས་ཀྱི། །ཆོས་ཀྱི་ཚོན་གྱིས་བཙོ་བར་བྱ། །རང་བཞིན་གྱིས་ནི་རྣལ་འབྱོར་པ། །ཉེས་བྱས་ལེགས་
བྱས་ལས་བྱུང་བ། །གང་གིས་རང་བཞིན་ལས་རྒྱལ་བ། །ཡེ་ཤེས་ཀྱིས་ནི་སྣང་བར་བྱ། །སྔོན་གྱི་མཚན་ཉིད་སྟོང་པ་ཡིས། །འགྲོ་བའི་དངོས་ཀུན་ཟད་པར་བྱ། །མཉམ་ཉིད་སེམས་ནི་བསྐྱེད་
པ་ཡིས། །གཟུགས་སོགས་ཐམས་ཅད་ཟད་པ་ན། །དེ་གཉིས་དབུས་སུ་བསམ་བྱ་བ། །ཟླ་བ་འོ་མའི་ས་བོན་ཏེ། །ཨཱ་ལི་ཀཱ་ལི་རབ་སྦྱོར་བས། །དེ་ཡི་དབུས་སུ་བཏུ་བར་བྱ། །དེ་ཡི་ས་བོན་དེ་
ཉིད་ཀྱིས། །འོད་ཟེར་ཕྲེང་བ་བསམ་པར་བྱ། །ས་བོན་དེ་ཉིད་གང་གིས་ནི། །མྱུར་དུ་ཡེ་ཤེས་སྣང་བར་འགྱུར། །གཟུགས་མཛེས་ཡོངས་སུ་མཛེས་པ་ཡི། །ཡེ་ཤེས་སྐུ་རུ་དེ་ནས་བསྒོམ། །

82-1-125a

༄༅། །ཕྱོགས་བཅུའི་འཇིག་རྟེན་ཁམས་སུ་ནི། །སངས་རྒྱས་སྤྲིན་རྣམས་སྤྲོ་བར་བྱ། །ཕྱག་འཚལ་སྲེག་པའི་མཐའ་ལྡན་པའི། །ས་བོན་གང་ཞིག་བཟླ་བ་ནི། །སྡེ་ཚན་
གསུམ་པ་གང་ཡིན་པའི། །ཡི་གེ་གསུམ་པ་གཟུང་བར་བྱ། །དབྱུག་པ་སྤྱི་བོ་རྡོ་རྗེ་དང༌། །སྐ་བོ་ཆེ་ལ་སོགས་པ་དཀྲི། །སེམས་ནི་མཉམ་ཉིད་བསྒོམས་ནས་སུ། །རྣལ་འབྱོར་ཅན་གྱིས་བཟླས་
པར་བྱ། །མི་གཡོ་འཚེ་བ་མེད་པ་རུ། །དངོས་པོས་དངོས་པོ་སྒོམ་བྱས་ལ། །རྣལ་འབྱོར་བསམ་གཏན་ལ་འབད་པས། །འོག་མིན་ལ་སོགས་སྣང་བར་བྱ། །འོད་ཟེར་འཕྲོ་བ་སྤྲོས་པ་ཡིས། །
ས་འོག་རིམ་པ་བདུན་ཡང་བསམ། །རྣལ་འབྱོར་སྣང་བར་འདོད་པ་ཡིས། །རྟག་ཏུ་སེམས་ཀྱིས་བསྒོམ་པར་བྱ། །སྙིང་གར་དཀྱིལ་འཁོར་དབུས་གནས་པར། །ཧཱུཾ་ཞེས་བྱ་བ་དབང་ཕྱུག་
མཆོག །སྔོན་གྱི་མཚན་ཉིད་ཀུན་རིག་པས། །ཐམས་ཅད་ཀུན་ནས་ཟད་པར་བྱ། །རླུང་གི་དཀྱིལ་འཁོར་དབུས་གནས་པར། །ཟླ་བའི་དཀྱིལ་འཁོར་བསྒོམ་པར་བྱ། །འོད་ཟེར་སྣ་ཚོགས་
འབར་བ་ཡི། །ཡེ་ཤེས་ས་བོན་དེ་དབུས་བསམ། །དེ་ལས་བྱུང་བའི་ཡེ་ཤེས་ལུས། །ཡེ་ཤེས་མཁའ་འགྲོའི་བདག་ཉིད་དེ། །ཟླ་བའི་དཀྱིལ་འཁོར་དབུས་གནས་པར། །པདྨའི་
སྟན་ལ་བཞུགས་པ་སྟེ། །སྔོན་གྱི་མཚན་ཉིད་ཀུན་རིག་པས། །ཡན་ལག་རྫོགས་པའི་སྐུར་བསྒོམས་ལ། །སྙིང་གི་དཀྱིལ་འཁོར་དབུས་གནས་པར། །ཟླ་བའོ་མའི་ས་བོན་བསམ།

82-1-125b

ཀུན་ནས་མཉམ་པའི་སེམས་ཀྱིས་ནི། །རྟག་ཏུ་དེ་ཉིད་བསྒོམ་པར་བྱ། །ཁ་དོག་དཀར་པོ་འོད་འབར་ལས། །ཀུན་ཏུ་རྡུལ་ཕྲན་དཀར་པོས་དགང༌། །ཕ་རོལ་དངོས་པོ་དམར་པོ་རུ། །ཟླ་བའི་དཀྱིལ་
འཁོར་དབུས་གནས་པར། །པདྨའི་སྟན་ལ་བཞུགས་པ་ཡི། །རྡོ་རྗེ་སེམས་དཔར་བསམས་ནས་སུ། །གང་གི་སྙིང་གི་དབུས་སུ་ནི། །དེ་ཡི་རྣམ་ཤེས་གཟུང་བར་བྱ། །ཧཱུཾ་ཞེས་བྱ་བའི་ཕྱོགས་
བརྒྱད་དུ། །ཁ་དོག་དམར་པོ་བསམས་ན་ནི། །རྟག་ཏུ་མཉམ་ཉིད་ལྟ་བ་ཡིས། །བློ་ལྡན་ཕ་རོལ་སེམས་ཤེས་བྱ། །ཀུན་ནས་དཔག་ཚད་ཕྱི་རོལ་དུ། །རྣལ་འབྱོར་བས་ནི་གང་བསམས་ན། །
དེ་ཡི་བསམ་པ་ཐམས་ཅད་ནི། །ཡི་གེ་དེ་ཡིས་སྟོན་པར་འགྱུར། །གལ་ཏེ་ཕ་རོལ་ཆ་ཡིས་ནི། །སེམས་ཀྱི་མཚན་ཉིད་ཤེས་འདོད་པས། །གཞན་གྱི་སེམས་ནི་རིག་པ་ཡིས། །ཀུན་ནས་ཐམས་
ཅད་ཤེས་བྱས་ལ། །དཔའ་བོ་སེམས་ཅན་ཀུན་དོན་ཕྱིར། །རྣལ་འབྱོར་འདི་ཡིས་སྦྱར་བར་བྱ། །དེ་ནས་མེ་ཡི་ལས་ཀྱི་བདག །སྦྱོར་བ་ཇི་ལྟར་འཚལ་བར་བགྱི། །ཡེ་ཤེ་སྨེ་ཡི་བདག་ཉིད་
ལ༑ ༑སྦྱིན་སྲེག་མཚན་ཉིད་ཇི་ལྟར་ལགས། །ཐམས་ཅད་སེམས་ཀྱིས་བྱིན་བརླབས་པས། །སྐྱེ་བོའི་ལུས་ཅན་ཡེ་ཤེས་མེ། །ཐམས་ཅད་ཡེ་ཤེས་བྱིན་བརླབས་པ། །མེ་ཡི་དེ་ཉིད་མཉན་
པར་གྱིས། །བདག་ཉིད་སེམས་ཀྱིས་བསྲེགས་པས་ནི། །རྣལ་འབྱོར་ཅན་གྱིས་སྦྱིན་སྲེག་བྱ། །མདུད་པའི་ལྟེ་བའི་དབུས་ཉིད་ཀྱི། །དངོས་སུ་སོར་ནི་བདུན་པ་སྟེ། །མེ་ཡི་ཐབས་ཀྱི་གནས་

82-1-126a

༄༅། །ཡིན་ལ། །ཀླུ་དབང་འཁྱིལ་བའི་བསྐོར་བ་ཡིན། །ཡི་གེ་ཐམས་ཅད་འབར་བར་བྱ། །དེ་དབུས་པདྨ་རིག་པ་ཡིས། །ཉི་མའི་དཀྱིལ་འཁོར་དབུས་གནས་པར། །
ཡེ་ཤེས་ལུས་ནི་འབར་བར་གཟུང༌། །མདུད་པའི་མེ་ལ་དཀར་པོ་རུ། །རྡོ་རྗེ་མཁའ་འགྲོ་ཐིམ་པར་བྱ། །གཡས་ཀྱི་ཆ་མི་ལོགས་སུ་ནི། །དྲག་མོ་ཐིམ་བྱ་མེ་དང་འདྲ། །ལྟེ་བ་དམར་པོ་འབར་བ་
ལ༑ ༑ལྷ་མོའི་རྩེ་མོ་རོ་ལངས་མ། །གཡོན་ཕྱོགས་ཆ་ནི་སྔོན་པོ་ལ། །དྲག་ཏུ་འབར་བ་གཏུམ་མོ་སྟེ། །མེ་ལྔ་ཡི་ནི་བདག་ཉིད་རྣམས། །གཟུགས་མཛེས་མཐེ་བོའི་ཚད་དུ་བལྟ། །ཆུ་དང་མེ་
དང་རླུང་དང་ནི། །ས་དང་ཡེ་ཤེས་རྣམ་པ་ལྔ། །ལྷ་མོ་ལྔ་ཡི་བདག་ཉིད་ལ། །སྦྱིན་སྲེག་ཆོ་གའི་མཆོག་ཡིན་ནོ། །བཅུ་དང་བརྒྱད་ཀྱི་རྩ་རྣམས་ནས། །དུས་སུ་བདུད་རྩི་དམིགས་པར་བྱ། །བ་
ལང་རྨིག་པའི་དབུས་སུ་ནི། །འཛག་པ་དེར་ནི་ཐིམ་པར་བྱ། །མེ་ཡི་དབུས་སུ་བསྲེག་པའི་གཞི། །དབྱངས་ཡིག་དང་པོ་སོགས་ས་བོན། །འདི་ལྟར་ད་ཁྱོན་བསྒོམས་ནས། །བདག་ཉིད་
རྒྱས་ཕྱིར་བསྲེག་པར་བྱ། །ཅུང་ཟད་བཟང་དང་བཏུང་ལ་སོགས། །རུང་བར་བྱས་ནས་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། །བུ་ལོན་དུ་ཡང་མི་འགྱུར་རོ། །གསང་བའི་
གདན་གྱི་རབ་ཏུ་བྱེད་པ་ལས། །རིམ་པར་ཕྱེ་བ་གཉིས་པའོ།།    །།སྤྲེའུ་འདྲ་བར་མི་གནས་པ། །མཉམ་ཉིད་གང་གིས་སྦྱར་བར་བགྱི། །ལུས་ཀྱི་སྦྱོར་བའི་མཚན་

82-1-126b

ཉིད་རྣམས། །ལྷ་ལ་རོལ་མོ་ཉན་པར་འཚལ། །འབྱུང་བ་ཡི་ནི་ཁྱད་པར་དང༌། །གསང་བ་རྡོ་རྗེ་ཆེན་པོས་ཉོན། །སེམས་ནི་མཉམ་པར་གནས་པ་སྟེ། །ཉེ་བར་ཞི་ནས་ཀཱ་ལིར་འཇུག། ལུས་ལས་སྤུ་རྣམས་
སྐྱེ་བ་ནི། །ཀུན་ཏུ་ཆུ་ཡི་ཚད་མ་སྟེ། །ཆུ་ལ་ལུས་ནི་མ་ཡིན་ཏེ། །ལུས་ལ་ཆུ་ཡི་ཚད་མ་ཡིན། །ལུས་ཀུན་ལ་ནི་ཁྱབ་པས་ན། །བློ་ལྡན་ཆུ་ནི་ཚད་མའོ། །ལུས་ནི་རྡོ་རྗེ་ལྷ་མོ་ཡིན། །ལུས་ཀྱི་ཡན་ལག་
ཐམས་ཅད་ལ། །མེ་འབར་ལྟ་བུར་དྲོ་བ་སྟེ། །ཁ་ཟས་སྨིན་པའི་ཚད་མ་ཡིན། །མེ་ནི་ཚད་མར་རབ་ཏུ་གྲགས། །ཡན་ལག་ཐམས་ཅད་ཁྱབ་པ་ཡི། །མེ་ནི་ཀུན་རིག་དམར་ཡིན་པས། །ལུས་ནི་དྲག་
མོར་བསྟན་པ་སྟེ། །བདག་ཉིད་ཚད་མར་རབ་ཏུ་གྲགས། །བུ་གར་ཟླ་བ་འདྲ་གནས་པས། །རང་གི་ལུས་ཀུན་ཁྱབ་པ་སྟེ། །དབུགས་རྒྱུ་བ་ཡི་ཚད་མ་ཡིས། །མཁས་པས་སེམས་ནི་ཚད་མར་
གྲགས། །ལུས་ལ་བརྟེན་པའི་སྦྱོར་བ་ཡིས། །དབུགས་ནི་གང་གིས་ཤེས་ནས་སུ། །ཐམས་ཅད་ལྷ་མོ་རོ་ལངས་མར། །མཁས་པ་ཡིས་ནི་ཤེས་པར་བྱ། །ས་ནི་ཀུན་གྱི་གནས་ཡིན་ཏེ། །གཟུགས་
སོགས་དབང་པོ་ཡོན་ཏན་ལྡན། །གཟུགས་ལ་སོགས་པ་སྣང་བ་ན། །ས་ནི་ཚད་མའི་གནས་ཡིན་ནོ། །མཛེས་མ་ཞེས་བྱ་རབ་ཏུ་གྲགས། །དེ་ནི་ལྷ་མོ་གཏུམ་མོ་སྟེ། །ཀུན་གྱི་གཙོ་མོར་རབ་ཏུ་
གྲགས། །ཡིད་ནི་ཐེ་ཚོམ་གཅོད་པ་སྟེ། །བྱེད་པོ་སྡུད་པོ་ཟ་པོའང་ཡིན། །དབང་པོ་ཀུན་གྱི་སེམས་རྣམས་ཀྱིས། །མཚན་གཞི་མཚན་ཉིད་ཤེས་པར་བྱ། །དབང་རྒྱལ་ཉེར་སྦྱོར་ལོངས་སྤྱོད་པ། །

82-1-127a

༄༅། །ཡུལ་ལ་སོགས་པ་ཉེར་སྤྱོད་ཀྱི། །རྣལ་འབྱོར་ཚད་མ་མཁས་པ་ཡིས། །ལུས་ལ་ཡེ་ཤེས་བསྟན་པར་བྱ། །སེམས་ལས་ཆུ་ནི་བྱུང་བས་ན། །རྣམ་ཤེས་ཆུ་
རུ་གྱུར་པ་སྟེ། །གལ་ཏེ་ཆུ་ནི་གཞན་ཡིན་ན། །ཅི་ཕྱིར་ཞེ་ན་ཆུ་མི་འབྱུང༌། །ལུས་ལ་ངེས་པར་དྲོད་ཡོད་ན། །ཆུ་ཡི་ནང་དུ་བྱིང་མི་འགྱུར། །ལུས་ལ་ཚད་མ་ལྔ་ཡོད་པས། །ལྔ་པོ་གཅིག་གི་
བདག་ཉིད་འགྱུར། །མཚན་ཉིད་གཅིག་ཏུ་ཤེས་བྱས་ནས། །རྣལ་འབྱོར་བ་ཡིས་འགྲོ་བ་བརྟག། དེ་ཡི་མཚན་ཉིད་ཤེས་བྱའི་ཕྱིར། །དགེ་བའི་བཤེས་གཉེན་བསྟེན་པར་བྱ། །དེ་ཉིད་
རྣལ་འབྱོར་གྲོགས་ཀྱི་ནི། །འཁོར་བའི་ཕ་རོལ་བརྒལ་བར་འགྱུར། །ཡུལ་དང་དབང་པོའི་ཡེ་ཤེས་ནི། །གཟིར་དང་བཅས་པས་སྡོམ་པར་འགྱུར། །སྒོང་སྐྱེས་ཁྱིམ་གྱི་གནས་སུ་ནི། །དབུས་
སུ་གནས་པ་བཅིང་བ་བྱ། །འབྱུང་དང་འབྱུང་མིན་སེམས་ཀྱི་ནི། །གཡོ་བའི་དངོས་པོ་བསྐོར་བར་བྱ། །བཅིང་བའི་གནས་དང་སྟན་དག་ནི། །རྣམ་ཤེས་པདྨའི་སྟན་ལའོ། །རྣལ་འབྱོར་པ་
ཡིས་དེ་ཡི་ཕྱིར། །རྣམ་ཤེས་རང་བཞིན་མཚོན་པར་བྱ། །གཟུགས་ཞེས་བྱ་བའི་དངོས་པོ་ཡི། །རྣལ་འབྱོར་གྲུབ་པར་བྱ་བའི་ཕྱིར། །རང་བཞིན་ཞེས་བྱའི་དངོས་པོར་འགྱུར། །ལྟེ་བར་
ཆུ་ཤིང་མེ་ཏོག་ནི། །སྙིང་གར་ཡང་ནི་འགྲེང་སྟེ་གནས། །རྟག་ཏུ་སྟོང་པའི་སྒོ་ཡིན་ཏེ། །མཁས་པས་རྟག་ཏུ་བཟློག་པར་བྱ། །གེ་སར་དང་ནི་ལྡན་པ་ཡི། །རྟག་ཏུ་འདབ་མ་བརྒྱད་དུ་

82-1-127b

འགྱུར། །དེ་དབུས་རྟག་ཏུ་གསུངས་པ་ནི། །ཡེ་ཤེས་རྣམ་ཤེས་སྦྱོར་བ་སྟེ། །སྦྱོར་བ་ཡི་ནི་ཤར་ཕྱོགས་ཆར། །དེ་དང་མཐུན་པའི་སོར་དྲུག་པའོ། །མདུད་པ་ཡི་ནི་ནུབ་ཕྱོགས་ཆར། །འོག་ཏུ་སོར་ནི་
ལྔ་པའོ། །ཞིང་དེ་ལ་ནི་ས་བོན་དང༌། །འོད་ཟེར་ཚོགས་ཀྱི་མྱུ་གུར་འགྱུར། །ས་བོན་དེ་ཡི་འོད་ཟེར་གྱིས། །ཆུ་ཤིང་ལྟ་བུར་བསྐོར་བར་བྱ། །རྒྱས་པ་ལྔ་ཡི་ས་བོན་ལ། །ལྟོ་ཡི་འོག་ནས་དགར་
བར་བྱ། །པདྨོ་མཛེས་པ་བཀས་པ་ཡིས། །འདབ་མ་བརྒྱད་ཀྱིས་རྣམ་པར་བརྒྱན། །པདྨོ་དེ་ཡི་སྟན་ལ་ནི། །སྒོང་སྐྱེས་ཡེ་ཤེས་གནས་དག་ལ། །དབུས་སུ་ཤེལ་ལྟར་དག་པ་ཡིས། །ཡེ་ཤེས་
རྣམ་ཤེས་དབུ་མ་ཉིད། །མཁའ་འགྲོ་མ་བཞིའི་ས་བོན་རྣམས། །ཕྱོགས་ཀྱི་འདབ་མར་གནས་པ་སྟེ། །དབྱངས་ཡིག་དང་པོ་སོགས་ས་བོན། །མཚམས་སུ་སེན་མོ་ལ་སོགས་པའི། །མ་ནིང་ཡི་གེ་
སྔར་བསྟན་བཞིན། །སྙིང་གར་དངོས་པོ་དངོས་པོ་ཡིས། །སྙིང་གར་ཡི་གེ་བལྟ་བར་བྱ། །བ་ལང་རྨིག་པའི་སྟེང་དུ་ནི། །སྒོ་དགུ་པ་ཡིས་བདུད་རྩི་ཡིས། །རྣལ་འབྱོར་ཅན་གྱིས་རྟག་ཏུ་བཀྲུ། །ཡི་གེ་དཀར་
པོ་བརྒྱད་པོ་རྣམས། །བདུད་རྩིའི་ཡི་གེ་དཀར་པོ་ཡི། །འོད་འབར་བ་སྤུའི་ཁུང་ནས་སྤྲོ། །རྣལ་འབྱོར་ཅན་གྱིས་ཐམས་ཅད་དུ། །འགྲོ་དང་འཆག་དང་འདུག་པ་དང༌། །ཉལ་བ་ལ་སོགས་དུས་
ཀུན་དུ། །ཡེ་ཤེས་རྣམ་ཤེས་ས་བོན་བཟླ། །ཤིན་ཏུ་མཉམ་གཞག་སེམས་ཀྱིས་ནི། །རྣལ་འབྱོར་ཅན་གྱིས་བསྒོམ་བཟླས་ན། །ཡེ་ཤེས་ལས་བྱུང་རྣལ་འབྱོར་པ། །འཁོར་བའི་ཕ་རོལ་

82-1-128a

༄༅། །བརྒལ་བར་འགྱུར། །གཡོ་བ་མེད་ཅིང་འཚེ་མེད་པར། །དངོས་པོས་དངོས་པོ་བསྒོམ་པར་བྱ། །གོང་དུ་འཕོ་བའི་སྦྱོར་མཚན་ཉིད། །ཇི་བཞིན་རྡོ་རྗེས་མཉན་པར་
གྱིས། །ལམ་བཟང་པོ་ཡི་རྣལ་འབྱོར་པ། །འགྲོ་བ་མཛེས་པ་བལྟ་བར་བྱ། །སྒོ་དགུ་པོ་ནི་ཇི་ལྟ་བུ། །ཡེ་ཤེས་སྒོ་ཡི་བྱེ་བྲག་གིས། །ཡོན་ཏན་སྐྱོན་རྣམས་ཇི་ལྟ་བུ། །ཡེ་ཤེས་དབང་ལས་མཉན་
པར་འཚལ། །འཆི་བའི་དུས་ཀྱི་ཚད་མ་རྣམས། །ཡང་དག་པར་སྦྱོར་མཉན་པར་གྱིས། །ལམ་བཟང་པོ་ཡིས་མཛེས་པའི་གནས། །ལམ་ངན་སྲིད་པའི་སྐྱོན་གྱིས་གོས། །ཐིག་ལེ་ལྟེ་བ་སྤྱི་
གཙུག་དང༌། །མིག་དང་སྣ་དང་རྣ་སྲིད་སྒོ། །ཆུ་དང་ཆུ་མིན་སྒོ་ཡིན་ཏེ། །སྒོ་དགུ་ཡི་ནི་མཚན་ཉིད་ཡིན། །ལྟེ་བ་འདོད་ཅན་མཐོ་རིས་ཏེ། །ཐིག་ལེས་གཟུགས་ཁམས་ཀྱི་ལུས་ཅན། །
སྟེང་ནས་སྟེང་དུ་གནས་དེ་རུ། །མི་གདུང་ལ་སོགས་དེ་རུ་འགྲོ། །སྣ་ནས་གནོད་སྦྱིན་གནས་སུ་སྟེ། །རྣ་བ་དག་གིས་གྲུབ་པའི་ལྷ། །གལ་ཏེ་མིག་ལས་ཡེ་ཤེས་འགྲོ། །མི་རྣམས་ཀྱི་ནི་བདག་
པོར་འགྲོ། །སྲིད་པའི་སྒོ་ཡིས་ཡི་དྭགས་ཏེ། །དེ་བཞིན་གཅི་བས་དུད་འགྲོའོ། །ཆུ་མིན་རྣམ་ཤེས་མྱུར་བ་རུ། །དམྱལ་བ་བརྒྱད་དུ་ཤེས་བྱའོ། །སྒོ་རྣམས་ཀྱི་ནི་བྱེ་བྲག་གིས། །འཁོར་བའི་
བྱེ་བྲག་འབྱུང་བ་ཡིན། །དེ་བས་སྒོ་ཡི་བྱེ་བྲག་ལས། །སྒྲུབ་པོས་ལམ་ནི་བཟང་པོ་སྟེ། །འཆི་བའི་མཚན་མ་སྟོན་པ་དང༌། །འཆི་བའི་དུས་ལ་བབ་པ་ནི། །རིམས་ལ་སོགས་པས་མ་ཕོག་

82-1-128b

པར། །གོང་དུ་འཕོ་བ་སྦྱོར་བའི་མཆོག། སྔོན་དུ་བུམ་པ་བརྩམས་པ་ཡི། །སྒོ་རྣམས་ཐམས་ཅད་བཅིང་བར་བྱ། །རྒྱས་པ་ལྔ་ཡི་མཆོད་རྟེན་གྱིས། །སྒོ་ནི་དགག་པ་བསྒོམ་བྱ་སྟེ། །དེ་ལ་འོག་གི་
སྒོ་རུ་ནི། །ཆུ་ཡི་ས་བོན་དཀར་པོ་བསམ། །ཆུ་དང་ཆུ་མིན་སྒོ་ལ་ནི། །མེ་ཡི་ས་བོན་འབར་བ་སྟེ། །དེ་ལ་ཤིན་ཏུ་མཉམ་གཞག་པས། །དབུགས་ནི་བུམ་པ་ཅན་དུ་སྒོམ། །ལུས་ནི་རླུང་གི་
མདོག་ཏུ་སྟེ། །སེམས་ནི་རླུང་གི་དཀྱིལ་འཁོར་ལ། །རྩ་བ་རླུང་གི་ས་བོན་ནོ། །རླུང་གི་མཐའ་ནི་རྩ་བ་ཅན། །ཐིག་ལེ་སྒྲ་དང་ལྡན་པ་ཡི། །རྩ་བའི་ས་བོན་དྲང་བར་བྱ། །རྡོ་རྗེའི་ས་བོན་དྲག་མོ་ཡིས། །
ལྕགས་ཀྱུ་ལ་སོགས་སྦྱར་བར་བྱ། །ཉི་ཤུ་རྩ་གཅིག་དབུགས་རྣམས་ཀྱིས། །གནས་ནས་དྲག་ཏུ་དྲང་བར་བྱ། །གནས་དད་གནས་ནས་སྟེང་དུ་དབྱེ། །ཚིགས་དགུ་ལས་ནི་སྟེང་དུ་བྱ། །སྟེང་དུ་སྨིན་
པའི་ས་བོན་དང༌། །ཡི་གེ་ཕྱེད་དང་གཉིས་ཀྱིས་སྦྱང༌། །དྲག་མོའི་ང་རོར་བརྗོད་བྱ་སྟེ། །བརྒྱད་ནི་མཐའ་ཡི་ས་བོན་ལ། །སྡེ་ཚན་དང་པོའི་དང་པོ་ནི། །ཡི་གེ་ཕྱེད་དུ་སྦྱར་བར་བྱ། །འོག་ཏུ་རླུང་གི་
དཀྱིལ་འཁོར་གྱིས། །སྒྲ་ཡི་དབྱེ་བས་བསྐུལ་བར་བྱ། །རླུང་གི་ས་བོན་ལྡན་པ་ཡི། །རླུང་གི་དཀྱིལ་འཁོར་བསམས་ནས་ནི། །ཉི་ཤུ་རྩ་གཅིག་གནས་རྣམས་ནས། །གོང་ནས་དེ་བཞིན་
སྟེང་གནས་སུ། །རྣལ་འབྱོར་པ་ཡིས་སྨིན་བྱས་ལ། །སྟེང་གི་རྩ་ལ་བཟླ་བར་བྱ། །ཚིགས་དགུ་ལས་ནི་སྟེང་གཞན་གྱིས། །མོད་ལ་འཕོ་བར་ཤེས་བྱ་སྟེ། །ཉིན་རེ་བྲམ་ཟེ་གསོད་པ་དང༌། །

82-1-129a

༄༅། །མཚམས་མེད་ལྔ་ནི་བྱེད་པ་དང༌། །རྐུ་འཕྲོག་འདོད་ལ་སྤྱོད་པ་དག། ལམ་འདི་ཡིས་ནི་དག་འགྱུར་ཏེ། །སྡིག་པས་གོས་པར་མི་འགྱུར་ཞིང༌། །སྲིད་པའི་སྐྱོན་ལས་
རིང་དུ་འགྲོ། ཇི་ལྟར་འདམ་ནས་སྐྱེས་པ་ཡི། །པདྨ་དྲི་མེད་ཡིད་འོང་བ། །དེ་བཞིན་ལུས་ཀྱི་འདམ་ལས་ནི། །ཡེ་ཤེས་སྐུ་ནི་འདོད་བཞིན་འགྲོ། །དུས་ལ་བབ་ན་འཕོ་བྱ་སྟེ། །དུས་མིན་ལྷ་རྣམས་གསོད་
པར་འགྱུར། །དེ་བས་ལུས་ལ་མཚན་མ་རྣམས། །མཐོང་ནས་མཁས་པས་སྦྱོར་བ་བརྩམ། །རྣལ་འབྱོར་སྒྲུབ་པའི་ཁྱད་པར་གྱིས། །དེ་ཉིད་ཇི་བཞིན་རྡོ་རྗེས་ཉོན། །སྔར་གྱི་མཚན་ཉིད་ཀུན་
རིག་པས། །མཉམ་ཉིད་སེམས་ནི་བསྒོམ་པར་བྱ། །སྙིང་གའི་དཀྱིལ་འཁོར་དབུས་གནས་པར། །སངས་རྒྱས་ལྔ་ཡི་ས་བོན་བསམ། །དེ་འོད་ཉི་མར་འབར་བ་ཡིས། །གཟུགས་རྣམས་ཟད་
པར་བསམས་ནས་ནི། །སྔོན་བཞིན་མཚན་ཉིད་ལྡན་པ་ཡི། །སྔར་བསྟན་སྟོང་ཉིད་བསམ་པར་བྱ། །གཟུགས་སོགས་ཐམས་ཅད་བཅོམ་ནས་ནི། །ཧཱུཾ་ཞེས་བྱ་བ་གནས་པར་བསམ། །ས་
བོན་གྱིས་ནི་བསྐྱེད་བྱ་བ། །ཟླ་བའི་དཀྱིལ་འཁོར་དབུས་གནས་པར། །པདྨའི་སྟན་ལ་བཞུགས་པ་ཡི། །ཡེ་ཤེས་མཁའ་འགྲོའི་བདག་ཉིད་ནི། །ཞལ་གསུམ་ཕྱག་ནི་དྲུག་པ་སྟེ། །སྤྱན་
གསུམ་ཅོད་པན་གྱིས་བརྒྱན་ཞིང༌། །བཞད་དང་ཁྲོ་དང་སྒེག་པ་སྟེ། །རྒྱན་རྣམས་ཀུན་གྱིས་ཀླུབས་པ་ཡི། །ཀུན་ད་ཟླ་བ་ལྟར་དཀར་ཞིང༌། །ཤིན་ཏུ་མཛེས་པའི་ན་བཟའ་བསྣམས། །སེམས་

82-1-129b

དཔའི་སྐྱིལ་ཀྲུང་གནས་ནས་ནི། །སངས་རྒྱས་སྤྲིན་རྣམས་སྤྲོ་བ་མཛད། །གཡས་ཀྱི་དང་པོ་མདའ་ཡིན་ཏེ། །གཉིས་པ་ཡིས་ནི་ལྕགས་ཀྱུ་རྣམས། །གསུམ་པ་ན་ནི་རྡོ་རྗེ་ཉིད། །གཡོན་པ་ཁྲོ་བའི་
སྡིགས་མཛུབ་སྟེ། །གཉིས་པ་འཇིགས་པའི་ཞགས་པ་ཐོགས། །གོ་ཆའི་གཞུ་ནི་སྟེང་ན་བསྣམས། །འོད་ཟེར་སྣ་ཚོགས་འབར་བ་རུ། །དབུགས་མི་གཡོ་བར་བསྒོམ་པར་བྱ། །ཡན་ལག་བརྒྱད་
དུ་རབ་འབད་ནས། །ས་བོན་བརྒྱད་ཀྱི་ཡི་གེ་དགོད། །ཨཱ་ལི་ཀཱ་ལི་རབ་སྦྱོར་བས། །ས་བོན་ཇི་བཞིན་བ་ཏུ་བར་བྱ། །འོད་ཟེར་ལྡན་པའི་ས་བོན་རྣམས། །ཀུན་ཏུ་ཁ་དོག་དཀར་པོར་བྱ། །ཆུ་ཤིང་མེ་
ཏོག་པདྨོ་ལ། །སྙིང་གར་སྒོང་སྐྱེས་གཞག་པར་བྱ། །དེ་ཡི་དབུས་སུ་རྣམ་ཤེས་དང༌། །ཡེ་ཤེས་ལྷན་ཅིག་ལྡན་པར་ནི། །མི་གཡོ་འཚེ་བ་མེད་པ་རུ། །དངོས་པོས་དངོས་པོ་བསྒོམ་པར་བྱ། །དེ་ནས་
ཕྱི་རོལ་སྦྱོར་བ་ནི། །མཁས་པ་ཡིས་ནི་གཟུང་བར་བྱ། །གནས་གཉིས་དག་ནི་བསམས་པ་ནི། །རླུང་གི་དཀྱིལ་འཁོར་བསྒོམ་པར་བྱ། །དེ་ཡི་དབུས་སུ་མེ་ཡིན་ཏེ། །མེ་ཡི་དབུས་སུ་ཉི་མ་ལ། །
ཨཱ་ལི་ཀཱ་ལིར་ལྡན་པ་ཡི། །དེ་ཡི་ས་བོན་དམར་པོར་དགོད། །རྣལ་འབྱོར་པ་ཡིས་ཁྱད་པར་དུ། །འབྱུང་དང་འཇུག་པར་བཟླས་པར་བྱ། །འབྱུང་བ་ཡེ་ཤེས་ས་བོན་གྱིས། །དབུས་སུ་བསྣུན་དང་
ལྡན་པར་བྱ། །འཇུག་པས་སྙིང་གི་རྣམ་ཤེས་ལ། །མེ་ཏོག་ལྟ་བུར་བསྣུན་པར་བྱ། །འབྱུང་བ་འཇུག་མིན་བཟླས་བྱ་ཞིང༌། །འཇུག་པ་འཇུག་པ་མིན་ལ་བཟླ། །རྣལ་འབྱོར་པ་ཡིས་འབྱུང་

82-1-130a

༄༅། །འཇུག་དང༌། །བདག་ཉིད་དང་ནི་ཕྱི་རོལ་བྱ། །འབྱུང་བའི་མཚན་ཉིད་མཚོན་པ་དང༌། །འཇུག་པ་ཡིས་ནི་མཚོན་བྱས་ལ། །རྣལ་འབྱོར་པ་ཡིས་འབྱུང་འཇུག་དག །
དེ་ཁོ་ན་ཉིད་མཉམ་པར་སྒོམ། །མཉམ་གཞག་དངོས་པོ་བསྒོམས་ནས་ནི། །འགྲུབ་འགྱུར་འདིར་ནི་ཐེ་ཚོམ་མེད། །དེ་ནས་ཕྱི་རོལ་ལུས་ལ་ནི། །སྒྲུབ་པ་པོ་ཡིས་རྣམ་པར་སྤྲུལ། །ཕ་རོལ་
སེམས་དང་རྗེས་མཐུན་པར། །མཁས་པ་ཡིས་ནི་ཤེས་པར་བྱ། །བསྒོམ་དང་བཟླས་པའི་ཁྱད་པར་གྱིས། །ཤིན་ཏུ་མཉམ་པར་གཞག་སྟི་བསམ། །གང་གི་ལམ་ནས་བསམས་ནས་ནི། །
འགྲུབ་འགྱུར་འདིར་ནི་ཐེ་ཚོམ་མེད། །གསང་བའི་གདན་གྱི་རབ་ཏུ་བྱེད་པ་ལས། རིམ་པར་ཕྱེ་བ་གསུམ་པའོ།།    །།གསང་བའི་གདན་གྱི་གསང་བ་ཉིད། །སེམས་
དང་ཡེ་ཤེས་འདྲེས་པ་ཡི། །རྫོགས་པའི་བྱང་ཆུབ་རིམ་ཅི་འདྲ། །ཡེ་ཤེས་དབང་ལས་མཉན་པར་འཚལ། །གསང་བའི་གསང་བ་ཆོས་ཀྱི་དོན། །བྱང་ཆུབ་རིམ་པ་རྡོ་རྗེ་ཉོན། །འདོད་
ཆགས་ལ་སོགས་རིམ་སྤངས་ནས། །མཉམ་ཉིད་སེམས་ནི་བསྐྱེད་པར་བྱ། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་གནས་ནས་ནི། །ཁམས་དང་སེམས་ནི་བདེ་བ་ཡིས། །
སྙིང་རྗེས་ཕན་པ་བསམ་པར་བྱ། །ཡང་དག་བསྟན་བཅོས་དེ་ཉིད་ཐོས། །སློབ་དཔོན་ལུང་གིས་རྗེས་འགྲོ་ཞིང༌། །གསང་ཆེན་དེ་ཉིད་དོན་སྒོམ་པ། །གཅིག་ནས་གཅིག་བརྒྱུད་དེ་ཉིད་

82-1-130b

ཅན། །ཐམས་ཅད་སྔོན་བཞིན་མཚོན་བྱས་ནས། །ཐམས་ཅད་སྟོང་པ་ཉིད་དུ་བྱ། །དྲི་མ་བཀྲུས་པའི་ལུས་ལ་ནི། །བྱང་ཆུབ་རིམ་པས་བཙོ་བར་བྱ། །ཟླ་བའི་དཀྱིལ་འཁོར་དབུས་གནས་པར། །ཡེ་
ཤེས་མཁའ་འགྲོ་བསམ་བྱས་ཏེ། །ཟླ་བའི་འོད་ཟེར་འཕྲོ་བ་ཡི། །ཀུན་ད་ཟླ་བ་ལྟར་དཀར་མདོག། ཞབས་གཉིས་སེམས་དཔའི་སྐྱིལ་ཀྲུང་བཅས། །པདྨ་ཡི་ནི་སྟན་ལ་བཞུགས། །རྒྱན་རྣམས་
ཀུན་གྱིས་བརྒྱན་པའི་སྐུ། །སངས་རྒྱས་ལྔ་ཡིས་བརྒྱན་པ་སྟེ། །ཕྱག་གཉིས་ཕྱག་རྒྱ་ཆེ་བཅིངས་ནས། །ཉིད་ཀྱི་ཐུགས་ཀར་འཚིར་བར་མཛད། །གཟུགས་མཛེས་ཤིན་ཏུ་རྫོགས་པ་སྟེ། །ཡེ་ཤེས་
སེམས་དཔའ་བདག་ཅེས་བརྗོད། །ཆུ་ཤིང་མེ་ཏོག་ལྟེ་བ་ནས། །སྙིང་གི་བར་དུ་འགྲེང་སྟེ་གནས། །སྔར་གྱི་མཚན་ཉིད་ཀྱིས་བཟློག་ནས། །སྔོན་བཞིན་པདྨ་རྒྱས་པར་བྱ། །གེ་སར་དང་ནི་ལྟེ་བར་
བཅས། །འདབ་བརྒྱད་ཤིན་ཏུ་མཛེས་པ་སྟེ། །དབུས་ཀྱི་སྒོང་སྐྱེས་ལ་གནས་པར། །ཡི་གེའི་དགོད་པ་དགོད་པར་བྱ། ཁ་དོག་དམར་པོ་དག་ཅིང་གསལ། །དབུས་སུ་བསྒོམ་བྱ་ཞུ་བའི་
གཙོ། །དེ་ཡི་དབུས་སུ་རྣམ་ཤེས་དང༌། །ཡེ་ཤེས་དག་ནི་སྦྱར་བར་བྱ། །ཤར་དུ་བྱམས་པར་ལྡན་པ་ཡི། །མི་བསྐྱོད་པ་ཡི་ས་བོན་བསམ། །ལྷོ་ཡི་སྒོ་རུ་སྙིང་རྗེ་སྟེ། །རིན་ཆེན་ས་བོན་དེ་
ཉིད་དོ། །ནུབ་ཀྱི་སྒོ་ཡི་འདབ་མ་ལ། །འོད་དཔག་མེད་ཀྱི་ས་བོན་དགོད། །བྱང་གི་ཆ་ཡི་འདབ་མ་ལ། །དོན་ཡོད་གཙོ་བོ་བསམ་པར་བྱ། །དབྱངས་ཡིག་ཐོག་མ་སོགས་ས་བོན། །ཐིག་ལེ་

82-1-131a

༄༅། །དབྱུག་པར་ལྡན་རིམ་བཞིན། །འོད་ཟེར་དཀར་པོས་བརྒྱན་པ་སྟེ། ཡི་གེ་བཞི་ནི་དགོད་པར་བྱ། །ཕྱོགས་མཚམས་དག་ནི་བཞི་པོ་རུ། །སྔོན་དུ་བསྟན་པའི་
མ་ནིང་དགོད། །དེ་ཡི་དབུས་སུ་དེ་ཡི་སེམས། །ཡི་གེ་རུ་ནི་མཚོན་པར་བྱ། །སྟོང་པ་མཚན་ཉིད་མེད་པ་ལས། །ཇི་ལྟར་ཡི་གེ་སྦྱར་བར་བགྱི། །སེམས་ནི་ཡ་མཚན་སྐྱེས་པར་གྱུར། །བཅོམ་
ལྡན་བདག་ལ་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །སྟོང་པའི་མཚན་ཉིད་མཚོན་པ་ལས། །ཆུ་ཤིང་སྙིང་མའི་བདུད་རྩི་བཞིན། །སྙིང་པོ་མེད་པའི་སྙིང་པོར་གྱུར།།
དེ་ཉིད་ཇི་བཞིན་རྡོ་རྗེས་ཉོན། །དབུས་ན་གནས་པ་ཡེ་ཤེས་ཏེ། །ཡེ་ཤེས་རང་བཞིན་གཟུགས་མེད་ཅིང༌། །མཚན་ཉིད་མེད་པའི་མཚན་ཉིད་ཅན། །དྲི་མ་མེད་པའི་ཡེ་ཤེས་སྐུ། །དངོས་
དང་དངོས་མེད་རྣམ་པར་གྲོལ། །ཡི་གེའི་གཟུགས་ནི་ཡི་གེ་མེད། །གཟུགས་དང་སྟོང་པའི་དབུས་སུ་ནི། །རྣལ་འབྱོར་ཅན་ཀྱིས་དེ་ཉིད་བཟུང༌། །གང་གི་མཚན་ཉིད་ཤེས་བྱས་ནས། །
མཉམ་ཉིད་ཡེ་ཤེས་ལྡན་པ་དང༌། །དེ་ཡིས་རྫོགས་པའི་བྱང་ཆུབ་ལམ། །མྱུར་བ་ཉིད་དུ་མཐོང་བར་འགྱུར། །བླ་མ་ཉིད་ཀྱི་ལམ་གྱིས་ནི། །ཡེ་ཤེས་རྣམ་ཤེས་རང་བཞིན་ཉིད། །
བསྟན་བཅོས་ལ་ནི་མཚན་ཉིད་བསྟན། །དེ་ཁོ་ན་ཉིད་དཔའ་བོས་བཤད། །འོད་ཟེར་དཀར་པོས་རྒྱས་པ་རུ། །འདི་ནི་ཀུན་ཏུ་བསྒོམ་པར་བྱ། །རྒྱས་པའི་ལྔ་ཡི་མཆོད་རྟེན་ཏེ། །བདུད་

82-1-131b

རྩིའི་ས་བོན་བསམས་ནས་ནི། །འོད་ཟེར་དཀར་པོ་གསལ་བའི་མདངས། །བདུད་རྩིའི་ཆུ་རྒྱུན་འཛག་པས་བཀྲུ། །ཐིགས་པའི་དབུས་སུ་ས་བོན་ནི། །མཐེ་བོང་ཙམ་གྱི་ཟླུམ་པོར་བྱ། །དེ་ཡི་དབུས་ཀྱི་
ས་བོན་ནི། །ཨཱ་ལི་ཀཱ་ལི་དག་ལས་བཏུ། །ཁ་དོག་དཀར་པོ་ཤིན་ཏུ་མཛེས། །ཟླ་བའི་འོད་ཟེར་ཀུན་ཏུ་འཕྲོ། །དེ་ཡི་དབུས་ཀྱི་ས་བོན་ནི། །ཐིག་ལེ་བསམ་པར་རབ་ཏུ་གྲགས། །སྐྲ་ཡི་རྩེ་མོ་བརྒྱ་ཡི་
ཆ༑ ༑རྡུལ་ཕྲན་གཟུགས་སུ་ཀུན་ཏུ་བསམ། །རྣམ་པར་ཤེས་པའི་དངོས་པོ་ཡི། །མཚན་ཉིད་མཚོན་པའི་ཡེ་ཤེས་ཅན། །སེམས་ཀྱི་མཚན་ཉིད་མི་ཤེས་པས། །ཐིག་ལེ་གནས་ཀྱི་གོ་འཕང་
བལྟ། །སྙིང་དང་ཚངས་པའི་སྒོ་ང་ནི། །ཐིགས་པའི་ལམ་གྱི་སྒོ་དག་ཏུ། །བླ་མའི་ལུང་ལ་གུས་པ་ཡིས། །རྣམ་ཤེས་ཡེ་ཤེས་གཟུང་བར་བྱ། །ཕྱི་རོལ་གྱི་ནི་ལམ་དག་དང༌། །བསྟན་བཅོས་
ལས་ཀྱང་ རིང་བ་ཡིན། །བསྟན་བཅོས་དག་ནི་རྙེད་སླ་སྟེ། །དེ་ཡི་སྦྱོར་པ་རྙེད་པར་དཀའ། །བླ་མའི་བསྙེན་བཀུར་ལ་གུས་པའི། །ཐབས་དང་ལྡན་ན་སྒྲུབ་པ་བོ། །བླ་མའི་ལུང་གི་ལམ་གྱིས་
ནི༑ ༑མཁས་པ་ཡིས་ནི་བལྟ་བར་བྱ། །མི་གཡོ་འཚེ་བ་མེད་པ་རུ། །མཉམ་པར་གཞག་པས་དངོས་པོ་སྒོམ། །ཆོས་ཀྱི་སྔོན་འགྲོ་ཡིད་ཡིན་ཏེ། །ཡིད་ཀྱིས་འཇུག་ཅིང་ཡིད་ཀྱིས་འདག །
དེ་བས་ཐམས་ཅད་ཡིད་རང་བཞིན། །བློ་ལྡན་ཡིད་ལས་འབྱུང་ཞེས་བྱ། །གལ་ཏེ་བཟླས་འདོད་རྣལ་འབྱོར་པས། །སྙིང་གི་སྡོམ་པ་བསམ་པར་བྱ། །ས་བོན་གྱི་ནི་རྒྱུར་གྱུར་པ། །དེ་ཁོ་ནར་ནི་གཟུགས་

82-1-132a

༄༅། །མིན་ནོ༑ ༑རྒྱུ་དང་འབྲས་བུའི་ས་བོན་ནི། །དེ་ཁོ་ན་ཉིད་མཐོང་བ་མིན། །གཟུགས་སོགས་སྲིད་པའི་ལོངས་སྤྱོད་ལ། །ས་བོན་དམིགས་ཤིང་བཟླས་པར་བྱ། །ཀུན་ནས་ཀུན་ཏུ་འཇུག་པ་དང༌། །འོག་
དང་འོག་མིན་ཡང་དག་གནས། །རྩ་བར་རྟག་ཏུ་གཟེར་བར་བྱ། །ཡེ་ཤེས་རྣམ་ཤེས་ས་བོན་ནི། །ཐིག་ལེ་སྒྲ་དང་ཡང་དག་ལྡན། །སྲིད་པའི་ལོངས་སྤྱོད་འདོད་པ་ཡིས། །ཕྱི་རོལ་དག་ནི་སྤངས་ནས་སུ། །ཡིད་ཀྱིས་
བཟླས་དང་ལྡན་པར་བྱ། །རྟག་པ་ཆོས་ཀྱི་དབྱིབས་ཉིད་ཀྱིས། །མི་གཡོ་གོ་འཕང་རྒྱུན་དུ་གནས། །རྟག་ཏུ་ཕྲ་ཞིང་གོས་མེད་པས། །ཡེ་ཤེས་ལ་ནི་རྣམ་ཤེས་ཐིམ། །རྣམ་ཤེས་ཡེ་ཤེས་ཉིད་གྱུར་ནས། །བྱང་ཆུབ་
རིམ་པ་མཐོང་བར་འགྱུར། །མར་མེ་ལྟ་བུར་ཐམས་ཅད་དུ། །སྣང་གྱུར་མཚན་མ་དང་པོ་སྟེ། །སྲིན་བུ་མེ་ཁྱེར་ལྟ་བུའི་རྡུལ། །མཐོང་བའི་མཚན་མ་གཉིས་པ་ཡིན། །གསུམ་པ་ལ་ནི་རྣལ་འབྱོར་པས། །ཉོན་མོངས་
འཇོམས་པའི་མཚན་མ་སྟེ། །རྡུལ་ཕྲན་དཀར་པོའི་ཚུལ་གྱིས་ནི། །དེ་བཞིན་ཕྱོགས་བཅུར་མཐོང་བར་འགྱུར། །འདོད་པ་ལྷ་ཡི་ལོངས་སྤྱོད་རྣམས། །སེམས་ཀྱིས་མཐོང་བ་བཞི་པ་སྟེ། །མཐོ་རིས་གཟུགས་ཀྱི་
ལྷ་རྣམས་ནི། །སེམས་ཀྱིས་མཐོང་བ་ལྔ་པ་ཡིན། །གཟུགས་མེད་ལོངས་སྤྱོད་དྲུག་པ་སྟེ། །བདུན་པ་ཆོས་ཀྱི་ས་ལ་འོ། །སངས་རྒྱས་འབྲས་བུ་བརྒྱད་པ་སྟེ། །རྣལ་འབྱོར་པ་ནི་རང་དགར་སྤྱོད། །མཆོད་རྟེན་གཟུགས་
ཀྱི་ཁྱད་པར་ལས། །དབྱིབས་ཀྱི་གཟུགས་ནི་ཇི་ལྟ་བུ། །ལྷ་ཡི་རྣམ་དག་བསྒོམས་པ་རྣམས། །བཅོམ་ལྡན་འདས་ལ་ཉན་པར་འཚལ། །ལུས་ཅན་རྣམས་ལ་ཡང་དག་བལྟ། །ཡང་དག་དེ་ཉིད་ཤེས་ནས་སུ།།

82-1-132b

དེ་ཉིད་སྦྱོར་བས་ཅམ་པ་ཡི། །རབ་སྦྱོར་རྡོ་རྗེ་མཉན་པར་གྱིས། །སྙིང་གར་ཟླ་བ་བསམས་ནས་སུ། །དབུས་སུ་ཧཱུཾ་ནི་བསྒོམ་པར་བྱ། །མེ་ལྟར་འབར་བའི་འོད་ཟེར་གསལ། །སྤྱི་གཙུག་དཀར་པོར་ཡང་དག་ལྡན། །མེ་ལྕེ་འབར་བས་
བཅོམ་ནས་ནི། །ཐམས་ཅད་ཀུན་ནས་ཟད་པར་བྱ། །སྔོན་གྱི་མཚན་ཉིད་དེ་ཁོ་ནས། །དེ་ཉིད་སྟོང་པ་ཉིད་དུ་བྱའི། །དེ་ནས་ཟླ་བར་ས་བོན་ནི། །མཁས་པ་ཡིས་ནི་བསམས་ནས་སུ། །མཆོད་རྟེན་ཕོ་བྲང་གནས་ཉིད་ནི། །དེ་
ལ་སེམས་ཀྱིས་བསྐྱེད་པར་བྱ། གྱ་གྱུ་ས་ཞེས་བརྗོད་པ་སྟེ། །ཕྱོགས་བརྒྱད་དག་ནི་ཁམས་ཡིན་ན། །དྲིལ་བུ་ནམ་མཁའི་དབུས་གནས་པར། །ལྷུན་པོའི་ལྷ་ཡི་གནས་ཉིད་དོ། །འདོད་ན་སྤྱོད་པའི་ལུས་ཅན་རྣམས།།
པྲེ་རུ་ངེས་པར་བརྟག་པར་བྱ། །འོག་དང་སྟེང་དང་དབུས་ཉིད་ཀྱི། །དབུས་སུ་གནས་པ་བདག་མེད་ཆོས། །གཟུགས་ཁམས་ཞེས་བྱའི་མཐོ་རིས་རྣམས། །འཁོར་ལོའི་ཕྲེང་བས་རྣམ་པར་བརྒྱན། །གཟུགས་ཅན་བཅུ་དང་བརྒྱད་
པོར་ནི༑ ༑གོ་རིམས་ཇི་བཞིན་རྣམ་པར་གནས། །གཟུགས་མེད་སྲིད་པའི་སེམས་ཅན་ནི། །ཆོས་ཀྱི་སྲོག་ཤིང་ཉིད་དུ་ཐིམ། །ལྷ་རྣམས་ཀུན་གྱི་ཕོ་བྲང་ནི། །གཟུགས་སུ་མཆོད་རྟེན་བསྐྱེད་པར་བྱ། །སྟེང་གི་སྒོ་ང་སྐྱེས་གནས་སུ་
ནི༑ བདག་གི་སེམས་ནི་མཉམ་བྱ་སྟེ། །སེམས་དང་ཡེ་ཤེས་འདྲེས་པས་ན། །གཉིས་མེད་མཉམ་པའི་ཁྱད་པར་གྱིས། །གཟུགས་དང་སྟོང་པའི་མཐའ་དང་ནི། །དེ་བཞིན་དངོས་དང་དངོས་མད་ཉིད། །གཟུངས་དང་འཛིན་པ་ལ་
 གཞན། །ལེགས་བྱས་དང་ནི་བཟློག་པ་རྣམས། །མཚན་བཞི་མཚན་ཉིད་དུ་སྟོན་པའོ། །དེ་ཡི་དབུས་སུ་བསྒོམ་པར་བྱ། །སྦྱིན་དང་ཚུལ་ཁྲིམས་བཟོད་སོགས་པའི། །རྫས་འདི་ཡིས་ནི་མཆོད་ནས་སུ། །མི་གཡོ་འཚེ་

82-1-133a

༄༅། །བ་མེད་པ་རུ། །དངོས་པོས་དངོས་པོ་བསྒོམ་པར་བྱ། །མཉམ་བཞག་དངོས་པོ་བསྒོམས་ནས་ནི། །འགྲུབ་འགྱུར་འདིར་ནི་ཐེ་ཚོམ་མེད། །ཆོས་ཀྱི་དབྱིངས་ཀྱི་རང་བཞིན་གྱི། །དེ་ཉིད་བསྟན་བཅོས་ལུང་ལ་སོགས། །རྣལ་
འབྱོར་དམིགས་པ་གོམས་བྱས་པའི། །སློབ་མ་ཆེན་པོའི་ལུས་ཅན་རྣམས། །གདན་བཞི་པ་ཡི་དེ་ཁོ་ན། །བླ་མའི་མན་ངག་ལྡན་པ་ཡིས། །རིམ་གྱིས་རང་དགར་ལོངས་སྤྱོད་དེ། །བདག་མེད་བལྟ་ཞིང་མྱང་བར་བྱ། །བདུད་རྩི་མྱོང་
བའི་རྣལ་འབྱོར་པས། །ཡེ་ཤེས་སྐུ་ནི་མྱུར་དུ་འཐོབ། །ཡེ་ཤེས་སྐུ་ཡི་རྣལ་འབྱོར་པས། །བདག་དང་གཞན་དོན་མཆོག་ཏུ་འགྱུར། །ཤིན་ཏུ་རྣམ་པར་དག་པ་ཡི། །ཆོས་ཀྱི་དབྱིངས་ཀྱི་རྣལ་འབྱོར་རོ། །གསང་ཆེན་སྦྱོར་བའི་
མཚན་ཉིད་ཀྱི། །དེ་ཉིད་དེ་ཉིད་མཆོག་དེ་ཉིད། །གང་གིས་བྱང་ཆུབ་ལམ་གྱུར་པ། །བཅོམ་ལྡན་འདས་ལ་ཉན་པར་འཚལ། །བཅོམ་ལྡན་འདས་ཀྱིས་བཀའ་སྩལ་པ། །དང་པོར་རེ་ཞིག་རྣལ་འབྱོར་པས། །བདག་ཉིད་རང་དགར་
བྱེད་པ་ཡི། །རྟ་རྒོད་ལྟ་བུའི་སེམས་དེ་ཉིད། །མཁས་པ་ཡིས་ནི་བསྡོམ་པར་བྱ། །ཇི་ལྟར་བུང་བ་མེ་ཏོག་བསྙུང་བ་ཡི། །ཆང་གིས་མྱོས་ཤིང་སེམས་ནི་བརྟན་གྱུར་ཏེ། །ལོངས་སྤྱོད་ཞུགས་ཤིང་སྡུག་བསྔལ་རྨོངས་དང་བྲལ། །དེ་བཞིན་
བསྒོམ་པའི་ལམ་གྱིས་ཡིད་བཅིངས་བྱ། །ཡིད་བསྡོམས་པས་ནི་འགྲུབ་འགྱུར་བས། །དང་པོར་ཡིད་ནི་བསྡམས་པར་བྱ། །ཡིད་ཀྱིས་སྒྲུབ་པའི་བྱེ་བྲག་གིས། །བྱང་ཆུབ་ཡེ་ཤེས་མཚོན་པར་བྱ། །ཟླ་བའི་དཀྱིལ་འཁོར་དབུས་
གནས་པར། །ཡེ་ཤེས་མཁའ་འགྲོ་སྤྲུལ་བྱ་སྟེ། །ཕྱག་རྒྱ་ཆེན་པོ་སྙིང་གར་བཅིང༌། །སྟོན་གྱི་མཚན་ཉིད་ཀུན་རིག་པས། །ཡི་གེ་བརྒྱད་ཀྱི་ས་བོན་རྣམས། །ཡི་གེའི་གནས་སུ་དགོད་པར་བྱ། །རྒྱལ་བ་ལྔ་ཡི་མཆོད་རྟེན་གྱི།།

82-1-133b

སྒོ་ནི་དགག་པར་བསམ་བྱ་སྟེ། །བདུད་རྩིའི་སྔགས་ཀྱི་ཡི་གེ་ཡིས། །རྒྱས་པའི་སྒོ་ནི་བསྲུང་བར་བྱ། །མེ་ཡི་ཡི་གེ་འབར་བ་ཡིས། །ཆུ་དང་ཆུ་མིན་དེ་བཞིན་བསྲུང༌། །ཆུ་ཤིང་མེ་ཏོག་པདྨ་ནི། །མཛེས་ཤིང་འཁྱིལ་བ་རྒྱས་པ་དབྱེ། །དེ་ཡི་དབུས་
ཀྱི་སྒོ་ངར་ནི། །དུད་དང་ཟླ་བ་ལྟར་དཀར་བ། །ཕྱོགས་ཕྱོགས་གནས་སུ་ས་བོན་དེ། །ཕྱོགས་བཞིར་ཁམས་ནི་བཞི་པོ་ཡི། །ཕྱོགས་མཚམས་ས་བོན་བརྩེགས་པ་བཞི། །ཤིན་ཏུ་མཉམ་པར་གཞག་པས་བསྒོམས། །འོད་ཟེར་ཀུན་
ནས་དཀར་ཞིང་དག། ལྷ་མོའི་ཡི་གེ་བསྒོམ་པར་བྱ། །ཡེ་ཤེས་རྣམ་ཤེས་ངོ་བོ་འོ། །དེ་ཉིད་དབུས་སུ་དམིགས་ནས་ནི། །སེམས་ནི་རང་དགར་བསྒོམས་པ་ཡིས། །ཕྱི་ནས་གཟུགས་ནི་གཞོམ་པར་བྱ། །ཕྱོགས་དང་ཕྱོགས་ཀྱི་མཚམས་
དག་ཏུ། །ཕྱོགས་ཕྱོགས་གནས་སུ་བཞག་ནས་སུ། །རང་བཞིན་ཐམས་ཅད་བཅོམ་པ་ཡི། །ལྷག་མ་རྣམ་ཤེས་ཡེ་ཤེས་ཉིད། །ཤར་གྱི་ཕྱོགས་སུ་ཆུ་ཡིན་ཏེ། །ཁ་དོག་དཀར་པོ་ཀུནདའི་འོད། །མེ་ནི་སེར་པོ་འོད་འབར་བར།།
རྟག་ཏུ་བྱང་དུ་བསམ་པར་བྱ། །རླུང་གི་ས་བོན་དམར་པོ་ནི། །ནུབ་ཀྱི་ཕྱོགས་སུ་བརྟག་པར་བྱ། །ས་ཡི་ས་བོན་ལྗང་གུ་ནི། །ལྷོ་ཡི་ཕྱོགས་སུ་བསམ་པར་བྱ། །ཕྱོགས་མཚམས་འདྲེས་པའི་ཁ་དོག་གིས། །གྲྭ་བཞི་དག་ཏུ་སྦྱར་བར་བྱ། །
ལྷག་མ་དབུས་ཀྱི་ཡེ་ཤེས་ཏེ། །སྒོང་སྐྱེས་བཅས་པ་གཞོམ་པར་བྱ། །དེ་ཡི་མཚན་ཉིད་མཚོན་པར་བྱ། །མཚོན་བྱ་མཚན་ཉིད་དངོས་མེད་པའོ། །སེམས་ཀྱི་དངོས་པོ་སྟོང་པ་བས། །རང་བཞིན་གནས་རྣམས་ཟད་པར་བྱ། །རྣམ་རྟོག་
སྟོང་པའི་དབུས་དག་ཏུ། །རྡུལ་ཕྲན་ཙ་ན་ལྟ་བུའི་གཟུགས། །ཨཱ་ལི་ཀཱ་ལི་ས་བོན་ནི། །རྡུལ་ཕྲ་ན་ཞེས་བྱ་དབུས་སུ་སྟེ། །རྣམ་པ་མེད་ཅིང་བརྗོད་དུ་མེད། །ཐམས་ཅད་རྡུལ་ཞེས་བྱ་བ་ལ། །སྟོང་ཉིད་དུའང་མི་དམིགས་ཏེ། །གཟུགས་

82-1-134a

༄༅། །ལ་སོགས་པར་མི་ལྟའོ། །རྡུལ་ནི་ས་བོན་མ་ཡིན་ལ། །རང་བཞིན་མེད་ཅིང་མཚན་ཉིད་མེད། །རླུང་དང་ནམ་མཁའ་མ་ཡིན་ཏེ། །མཉམ་ཉིད་དབུ་མར་མཚོན་པར་བྱ། །གཟུགས་དང་སྟོང་པ་དེ་བཞིན་དབུས། །དེ་
བཞིན་རྣལ་འབྱོར་ཅན་གྱིས་གཟུང༌། །བླ་མའི་ལུང་གིས་རྟོགས་བྱ་སྟེ། །ལུང་གི་དམ་པ་དག་དང་ནི། །བསྟན་བཅོས་མཚན་ཉིད་དཔྱད་ནས་སུ། །ལུང་དང་བཅས་པས་འགྲུབ་པར་འགྱུར། །མི་གཡོའང་འཚེ་བ་མེད་པ་རུ། །དངོས་པོས་
དངོས་པོ་བསྒོམ་པར་བྱ། །མཉམ་གཞག་དངོས་པོས་དཔྱད་ནས་ནི། །བྱང་ཆུབ་རིམ་པ་འགྲུབ་པར་འགྱུར། །ཡེ་ཤེས་ཐིམ་པའི་རྣལ་འབྱོར་བས། །སེམས་ཅན་དོན་བྱེད་མཆོག་ཏུ་བརྩོན། །ཀུན་རྟོག་ལུས་དང་སེམས་ཀྱི་ནི། །གང་ཚེ་
ཡུལ་འཁོར་སྲུང་འདོད་ན། །ཡེ་ཤེས་དབང་པོའི་ལོངས་སྤྱོད་ཅན། །རང་འདོད་ལུས་ཀྱི་དངོས་གྲུབ་ཀྱིས། །རྒྱུན་དུ་ཞུགས་པའི་འབྲས་འདོད་ཅིང༌། །ཁམས་གསུམ་ཡེ་ཤེས་ཀྱིས་བལྟ་དང༌། །རང་འདོད་ཡིད་ཀྱི་གནས་དང་ནི། །ནམ་མཁའ་
རྒྱུ་བའི་ལུས་ཅན་དང༌། །སེམས་ཅན་ཀུན་གྱི་གཞན་དོན་གཉེར། །མཆོག་ནི་མྱུར་དུ་སྟེར་བར་འགྱུར། །ལུས་དང་དབང་པོ་དོན་གཉེར་བས། །བདག་མེད་པ་ཡིས་རང་དགར་བྱ། །ཆོས་ཀྱི་དབྱིངས་ཀྱི་རང་བཞིན་གྱིས། །སྦྱོར་བས་འཁོར་
བ་སྒྲོལ་བར་འགྱུར། །སངས་རྒྱས་འདྲེན་པ་རྣམས་ཀྱི་ཡང༌། །སྦྱོར་བ་གཞན་ནི་དོན་གཉེར་འགྱུར། །སྒྲུབ་པོ་འདུ་འཛི་མེད་པ་དང༌། །སྒྲ་སྒྲོགས་སྐྱེ་བོས་དབེན་པ་ཡི། །ཚལ་དང་རི་སུལ་བྲག་ཕུག་ཏུ། །གནས་ནས་དེ་རུ་བསྒོམ་པར་བྱ།།
ནཱ་ག་མུ་ལབ་ལ་ཤ། །རུ་རྟ་ཆ་ནི་གསུམ་པོ་དག། མ་ག་དཱ་ནི་སྲང་གཅིག་སྟེ། །ཆ་བསྙམས་ཕྱེ་མར་བྱས་ནས་ནི། །བ་ཡི་འོ་མར་ཡང་དག་བཅས། །ཕྱེ་མ་བཞི་ཆར་བསྲེས་ནས་སུ། །འདི་ནི་ཉེན་རེ་རྣལ་འབྱོར་པ། །མཁས་པ་ཡིས་ནི་

82-1-134b

བཟའ་བར་བྱ། །རྣལ་འབྱོར་ཅན་གྱི་ལོ་བརྒྱ་རུ། །བྲག་ཕུག་སྟོང་སོགས་གནས་ནས་ནི། །ངེས་པར་ཤིན་ཏུ་སྨིན་པ་ཡིས། །གྲངས་དང་བཀྲེས་སྐོམ་ལ་སོགས་གྲོལ། །སྨན་འདི་དག་ནི་ལྡན་པ་རུ། །བྲག་ཕུག་སྟོང་སོགས་གནས་ནས་ནི། །འདུལ་
བ་སྲུང་བའི་རྣལ་འབྱོར་པ། །ལུས་ནི་རྟག་ཏུ་བསྲུངས་པར་འགྱུར། །ཇི་ལྟར་བུད་མེད་བྱིས་གཏམ་རྗེས་ཡི་རང༌། །གཉིས་སྤྲོད་གཏམ་ཏུ་སྨྲ་ཞིང་སྟོན་པ་སྟེ། །དེ་ལྟར་ལམ་བཤད་འཆི་བ་ཡོད་མ་
ཡིན། །རྣལ་འབྱོར་ལམ་ངན་དེ་ལྟར་བསྟན་པ་མིན། །རིག་བྱེད་ཆུ་དང་དེ་བཞིན་དཱུར་བ་རྣམས། །བྲམ་ཟེས་སྤྱིར་བཞག་སངས་རྒྱས་པས་གཟུང་མིན། །དབང་བསྐུར་སྔགས་སོགས་ཉམས་ཀྱིས་
འཇིགས་པས་ནི། །གནས་ངན་ལྷ་ཚོགས་རིགས་ལ་ཕྱག་མི་བྱ། །དེ་ནས་རྣལ་འབྱོར་པ་དང༌། རྣལ་འབྱོར་མ་དང༌། མཁའ་འགྲོ་དང༌། མཁའ་འགྲོ་མ་དང༌། བྱང་ཆུབ་སེམས་དཔའི་དགེ་
འདུན་བྱེ་བ་ཕྲག་བརྒྱད་ཅུ་དུ་མའི་འཁོར་རྣམས་སེམས་ཚིམ་ནས། ཐམས་ཅད་ཀྱི་ཡེ་ཤེས་ཐོབ་པར་གྱུར་ཏེ། ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་དང༌། སེམས་ཅན་
རྣམས་ཀྱིས་ཐལ་མོ་སྦྱར་ཏེ་གླུ་བླངས་པ། རང་དགར་སེམས་ཅན་སྒོལ་བ་ཡི། །རྒྱུ་མེད་དངོས་ལ་འདུད་པར་བགྱི། །ཏེ་ན་ཧཱུཾ་ཏེ་ན་ཧཱུཾ་ཏེ་ན་ཏེ་ཏེ་ཧཱུཾ། སྟོན་ཀའི་ཟླ་ལྟར་ཞལ་མཛེས་ཤིང༌། །
དུང་ལྟར་དཀར་བའི་སྐུ་འཛིན་པ། །ཏེ་ན་ཧཱུཾ་ཏེ་ན་ཧཱུཾ་ཏེ་ན་ཏེ་ཏེ་ཧཱུཾ། །རྡོ་རྗེ་དྲིལ་བུའི་ཕྱག་རྒྱ་ཅན། །གཉིས་སུ་སྦྱར་བ་འཛིན་པ་པོ། །ཏེ་ན་ཧཱུཾ་ཏེ་ན་ཧཱུཾ་ཏེ་ན་ཏེ་ཏེ་ཧཱུཾ། སྒྱུ་མའི་ལུས་སུ་ཐིམ་པ་ཡི། །

82-1-135a

༄༅། །འགྲོ་བ་མཛེས་པ་རྒྱུ་མེད་དངོས། །ཏེན་ཧཱུཾ་ཏེ་ན་ཧཱུཾ་ཏེ་ན་ཏེ་ཏེ་ཧཱུཾ། །སྲིད་པ་གསུམ་འབར་སྐུ་ནི་རྗེས་ཆགས་འདུལ་བར་ལྡན། །འོད་ཟེར་རྣོན་པོ་སྟོང་ཕྲག་
ཉི་མ་སྟོང་འདྲར་ལྡན། །རྣམ་མང་སྐུ་དང་ཆ་བྱད་རྗེས་ཆགས་སེམས་དཔར་ལྡན། །རྡོ་རྗེ་སེམས་དཔའ་དབང་ཕྱུག་མཆོག་དང༌། །རོལ་པས་གར་མཛད་ཅེས་བྱ་བའི། །བཀྲ་ཤིས་སྒྲ་
ཡིས་བཀང་ནས་སུ། །ཐམས་ཅད་ཀུན་ནས་གླུར་བླངས་སོ། །ཇི་བཞིན་ལམ་ནི་རྡོ་རྗེས་ཉོན། །བསྟན་བཅོས་ཤིན་ཏུ་མཉམ་གཞག་པས། །གང་ཞིག་སུ་ཡང་རུང་བ་ལས། །ཡི་གེའམ་
ཚིག་ཙམ་ཉན་བྱེད་ན། །མཐོ་རིས་ལོངས་སྤྱོད་ཐོབ་འགྱུར་ཏེ། །ཡང་ན་འཁོར་ལོས་བསྒྱུར་བར་རོ། །འདྲི་འམ་འདྲིར་འཇུག་ཀློག་པ་དང༌། །ཤིན་ཏུ་དད་ལྡན་སྔགས་ཟློས་པའི། །རྣལ་
འབྱོར་པ་རྣམས་འཕོ་བའི་ཚེ། །སྲིད་པའི་གཟུགས་ཀུན་བསམ་བཞིན་འགྲུབ། །རྣལ་འབྱོར་བསམ་གཏན་བྱེད་པ་རྣམས། །མྱུར་དུ་བྱང་ཆུབ་རིམ་པ་ཐོབ། །ཅེས་བདག་ཉིད་ཀྱིས་
བཀའ་སྩལ་པས། ཕྱོགས་བཅུའི་འཇིག་རྟེན་གྱི་ཁམས་ཀྱི་རྣལ་འབྱོར་པ་དང༌། རྣལ་འབྱོར་མ་འདུས་པ་དེ་དག་དང༌། ཕྱག་ན་རྡོ་རྗེ་ལ་སོགས་པའི་བྱང་ཆུབ་སེམས་དཔའ་
སེམས་དཔའ་ཆེན་པོ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་ལ་སོགས་པ་ཐམས་ཅད་དང་ལྡན་པའི་འཁོར་གྱིས་དགའ་ཞིང་མགུ་ནས།།

82-1-135b

བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །དཔལ་གདན་བཞི་པ་ཞེས་བྱ་བའི་རྣལ་འབྱོར་མའི་རྒྱུད་ཀྱི་རྒྱལ་པོ་ཆེན་པོ་བཅོམ་ལྡན་འདས་རྡོ་རྗེ་འཛིན་པས་འབུམ་ཕྲག་བཅོ་
བརྒྱད་པ་ལས་སྙིང་པོ་ལྟ་བུར་གསུངས་བ་རྫོགས་སོ།།    །།རྒྱ་གར་གྱི་མཁན་པོ་ཆེན་པོ་ག་ཡ་དྷ་ར་དང༌། ཞུ་ཆེན་གྱི་ལོཙྪ་བ་འགོས་ཁུག་པ་ལྷས་བཙས་ཀྱིས་བསྒྱུར་ཅིང་
ཞུས་ཏེ་གཏན་ལ་ཕབ་པའོ།།    །།རྒྱ་གར་སྐད་དུ། ཤྲཱི་ཙ་ཏུཿབཱི་ཋཱ་ཁྱ་ཏ་ཏནྟ་རཱ་ཇོ་མནྟ་ཨཾ་ས་ནཱ་མ། བོད་སྐད་དུ། དཔལ་གདན་བཞི་པའི་བཤད་པའི་རྒྱུད་ཀྱི་རྒྱལ་པོ་སྔགས་
ཀྱི་ཆ་ཞེས་བྱ་བ། བཅོམ་ལྡན་འདས་དཔལ་རྣལ་འབྱོར་ནམ་མཁའ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཐུགས་རྗེ་ཆེན་པོ་དང་ལྡན་པ་འཕགས་པ་སྤྱན་རས་
གཟིགས་དབང་ཕྱུག་ལ་ཕྱག་འཚལ་ལོ། །དམ་ཚིག་ལ་སྤྱོད་པའི་རྡོ་རྗེ་མཁའ་འགྲོ་དང༌། རྡོ་རྗེ་མཁའ་འགྲོ་མ་རྣམས་ལ་གུས་པར་ཕྱག་འཚལ་ལོ། །གདན་བཞི་པ་ཡི་རྒྱུད་ཀྱི་ནི། །གསུམ་
པ་ཡི་ནི་དང་པོའོ། །དེ་ཡི་སྦྱོར་བ་རྙེད་ནས་ནི། །སྔགས་ཀྱི་དེ་ཉིད་ཁྱད་པར་ཉིད། །སྙིང་པོ་ཡི་ནི་སྙིང་པོའི་ཆོས། །རབ་སྦྱོར་གསང་ཞིང་གསང་བ་ཡི། །དེ་ཉིད་དེ་ཉིད་དེ་ལས་མཆོག། སྙིང་
པོའི་དེ་ཉིད་བསྡུས་པ་འོ། །བླ་མའི་མ་ནིང་གཉིས་བཟུང་ལ། །རྩ་བར་བསྐོར་ཞིང་མནན་པར་བྱ། །སྤྱི་བོར་འོད་དང་ཟླ་བ་འོ། །ས་བོན་བསྐྱེད་པའི་རིམ་པ་བཞིན། །ཟླ་བ་དཀར་དང་ཀུནདའི་

82-1-136a

༄༅། །མདོག། གཙོ་བོའི་སྔོན་དུ་སྦྱོར་བར་བྱ། །སྔགས་ཀྱི་བཟླས་པ་རྫོགས་བྱ་ཞིང༌། །དབྱངས་ཡིག་མངོན་པར་མཐོང་བ་ནི། །ལས་རྣམས་གསུམ་གྱི་སྔོན་དུ་ནི། །
བླ་མའི་ཡི་གེ་སྔོན་དུའོ། །དཀར་དང་སེར་དང་དམར་པོའོ། །བཞི་པ་དག་པ་རུ་ནི་བརྗོད། །མྱུ་གུའི་གནས་ནི་གཙོ་བོ་ཉིད། །སྲིད་པ་མཆོག་ཏུ་སྒྲོལ་བའོ། །དབྱངས་ཡིག་དབྱངས་ཀྱི་བསྒོམ་
པ་ནི། །རྣལ་འབྱོར་པ་ཡིས་མཚོན་པར་བྱ། །དོན་གྲུབ་འདོད་པའི་བཟླས་པ་ཡི། །བན་དུ་ཀ་ཡི་མེ་ཏོག་འདྲ། །རྡོ་རྗེ་དབྱུག་པ་ལ་རྟག་ཏུ། །དེ་ཉིད་དུ་ན་རྣམ་པར་ཐིམ། །དཀར་པོ་ཟླ་བས་
མནན་པ་ཡི། །གཉིས་ཀ་བསྒོམས་པས་བཀྲུ་བར་བྱ། །པདྨ་རྡོ་རྗེ་ཟླ་བ་དང༌། །བདུད་རྩི་ཡིས་ནི་བཀྲུ་བར་ལྡན། །དང་པོའི་ས་བོན་གཙོ་བོ་ཡིས། །དབྱངས་ཡིག་ཀུན་ལ་ཁྱབ་པའོ། །དཀར་
ཞིང་དག་ལ་མཉམ་པའི་འོད། །གསུམ་པའི་ལས་ཀྱི་ས་བོན་ནི། །བཞི་པར་ནམ་ཡང་མ་ཡིན་ནོ། །ཇི་ལྟར་དང་པོ་མཐར་གནས་པའི། །ཁྱད་པར་དབྱངས་ཡིག་ས་བོན་ཉིད། །མཐའ་
ཡི་སྔོན་དུ་ས་བོན་ཉིད། །དེ་བཞིན་སྔོན་དུ་ཉིས་འགྱུར་རོ། །བཞི་པོ་མཉམ་པའི་ཆ་རུ་ནི། །མཉམ་པར་གནས་སུ་སྦྱར་བར་བྱ། །བཞི་པ་གསུམ་པའི་ས་བོན་ནི། །མགོ་སྨོས་གོ་བའི་ལུས་
ཉིད་དོ། །ཡི་གེ་གསུམ་གྱི་ལུས་ཉིད་ནི། །རང་བཞིན་གྱིས་ནི་དབྱངས་ཡིག་དངོས། །ལུས་དང་ལུས་སོགས་ཡི་གེ་ནི། །ལྕགས་ཀྱུ་ཡིས་ནི་མནན་པར་བྱ། །དམར་དང་གནག་སོགས་

82-1-136b

ས་བོན་ནི། །རྣལ་འབྱོར་པ་ཡིས་ཁྱད་པར་དུ། །ལྔ་པ་དྲུག་པའི་ས་བོན་ནི། །ཐམས་ཅད་སྒྲ་ཡི་ཡི་གེའོ། །དཀར་དང་སེར་ལ་ལྕི་བར་བཤད། །དམར་དང་སྔོན་པོ་དེ་བཞིན་ཡང༌། །ཞི་རྒྱས་དབང་
ལ་སོགས་པ་ནི། །ཀུན་ཀྱང་སྒྲ་ཡི་དབྱེ་བའོ། །ཐམས་ཅད་ལས་ལ་སྒྲ་ཡིས་ནི། །ཁ་དོག་བཞི་རུ་རབ་ཏུ་གྲགས། །བདུན་པ་བརྒྱད་པའི་ས་བོན་གྱིས། །སྐྱེས་བུ་རང་འདོད་པ་ཡི་ལས། །ངེས་
པར་ལུས་ནི་སྡོམ་པ་དང༌། །གཉིས་པའི་ས་བོན་གྱིས་མནན་པའོ། །ཡང་བས་དམར་དང་གནག་ལ་སྦྱར། །རྣལ་འབྱོར་པ་ཡི་ཁྱད་པར་དུ། །མཚམས་ནི་བཅད་ཅིང་མནན་པའི་ལས། །
གཉིས་པ་ལྕགས་ཀྱུའི་ཡི་གེ་ནི། །རང་བཞིན་ཡི་གེ་མིང་གི་ནི། །དེ་ཉིད་ལས་རྣམས་འགུགས་པ་དང༌། །ས་བོན་འདི་ནི་དབྱེ་བའོ། །ཁ་དོག་དམར་པོ་མཆོག་གི་འོད། །ཐམས་ཅད་
འདྲེས་པའི་ས་བོན་ནི། །དབྱངས་ཡིག་བསྐྱེད་པའི་ས་བོན་ནི། །ལས་རྣམས་ཐམས་ཅད་བྱེད་པའོ། །མ་ནིང་གིས་བསྐྱེད་ས་བོན་ནི། །བརྟན་ཞིང་རྟག་པའི་ས་བོན་ནོ། །བུད་མེད་དང་ནི་
སྐྱེས་པའམ། །འདི་ཉིད་ཀུན་ནས་རབ་ཏུ་སྦྱར། །སྡེ་ཚན་བཞི་པའི་བཞི་པ་ནི། །ཐ་མ་བཞི་ནི་རྣམ་སྤངས་པ། །དཀར་དང་ཀུནད་ཟླ་བའི་མདོག །ཉི་མའི་ཡི་གེ་རྣམ་པར་ཤེས། །ཐ་མ་
བཞི་ནི་ལྔ་པ་དང༌། །སྡེ་ཚན་དྲུག་པ་ཡང་དག་ལྡན། །ཀུན་ནས་མཚན་མོའི་སྟོང་པར་ནི། །ཁྱད་པར་དུ་ནི་ཤེས་པར་བྱ། །བདུད་རྩི་ཆུ་ཡི་ས་བོན་ནི། །དཀར་ཞིང་ཤེལ་ལྟར་མཉམ་པའི་

82-1-137a

༄༅། །འོད། །དེ་ཉིད་ཀུན་གྱི་དེ་ཉིད་ནི། །ཀུན་ནས་བདུད་རྩིའི་གྲུབ་པའོ། །ལྷ་མིན་གྲུབ་པས་འགུགས་པ་དང༌། །ལྷ་དང་མི་དང་གནོད་སྦྱིན་དང༌། །ཐམས་ཅད་ལས་
རྣམས་གྲུབ་པ་ནི། །ས་བོན་འདི་ནི་ཁྱད་པར་ཉིད། །སྦོམ་པོ་མ་ནིང་གཉིས་ཀྱིས་ལ། །ལྕགས་སྒྲོགས་བཞིན་དུ་ཁ་སྤྲད་པ། །རྩ་བར་ཡང་བ་ཉིས་འགྱུར་རོ། །སྤྱི་བོར་བདུད་རྩི་རྣམ་པར་
དགོད། །སྟེང་དུ་ཐིག་ལེ་འབར་བའི་མཆོག །སངས་རྒྱས་ལྔ་ཡི་རང་བཞིན་སྐུ། །ས་བོན་ལྔ་ཡི་ངོ་བོ་ཉིད། །རྣམ་བཞིར་ཕྱེ་ཞིང་ཕྱེ་བ་ཡིས། །ལྕེ་རྩེ་ལྕེ་རྩེར་གསུངས་པ་ནི། །ཁ་དོག་དམར་པོ་
མཉམ་པའི་འོད། །ཞི་དང་ཆུ་ཡི་བྱེ་བྲག་ལ། །ཧཱུཾ་གི་རྣམ་པ་རྐན་ལ་སྦྱར། །རྩ་བར་སྒྲ་དང་འོད་བྲལ་བ། །བར་མ་ཡི་ནི་དབྱངས་སུ་གསུངས། །གལ་ཏེ་འདོད་ན་ལྷ་ཡི་ལུས། །ཁྱད་
པར་དུ་ནི་ཞི་བའི་ལས། །སྙིང་གའི་རྩ་བར་གསུངས་པ་ནི། །ཁ་དོག་སེར་པོའི་འོད་མཉམ་པ། །སྦོམ་པོའི་སྒྲ་དང་ཐིག་ལེ་དང༌། །རྒྱས་པ་དང་ནི་མེ་ཡི་ལས། །ལྟེ་བར་སྒྲ་དང་
འཇོམས་པ་ནི། །ཁ་དོག་དམར་པོ་འོད་མཉམ་པ། །སྦོམ་པོའི་སྒྲ་དང་ལྡན་པའི་འོད། །དབང་གི་ལས་ལ་རབ་ཏུ་སྦྱར། །སྣ་རྩེར་སྦྲིད་པ་གསུམ་པ་ནི། །ཁ་དོག་སྔོན་པོ་མཉམ་
པའི་འོད། །ཡང་བའི་སྒྲ་ཡི་འོད་དུ་ནི། །ལྡན་པར་བློ་དང་ལྡན་པར་བསྐུལ། །བསྐྲད་དང་གསད་དང་བཅིང་བ་དང༌། །མནན་དང་གདུག་སོགས་བསྐྲད་པ་དང༌། །གཏོར་མ་ལ་

82-1-137b

སོགས་ནག་པོའི་ལས། །ཧཱུཾ་གི་རྣམ་པ་སྤྲིད་པར་སྦྱར། །དེ་ཉིད་དེ་ཉིད་བཞི་པར་ནི། །ཧཱུཾ་གི་རྣམ་པ་ཉེ་བར་མཚོན། །ས་བོན་ཐམས་ཅད་འབྱིན་མཛད་པ། །ཧཱུཾ་གི་རྣམ་པ་དབང་ཕྱུག་མཆོག །
ཐམས་ཅད་འབྱིན་བའི་ངོ་བོ་བས། །ཧཱུཾ་གི་ཡི་གེ་མཆོག་གི་ལྷ། །སྟོང་ཉིད་ཡི་གེའི་ཧཱུཾ་གྱུར་པས། །ཧཱུཾ་གི་རྣམ་པ་ཕྱག་འཚལ་བསྟོད། །སྟོང་པའི་གཟུགས་དང་རབ་ལྡན་པ། །དངོས་དང་དངོས་
མེད་འབྱིན་མཛད་པ། །བཙོ་མ་གསེར་དང་འདྲ་བའི་མདོག། སྒྲ་དང་ཐིག་ལ་ཡང་དག་ལྡན། །རི་རབ་རྒྱ་མཚོ་རི་ནི་གྲགས། །བརྟན་པ་དང་ནི་གཡོ་བར་ལྡན། །ལྷ་དང་ལྷ་མིན་གྲུབ་པ་དང༌། །
མི་དང་གནོད་སྦྱིན་རྣལ་འབྱོར་པ། །ལྷ་རྣམས་ཀུན་ནས་གཡོ་བ་ནི། །གསུངས་པའི་ས་བོན་གྱིས་འགུགས་བྱེད། །སྡེ་ཚན་དང་པོའི་ས་བོན་ནི། །རྩ་བར་རེ་ཕ་མནན་པ་དང༌། །ལྕགས་ཀྱུས་
མགོར་ནི་རྣམ་པར་དགོད། །སྟེང་དུ་ཟླ་བའི་འོད་དང་བཅས། །ཁ་དོག་དམར་པོ་མཉམ་པའི་འོད། །ལྕགས་ཀྱུ་ཡིས་ནི་སྙིང་པོ་སྒྲུབ། །ལྕགས་ཀྱུ་ཡི་གེ་ས་བོན་བཞིན། །ལྕགས་ཀྱུ་ཡིས་
ནི་ཀུན་འགུགས་པའོ། །སྟོང་པར་རླུང་གི་ས་བོན་ནི། །སྡེ་ཚན་བརྒྱད་ཀྱི་དང་པོ་ལ། །རྩ་བར་སྒྲ་ཡིས་དཀྲི་བར་བྱ། །སྤྱི་བོར་ཟླ་ཚེས་ཐིག་ལེ་དང༌། །རླུང་གི་ཁ་དོག་དྲག་པོ་ཡིས། །ལུས་
ཅན་ཀུན་ནི་བསྐུལ་བར་བྱ། །བསྐུལ་བའི་ལས་ཀྱི་ས་བོན་གྱིས། །ས་བོན་དེ་ཉིད་ཀུན་ཏུ་སྦྱར། །ལྔ་པ་སྡེ་ཚན་གཉིས་པ་ཡིས། །གསུམ་པའི་ཡི་གེ་གཟུང་བྱས་ལ། །ཡི་གེ་གསུམ་པས་

82-1-138a

༄༅། །མནན་པར་བྱ། །རེ་ཕ་རྩ་བར་སྦྱར་བ་དང༌། །སྟེང་དུ་བདུད་རྩིའི་ཐིགས་པའོ། །ཁ་དོག་དཀར་པོ་མཉམ་པའི་འོད། །དགྱེས་པ་ལ་སོགས་ས་བོན་གྱིས། །ལྷ་སོགས་
ཀུན་ནས་མཉེས་པར་བྱེད། །སྡེ་ཚན་དང་པོའི་གསུམ་པ་ནི། །གསང་བའི་སྒྲ་ནི་རྩ་བར་རོ། །སྟེང་དུ་བདུད་རྩིའི་ཐིག་ལེ་དང༌། །དཀར་ཞིང་ཡིད་འོང་ཤིན་ཏུ་འབར། །མཆོད་པའི་སྔགས་ཀྱི་
དུས་དང་ནི། །གཏོར་མ་སྦྱིན་སྲེག་ཕྱག་རྒྱ་སོགས། །རྒྱས་པའི་ལས་ནི་ཐམས་ཅད་ལ། །རྒྱས་པའི་ས་བོན་དུ་ནི་གྲགས། །དང་པོའི་སྡེ་ཚན་བཞི་པ་ལ། །རྩ་བར་རེ་ཕ་སྒྲ་དང་ནི། །སྤྱི་
བོའི་སྟེང་དུ་འབར་བའོ། །ཁ་དོག་དམར་པོ་མཉམ་པའི་འོད། །ཞི་བའི་ལས་ནི་རྣམ་སྤངས་པ། །ལས་རྣམས་ཀུན་གྱི་སྔོན་དུ་འོ། །རྨོངས་ཤིང་ལུས་ཀུན་རྨོངས་བྱེད་པས། །རྨོངས་
པའི་ས་བོན་དུ་ནི་གྲགས། །སྡེ་ཚན་ལྔ་པའི་གསུམ་པ་དང༌། །གཉིས་པའི་ས་བོན་བླང་བྱས་པས། །མཐའ་རུ་སྟོང་པ་གཉིས་ཀྱིས་སོ། །ཁ་དོག་དཀར་པོ་མཉམ་པའི་འོད། །ལྷ་
དང་ལྷ་མིན་གསང་བ་སོགས། །རང་གི་འདོད་པའི་གནས་སུ་བཞག། བཞག་པའི་ལས་ལ་རྣལ་འབྱོར་པས། །བློ་ལྡན་ཡི་གེ་འདི་ཡིས་བཞག། སྟོང་པའི་སྡེ་ཚན་ལ་སྤྱད་
ལ༑ ༑དེ་ཡི་བཞི་པ་གཟུང་བར་བྱ། །རྩ་བར་མ་ནིང་སྦོམ་པོ་དང༌། །སྟེང་དུ་བདུད་རྩིའི་ཐིག་ལེའོ། །འཇིགས་པ་བསྲུང་བའི་ལས་ཉིད་ལ། །ཁ་དོག་དཀར་པོ་མཉམ་པའི་འོད། །

82-1-138b

རྣལ་འབྱོར་དེ་ཉིད་འདོད་པ་ཡི། །ས་བོན་འདི་ཉིད་ཀྱིས་བསྲུང་ངོ༌། །སྲེག་པའི་ཡི་གེ་སྔགས་ཉིད་ནི། །དབྱེ་བ་རྣམ་པ་གསུམ་དུ་བཤད། །དཀར་དང་སེར་དང་དམར་སོགས་ཀྱི། །ལས་གསུམ་
གྱི་ནི་མཐའ་རུ་འོ། །བདུན་པ་ཡི་ནི་མཐའ་བཟུང་ལ། །བརྒྱད་པ་གཉིས་པ་ཡི་ནི་གདན། །བདུད་རྩི་ཡི་ནི་གདན་དུ་ཆུ། །ཁ་དོག་དཀར་པོ་མཉམ་པའི་འོད། །མ་ནིང་སྡེ་ཚན་གྱིས་བསྐྱེད་པའི།།
མེ་ལྟར་དམར་བ་མཉམ་པའི་འོད། །ལོགས་སུ་དབྱངས་ཡིག་དབྱུག་པ་འོ། །ཞི་བ་ལ་ནི་སྲེག་པའི་མཐར། །བདུད་རྩིའི་ས་བོན་ཁ་དོག་སེར། །ཆུ་ཡི་ས་བོན་དཀར་བའི་གདན། །ལོག་
སུ་དབྱངས་ཡིག་དབྱུག་པ་འོ། །བརྒྱད་ཀྱི་མཐའ་མ་ཀུན་ནས་འབར། །རྡོ་རྗེ་འོད་བཞིན་འབར་བའི་མེ། །ས་བོན་འོད་བཞིན་འབར་བཅས་པ། །དབྱངས་ཡིག་དབྱུག་པའི་སྲེག་པའོ། །
རྒྱས་པའི་སྲེག་པའི་མཐའ་མར་རོ། །དེ་ཡི་བདུད་རྩི་འབར་བའི་ནི། །བརྒྱད་མཐའི་ལོགས་སུ་དབྱུག་པ་འོ། །ཀུན་ནས་དམར་དང་དམར་བ་ཡི། །མཐར་ནི་དབྱུག་པ་ལྕགས་ཀྱུ་འོ། །
དབུ་མར་དྲང་བའི་སེམས་ཀྱིས་ནི། །དབྱུག་པའི་དབུགས་ཀྱིས་བཟླ་བར་བྱ། །ཆགས་པའི་ལས་ལ་རྣལ་འབྱོར་པས། །སྲེག་པའི་ཡི་གེ་རྣམ་པ་གསུམ། །རྣམ་པ་བཞི་ལས་དོན་གཉེར་བས། །
འཇོམས་པའི་ཡི་གེ་གཉིས་སུ་ཤེས། །བསྐྲད་དང་གསད་དང་དབྱེ་བ་དང༌། །མནན་དང་ཉེ་བར་བཟློག་པ་ལ། །སྟོང་པའི་སྡེ་ཚན་གཉིས་པ་ནི། །དབྱུག་པ་གློ་རུ་རྣམ་པར་སྦྱར། །ཉི་མོའི་

82-1-139a

༄༅། །སྡེ་ཚན་གསུམ་པ་ལས། །དང་པོ་གཉིས་པའི་གློ་རུ་འོ། །ཁ་དོག་ནག་པོ་འཇིགས་ཆེན་པོ། །འོད་ཟེར་མེ་བཞིན་ཀུན་ནས་ལྡན། །རྡོ་རྗེ་ས་བོན་མཉམ་འབར་ལས།།
ལུས་ཀྱི་དབུས་སུ་དབུག་པར་བྱ། །གསང་དང་གདུག་པ་བསྐྲད་ལ་སོགས། །དྲག་པོའི་ལས་ནི་ཐམས་ཅད་ལ། །དངོས་གྲུབ་འདོད་པ་རྣལ་འབྱོར་པས། །འཇོམས་པའི་ཡི་ག་མཐའ་
མར་རོ༑ ༑དེ་ཡི་ས་བོན་ལྡན་པ་ནི། །སྔོན་གྱི་དབྱུག་ཚོགས་རྣམ་པར་སྤངས། །དང་པོ་དབུ་ཡི་སྟེང་རྣམས་སུ། །ཁ་དོག་སྔོན་པོ་རབ་རྣོ་བས། །གསད་དང་དབྱེ་དང་གདུག་པ་ནི། །
ཁྲོ་བོའི་ལྷ་ཡིས་བསྐྲད་པར་བྱ། །འཇོམས་པའི་ཡི་གེའི་མཐའ་མར་ནི། །ས་བོན་འདི་ཡིས་སྦྱར་བར་བྱ། །དཀར་པོའི་སྡེ་དང་སྡེ་ཚན་གྱིས། །དང་པོའི་དང་པོ་བླང་བྱས་ལ། །ཀུན་ནས་
རྡོ་རྗེའི་ས་བོན་གྱིས། །ས་བོན་ཡི་གེ་ཕྱེད་དང་གཉིས། །འཕོ་བར་སྦྱོར་བའི་སྔོན་དུས་སུ། །རྣམ་ཤེས་གོང་དུ་བསྐུལ་བའོ། །ལྟེ་བར་རྩ་བའི་ཕྱོགས་ནས་ནི། །ཡི་གེ་ཕྱེད་དང་གཉིས་
ཀྱི་དང༌། །བརྒྱད་པའི་མཐའ་ནི་སྔོན་དུ་འོ། །མ་ལ་ཏ་ཡི་སྦྱོར་དུས་སུ། །འཕོ་བར་སྦྱོར་བས་སྔོན་དུ་འོ། །འཕོ་བའི་དུས་ཀྱི་སྔོན་དུ་ནི། །རྣལ་འབྱོར་པ་ཡིས་རབ་ཏུ་སྤྱད། །ཨུ་ལ་པ་ལི་
ཏ་ས་བོན། །སྦྱང་བྱའི་ཡི་གེ་ཕྱེད་དང་གཉིས། །དངོས་དང་དངོས་མེད་ས་བོན་ལས། །སྒྲ་དང་ཐིག་ལེ་རྣམ་པར་སྦྱར། །རླུང་གི་རྩ་བའི་གནས་སུ་ནི། །སྒྲ་དང་སྒྲ་ཡིས་བསྟན་

82-1-139b

པའོ༑ ༑ཆུ་ཤིང་མེ་ཏོག་ལྟེ་བར་གནས། །ས་བོན་འདི་ཡིས་བསྒྱུར་བར་བྱ། །སྔོན་དུ་སྦྱོར་བའི་བསམ་གཏན་དང༌། །མཉམ་པར་གཞག་པའི་སེམས་ཀྱིས་བཅིང༌། །བདུན་པའི་མཐའ་ཡི་ས་བོན་
ནི༑ ༑བདུད་རྩིའི་ས་བོན་ས་བོན་གྱིས། །བཟློག་བྱས་རྒྱས་པའི་གནས་སུ་ནི། །ཆུ་ཤིང་མེ་ཏོག་ལྟ་བུར་གྱིས། །ཇི་ལྟར་སྡེ་ཚན་གསུམ་པ་ནི། །ཡི་གེ་གསུམ་པ་གཟུང་བྱས་ལ། །དབྱུག་པར་ཕྱི་
མའི་ས་བོན་དང༌། །འོག་པག་གིས་ནི་སྔོན་དཀྲིས་པ། །དེ་ཉིད་དེ་ཉིད་ཀུན་དང་ནི། །ས་བོན་ས་བོན་མཆོག་གི་གཙོ། །ཐེག་པ་རྣམ་གསུམ་དག་བྱེད་པ། །ཨཱ་ལིའི་ས་བོན་རབ་ཏུ་གྲགས། །སྡེ་
ཚན་བརྒྱད་པའི་གཉིས་པ་ལ། །ལྕགས་ཀྱུ་ཡིས་ནི་སྤྱི་བོར་གནས། །སྤྱི་བོར་ཟླ་ཚེས་ཐིག་ལེ་དང༌། །ཁ་དོག་དམར་པོ་མཆོག་གི་འོད། །སེམས་ཅན་ཀུན་ནས་རྨོངས་བྱེད་པས། །ཡིད་དབྱེ་བ་
ལ་ཀུན་ནས་སྦྱར། །ཀུན་ཏུ་རྨོངས་ནི་ས་བོན་ནོ། །རྨོངས་པའི་ལས་ལ་རབ་ཏུ་སྦྱར། །བརྒྱད་པའི་མཐའ་ཡི་ས་བོན་ནི། །སྤྱི་བོར་ལྕགས་ཀྱུ་འདྲེན་པ་དང༌། །རྩ་བར་རེ་ཕའི་ས་བོན་ནོ། །ཁ་དོག་
སྔོན་པོ་འབར་བ་ཡི། །དྲི་དང་མེ་ཏོག་རོ་སོགས་མིང༌། །ལས་ཀྱིས་ཀུན་ནས་འཕྲོག་པར་བྱེད། །འཕྲོག་བྱེད་མིང་གི་ས་བོན་གྱིས། །འཕྲོག་པའི་ལས་ལ་ཀུན་ཏུ་སྦྱར། །བདུན་པ་དཀར་པོའི་
ས་བོན་ནི། །དུང་དང་ཀུནད་མཉམ་པའི་འོད། །བདུད་རྩི་ཆུ་ཡི་ས་བོན་ནོ། །ཆུ་ཡི་ཡི་གེ་མིང་ཅན་ནོ། །ཀ་ཤར་ལྡན་པའི་ས་བོན་ནི། །ཁ་དོག་སེར་པོ་འོད་མཉམ་པ། །མེ་བཞིན་འབར་

82-1-140a

༄༅། །ཞིང་འབར་བ་ཡིས། །མེ་ཡི་ཡི་གེར་རྣམ་པར་གྲགས། །སྡེ་ཚན་བརྒྱད་ཀྱི་དང་པོར་ནི། །དེ་ཉིད་སྟོང་པའི་དངོས་པོ་དང༌། །རླུང་གི་ས་བོན་དམར་པོ་ནི། །རླུང་གི་
ས་བོན་དུ་ནི་གྲགས། །བརྒྱད་པའི་མཐའ་ཡི་ས་བོན་ནི། །ཁ་དོག་སྔོན་པོའི་འོད་མཉམ་པ། །སྙིང་གར་ས་ཡི་ས་བོན་ནོ། །དེ་ཉིད་པ་ཡི་ས་བོན་ནོ། །འདི་རྣམས་ས་བོན་ས་བོན་ལ། །ཐིག་ལེ་
ཡི་གེ་རྩ་བར་རོ། །རྩ་བར་ཉིས་འགྱུར་རེ་ཕ་དང༌། །རླུང་གི་ས་བོན་གསུམ་པར་རོ། །རྩ་བར་སྒྲ་ནི་བཞི་པ་འོ། །སྟེང་དུ་ཐིག་ལེ་སྦྱར་བ་དང༌། །དེ་ཉིད་བཞི་པའི་ས་བོན་ནི། །བཞི་པའི་ཡི་གེ་
དྲུག་པ་འོ། །རྨོངས་པ་ཆུ་ཡི་ས་བོན་ནི། །གཡོ་བའི་རླུང་གི་ས་བོན་དང༌། །ས་ཉི་ཉོན་མོངས་པར་འགྱུར་རོ། །ཕྱུགས་ནི་མེ་ལ་ཀུན་ཏུ་སྦྱར། །ཡི་གེ་བརྒྱད་པའི་ས་བོན་ནི། །རྣལ་འབྱོར་མ་
བརྒྱད་སེམས་དང་བཅས། །བདག་ཉིད་དེ་ཉིད་གཙོ་བོ་ཡི། །འཁོར་བ་ཐམས་ཅད་གཅོད་མཛད་པ། །ཐམས་ཅད་ཀུན་ནས་སྤྱི་བོ་དང༌། །ཡི་གེ་ཀུན་ནས་གནས་པ་འོ། །ས་བོན་འདི་ནི་
ཀུན་ནས་བཟུང༌། །ཡེ་ཤེས་ས་བོན་ཞེས་བྱའི་མིང༌། །རྟག་པའི་རྩ་བར་མནན་པ་དང༌། །སྒྲ་དང་ཐིག་ལེར་སྦྱར་བར་བྱ། །དཀར་པོ་ཀུནད་ཟླ་བའི་མཆོག། ཡེ་ཤེས་རྣམ་ཤེས་ས་བོན་
ཉིད༑ ༑རྒྱུ་བའི་གཟུགས་ཀྱི་ས་བོན་ནི། །ས་བོན་ས་བོན་དེ་བས་མཆོག། ཡེ་ཤེས་རྣམ་ཤེས་བྱ་བའི་མིང༌། །ལས་ཀུན་ལ་ནི་རབ་སྦྱར་བྱ། །བྱང་ཆུབ་སེམས་དཔའ་ཞི་བ་ནི། །ཞི་བའི་

82-1-140b

གཟུགས་ཅན་རྫུ་འཕྲུལ་ཆེ། །མཐར་ནི་སྭཱཧཱ་རིང་པོར་ལྡན། །སྔོན་དུ་བསྙེན་པའི་སྔགས་པ་ཡིས། །གཉི་ག་ལུས་ལ་བསྒོམས་ནས་ནི། །འདི་ཡིས་ལྷ་མོ་སྦྱར་བར་བྱ། །སྔགས་པས་སྲེག་པའི་སྔགས་
ལ་ནི༑ ༑སྔོན་དུ་དབྱུག་པ་མེད་པ་འོ། །ལྷ་མོའམ་ཡང་ན་ལྷ་མོ་ལ། །ཁྲོ་བོའི་གཟུགས་འཇོམས་ལ་སོགས་པའི། །འཇོམས་པའི་ཡི་གེ་མཐར་བཞག་སྟེ། །བཟླས་ཤིང་བསྙེན་པ་ལ་སོགས་བྱ། །
གཟུགས་དང་གཟུགས་ཅན་དངོས་པོ་ཡིས། །ཁྲོ་བོ་ཁྲོ་མོ་ཁྱད་པར་ཉིད། །བསྲེག་དང་འཇོམས་པའི་ས་བོན་ནི། །ཁྱད་པར་དང་ནི་ཁྱད་པར་ཅན། །དེ་ཉིད་དེ་ཉིད་ཀུན་གྱིས་ནི། །རབ་ཏུ་སྤྱད་
ཅིང་བལྟ་བར་བྱ། །དེ་ཉིད་མེད་པའི་སྔགས་པ་ནི། །དངོས་གྲུབ་རིང་དུ་བསྟན་པ་ཡིན། །སྒྲུབ་པའི་དུས་སུ་ལྷ་ཉིད་ཀྱི། །ས་བོན་མཐའ་རུ་བཟླས་པ་བྱ། །མཆོག་ཏུ་ཞི་བའི་དེ་ཉིད་ལ། །དང་པོ་
དབྱངས་ཡིག་མཐའ་རུ་འོ། །ཁྲོ་བོ་ཁྲོ་མོའི་ལྷ་ལ་ནི། །རྡོ་རྗེའི་ས་བོན་མཐའ་མར་རོ། །ལྷ་མོ་ཀུན་གྱི་དེ་ཉིད་ལ། །བདུད་རྩི་ཡི་གེ་མཐའ་མར་རོ། །དང་པོ་སྔགས་ཀྱི་ས་བོན་ནི། །ཕྱག་འཚལ་
གཅིག་ནི་རྣམ་སྤངས་ནས། །བདག་ཉིད་མིང་གི་ས་བོན་དང༌། །གཉི་ག་ཡོངས་སུ་རྫོགས་པའི་རྒྱུ། །སྟོང་དང་སྟོང་པའི་ས་བོན་ནི། །བར་མ་སྒྲུབ་པའི་ལྷ་ཉིད་དོ། །ཉིན་མོའི་ཡི་གེ་དང་
པོ་རུ༑ ༑བསྒྲུབ་བྱ་སྒྲུབ་པའི་མིང་ཉིད་ནི། །དེ་ཡི་སྒྲུབ་པའི་ལས་རྣམས་ནི། །རྣལ་འབྱོར་མ་ཡི་རྣམ་པར་མཚོན། །སྔགས་པས་སྔོན་གྱི་དུས་སུ་ནི། །རབ་ཏུ་ལྟ་ཞིང་སྤྱད་པར་བྱའོ། །ཉིན་

82-1-141a

༄༅། །མོ་སྟོང་པའི་སྒྲུབ་པ་ནི། །འཆི་བར་ཡང་ནི་ཐེ་ཚོམ་མེད། །ཉིན་མོ་ཉིན་མོ་ཉིན་མོ་སྒྲུབ། །སྟོང་པ་སྟོང་པ་བར་མའོ། །གོ་བཟློག་པ་ཡི་ས་བོན་ནི། །ལྷག་པའི་ཡི་
གེ་བརྩི་བར་བྱ། །ཉིན་པར་བསྒྲུབ་བྱ་ལྷག་པ་ནི། །སྒྲུབ་པ་པོ་ལ་བུ་ལོན་ནི། །བསྒྲུབ་བྱ་སྟོང་པ་ལྷག་པ་ནི། །དགྲ་ཉིད་པས་ན་འབྲས་བུ་མེད། །རབ་ཏུ་ལྟ་ཞིང་སྤྱད་པ་ཡིས། །སྔགས་ཀྱི་
སྒྲུབ་པ་ཤེས་པ་ཡིན། །སྔོན་དུ་མ་ནིང་ས་བོན་དང༌། །དེ་བཞིན་བསྒྲུབ་བྱའི་མ་ནིང་ཉིད། །དབུས་སུ་མ་ནིང་ཡི་གེ་ནི། །དངོས་གྲུབ་སྟོང་པར་བཤད་པ་ཡིན། །དེ་ཉིད་འདི་ཡི་ས་བོན་གྱིས། །
རང་འདོད་ལྷ་ཉིད་བསྒྲུབ་པར་བྱ། །ཐོག་མ་ཐ་མ་ཁྱད་པར་དུ། །དབུས་སུ་བསྒྲུབ་བྱའི་མིང་ཉིད་དོ། །མཐོ་དང་དམའ་དང་བར་མ་དང༌། །ཁྱད་ཉིད་ཀྱང་ནི་ཁྱད་པར་རོ། །ཞི་དང་རྒྱས་པ་
ལ་སོགས་ལ། །ཁྱད་པར་ས་བོན་ལྡན་པ་ཉིད། །སྟོང་པའི་སྡེ་ཚན་གཉིས་པ་ལ། །རྩ་བར་རེ་ཕ་སྒྲ་ཉིད་དང༌། །སྟེང་དུ་ཟླ་ཚེས་ཐིག་ལེ་དང༌། །ཁ་དོག་སེར་པོ་ཀུན་འོད་ལ། །ལྷ་མོ་
རྣལ་འབྱོར་མ་ཀུན་གྱི། །སྙིང་པོ་ཡིས་ནི་སྙིང་པོ་མཆོག །གོང་དུ་ཕྱག་འཚལ་ཡི་གེ་དང༌། །འདོན་བཞིན་མིང་ནི་དབུས་སུའོ། །མཐའ་དང་མཐའ་ནི་སྲེག་སོགས་ཉིད། །ཐམས་
ཅད་དུ་ནི་ཀུན་ནས་ལྡན། །སྟོང་པའི་སྡེ་ཚན་གཉིས་པ་ལ། །སྤྱི་བོར་ཨེ་ཡི་རྣམ་པས་མཚན། །རྩ་བར་ནཱ་ད་ཐིག་ལེར་བཅས། །ཁ་དོག་དཀར་པོ་མཉམ་པའི་འོད། །དགའ་བྱེད་ལས་

82-1-141b

ཀྱི་ས་བོན་གྱི། །རྣལ་འབྱོར་མ་ཀུན་དགའ་བར་བྱེད། །དེ་ཉིད་ཀུན་གྱི་ས་བོན་ནི། །རྣལ་འབྱོར་མ་ཀུན་གྱིས་རབ་སྤྱད། །དེ་ནས་སྨན་སོགས་རིམ་པ་ནི། །ཁྱད་པར་ཉིད་དུ་སྦྱར་བར་བྱ། །བླ་རེ་བླ་རེ་ཉིད།
དང་ནི། །སྤོས་དང་བདུག་པ་དྲི་ལ་སོགས། །སྔགས་དང་ཕྱག་རྒྱའི་ཆོ་ག་ཡིས། །མཁའ་འགྲོའི་གཏོར་མ་བྱིན་བརླབས་པ། །སྔོན་དུ་གཉིས་མེད་གཏོར་མར་ལྡན། །དྲི་ཡི་མཎྜལ་གྲུ་བཞི་པ།།
དབུས་སུ་རྣལ་འབྱོར་པས་བྲི་བ། །གུར་གུམ་ཤིན་ཏུ་དྲི་ཞིམ་ལྡན། །རེ་མིག་ཉི་ཤུ་རྩ་ལྔ་པ། །བློ་དང་ལྡན་པས་གྲུ་བཞི་བྲི། །དབང་པོ་ལ་སོགས་རེ་མིག་གནས། །བློ་དང་ལྡན་པས་ཡི་གེ་
དགོད༑ ༑དངོས་དང་དངོས་མེད་ལྡན་པ་ཡིས། །དེ་ཡི་ས་བོན་སྤང་དབུས་སོ། །ཉིན་མོའི་ཡི་གེ་ཐམས་ཅད་ཉིད། །ལྷག་མའི་སྡེ་ཚན་བརྒྱད་པ་ཡིས། །ས་བོན་མཉམ་པར་གཞག་པ་དགོད། །སྒྲ་དང་
ཐིག་ལེར་ཡང་དག་ལྡན། །ཁ་དོག་དམར་པོ་འོད་མཉམ་པའོ། །གུ་གུལ་དབང་པོའི་ལག་པ་དང༌། །རྨོངས་བྱེད་རེངས་བྱེད་དེ་བཞིན་སྒྲ། །སཏྟ་སི་ཧཱ་ཙམ་པ་ཀ། ཀུ་ཏུ་རུ་དང་ཀོ་ལི་ཀི། སོན་ཙི་
ཀ་དང་བ་བླ་དང༌། །གུ་གུལ་རུརྟ་དཱུར་བ་ཀར། །མེ་དང་དྲི་དང་གུར་གུམ་དང༌། །ཙནྡན་གི་ཝང་ཡང་དག་ལྡན། །ཤ་ཁ་ར་དང་ལི་ཤི་དང༌། །པྲི་ཡང་ཀུ་དང་གེ་སར་དང༌། །ཆུ་སྲིན་སྡེར་མོ་
ནུབ་ཕྱོགས་ཆ། །རེ་མིག་ཀུན་དང་གནས་ཀུན་ཏུ། །དབང་པོ་ལ་སོགས་སྨན་རིམ་བཞིན། །རྫས་ནི་རེ་རེ་རེ་རེ་དང༌། །ཆ་ལ་ས་བོན་བཟླས་པར་བྱ། །ཕྱག་འཚལ་དང་པོ་སྲེག་པ་མཐའ། །བརྒྱད་

82-1-142a

༄༅། །དང་བརྒྱད་དུ་བཟླས་པ་བྱ། །ཆ་དང་ལྡན་སོགས་ས་བོན་ནི། །སྨན་དང་ལྡན་ན་དེ་བས་མཆོག །བདུད་རྩི་ལྔ་དང་ཡང་དག་ལྡན། །གུ་གུལ་ལ་སོགས་སྦྱར་བྱས་
ནས༑ ༑རྒྱལ་པོའི་བཙུན་མོ་རྒྱལ་དབང་ལ། །མཁས་པས་བྱིན་པས་དབང་དུ་བྱེད། །བདག་ཉིད་ལྔ་ཡི་ལྔ་དང་ནི། །ཤ་ད་ཝ་སོགས་སྦྱར་བྱས་ནས། །རེ་ཕའི་རྫས་ལ་བསྒོམས་བྱས་
ན༑ ༑ཇི་ལྟར་སྔོན་དང་སྔོན་བཞིན་ཉིད། །རྗེ་རིགས་བྲམ་ཟེ་དམངས་རིགས་དང༌། །སྐྱེས་པའམ་ཡང་ན་བུད་མེད་ལ། །བཟའ་བའི་དངོས་པོ་བྱིན་པ་ཡིས། །དབང་དུ་འགྱུར་བར་ཡོངས་
སུ་གྲགས། །སྨྱོ་བྱེད་ལ་སོགས་རྣམ་པ་ལྔ། །སོན་རྩི་ཀ་ཡི་ཆ་དང་སྦྱར། །བརྟུལ་ཞུགས་དམན་པའི་རིགས་རྣམས་ནི། །བདག་ཉིད་ཀྱིས་ནི་དབང་དུ་བྱེད། །མེ་ད་ལ་སོགས་སྨན་རིམ་
དང༌། །མི་ཡི་མར་ཁུ་ཡང་དག་ལྡན། །མཁས་པས་དཔྱད་ཅིང་བརྟགས་པ་ཡིས། །མཉམ་པའི་ཆ་དང་ཆ་རུ་བྱ། །ཐིག་ལེ་རུ་ནི་སྦྱིན་བྱས་ན། །རྒྱལ་པོའི་རིགས་ལ་འགྲོ་བ་དང༌།
ཐ་སྙད་ལས་ནི་རྣམ་པར་རྒྱལ། །འགྲོ་བ་ཡང་དག་རྨོངས་པར་བྱེད། །དང་པོ་ཤ་ཁ་ར་སོགས་དང༌། །ཙནྡན་དང་ནི་རྣམ་པར་སྦྱར། །སྡེ་ཚན་གཅིག་གི་ཆ་དང་ནི། །ཙནྡན་གྱི་ནི་
ཆ་ཉིད་དང༌། །བྱམས་པའི་གནས་སུ་རྣལ་འབྱོར་པ། །ཡན་ལག་ཉིང་ལག་བྱུག་བྱས་ནས། །དྲི་ནི་སྣ་ལ་མནམས་ཙམ་གྱིས། །ངེས་པར་དབང་དུ་བྱེད་པའོ། །མཚམས་དང་

82-1-142b

མཚམས་ཀྱི་ཤ་ཁ་ར། །སྦྲང་རྩིའི་ཆ་དང་སྦྱར་ནས་ནི། །མཆོག་ཏུ་བསྒོམས་ཤིང་བདུག་པ་ཡིས། །ཀུན་ནས་ངེས་པར་དབང་དུ་བྱེད། །མཚམས་ཀྱི་ནང་གི་ཀུན་བཟུང་ནས། །ཤ་ཁ་ར་ཡི་ཆ་
དང་བསྲེ། །བདུག་པས་བདུག་ཅིང་བདུག་བྱས་ནས། །མི་ནི་ཀུན་ནས་རྨོངས་པར་བྱེད། །ཟླ་བའི་དཀྱིལ་འཁོར་དབུས་གནས་པར། །ཡེ་ཤེས་མཁའ་འགྲོ་སྤྲུལ་ནས་ནི། །ས་བོན་སེ་སོའི་
ས་བོན་ཉིད། །ཀུན་ནས་བརྒྱ་ཕྲག་གཅིག་ཏུའོ། །དེ་བཞིན་དུ་ནི་དམར་པོའི་ལས། །དེ་ཡི་རྗེས་ནི་ཀུན་བཟུང་ལ། །བདག་ཉིད་ཡེ་ཤེས་ལྷ་རུའོ། །ཉི་མའི་ལག་པའི་རྫས་རྣམས་ནི། །ཁ་
དོག་དམར་པོ་མཉམ་པའི་འོད། །དེ་ཉིད་ས་བོན་བཟླས་པ་ཡིས། །གཡོ་བ་དང་ནི་ལྟུང་བར་བྱེད། །སྙིང་གའི་དཀྱིལ་འཁོར་དབུས་གནས་པར། །ཉི་མའི་དཀྱིལ་འཁོར་བསམས་ནས་
ནི༑ ༑དེ་ཡི་དབུས་སུ་ས་བོན་ནི། །བསྐྱེད་པར་རེ་ཕ་ཐིག་ལེ་ཅན། །ཁྲི་ཕྲག་གཅིག་ཏུ་བཟླས་པ་ཡིས། །གཉིས་ཀྱིས་ལྟུང་བའམ་གཡོ་བར་བྱེད། །ཕྱི་ནས་གཏོར་མའི་ལས་ཀྱི་ནི། །གཡོ་
དང་མི་གཡོ་གྲུབ་པར་བྱེད། །གུ་གུལ་ལ་སོགས་སྲིན་བུ་ལྔས། །རྩ་བ་བརྒྱད་དང་སྦྱར་བྱས་ནས། །ཕྲ་བའི་སྒོ་ང་ཙམ་ཟོས་པས། །མོད་ལ་མྱུར་དུ་འཆི་བར་འགྱུར། །ཤ་ཏ་ཙ་སོགས་
བྲིན་ བུ་ནི། །འོ་མ་བདུན་པར་སྦྱར་བྱས་པའི། །ཞག་བདུན་ལས་ལྷག་པར་ཟོས་ན། །འཆི་བ་འདི་ལ་ཐེ་ཚོམ་མེད། །སོན་རྩི་ཀར་སོགས་སྲིན་བུ་ལྔ། །སྦྲང་རྩི་སྨྱོ་བྱེད་ལྔ་པ་ཡི། །བཟའ་

82-1-143a

༄༅། །དང་བཏུང་བ་སྦྱིན་བྱས་ནས། །སྨྱོ་བྱེད་མྱོས་པར་འགྱུར་བའོ། །མེ་ད་ལ་སོགས་སྲིན་བུ་ལྔ། །སྤྲུལ་གྱི་སྒོ་ངར་བཟླས་བྱས་ནས། །ཐིག་ལེ་ཙམ་ཞིག་ཟོས་
པས་ནི༑ ༑སྐད་ཅིག་དེ་ལ་མཛེ་ཡིས་འཛིན། །ཁ་རའི་སྡེ་ཚན་སྲིན་བུ་ནི། །མགོ་ལ་སྒོ་ང་དང་ལྡན་པར། །དེ་ཡི་ཕྱེ་མ་ཟོས་པ་ཡིས། །མེ་ནི་དབྱངས་དང་བྲལ་བར་འགྱུར། །མཚམས་ཀྱི་ཁ་ར་
ཀུན་བཟུང་ལ། །སྦྲང་རྩི་མར་གྱི་ཆ་དང་སྦྱར། །དེ་ཡི་ཕྱེ་མ་བཟའ་བྱས་ན། །དེ་ཡི་མོད་ལ་གཟིར་བས་འཛིན། །མཚམས་ཀྱི་ནང་གི་ཡང་དག་བཟུང༌། །སྦྲང་རྩི་ལྷན་ཅིག་བསྒོ་བྱས་
པའི༑ ༑ཕྲ་རབ་ཙམ་ཞིག་ཟོས་པ་ཡི། །མོད་ལ་རིམས་ཀྱིས་གདུང་བར་བྱེད། །དེ་ཉིད་རབ་སྦྱོར་སྙིང་པོ་ནི། །གསང་ཞིང་གསང་བའི་ལུང་གི་དོན། །ཡེ་ཤེས་ལྡན་ཞིང་བློ་ལྡན་པའི།།
ལུས་ཀྱི་རིམ་པ་རྣམ་པར་བལྟ། །དཀོན་མཆོག་གསུམ་ལ་གནོད་པ་དང༌། །སློབ་དཔོན་དང་ནི་གསང་སྨོད་ལ། །སྡིག་གིས་གོས་པར་མི་འགྱུར་ཏེ། །རྣལ་འབྱོར་མ་ནི་ཀུན་གྱིས་
གསུངས། །ལྔ་པའམ། ལྔ་པའི་རིམ་པ་ཞེས་བྱ་བ་བསྟན་པ་རྫོགས་སོ།།    །།དེ་ནས་གཞན་གྱི་རིམ་པ་ནི། །སྨན་རྣམས་ཀྱི་ནི་ཁྱད་པར་ཉིད། །དེ་ཉིད་ཀུན་གྱི་
མཆོག་འགྱུར་བ། །མཆོག་གི་སྙིང་པོ་སྙིང་པོ་ཉིད། །སྔོན་གྱི་མཚན་ཉིད་དང་ལྡན་པས། །ཆོ་ག་རིན་བཞིན་སྨན་དང་སྔགས། །དེ་ཉིད་གཏོར་མའི་ལས་དང་ནི། །དྲི་ཡི་རིའུ་མིག་

82-1-143b

དགོད་པར་བྱ། །བཅུ་དགུ་དང་ནི་སུམ་ཅུ་ཡི། །གྲུ་བཞི་པ་ཡི་རེ་མིག་དགོད། །ཉིན་མོ་སྟོང་པའི་ས་བོན་དང༌། །སྡེ་ཚན་ཐ་མ་དགོད་པར་བྱ། །དབང་པོ་ལ་སོགས་གནས་རྣམས་སུ། །དང་པོར་དབྱངས་
ཡིག་རིམ་ཇི་བཞིན། །རེ་མིག་ཀུན་གྱི་ས་བོན་ནི། །སྨན་སོགས་བཞིན་དུ་གཞག་པར་བྱ། །ན་ཀི་བྷ་ལ་བིང་ལིང་ག །རུ་རྟ་བུ་རམ་བྷ་ས་ཀ །ཀ་ས་ལ་སོགས་བདུན་པ་ནི། །དབང་ལྡན་ལ་སོགས་
གནས་སུ་དགོད། །དབང་པོའི་ལག་པ་ཤུ་དག་དང༌། །རྨོངས་བྱེད་དང་ནི་ཙནྡན་དང༌། །ཙནྡན་དང་ནི་གུར་གུམ་ཉིད། །བདུན་པའི་གནས་སུ་གཞག་པར་བྱ། །ཆ་མཉམ་པ་ནི་གཉིས་
པའོ༑ ༑ག་བུར་སཱ་ལི་ཤུ་དག་དང༌། །གུར་གུམ་རྐུན་མོ་གི་ཝང་དང༌། །སྦྲང་རྩི་བདུན་པ་ཡི་ནི་ཆ། །གསུམ་པའི་རེ་མིག་སྡེ་ཚན་ནོ། །ས་རྫར་གུ་གུལ་རུ་རྟ་དང༌། །གྷན་དྷེ་ཁ་ར་ཀུ་ཏུ་རུ། །མེ་ཏོག་
ཕྲེང་བ་བདུན་པ་ནི། །བཞི་པའི་རེ་མིག་གནས་སུའོ། །ཀ་ཀོ་ལ་དང་ཤ་ཏ་དང༌། །གེ་སར་སོན་རྩི་རྒྱ་སྐྱེགས་དང༌། །པ་ཏྲ་བདུན་པའི་ཆ་ཉིད་དོ། །ལྔ་པའི་ལས་སུ་ཡོངས་སུ་གྲགས། །དྲི་དང་
བཅུད་ལེན་ཀྵ་ར་དང༌། །ཡུང་བ་དང་ནི་ཁ་ར་ཏྲ། །ཀྵོའུ་དྲི་པི་པི་ལིང་གི་ཆ། །དྲུག་པའི་རེ་མིག་མིག་ཡིན་ནོ། །དན་ཏ་དན་ཏ་ཀུ་སུམ་མ། །རམས་དང་གར་སྨ་བེ་ཏ་ཀི །ས་ར་རྣམས་ནི་བདུན་
པའི་ཆ༑ ༑བདུན་པའི་སྨན་གྱི་རིམ་པའོ། །བརྒྱ་ཕྱེད་གཅིག་གིས་མ་ཚང་བར། །རེ་མིག་ཀུན་སོགས་སྨན་ཉིད་དོ། །རེ་རེ་ལ་ཡང་སྔགས་འདི་ནི། །བརྒྱ་ཕྲག་མངོན་པར་རབ་བསྔགས་ཏེ།།

82-1-144a

༄༅། །དང་པོ་ཆུ་སྲིན་སྡེ་ཚན་སོགས། །བདག་ཉིད་བདུན་གྱི་བདུན་པ་ནི། །མཐར་ནི་ཕྱེ་མ་སྦྱར་བྱས་ཏེ། །ཤིན་ཏུ་ཞིབ་མོར་མཁས་པས་བཏགས། །འདུས་པ་རྒྱལ་
པོ་རྒྱལ་དབང་གི །བཟའ་དང་བཏུང་དང་ལྡན་པར་སྦྱིན། །ཐམས་ཅད་བདག་ཉིད་འདོད་པ་བཞིན། །ཀུན་ནས་ཐམས་ཅད་དབང་དུ་འགྱུར། །དབང་པོ་ལ་སོགས་སྡེ་ཚན་ནི། །ཕྲ་ཞིང་
ཞིབ་པར་རབ་ཏུ་བྱ། །ཕྱེ་མ་ཀུན་ནས་བླངས་ནས་ནི། །བདག་ཉིད་མཆིལ་མས་དེ་བཞིན་བདུན། །བཟའ་དང་སྟོན་མོར་ཆོ་ག་བཞིན། །རབ་ཏུ་མཉམ་པར་གཞག་པས་བྱ། །སྐྱེས་
པའམ་ནི་བུད་མེད་དམ། །ཐམས་ཅད་ཀུན་ནས་འོང་འགྱུར་རོ། །དང་པོར་ཤེལ་གྱི་སྡེ་ཚན་ནི། །མཉམ་པོར་ཆ་དེ་ཕྱེད་མར་བྱ། །མི་ཡི་སྣུམ་དང་ཀུན་དུ་སྦྱར། །གྲིབ་པ་མ་དང་ནི་གྲིབ་
མར་བསྐམས། །ཆོ་ལོར་འཇུག་ཅིང་དགའ་བ་དང༌། །སྔ་དྲོ་ཐིག་ལེ་སྦྱིན་བྱས་ན། །རྒྱལ་པོའི་རིགས་ལ་ཉེར་འགྲོ་བ། །སྐྱེ་བོ་སྐལ་ཅན་མྱུར་དུ་འགྱུར། །ས་རྫ་སྔོན་སོགས་དབང་
པོར་སྦྱར། །ཕྱེ་མ་ཞིབ་ཏུ་བྱས་ནས་ནི། །སྦྲང་རྩི་ཁ་རའི་ཆ་ཉིད་དང༌། །རང་འདོད་སྤོས་ཆུ་རབ་སྦྱར་ནས། །མི་དགའ་བ་ཀུན་དགའ་བ་དང༌། །དག་གི་འདྲེན་པ་ཉིད་དུ་འགྱུར། །
དེ་ཡི་བདུག་པས་བདུག་པའི་ལུས། །འགྲོ་བ་ཀུན་ཏུ་རྨོངས་པར་འགྱུར། །ཀ་ཀོ་ལ་སོགས་དང་ལྡན་པས། །ཕྱེ་མ་མཉམ་པར་ཆར་བྱས་ཏེ། །ཙནྡན་དང་པོ་ཐམས་ཅད་ཀུན།།

82-1-144b

ཆ་གསུམ་དུ་ནི་བྱེ་བར་བྱ། །མི་བྱམས་སྨན་ཞིང་བཀུར་བ་ནི། །སྐལ་ལྡན་མཛེས་པར་འདོད་འགྱུར་ན། །དེ་ཡི་ཡན་ལག་ལ་བྱུགས་ལ། །འགྲོ་བ་རྣམ་པར་རྨོངས་བྱེད་ཡིན། །དྲི་ཡི་སྡེ་ཚན་བདུན་
པར་ནི༑ ༑ཀ་ཀོ་ལ་སོགས་དང་ལྡན་པར། །མར་དང་འོ་མ་དང་བསྲེས་ནས། །ཀུན་གྱི་ཆ་དང་སྦྱར་བྱས་ནས། །གྲིབ་མའི་གྲིབ་མར་བསྐམ་པར་བྱ། །རིགས་དམན་ཀླ་ཀློ་ལ་སོགས་ཀུན། །ཡིད་
མི་འོང་བ་བྱམས་པར་འགྱུར། །འདི་ཡི་སྦྱོར་བ་སྦྱིན་བྱས་ནས། །རང་གི་འདོད་བཞིན་བྱེད་པའོ། །དན་ཏི་མཉམ་པའི་ཆ་ཉིད་དང༌། །རྒྱ་སྐྱེགས་ལ་སོམས་ཀུན་གྱི་ཆ། །མེ་ལ་བསོ་བར་རབ་ཏུ་
སྦྱར༑ ༑ཀ་རན་ཛ་ཡི་རྡོག་མ་ཙམ། །ཡིད་དུ་མི་འོང་བ་ཡི་གནས། །ཁར་བཅུག་ཀུན་ཏུ་དེ་ཡི་དག །ཚིག་གསུམ་ཚིག་ཏུ་བརྗོད་པ་ཡིས། །བདུག་འདོད་པ་བཞིན་དབང་དུ་བྱེད། །མཚམས་
ཀྱི་དན་ཏིན་ལ་སོགས་པ། །སྨྱོ་བྱེད་ཆུ་ནི་ལྔ་པ་དང༌། །བདག་ཉིད་བཅིངས་པར་སྔོན་ལྡན་པས། །མཆོག་ཏུ་བསྒོམས་ན་འདུག་པར་བྱ། །བདུག་པ་འདི་ཡིས་བདུག་བྱས་ན། །སྒྲུབ་པོས་
སྣ་ལ་མནམས་ཙམ་གྱིས། །དེ་ཡི་རང་འདོད་སུ་ལ་ནི། །དབང་དུ་གྱུར་པར་ཡོངས་སུ་གྲགས། །མཚམས་ཀྱི་ས་ར་ལ་སོགས་བླང༌། །ཕྱེ་མ་ཞིབ་མོར་བྱས་ན་ནི། །བདག་ཉིད་དྲི་མ་ལྔ་
དང་ནི། །ཀུན་ནས་ཆ་ནི་མཉམ་བྱས་ལ། །ཕྱེ་མ་ཞིབ་མོ་ཡང་དག་ལྡན། །འདི་ཡི་སྨན་དང་ལྡན་པ་ཡིས། །སྒྲུབ་བྱའི་ལུས་ལ་རེག་བྱས་ན། །ངེས་པར་དབང་དུ་བྱེད་པའོ། །ཆ་དང་ཆ་ཡི་

82-1-145a

༄༅། །བྱེ་བྲག་ནི། །མཁས་ཤིང་བཟོ་བར་སྦྱར་བར་བྱ། །ཁྱད་པར་སྨན་གྱི་ལས་ཉིད་ནི། །ཆོ་ག་བཞིན་དུ་རྣམ་པར་བལྟ། །རྡོ་རྗེ་སེམས་དཔར་སྦྱོར་བ་ནི། །པདྨའི་གདན་
གྱི་གདན་ལ་བཞུགས། །ཀུན་ནས་ཡོངས་སུ་རྫོགས་པ་ཡི། །བཅོམ་གསེར་དང་འདྲ་བའི་འོད། །སྙིང་གར་ཉི་མའི་དཀྱིལ་འཁོར་ལ། །ཨ་ནི་ཐིག་ལེ་ཡང་དག་ལྡན། །འབར་ཞིང་རབ་ཏུ་
འབར་བ་ཡིས། །བསྒྲུབ་བྱའི་སེམས་ནི་འགུགས་པར་བྱེད། །མི་འགྱུར་ཡི་གེའི་ཐིག་ལེ་དང༌། །རྩ་བར་སྒྲ་ཡིས་རབ་ཏུ་སྦྱར། །མཐར་ནི་བདུད་རྩིའི་ཡི་གེའི་མིང༌། །འབུམ་ཕྲག་གཅིག་
གིས་རབ་ཏུ་བསྒྲུབ། །སྨན་གྱི་སྦྱོར་བར་ལྡན་པ་ནི། །ཟླ་བའི་དཀྱིལ་འཁོར་ཀུན་ནས་བྱ། །གཏོར་མ་དེ་ཉིད་བྱིན་བརླབས་ནས། །འབུམ་དང་འབུམ་དུ་བསྙེན་པ་བྱ། །སྔོན་དུ་དན་ཏིའི་
ཡན་ལག་དང༌། །ཐིག་ལེ་བརྒྱ་པར་ཀུན་ནས་ལྡན། །བཟའ་བའི་དངོས་པོར་སྦྱིན་བྱས་ན། །མི་ཡི་སྐད་ཅིག་རྣམ་པར་སྤངས། །དན་ཏི་ལ་སོགས་སྲིན་བུ་དང༌། །ར་ཡི་འོ་མར་བསྲེས་
བྱས་ན། །གང་གིས་ཟོས་པ་ཙམ་གྱིས་ནི། །ཞག་བདུན་ན་ནི་ངེས་པར་འཆི། །ཀུ་གསུམ་སྲིན་བུ་བདུན་དང་ནི། །སྨྱོ་བྱེད་ཆུ་ནི་རྣམ་པ་ལྔ། །བཟའ་བར་ཟོས་པ་ཙམ་གྱིས་ནི། །སྨྱོ་ཞིང་སྨྱོ་
པར་འགྱུར་བའོ། །རམས་ཀྱི་ལམ་སོགས་སྡེ་ཚན་དང༌། །དཀར་པོར་སྲིན་བུ་སྦྱར་ནས་ནི། །བཟའ་བའི་དངོས་པོར་སྦྱིན་བྱས་ན། །ཐམས་ཅད་ཀུན་ནས་འཐབ་པར་འགྱུར། །ཀ་མི་སྲིན་

82-1-145b

བུའི་སྡེ་ཚན་དང༌། །མི་ཡི་མར་ཁུ་དང་སྦྱར་ནས། །ཕྱེ་མས་ཡན་ལག་ལ་རེག་ན། །སྐལ་ངན་མི་བྱམས་པ་དག་ནི། །ཙི་ཏེ་སྡེ་ཚན་བདུན་པ་ནི། །ནོར་བུར་སྒོ་ང་ལྡན་བཟླས་ནས། །ཐིག་ལེ་ཙམ་ཞིག་
ཟོས་པ་ཡིས། །མོད་ལ་ཚོར་བ་མི་བཟད་འབྱུང༌། །ས་ལ་ལ་སོགས་སྡེ་ཚན་དང༌། །ཉི་ཤུར་ར་ཡི་ཆ་ཡིས་སྤངས། །ཅུང་ཞིག་ཙམ་ཞིག་ཟོས་པ་ཡིས། །ཉི་མ་ཉི་ཤུ་ན་དེ་འཆི། །དན་ཏེ་མཚམས་
ཀྱི་སྲིན་བུ་དང༌། །མར་དང་སྦྲང་རྩི་སྦྱར་ནས་ནི། །བཟའ་དང་བཏུང་བཟོས་ནས་ནི། །མཛེ་ནད་ཀྱིས་ནི་ཡན་ལག་གཟིར། །མཚམས་སོགས་ཐང་ཆུའི་སྲིན་བུ་ནི། །བཟའ་དང་བཏུང་བར་རབ་
བྱིན་ན༑ ༑རྣམ་པར་རྨོངས་ཅིང་དྲན་པ་ཉམས། །དེ་ཉིད་མེད་ཅིང་མཉམ་གཞག་མེད། །རབ་སྦྱོར་སྙིང་པོ་བསྡུས་པ་ཉིད། །གསང་ཞིང་གསང་བར་བྱས་པ་ཡི། །རྨོངས་ཤིང་བླུན་པའི་སེམས་
ཅན་སོགས། །སྦྱོར་བ་འདི་ཡིས་ལོངས་སྤྱོད་ལྡན། །དཀོན་མཆོག་གསུམ་ལ་བརྙས་པ་དང༌། །སློབ་དཔོན་དང་ནི་གསང་སྨོད་དང༌། །སྡིག་གིས་གོས་པར་མི་འགྱུར་བ། །རྣལ་འབྱོར་མ་
ནི་ཀུན་གྱིས་གསུངས། །ཉོན་མོངས་རྨོངས་སོགས་བག་ཆགས་དང༌། །ཤེས་རབ་ཞན་ཞིང་ཡིད་མི་གཞུངས། །སྔགས་ཀྱི་སྨོན་མིན་སྙིང་རྗེ་མོད། །སྨན་གྱི་བྱ་བ་ལ་འཇུག་པའོ། །གདན་
བཞི་པ་ཡི་རྒྱུད་ཀྱིས་ནི། །གསུམ་པ་ཡི་ནི་གསུམ་པའོ། །དེ་ཡི་སྦྱོར་བ་མཐོང་ནས་ནི། །བརྡ་ཡི་སྐད་ཀྱིས་བསྡུས་པའོ། །ལེའུ་བཞི་པ་ཞེས་བྱ་བ་རྫོགས་སོ།།    །།དེ་ཡི་རྩ་

82-1-146a

༄༅། །བའི་སྙིང་པོའི་དོན། །སྔགས་ཀྱི་སྦྱོར་པའི་རིམ་པ་ཡི། །དེ་ཉིད་བསྡུས་པའི་འགྲུབ་པའོ། །དེ་ཉིད་སྨན་པས་ལུས་ཉོན་མོངས། །ཤེས་རབ་ཐབས་ནི་རྒྱུ་
གྱུར་པས། །རང་འདོད་ལས་ནི་བསྒྲུབ་པར་བྱ། །ཤེས་རབ་ཡེ་ཤེས་སྣང་བའོ། །ཐབས་ནི་རིགས་པའི་ཚུལ་ཉིད་དོ། །རྣལ་འབྱོར་ཤེས་རབ་རྩ་བ་འདི། །ཐབས་ནི་དེ་ཡི་གྲོགས་
ཉིད་དོ༑ ༑གང་ཞིག་ཐབས་དང་ཤེས་རབ་ལྡན། །ཉོན་མོངས་ལུས་ལས་རྣམ་པར་རྒྱལ། །སྲིད་པའི་ཉེས་སྐྱོན་དུ་མ་ཡང༌། །སྲིད་པ་དང་ནི་རྨོངས་པ་གཞི། །དངོས་པོའི་གནས་ནི་
མི་རྟག་པས། །དེ་ཕྱིར་ཤེས་རབ་ཡོངས་སུ་སྤངས། །དངོས་མེད་དངོས་པོ་ཡང་མ་ཡིན། །སྐྱེ་བ་དང་ནི་འགག་པ་མེད། །དངོས་པོ་ཡོངས་སུ་གནས་པ་མེད། །འཇིགས་པ་ཡི་ནི་རྣམ་
པ་མེད༑ ༑དངོས་དང་དངོས་མེད་ལ་སོགས་མཐའ། །དག་དང་མ་དག་དབུས་སུ་ནི། །དེ་ཡི་མཚན་ཉིད་སྔོན་ཤེས་ནས། །མཉམ་པོའི་ལྟ་བ་ལྡན་པར་བཟུང༌། །གཟུང་དང་འཛིན་པ་
རྣམ་གྲོལ་བའི། །དངོས་པོའི་འདུ་ཤེས་རྣམ་པར་སྤངས། །སངས་རྒྱས་ཀྱིས་རྟོགས་བསྟན་བཅོས་ལས། །ཡོངས་སུ་བརྟགས་ནས་སྙིང་པོ་བླང༌། །དངོས་མེད་དངོས་པོར་གཟུང་བར་
བྱ༑ ༑དངོས་པོའི་རང་བཞིན་རྣམ་པར་སྤངས། །དངོས་དང་དངོས་མེད་མཉམ་བྱས་པས། །འོ་མ་བསྲུབས་པ་ལས་ནི་མར། །མཆོག་གི་སྙིང་པོ་ཡང་དག་བླང༌། །མཉམ་པར་

82-1-146b

ལྟ་བ་འབའ་ཞིག་གོ། བསྟན་བཅོས་བསྟན་ཞིང་ཡོངས་ཤེས་ན། །དེ་ཡི་མཚན་ཉིད་དངོས་པོ་མེད། །ཡང་དག་ལམ་ལ་དམིགས་པ་ཡིས། །དངོས་པོ་མཆོག་དང་མཆོག་ཏུ་འགྲུབ། །ཇི་
བཞིན་གནས་ཀྱི་རིམ་པ་བརྟེན། །ཡེ་ཤེས་མཆོག་ཏུ་གོང་ནས་གོང༌། །གཞན་གྱིས་གནས་ལས་འཕངས་པ་ཡི། །མདའ་ཡིས་མདའ་ནི་བསྣུན་པར་བྱ། །གོང་ན་གོང་ལ་སོགས་པར་
བལྟ༑ ༑རང་འདོད་དངོས་པོར་ཡང་དག་བླང༌། །བདུན་པའི་སྒྲ་ལས་རྣམ་པར་རྒྱལ། །འཁོར་བའི་དགྲ་ཡི་གཡུལ་ཉིད་ནི། །གང་ཞིག་ཐབས་དང་ཤེས་རབ་ལྡན། །དགྲ་ནི་དངོས་པོ་གང་
དུ་གནས། །ལེ་ལོ་གཉིད་དང་འདོད་པ་དང༌། །ཁྲོ་དང་རྨོངས་པ་སྲེད་པ་དང༌། །ཁྲོ་བ་ཡིས་ནི་ཡན་ལག་གཟིར། །ཐབས་ཀྱིས་བདུད་ནི་རྣམ་པར་སྤངས། །ལེ་ལོ་ཉེས་སྐྱོན་ཀུན་གྱི་གནས། །
གཉིད་ཀྱིས་དགེ་བ་རྣམ་པར་འཇོམས། །ཁྲོ་བ་ཡིས་ནི་སྲིད་པ་འདྲེན། །འདོད་པས་དྲན་པ་རྣམ་པར་ཉམས། །རྨོངས་པ་ཡིས་ནི་གཉིད་ཀྱིས་ནོན། །བསྲེས་པ་ཡིས་ནི་འཁོར་བར་འཇུག །
བཀྲེས་པས་དམན་ཞིང་སྡང་བ་ཡི། །བདུད་བདུན་པོ་ནི་ཡོངས་སུ་སྤངས། །ཀུན་ནས་བདུད་ཀྱིས་འབིགས་པ་ཡི། །ལུས་ནི་ཉོན་མོངས་སྡུག་བསྔལ་གནས། །རང་འདོད་པ་ཡི་སེམས་ཀྱིས་
ནི༑ ༑དུལ་བར་བསྲུབ་ཅིང་མནན་པར་བྱ། །གང་དང་གང་གི་ལམ་དུ་ནི། །རང་འདོད་སེམས་ཀྱིས་འབད་པ་ཡིས། །ཐམས་ཅད་སྙིང་པོ་བསྡུས་ནས་ནི། །རྣལ་འབྱོར་མཆོག་ནི་བརྩམ་པར་

82-1-147a

༄༅། །བྱ༑ ༑རྡོ་རྗེ་ཁུ་ཚུར་དམ་བཅིངས་ནས། །སྨོན་ལམ་བླ་མེད་རྒྱུ་ཡི་ནི། །ཨོཾ་སྭ་བྷཱ་བ་ཤུདྡྷཿསརྦྦ་དྷརྨཱཿསྭ་བྷཱ་བ་ཤུདྡྷོ྅ཧཾ། ཡོ་ག་ཤུདྡྷཿསརྦ་དྷརྨྨ་ཡོ་ག་ཤུདྡྷོ྅ཧཾ།
བཛྲ་ཤུདྡྷཿསརྦྦ་དྷརྨཱ་བཛྲ་ཤུདྡྷོ྅ཧཾ། སྨོན་ལམ་ཀུན་མཆོག་དོན་དུ་ནི། །ལྷ་ཉིད་དམིགས་པར་བྱ་བ་ཡིས། །རྣམ་ཤེས་རང་འདོད་པར་བྱས་པས། །སྲེད་དང་རྨོངས་པ་རྣམ་པར་སྤངས།།
ཟླ་བའི་དཀྱིལ་འཁོར་དབུས་གནས་པར། །བདག་ཉིད་ལུས་ནི་རྣམ་པར་བརྒྱན། །སངས་རྒྱས་ལྔ་ཡི་ཅོད་པན་ཅན། །དུང་དང་ཀུན་ད་མཉམ་པའི་འོད། །བདག་ཉིད་སེམས་དཔའི་
སྐྱིལ་མོ་ཀྲུང༌། །ཕྱག་ན་རྡོ་རྗེ་དྲིལ་བུ་དང༌། །སྐུ་ལ་རྒྱན་རྣམས་ཀུན་གྱིས་བརྒྱན། །རྡོ་རྗེ་མེ་འོད་རབ་འཕྲོ་བ། །འཇིགས་པ་མེད་ཅིང་འཚེ་མེད་པར། །དངོས་པོ་དངོས་པོར་བསྒོམ་པར་བྱ། །
ཨཱ་ལི་ཀཱ་ལི་རབ་སྦྱོར་བས། །ས་བོན་ས་བོན་བྱུང་བ་ཡི། །ཕྱག་འཚལ་སྲེག་པ་མཐར་བཞག་པ། །རང་འདོད་པ་ཡི་སེམས་ཀྱིས་བཟླ། །རིམ་བཞིན་འགགས་པའི་ཕྱི་ནས་ནི། །བདག་
མེད་ཤིན་ཏུ་མཉམ་པར་གཞག །གཟུགས་ཀུན་རྣམ་པར་དབུས་ནས་ནི། །ཁམས་གསུམ་དུ་ནི་མི་རྟོག་གོ། ཟླ་བ་ལ་སོགས་བདག་ཉིད་མེད། །ཀུན་ནས་ཐམས་ཅད་སྟོང་པར་
རིག །སྟོང་ཉིད་སྟོང་པ་སྟོང་ཆེན་དང༌། །དངོས་མེད་དངོས་པོར་བསྒོམས་པ་ཡིས། །བསྒོམས་ནས་ལྷག་མའི་མཐའ་རུ་ནི། །རྣམ་ཤེས་སྒྲོན་མེ་ལྟ་བུར་འབར། །དེ་ཡི་འོད་ཟེར་

82-1-147b

སྣང་བ་ཡིས། །ཁམས་གསུམ་མུན་པ་བསལ་ནས་ནི། །འབར་ཞིང་རབ་ཏུ་ཕྲ་བའོ། །རྣམ་ཤེས་ཡེ་ཤེས་སྣང་བ་ཉིད། །དངོས་དང་དངོས་པོ་མེད་པའི་དབུས། །གཟུགས་དང་གཟུགས་མེད་
དབུས་ཉིད་དང༌། །འདུ་ཤེས་འདུ་ཤེས་མེད་པར་ལྡན། །ཡུད་ཙམ་ལྟ་བར་རེག་པའོ། །གཟུགས་དང་སྟོང་པ་ལ་སོགས་དབུས། །འདི་ཡི་མཚན་ཉིད་མཚོན་པ་ཉིད། །འགོག་པའི་
སྦྱོར་བའི་རིམ་པ་ནི། །ཤིན་ཏུ་མཉམ་པར་བཞག་པས་བསྒོམ། །ཡན་ལག་གཟིར་བ་མེད་པ་དང༌། །སེམས་ཀྱི་སྐྱོ་བ་མེད་པ་ཡིས། །རིམ་དང་རིམ་པ་བརྩམ་བྱས་ནས། །འཁོར་བ་
གཅོད་ཅིང་གཅོད་པའོ། །རྟག་ཏུ་ཉིད་ཀྱིས་སེམས་ཀྱིས་ནི། །ཡང་དག་བྱང་ཆུབ་རིམ་པ་བསྟན། །ཤིན་ཏུ་བཅད་ཅིང་བལྟས་ནས་ནི། །རྣལ་འབྱོར་འདི་ནི་བླང་བར་བྱ། །ཨོཾ་བྷ་ཏ་ལི་བྷ་
ཏ་ལི་པེ་ཏ་མུ་ཁི་ཧཱུཾ་ཕཊ་སྭཱཧཱ། །རྡོ་རྗེ་མཁའ་འགྲོ་རྣལ་འབྱོར་གྱིས། །བརྒྱད་བརྒྱ་རུ་ནི་བཟླས་པར་བྱ། །གཟུགས་ཀུན་རྫོགས་ཤིང་མཛེས་པ་ཡི། །བཙོ་མའི་གསེར་དང་འདྲ་བའི་འོད།།
པདྨའི་གདན་ལ་བཞུགས་ནས་ནི། །རྡོ་རྗེ་འོད་ཟེར་ཀུན་ནས་འཕྲོ། །ཡེ་ཤེས་སྦྱོར་བའི་སེམས་ཀྱིས་ནི། །སྔགས་པས་འབུམ་ཕྲག་གསུམ་བཟླས་ན། །འདོད་དང་གྲོལ་བ་རྒྱ་ཆེན་
པོའི༑ ༑ཕྱིས་ནི་ལས་རྣམས་བརྩམ་པར་བྱ། །དུར་ཁྲོད་ཐལ་བ་སོགས་བླངས་ལ། །སྣོད་ལ་དཀྱིལ་འཁོར་བྲི་བར་བྱ། །དེ་ཡི་སོལ་བའི་ཕྱེ་མ་ཡིས། །གང་དུ་དཀྱིལ་འཁོར་སྤྲུལ་པ་

82-1-148a

༄༅། །ཡིས། །གྲུ་བཞི་པ་ལ་སྒོ་བཞི་པ། །རྟ་བབས་བཞིས་ནི་རྣམ་པར་བརྒྱན། །དེ་ཡི་དབུས་སུ་པདྨ་བྲི། །ཐོད་པ་བརྒྱད་ཀྱིས་རྣམ་པར་བརྒྱན། །དྲི་དང་བདུག་པ་མར་མེ་
དང༌། །གཏོར་མའི་དེ་ཉིད་དེ་ཉིད་དང༌། །ཀུན་ནས་ཉ་ཕྱིས་དངོས་པོ་ཡིས། །སྣ་ཚོགས་མཆོད་པ་རྒྱ་ཆེན་པོ། །ཡེ་ཤེས་མཁའ་འགྲོ་དགུག་པ་ནི། །ཕོ་ཉ་བཞི་དང་ཀུན་ཏུ་ལྡན། །སེང་གེ་སྟག་
མོ་ཅེ་སྤྱང་དང༌། །འུག་པ་མོ་ནི་ཕྱོགས་བཞིར་རོ། །ཐམས་ཅད་ཀུན་ནས་ཀུན་ཏུ་ནི། །མཉམ་པ་ཉིད་ཀྱི་སེམས་ཀྱིས་མཆོད། །དེ་ཡི་ཤར་གྱི་གནས་སུ་ནི། །མེ་ཡི་ལས་ནི་རབ་ཏུ་བྱས། །
དུར་ཁྲོད་ཤིང་གི་ལྷག་མ་དང༌། །དེ་ཡི་ཤིང་གི་བ་དན་གསུམ། །དེའམ་འོན་ཏེ་གདོལ་བའི་མེས། །འབད་པས་མེ་ནི་རབ་ཏུ་སྦར། །རྡོ་རྗེ་ལྕགས་ཀྱུ་རྒྱ་ཆེན་པོ། །མར་དང་སྦྲང་རྩི་བསྲེས་
བྱས་པས། །མཆོག་གི་སྔགས་ནི་བཟླ་བྱ་ཞིང༌། །བསྲེགས་པས་ལྷ་མོ་ཚིམ་པར་འགྱུར། །ཐམས་ཅད་གནས་དང་ཕྱོགས་ནས་ནི། །སྣ་ཚོགས་གཟུགས་ནི་འཇིགས་པ་དང༌། །མི་
བཟད་ཀུ་ཅོ་རབ་བསྒྲོགས་ན། །འཇིགས་པར་མི་བྱ་འཇོམས་པར་འགྱུར། །དཔུང་གི་ཚོགས་ནི་ཡན་ལག་བཞི། །རྒྱལ་པོ་མྱུར་དུ་འོང་འགྱུར་ན། །དེ་ལ་ཚམ་ངམ་སྦྱིན་པར་བྱ། །རི་རབ་
རི་ལ་སོགས་པ་དང༌། །ས་གཞི་འུར་འུར་འགུལ་བ་དང༌། །སྣ་ཚོགས་མི་བཟད་དྲི་དང་ནི། །འདྲེན་པའི་སེམས་ནི་འཇིགས་མི་བྱ། །སེམས་ཅན་ཆེན་པོའི་རྣལ་འབྱོར་པས། །ཁྲི་

82-1-148b

ཕྲག་གཅིག་ཏུ་སྲེག་བྱས་ན། །རྡོ་རྗེ་མཁའ་འགྲོ་བདུན་ཉིད་ནི། །འགྲུབ་པར་འདི་ལ་ཐེ་ཚོམ་མེད། །སྔགས་དང་ཕྱག་རྒྱའི་བྱ་བ་དང༌། །གཏོར་མའི་ལས་དང་ལས་ཉིད་དང༌། །ལུས་ལ་
ལྟོས་པ་མེད་པ་ཡིས། །འགྲུབ་པར་འདི་ལ་ཐེ་ཚོམ་མེད། །ཕྱི་ནས་ཡེ་ཤེས་ལྷ་མོ་ནི། །མེ་ཡི་དབུས་སུ་སྟོན་པར་བྱེད། །བདུད་རྩི་ལྔ་དང་ལྡན་པ་ཡིས། །གཏོར་མ་དང་ནི་ཨརྒྷཾ་དབུལ། །
ཟབ་ཅིང་རྒྱ་ཆེར་སྒྲོགས་པ་ཡི། །དེ་ལ་ལྷ་མོ་ཚིག་ཏུ་བརྗོད། །སེམས་ཅན་ཆེན་པོ་ཅི་ཞིག་འགྲུབ། །གང་འདོད་དངོས་གྲུབ་རབ་ཏུ་སྨྲོས། །དེ་ལ་སྒྲུབ་པོས་སྨྲས་པ་ནི། །དངོས་གྲུབ་ཆེན་པོ་
གྲུབ་ལྡན་པའི། །གལ་ཏེ་མཆོག་གི་དངོས་གྲུབ་འདོད། །གྲུབ་པ་བརྒྱད་ནི་གསོལ་བ་གདབ། །བདུད་དང་ཉོན་མོངས་གཟའ་སོགས་ཀྱིས། །གལ་ཏེ་ཡིད་གཉིས་སྐྱེས་ན་ནི། །ཏིལ་མར་
ཆེན་པོ་དང་ལྡན་པའི། །ལྕགས་ཀྱུ་ཆེན་པོ་སྦྱིན་སྲེག་བྱ། །རྡོ་རྗེ་སེམས་དཔས་གསུངས་པ་བཞིན། །འགྲུབ་པར་འདི་ལ་ཐེ་ཚོམ་མེད། །དངོས་གྲུབ་ཐམས་ཅད་རབ་སྟེར་བའི། །མཆོག་
གི་ལྷ་མོ་སྒྲུབ་པ་ནི། །ལུས་དང་སྲོག་ལ་མི་ལྟོས་པར། །མཁས་པ་ཡིས་ནི་བསྒྲུབ་པར་བྱ། །དེ་ནས་ཡེ་ཤེས་དེ་ཉིད་མཆོག། ཤིན་ཏུ་ཕྲ་ལ་རབ་ཞི་བ། །གཟུང་དང་འཛིན་པ་རྣམ་པར་
སྤངས། །འབྱུང་བ་ཀུན་ལ་འདིས་ཁྱབ་པ། །འོད་ཀྱི་བདག་ཉིད་གནས་པའི་མི། །མ་རིག་ཉོན་མོངས་གཅོད་བྱེད་པ། །སྲིད་པ་ལ་སོགས་ཉོན་མོངས་རྣམས། །གང་དུ་གནས་ཀྱི་རྣམ་

82-1-149a

༄༅། །པ་འབྱུང༌། །ལུས་ལ་སེམས་ཤིང་སེམས་དཔའ་དང༌། །བཅུ་གཉིས་དུས་ཀྱི་གནས་སུ་ཡང༌། །གཟུགས་མེད་སེམས་ཀྱི་ལོངས་སྤྱོད་པའོ། །རྨོངས་པའི་
གནས་དང་གནས་སུ་ནི། །སྲིད་པའི་ངོ་བོ་ཉིད་དུ་མཆོད། །རྨོངས་པ་གཅོད་སོགས་རྣལ་འབྱོར་པ། །སྲིད་པ་འདམ་སོགས་རྒལ་དཀའ་བ། །དག་པའི་ཆོས་ཀྱི་སྒྲོན་མ་ཡིས། །སྒྲིབ་
པའི་མཚན་མ་འཇོམས་པ་ཡི། །ཆོས་དག་པ་ཡི་ཐབས་ཀྱིས་ནི། །དག་པའི་ལུས་ནི་སྐྱོན་མེད་པའོ། །དངོས་དང་དངོས་མེད་ལྡན་པ་ཡིས། །ལེགས་བྱས་ཉེས་བྱས་འདུ་ཤེས་
ཅན༑ ༑འདོད་ཆགས་ལ་སོགས་ཉོན་མོངས་དང༌། །རྒྱ་མཚོ་ལྟ་བུར་གཏིང་དཔག་དཀའ། །བཅུ་གཉིས་ལུས་ཀྱི་བདག་ཉིད་ཅན། །རྨོངས་པ་ཡེ་ཤེས་རྣམ་པར་གནས། །དག་
པའི་ཆོས་ཀྱི་ཆུ་ཡིས་ནི། །ལྷན་ཅིག་གནས་པའི་དྲི་མ་འཁྲུ། །རང་བཞིན་པདྨའི་དབྱེ་བ་ཡིས། །ཉོན་མོངས་ལ་སོགས་གདུང་བ་གཅོད། །རྣམ་རྟོག་འཇིགས་པ་ཆེན་པོ་ནི། །
སྲིད་པའི་རྒྱུ་སྟེ་མེ་བཞིན་ནོ། །དེ་ཕྱིར་རྣམ་རྟོག་རིང་དུ་སྤངས། །རྣལ་འབྱོར་པ་ཡི་འགྲོ་བ་རྟོགས། །མཉམ་ཉིད་སེམས་ནི་བསྐྱེད་བྱས་ནས། །ཀུན་ནས་ཐམས་ཅད་མཉམ་པར་
ལྟ༑ ༑རབ་ཏུ་མི་གནས་མིང་ཅན་ལ། །ལས་དང་ལས་ཀྱི་མཚན་ཉིད་མེད། །བདུད་རྩི་ལྔ་ཡི་རང་བཞིན་ཡང༌། །བདུད་རྩིས་ལུས་ནི་ཚིམ་པར་བྱ། །རྟག་ཏུ་བདུད་རྩིས་མཆོད་

82-1-149b

པའོ༑ ༑དངོས་སུ་མེད་ན་རྣམ་པར་བརྟག །ལྕགས་ཀྱུ་རྣམ་པ་ལྔ་དྲངས་ནས། །ཐམས་ཅད་ཀུན་ནས་རིམ་པས་མཆོད། །སྦྱོར་བས་མཁའ་འགྲོ་ལ་སོགས་ནི། །བདག་ཉིད་དབང་དུ་མྱུར་དུ་འགྱུར། །
རྟག་ཏུ་དེ་ཉིད་ཀྱིས་བཟའ་ཞིང༌། །མེད་ན་གཞན་ལས་རྣམ་པར་བརྟག། གཤེར་བའི་བདུད་རྩི་ཀུན་ནས་བསམ། །བཟའ་བ་ཡང་ན་ཤ་ཉིད་དུ། །རྟག་ཏུ་དགའ་བའི་ངོ་བོ་ཡིས། །རྟག་དང་རྣམ་
རྟོག་རྣམ་པར་སྤངས། །རང་བཞིན་དག་པའི་དཔའ་བོ་ནི། །དག་བའི་ལུས་སུ་གདོན་མི་ཟ། །རྟག་ཏུ་རྣལ་འབྱོར་པ་སྤངས་པ། །བགྲོད་དང་བགྲོད་མིན་རྣམ་པར་སྤངས། །ལོ་མའི་དང་ནི་འདབ་
མའི་རྒྱུ། །སྣོད་ལ་ཐམས་ཅད་མྱུ་གུའོ། །དེ་ཡི་པདྨ་རྒྱས་བྱེད་པ། །དག་པའི་མཚན་མ་དང་པོའོ། །ཁ་དོག་ངན་ཞིང་དྲི་མི་ཞིམ། །བཏུང་བ་དྲོ་བ་རྣམ་པར་སྤངས། །དག་པའི་ངོ་བོ་གཅོད་བྱེད་
པ༑ ༑གཉིས་པའི་མཚན་མར་བསྟན་པའོ། །ཀུན་ལ་དགའ་ཞིང་བྱམས་པ་དང༌། །གནོད་པ་ནམ་ཡང་མི་བྱེད་ཅིང༌། །སེམས་ཅན་ཀུན་ལ་སྙིང་བརྩེ་བ། །གསུམ་པའི་མཚན་མ་ཉིད་དུ་བསྟན།།
རྟག་ཏུ་སྟོང་པའི་བློ་ལྡན་པས། །ཟབ་ཅིང་རྒྱ་ཆེའི་སེམས་ཀྱིས་ནི། །ཐམས་ཅད་རྩ་བཞིན་དུ་ནི་སྟོང༌། །བཞི་པའི་མཚན་མ་ཉིད་དུ་བསྟན། །དག་ཅིང་བསྟན་པའི་ངོ་བོ་ཉིད། །ལུས་གཅིག་ལ་ནི་
རབ་ལྟོས་པ། །རྟག་ཏུ་གསང་སོགས་ཟ་བ་ནི། །ལྔ་པའི་མཚན་མ་རུ་ནི་གསུངས། །བརྩོན་འགྲུས་ཀུན་ནས་ལྡན་པ་དང༌། །སྦྱིན་དང་ཚུལ་ཁྲིམས་བཟོད་པ་དང༌། །བསམ་གཏན་མཆོག་ཏུ་

82-1-150a

༄༅། །བརྟན་བྱེད་པ། །དྲུག་པའི་མཚན་མ་རུ་ནི་བརྟག། བཟོ་དང་རྒྱུ་རྩལ་ཉན་པ་དང༌། །རྟག་ཏུ་མཉམ་པའི་སེམས་དང་ནི། །རྟག་ཏུ་སེམས་ཅན་དོན་ལ་
བརྩོན། །བདུན་པ་ཡི་ནི་མཚན་མར་བསྟན། །མི་ཤེས་འདམ་དུ་བྱིང་བ་ཡི། །སེམས་ཅན་ཀུན་གྱི་བློ་རྟོགས་བྱེད། །སྲིད་པ་ཡང་དག་བྱང་ཆུབ་ལམ། །མཚན་མ་བརྒྱད་པ་རུ་ནི་བསྟན། །
འགའ་ཡང་ནམ་དུ་མི་སྨོད་ཅིང༌། །རྫས་དང་རྫས་མིན་རྣམ་རྟོག་བཅས། །གདུག་པའི་བདུད་དང་བགེགས་སོགས་དང༌། །རྣམ་པར་རྟོག་པས་སྲིད་པར་ལྟུང༌། །དཀའ་ཐུབ་སྡུག་བསྔལ་
མི་བཟད་པས། །བསྙེན་པ་འགྲུབ་པར་མི་འགྱུར་ཏེ། །ལུས་ནི་དཀའ་བར་སྤྱོད་པ་ཡིས། །འཁོར་ཞིང་སྲིད་པའི་མཐའ་རུའོ། །རྣམ་རྟོག་མེད་པས་མཉམ་པར་བྱས། །དངོས་པོ་མཚན་
མའི་སེམས་དང་བཅས། །སྦྱོར་བ་གྲུབ་པའི་དོན་དུ་ནི། །རྣམ་པར་མི་རྟོག་སེམས་ཀྱིས་བཟའ། །བསྒྲུབས་པ་རང་འདོད་སྙིང་པོ་ནི། །གཡོ་དང་མི་གཡོ་དངོས་གྲུབ་རྒྱུ། །ཆོས་ཀྱི་སྙིང་
པོ་སྙིང་པོ་ཉིད། །སེམས་ནི་ཡེ་ཤེས་རང་བཞིན་ལྡན། །སྦྱོར་བའི་བསྟན་བཅོས་ཆ་ཉིད་ནི། །དེ་ཉིད་དེ་ཉིད་ཁྱད་པར་རོ། །སྦྱར་དང་བསམ་གཏན་བྱས་པ་ཡིས། །རྟག་ཏུ་སེམས་
ནི་སྦྱང་བར་བྱ། །རྣལ་འབྱོར་རྗེས་སུ་རྣལ་འབྱོར་དང༌། །རྣལ་འབྱོར་ལས་འདས་གནས་ཆེན་པོ། །ལས་བཞི་དང་ནི་རབ་ལྡན་པའི། །ཡེ་ཤེས་ཀྱིས་ནི་འཁོར་བ་སྒྲོལ། །དང་པོར་

82-1-150b

བསྐྱེད་རིམ་སྤྱོད་པ་དང༌། །དབུགས་ཀྱི་སྦྱོར་བ་རིམ་སོགས་དང༌། །ལས་ལ་སེམས་ཤིང་སེམས་པ་དང༌། །དང་པོའི་སྦྱོར་བའི་མཚན་ཉིད་དོ། །མེ་བཞིན་དུ་ནི་ཟླ་བ་དང༌། །མཉམ་པའི་ཉི་
མ་བཞིན་དུ་བལྟ། །རྣ་དབང་རླུང་གི་རང་བཞིན་དུ། །རྣ་བ་སྒྲ་ཡི་མཆོད་པར་ལྡན། །དངོས་པོ་ཀུན་གྱི་རང་བཞིན་ནི། །གཟུགས་བརྙན་ལ་སོགས་མཆོད་པའོ། །གཏོར་མས་ཇི་སྐད་
གསུངས་པ་བཞིན། །གཉིས་པ་ཤིན་ཏུ་སྦྱོར་བའོ། །དངོས་དང་དངོས་མེད་མཉམ་བྱས་ནས། །སངས་རྒྱས་བྱང་ཆུབ་ཡང་དག་སྦྱོར། །ཕྱག་རྒྱ་ཆེན་པོ་ཡི་ནི་ཐབས། །སྦྱོར་བ་ལས་
འདས་འདི་ཡིད་དོ། །རང་བཞིན་གྱིས་ནི་ལེགས་སྤྱད་ན། །ཐམས་ཅད་བདག་མེད་པ་ལས་བྱུང༌། །ལུས་སོགས་སྟོང་པར་རྟོགས་པ་ནི། །བཞི་པ་རྣལ་འབྱོར་ཆེན་པོའོ། །འདི་རྣམས་
མཚན་ཉིད་ལྡན་པ་ནི། །ཆེན་ཕོའི་སེམས་ཀྱི་སྡོམ་པའོ། །རྟག་ཏུ་བྱ་བ་དེར་འཇུག་པས། །འབྱུང་ཞིང་འཁོར་བར་སྒྲོལ་པའོ། །སྤྱན་ནི་པདྨ་ལྟར་ཡངས་ཤིང༌། །བཞིན་ནི་མེ་ཏོག་
རྒྱས་པ་འདྲ། །འདོད་པ་ལྔ་པོ་ཉེ་བར་བསྟེན། །བདེ་བར་སྤྱོད་ཅིང་བདེ་བར་རེག། འདོད་པ་ཀུན་དང་ཉེར་ལྡན་པ། །བདེ་བའི་སེམས་ཀྱིས་བསྒྲུབ་པར་བྱ། །རྣམ་པར་རྟོག་པའི་རྣལ་
འབྱོར་པས། །སྲིད་པར་འཁོར་ཞིང་འཇུག་པའོ། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་ནི། །རང་བཞིན་ལྡན་པའི་ལས་ཀྱིས་ནི། །མཁས་པ་ཡིས་ནི་བསྒོམ་

82-1-151a

༄༅། །པར་བྱ། །ཟླ་བ་ཉི་མ་ཁ་སྦྱར་ནས། །སོར་མོ་འབྲེལ་བར་བྱས་ནས་ནི། །དྲི་མེད་གསུམ་དང་དུད་པས་སྦྲེལ། །སེམས་མ་རྡོ་རྗེ་རབ་ཏུ་གྲགས། །ཚང་ངམ་
ཕུར་བུ་ར་བ་དང༌། །དྲ་བ་ཐམས་ཅད་ལས་ཉིད་དོ། །འབར་བའི་ཕྲེང་བ་མཉམ་པའི་འོད། །འདི་ཡི་ཕྱག་རྒྱར་བསྟན་པར་བྱ། །ཁ་གའི་ཕྱོགས་གཞན་ཉིད་དང་ནི། །རྩ་བར་རླུང་
དབང་གནོན་པ་དང༌། །སྤྱི་བོར་འབར་བའི་རེ་ཕ་དང༌། །མཚན་མའི་མངའ་བདག་གིས་བརྒྱན་ཅིང༌། །རྟག་ཏུ་ཞི་ཞིང་མཆོག་གི་གནས། །འབར་བའི་ཕྲེང་བ་མཉམ་པའི་འོད། །
འདི་ལྟར་ས་བོན་མདོར་བྱས་པ། །ཐམས་ཅད་ལས་ནི་སྒྲུབ་པའོ། །ལུས་ལ་སྒྲ་ཡིས་ཀུན་ཏུ་དགང༌། །གཟུགས་ལ་སོགས་པ་ཟད་པར་བྱེད། །ས་བོན་ལུས་ཀྱེ་བདག་ཉིད་ནི། །ས་
བོན་ལྷག་མ་བསམ་པར་བྱ། །གོ་ཆའི་སྲུང་བ་དང་བྲལ་ཞིང༌། །ཐམས་ཅད་ཡན་ལག་དྲུག་གི་ལས། །སྟོང་པའི་དེ་ཉིད་སྙིང་པོ་ནི། །སྔོན་གྱི་མཚན་ཉིད་ཡང་དག་ལྡན། སྨད་
པ་དང་ནི་བསྟོད་པའང་མེད། །ཅི་འབྱོར་དག་པའི་བཟའ་བ་དང༌། །དབང་པོ་ཡུལ་དང་ལོངས་སྤྱོད་ནི། །མཉམ་པ་ཉིད་དུ་སེམས་ཀྱིས་བྱ། །སྔོན་དུ་རིགས་པས་སྨོན་ལམ་
རྣམས། །བསྒྲུབ་བྱ་སྒྲུབ་པའི་འབྲས་བུ་རྟོགས། །གང་ཞིག་ཡིད་ལ་འདོད་སྤྱོད་པ། །དེ་ཡི་ཐབས་ནི་རྡོ་རྗེའོ། །རྡོ་རྗེ་ཁུ་ཚུར་གཉིས་བཅིངས་ནས། །རྐེད་པའི་ཕྱོགས་སུ་བཟུང་

82-1-151b

ནས་ནི། །ཧཱུཾ་གི་དབྱངས་ཀྱིས་ཀུན་བགང་ཞིང༌། །གྲུབ་པའི་གླུ་ཡིས་མཉམ་པར་བྱ། །ཛ་ཛ་ཛ་ཛ། རྡོ་རྗེ་སེམས་དཔའི་དངོས་གྲུབ་བཞུགས་པའི་བདག་པོ་ཁྱོད། །ཧ་ཧ་ཧ་ཧ། ཧཱུཾ་ཡིག་
མགོན་པོ་དམ་ཚིག་བདག་པོ་བདག་ཕྱག་འཚལ། །བ་བ་བ་བ། རྡོ་རྗེ་སྒྲོག་གི་གསང་བ་ལས་བྱུང་སྐུ་འཛིན་པ། །ཨ་ཨ་ཨ་ཨ། ཨ་ཧོ་མགུ་བའི་རྡོ་རྗེ་ཨ་ལི་གཅིག་ཏུ་ཐིམ་པར་ཧཱུཾ། །
འདི་ལྟར་གསང་བའི་གླུ་ཆེན་པོ། །རྣལ་འབྱོར་མ་ཀུན་ཚིམ་བྱེད་པ། །རྩེ་གཅིག་རྣལ་འབྱོར་སེམས་བཅས་པས། །ཁུ་བྱུག་སྐད་ལྟར་སྙན་པའི་སྒྲས། །ནམ་མཁའི་ཁམས་ཀྱི་མཐའ་ཀླས་
པ༑ ༑ཁམས་གསུམ་སྙིང་པོའི་དབུས་སུ་ནི། །རླུང་གི་ནམ་མཁའ་ལྟར་དག་པས། །སེམས་ཉིད་རླུང་བཞིན་ནམ་མཁར་བརྗོད། །རླུང་གིས་དཀྱིལ་འཁོར་དབུས་གནས་པར། །ཟླ་
བའི་དཀྱིལ་འཁོར་བསམ་པར་བྱ། །དེ་ཡི་དབུས་སུ་རབ་མཛེས་པའི། །ཨཱ་ལི་ས་བོན་འོད་དང་བཅས། །ལས་ཀྱི་ས་བོན་མདོག་ཏུ་ནི། །མཉམ་པར་གཞག་པས་བསྒོམ་པར་བྱ། །འབྱིན་
དང་སྡུད་ཅིང་གཅོད་མཛད་མ། །ཨཱ་ལིའི་ས་བོན་རབ་ཏུ་གྲགས། །ཇི་ལྟར་སྡེ་ཚན་གསུམ་པ་ཡི། །ཡི་གེ་གསུམ་པ་བཟུང་བྱས་ཏེ། །གློ་རུ་དབྱུག་པ་རྡོ་རྗེ་དང༌། །འོག་པག་གིས་ནི་དཀྲི་
བར་བྱེ། །འདི་ལྟར་རྣལ་འབྱོར་མཆོག་སྒོམ་པ། །འཁོར་བ་ཐམས་ཅད་གཅོད་པར་བྱེད། །ཕྱི་ནས་བདག་ཉིད་ལུས་པོ་ནི། །སེམས་དཔའ་ཆེན་པོ་རྡོ་རྗེ་འཛིན། །ཀུན་ནས་ཆུ་ཡིས་

82-1-152a

༄༅། །གང་བར་ནི། །ཕྱོགས་བརྒྱད་དུ་ནི་མཉམ་པར་རོ། །དེ་ཡི་དབུས་སུ་རབ་མཛེས་པའི། །པདྨ་དཀར་པོ་ཡིད་འོང་བའི། །རླུང་གི་དཀྱིལ་འཁོར་དབུས་གནས་
པར། །འོ་མ་ཟླ་བའི་ས་བོན་འཛིན། །གདུགས་དཀར་པོ་ཡི་མངོན་པར་བཀབ། །འོད་ཟེར་འབར་བ་རྣམས་མང་པོ། །དེ་ཡིས་ས་བོན་ལས་སྐྱེས་པ། །རྡོ་རྗེ་སེམས་དཔའི་བདག་ཉིད་
ནི༑ ༑ཀུནད་དཀར་དང་ཟླ་བའི་མདོག། ཕྱག་གཉིས་པ་ལ་མཛེས་པའི་བྲང༌། །དབུ་རྒྱན་སངས་རྒྱས་ལྔ་ཡི་དངོས། །སེམས་དཔའི་སྐྱིལ་མོ་ཀྲུང་གིས་བཞུགས། །རྡོ་རྗེ་སྙིང་གར་
མཐའ་འཛིན་ཅིང༌། །གཡོན་པ་དྲིལ་བུ་དཀུ་རུ་བསྟེན། །སྒེག་ཅིང་སྤྲོ་བའི་རང་བཞིན་དང༌། །རྒྱན་རྣམས་ཀུན་ནི་རྣམ་པར་བརྒྱན། །འོད་ཟེར་འབར་བ་རྣམས་མང་པོ། །དངོས་
པོའི་ཚོན་གྱིས་བཙོ་བར་བྱ། །སངས་རྒྱས་སྤྲིན་གྱིས་རབ་རྒྱས་པའི། །རྡོ་རྗེ་རྣོན་པོའི་འོད་འཕྲོ་བ། །འཇིགས་པ་མེད་ཅིང་གནོད་མེད་པར། །དངོས་པོས་དངོས་པོ་བསྒོམ་པར་
བྱ༑ ༑བཟླས་འདོད་པ་ཡི་རྣལ་འབྱོར་པས། །སྤྲོ་བའི་སེམས་ཀྱིས་མཉམ་པར་བསྒོམ། །དབུས་སུ་མཆོག་གི་ས་བོན་དང༌། །ཕྱག་འཚལ་ཨཱ་ལིར་མཐར་བཞག་པ། །ཡི་གེ་དྲུག་
པའི་སྔགས་ཆེན་པོ། །སངས་རྒྱས་ཀུན་གྱིས་གསུངས་པའོ། །ཟློས་དང་བསམ་གཏན་རྣལ་འབྱོར་པས། །རང་འདོད་ལས་ནི་མངོན་པར་འགྲུབ། །འབུམ་ཕྲག་གསུམ་དུ་བསྙེན་

82-1-152b

པ་ཡིས། །དེ་ནས་དེ་ཡི་མངོན་དུ་འགྲུབ། །དེ་ནས་ཀུན་གྱི་སྙིང་པོ་ནི། །སྐྱེ་དང་འཇིག་དང་རྣམ་བྲལ་བ། །གཉིས་མེད་ཡེ་ཤེས་རྣལ་འབྱོར་པས། །འདོད་བཞིན་ཡེ་ཤེས་གནས་རྙེད་པའོ།།
རྡོ་རྗེ་དྲིལ་བུ་དེ་ཉིད་དང༌། །ཡེ་ཤེས་སྐུ་ནི་གཉིས་ཀྱི་གཟུགས། །རྡོ་རྗེ་གཡས་བརྐྱང་གནས་ནས་ནི། །དྲིལ་བུ་མནན་པའི་རྐང་པས་མནན། །པདྨ་རྡོ་རྗེ་སྦྱར་བྱས་ནས། །ཕྱག་རྒྱ་འཆིང་
བར་མཆོག་ཏུ་བརྩོན། །དྲིལ་བུ་ལག་གཉིས་ཀྱིས་མགྲིན་པར། །རྡོ་རྗེ་གཅིག་གིས་ནུ་མར་རེག། གཡོན་པས་གཞུང་ཚིགས་མཐའ་རུ་འོ། །ཚེམས་ཀྱིས་མ་མཆུ་བཙིར་མཛད་
ཅིང༌། །གཉིས་ཀྱི་སེམས་ཀྱིས་མཆོག་བརྩོན་པར། །དངོས་པོས་དངོས་པོ་བསྒོམ་པར་བྱ། །སྟེང་དང་འོག་དང་དབུས་གཉིས་དང༌། །ནམ་མཁའི་དབྱིངས་ཀྱི་མཐའ་ཀླས་པར། །
ཐམས་ཅད་སྟོང་པའི་དེ་ཉིད་ནི། །སེམས་ཀྱིས་རབ་ཏུ་སྦྱང་པར་བྱ། །མཐར་ནི་སྒྲོལ་མའི་རྣམ་པ་འོ། །དབུས་སུ་ཨཱ་ལི་ས་བོན་ནི། །འབར་བའི་ཕྲེང་བ་རབ་ཏུ་འཕྲོ། །ཁམས་གསུམ་
ཀུན་གྱི་ཆ་དང་བཅས། །ཕྱིས་ནི་གཟུགས་ཉིད་ཡོངས་རྫོགས་པ། །གཉིས་ཀ་ཡིད་འོང་གཟུགས་མཛེས་པའོ། །དབྱིག་པ་རྡོ་རྗེ་འཇམ་པའི་མགོན། །འོད་དཔག་ཤེས་རབ་ཀྱི་ནི་
བཞི། །རྡོ་རྗེ་དྲིལ་བུ་རབ་སྦྱོར་བས། །མཆོག་གི་གོ་འཕང་བསྒྲུབ་བར་བྱ། །རྡོ་རྗེ་གསང་བས་མཚན་ནས་ནི། །གཉིས་ཀ་འཁྱུད་ནས་བཟླས་པར་བྱ། །ཕྱག་འཚལ་བསྲེག་པ་མཐར་

82-1-153a

༄༅། །བཞག་ནས། །དབུས་སུ་ཨཱ་ལིའི་ས་བོན་ནི། །རྟག་པ་མཆོག་ཏུ་ཕྲ་བ་ཉིད། །བདེ་བའི་སེམས་ཀྱིས་བསྒྲུབ་པར་བྱ། །ཡིད་ཀྱི་མཆོད་པའི་ཆོ་ག་ཡིས། །
ཀུན་ནས་ཡིད་ཀྱིས་བསྒྲུབ་པར་བྱ། །ཤེས་རབ་རྡོ་རྗེ་ཡང་དག་པར་སྦྱོར་བའི་ལེའུ་རྫོགས་སོ།།    །།དེ་ནས་ཐམས་ཅད་སྙིང་པོ་ནི། །མཆོག་གི་གཙོ་བོས་བསྡུས་
པ་འོ༑ ༑སྦྱོར་བའི་རྒྱུད་ཀྱི་རྗེས་འབྲངས་ནས། །གུས་པ་ཡིས་ནི་གཟུང་བར་བྱ། །ཤེལ་གྱི་རྣམ་པའི་སེམས་ཀྱིས་ནི། །དག་པའི་དངོས་པོར་བཟའ་བར་བྱ། །སྔོན་གྱི་མཚན་ཉིད་དང་ལྡན་
པ༑ ༑དག་པའི་ངོ་བོར་བསྒོམ་པ་ཉིད། །དེ་ནས་རྟོག་པ་མི་རྟོག་པ། །བཟའ་དང་བཟའ་མིན་མཉམ་པ་ཉིད། །བཏུང་དང་མི་བཏུང་རང་འདོད་དུའོ། །འཁོར་བའི་ཕ་རོལ་རྒལ་འདོད་
པས༑ ༑སྔོན་དུ་དབང་བསྐུར་དཔའ་བོ་རྣམས། །འབད་པས་བརྟུལ་ཞུགས་གཟུང་བར་བྱ། །རིམ་པ་བཞིན་དུ་ཟླ་བ་ལ། །ཉི་མ་འམ་ནི་ལོ་དུས་སུ། །བརྟུལ་ཞུགས་མཚན་ཉིད་
བཞི་པའོ༑ ༑ཡོན་ཏན་དེ་ཡི་ཡོངས་སུ་བཟའ། །བཅོ་ལྔ་དང་ནི་བཅུ་བཞི་དང༌། །ཁྱད་པར་དུ་ནི་ཚེས་བརྒྱད་ལའོ། །བརྟུལ་ཞུགས་རིམ་པ་འདི་ཉིད་ནི། །ནན་ཏན་གྱིས་ནི་གཏོར་
མ་སྦྱིན༑ ༑དེ་ཡི་ལས་རྣམས་ཐམས་ཅད་ནི། །ཡེ་ཤེས་དེ་ཉིད་འབྲས་བུ་སོགས། །དེ་ལྟར་བདེན་པའི་སྔགས་ཀུན་གྱིས། །འགྲུབ་པར་འདི་ལ་ཐེ་ཚོམ་མེད། །བཟའ་སོགས་

82-1-153b

སྟོན་མོའི་རྣལ་འབྱོར་པས། །ཟླ་བ་ཐ་མའི་ཉི་མ་བཟུང༌། །རང་འདོད་ཆོས་ནི་རབ་བརྟགས་ན། །ཐམས་ཅད་སྔགས་ནི་འགྲུབ་པར་འགྱུར། །བརྟུལ་ཞུགས་ལྡན་པ་ཉིན་རེ་འམ། །གལ་ཏེ་
མ་འབྱོར་པ་ན་ཡང༌། །དབྱར་ཟླ་འབྲིང་པོའི་ཐ་མ་ནི། །ལོ་ཡི་ཉི་མ་གཟུང་བར་བྱ། །མཚན་ཉིད་ཇི་ལྟར་གསུངས་པ་བཞིན། །སྐྱོན་མེད་སྔགས་ཀྱིས་སྦྱིན་བྱས་ནས། །དེ་ཡིས་དུས་རྣམས་
ཐམས་ཅད་དུ། །དཔལ་དང་ཕུན་ཚོགས་བདུན་ན་གནས། །རྣལ་འབྱོར་ཆོས་སོགས་ལ་དགའ་བས། །གཉིས་མེད་གྲོགས་མཆོག་རབ་ལྡན་པས། །དེ་ཡིས་ཆོས་ལ་བསྟེན་ནས་ནི།།
མཆོག་གི་གོ་འཕང་བསྒྲུབ་པར་བྱ། །སྟོང་ཉིད་ཀྱིས་ནི་གཟུགས་འཇིག་ཅིང༌། །བླངས་པའི་ཆོས་རྣམས་ཟད་པར་བྱེད། །ཐམས་ཅད་སྡོམ་པ་ནམ་མཁའ་ནི། །ཤིན་ཏུ་མཉམ་པར་
གཞག་པས་བསམ། །ཐམས་ཅད་ནམ་མཁའི་གནས་སུ་ནི། །འོ་མ་ཟླ་བའི་ས་བོན་བསམ། །འོད་ཟེར་འབར་བ་མང་པོ་ནི། །དཀར་དང་ཀུནད་ཟླ་བའི་མདོག། ཨཱ་ལིའི་ས་བོན་མཆོག་
གཙོ་བོ། །དབུགས་མི་གཡོ་པས་བསྒོམ་པར་བྱ། །སྐད་ཅིག་རྣམ་པར་སྦྱོར་བ་ཡིས། །ཡེ་ཤེས་མཁའ་འགྲོ་བདག་ཉིད་ནི། །ཞལ་གསུམ་ཕྱག་ནི་དྲུག་པ་ཉིད། །ཁ་དོག་སྔོན་པོ་མཉམ་
པའི་འོད། །སེམས་དཔའི་སྐྱིལ་མོ་ཀྲུང་གིས་བཞུགས། །ཉི་མའི་དཀྱིལ་འཁོར་གྱིས་བརྒྱན་པ། །སྟེང་དུ་རྡོ་རྗེ་ཅོད་པན་དང༌། །སངས་རྒྱས་ལྔ་ཡིས་དབུ་ལ་བརྒྱན། །དགོད་དང་ཁྲོ་དང་

82-1-154a

༄༅། །སྒེག་པ་དང༌། །སྤྱན་གསུམ་གྱིས་ནི་རྣམ་པར་བརྒྱན། །སྨད་གཡོགས་གླང་ཆེན་པགས་པ་དང༌། །མི་ཡི་པགས་པ་རབ་ཏུ་གསོལ། །མི་ཡི་ཡན་ལག་
ལྔ་རུས་པའི། །རྒྱན་ཀུན་གྱིས་ནི་རབ་ཏུ་བརྒྱན། །སྐྲ་ཡི་རྩེ་མོ་རབ་འཇམ་ཞིང༌། །མེ་འབར་བ་དང་མཉམ་པའི་འོད། །དང་པོའི་ཕྱག་ན་ཁ་ཊྭཱཾ་ག། གཉིས་པ་ན་ནི་དགྲ་སྟ་བསྣམས།།
གསུམ་པ་ན་ནི་རྡོ་རྗེ་འོ། །གཡོན་པ་སྡིགས་མཛུབ་ཞགས་པ་དང༌། །གཉིས་པ་ཐོད་པ་ཁྲག་གིས་བཀང༌། །རལ་གྲིའི་ཕྱག་ནི་སྟེང་དུ་འོ། །རྡོ་རྗེ་འོད་ཟེར་དྲི་མ་མེད། །སངས་རྒྱས་སྤྲིན་
ལྟར་རབ་འཕྲོ་བ། །ས་ཡི་དབུས་སུ་རྣམ་རོལ་བར། །དངོས་པོས་དངོས་པོ་བསྒོམ་པར་བྱ། །འུག་པ་ལྕེ་སྤྱང་སེང་གེ་དང༌། །སྟག་མོ་ཕྱོགས་སུ་རྣམ་པར་བསྒོམ། །བྱ་རོག་ཅེ་སྦྱང་བྱ་
རྒོད་དང༌། །ཙ་ལི་ཀ་ནི་མཚམས་སུ་དགོད། །འཇིགས་པའི་སྒྲ་སྒྲོགས་མཆེ་བ་གཙིགས། །ཧ་ཧཱུཾ་རྣམ་པར་འཇིགས་པར་བྱེད། །འདི་ལྟར་མཁའ་འགྲོ་རྒྱལ་དབང་མ། །བདག་
ཉིད་སེམས་ཀྱིས་བསྒོམ་པར་བྱ། །རང་གི་དབུགས་ལས་ཕྱུང་ནས་ནི། །གཟུགས་བརྙན་ལ་སོགས་དགོད་པར་བྱ། །རྣལ་འབྱོར་པ་ཡིས་བྲིས་སྐུ་སོགས། །དེ་ཡི་གནས་སུ་ཀུན་
ཏུ་བསམ། །འདོད་དང་གྲོལ་བའི་གོ་འཕང་གནས། །གཉིས་མེད་གཏོར་མའི་ལྷ་ཉིད་ཡིན། །སྦྱོར་བའི་སྒོ་ནས་སྒྲུབ་པ་པོས། །འདི་ཡི་མཆོད་པའི་ཆོ་ག་བཤད། །བཟའ་དང་

82-1-154b

སྟོན་མོ་དེ་ཉིད་དང༌། །གསང་བའི་མཆོད་པས་རབ་ཏུ་མཆོད། །སྙིང་གའི་དཀྱིལ་འཁོར་དབུས་གནས་པར། །སེམས་ཀྱིས་ཧཱུཾ་གི་ས་བོན་ལས། །དེ་ཡི་གཟུགས་ལ་སོགས་བསྐྱེད་པ། །རྡོ་རྗེ་
སེམས་དཔའི་བདག་ཉིད་དགོད། །བཟའ་བ་ལ་སོགས་ཁྱད་པར་ཉིད། །དག་པའི་དངོས་པོར་བསྒོམས་ནས་ནི། །སྒྲུབ་པ་ཤིན་ཏུ་མཉམ་གཞག་པས། །ཡུད་ཙམ་གྱིས་ནི་སྦྱོར་བ་
ཡིས། །ཨོཾ་ཧ་ཧོ་ཧྲཱིཿསྭཱཧཱ། ཨོཾ་གྱིས་འབར་བར་བསམ་པ་དང༌། །ཧ་ཡི་རྣམ་པས་སོ་སོར་རྟོགས། །ས་བོན་ཧོ་ཡིས་སྣང་བར་བྱས། །ཧྲཱིཿཡི་རྣམ་པས་དྲི་མ་སྦྱོང༌། །ལུས་ཀྱིས་ལྷ་ཉིད་ཚིམ་
པའི་ཕྱིར། །ཨ་ཡི་རྣམ་པས་རྟོགས་པར་བྱ། །ས་བོན་ལྔ་ཡིས་ལྷ་ཉིད་ནི། །སངས་རྒྱས་ལྔ་ཉིད་མངོན་པར་ཐིམ། །ཨོཾ་ཛཾ་གྷྲཾ་ཏྲཱཾ་ཧཱུཾ་ཨ་སྭཱཧཱ། བཟའ་བ་ལ་སོགས་ཁྱད་པར་ཉིད། །སྔགས་
འདི་ཡིས་ནི་གཟུང་བར་བྱ། །ཨོཾ་གྱིས་རྣམ་པས་ལུས་དང་ནི། །ཛཾ་གྱིས་རྣམ་པར་བཟུང་བ་དང༌། །གྷྲཾ་གྱིས་རྣམ་པར་ལྟོ་བ་དང༌། །ཏྲཱཾ་གིས་རྣམ་པར་དྲི་མེད་ལུས། །ཧཱུཾ་གི་རྣམ་པས་སྤྱད་པར་བྱ།།
སེམས་ཀྱིས་སྙིང་གར་ཡི་གེ་ཨ། །དེ་ཉིད་རྟག་ཏུ་མཆོད་བྱས་ན། །རྣལ་འབྱོར་པ་ཡིས་སྡིག་སྦྱང་བྱ། །དྲི་དང་མར་མེ་མེ་ཏོག་དང༌། །ལྷ་བཤོས་དང་ནི་གཏོར་མ་ཡིས། །གླུ་ཡི་དུས་
སུ་དབྱངས་སྙན་དང༌། །པི་ཝང་གླིང་བུ་ལ་སོགས་སྦྱར། །རྟག་ཏུ་དེ་དག་གེས་མཆོད་ཅིང༌། །རྡོ་རྗེ་སེམས་དཔའ་བདག་ཉིད་བརྗོད། །འགྲོ་དང་ཉལ་དང་འདུག་པ་དང༌། །འཆག་

82-1-155a

༄༅། །དང་ཐམས་ཅད་དུས་ཉིད་དུ། །རྟག་ཏུ་སེམས་ཤིང་སེམས་དཔའ་ཡིས། །རྡོ་རྗེ་སེམས་དཔའ་བསམ་པར་བྱ། །ཨོཾ་ཨ་མུ་ཧཱུཾ་སྭཱཧཱ། ཡེ་ཤེས་གཟུགས་བརྙན་
སྦྱོར་བ་ཡིས། །ས་བོན་འདི་ནི་བཟླས་བྱས་ན། །སྡིག་པ་ཐམས་ཅད་ཐག་བསྲིངས་ཤིང༌། །རང་འདོད་ལས་ནི་འགྲུབ་པར་འགྱུར། །འབྱུང་བ་ལྔ་ལས་གྱུར་པའི་སྡིག །གང་གིས་
གསང་བ་དབྱེ་བྱས་པའང༌། །རྟག་ཏུ་བསྒོམ་ཤིང་བཟླས་བྱས་ན། །སྡིག་པ་ཀུན་ལས་གྲོལ་བར་འགྱུར། །ཨོཾ་ཀ་ར་ཀ་ར་པྲཛྙཱ་མཧཱ་ཏཱིཀྵ་པཉྩ་ཨོཾ་བུདྡྷེ་ཧ། ཨོཾ་ཀྲོ་དྷ་ཧཱུཾ་ཧཱུཾ་ཧཱུཾ། ཨ་ཨ་ཨ་
མུ་མུ་མུ་སྭཱཧཱ། སྔགས་ཆེན་པོ་ཡི་ས་བོན་འདི། །སངས་རྒྱས་སེམས་ནི་མདོར་བསྡུས་པའོ། །སྐྱོན་མེད་སྦྱོར་བའི་སྒྲུབ་པ་པོས། །ཐམས་ཅད་ལྡན་པའི་ས་བོན་ནི། །མཚན་མོ་ཡི་
ནི་མཐའ་ཉིད་དང༌། །དང་པོར་རོ་ཧི་ཏ་དུས་ལ། །ཉ་ཕྱིས་སྣོད་དུ་ཆུ་དང་ནི། །མ་ག་དྷ་ནི་སྲང་གཉིས་ཉིད། །ཀུན་ནས་ཟླ་བའི་དཀྱིལ་འཁོར་བསམ། །བདུད་རྩིའི་དབུས་སུ་ཡང་དག་
ལྡན། །བདུད་རྩི་བསམ་པའི་ཐབས་ཀྱིས་ནི། །ཤིན་ཏུ་མཉམ་གཞག་རྣལ་འབྱོར་པས། །ལན་བདུན་མངོན་པར་སྔགས་བྱས་པའི། །དེ་ཡི་ཆུ་ནི་བཏུང་བྱས་ན། །སྡིག་པ་ཐམས་
ཅད་འཇིག་པ་དང༌། །ཡེ་ཤེས་བདུད་རྩི་ཡེ་ཤེས་སྐུ། །ཡིད་གཞུངས་ཤེས་རབ་རྣོ་བ་དང༌། །རླུང་དང་གཟི་བརྗིད་དཔལ་འཕེལ་ཞིང༌། །ཀུན་ནས་སྐལ་ལྡན་དག་དང་ནི། །

82-1-155b

ཐོས་དང་ཤེས་རབ་ནོར་དང་ནི། །རླུང་མཁྲིས་དུག་དང་བད་ཀན་དང༌། །འདུས་དང་གློ་སོགས་ཀྱིས་གཟེར་དང༌། །མིག་དང་ཡན་ལག་གཟེར་བ་ནི། །ཆུ་འདི་ཡིས་ནི་ནད་ཀུན་འཕྲོག། ཨོཾ་ར་
ཏ་ཨ་བརྟ་ནི། སརྦ་པཱ་པཾ་ཧ་རནྟུ་མཾ་ཧཱུཾ། པི་ཀྲྀ་ཏ་ཀྲོ་དྷ་ཧཱུཾ་ཕཊ་སྭཱཧཱ། འདི་ཡི་སྔགས་ནི་སྔགས་ཆེན་པོ། །སྲུང་བ་ཀུན་གྱི་བླ་ན་མེད། །སྔོན་གྱི་དུས་སུ་བཞག་བྱས་ནས། །རྣལ་འབྱོར་ལུས་ནི་
སྲུང་བ་འོ། །ལན་བདུན་མངོན་པར་བསྔགས་བྱས་ལ། །གནས་ལྔ་རུ་ནི་ལན་གསུམ་མོ། །སངས་རྒྱས་ལྔ་ནི་མངོན་བསམས་ནས། །སྤྱི་བོའི་སྟེང་དུ་བསྐུར་བྱས་ནས། །རྒྱལ་པོ་སེང་
གེ་དགྲ་སོགས་དང༌། །རྐུན་མོ་དང་ནི་མེ་དང་ཆུ། །རླུང་དང་མཁྲིས་པ་ལ་སོགས་ནད། །འཇིགས་བྱེད་འཇིགས་པ་འཇོམས་པར་བྱེད། །ཨོཾ་བི་མོ་ཧ་ནི་སཾ་མོ་ཧ་ནི། སརྦ་པྲི་ཡེ་ཏི་ཧཱུཾ་ཧཱུཾ་
ཧཱུཾ་སྭཱཧཱ། འདི་ཡི་སྔགས་ནི་སྔགས་ཆེན་པོས། །འགྲོ་ཀུན་རྨོངས་པར་བྱེད་པར་གསུངས། །མི་བྱམས་པ་སྐྱེད་བྱེད་ཅིང༌། །ཀུན་ནས་མཛའ་བར་གྱུར་པ་འོ། །ལག་པ་གཡོན་
པ་ཡི་ནི་ཆུ། །སྔ་དྲོའི་དུས་སུ་ཁ་བཀྲུས་ནས། །རྣལ་འབྱོར་པ་ནི་གྲུབ་འདོད་པ། །དགོས་པ་ཐམས་ཅད་འགྲུབ་པར་འགྱུར། །དེ་ནས་སྦྱོར་བ་མཆོག་ཏུ་བཤད། །སྙིང་པོ་ལས་ནི་
སྙིང་པོ་མཆོག། རྡོ་རྗེ་ལ་སོགས་སྒོམ་པར་བྱ། །གཉིས་སུ་མེད་པར་མཉམ་པར་འདྲེས། །ཡན་ལག་འདི་ཡིས་ཐ་དད་སྒོམ། །དུག་མེད་པ་ཡང་དུག་གིས་བསྣུན། །ཤིན་ཏུ་

82-1-156a

༄༅། །མི་བཟད་རྨོངས་པ་ཡིས། །རྨོངས་པ་རྣལ་འབྱོར་བདག་ཉིད་འཇིགས། །འབད་པས་ཆོས་ཀྱི་ཐབས་ཀྱིས་ནི། །དག་པའི་ལུས་ནི་རྣམ་དག་བྱེད། དག་པའི་སྒྲོན་
མ་བལྟས་པ་ཡིས། །ཉོན་མོངས་ལ་སོགས་མུན་པ་འཇོམས། །ནམ་མཁའི་རྡོ་རྗེ་རྡོ་རྗེ་ལ། །སེམས་དང་སེམས་ནི་རྣམ་པར་ཐིམ། །གཅིག་སོགས་དངོས་པོ་སྒོམ་པ་ནི། །འདི་ཡི་
རྣལ་འབྱོར་མཚན་ཉིད་དོ། །མེ་ཡི་ལྷག་མ་སོགས་ལྷག་པ། །དབུས་དང་དབུས་སུ་རྣམ་པར་འཚེར། །དེ་ཡི་འོད་ཀྱིས་ནམ་མཁའི་ཁམས། །ཤིན་ཏུ་མཉམ་པར་གཞག་པས་
བལྟ། །ས་བོན་འདི་ཡི་མྱུ་གུ་ལས། །ཨཱ་ལི་ཀཱ་ལི་རྣམ་པར་འབྱུང༌། །ས་བོན་ས་བོན་རབ་འཕྲོ་བ། །ནམ་མཁའི་ཁམས་སུ་ཡང་དག་གནས། །ཉི་མའི་དཀྱིལ་འཁོར་དབུས་
གནས་པའི། །རོ་ལངས་མ་ཡི་དབུས་སུ་བསམ། །པདྨའི་གདན་ལ་རྣམ་པར་བཞུགས། །གདུགས་དཀར་པོ་ཡིས་མངོན་པར་གཡོགས། །ཕྱག་གཉིས་སེམས་དཔའི་
སྐྱིལ་མོ་ཀྲུང༌། །ཁ་དོག་དམར་པོ་འོད་མཉམ་པ། །ལྕགས་ཀྱུ་ཞགས་པ་སྡིགས་མཛུབ་དང༌། །སྤྱན་གསུམ་གྱིས་ནི་རྣམ་པར་བརྒྱན། །སྒེག་པའི་ཉམས་ཀྱིས་བལྟ་བ་དང༌།།
ན་བཟའ་དམར་པོ་མངོན་པར་གཡོགས། །མཆོག་གི་སེམས་དང་སེམས་པ་ལ། །བདུད་རྩིའི་ཡི་གེ་རྣམ་པར་བསམ། །ལྕགས་ཀྱུའི་རྩེ་མོར་ཡི་གེ་ཀྵུཾ། །བཟླས་ཤིང་འདི་

82-1-156b

ཡིས་དྲང་བར་བྱ། །གཟུགས་བརྙན་གྱིས་ནི་ཡིད་བསྐྱོད་ཅིང༌། །རང་གི་དབུགས་ཀྱིས་དགས་པར་བྱ། །ཨོཾ་རཱ་ག་ར་རཱ་ག་ཏ་བྷ་ཏི་ཧཱུཾ་ཀྵུཾ་སྭཱཧཱ། ལྕགས་ཀྱུའི་སྔགས་དང་ཕྱག་རྒྱ་ཡིས། །
རྣལ་འབྱོར་པ་ཡིས་འདོད་བཞིན་དྲང༌། །རྨོངས་ཆེན་ཤིན་ཏུ་རྨོངས་པ་ནི། །མཉམ་པར་གཞག་ནས་རབ་ཏུ་བསྒྲུབ། །གདན་བཞི་པ་ཡི་རྒྱུད་ཀྱིས་ནི། །སྦྱོར་བའི་གདན་གྱིས་གསུམ་པ་
ལས། །གྲུབ་པའི་སྙིང་པོ་བསྡུས་པ་ནི། །མདོར་བསྡུས་ནས་ནི་བསྡུས་པ་འོ། །དེ་ནས་ཡེ་ཤེས་ལུས་ལ་ནི། །ཤིན་ཏུ་མཉམ་གཞག་རྣལ་འབྱོར་པས། །བཟའ་དང་བཟའ་བའི་
བསམ་པ་ཡིས། །སྦྱང་དང་རྟོགས་པ་སྤྱན་པར་བྱ། །དངོས་པོ་རྨད་པ་མ་ཡིན་ཞིང༌། །གང་ཡང་བརྟག་པར་མི་བྱ་འོ། །མཐོ་དང་དམའ་བའི་རིགས་ལ་སོགས། །མཉམ་ཉིད་ལྷ་ནི་
ལྔ་པ་འོ། །གང་ཞིག་སྐྱེ་བ་པོ་སོགས་པ། །སེམས་ཀྱིས་གནོད་པར་མི་བྱ་འོ། །གལ་ཏེ་གནོད་པ་བྱེད་སེམས་ན། །རྣལ་འབྱོར་སྡོམ་པ་རིང་བར་འགྱུར། །གང་ཞིག་ཆེ་དང་ཕྲ་བ་ཡི།།
གཞན་རྫས་རང་གིར་བྱེད་པ་ཡི། །རྐུ་བའི་སེམས་ནི་མི་བྱ་འོ། །རྣལ་འབྱོར་སྡོམ་པ་རིང་བ་ཉིད། །རྫུན་དང་ཚིག་རྩུབ་ཕྲ་མ་དང༌། །འཁྱལ་པའི་ངག་ནི་རིང་དུ་སྤང༌། །གཞན་
གྱི་སེམས་ལ་གནོད་བྱས་པས། །རྣལ་འབྱོར་སྡོམ་པ་རིང་བ་ཉིད། །དོན་དང་ལིང་ག་རབ་སྦྱོར་བས། །སྦྱོར་བའི་ཆོས་ཀྱི་སྙིང་པོ་ཉིད། །རྨོངས་པས་ལོག་དཀྲིས་ངག་སོགས་

82-1-157a

༄༅། །ཀྱིས། །དེ་ཡི་རབ་སྦྱོར་སྨོད་པ་ཉིད། །ལེགས་པར་བྱས་པའི་ལས་ཀྱིས་ནི། །བདེ་བ་བསྐྱེད་པའི་ལུས་ཀྱིས་ནི། །སེམས་ཅན་བདེ་བ་ལྷུར་ལེན་པས། །
ཐེག་པ་ཆེ་ལ་ལེགས་པར་བསླབས། །གལ་ཏེ་སེམས་ཅན་གནོད་སོགས་པའི། །མི་དགའ་བ་ཡི་ཚིག་མི་སྨྲ། །སྡིག་པའི་ལས་ནི་མི་བྱ་ཞིང༌། །རྣལ་འབྱོར་གཙུག་ལག་མི་
སྨད་དོ། །རྣལ་འབྱོར་འདོད་དགའ་མ་ཡིན་ཞིང༌། །རྨོངས་པས་རྒྱགས་བར་མི་བྱ་འོ། །ཕྱག་རྒྱ་འཆིང་བར་རབ་སྦྱོར་བར། །རང་འདོད་ཀྱིས་ནི་བསྟེན་པར་བྱ། །བསྟེན་ཅིང་བསྟེན་
པའི་རབ་སྦྱོར་བས། །ལྷ་ཉིད་ཚིམ་ཞིང་བསྒྲུབ་པར་བྱ། །སེམས་ཅན་དོན་གྱི་ངོ་བོ་ཡིས། །སེམས་ཅན་བདེ་བས་ཕན་འདོགས་བྱེད། །ཐེག་པ་ཆེན་པོའི་འབྲས་བུ་ཆེ། །འདི་ཡི་
ལམ་གྱིས་བསྟེན་པར་བྱ། །གང་དང་གང་དུ་རབ་སྦྱོར་བས། །དེ་དང་དེར་ནི་ཕན་པས་བདེ། །སེམས་ཅན་སྡོམ་པ་ལ་སོགས་པས། །དེ་ཡི་སེམས་ནི་གནོད་མི་བྱ། །འཁོར་པར་
སྐྱེས་པའི་དུས་ན་ནི། །ཐབས་དང་ཤེས་རབ་ཡང་དག་ལྡན། །དངོས་པོ་དངོས་མེད་བྱེད་པ་དང༌། །སེམས་ཅན་དོན་ནི་ཨཱ་ལིར་བསྒྱུར། །ཕྱག་རྒྱ་བཞི་དང་ལྡན་པའི་རྒྱ། །གསང་
བའི་གསང་བ་བཅིངས་པ་ཡིས། །དེ་ཡིས་དབུས་སུ་བདུད་རྩི་ནི། །སྐྱེ་ཞིང་མྱུ་གུ་འབྱུང་བའོ། །འདབ་མ་གསུམ་དང་ཀུན་ལྡན་པའི། །ཨཱ་ལི་མཆོག་ནི་མཐའ་མེད་དོ། །གཞན་

82-1-157b

ཡང་བདུད་རྩི་མཆོག་ཉིད་ནི། །ཕྱི་རོལ་ཀུན་གྱི་སྙིང་པོ་ཉིད། །བདུད་རྩི་ཡིད་འོང་སྐལ་ལྡན་ཞིང༌། །སེམས་ཅན་ལ་ནི་སྙན་པར་སྟོན། །སངས་རྒྱས་ལྔ་ཡི་ཀུན་གྱི་ལུས། །བཙོ་མ་གསེར་
ལྟར་འབར་བའོ། །ཅོད་པན་བཅིངས་ཤིང་འཕྱར་བ་དང༌། །ཕྱག་བཞི་ཡིས་ནི་རྣམ་པར་སྤྲས། །དགོད་དང་སྒེག་པའི་ཉམས་དང་ནི། །རྒྱན་ཀུན་གྱིས་ནི་རྣམ་པར་བརྒྱན། །སྟེང་དུ་རྡོ་རྗེ་
ལྕགས་ཀྱུ་དང༌། །གཉིས་པ་རྡོ་རྗེ་ཞགས་པ་འོ། །གཡོན་པ་རྡོ་རྗེ་དྲིལ་བུ་དང༌། །གསུམ་པ་ལྕགས་སྒྲོགས་འཆིང་བ་ཡིས། །ཕྱག་བཞི་པོ་ཡི་ཕྱག་རྒྱ་ནི། །གསང་བ་གསང་སོགས་འཆིང་
བ་དང༌། །ལུས་དང་ཁ་དོག་འབར་བ་རུ། །སྣང་བ་མཐའ་ཡས་མཉམ་པར་གཞག། ཧ་ཡི་རྣམ་པའི་ས་བོན་ནི། །ཡི་གེ་མཆོག་གི་དགའ་བར་བྱེད། །ཧོ་ཡི་རྣམ་པས་ལུས་དང་ལུས། །
རྣམ་སྣང་མངའ་བདག་ལྷ་ཉིད་དོ། །སེམས་དང་སེམས་པ་བསྒོམས་པས་ནི། །ལྷ་ཉིད་དུ་ནི་ཡོངས་སུ་གྲགས། །ཐམས་ཅད་ལུས་དང་ལུས་ཅན་གྱི། །སྲོག་དང་སེམས་ནི་འཕྲོག་
པའོ༑ ༑ཧྲཱིཿཡི་རྣམ་པའི་ས་བོན་ནི། །ཕྱག་ན་རྡོ་རྗེ་སྟོབས་པོ་ཆེ། །ཨོཾ་གྱི་རྣམ་པ་གསལ་བར་འགྲོ། །ཀུན་ནས་སེམས་ནི་རྟོགས་མཛད་པའོ། །ཨ་ཡི་རྣམ་པ་དེས་ཚིམ་བྱེད། །
བློ་དང་ལྡན་པས་ཡོངས་སུ་བསྟན། །བདུད་རྩི་ཆུ་ཡི་ལྷ་མོ་ནི། །དེ་ཡི་ཤེས་བྱ་རྟོགས་པ་འོ། །བདུད་རྩི་གང་གིས་མྱང་བ་ཡིས། །བདུད་རྩི་ཡི་ནི་འབྲས་བུ་ཐོབ། །དེ་བཞིན་གཤེགས་

82-1-158a

༄༅། །དགེས་ལྷ་མོ་ནི། །གཟུགས་མཛེས་མཆོག་ཏུ་ཡིད་འོང་བའོ། །སངས་རྒྱས་ཀུན་གྱི་རྣམ་པ་ཡིས། །ཕྱག་རྒྱ་བཞི་པ་བཅིང་བར་བྱ། །རྣལ་འབྱོར་པ་ནི་སྒྲུབ་
འདོད་ན། །གཉིས་ནི་གཉིས་སུ་མེད་པར་བསྒོམ། །གཉིས་ནི་དངོས་པོ་དངོས་མེད་པས། །ཡེ་ཤེས་ལྡན་པས་ཡོངས་སུ་གསལ། །ང་རྒྱལ་ཆེན་པོས་བཅིངས་བ་ནི། །སྤྲོས་པའི་
སེམས་དང་ལྡན་པས་བཅིངས། །སྒེག་དང་ཁྲོ་དང་ཚུལ་གྱིས་ནི། །ལྷ་མོ་འི་སྙིང་པོ་ཉིད་དུ་ཐིམ། །ཉི་མའི་ལག་པའི་གདན་ལ་ནི། ཟླ་བའི་ལག་པས་རེག་བྱས་ལ། །དེ་ཡིས་
འཁྱུད་ཅིང་འཁྱུད་ནས་ནི། །ལྷ་མོའི་ཡེ་ཤེས་ཉིད་དུ་ཐིམ། །ལྟོ་བའི་ཡེ་ཤེས་མེ་ཡི་ལྷ། །དེ་ཡིས་གནས་སུ་ཚིམ་པར་བྱ། །ཤེས་རབ་ཐབས་ལ་ཐིམ་པ་ཡིས། །གཉིས་མེད་
སྦྱོར་བས་ཚིམ་པར་བྱ། །ཨོཾ་ཧ་ཧོ་ཧྲཱིཿཨ། ས་བོན་ཆེན་པོའི་ས་བོན་ནི། །འདི་ཡིས་ས་བོན་བསམ་པར་བྱ། །རིམ་པ་འདི་ཡིས་མཆོད་པ་ནི། །སྨན་གྱི་རྒྱུར་ནི་མ་ཡིན་ནོ། །ལྷ་
མོ་བཀྲེས་དང་སྡུག་བསྔལ་འཕྲོག །སྒེག་ཅིང་སྙན་པར་སྨྲ་བ་དང༌། །ང་རྒྱལ་མེད་པའི་ང་རྒྱལ་བྱེད། །བརྩོན་མེད་པ་ཡི་བརྩོན་འགྲུས་བཅས། །ཀུན་ནས་སྐལ་ལྡན་ལྷ་མོས་ནི། །
རྨོངས་བྱེད་འཇིགས་དང་འགུགས་པར་བྱེད། །ཡིད་མི་གཞུངས་དང་ངོ་ཚ་འཇིགས་། །ལྷ་མོ་སྙན་མས་འཇོམས་པར་བྱེད། །དེ་ལྟར་ཡོན་ཏན་ལྷ་མོ་ལྡན། །ཡིད་འོང་བདུད་རྩི་

82-1-158b

སྙན་པ་མོ། །འདོད་དང་ཐར་པའི་གོ་འཕང་གནས། །གང་ཞིག་ལྷ་མོ་འདི་ཡི་ལམ། །ཆུ་ སྐྱར་ནེ་ཙོ་གཏམ་དང་ནི། །སྒེག་དང་གར་ནི་ལྔ་ལྡན་པའོ། །ལྷ་མིན་བརྩོན་འགྲུས་བདུན་པ་སྟེ། །དྲན་
པ་ཉམས་བྱེད་བརྒྱད་པ་འོ། །ལྷ་མོ་ཕོ་ཉ་བརྒྱད་ཀྱི་ལས། །མྱུར་དུ་སེམས་ནི་འཕྲོག་པ་འོ། །རྣལ་འབྱོར་པ་ཡི་བདག་ཉིད་སེམས། །འདོད་པའི་སེམས་ཀྱིས་རྣམ་པར་བྱེད། །ཇི་ལྟར་
གསུངས་པའི་མཚན་ཉིད་ཀྱིས། །འབད་པས་ཐང་ག་སྣ་ཚོགས་དགྲམ། །པདྨའི་གདན་ལ་བཞུགས་བ་ནི། །ཉི་མའི་དཀྱིལ་འཁོར་གྱིས་བརྒྱན་པར། །ཀུན་ནས་ཕོ་ཉ་བརྒྱད་པ་ནི།།
བུད་མེད་གཟུགས་སུ་དེ་ཡི་ཚུལ། །ཕྱོགས་ཀྱི་མདོག་དང་མདོག་ཏུའོ། །གཟུགས་མཛེས་ཡོན་ཏན་ལྡན་པ་ཡི། །དུང་ཆེན་ལ་སོགས་ལག་པ་ན། །གནས་དང་གནས་ལ་བདུད་རྩིའི་
ཆུ༑ ༑ཤ་ལྔ་ཡི་ནི་སྣོད་ལ་སོགས། །བཟའ་དང་སྟོན་མོས་ཉེ་བར་མཛེས། །དེ་ཡི་གཟུགས་བརྙན་མདུན་དུ་ནི། །མཁས་པ་ཡིས་ནི་བསྒྲུབ་པར་བྱ། །མེ་ཏོག་སྤོས་དང་དྲི་ལ་སོགས།།
གཉིས་མེད་གཏོར་མར་ཡང་དག་ལྡན། །དང་པོ་རེ་ཞིག་དམ་ཚིག་གི། ཕྱག་རྒྱལ་སོགས་བཅིང་བར་བྱ། །ཟླ་བའི་ལག་པ་རབ་བརྐྱང་ནས། །རྣམ་ཤེས་བྱེད་པར་ཀུན་ཏུ་
ལྡན། །ཨོཾ་ཧི་ལི་ཧི་ལི་ཧཱུཾ་ཕཊ། དམ་ཚིག་སྔགས་དང་ཕྱག་རྒྱ་ཡིས། །མཆོད་པའི་ལས་ལ་རབ་ཏུ་སྦྱར། །ཨོཾ་ཨ་མྲྀ་ཏ་ཀུཎྜ་ལི་ཧ་ཧོ་ཧྲཱིཿཨ་སྭཱཧཱ། ཉེ་བར་སྤྱོད་པའི་སྔགས་

82-1-159a

༄༅། །དང༌། ཕྱག་རྒྱའོ། །ཉི་མའི་ལག་པའི་གདན་ལ་ནི། །ཟླ་བའི་ལག་པ་ཀུན་སྦྱར་ལ། །སྙིང་པོའི་སྙིང་དང་ཕྱག་རྒྱ་ཡིས། །རང་འདོད་ལས་ནི་རབ་ཏུ་བྱེད། །འབུམ་
ཕྲག་གཅིག་ཟློས་རྣལ་འབྱོར་པས། །སྔོན་དུ་བསྙེན་པ་ལ་སོགས་བྱ། །ཕྱིས་ནི་མེ་ལ་སོགས་པའི་ལས། །གཉིས་མེད་གཏོར་མའི་ལས་ཀྱིས་སོ། །མེ་ཐབ་ཁ་རན་གསུམ་པར་ནི། །སྣང་
བྱེད་ཤིང་ནི་རབ་སྦར་ལ། །ལྷ་མོའི་མེ་ཏོག་རྒྱས་པ་ནི། །སྦྲང་རྩིས་བསྐུ་ཞིང་སྦྱར་བྱས་ལ། །བདུད་རྩིའི་ཆུ་དང་ཀུན་ནས་བསྲེ། །གང་གི་མིང་ནས་ཡང་དག་བཟུང༌། །བརྒྱད་བརྒྱ་རུ་
ནི་བསྲེག་བྱས་ནས། །ངེས་པར་དབང་དུ་འགྱུར་བའོ། །མེ་ཡི་ལྷ་སོགས་ཐལ་བ་དང༌། །བདག་ཉིད་ཁུ་བ་ལན་ལྔ་རུ། །བདུད་རྩི་དབུས་སུ་སྦྱིན་བྱས་ན། །བདག་ཉིད་འདོད་བཞིན་
དབང་དུ་བྱེད། །སྨྱོ་བྱེད་སྦྲུལ་ནི་ལྔ་པ་དང༌། །ཨུ་ཛའི་ཤིང་ནི་ཆ་མཉམ་པ། །བདུད་རྩིར་ལྡན་པར་བྱིན་བྱས་ན། །མྱུར་དུ་སྨྱོ་བར་འགྱུར་བའོ། །ནིམ་པ་ལ་སོགས་རྩེ་མོ་ལ། །མཁས་
པ་ཡིས་ནི་བསྒྲུབ་པར་བྱ། །མེ་ཏོག་བདུག་པ་དྲི་སོགས་དང༌། །གཉིས་མེད་གཏོར་མའི་ལས་ཀྱིས་ནི། །ཨརྒ་དཀར་པོའི་རྩ་བ་ལས། །འབད་པས་མེ་ནི་རབ་ཏུ་སྦར། །པདྨོ་ཞིབ་མོ་
ཕྱེ་མ་ནི། །འོ་མ་དང་ནི་བདུད་རྩིས་བསྐུ། །བརྒྱད་བརྒྱ་རུ་སྲེག་བྱས་པ་ཡི། །ལྷག་མའི་ཐལ་བ་བགོས་པའོ། །ཙི་ཏྲ་ཀ་ཡི་རྩ་བའི་ཆུས། །ལན་བདུན་བགོས་ལ་གྲིབ་མར་བསྐམ། །མཆོད་

82-1-159b

པའི་དུས་སུ་རྣལ་འབྱོར་པས། །དེ་ཡི་ཐལ་བ་བདུད་རྩི་ཆུས། །མྱུར་བ་ཉིད་དུ་བགོས་པ་ནི། །ཁ་བ་ཀུནད་འོ་མ་རུ། །ལུས་ནི་རྨོངས་པའི་གཟུགས་དང་ནི། །ཤིན་ཏུ་རྨོངས་ཤིང་རྨོངས་པའི་དྲི། །ཕོ་
ཉ་བརྒྱད་ཀྱི་ལྷ་མོ་ནི། །སྟོབས་དང་གཟི་བརྗིད་དོན་མེད་པའོ། །རྣམ་རྟོག་རྨོངས་པའི་སེམས་ཅན་ལ། །འདི་ཡི་ལས་ཀྱིས་རབ་ཏུ་སྦྱར། །རྨོངས་པ་སྤངས་པའི་རྣལ་འབྱོར་པས། །འགྲོ་བ་མྱུར་
དུ་རྟོགས་པར་འགྱུར། །འདི་ཡི་ཕྱེ་མར་བླངས་བྱས་ལ། །ཛཱ་ཏི་མར་ཁུ་ལན་གསུམ་སྤང༌། །བདུད་རྩི་མཆོད་པའི་དུས་དུ་ནི། །ཐལ་བ་ལྷན་ཅིག་བསྲེས་བྱས་ནས། །ཐིག་ལེ་ལྕེ་ཡིས་མྱངས་པ་
ཡིས། །ཕོ་ཉ་བརྒྱད་ཀྱིས་འཛིན་པར་འགྱུར། །ཕོ་ཉའི་མཚན་མ་ཡོངས་རྫོགས་པ། །སྨྱོ་ཞིང་རྒྱགས་ཤིང་རྒྱགས་པ་འོ། །སྨྱོ་བྱེད་ཤིང་ནི་ཡང་དག་བླང༌། །འབད་པས་མེ་ནི་རབ་སྦར་ལ། །
མེ་ཏོག་སྤྲང་རྩི་བདུད་རྩིར་ལྡན། །བརྒྱ་བརྒྱ་རུ་ནི་བསྲེག་པར་བྱ། །དེ་ཡི་ཐལ་བ་བླང་ནས་ནི། །རབ་ཏུ་སྦྱོར་བ་ལ་སོགས་བྱ། །བདུད་རྩི་བསྐྱེད་པའི་གནས་སུ་ནི། །ཐལ་བ་དེ་ཡིས་
བྱུགས་བྱས་ན། །ཆུ་ཡི་མདོག་ནི་གཞན་དུ་དང༌། །དེ་ཡི་རོ་ནི་གཞན་དུ་འགྱུར། །སྦྲང་རྩི་འོ་མར་ལྡན་པ་ཡིས། །དེ་གཟུགས་སྡུ་མ་བཞིན་དུ་འགྱུར། །དེ་ཡི་ཐལ་བ་བླངས་བྱས་ལ།།
སྐུ་གསུམ་པ་ཡི་ཆ་དང་བསྲེ། །བདུད་རྩི་ཡི་ནི་ཆ་བདུན་དང༌། །མ་རུ་རྩེ་ཡི་ཆ་བརྒྱད་ནི། །མཆོད་པའི་དུས་སུ་ཆང་ལ་ནི། །དེ་ཡི་ཐལ་བ་བླུགས་བྱས་ན། །གང་ལ་བྱིན་པ་ཙམ་

82-1-160a

༄༅། །གྱིས་ན། །བདུད་རྩི་ཀུན་ནས་རང་འདོད་རིག། གང་དང་གང་གི་ལམ་གྱིས་ནི། །དེ་དང་དེ་ཡི་རྨོངས་པ་རྣམས། །སེམས་ཅན་དོན་དུ་རྨོངས་བསལ་ཕྱིར། །རྟག་
ཏུ་ལམ་ནཾ་བསྟན་པར་བྱ། །གཞན་གྱི་དོན་ལ་བརྩོན་པར་བྱ། །རང་གི་འདོད་འདི་བསྡུས་པ་འོ། །སྨན་དང་སྔགས་ཀྱི་སྦྱོར་བ་ཡང༌། །ཤེས་རབ་སྨན་ལ་སོགས་པས་དམན། །གདན་བཞི་པ་
ཡི་རྒྱུད་ཀྱིས་ནི། །གསུམ་པ་གཏོར་མའི་ལས་ཀྱི་ནི། །དངོས་གྲུབ་སྙིང་པོ་བཏུས་པ་ནི། །དེ་ཡི་དངོས་པོ་བསྡུས་པ་འོ། །སྔགས་སྒྲུབ་པ་ཡི་དོན་དུ་ནི། །གཟུགས་བརྙན་རབ་ཏུ་སྦྱར་བར་
བྱ༑ ༑མཆོག་གི་གཟུགས་བརྙན་རབ་སྦྱར་བས། །བྱིན་གྱིས་བརླབས་ཀྱིས་རིམ་པས་བསྒྲུབ། །ཞི་དང་རྒྱས་དང་དབང་དང་ནི། །གསད་དང་བསྐྲད་དང་དབྱེ་བ་ནི། །གཟུགས་བརྙན་
གྱིས་ནི་ཐམས་ཅད་འགྲུབ། །གཟུགས་བརྙན་མཚན་ཉིད་ལྡན་པར་བྱ། །སྔོན་དུ་རས་ཀྱི་མཚན་ཉིད་དང༌། །གཉིས་པ་ཏ་ལའི་མཚན་ཉིད་དང༌། །གསུམ་པ་ཁ་དོག་རིམ་པ་དང༌། །
བཞི་པ་གཏོར་མ་སྦྱིན་སྲེག་ཉིད། །གླེང་གཞི་རང་འདོད་བསྐྱེད་ནས་ནི། །མ་ཉམས་ཁ་ཚར་ཡང་དག་ལྡན། །སྟེང་འོག་ལ་སོགས་རབ་རྒྱས་པ། །རས་ལ་ཞི་བའི་རི་མོ་བྲི། །མ་ལྷུང་བ་ཡི་ཡི་
དྭགས་གོས། །མ་ཉམས་ཁ་ཚར་བགོ་བར་བྱ། །ཚོན་གྱིས་མ་ཕོག་ཆ་ལ་ནི། །རྒྱས་པ་ཡི་ནི་མཚན་ཉིད་དོ། །ཡི་དྭགས་མོ་ཡི་དམར་པོའི་རས། །མ་ལྷུང་བར་ནི་རབ་ཏུ་སྤྱད། །ཚོན་གྱིས་

82-1-160b

མ་ཕོག་རབ་སྦྱར་བ། །དབང་ཉིད་དུ་ནི་ཡོངས་སུ་གྲགས། །ར་ནག་པོ་ཡི་པགས་པ་དང༌། །བ་ལང་རྟ་སོགས་གཞན་དག་ལ། །གནག་ཅིང་དྲག་སོགས་པ་ཡི་ལས། །མངོན་སྤྱོད་ལས་ཀྱི་མཚན་ཉིད་ངོ༌།།
དེ་ཡི་མནན་པའི་གནས་སུ་ནི། །ཐིག་གི་མཚན་ཉིད་གདབ་པར་བྱ། །ཆ་གསུམ་དུ་ནི་རབ་ཏུ་བགོ། གཅིག་ནི་འོག་ཏུ་དོར་བར་བྱ། །ཆ་གཉིས་ལྔ་པའི་སྟེང་དུ་འོ། །གསུམ་པ་གསུངས་པའི་ཐིག་
ཉིད་ནི། །ཚངས་པའི་རི་མོ་དབྱུག་པ་ནི། །ཆ་ལྔ་པ་ནི་བདུན་དུ་འོ། །ལུས་ནི་ཆ་གསུམ་ཉིད་དུ་འདོད། །ཞི་དང་ཡན་ལག་མཉམ་པ་འོ། །ཞལ་ནི་བཅུ་གཉིས་ཆ་ཉིད་དོ། །མགྲིན་པ་ལ་ནི་སོར་
བཞི་འོ། །མགོ་དང་སྐྲ་ལའང་དེ་ཉིད་དོ། །རྣ་བ་ཉིད་ཀྱང་དེ་ཡི་ཚད། །ཞལ་གྱི་ཆ་ནི་གསུམ་པ་ཉིད། །དཔྲལ་བ་ལྐོག་མ་སྣ་ཉིད་དོ། །སྨིན་མའི་མཐའ་ནི་རྣ་བའི་ལྟག། མིག་ནི་སོར་གཉིས་པ་
ཡི་ཚད། །བུག་པ་སོར་མོ་བཞི་པ་འོ། །དེ་ནི་མིག་གི་མཚན་ཉིད་དོ། །མགྲིན་པའི་མཐའ་ཡི་དབུས་སུ་ནི། །བྲང་གི་ཆ་ནི་གཉིས་ཀྱིས་མནན། །སྙིང་གའི་གནས་དང་ལྟེ་བར་ནི། །མནན་ཅིང་
ཀུན་ཏུ་མནན་པ་འོ། །ནུ་མའི་མཐར་ནི་མནན་བཅས་པ། །བྲང་དུ་ནུ་མ་གཉིས་མནན་ལ། །ལག་པ་གཉིས་ཀས་མནན་པ་ནི། །ལག་གཉིས་ཀུན་ཏུ་གནོན་པ་འོ། །སོར་བཞི་པ་དང་ལྡན་པ་
ནི༑ ༑བརླ་དང་རྫ་ངར་ཀུན་ཏུ་ལྡན།། པུས་མོ་གཉིས་ལ་སོར་བཞི་འོ། །རྐང་པའི་ཚད་ཀྱང་དེ་བཞིན་ནོ། །བཅུ་གཉིས་ཏ་ལའི་ཚད་ཀྱིས་ནི། །ལྷ་ཡི་གཟུགས་ནི་རི་མོར་དྲི། །ལྷག་པའི་སོར་མོ་

82-1-161a

༄༅། །བཞི་པོ་ནི། །ལྷ་བརྒྱད་ཀྱི་ནི་གདན་དུ་འོ། །དགུ་པ་ཡི་ནི་གདན་ཉིད་ནི། །སོར་མོ་གཉིས་སུ་བཤད་པའོ། །དབུས་ཀྱི་ཟླ་བའི་དཀྱིལ་འཁོར་ནི། །ཀུན་ནས་ན་བཟའི་
འོད་ཟེར་སོགས། །རབ་ཟབ་རྡོ་རྗེའི་ལྷ་ཉིད་ནི། །ཏ་ལ་བཅུ་གཉིས་ཀྱི་ནི་ཚད། །འོག་མའི་ཆ་དང་ཆ་སོགས་དང༌། །ཉེ་བར་མཛེས་སོགས་རེ་མོ་བྲི། །སྟེང་གི་ལྷག་པའི་ཆ་ལ་ནི། །རིགས་ནི་
ལྔ་པ་བསྟན་པའོ། །ལས་ཀྱི་མདོག་སོགས་མདོག་ཏུ་ནི། །འདོད་བཞིན་ལྷ་ཉིད་བསྒྲུབ་པར་བྱ། །གཟུགས་བརྙན་རབ་ཏུ་སྦྱོར་བ་ནི། །བཅུ་གཉིས་ཏ་ལའི་རྣམ་པའོ། །དེ་ཡི་ཏ་ལའི་ཚད་
ལ་ནི། །ཕྱག་གཉིས་ཀུན་ནས་བཀུག་པ་ནི། །སོར་མོ་གཉིས་ནི་རབ་དོར་ལ། །ཞི་བའི་ལྷ་ཡི་རྣམ་པའོ། །དེ་ཡི་ཏ་ལས་ཞལ་བཞིན་བྱ། །གསུས་ཁྱིམ་ཆེ་ཞིང་ཆེ་བ་ཉིད། །ཀུན་ནས་ཚིགས་
དང་ཚིགས་ཉིད་ནི། །སོར་མོ་གཉིས་ནི་དོར་བར་བྱ། །ཁྲོ་བོ་ཁྲོ་མོ་དབང་ཕྱུག་མ། །ཕྲན་ཕོ་བྲན་མོ་མངག་གཞུག་ནི། །དྲག་པོ་འཇིགས་སུ་རུང་བའི་གཟུགས། །ཏ་ལ་བཅུར་ནི་བྲི་བའོ། །
དཀྱིལ་འཁོར་སྒྲུབ་པར་འདོད་པ་ཡིས། །མཆོད་པའི་ལྷ་མོ་མངོན་པར་ལྡན། །རས་ཀྱི་བརྒྱད་ཀྱི་ཆ་ཉིད་ནི། །ཏ་ལའི་སྟེང་དུ་དོར་བར་བྱ། །དཀྱིལ་འཁོར་ལྷ་མོའི་རིམ་པ་ནི། །རིམ་དང་
རིམ་བཞིན་སྦྱར་བར་བྱ། །དབུས་སུ་མངའ་བདག་རྡོ་རྗེའི་ལྷ། །གཅིག་པའི་མཚན་ཉིད་རྣམ་པར་བྲི། །མགྲིན་པ་ཀོས་ཀོ་ཞབས་ཉིད་ནི། །དེ་གསུམ་རིང་ན་ཉེས་སྐྱོན་ནོ། །སྔགས་པ་

82-1-161b

ངེས་པར་བདག་ཉིད་ནི། །སྐྲོད་དང་གནས་ནི་བརླག་པའོ། །ཤངས་དང་སྙན་དང་སོར་མོ་ནི། །དེ་གསུམ་ཐུང་བའི་ཉེས་པ་ནི། །ངེས་པར་དངོས་གྲུབ་བརླག་པ་དང༌། །དེ་ཡི་དཔལ་ཡང་རིང་བ་ཉིད། །རྗེ་
ངར་ཞབས་དང་མཁུར་ཚོས་ནི། །དེ་གསུམ་སྦོམ་པ་ཉེས་པ་ཆེ། །ངས་པར་སྒྲུབ་པོའི་བདག་ཉིད་ནི། །བདུད་དང་བགེགས་དང་དཔལ་རིང་ངོ༌། །འགྲམ་པ་བྲང་དང་རྩིབས་ལོགས་ནི། །དེ་གསུམ་
དམའ་ན་སྐྱོན་ཆེ་འོ། །ཡུན་མི་རིང་བ་མྱུར་དུ་ནི། །ནོར་ནི་བརླག་པར་འགྱུར་བ་འོ། །ནུ་མ་རྣ་བ་དཔྲལ་བ་ནི། །དེ་གསུམ་ཡོན་སྐྱོན་ཆེ་འོ། །འཐབ་མོ་དང་ནི་དགྲས་འཚེ་བར། །མྱུར་དུ་སྒྲུབ་པོ་
འགྱུར་པའོ། །བྲང་དང་ལུས་དང་བརླ་གཉིས་ནི། །དེ་གསུམ་དམའ་ན་སྐྱོན་ཆེ་འོ། །དགྲས་ནི་འཇིགས་པར་འགྱུར་བ་དང༌། །འཆི་བར་ཡང་ནི་ཐེ་ཚོམ་མེད། །སྣ་ཞོམ་མིག་ནི་ཡོ་བ་དང༌། །རྣ་བ་
མཆུ་དང་དཔྲལ་བ་ནི། །བགེགས་དང་བདུད་དང་མེས་འཇིགས་ཤིང༌། །དངོས་གྲུབ་རིང་བར་འགྱུར་བ་ཉིད། །གྱེན་དུ་ལྟ་བའི་དབུགས་དང་ནི། །གདན་ནི་གཡོ་ཞིང་ཐ་དད་པ། །བྲང་དང་མགྲིན་
པ་ཡན་ལག་ནི། །ཉེས་སྐྱོན་གྲངས་ནི་མེད་པར་གྲགས། །འོད་ཟེར་ཡོ་ཞིང་ཐ་དང་དང༌། །ཕྱག་རྒྱ་ཕྱག་མཚན་ནོར་བས་ནི། །མྱ་ངན་གདུང་བས་སྡུག་བསྔལ་བར། །སྒྲུབ་པོའི་གཟུགས་བརྙན་
ཉེས་སྐྱོན་ནོ། །རྒྱབ་ཡོལ་གདུགས་དང་གདན་རྣམས་ནི། །རྣམ་གསུམ་དོག་པའི་ཉེས་པ་ནི། །འཆི་ཞིང་དཔལ་ཉམས་བརླག་པ་དང༌། །མི་མཛའ་མཛའ་བ་འཇོམས་པའོ། །དེ་ལྟར་ཉེས་པའི་

82-1-162a

༄༅། །སྐྱོན་ཆེན་པོས། །དུལ་ཞིང་དུལ་ལ་བཟོད་པ་དང༌། །སེམས་ནི་ཤིན་ཏུ་མཉམ་བཞག་པས། །རྣམ་པར་བརྟག་ཅིང་རབ་ཏུ་དཔྱོད། །མཚན་ཉིད་ཐམས་ཅད་ཡོངས་
རྫོགས་ཤིང༌། །མཛེས་པའི་ཚུལ་གྱིས་མཆོད་པར་བསྟན། །སྔགས་གྲུབ་རྒྱུ་ཡི་དོན་དང་ནི། །དབང་དང་དགུག་པ་ཡི་ནི་ལྷ། །ཞི་བ་ལ་ནི་ཞི་བའི་ཚུལ། །དྲག་ལ་དྲག་ཅིང་འཇིགས་སུ་རུང༌།།
དཔའ་ཞིང་དཔའ་བའི་ང་རྒྱལ་གྱིས། །དགོད་ཅིང་ཁྲོ་དང་སྒེག་པ་དང༌། །ཁྲོ་བོའི་གཟུགས་ཀྱི་ཚུལ་དང་ནི། །བྲན་དང་བྲན་མོའི་རྣམ་པར་སྤྲུལ། །ལས་ཀྱིས་གནས་དང་གནས་ཉིད་དུ། །བདག་
ཉིད་ཀྱི་ནི་ཁ་དོག་བསྒྱུར། །དེ་ལྟར་མཚན་ཉིད་མཚོན་པ་ཡིས། །དངོས་གྲུབ་མྱུར་དུ་རྫོགས་པ་དང༌། །རྣལ་འབྱོར་པ་ཡི་འདོད་པ་ལས། །སྔགས་པས་ཐང་གའི་རི་མོ་བྲི། །ན་མཿས་མནྟ་བུདྡྷ་
ནཱཾ༑ སཾ་བོ་དྷ་ནི། བི་ཤུདྡྷཱ། ན་མཿསརྦ་བྷི་ག་ཧ་རེ་ནམྟུ་ཧཱུཾ་ཧཱུཾ་ཧཱུཾ་ཕཊ་ཕཊ་སྭཱ་ཧཱ། སྔགས་པ་ཡིས་ནི་སྔགས་འདི་ཡིས། །རས་དང་སྐུད་པ་བཀྲུ་བའོ། །ཐམས་ཅད་ལས་ཀྱི་སྔགས་ཀྱིས་ནི། །
སངས་རྒྱས་ལྔ་ཡི་བྱིན་གྱིས་བརླབས། །གཟུགས་བརྙན་སོ་སོར་རབ་སྦྱོར་བས། །སྒྲུབ་པོས་ཐང་ཀ་བསྒྲུབ་པར་བྱ། །གཟུགས་བརྙན་འགྲུབ་པའི་རྒྱུ་རུ་ནི། །སྦྱིན་སྲེག་ཕྱག་རྒྱ་སྔགས་བྱའོ། །
ཡི་དྭགས་ཀྱི་ནི་གོས་བླངས་ལ། །གཏོར་མ་ལ་སོགས་ལྡན་པ་ཡི། །ནན་ཏན་གྱིས་ནི་ཐང་ཀ་བརྒྱད། །ཐིག་སྐུད་ཀྱིས་ནི་རི་མོ་བྱ། །པདྨའི་གདན་ལ་བཞུགས་པ་ནི། །ཟླ་བའི་དཀྱིལ་འཁོར་

82-1-162b

དབུས་གནས་པར། །སེམས་དཔའི་སྐྱིལ་མོ་ཀྲུང་གིས་བཞུགས། །ཕྱག་གཉིས་པ་ལ་ཐང་ག་མཛེས། །རྡོ་རྗེ་ཅོད་པན་ཐོན་ཀའི་རྩེ། །སངས་རྒྱས་ལྔ་ཡིས་རྣམ་པར་བརྒྱན། །རྒྱན་རྣམས་ཀུན་གྱིས་
བརྒྱན་པའི་སྐུ། །དར་གྱིས་དཀྲི་ཞིང་རྣམ་པར་འཕྱང༌། །རྡོ་རྗེ་ཕྱག་གིས་གསོར་མཛད་ཅིང༌། །སྙིང་གར་གནོན་པ་མཆོག་ཏུ་བརྩོན། །གཡོན་པར་དྲིལ་བུ་མངོན་ལྡན་པས། །རྐེད་པའི་མཚམས་
སུ་རྣམ་པར་གནོན། །བཙོ་མ་གསེར་གྱི་ཁ་དོག་དང༌། །སྒེག་ཅིང་ཤིན་ཏུ་བཞད་པའི་ཞལ། །རྡོ་རྗེ་དཀྱིལ་འཁོར་ལ་བརྟེན་པར། །ཁྲོ་བོའི་འོད་ཟེར་རྣམ་པར་སྤྲོ། །དཀར་དང་ཟླ་བ་ཀུནདའི་མདོག།
ལྷ་མོ་གསང་བའི་སྣོད་མཛད་ཅིང༌། །རྐང་པས་འཁྱུད་པས་ཐལ་མོ་སྦྱར། །ཕྱག་གཉིས་ཀྱིས་ནི་མགྲིན་པར་འཁྱུད། །ཚེམས་ཀྱིས་མ་མཆུ་བརྩིར་ནས་ནི། །མྱོས་པས་ཁྲོ་བོ་མཆོག་གི་སྟེ། །རྒྱན་
རྣམས་ཀྱིས་ནི་བརྒྱན་པའི་སྐུ། །ཆགས་པའི་གོས་དཀར་བསྣམས་པ་ཉིད། །པ་སྦུ་ནས་ནི་རྡོ་རྗེ་འཕྲོ། །གདུགས་དཀར་པོ་ཡིས་མངོན་གཡོགས་པའི། །འདི་ལྟར་རྡོ་རྗེ་དབང་ཕྱུག་རྒྱལ། །པདྨའི་
ལུས་ཅན་རྡོ་རྗེ་འཛིན། །རྡོ་རྗེ་ཤར་གྱི་ཆ་རུ་ནི། །མི་གཟུགས་རི་མོར་བྲིས་པ་ནི། །གཟུགས་ཀུན་ལ་སོགས་རབ་རྒྱས་པའོ། །གནོད་སྦྱིན་མོ་ནི་རྒྱལ་དབང་འདི། །རིན་ཆེན་གདན་ལ་བཞུགས་པ་ནི། །རྒྱན་ཀུན་གྱིས་ནི་
རྣམ་པར་བརྒྱན། །ཕྱག་ན་གཏོར་མའི་སྣོད་སོགས་པ། །ཕྱོགས་ཀྱི་མདོག་ཏུ་བཙོ་བར་བྱ། །དངོས་གྲུབ་ཀུན་སྟེར་ལྷ་མོ་ནི། །ལུས་ངན་གྱི་ནི་སྲིང་མོའོ། །ཕྱག་འཚལ་ཚུལ་གྱིས་འདུད་པ་ནི། །ལྷ་མོ་སྒྲུབ་

82-1-163a

༄༅། །པའི་མཚན་ཉིད་དོ། །རྡོ་རྗེ་བྱང་གི་ཆ་ལ་ནི། །ལྷ་མོ་སྙན་པར་སྨྲ་བ་ནི། །དེ་ལྟར་རྡོ་རྗེ་དབང་ཕྱུག་རྒྱལ། །པདྨའི་ལུས་ཅན་ཡེ་ཤེས་འཛིན། །སྙན་པའི་གསེར་བཙོ་མ་ཡི་
མདོག། བཟང་པོའི་གདན་ལ་བཞུགས་པ་ནི། །རྒྱན་རྣམས་ཀུན་གྱིས་རྣམ་པར་བརྒྱན། །གཉིས་ཀྱི་ཕྱག་ན་བདུད་རྩིའི་སྣོད། །སྒེག་པའི་ཉམས་ཀྱི་ལྟ་བ་རུ། །མཁས་པ་ཡིས་ནི་བྲི་བར་བྱ།།
ཡེ་ཤེས་ནུབ་ཀྱི་ཆ་ལ་ནི། །ལྷ་མོ་སྙན་པའི་དབང་ཕྱུག་མ། །བཙོ་མ་གསེར་གྱི་མདོག་དང་ནི། །རྒྱན་རྣམས་ཀུན་གྱིས་རྣམ་པར་བརྒྱན། །ཐམས་ཅད་མཚན་ཉིད་ཡོངས་རྫོགས་པའི། །ལྷ་མོ་
གཞོན་ནུ་གྲུབ་པ་ནི། །ལྕགས་ཀྱུ་ལྔ་སོགས་སྣོད་ཀྱིས་ནི། །གཉིས་པའི་ཕྱག་ནི་རྣམ་པར་བརྒྱན། །རྡོ་རྗེ་ལྷོ་ཡི་ཆ་རུ་ནི། །འབྱུང་མོའི་མིང་ནི་སྐ་རགས་ཅན། །སྐུ་མདོག་སྔོན་མོ་གཟུགས་མཛེས་
པའི། །རྒྱན་ཀུན་གྱིས་ནི་རྣམ་པར་བརྒྱན། །བདུད་རྩིའི་བུམ་པ་ཕྱག་གཉིས་ན། །གཞན་གྱི་སྒེག་པའི་ཡན་ལག་དང༌། །གཤིན་རྗེ་ཡི་ནི་སྲིང་མོ་ཉིད། །དངོས་གྲུབ་ཀུན་སྟེར་ལྷ་མོ་ནི། །ཐམས་
ཅད་ཀུན་ལ་གཟུགས་མཛེས་པར། །རྣམ་པར་བརྟག་ཏེ་རི་མོར་བྲི། །རྡོ་རྗེ་དྲིལ་སོགས་རི་པར་ཡང༌། །དབང་ལྡན་ལ་སོགས་རིམ་པར་སྦྱར། །ཕྱག་གཉིས་སེམས་དཔའི་སྐྱིལ་མོ་ཀྲུང༌། །ཕྱག་
ནི་ཕྱག་རྒྱ་མཚན་མ་སོགས། །དེ་ལྟར་རྡོ་རྗེ་དབང་ཕྱུག་རྒྱལ། །རོལ་པའི་འཁོར་ལོ་བསམ་པར་བྱ། །ལྷ་རྣམས་དམིགས་བ་དང་བཅས་པ། །སྔགས་དང་ཕྱག་རྒྱ་གཏོར་མས་མཆོད། །ཨོཾ་སརྦ་

82-1-163b

སིདྡྷི་ཀུ་རུ་ཧཱུཾ། ཉེ་བར་སྤྱོད་པའི་སྔགས་སོ། །ཨོཾ་བཛྲ་ཧཱུཾ་ཕཊ། ཉི་མའི་ལག་པ་རབ་བརྐྱང་ནས། །ཡེ་ཤེས་ཀྱི་ནི་པདྨ་མནན། །དམ་ཚིག་སྔགས་དང་ཕྱག་རྒྱའོ། །དེ་ཡི་སྔགས་དང་ཕྱག་རྒྱ་ཡིས། །ཡན་ལག་
དྲུག་ཏུ་བསྲུང་བར་བྱ། །ཡེ་ཤེས་ཁུ་ཚུར་གཉིས་བཅིངས་ནས། །དཀར་པོ་དང་ནི་ས་གདུགས་སྒྲེང༌། །འཁྱིལ་པར་ས་གདུགས་འཁྱུད་བྱས་ལ། །དཀར་པོའི་ལྕགས་ཀྱུས་སྤྱན་དྲང་ངོ༌། །ཨོཾ་བཛྲ་ཨཾ་ཀུ་ཤ་ཛཿ
ཕྱག་རྒྱ་དེ་ཉིད་བརྟན་བཅིངས་ལ། དཀར་པོ་དང་ནི་གི་ཝང་སྦྲེལ། །ཞགས་པའི་དམ་ཚིག་ཕྱག་རྒྱ་ཡི། །ཀུན་ནས་ལྷ་མོ་བཞུགས་པར་ལྡན། །ཨོཾ་བཛྲ་པཱ་ཤ་ཧཱུཾ། ཕྱག་རྒྱ་དེ་ཉིད་དམ་བཅིངས་ནས། །རྒྱབ་
དང་རྒྱབ་ཏུ་སྦྱར་བར་བྱ། །གསང་ཞིང་གསང་བའི་ལྕགས་སྒྲོག་གིས། །ལྷ་རྣམས་ཀུན་ནས་མཉེས་པར་བྱ། །ཁུ་ཚུར་དེ་ཉིད་དམ་བཅིངས་ནས། །རྒྱབ་དང་རྒྱབ་ཏུ་ཡང་དག་ལྡན། །ས་གདུགས་པདྨ་སྦྲེལ་
བྱས་ལ། །ཀུན་ནས་ལྷ་ཉིད་ཚིམ་བྱེད་པའོ། །སྤོས་ཀྱི་ཕྱག་གཉིས་རབ་ལྡན་པས། །སོར་མོ་གཉིས་ཀ་སྒྲེང་བྱས་ལ། །ཟླ་བ་ཉི་མར་བཞུགས་བྱས་ལ། །སྙིང་རྗེ་ཆེན་པོའི་ཕྱག་རྒྱའོ། །ཨོཾ་སུ་ར་ཏ་བཛྲ་ཧཱུཾ་ཛ།
ཁུ་ཚུར་གཉིས་ནི་བཅིངས་བྱས་ལ། །ཉི་མའི་སྟེང་དུ་ཁ་སྦྱར་ལ། །ཤར་གྱི་ཕྱོགས་ཀྱི་ལྷ་མོ་ནི། །སྙིང་པོ་སྔགས་དང་ཕྱག་རྒྱའོ། །ཨོཾ་ཤྲི་ཡེ་བ་ཏི་ཧཱུཾ་ཕུ་སྲཱ་ཧཱ། ཕྱག་རྒྱ་དེ་ཉིད་དམ་བཅིངས་ཏེ། །ཡེ་ཤེས་དང་
ནི་རྣམ་ཤེས་སྒྲེང༌། །ཨོཾ་སུ་རྟི་མ་ ཧཱུཾ་ཕུ་སྭཱ་ཧཱ། བྱང་གི་ཕྱོགས་ཀྱི་ལྷ་མོ་ནི། །སྙིང་པོ་སྔགས་དང་ཕྱག་རྒྱའོ། །ཕྱག་རྒྱ་དེ་ཉིད་དམ་བཅིངས་ནས། །དཀར་པོ་དང་ནི་གི་ཝང་སྒྲེང༌། །ཨོཾ་སུ་རུ་སུ་རུ་མ་དུ་རེ་ཧཱུཾ་ཕུ་

82-1-164a

༄༅། །སྭཱ་ཧཱ། ནུབ་ཀྱི་ཕྱོགས་ཀྱི་ལྷ་མོ་ནི། །སྙིང་པོ་སྔགས་དང་ཕྱག་རྒྱའོ། །ཕྱག་རྒྱ་དེ་ཉིད་དམ་བཅིངས་ནས། །ས་གདུགས་པདྨའི་ཁ་སྦྱིན་བྱ། །ཨོཾ་པྲི་ཡེ་མེ་ཁ་ལཱ་ཧཱུཾ་ཕུ་སྭཱ་ཧཱ། །ལྷོ་ཕྱོགས་
ལྷ་མོ་རྒྱལ་དབང་གིས། །སྙིང་པོ་སྔགས་དང་ཕྱག་རྒྱའོ། །གཉིས་མེད་ཆོ་གའི་སྔགས་ཀྱིས་ནི། །མཁས་པ་ཡིས་ནི་མཆོད་པར་བྱ། །བདུག་པ་མེ་ཏོག་སོགས་གླུ་དང༌། །མཁས་པས་མཆོད་པ་ཉི་
ཤུས་མཆོད། །འདོད་དང་ཐར་པ་དགེ་བའི་གནས། །ལས་རྣམས་ཐམས་ཅད་འགྲུབ་བྱེད་པ། །རྡོ་རྗེ་ཆོས་ཀྱི་བདེ་སྦྲོ་བ། །རྣལ་འབྱོར་སྔགས་ཀྱིས་སྒྲུབ་པར་བྱེད། །དེ་ནས་ཀུན་གྱི་སྙིང་པོ་ནི། །ཁྲོ་བོ་
གནོད་བྱེད་ཁྲོ་མོ་ནི། །དབྱེ་བ་རྣམ་གསུམ་སྐུ་རང་བཞིན། །སངས་རྒྱས་བྱང་ཆུབ་ཡན་ལག་བཞི། །ཁྲོས་པའི་ཁྲོ་བོའི་མཆོག་ཏུ་སྤྲོ། །འཇིགས་པ་ཐེག་པ་རྣམ་པ་གསུམ། །ལྷ་མོའི་ལྟ་བས་
འཇིགས་པར་བྱེད། །བདུད་དང་འབྱུང་པོ་གཅོད་བྱེད་ཅིང༌། །བདུད་དང་གདུགས་པ་སྐེམས་པ་དང༌། །གནོན་ཅིང་ཡུལ་ནས་སྐྲོད་པ་དང༌། །འདོད་དང་ཐར་པའི་གོ་འཕང་སྒྲུབ། །ཚངས་པ་མནན་
ཅིང་ཉེད་པ་དང༌། །ཙ་མུཎྜི་ནི་དྲག་པོས་འགུགས། །འཇིགས་བྱེད་ཀུན་ནས་བསྒྲུབས་པ་ཡང༌། །མཁས་པ་ཡིས་ནི་བསྒྲུབ་པར་བྱ། །རེ་ཞིག་དང་པོ་བྲིས་པའི་སྐུ། །མཚན་ཉིད་ཇི་ལྟར་གསུངས་པ་
བཞིན། །བྱེ་བ་བཅུ་བཞིའི་ཚོགས་དང་ནི། །སྣ་ཚོགས་གཟུགས་ཅན་བཞིན་ངན་པ། །ལྷ་མོ་དཀའ་བཟློག་གདན་དུ་ནི། །རྒྱན་ཀུན་རས་རྣམ་པར་མནྣ། །ཉི་མའི་དཀྱིལ་འཁོར་དབུས་སུ་ནི། །

82-1-164b

རྡོ་རྗེ་མཁའ་འགྲོ་རྣམ་པར་སྤྲུལ། །ཞལ་གསུམ་ཕྱག་ནི་དྲུག་པ་ཉིད། །འོད་ཟེར་སྔོན་པོ་འབར་བའི་ཞལ། །རོལ་པས་འཕེལ་བའི་གདན་ལ་ནི། །ཚངས་པའི་མགོ་ནི་ཞབས་ཀྱིས་མནན། །སྤྱན་གསུམ་ཁྲོ་
ལང་རྒྱལ་ཅན། །དམར་ཞིང་དམར་པའི་སྤྱན་དང་ལྡན། །འཁྱིལ་ཞིང་རྣམ་པར་དགྱེས་པ་ཡི། །དབུ་སྐྲ་དམར་པོས་རྣམ་པར་བརྒྱན། །རུས་པའི་ཐོད་པའི་ཕྲེང་བ་ཡིས། །སངས་རྒྱས་མི་བཟད་ཅོད་
པན་མོ། །བགེགས་ཀྱི་མགོ་བོ་བསམ་པ་ཡི། །ཀླུ་གཉིས་ཀྱིས་ནི་རྣམ་པར་བརྒྱན། །ཤིན་ཏུ་དགོད་ཅིང་མཆེ་བ་གཙིགས། །ཞལ་གསུམ་ཁ་དོག་གསུམ་པའོ། །གླང་ཆེན་པགས་པ་བསྣམས་པའོ། །མི་
ཡི་པགས་པ་རབ་ཏུ་གསོལ། །རྒྱན་བརྒྱད་ཀྱི་ནི་གནས་ཉིད་དུ། །དཀར་ཞིང་རབ་འབར་རུས་པའོ། །སངས་རྒྱས་མགོ་བོའི་ཕྲེང་བ་དང༌། །མཆེ་བ་རྣོ་ཞིང་སོར་མོ་འབར། །སྟེང་གི་ཕྱོགས་སུ་མདའ་དང་
ནི༑ ༑གཉིས་པ་ལ་ནི་ཁ་ཊྭཱཾ་ག། །གསུམ་པས་རྡོ་རྗེ་གསོར་བའོ། །གཡས་པ་སྡིགས་མཛུབ་ཞགས་པ་དང༌། །གཉིས་པ་ལ་ནི་ཐོད་པའོ། །གསུམ་པ་གཞུ་དང་ཀུན་ནས་ལྡན། །རྒན་བྱེད་དྲག་མོ་འཇིགས་
སུ་རུང༌། །ཞགས་པས་བཅིངས་ཤིང་རྣམ་པར་བརྒྱན། །དྲག་མོ་མནན་ཅིང་མཆེ་བ་གཙིགས། །ཁྲག་འཛག་པ་དང་བརྒྱལ་བ་ནི། །སོ་སོར་དབུས་སུ་བརྒྱན་པ་ན། །སོ་སོའི་ཕོ་ཉ་རབ་ཏུ་སྒྲུབ། །ཚོན་
བདུན་གྱིས་ནི་གོས་པ་ཡི། །རྒྱུན་མི་འཆད་པར་རྟག་ཏུ་སྤྲོ། །ཁྲོ་བོ་མཆེ་བ་གཙིགས་པའི་ལུས། །འབར་བའི་འོད་ཟེར་རྡོ་རྗེ་ཅན། །མི་ཡི་ཀེང་རུས་ཀེང་རུས་དང༌། །གདུགས་དཀར་པོ་ཡིས་མངོན་པར་

82-1-165a

༄༅། །གཡོགས། །ཡེ་ཤེས་ཁྲོ་བོ་དབང་ཕྱུག་བདག །དྲག་ཅིང་ཤིན་ཏུ་དྲག་པ་འདུལ། །བདུད་རྣམས་ཐམས་ཅད་གནོན་མཛད་པ། །ཤིན་ཏུ་གདུག་པའི་སེམས་ཅན་རྣམས། །ཞི་
བས་འདུལ་བར་མི་འགྱུར་བས། །ཐབས་དང་ཤེས་རབ་སྦྱོར་བ་ཡི། །ཁྲོ་བོའི་གཟུགས་ལ་སོགས་པ་བསྟན། །ཁྭ་དང་འུག་པ་བྱ་རྒོད་དང༌། །ཅེ་སྦྱང་སྲིན་པོ་ཁྱི་ལ་སོགས། །འཇིགས་པའི་ཀུ་ཅོ་རབ་
སྒྲོགས་དང༌། །མི་ཡི་ཀེང་རུས་ཀྱིས་བཀང་བའི། །དེ་ལྟར་གཟུགས་བརྙན་རབ་སྦྱོར་བས། །འདོད་དང་ཐར་པ་དོན་གཉེར་དང༌། །ཐམས་ཅད་ཁྲོ་བོ་འཇིགས་མཛད་པའི། །སྔགས་པས་གཟུགས་བརྙན་
བསྒྲུབ་པར་བྱ། །ཨོཾ་ཏ་ཧཱུཾ་མ་ཐམ་ཐ་དུཥྚཱ་ན་གྷཱ་ཏ་ཡ་ཧཱུཾ་ཕཊ་སྭཱ་ཧཱ། བ་དན་གསུམ་སོགས་ཕྱག་རྒྱ་ཡིས། །ལས་རྣམས་ཀུན་ནས་རབ་ཏུ་བྱེད། །སྤོས་དང་བདུག་པ་ལ་སོགས་དྲི། །རྒྱས་པའི་མཆོད་པ་
ཀུན་ལྡན་པས། །དཔའ་བོ་མཆོད་སོགས་ཡང་དག་ལྡན། །དཀྱིལ་འཁོར་ཆོ་ག་མཐོང་བ་ཡིས། །ཆོ་གའི་ཡན་ལག་སྦྱིན་སྲེག་ལས། །གཏོར་མའི་ལས་ནི་ཁྱད་པར་ཉིད། །མ་བརྟགས་པ་ཡི་ཤ་
དང་ནི། །ཁྲག་གིས་ཀྱང་ནི་དེ་ཉིད་ལས། །གང་གང་དངོས་གྲུབ་འདོད་པ་ཡིས། །དེ་ཡི་རྣམ་པས་ཚིམ་པར་བྱ། །ཨོཾ་བ་ཏྲི་ཏྟི་ནཱི་མཧཱ་ཀྲོ་དྷ་ཧཱུཾ་ཕཊ། ཟླ་བ་ཉི་མ་བརྐྱང་ནས་ནི། །རྒྱབ་དང་རྒྱབ་ཏུ་སྦྱར་
བར་བྱ། །དཀར་པོ་གི་ཝང་སྤྲེལ་བྱས་ནས། །ས་ཡི་གདུགས་དང་པདྨ་སྤྲེལ། །དེ་ཉིད་སྙིང་པོ་ཕྱག་རྒྱ་དང༌། །སྔགས་དེ་ཉིད་ནི་རྣམ་པར་སྦྱང༌། །ཕུར་བུ་ར་བ་ཚམ་ངམ་དང༌། །དྲ་བ་གོ་ཆ་མཚོན་ཆ་

82-1-165b

རྣམས། །ལས་ཀྱི་གནས་སུ་དགོད་པ་ནི། །ཕྱག་རྒྱ་འདི་ནི་རབ་ཏུ་གྲགས། །ཕྱག་རྒྱ་འདི་ཉིད་སྙིང་གར་བཅིང༌། །ཡེ་ཤེས་དང་ནི་རྣམ་ཤེས་སྦྱར། །ཨོཾ་ཀྲོ་དྷ་ནི་ཧཱུཾ་ཨ། སྙིང་པོ་མཆོག་གི་ས་བོན་དང༌། །ཕྱག་རྒྱ་དེ་
ཉིད་རྣམ་པར་བྱ། །ལུས་དང་སྲོག་ལ་ལྟོས་མེད་པར། །ཆེན་པོའི་སེམས་ཀྱིས་བསྒྲུབ་པར་བྱ། །དྲག་ཅིང་རྣོ་བའི་ལྷ་མོ་ནི། །རྣོ་བའི་སེམས་ཀྱིས་བསྒྲུབ་པར་བྱ། །ཅུང་ཟད་ཞི་བའི་ལྷ་མོ་ནི། །ཐབས་གཅིག་གིས་ནི་
མཚན་ཉིད་དོ། །ཆུ་ཡི་འགྲམ་གྱི་ས་ཕྱོགས་སུ། །སྔོན་དུ་བསྙེན་པ་ལ་སོགས་བྱ། །འབུམ་ཕྲག་ལྔ་ནི་བཟླས་པ་དང༌། །ཕྱིས་ནི་འབུམ་ཕྲག་གཅིག་གིས་སོ། །ཞི་བའི་མཆོད་པ་ཕུལ་ནས་ནི། །མེ་ཡི་ལས་ལ་
སོགས་པ་བྱ། །ནག་པོ་ར་ཡི་ཤ་དང་ནི། །ཁྲག་དང་རྣམ་པར་བསྲེས་ནས་ནི། །བྲིས་སྐུ་ལ་སོགས་གཟུགས་བརྙན་མདུན། །རྫོགས་པའི་ཆོ་གས་སྦྱིན་སྲེག་བྱ། །གཏོར་མ་སྦྱིན་སྲེག་གིས་ཚིམ་བྱ། །ཐམས་
ཅད་ལས་ནི་འགྲུབ་པར་འགྱུར། །ཞི་དང་རྒྱས་དང་དབང་དྲག་དང༌། །མངོན་པར་སྤྱོད་པ་ལ་སོགས་འགྲུབ། །དྲི་ཞིམ་ཆུ་ཡིས་བཀང་བ་ཡིས། །བུམ་པ་རྒྱ་ཆེར་མཆོད་པ་ཡིས། །ནད་ཀྱི་ཡན་ལག་གཟིར་བ་
ལ༑ ༑སྔོན་དུ་དབང་བསྐུར་བྱིན་བྱས་ནས། །ནད་ཀུན་དང་ནི་བྲལ་བ་དང༌། །དེ་བཞིན་གཟའ་ཡིས་གནོད་པ་ཉིད། །སྐལ་པ་དམན་དང་མི་བྱམས་པས། །ཐམས་ཅད་ཞི་བ་ཐོབ་པར་འགྱུར། །སེར་པོའི་མཚོན་
དང་སྤྲ་ཚིལ་ལས། །ལོག་འདྲེན་ལྷ་ཡི་གཟུགས་བརྙན་ཉིད། །མཉམ་པའི་གདན་ལ་ཐལ་མོ་སྦྱར། །ཕྱག་བཞི་ཡིས་ནི་རྣམ་པར་སྤྲས། །མཆེ་བ་གཅིགས་པ་ཡན་ལག་རྒྱས། །པདྨའི་སྣོད་ལ་གནས་པ་

82-1-166a

༄༅། །ནི༑ ༑རྩེ་གསུམ་དང་ནི་བཟའ་བའི་སྣོད། །དགྲ་སྟ་ལ་ཕུག་ཕྱག་ནའོ། །སོར་མོ་བཞི་ཡི་ཚད་དུ་ནི། །རྒྱན་ཀུན་གྱིས་ནི་རྣམ་པར་བརྒྱན། །བྲིས་སྐུའི་གཟུགས་བརྙན་མདུན་དུ་ནི། །
འཁྲུལ་འཁོར་འདི་ནི་བྲི་བར་བྱ། །གྲོ་ག་འམ་ནི་ཤིང་ཤུན་ལ། །གི་ཝང་དང་ནི་གུར་གུམ་གྱིས། །སྒྲུབ་པ་པོ་ཡི་གཟུགས་བརྙན་བྲི། །གཟུགས་དང་རྣམ་པ་ཀུན་ལྡན་པ། །སྙིང་གར་མིང་ནི་བྲི་བར་བྱ། །གཡོ་
དང་ལྷུང་དང་སྲོག་འདྲེན་པ། །ལྕགས་ཀྱུ་ཀུན་ནས་ལྡན་པ་དང༌། །དཔྲལ་བར་དྲངས་ནས་གཞག་པར་བྱ། །བགེགས་ཀྱི་དབང་པོ་ཡི་ནི་གདན། །སྙིང་གར་མནན་ནས་གཞག་པར་བྱ། །མེ་ཏོག་བདུག་པ་སོགས་
པས་མཆོད། །ནན་ཏན་གྱིས་ནི་གཏོར་མའི་ལས། །དོན་འདོར་འབྲས་བུ་དོན་གཉེར་བའི། །རྣལ་འབྱོར་པས་ནི་སྔགས་ཡིག་བཟླས། །ཨོཾ་ཏྲཾ་ཐ་ཐ་ཐ་ཧཱུཾ་ཛ་སྭཱ་ཧཱ། མེ་ཏོག་དཀར་པོ་ལ་བཟླས་ཤིང༌། །རེ་རེ་
ཞིང་ནི་བརྡེག་པར་བྱ། །བརྒྱ་རྩ་བརྒྱད་དུ་ཡོངས་རྫོགས་ན། །འགྲུབ་པར་འདི་ལ་ཐེ་ཚོམ་མེད། །སྔགས་འདི་ཡིས་ནི་སྦྱོར་བ་ཡིས། །སྒྲུབ་པ་པོ་ཡི་ཡིད་གཡོ་ཞིང༌། །མྱུར་དུ་འགུགས་ཤིང་ལོན་པའོ། །
རྒྱལ་པོའི་དབང་པོ་དབང་ཕྱུག་སོགས། །རྒྱལ་པོ་དང་ནི་རྒྱལ་ཚབ་དང༌། །ཕྱུག་པོའི་བྱིས་པ་ལ་སོགས་དང༌། །ཤིན་ཏུ་མཛེས་པའི་བདག་ཉིད་ལུས། །ཤ་རྩི་དང་ནི་བརྒྱ་བྱིན་སོགས། །གལ་ཏེ་ཀུན་
ནས་འདོད་ཙམ་གྱིས། །སྒྲུབ་པ་པོ་ཡི་དབང་དུ་འགྱུར། །ཇི་སྲིད་ལུས་ནི་འཚོ་བའི་བར། །དུས་རྟག་ཏུ་ནི་རྣམ་པར་འདུད། །ང་རྒྱལ་ཡན་ལག་གཙོ་བོ་བས། །ང་རྒྱལ་གྱིས་ནི་འགྲུབ་པར་འགྱུར། །ཁྲོ་བོའི་

82-1-166b

ལུས་ནི་བསྟན་པ་ཡིས། །ལས་དང་ལས་ནི་མྱུར་དུ་འགྲུབ། །ཁྲོ་བོའི་ལུས་རྣམ་པར་བསྟན་པ་ཞེས་བྱ་བ་རྫོགས་སོ།།    །།སྤྱོད་པའི་ཆོས་ཅན་ཀུན་བསྡུས་པ། །བརྟུལ་ཞུགས་མཚན་ཉིད་བརྟན་པའོ། །ཡེ་
ཤེས་ལོངས་སྤྱོད་འབྲས་འདོད་པས། །སྤྱོད་པའི་མཚན་ཉིད་ཤེས་པར་བྱ། །མི་བཟད་འཁོར་བ་འཇིགས་པ་ནི། །ཆགས་པས་སྲིད་པར་ལྟུང་བའོ། །ཆགས་པ་སྤངས་པའི་ལུས་ཀྱིས་ནི། །རྒྱུན་དུ་བརྟུལ་ཞུགས་
ཡང་བཟུང་ངོ༌། །དབེན་པར་ཤིན་ཏུ་མཉམ་བཞག་པས། །དངོས་པོ་ཐམས་ཅད་མདོར་བསྡུས་པའོ། །ཆགས་པས་སྲིད་པར་ལྟུང་བ་དང༌། །ཞེན་པས་འཁོར་བར་འཇུག་པར་བྱེད། །རྨོངས་པའི་བདག་ཉིད་རིང་དུ་
སྤངས། །སེམས་ཅན་དོན་དུ་ཆོས་བསྟན་ཕྱིར། །སེམས་ཅན་དོན་བྱེད་གྱུར་བས་ཀྱང༌། །བརྟུལ་ཞུགས་དཀའ་ཐུབ་མི་བཟད་པས། །དབེན་པར་སྦྱོར་བས་འགྲུབ་པར་འགྱུར། །ཆགས་པའི་ཉེས་པ་རྒྱ་མཚོར་འཁོར།།
བདག་ཉིད་ཉོན་མོངས་ལས་རྒྱལ་ཕྱིར། །སེམས་ཅན་དོན་བློ་འབའ་ཞིག་གོ། །སེམས་ཅན་དོན་འགྱུར་དུས་སུ་ནི། །སྤྱོད་དང་སྡོམ་པའི་སྔོན་བཞིན་ནོ། །འདུ་འཛི་དང་བྲལ་དབེན་པ་ནི། །དགའ་བ་རུ་ནི་ལུས་སྲུང་ངོ༌། །
དང་པོ་རོ་ཞིག་རྣལ་འབྱོར་པས། །བསྟན་བཅོས་ཚིག་རྣམས་བླངས་བྱས་ནས། །སྡོམ་པ་ཐམས་ཅད་ཡང་དག་ལྡན། །རབ་ཏུ་རྣོ་བས་ཆོས་སྤྱོད་དོ། །གནས་དང་གནས་ལའང་མི་གནས་པའི། །ནམ་དུ་ཡང་ནི་
མི་བཟུང་ངོ༌། །བཟའ་དང་བཟའ་མིན་པར་རྟོགས་པའི། །དམན་སོགས་ངེས་པར་མི་བྱའོ། །འབད་པས་རྟག་ཏུ་དགའ་བ་ཡིས། །ལྷམ་མཁན་ཉ་པ་བཤན་པ་དང༌། །བྲམ་ཟེ་དམངས་རིགས་རྒྱལ་རིགས་

82-1-167a

༄༅། །རྣམས། །མཉམ་པའི་སེམས་ཀྱི་ལམ་གྱིས་ནི། །རྟག་ཏུ་སློང་མོ་བསླང་བར་བྱ། །གལ་ཏེ་གོང་དུ་སྤྱོད་པའི་ཚེ། །གང་ཞིག་བཟའ་སྟོན་ཟོས་པ་དང༌། །མལ་ཆ་རས་དང་
མཆིལ་ལྷམ་ཡང༌། །ལོངས་སྤྱོད་ལོངས་སྤྱོད་ཡིད་འོང་བའི། །བརྟུལ་ཞུགས་ལ་གནས་ཙམ་གྱིས་ནི། །རྣལ་འབྱོར་སྡོམ་པ་རིང་བ་ཉིད། །སྤྱོད་པ་སྤྱོད་དགུར་རྣལ་འབྱོར་པས། །བསོད་ནམས་ལག་ཏུ་
བླང་བར་བྱ། །ཐམས་ཅད་བླངས་ཀྱང་ཉེས་མེད་དེ། །དངོས་པོ་ཡང་ནི་མི་བཟུང་ངོ༌། །སེམས་ནི་རྣམ་པར་དག་པ་ཡི། །ཐམས་ཅད་བཟའ་ཞིང་བཟའ་བ་ཉིད། །དག་ཅིང་གུས་བཅས་ང་རྒྱལ་གྱིས། །དེ་ཡིས་
གནས་ནི་ཡོངས་སུ་སྤང༌། །དད་པས་དཀྱིལ་འཁོར་འདྲི་བ་དང༌། །ཡང་ན་གཏོར་མའི་ལས་ལ་ནི། །བསགས་པའི་རྫས་ཀྱི་དངོས་པོ་ནི། །དེ་ཡི་གནས་སུ་དབུལ་བར་བྱ། །ཆོས་གོས་གསུམ་གྱི་ལྷག་མ་ནི། །
སླར་ཡང་གུས་པ་ཡིས་ནི་བཟུང༌། །སྤྱི་བོར་དུར་སྨྲིག་མཚན་མ་དང༌། །སངས་རྒྱས་བྱང་ཆུབ་ཡན་ལག་དང༌། །སྙིང་པོའི་ཆེམ་བེར་ཆོས་གོས་གསུམ། །སྟེང་དུ་རྡོ་རྗེ་དབྱུག་པ་དང༌། །ལྷུང་བཟད་མཆན་ཁུང་ཆུ་
ཚགས་བཅས། །དེ་ལྟར་འཛིན་པའི་ལུས་ལ་ནི། །གླེགས་བམ་ལ་སོགས་གཞན་ཡང་མེད། །གྲོག་མོ་ལ་སོགས་བསལ་བའི་ཕྱིར། །རྔ་མའི་ཆུན་པོ་བསྔགས་པ་ཡིན། །སངས་རྒྱས་བྱང་ཆུབ་ཡན་ལག་
དང༌། །ཆོས་དོན་རྩ་བ་སྙིང་རྗེ་ཉིད། །དེ་ནས་བསླབ་པར་བྱ་བ་ནི། །བླ་མའི་ཚིག་གི་སྡོམ་པའོ། །སངས་རྒྱས་ཡེ་ཤེས་རྫུ་འཕྲུལ་ཆེ། །མཆོག་ལ་སྐྱབས་དང་སྐྱབས་སུ་མཆི། །རྡོ་རྗེ་དབང་ཕྱུག་མཆོག་གི་

82-1-167b

ལུས། །རྡོ་རྗེ་སེམས་དཔའ་བདག་ཕྱག་འཚལ། །ལྷ་མོ་ཤེས་རབ་སྦྱོར་རང་བཞིན། །མཁའ་འགྲོ་ལྔ་ལ་ཕྱག་འཚལ་ལོ། །ཨོཾ་ཨ་མུ་ཀ་ས་མ་ཡོ་ཧཾ་ས་མ་ཡ། ཨ་མུ་ཀ་ས་མ་ཡོ། ཨོཾ་ཨ་མུ་ཀ་
ས་མ་ཡོ་ཧཾ་ས་མ་ཡ། ཨོཾ་བཛྲ་བཛྲ། མཧཱ་བཛྲ་བཛྲ། ཀཱ་ཡ་སུ་པ་ར། ཧི་ཧི་ཧི། ཧོ་ཧོ་ཧོ། ཧཱུཾ་ན་ནི་པ་ཏ་དཾ། འདི་ཡི་སློབ་མ་རབ་ཏུ་བཟུང༌། །བརྟུལ་ཞུགས་རྡོ་རྗེ་རྡོ་རྗེ་ཅན། །གཉིས་པའི་ལས་
ཀྱིས་བསྒྲུབ་པར་བྱ། །སྦྱོར་དང་གསང་བའི་སྔགས་རིགས་པས། །ཐམས་ཅད་དུས་དང་དུས་ཉིད་དུ། །ཚིགས་བཅད་གཉིས་ནི་བརྗོད་པར་བྱ། །གང་ཞིག་ཕ་དང་གང་ཞིག་མ། །གང་ཞིག་
མཛའ་བའང་མི་རྟག་པའོ། །སངས་རྒྱས་ལུས་ནི་སྒྱུ་མ་ཉིད། །རྟག་ཏུ་ཆོས་ཀྱིས་ཡོངས་སུ་སྐྱོབ། །ཀྱེ་མ་སྟོང་པ་ཉིད་ཀྱི་མཐུས། །དངོས་ཀུན་རྣམ་པར་མནན་པའོ། །སངས་རྒྱས་འབྲས་བུ་རབ་སྟེར་
བའི། །མཁས་པ་ཡིས་ནི་གཟུང་བར་བྱ། །རྨོངས་པ་བཅད་པའི་དོན་དུ་ནི། །དུས་གསུམ་དུ་ནི་ཚིགས་བཅད་བརྗོད། །འཆག་དང་ཉལ་དང་འགྲོ་བ་དང༌། །འདུག་དང་འགྲོ་བ་ཐམས་ཅད་
དུ༑ ༑སྔགས་ཀྱི་སྦྱོར་བ་བརྟན་བྱས་ནས། །སེམས་དང་སེམས་ཀྱིས་ཉལ་བར་བྱ། །བསྐྱེད་དང་སྐྱེ་བར་བརྒྱུད་པ་ཡི། །འབྱུང་བ་ལྔ་ཡི་ལུས་ཀྱི་སྡིག། ཉིན་མཚན་གཉིས་ཀྱི་སྤྱོད་པ་ཡིས། །ལུས་
ཀྱི་དྲི་མ་དག་པ་ཉིད། །ཟླ་བ་དྲུག་ཏུ་སྤྱད་བྱས་པས། །རང་འདོད་ལྷ་ནི་འགྲུབ་པའོ། །བརྟུལ་ཞུགས་སྤྱོད་པའི་རྣལ་འབྱོར་པས། །མི་ཤེས་པས་ཀྱང་ཡེ་ཤེས་འཐོབ། །དེ་ལྟར་

82-1-168a

༄༅། །ཡོན་ཏན་རང་བཞིན་ཞིང༌། །བརྟུལ་ཞུགས་སྤྱོད་པ་ཡི་ནི་རྒྱུ། །བརྟུལ་ཞུགས་སྦྱོར་བ་སྦྱོར་བ་ཡིས། །ཐམས་ཅད་རྨོངས་པ་རྣམ་པར་སྤངས། །
ཐབས་ཀྱི་མཚན་ཉིད་མཚོན་པ་ཡིས། །མཉམ་ཉིད་ལྟ་བ་རྫོགས་བྱས་ནས། །རྣམ་དག་ལྟ་བ་འབའ་ཞིག་གོ །ཀུན་ནས་སྟོང་པ་མཉམ་པའི་རོས། །དངོས་པོ་ཀུན་གྱི་མཚན་ཉིད་
མེད༑ ༑ཀུན་ནས་སྟོང་པ་ཉིད་ཀྱི་མཐར། །རྣམ་པར་རྟོག་པ་ཇི་ལྟ་བུར། །རྨོངས་པས་བརྟགས་ཤིང་རྣམ་བརྟགས་པའི། །དག་པའི་སེམས་དང་སེམས་པར་བཅས། །རྨོངས་པ་
ཉོན་མོངས་རྒྱ་མཚོའི་ལུས། །འདོད་པ་ཁྲོ་བོའི་གཞི་དེ་ནི། །རྣོ་བའི་སེམས་ཀྱིས་རྨོངས་པ་ནི། །ཡེ་ཤེས་ལྡན་པའི་ལུས་ཀྱི་དབྱེ། །སྣུན་པའི་བཟའ་དང་འཇམ་པའི་གོས། །
སྣ་ཚོགས་དབང་པོས་རེག་པ་ཡིས། །གཏི་མུག་ཆགས་པས་གོ་བཟློག་པས། །སྲིད་པར་ལྟུང་བའི་ལས་སུ་འགྱུར། །ལས་ནི་བྱ་བའི་དབང་པོར་འགྱུར། །རྨོངས་པ་ཡེ་
ཤེས་མི་རྟག་པའོ། །འདོད་དང་ཁྲོ་དང་ང་རྒྱལ་འཇོམས། །སྲིད་པར་འཆི་བའི་བཟའ་བའོ། །འབྱུང་པོ་འབྱུང་ལ་བརྩེ་བ་དང༌། །ཀུན་ནས་སྡིག་པ་མི་བརྟག་གོ། །མགོན་མེད་སྡུག་
བསྔལ་ཕོངས་པ་ལ། །ནོར་པས་མནར་མེད་གྱུར་བ་བཞིན། །འཇིག་རྟེན་འདིར་ནི་སྨ་འབེབས་དང༌། །མཚང་འདྲུ་བ་ནི་མཆོག་ཏུ་གཙོ། །ཐེག་པ་ཆེ་ལ་ལེགས་བསླབས་པས། །

82-1-168b

ངན་འགྲོའི་དངོས་པོར་ཡང་མ་ཡིན། །ཀུན་ནས་བཟའ་དང་ལེགས་བཟའ་པས། །ཡང་དག་དགའ་བས་ལུས་སྲུང་ངོ༌། །རྙིང་པའི་བཟའ་སྟོན་ངན་པ་ཡིས། །དེས་པར་བདག་
ཉིད་དགའ་བར་བྱ། །སྔོན་གྱི་བསླབ་སོགས་བསླབ་པ་དང༌། །སྔོན་དུ་ཐམས་ཅད་བསྡམས་པ་ཉིད། །བརྟུལ་ཞུགས་སྤྱོད་པ་མཉམ་གཞག་པས། །མནར་མེད་དམིགས་པ་མེད་
པའོ༑ ༑སྔོན་གྱི་མཚན་ཉིད་མཚོན་པ་ཡིས། །སྔོན་དུ་བསླབ་སོགས་བསླབ་པར་བྱ། །བརྟུལ་ཞུགས་སྤྱོད་པ་མཉམ་གཞག་པས། །བསླབ་པ་གུས་པས་བསླབ་པར་བྱ། །བུད་མེད་
འཇིགས་གཟུགས་དྲག་མོ་ཉིད། །སྐྲ་ནི་འཛིངས་ཤིང་འཁྱིལ་པ་དང༌། །དུར་སྨྲིག་དམར་པོ་འཇམ་པ་ཉིད། །ཕྲ་མོའི་རྡུལ་གྱིས་འཇམ་པ་བགོ། །མི་ཡི་རུས་པས་བྱས་པ་ཡང༌། བུད་
མེད་རྒྱན་དུ་རྣམ་པར་བརྒྱན། །རྙིང་པའི་ཚེམ་བེར་དམར་པོ་ནི། །མི་ཡི་པགས་པས་གཡོགས་པར་བྱ། །སྣོད་ཆེན་པོ་ནི་གཉིས་པ་རུ། །གཟུང་ལ་དབང་པོ་ལྔ་ནི་བཟུང༌། །སྟེང་དུ་
རྡོ་རྗེའི་དབྱུག་པ་ནི། །མི་ཡི་ཡན་ལག་རུས་པས་བརྒྱན། །བ་དན་དྲིལ་བུ་ཕྲེང་བ་ནི། །དབྱུག་པ་ལག་པ་གཡོན་པས་གཟུང༌། །ད་ལྟར་བསྡུས་པའི་ལུས་ཀྱིས་ནི། །འབད་པས་བརྟུལ་
ཞུགས་སྤྱོད་པར་བྱ། །འདི་ལྟར་རྫས་སོགས་དངོས་པོ་ནི། །མེ་བཞིན་འབར་བས་རེག་མི་བྱ། །བཟའ་དང་བཏུང་བ་ལ་སོགས་གཞན། །དང་པོ་བསྡུ་བར་ཡང་མི་བྱ། །སྙིང་རྗེར་

82-1-169a

༄༅། །ཕན་པའི་སེམས་ཀྱིས་ནི། །ཀུན་ནས་དགའ་ཞིང་བཟའ་བར་བྱ། །ཐམས་ཅད་གནོད་པ་དོན་མེད་པས། །དངོས་པོ་ཀུན་ནས་ཡོངས་སུ་སྤང༌། །ལུས་ནི་སྲུང་
པ་ཙམ་གྱིས་ནི། །སློང་མོའི་བཟའ་བ་བསླང་བར་བྱ། །སྟོང་པའི་ཁྱིམ་དང་དུར་ཁྲོད་དང༌། །བས་མཐའ་དང་ནི་དགོན་པར་གནས། །མཚན་མོ་ཀུན་ནས་བགྲོད་པར་བྱ། །བཟླས་
དང་བསམ་གཏན་མཆོག་ཏུ་མཚོན། །འཆག་དང་ཉལ་དང་འདུག་པ་འམ། །ཤེལ་གྱ་རྣམ་པའི་སེམས་དང་ནི། །རང་བཞིན་ཡོངས་སུ་དག་པ་ཉིད། །བཟླས་དང་བསམ་གཏན་
འབའ་ཞིག་གོ། །དེ་ཡིས་ཐམས་ཅད་འགྲུབ་འགྱུར་བར། །སངས་རྒྱས་ཀུན་གྱིས་གསུངས་པ་ཉིད། །སྡིག་སྤངས་རྣམ་པར་སྤྱོད་པ་ཡིས། །འཁོར་བ་རུ་ནི་མི་གནས་པའོ། །
ཐམས་ཅད་དངོས་པོ་དངོས་མེད་པར། །རྟག་ཏུ་སེམས་ཀྱིས་ལྟ་བ་ཉིད། །བདག་ཉིད་སངས་རྒྱས་རྒྱུ་རུ་ནི། །དེ་ནས་ཚིག་བཅད་གཉིས་ནི་བརྗོད། །སྦྱིན་པ་ཆོས་ཀྱིས་སྲུང་བར་
ནི༑ ༑ཚིགས་བཅད་གཅིག་གིས་གནང་བར་བྱ། །ཨེ་མའོ་རྨོངས་པ་ཡི་ནི་མཐུས། །ལུས་ཅན་ཀུན་ནས་དབང་དུ་བྱས། །འདོད་སོགས་ཆོས་སོགས་མི་བཟད་པས། །མཁས་པ་
ཡིས་ནི་ཡོངས་སུ་སྤངས། །དངོས་མེད་དངོས་པོ་ཡང་མ་ཡིན། །གཟུང་དང་འཛིན་པ་མི་རྟོག་པས། །སྲིད་པའི་དགོན་པ་ལས་རྒལ་ཞིང༌། །དམིགས་པ་མེད་པའི་བདེ་བ་འཐོབ། །

82-1-169b

གཞན་གྱིས་བརྟགས་པའི་ལོངས་སྤྱོད་སོགས། །ཉལ་དང་འཆག་པར་དུས་གསུམ་དུ། །རྣལ་འབྱོར་ཚིགས་བཅད་གཅིག་གིས་ནི། །རྣལ་འབྱོར་རྨོངས་པ་གཅོད་བྱེད་པའོ། །སེམས་
ཆེན་པོ་ཡི་སེམས་ཀྱི་ནི། །རྙིང་པའི་རས་ནི་བསགས་པ་ཡིས། །དེ་ཡིས་གོས་སུ་རབ་ཏུ་བགོས། །ཀེང་རུས་ཀྱི་ནི་ཡན་ལག་ཀུན། །ཤིན་ཏུ་མཛེས་པའི་དབྱིག་པ་བཟུང༌། །པ་
ཊ་ཧ་ཡི་ཆོས་ཀྱིས་བརྡུང༌། །རྡོ་རྗེའི་གླུ་ནི་བླང་བ་ཉིད། །སེམས་ཅན་སྒྲོལ་བའི་རྒྱུ་རུ་ནི། །གྲོང་ནས་གྲོང་དུ་ཀུན་ཏུ་རྒྱུ། །དམིགས་པ་མེད་པའི་རང་བཞིན་གྱིས། །བརྟུལ་ཞུགས་སྤྱོད་པས་
མཉམ་པར་གཞག །དག་པའི་སེམས་ནི་མི་དམིགས་པས། །དགའ་བ་ཡིས་ནི་བསྲུང་བར་བྱ། །སྤྱོད་པ་ཡིས་ནི་རྒྱུར་གྱུར་པས། །རྣལ་འབྱོར་སྤྱོད་པ་དོན་ཀྱི་རྒྱུ། །སྡིག་པ་ཐམས་ཅད་རྣམ་
བསལ་ཞིང༌། །ཉེས་པ་ཀུན་ནས་རྣམ་སྤངས་ལ། །བརྟུལ་ཞུགས་ཟླ་དྲུག་སྤྱད་པ་ཡིས། །རང་འདོད་ཡེ་ཤེས་འགྲུབ་པར་འགྱུར། །བརྟུལ་ཞུགས་ཀྱི་སྤྱོད་པ་རྣམ་པར་བསྟན་པའི་ལེའུ་
ཞེས་བྱ་བ་རྫོགས་སོ།།    །།དེ་ནས་ཐམས་ཅད་སྙིང་པོ་ནི། །དེ་ཉིད་ཀུན་གྱི་དོན་བསྡུས་པ། །འཁོར་བར་བརྟན་དང་གཡོ་བཅས་པའི། །ཀུན་གྱི་སྙིང་པོར་རབ་སྦྱོར་
བའོ༑ ༑དང་པོར་རེ་ཞིག་རྣལ་འབྱོར་པས། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་ནི། །སྔོན་དུ་བསྙེན་པ་ལ་སོགས་བྱ། །རྡོ་རྗེ་འམ་ཤེས་རབ་རྣལ་འབྱོར་གྱིས། །

82-1-170a

༄༅། །འབུམ་ཕྲག་གསུམ་དུ་བཟླས་བྱས་ནས། །ཕྱིས་ནི་རང་འདོད་པ་ཡི་ལས། །འགྲུབ་པར་འདི་ལ་ཚོ་མ་མེད། །སྦྲ་ཚིལ་ལ་ནི་གཟུགས་བརྙན་བྱ། །ཚ་བའི་
མར་ཁུས་བྱུག་བྱས་ལ། །སྙིང་གར་མིང་ནི་བཞག་པ་དང༌། །ཚིགས་དང་ཚིགས་སུ་ཚེར་མས་དགང༌། །སྐྱུར་པོ་ཚ་དང་མ་རུ་རྩེར། །གཟུགས་བརྙན་དང་ནི་ཡང་དག་ལྡན། །སྣོད་
དུ་བསྲེས་ལ་ཡང་དག་གཞག །ཡེ་ཤེས་ལུས་ལ་ལུས་ཀྱི་ནི། །རྐང་པ་གཡས་བས་མནན་པར་བྱ། །རྣོ་བའི་སེམས་ཀྱིས་བཟླས་བྱས་པས། །མཚན་མོ་གཅིག་གི་མཐའ་རུ་ནི། །
འགྲུབ་པར་འདི་ལ་ཐེ་ཚོམ་མེད། །སྨིན་པའི་མེ་ལ་བཞག་བྱ་བྱ། །རྒྱལ་པོ་མྱུར་དུ་གདུང་བར་འགྱུར། །དཀོན་མཆོག་གསུམ་ལ་གནོད་པ་ལ། །ལས་འདི་ཡིས་ནི་སྦྱར་
བར་བྱ། །ཧྲཱིཿཨ་མོ་གྷ་སི་སི་ད་ཧ་ད་ཧ་གྲི་ཧྣ་གྲིཧྣ་ཧཱུཾ་ཧྲཱིཿ སྔ་དྲོ་ཉི་མ་ཤར་དུས་ལ། །མེ་ཏོག་དཀར་པོའི་མཎྜལ་དང༌། །སྤོས་དང་མར་མེའི་ཆོ་ག་ཡིས། །ཞི་བའི་ལ་སྣི་རྣམ་པར་
བྱ༑ ༑ཆུ་དང་འོ་མ་བསྲེས་པའི་སྣོད། །དེར་ནི་གཏོར་མ་སྦྱར་ནས་ནི། །སྔགས་ནི་བརྒྱ་རྩ་བརྒྱད་དུ་བཟླས། །རྒྱལ་པོ་ནད་དང་བྲལ་བར་འགྱུར། །ཨོཾ་ཨ་མྲི་ཏ་བ་ར་དེ་ཧཱུཾ་ཧཱུཾ་ཧཱུཾ་ཨ་
ཨ་ཨ། ཐམས་ཅད་ལས་ནི་བསྡུས་བྱས་ལ། །ཆུ་བོ་ཆེན་པོའི་རྒྱུན་ལ་བསྐུར། །རིམས་ནད་རབ་ཏུ་ཞི་བར་བྱེད་པ་ཞེས་བྱ་བའི་ལེའུ་རྫོགས་སོ།།    །།དེ་ནས་རབ་སྦྱོར་

82-1-170b

སྙིང་པོ་འདི། །སྔགས་པས་རབ་ཏུ་རྣམ་པར་སྤྱད། །ཡུངས་ཀར་ལས་ནི་གཟུགས་བརྙན་བྱ། །སྙིང་གར་མིང་ནི་རྣམ་པར་སྦྱར། །རྡོ་དང་ཚེར་མ་ལྟེ་བར་རོ། །རྐང་པས་མནན་ཅིང་བཟླས་
པར་བྱ། །སུ་ཏཱི་ཀྵྞཱ་ཤཱུ་ལ་ཧཱུཾ་རྫ་ཕཊ་ཧྲཱིཿ། མེ་ལ་བསྲོ་ཞིང་གདུང་བ་དང༌། །ལྷག་པར་བཟླས་ཤིང་གཞག་པར་བྱ། འདི་ལྟར་མཚོན་པའི་མཚན་ཉིད་ཀྱིས། །མོད་ལ་གཟེར་བས་ཡང་འཛིན་
ཏོ༑ ༑ཞི་བའི་མཆོད་པའི་ཆོ་ག་ལས། །འོ་མ་དང་ནི་སྦྲང་རྩིས་བཀྲུ། །ཆུ་བོའི་རྒྱུན་ལ་བསྐུར་བྱ་ན། །གཟེར་ཞིང་གཟེར་བའི་ནད་དང་བྲལ། །ཨོཾ་སརྦ་ཀ་རི་ཧཱུཾ་ཛ་སྭཱ་ཧཱ། གཟེར་བ་རབ་
ཏུ་ཞི་བར་བྱེད་པའི་སྔགས་སོ། །དེ་ནས་ཐམས་ཅད་སྙིང་པོ་ཡིས། །གཞན་གྱི་ལས་ཀྱིས་མཚན་ཉིད་ནི། །སྔོན་དུ་བསྙེན་སོགས་བསྟེན་བྱས་པས། །ལས་ཀུན་འགྲུབ་པར་འགྱུར་པའོ། །
ནག་པོའི་མཐའ་དང་ཐ་མ་ལ། །བ་སྐམ་གྱི་ནི་ལྕི་བ་ལས། །བསྒྲུབ་བྱ་ཡི་ནི་མིང་དང་གཟུགས། །དམར་པོའི་ཙནྡན་གྱིས་ནི་བསྐུ། །བསྒྲུབ་བྱའི་མིང་ནི་ཀུན་ནས་བཞག །སེང་ལྡེང་ཕུར་
པས་མིག་འབྲས་ལ། །གཡོན་པའི་རྐང་པས་མནན་ནས་ནི། །བརྒྱ་རྩ་བརྒྱད་དུ་བཟླས་བྱས་ཤིང༌། །མེ་ལ་བདུག་ཅིང་བདུགས་པ་ཡིས། །མིག་ནི་གཟེར་བས་འཛིན་པར་འགྱུར། །ཨོཾ་
ཙཀྵུ་མ་ལི་ནི་ཧཱུཾ་ཕཊ། འདི་ཡི་སྔགས་དང་སྔགས་ཀྱིས་ནི། །འགྲུབ་པར་འདི་ལ་ཐེ་ཚོམ་མེད། །ཞི་བའི་མཆོད་པས་མཆོད་བྱས་ནས། །ཨོཾ་བཛྲ་ཏཱི་ཀྵྞཱ་ཡ་ཧཱུཾ་སྭཱ་ཧཱ། ལན་བདུན་མངོན་

82-1-171a

༄༅། །པར་བསྔགས་བྱས་ནས། །དེ་ཡི་འོ་རྒྱུན་ལ་བཀྲུས་ན། །བསྒྲུབ་བྱའི་ནད་དང་གནོད་པ་སེལ། །མིག་འབྲས་རྣོ་ཞིང་གསལ་བར་འགྱུར། །མིག་ནད་རབ་
ཏུ་ཞི་བར་བྱེད་པ་ཞེས་བྱ་བའི་ཆོ་གའོ། །ལྷང་ཚེར་ལས་ནི་བསྒྲུབ་པར་བྱ། །མཁས་པས་ཁྲག་གིས་བྲིས་པའོ། །དུག་དང་དུར་ཁྲོད་སོལ་བ་ཡིས། །མིག་གི་འབྲས་བུ་བྱུགས་
བྱས་ལ། །རྐང་པ་གཡོན་པས་མནན་ནས་ནི། །བརྒྱ་རྩ་བརྒྱད་དུ་བཟླས་པའོ། །ཨོཾ་ཀྲྀཥྞཱ་པིངྒ་ལི་ཧཱུཾ་ཁཾ་ཕཊ། འདི་ཡི་སྔགས་དང་སྔགས་ཀྱིས་ནི། །བདག་ཉིད་ལྕི་བས་བྲན་
པར་བྱ། །དེ་ལྟར་མཚན་ཉིད་ཀུན་ལྡན་པས། །བསྒྲུབ་བྱ་མྱུར་དུ་ལོང་བར་འགྱུར། །སྦྲང་རྩི་མར་གྱིས་བསྐུ་བྱས་ནས། །བསྒྲུབ་བྱའི་ནད་དང་གནོད་པ་སེལ། །བརྒྱ་རྩ་བརྒྱད་དུ་
མངོན་པར་བཟླས། །ཨོཾ་ཨ་མྲྀ་ཏ་ལོ་ཙ་ནེ་ཨ་སྭཱཧཱ། ལོང་བ་རབ་ཏུ་ཞི་བར་བྱེད་པའི་སྔགས་སོ། །གཞན་ཡང་བསྒྲུབ་བྱ་སྒྲུབ་པ་པོས། །ལས་ནི་ཤིན་ཏུ་རྣམ་པར་སྤྱད། །དཀོན་
མཆོག་གསུམ་ལ་གནོད་བྱེད་པ། །སྡིག་གིས་གོས་པར་མི་འགྱུར་རོ། །བག་ཟན་ལས་ནི་པདྨའི་དབྱིབས། །བསྒྲུབ་བྱའི་མིང་ནི་དབུས་ཉིད་དུའོ། །ཁྱི་ཡི་སྤུ་ཡིས་བུག་པ་དགང༌། །ཚ་བའི་མར་
ཁུས་བསྐུས་བྱས་ལ། །གཡོན་པའི་རྐང་པས་མནན་ནས་ནི། །བརྒྱ་རྩ་བརྒྱད་དུ་བཟླས་པར་བྱ། །ཨོཾ་བཛྲ་བ་ཀེ་ཧཱུཾ་ཕུ་ཕཊ། མེ་ལ་སོ་ཞིང་བསྲོས་པ་ཡིས། །བྷ་ག་མྱུར་དུ་བཟློག་པར་

82-1-171b

བྱ། །ཤིན་ཏུ་གདུག་པའི་ཆུང་མ་ནི། །འདི་ཡིས་ལས་ཀྱིས་རབ་ཏུ་སྦྱར། །ལན་བདུན་དུ་ནི་མངོན་བསྔགས་ནས། །སྦྲང་རྩི་འོ་མའི་རྒྱུན་གྱིས་བཀྲུ། །ཨོཾ་སུ་ཀོ་བྷ་བི་ཧཱུཾ་ཧེ་སྭཱཧཱ། ཞི་བར་བྱེད་
པའི་སྔགས་སོ། །འཇིམ་པའི་སྣོད་ནི་བླངས་བྱས་ལ། །པདྨའི་དབྱིབས་ཀྱི་རྣམ་པར་བྱ། །རྣོ་བའི་ཏིལ་མར་ཡུངས་ཀར་གྱིས། །བུག་པ་དགང་ཞིང་སྦྱར་བར་བྱ། །རྐང་པ་གཡོན་པས་
མནན་ནས་ནི། །སེང་ལྡེང་ཕུར་པས་བརྡུང་བྱ་ཞིང༌། །སྔགས་ནི་བརྒྱད་བརྒྱ་རབ་འདས་ན། །བྷ་ག་གཟིར་ཞིང་གཟིར་བར་འགྱུར། །ཧྲི་བི་ལ་ཏ་ཧཱུཾ་ཕཊ། འདི་ཡི་སྔགས་དང་སྔགས་ཀྱིས་ནི།།
བྷ་ག་གཟིར་བའི་ལས་ཉིད་དོ། །ཆུ་དང་འོ་མར་བཀྲུ་བྱ་ཞིང༌། །སྔགས་དང་མངོན་དུ་སྦྱར་བར་བྱ། །ཨོཾ་སརྦ་ཤོ་དྷ་ནི་སྭཱཧཱ། འདི་ཡི་སྔགས་དང་སྔགས་ཀྱིས་ནི། །བྷ་ག་གཟིར་སོགས་
ལས་གྲོལ་ལོ། །གཞན་ཡང་ལས་ཀྱི་མཚན་ཉིད་ནི། །ཤིན་ཏུ་རྣལ་འབྱོར་པས་སྤྱད་དོ། །རྒྱལ་པོ་ལམ་གྱི་ས་རྡུལ་བླང༌། །ཡང་ན་བཞི་མདོའི་ས་རྡུལ་ལས། །པདྨའི་མཚན་ཉིད་མཚན་
ཉིད་ནི། །བྷ་གའི་སྙིང་པོ་ཁྲག་དང་ནི། །ཡི་དྭགས་ཕྱག་རྒྱ་ཕྱག་རྒྱ་ཡི། །བརྒྱ་རྩ་བརྒྱད་དུ་མངོན་པར་བཟླས། །ཧྲི་པྲི་ཕཊ། འདི་ཡི་སྔགས་དང་སྔགས་ཀྱིས་ནི། །པདྨ་སྡོམ་པའི་
ལས་སུ་འགྱུར། ཨོཾ་ཨ་མྲྀ་ཏ་ཝ་ཏི་སྭཱཧཱ། །དཀོན་མཆོག་གསུམ་ལ་གནོད་པ་དང༌། །བླ་མ་དང་ནི་སློབ་དཔོན་སྨོད། །དམ་ཚིག་སྤྱོད་ལ་འཕྱ་བ་ནི། །སྡིག་གིས་གོས་པར་མི་འགྱུར་

82-1-172a

༄༅། །རོ༑ ༑གལ་ཏེ་རྨོངས་ཤིང་ཁྲོ་བ་ནི། །ལས་ཀྱི་རྟག་ཏུ་བྱས་ནས་ནི། །འདིས་ནི་ངེས་པར་ལྟུང་བ་རུ། །སངས་རྒྱས་ཀྱིས་གསུངས་ཐེ་ཚོམ་མེད། །ལས་ཀྱི་
རབ་ཏུ་དབྱེ་བ་ཞེས་བྱ་བའི་ལེའུ་རྫོགས་སོ།།    །།གསང་ཞིང་གསང་བའི་དེ་ཉིད་དོན། །སྙིང་པོའི་མཆོག་ནི་མདོར་བསྡུས་པ། །རོལ་མོ་བསྟན་བཅོས་སོགས་གླུ་ཡི། །དེ་
ཉིད་ཐར་པ་གོ་འཕང་གནས། །གཉིས་མེད་དངོས་པོའི་ངོ་བོ་ལས། །གཟུང་དང་འཛིན་པ་ཇི་ལྟར་འགྱུར། །གཉིས་ཀྱི་དངོས་པོ་བདག་མིན་པས། །གཉིས་དངོས་དངོས་པོ་མེད་པའོ།།
དངོས་པོ་དངོས་མིན་དངོས་མེད་ལ། །མཉམ་ཉིད་ལྟ་བའི་སེམས་ཀྱིས་སུ། །རྣམ་པར་རྟེན་དང་རྟེན་བྱ་མེད། །རྟོག་ཅིང་རྣམ་རྟོག་འཁྲུལ་པ་དང༌། །གཟུགས་དང་གཟུགས་ཅན་
ཟད་པར་བྱེད། །རང་བཞིན་མེད་པའི་རང་བཞིན་ཉིད། །སེམས་ཀྱིས་བརྟན་པའི་གནས་སུ་ནི། །བསམ་གཏན་བསམ་བྱ་བསམ་པར་བྱ། །དམིགས་པ་མེད་པའི་རང་བཞིན་ཉིད།།
ཐམས་ཅད་དབྱིངས་སུ་འཇིགས་པར་བྱེད། །སྟོང་ཉིད་སྟོང་ལ་སོགས་སྟོང་པའོ། །ནམ་མཁའི་ཁམས་ཀྱི་མཐའ་ཅན་ཉིད། །དག་ཅིང་ཕྲ་ལ་ཕྲ་བའི་དོན། །སེམས་དང་སེམས་པ་དང་
བཅས་པ། །ཀུན་ཏུ་དངོས་པོ་དངོས་མེད་པས། །ཐམས་ཅད་ནམ་མཁའ་བསྡམས་པའོ། །རྟག་ཅིང་རྟག་ལ་རྟག་པའི་དོན། །ནམ་མཁའི་ཁམས་ལྟར་བརྟན་སེམས་པས། །མེ་

82-1-172b

སྟག་རྡུལ་ཕྲན་ཡན་ལག་འཕྲོ། །ཆུ་སྐྱར་བཞིན་དུ་བརྟག་པ་ཡི། །རྣམ་ཤེས་ཡེ་ཤེས་ལྷག་མ་ནི། །ནམ་མཁར་འཕྲོ་ཞིང་སྣང་བའོ། །ཉོན་མོངས་དེ་བཞིན་མུན་པ་ནི། །ཡེ་ཤེས་རྡོ་རྗེས་བཅོམ་
ནས་སུ། །རྣམ་པར་ཤེས་པ་ལྷན་ཅིག་འབར། །ཡེ་ཤེས་སྣང་བ་སོགས་ཐོབ་འགྱུར། །སེམས་དང་སེམས་བྱུང་སེམས་པ་ཡིས། །རྣམ་པར་ལྟ་ཞིང་རབ་ཏུ་སྤྱད། །འཇིགས་པ་མེད་ཅིང་འཚེ་
མེད་པར། །དངོས་པོས་དངོས་པོ་བསྒོམ་པར་བྱ། །ཐམས་ཅད་ཀུན་ཏུ་སྣང་བྱེད་ཅིང༌། །ཐམས་ཅད་འོད་ཟེར་ཀུན་བསྡུས་པ། །སྙིང་པོའི་ས་བོན་ས་བོན་ནི། །དཀར་དང་ཀུནད་ཟླ་བའི་མདོག །
ཨཱ་ལི་ཀཱ་ལི་རབ་སྦྱོར་བས། །ཕྱུང་བ་ཡི་ནི་ས་བོན་མཆོག །སྦྱོར་བ་འགྲུབ་པའི་རྒྱུ་རུ་ནི། །མཉམ་ཉིད་རྣལ་འབྱོར་པ་ཡིས་བསྒོམ། །ས་བོན་ནམ་མཁར་སྤྲོས་པ་ཡིས། །འཇིག་རྟེན་
གསུམ་པོ་སྣང་བར་བྱས། །མ་ལུས་སྤྲིན་ལྟར་སྤྲོ་བ་ཉིད། །སྐད་ཅིག་གིས་ནི་སྤྲོ་ཞིང་བསྡུ། །ཕྱིས་ནི་རང་འདོད་དམིགས་མེད་ཅིང༌། །ཡི་གེ་མེད་པས་ཡང་བསམ་མོ། །གཟུགས་ནི་སྟོང་
པར་བརྟགས་པ་ཡི། །མཉམ་ཉིད་སེམས་དང་སེམས་ཀྱིས་ནི། །མ་ལུས་རྣམ་པར་བལྟས་པ་ཡིས། །ཁམས་གསུམ་སྣང་བར་བྱེད་པའོ། །དེ་ལྟར་སེམས་ཀྱིས་བསམས་པ་ཡིས། །
བྱང་ཆུབ་རིམ་པ་མཐོང་བར་འགྱུར། །སྐད་ཅིག་གཟུགས་དང་གཟུགས་ཉིད་དང༌། །སྐད་ཅིག་ཕུང་པོའི་རྣམ་པ་དང༌། །སྐད་ཅིག་ཐམས་ཅད་དབྱིབས་རྣམས་ནི། །དེ་ཕྱིར་མི་རྟག་པ་ཡི་

82-1-173a

༄༅། །གནས། །ལེགས་བྱས་ཉེས་བྱས་མིང་ཅན་ནི། །ཉེས་པས་སྨད་པར་མི་བྱའོ། །གཟུགས་དང་སྟོང་པ་ལ་སོགས་དབུས། །སེམས་དང་སེམས་བྱུང་རྣམ་པར་
མཚོན། །དངོས་པོའི་ལྷག་མ་དངོས་མེད་པས། །དེ་ཡི་ལྷག་མ་གཟུགས་མེད་པའོ། །ཡེ་ཤེས་རི་མོ་འབར་བ་ཡིས། །འོད་ཟེར་མཉམ་པར་གནས་པ་ཉིད། །དེ་ཡི་མཚན་ཉིད་མཚོན་པ་
ཉིད༑ ༑རྣལ་འབྱོར་པ་ཡིས་རབ་ཏུ་སྤྱད། །རྟག་ཏུ་ཞི་ཞིང་མཆོག་གི་ལས། །ཡང་དག་བྱང་ཆུབ་རྟག་པའོ། །ཡིད་དུ་འོང་བའི་ས་ཕྱོགས་སུ། །བདེ་བའི་སྟན་ལ་འདུག་ནས་ནི། །སྔོན་
དུ་བསྙེན་པ་རབ་བརྩམས་ནས། །ལས་དང་དོན་ཀུན་རབ་གྲུབ་པའོ། །རི་རབ་རྩེ་མོར་ཀུན་བསམས་པ། །རང་འདོད་རྒྱལ་ཆེན་གཞལ་ཡས་ཁང༌། །སྣ་ཚོགས་རིན་ཆེན་རང་བཞིན་
མཆོག །དྲིལ་བུ་དྲ་བས་མངོན་པར་བརྒྱན། །གདུགས་དཀར་པོ་དང་བ་དན་དང༌། །སྣ་ཚོགས་མཆོད་པས་མངོན་པར་བརྒྱན། །རྡོ་རྗེ་སེམས་དཔའི་བདག་ཉིད་ནི། །དཀར་དང་ཀུནད་
ཟླ་བའི་འོད། །དེ་ནི་རྒྱན་ཀུན་གྱིས་བརྒྱན་ཅིང༌། །སངས་རྒྱས་ལྔ་ཡིས་མངོན་པར་ཆས། །རབ་ཏུ་མཛེས་པའི་གོས་མནབས་ཅིང་ ། །ཕྱག་གཉིས་ན་ནི་རྡོ་རྗེ་དྲིལ། །འོད་ཟེར་འཕྲོ་བ་རྣམ་
མང་པོ། །ཀུན་ནས་རྡོ་རྗེའི་འོད་ཟེར་འཕྲོ། །ཁམས་གསུམ་པ་ཡི་རྣམ་པ་ནི། །སེམས་དང་སེམས་ཀྱིས་བསྒོམ་པའོ། །སྙིང་གར་དཀྱིལ་འཁོར་དབུས་གནས་པར། །དམར་པོའི་ཧཱུཾ་ནི་རབ་

82-1-173b

འབར་བ། །སྤྱི་བོར་ཐིག་ལེ་མེ་རིའོ། །བ་སྤུའི་བུ་གནས་འཕྲོ་བའོ། །ཤར་དུ་རྡོ་རྗེ་གཞག་པ་དང༌། །ལྷོ་རུ་མདའ་ནི་རྣམ་པར་དགོད། །ནུབ་ཏུ་རལ་གྲི་མཚོན་པ་དང༌། །བྱང་དུ་གཞུ་ནི་ཡང་དག་
ལྡན༑ ༑རྡོ་རྗེའི་ཞགས་པ་ལ་སོགས་བཞི། །མཚམས་དང་མཚམས་སུ་གཞག་པར་བྱ། །འདི་ལྟར་མཚན་ཉིད་སྔོན་ལྡན་པས། །ཤིན་ཏུ་མཉམ་པར་གཞག་པས་བསྒོམ། །ཨཱ་ལིའི་ས་བོན་
གཙོ་མོ་ནི། །དེ་ཉིད་ལྡན་པས་ཡང་སྔགས་བཟླས། །ཕྱག་འཚལ་བསྲེག་པས་མཐར་བཞག་པ། །འབུམ་ཕྲག་གསུམ་དུ་རབ་བསྙེན་པས། །རྡོ་རྗེའི་ལུས་དང་ལུས་ཉིད་ནི། །རྡོ་རྗེ་སེམས་དཔའ་
དང་མཉམ་འགྱུར། །སྦས་པའི་སྙིང་པོ་སྙིང་པོ་དང༌། །རྡོ་རྗེ་ཆོས་དང་ཆོས་མཆོག་གོ །རྡོ་རྗེ་སེམས་ནི་རྗེས་མཆོད་པའི། །ཧཱུ་གི་གླུ་ཡི་རྣམ་པས་བྱ། །བཀྲ་ཤིས་སྒྲ་ནི་སྙན་པ་ཡིས། །མཉམ་
པར་གཞག་པས་བླང་བར་བྱ། །ཏྲི་བྷུ་བ་བ་ན་ཛཱ་ལཱི་ཏ་མཱུ་རྟི་ཨ་ནུ་ར་ཡ་ན་ཝ་ཏི། ར་སྨི་སཾ་ཧ་སྲ་ཏཱིཀྵྞ་དྷ་ས་སུ་པ་ར་སུ་པ་ར་སྭ་ཝ་ཏི། བ་ཧུ་བི་ད་རུ་པ་པེ་ཤ་ཨ་ནུ་ར་ཡ་ན་ཏ་ཏ་ཏ་ཝ་ཏི། ན་
ཏ་ཨི་བཛྲ་ས་པ་ར་བེ་ས་ར་ལི་མ་ལ་ཝ་ཏི་སྭཱཧཱ། གདན་བཞིའི་རྒྱུད་ནི་རྒྱ་ཆེན་ལས། །སྟོང་ཕྲག་བཅུ་གཉིས་མདོར་བསྡུས་པ། །དེ་ཡིས་དངོས་པོ་མདོར་བསྡུས་ལས། །སྙིང་པོ་མདོར་ནི་
བསྡུས་པའོ། །སྡེབ་སྦྱོར་སྒྲ་དང་རྟོག་སོགས་མེད། །དོན་དང་དོན་ནི་ཡང་དག་བསྡུས། །རྣལ་འབྱོར་སྦྱོར་པའི་དོན་ནི་སྦས་པ་ཉིད། །བརྡའ་ཡི་སྐད་ཀྱིས་བཤད་པའོ། །གདན་བཞི་པ་

82-1-174a

༄༅། །ལས། ཡང་དག་པར་བཏུས་པ་སྔགས་ཀྱི་ཆའི་རྒྱུད་བཤད་པ་སྦྱོར་བའི་དཀྱིལ་འཁོར་ཞེས་བྱ་བ་རྫོགས་སོ།།    །།བཤད་པའི་རྒྱུད་
མནྟྲ་ཨང་ས་ཞེས་བྱ་བའི་ལེའུ་བདུན་པ། རྒྱ་གར་གྱི་མཁན་པོ་ག་ཡ་དྷ་ར་དང༌། ཞུ་ཆེན་གྱི་ལོཙྪ་བ་འགོས་ཁུག་པ་ལྷས་བཙས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།།    །།
རྒྱ་གར་སྐད་དུ། ཤྲཱི་ཙ་ཏུརྤཱི་ཋ་བི་ཁྱཱ་ཏ་ཏནྟྲ་རཱ་ཛ་ནཱ་མ། བོད་སྐད་དུ། དཔལ་གདན་བཞི་པའི་རྣམ་པར་བཤད་པའི་རྒྱུད་ཀྱི་རྒྱལ་པོ་ཞེས་བྱ་བ། བཅོམ་ལྡན་འདས་རྣལ་འབྱོར་ནམ་
མཁའ་དང༌། །རྡོ་རྗེ་རྣལ་འབྱོར་དང༌། རྡོ་རྗེ་རྣལ་འབྱོར་མའི་ཚོགས་གང་གཱ་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་ཐམས་ཅད་ལ་གུས་པས་ཕྱག་འཚལ་ལོ། །བྱང་ཆུབ་སེམས་
དཔའ་སེམས་དཔའ་ཆེན་པོ་ཐུགས་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་གུས་པར་ཕྱག་འཚལ་ལོ། །དཔལ་རྡོ་རྗེ་སེམས་དཔའ་ལ་ཕྱག་འཚལ་
ལོ། །རྣལ་འབྱོར་རྣལ་འབྱོར་དབང་ཕྱུག་ཉིད། །དེ་བཞིན་རྣལ་འབྱོར་མཆོག་ཉིད་དང༌། །དྲང་སྲོང་རྣམས་ཀྱི་ཡེ་ཤེས་དབང༌། །རྣལ་འབྱོར་མ་ཡི་དྲ་མཆོག་བདེ། །གནས་གཙང་
མ་ན་བཞུགས་ནས་སུ། །ཐམས་ཅད་མཁྱེན་པས་འདི་སྐད་གསུངས། །རྣལ་འབྱོར་གྱི་དབང་ཕྱུག་བྱེ་བ་ཕྲག་བརྒྱད་ཅུའི་དབུས་ནས་ཕྱག་ན་རྡོ་རྗེས་ཐལ་མོ་སྦྱར་ནས་བཅོམ་ལྡན་

82-1-174b

འདས་ལ་འདི་སྐད་ཅེས་གསོལ་ཏོ། །གསང་བ་སྦྱོར་བའི་ཁྱད་པར་དང༌། །བདག་ནི་དེ་ཉིད་ཇི་ལྟར་ལྷ། །ཆུ་དང་མེ་ནི་ཇི་ལྟར་ལགས། །ཇི་ལྟར་རབ་མཛེས་ནམ་མཁའ་དང༌། །ཡེ་ཤེས་
ཇི་ལྟར་འཚལ་བགྱི་བ། །ཡེ་ཤེས་དབང་ལ་ཉན་པར་འཚལ། །འཁོར་བ་ལས་བསྒྲལ་མཚན་ཉིད་དག །ཉོན་ཅིག་དཔལ་ལྡན་རྡོ་རྗེ་འཆང༌། །དང་པོར་དབང་གི་མཚན་ཉིད་དང༌།།
གཉིས་པར་ཡི་གེ་གཅིག་དང་ནི། །གསུམ་པར་ས་བོན་བརྒྱད་པ་དང༌། །བཞི་པར་རྩ་ཡི་ལྷ་ཉིད་དོ། །བདག་ཉིད་ལུས་ཀྱི་ཡེ་ཤེས་མེ། །བློ་ལྡན་རྣལ་འབྱོར་པས་ཤེས་བྱ། །ལྟོ་བ་
མེ་ཡི་ཐབ་ཁུང་དུ། །དེ་ཡི་མེ་ལ་སྦྱིན་སྲེག་བྱ། །སྟེང་དང་འོག་དང་དབུས་སུ་ནི། །རྣམ་ཤེས་རྩ་ནི་བསྡམ་པར་བྱ། །ཐོག་མར་བདག་ཉིད་ལྟོ་བ་རུ། །རྩ་ཡི་ལྷ་ནི་རྣམ་པར་བསྒོམ། །ལྟེ་
བའི་མེ་ནི་འབར་བ་ལ། །ཁྱད་པར་ཁ་དོག་བསྒོམ་པ་ནི། །ལྟེ་བའི་མེ་ནི་དཀར་པའོ། །གཡོན་པའི་མེ་ནི་དེ་བཞིན་སེར། །ལྷོ་ནི་སྔོན་པོའི་མིང་ཅན་ཏེ། །ལྷག་མ་འདི་ནི་དམར་པོར་སྦྱང༌།།
དེ་དབུས་ཁ་དོག་སྔོ་བསངས་སུ། །མེ་ཡི་དུ་བར་རབ་ཏུ་གྲགས། །མེ་ཡི་དབུས་སུ་པདྨ་ཉིད། །ཉི་མའི་དཀྱིལ་འཁོར་གྱིས་བརྒྱན་པ། །དེ་ཡི་དབུས་སུ་ཡེ་ཤེས་ལྷ། །འཁོར་བ་ཀུན་
ལས་གྲོལ་བར་མཛད། །ཕྱག་གཉིས་སྦྱོར་བའི་གདན་ལ་ནི། །རྡོ་རྗེ་དྲིལ་བུས་རྣམ་པར་བརྒྱན། །གཡས་ཀྱི་ལག་ན་རྡོ་རྗེ་དང༌། །རྒྱན་རྣམས་མཐོན་ཀའི་རྩེ་མོ་ཅན། །བཞད་དང་ཁྲོ་

82-1-175a

༄༅། །བས་ཧཱུཾ་སྒྲོགས་ཤིང༌། །འདི་ཡི་ཡེ་ཤེས་དབང་ཕྱུག་ལྷ། །དེ་ཡི་དབུས་སུ་རབ་ཏུ་གྲགས། །ཤར་དུ་ལྷ་མོ་སྒྲོལ་མ་དང༌། །བྱང་དུ་དེ་བཞིན་གོས་དཀར་མོ། །
ནུབ་ཏུ་ལྷ་མོ་མཱ་མ་ཀཱི། སངས་རྒྱས་སྤྱན་ནི་ལྷོ་རུའོ། །གཟུགས་ནི་མཐེ་བོའི་ཚད་ཙམ་དུ། །བདག་ཉིད་ལྷ་ཡི་ལྷ་ཉིད་དོ། །ལྕེ་ལ་མཆུ་ནི་སྦྱར་བར་བྱ། །ནམ་མཁའ་རྣ་བ་སྣ་དག་ལའོ།།
མིག་ལ་ས་འདི་རྣམ་པར་ཤེས། །དེ་བཞིན་ཚངས་པར་འབར་བའི་མེ། །མགྲིན་པར་རྨོངས་པའི་ས་ཉིད་དང༌། །གཡོ་བ་སྙིང་ལ་གནས་པ་ཉིད། །ཐམས་ཅད་ཉོན་མོངས་བྲང་དང་ནི། །
ཕྱུགས་གཉིས་ལྟེ་བའི་རྩ་བར་རོ། །ཡན་ལག་བརྒྱད་དུ་བཀོད་ནས་ནི། །འདི་ཉིད་ལྷ་ནི་ཤེས་པར་བྱ། །རྣམ་ཤེས་རྩ་ནས་དྲངས་པ་ཡི། །དེ་བཞིན་དུ་ནི་བདུད་རྩི་དགུ་།སྟེང་གི་མཆེ་
བ་གཉིས་པའི་རྩ། །ཀུན་ཏུ་ཚྭ་བཞིན་ཞུ་ལྟར་བབས། །ཇི་བཞིན་ཆུ་ནི་འོ་མའི་མིང༌། །ལྕེ་ཡི་སྟེང་དུ་བསྟེན་པ་ཡི། །ཉི་མ་ཐིག་ལེ་འབར་བ་ཡིས། །འཁོར་ལོ་ཕྲ་རབ་རྡུལ་བཞིན་ནོ། །
སྟེང་གི་ནམ་མཁའ་ནམ་མཁའ་ནི། །བསྲེག་པའི་བདག་ཉིད་དུ་ནི་ཐིམ། །གཡོན་པའི་དབུགས་ནི་བུད་མེད་ཉིད། །གཡས་པ་དེ་བཞིན་སྐྱེས་བུའོ། །འོག་དང་སྟེང་ནི་འདི་ཡི་རྩ། །འོག་ནི་
སྔོན་དུ་རབ་ཏུ་གྲགས། །དབུགས་དང་དྲི་ནི་མཉམ་དྲངས་ནས། །རྒྱས་པའི་ལྔ་ཡི་སྟེང་དུ་ནི། །རྣམ་ཤེས་གཉིས་ཀྱི་རྩ་ནས་དྲང༌། །བདུད་རྩི་དེ་ལ་རྣམ་པར་ཐིམ། །ཡེ་ཤེས་དབང་ཕྱུག་

82-1-175b

དེའི་སྟེང་དུ། །དེ་ལ་བདུད་རྩིས་བཀྲུ་བར་བྱ། །དེ་ལྟར་ཀུན་ཏུ་བཞིན་རྔུབས་ནས། །དབུགས་མི་གཡོ་བར་བསྒོམ་པར་བྱ། །ལག་མཐིལ་ཟླ་བ་ཉི་མ་བསྒོམ། །ཡེ་ཤེས་ཡི་གེས་དེ་དབུས་སོ། །
རི་དྭགས་མགོ་བོའི་ཕྱག་རྒྱ་ཡིས། །ཁམས་ལྔའི་བདག་ཉིད་བསྲེག་པའོ། །སྔོན་དུ་ས་བོན་ཧཱུཾ་བྱས་ནས། །གཉིས་པར་དེ་བཞིན་གསུམ་དང་ནི། །གསུམ་པར་བཟོད་པས་བཟའ་བའོ། །དེ་བཞིན་རླུང་མིན་
བཞི་པ་དང༌། །ལྔ་པར་དད་པའི་ས་བོན་གྱིས། །མཁས་པས་ཁམས་ལྔའི་སྦྱིན་སྲེག་བྱ། །བདག་གི་དེ་ཉིད་མེ་ལ་ནི། །བདག་ཉིད་སྦྱོར་བས་བསྲེགས་པ་ཉིད། །ཇི་ལྟར་ཡེ་ཤེས་མེ་
དེ་ནི། །བསྲེག་པའི་བདག་ཉིད་རབ་ཏུ་གྲགས། །སྦྱིན་སྲེག་བྱས་པའི་སྦྱོར་བའི་ལེའུ་ཞེས་བྱ་བ་དང་པོ་རྫོགས་སོ།།    །།སྟོང་པའི་བདག་ཉིད་དགེ་བ་ཡིས། །སྐྱེ་
བའི་དྲ་བ་རྣམ་འཇིག་པས། །འཁོར་བ་རུ་ནི་མི་གནས་པ། །བཅོམ་ལྡན་འདས་ལ་མཉན་པར་འཚལ། །སྟོང་པའི་དེ་ཉིད་རང་བཞིན་གྱིས། །ཉོན་ཅིག་རྒྱལ་པོ་རྡོ་རྗེ་འཆང༌། །གླིང་
གཞན་དེ་བཞིན་རི་རབ་དང༌། །ས་ནི་ནམ་མཁར་ཀུན་ཏུ་བསམ། །རྒྱ་མཚོ་ཆུ་ཡི་དབྱིབས་དང་ནི། །ཡིད་འོང་པདྨ་འབྱུང་བར་ལྡན། །སྟོང་པའི་མཚན་ཉིད་སྔོན་འགྲོ་བས། །མེ་ཡི་
བདག་ཉིད་བསྒོམ་པར་བྱ། །ཤར་དུ་ལྷ་མོ་སྒྲོལ་མ་འདི། །དེ་བཞིན་བྱང་དུ་གོས་དཀར་མོ། །མཱ་མ་ཀཱི་ནི་ནུབ་ཕྱོགས་སུ། །ལྷོར་ནི་ལྷ་མོ་སངས་རྒྱས་སྤྱན། །ཆུ་ནི་སྒྲོལ་མར་ཀུན་

82-1-176a

༄༅། །ཏུ་ཐིམ། །མེ་ནི་གོས་དཀར་མ་ལ་ཐིམ། །མཱ་མ་ཀཱི་ནི་ནུབ་ནས་ས། །རླུང་ནི་སངས་རྒྱས་སྤྱན་ལ་ཐིམ། །ཆུ་ཤིང་མེ་ཏོག་པདྨ་འདི། །སྒོང་སྐྱེས་ཡེ་ཤེས་ཀྱི་
ནི་གདན། །དེ་ཡི་ཡེ་ཤེས་རྒྱལ་དབང་མོ། །སྒོང་སྐྱེས་འོག་ཏུ་འབྱེད་པ་ཅན། །གཟུགས་མེད་སྲིད་པའི་དབྱིབས་ཅན། །ཡེ་ཤེས་རྒྱལ་པོ་ཉིད་དུ་ཐིམ། །དེ་ལྟར་བདག་ཉིད་སྟོང་པ་
ཉིད༑ ༑དེ་ཉིད་དེ་ཉིད་སྟོང་པ་ཉིད། །འཇིགས་པ་མེད་ཅིང་འཚེ་མེད་པར། །དངོས་པོས་དངོས་པོ་བསྒོམ་པར་བྱ། །ཇི་ལྟར་སྟོང་ཉིད་དེ་བསྒོམས་ལ། །ལུས་ཀྱི་དྲི་མ་རབ་ཏུ་
བཀྲུ༑ ༑ཕྱིས་ནི་ཆུ་ཡི་གཟུགས་སུ་བསྒོམ། །དམར་བོ་འདབ་མ་བརྒྱད་དང་ནི། །གེ་སར་ལྟེ་བར་བཅས་པ་ཡིས། །དབུས་སུ་པདྨས་རྣམ་པར་བརྒྱན། །འདབ་བརྒྱད་ལ་ནི་ལྷ་མོ་
ཡི༑ ༑ས་བོན་བརྒྱད་ཀྱིས་རྣམ་པར་བརྒྱན། །ཤར་དུ་སི་ཀ་ཞེས་བྱ་དང༌། །བྱང་དུ་བཟོད་པའི་ས་བོན་བཞིན། །ནུབ་ཏུ་རླུང་གི་ས་བོན་གསུངས། །ལྷོ་རུ་ཧཱུཾ་གི་དབང་ཕྱུག་གོ །
དབང་ལྡན་དུ་ནི་དབང་པོའི་དབྱངས། །མེ་ཕྱོགས་སྒྲ་དང་རྣམ་ཤེས་སོ། །བདེན་བྲལ་དབྱངས་ཡིག་བརྒྱད་པ་དང༌། །རླུང་དུ་དབྱངས་ཡིག་ལྔ་པའོ། །དབུས་སུ་ཡེ་ཤེས་རྒྱལ་
པོ་འདི། །སྒོང་སྐྱེས་ཡེ་ཤེས་དབང་ཕྱུག་ནི། །ཉི་མའི་དཀྱིལ་འཁོར་གྱིས་དཀྲིས་པ། །བདུད་རྩི་ས་བོན་འབར་བའོ། །ཁ་དོག་བདུན་པའི་མེ་འདི་ནི། །གོ་འཕང་མཆོག་གིས་

82-1-176b

བསྒོམ་པར་བྱ། །དབུགས་མི་གཡོ་བའི་སེམས་དཔའ་ཡིས། །དངོས་པོས་དངོས་པོ་བསྒོམ་བྱས་ནས། །ཕྱིས་ནི་རྩ་ཉིད་ལྷ་ཡི་གདན། །མིག་ལ་ས་ཡི་ས་བོན་དང༌། །ནམ་མཁའ་སྣ་
དང་རྣ་བ་ལའོ། །ལྕེ་ལ་བདུད་རྩིའི་ས་བོན་འདི། །སྙིང་གར་ཧཱུཾ་ཞེས་བྱ་བའི་མིང༌། །ཡན་ལག་དྲུག་འཛིན་ས་བོན་གྱིས། །རྣལ་འབྱོར་ལུས་ནི་རྣམ་པར་བསྲུང༌། །ཡེ་ཤེས་ལུས་འདི་
ཤེས་བྱས་པས། །ཅི་ཡི་ཕྱིར་ན་སྐྱེ་བོའི་མིང༌། །གཟུགས་མེད་ཡེ་ཤེས་གཟུགས་ཅན་དང༌། །ཁ་དོག་མེད་ཅིང་མཚོན་ཀུན་དངོས། །གནས་མེད་གནས་ཀྱི་དབྱིབས་ཅན་དང༌། །མི་
རིགས་དེ་བཞིན་རིགས་པ་ཉིད། །སྟོང་པ་ཉིད་ཀྱི་ལེའུ་ཞེས་བྱ་བ་སྟེ་གཉིས་པ་རྫོགས་སོ།།    །།བདག་ཉིད་ལྔ་ཡི་བྱེ་བྲག་ཉིད། །བཅོམ་ལྡན་འདས་ལ་མཉན་པར་
འཚལ། །ཉོན་ཅིག་རྒྱལ་པོ་རྡོ་རྗེ་འཆང༌། །གཉིས་དང་གཉིས་མེད་ལ་བརྟེན་ནས། །བསྐལ་པ་བཟང་པོ་བརྒྱ་ཡི་སྔོན། །དག་པའི་གནས་ལ་ཀུན་ཏུ་གནས། །རི་རབ་ལྷ་མོ་སངས་
རྒྱས་སྤྱན། །མཱ་མ་ཀཱི་ནི་ལྷོ་ཕྱོགས་གནས། །ལྷ་མོ་སྒྲོལ་མ་ནུབ་ཀྱི་གླིང༌། །དེ་བཞིན་བྱང་དུ་གོས་དཀར་མོ། །ཤར་དུ་ལྷ་མོ་སྙན་མ་འདི། །ལྷ་མོ་རྣམ་པ་ལྔ་ཡི་གནས། །དེ་ལྟར་སྙིང་
ག་རི་རབ་དང༌། །དེ་བཞིན་མགོ་བོ་མཱ་མ་ཀཱི། །སྒྲོལ་མ་ལྷོ་ཡི་གནས་དང་ནི། །གཡོན་པ་དེ་བཞིན་གོས་དཀར་མོ། །སྙན་པ་མོ་འདི་བདག་གིས་གནས། །ལྷ་མོ་ལྔ་ཡིས་བྱིན་གྱིས་

82-1-177a

༄༅། །བརླབ། །པདྨའི་དབུས་སུ་རྡོ་རྗེ་དང༌། །རྡོ་རྗེའི་དབུས་སུ་པདྨ་ཅན། །རྡོ་རྗེ་བདུད་རྩི་ཀུན་ཐིམ་པ། །ལུས་པོ་ཀུན་ནས་དཀྲིས་པའོ། །ཡན་ལག་བརྒྱད་
ཀྱི་རྩ་ཉིད་དུ། །བདུད་རྩིའི་ཆུ་ནི་རྣམ་པར་ཐིམ། །ལྷ་ཡི་གནས་ནི་ནམ་མཁའ་ཉིད། །རྡོ་རྗེའི་ས་བོན་དུ་རབ་ཤེས། །བདག་ཉིད་ལུས་ལ་བསྒོམས་པ་ནི། །རྡོ་རྗེའི་རྩེ་ཞེས་རབ་ཏུ་
གྲགས། །དེ་ཡི་ལུས་ཀྱི་ཁྲག་དང་ནི། །ལུས་དང་ལྷན་ཅིག་བཅས་པར་གནས། །ཁྲག་དང་ཆུ་ནི་ཀུན་སྦྱོར་བས། །བློ་ལྡན་ཡན་ལག་བརྒྱད་ནས་འཛག །ཇི་ལྟར་བདག་གིས་
ས་བོན་ལྔ། །དེ་ལྟར་པདྨ་ཡི་ཡང་བསྒོམ། །ཇི་ལྟར་བདག་ཉིད་ལུས་འདི་ནི། །ནམ་མཁའ་རྡོ་རྗེ་འཇིག་བྱེད་དོ། །རྐང་པས་རྐང་པ་དཀྲི་བྱ་ཞིང༌། །མཆུ་ཡིས་མཆུ་ནི་བཙིར་བྱས་
ལ༑ ༑གཉི་གའི་ལག་པ་ཕྱག་རྒྱ་ནི། །རྩེ་མོ་གསུམ་པའི་རྡོ་རྗེ་བརྟག །རང་བཞིན་གྱིས་ནི་སོ་སྲ་དང༌། །སྙིང་གའི་རྣམ་ཤེས་བསྒོམ་པ་ཡི། །ཡེ་ཤེས་རྒྱལ་པོའི་ལུས་ཅན་
འདི། །སྐྱེས་བུས་ཁྲོས་པས་ཧཱུཾ་བྱས་ནས། །དེ་ལྟར་རྡོ་རྗེ་པདྨ་འདི། །རྣལ་འབྱོར་བསྡུས་པས་བསྐྱོད་པར་བྱ། །གཉི་ག་དགའ་ཞིང་ཚིམ་པ་ཡིས། །ལྷ་རྣམས་ཐམས་ཅད་མཆོད་
པར་བྱ། །ཁྲག་དང་ཁུ་བ་ལས་བྱུང་བའི། །ས་བོན་མྱུ་གུས་འགྲོ་བ་ལ། །ལྷ་རྣམས་ལུས་ནི་ཡང་དག་འབྱུང༌། །འདོད་ལ་དགའ་ཉིད་མ་ཡིན་ཏེ། །ལོངས་སྤྱོད་ཕྱིར་ཡང་གནས་

82-1-177b

མི་བྱ། །སེམས་ཅན་དོན་ཕྱིར་འདོད་པའི་ཕྱིར། །ཡོངས་སུ་རྫོགས་པའི་ཡིད་འོད་སྐུ། །གཉིས་མེད་སྦྱོར་བ་ལ་གནས་པར། །གཏོར་མ་སྔོན་དུ་སྦྱིན་པར་བྱ། །སྦྱོར་བའི་ལེའུ་ཞེས་བྱ་
བ་གསུམ་པ་རྫོགས་སོ།།    །།ཉོན་ཅིག་རྒྱལ་པོ་རྡོ་རྗེ་འཆང༌། །དེ་ཉིད་བཅུ་ཡི་བྱེ་བྲག་ཉིད། །ཡི་གེ་བཅུ་རུ་སྔོན་སྦྱར་བྱ། །ལྔ་ཡི་བདག་ཉིད་དུ་རྫོགས་བྱ། །ལྔ་པ་ལྔ་ཡི་
བདག་ཉིད་ཀྱི། །ལྔ་ཡི་ལུས་ནི་ཡོངས་སུ་བསྲུངས། །ཡི་གེ་བཅུ་ནི་ཇི་ལྟར་ལགས། །ཇི་ལྟར་བདག་ཉིད་ལ་འདི་སྦྱར། །ཇི་ལྟར་སྦྱང་ཞིང་བསྒོམ་པ་དང༌། །ཇི་ལྟར་ས་བོན་མྱུ་གུ་སྟེ། །ཇི་
ལྟར་ཐར་པ་ལ་གནས་གཉིས། །ངོ་མཚར་ལྷ་ལ་ཉན་པར་འཚལ། །གསང་བ་གསང་བ་ཞེས་བྱ་བ། །རྒྱལ་པོ་ཇི་བཞིན་དེ་ཉིད་ཉོན། །ཐོག་མར་སྟོང་པ་དེ་ཁོ་ན། །སྟོང་པར་ཆུ་ནི་བསམ་
པར་བྱ། །ཁ་དོག་བདུན་གྱི་པདྨ་ནི། །གསར་དང་བཅས་ཡིད་འོང་བ། །སྟོང་ཕྲག་བརྒྱ་ཡི་ཁྱོན་ཙམ་གྱིས། །པདྨའི་གཟུགས་ནི་སྙིང་པོ་བཅས། །པདྨ་རྒྱ་ཆེར་རབ་མཛེས་པ། །རིན་ཆེན་
བདུན་གྱིས་མངོན་པར་སྤྲས། །དྲིལ་བུ་དྲ་བའི་ཕྲེང་བ་དང༌། །དར་དང་ན་བཟའ་མངོན་པར་འཕྱང༌། །སེང་གེའི་གདན་ནི་མངོན་པར་བསམ། །དེ་སྟེང་ཉི་མའི་དཀྱིལ་འཁོར་རོ། །པདྨ་
རྡོ་རྗེའི་ངོ་བོ་འདི། །འོད་ཟེར་ཉི་མ་བྱེ་བ་ཡི། །སངས་རྒྱས་ལྔ་ཡི་ས་བོན་གྱིས། །རྡོ་རྗེ་རྩེ་མོ་རྣམ་པར་བསམ། །དབུས་སུ་རྣམ་པར་སྣང་མཛད་དགྱེས། །ཤར་དུ་དེ་བཞིན་མི་བསྐྱོད་

82-1-178a

༄༅། །པ༑ ༑རིན་ཆེན་ས་བོན་ལྷོ་ཉིད་དུ། །དེ་བཞིན་ནུབ་ཏུ་འོད་དཔག་མེད། །བྱང་ཕྱོགས་སུ་ནི་དོན་ཡོད་གྲུབ། །ས་བོན་ལྔ་ནི་རྣམ་པར་བསྒོམ། །པདྨ་བྱང་ཆུབ་
ཡན་ལག་བརྒྱད། །ཇི་བཞིན་ས་ལ་རབ་ཏུ་བརྟག །དབུས་སུ་སྙིང་པོ་སྒོ་ང་ལ། །རྣམ་པར་ཤེས་པའི་བདག་ཉིད་ཐིམ། །པདྨ་བརྒྱད་པའི་རྩེ་མོར་ནི། །མངའ་བདག་དེ་བཞིན་རྣམ་སྣང་
མཛད༑ ༑ཤར་དུ་ལྷ་མོ་སྒྲོལ་མ་འདི། །བྱང་དུ་ལྷ་མོ་སངས་རྒྱས་སྤྱན། །ནུབ་ཏུ་བསམ་པ་གོས་དཀར་མོ། །དེ་བཞིན་ལྷོ་རུ་མཱ་མ་ཀཱི། །འོད་ཟེར་འབར་བ་རྣམ་མང་པོར། །འཇིགས་པ་
མེད་པར་བསྒོམ་པར་བྱ། །རྡོ་རྗེ་ལས་ནི་ལྷ་ཡི་ལུས། །བཞུགས་པ་རུ་ནི་རྣམ་པར་བསམ། །སྤྱན་གསུམ་ཕྱག་ནི་དྲུག་པའོ། །ཁ་དོག་སྔོན་པོ་རབ་ཏུ་མཛེས། །རྡོ་རྗེ་ཡི་ནི་ཅོད་པན་
ཅན༑ ༑དར་གྱིས་བཅིངས་ཤིང་རྣམ་པར་འཕྱང༌། །རྒོད་ཅིང་ཁྲོ་དང་སྒེག་པ་དང༌། །སེམས་དཔའི་སྐྱིལ་མོ་ཀྲུང་གིས་བཞུགས། །སྟེང་དུ་རལ་གྲི་འཕྱར་བ་དང༌། །གཉིས་པ་ལ་ནི་དེ་
བཞིན་གཞུ། །གསུམ་པར་རྡོ་རྗེ་གདེངས་པ་གསོར། །གཡོན་པའི་སྟེང་དུ་ཁ་ཊྭཱཾ་དང༌། །གཉིས་པས་ལྷ་མོའི་ནུ་མ་འཚིར། །གསུམ་པས་དྲིལ་བུའི་སྒྲ་སྒྲོགས་ཤིང༌། །རབ་ཏུ་མཛེས་
པའི་ན་བཟའ་མནབས། །སྟག་གི་པགས་པའི་ཤམ་ཐབས་ཅན། །རྒྱན་ཀུན་ཕུན་སུམ་ཚོགས་པ་དང༌། །མེ་ཏོག་ཕྲེང་བས་རབ་ཏུ་བརྒྱན། །གཡོན་དུ་ལྷ་མོ་སྒྲོལ་མ་ནི། །ཕྱག་གཅིག་

82-1-178b

གིས་ནི་འཁྱུད་པ་དང༌། །གཅིག་གི་ཕྱག་ན་ཐོད་པ་ནི། །བདུད་རྩིའི་ཆུ་དང་ཡང་དག་ལྡན། །མཱ་མ་ཀཱི་ཡང་དེ་བཞིན་དུ། །གཅིག་གི་ཕྱག་གིས་མངོན་པར་འཁྱུད། །གཅིག་གི་ཕྱག་གི་
ཐོད་པ་ན། །ཁྲག་དང་ཤ་ཡིས་གང་བའོ། །སྤྱན་མ་རྒྱབ་ཏུ་ཀུན་ནས་བསམ། །ཕྲེང་བས་ཕྱག་ནི་བརྒྱན་པ་དང༌། །གཏོར་མ་སྦྱངས་པའི་ཕྱག་གཉིས་པ། །མདུན་དུ་སྣོད་ལ་རྣམ་པར་
བལྟ༑ ༑དེ་ལྟར་བདག་ཉིད་ལྔ་ཡི་ལུས། །ལུས་ལ་ཀུན་ནས་ཡང་དག་གནས། །ཤར་དུ་ལྷ་མོ་མེ་ཏོག་མ། །ལྷོ་རུ་སྤོས་དང་ཡང་དག་ལྡན། །ནུབ་ཏུ་མར་མེའི་ལག་པ་མ། །བྱང་དུ་དྲི་ཡི་ལྷ་
མོའོ༑ ༑དབང་ལྡན་དུ་ནི་སྒེག་མོ་ཉིད། །དེ་བཞིན་མེ་ཕྱོགས་ཕྲེང་བ་མ། །བདེན་བྲལ་ཕྱོགས་སུ་དབྱངས་མ་དང༌། །རླུང་དུ་གར་མ་བརྒྱད་པའོ། །ཉི་མ་བྱེ་བ་བརྒྱ་སྟོང་གི །འོད་ཟེར་རྣམ་
པ་མང་པོའི་མདོག །སངས་རྒྱས་སྤྲིན་ལྟར་འཕྲོ་བ་ནི། །སེམས་ཅན་སྒྲོལ་ལ་མཆོག་ཏུ་བརྩོན། །བདག་ཉིད་ལྷ་དང་ལྷ་གཞན་ནི། །བདག་ཉིད་ལྷ་ནི་མཆོག་ཡིན་ནོ། །བདག་ཉིད་
གཟུགས་སུ་མི་ནུས་པས། །གཟུགས་བརྙན་ལ་སོགས་བསྒོམ་པར་བྱ། །ཕྱིས་ནི་དེ་ཡི་མདུན་ཉིད་དུ། །མཁས་པ་ཡིས་ནི་མཆོད་པར་བྱ། །དེ་ཉིད་པདྨ་བསམ་པ་དང༌། །དེ་ཉིད་གཞལ་
ཡས་ཁང་པ་བསམ། །སྔོན་དུ་གསུངས་པའི་གདན་ལ་ནི། །དེར་ནི་ཉི་མས་མངོན་པར་གཡོགས། །སྣ་ཚོགས་རིན་ཆེན་མཆོད་པ་དང༌། །སྣ་ཚོགས་དར་ནི་མངོན་པར་དབྱངས། །ལག་

82-1-179a

༄༅། །གཉིས་ཐལ་མོ་སྦྱར་བྱས་ནས། །པདྨའི་ཚུལ་དུ་ཁ་ཕྱེ་ལ། །ཨོཾ་ཀ་མ་ལ་ཨུད་བྷ་བི་ཤྲཱི་སྭཱཧཱ། པདྨའི་སྔགས་དང་ཕྱག་རྒྱ་འོ། །རང་གི་དབུགས་ལས་ཕྱུང་
ནས་ནི། །རྡོ་རྗེ་མདུན་དུ་རྣམ་པར་བསྒོམ། །ལག་གཉིས་ཁུ་ཚུར་བཅངས་ནས་ནི། །སྡིགས་མཛུབ་གཡོན་པའི་མཐེའུ་ཆུང་དཀྲི། །ལྕགས་ཀྱུ་ཡི་ནི་རྣམ་པའོ། །ཨོཾ་བཛྲ་ཨཾ་ཀུ་ཤ་
ཛཿརྡོ་རྗེ་ལྕགས་ཀྱུའི་སྔགས་དང་ཕྱག་རྒྱའོ། །ལག་གཉིས་རྡོ་རྗེ་ཁུ་ཚུར་བྱས། །སྡིགས་མཛུབ་གཉིས་ནི་དཀྲི་བྱས་པ། །ཞགས་པ་ཡི་ནི་རྣམ་པའོ། །ཨོཾ་བཛྲ་པཱ་ཤ་ཧཱུཾ། ཞགས་
པའི་སྔགས་དང་ཕྱག་རྒྱའོ། །ཇི་ལྟར་བདག་ཉིད་གཟུགས་བརྙན་བཞིན། །དེ་ལྟར་མདུན་དུའང་རབ་བསམ་བྱ། །ལྷ་མོ་བརྒྱད་ནི་ཀུན་རྫོགས་པ། །ཁྲོ་བོའི་རྒྱལ་པོ་བཞི་པར་རོ། །
ཤར་དུ་གཤིན་རྗེ་མཐར་བྱེད་དངོས། །ལྷོ་རུ་ད་བཞིན་བགེགས་མཐར་བྱེད། །ནུབ་ཏུ་པདྨ་མཐར་བྱེད་པ། །བྱང་དུ་ཁྲོ་བོ་སྐྱོང་བའོ། །ལག་གཉིས་རྡོ་རྗེ་ཁུ་ཚུར་བཅིངས། །རྒྱབ་དང་རྒྱབ་ཏུ་སྦྱར་
བར་བྱ། །ཨོཾ་བཛྲ་སྥོ་ཊ་བཾ། རྡོ་རྗེ་ལྕགས་སྒྲོག་གི་སྔགས་དང་ཕྱག་རྒྱའོ། །ལག་གཉིས་རྡོ་རྗེ་ཁུ་ཚུར་བཅངས། །མཐེའུ་ཆུང་གཉིས་ནི་སྦྱར་བར་བྱ། །ཨོཾ་བཛྲ་གྷཎྜེ་ཧོཿ
རྡོ་རྗེ་དྲིལ་བུའི་སྔགས་དང་ཕྱག་རྒྱའོ། །ལག་པ་ལྕགས་སྒྲོག་ཕྱག་རྒྱ་ལས། །སོར་མོ་དབུས་མ་བརྐྱང་བྱས་ལ། །ན་མོ་རཏྣ་ཏྲ་ཡཱ་ཡ། ཨོཾ་བཻ་རོ་ཙ་ན་ས་མཱ་དྷི། བི་ཤྭ་ཡེ་གྷུ་

82-1-179b

ཡ་བ་ཛ་བྷི་ཥཻ་སྭཱཧཱ། ཨོཾ་ཧཱུཾ་ཧཱུཾ་ཧཱུཾ། ཧོ་ཧོ་ཧོ་ཧོ་ཧོ་ཧོ། ཧྲི་ཧྲི་ཧྲི་ཧྲི་སྭཱཧཱ། བཅོམ་ལྡན་འདས་རྣལ་འབྱོར་ནམ་མཁའི་སྔགས་དང་ཕྱག་རྒྱའོ། །ཨོཾ་ཏཱ་རེ་ཏུཏྟཱ་རེ་ས་ཏ་ཀྵི་ཏ་ཧཱུཾ་སྭཱཧཱ། ལྷ་མོ་སྒྲོལ་
མའི་སྔགས་སོ། །ཨོཾ་ཧི་ལི་ཧི་ལི་བ་ལི་སྭཱཧཱ། གོས་དཀར་མོའི་སྔགས་སོ། །ཨོཾ་ཏ་ར་སརྦ་ཏ་ན་ཧཱུཾ་ཕཊ། མཱ་མ་ཀཱིའི་སྔགས་སོ། །ཨོཾ་བུདྡྷ་བི་བུདྡྷ་ཡ་ཧཱུཾ། སངས་རྒྱས་སྤྱན་གྱི་སྔགས་
སོ༑ ༑སྡིགས་མཛུབ་གཉིས་དང་གུང་མོ་ནི། །དབུས་དང་དབུས་སུ་སྦྱར་བར་བྱ། །མཐེ་བོང་དངོས་སུ་སྦྱར་བ་ནི། །ལྷ་མོ་བཞི་ཡི་ཕྱག་རྒྱ་འོ། །མ་ནིང་ཡི་གེ་བཞི་པ་ནི། །མེ་ཏོག་མ་ལ་སོགས་
པ་དང༌། །སྒེག་མོ་ཡི་ནི་སྔགས་ཉིད་ཡིན། །གཡས་བརྐྱང་རྐང་པ་ཡང་དག་གནས། །སྡིགས་མཛུབ་སྙིང་གར་སྤྱིན་བྱས་ནས། །དཔུང་པ་མདུན་ནས་བརྐྱང་བྱས་ནས། །སེ་གོལ་ཧཱུཾ་གི་
རྣམ་པ་དང༌། །ལྷན་ཅིག་ཏུ་ནི་སྦྱར་བྱས་པ། །འདི་ནི་ཁྲོ་བོའི་ཕྱག་རྒྱའོ། །ཨོཾ་ཨཱ་ཡུཿཔཱ་ལ་པྲ་ཏི་རཀྵ་དུཀྵ་བྷན་དྷ་ལ་ཧཱུཾ་ཕཊ། ཤར་ཕྱོགས་ཀྱི་སྒོར་ཞི་བ་ཡིའོ། །ཨོཾ་ཨཱ་ཀཪྵ་ཡ་
སྭཏྭ་དྷཱ་ཏུ་ནཱ་ཀྲོ་སྭཱཧཱ། བྱང་དུ་རྒྱས་པ་ཡིའོ། །ཨོཾ་མོ་ཧ་ཡ་མོ་ཧ་ཡ། སརྦ་སཏྭ་ནཱཾ་ཤྲཱི་སྭཱཧཱ། ནུབ་ཏུ་དབང་གིའོ། །ཨོཾ་ཤཀྵ་སརྦ་དུཥྚ་གྷཱ་ཏ་ཡ་ཧྲི་ཕཊ། ལྷོ་རུ་མངོན་པར་སྤྱོད་པ་ཡིའོ། །
ཨོཾ་སུ་གན་དྷ་ཧཱུཾ་ཧཾ་སྭཱཧཱ། ལག་པ་གཡས་པ་བརྐྱང་པ་དྲིའི་ཕྱག་རྒྱའོ། །ཨོཾ་སུ་སོ་བིད་པུཥྤེ་བྷྱཿསྭཱཧཱ། སྡིགས་མཛུབ་དང༌། མཐེབ་མོ་སྦྱར་བ་ནི་མེ་ཏོག་གི་སྔགས་དང༌། ཕྱག་རྒྱའོ། །

82-1-180a

༄༅། །ཨོཾ་དྷཱུ་པ་མཱ་ལ་ཀུ་ལེ་སྭཱཧཱ། སོར་མོ་དབུས་མ་བསྒྲེང་བ་ནི། །བདུག་པའི་སྔགས་དང་ཕྱག་རྒྱའོ། །ཨོཾ་ཏཱིཀྵ་ཎ་དཱི་པེ་པྲ་ཏི་གྲྀཧྞ་སྭཱཧཱ། ཁུ་ཚུར་བཅངས་ནས་
མཐེ་བེ་བསྒྲེང་བ་ནི། མར་མེའི་སྔགས་དང་ཕྱག་རྒྱའོ། །ཨོཾ་ཀུ་རུ་ཀུ་རུ་བི་ཛ་ཡེ་སྭཱཧཱ། ལག་པ་གཉིས་བརྐྱང་ནས་དབུས་སུ་སྦྱར་བ་ནི་གཏོར་མའི་སྔགས་དང་ཕྱག་རྒྱའོ། །ཇི་ལྟར་སྔོན་
དུ་སྦྱོར་བ་ཡིས། །མཁས་པ་ཡིས་ནི་མཆོད་པར་བྱ། །ཧཱུཾ་གི་གླུ་ཡི་རྣམ་པ་ཡིས། །སངས་རྒྱས་ཀུན་ནས་མཉེས་པར་བྱ། །ལག་གཉིས་རྡོ་རྗེ་ཁུ་ཚུར་བྱས། །རྐེད་པའི་ཕྱོགས་སུ་
གཟུང་བྱས་ལ། །པི་ཝང་ཚུལ་གྱིས་བསྒྲེང་བ་དང༌། །གླིང་བུའི་ཚུལ་གྱིས་འབུད་པ་དང༌། །སིལ་སྙན་ཚུལ་གྱིས་དཀྲོལ་བ་དང༌། །བརྡབས་པའི་ཚུལ་གྱིས་རྫོགས་པ་དང༌། །གར་
གྱི་ཚུལ་གྱིས་བསྐྱོད་པ་དང༌། །རླུང་གཡབ་ཚུལ་གྱིས་གཡོབ་པ་དང༌། །རྒྱལ་མཚན་ཚུལ་གྱིས་བསྒྲེང་བ་དང༌། །བླ་རེའི་ཚུལ་གྱིས་བྲེ་བ་དང༌། །བ་དན་ཚུལ་གྱིས་འཕྱར་བ་དང༌།།
གདུགས་ཀྱི་ཚུལ་གྱིས་དགབ་པ་དང༌། །ཅང་ཏེའུའི་ཚུལ་གྱིས་འཁྲོལ་བ་དང༌། །འཁར་རྔའི་ཚུལ་གྱིས་བརྡུང་བ་དང༌། །བཞད་པའི་ཚུལ་གྱིས་འཛུམ་པ་དང༌། །ཁྲོ་བོའི་སྟངས་
སྟབས་ཡན་ལག་བསྐྱོད། །དེ་ལྟར་དེ་ཉིད་རྣལ་འབྱོར་པས། །གླུ་ཡི་མཆོད་པའི་ཁྱད་པར་ཉིད། །ཧཱུཾ་ཧཱུཾ་ཧཱུཾ། བདག་མེད་རྣལ་འབྱོར་བསྒོམས་པ་ཡིས། །འབྱིན་པའི་ས་བོན་

82-1-180b

གཟུང་བྱས་པ། །སྤྱི་ཡི་རྣལ་འབྱོར་སྟོན་པའོ། །དབང་པོ་མཆོག་གི་མཆོད་པ་ཆེ། །ཐར་པ་ཆེན་པོ་གནས་ཆེན་པོ། །གསང་ཞིང་དེ་ཉིད་གསང་བ་ཡི། །གསང་བའི་བདག་པོ་དགའ་
ཆེན་པོ། །རྣམ་སྣང་མཛད་ལ་ཕྱག་འཚལ་འདུད། །ལུས་ཀྱི་རྩ་ནི་ལྔ་ཉིད་ལས། །ལྷ་དང་ལྷ་མིན་མངོན་པར་སྤྲུལ། །བདེ་བ་བསྒྲུབ་པ་ཞེས་བྱ་བ། །སྦྱོར་བའི་སྐུ་ལ་ཕྱག་འཚལ་འདུད།།
གླུ་དང་བསྟོད་པས་ཉེར་མཆོད་ནས། །ཇི་ལྟར་ལས་ལ་མངོན་བདེ་བར། །རང་གི་སྔགས་ཀྱི་ཡི་གེ་ཡིས། །ཕྲེང་བ་ལ་ནི་བཟླས་པར་བྱ། །ཇི་ལྟར་ནུས་པས་མཆོད་བྱས་ལ། །སླར་ཡང་
གཤེགས་སུ་གསོལ་བའོ། །དབུགས་ཀྱིས་བདག་ཉིད་ལུས་བཀང་སྟེ། །ལྷན་ཅིག་ཐིམ་པར་བསམ་པར་བྱ། །ཇི་ལྟར་རྣལ་འབྱོར་ནམ་མཁའ་ཉིད། །དེ་ལྟར་རྣམ་པར་སྣང་མཛད་
བདག །ཇི་ལྟར་རྣམ་པར་སྣང་མཛད་ལྷ། །དེ་བཞིན་རྒྱབ་ཀྱི་རྩ་ཉིད་དོ། །ཇི་ལྟར་སྔོན་གྱི་རྩ་ཉིད་ལས། །དེ་བཞིན་ཡེ་ཤེས་སྐྱེ་བ་འདི། །ཆུ་ནི་སྒྲོལ་མ་ཞེས་སུ་བཤད། །མེ་ལ་གོས་
དཀར་ཡང་དག་ལྡན། །རླུང་ལ་ལྷ་མོ་སངས་རྒྱས་འདི། །དེ་བཞིན་རབ་མཛེས་མཱ་མ་ཀཱི། །དཀར་པོ་ཆུ་ཡི་རྩ་དང་ནི། །དུད་པ་ཡང་ནི་མེ་ཡི་གནས། །དུང་གི་རྩ་འདི་རླུང་གི་འོ། །དེ་བཞིན་
དུ་ནི་པདྨ་དང༌། །ཡེ་ཤེས་འབྱིན་པ་ཡི་ནི་རྩ། །ལྔ་ཡི་བདག་ཉིད་ཁྱད་པར་ནི། །གདན་བཞི་ཉན་པར་མི་ནུས་པ། །གཞུང་ཉུང་བ་ནི་བསྟན་པ་ཡིས། །གཟུགས་བརྙན་གྱི་རབ་ཏུ་སྦྱོར་

82-1-181a

༄༅། །བའི་ལེའུ་ཞེས་བྱ་བ་བཞི་པ་རྫོགས་སོ།།    །།རྡོ་རྗེའི་ཆུ་ནི་ཇི་ལྟར་ལགས། །བདུད་རྩིའི་ཆུ་ནི་ཇི་ལྟར་སྐྱེ། །གང་གི་དབྱེ་
བ་ཇི་ལྟར་མྱང༌། །གང་གིས་ཇི་ལྟར་འཚལ་བར་བགྱི། །འདི་ཡི་རབ་ཏུ་དགོས་པའང་ཅི། །ངོ་མཚར་ལྷ་ལ་མཉན་པར་འཚལ། །ཉོན་ཅིག་རྒྱལ་པོ་རྡོ་རྗེ་འཆང༌། །གཉིས་དང་
གཉིས་མེད་སྤངས་པ་ཡི། །གསང་ཞིང་གསང་བ་རབ་སྦས་པའི། །འགྲོ་བའི་འབྲས་བུ་དེ་དེ་ཉིད། །བསྐལ་པ་བྱེ་བ་སྟོང་ཕྲག་ཏུ། །སངས་རྒྱས་ཡེ་ཤེས་ཀྱིས་བསྐུལ་བ། །སངས་རྒྱས་
ལམ་ནི་མཐོང་བ་འོ། །ཡེ་ཤེས་སྣང་བ་དེ་བདུན་ཉིད། །ཇི་ལྟར་མེ་ཡིས་མཉམ་པར་བསྲེགས་པའི་སྤྱོད་པ་དང༌། །ཉི་མ་ཇི་ལྟར་མཉམ་པར་ལྟ་བར་སྟོན་པ་དང༌། །ཇི་ལྟར་རླུང་ནི་མཉམ་
པ་ཉིད་དུ་ལེན་པར་ལྟར། །རྣམ་རྟོག་རྨོངས་པའི་རྒྱ་མཚོ་བསྲིངས་པའི་རྣལ་འབྱོར་པས། །པདྨའི་དབང་ཕྱུག་སྐུ་ནི་གསེར་གྱི་མདོག །དྲི་ཆུའི་ངོ་བོ་ཤིན་ཏུ་སྣང་མཛད་དང༌། །རོ་ནི་
རྡོ་རྗེ་དབང་ཕྱུག་རྡོ་རྗེ་ཕྱག །ལྷ་གསུམ་དག་གི་ཆོ་ག་ཤེས་པར་བྱ། །ཧ་ཞེས་པ་ཡིས་ཁ་དོག་འཕྲོག །ཧོ་ཞེས་པ་ཡིས་དྲི་མེད་ཅིང༌། །དཔའ་བོ་ཧྲཱིཿཡིས་བཅོམ་པ་ཡི། །དེ་དག་རིམ་
བཞིན་ཤེས་པར་བྱ། །པདྨའི་གདན་ནི་རྟག་ཏུ་མཉམ་པ་ཉིད་དུ་བསྒོམ། །མཐེ་བོ་རྡོ་རྗེ་སྲིན་ལག་གཉིས་སུ་ཀུན་ལྡན་པས། །སྔགས་གསུམ་ཡི་གེ་གསུམ་གྱིས་ཆོ་ག་བསྲུང་བར་

82-1-181b

བྱ༑ ༑གང་ཞེས་རོ་འདི་མྱང་བ་བློ་ལྡན་རྣལ་འབྱོར་མའོ། །རྡོ་རྗེ་ཆུ་ཡི་ཁྱད་པར་ནི། །ཉོན་ཅིག་དཔལ་ལྡན་རྡོ་རྗེ་འཆང༌། །འཛག་པ་ཡི་ནི་ལུས་ཀྱི་ཆུ། །བདག་ཉིད་ལྔ་ཡིས་བྱིན་གྱིས་
བརླབས། །དྲོ་བའི་རང་བཞིན་མེ་རུ་མཐོང༌། །ཞི་བ་ཆུ་རུ་རབ་ཏུ་བརྟག །རླུང་དང་རླུང་ནི་དུ་བ་འོ། །ས་ནི་གཟུགས་སུ་སྣང་བ་འོ། །གང་ཞིག་དེ་ཉིད་ཀྱིས་མྱངས་ན། །དྲི་མ་ཅན་ལུས་དྲི་མེད་
འགྱུར༑ ༑རིན་ཆེན་བཟང་དགའ་རྣལ་འབྱོར་པ། །སྦྱངས་པའི་རྡོ་རྗེ་འཇིགས་བྱེད་ཀྱི། །གཙང་དང་མི་གཙང་དེ་བཞིན་རྫས། །དང་པོ་རྣལ་འབྱོར་མཚན་ཉིད་དོ། །ཉོན་མོངས་དེ་
བཞིན་མུན་པ་དེ། །རྣམ་ཤེས་ལྷན་ཅིག་སྣང་བ་འོ། །ཡེ་ཤེས་རྡོ་རྗེས་བཅོམ་ནས་ནི། །རྣལ་འབྱོར་པ་ནི་དེ་ལ་སྣང༌། །བདུད་རྩི་བསྟེན་འདོད་ལུས་ཅན་གྱིས། །གཉིས་མེད་ཁ་སྦྱར་སྦྱར་
བར་བྱ༑ ༑རྣལ་འབྱོར་ཆེན་པོའི་སྒྲུབ་པ་པོ། །སྔོན་དུ་ཨཱ་ལི་ཀཱ་ལི་བསམ། །ཨཱ་ལི་ཞེས་བྱ་བུང་བར་གསུངས། །ཀཱ་ལི་དེ་བཞིན་གཤེགས་མ་ཉིད། །སྦྱོར་བའི་ཡེ་ཤེས་སྒྲ་ཡིས་ནི། །
གཉི་གས་འཁྱུད་པར་བསམ་པར་བྱ། །ཇི་ལྟར་སྡེ་ཚན་གསུམ་པ་ཡི། །ཡི་གེ་གསུམ་པ་གཟུང་བྱས་ཏེ། །རྡོ་རྗེ་ར་བ་ཙམ་ཞིག་གིས། །འོད་དཔག་མེད་ནི་དཀྲི་བར་བྱ། །ལྷ་མོ་གསུམ་
པ་ཉིད་ཀྱིས་ནི། །དབྱུག་པ་ཙམ་ཞིག་རྡོ་རྗེ་འཛིན། །དབུས་སུ་དམ་ཚིག་ཞགས་པ་ཡིས། །ཀུནད་མགོ་ལ་མཆོག་ཏུ་བརྩོན། །དེ་ལྟར་སྔགས་ཟློས་རྣལ་འབྱོར་པ། །པདྨ་རྡོ་རྗེ་ཅན་གྱིས་

82-1-182a

༄༅། །བསྐྱོད༑ ༑རང་བཞིན་གྱིས་ནི་ས་སྒྲ་དང༌། །བདུད་རྩི་ཆུ་དང་འདྲེས་པ་ཡི། །དེ་ཉིད་འདི་ཡིས་མྱང་བྱས་པ། །རྣལ་འབྱོར་ཆོས་ལ་རབ་ཏུ་ཤིས། །བདེན་པའི་ཆོས་
ནི་མཆོག་ཏུ་བདེན། །རྣལ་འབྱོར་ཆོས་ནི་རབ་ཏུ་བསྟོད། །དེ་ཉིད་དམན་པའི་རྣམ་རྟོག་ཡིད། །སྦྱོར་བ་ཇི་ལྟར་འགྲུབ་པར་འགྱུར། །བྱེ་བ་བརྒྱད་ཅུའི་རྣལ་འབྱོར་མ། །གདན་གཞི་པ་ཡི་
རྒྱུད་འདི་ཉིད། །མཁས་པ་ཡིས་ནི་རྣམ་བལྟས་ལ། །སྦྱོར་བ་བརྒྱད་ཅུའི་རྣལ་འབྱོར་མ། །སྦྱོར་བའི་ཆོས་ཀྱིས་གཏོར་མ་སྦྱིན། །བདུད་རྩི་ལྔ་མདོར་བསྡུས་ལེའུ་ཞེས་བྱ་བ་ལྔ་པ་
རྫོགས་སོ།།    །།འབྱུང་བའི་དབུགས་ཀྱི་ཐེ་ཚོམ་ནི། །རྫོགས་པའི་སངས་རྒྱས་མངོན་པར་འདྲི། །འཆི་ལྟས་ཇི་ལྟར་འཚལ་བགྱི་ཞིང༌། །གང་གིས་ཤེས་ནས་རབ་
ཏུ་སྦྱར༑ ༑བཅོམ་ལྡན་འདས་ཀྱིས་བཀའ་སྩལ་པ། །འགྲོ་བ་ལུས་ཅན་སེམས་ཅན་དོན། །འཆི་བདག་ཀུན་ནས་བསླུ་བ་ནི། །ཉོན་ཅིག་རྒྱལ་པོ་རྡོ་རྗེ་བདག །གང་ཞིག་རྣམ་པར་
ཤེས་ཙམ་གྱིས། །འཆི་བདག་ལུས་ནི་གནས་པ་ཉིད། །དང་པོར་སྔ་དྲོའི་དུས་ཉིད་ལ། །དབུགས་ནི་རྣམ་པར་དགོད་བཤད་པ། །ལུས་ཅན་ཟླ་དྲུག་ནས་འཆི་བར། །ངས་གསུངས་པ་
ལ་ཐེ་ཚོམ་མེད། །གལ་ཏེ་དུས་ལ་བབ་གྱུར་ན། །དབུགས་ནི་ཆད་ཅིང་འཆད་པར་འགྱུར། །དེ་བཞིན་འཇིགས་པ་ཆུང་མཐོང་ན། །འགྲམ་པའི་ཚིགས་ནི་ཡོ་བར་འགྱུར། །ལུས་ཀྱི་

82-1-182b

མཚན་མ་ཤེས་བྱས་ལ། །རྣལ་འབྱོར་པ་ཡིས་ཞི་བར་བྱ། །རྣ་བའི་ཨུ་ད་རྣམ་ཆད་ན། །ཆུ་ཚོད་ལྔ་ལས་མི་ཐུབ་བོ། །མིག་གི་ཨཾ་བ་ར་ཡི་རྩ། །ཏྲོ་ཏ་དེ་བཞིན་ཉི་མ་ལྔ། །སྣ་ཡི་མ་སི་ཀ་
ཆད་ན༑ ༑ཉི་མ་བདུན་གྱིས་གདོན་མི་ཟ། །སྟེང་འོག་སོ་ནི་འཐམས་གྱུར་ན། །ཉི་མ་གསུམ་གྱིས་ཐེ་ཚོམ་མེད། །འདི་ཡི་ལྕེ་ལ་ཐིག་ནག་ན། །ཞག་གཉིས་ཀྱིས་འཆི་ལུས་ཅན་རྣམས།།
མགྲིན་པའི་གློ་ཡི་ཕྱི་རོལ་རྩ། །ཟླ་ཕྱེད་ལས་ནི་མི་ཐུབ་བོ། །བྲང་གི་ལྷེའུ་འོག་ཞོམ་གྱུར་ན། །ཟླ་ཕྱེད་སྨན་པས་གསོ་སྤྱད་ཡོད། །སེན་མོ་ཁྲག་ནི་མེད་པ་ན། །ཆུ་ཚོད་ལྔ་ལས་མི་ཐུབ་
བོ། ༑ཕོ་ཉ་བརྒྱད་ཀྱི་འཆི་ལྟས་ནི། །འཆི་བའི་རྨ་སོགས་རྣམ་པར་སྤངས། །རྣ་བའི་ཨུ་དའི་བདག་ཉིད་ནི། །རྣལ་འབྱོར་དབྱེ་བས་བསྟེན་པར་བྱ། །མིག་གི་ཨཾ་བ་ར་ཆད་ན། །མཁས་
པས་དཀར་པོའི་ས་བོན་བཟླ། །སྣ་ཡི་མ་སི་ཀ་ལ་ནི། །དབུགས་བསྡམས་མེ་ཡི་དུད་པའོ། །སོ་དང་སོ་འཐམས་རྩ་ལ་ནི། །དུང་གི་ས་བོན་བཟླས་པས་འཕྲོག །ལྕེ་ཡི་ཐིག་ནག་འདི་
ལ་ནི༑ ༑བདག་ཉིད་སྦྱོར་བས་མནན་པར་བྱ། །མགྲིན་པ་གློ་ཡི་ཕྱི་རོལ་རྩ། །པདྨའི་ས་བོན་གྱིས་རྩེ་བྱ། །བྲང་གི་ལྷེའུ་ཞོམ་པ་ལ། །སྒོང་སྐྱེས་ཡེ་ཤེས་བསྒོམ་པ་འོ། །སེན་མོ་
ཁྲག་ནི་མེད་པ་ལ། །ལག་པ་བསྡུས་ལ་བཟླས་པར་བྱ། །བུག་པ་དགུ་ཡི་སྒོ་རུ་ནི། །ས་བོན་དགུ་ཡིས་རྩེ་བར་བྱ། །རྩ་དགུ་ལ་ནི་ས་བོན་དགུ་།སྒོ་དགུ་ས་བོན་དགུ་ཡིས་བསྡམ། །དེ་

82-1-183a

༄༅། །ལྟར་བསྡམས་པ་ཙམ་གྱིས་ནི། །རྣམ་པར་ཤེས་པ་མི་འགྲོ་འོ། །མ་བསྲེགས་སྣོད་ནི་གཉིས་གཟུང་སྟེ། །གུར་གུམ་དང་ནི་གི་ཝང་གིས། །བཅུ་
གཉིས་ཚད་ནི་ཡང་དག་བྲི། །ས་བོན་དབྱངས་ཡིག་བསྐོར་བར་བྱ། །ལྷ་མོ་བརྒྱད་ཀྱིས་ས་བོན་འདི། །མཚམས་སུ་མ་ནིང་ས་བོན་དང༌། །དབུས་སུ་ཡེ་ཤེས་ས་བོན་ནི། །མཁས་
པ་ཡིས་ནི་བསྐོར་བར་བྱ། །དེ་བཞིན་མིང་ནི་དབུས་སུ་བྲི། །ཧཱུཾ་གི་དབུས་སུ་གནས་པ་ཉིད། །གཉི་ག་དང་ཡང་སྦྱར་བྱས་ནས། །སྐུད་པ་དམར་པོས་དཀྲི་བར་བྱ། །མཱ་མ་ཀཱི་ནི་འདབ་
མར་བསམ། །སྟེང་དུ་དེ་བཞིན་རྡོ་རྗེའི་བདག །གཉིས་མེད་གཏོར་མར་ལྡན་པ་ཡིས། །ནུས་པ་ཡི་ནི་མངོན་པར་མཆོད། །རྡོ་རྗེ་ཁུ་ཚུར་གཉིས་བཅིངས་ནས། །རྩེ་དང་རྩེ་ནི་སྤྲད་པར་
བྱ༑ ༑རྣམ་ཤེས་ཡེ་ཤེས་ས་བོན་ནི། །བརྒྱད་བརྒྱ་རུ་ནི་བཟླས་པ་ཡིས། །རྣམ་ཤེས་བསྡམས་པའི་དངོས་པོ་དང༌། །རྣལ་འབྱོར་བསྲུང་པའི་ཁྱད་པར་གྱིས། །ཡི་དྭགས་སྲིན་པོ་
འབྱུང་པོ་དང༌། །དུས་མ་ཡིན་པར་འཆི་བ་ཉིད། །རྣལ་འབྱོར་པ་ཡིས་བསྲུངས་ཙམ་གྱིས། །གྲོལ་བར་འདི་ལ་ཐེ་ཚོམ་མེད། །ཚེ་ཟད་པ་ཡི་ལུས་ཅན་ནི། །ཟླ་བ་དྲུག་ཏུ་གནས་པར་
འགྱུར༑ ༑འཆི་བའི་མཚན་མ་ཡོངས་སུ་བརྟག་པའི་ལེའུ་ཞེས་བྱ་བ་བྱ་བ་དྲུག་པ་རྫོགས་སོ།།    །།རྣལ་འབྱོར་བསྟན་བཅོས་ཆོ་གའི་རིམ། །དེ་ནས་ཡེ་ཤེས་དབང་

82-1-183b

གིས་བསྲུངས། །འཁྲིག་པའི་དངོས་པོ་བསྟེན་པ་ལས། །ཁྲག་དང་ཁུ་བ་འབྱུང་བར་འགྱུར། །ཡེ་ཤེས་ངོ་བོས་འབྱུང་བ་ཡི། །འབྱིན་པའི་རྩ་ནི་མངོན་པར་སེམས། །བདུན་པར་ཁུ་
བར་གྱུར་པ་ཡིས། །དཀར་པོའི་རྩ་ནི་རབ་ཏུ་བསྐྱེད། །ཁྲག་གིས་མཚན་མོ་བརྒྱད་ན་ནི། །དུ་བའི་རྩ་ནི་མངོན་དུ་གསོ། །མཚན་མོ་ཕྱེད་དང་བཞིར་བསྙེན་པས། །དུང་གི་རྩ་ནི་བྱིན་གྱིས་
བརླབ༑ ༑གོང་དུ་མཚན་མོ་བཅུ་གཉིས་ཀྱིས། །པདྨའི་རྩ་ནི་རབ་ཏུ་སྦྱར། །ཉི་མ་དྲུག་ཅུའི་གྲངས་འདི་ཡིས། །མཁས་པས་གི་ཝང་གི་ནི་རྩ། །མཁྲང་འགྱུར་དགུ་ཞེས་བཤད་པ་ནི།།
དྲི་མེད་གསུམ་གྱི་རྩ་ནི་བསྐྱེད། །མཚན་མོ་བཅུ་དང་དྲུག་གི་རོ། །འབྱེད་པའི་རྩ་ནི་རབ་ཏུ་བསྐྱེད། །ས་གདུགས་ཡེ་ཤེས་རྣམ་ཤེས་ནི། །ཡོངས་སུ་རྫོགས་པའི་ལུས་ཅན་ནོ། །ས་གདུགས་
བཅུ་དང་བརྒྱད་ཉིད་ཀྱིས། །མཁས་པ་ཟླ་དགུར་ཀུན་ཏུ་གནས། །སྐྱེ་བ་སྐྲ་བྲ་ལ་སོགས་ལྡན། །སེན་མོ་ཁོག་པ་རུས་པ་དང༌། །ཞག་དང་སྲིན་བུ་གཅི་བ་དང༌། །བཤད་པ་བད་ཀན་མཆི་མ་
སོགས༑ ༑བརྒྱད་ནི་མངལ་ན་ང་རྒྱལ་བ། །རྩ་ཡི་བརྒྱད་པ་ཞེས་བྱ་ལ། །ལྷག་པར་ལྷ་དགུ་གནས་པ་ཉིད། །བདག་ཉིད་ལྷ་དང་ཕ་རོལ་མཆོད། །བདག་ཉིད་ལྷ་ནི་མཆོག་ཡིན་ནོ། །དཀར་
པོ་ལྷ་མོ་སྒྲོལ་མ་འདི། །དུད་པ་ལ་ནི་གོས་དཀར་གནས། །ལྷ་མོ་སངས་རྒྱས་ངུ་ཉིད་ལ། །མཱ་མ་ཀཱི་ནི་པདྨར་གནས། །ལྷ་མོ་སྙན་མ་གི་ཝང་ལ། །རྡོ་རྗེ་སྒེག་མོ་དྲི་མེད་ལ། །འབྱེད་

82-1-184a

༄༅། །པར་རིན་ཆེན་ཡིད་འོང་བ། །ས་ཡི་གདུགས་ལ་པདྨའི་རྩ། །འདི་ལྟར་སྤྲོས་པའི་ཡེ་ཤེས་རྩ། །ཐམས་ཅད་འབྱིན་ཅིང་སྡུད་པ་ཡི། །ཇི་ལྟར་རྒྱལ་པོ་
རྣམ་སྣང་མཛད། །དེ་ལྟར་རྒྱབ་ཏུ་རབ་ཏུ་གྲགས། །མཉམ་པའི་ཆ་རུ་དེ་བྱས་པས། །མཉམ་པའི་གཟུགས་ནི་འོད་དང་བཅས། །སྟོང་ཕྲག་དགུ་ཡི་གྲངས་ཉིད་ནི། །རེ་རེ་ལས་ནི་
གྱེས་པ་འོ། །སྟོང་ཕྲག་བདུན་ཅུ་རྩ་གཉིས་ནི། །ལུས་པོ་ཡི་ནི་རྩ་ཉིད་དོ། །དགུ་པ་ཡིས་ནི་འབྱིན་ཅིང་སྡུད། །དགུ་ཡི་རྩ་ནི་རྟག་པའི་ས། །དགུ་དང་ལྔ་ཡིས་དགའ་བར་བཅས། །ལྔ་
པོའི་ལྷ་འདི་འགྲོ་བ་འོ། །གཅིག་གིས་འབྱིན་ཅི་སྡུག་པ་དང༌། །གཅིག་གིས་ལྷ་ནི་ཡེ་ཤེས་ཅན། །ཆོས་ཀྱི་དབྱིངས་ཀྱི་རང་བཞིན་ཏེ། །གཅིག་གི་ལུས་དང་ལུས་ཅན་དང༌། །གཟུགས་མེད་ཡེ་ཤེས་
གཟུགས་ཅན་དང༌། །མི་སྟོང་པ་དང་སྟོང་པ་ཉིད། །རིང་མིན་ཐུང་མིན་གཞན་མ་ཡིན། །དངོས་མེད་དངོས་པོ་ཙམ་མ་ཡིན། །ཁ་དོག་མེད་ལ་ཚོན་ཀུན་དངོས། །ཡེ་ཤེས་ལུས་ཅན་རྣལ་འབྱོར་
པས༑ ༑ལམ་གཉིས་པ་ནི་སྲིད་པའི་སྐྱོན། །ལམ་གཅིག་པ་ཡི་རྣལ་འབྱོར་པས། །རྣམ་པར་རྟོག་པ་ཀུན་སྤངས་ལ། །གཅིག་གི་ལམ་ཉིད་ཤེས་པར་བྱ། །ཤེལ་ལྟར་དག་
པའི་ལུས་ཀྱིས་ནི། །དག་པའི་ལམ་དུ་ཡང་དག་བགྲོད། །རྩ་བསྐྱེད་པའི་ལེའུ་ཞེས་བྱ་བ་བདུན་པ་རྫོགས་སོ།།    །།སྦྱོར་བའི་མདོ་རུ་བསྡུས་པ་ཉིད། །བཅོམ་

82-1-184b

ལྡན་འདས་ལ་ཉན་པར་འཚལ། །ཕྱག་ན་རྡོ་རྗེ་ཁྱོད་ཉོན་ཅིག །སྦྱོར་བའི་བསྟན་བཅོས་སྒྲུབ་པ་པོས། །གདན་བཞི་པ་ལས་བཏུས་པ་ཡིས། །སྟོང་ཕྲག་བཅུ་གཉིས་ཡང་དག་ལྡན། །
དེ་ཡི་དོན་ནི་མདོར་བསྡུས་པའོ། །གཞུང་མང་པ་ཡིས་འཇིགས་པ་ཡིས། །དེ་ཉིད་མདོར་བསྡུས་པ་ཡི་ཚིག །སྦྱོར་བའི་རྣམས་ལ་ཉེ་བར་གསུངས། །རྣལ་འབྱོར་པ་ལ་རབ་དགོད་པའི།།
དེ་ནས་ཞི་བ་ཡང་དག་བཤད། །ཐོག་མར་བྱ་བ་སྟོང་པ་ཉིད། །སྟོང་པའི་དབུས་སུ་པདྨ་ནི། །པདྨ་ས་བོན་མྱུ་གུ་ཅན། །ཁ་དོག་བདུན་པ་རྒྱ་ཆེན་པོ། །སྡེ་ཚན་བཞི་པའི་ཚིག་ལ་ནི། །
སྟེང་དུ་མ་ནིང་ཐིག་ལེར་བཅས། །དེ་ཡི་ས་བོན་མཉམ་བསྒོམས་ནས། །དེ་བཞིན་ཁྲོ་གཉེར་ཅན་མ་བསྐྱེད། །ཟླ་བའི་དཀྱིལ་འཁོར་གནས་ལ་ནི། །གདུགས་དཀར་པོ་ཡིས་མངོན་
པར་གཡོགས། །དག་པའི་སྐུ་དང་སྤྱན་གསུམ་པ། །ཕྱག་བཞི་ཡིས་ནི་རྣམ་པར་སྤྲས། །མཆོག་སྦྱིན་དང་ནི་དབྱུག་པ་དང༌། །བགྲང་ཕྲེང་རིལ་བ་སྤྱི་བླུགས་བསྣམས། །རྒྱན་རྣམས་
ཀུན་གྱིས་བརྒྱན་པའི་སྐུ། །རབ་ཏུ་མཛེས་པའི་ན་བཟར་མནབས། །བཟླས་དང་བསྒོམ་པའི་སྦྱོར་བ་ཡིས། །མཁས་པ་མཆོག་གི་ཡི་གེ་གཅིག །ཁྲོ་གཉེར་མཆོག་གི་ཡི་གེ་ནི།།
འབུམ་ཕྲག་གཅིག་ཟློས་སྔགས་པ་ཡིས། །རྣལ་འབྱོར་པ་ཡིས་བརྩམས་ཙམ་གྱིས། །ཚེ་ནི་འཕེལ་བར་རབ་ཏུ་གྲགས། །ལྷ་ཉིད་དམིགས་པར་བྱ་བ་ཡིས། །དེ་ནས་རྒྱས་པའི་

82-1-185a

༄༅། །ལས་འདི་ཉོན། །ཏི་སེ་གངས་ཀྱི་རྩེ་མོ་དང༌། །གསེར་གྱི་རི་བོའི་ངོས་དང་ནི། །རིན་ཆེན་བདུན་རང་བཞིན་གནས་སུ། །གཞལ་ཡས་ཁང་པ་ཉེར་
མཛེས་པའི། །སེང་གེའི་གདན་ལ་གནས་པ་ནི། །ཉི་མའི་དཀྱིལ་འཁོར་ལ་བཞུགས་པ། །གདུགས་དཀར་པོ་དང་བླ་རེ་དང༌། །དྲིལ་བུ་དྲ་བས་མངོན་པར་མཛེས། །བདུན་པ་ཡི་
ནི་མཐའ་བཟུང་སྟེ། །གསུམ་པ་ཡིས་ནི་སྦྱར་བར་བྱ། །སྡེ་ཚན་མཐའ་ཡིས་སྟེང་དུ་འོ། །ཡེ་ཤེས་ཅན་གྱིས་ས་བོན་གཅིག །དབུགས་མི་གཡོ་ཞིང་འོད་ཟེར་བཅས། །སེར་པོའི་
མདོག་ཏུ་རྣམ་པར་བསྒོམ། །ཕྱིས་ནི་ནོར་རྒྱུན་ཞེས་བྱ་བའི། །ལྷ་མོའི་གཟུགས་སུ་རྣམ་པར་བསམ། །ཕྱག་དྲུག་སེམས་དཔའི་སྐྱིལ་མོ་ཀྲུང༌། །རྒྱན་ཀུན་གྱིས་ནི་རྣམ་པར་
བརྒྱན། །ཁ་དོག་འབར་བར་བསྒོམ་པར་བྱ། །རིན་ཆེན་ཤིང་དང་ཟ་མ་ཏོག །གཉིས་པ་ན་ནི་རབ་ཏུ་འཕེལ། །གསུམ་པས་མཆོད་སྦྱིན་ལག་པ་དང༌། །སྟེང་དུ་ཤེས་རབ་ཕྱག་
དང་ནི། །གཉིས་པ་ལ་ནི་བགྲང་ཕྲེང་དང༌། །གསུམ་པ་རིལ་བ་སྤྱི་བླུགས་སོ། །བསྒོམ་དང་བཟླས་པའི་སྦྱོར་བ་ཡིས། །དབུགས་ནི་འདྲེན་པའི་ཁམས་ཉིད་དོ། །རྒྱས་པའི་ལེའུ་
ཞེས་བྱ་བ་བརྒྱད་པ་རྫོགས་སོ།།    །།དེ་ནས་གཞན་ཡང་བཤད་བྱ་བ། །དམར་པོའི་ལས་ཀྱི་ཁྱད་པར་ནི། །སྔོན་གྱི་མཚན་ཉིད་ཡང་དག་ལྡན། །སྟོང་

82-1-185b

པའི་མཚན་ཉིད་དམིགས་ནས་ནི། །སྟོང་པར་པདྨ་ཡང་དག་བཤད། །ཉི་མའི་དཀྱིལ་འཁོར་ལ་བརྟེན་ཅིང༌། །གདུགས་དཀར་པོ་ཡིས་མངོན་པར་བརྒྱན། །དབྱངས་ཡིག་དང་པོའི་ཡི་
གེ་གཅིག །སྟེང་དུ་སྡེ་ཚན་ཐ་མ་དང༌། །མཉམ་པར་གཞག་པས་ས་བོན་དམར། །འོད་ཟེར་དམར་པོ་འབར་བ་འདི། །སེམས་ཅན་འགུགས་པར་བྱེད་པའི་དངོས། །ལྷ་མོའི་གཟུགས་
བརྙན་འདི་བསམས་ལ། །བཙོ་མ་གསེར་གྱི་མདོག་ལྟ་བུར། །མཱ་མ་ཀཱི་བསམ་ཡང་དག་འབྱུང༌། །ཕྱག་གཉིས་རྒྱན་གྱིས་རྣམ་པར་མཛེས། །གཅིག་གིས་ལྕགས་ཀྱུ་ཡང་དག་འཛིན།།
གཡོན་པས་དྲིལ་བུ་མངོན་སྒྲོགས་པ། །ཐམས་ཅད་རྒྱན་གྱིས་བརྒྱན་པའི་སྐུ། །ཤིན་ཏུ་མཛེས་པའི་ན་བཟའ་གསོལ། །བསྒོམ་ཞིང་བཟླས་པ་ཙམ་གྱིས་ནི། །སེམས་ཅན་དབང་དུ་
འོང་བར་འགྱུར། །དེ་ནས་ནག་པོའི་ལས་འདི་ནི། །རླུང་གི་དཀྱིལ་འཁོར་ལ་བརྟེན་ཅིང༌། །རླུང་གི་དབུས་སུ་རླུང་གི་ནི། །རླུང་གི་ས་བོན་བསམ་པར་བྱ། །དུ་བ་དུ་བ་རབ་འབར་བ། །
སྒྲ་དང་ཐིག་ལེས་རྣམ་པར་བརྒྱན། །ནག་པོ་དྲག་པོ་ཡི་ནི་གདན། །ཡི་དྭགས་གདན་ལ་ཀུན་གནས་པ། །བསམ་པ་རལ་གཅིག་མ་ཡི་གཟུགས། །ཁ་དོག་སྔོན་པོ་མཉམ་པའི་
འོད༑ ༑དབུ་སྐྲ་གྱེན་བརྫེས་ལྷ་མོ་ཆེ། །དྲག་པར་རྒོད་པས་འཇིགས་པར་མཛད། །སྤྱན་གསུམ་ཞལ་ནི་གཅིག་པ་ལ། །ཕྱག་བཞི་ཡི་ནི་རྣམ་པར་སྤྲས། །གཅིག་ནི་ཕྱག་ན་རལ་

82-1-186a

༄༅། །གྲི་དང༌། །གཉིས་པ་ན་ནི་རྡོ་རྗེ་གསེར། །གཡས་ན་མདུང་ནི་འཛིན་མཛད་ཅིང༌། །གཉིས་པར་དེ་བཞིན་སྡིགས་མཛུབ་བོ། །འཕན་པའི་རོལ་པས་རྣམ་
པར་བཞུགས། །མེ་འབར་བ་དང་མཉམ་པའི་འོད། །ཞགས་པ་འཕེན་པས་འཆིང་མཛད་ཅིང༌། །ཧཱུཾ་སྒྲའི་རྣམ་པར་འཇིགས་པར་བྱེད། །ས་བོན་དབུས་སུ་མིང་དང་ནི། །ཕཊ་ཀྱི་རྣམ་
པ་དེ་བཞིན་མཐར། །དཀོན་མཆོག་གསུམ་ལ་གནོད་པ་དང༌། །རྣལ་འབྱོར་བསྟན་པ་འཇིག་བྱེད་པ། །ལྷ་མོ་རལ་པ་གཅིག་མ་འདིས། །ནུས་པས་བརླག་པར་བྱེད་པར་
གསུངས། །སྔགས་དང་རྒྱུད་ནི་མཉམ་བཟུང་ལ། །ལྷ་མོ་འོད་ཟེར་ཅན་ས་བོན། །དུག་དང་ཁྲག་ཏུ་བསྲེས་པ་ཡིས། །རྡོ་རྗེ་ཕག་མོ་ཀུན་ནས་བྲི། །དེ་ཡི་མཆུ་ལ་མིང་དང་ཡང༌།།
མགོ་ལ་ཡི་གེའི་ས་བོན་དང༌། །སྟེང་དུ་མེ་ཡི་ཡི་གེ་དང༌། །ཁ་ལ་རླུང་གཉིས་དེ་བཞིན་ནོ། །འདིས་ནི་སྐྲོད་པར་བྱེད་པར་གསུངས། །ལས་ཀྱི་དཀྱིལ་འཁོར་གྱི་ལེའུ་ཞེས་
བྱ་བ་དགུ་པ་རྫོགས་སོ།།    །།སེམས་ཅན་ཀུན་ལ་ཕན་མཛད་པ། །ཡེ་ཤེས་དབང་གིས་དེ་ནས་གསུངས། །ཉོན་ཅིག་རྒྱལ་པོ་རྡོ་རྗེ་འཛིན། །འཁོར་བའི་
ལམ་ནས་གྲོལ་བ་ཡི། །མཐའ་ཡས་སྦྱོར་བ་མངོན་ཕྱོགས་པས། །མཐའ་ཡས་སྒོ་ཞེས་བྱ་བའི་མིང༌། །སྟོང་པ་ཉིད་ཀྱི་བདག་ཉིད་ལུས། །ཇི་ལྟར་སྟོང་པ་དེ་ཉིད་འདིས། །ཕྱི་

82-1-186b

དང་ནང་དུ་བཅས་པ་ནི། །དེ་བཞིན་ནམ་མཁའི་ཁམས་སུ་ནི། །རྒྱ་མཚོའི་ཆུ་ཡི་དབྱིབས་དང་ནི། །དེ་ཡི་དབུས་སུ་རབ་གང་བའི། །ཀུན་ནས་ཇི་ལྟར་འདོད་བཞིན་དུ། །གཞལ་ཡས་ཁང་པ་
རྣམ་པར་བསམ། །སེང་གེའི་གདན་ལ་བཞུགས་པ་ནི། །ཉི་མའི་དཀྱིལ་འཁོར་གྱིས་བརྒྱན་ཅིང༌། །སྣ་ཚོགས་དར་ནི་རྣམ་པར་འཕྱང༌། །ཡི་གེ་གཅིག་གིས་ས་བོན་ནི། །འོད་ཟེར་
འབར་བ་ཚོན་གྱི་དངོས། །དང་པོའི་དབྱངས་ཡིག་ཀུན་བཟུང་ལ། །སྟེང་དུ་བདུད་རྩི་ཐིག་ལེ་ཅན། །ལྷ་མོ་བདག་ཉིད་ལྷན་ཅིག་དང༌། །ཕྱི་ནས་གཟུགས་ནི་མཉམ་པར་བསམ། །ཕྱག་
གཉིས་སེམས་དཔའི་སྐྱིལ་མོ་ཀྲུང༌། །སངས་རྒྱས་ལྔ་ཡིས་མངོན་པར་བརྒྱན། །རྒྱན་ཀུན་གྱིས་ནི་བརྒྱན་པའི་སྐུ། །རབ་ཏུ་མཛེས་པའི་ན་བཟའ་གསོལ། །གཅིག་གི་ཕྱག་གིས་རྡོ་རྗེ་
འཛིན། །གཡོན་པ་དྲིལ་བུ་མངོན་པར་སྒྲོགས། །ཡི་གེ་བརྒྱད་ཀྱི་ངོ་བོ་ཉིད། །སྤྱོད་བཅས་མི་སྤྱོད་གསང་བ་དང༌། །ཆུ་དང་མེ་དང་དེ་བཞིན་རླུང༌། །ས་ནི་མིག་གི་ཡི་གེ་འོ། །སྒོ་བཞི་དང་ནི་
ཕུང་པོ་བཞི། །སྒོང་སྐྱེས་རྫི་ལིར་གནས་པ་ཉིད། །བཞི་པ་ཉོན་མོངས་མེ་དང་ནི། །ཡི་གེ་བཞི་པ་དེ་བཞིན་དུ། །རྨོངས་པ་ས་དང་ཉོན་མོངས་དང༌། །སྔོན་དུ་ཕྱུགས་ནི་མཉམ་པ་དང༌།།
ཆུ་ཤིང་མེ་ཏོག་པདྨ་ནི། །འདི་ཡི་སྒོང་སྐྱེས་སྟན་ཉིད་དོ། །བ་ལང་རྨིག་པའི་སྟེང་དུ་ནི། །བདུད་རྩི་བརྒྱད་ཀྱིས་རྣམ་པར་དབྱེ། །ཤེལ་བཞིན་དུ་ནི་དག་པ་ཡི། །སྙིང་པོ་ཡི་ནི་སྙིང་པོའི་

82-1-187a

༄༅། །མཆོག །ལྕེ་ལ་ཆུ་ནི་འདི་ཉིད་དང༌། །ནམ་མཁའ་རྣ་བ་སྣ་དག་ལའོ། །ས་ནི་མིག་ལ་སྦྱར་བྱས་ཏེ། །ཚངས་པར་མེ་ནི་དེ་བཞིན་འབར། །རྨོངས་པའི་ས་ནི་
མགྲིན་པར་རོ། །གཡོ་བ་སྙིང་ལ་གནས་པ་དང༌། །ཉོན་མོངས་སེམས་ཅན་བྲང་དང་ནི། །ཕྱུགས་ནི་ལྟེ་བའི་རྩ་བར་རོ། །ཡན་ལག་བརྒྱད་ལ་དགོད་པ་ཡིས། །ལྕེ་ལ་ཆུ་ནི་འདི་ཉིད་དང༌། །
ནམ་མཁའ་རྣ་བ་སྣ་དག་ལའོ། །འདི་ཡིས་ལྷ་ཉིད་ཡང་དག་ཤེས། །ཡི་གེ་བརྒྱད་ཀྱི་སྔགས་འདི་ནི། །ཕྱག་རྒྱ་བརྒྱད་དུ་རབ་ཏུ་གྲགས། །དཀར་དང་སེར་དང་དེ་བཞིན་དམར། །གནག་
ཅིང་འབར་བའི་ལས་འདི་ནི། །ལས་རྣམས་བཞི་ཡི་ལྷ་མོ་ནི། །མཁས་པས་འབུམ་ཕྲག་གསུམ་དུ་བཟླས། །ཡེ་ཤེས་ལས་བྱུང་སྙིང་པོ་ཉིད། །མཆོག་ཏུ་རྟག་ཅིང་ཞི་བ་དང༌། །
ཕྲ་ཞིང་རགས་པའི་འགྲོ་བ་ཀུན། །ལས་དང་ལས་ཀྱི་ཁྱད་པར་ཉིད། །ཐམས་ཅད་ཆུ་ཡི་དབྱིབས་དང་ནི། །མཉམ་པར་འཇིགས་བྱེད་མི་དང་ཡང༌། །ཇི་ལྟར་རྟག་པ་རླུང་དག་
དང་༑ ༑དད་པའི་དོན་དང་ས་དབང་པོ། །ལྷག་མ་བརྩེགས་པ་ལས་བྱུང་བ། །བཞི་པ་ཡི་གེ་དྲུག་པ་འོ། །འགྲོ་བའི་དོན་ཕྱིར་ཡི་གེ་བརྒྱད། །ལྷ་བརྒྱད་དུ་ནི་ཡོངས་སུ་གྲགས། །མཉམ་
གཞག་བཟླས་ཤིང་བསྒོམས་པ་ཡིས། །འགྲུབ་པར་འདི་ལ་ཐེ་ཚོམ་མེད། །བ་དན་གསུམ་པའི་ཕྱག་རྒྱ་ཡིས། །སྔོན་དུ་རེག་ཅིང་རེག་པ་ཉིད། །འཇིག་རྟེན་འདིར་ནི་བདེ་བ་དང༌། །

82-1-187b

རྟག་ཏུ་མཆོད་པ་རྙེད་པར་འགྱུར། །འཆི་བའི་དུས་སུ་ཡེ་ཤེས་ནི། །གཟུགས་མེད་སྲིད་པར་རབ་ཏུ་གནས། །བདག་གི་དེ་ཉིད་དམན་པ་ཡིས། །ཇི་ལྟར་སྔགས་ནི་འགྲུབ་པར་འགྱུར།།
དེ་ཕྱིར་ནན་ཏན་ཐམས་ཅད་ཀྱིས། །སྦྱོར་བའི་བསྟན་བཅོས་རྟོགས་པར་བྱ། །དྲི་ཞིམ་རབ་གྲགས་མེ་ཏོག་ཀུན་ནས་གནས་པ་དང༌། །ནག་པོའི་ཨ་ཀ་རུ་དང་གུ་གུལ་མར་མེ་དང༌། །
གཉིས་མེད་གཏོར་མ་གཅིག་གིས་ཡང་དག་ཡིད་ལྡན་གྱིས། །ལྷ་མོ་མ་མོ་གཞན་རྣམས་ཀུན་ནས་རབ་ཏུ་མཆོད། །སྟེང་དུ་རྣམ་པར་སྣང་མཛད་བསམ། །མཆུ་ལ་ཕྱག་ན་རྡོ་རྗེ་འོ། །ཡིད་
ཀྱིས་ནམ་མཁའི་སྙིང་པོ་ནི། །རྣ་བ་གཉིས་ལ་རབ་ཏུ་སྦྱར། །ལྕེ་ལ་འཇིག་རྟེན་མགོན་པོ་དང༌། །མགྲིན་པར་འཇམ་པའི་དབྱངས་ཀྱི་སྲས། །བྱང་དུ་བྱམས་པ་ཡང་དག་སྦྱར། །སྙིང་
གར་ཀུན་ཏུ་བཟང་པོ་གནས། །ལྟེ་བར་ཁྲོ་བོའི་རྒྱལ་པོ་ནི། །གཤིན་རྗེ་མཐར་བྱེད་རབ་ཏུ་གྲགས། །དེ་ཉིད་རྣམ་པའི་བྱེ་བྲག་ཉིད། །ལྷ་མོའི་གདན་ཉིད་དུ་ནི་བསྒོམ། །སྙིང་གར་སེམས་
དང་ཡེ་ཤེས་ནི། །མཁས་པ་ཡི་ནི་བསམ་པར་བྱ། །འོད་ཟེར་བྱེ་བ་རྣམ་མང་པོ། །སངས་རྒྱས་སྤྲིན་ནི་རབ་ཏུ་འཕྲོ། །མཉམ་པར་བཞག་ཅིང་བསྒོམས་པ་ཡིས། །འགྲུབ་འགྱུར་འདི་ལ་
ཐེ་ཚོམ་མེད། །མཐའ་ཡས་པའི་སྒོའི་ལྷ་མོའི་གཟུངས་ཀྱི་ལེའུ་ཞེས་བྱ་བ་བཅུ་པ་རྫོགས་སོ།།    །།རྡོ་རྗེ་སེམས་དཔའ་དེ་བཞིན་གཤེགས། །བཅོམ་ལྡན་རྡོ་རྗེ་འཛིན་པས་གསུངས།།

82-1-188a

༄༅། །སྲིན་མོ་དང་ནི་རོ་ལངས་མོ། །མི་མེད་གནས་སུ་སྒྲུབ་པ་པོས། །ཨོཾ་བྷི་ཙ་མ་བ་ཏ་ཧཱུཾ་ཕཊ་སྭཱཧཱ། ཉེ་བར་སྤྱོད་པའི་སྔགས་སོ། །སྡིགས་མཛུབ་སྙིང་
གར་སྦྱིན་བྱས་ལ། །གཡས་པ་རྡོ་རྗེ་ཁུ་ཚུར་བྱས། །རྐེད་པའི་ཕྱོགས་སུ་གཟུང་བྱས་ལ། །འདི་ནི་ཚམ་ངམ་མཆོག་གི་རྒྱ། །ར་ནག་པོ་ཡི་པགས་པ་ལ། །དུར་ཁྲོད་རས་ཀྱི་སྐུད་
པ་ཡིས། །ཞལ་གསུམ་ཕྱག་ནི་དྲུག་པ་ཉིད། །ཁ་དོག་སྔོན་པོ་སྤྱན་གསུམ་པ། །དམར་པོའི་སྐྲ་ཡིས་རྣམ་པར་འཛིངས། །རྒྱན་རྣམས་ཀུན་གྱིས་བརྒྱན་པ་ཉིད། །རྒོད་ཅིང་མཆེ་
བ་གཙིགས་པ་དང༌། །འབར་བའི་མེ་ཡིས་རྣམ་པར་བརྒྱན། །དང་པོར་མདུང་གི་ལག་པ་དང༌། །གཉིས་པར་དེ་བཞིན་མི་མགོ་འོ། །གསུམ་པ་ལ་ནི་རྡོ་རྗེ་གསེར། །གཡོན་པ་
སྟེང་དུ་སྡིགས་མཛུབ་དང༌། །གཉིས་པའི་ལག་ན་ཐོད་པ་འོ། །གསུམ་པར་དྲིལ་བུའི་སྒྲ་སྒྲོགས་ཤིང༌། །ཤམ་ཐབས་སྟག་གི་པགས་པ་དང༌། །གླང་ཆེན་པགས་པ་རབ་ཏུ་
མནབས། །རོལ་པའི་སྟབས་ཀྱིས་བཞུགས་པ་ནི། །ཡི་དྭགས་གདན་ལ་རབ་ཏུ་བཞུགས། །འབར་བ་དམར་པོའི་རང་བཞིན་ལུས། །གདུགས་དཀར་པོ་ནི་རྣམ་པར་འཕྱང༌།།
རལ་པ་གཅིག་པའི་སྲིན་མོ་ནི། །རྡོ་རྗེ་ཕོ་ཉ་མངོན་པར་བྲི། །སེན་མོས་ཁྲག་ནི་མངོན་པར་བླང༌། །ལྷ་མོའི་ལྟེ་བ་བྱ་བར་གསུངས། །དེ་ཡི་ཤ་ཡིས་སྦྱིན་སྲེག་བྱ། །དེ་བཞིན་

82-1-188b

དུར་ཁྲོད་ཀྱིས་ནི་བསྐོར། །མགོ་བོར་ཨོཾ། མིག་ཏུ་ཧཱུཾ། སྣ་ལ་ཧ། རྣ་བར་ཧྲི། ལྕེ་ལ་ཧྲ། སྙིང་གར་ཧྲིཿ། རྡོ་རྗེ་ཁུ་ཚུར་མཉམ་བྱས་ཏེ། །དབུ་མ་གཉིས་ནི་རབ་ཏུ་བརྐྱང༌། །ཡན་ལག་དྲུག་
གི་སྔགས་དང་ཕྱག་རྒྱའོ། །སྙིང་གར་སྡིགས་མཛུབ་སྦྱིན་བྱས་ལ། །དཔུང་པ་གཡས་པ་རབ་ཏུ་བརྐྱང༌། །ཧཱུཾ་གི་རྣམ་པས་སེ་གོལ་དང༌། །ལྷན་ཅིག་ཉིད་དུ་སྦྱར་བྱས་ལ། །གཡས་བརྐྱང་
བ་ཡི་རྐང་པས་མནན། །ཨོཾ་མ་ཐ་མ་ཐ་དུཥྚ་ཧཱུཾ་ཕཊ། འདི་ནི་ལྷ་མོའི་རྩ་བའི་སྔགས་དང་ཕྱག་རྒྱའོ། །ར་ཤ་འོ་མར་བསྲེས་པ་ཡིས། །དུར་ཁྲོད་གནས་པའི་ལྷ་མོ་ལ། །བརྒྱད་བརྒྱ་རུ་ནི་
དབུལ་བྱ་ཞིང༌། །སྣ་ཚོགས་མཆོད་པས་ཚིམ་བྱས་ལ། །ཕྱིས་ནི་ལས་རྣམས་བརྩམ་པར་བྱ། །སཱ་ལུའི་འབྲས་ལ་གཟུགས་བརྙན་བྱ། །མིང་གི་དབུས་སུ་གཞག་བྱས་ལ། །སེང་ལྡེང་
ཕུར་བུ་སོར་བརྒྱད་པས། །ལྷན་ཅིག་དངོས་པོས་བརྡུང་བར་བྱ། །རྡོ་རྗེ་འང་དེ་རུ་གཞག་བྱས་ན། །གཅིན་ནི་མཆོག་ཏུ་སྡོམ་པར་འགྱུར། །བ་ལྕི་ལས་ནི་གཟུགས་བརྙན་བྱ། །ཁྱི་ཡི་
སྤུ་ཡིས་དགང་བྱས་ལ། །མིང་ནི་ཧཱུཾ་གི་རྣམ་པར་སྦྱར། །བརྒྱད་བརྒྱ་རུ་ནི་བཟླས་བྱ་ཞིང༌། །རྡོ་རྗེ་པདྨས་བརྡུང་བྱས་ལ། །གདུག་པ་ཇི་བཞིན་འཚེ་བར་འགྱུར། །ལྷ་དགྲ་ལས་ནི་པདྨ་བྱ། །མིང་
གི་ས་བོན་གཞུག་། །གང་ཞིག་བསམས་པའི་བུད་མེད་རྣམས། །དེ་བཞིན་ངེས་པར་དབང་དུ་འགྱུར། །རྡོ་རྗེ་སེམས་དཔའ་དེ་བཞིན་གཤེགས། །རྡོ་རྗེ་འཛིན་པས་སླར་ཡང་གསུངས་

82-1-189a

༄༅། །གཞན་ཡང་ལས་ཀྱི་ཁྱད་པར་ཉིད། །ཕྱག་ན་རྡོ་རྗེ་ཉིད་ཉོན་ཅིག །སྲོག་ཆགས་ཀྱིས་བརྐོས་ས་ལས་ནི། །བློ་དང་ལྡན་པས་གཟུགས་བརྙན་བྱ། །ལྷ་མོའི་
ས་བོན་ཡི་གེས་བསྐོར། །སྙིང་གར་མིང་གི་རྣམ་པར་བྱ། །རྐང་པ་གཡོན་པས་མནན་ནས་ནི། །བློ་དང་ལྡན་པས་བརྒྱད་བརྒྱར་བཟླས། །སྦྲུལ་གྱི་པགས་པས་བཀང་བྱས་ན། །
སྦྲུལ་གྱིས་རབ་ཏུ་གང་བར་འགྱུར། །སྦལ་པའི་འདབ་ མས་བཀང་བྱས་ན། །སྦལ་པས་རབ་ཏུ་གང་བར་འགྱུར། །ཏིལ་མར་ནག་པོས་བཀང་བྱས་ན། །སྦྲང་བུས་རབ་ཏུ་གང་བར་
འགྱུར། །སེན་མོ་ཡིས་ནི་བཀང་བྱས་ན། །སྲིན་བུས་མངོན་པར་གང་བར་འགྱུར། །ཤ་ཡིས་ཀུན་ནས་བཀང་བྱས་ན། །མོད་ལ་གཟེར་བས་ཡོངས་སུ་འཛིན། །སྦྱོར་བས་འཇིག་
པར་བྱེད་པ་དང༌། །སློབ་དཔོན་དང་ནི་གསང་དམོད་པའི། །ཤིན་ཏུ་གདུག་པའི་སེམས་ཅན་རྣམས། །འདི་ཡི་ལམ་གྱིས་སྦྱར་བར་བྱ། །སྡིག་གིས་གོས་པར་མི་འགྱུར་རོ། །ལྷ་མོ་
ཕོ་ཉ་རྡོ་རྗེ་འཆང༌། །སྦྱོར་བ་བསྲུང་བའི་དོན་དུ་གསུངས། །ལས་འདི་ཡི་ནི་ཁྱད་པར་ཉིད། །ཉོན་ཅིག་རྒྱལ་པོ་རྡོ་རྗེ་འཆང༌། །གདན་བཞི་པ་དང་མཉམ་ལྡན་པས། །ཡིད་མི་གཞུངས་
པས་རྟོགས་བྱའི་ཕྱིར། །མདོར་བསྡུས་སྦྱོར་བ་བྱེད་པའོ། །སློབ་མས་ཤེས་པས་དོན་དམ་སྨྲ་བའི་སེང་གེ་ཡིས། །རྣལ་འབྱོར་ཆོ་གས་ཉོན་མོངས་གཡོས་པས་གཅད་པའི་ཕྱིར། །

82-1-189b

ཉོན་མོངས་སྲེད་པའི་ཉེས་པ་སྐྱེ་རྩ་འཇོམས་མཛད་པ། །རྣལ་འབྱོར་དོན་དམ་རྒྱལ་པོ་ཉིད་དུ་འགྲུབ་གྱུར་ཅིག །སྦྱོར་བའི་ཚིག་གི་ལེའུ་ཞེས་བྱ་བ་བཅུ་གཅིག་པ་རྫོགས་སོ།།    །།
དཔལ་ལྡན་ཤེས་རབ་དབང་པོ་སྦས་པའི་ཉི་མའི་འོད་ཀྱིས་འཇིག་རྟེན་ཁམས་སུ་སྣང་བར་མཛད། །དངོས་པོ་དུ་མའི་ཁྱད་པར་བསགས་པའི་རབ་རིབ་གང་གི་མཐུ་ཡིས་འཇིག་མཛད་
པ༑ ༑རྟག་ཏུ་ཀུན་ནས་རྔུབས་པའི་ང་རྒྱལ་མི་མཐུན་དགྲ་ཡི་དུས་དང་དུས་སུ་གཡུལ་འགྱེད་པའི། །ཆགས་པ་མེད་པའི་ཡེ་ཤེས་རི་བོ་མཉམ་ཉིད་མཉམ་པའི་ས་བོན་ཆེན་པོ་གཅིག་གིས་མཛད། །
འཁོར་བར་ཐིམ་པར་གསུངས་པ་ཡི། །རྩ་བའི་འཁོར་ལོ་ལ་ཕྱག་འཚལ། །གསང་བའི་ངོ་བོ་མཉམ་ཤེས་ཕྱིར། །གསང་བ་བསྒོམ་པའི་རྣལ་འབྱོར་པ། །ཧཱུཾ་གི་རྣམ་པ་འབྱིན་བྱེད་
དངོས། །ཧཱུཾ་གི་རྣམ་པ་མཆོག་གི་ལྷ། །ཧཱུཾ་གི་རྣམ་པ་སྟོང་གྱུར་པ། །ཡི་གེ་ཧཱུཾ་ལ་ཕྱག་འཚལ་བསྟོད། །སྔོན་དུ་རྩ་ནི་ཀུན་སྦྱར་ལ། །ཕྱིས་ནི་ས་བོན་རྣམ་པར་འཕྲུལ། །ལྟེ་བར་ཕྱུགས་ཀྱི་
ཞགས་པ་ནི། །ཕྱུགས་ཀྱིས་གྲོལ་ཞིང་ཤིན་ཏུ་གྲོལ། །ཤར་གྱི་ཕྱོགས་སུ་གཞུ་རྒྱལ་ནི། །པདྨ་ཡི་ནི་དཀྱིལ་འཁོར་ཉིད། །གཤེར་བ་ཡང་ནི་ནུབ་ཀྱི་ཕྱོགས། །རྣམ་པར་ཤེས་པའང་
ལྷན་ཅིག་འབྱིན། །ནམ་མཁའི་དབུས་སུ་བདག་ཉིད་བྱ། །བདག་ཉིད་དབུས་སུ་ནམ་མཁའོ། །གཉི་གའི་དབུ་མ་ཤེས་བྱས་ལ། །གྲོལ་བ་ཉིད་དུ་ཐེ་ཚོམ་མེད། །སྟོང་པའི་དབུས་སུ་བདག་

82-1-190a

༄༅། །གི་ནི། །བདག་ཉིད་རྟགས་ནི་མཚོན་པའོ། །རྟགས་ཀྱི་བདག་ཉིད་འབྱིན་པ་ནི། །བསྒོམས་པས་ས་ཡི་འབྱིན་པའོ། །གཞུ་ལས་རྒྱལ་ཞིང་གཤེར་བ་ཉིད།།
སྐམ་པོ་པདྨ་འབྱིན་པ་ལས། །བདུན་ཅུ་རྩ་གཉིས་མཉམ་འབྱིན་པ། །རྩ་དགུ་ཡི་ནི་མིང་འདི་ཉིད། །རྩ་དགུའི་ས་ནི་རྟག་གྱུར་པ། །གསུམ་པོ་འབྱིན་ཅིང་ཡང་དག་སྡུད། །གཤེར་
དང་སྐམ་པོ་ཞེས་བྱ་བ། །རྩ་བ་གཞུ་ལས་རྒྱལ་བ་ཉིད། །དངོས་པོ་ཡི་ནི་མཚན་ཉིད་པའི། །འདི་ཡིས་འབྱིན་ཅིང་ཡང་དག་སྡུད། །པདྨ་དགུར་ནི་མཉམ་བཤད་པ། །རྣམ་པར་
ཤེས་པ་ལྷན་ཅིག་གནས། །སྟེང་འོག་ཕྱོགས་ཀྱང་སྟོང་པ་ཉིད། །དབུ་མ་སྟོང་པ་ཉིད་དུ་ནི། །རྟག་ཏུ་སྟོང་པ་གསུམ་བསྒོམ་པ། །གང་གིས་དེ་ཤེས་མཁས་པའོ། །གཡོན་གྱི་གློ་
རུ་སེར་སྐྱ་དང༌། །གཡས་པར་ནག་པོ་ཆེན་པོ་གནས། །རྩ་ལྔ་ལས་ནི་མཉམ་འབྱིན་པ། །ལྔ་ཉིད་དུ་ནི་སྦྱར་བར་བྱ། །ཆུ་དང་མེ་དང་ནམ་མཁའ་དང༌། །ས་ཉིད་བཞི་སྟེ་མཉམ་
པའི་གདན། །ཆུ་ཤིང་མེ་ཏོག་ལྟ་བུ་ནི། །ལྟ་བའི་དབུས་སུ་རྣམ་པར་གནས། །རྟག་ཏུ་ཁ་ནི་རབ་ཟླུམ་པ། །མཁས་པ་ཡིས་ནི་རྒྱས་པར་བྱ། །འདབ་མ་བརྒྱད་པར་རྟག་ཏུ་གྱུར།།
གསུངས་པའི་གེ་སར་དང་ལྡན་པར། །དེ་ཡི་དབུས་སུ་བཤད་པ་ནི། །རྣམ་ཤེས་ལྷན་ཅིག་བསྒོམ་པ་ནི། །ཕྲ་རབ་རྡུལ་གྱི་རྣམ་པ་ལྟར། །རྣམ་པར་ཤེས་པ་མཚོན་པར་བྱའོ། །སྐྲ་

82-1-190b

ཡི་རྩེ་མོ་བརྒྱ་ཡི་ཆར། །འོད་ཟེར་གཡོ་བ་མེད་པར་གནས། །ཀུན་ནས་སྦྱོར་བ་གསུམ་པས་དཀྲི། །དཀྲིས་པའི་མཚན་ཉིད་འཁོར་ལོ་འདྲ། །རྫ་མཁན་འཁོར་ལོ་ལྟ་བུར་འཁོར། །གནས་སུ་
བཟློག་པ་ཡེ་ཤེས་སོ། །རང་བཞིན་བརྒྱད་པའི་དབྱེ་བ་ཡིས། །སྐྱེས་བུ་དབུས་སུ་སྦྱར་བའི་དོན། །དབུས་མས་འབྱིན་ཅིང་ཡང་དག་སྡུད། །ཐམས་ཅད་ལྟ་བ་འཇོམས་པར་བྱེད། །རྩ་བརྒྱད་
མངོན་པར་ཀུན་ནས་ལྡན། །དཀར་པོ་དུད་པ་པདྨ་དུང༌། །གི་ཝང་དྲི་མེད་འབྱེད་པ་དང༌། །ས་གདུགས་བརྒྱད་པའི་དབྱེ་བའོ། །བདག་མེད་ཆོས་དང་ཡང་དག་སྦྱོར། །བདག་མེད་པས་
ནི་རྣམ་པར་དཀྲིས། །ཁམས་གསུམ་སྐྱེས་པ་ཟད་བྱེད་རྣམས། །ཡེ་ཤེས་ནུས་པ་ཡིས་ནི་འཇོམས། །དང་པོར་དཀར་པོར་ཡང་དག་བསྒོམ། །གཉིས་པར་སེར་པོར་བསྒོམ་པ་དང༌། །
གསུམ་པར་ཀུན་ནས་དམར་པོར་བསྒོམ། །བཞི་པ་ལ་ནི་ནག་པོ་ཉིད། །རྩའི་འཁོར་ལོ་བསྒོམ་པ་སྟེ་ལེའུ་དང་པོ་ཞེས་བྱ་བ་རྫོགས་སོ།།    །།དེ་ན་གཞན་ཡང་རབ་བཤད་
པ༑ ༑དཀྱིལ་འཁོར་ས་བོན་བསྒོམ་པ་ནི། །ས་བོན་ངེས་པར་དེ་བཞིན་གཤེགས། །དབྱངས་ཀྱི་ཡི་གེའི་མཚན་ཉིད་དོ། །རྣམ་རྟོག་རྨོངས་པ་ཆེན་པོ་སྟེ། །འཁོར་བའི་རྒྱ་མཚོ་ཕ་རོལ་
འགྲོ༑ ༑དག་པའི་ལུས་ཀྱི་ངོ་བོ་ཡིས། །ཡེ་ཤེས་ལུས་ནི་དག་པའི་དངོས། །དག་ཅིང་དག་པ་དེ་བཞིན་དངོས། །དང་པོའི་རྣལ་འབྱོར་མཚན་ཉིད་དོ། །དེ་བཞིན་ཉོན་མོངས་མུན་པ་ནི། །རྣམ་

82-1-191a

༄༅། །ཤེས་ལྷན་ཅིག་སྣང་བའོ། །ཡེ་ཤེས་རྡོ་རྗེས་བཅོམ་ནས་ནི། །སྣང་བ་ལ་སོགས་ཐོབ་པར་འགྱུར། །དག་པའི་ལུས་དང་སེམས་ཀྱིས་ནི། །བློ་ལྡན་དཀྱིལ་
འཁོར་མཚོན་པར་བྱ། །སློབ་དཔོན་དང་བྲལ་འདི་ཡིས་ནི། །རྟག་ཏུ་ས་སྟེང་དངོས་གྲུབ་མེད། །སློབ་དཔོན་ཡོན་ཏན་གཟུང་བྱ་ཞིང༌། །སྐྱོན་ནི་ནམ་ཡང་མ་ཡིན་ནོ། །དཀྱིལ་འཁོར་
ཆོ་གའི་མཚན་ཉིད་ནི། །དེ་བཞིན་མཉམ་པར་བརྟགས་ལ་བྱ། །གྲྭ་ཞི་པ་ལ་སྒོ་བཞི་པ། །རྟ་བབས་བཞི་ཡི་རྣམ་པར་བརྒྱན། །དེ་དབུས་པདྨ་མཉམ་པར་བྲི། །དབུས་སུ་མཆོག་
གི་ཡི་གེ་ནི། །ཡི་གེའི་གཟུགས་དང་དབྱིབས་སུ་ནི། །ཡི་གེ་རུ་ནི་རྣམ་ཤེས་བྱ། །ཤར་དུ་དཀར་པོ་ཀུན་ནས་བསམ། །ནུབ་ཏུ་དུ་བའི་ས་བོན་བཞིན། །ལྷོར་ནི་དུང་གི་ས་བོན་དང༌། །
བྱང་དུ་པདྨའི་ས་བོན་ནོ། །དབང་ལྡན་མཚམས་སུ་རོ་ཙ་ན། །མེ་རུ་དྲི་མེད་གསུམ་འབྱུང་བའོ། །བདེན་བྲལ་དུ་ནི་འབྱེད་པ་ཤེས། །ཐམས་ཅད་ལས་ལ་རླུང་ཉིད་དོ། །འདི་ལྟར་དཀྱིལ་
འཁོར་མཉམ་ཤེས་བྱ། །རྟག་ཏུ་དཀྱིལ་འཁོར་བསམ་པར་བྱ། །དཀྱིལ་འཁོར་བསམས་པ་ཙམ་གྱིས་ནི། །སྡིག་པ་སྤངས་ཤིང་རྣམ་པར་གྲོལ། །རྣལ་འབྱོར་སྦྱོར་བ་ཙམ་གྱིས་
ནི༑ ༑བཟའ་བ་རྣལ་འབྱོར་བརྟག་པར་བྱ། །དབང་པོ་ལྔ་ནི་ཚིམ་བྱས་པས། །མི་འཆི་མཛེས་པར་གྱུར་པ་འོ། །དང་པོར་བདག་ཉིད་སྦྱང་བ་དང༌། །གཉིས་པར་རྟག་ཏུ་དཀྱིལ་འཁོར་

82-1-191b

ཉིད༑ ༑གསུམ་པར་བདག་གི་གདན་དང་ནི། །བཞི་པ་ལ་ནི་སྦྱོར་བའི་གདན། །ས་བོན་གྱི་དཀྱིལ་འཁོར་བསྒོམ་པའི་རབ་ཏུ་བྱེད་པ་ཞེས་བྱ་བ་ལེའུ་གཉིས་པ་རྫོགས་སོ།།    །།
དེ་ནས་གཞན་ཡང་རབ་བཤད་པ། །ཡི་གེའི་མཚན་ཉིད་ཅེས་བྱ་བ། །ཡིག་དོན་དབྱངས་ལས་ཡང་དག་འབྱུང༌། །ཡི་གེ་རུ་ནི་རྣམ་ཤེས་བྱ། །མགྲིན་པ་མཆུ་དང་རྐན་ དང་ནི། །ཡི་གེ་ལྕེ་
ཡིས་ཡོངས་བསྒྱུར་པའོ། །ཀ་ཚན་དུད་པ་ལས་བྱུང་ཉིད། །ཙ་ཚན་དཀར་པོ་ཡང་དག་མཚུངས། །ཊ་ཚན་དུང་ལས་ཡང་དག་འབྱུང༌། །པདྨ་ཉིད་ལས་ཏ་ཡི་ཚོགས། །དབྱངས་བཞི་
ཡི་ནི་འདུ་ཤེས་སུ། །སོ་སོར་དབྱངས་ནི་འབྱུང་བའོ། །ཡི་གེ་གཉིས་ལས་ཀུན་འབྱུང་བ། །དབྱངས་ཀྱི་ཡི་གེ་དམན་པ་ཉིད། །ཁ་དོག་མེད་ཅིང་ཁ་དོག་འབྱུང༌། །གཟུགས་མེད་གཟུགས་
ཀྱི་ངོ་བོ་ཉིད། །རིང་བ་མ་ཡིན་ཐུང་བ་མིན། །རིགས་པ་དང་ནི་རིགས་མིན་ཉིད། །སྟོང་མིན་སྟོང་པའི་ཡང་དག་དངོས། །གང་གིས་དེ་ཤེས་མཁས་པའོ། །གཟུགས་དང་སྟོང་པ་དེ་
བཞིན་དབུས། །བློ་དང་ལྡན་པས་གཟུང་བར་བྱ། །སྲོག་གི་ཡེར་ལྷན་ཅིག་བས། །ཇི་ལྟ་གཟུགས་དོན་མཛེས་པ་དང༌། །ཡིད་འོང་འོད་ཟེར་ཡི་གེ་ནི། །དུས་ལས་འདས་པ་ཕྱག་
འཚལ་འདུད། །སྟོང་པ་དང་ནི་པདྨ་རྒྱལ། །པདྨ་དཀར་པོའི་ཡི་གེ་ནི། །དེ་བཞིན་གང་ཤེས་རྣལ་འབྱོར་བ། །སྦྱོར་བའི་གདན་གྱི་མིང་ཉིད་ཡིན། །སྟོང་པས་ལུས་ནི་སྦྱང་བྱས་ལ། །

82-1-192a

༄༅། །སྟོང་པ་ཉིད་དུ་ལྷན་ཅིག་བསྐྲུན། །ས་བོན་བསྐྲུན་པ་ཙམ་གྱིས་ནི། །ཡི་གེའི་མཚན་ཉིད་ལྷན་ཅིག་གོ །ཡི་གེའི་མཚན་ཉིད་རབ་ཏུ་བྱེད་པ་ཞེས་བྱ་བ་སྟེ་ལེའུ་
གསུམ་པ་རྫོགས་སོ།།    །།བརྫུན་གྱི་ཚིག་ནི་མི་སྨྲ་སྟེ། །བརྫུན་དུ་སྨྲ་བར་རབ་གོམས་པས། །བསླབ་པ་ཐམས་ཅད་རྣམ་པར་མནན། །ཉེས་པ་ཐམས་ཅད་ཀུན་གྱི་
གནས། །ཆགས་པའི་ཐག་པའི་རང་བཞིན་གྱིས། །འཁོར་བའི་ཕུར་པ་ལ་རབ་བཏགས། །མི་གཙང་བུམ་པའི་མར་ལྟ་བུ། །ཐམས་ཅད་དུ་ནི་རྟག་ཏུ་སྤང༌། །ལུས་ཀྱི་རྣམ་པ་གསུམ་ཉིད་
དང༌། །ངག་གི་ཡང་ནི་རྣམ་པ་བཞི། །ཡིད་ཀྱི་རྣམ་པ་གསུམ་ཉིད་ནི། །མཁས་པ་ཡིས་ནི་རྟག་ཏུ་བསྡམ། །ངག་གི་མཆོད་པ་མངོན་རྫོགས་པའོ། །དེ་ཉིད་དམན་པའི་སྒྲུབ་པ་པོས། །
བསྒྲུབ་བྱ་འགྲུབ་པར་མི་འགྱུར་བས། །རྣལ་འབྱོར་སྦྱོར་བའི་མཚན་ཉིད་ཀྱིས། །དེ་ཕྱིར་དེ་ཉིད་ལ་མཉམ་བརྟེན། །བླ་མ་བསྙེན་བཀུར་བསྟེན་ལ་རིག །ཅི་འབྱོར་པ་ཡི་རྫས་ཉིད་
དང༌། །ཡང་ན་རིག་དང་རིག་པར་བརྗེ། །བཞི་པ་ཉེ་བར་རྙེད་མི་འགྱུར། །བཅུ་བཞི་དང་ནི་བཅོ་ལྔ་དང༌། །ཁྱད་པར་དུ་ནི་ཚེས་བརྒྱད་ལ། །དངོས་གྲུབ་འདོད་པའི་རྣལ་འབྱོར་པས། །
འབད་པས་གཏོར་མ་སྦྱིན་པར་བྱ། །བདུན་གྱི་སྡེ་ཚན་ཙ་མུཎྜི་།ཁྲོ་གཉེར་ཅན་ལ་ཉི་ཤུ་ལྔ། །སྡེ་ཚན་བརྒྱད་པ་མཱ་མ་ཀཱི། །སྒྲོལ་མ་སྡེ་ཚན་ལྔ་པར་བཤད། །མཁའ་འགྲོ་མ་ཡང་

82-1-192b

ལྔ་པར་བཤད། །འབྱུང་བ་སྡུད་པ་དྲུག་པའོ། །རི་ཁྲོད་མ་ནི་དགུ་པར་བཤད། །སངས་རྒྱས་སྤྱན་མ་བཅོ་བརྒྱད་དེ། །རྣལ་འབྱོར་མ་ནི་བརྒྱད་ཅུ་ཉིད། །ཕྱི་ཡི་མཆོད་པས་མཚུངས་པའོ།།
དབུས་སུ་བདེ་བ་ཆེན་པོར་བཤད། །རྣལ་འབྱོར་མ་ནི་བརྒྱད་ཀྱིས་བསྐོར། །ཧ་ཡི་རྣམ་པ་ཁ་དོག་འཕྲོག །ཧ་ཡི་རྣམ་པ་དྲི་མ་མེད། །དཔའ་བོ་ཧྲཱིཿཡིས་འཇོམས་པ་ནི། །རིམ་པ་འདི་ལྟར་ཤེས་པར་བྱ། །ཁ་ཅིག་
དྲི་ཡི་རང་བཞིན་དང༌། །ཁ་ཅིག་མེ་ཏོག་གི་རང་བཞིན། །ཁ་ཅིག་སྤོས་ཀྱི་རང་བཞིན་དང༌། །ཁ་ཅིག་གཏོར་མའི་རང་བཞིན་དུ། །དེ་བཞིན་བྱང་ཆུབ་སེམས་དཔའ་བརྒྱད། །ཕྱི་ཡི་མཆོད་
པར་གནས་པ་ཉིད། །དམ་ཚིག་དང༌། གཏོར་མ་དང༌། མཆོད་པའི་ལེའུ་སྟེ་བཞི་པ་རྫོགས་སོ།།    །།དེ་ནས་གཞན་ཡང་རབ་བཤད་པ། །ཡི་གེ་ལས་ཀྱི་མཚན་ཉིད་ནི། །
རང་བཞིན་མཉམ་པར་བཤད་པ་ཉིད། །ཁྱད་པར་ཉིད་དུ་སྦྱར་བར་བྱ། །ཨོཾ་ནི་ལྟེ་བར་མངོན་པར་དགང༌། །ཨོཾ་ནི་རང་བཞིན་མེད་པ་ཉིད། །ཨོཾ་ནི་གཟུང་འཛིན་དང་བྲལ་བ། །ཨོཾ་ནི་
སྟོང་པ་ཉིད་དུ་བཤད། །ཨོཾ་ནི་ཡིག་གེ་བརྒྱད་ཅུའོ། །ཀ་ནི་འགུགས་པའོ། །ཁ་ནི་ཟ་བའོ། །ག་ནི་དྲི་བའོ། །གྷ་ནི་འཇོམས་པའོ། །ང་ནི་སྐྱོང་བའོ། །ཙ་ནི་གཡོ་བའོ། །ཚ་ནི་ཚིག་དོར་
རོ༑ ༑ཛ་ནི་འགུགས་པའོ། །ཛྷ་ནི་འདར་པའོ། །ཉ་ནི་ཤེས་པའོ། །ཊ་ནི་དཀར་པོའོ། །ཋ་ནི་འབར་བའོ། །ཌ་ནི་དབུལ་བའོ། །ཌྷ་ནི་རྣམ་པར་གཡེང་བའོ། །ཎ་ནི་སྐྲག་པའོ། །ཏ་ནི་འབར་

82-1-193a

༄༅། །བའོ༑ ༑ཐ་ནི་ཞི་བའོ། །ད་ནི་བསྐྲུན་པའོ། །དྷ་ནི་རྒྱས་པའི་འོ། །ན་ནི་སྐྲག་པའོ། །པ་ནི་ཚོད་པའོ། །ཕ་ནི་སྤྱན་ནོ། །བ་ནི་འབར་བའོ། །བྷ་ནི་འཇིགས་པ་ཡང་
དག་པར་བྱེད་པའོ། །མ་ནི་ཟ་བའོ། །ཡ་ནི་འཁྲུལ་འཁོར་འཇིག་པའོ། །ཝ་ནི་རྩོད་པའོ། །ར་ནི་སྐེམ་པའོ། །ལ་ནི་དབང་དུ་བྱེད་པའོ། །ས་ནི་དགྲ་འཇོམས་པའོ། །ཥ་ནི་གནོད་
པའོ༑ ༑ཤ་ནི་ལྟུང་བའོ། །ཧ་ནི་དྲག་པོའོ། །ཀྵ་ནི་བསྐྱོད་པའོ། །ཨཱི་ནི་དབང་ཕྱུག་གོ །སྭཱཧཱ་ནི་རྣམ་པས་རྒྱས་པའོ། །ཕཊ་ཀྱིས་རྣམ་པས་འཇོམས་པ་དང༌། །མ་ཌའི་རྣམ་པས་
འཇོམས་པར་བྱེད། །ག་ཧ་ཡིས་ནི་དབང་དུ་བྱེད། །བོ་ཥ་ཧྲི་ཡིས་རྒྱས་པར་བྱེད། །རེ་ཊ་ཡིས་ནི་ཞི་བའོ། །གྷ་ཏ་ཡིས་ནི་གཅོད་པའོ། །སྔགས་ལ་སྔགས་ཀྱི་རྣམ་པར་སྦྱར། །དོན་
གཞི་ལས་དང་ལྷན་ཅིག་ཏུ། །དེ་ཡི་མིང་ནི་རབ་ཏུ་སྦྱར། །ལས་ནི་འདི་ལྟར་བཤད་པ་ཡིན། །སྔགས་ཀྱི་ལེའུ་སྟེ་ལྔ་པ་རྫོགས་སོ།།    །།དེ་ནས་གཞན་ཡང་རབ་
བཤད་བྱ། །སངས་རྒྱས་ལ་ནི་སྐྱབས་སུ་མཆི། །དམ་པའི་ཆོས་ལ་སྐྱབས་སུ་མཆི། །དགེ་འདུན་ལ་ཡང་སྐྱབས་སོང་བས། །དེ་ནི་ངན་འགྲོར་མ་ཡིན་ནོ། །བསོད་ནམས་ཡི་རང་
སྡིག་པ་བཤགས། །ཚུལ་ཁྲིམས་ཚད་མེད་ཡན་ལག་དང༌། །དེ་བཞིན་བརྟུལ་ཞུགས་ཡན་ལག་ཉིད། །རྣལ་འབྱོར་བསྟན་བཅོས་རྗེས་རིག་པས། །འདི་ལྟ་བུ་ནི་རྟག་ཏུ་སྤང༌། །དེ་

82-1-193b

ལྟར་ལན་གཉིས་ལན་གསུམ་དུ། །བྱང་ཆུབ་སྙིང་པོར་བྱས་ནས་ནི། །སྙིང་རྗེ་མཆོག་དང་ལྡན་པ་ཡིས། །འགྲོ་དྲུག་འཁོར་ལོ་ཉེ་བར་བཤད། །སྲིད་པའི་ཉེས་པ་ལ་ཞེན་པའི། །དེ་ལྟའི་
སེམས་ནི་རྣམ་པར་སྤང༌། །དེ་ཡི་སྡིག་པ་ཞི་བ་དང༌། །བསོད་ནམས་རབ་ཏུ་འཕེལ་བར་གྱུར། །ཨོཾ་མཧཱ་དེ་བི། མཧཱ་སུ་ཁེ། མཧཱ་ཏེ་ཛ། མཧཱ་ཕོ་ཏ། མཧཱ་བ་ལ། མཧཱ་ཡཛྙེ། ཨོཾ་སེ་
ཏ་བྷི་ཛ་གྲྀཧྞཱ་ནི། ཨོཾ་སི་ཏི་བྷི་ཛ་ཡ་དྷཱ་ར་ཡཱ་མི། ཨོཾ་དྷཱུ་མ་བི་ཛ་ཛ། །ཨོཾ་དྷཱུ་མ་བི་ཛ་བྷྱོ་བཏྟ་ན། དེ་རིང་བདག་ལ་དགོངས་སུ་གསོལ། །གསོད་དང་རྐུ་དང་འདོད་ཆགས་དང༌། །དེ་བཞིན་
རྫུན་དང་ཕྲེང་བ་དང༌། །བྱུག་པ་གར་ལ་སོགས་པ་དང༌། །ལྷག་པའི་བཟའ་བ་བསྡམ་པར་བྱ། །ལོངས་སྤྱོད་ལ་དགའ་ཆོས་མི་རྙེད། །སྭ་བྷཱ་ཝ་ཤུད་དྷཱཿསརྦ་དྷརྨཱཿསྭ་བྷཱ་བ་ཤུདྡྷོ྅ཧཾ།
བཛྲ་ཤུད་དྷཱཿསརྦ་དྷརྨཱ་བཛྲ་ཤུདྡྷོ྅ཧཾ། ཡོ་ག་ཤུད་དྷཱཿསརྦ་དྷརྨཱ་ཡོ་གི་ཤུདྡྷོ྅ཧཾ། དེ་རིང་བདག་ལ་དགོངས་སུ་གསོལ། །བདག་ནི་རྣལ་འབྱོར་མཆོག་རབ་སྟེར། །བདག་གིས་རྣམ་
ཤེས་རྒྱལ་པོ་བསྐྱེད། །བདག་གིས་རྣམ་ཤེས་འཕྲོ་བ་ཤེས། །དེ་རིང་སློབ་མ་དོན་དམ་དེ་ཉིད་རྒྱལ་པོ་ཉིད་ཀྱིས་དབང་བསྐུར་གསོལ་།བཀྲ་ཤིས་མངོན་པར་འདོད་ཕྱིར་དམྱལ་བ་
ལས་བྱུང་རྟགས་བརྟན་པས། །འགྲོ་བའི་འཁོར་ལོ་ཐམས་ཅད་ལས་ནི་རྣམ་པར་ལྡོག་པ་ཡི། །རྣལ་འབྱོར་དོན་དམ་རྒྱལ་པོ་མཆོག་ཏུ་གྲུབ་གྱུར་ཅིག །བསླབ་པའི་ལེའུ་སྟེ་དྲུག་པ་

82-1-194a

༄༅། །རྫོགས་སོ།།    །།དེ་ནས་གཞན་ཡང་རབ་བཤད་བྱ། །མདོར་ན་ལྕགས་ཀྱུ་རྣམ་པ་གསུམ། །སྦྱིན་པ་སྦྱིན་པར་མི་བྱའོ། །འཁྲིག་པའི་དངོས་
པོ་བསྟེན་པ་ལས། །ཁྲག་དང་ཁུ་བ་ཡང་དག་འབྱུང༌། །སྔོན་གྱིས་ལ་མ་རིག་པས། །རྟགས་སུ་གཟུགས་ཀྱིས་དཀྲིས་པའོ། །ཞག་བདུན་པ་ན་ཁུ་བ་ཡིས། །རྣམ་ཤེས་ལྔར་ནི་ཡང་
དག་འབྱུང༌། །བཅུ་གཉིས་ཞག་ན་ཤེས་བྱ་བ། །བརྒྱད་པར་རྟག་ཏུ་མཁྲང་འགྱུར་ཉིད། །རོ་ནི་ཉིན་ཞག་བཅུ་དྲུག་ན། །ཨར་བུ་ཏར་ནི་ཞག་ལྔར་རོ། །ཕྱོགས་གསུམ་ལ་
བརྟག་གཟུགས་བརྙན་ཉིད། །དེ་ཡི་ངོ་གདོང་རྐང་ལག་དང༌། །བ་སྤུ་སོར་ནི་འགྱུར་བའོ། །ཟླ་གསུམ་རྐང་པ་རྣ་བའོ། །ཟླ་དྲུག་གཟུགས་ཕྱེད་བཅས་པར་འགྲོ་།རྣམ་ཤེས་ལྔ་
དང་སེམས་པ་འོ། །གནས་སྐབས་བཅུ་ནི་རྣམ་བཤད་པ། །མངལ་ནས་སྐྱེས་པའི་སྐྱེ་བ་པོ། །རྣལ་འབྱོར་རིག་པའི་སྦྱོར་བ་ཡིས། །མངལ་གྱི་གནས་སྐབས་རྣམ་པར་བཤད་
སྐྲ་དང་སྤུ་དང་སེན་མོ་སོ། །རྡུལ་དང་དེ་བཞིན་དྲི་མ་ཤ་།རུས་པ་མགོ་བོ་ལྟོ་བ་དང༌། །གཉེ་མ་བཤང་དང་གཅི་བ་དང༌། །མཆིལ་མ་སྣབས་དང་སྐྱུགས་པ་དང༌། །རབ་འཛག་
མི་གཙང་རྣམ་པ་གང༌། །འདུ་བྱེད་ཆོ་གས་སྐྱེ་བའོ། །རྣལ་འབྱོར་པ་ཡིས་ཀུན་ཤེས་ནས། །སྔོན་གྱི་ལས་ཀྱི་འབྱིན་པའོ། །མ་རིག་པའི་རྐྱེན་གྱིས་འདུ་བྱེད། །འདུ་བྱེད་ཀྱི་

82-1-194b

རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང༌། གཟུགས། མིང་དང༌། གཟུགས་ཀྱི་རྐྱེན་གྱིས་སྐྱེ་མཆེད་དྲུག །སྐྱེ་མཆེད་དྲུག་གི་རྐྱེན་གྱིས་རེག་པ། རེག་
པའི་རྐྱེན་གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི་དང༌། མྱ་ངན་དང་
སྨྲེ་སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་སྡུག་བསྔལ་གྱི་ཕུང་པོ་འབའ་ཞིག་ལས་སྐྱེ་ཞིང་འབྱུང་བར་འགྱུར་རོ། །མངལ་ན་གནས་
པའི་རབ་ཏུ་བྱེད་པ་ཞེས་བྱ་བའི་ལེའུ་སྟེ་བདུན་པ་རྫོགས་སོ།།    །།དེ་ནས་གཞན་ཡང་རབ་བཤད་པ། །ཡོན་ཏན་ལས་ནི་ཡོན་ཏན་སྐྱེ། །རྣམ་ཤེས་གཟུགས་ཀྱི་ངོ་
བོ་ནི། །ཁ་དོག་བདུན་པའི་འོད་ཟེར་ནི། །དབང་པོ་ལྔ་ཡི། །དབང་པོ་ལྔ་ཡི་འོད་ཟེར་ཉིད། །མིག་དང་རྣ་བ་སྣ་དང་ལྕེ། །རྩ་དགུ་ལས་ནི་རྣམ་པར་འབྱུང༌། །གཟུགས་དང་དབང་པོ་ལྷན་ཅིག་ཚོགས།།
འོད་ཟེར་འབྱིན་ཅིང་སྡུག་པའོ། །དེ་ལ་དབུགས་ཀྱང་སྦྱར་བར་བྱ། །མཐེ་བོང་ལྷན་ཅིག་ཙམ་གྱིས་ནི། །གཟུགས་ནི་དབུས་སུ་རྣམ་པར་འགྲོ། །ཀླུ་དགུས་རྟག་ཏུ་པདྨ་ལ། །ཉིན་ཞག་
ཅིག་ལ་བརྒྱད་དུ་ནི། །གཟུགས་དང་ཁ་དོག་ཡོན་ཏན་དུ། །དེ་ཡི་གཟུགས་ནི་རྟག་ཏུ་འགྲོ། །གཉིས་པའི་སྦྱོར་བའི་དབུས་སུ་ནི། །ཞི་བ་ལྷན་ཅིག་བརྩམ་པར་བྱ། །དྲུག་ཅུ་རྩ་

82-1-195a

༄༅། །བཞིར་སྐྱེ་བ་ནི། །སྦྱོར་བ་རྩེ་མོར་འཛིན་པའོ། །བརྒྱད་པ་དབང་ལ་མཉམ་གནས་པ། །སྦྱོར་བ་དབུ་མར་མཚུངས་པའོ། །བརྒྱད་ལ་ནག་པོར་ཀུན་
ནས་སྦྱོར། །སྦྱོར་བ་སྔོན་དུ་གཟུང་བར་བྱ། །རྩ་དགུ་ཡི་ནི་གདན་ཉིད་ལ། །ཀླུ་ཡི་གདེངས་ཀ་ཀུན་ནས་མནན། །རྩ་ཡིས་གཡོགས་ཤིང་རབ་ཏུ་བསྐོར། །ཐམས་ཅད་འབྱིན་ཅིང་
ངེས་པར་རྒྱལ། །བྱང་དུ་དཀར་པོ་ཞེས་བྱ་བ། །དུད་པ་དེ་བཞིན་དེ་ཡི་ལྷོར། །དབུགས་ནི་མདོར་བསྡུས་བཤད་པའོ། །གཡོན་པའི་དབུགས་ནི་དྲི་མེད་གསུམ། །ཉིན་དང་
མཚན་གྱི་དངོས་པོ་ཡིས། །འཕོ་བ་བརྒྱད་དུ་བཤད་པའོ། །དེ་ཡི་སྦྱོར་བས་འཕོ་བ་ནི། །འཕོ་བའི་སྦྱོར་བས་གཟུང་བར་བྱ། །འབྱིན་པ་པདྨའི་རྣམ་པར་མཉམ། །རྩ་ཡི་
འཁོར་ལོ་རྣམ་པར་གནས། །གང་ཞིག་གལ་ཏེ་ཡང་དག་མིས། །ཤི་བར་གྱུར་ཀྱང་མི་གཏང་ངོ༌། །འདི་ལྟར་རླུང་གི་རྒྱུན་ཚོགས་ནི། །དུ་བར་ཀུན་ཏུ་ཡང་
དག་གནས། །པདྨའི་རྣམ་པ་ལྟར་མཉམ་པ། །རྩ་ཡི་འཁོར་ལོ་རྣམ་པར་གནས། །དཀར་པོ་དབང་པོ་ལྔ་བཤད་པ། །དེ་བཞིན་དུ་ནི་རུས་པའོ། །འབུ་དང་སྲིན་བུ་པདྨའོ།།
རུས་པའི་མཚམས་སུ་གནས་པ་ནི། །དུ་བ་རུ་ནི་གྱུར་པ་འོ། །རོ་ཙ་ན་ནི་རླུང་དུ་མཚུངས། །དྲི་མེད་གསུམ་ནི་ལག་པའི་མཐའ། །དབྱེ་བ་རྐན་དང་མགྲིན་པའོ། །ས་གདུགས་

82-1-195b

རྐེད་པ་རྒྱབ་ལ་ནི། །རང་བཞིན་མེད་པའི་འབྱིན་བྱེད་པའོ། །གང་ཞིག་རྣམ་པར་ཤེས་ཙམ་གྱིས། །འཆི་བའི་དུས་སུ་གནས་པ་ཉིད། །གལ་ཏེ་དུས་ལ་བབ་ཙམ་གྱིས། །དབུགས་
ནི་ཆེད་ཅིང་འཆད་པར་འགྱུར། །དེ་བཞིན་འཇིགས་པ་ཆུ་མཐོང་ན། །འགྲམ་པའི་མཚམས་ནི་གཡོ་བར་འགྱུར། །བཅུ་གཉིས་ཞག་ལ་ཁྲི་ཕྲག་གཅིག །ཆུ་ཚོད་དབུགས་ནི་ཆད་
པའོ༑ ༑གང་ཞིག་མཚན་མོའི་མཚན་ཉིད་ནི། །ལྷོ་ཕྱོགས་བགྲོད་པར་ཡང་དག་བཤད། །བྱང་དུ་བགྲོད་པར་བཤད་པ་ནི། །ཇི་ལྟར་ཉིན་མོའི་རྣམ་པའི་འོད། །སོར་མོ་དྲུག་པ་
ཙམ་ཉིད་དུ། །ནང་གི་རྣམ་ཤེས་འཕོ་བའོ། །གསང་ཞིང་གསང་བ་གསང་ཆེན་པོ། །སྦྱོར་བ་གསང་བར་མཚུངས་པའོ། །རྣལ་འབྱོར་ཤེས་པའི་རྣལ་འབྱོར་པས། །དེ་ཕྱིར་གསང་
བ་ལ་མཉམ་བསྟེན། །ནང་གི་ལེའུ་ཞེས་བྱ་བ་སྟེ་བརྒྱད་པ་རྫོགས་སོ།།    །།དེ་ནས་གཞན་ཡང་རབ་བཤད་པ། །རྡོ་རྗེ་སྦྱོར་བའི་མཚན་ཉིད་ནི། །པདྨའི་གཟུགས་ཉིད་
གཟུང་བ་ཉིད། །མཆོག་དང་རྡོ་རྗེ་མཆོག་མཉམ་པའི། །པདྨ་མཉམ་པར་བྱས་ནས་ནི། །འཁྲིག་པ་བདུད་རྩིའི་སྦྱོར་བ་འོ། །ཐིག་ལེ་ཡི་ནི་རང་བཞིན་ཉིད། །རྣལ་འབྱོར་པ་ཡི་ཐིག་ལེ་
གསང༌། །ཀུ་ཤའི་རྩེ་མོ་བདུན་གྱི་ཆས། །རྣལ་འབྱོར་མ་ནི་བརྒྱད་ལ་དབུལ། །བདུད་རྩི་སྲུབ་པ་བླང་བྱས་ལ། །གློ་རུ་ཐིག་ལེ་བཞིན་དུ་དབུལ། །ཉོན་མོངས་རྟག་ཏུ་སྐད་ཅིག་གིས། །

82-1-196a

༄༅། །ཨརྫ་ཀ་ཡི་དོག་པ་བཞིན། །རྣལ་འབྱོར་བསྟན་བཅོས་བལྟས་ནས་ནི། །འདུལ་བ་འདི་ནི་རྟག་ཟློས་པའི། །སེམས་ཅན་འཇིག་རྟེན་འདས་པ་ཐོབ། །
ངན་པར་སྤྱད་པའི་དྲི་མ་འདམ། །བློ་ལྡན་གང་ཞིག་གིས་བཀྲུས་ནས། །དགེ་བ་འདི་ཡིས་དྲི་མ་འདི། །གང་གི་ལམ་ནས་འགྲོ་བ་ཡི། །དེས་བྱས་བདེ་གཤེགས་ཉིད་དུ་
འགྱུར༑ ༑རྩའི་འཁོར་ལོ་ཞེས་བྱ་བ་ལེའུ་དགུ་པ་རྫོགས་སོ།།    །།སྟོང་ཉིད་དངོས་པོའི་གཟུགས་ཀྱིས་ནི། །དབུས་སུ་ལྷན་ཅིག་བསྒོམ་པར་བྱ། །སྟོང་པའི་དེ་ཉིད་
ཀྱིས་བཀྲུས་ལ། །སྟོང་པ་སྟོང་པའི་ས་བོན་བཞིན། །ཕྱོགས་སྟོང་ཆུར་ནི་བཤད་པ་ཉིད། །དེར་ནི་པདྨ་གཟུགས་བཅས་པ་འོ། །པདྨའི་དབུས་སུ་པདྨ་དེ། །ཡིད་འོང་ལྷན་
ཅིག་འབྱུང་བ་འོ། །རྣམ་ཤེས་གདན་དུ་རེ་ཕའོ། །དེ་ཉིད་རེ་ཕ་དང་ལྷན་ཅིག །དེ་བཞིན་སྟེང་དུ་ཐིག་ལེ་བཤད། །དབུས་སུ་རྣམ་ཤེས་ལྷན་ཅིག་བཞིན། །ས་ནི་འོད་ཟེར་གཟུགས་
ཅན་དུ༑ ༑ཁྲུ་ཕྱེད་དུ་ནི་བསྒོམ་པར་བྱ། །རྣམ་ཤེས་དཀར་པོར་བསྒོམ་བྱ་བ། །གང་ཞིག་སྦྱོར་བ་ཤེས་ལ་སྣང༌། །སྣང་བའི་ལེའུ་ཞེས་བྱ་བ་སྟེ་བཅུ་པ་རྫོགས་སོ།།    །།
དེ་ནས་གཞན་ཡང་རབ་བཤད་བྱ། །གཞན་གྱི་ཡེ་ཤེས་མཆོག་འགྲོ་བ། །དཀར་པོ་མདུན་དུ་རབ་ཏུ་བཤད། །དུད་པ་ཕྱི་རོལ་ནུབ་ཏུ་འོ། །དེ་ཡི་གཡོན་པ་གཟུང་བྱས་ལ། །

82-1-196b

དབུས་སུ་རྣམ་ཤེས་ལྷན་ཅིག་ཏུ། །རྣམ་པར་ཤེས་པ་སེར་པོར་བསྒོམ། །དེ་ཡི་མིང་ཅན་རོ་ཧི་ཏ། །མིང་ནི་སྟོང་པར་དེ་བཞིན་བཤད། །དུང་གི་ཕྱི་རོལ་རྣམ་བསྐོར་བས། །དེ་
ཡི་སེམས་ཀྱང་བསྒོམ་པར་བྱ། །བློ་ལྡན་ཕ་རོལ་སེམས་ཤེས་པས། །གཞན་སེམས་རྟག་ཏུ་ཡི་གེ་རུ། །མཉམ་པར་བཞག་ཅིང་བསྒོམས་ཙམ་གྱིས། །གཞན་སེམས་
ཤེས་པར་འགྱུར་བའོ། །གཞན་གྱི་སེམས་ཀྱི་ལེའུ་ཞེས་བྱ་བ་སྟེ་བཅུ་གཅིག་པ་རྫོགས་སོ།།    །།དེ་ནས་གཞན་ཡང་བཤད་བྱ་བ། །རྔུབ་པར་ལྷན་ཅིག་མཚུངས་
པ་ཡིས༑ ༑རྩ་རྣམས་དགུ་ནི་བསྡམ་པར་བྱ། །རྔུབས་ཤིང་བཀང་བའི་བདག་ཉིད་ཀྱིས། །རང་ཉིད་སྦྱོར་བས་ཡང་དག་བཀྲུ། །དབུགས་ཀྱི་འབྱིན་བྱེད་གཡོ་བ་ཉིད། །བློ་ལྡན་སྒོ་
ནི་སྡོམ་པ་པོས། །གཡོ་བའི་ཡི་གེ་སྦྱར་བར་བྱ། །དབུགས་ཀྱི་མཐར་ནི་སྦྱར་བ་ཡིས། །འབྱུང་བ་སླར་ནི་མི་བཟློག་གོ །དབུགས་ཀྱི་མཐར་ནི་འབྱུང་བ་ཡིས། །བློ་དང་ལྡན་པས་
དགང་ཞིང་སྟོང༌། །གང་བ་ལ་ནི་ལྷ་ཉིད་ཀྱི། །རྩ་ཉིད་དགུ་ཡི་ཡི་གེའོ། །བློ་ལྡན་ལྷན་ཅིག་རྔུབ་པ་ཡིས། །སྡུད་པའི་གཟུགས་ནི་གཅིག་གིས་སོ། །རྔུབ་དང་འབྱིན་དང་བཀང་བ་ཡིས།།
འཕོ་བར་སྦྱོར་བ་ལྷན་ཅིག་གནས། །རིག་པས་དུས་ལ་བབ་པའི་ཚེ། །འཕོ་བར་ལྷན་ཅིག་སྦྱོར་བ་བརྩམ། །འཕོ་བ་སྦྱར་བའི་ལེའུ་ཞེས་བྱ་བ་སྟེ་བཅུ་གཉིས་པ་རྫོགས་སོ།།    །།

82-1-197a

༄༅། །དེ་ནས་གཞན་ཡང་རབ་བཤད་པ། །ཚིགས་དགུ་ལས་ནི་འབྱིན་པའོ། །དེ་བཞིན་ཚིགས་དགུ་གང་དུ་བཤད། །ལྷན་ཅིག་འཕོ་བ་བསྟེན་པར་བྱ། །
དུད་པའི་ས་བོན་གྱིས་གཡོ་ཞིང༌། །དེ་བཞིན་ཐམས་ཅད་མཁྱེན་པར་འགྲོ། །ནག་པོའི་སྦྱོར་བའི་བསྒོམ་པ་ཡིས། །ཚངས་པའི་བུག་ལས་རྣམ་པར་འབྱུང༌། །རྣམ་ཤེས་ཡང་
དག་སྦྱོར་ཞེས་བྱ། །གདན་དུ་རླུང་གི་དཀྱིལ་འཁོར་དང༌། །རླུང་གི་ས་བོན་མཉམ་པར་བཤད། །དེ་ཡི་ཅོད་པན་བཞིན་དུ་འཕོ། །དེ་བཞིན་ཚིགས་དགུ་ལས་ནི་སྟེང༌། །ཚངས་
པའི་བུག་པ་དང་མཚུངས་པའོ། །ཚངས་པའི་བུག་པ་ལས་བྱུང་ནི། །མོད་ལ་འཕོ་བའི་འབྱུང་ཉིད་ཡིན། །མོད་ལ་འཕོ་བ་ཞེས་བྱ་བའི་ལེའུ་སྟེ་བཅུ་གསུམ་པ་རྫོགས་
སོ༑༑    ༑༑དེ་ནས་གཞན་ཡང་རབ་བཤད་པ། །དེ་ཉིད་མཚན་ཉིད་ཡང་དག་ལྡན། །དེ་ཉིད་ལྷན་ཅིག་བསྒོམས་པ་ཡིས། །གདན་ནི་དཀར་པོར་ཡང་དག་གྱུར།།
སྟོང་པའི་མིང་ཞེས་བྱ་བར་བཤད། །ཞི་བའི་དུས་སུ་ཀུན་སྦྱར་བས། །ཞི་བར་ལྷན་ཅིག་བརྩམ་པར་བྱ། །ཞི་བའི་ལེའུ་ཞེས་བྱ་བ་སྟེ་བཅུ་བཞི་པ་རྫོགས་སོ།།    །།
དེ་ནས་གཞན་ཡང་རབ་བཤད་པ། །བདག་ཉིད་རྟགས་ནི་སྦྱང་བ་བཞིན། །སྦྱང་ཞིང་བདག་ཉིད་ཆེན་པོར་སྦྱར། །སྟོང་ཉིད་ལྷན་ཅིག་སྦྱང་བར་བྱ། །རླུང་གི་དཀྱིལ་འཁོར་

82-1-197b

དབུས་སུ་ནི། །མེ་ཡི་དཀྱིལ་འཁོར་མཚུངས་པ་འོ། །མེ་ཡི་དཀྱིལ་འཁོར་དབུས་སུ་ནི། །ཉི་མའི་དཀྱིལ་འཁོར་མཚུངས་པའོ། །ཉི་མའི་དཀྱིལ་འཁོར་དབུས་སུ་ནི། །ཟླ་བའི་དཀྱིལ་
འཁོར་མཚུངས་པ་འོ། །དེ་དབུས་དེ་ཉིད་གསུངས་པ་ནི། །ལྷན་ཅིག་མྱུ་གུའི་མཚན་ཉིད་དོ། །གསང་ཞིང་གསང་བའི་གསང་ཆེན་པོ། །སྙིང་པོ་སྙིང་པོ་ཆེན་པོ་ཡིས། །དེ་ཉིད་མི་
ཤེས་ཐམས་ཅད་ཀྱི། །རྣམ་ཤེས་ལྷན་ཅིག་སྦྱང་བར་བྱ། །བཅོ་ལྔ་པ་བདུན་གྱི་བདུན་པ་ཞེས་བྱ་བ་རྫོགས་སོ།།    །།དེ་ནས་གཞན་ཡང་རབ་བཤད་བྱ། །དཀར་
པོའི་ས་བོན་བརྒྱད་པ་མཐོང༌། །དགུ་མཐའ་དུ་བའི་ས་བོན་བཞིན། །དུང་གི་ས་བོན་ཡན་ལག་དྲུག །དང་པོ་སྒྲ་ཡིག་པད་ས་བོན། །མགོ་ཡང་དེ་བཞིན་དབྱངས་ཡིག་མཐའ། །
དང་པོའི་ཆ་ནི་དྲི་མེད་གསུམ། །དབྱེ་བ་སྡེ་ཚན་ཐ་མ་འོ། །མཐའ་ཡི་སྒྲ་ཡིག་ས་ཡི་གདུགས། །ཡི་གེའི་ས་བོན་གེར་ཤེས་བྱ། །སྡུག་པ་ལས་ནི་མྱ་ངན་དང༌། །སྡུག་པ་ལས་ནི་འཇིགས་
པ་སྐྱེ༑ ༑སྡུག་པ་དང་ནི་རྣམ་བྲལ་བས། །མྱ་ངན་མེད་ཅིང་འཇིགས་པ་མེད། །འདོད་པ་ལས་ནི་མྱ་ངན་དང༌། །འདོད་པ་ལས་ནི་འཇིགས་པར་འགྱུར། །འདོད་པ་དང་ནི་རྣམ་བྲལ་བས། །མྱ་ངན་མེད་
ཅིང་འཇིགས་པ་མེད། །སྔོན་གྱི་མཚན་ཉིད་ལྡན་བྱས་ཏེ། །དེ་ཉིད་ལྷན་ཅིག་གདན་ལ་ནི། །དེ་ཡི་བདག་ཉིད་ཆེར་ལྡན་པའི། །དེ་ཉིད་འོད་ཟེར་བདུན་པ་འོ། །རླུང་གི་དཀྱིལ་འཁོར་

82-1-198a

༄༅། །དབུས་སུ་ནི། །ཟླ་བའི་དཀྱིལ་འཁོར་འདྲ་བའོ། །པདྨ་ཉིད་དང་གཞལ་ཡས་ཁང༌། །རྣམ་པར་ཤེས་པ་ལྷན་ཅིག་བསྐྱེད། །མདུན་དུ་རེ་ཕ་སེར་པོ་ཡང༌།།
སྡེ་ཚན་ལྷན་ཅིག་སེམས་བཞིན་ནོ། །ས་ཡི་མཚམས་སུ་བསྒོམ་བྱ་བ། །རང་ལུས་ས་བོན་ལྷན་ཅིག་བཅས། །སེམས་དཔའི་སྐྱིལ་ཀྲུང་མིང་དང་ནི། །གློར་ནི་གསང་བའི་རི་རབ་
གཉིས། །མིག་ནི་སྣ་རྩེར་བལྟ་བྱ་ཞིང༌། །དབུགས་ཀྱིས་ལྟེ་བའི་དྲུང་བར་རོ། །མཉམ་གཞག་སྦྱོར་བའི་ངོ་བོ་ཡིས། །གསང་བའི་གདན་ལ་མཉམ་པར་ཞོན། །ཞོན་པས་སྡིག་
ལས་གྲོལ་བར་བྱེད། །གདན་ལ་ཀུན་ཏུ་ཞོན་ཙམ་གྱིས། །རྒྱལ་པོ་དབང་དུ་འགྱུར་བའོ། །ཡང་ན་སྔགས་ཀྱི་བཟླས་པ་ཡིས། །འདི་ནི་དབང་གི་བརྩམ་པར་བྱ། །ཡང་ན་སྨན་
དང་ལྡན་པ་ཡིས། །སྔགས་ནི་གཞན་གྱི་གདན་ཉིད་དོ། །ལེའུ་དང་པོའོ།།    །།དེ་ནས་གཞན་ཡང་རབ་བཤད་པ། །ཚིགས་དགུ་ལས་ནི་འབྱིན་པ་པོ། །འབྱིན་པ་སྟོང་
པ་མཉམ་པར་བཤད། །ཚིགས་ཉིད་རྐེད་པ་ཉིད་དང་ནི། །ཚིགས་དང་ལྟེ་བ་དཀར་པོ་འོ། །དཀར་པོས་ཁོག་པ་དཀྲིས་པ་འོ། །སྙིང་གི་སྟོང་པ་དུ་བ་ཉིད། །ཤི་ཡང་དུ་བར་འགྱུར་
བ་འོ༑ ༑སྙིང་ལ་དུང་ཉིད་ཡང་དང་ནི། །དུང་གི་ཚིགས་ལ་གནས་པ་ཉིད། །སྙིང་གི་སྟེང་དུ་པདྨ་ཉིད། །བྲང་ལ་པདྨ་རྣམ་པར་བཤད། །དེ་བཞིན་མགྲིན་པར་གི་ཝང་དང༌། །

82-1-198b

དབང་པོ་ལྔ་ལ་གི་ཝང་བཤད། །དྲི་མེད་གསུམ་ནི་སོ་ཡི་མཚམས། །ས་ཡི་གདུགས་ནི་ཕོ་ཉ་ཙར། །འབྱེད་པ་གནག་དང་གཡོན་པ་ལ། །ས་གདུགས་ཕོ་ཉའི་རྩ་བ་ལ། །འབྱིན་པ་
ཚངས་པའི་བུག་པའོ། །འདི་ཡིས་སྒོ་རྣམས་བསྡམས་ན་ནི། །རྣམ་པར་ཤེས་པ་གང་ཞེས་བརྗོད། །ལེའུ་གཉིས་པའོ།།    །།དེ་ནས་གཞན་ཡང་བཤད་བྱ་བ། །ཆོ་
ག་འདིས་ནི་བརྩམ་པ་དང༌། །ཡི་གེ་འདིས་ནི་སྦྱར་བ་དང༌། །འདིས་ནི་བསྒོམ་པ་ཙམ་ཉིད་ཀྱིས། །ཚད་མར་སྦྱོར་བའི་རྣལ་འབྱོར་གང༌། །ད་བཞིན་ཡི་གེའི་ཚད་མ་གང༌། །ལྷ་ཉིད་
ལྡན་པའི་ཚད་མ་གང༌། །འགྲོ་བ་རྩོམ་པའི་ཚད་མ་གང༌། །ལན་གཅིག་བསྒོམས་པ་ཙམ་གྱིས་ནི། །དགྲ་ཡི་མཐར་ནི་འགྲོ་བ་འོ། །དེ་བཞིན་དགྲ་ཡི་མིང་བཤད་པ། །ནག་པོ་ལྷན་
ཅིག་སྦྱར་བར་བྱ། །ལེའུ་གསུམ་པའོ།།    །།དེ་ནས་གཞན་ཡང་རབ་བཤད་པ། །སྦྱོར་བ་མཆོག་གི་ཚིག་བྱ་བ། །ལྷ་ཉིད་ལྷན་ཅིག་ངོ་བོ་ཡིས། །དུད་པའི་ས་བོན་གྱིས་སྤྱན་དྲངས།།
ཨོཾ་དྷཱུ་མ་དྷཱུ་མ་བི་ཛ་ཡཀྵ་ར་དྷུ་མ་བྷྱོ་མནྟྲ་པཱ་ལ་ཡཾ་སྭཱཧཱ། མཐའ་ཡི་ཡི་གེ་ལྡན་པ་ཡི། །མཆོག་གི་ཡི་གེ་དགྱེས་པར་བྱ། །དམ་ཚིག་སེར་པོ་བསྒོམས་པ་ཡིས། །ཨོཾ་ས་མ་ཡ་ཨཱ་ཀཪྵ་ཡ་ཨཱ་
ཀཪྵ་ཡ་དྷུ་མ་བཱི་ཛ་སྭཱཧཱ། ལེའུ་བཞི་པ་འོ།།    །།དེ་ནས་གཞན་ཡང་རབ་བཤད་པ། །སྐྱེ་བ་བཞི་ཡི་ཁྱད་པར་ཉིད། །དུང་ཅན་མ་དང་པདྨ་ཅན། །དེ་བཞིན་རི་མོ་གླང་པོ་ཅན།།

82-1-199a

༄༅། །པདྨ་ཅན་ན་པད་དྲི་དང༌། །གླང་ཆེན་མྱོས་པའི་འགྲོས་སུ་འགྲོ། །རྟག་ཏུ་སྙན་པར་སྨྲ་བ་དང༌། །ཆུང་དང་འབྲིང་གིས་ནུས་པའོ། །ཡན་ལག་ཐམས་ཅད་སྨད་
པ་དང༌། །པདྨའི་འདབ་མ་འདྲ་བའི་མིག །ཇི་སྲིད་སྐྲ་ནི་དེ་བཞིན་འཁྱིལ། །བཞིན་ངང་སོ་ནི་ཕྲ་བ་དང༌། །སོར་མོ་ཕྲ་ཞིང་ཡན་ལག་དམན། །སོར་མོ་དམར་ཞིང་ཆུང་བ་ཉིད། །ཞི་
བའི་གཟུགས་ཅན་དབུ་མར་བཤད། །པདྨ་ཅན་གྱིས་དཔལ་འགྲུབ་ཅིང༌། །ཞི་བའི་ལོངས་སྤྱོད་ལ་རབ་སྦྱར། །ལེའུ་ལྔ་པའོ།།    །།དེ་ནས་གཞན་ཡང་བཤད་བྱ་བ། །
གླང་ཅན་མ་ནི་ཆང་དྲི་དང༌། །དམན་དང་འབྲིང་གི་རྩོལ་དང་བཅས། །མཆུ་འཕྱང་བྱིན་པ་སྒོམ་པ་དང༌། །གླང་ཆེན་མྱོས་པའི་འགྲོས་སུ་འགྲོ། །གཟུགས་རིང་སེན་མོ་རིང་བ་དང༌། །
ནུ་མ་འཕྱང་ཞིང་སྐྲ་རྩུབ་པའོ། །གདོང་པ་ཆུང་ཞིང་བྱིན་པ་སྦོམ། །དེ་བཞིན་དཔུང་པ་མཐོ་བའོ། །མིག་དང་སེན་མོ་ཕྲ་བ་དང༌། །སྦྲང་རྩི་ལ་དགའ་སྙན་པར་སྨྲ། །བཞིན་ནི་
རབ་ཏུ་དགོད་པར་དང༌། །དབྱངས་སྙན་འདོད་ལ་སྲེད་པ་ཉིད། །གསང་བའི་ཁ་ཁྱེར་རྒྱས་པ་དང༌། །ས་ལ་རྐང་མཐིལ་མཉམ་པར་གནས། །རྟག་ཏུ་ཆང་ལ་དགའ་བ་དང༌། །དོན་
འདོད་པ་ཡང་གླང་པོ་མ། །རྒྱས་པའི་ལས་ལ་སྦྱར་བར་བྱ། །ལེའུ་དྲུག་པའོ།།    །།དེ་ནས་གཞན་ཡང་རབ་བཤད་པ། །དུང་ཅན་མ་ནི་དུང་གི་མདོག །ཞིབ་མའི་

82-1-199b

གདོང་ཅན་བྱིན་པ་རིང༌། །བྱ་རོག་སྐད་དང་བྱ་རོག་དྲི། །སོར་སྦོམ་སོར་མོ་རིང་བ་ཅན། །སྐྲ་རྩུབ་ཡན་ལག་འཇམ་པ་དང༌། །བོང་ཆེན་རི་དྭགས་མགྱོགས་འགྲོས་འགྲོ། །མགྲིན་པ་
རིང་ཞིང་སོ་སྒོ་ཅན། །སྣ་མཐོ་མ་ཆན་ཁུང་སྤུ་དང་ནི། །གདུགས་ཀྱི་རྣམ་པ་མཆུ་འདྲ་བའི། །འདི་ལྟའི་མཚན་ཉིད་ལྡན་པ་ནི། །བློ་དང་ལྡན་པས་ལྷན་ཅིག་སྤང༌། །དབང་ལ་སྦྱར་
བའི་བུད་མེད་དོ། །ལེའུ་བདུན་པའོ།།    །།དེ་ནས་གཞན་ཡང་རབ་བཤད་པ། །རི་མོ་ཅན་ལ་རི་མོ་དགའ། །རི་མོའི་གཟུགས་དང་ཁ་དོག་བཞིན། །ནུ་མ་ཆུང་ཞིང་སོར་
མོ་ཕྲ༑ ༑སྒྲ་ཆུང་ཡན་ལག་ཆུང་བ་དང༌། །བྱང་ཆུབ་སྐྲ་ཡང་ཆུང་བ་དང༌། །བྱ་རོག་རང་བཞིན་བྱ་རོག་སྐད། །ཤལ་དགའ་ཞིང་དྲག་ཏུ་སྨྲ། །འདི་ནི་མཐའ་ཡི་མཚན་ཉིད་དེ། །བུད་
མེད་ནག་མོའི་ལས་ལ་སྦྱར། །མིག་གཡོན་མ་དང་འོག་མིན་མ། །ཙུ་ཏའི་གདོང་པ་བཀྲ་བའི་ལུས། །རྟག་ཏུ་སྐྲ་དང་སོ་སྟོ་བ། །འདོད་པ་དྲག་ཅིང་དྲག་པར་འབབ། །མདོག་སྐྱ་
སྒུར་ཞིང་ཐུང་བ་དང༌། །ནུ་མ་མཐོ་ཞིང་དཔུང་པ་མཐོ། །འདི་ཡི་སྨིན་མ་རྗེ་ངར་ཙམ། །འདི་ཡིས་བྲན་ཀུན་ཟ་འཇོམས་ཤིང༌། །ཡང་ན་བདག་པོ་གསོད་བྱེད་པས། །འདི་
འདྲའི་བུད་མེད་རྣམ་པར་སྦང༌། །པདྨ་ཅན་ནི་ལྷ་ཡི་རིགས། །གླང་པོ་ཅན་མ་གནོད་སྦྱིན་རིགས། །དུང་ཅན་མ་ནི་མི་ཡི་རིགས། །རི་མོ་ཅན་ནི་རི་དྭགས་ཆ། །ལེའུ་བརྒྱད་

82-1-200a

༄༅། །པའོ༑༑    ༑༑མིར་སྐྱེས་པ་ནི་ཀུན་སྦྱོར་བས། །སྔོན་དུ་རིགས་ཀྱི་ཆ་ཉིད་ནི། །བ་ཌ་བ་ནི་གླང་པོར་བཤད། །ཡི་དྭགས་ཅན་མ་རྩ་ཡི་རིགས། །བ་
ཌ་བ་ནི་ལྷ་ཡི་རིགས། །གདུགས་ལྟར་དཔུང་པ་མགྲིན་པ་རིང༌། །སོ་སྟོ་མཆུ་ནི་སྣུམ་པ་དང༌། །པདྨ་འམ་ནི་དམར་པོའི་རིགས། །དཔྲལ་བ་སྨིན་མ་རྒྱ་ཆེ་ཞིང༌། །སྐྲ་ནི་འཇམ་ཞིང་སེར་
སྐྱའོ༑ ༑གཟུགས་ནི་འཚམ་ཞིང་རྗེ་ངར་རིང༌། །སྣ་མཐོ་སྣ་ནི་འཕྲང་བ་དང༌། །ཡན་ལག་འཇམ་ཞིང་དཔུང་པ་རིང༌། །ངང་པའི་འགྲོས་དང་ངང་པའི་སྐད། །དྲི་དང་མེ་ཏོག་ལ་དགའ་ཞིང༌།།
འོ་མ་ལ་དགའ་སྦྱིན་པ་གཏོང༌། །བསོད་ནམས་ཆེ་དང་སྒེག་པར་བཅས། །དབང་ཕྱུག་དཔལ་ནི་རབ་སྟེར་ཞིང༌། །སེམས་བརྟན་ཁ་ཟས་ཉུང་དུས་འཚོ། །ལེའུ་དང་པོ་ཞེས་བྱ་
བའོ༑༑    ༑༑དེ་ནས་གཞན་ཡང་རབ་བཤད་པ། །གླང་པོ་ཅན་མ་ལུས་བོང་ཆེ། །བྱིན་པར་རིང་ཞིང་ངོ་གདོང་ཆེ། །མིག་ཕྲ་རྣ་བ་འཕྱང་བ་དང༌། །སྐྲ་རྩུབ་པ་དང་
བུམ་པ་ཅན། །མཆུ་འཕྱང་ཡན་ལག་རྒྱས་པ་ཉིད། །ཟས་ནི་དྲག་ཏུ་ཟ་བ་དང༌། །ཞིབ་མའི་གདོང་ཅན་རྣ་བ་འཕྱང༌། །འདོད་པ་ཆུང་ཞིང་འདུས་ལ་དགའ། །དཔུང་མགོ་རས་འཕྱང་
ཡན་ལག་ཕྲ། །སྐྲ་རིང་སོ་ནི་སྟོ་བ་དང༌། །སེན་མོ་ཆུང་ཞིང་རྐང་པ་འཇམ། །སྣ་དང་ལྟོ་བ་རིང་པ་དང༌། །ཕུབ་མའི་སྐད་དང་ལུས་པོ་རྩུབ། །འདོད་ལ་དགའ་ཞིང་གཏི་མུག་དངོས།།

82-1-200b

ཕྱུག་ཅིང་ཐམས་ཅད་བདག་པོ་འོ། །ལེའུ་གཉིས་པ་ཞེས་བྱ་བའོ།།    །།དེ་ནས་གཞན་ཡང་རབ་བཤད་པ། །རི་དྭགས་ཅན་མ་རི་དྭགས་རྐང༌། །མིག་དཀྱུས་རིང་ཞིང་
ལུས་བོང་ཆེ། །སྐྲ་ཕྲ་སོ་ནི་ཆུང་བ་དང༌། །མཆུ་བསྙུང་ལུས་ནི་མཛེས་པ་དང༌། །ཏིལ་གྱི་བཞིན་དྭང་པགས་པ་སྲབ། །མང་ལ་དགའ་ཞིང་མང་དུ་སྨྲ། །བྱ་རོག་སྐད་དང་རྐང་པ་འགྱུར།།
རྟག་ཏུ་དབུལ་ཞིང་མི་བརྟན་པ། །གདུག་སེམས་ལྡན་པའི་བདག་ཉིད་ཅན། །སྡིག་བྱེད་ཚིག་འདོང་སྨྲ་བའི་ས། །དུད་འགྲོ་འམ་ཡང་ན་ཡི་དྭགས་རིགས། །ལེའུ་གསུམ་པ་ཞེས་བྱ་བའོ།    །
དེ་ནས་གཞན་ཡང་རབ་བཤད་པ། །མཁས་ཤིང་བརྩོན་འགྲུས་བརྟན་པ་དང༌། །ཤེས་རབ་བརྟུལ་ཞུགས་བརྟན་པ་ཉིད། །སྙིང་སྟོབས་བརྟན་ཞིང་སྟོང་པ་ཉིད། །མགྲིན་པ་བུམ་པ་འདྲ་བ་ཉིད། །ལུས་པོ་
འཚམ་ཞིང་ཡན་ལག་ཕྲ། །པགས་པ་སྲབ་ཅིང་སེན་མོ་དམར། །སྙན་པར་སྨྲ་ཞིང་སྙིང་རྗེ་ཆེ། །སྦྱིན་པའི་བདག་ཉིད་ལ་རྟག་དགའ། །མེ་ཏོག་དྲི་ལ་དགའ་བ་ཉིད། །སྦྱོར་དང་ཡེ་ཤེས་ལ་དགའ་བ། །སྙིང་
རྗེར་མངོན་དགའི་བདག་ཉིད་སེམས། །བུད་མེད་ལས་ནི་ཁྱད་པར་འཕགས། །ལེའུ་བཞི་པ་ཞེས་བྱ་བའོ།།    །།ཆང་མ་མངོན་དུ་དགའ་བ་དང༌། །རྟག་སྲེད་ལ་ནི་
དགའ་བ་ཡི། །རྟག་ཏུ་ས་སྟེང་སྦྱོར་བ་དམན། །འདི་ལྟ་བུ་ནི་།སྤང་བར་བྱ། །ལེའུ་ལྔ་པ་ཞེས་བྱ་བའོ།།    །།དེ་ནས་གཞན་ཡང་རབ་བཤད་པ། །ཐབ་ཁུང་ཐབ་ཁུང་མཉམ་

82-1-201a

༄༅། །ཤེས་བྱ། །ཀུ་རུ་མེ་ནི་ཀུན་ཏུ་བརྟགས། །རྩ་བའི་འཁོར་ལོ་པདྨ་མཉམ། །དུ་བ་མེར་ནི་རབ་ཏུ་བརྟག །དཀར་བའི་ས་བོན་གྱིས་ནི་ཤིང༌། །དུང་གི་ས་བོན་
མེ་ཏོག་བཞིན། །གཏོར་མ་སྤོས་ནི་པདྨར་བཤད། །ཁམས་ལྔ་ཉེ་བར་ལོངས་སྤྱོད་བྱ། །གི་ཝང་དྲི་མ་གསུམ་བྱེད་པ། །ས་གདུགས་འབྱིན་བྱེད་ས་བོན་བཞིན། །སྲིན་ལག་
མཐེ་བོང་གུང་མོ་ནི། །ལྷན་ཅིག་ཕྱག་རྒྱར་སྦྱར་བྱས་ལ། །བདུད་རྩིའི་ཡི་གེའི་ངོ་བོ་ཡིས། །བདག་ཉིད་མཆོད་སྦྱིན་སྲེག་པར་བྱེད། །བསྲེག་རྫས་འོ་མ་བཏུང་བ་འོ། །བཅོ་ལྔ་དང་ནི་
བཅུ་བཞི་ལ། །ཁྱད་པར་དུ་ཡང་ཚེས་བརྒྱད་ལ། །མཉམ་པར་སྦྱོར་བས་ཆ་སྤངས་ལ། །བདག་བཞིན་བླ་མ་སྦྱིན་སྲེག་བྱ། །དེ་བཞིན་ལྷ་འཇོམས་ཇི་ལྟ་བར། །ཡང་ན་གསང་བ་འཇིག་
བྱེད་པ། །ཡང་ན་བླ་མ་མཉེས་པར་ཡང༌། །དེ་བཞིན་བླ་མ་བླངས་པ་དང༌། །ཆོ་ག་རྫོགས་པར་བླང་བ་དང༌། །བདག་ཉིད་མེ་ལ་ལྷན་ཅིག་སྦྱར། །རྣལ་འབྱོར་པ་ཡིས་སྡིག་འཇོམས་པར། །འགྱུར་བ་འདི་ལ་ཐེ་
ཚོམ་མེད། །ལེའུ་དྲུག་པ་ཞེས་བྱ་བའོ།།    །།དེ་ནས་གཞན་ཡང་རབ་བཤད་པ། །ཕྱག་རྒྱ་ཡི་ནི་ཆོ་ག་མཆོག །གཡས་བརྐྱང་རྐང་པས་མནན་ནས་ནི། །སྡིགས་
མཛུབ་སྙིང་གར་རྣམ་པར་སྦྱིན། །རྣལ་འབྱོར་པ་ཡིས་སྡིག་འཇོམས་པར། །འགྱུར་བར་འདི་ལ་ཐེ་ཚོམ་མེད། །སེ་གོལ་ཧཱུཾ་གི་རྣམ་པ་དང༌། །ལྷན་ཅིག་ཏུ་ནི་སྦྱར་བྱས་བས།།

82-1-201b

ཀླུ་རྣམས་སྐྲག་པར་བྱེད་པ་དང༌། ལོག་འདྲེན་འདར་བར་བྱེད་པ་དང༌། སྒོ་འཕར་འབྱེད་པ་དང༌། འབྱུང་པོ་གསོད་པ་དང༌། ཤ་ཟ་འདུལ་བ་དང༌། ཡི་དྭགས་སྐྲོད་པ་དང༌། འདི་ནི་
ཚམ་ངམ་གྱི་ཆོ་གའི་སྔགས་དང༌། ཕྱག་རྒྱའོ། །གཞན་ཡང་རྡོ་རྗེ་ཚམ་ངམ་གྱི་སྔགས་དང་ཕྱག་རྒྱས་མི་བརླག་པར་བྱེད་པ་དང༌། སྟེང་དུ་འཕེན་པ་དང༌། འབྱུང་པོ་འཇོམས་པ་ལ་
དུ་བའི་ས་བོན་གྱིས་རབ་ཏུ་སྦྱར་བར་བྱའོ། །འཇིག་རྟེན་ལས་འདས་པའི་བྱང་ཆུབ་སེམས་དཔའ་ནི་རྡོ་རྗེ་ལྕགས་ཀྱུའི་ཕྱག་རྒྱས་སྤྱན་དྲང་པར་བྱའོ། །པདྨའི་གདན་དབུལ། འཇིག་རྟེན་པ་
ཡི་གནས་ཙམ་ནི། །དུང་བའི་ལྕགས་ཀྱུས་སྤྱན་དྲངས་ལ། །རྡོ་རྗེ་ཞགས་པས་བཅིང་བར་བྱ། །རྡོ་རྗེ་ལྕགས་སྒྲོག་གིས་དགྱེས་བྱ། །རྡོ་རྗེ་དྲིལ་བུས་མཆོད་པར་བྱ། །མེ་ཏོག་གི་སོར་མོ་དང༌།།
དྲིའི་སོར་མོ་དང༌། སྦོས་ཀྱི་སོར་མོ་དང༌། མར་མེའི་སོར་མོ་དང༌། གཏོར་མའི་སོར་མོ་རྣམས་ཀྱིས་མཆོད་པ་ལྔ་མཉམ་པར་བྱས་ཏེ་མཆོད་པར་བྱའོ། །ར་བའི་ཕྱག་རྒྱ་དང༌། དྲ་བའི་ཕྱག་རྒྱ་
དང༌། ཕུར་པའི་ཕྱག་རྒྱ་དང༌། ཨུཏྤ་ལའི་ཕྱག་རྒྱ་དང༌། ཤག་ཏིའི་ཕྱག་རྒྱ་དང༌། པདྨའི་ཕྱག་རྒྱས་རྒྱས་པའོ། །ཆུའི་སྦྱིན་སྲེག་གི་ཕྱག་རྒྱ་དང༌། མེ་ལ་པདྨའི་ཕྱག་རྒྱ་དང༌། རྡོ་རྗེ་གྲི་
གུག་གིས་གཅོད་པ་དང༌། ལོག་པའི་གྲི་གུག་གིས་གསོད་པ་དང༌། ཕག་མོའི་ཕྱག་རྒྱས་སྐྲོད་པ་དང༌། སྙིང་གར་བསྡུ་ཞིང་གཤེགས་སུ་གསོལ་བའོ། །ཕྱག་རྒྱའི་ལེའུ་ཞེས་བྱ་བ་སྟེ་

82-1-202a

༄༅། །ལེའུ་བདུན་པ་ཞེས་བྱའོ།།    །།ཀྱེ་མའོ་འདུ་བྱེད་རྣམས་མི་རྟག །སྐྱེ་ཞིང་འཇིག་པའི་ཆོས་ཅན་ཡིན། །དེས་ན་དེ་བཞིན་འདོད་པ་སྤང་བར་
བྱ༑ ༑འདོད་པ་རྣམས་ནི་དུག་ལྟར་ཉེས་མཐའ་ཡས། །དམྱལ་བར་ལྟུང་ཞིང་ཡི་དྭགས་གནས་སུ་སྐྱེ། །སྐད་ཅིག་དབང་དུ་མི་འགྱུར་འདོད་པ་ཡི། །ཡོན་ཏན་འདི་དག་སྨིག་རྒྱུ་ལྟ་བུ་
དང་༑ ༑སྙིང་པོ་མེད་ཅིང་ཆུ་བུར་དབུ་བར་མཚུངས། །ཐོག་མ་ལང་ཚོ་མཆོག་གི་གཟུགས་འཛིན་པ། །སྡུག་ཅིང་ཡིད་འོང་འདི་ནི་བྱིས་པའི་དུས། །གཟུགས་མཛེས་གཟུགས་ནི་མི་
སྡུག་གཟུགས་སུ་འགྱུར། །མཛའ་མེད་འཆི་དང་མཚུངས་པར་འགྱུར་བ་ཡི། །འགྲོ་འདི་ནོར་གྱིས་དབུལ་ཞིང་སློང་མོ་པའོ། །དེ་ཕྱིར་འབད་པས་རྣལ་འབྱོར་པས། །ཐམས་
ཅད་དུ་ནི་ལུས་བསྡམ་ཞིང༌། །བཟའ་བ་བཅའ་བ་བསྡམས་པར་བྱའོ། །སྤྱོད་པའི་དུས་ལ་འདི་ཡིས་བསྡམ། །ལེའུ་བརྒྱད་པ་སྟེ་བསྟན་བཅོས་བཞི་པ་ཞེས་བྱ་བ་རྫོགས་སོ།།    །།སོར་བརྒྱད་ལས་ནི་ལྷག་པ་རུ། །ཇི་སྲིད་ཁྲུ་སྟོང་བར་དུ་ནི། །བརྒྱད་པ་དགྲ་ནི་འཇོམས་པ་དང༌། །བཅུ་པར་རྟག་ཏུ་རྒྱས་པའོ། །བཅུ་གཉིས་དབང་དུ་ཡང་དག་ལྡན། །བཅུ་བཞི་དེ་
བཞིན་ཞི་བར་དི་། །བཅུ་དྲུག་ཏུ་ནི་ཀུན་ཏུ་བརྐོ། །ཁ་ཁྱེར་གསུམ་བར་མངོན་པར་སྤྱོད། །བཞི་པ་ལ་ནི་གྲུ་བཞི་པ། །ཡོངས་སུ་དགོད་པ་དབང་དུ་ལྡན། །ཡང་ན་རྒྱས་པ་ལ་ཡང་

82-1-202b

ཡིན༑ ༑དང་པོར་ས་ནི་སྦྱང་བར་བྱ། །བཛྲ་སྥོ་ཊ་མ་ཧཱ་ཏེ་ཛ་ཧཱུཾ་ཕཊ། རྡོ་རྗེའི་ཕུར་བུ་ལ་ཧྲཱིཿཧ་ཧ་ཞེས་སོ། །རྡོ་རྗེའི་ར་བ་ལ་ནི་ཧ་ཞེས་དང༌། །རྡོ་རྗེའི་ཆོ་ག་ལ་ནི་ཧེ་ཧེ་འོ། །ཅེ་སྦྱང་བ་ལ་ནི་
སའོ༑ ༑ལག་པ་སྦྱང་བ་ལ་ནི་ཨཱཿཧཱུཾ་ངོ༌། །རྡོ་རྗེའི་ཕྱག་རྒྱའི་བདག་ཉིད་ཀྱིས་ནི་དགོད་པའོ། །མེ་ཡི་དབུས་སུ་པདྨ་ཉིད། །དེ་ཡི་དབུས་སུ་མེ་ཡི་ལྷར། །དུ་བའི་ལྕགས་ཀྱུས་གཞུག་བྱས་
ལ༑ ༑རྡོ་རྗེ་ཞགས་པས་བཅིང་བར་བྱ། །ཞལ་གསུམ་ཕྱག་ནི་དྲུག་པ་ཉིད། །སྤྱན་གསུམ་དེ་བཞིན་ལྟོ་བ་དང༌། །རལ་པ་དམར་སེར་ཡང་དག་ལྡན། །བུ་རམ་མདོག་ཅན་གསུས་ པ་འཕྱང༌།།
སྐྱབས་སྦྱིན་དང་ནི་དབྱུག་པ་དང༌། །སྡིགས་མཛུབ་དང་ནི་རྩེ་གསུམ་ཉིད། །ཨོཾ་ས་སྭཱཧཱ་མེའི་སྙིང་པོའོ། །ཨོཾ་ཧུ་ཏ་ཧཱུཾ་ཏ་བྷ་ཧེ་ས་སྭཱཧཱ། ནོར་གྱི་ཕྱག་རྒྱས་མཆོད་པར་བྱ། །དངོས་པོ་
ལྔ་ཡིས་དེ་བཞིན་བསྲེག །ཇི་ལྟར་འབྱོར་པ་གསུམ་གྱིས་མཆོད། །གང་ཕྱིར་དེ་ནི་གཤེགས་སུ་གསོལ། །དེ་བཞིན་པདྨར་བསྒྱུར་བ་ལྔས། །ཨོཾ་ཀ་མ་ལ་ཨཏྤ་ལོ་ཧྲཱིཿལྷ་ཉིད་རྩ་
དང་ལྷན་ཅིག་བཞིན། །སྒྲ་ཡིས་ལྷ་ནི་དབྱུང་བྱ་བ། །ཞི་བ་དཀར་པོར་ཡང་དག་ལྡན། །རྒྱས་པར་སེར་པོར་རྣམ་པར་བསྒོམ། །དབང་ལ་དམར་པོ་ཡང་དག་ལྡན། །ནག་པོ་ཉིད་
ནི་དྲག་པོའོ། །ལྷ་ཡི་གཟུགས་ནི་བསྒོམ་པར་བྱ། །སྦྱོར་བའི་གདན་གྱི་རྣལ་འབྱོར་དང༌། །ཧཱུཾ་ཧཱུཾ་ས་ཡམ་ཤིང་སྦྱང་བའོ། །ཧཱུཾ་འབྲུ་སྦྱང་བའོ། །ཨོཾ་འོ་མ་སྦྱང་པའོ། །ཧྲི་དྲི་ཡིའོ།། ཨོཾ་

82-1-203a

༄༅། །ཤུ་སུ་བི་ཏ་པུཥྤེ་བྷྱོ་སྭཱཧཱ། ཨོཾ་དྷུ་པ་མཱ་ལ་ཀུ་ལེ་སྭཱཧཱ། ཨོཾ་ཏཱི་ཀྵཎཱ་དི་བེ་སྭཱཧཱ། ཨོཾ་ཀུ་རུ་ཀུ་རུ་བི་ཛ་ཡ་སྭཱཧཱ། ལྷན་ཅིག་ལྷ་དང་དབུས་སུ་ནི། །བཟླས་པ་
གཅིག་གིས་བསྡུ་བར་བྱ། །དཔའ་བོ་འབར་བའི་བདག་ཉིད་ཆེ། །ཕྱག་གཉིས་སྦྱོར་བའི་གདན་ལ་ནི། །དེ་ཡི་ཞལ་དུ་སྲེག་བླུགས་ནི། །ཀུན་ན་ས་ལྷ་ཉིད་ཚིམ་པར་བྱ། །དངོས་
པེ་བརྒྱད་ཀྱི་མཆོད་པ་ནི། །ཧཱུཾ་གི་གླུ་ཡི་རྣམ་པ་ཡིས། །སངས་རྒྱས་ཀུན་ནས་མཉེས་པར་བྱ། །རྡོ་རྗེ་ཁུ་ཚུར་གཉིས་བྱས་ནས། །དཀུ་ཡི་ཕྱོགས་སུ་གཟུང་བར་བྱ། །མེ་ཏོག་ཚུལ་
གྱིས་གཏོར་བ་དང༌། །གླིང་བུའི་ཚུལ་གྱིས་འབུད་པ་དང༌། །སིལ་སྙན་ཚུལ་གྱིས་དཀྲོལ་བ་དང༌། །གར་གྱི་ཚུལ་གྱིས་ཡན་ལག་བསྐྱོད། །འབུད་པའི་ཚུལ་གྱིས་འབུད་པ་
དང༌། །རྒྱལ་མཚན་ཚུལ་གྱིས་བསྒྲེང་བ་དང༌། །བླ་རེའི་ཚུལ་གྱིས་བྲེ་བ་དང༌། །བ་དན་ཚུལ་གྱིས་འཕྱར་བ་དང༌། །རླུང་གཡབ་ཚུལ་གྱིས་གཡབ་པ་དང༌། །ལྷ་ཉིད་ལ་
མཆོད་ཕྱིར་ནི་མཆོག་ཏུ་འདུད། །ཞི་ཕྱིར་ཕྱག་འཚལ་འདུད་པས་ཞི་བར་བྱེད། །སྤྲོ་ཕྱིར་ཕྱག་འཚལ་འདུད་ལ་ཕྱག་འཚལ་འདུད། །བདག་མེད་རྣལ་འབྱོར་གྲུབ་ཕྱིར་ཧཱུཾ་
འབྱིན་ས་བོན་འཛིན་པར་མཛད། །བདག་མེད་པར་སྦྱོར་རྣམ་པར་སྣང་མཛད་དངོས་ལ་ཕྱག་འཚལ་འདུད། །ཁྱད་པར་གླུ་དང་མཆོད་པས་མེ་ལ་མཆོད་པར་བྱ་སྟེ་སྒྲས་

82-1-203b

འཇུག་པར་བྱའོ། །དེ་བཞིན་དུ་ཕྱིས་སྲེག་བླུགས་ཕྱེད་དང་བཞིས་མེ་ལྷ་མཆོད་པར་བྱའོ། །ལེའུ་དང་པོ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །སླར་
ཡང་མེ་ཡི་བརྟག་པ་ནི། །མཐོ་བར་འབར་བས་ཞི་པའོ། །དམའ་བར་འབར་བས་རྒྱས་པ་ཉིད། །འཁོར་བར་འབར་བས་དབང་དང་ལྡན། །དུ་བར་འབར་བས་བདག་ཉིད་འཇོམས། །དེ་
བཞིན་མེ་ཡི་དེ་ཉིད་ནི། །བློ་ལྡན་རྣལ་འབྱོར་པས་ཤེས་བྱེད། །དབང་ལྡན་དུ་ནི་ཞི་བ་ཉིད། །ཤར་དུ་དཔལ་དང་མངོན་པར་འགྲོགས། །མེ་ཡི་ཕྱོགས་སུ་རྒྱས་པ་ཉིད། །ལྷོ་ཕྱོགས་
སུ་ནི་ནོར་བརླག་གོ །བདེན་བྲལ་འཆི་བའི་ཕོ་ཉ་ཉིད། །ནུབ་ཏུ་དབང་ནི་བརྩམ་པར་བྱ། །རླུང་དུ་ནོར་ནི་ཉམས་པ་དང༌། །བྱང་དུ་རིགས་ནི་རྣམ་པར་འཕེལ། །ལེའུ་གཉིས་པ་ཞེས་
བྱ་བའོ།།    །།དེ་ནས་གཞན་ཡང་བཤད་བྱ་བ། །ཡམ་ཤིང་གི་ནི་བརྟག་པ་ནི། །ཡམ་ཤིང་གི་ནི་བྱེ་བྲག་ཉིད། །ཞི་བ་ལ་ནི་སོར་མོ་བཅུ། །རྒྱས་པ་ལ་ནི་སྐྱེས་བུ་
ཉིད༑ ༑མངོན་སྤྱོད་ལ་ནི་བརྒྱད་པ་པོ། །དབང་ལ་བཅུ་གཉིས་པ་ཉིད་དང༌། །དབྱེ་བ་དེ་བཞིན་འོ་མའི་ཤིང༌། །དེ་བཞིན་པདྨ་བྲི་ཡང་ཀུན། །ཁྱད་པར་དུ་ནི་ཞི་བ་ལ། །ཡམ་ཤིང་འདི་ནི་ཆོ་གའི་
མཆོག །ཐང་ཤིང་དེ་བཞིན་ཤིང་དང་ནི། །འོ་མ་འཛག་པའི་ཤིང་ཇི་བཞིན། །ཡམ་ཤིང་གི་ནི་ཆོ་ག་མཆོག །རྒྱས་པ་ལ་ནི་སྦྱར་བར་བྱ། །བྷ་ལ་ཏ་ཀ་སྒུར་པོའི་ཤིང༌། །བྱ་རོག་ཚང་གི་

82-1-204a

༄༅། །ཤིང་ཇི་བཞིན། །ཡམ་ཤིང་གི་ནི་ཆོ་ག་མཆོག །ཤིང་གི་ནག་པོའི་ལས་ལ་སྦྱར། །འོ་མར་ལྡན་པའི་བཏུང་བ་དང༌། །དེ་བཞིན་འབྲས་དང་འབྲུ་མཉམ་
པས༑ ༑ཞི་བ་ལ་ནི་སྦྱར་བར་བཤད། །སྦྱིན་སྲེག་གི་ནི་ཆོ་ག་མཆོག །གི་ཝང་དང་ནི་གུར་གུམ་ཉིད། །ཐམས་ཅད་འབྲུ་དང་མཉམ་ལྡན་པ། །དེ་བཞིན་རྒྱས་པའི་སྦྱིན་སྲེག་
གོ་༑ཡང་ན་གསེར་གྱི་ལྷ་དང་ནི། །པུཎྜ་རཱི་ཀ་གུར་གུམ་དང༌། །ཨ་རུ་ར་ཡི་མེ་ཏོག་བརྒྱ། །དབང་ལ་སྦྱར་བར་ཡང་དག་མཚུངས། །བྷ་ལ་ཏ་ཀ་ལུང་ཏང་དང༌། །དུག་དང་དེ་
བཞིན་ཁྲག་ཉིད་དང༌། །ཚ་བའི་མར་ཁུ་དེ་བཞིན་སྐྲ། །ནག་པོའི་ཕྱོགས་ལ་སྦྱར་བ་ཉིད། །ལེའུ་གསུམ་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་
བ༑ ༑འབྱུང་པོ་གནོད་སྦྱིན་དེ་བཞིན་ཀླུ། །ལྷ་དང་ནམ་མཁའ་ལྡིང་དང་ནི། །སྨྱོ་དང་འཁོར་བྱེད་གནོད་སྦྱིན་དང༌། །ལྷ་མོ་མ་མོའི་བདག་ཉིད་ནི། །དཀྱིལ་འཁོར་དགུ་ནི་མངོན་
བྱས་ནས། །རེའུ་མིག་དགུ་དང་ཆ་དགུ་དང༌། །དབུས་སུ་བདག་གི་ལྷ་ཉིད་དང༌། །དབང་ལྡན་དུ་ནི་ལྷ་ཡི་རིས། །ཤར་དུ་ཀླུ་ཡི་ཆ་དང་ནི། །མེ་ཡི་ཕྱོགས་སུ་གནོད་སྦྱིན་ཉིད། །ལྷོ་
ཕྱོགས་སུ་ནི་འབྱུང་པོའོ། །དེ་བཞིན་སྨྱོ་བྱེད་བདེ་ན་བྲལ་དུའོ། །ནུབ་ཏུ་ནམ་མཁའ་ལྡིང་ཉིད་དང༌། །རླུང་གི་ཕྱོགས་སུ་གཏོར་མ་མཚུངས། །བྱང་དུ་འཁོར་བྱེད་གནོད་སྦྱིན་ནོ།།

82-1-204b

བདག་ཉིད་ཆ་ཡིས་མཆོད་པར་བྱ། །ལེའུ་བཞི་པ་ཞེས་བྱ་བའོ།།    །།དཀར་པོའི་འོད་མཆོག་མི་བཟད་མངོན་པར་རོལ་པ་གསང་བ་ལ་མཁས་ལྕེའོ། །སྟེང་གི་མཆེ་
བ་གཉིས་ལ་ཆུ་འབྱིན་རོ་ནི་འོ་མའི་ཆུ་ཞེས་པ། །འཕྱར་བའི་ཆུ་ཡི་ཁ་དོག་དང་མཚུངས་མཆེ་བ་གཉིས་ནི་རྩ་བཞིན་ནོ། །ལྕེ་ཡི་གདུང་བ་སེལ་བའི་ཆུ་ནི་བདུད་རྩི་དཀར་པོའི་བདུད་རྩི་
ལྔ༑ ༑རྒྱས་པ་ལྔ་ལ་བདུད་རྩིའི་རོ་བཞིན་སྦྱོར་བ་མཁས་པས་མི་ཤེས་སོ། །ལྕེ་ལ་དེ་བཞིན་དཀར་པོའི་ས་བོན་དེ་ནི་དུད་པའི་ལྕགས་ཀྱུས་དྲངས། །སྣ་ལ་རོ་ཡི་དགོད་པའི་བདུད་རྩི་རླུང་
གི་ལྕགས་ཀྱུ་ཡིས་ནི་འདྲེན། །རིག་པས་རིག་པ་མཐོང་བ་དེ་ལྟར་དེ་ཡི་བདུད་རྩི་རྣམ་པར་ཐིམ། །ཇི་སྲིད་རིང་དུ་འཚོ་ཞིང་ཆོས་སྤྱོད་པ། །དེ་སྲིད་དགེ་བའི་རྒྱུན་ནི་རབ་ཏུ་འཕེལ། །རླུང་
གིས་འབྱིན་ཅིང་ཡིད་ནི་མངོན་ང་རྒྱལ། །རླུང་གི་ས་བོན་གྱིས་ནི་རྟག་སྦྱོར་བྱེད། །ཀ་བ་གཅིག་དང་ཚིག་དགུ་དང༌། །སྒོ་ལྔ་བུག་པ་གསུམ་པ་ཉིད། །རྩ་ཡི་འཁོར་ལ་ཕྲ་བ་འདི།།
གཡོ་དང་མི་གཡོ་གསང་བར་བཅས། །གཟུགས་གཅིག་ལ་ནི་སྡུད་པ་ཉིད། །རྩ་ཡི་རང་བཞིན་གྱིས་མི་རྟག །དང་པོའི་གདན་ལ་བཤད་པ་ཡིས། །སྔོན་དུ་བདག་ཉིད་བཤད་པར་བྱ།།
ཆུ་ཤིང་མེ་ཏོག་ལྟ་བུ་ནི། །ལྟེ་བའི་དབུས་སུ་རྣམ་པར་གནས། །དེ་དབུས་དེ་བཞིན་གསུངས་པ་ནི། །ཡེ་ཤེས་རྣམ་ཤེས་སེམས་པ་འོ། །བདུད་རྩི་སྦྱོར་བའི་ལེའུ་ཞེས་བྱ་བ་

82-1-205a

༄༅། །སྟེ་ལྔ་པའོ།།    །།དེ་ནས་གཞན་ཡང་རབ་འཆད་བྱེད། །གང་ལ་ལྕེ་བའི་སྐྱེ་བ་ཐོབ། །འཁོར་བ་དེ་ལ་འཁོར་ལོ་ཆེ། །འཁོར་ལོའི་འཁོར་
ལོ་ལྡན་གྱུར་པ། །དམངས་རིགས་ཕྱུགས་བཞིན་འགྲོ་བ་ཡི། །སྟོང་ཕྲག་བདུན་ཅུ་རྩ་གཉིས་ནི། །ལུས་པོ་ཡི་ནི་རྩ་ཉིད་དོ། །བཞི་བརྒྱ་དང་ནི་ལྔ་བཅུ་ཡང༌། །ཁྲག་དང་རུས་པ་
མ་ལུས་པའོ། །ཆུ་ནི་བྲེ་ཕྱེད་དང་བཅས་པ། །དེ་བཞིན་སྲིན་བུ་ཁྲི་ཉིད་དང༌། །ཁྲི་ཕྲག་གསུམ་དང་སྟོང་ཕྲག་གཅིག །སྐྱེས་པ་ཡི་ནི་བ་སྤུ་ཉིད། །ཤ་ཁྲག་དྲུག་ཅུ་ཐམ་པ་ནི། །
སྐྱེས་བུ་བར་མར་འགྱུར་བ་འོ། །སུམ་བརྒྱ་དེ་བཞིན་དྲུག་ཅུ་ཡི། །ཆུ་ཚོད་དབུགས་དང་རྩ་གཞན་ནོ། །མཉམ་པོ་ཆ་རུ་འཕེལ་བ་ཡི། །མཉམ་པའི་གཟུགས་དང་མཉམ་པའི་འོད།།
རྩ་ནི་འཁོར་ལོ་བཞིན་དུ་བསྒྱུར། །འཁོར་ལོ་བརྒྱད་པ་བརྒྱད་པ་བཞིན། །སྲོག་དང་རྩོལ་བ་ལྔ་ཟད་དང༌། །བདག་ཉིད་ཡང་དག་མཉན་པར་མཛད། །དབུས་སུ་མེ་ཡི་ཕུང་པོ་
ཉིད༑ ༑འབྱིན་པའི་ས་བོན་དེ་དབུས་སུ། །དྲི་མེད་རྟག་ཏུ་མཉམ་ཞིང་དམའ། །ཕྱི་རོལ་དུ་ནི་བཅུ་གཉིས་འགྱུར། །འཁོར་ཞིང་ས་བོན་མཉམ་པ་དང༌། །དབུགས་ནི་མཉམ་
པར་འཁོར་བའོ། །མེ་དང་རླུང་གི་བདུན་དོན་ལ། །དུ་བའི་ས་བོན་བསྒོམ་པར་བྱའོ། །སྒྲ་དང་ཐིག་ལེར་ཡང་དག་ལྡན། །ཆར་གྱི་རྒྱུན་ཞེས་བཤད་པ་ཡིན། །འཁོར་ལོའི་ལེའུ་

82-1-205b

ཞེས་བྱ་བ་སྟེ་དྲུག་པའོ།།    །།དེ་ནས་གཞན་ཡང་བཤད་བྱ་བ། །ཨོཾ་ནི་རེ་ཕའི་ཐིག་ལེ་རྫོགས། །བླ་མའི་ཡི་གེར་ཀུན་ཏུ་བརྟག །ཉིན་མོ་དབུགས་ནི་མཉམ་པར་ཆད། །དེ་
བཞིན་ལྷོ་ཡི་ཡི་གེའོ། །མཚན་མོ་ཆེན་པོ་ལྔ་ཆད་ན། །ཆུ་ཤིང་དུས་ནི་མཉམ་པ་བཞིན། །ཟླ་བ་དྲུག་ནི་མཚན་མོ་ཉིད། །ཟླ་དྲུག་ཉིན་མོར་རྣམ་པར་བརྟག །ཆུ་ཚོད་དང་ནི་ཟླ་ཕྱེད་དང༌། །
ཉིན་ཞག་བཅུ་གཉིས་བདག་ཉིད་ནི། །དྲུག་ཅུ་རྩ་བཞིའི་ཆ་ཉིད་ལ། །དཀར་པོའི་བླ་ན་མེད་དང་ནི། །དེ་ནི་དཀར་པོའི་ས་རང་བཞིན། །མགོ་དང་རྐང་གི་སྟེང་དང་ནི། །དེ་བཞིན་མིག་དང་
སྣ་དང་ནི། །ལྕེ་དང་རྣ་བ་བཅས་པ་དང༌། །དཔྲལ་བ་ཚངས་པ་འི་བུ་ག་དང༌། །ཐིག་ལེ་དཀར་པོའི་ས་ཅན་པའོ། །དགུན་གྱི་ཕྱོགས་ནི་སྔ་མ་དང༌། །མཀྒ་ཡི་ནི་རང་དོན་དང༌། །ཁྱུ་མཆོག་
བུམ་པ་ཀརྐ་ཊ། །མི་དང་ཆུ་སྲིན་སྲང་གིས་ཁྱབ། །དེ་ནི་དུད་པ་ས་ཡི་དངོས། །དགུན་གྱི་དབུས་སུ་སྔ་མ་བཞིན། །ལག་མཐིལ་སེན་མོའི་ཚོགས་དང་ནི། །ངེས་པར་དེ་བཞིན་མཆན་
ཁུང་དང༌། །མགྲིན་པ་མཆུ་དང་བྲང་གི་ཚོགས། །ཕུར་བུར་མཉམ་པར་འཕྲོ་བ་འོ། །འཇིག་རྟེན་སྤྲུལ་དང་དགའ་བའི་རིག །དེ་བཞིན་འཇིག་རྟེན་ཕྱེད་བཅས་སྦྱིན། །ལྷོ་ཕྱོགས་ཀྱི་ནི་
འཁོར་ལོ་བསྐོར། །དེ་ནི་དུས་ཀྱི་ས་གཞིའོ། །སོ་ག་དང་པོའི་དབུས་ཉིད་དང༌། །ལག་མཐིལ་སེན་མོའི་ཚོགས་དང་ནི། །དེ་བཞིན་མཆན་ཁུང་ས་དང་ནི། །མགྲིན་པ་ཆུ་དང་བང་གི་

82-1-206a

༄༅། །མཚམས། །དེ་བཞིན་བློ་ལྡན་འགྲོ་བ་འོ། །ལེའུ་བདུན་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །ཚིགས་ཀྱི་དབུས་དང་
ནུ་མའི་སྟེང༌། །སྙིང་དང་སྙིང་ནི་ཤིན་ཏུ་མཆོག །དེ་ནི་པདྨའི་གནས་རང་བཞིན། །རྣམ་པར་ཤེས་པའི་ཆ་བརྒྱད་ཉིད། །སོ་ག་དང་པོའི་དབུས་ཉིད་དང༌། །དགུན་གྱི་ཟླ་བ་
བརྒྱད་པ་བཞིན། །གི་ཝང་ཕྲ་ཞིང་ཡང་བ་ཉིད། །ཆུ་ཡི་མདོག་དང་སྦྱངས་དེ་བཞིན། །བྷྲྀ་དྷི་པ་ལ་མཉམ་པའི་ས། །གཟའ་ནི་བུམ་པས་བསྒྱུར་བ་དང༌། །གཞུང་ཚིགས་ངོས་
དང་ནུ་མའི་སྟེང༌། །སྙིང་དང་སྙིང་ནི་ཤིན་ཏུ་མཆོག །དེ་ནི་གི་ཝང་གནས་རང་བཞིན། །རིམ་བཞིན་ཟླ་བ་ཕྱེད་དང་ནི། །རུས་སྦལ་རུས་སྦལ་མཉམ་རུས་སྦལ། །མཚམས་
དང་མཚམས་ནི་མཉམ་པ་དང༌། །པདྨ་པདྨ་པདྨར་མཉམ། །དྲི་མེད་གསུམ་གྱི་སར་གནས་པའོ། །སྲིན་བུ་སྐྱེ་བ་མཉམ་པར་བཟའ། །དཀུ་དང་རུས་པའི་མཚམས་སུ་ནི།།
རྐད་པར་པདྨ་པདྨ་ཡང༌། །མཉམ་པའི་ཆ་ཡིས་གནས་པ་ཉིད། །དེ་ནི་དྲི་མེད་གསུམ་གྱི་ས། །རྣམ་ཤེས་ལྷན་ཅིག་གནས་པའོ། །ལེའུ་བརྒྱད་པ་ཞེས་བྱ་བའོ།།    །།
རེ་པ་ཟླུམ་པོ་རེ་ཕར་མཉམ། །མངལ་གྱི་སྟེང་དང་འོག་ཏུ་ཡང༌། །ལྷ་དང་ལྷ་མོའི་ཡེ་ཤེས་བཞིན། །བརླ་དང་པུས་མོ་མཉམ་པའི་བརླ། །སྟེང་དང་འོག་ཏུ་རིགས་ཉིད་ནི།།

82-1-206b

སོར་མོའི་མཚམས་དང་ལོགས་སུ་ཡང༌། །འབྱེད་པའི་རྩ་ནི་རྣམ་པར་གནས། །དེ་ནི་དབྱེ་བའི་གནས་རང་བཞིན། །བློ་དང་ལྡན་པས་ཤེས་པར་བྱ། །རེ་ཕ་རེ་ཕ་ཟླུམ་པོར་མཉམ།།
བཅུ་ཡི་སྟེང་དང་འོག་ཏུ་ཡང༌། །བརླ་དང་པུས་མོའི་སྟེང་དུ་མཉམ། །སྟེང་དང་འོག་ཏུ་རིགས་ཉིད་དུ། །སོར་མོའི་ཚིགས་དང་ལོགས་སུ་ཡང༌། །ས་གདུགས་རྩ་ནི་གནས་པ་བཞིན། །
དེ་རྣམས་ས་གདུགས་གནས་རང་བཞིན། །གནས་པར་བློ་དང་ལྡན་པས་ཤེས། །ལེའུ་དགུ་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །སྟེང་དུ་ཆུ་ཚོད་
དབུགས་དང་ནི། །ཡེ་ཤེས་གལ་ཏེ་འབྱུང་གྱུར་ན། །སུམ་བརྒྱ་དེ་བཞིན་སུམ་ཅུ་དང༌། །ཇི་སྲིད་བདུན་དུ་འདྲེས་གྱུར་ན། །གཉིས་གཅིག་བཅུ་ཕྱེད་བཅས་པ་ཡི། །ཆུ་ཚོད་དབུགས་ནི་
ཆད་པ་བཞིན། །ཡེ་ཤེས་འགྱུར་བ་རྣམ་ཤེས་བྱ། །བློ་ལྡན་སྤྱི་ཡི་བསྟན་བཅོས་བཞིན། །སྦྱོར་བའི་དུས་ལ་ཕན་པའི་ཕྱིར། །བསྟན་བཅོས་ལས་ནི་བཤད་པའོ། །དྲུག་ཅུ་རྩ་བཞི་
དབུགས་མཉམ་པས། །རྟག་ཏུ་ས་ནི་བསྲུང་བར་བྱ། །ལེའུ་བཅུ་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །ཡིད་ནི་སྔོན་དུ་འགྲོ་བའི་ཆོས། །ཡིད་དག་ཅིང་
ནི་ཡིད་འགྲོ་བས། །དེ་ཕྱིར་ཡིད་མངོན་ཐམས་ཅད་དུ། །བློ་དང་ལྡན་པས་ཡིད་བསྒྲིམ་བྱ། །ས་བོན་གྱི་ནི་ཁྱད་པར་ཉིད། །སྔགས་ཀྱིས་ཕ་རོལ་གནོན་བྱ་མེད། །ཕྱག་རྒྱ་མངོན་བར་ལྡན་

82-1-207a

༄༅། །པ་ནི༑ ༑དགོང་ཅིང་མངོན་པར་རྩེ་བ་མེད། །དེ་ལ་ཁྲུས་ཀྱི་ཆོ་ག་མིན། །སྨྱུང་བ་མཆོག་ཏུ་བཟོད་པ་མེད། །མཆོད་རྟེན་ལས་ནི་མི་བྱ་ཞིང༌། །གླེགས་བམ་གྱི་
ནི་ཚིག་མེད་པའོ། །ལག་པའི་ཕྱག་རྒྱ་མི་བཅིང་ཞིང༌། །སྔགས་ཀྱི་ཡི་གེ་མི་བཟླའོ། །སྐད་ཅིག་རྣལ་འབྱོར་བལྟ་བྱ་ཞིང༌། །རྣལ་འབྱོར་སྦྱོར་བས་འགྲོ་བ་བརྩམ། །ཤེལ་བཞིན་དུ་
ནི་དག་པ་ཡི། །དག་པ་ཡི་ནི་སྦྱོར་བ་མཆོག །ཡེ་ཤེས་རྣམ་ཤེས་ལྡན་པའོ། །ཡེ་ཤེས་ཀྱིས་ནི་གནས་བརྩམ་མོ། །ལེའུ་བཅུ་གཅིག་པ་ཞེས་བྱ་བའོ།།    །།དེ་ནས་
གཞན་ཡང་བཤད་བྱ་བ། །ཤེས་བཞིན་དུ་ནི་དག་པ་ཡི། །དྲི་མེད་ཟླ་བའི་དཀྱིལ་འཁོར་ནི། །གངས་དང་ཁ་བའི་ཆུ་ལྟ་བུར། །རྣམ་པར་ཤེས་པའི་ཁ་དོག་བཞིན། །པདྨ་
དཀར་པོའི་གདན་ལ་ནི། །ཟླ་བའི་དཀྱིལ་འཁོར་གྱིས་མནན་པའོ། །མཆོད་པ་རྣམ་པ་བརྒྱད་དང་ནི། །སྔགས་བརྒྱད་ཀྱི་ནི་ས་བོན་བཞིན། །བདུད་རྩི་དཀར་པོའི་ཟས་དང་ནི།།
དག་པའི་ཆུ་ནི་བརྩམ་པར་བྱ། །པདྨའི་གདན་དང་གདན་ལ་ནི། །ཟླ་བའི་དཀྱིལ་འཁོར་གྱིས་མནན་པའོ། །གི་ཝང་བླ་མར་བཤད་པ་ནི། །རྣམ་པར་སྣང་མཛད་ཡེ་ཤེས་ལྷ།།
དཀར་པོ་ཉིད་ནི་མི་བསྐྱོད་པའོ། །དོན་ཡོད་གྲུབ་པ་དུ་བར་བཤད། །སྣང་བ་མཐའ་ཡས་དུད་ཉིད་དང༌། །པདྨ་ཉིད་ནི་རིན་ཆེན་ནོ། །གི་ཝང་ལྷ་མོ་མཱ་མ་ཀཱི། །དྲི་མེད་གསུམ་ནི་

82-1-207b

སྒྲོལ་མ་འོ། །གོས་ དཀར་མོ་ནི་འབྱེད་པར་འགྱུར། །ས་ཡི་གདུགས་ནི་སངས་རྒྱས་སྤྱན། །ལེའུ་བཅུ་གཉིས་པ་ཞེས་བྱ་བའོ།།    །།ཐམས་ཅད་མཁྱེན་པ་ལ་ཕྱག་འཚལ་
ལོ༑ ༑ཁམས་བཞི་རྣམ་པར་མཉམ་པ་ཉིད། །ཁམས་བཞི་རུ་ནི་རྣམ་པར་འགྲོ་།མེ་དང་ཆུ་ནི་འདི་བཤད་པ། །ནམ་མཁའ་ཡང་ནི་སྟོང་པ་ཉིད། །སྲ་བ་ཉིད་ནི་ས་ཡིན་ནོ། །དྲོ་བའི་
དངོས་བོ་མེ་དང་ནི། །ཨོཾ་ནི་རྣམ་པར་སྣང་མཛད་དངོས། །སྤྱི་བོར་དཀར་པོ་ཡི་ས་བོན། །ཤར་དུ་མི་ བསྐྱོད་པ་ཉིད་ནི། །ཨ་ཡི་རྣམ་པ་དེ་ཉིད་ལྷ། །ཧཱུཾ་གིས་དོན་ཡོད་རྣམ་པར་གྱུར།།
ལྷོ་ཡི་ཕྱོགས་སུ་བརྩམ་པར་བྱ། །ཏྲཾ་གི་རྣམ་པ་མངའ་བདག་ལྷ། །དེ་ཉིད་སྣང་བ་མཐའ་ཡས་ལྷ། །ཅོད་པན་ནུབ་ཀྱི་ཕྱོགས་སུ་འོ། །དེ་ཉིད་མཆོད་པ་མཉམ་པ་དང༌། །ཏྲཾ་གི་རྣམ་
པས་མངའ་བདག་ལྷ། །བྱང་དུ་རིན་ཆེན་འབྱུང་བ་འོ། །སྤྱི་གཙུག་ལ་སོགས་ལྷ་ལྔ་ནི། །བློ་དང་ཤེས་པས་རྣམ་པར་དགོད། །ཏྲཾ་གི་རྣམ་པས་མངའ་བདག་ལྷ། །དཔྲལ་བ་ཁྲོ་བོའི་
ཕྱག་ཅན་ནོ། །ཀ་ཡི་རྣམ་པ་ཡེ་ཤེས་ལྷ། །མི་གཡོ་ས་ཡི་མགོན་པོ་བཞིན། །ཧྲཱིཿཡི་རྣམ་པས་མངའ་བདག་ལྷ། །དེ་བཞིན་ཟླ་བ་མིག་གཉིས་སུའོ། །ལེའུ་དང་པོ་ཞེས་བྱ་
བའོ༑༑    ༑༑དེ་ནས་གཞན་ཡང་བཤད་བྱ་བ། །ཛཾ་གྱི་རྣམ་པས་བདག་པོའི་ལྷ། །རྣ་བར་བྱམས་པ་ཉིད་ཡིན་ནོ། །ཀྵཾ་གི་རྣམ་པས་བདག་པོའི་ལྷ། །མཁུར་ཚོས་ཡི་དྭགས་

82-1-208a

༄༅། །སྐྱོང་བ་པོ། །ས་ཡི་རྣམ་པས་བདག་པོའི་ལྷ། །ལྕེ་ལ་ཡང་ནི་མཱ་མ་ཀཱི། །ཧཱུཾ་གི་རྣམ་པས་མངའ་བདག་ལྷ། །མགྲིན་པར་རྟ་མགྲིན་ཁྲོ་བོ་བཞིན། །ཤྲཱིཾ་གི་
རྣམ་པས་མངའ་བདག་ལྷ། །ཡེ་ཤེས་ལྷ་ནི་མཆོག་ཏུ་གཙོ། །སྙིང་པོ་ཡི་ནི་ཡེ་ཤེས་མཆོག །སོར་མོ་ལྔ་དང་མཉམ་པའི་ལྷ། །ལྔ་ནི་སངས་རྒྱས་ཉིད་ཡིན་ནོ། །ཨ་ཡིས་
བདུད་རྩི་ལྷ་མོ་ནི། །ལག་མཐིལ་རྡོ་རྗེ་སྒེག་མོ་བཞིན། །ཤྲིཾ་གི་རྣམ་པས་མངའ་བདག་ལྷ། །ལྟེ་བར་རྣམ་པར་སེལ་བ་ཉིད། །ཙུཾ་གི་རྣམ་པས་མངའ་བདག་ལྷ། །དེ་བཞིན་
བདག་ཉིད་ཧེ་རུ་ཀ། །ལཾ་གྱི་རྣམ་པས་མངའ་བདག་ལྷ། །དེ་བཞིན་བརླ་གཉིས་ས་སྙིང་པོ། །ཡུམ་གྱི་རྣམ་པས་མངའ་བདག་ལྷ། །པུས་མོ་ཡི་དྭགས་ལྷ་མོ་འོ། །ཏྲཾ་གི་རྣམ་པས་
ཡི་དྭགས་ལྷ། །འོག་ཏུ་འབྱུང་པོའི་གཙོ་བོ་འོ། །ལེའུ་གཉིས་པ་ཞེས་བྱ་བའོ།།    །།དེ་ནས་གཞན་ཡང་རབ་བཤད་པ། །ཨོཾ་ཧྲཱི་ཧེ་ཧ་ཧ་ཧ་ཧཱུཾ་ཕཊ། འདི་ནི་ཉེ་བའི་ཆོ་གའི་
སྔགས་སོ། །སྐུ་མདོག་སྔོན་པོ་ཁྲོ་གཉེར་ལྡན་པའི་ཞལ་དང་ནི། །སྤྱན་གསུམ་ཞལ་དང་རྐེད་པ་སྤྱི་བོ་ཅོད་པན་ཅན། །སྦྱོར་བའི་གདན་བདུན་མངོན་པའི་ཕྱག་རྒྱ་དབང་དང་ནི། །དར་
གྱིས་མངོན་པར་གང་བའི་གདེང་ས་ཀའི་རྣ་ཆ་དང༌། །སྤྲུལ་གྱི་མཆོད་ཕྱིར་ཐོགས་ནི་ལྷག་པར་ལྡན། །དམར་པོའི་གོས་དང་སྦྲུལ་གྱི་པགས་པ་བསྣམས། །གཡོན་གྱི་ཕྱག་ན་སྣོད་

82-1-208b

ནི་རབ་གང་མཛེས། །གཉིས་པར་དབྱུག་པ་གསུམ་པར་དགྲ་སྟ་དང༌། །གྱེན་དུ་བ་དན་དང་ནི་དྲིལ་བུ་གཡས་པ་འོ། །རྡོ་རྗེ་གསོར་དང་ལྕགས་ཀྱུ་དྲིལ་བུའི་ཕྱག །པད་གདན་ཉི་
མའི་ཕྱག་ཅན་མེ་དཀྱིལ་ལ། །ཧེ་རུ་ཀ་དཔལ་མགོན་པོ་ཤིན་ཏུ་འཇིགས། །ཤར་གྱི་ཆར་ནི་མཱ་མ་ཀཱི། །ཐོད་པ་ཕྱག་ན་བསྣམས་པའོ། །ལྷོ་ཡི་ཆར་ནི་སངས་རྒྱས་སྤྱན། །ཕྱག་གི་འཁྱུད་
པའི་ཚུལ་བཞིན་ནོ། །ནུབ་ཏུ་སྒྲོལ་མ་དྲིར་བཤད་པ། དེ་བཞིན་ཕྱག་ན་མེ་ཏོག་ཕྲེང༌། །གོས་དཀར་གཏོར་མ་ཡང་དག་ལྡན། །བྱང་གི་ཕྱོགས་སུ་དགོད་པར་བྱ། །དབང་ལྡན་རྡོ་རྗེ་
སྒེག་མོ་དང༌། །མེ་རུ་བིལ་བ་ལག་པ་མ། །བདེན་བྲལ་དུ་ནི་གླུ་མ་དང༌། །རླུང་དུ་གར་མ་བསྐྱོད་པ་བཞིན་པའོ། །ལེའུ་གསུམ་པ་ཞེས་བྱ་བའོ།།    །།དེ་ནས་གཞན་
ཡང་རབ་བཤད་པ། །ས་ཤྲི་སྭཱཧཱ། ཤར་གྱིའོ། །ས་ཧཱུཾ་ཧཱུཾ་ཧཱུཾ་སྭཱཧཱ། ལྷོ་ཡི་འོ། །ས་ཀྵཾ་སྭཱཧཱ། ནུབ་ཀྱིའོ། །སཾ་ཀྵུཾ་ཀྵུཾ་ཀྵུཾ་སྭཱཧཱ། བྱང་གིའོ། །ཧཱུཾ་དབང་ལྡན་གྱིའོ། །ཧེ་མེ་ཡིའོ། །ཧེ་བདེན་
བྲལ་གྱིའོ། །ཧྲི་རླུང་གིའོ། །ཨོཾ་བཛྲ་ཨཾ་ཀུ་ཤ་ཛཿ། ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྥོ་ཊ་བཾ། ཨོཾ་བཛྲ་གྷཎྜེ་ཧོཿཨོཾ་པདྨ་ཨུད་བྷཱ་བ་ཡ་སྭཱཧཱ། གདན་གྱིའོ། །ཨོཾ་པུཥྤཾ་བྷྱོ་ས། ཨོཾ་དྷུ་པེ་
བྷྱོ་ཤ། །ཨོཾ་དཱི་པཾ་བྷྱོ་ཧྲི། གྷཙྪ་ནྟེ་སྭཱཧཱ། བྷཱ་བེ་ན་སུ་ར་ཨ་ག་མ་ནཱ་ཡ་སྭཱཧཱ། ལེའུ་བཞི་པ་ཞེས་བྱ་བའོ།།    །།པདྨའི་དབང་ཕྱུག་སྐུ་ནི་གསེར་གྱི་མདོག །དྲི་ཆུའི་དངོས་

82-1-209a

༄༅། །པོ་ཤིན་ཏུ་སྣང་མཛད་དང༌། །རོ་ནི་བདུད་རྩི་ཆུ་ཡི་ངོ་བོ་ཉིད། །མཐེབ་མཛུབ་ཀྱིས་ནི་ས་ཡི་སྟེང་དུ་དོར། །དབུས་མའི་རི་རབ་ཀྱིས་ནི་བདུད་རྩི་བསྲུབ།།
ཇི་བཞིན་གནས་བརྒྱད་འཐོར་འཐུང་དབུལ་བར་བྱ། །ཧ་ཡི་རྣམ་པས་ཁ་དོག་འཕྲོག །ཧོ་ཞེས་བྱ་བས་དྲི་མེད་བྱེད། །དཔའ་བོ་ཧྲཱིཿཡི་རྣམ་པས་འཇོམས། །རིམ་པ་འདི་ལྟར་
ཤེས་པར་བྱའོ། །ལྷ་རྣམས་ཀུན་ནས་ལྕགས་ཀྱུ་ཡིས། །བདུད་རྩིའི་ཡི་གེས་ཚིམ་པར་བྱ། །ལྕགས་ཀྱུ་ཀུན་ནས་སྐྱོད་བྱེད་ཅིང༌། །རྣལ་འབྱོར་བདག་ཉིད་མཚན་ཉིད་
ཡིན༑ ༑དཔལ་ལྡན་རྡོ་རྗེ་འཛིན་དེ་ཉིད། །དུད་པའི་ས་བོན་གྱིས་ནི་སྦྱང༌། །གཏོར་མ་སྦྱང་བ་བྱས་པ་ཡིན། །དེ་ཡི་ས་བོན་གྱིས་དེ་སྦྱང༌། །ལོགས་སུ་ཁ་ཁྱེར་གསུམ་བྱས་ལ།།
ཕོ་ཉ་རྣལ་འབྱོར་མས་སྤྱན་དྲངས། །ཀ་ཌ་ཀ་ཌ་བནྡྷ་བནྡྷ་ན་ཧྲྀ་ཁ་ཁ་ཁ་ཤ་ཏྲུཾ་ཛ་ཛ་ཤ་ཏྲུཾ་མཱ་ར་ན་བ་ལི་བ་ཏ་ལི་དྷེ་བ་ཏི་ཤེ་སྭ། ལེའུ་ལྔ་པ་ཞེས་བྱ་བའོ།།    །།དེ་ནས་
གཞན་ཡང་རབ་བཤད་པ། །འཇིམ་པ་ལས་ནི་གཟུགས་བརྙན་བྱ། །ཞལ་གསུམ་སྤྱན་གསུམ་རྐང་པ་གསུམ། །ཕྱག་གསུམ་རབ་ཏུ་བཞད་པ་དང༌། །གླང་པོའི་མིག་
ཅན་རོ་ལངས་མ། །རྟག་ཏུ་རལ་གྲི་ཞགས་པ་དང༌། །གོས་དམར་པགས་པ་དམར་པོ་མནབས། །ཞབས་གཉིས་སྐད་ཅིག་ས་ལ་མནན་པ་དང༌། །རོ་ལངས་ཕྱག་རྒྱ་སྙིང་

82-1-209b

གར་མངོན་པར་བསྡིགས། །ཧཱུཾ་གི་སྒྲ་ཡི་ས་བོན་བཟླས་པ་ཡིས། །བསྟན་པ་སྲུང་ཞིང་སྐེམས་པ་ཡིས། །མངོན་དུ་ཕོ་ཉ་ཆེན་པོ་འོང༌། །ཀཱཪྱ་ཀཱཪྱ་བནྡྷ་བནྡྷ། ནཱ་ད་ནཱ་ད་ཧཱུཾ་ཧཱུཾ་
ཕཊ་ཕཊ། འདི་ནི་ཕོ་ཉ་མཆོག་གི་སྔགས། །དབང་དང་མངག་ལ་དེ་བཞིན་མིང༌། །དུག་དང་ལྷན་ཅིག་སྦྱར་བྱས་པའི། །ཁྲག་གིས་མངོན་པར་བྲི་བར་བྱ། །རྐང་པས་མངོན་
དུ་མནན་བྱས་ལ། །བློ་དང་ལྡན་པས་རིམ་བཞིན་བཟླས། །ལན་གཅིག་བཟླས་ཤིང་ལན་གཅིག་མིན། །ལན་གཅིག་ཕྱག་རྒྱ་བསྣུན་པར་བྱ། །མིང་ནི་བརྒྱ་ཕྲག་བརྒྱ་ཕྲག་
གསུམ། །ནག་མོ་སེར་སྐྱ་ཙནྡན་དང༌། །དམར་པོའི་མེ་ཏོག་ས་བོན་གྱིས། །དཀྱིལ་འཁོར་གསུམ་ནི་བྲི་བར་བྱ། །གུ་གུལ་ནག་པོའི་བདུག་པ་བྲི། །དེ་ཡི་གཏོར་མ་ལྡན་དབུལ་
བཞིན། །སེར་སྐྱའི་ཕོ་ཉ་མོ་ཞེས་བྱ། །ལེའུ་དྲུག་པ་ཞེས་བྱ་བའོ།།    །།དེ་ནས་ཡང་དག་བཤད་བྱ་བ། །མི་ཤེས་མུན་པ་ཉིད་དང་འབུ་དང་སྲིན་བུའི་འཁོར་ལོས་ཁྱབ།།
མི་རྣམས་སྡིག་པའི་ཁྱད་པར་ཉིན་རེ་བཞིན་དུ་སྤྱོད་པ་ནི། །དགེ་བའི་ལམ་ཆེན་དག་ནས་མི་ནི་དབུ་མའི་སྐྱེ་བར་སྐྱེ། །ཐོས་ལ་མངོན་པར་དགའ་ཞིང་སྤྲོ་ཞིང་རྣམ་པར་ལྟ་བ་ཡིས། །མི་ཡི་ཡེ་
ཤེས་མཆོག་དང་མཆོག་ཏུ་འགྱུར་བ་ཉིད། །རྒྱལ་བའི་ཐར་པ་དོན་དམ་མཆོག་ཏུ་རྣམ་པར་ཤེས། །ཕྲ་ཞིང་ཤིན་ཏུ་ཕྲ་བ་དེ་ཉིད་རབ་ཏུ་ཕྲ། །དངོས་པོ་མེད་ཅིང་དངོས་པོ་དང་བྲལ་བ། །སྦྱོར་

82-1-210a

༄༅། །བའི་དངོས་པོ་བདེ་བར་རྟོགས། །ཤེས་པས་བསྒོམས་པ་དག་པ་ཡིས། །མཉམ་པར་དག་པ་དབུ་མའོ། །རྟག་ཏུ་བདག་མེད་རྣམ་པར་དག །འདོད་
པས་རྣམ་པར་མི་གོས་པ་འོ། །ལེའུ་བདུན་པ་ཞེས་བྱ་བའོ།།    །།སངས་རྒྱས་ལྔ་ཡི་དངོས་པོ་ཡིས། །རྟག་ཏུ་སྤྱི་བོར་བརྒྱན་པ་འོ། །གཉིས་མེད་ཕྱག་རྒྱའི་གནས་
སུ་ནི༑ ༑དེ་ལ་རྒྱ་མཚོ་ཆུ་ཉིད་བསྒོམ། །སྤྱི་གཙུག་རྣམ་ཤེས་ཚིམ་པར་བྱ། །གཡོན་གྱི་ཕྱོགས་སུ་མི་བསྐྱོད་པ་འོ། །དོན་ཡོད་གྲུབ་པ་གཡས་སུ་བཞུགས། །རིན་ཆེན་གྱི་ཀྱང་
གཡོན་པར་བརྒྱན། །རྒྱབ་ཏུ་སྣང་བ་མཐའ་ཡས་དགོད། །སངས་རྒྱས་ལྔ་ནི་གཟུང་བར་བྱ། །གཞན་དུ་ནམ་ཡང་མ་བཤད་པ། །སངས་རྒྱས་བསྟན་བཅོས་ཉིད་དུ་གསུངས།།
སྔ་དྲོ་ཕྱི་དྲོ་ཉིན་ཕྱེད་དུས། །དུས་གསུམ་དུ་ནི་རྟག་ཏུ་བཟུང༌། །ས་བོན་འདི་ཡིས་བཀྲུས་པ་ཡིས། །འཐོར་འཐུང་རྣམ་པར་སྦྱངས་པ་འོ། །ལྔ་པ་ཡང་དག་སྦྱར་བས་དབུལ། །ཚི་
ལིང་ག་ཡི་ཐིག་ལེ་སྦྱང༌། །གོང་དུ་བསྒོམས་པ་ཙམ་གྱིས་ནི། །རྣམ་ཤེས་ལྷན་ཅིག་དཀར་བ་འོ། །ལེའུ་བརྒྱད་པ་ཞེས་བྱ་བའོ།།    །།ཨེ་མའོ་ལས་ནི་མཆོག་
ཏུ་གཙོ། །ཨ་མའོ་རྣལ་འབྱོར་རྨད་དུ་བྱུང༌། །ཨེ་མའོ་ཆོས་ནི་མཆོག་ཐོབ་པས། །དྲང་སྲོང་ལྷན་ཅིག་ངོ་མཚར་སྐྱེས། །ཡེ་ཤེས་མཆོག་གི་ཆོས་འདི་ནི། །བྱང་ཆུབ་

82-1-210b

སེམས་དཔའ་འདུས་ནས་གསུངས། །ཡེ་ཤེས་ཡིད་ཀྱི་ཆོས་ཅན་ནི། །ཚིག་གིས་ཁྱོད་ལ་བཤད་པ་ཡིན། །ཡེ་ཤེས་ཕྱག་རྒྱ་མཆོག་ཉིད་ནི། །ཡེ་ཤེས་རྩ་བ་ཡང་དག་འབྱུང༌། །
ཤེལ་བཞིན་དུ་ནི་དག་པ་ཡི། །དག་པ་གཉིས་སུ་མེད་པའི་རྟགས། །ལྷ་ཡི་ཡན་ལག་མཆོད་པ་པོས། །གཉིས་མེད་དགོད་པར་ཡང་དག་ལྡན། །གཉིས་མེད་རྣམ་ཤེས་ངོ་བོ་ཡིས།།
བློ་ལྡན་བདུད་རྩི་ཤེས་པར་བྱ། །བདུད་རྩི་ཆུ་ནི་དབུལ་བ་ཡིས། །ཕྱི་རོལ་རྣལ་འབྱོར་མ་མཆོད་དོ། །གཉིས་མེད་ཕྱག་རྒྱའི་རྡོ་རྗེ་འདི། །རྩ་གསུམ་གཉིས་མེད་ཕྱག་རྒྱས་བཞིན། །
རྐང་པས་པདྨར་མཉམ་ཞོན་པས། །འཁྲིག་པ་བདུད་རྩིའི་སྦྱོར་བའོ། །རྡོ་རྗེ་པདྨ་མཉམ་པའི་དངོས། །སྐྱེས་བུས་ཧཱུཾ་གི་སྒྲ་བྱས་ནས། །རང་བཞིན་གྱིས་ནི་སྒྲ་འབྱིན་ཅིང༌། །གཉིས་
གའི་ཡེ་ཤེས་དཀར་པོ་བཞིན། །དེ་ཡི་རང་བཞིན་གྱིས་ནི་རྡུལ། །དུ་བའི་ས་བོན་གྱིས་སྦྱར་བྱ། །དབང་པོ་རུ་རྟ་བིལ་བར་མཉམ། །ཁ་ར་སྦྲང་རྩི་བ་ལ་ཤ། །བདུད་རྩི་ཆུ་དང་ཡང་
དག་ལྡན། །རྒྱུ་སྐར་ཟླ་བ་ལྷ་ཉིད་ལ། །བྱིན་ནས་དོན་ཆེན་དབང་དུ་བྱེད། །ལེའུ་དང་པོ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །སྟོང་ཉིད་ངོ་བོའི་ཚུལ་
གྱིས་ནི། །ཕྱི་དང་ནང་དུ་བཅས་པར་རོ། །ཡེ་ཤེས་ཆོས་ཀྱི་སྦྱོར་བ་ལས། །ཡེ་ཤེས་ཀྱི་ནི་སྦྱོར་བ་མཆོག །ཐམས་ཅད་ལུས་ལ་གནས་པ་ནི། །རྨོངས་པས་ཀུན་ཏུ་མི་ཤེས་པས། །དེ་

82-1-211a

༄༅། །ཕྱིར་རྨོངས་པ་ཡོངས་སྤངས་ལ། །ཡེ་ཤེས་ཀྱི་ནི་གནས་བརྩམ་བྱ། །འདུ་འཛི་ལས་ནི་རྨོངས་པའི་ཚུལ། །དེ་ཕྱིར་འདུ་འཛི་ཡོངས་སུ་སྤང༌། །
གཅིག་པུའི་སྦྱོར་བས་གྲུབ་པ་ཡི། །གཅིག་པུས་འགྲོ་བ་བརྩམ་པར་བྱ། །བྱིས་པའི་སྐྱེ་བོས་མཐོང་བ་ཡི། །དེ་ཕྱིར་དེ་ཉིད་གཅིག་པུ་ནི། །གནས་མེད་གནས་ནི་ཤེས་བྱས་ལ། །
དངོས་པོ་མེད་པའི་ངོ་བོ་ལ། །གཉིས་སུ་མེད་པའི་བདག་ཉིད་ཀྱི། །གཉིས་ཀྱི་ཤེས་པ་རྣམ་པར་སྤངས། །དེ་ཉིད་རིག་པ་མཆོག་ཏུ་ཕྲ། །སྦྱོར་བའང་མཆོག་ཏུ་ཕྲ་བ་ཉིད། །
མགྲིན་པ་རྐན་གྱི་སྟེང་དུ་བཟླ། །སྨིན་མའི་དབུས་དང་མིག་གི་རྩར། །སྒོར་ནི་ཐིག་ལེ་ཕྲར་གྱུར་པ། །འཁོར་ལོ་ཕྲ་རབ་རྡུལ་ལྟ་བུར། །དང་པོ་མཆོག་དང་ཡང་དག་ལྡན།།
བླ་མས་བསྟན་ལས་ཤེས་པར་བྱ། །རྡུལ་ཕྲན་ཡེ་ཤེས་དེ་ཁོ་ན། །དེ་ཕྱིར་བློ་ལྡན་གྱིས་ཤེས་བྱ། །ལེའུ་གཉིས་པ་ཞེས་བྱ་བའོ།།    །།དེ་ནས་གཞན་ཡང་
བཤད་བྱ་བ། །སྐྱོན་དང་ཡོན་ཏན་དངོས་པོ་སྤང༌། །ཁ་གའི་སྒོ་ནི་ཇི་བཞིན་བསྡམ། །བུག་པ་དགུ་དང་ཁ་ག་ཉིད། །བུ་ག་དགུ་ལས་དུད་པ་འབྱུང༌། །སྐྱེས་བུ་གོང་གི་སྒོ་ལ་ནི།།
དེར་ནི་པདྨ་དཀར་པོ་བཞིན། །ལུས་ཀུན་ལ་ནི་དགོད་བྱ་ཞིང༌། །ལྷ་ཉིད་སོ་སོར་བསྒོམ་པར་བྱ། །ལྷ་ཡི་ས་བོན་དེ་ཉིད་ཀྱིས། །རྡོ་རྗེའི་ཕྱག་རྒྱ་དགོད་པ་བཞིན། །རླུང་གི་

82-1-211b

དཀྱིལ་འཁོར་དབུས་སུ་ནི། །ཟླ་བའི་དཀྱིལ་འཁོར་འདྲ་བའོ། །ཡེ་ཤེས་རྣམ་ཤེས་མཆོག་ཏུ་དྲང༌། །དངོས་དང་དངོས་པོ་ཕྲ་བའི་དེ་ཁོ་ན། །དངོས་དང་ཤིན་ཏུ་འབྲེལ་བར་མཚུངས་
པ་འོ༑ ༑སྙིང་གར་གནས་པའི་སྙིང་པོ་མཆོག་མིང་བརྗོད། །སེམས་ཀྱི་རྩ་ནས་དེ་བཞིན་དུ་ཧི་ཀ །སྟེང་དང་འོག་དང་དེ་བཞིན་སྟེང༌། །ཡི་གེ་ཕྱེད་དང་གཉིས་ཀྱིས་སྦྱང༌། །བཟློག་
པར་བྱ་བའི་ས་བོན་གྱིས། །ལྷན་ཅིག་བློ་དང་ལྡན་པར་སྦྱང༌། །ལེའུ་གསུམ་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །ཐམས་ཅད་ལུས་ལ་
གནས་པ་ཡི། །ཡེ་ཤེས་ཀྱི་ནི་ཡེ་ཤེས་མཆོག །ས་དང་རི་དང་དེ་བཞིན་ཤིང༌། །བོང་བ་ཆུ་དང་དེ་བཞིན་སྲིན། །འབུ་སྲིན་རྣམ་པར་སྤངས་ནས་ནི། །ཡེ་ཤེས་ལུས་ལ་སེམས་
མེད་པ་འོ། །འབུ་དང་སྲིན་བུ་ཡེ་ཤེས་བླུན། །ཁྱད་པར་ཉིད་དུ་སྤང་བ་འོ། །རྣམ་གསུམ་ལྷ་དང་གནོད་སྦྱིན་དག །ལྷ་མིན་ཡི་དྭགས་མཁའ་འགྲོ་མ། །གཟུགས་དང་ཡེ་ཤེས་དེ་
བཞིན་ཁྲོ། །ཞི་ཞིང་ཞི་བའི་ཡེ་ཤེས་བཞིན། །ལུས་ལ་ཐམས་ཅད་གནས་པ་ནི། །བློ་དང་ལྡན་པར་ཁྱད་པར་ཤེས། །ལེའུ་བཞི་པ་ཞེས་བྱ་བའོ།།    །།དེ་ནས་གཞན་
ཡང་བཤད་པར་བྱ། །དྲང་སྲོང་ངོ་མཚར་སྐྱེ་བ་ནི། །ཀ་བ་གཅིག་དང་སྒོ་དགུ་དང༌། །བུ་ག་གསུམ་དང་ཡེ་ཤེས་ལྔ། །རྣམ་ཤེས་ཡེ་ཤེས་ལུས་ལ་ནི། །ཆོས་ཀྱི་དབྱིངས་ནི་ཇི་ལྟར་

82-1-212a

༄༅། །གྲགས། །ཐར་པ་ཐོབ་པའི་དུས་སུ་ནི། །མི་ཤེས་ཡེ་ཤེས་ལུས་ཇི་བཞིན། །ཇི་ལྟར་ཆོས་ཀྱི་དབྱིངས་ཉིད་དང༌། །ཡེ་ཤེས་དང་ནི་གཟུགས་ཀྱི་ཆ། །ཡེ་
ཤེས་ཇི་ལྟར་མཐོང་བ་དང༌། །ཇི་ལྟར་ན་ནི་ཡེ་ཤེས་གཟུགས། །དེ་ཉིད་གཟུགས་ལ་སེམས་མེད་པ། །བདུད་རྩིའི་ཡི་གེར་རྣམ་པར་བརྟག །ཡེ་ཤེས་ལྷ་དང་མཉམ་པའི་དངོས། །
སྔོན་གྱི་མཚན་ཉིད་ལྟ་བུར་རོ། །ལེའུ་ལྔ་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །སྔགས་དང་རྒྱུད་ཀྱི་དབྱེ་བ་ཉིད། །ཏི་ལ་ཏི་ལ་ཡི་ནི་མཐའ། །
སྟོང་པ་སྒྲ་དང་ཡང་དག་ལྡན། །སྟེང་དུ་བདུད་རྩིའི་ཐིག་ལེ་སྦྱིན། །མཆོག་གི་ཡི་གེར་ཡང་དག་ཤེས། །སྟོང་ཕྲག་གཅིག་དང་སུམ་བརྒྱ་བརྒྱད། །དེ་ཡི་མཚན་ཉིད་བཟླས་པའོ།།
བདག་ཉིད་ལུས་ལ་དགོད་པ་ནི། །དེ་བཞིན་ལྷ་ནི་བསྐྱེད་ཅིང་བསྐྲུན། །ལས་བརྒྱད་དང་ནི་མཉམ་པ་ཡིས། །རེའུ་མིག་བརྒྱད་ཀྱི་དབྱེ་བའོ། །ལས་བཞི་ཡི་ནི་བློ་ཅན་གྱི། །དེ་བཞིན་
ས་བོན་སྔོན་དུ་བསྙེན། །ཨོཾ་ཨཱ་གཙྪ་ཏུ་དེ་བ་སམ་ཡེ་ཨཱ་ཀཪྵ་ཡ་ཧཱུཾ་ཕཊ། སྤྱན་དྲང་བའི་སྔགས་སོ། །ལེའུ་དྲུག་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་
བ༑ ༑ཡེ་ཤེས་ཅན་གྱིས་སྤྱན་དྲང་བ། །ཨོཾ་ཨ་ཀྵོ་ནི་ཏྱཾ་མཧཱ་ནཱ་ག་ཏཱ་ཀྵ་ཀ་ཝ་ས་ཝ་ཏ་ན་ཧཱུཾ་ག་ཧཱུཾ་ག་སྭཱཧཱ། ཀླུའི་འོ། །ཨོཾ་དྷ་ནཱ་དྷི་བིཾ་ཨཱ་ཛྙཱ་ན་ཡཀྵ་ཎོ། མཱ་གཙྪ་ས་མ་ཡ་ཨུད་བྷཱ་བ་

82-1-212b

ཀྲུཾ་ཀྲུཾ་ཀྲུཾ་ཧྲཱིཿསྭཱཧཱ། གནོད་སྦྱིན་གྱི་སྔགས་སོ། །ཨོཾ་བྷཱུ་ཏ་ཀྲོ་དྷེ་ནཱ་བྷེ་ཨཱ་གཙྪ་ས་མ་ཡ་ཨུད་མ་ཧེ་ཕུ་ཕུ་ཕུ་ཛཿའབྱུང་བོའི་སྔགས་སོ། །ཨོཾ་གྷུ་རུ་གྷུ་རུ་ཨཱ་ཀཪྵ་ཡ་ཧཱུཾ་ཧྲི་ཛཿའབྱུང་པོ་
དགུག་པའི་དམ་ཚིག་གི་སྔགས་སོ། །ལེའུ་བདུན་པ་ཞེས་བྱ་བའོ།།    །།དེ་ནས་གཞན་ཡང་བཤད་བྱ་བ། །གང་གིས་མཆོག་གི་ཆོས་ཤེས་ཤིང༌། །གང་གིས་
རྣམ་པར་མི་ལོག་ ཤེས། །གང་ཞིག་ལྷ་ཉིད་རྣམ་ཤེས་པ། །གང་ཤེས་དེ་ནི་རྣལ་འབྱོར་པའོ། །གང་ཞིག་གསང་བ་མི་ཤེས་པ། །མཆོག་གི་ཆོས་ནི་མཆོག་ཕྲ་བ། །ཐམས་
ཅད་ལུས་ལ་གནས་པའི་མཆོག །རང་ལུས་མཆོད་པས་ཕ་རོལ་མཆོད། །གཞན་དུ་བྱས་ན་ལྷ་ཉིད་བརླག །མཆོད་པའི་བདག་ཉིད་དེ་ཉིད་མཆོད། །ཐམས་ཅད་ལུས་ལས་ཤེས་
འགྱུར་བས། །ཐམས་ཅད་ལྷ་ཉིད་ཚིམ་པ་འོ། །དེ་ཉིད་ཡེ་ཤེས་ལྷར་གྱུར་པས། །བདག་ཉིད་ལས་ནི་ཐམས་ཅད་པའི། །རྟག་ཏུ་ཉོན་མོངས་རྣམ་སྤངས་ནས། །ཡེ་ཤེས་ཅན་གྱི་སྐུ་རུ་
གྱུར༑ ༑དེ་ཡི་མིང་ནི་དེ་བཞིན་དགུ་།རྣལ་འབྱོར་སྦྱོར་བའི་བློ་ལྡན་པས། །ཚེ་རབ་གཞན་དུ་བྱས་པའི་སྡིག །བཀླགས་པ་ཙམ་གྱིས་ཐག་བསྲིངས་པའོ། །བརྒྱད་པ་སྟེ་དེ་རྣམས་ཀྱི་བདེ་
བར་གཤེགས་པས་གསུངས་པ་རབ་ཏུ་བྱེད་པ་བཅོ་བརྒྱད་ལས་རྩ་བའི་འཁོར་ལོ་ཞེས་བྱ་བ་དྲུག་ཅུ་རྩ་བཞིའི་རྣམ་པར་དབྱེ་བ་རྫོགས་སོ།།    །།ཐམས་ཅད་མཁྱེན་པ་

82-1-213a

༄༅། །ལ་ཕྱག་འཚལ་ལོ། །རྣལ་འབྱོར་རྣལ་འབྱོར་དབང་ཕྱུག་ཉིད། །དེ་བཞིན་སྦྱོར་བའི་བསྟན་བཅོས་དང༌། །དྲང་སྲོང་རྣམས་ཀྱི་ཡེ་ཤེས་དབང༌། །གནས་
གཙང་གནས་ན་བཞུགས་ནས་སུ། །ཐམས་ཅད་མཁྱེན་པས་འདི་སྐད་གསུངས། །རྩ་ཡི་འཁོར་ལོ་རྣམ་བཤད་པ། །སྟོང་པ་ཉིད་ལ་མཆོག་ཏུ་བརྩོན། །ཡེ་ཤེས་དབང་ཕྱུག་
ཡང་དག་ལྡན། །གཉིས་མེད་གཉིས་མེད་ལ་བརྟེན་པ། །ཁམས་བཞི་ཡི་ནི་ངོ་བོ་དང༌། །རྩ་དགུ་ཡི་ནི་དབྱེ་བ་དང༌། །དེ་བཞིན་ལྷ་དགུ་ལྷག་པ་ཉིད། །སྔགས་དང་ལས་ནི་
གསུམ་ཉིད་ཀྱིས། །རྒྱལ་བོ་དབང་དུ་འགྱུར་བའོ། །ཡུལ་འཁོར་སྐྱེ་མཆེད་ལུས་རྒྱལ་ཉིད། །སྒོ་ལྔ་ལས་ནི་དྲང་པར་བྱ། །ཆུ་དང་མེ་དང་ནམ་མཁའ་རླུང༌། །འདི་ནི་ལུས་ལ་
གནས་པ་ཉིད། །ཆུ་ནི་དབང་ཕྱུག་རྒྱལ་ཆེན་པོ། །དེ་བཞིན་བདུད་རྩི་དཀར་པོའི་རྩ། །མེ་ནི་དུ་བར་འབར་བཞིན་དྲག །དེ་བཞིན་མྱ་ངན་འབར་བའོ། །དབང་ཆེན་དུང་གི་
རང་བཞིན་རྩ། །མི་རྟག་པས་ནི་ཡང་དག་གནས། །ནམ་མཁའ་ནམ་མཁའི་རྩ་ཉིད་ནི། །པདྨ་དེ་བཞིན་བརྟན་ཞིང་རྟག །གི་ཝང་རྣམ་པར་རྨོངས་པའི་རྩ། །ལུས་པོ་
བསྐྱེད་ཅིང་སྡུག་བསྔལ་གནས། །དྲི་མེད་གསུམ་ནི་གཡོ་བའི་རྩ། །སྐྲ་ནི་བསྒྲུབ་པར་དཀར་བའོ། །འབྱེད་པ་ཉོན་མོངས་ཉིད་ཀྱི་རྩ། །སྡིག་པའི་རྩ་དང་སྡིག་པའི་གནས།།

82-1-213b

མི་ཤེས་པ་དང་ཕྱུགས་ཉིད་ཡིན། །ས་གདུགས་རྩ་ནི་དབང་ཕྱུག་མཆོག །དཀར་པོ་མྱུ་གུ་རབ་དབྱེ་དང༌། །དེ་བཞིན་དུད་པས་མི་བཟད་ཕྱིར། །ས་ནི་དུང་དུ་གསུངས་བའོ། །ནམ་
མཁའ་གཡོ་ཞིང་འགྲོ་བའོ། །རྨོངས་པས་སྲེད་ཅིང་འཇིགས་པའི་དངོས། །དེ་བཞིན་ཉོན་མོངས་སྡིག་པའི་གནས། །གཡོ་ཞིང་གཡོ་བའི་བློ་ཉིད་ནི། །མི་ཤེས་ཕྱུགས་ཀྱི་རྩ་
ཉིད་ལ། །དགུ་ཡི་ལྷ་ནི་ཅི་ཞེས་བརྗོད། །དབྱེ་བས་རྣམ་པ་བཅོ་བརྒྱད་ནི། །དེ་བཞིན་འཕགས་པ་ཡེ་ཤེས་དབང༌། །འགྲོ་བའི་བསོད་ནམས་སྡིག་གི་གཞི། །དེ་བཞིན་སེམས་
ཅན་སྲིད་པའི་ལས། །དེ་བཞིན་ཉོན་མོངས་དམྱལ་བར་བཤད། །སྲིད་པ་ཕ་དང་མ་ཡི་དངོས། །གཞན་དུ་དུ་མའི་ཤེས་པ་ཉིད། །རྒྱལ་པོ་ཞེས་པ་ཅི་ཞེས་བརྗོད། །དབང་པོའི་
ཡུལ་ནི་རྒྱལ་པོའོ། །ཕན་ཚུན་བསྟེན་ཅིང་བསྟེན་པ་ལས། །ལུས་ཀྱི་འཁྲུལ་འཁོར་རྣམ་པར་སྐྱེ། །ཉོན་མོངས་བ་སྤུ་སོགས་པའི་ལུས། །ལུས་པོ་ཡི་ནི་གཞི་ཉིད་དོ། །འཁོར་བར་འགྱུར་
བའི་ཞགས་པ་ཡིས། །གླང་ཆེན་གནད་དུ་བརྒྱབ་པ་བཞིན། །ཚེ་རབས་སྔ་མར་སྟོབས་ཆུང་བའི། །རྣལ་འབྱོར་པ་ནི་སྟོང་ལ་དགའ། །རབ་ཏུ་བྱེད་པ་ཞེས་བྱ་བའི་ལེའུ་སྟེ་དང་
པོའོ༑༑    ༑༑དེ་ནས་གཞན་ཡང་རབ་བཤད་པ། །རྩ་ཡི་ལྷ་ནི་དེ་བཞིན་རིམ། །བཅུ་གཉིས་པ་ནི་མངོན་དུ་དྲི། །དཀར་པོ་འབྱུང་བའི་དབྱིབས་ཀྱི་ནི། །ཆ་བཞི་

82-1-214a

༄༅། །ལག་པའི་རིགས་པ་ཡིས། །སྤྱི་བོར་དཀར་པོའི་གནས་རང་བཞིན། །རྒྱས་པ་ལྔ་ཡི་སྟེང་དུ་ནི། །འབར་བའི་རྩ་ནི་སྟེང་དུའོ། །སྨིན་དབུས་དེ་བཞིན་
ཐིག་ལེ་དང༌། །མིག་ནི་བཅིངས་པ་ཉིད་དང་ཡང༌། །རྣ་བ་ཉན་པ་ཡི་ནི་རྩ། །གཡོན་པའི་དབུགས་ནི་བུད་མེད་ཉིད། །དེ་བཞིན་སྐྱེས་བུ་གཡས་པ་ཉིད། །དུད་པ་སྔོན་གྱི་
དབུགས་དང་ནི། །ལྕེ་དང་རོ་ཡི་རྩ་ཉིད་དོ། །བདུད་རྩི་རྣམ་པ་དགུར་བཤད་པ། །དཀར་པོའི་རྩར་ནི་ཡོངས་སུ་གྲགས། །སྔོན་དུ་དུ་བའི་མཚན་ཉིད་ནི། །དུད་པ་འབར་བའི་
རྩ་ཆེན་པོ། །དཔུང་པའི་ངོས་སུ་ཡང་དག་ནས། །བྲང་དང་རུས་སྦལ་མཚམས་སུ་ནི། །རྩ་ནི་མཚམས་ཀྱི་དབུས་སུ་འོ། །ལག་པའི་སོར་མོའི་དབྱིབས་ལྟ་བུ། །སོར་མོ་དང་
ནི་སེན་མོའི་རྒྱབ། །དུད་པ་ལྷག་པའི་རྩ་ཉིད་ནི། །བྲང་ཉིད་དུ་ནི་ཡོངས་སུ་གྲགས། །ལོགས་དང་དེ་བཞིན་ཉེ་བ་ཡི། །དེ་བཞིན་ཇི་ལྟར་ཚིགས་དང་ཚིགས། །ལུད་པ་དྲི་པ་
མཆན་ཁུང་མཉམ། །རོ་སྟོད་ལག་པའི་རྩ་བ་དང༌། །རྐེད་པའི་རྒྱབ་ཀྱི་རྩ་ཉིད་ནི། །དུང་ཉིད་དུ་ནི་ཡོངས་སུ་གྲགས། །དང་བའི་མཚམས་དང་རྐེད་པ་ཉིད། །བརླ་དང་བརླར་
ནི་ཉེ་བར་མཚོན། །འགྲོ་བ་ཡི་ནི་ལྟོ་བའི་རྩ། །རྐང་པ་དུས་ཀྱི་མེ་དང་ནི། །པདྨ་རྐང་པ་མངའ་བདག་ཉིད། །རྩར་ནི་བློ་དང་ལྡན་པས་ཤེས། །གི་ཝང་འདོད་པའི་གནས་ཀྱི་

82-1-214b

གནས༑ ༑རྟག་ཏུ་ལྕི་བར་མཚན་པར་གསུངས། །བླ་མའི་ཕ་རོལ་འགྲོ་བའི་རྩ། །དེ་བཞིན་སྲིན་བུ་འབྱུང་བ་འོ། །གི་ཝང་དཀུ་ཡི་གནས་སུ་ནི། །གཙོ་བོའི་དབྱིངས་སུ་གྲགས་པ་ཉིད།།
རི་མེད་རྐང་པ་གཡོན་པར་གནས། །རྐང་པའི་གནད་དང་སྣ་ཡི་རྩེ། །པུས་མོའི་རྗེས་སུ་སྐྱོད་པ་འོ། །ཡི་དྭགས་བརྟུལ་ཞུགས་མེར་བཤད་པའོ། །རྩ་ཉིད་དུ་ནི་ཡོངས་སུ་གྲགས།།
གཙོ་བོའི་འགྱེད་པ་གཡོན་པའི་རྩ། །མཆན་ཁུང་དང་ནི་མཆན་ཁུང་མིང༌། །དྲག་པོའི་ཚོགས་ཀྱི་དེ་བཞིན་རྩ། །དྲ་བར་གནས་པའང་དེ་བཞིན་ནོ། །ནུ་མའི་ཁུང་གི་གྲངས་ཀྱིས་
ནི༑ ༑སྟོང་གི་ཆ་རུ་དེ་བཞིན་བཤད། །དེ་རྣམས་འབྱེད་པའི་རང་བཞིན་རྩས། །ལུས་སུ་ཡོངས་སུ་གྲགས་པ་ཉིད། །ས་གདུགས་དཔུང་པ་གཡོན་པ་དང༌། །དེ་བཞིན་བྲང་དུ་ཡང་
དག་གནས། །མཚམས་དང་ཚིགས་ཀྱི་རྩ་ཡི་མཐའ། །དེ་བཞིན་འགྲོ་བའི་ལག་པ་དང༌། །སྐྱ་མཆེད་དྲུག་གི་དབྱེ་བ་ཡིས། །རང་བཞིན་གྱིས་ནི་གྲུ་བཞི་དང༌། །རང་བཞིན་གྱིས་
ནི་འབབ་པའི་གནས། །རང་དང་སྐྱེ་བུ་ལ་ཡང་སྐྱེ། །དོན་དམ་ཉིད་དུ་དངོས་མེད་ཅིང༌། །འཇིག་རྟེན་ལ་ཕན་སྙིང་བརྩེ་བས། །ཀུན་ཏུ་འབྱུང་བ་སྐྱོན་མེད་པ་འོ། །འགྲོ་བའི་གནས་
ཀྱི་ཡེ་ཤེས་ཆོ་ག་མཆོག །དངོས་མེད་དག་པ་དོན་དམ་དབུ་མ་པ། །མ་རིག་ནས་བརྩམས་བཅུ་གཉིས་ས་དབང་ཕྱུག །བྲི་ཥ་བྷ་སོགས་རེ་བ་ནི། །བདུད་རྩི་སྦྱོར་བ་མི་སྐྱེ་འོ། །

82-1-215a

༄༅། །དབུས་སུ་ཡང་དག་སྦྱོར་བ་གནས། །སྲིད་པའི་ཉེས་པ་རྣམ་པར་སྤངས། །བཅུ་གཉིས་སྦྱོར་བའི་གནས་སུ་ན། །རྣལ་འབྱོར་པ་ནི་མཁས་པས་ཤེས། །རྩའི་
འཁོར་ལོ་ཞེས་བྱ་བའི་ལེའུ་སྟེ་གཉིས་པའོ།།    །།དེ་ནས་གཞན་ཡང་བཤད་བྱ་བ། །ཀུན་ནས་སྐྱེ་བའི་དབྱེ་བའི་ཆ། །སྐྱེས་བུ་སོ་སོར་གནས་པ་དང༌། །རྩ་དང་
དབུགས་ནི་སོ་སོ་ཡི། །གཞན་གྱི་རྐང་པ་ཆད་པ་ན། །རྣམ་པ་མང་དུ་བདག་པོའི་རླུང༌། །འབྱུང་བའི་རླུང་ནི་ཆད་པར་འགྱུར། །བྲང་གི་འོག་དང་རྐེད་པའི་གོང༌། །རླུང་གི་དཀྱིལ་
འཁོར་གྱིས་བསྐོར་བ། །དངོས་མེད་དངོས་པོ་ཡང་དག་གནས། །ཁ་དོག་མེད་ལ་མཚོན་ཀུན་དངོས། །གཟུགས་མེད་ཡེ་ཤེས་གཟུགས་ཅན་དང༌། །སྟོང་དང་སྟོང་མིན་དོན་
གྱི་གནས། །ཡེ་ཤེས་དབང་ཕྱུག་རྒྱལ་པོ་ཆེ། །རླུང་གི་དཀྱིལ་འཁོར་ལ་བརྟེན་ཅིང༌། །རྣམ་ཤེས་ལས་ནི་བྱེད་པ་ཉིད། །བཅུ་གཉིས་དངོས་པོ་བསྒྱུར་བའི་བདག །སུམ་བརྒྱ་དེ་
བཞིན་དྲུབ་ཅུ་ཡི། །ཆུ་ཚོད་དབུགས་ནི་རྩ་བཞིན་ནོ། །སྔ་དྲོ་དཀར་པོ་རྒྱུ་བ་ནས། །ཉིན་དང་མཚན་དུ་ཤེས་པར་བྱ། །འཕོ་བ་བཅུ་གཉིས་བདག་ཉིད་ནི། །ཉིན་མཚན་དུ་ཡང་
དེ་བཞིན་ནོ། །བཅུ་གཉིས་ས་ལ་ཆད་པ་ཡིས། །བྱང་དུ་བགྲོད་པའི་མཚན་མོའོ། །ལྷོ་ཕྱོགས་སུ་ཡང་སྔོན་བཞིན་དུ། །ཉིན་མོའི་རླུང་ནི་ཆད་པའོ། །བི་ཤུའི་བར་དུ་ཟས་

82-1-215b

སྦྱར་བ། །རིམ་བཞིན་རབ་ཏུ་གྲགས་པ་ཉིད། །དབུགས་ཀྱི་སྦྱོར་བའི་རིམ་པ་འདི། །ཡེ་ཤེས་ཅན་གྱིས་ལས་ལ་སྦྱར། །མཐའ་མའི་ཡུལ་དང་ཡུལ་འཁོར་གྱི། །རིམ་བཞིན་འཁོར་
ལོས་བསྒྱུར་བའོ། །རོ་ཧི་ཏ་དང་མོ་ཧི་ཏ། །བཟང་པོ་ཁྱུ་མཆོག་བླ་མ་དང༌། །ཀུར་མ་མ་ཀ་རནྡྷ་དང༌། །དེ་བཞིན་རྨི་ལམ་ལྐུགས་པ་དང༌། །ཀུན་རྨོངས་འཇིགས་དང་འདོད་པ་ཡི། །བཅུ་
གཉིས་ས་ན་སྲིད་པའི་སྐྱོན། །རོ་ཧི་ཏ་ལ་ལྷ་མཆོད་བྱ། །མོ་ཧི་ཧ་ལ་ནོར་རྙེད་ཅིང༌། །བཟང་པོ་ལ་ནི་མཛེས་པར་བཟའ། །མང་དུ་ཁྲོ་བ་བྷེ་ཥ་བ། །ཀུར་མ་མཆོག་ཏུ་སེམས་ཁྲལ་ཅན།།
མ་ཀ་ར་ལ་གཏམ་གྱི་གཞི། །བླ་མ་བསྒྲུབ་པའི་དངོས་པོ་ནི། །རནྡྷ་ལ་ནི་སྡིག་པའི་བློ། །བྱཱ་ཀུ་ལི་དང་ཉིད་དང་ནི། །སྭ་པྣ་ལ་རྨི་ལམ་ཚུལ། །རྨོངས་པ་སེམས་ཁྲལ་མཆོག་
དང་ནི༑ ༑གླུ་དང་རིག་པ་ཀློག་ལ་མཁས། །འདོད་པ་ལ་ནི་འཁྲིག་པར་བཤད། །བཅུ་གཉིས་སྲིད་པའི་ཉེས་སྐྱོན་ནོ། །ཤེལ་ལྟ་བུར་ནི་གཅིག་གིས་གཙོ། །རྒྱས་པར་ཚོན་རྩི་
བདུན་གྱིས་སོ། །དེ་ཡི་རྣམ་ཤེས་སྲིད་པའི་དངོས། །ཡུལ་ནི་དངོས་པོ་མེད་པར་གནས། །ཡེ་ཤེས་ཀྱི་ལེའུ་ཞེས་བྱ་སྟེ་གསུམ་པའོ།།    །།དེ་ནས་གཞན་ཡང་བཤད་
བྱ་བ༑ ༑སྐུ་གསུམ་ཇི་ལྟར་སྟོང་པ་ནི། །འདི་ནི་དམིགས་པ་བཅས་པས་གཟུང༌། །རང་བཞིན་དང་བྲལ་མ་ཡིན་པ། །དངོས་པོ་ནམ་མཁའ་བརྟག་པར་བྱ། །དངོས་པོའི་ཉེས་པ་

82-1-216a

༄༅། །སྤངས་པ་ཡིས། །གཟུགས་སུ་མི་གནས་ཟད་པའོ། །ལམ་ལ་གནས་པའི་རྣལ་འབྱོར་པས། །གཟུགས་ནི་མི་གནས་ཟད་པར་བྱེད། །ཕྱི་སྟོང་འོག་
ཀྱང་སྟོང་པ་ཉིད། །སྐྱོན་མེད་དབུས་ནི་སྟོང་པའོ། །ཐམས་ཅད་སྟོང་པ་ཉིད་དང་ནི། །འགྲོ་བའང་སྟོང་པ་ལྔ་པའོ། །ཡུལ་ལྔ་ཡང་ནི་སྟོང་པ་ཉིད། །དེ་བཞིན་དབང་པོ་ལ་སོགས་
པའང༌། །སྟོང་པར་མི་བརྟག་ཡང་དག་གནས། །དེ་ཕྱིར་རྡུལ་མེད་སྟོང་པའི་ཚུལ། །ཇི་ལྟར་ཞིང་པས་ཞིང་ནི་ཐབས་ཀྱིས་ཡང་སྦྱངས་ནས། །ཐོང་པས་རྨོ་ཞིང་ཐོང་པས་ཀུན་
དུ་རབ་བསྒྱུར་པས། །ཞིང་ལ་གནོད་པའི་རྩྭ་དང་ལྗོན་ཤིང་རྒྱ་ཆེར་སེལ། །དེས་ན་རྣམ་དག་གཙང་སྦྲ་ཅན་ཞེས་བརྗོད་དེ་བཞིན། །དེ་བས་མཆོག་ཏུ་སྦྱོར་བའི་བདག །
གཉིས་པ་ཡང་ནི་གཞག་པར་བྱ། །དེ་ལྟར་དེ་བཞིན་ཕྱི་ཉིད་བཀྲུ། །དེ་ཕྱིར་མཁས་པས་སྟོང་པ་ཉིད། །གསུམ་གྱི་ཚུལ་གྱིས་དགག་པར་བྱ། །དེ་བཞིན་གཟུགས་དང་
སྟོང་པ་བཞིན། །དབུས་སུ་རྣམ་ཤེས་ས་བོན་ནོ། །ས་བོན་ས་བོན་མྱུ་གུ་དང༌། །གཟུགས་དང་དབང་པོ་རྩ་ཡི་གཞི། །རང་བཞིན་ཚུལ་གྱིས་ཆ་ཤས་མཚན་ཉིད་ནི། །སྐྱོན་
མེད་རྡོ་རྗེའི་རང་བཞིན་མིང་དག་གནས། །དབང་པོ་དྲུག་དང་ཆོ་ག་དྲུག་ནི་ཡང་དག་འབྱུང༌། །ལྷ་གནས་བཅུ་གཉིས་ས་ནི་སརྦ་དང༌། །སྔགས་ཀྱི་ཡི་གེ་མཆོག་ཉིད་ནི། །ཡིད་

82-1-216b

ཀྱི་འཕྲུལ་པས་བསྒྲུབ་པར་བྱ། །ཨེ་མའོ་སེམས་ཅན་ཉོན་རེ་མོངས། །སྔགས་ནི་ཨུ་གུ་ཨུ་གུ་དང༌། །ཉམས་པའི་གཟུགས་བརྙན་མཉམ་བསྒོམ་པ། །སྙིང་པོ་ཉིད་ཀྱིས་རྣམ་པར་སྤངས།།
སྔགས་ཀྱི་ཡི་གེ་དམ་པ་ནི། །དེ་ཕྱིར་ཡིད་ཀྱིས་རྗེས་སུ་འབྲང༌། །སེམས་ཅན་ཐམས་ཅད་བསྐྱེད་ཅིང་གཡོ་ཞིང་བསྐྱེད་པ་ཡི། །སྔགས་ནི་བློ་དང་ལྡན་པས་ངེས་པར་ཤེས་
པར་བྱ༑ ༑དེ་ཉིད་མེད་པའི་སྔགས་ཀྱིས་འགྲོ་བ་རྨོངས་པར་མཐོང༌། །ལོག་པར་སྨྲ་བ་ཡི་ནི་གཟུགས་བརྙན་སེམས་དང་ནི། །སྔགས་ཀྱི་བདག་ཉིད་དོན་དམ་མཆོག་གི་ཡི་གེ་
ཡིས༑ ༑ལས་བཞི་ཡི་ནི་ཆོ་ག་མོངས་སུ་གྲགས་པའོ། །སྟོང་པ་ཉིད་ཀྱི་ལེའུ་ཞེས་བྱ་སྟེ་བཞི་པའོ།།    །།དེ་ནས་གཞན་ཡང་བཤད་བྱ་བ། །སྐྱོན་དང་ཡོན་ཏན་
སྤངས་གྱུར་པའོ། །དབུ་མའི་གནས་ནི་སྐྱོན་མེད་པའོ། །རང་བཞིན་དག་པའི་ཡིད་ལས་འབྱུང་བའི་ལུས། །བདག་མེད་རྣལ་འབྱོར་གཅིག་གི་ཡིད་ཀྱིས་སྦྱར་བར་བྱ། །ཇི་ལྟར་མ་
བསྲེགས་སྣོད་ཀྱི་ཆུ་བཞིན་དུ། །ཁྱོད་ཀྱིས་ནང་གི་རྣལ་འབྱོར་མང་དུ་འཇིག་པའོ། །ཇི་ལྟར་རྫ་མཁན་གྱིས་ནི་མེ་ནི་ཀུན་ཏུ་གང་བས་འགེངས། །དུ་མ་དབུས་སུ་ཟད་པར་བྱས་པས་
རང་གི་གཟུགས་བཞིན་ནོ། །ནང་གི་ཡེ་ཤེས་དབང་ཕྱུག་མེ་ནི་འབར་བ་ཡིས། །དེ་ཡི་གཞིག་པས་འདིར་ནི་གཟུགས་ནི་གྲོལ་བ་བཞིན། །རང་བཞིན་དག་པས་དག་པའི་ཆོས། །

82-1-217a

༄༅། །དག་པའི་དབྱངས་ཀྱི་ལམ་ཆེན་པོ། །མ་དག་རྨོངས་བའི་རྒྱ་མཚོ་ནི། །རྣམ་རྟོག་བཅས་པ་རྣམ་པར་སྤང༌། །དག་པའི་ཆོས་ནི་མཆོག་ཏུ་ཞི། །དག་པའི་
ཆོས་ནི་སྐྱོན་མེད་པའོ། །དག་པས་བྱང་ཆུབ་ཐོབ་པའི་ཕྱིར། །དག་པའི་ཆོས་ནི་རབ་ཏུ་བསྟན། །དང་པོར་གཞུ་ལས་རྒྱལ་བ་ཉིད། །གཤེར་བ་ནུབ་ཏུ་མཆོག་ཏུ་བརྩོན། །སྐུ་གསུམ་མ་ནི་
ལྷན་ཅིག་གནས། །བློ་དང་ལྡན་པས་ས་བོན་བསྐྲུན། །དེ་ཡི་གནས་སུ་སྲོག་གསུངས་པ། །སྔ་དྲོ་སྐྱེས་བུ་གནས་པ་ཉིད། །དབུགས་ནི་ཡང་དག་འཕོ་བའི་ཚེ། །རིམ་བཞིན་བཅུ་གཉིས་
སྦྱར་བར་བྱ། །ལྟེ་བར་ཕྱུགས་ཀྱི་ཞགས་པ་ནི། །དེ་ཡི་ས་བོན་ཕྱུགས་སུ་གསུངས། །ཆུ་ཤིང་མེ་ཏོག་ལྟེ་བར་གནས། །སྙིང་གར་འགྲེང་བར་གནས་པ་ཉིད། །ཁ་ནི་འོག་ཏུ་ཟླུམ་པ་ཉིད། །
མཁས་པ་ཡིས་ནི་རྒྱས་པར་བྱ། །བདུད་རྩིའི་ཡི་གེ་སྒྲ་ཡིས་ནི། །ཡིད་འོང་ལྷན་ཅིག་དགྲམ་པར་བྱ། །དེ་ཡི་དབང་ཕྱུག་ཡེ་ཤེས་རྒྱལ། །སྒོང་སྐྱེས་བཅུ་གསུམ་དབང་ཕྱུག་གོ །ཁ་དོག་བདུན་
པར་རྣམ་མང་པོ། །དེ་བཞིན་འོད་ཟེར་ཉི་མ་བརྒྱ། །ཡེ་ཤེས་ཀྱིས་ནི་ཤེས་བྱ་བརྟག །ཤེས་བྱས་འགྲོ་བ་བརྟག་པའོ། །ཇི་ལྟར་དར་གྱི་མིག་གི་བར། །བློ་མེད་ཐ་དད་འགྱུར་བའོ། །ཇི་ལྟར་
རྨོངས་པའི་མི་ཤེས་པ། །ཡེ་ཤེས་ཀྱིས་ནི་ཉོན་མོངས་གཅོད། །དེ་དག་མར་མེའི་རྒྱ་མཚོ་ཡིས། །ཡེ་ཤེས་ཅན་གྱིས་རང་འདོད་ལམ། །དེ་ནས་སེམས་ཅན་ཀུན་རང་བཞིན། །ཡན་ལག་

82-1-217b

རླུང་གིས་གཟིར་བ་དང༌། །རང་དབང་ཉིད་དང་རླུང་དང་ནི། །དེ་བཞིན་བ་སྤུའི་བུ་ག་འདི། །རླུང་དང་མཉམ་པའི་ལུས་མེད་ཅིང༌། །རླུང་གི་སེམས་ལའང་མེད་པའོ། །ལུས་ཀྱི་དབྱིངས་ཉིད་ལ་ཡང་
ནི༑ ༑སྟོང་པ་ཡན་ལག་ཀུན་ལ་གནས། །ཐམས་ཅད་ཆུ་ཡི་རང་བཞིན་ཉིད། །ལུས་པོ་ཡང་ནི་སེམས་ཀྱི་ནི། །ཐམས་ཅད་ཤ་ནི་ཆུ་རང་བཞིན། །ཆུ་ཡིས་ཐམས་ཅད་ཁྱབ་པའོ། །ས་དང་ཆུ་ཡང་
མཚུངས་པར་ནི། །ཕྱི་རོལ་ཁྱབ་པར་བརྟགས་པའོ། །དེ་བཞིན་ལུས་པོ་ཡི་ནི་ཆུ། །ཐམས་ཅད་ཁྱབ་པར་ཡང་དག་གནས། །ལུས་ལ་མེ་ནི་དྲོད་བཅས་པས། །དབྱིབས་ལ་ཐམས་ཅད་ཀུན་ནས་
འབར༑ ༑ས་ཡིས་ཐམས་ཅད་ཀུན་དུ་ནི། །གཟུགས་ལ་ཡོན་ཏན་དབང་པོས་བརྒྱན། །དེ་ཕྱིར་འབྱུང་བ་བཞི་ཡི་ལུས། །ཁམས་དང་རྩ་ཡི་ཁྱབ་པའོ། །རྩ་ནི་མཉམ་པའི་ཆ་ཡི་དངོས། །མཉམ་
པའི་དབྱིབས་སུ་རྣལ་འབྱོར་པས། །ལྷ་བསྒོམ་པའི་ལེའུ་ཞེས་བྱ་སྟེ་ལྔ་པའོ།།    །།དེ་ནས་གཞན་ཡང་བཤད་བྱ་བ། །ལྷ་རྣམས་ལྔ་ནི་གང་དུ་གནས། །བུག་པ་གསུམ་དང་སྒོ་དགུ་
ཡི༑ ༑དེ་བཞིན་བདག་ཉིད་ལྷ་ཡི་གནས། །རླུང་བསྡམས་སྐུ་ཡི་མེར་བཅས་པའི། །སྙིང་གའི་སྒོང་སྐྱེས་ཀྱི་ནི་གནས། །ཕྲ་རབ་རྡུལ་གྱི་རྣམ་པ་ལྟར། །དེ་བཞིན་སྒོ་ནས་མཚོན་པའོ། །སྒོ་དགུ་
ཡི་ནི་དབྱིབས་ཉིད་དང༌། །འདབ་མ་བརྒྱད་པར་ཡང་དག་གྲགས། །ཕྲ་རབ་རྡུལ་གྱི་རྣམ་པ་བཞིན། །དེ་ལྟར་ལྷ་ནི་ཕྲ་ཞིང་ཕྲ། །ལྔ་པ་ལྔ་ཡི་ལྔ་བདག་ལྷ། །རང་བཞིན་གྱིས་ཁྱབ་རྣམ་པར་

82-1-218a

༄༅། །སྤང༌། །སོ་ཏི་ཀེ་ནི་གཅིག་ཉིད་དང༌། །དེ་བཞིན་ཆུ་དང་ཆུ་མིན་གཉིས། །དེ་བཞིན་ཇི་ལྟར་བུག་པ་ཉིད། །ཚིགས་དགུ་དང་ནི་སྒོ་དགུ་དང༌། །རྩ་དགུར་ཡང་དག་
གྲགས་པ་ཉིད། །དང་པོར་སྟོང་པ་ཉིད་ཀྱི་དངོས། །སྟེང་དང་དབུས་དང་མཉམ་པའི་གནས། །གཟུགས་དང་ཚོར་བ་མཉམ་པ་ཡང༌། །དངོས་མེད་སྟོང་པའི་ངོ་བོའོ། །རྒྱ་མཚོ་ཆུ་
ཡི་དབྱིབས་དང་ནི། །དེ་དབུས་གེ་སར་བཅས་པའོ། །དགུ་རུ་ཆུ་ནི་སྦྱར་བར་བྱ། །དེ་བཞིན་པདྨ་ཆུ་ཤིང་གི །དེ་ཡི་ཡེ་ཤེས་དབང་ཕྱུག་ལྷ། །སྒོང་སྐྱེས་ཁྱིམ་པ་མཉམ་པར་བརྟེན། །
འདབ་མ་བརྒྱད་ལ་ས་བོན་ནི། །རིམ་པ་ཇི་བཞིན་རྩ་ཡི་ལྷ། །དེ་ཡི་རྒྱབ་ཀྱིས་རྩ་ལ་ཡང༌། །བདག་ཉིད་སྒོ་ནི་ཕྲ་བ་བཞིན། །ཕྱེ་ནས་བདག་ཉིད་བརྒྱན་པ་ནི། །ཀུན་ནས་ལྷ་ཡིས་ལྷག་
པར་བརྒྱན། །དེ་ཡི་བདག་ཉིད་ལྷར་སྦྱངས་པ། །སྦྱོར་བའི་ལུས་སོགས་ཉིད་ཀྱི་དབྱིབས། །སྦྱོར་མེད་གལ་ཏེ་སྦྱོར་བྱས་པས། །སྔོན་བཞིན་ཕུན་སུམ་ཚོགས་པར་འགྱུར། །རྡོ་རྗེ་སྙིང་
པོའི་ལུས་ལ་ནི། །ལྷག་པར་ལྷ་དང་ལྷ་ཡིས་བརྒྱན། །ཇི་ལྟར་གདོལ་པའི་ཁང་པ་མེས་བསྲེགས་ན། །ལྷ་ལ་སོགས་པའི་གནས་སུ་རབ་བྱེད་པ། །དགེ་དང་རིགས་ཅན་མཁས་
པ་མཉམ་པར་བསྟེན། །དེ་བཞིན་རྨོངས་བ་རྒྱ་མཚོ་ལྔ་ཡི་གཞི། །སྒོང་སྐྱེས་ཀྱི་ལེའུ་ཞེས་བྱ་སྟེ་དྲུག་པའོ།།    །།དེ་ནས་གཞན་ཡང་བཤད་བྱ་བ། །ངེས་པར་རྣལ་

82-1-218b

འབྱོར་པས་རྔུབ་པ། །ཇི་ལྟར་རྔུབ་པའི་བདག་ཉིད་ནི། །སྒོ་ནི་ས་བོན་གྱིས་བསྡམས་བྱ། །ས་བོན་དགུ་ཡིས་བསྡམས་པ་ཡིས། །རྣལ་འབྱོར་དགུ་ཡི་བདག་ཉིད་དོ། །ཇི་ལྟར་ཚངས་
པའི་སྒོ་བསྡམ་ཞིང༌། །མཆོད་རྟེན་གྱི་ཡང་སྒོ་དགུ་ཡང༌། །དབུགས་མི་གཡོ་བའི་དངོས་པོ་ཡིས། །བདུད་རྩིའི་ཡི་གེ་བསྡམ་པར་བྱ། །བསྡུས་ནས་གནས་པའི་མཐའ་རུ་ནི། །རང་
བཞིན་གྱིས་ནི་གཡོ་བ་ཉིད། །གཞན་ཡང་དྲག་པོའི་མིང་གཉིས་ནི། །དུད་པའི་ས་བོན་གྱིས་ནི་རྩེ། །དེ་ལྟར་རྔུབ་པ་མཉམ་པ་ཉིད། །ཡི་གེ་ཕྱེད་དང་གཉིས་སྤྱད་བྱ། །ཧཱུཾ་གི་རྣམ་པ་གཡོ་
བའི་དབྱིབས། །མཉམ་པར་རྔུབ་པའི་འབར་བ་ཉིད། །འཚེ་མེད་རྣམ་པར་རྩེ་བ་ཡིས། །འཁོར་བ་འཇིགས་པ་བསྟེན་པར་བྱ། །བཅུ་གཉིས་ས་ཡི་དབང་ཕྱུག་མ། །དེ་བཞིན་དབུགས་
ནི་རྔུབས་པ་ཡིས། །ཚེ་རབས་སྔོན་གྱི་སྡིག་པ་དང༌། །ཡུལ་དང་དབང་པོ་ཉེ་གནས་པ། །བདེ་སྦྱོར་རྔུབ་པའི་རྒྱ་མཚོ་ཡིས། །ཡེ་ཤེས་ཅན་གྱིས་སྡིག་པ་གཅོད། །ཇི་བཞིན་སྔོན་དུ་མཉམ་
དྲངས་ནས། །མཐའ་ཡི་གཅིག་ནི་གཟུང་བྱས་ལ། །ས་བོན་ཡི་གེ་གཅིག་བཟུང་པས། །དེ་ཡིས་སྒོ་བརྒྱད་མཉམ་པའོ། །བཅུ་གཉིས་སྤངས་པའི་བསྒོམ་པ་ཡིས། །སྒོ་བརྒྱད་རྣམ་པར་
རྩེ་བའོ༑ ༑ཇི་ལྟར་རྒྱལ་པོ་སྦྱངས་པས་རབ་བསྒྱུར་བ། །དྲོད་དང་བ་ལང་རང་བཞིན་ལུས་ཀྱི་ལས། །ཕྱིས་ནི་རང་འདོད་རྦ་རླབས་རྒྱ་ཆེན་པོ། །དེ་བཞིན་ལུས་ནི་རང་འདོད་མཚོན་གྱི་གཙོ། །འཕོ་

82-1-219a

༄༅། །བ་སྦྱོར་བའི་ལེའུ་ཞེས་བྱ་སྟེ་བདུན་པའོ།།    །།དེ་ནས་གཞན་ཡང་བཤད་བྱ་བ། །འབྱིན་བྱེད་ཚོགས་ནི་དགུ་བ་ཉིད། །ཕྲ་བའི་རྣམ་པར་བཤད་
པ་ཉིད། །རླུང་གི་དཀྱིལ་འཁོར་གྱིས་བསྐོར་བའོ། །བཅུ་གཉིས་དགུ་ཡི་རིམ་པ་ནི། །དགུ་ཡི་སྦྱོར་བ་ལ་རབ་བརྟེན། །འདི་ནི་དགུ་ཡི་རླུང་ཇི་བཞིན། །རྣམ་ཤེས་རླུང་གི་དཀྱིལ་འཁོར་
ལ༑ ༑རླུང་གི་དབུས་སུ་མེ་ཡི་དབྱིབས། །མེ་ཡི་དུ་བའི་ཡིག་དེ་བཞིན། །ཨུ་ནི་རེ་ཕར་ཡང་དག་ལྡན། །སྒྲ་ནི་རྒྱ་མཚོ་ལ་བཤད་པའོ། །དེ་བཞིན་ཐིག་ལེ་ཡེ་ཤེས་གནས། །སྒྲ་དང་སྒྲ་
ཡིས་བསྒོམ་པའོ། །བཤད་པའི་སྒོ་ནས་དེ་བཞིན་དུ། །སྲིད་པའི་ཉེས་ལས་ཡང་དག་འཕོ། །སྣ་དང་རྣབ་མིག་ལས་མི། །མི་རྣམས་ཀྱི་ནི་རྒྱལ་པོར་འགྱུར། །ལྟེ་བའི་ཐིག་ལེ་དེ་བཞིན་
སྟེང་༑ ༑གོང་གི་གནས་ནི་ཤེས་པར་བྱ། །སེམས་ཀྱི་རྩ་དང་འདྲ་བ་ཡི། །སྙིང་གར་དེ་བཞིན་སྦྱོང་བའོ། །འཕྱར་བར་རླུང་གི་ས་བོན་ནི། །མཉམ་པའི་གནས་སུ་ཤེས་པར་བྱ། །དེ་ལྟར་
ང་ཡིས་མཚན་ཉིད་བཤད། །གཞན་དུ་བླ་མ་སྟོན་པའོ། །སྟེང་དུ་ཚངས་པའི་སྒོ་འདི་ནི། །མོད་ལ་འཕོ་བའི་མིང་དུ་བཤད། །ཇི་ལྟར་བུང་བ་མེ་ཏོག་བུ་གར་ནི། །རྒྱགས་པས་མྱོས་
ནས་སེམས་མི་ཞུ་བ་ལྟར། །དེ་བཞིན་ཡེ་ཤེས་དབང་ཕྱུག་སྒོར་གནས་ལ། །ཨུད་ ཏྲ་ཡི་རབ་ཏུ་པས་འཇིག་པའོ། །ཨེ་མའོ་ཆོས་ནི་མཆོག་གི་ལམ། །ཨེ་མའོ་འཁོར་བ།

82-1-219b

གཅོད་བྱེད་པ། །ཨེ་མའོ་གྲོལ་བའི་གོ་འཕང་གནས། །ཨེ་མའོ་ཡེ་ཤེས་ངོ་མཚར་ཆེ། །འཕོ་བ་སྦྱོར་བའི་ལེའུ་ཞེས་བྱ་སྟེ་བརྒྱད་པའོ།།    །།དེ་ནས་གཞན་ཡང་བཤད་བྱ་བ།།
སྔོན་དུ་གསུངས་པའི་མཚན་ཉིད་ལྡན། །དང་པོར་གཟུགས་ནི་སྦྱང་བར་བྱ། །བདག་ཉིད་མདུན་དུ་ཡང་དག་གནས། །བདག་ཉིད་ལྟ་དང་དེ་བཞིན་གཞན། །ཤེས་པ་གཞན་ལ་རྨོངས་
པ་རྣམས། །མིང་གི་ཡི་གེ་མཉམ་པོར་དྲང༌། །འདི་ཡི་ཡེ་ཤེས་དབང་ཕྱུག་ལྷ། །སྒོང་སྐྱེས་ཀྱི་ནི་དབུས་སུ་ཐིམ། །ཡེ་ཤེས་ལུས་ལ་བསྒོམ་བྱས་པས། །བློ་ལྡན་ལུས་ནི་རྣམ་པར་འཕོ། །
སྔོན་དུ་རྔུབ་ཅིང་འབྱིན་པ་ཡིས། །སྔོན་བཞིན་ལྷན་ཅིག་འཕོ་བའོ། །སྡིག་བྲལ་སྤྱོད་པ་མེད་པ་ཉིད། །སྡིག་སྤངས་སྤྱོད་པས་ཡང་དག་གནས། །ཉོན་མོངས་རྒྱ་མཚོའི་སྡིག་པ་སྦྱོང༌། །
སྡིག་སྤོང་དེ་བཞིན་རྨོངས་པ་དང༌། །སྦྱོར་བ་ཡིས་ནི་སྡིག་པ་སྦྱོང༌། །སྤྱོད་མེད་སྡིག་པ་སྦྱོང་བའོ། །རྟག་ཏུ་སྡིག་སྦྱོང་ལམ་ལ་གནས། །སྦྱོར་བའི་ལུས་ནི་སྐྱོན་མེད་པའོ། །དབུགས་ཀྱི་
མཐར་ནི་གནས་པ་ཡིས། །འདི་ཡིས་སྟེང་དུ་གྲོལ་བར་གནས། །དབུགས་ནི་ལྟེ་བར་གཏོང་བ་ཡིས། །སེམས་ནི་གཟུགས་མེད་སྲིད་པར་རོ། །སྡིག་པ་ཀུན་ནས་མི་གནས་པའོ། །ཉེས་
པ་ཀུན་གྱི་གོས་པ་ནི། །འཕོ་བའི་སྦྱོར་བ་སྦྱར་བར་གྲོལ། །ཕ་དང་མ་ནི་གསད་བྱ་ཞིང༌། །རྒྱལ་པོ་དང་ནི་གཙང་སྦྲ་གཉིས། །ཡུལ་འཁོར་བཅས་པ་བཅོམ་བྱས་ན། །མི་དེ་དག་པ་

82-1-220a

༄༅། །ཞེས་སུ་བརྗོད། །དུས་ལ་བབ་ན་འཕོ་བྱ་སྟེ། །དུས་མིན་ལྷ་རྣམས་གསོད་པར་འགྱུར། །ཇི་སྲིད་ཡུན་རིང་འཚོ་ཞིང་ཆོས་སྤྱོད་པ། །དེ་སྲིད་དགེ་བའི་རྒྱུན་
ནི་འཕེལ་བའོ། །ཇི་ལྟར་བུམ་པ་མཁན་ནི་མཁས་པ་ཡིས། །ལོ་ཟླས་གནས་ནི་སྣོད་ནི་དུ་མས་འགེངས། །མིག་དང་དབྱིབས་མེད་འཁོར་ལོ་འཇི་བའང་མེད། །རྣམ་ཤེས་ཡེ་ཤེས་
རྣམ་པ་ཀུན་དུ་བརྟག །ལུས་ཡང་དག་པར་འཕོ་བའི་ལེའུ་ཞེས་བྱ་སྟེ་དགུ་པའོ།།    །།དེ་ནས་གཞན་ཡང་བཤད་བྱ་བ། །སྦྱོར་བའི་བསྟན་བཅོས་སྒྲུབ་པ་པོས། །རྔུབ་
པའི་བདག་ཉིད་དབྱེ་བ་ནི། །སོར་བཞི་ལས་ནི་ནམ་མཁའ་འོ། །འགེངས་པའི་ལས་ནི་སྐར་མ་དང༌། །གོང་བུ་མེ་ཡི་ཕུང་པོ་ཉིད། །མེ་ཡི་དབུས་སུ་ཡི་གེ་ཨ། །ནམ་མཁའ་དང་ནི་
ཟླ་བ་འདི། །དབུས་སུ་བདུད་རྩིའི་ཐིག་པའོ། །འཁོར་ལོ་ཉི་མའི་དྲ་བ་ཅན། །བདུད་རྩིའི་ཐིགས་པ་རྣམ་པར་འཕྱིན། །ས་བོན་འབར་ཞིང་འབར་བ་ཡིས། །དབུས་སུ་བདུད་རྩིའི་
ཡི་གེའོ། །དབུས་སུ་ཨ་ཡིག་སྔོན་བོའོ། །འོད་ཟེར་ལ་ནི་དེ་བཞིན་ཕྱོགས། །རི་རབ་དབུས་སུ་འབར་བ་ནི། །ཐིག་ལེའི་སྒོ་རུ་སྣང་བའོ། །ཨ་ཡིག་རྣམ་པའི་བདུད་རྩིའི་ཆུ། །
ཁ་དོག་གཉིས་པའི་ལྷ་ཉིད་དོ། །ཇི་ལྟར་བུག་པར་སྟོང་པ་ཉིད། །རྟག་ཏུ་སྟོང་པའི་ལྷ་ཉིད་དོ། །སྣ་བུག་ཇི་ལྟར་བཟོད་པ་ཡིས། །ལྕེ་ཡི་ཡང་ནི་བདུད་རྩིའོ། །ཡི་གེ་གསུམ་

82-1-220b

ནི་སྦྱར་བར་བྱ། །རྨོངས་པ་མགྲིན་པ་དབྱངས་ཡིག་སྦྱར། །ཨུ་ནི་རྣམ་པ་རིམ་བཞིན་མཆོག །ཀུན་ནས་ཉོན་མོངས་ལྷག་པར་སེལ། །ཧཱུཾ་གི་ཡི་གེ་དབང་ཕྱུག་མཆོག །སྔོན་དུ་པདྨ་
མཉམ་པ་ཉིད། །སྒོང་སྐྱེས་སྔོན་དུ་བཟོད་པའོ། །དེ་ཡི་ལྷ་ནི་ལྷག་པར་རྫོགས། །འོད་ཟེར་བྱེ་བ་རྣམ་མང་པོ། །དེ་ཡི་ཡེ་ཤེས་དབང་ཕྱུག་རྒྱལ། །དབུགས་མི་གཡོ་བར་བསྒོམ་
པར་བྱ༑ ༑སྟོབས་འཇིགས་པ་ཡི་དབྱུག་པ་ཅན། །ཧཱུཾ་གི་རྣམ་པ་མངའ་བདག་དབང༌། །ལྟེ་བར་ཇི་ལྟར་གཙོ་བོ་ཉིད། །ཨེ་ཡི་རྣམ་པ་བརྡ་ཡི་ལུས། །ཀུན་ནས་དགོད་པ་རྣམ་པར་བཤད།།
བདག་ཉིད་ལྷ་དང་ལྷ་གཞན་ནི། །བདག་ཉིད་ལྷ་ནི་མཆོག་ཡིན་ནོ། །བདག་ཉིད་གདན་དུ་གྲགས་པ་ཡིས། །བདག་ཉིད་ལྷ་ནི་མཆོད་པར་བྱ། །བདག་གི་གདན་གྱི་ལེའུ་བྱ་བ་
སྟེ་བཅུ་པའོ།།    །།དེ་ནས་གཞན་ཡང་བཤད་བྱ་བ། །འོད་ཟེར་གྱི་ནི་མཚན་ཉིད་དག །རྡོ་རྗེ་ལྕགས་སྒྲོག་གི་ཕྱག་རྒྱས། །ས་ནི་སྦྱང་བར་བྱ་བའོ། །ཧཱུཾ་གི་རྣམ་པས་པདྨ་
བསྒྱུར༑ ༑ཉི་མའི་དཀྱིལ་འཁོར་གཞི་ལ་ནི། །ཅོད་པན་རབ་ཏུ་འགོད་པར་བྱ། །གལ་ཏེ་བདག་ཉིད་ལྷར་འདོད་པས། །དབུགས་ལས་ལྷ་ནི་དབྱུང་བར་བྱ། །གཟུགས་རྫོགས་
ཡིད་དུ་འོང་བ་ཉིད། །མཆོག་གི་གོ་འཕང་བསྒོམ་པར་བྱ། །གནས་བརྒྱད་སོ་སོ་ལྷ་ལ་ནི། །ཕྱག་རྒྱ་བརྒྱད་ནི་བསྟན་པར་བྱ། །ལས་དང་ལས་ཀྱི་ཁྱད་པར་ལ། །སྔགས་པས་འདི་

82-1-221a

༄༅། །ཡི་ས་བོན་བཟླས། །ས་ཡི་རྣམ་པ་ཞི་བ་ཉིད། །དེ་བཞིན་ཀྵ་ཡི་རྣམ་པས་རྒྱས། །དབང་ལ་ཡཾ་གི་ཡི་གེ་ཤིས། །ཧ་ཡི་རྣམ་པ་མངོན་པར་སྤྱོད། །མཆོད་
པ་ཆོ་ག་ཀུན་རྫོགས་པ། །གཞན་དུ་བལྟས་ནས་ཤེས་པར་བྱ། །ཕྱིས་ནི་ལས་ལ་རབ་ཏུ་འཇུག །རང་གི་ལུས་ལ་ཐིམ་པར་བྱ། །གཞན་གྱི་གདན་གྱི་ལེའུ་ཞེས་བྱ་བ་སྟེ་བཅུ་
གཅིག་པའོ།།    །།དེ་ནས་གཞན་ཡང་རབ་བཤད་པ། །སྟོང་ཕྲག་བདུན་ཅུ་རྩ་གཉིས་ཉིད། །ལུས་ཀྱི་རྩར་ནི་རབ་ཏུ་ངེས། །སྟོང་ཕྲག་དགུ་ཡི་གྲངས་ལས་ནི། །བྱེ་བ་བརྒྱ་
སོགས་དགའ་བར་གནས། །སྟོང་བའི་དབྱིབས་ནི་སྔོན་འགྲོ་བས། །བློ་དང་ལྡན་པས་ས་བོན་བསྐྲུན། །ཟག་པའི་ལུས་ནི་བཅོམ་ནས་ཀྱང༌། །དེ་ཡི་སྙིང་གར་པདྨ་ཉིད། །སྒོང་སྐྱེས་
སྟོང་པ་ཡི་ནི་གཞི། །དེ་ལྟར་གནས་ལ་མཉམ་སྦྱོར་བས། །དེ་ཡི་གནས་སུ་ཤེས་པར་བྱ། །ཉི་མ་འཆར་བའི་འོད་ཟེར་གྱིས། །ཕྲ་རབ་རྡུལ་བཞིན་གནས་པ་ཉིད། །པདྨའི་རྩ་ནི་སོ་
སོར་བསྡམ། །དེ་བཞིན་འོད་ཟེར་འབར་བ་དང༌། །ཀུན་ཏུ་རྫོགས་པའི་ལུས་པོ་འབྱུང༌། །ཀུན་ཏུ་རྫོགས་པ་ལྷ་ཡི་སྐུ། །རྣལ་འབྱོར་པ་ཡིས་ཀུན་དུ་བལྟ། །འདོད་ཁམས་སྲིད་
པའི་གཟུགས་ཅན་སོགས། །རྒྱུན་དུ་རྣལ་འབྱོར་ལ་བརྟེན་པས། །རྟེན་གྱི་ཡེ་ཤེས་དེས་མཐོང་ངོ༌། །རླུང་གི་དཀྱིལ་འཁོར་དབུས་གནས་པར། །མེ་ཡི་དཀྱིལ་འཁོར་འདྲ་བའོ།།

82-1-221b

མེ་ཡི་དཀྱིལ་འཁོར་དབུས་གནས་པར། །ཉི་མའི་དཀྱིལ་འཁོར་འདྲ་བའོ། །ཉི་མའི་དཀྱིལ་འཁོར་དབུས་གནས་པར། །ཟླ་བའི་དཀྱིལ་འཁོར་མཚུངས་པའོ། །དེ་དབུས་ཇི་སྐད་གསུངས་
པ་ཡི༑ ༑སྦྱོར་བའི་གདན་ཞེས་བྱ་བའི་མིང༌། །དངོས་པོ་མི་གཡོ་བར་བསྒོམས་པས། །ཉོན་མོངས་སྲིད་པའི་རྒྱ་མཚོ་ཟད། །ཡེ་ཤེས་ཉོན་མོངས་ཀྱིས་བསྒྲིབས་པས། །དེ་ཡི་ཡེ་ཤེས་དེ་དབང་
ཕྱུག །ཇི་ལྟར་བྱིས་པ་ཕ་མའི་གནས་སུ་རྩེ་བ་ནི། །ཚིག་ཉིད་དང་ནི་ལུས་ནི་འབར་ཞིང་གཡོ་བ་ཡིས། །ཕྱི་ནས་འདི་ཡི་ཡེ་ཤེས་དེ་ནི་ཤིན་ཏུ་བསྒྲིམ། །དེ་ལྟར་རྣལ་འབྱོར་བླ་མས་
བསྟན་བདེ་ཡང༌། །སྦྱོར་བའི་གདན་གྱི་ལེའུ་ཞེས་བྱ་བ་སྟེ་བཅུ་གཉིས་པའོ།།    །།དེ་ནས་གཞན་ཡང་བཤད་བྱ་བ། །སྦྱོར་བ་མཆོག་ནི་མཉམ་བཤད་པ། །རང་བཞིན་མེད་པ་
བྱ་བའི་ཚིག །ལྷག་པའི་གནས་སུ་ལུས་བྲལ་བ། །ཕྲ་བའི་དངོས་པོ་གོས་པ་མེད། །རྒྱས་པའི་སྒོ་ནི་བསྡམ་པར་བྱ། །དེ་བཞིན་མཆོད་རྟེན་དབང་ཕྱུག་གོ །ཆུ་མིན་ནས་ནི་གྱེན་དུ་
དབུགས། །དེ་བཞིན་ལྟོ་བ་རླུང་གིས་གང༌། །ཡེ་ཤེས་ཐིག་ལེ་གནས་ནས་གནས། །རྣམ་པར་ཤེས་པ་ངེས་པར་ཐིམ། །འཇིག་པ་མེད་ཅིང་འཚེ་མེད་པར། །མཉམ་པར་གཞག་པའི་
ངོ་བོས་སྒོམ། །རླུང་གི་དཀྱིལ་འཁོར་རྔུབས་པ་ཡིས། །དབུས་སུ་ཡེ་ཤེས་སྐྱོན་མེད་པའོ། །བླ་མས་བཤད་པའི་ལམ་གྱིས་ནི། །རྟག་ཏུ་ངེས་པར་བལྟ་བའོ། །ཇི་ལྟར་བུ་མོ་གཞོན་

82-1-222a

༄༅། །ནུ་གཏམ་གྱིས་རྨོངས་ནས་སུ། །གཉི་ག་འཐམ་པ་སྲེད་ནས་གཏམ་གྱིས་སྨྲས་པ་དང༌། །ལམ་ནི་ཇི་ལྟར་བསྟན་ཀྱང་བཟུང་བར་མི་ནུས་པ། །དེ་ལྟར་རྣལ་
འབྱོར་པ་ནི་ལམ་ངན་བསྟན་པ་བཞིན། །གསང་བའི་གདན་གྱི་ལེའུ་ཞེས་བྱ་བ་སྟེ་བཅུ་གསུམ་པའོ།།    །།དེ་ནས་གཞན་ཡང་བཤད་བྱ་བ། །མ་བསྒྲལ་བ་རྣམས་
བསྒྲལ་བར་བྱ། །མ་གྲོལ་བ་རྣམས་བདག་གིས་དགྲོལ། །དེ་ལྟར་རྗེས་སུ་བརྩེ་བའི་ཕྱིར། །བདག་གི་སྦྱོར་བའི་བསམ་གཏན་བྱ། །ལུས་ནི་རྣམ་པ་གསུམ་ཉིད་དང༌། །ངག་གི་ཡང་
ནི་རྣམ་པ་བཞི། །ཡིད་ཀྱི་རྣམ་པ་གསུམ་ཉིད་ནི། །ལུས་ཀྱིས་བསྲུང་ཞིང་རབ་ཏུ་བསྡམ། །གཉིས་ཀྱི་གནས་ནི་མངོན་པར་སྤང༌། །ཡེ་ཤེས་ཅན་གྱིས་ཐར་པ་བསྟེན། །སྐད་ཅིག་
ལོངས་སྤྱོད་དེ་བཞིན་སྡུག །གཉིས་མེད་ལྷན་ཅིག་བསྟན་པར་བྱ། །ཚེ་འདི་ཉིད་ལ་སེམས་ཅན་རྣམས། །སྐད་ཅིག་ཕུན་ཚོགས་སྐད་ཅིག་རྒུད། །དེ་བཞིན་རྨོངས་པའི་ལོངས་
སྤྱོད་ནི། །རྣལ་འབྱོར་པ་ཡིས་ལོས་མི་བྱ། །དེ་ཕྱིར་ཉེས་པ་ཡི་ནི་གནས། །འགྲོ་བའི་ཉེས་པ་སྲིད་པའི་དངོས། །ལོངས་སྤྱོད་ལྷག་པའི་གནས་གཅིག་གི །འབྲས་བུ་འདོད་པ་གོ་
བཟློག་པའོ། །སེམས་ཅན་སྦྱིན་ལ་སྲེད་པ་ཡི། །ལོངས་སྤྱོད་ཀྱི་ནི་གནས་སུ་བརྗོད། །དེ་ཕྱིར་གཉིས་པའི་ལམ་སྤངས་ལ། །རྣལ་འབྱོར་པ་ཡིས་དེ་བཞིན་དབུས། །སྦྱོར་བའི་

82-1-222b

ཆོས་ནི་མཉམ་དམིགས་པས། །སྤྱོད་པའི་ཆོས་ནི་སྐྱོན་མེད་པའོ། །བདག་མེད་ལུས་ནི་ཡང་དག་གནས། །བདག་མེད་ལ་ནི་མཉམ་པར་བརྟེན། །བསླབ་བྱ་རྟོགས་པའི་ལེའུ་ཞེས་
བྱ་བ་སྟེ་བཅུ་བཞི་པའོ།།    །།དེ་ནས་གཞན་ཡང་བཤད་བྱ་བ། །སྙིང་གར་ཟླ་བ་གཞག་བྱས་ལ། །དེ་དབུས་བདུད་རྩི་ཡི་གེ་ནི། །རྣམ་པ་ཀུན་ཏུ་བདུད་རྩི་སྔགས། །འོད་
ཟེར་འབར་བ་བསྒོམ་པར་བྱ། །ཞི་བའི་གནས་སུ་སྦྱར་བ་ཡིས། །རྣལ་འབྱོར་པར་ནི་ཡོངས་སུ་གྲགས། །ཇི་ལྟར་དེ་ཡི་ཟླ་བ་ཉིད། །ཙི་ཙའི་ཡི་གེས་རྣམ་པར་བརྒྱན། །གསེར་གྱི་མདོག་
ལྟར་ཡིད་འོང་གཟུགས། །འོད་ཟེར་སྣ་ཚོགས་བསྒོམ་པ་ཡིས། །དོན་འདོད་པ་ཡི་རྣལ་འབྱོར་པས། །དེ་ལྟར་སངས་རྒྱས་སྦྱོར་བའོ། །ཧཱུཾ་གི་རྣམ་པ་དབང་གི་དངོས། །ཉི་མའི་དཀྱིལ་
འཁོར་ལ་བརྟེན་པ། །འོད་ཟེར་དུ་མའི་ཆོ་ག་ཉིད། །དབང་ཉིད་དུ་ནི་ཡོངས་སུ་གྲགས། །རླུང་གི་དཀྱིལ་འཁོར་དབུས་སུ་ནི། །རླུང་གི་དཀྱིལ་འཁོར་མཉམ་པའི་གཞི། །ཇི་བཞིན་འོད་
ཟེར་སྔོན་པོ་འབར། །མངོན་པར་སྤྱོད་པར་རབ་ཏུ་གྲགས། །ལས་ཀྱི་ལེའུ་ཞེས་བྱ་སྟེ་བཅོ་ལྔ་པའོ།།    །།དེ་ནས་གཞན་ཡང་བཤད་བྱ་བ། །སྦྱོར་བའི་ཟས་སྨན་ཞེས་བྱ་
ཡོད་༑ ༑འདབ་མ་འོ་མ་འཛག་པ་དང༌། །དེ་བཞིན་མེ་ཏོག་ཨ་ཛ་ག །དྲི་ནི་དྲི་ཞིམ་རྣམ་པར་འབྱེད། །མདོག་ནི་ལྗང་དང་སེར་བ་ཉིད། །རྩ་བ་གཅིག་གི་དབང་ཉིད་དང༌། །ཇི་ལྟར་མེ་

82-1-223a

༄༅། །བཞིན་འཚེར་བའོ། །བདུད་རྩིའི་ཡི་གེ་སྒོམ་པ་ཡིས། །མཆོད་དང་བཟླས་པའི་ཆོ་གར་སྦྱར། །མར་དང་སྦྲང་རྩི་མཉམ་པའི་ཆར། །སྲང་ནི་རེ་རེ་བཟའ་བ་
ཉིད༑ ༑བརྒྱ་དང་དེ་བཞིན་བརྒྱད་ཅུ་ཉིད། །མཁས་པ་ཡིས་ནི་བཟའ་བར་བྱ། །རྣལ་འབྱོར་པ་ཡིས་ལོ་བརྒྱ་རུ། །དབེན་པའི་རིལ་གནས་ན་ནི། །ཡེ་ཤེས་ཅན་གྱིས་ཡེ་ཤེས་ལུས། །
ངེས་པར་ཡོངས་སུ་རྒྱས་པར་འགྱུར། །དབང་པོ་རྣམས་ཀྱི་སྲེད་པ་དང༌། །བཀྲེས་པ་ལ་སོགས་མེད་པར་འགྱུར། །གནས་ནི་ངེས་པ་ཉིད་ཀྱི་མཆོག །རྩ་བ་རྣལ་འབྱོར་སྦྱོར་བར་
བཅས། །དེ་ལྟར་ཐོས་པའི་བདག་ཉིད་ཆེ། །སྦྱོར་བའི་བསྟན་བཅོས་སྐྱོན་མེད་པའོ། །ཐ་མལ་འགྲོ་བར་ངེས་པ་ནི། །བདེ་བར་གཤེགས་པའི་གོ་འཕང་འཛིན། །དེ་ནི་ཡང་སོས་
རྣལ་འབྱོར་པ། །ཡེ་ཤེས་ཅན་གྱིས་ཡེ་ཤེས་རྟོག །ལྔ་པའི་ལྔ་བ་ཞེས་བྱ་བའི་ལེའུ་སྟེ་བཅུ་དྲུག་པ་རྫོགས་སོ།།    །།མཁའ་འགྲོ་མ་ལ་ཕྱག་འཚལ་ལོ། །དཔལ་ལྡན་
ཤེས་རབ་དབང་པོ་སྤས་པ་ཉི་མའི་འོད་ཀྱིས་འཇིག་རྟེན་ཁམས་སུ་སྣང་བར་མཛད། །དངོས་བོ་དུ་མའི་ཁྱད་པར་བསགས་པའི་རབ་རིབ་གང་གི་མཐུ་ཡིས་འཇིག་མཛད་པ། །རྟག་
ཏུ་ཀུན་ནས་རྔུབས་པའི་ང་རྒྱལ་མི་མཐུན་དགྲ་ནི་དུས་དང་དུས་སུ་གཡུལ་འགྱེད་པའོ། །ཆགས་མེད་ཡེ་ཤེས་རི་བོ་མཉམ་ཉིད་མཉམ་པའི་ས་བོན་ཆེན་པོ་གཅིག་གིས་མཛད། །ཧཱུཾ་

82-1-223b

གི་རྣམ་པ་འབྱིན་བྱེད་དངོས། །ཧཱུཾ་གི་རྣམ་པ་མཆོག་གི་ལྷ། །ཧཱུཾ་གི་རྣམ་པ་སྟོང་གྱུར་པ། །ཡི་གེ་ཧཱུཾ་ལ་ཕྱག་འཚལ་བསྟོད། །ཡི་གེ་བརྒྱད་ཀྱི་ངོ་བོ་ཉིད། །སྤྱོད་བཅས་མི་སྤྱོད་གསང་བ་དང༌། །ཆུ་དང་
མེ་དང་དེ་བཞིན་རླུང༌། །ས་ནི་མིག་གི་ཡི་གེ་འོ། །སྒོ་བཞི་དང་ནི་ཕུང་པོ་བཞི། །སྒོང་སྐྱེས་ཛ་ལར་གནས་པ་ཉིད། །བཞི་པོ་ཉོན་མོངས་མིང་དང་ནི། །ཡི་གེ་བཞི་པ་དེ་བཞིན་དུ། །རྨོངས་པས་
ས་དང་ཉོན་མོངས་དང༌། །སྔོན་དུ་ཕྱུགས་ནི་མཉམ་པ་དང༌། །ཆུ་ཤིང་མེ་ཏོག་པདྨ་ནི། །འདི་ཡིས་སྒོང་སྐྱེས་སྟན་ཉིད་དོ། །བ་ལང་རྨིག་པའི་སྟེང་དུ་ནི། །བདུད་རྩི་བརྒྱད་ཀྱིས་རྣམ་པར་དབྱེ། །
ཤེལ་བཞིན་དུ་ནི་དག་པ་ཡི། །སྙིང་པོ་ཡི་ནི་སྙིང་པོའི་མཆོག །ལྕེ་ལ་ཆུ་ནི་འདི་ཉིད་དང༌། །ནམ་མཁའ་རྣ་བ་སྣ་དག་ལའོ། །ས་ནི་མིག་ལ་སྦྱར་བྱ་སྟེ། །ཚངས་པར་མེ་ནི་དེ་བཞིན་འབར། །
རྨོངས་པ་ཡིས་ནི་མགྲིན་པར་རོ། །གཡོ་བའི་སྙིང་ལ་གནས་པ་དང༌། །ཐམས་ཅད་ཉོན་མོངས་བྲང་དང་ནི། །ཕྱུགས་ནི་ལྟེ་བའི་རྩ་བར་རོ། །ཡན་ལག་བརྒྱད་ལ་དགོད་པ་ཡིས། །འདི་ཡིས་ལྷ་
ཉིད་ཡང་དག་ཤེས། །ཡི་གེ་བརྒྱད་ཀྱི་སྔགས་འདི་ནི། །ཕྱག་རྒྱ་བརྒྱད་དུ་རབ་ཏུ་གྲགས། །དཀར་དང་སེར་དང་དེ་བཞིན་དམར། །གནག་ཅིང་འབར་བའི་ལས་ལ་ནི། །ལས་རྣམས་བཞི་
ལ་ལྷ་མོ་ཡིས། །མཁས་པས་འབུམ་ཕྲག་གསུམ་དུ་བཟླས། །ཡེ་ཤེས་དབང་ཕྱུག་སྙིང་པོ་ཉིད། །མཆོག་ཏུ་རྟག་ཅིང་ཞི་བ་དང༌། །ཕྲ་ཞིང་རགས་པའི་འགྲོ་བ་ཀུན། །ལས་དང་ལས་

82-1-224a

༄༅། །ཀྱི་རྣམ་པར་གྲོལ། །ཐམས་ཅད་ཆུ་ཡི་དབྱིབས་དང་ནི། །མཉམ་པར་འཇིག་བྱེད་མེ་དང་ཡང༌། །ཇི་ལྟར་རྟག་པ་རླུང་དག་དང༌། །དད་པའི་དོན་དང་ས་དབང་
པོ༑ ༑ལྷག་མ་ས་བཞིན་བརྩེགས་པ་ནི། །བཞི་པ་ཡི་གེ་དྲུག་པའོ། །འགྲོ་བའི་དོན་ཕྱིར་ཡི་གེ་བརྒྱད། །ལྷ་བརྒྱད་དུ་ནི་ཡོངས་སུ་གྲགས། །མཉམ་གཞག་བཟླས་པའི་ངོ་བོ་ཡིས། །འགྲུབ་
པར་འདི་ལ་ཐེ་ཚོམ་མེད། །བ་དན་གསུམ་པའི་ཕྱག་རྒྱ་ཡིས། །སྔོན་དུ་རེག་ཅིང་རེག་པ་ཉིད། །འཇིག་རྟེན་འདིར་ནི་བདེ་བ་དང༌། །རྟག་ཏུ་མཆོད་པ་རྙེད་པར་འགྱུར། །འཆི་བའི་དུས་སུ་
ཡེ་ཤེས་ནི། །གཟུགས་མེད་སྲིད་པར་རབ་ཏུ་གནས། །བདག་གི་དེ་ཉིད་མནན་པ་ཡིས། །ཇི་ལྟར་སྔགས་འདི་འགྲུབ་པར་འགྱུར། །དེ་ཕྱིར་ནན་ཏན་ཐམས་ཅད་ཀྱིས། །སྦྱོར་བའི་བསྟན་
བཅོས་རྟོགས་པར་བྱ། །དྲི་ཞིམ་རབ་གྲགས་མེ་ཏོག་ཀུན་ནས་གནས་པ་དང༌། །ནག་པོའི་ཨ་ཀ་རུ་དང་གུ་གུལ་མར་མེ་དང༌། །གཉིས་མེད་གཏོར་མ་གཅིག་གིས་ཡིད་ནི་ལྡན་པ་
ཡིས༑ ༑ལྷ་མོ་མ་མོ་རྣམ་པ་ཀུན་ནས་རབ་ཏུ་མཆོད། །ཡི་གེ་བརྒྱད་པའི་ལེའུ་ཞེས་བྱ་སྟེ་དང་པོའོ།།    །།དེ་ནས་གསང་བའི་ཡན་ལག་གི །ཐིག་ལེ་ལ་ནི་བདག་ཕྱག་
འཚལ། །ཁམས་གསུམ་སྐྱེས་བ་ཟད་བྱས་ནས། །ཡེ་ཤེས་དངོས་པོ་གནས་པ་བཞིན། །ལྷ་ཡི་དངོས་པོ་དབྱེར་མེད་པས། །སྟེང་དང་འོག་དང་དབུས་སུ་ནི། །ཐམས་ཅད་

82-1-224b

ཀུན་ནས་སྟོང་པ་ཉིད། །རི་རབ་གླིང་གཞན་ཟད་བྱས་ནས། །མཉམ་ཉིད་སྦྱོར་བ་ཀུན་དུ་བསམ། །ཐམས་ཅད་སྡོམ་པའི་དབྱེ་བ་ཡིས། །དེ་ཡིས་མེ་ཏོག་ཐིག་ལེ་ཡི། །ཐིག་ལེའི་དབུས་སུ་
གསལ་བའོ། །ཡེ་ཤེས་རྡུལ་ནི་རྣམ་པར་ཐིམ། །ཡེ་ཤེས་བློ་དང་ལྡན་པས་ཤེས། །ཁ་དོག་མེད་ཅིང་མཚོན་ཀུན་དངོས། །གཟུགས་མེད་ཡེ་ཤེས་གཟུགས་བཞིན་ནོ། །རིང་བ་མ་ཡིན་ཐུང་བ་
མིན༑ ༑མི་ལྡན་པ་དང་ལྡན་པ་ཉིད། །གཟུགས་དང་སྟོང་པའི་དེ་བཞིན་དབུས། །ལྷན་ཅིག་ཡེ་ཤེས་གཟུང་བར་བྱ། །ཉོན་མོངས་དེ་བཞིན་མུན་པ་ནི། །རྣམ་ཤེས་ལྷན་ཅིག་སྣང་བའོ། །ཡེ་
ཤེས་རྡོ་རྗེ་བཅོམ་བྱས་ནས། །སྣང་བའི་དངོས་གྲུབ་ཐོབ་པར་འགྱུར། །རླུང་གི་དཀྱིལ་འཁོར་དབུས་སུ་ནི། །མེ་ཡི་དཀྱིལ་འཁོར་འདྲ་བའོ། །མེ་ཡི་དཀྱིལ་འཁོར་དབུས་སུ་ནི། །ཉི་མའི་དཀྱིལ་
འཁོར་འདྲ་བའོ། །ཉི་མའི་དཀྱིལ་འཁོར་དབུས་སུ་ནི། །ཟླ་བའི་དཀྱིལ་འཁོར་བསྒོམ་པར་བྱ། །དེ་དབུས་ཇི་སྐད་གསུངས་པ་ཡི། །ཡེ་ཤེས་དང་ནི་རྣམ་ཤེས་སེམས། །འཇིགས་པ་མེད་
ཅིང་འཚེ་མེད་པར། །དངོས་པོས་དངོས་པོ་བསྒོམ་པར་བྱ། །ཡེ་ཤེས་ཀྱི་ཐིག་ལེའུ་སྦྱོར་བའི་ལེའུ་ཞེས་བྱ་སྟེ་གཉིས་པའོ།།    །།ཀ་བ་གཅིག་དང་སྒོ་གསུམ་གྱིས། །ཡེ་
ཤེས་དབུས་སུ་ཐིམ་པ་ཉིད། །བཟློག་པར་བྱ་བའི་ས་བོན་ཉིད། །སྦྱང་བྱའི་ཡི་གེ་ཕྱེད་དང་གཉིས། །བརྒྱད་ཀྱི་མཐའ་ལ་གསུམ་པས་དྲང༌། །ས་བོན་འདི་ནི་དྲག་པོའི་མེ། །རླུང་གི་

82-1-225a

༄༅། །དཀྱིལ་འཁོར་ལ་བརྟེན་པ། །སྔོན་གསུངས་མཚན་ཉིད་དང་ལྡན་པས། །སྔོན་དུ་ལྷན་ཅིག་བསྒོམས་བ་ཡིས། །དཀར་པོས་ལུས་ནི་བསྡམ་པར་བྱ། །མཉམ་
པའི་གནས་སུ་འབར་བ་ཡིས། །ཇི་སྐད་སྔོན་དུ་གསུངས་པའི་རླུང༌། །དབུས་སུ་མཆོད་རྟེན་སྦྱང་བར་བྱ། །རླུང་དང་མེ་ཡི་བདུན་དོན་ལ། །རྡོ་རྗེའི་ས་བོན་བསྒོམ་བྱས་ལ། །སྒྲ་དང་ཐིག་
ལེས་རྣམ་པར་བརྒྱན། །ཆར་གྱི་རྒྱུན་ཞེས་བཤད་པ་ཡིན། །རྒྱས་པ་ལྔ་ཡི་སྒོ་ཉིད་ལ། །ཁ་དོག་དཀར་པོ་བསྒོམ་པར་བྱ། །སྒོ་གཉིས་མངོན་པར་བསྟན་པ་ནི། །དེ་བཞིན་ཆུ་དང་ཆུ་
མིན་གཉིས། །ཡི་གེ་ཉིས་འགྱུར་ཐིགས་པ་དང༌། །རྩ་བར་སྒྲ་ནི་སྦྱར་བར་བྱ། །འདི་ཡིས་ལུས་ནི་སྡམ་བྱ་ཞིང༌། །མེ་ནི་སྒོ་རུ་བསམ་པར་བྱ། །སེམས་འདི་ཡིས་ནི་དམིགས་པར་
བྱ༑ ༑སྟེང་དུ་ཚངས་པའི་སྒོ་འདི་ནི། །ཚིགས་དགུ་ཡི་ནི་མཆོག་གི་གདན། །ལུས་མེད་སེམས་ཀྱི་ངོ་བོ་ཡིས། །དངོས་པོས་དངོས་པོ་བསྒོམ་པར་བྱ། །དུས་ལ་བབ་ན་འཕོ་བྱ་སྟེ། །
དུས་མིན་ལྷ་རྣམས་གསོད་པ་ཉིད། །སྡིག་གིས་ཀུན་ནས་མི་གོས་ཏེ། །འཁོར་བའི་ཕ་རོལ་མཆོག་ཏུ་སྒྲོལ། །འཕོ་བར་སྦྱོར་བའི་ལེའུ་ཞེས་བྱ་བ་སྟེ་གསུམ་པའོ།།    །།སྔོན་གསུངས་མཚན་ཉིད་ལྡན་པར་ནི། །སྔོན་དུ་སྟོང་པའི་མཚན་ཉིད་ཀྱིས། །དེ་ཡི་ལུས་ནི་སྦྱང་བར་བྱ། །སྦྱོར་བས་བསྒོམ་པའི་ལུས་ཅན་ནི། །དངོས་པོ་མེད་པར་བསྒོམ་

82-1-225b

པའི་དངོས། །གང་ཞིག་དངོས་པོ་རྣམ་རྟོག་པའི། །དངོས་པོར་བསྒོམ་པའི་ས་བོན་གྱིས། །སྟོང་པའི་དབུས་སུ་བསྒོམ་པར་བྱ། །དགོད་བྱའི་ཡི་གེ་རྣམ་བཀོད་པ། །སངས་རྒྱས་ལྔ་ཡིས་
མངོན་པར་བརྒྱན། །དབྱིག་པ་འཇིག་རྟེན་དབང་ཕྱུག་གིས། །ཞབས་སྐྱེད་ཕྱག་ན་རྡོ་རྗེ་དང༌། །ལུས་ནི་དྲིལ་བུ་འཇམ་པའི་དབྱངས། །དེ་བཞིན་མགོ་ནི་བྱམས་པ་དང༌། །མེ་ཡི་རྣམ་པ་
སྟེང་འབར་བ། །འཁོར་བ་རྣམ་པར་གྲོལ་བར་མཛད། །འོད་ཟེར་འབར་བ་རྣམ་མང་པོར། །ཀུན་ནས་སྟོང་པའི་དབུས་སུ་བསམ། །རྣམ་ཤེས་ཡེ་ཤེས་ས་བོན་གྱིས། །དབུས་དང་དབུས་
སུ་རྣམ་པར་དཀྲིས། །བཟླས་དང་བསམ་གཏན་མཆོག་བརྩོན་པས། །རླུང་གི་སྟེང་དུ་བསམ་པར་བྱ། །དང་པོ་དཀར་པོ་ཀུན་ནས་བསམ། །གཉིས་པ་དེ་བཞིན་སེར་པོའོ། །གསུམ་པར་
གང་ཞིག་དམར་པོ་དང༌། །བཞི་པ་ལ་ནི་སྔོན་པོ་ཉིད། །མཉམ་གཞག་བཟླས་པའི་ངོ་བོ་ཡིས། །འགྲུབ་པར་འདི་ལ་ཐེ་ཚོམ་མེད། །སྦྱོར་བའི་གདན་གྱི་མིང་ཞེས་པ། །གསང་ཞིང་གསང་
བ་གསང་ཆེན་པོ། །བདག་གི་གདན་གྱི་ལེའུ་ཞེས་བྱ་སྟེ་བཞི་པའོ།།    །།དེ་ནས་གཞན་ཡང་བཤད་བྱ་བ། །ཚ་བའི་ས་བོན་བྱེ་བྲག་ནི། །ལྟོ་བའི་ཐབ་ཁུང་འདི་ཡི་མེ། །ལྟོ་
བའི་མེ་རུ་ཤེས་པར་བྱ། །ཤར་གྱི་ཆ་ནི་དཀར་པོའོ། །བྱང་གི་དེ་བཞིན་སེར་པོ་ཉིད། །ནུབ་ཀྱི་ཕྱོགས་སུ་དམར་པོ་སྟེ། །ལྷོ་ཕྱོགས་སུ་ནི་ནག་པོར་གྲགས། །དབུས་སུ་མཉམ་པའི་ཁ་དོག་

82-1-226a

༄༅། །ཉིད༑ ༑མེ་ལྔ་རུ་ནི་བསམ་པར་བྱ། །རྡོ་རྗེ་མཁའ་འགྲོའི་མིང་ཞེས་པ། །ཤར་གྱི་མེར་ནི་རབ་ཏུ་བརྟག །དྲག་པོ་མཁའ་འགྲོ་ཞེས་བྱ་བ། །བྱང་གི་ཕྱོགས་
སུ་རྣམ་པར་བརྟག །རོ་ལངས་མ་ཞེས་བཤད་པ་ནི། །ནུབ་ཀྱི་ཕྱོགས་སུ་རབ་ཏུ་དགོད། །མཁའ་འགྲོ་གཏུམ་མོ་ཞེས་བྱའི་མིང༌། །ལྷོ་ཕྱོགས་ཀྱི་ནི་མེ་ཡི་མིང༌། །དབུས་སུ་ཡེ་
ཤེས་མེ་འདི་ནི། །ཡེ་ཤེས་མཁའ་འགྲོ་ཞེས་བྱའི་མིང༌། །པདྨའི་གདན་ལ་བཞུགས་པ་ནི། །ཉི་མའི་དཀྱིལ་འཁོར་གྱིས་བརྒྱན་ཅིང༌། །ལག་ན་རྡོ་རྗེ་ཁ་ཊྭཱཾ་དང༌། །མེ་འབར་བ་དང་
མཉམ་པའི་འོད། །གཟུགས་ནི་མཐེ་བོའི་རྣམ་པ་ཙམ། །ཁྲོ་བོའི་གཟུགས་སུ་བསྒོམ་པར་བྱ། །ན་ལི་ལས་ནི་ཡི་གེ་བརྒྱད། །འཕྱང་བ་པོ་ཡི་སྒོ་ནི་ཐིམ། །མཁས་པས་ཕྱིས་ནི་
བདག་ཉིད་ལྔས། །གནས་ལྔ་རུ་ནི་སྦྱིན་སྲེག་བྱ། །སེམས་ཀྱིས་དབུགས་ནི་རབ་བསྡམས་ནས། །དངོས་པོས་དངོས་པོ་བསྒོམ་པར་བྱ། །གང་ཞིག་ཅུང་ཟད་བཟའ་བཏུང་རྣམས།།
སྦྱིན་སྲེག་ཏུ་བརྟགས་བཟའ་བར་བྱ། །དང་པོ་སྒྲ་ཡི་ཡི་གེ་དང༌། །དེ་བཞིན་གཉིས་པ་གཉིས་འགྱུར་གཉིས། །གསུམ་པ་གློ་རུ་རེ་ཕ་དང༌། །བཞི་པའི་སྟེང་དུ་ཐིག་ལེར་བཅས།།
ལྔ་པ་ལྟེང་དུ་འབར་བ་ཉིད། །ས་བོན་ལྔ་ལ་བཟླས་ཤིང་བསྲེག །དེ་ལྟར་བསྒོམས་པའི་བདག་ཉིད་ཀྱིས། །རྒྱས་པའི་སྦྱོར་བར་གྲགས་པའོ། །སྦྱིན་སྲེག་གི་ལེའུ་སྟེ་དང་

82-1-226b

པོའོ།།    །།དེ་ནས་དག་པ་རྣམ་གསུམ་བྱ། །སྭ་བྷཱ་བ་ཤུདྡྷཱཿསརྦ་དྷརྨཱཿསྭ་བྷཱ་བ་ཤུདྡྷོ྅ཧཾ། བཛྲ་ཤུདྡྷཱཿསརྦ་དྷརྨཱ་བཛྲ་ཤུདྡྷོ྅ཧཾ། ཡོ་ག་ཤུདྡྷཱཿསརྦ་དྷརྨཱ་ཡོ་ག་ཤུདྡྷོ྅ཧཾ། དེ་
ལྟར་སྤྱོད་པའི་སྦྱོར་བས་ནི། །ཡིད་ནི་དག་པར་བྱེད་པའོ། །ཐམས་ཅད་ཀུན་ནས་སྟོང་ཉིད་ཀྱིས། །དེར་ནི་ཆུ་འདི་བསམ་པར་བྱ། །ཀུན་ནས་ཆུ་ཡི་གཟུགས་དང་ནི། །དེ་ཡི་དབུས་སུ་པདྨ་ནི། །
རྒྱ་ཆེན་ཡིད་ལ་འདོད་བཞིན་དུ། །གསེར་གྱི་གྲོང་ཁྱེར་འབྱུང་བ་ནི། །རིན་ཆེན་བདུན་གྱིས་རྣམ་པར་བརྒྱན། །སེང་གེ་གདན་གྱི་གདན་གྱི་ནི། །ཉི་མའི་དཀྱིལ་འཁོར་གྱིས་བརྒྱན་པ། །
དབུས་སུ་ཡེ་ཤེས་བསམ་པ་ནི། །ཡེ་ཤེས་མཁའ་འགྲོའི་མིང་ཉིད་དེ། །ཁ་ཊྭཱ་ག་དང་རྣལ་འབྱོར་སྣོད། །རབ་ཏུ་བཞད་པས་འཇིགས་པར་བྱེད། །ན་བཟའ་དམར་པོ་གཙིགས་པའོ།།
དབུ་སྐྲ་སིལ་བུ་རབ་ཏུ་དྲག །ཡེ་ཤེས་མཁའ་འགྲོ་ཞེས་བྱའི་མིང༌། །སེམས་དཔའི་སྐྱིལ་མོ་ཀྲུང་གིས་བཞུགས། །ཇི་སྐད་གསུངས་པའི་ཕྱི་རོལ་དུ། །དེ་ཡི་གཟུགས་ཀྱི་ལོགས་
གཉིས་སུ། །ཇི་ལྟར་ཕྱོགས་ཀྱི་མདོག་ཉིད་ནི། །ཀུན་ནས་དེ་ཡི་ཕྱག་རྒྱ་རིགས། །ལྔ་པའི་བདག་ཉིད་བསྒོམས་ནས་ནི། །རྟག་ཏུ་མཆོད་དང་གཏོར་མ་དབུལ། །ཆུ་ཉ་ཡི་ནི་
བདག་ཉིད་རྣམས། །ཆུ་དང་མེ་དང་དེ་བཞིན་གཡོ། །ཇི་ལྟར་རླུང་དུ་དུ་བ་བཟུང༌། །ཡེ་ཤེས་རྡོ་རྗེས་དཀྲིས་པ་ནི། །ལྔ་པའི་ལྷ་ཉིད་འབྱུང་བ་ནི། །ལྔ་པ་ཉིད་དུ་བསྒོམ་པར་བྱ། །གི་

82-1-227a

༄༅། །ཝང་གཉིས་ནི་མཱ་མ་ཀཱི། །དེ་ཡི་གཅིག་ནི་བདུད་རྩིའོ། །ཨཱ་ལི་ཀཱ་ལི་རབ་སྦྱོར་བས། །གཉིས་ཀྱི་དེ་ཉིད་རབ་ཏུ་བྱ། །ཨཱ་ལི་ཞེས་བྱ་བུང་བར་
གསུངས། །ཀཱ་ལི་དེ་བཞིན་གཤེགས་མ་ཉིད། །ཇི་ལྟར་སྡེ་ཚན་གསུམ་པ་ཡི། །ཡི་གེ་གསུམ་པ་གཟུང་བྱས་ཏེ། །རྡོ་རྗེ་ཡིས་ནི་དབྱུག་པ་ཉིད། །འོག་པག་སོགས་པས་དཀྲི་
བར་བྱ༑ ༑ས་བོན་ཧེ་ནི་མཆོག་བསམ་པ། །རྣལ་འབྱོར་པ་ཡིས་སྡིག་པ་གཅོད། །པདྨའི་དབང་ཕྱུག་སྐུ་ནི་གསེར་གྱི་མདོག །དྲི་ཡི་ངོ་བོ་ཤིན་ཏུ་སྣང་མཛད་དང༌། །རོ་ནི་རྡོ་རྗེ་
དབང་ཕྱུག་རྡོ་རྗེའི་ཕྱག །ལྷ་གསུམ་དག་གི་ཆོ་ག་ཤེས་པར་བྱ། །ཧ་ཞེས་བྱ་བས་ཁ་དོག་འཕྲོག །ཧོ་ཞེས་བྱ་བས་དྲི་མེད་ཅིང༌། །དཔའ་བོ་ཧྲཱིཿཡིས་འཇོམས་པ་ནི། །རིམ་
པ་འདི་བཞིན་ཤེས་པར་བྱ། །ཐབས་ཤེས་སྦྱོར་བའི་ལེའུ་སྟེ་གཉིས་པའོ།།    །།དེ་ནས་གཞན་ཡང་གཞན་གྱི་གདན། །དང་པོར་རེ་ཞིག་མཚན་ཉིད་
ཀྱིས༑ ༑བདག་ཉིད་རབ་ཏུ་སྦྱར་བར་བྱ། །ཇི་ལྟར་མེ་ཡིས་ཐམས་ཅད་མཉམ་པར་བསྲེག་པ་དང༌། །ཇི་ལྟར་ཉི་མས་ཁྱབ་པར་འཆར་བར་སྟོན་པ་དང༌། །ཇི་ལྟར་རླུང་གིས་
དྲི་ནི་མཉམ་པར་ལེན་པ་ལྟར། །རྣམ་རྟོག་རིང་དུ་སྤངས་པའི་རྣལ་འབྱོར་པས། །སྔོན་གསུངས་མཚན་ཉིད་ལྡན་པར་ནི། །ཉི་མའི་དབུས་སུ་ཆུ་དཀྱིལ་འཁོར། །ཆུ་ཡི་

82-1-227b

དབུས་སུ་པདྨ་ནི། །རབ་འདོད་པདྨ་བསམ་པར་བྱ། །གཞལ་ཡས་ཁང་ནི་མཛེས་པའི་དངོས། །རིན་ཆེན་བདུན་གྱིས་རྣམ་པར་བརྒྱན། །སེང་གེའི་གདན་གྱི་གདན་ལ་ནི། །ཉི་མའི་
དཀྱིལ་འཁོར་གྱིས་བརྒྱན་པའོ། །ན་བཟའ་སྣ་ཚོགས་རབ་ཏུ་འཕྱང༌། །གདུགས་དཀར་པོ་ཡིས་མངོན་པར་གཡོགས། །དགོད་བྱའི་ཡི་གེ་རྣམ་པར་བཀོད། །ཉི་མའི་དཀྱིལ་འཁོར་
དབུས་སུ་ཡང༌། །དབུས་སུ་ཡེ་ཤེས་རྣམ་ཤེས་ནི། །གཟུགས་ལ་ཡོན་ཏན་དབང་པོས་བརྒྱན། །དང་པོའི་སྒྲ་ཡིག་དང་པོ་དང༌། །དེ་བཞིན་གཉིས་པར་ཉིས་འགྱུར་ཉིད། །གསུམ་
ལ་ལོགས་སུ་རེ་ཕ་དང༌། །བཞི་པའི་སྟེང་དུ་ཐིག་ལེར་བཅས། །ཕྱོགས་ཀྱི་མདོག་ཏུ་དགོད་པ་ནི། །འོད་ཟེར་འབར་བ་རྣམ་མང་པོ། །མཚམས་སུ་ཡི་དྭགས་གདན་ལ་ནི། །མ་
ནིང་ཡི་གེ་བཞི་པ་ཉིད། །དབང་ལྡན་སེང་གེ་ཞེས་བྱ་བ། །དེ་བཞིན་མེ་རུ་སྟག་མོ་དང༌། །བདེན་བྲལ་འུག་པ་ཧཱུཾ་སྒྲོགས་པ། །ཅེ་སྦྱང་རླུང་དུ་དགོད་པར་བྱ། །དབུགས་ཀྱིས་དངོས་
པོ་ཐམས་ཅད་དང༌། །དེ་ཡི་ཕྱག་རྒྱའང་བརྟག་པར་བྱ། །དངོས་པོས་དངོས་པོ་བསྒོམ་པ་ཡིས། །མཁའ་འགྲོ་བརྒྱད་ཀྱིས་རྣམ་པར་བསྐོར། །ལོགས་སུ་ལྔ་པའི་བདག་ཉིད་དང༌། །
དབུས་སུའང་ཡེ་ཤེས་རྣམ་པར་དགོད། །བདག་ཉིད་ལུས་ཀྱི་ལུས་ཅན་ནི། །གཉིས་མེད་མཆོད་པས་མཆོད་པར་བྱ། །ཡིད་ཀྱི་མེ་ཏོག་དཀྲམ་པ་དང༌། །ཡིད་ཀྱི་བདུག་པས་

82-1-228a

༄༅། །བདུག་པ་དང༌། །ཡིད་ཀྱིས་བྱུག་པས་མངོན་པར་བྱུག །ཡིད་ཀྱི་མར་མེ་སྦར་བར་བྱ། །སྔོན་དུ་རྫས་ནི་ལྔ་པ་ལ། །སངས་རྒྱས་ལྔ་ཡིས་བྱིན་གྱིས་བརླབས།།
སྔོན་དུ་གསུངས་པའི་བདུད་རྩི་ནི། །དཔའ་བོའི་ལུས་ལ་གཟུང་བར་བྱ། །ལྕགས་ཀྱུས་ལྷ་རྣམས་ཐམས་ཅད་ནི། །བདུད་རྩིའི་ཡི་གེ་ཚིམ་པར་བྱ། །ཨཱ་ལི་ཀཱ་ལི་རབ་སྦྱོར་ལས།།
དཔའ་བོའི་དབུས་སུ་བྱིན་གྱིས་བརླབས། །ཨཱ་ལིར་ཤེས་པ་མཱ་མ་ཀཱི། །སྐྱེས་བུ་རྡོ་རྗེ་འཇིགས་བྱེད་དོ། །ལྷ་མོ་གཡོན་པ་ལ་བརྟེན་ཅིང༌། །སྐྱེས་བུའི་རྐང་པ་ཧཱུཾ་བྱས་པ། །དེ་ཡི་
རྫས་ནི་རབ་བསྟན་པས། །དཔའ་བོས་ཐམས་ཅད་བྱིན་གྱིས་བརླབས། །བདག་ཉིད་ལྔ་ཡི་ལུས་ལ་ནི། །མཁའ་འགྲོ་ལྔ་ནི་རྣམ་པར་ཐིམ། །འདོད་ལ་དགའ་ཉིད་མ་ཡིན་ཞིང་
ལོངས་སྤྱོད་ཕྱིར་ཡང་བརྟེན་མི་བྱ། །གཉིས་མེད་གཏོར་མ་ལྡན་པ་ཡིས། །དུས་ཀུན་ཏུ་ནི་མཆོད་པར་བྱ། །གཞན་གྱི་གདན་ཞེས་བྱ་བའི་ལེའུ་སྟེ་གསུམ་པའོ།།    །།དེ་ནས་ཕྱི་ཡི་གཏོར་མ་བཤད། །སྙིང་པོའི་གནས་སུ་མཁའ་འགྲོ་མ། །དེ་བཞིན་བྱང་དུ་འབར་བྱེད་མ། །འཇིབ་བྱེད་མ་ནི་ནུབ་ཏུ་གསུངས། །དག་འཕྲོག་ལྷོ་ཕྱོགས་རྣལ་འབྱོར་
མ༑ ༑རྣལ་འབྱོར་ཕོ་ཉ་བཞི་པོ་ནི། །དྲག་པོའི་གཟུགས་སུ་བསྒོམ་པར་བྱ། །བདུད་རྩི་ལྔ་ནི་སྦྱིན་བྱ་ཞིང༌། །དམ་པའི་སྤྱོད་པས་མཆོད་པར་བྱ། །མཉམ་ཉིད་ལྟེ་བའི་ཡེ་ཤེས་

82-1-228b

ཀྱིས༑ ༑མཁས་པས་གཏོར་མ་སྦྱིན་པར་བྱ། །རྡོ་རྗེ་ཁུ་ཚུར་གཉིས་བཅིངས་ནས། །རྒྱབ་དང་རྒྱབ་ཏུ་སྦྱར་བར་བྱ། །མཐེའུ་ཆུང་གཉིས་ནི་སྤྲེལ་བྱས་ནས། །སྡིགས་མཛུབ་གཉིས་
ནི་བསྒྲེང་བྱས་ནས། །འདི་ལྟར་གསང་བའི་ཕྱག་རྒྱ་སྟེ། །མཁའ་འགྲོ་ལྔ་ནི་ཀུན་གྱི་འོ། །བ་དན་གསུམ་པའི་སྙིང་གར་སྦྱིན། །སྟེང་དུ་ཁུ་ཚུར་ཐམས་ཅད་བཅས། །འདི་ནི་ཕོ་ཉའི་
ཕྱག་རྒྱ་འོ། །བརྒྱད་མཐའ་དང་པོའི་ས་བོན་དང༌། །དགུ་ཡི་མཐའ་ནི་བྱང་དུ་ཤར། །ཤར་དང་ནུབ་ཀྱི་ས་བོན་དང༌། །ལྷོ་ཡི་གསུམ་པར་མངོན་པར་གཟུང༌། །ཕོ་ཉ་བཞི་ཡི་ས་བོན་
འདི༑ ༑སྒྲ་དང་ཐིག་ལེར་སྦྱར་བར་བྱ། །ཤར་དུ་བདུད་རྩི་དྲག་པོ་ཡི། །ས་བོན་དབུས་སུ་སྦྱར་བར་བྱ། །ཇི་ལྟར་ལས་ལ་སོགས་སྦྱར་བ། །འབུམ་ཕྲག་གསུམ་གྱིས་མངོན་པར་འགྲུག།
ཚེས་གྲངས་མེད་ཅིང་རྒྱུ་སྐར་མེད། །སྨྱུང་བར་གནས་པའང་མེད་པ་འོ། །ཡིད་དུ་འོང་བའི་ས་ཕྱོགས་སུ། །རྟག་ཏུ་འབད་པས་མཆོག་ཏུ་བསྒྲུབ། །དམ་ཚིག་ལ་གནས་དཔའ་བོ་
ཆེ༑ ༑འདོད་ཆགས་ལ་སོགས་ཉོན་མོངས་བཅོམ། །དག་པའི་ཆོས་ལ་དམིགས་པ་ཡི། །དག་པའི་དབྱངས་ནི་ལམ་པོ་ཆེ། །ཆོས་ཆེན་པོ་ནི་ལེགས་པར་འོངས། །རོ་མཆོག་
མཆོག་ཏུ་ཞིམ་པའོ། །སྲིད་པའི་མགོན་པོ་རྒྱ་ཆེ་བ། །སངས་རྒྱས་གང་ལ་ཕྱག་འཚལ་ལོ། །ཚིགས་བཅད་འདི་ཡིས་དབུལ་བར་བྱ། །སྦྱོར་བའི་གདན་གྱི་བདག་ཉིད་ལྷ་ལ་

82-1-229a

༄༅། །ཕྱག་འཚལ་འདུད། །འདི་ཉིད་ཚེ་ལ་འཁོར་བ་གཅོད་ལ་ཕྱག་འཚལ་ལོ། །ཚིགས་བཅད་འདི་ཡིས་བླང་བྱ་ཞིང༌། །ཚིགས་བཅད་འདི་ཡིས་རབ་
ཏུ་ཟེད། །པདྨར་བསྒྱུར་བའི་གདན་ལ་ནི། །སྟེང་དུ་རྡོ་རྗེ་བསྟན་པར་བྱ། །དབུས་སུ་བདུད་རྩི་རི་རབ་ཀྱིས་བསྲུབས་ནས། །མཐེ་མཛུབ་གཉིས་ནི་ས་ཡི་སྟེང་དུ་འཐོར་འཐུང་
དབུལ༑ ༑རྒྱས་པའི་མཆོད་རྟེན་ལྔ་ལ་རོ་ཡིས་ལན་ལྔ་རུ། །བདུད་རྩི་ཆུ་ཡིས་མཆོད་རྟེན་དབུས་སུ་བསམ་པར་བྱ། །གཞན་གྱི་གདན་གྱིས་བདག་ཉིད་དབྱེ་བའི་ལེའུ་ཞེས་
བྱ་བ་སྟེ་བཞི་པའོ།།    །།གཞན་ཡང་གཏོར་མའི་ལས་བཤད་པ། །ལོགས་སུ་གྲུ་གསུམ་བྱ་བ་ནི། །ཁྲག་སོགས་གྱིས་ནི་བྱ་བའམ། །གཡོན་པ་ཁུ་ཚུར་བཅིངས་
བྱས་ལ། །དབུ་མ་ཁྲོ་བོ་བརྒྱང་བར་བྱ། །དབུས་མ་ཡི་ནི་གསུམ་པ་ལ། །སྡིགས་མཛུབ་བཀུག་ལ་སྦྱར་བར་བྱ། །དུ་བའི་ལྕགས་ཀྱུའི་ཕྱག་རྒྱས་སྤྱན་དྲང་བར་བྱའོ། །ཨོཾ་ཨཱ་
ཀཪྵ་ཡ། ཨཱ་ཀཪྵ་ཡ། མཧཱ་བཱུ་ཛ་བྷཀྵ་བྷཀྵ། ཧཱུཾ་ཧཱུཾ་ཧཱུཾ་སྭཱཧཱ། སྤྱན་དྲང་བའི་སྔགས་དང༌། ཕྱག་རྒྱའོ། །ཀུན་ནས་གཏོར་མ་རྫོགས་བྱས་ལ། །ལྔ་པའི་རྫས་ཀྱིས་སྦྱར་བར་བྱ། །ཨོཾ་
ཤིང་གཅིག་དང་ནི་དུར་ཁྲོད་དང༌། །རི་དང་བྲག་དང་ཕུག་གི་ས། །ཡུལ་གྱི་མདོ་དང་ལམ་དང་ཞིང༌། །ཁྱད་པར་དུ་ནི་ཁྱིམ་སྟོང་ཉིད། །ཤིང་ཆེན་ཤིང་གི་བདག་པོ་དང༌། །ཁྱད་

82-1-229b

བར་དུ་ནི་ཆུ་མིག་ཉིད། །སྣོད་དང་ཐང་དང་ས་སྟོང་དང༌། །ཁྱད་པར་ས་སྟེང་གདོལ་ཁྱིམ་གནས། །ནག་པོ་དྲག་པོ་དྲག་ཆེན་པོ། །ལྷ་སྦྱིན་མཉམ་དུ་བསྟེན་པ་དང༌། །ནག་པོ་གཙིགས་
བྱེད་འཇིགས་བྱེད་པ། །དགའ་ལས་འདས་པ་བགེགས་རྒྱལ་པོ། །རྒན་བྱེད་མོ་དང་དྲག་མོ་དང༌། །འཇིགས་བྱེད་མ་དང་ཨུ་མས་བསྟོད། །རྒྱལ་མོ་རྣམ་པར་རྒྱལ་མོ་དང༌། །ཐུབ་ཆེན་གཞན་
གྱིས་མི་ཐུབ་མ། །ནག་མོ་བཟང་མོ་ནག་ཆེན་མོ། །ནག་མོ་ནག་མོ་རྣལ་འབྱོར་མ། །དབང་བྱེད་མ་དང་ཟླ་བ་མོ། །དྲག་མོ་སྡང་བའི་ལམ་པ་ཀི། །འཕྲོག་བྱེད་མ་དང་མེ་མར་མ། །འཇིབ་བྱེད་
ཡུལ་གནས་རྣལ་འབྱོར་མ། །དྲག་མོའི་གཟུགས་དང་གཟུགས་ཆེན་པོ། །མཆེ་བ་གཙིགས་དང་ཐོད་ཅན་མ། །ཐོད་ཕྲེང་ཐོད་པའི་ཕྲེང་ཅན་མ། །ཁ་ཊྭཱཾ་ག་མ་རྫུ་འཕྲུལ་ཆེ། །རལ་གྲི་དགྲ་སྟའི་
ལག་པ་དང༌། །རྡོ་རྗེ་དེ་བཞིན་གཞུ་ལག་མ། །མཁའ་འགྲོ་མ་ལྔའི་དེ་ཉིད་ཆེ། །ལས་ཀུན་རྗེས་སུ་སྒྲུབ་བྱེད་པའི། །སྦྱོར་བའི་དཀྱིལ་འཁོར་རྒྱལ་ཆེན་པོ། །རྡོ་རྗེ་དབང་ཕྱུག་དེ་བཞིན་གཙོ། །
དེ་བཞིན་གཤེགས་པའི་སྐུ་ཆེན་མོ། །གོས་མེད་སྦྱོར་བའི་ལྷ་བྱེད་མ། །རྡོ་རྗེ་དབང་ཕྱུག་མ་ཀ་ཡིས། །ཐམས་ཅད་ཐམས་ཅད་འགུགས་པའོ། །ཨོཾ་ཨཱ་ཀཪྵ་ཡ། ཨཱ་ཀཪྵ་ཡ། སརྦ་དེ་
བ་ལོ་ཀི་ནི་ན་ཀ་ཀྐ་ཀ་ཌ་ནི། ཁ་ཁྑ་ཁ་ཌ་ནི། བབྦ་བནྡྷ་ ནི་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། ཤ་དང་ཉ་ཡིས་སྦྱར་བ་ཡིས། །ཨོཾ་གྱིས་སྤྱན་དྲངས་གཏོར་མ་སྦྱིན། །ཇི་ལྟར་ལས་ལ་སོགས་བརྩན་

82-1-230a

༄༅། །པ༑ ༑བཅོ་ལྔ་དང་ནི་བཅུ་བཞི་དང༌། །ཁྱད་པར་དུ་ནི་ཚེས་བརྒྱད་ལའོ། །དངོས་གྲུབ་འདོད་པའི་རྣལ་འབྱོར་པས། །ནན་ཏན་དུ་ནི་གཏོར་མ་སྦྱིན། །ཡེ་ཤེས་
ཅན་གྱི་དཔལ་འདོད་པས། །ལྷག་མའི་གཏོར་མ་སྦྱིན་པར་བྱ། །ཨོཾ་ཧི་ལི་ཧི་ལི་བཛྲཱི། མ་ཐ་མ་ཐ་ཡོ་གི་ནཱི་ཧཱུཾ་ཛཿགཞན་གྱི་གདན་གྱི་ལེ་འུ་ཞེས་བྱ་བ་སྟེ་ལྔ་པའོ།།    །།
སྔགས་ཀྱི་ཡི་གེ་ཡི་གེ་ནི། །ཡིད་ཀྱིས་སྤྲུལ་བས་བསྒྲུབ་པར་བྱ། །སྙིང་པོའི་སེམས་ནི་རྣམ་སྤངས་ནས། །ཉམས་པའི་གཟུགས་བརྙན་རྣམ་པར་བསྒོམ། །སྔགས་ནི་དུར་
དུར་ཞེས་བརྗོད་པ། །ཨེ་མ་སེམས་ཅན་ཉོན་རེ་མོངས། །དེས་ན་ཡིད་ལ་མངོན་འདོད་པའི། །སྔགས་ཀྱི་ཡི་གེ་མཆོག་ཉིད་ནི། །འགྲོ་བ་རྨོངས་པའི་དེ་ཉིད་མེད་སྔགས་དང༌། །
ལོག་པར་སྨྲ་ཞིང་གཟུགས་བརྙན་སེམས་དང་བྲལ། །སྔགས་ཀྱི་བདག་ཉིད་བློ་ལྡན་གྱིས་ཤེས་བྱ། །ལས་བཞིའི་རྣམ་པར་ཡོངས་སུ་གྲགས་པ་ཉིད། །སྐྱེས་པ་དུ་མའི་
གཟུགས་དང་རྣམ་པ་སྣ་ཚོགས་པ། །ནས་མཐུའི་མཚན་ཉིད་ཀུན་ནས་ཐམས་ཅད་ནི། །གཡོ་ཞིང་འཐབ་པ་ཕྲ་ཞིང་གོས་པ་མེད། །སྔགས་དང་རྒྱུད་ཀྱི་བདག་ཉིད་མཆོག་གི་
ཡི་གེའོ། །གཟུགས་ལ་སོགས་པ་ཀུན་འཇིག་པས། །ཐམས་ཅད་ནམ་མཁའི་བསྒོམ་པ་འོ། །ཁམས་དྲུག་དང་ནི་དབང་པོ་དྲུག །དབུས་མའི་ཁམས་ཉིད་འཇིག་པ་

82-1-230b

དང་༑ ༑སྟོང་པ་བཅོ་བརྒྱད་བློ་ལྡན་གྱིས་བསྒོམ་པ། །སེམས་ཅན་བསྒོམ་པའི་དངོས་པོ་ཡིས། །སྟོང་པས་ཐམས་ཅད་འཇིག་པ་འོ། །ཤར་དུ་ཁ་དོག་དཀར་པོ་དང༌། །བྱང་ཕྱོགས་སུ་ནི་
སེར་པོའོ། །རིན་ཆེན་ཉི་མའི་འོད་འབར་བ། །ལྷོ་ཕྱོགས་སུ་ནི་སྔོན་པོ་ཉིད། །དབུས་སུ་མཉམ་པའི་གནས་སུ་ཡང༌། །མཁས་པ་ཡིས་ནི་བསྒོམ་པར་བྱ། །ཨཱ་ལི་ཀཱ་ལིར་རབ་སྦྱོར་
པ༑ ༑དེ་ཡི་ས་བོན་དབྱུང་བར་བྱ། །ནམ་མཁའི་དབུས་ནི་མཆོག་ཉིད་དུ། །གང་ཞིག་དབུས་སུ་ཟླ་བ་དང༌། །ཟླ་བའི་དབུས་སུ་ས་བོན་ནི། །འོད་ཟེར་འབར་བ་བསྒོམ་པར་བྱ། །ཚོན་སྣ་
བདུན་ནི་སྣ་ཚོགས་པ། །འོད་ཟེར་འབར་བ་མཉམ་པའི་འོད། །གོང་དུ་བླ་མའི་ཡི་གེ་དང༌། །ཐ་མ་བསྲེག་པའི་ཡི་གེ་དང༌། །དབུས་སུ་ས་བོན་གཞག་བྱས་པ། །མཉམ་གཞག་
བཟླས་སུ་འོང་བ་ཡིས། །འབུམ་ཕྲག་གསུམ་དུ་མཁས་པས་བཟླ། །སྦྱོར་བའི་གདན་ལས་ཤེས་རབ་ཀྱི་ཕ་རོལ་ཏུ་ཕྱིན་པའི་སྦྱོར་བ་ཞེས་བྱ་བ་ལེའུ་དང་པོའོ།།    །།སྔོན་
གསུངས་མཚན་ཉིད་དང་ལྡན་པས། །སྔོན་བཤད་སྟོང་པ་ཉིད་ཀྱི་གཞི། །ཡེ་ཤེས་ཅན་གྱིས་མཉམ་གཞག་པས། །གཟུགས་ལ་སོགས་པ་གཞིག་པར་བྱ། །ཀུན་ནས་སྟོང་པའི་
དབུས་སུ་ནི། །མཁས་པ་ཡིས་ནི་བལྟ་བར་བྱ། །འཁོར་ལོ་ཉི་མ་འདྲ་བ་བཞིན། །འོད་ཟེར་ཀུན་ནས་ཡང་དག་གནས། །ཕྱོགས་བཅུ་འཇིག་རྟེན་ཁམས་ཀུན་ཏུ། །དཔག་ཏུ་མེ་

82-1-231a

༄༅། །པར་གཞག་པར་བྱ། །ཐིག་ལེ་ཐིག་ལེ་ཕྲ་བའི་གནས། །འཇིག་རྟེན་འཇིག་རྟེན་ཀུན་མཁྱེན་བཅས། །རླུང་གི་དཀྱིལ་འཁོར་དབུས་སུ་ནི། །མེ་ཡི་
དཀྱིལ་འཁོར་འདྲ་པ་འོ། །མེ་ཡི་དཀྱིལ་འཁོར་དབུས་སུ་ནི། །ཉི་མའི་དཀྱིལ་འཁོར་འདྲ་བ་འོ། །ཉི་མའི་དཀྱིལ་འཁོར་དབུས་སུ་ནི། །ཟླ་བའི་དཀྱིལ་འཁོར་བསམ་པར་
བྱ༑ ༑དེ་དབུས་ཇི་སྐད་གསུངས་པ་ཡི། །རྣམ་ཤེས་ཡེ་ཤེས་སེམས་དཔའ་འོ། །སྤྱི་བོར་ཐམས་ཅད་བསམ་པ་འོ། །ཡི་གེ་ཡི་གེ་སྟེང་དུ་བཅས། །སྨྲ་བའི་ས་བོན་ཐམས་ཅད་ནི། །
དེ་ནི་རྒྱལ་པོ་ཞེས་སུ་བརྗོད། །ཡེ་ཤེས་དང་ནི་རྣམ་ཤེས་དབྱིབས། །རླུང་གི་དབུས་སུ་བཏུང་བར་བྱ། །ས་བོན་དེ་ཡི་སྦྱར་བྱ་བ། །སྒྲ་ནི་སྟེང་དང་སྟེང་དུ་འོ། །དེ་ལྟར་ས་བོན་
མཆོག་བསམ་པ། །ཡེ་ཤེས་རྣམ་ཤེས་མིང་ཉིད་དོ། །འོད་ཟེར་འབར་བ་རྣམ་དམར་པོ། །ཟླ་བའི་དབུས་སུ་བསྒོམ་པར་བྱ། །བདུན་པའི་མཐའ་ནི་ཡང་དག་བླང༌། །གང་གིས་
བདུད་རྩི་ས་བོན་བཞིན། །གང་ཞིག་བཟླས་པས་དཀྲིས་པ་ནི། །ཁ་དོག་དཀར་པོར་བསམ་པར་བྱ། །སྒྲ་ཡིག་དང་པོ་བླང་བྱས་ལ། །ཉི་མའི་དཀྱིལ་འཁོར་གྱིས་དཀྲིས་པའོ། །
དགུ་མཐའི་ས་བོན་ཡི་གེ་ནི། །ལོགས་སུ་མེ་ཡིས་སྦྱར་བར་བྱ། །གཞན་དུ་རླུང་གི་ས་བོན་དང༌། །རླུང་གི་ངོས་སུ་མངོན་པར་བསམ། །ཐམས་ཅད་ཀུན་ནས་བསྒོམ་པ་

82-1-231b

ནི༑ ༑ཡེ་ཤེས་ཐིག་ལེ་ཞེས་བྱའི་མིང༌། །སྡིག་བྱེད་བླུན་པོའི་སེམས་ཅན་རྣམས། །སྦྱོར་བ་འདི་ཡིས་དག་པར་བྱ། །ས་བོན་ལས་ནི་རྡོ་རྗེ་བསྐྱེད། །དེ་བཞིན་རྡོ་རྗེའི་མཚན་ཉིད་
ཤེས༑ ༑དབུས་སུ་རྣམ་པར་སྣང་མཛད་ལུས། །རབ་ཏུ་མཛེས་པའི་ན་བཟས་བརྒྱན། །འདི་ནི་བསྒོམས་པ་ཙམ་གྱིས་ནི། །ཏིང་འཛིན་ཀུན་ནས་ཡང་དག་གནས། །དབུས་སུ་
འདི་གཟུགས་བསམ་པར་བྱ། །རིན་ཆེན་འབར་བས་འབིགས་པ་ཡི། །མགྲིན་པར་རེ་ཕའི་ཐིག་ལེ་དང༌། །བསྒྲུབ་བྱའི་མདུན་དུ་བསྒོམ་བྱ་བ། །ལན་བདུན་པ་ཡིས་འབྱེད་པ་ནི། །
མངའ་ཡི་རྩེ་མོར་ས་བོན་བསམ། །ཁ་དོག་དཀར་པོ་ཀ་ཤ་བཞིན། །མངའ་འདྲེན་པ་ཡིས་དབྱིག་པ་ཡིས། །སྔགས་པས་ས་བོན་བཟླས་པར་བྱ། །ཕྱག་རྒྱའི་རྣམ་པ་བཅིང་བ་དང༌།།
ས་བོན་སེམས་ཀྱིས་བཟླ་བར་བྱ། །འབུམ་ཕྲག་གཅིག་བཟླས་རྣལ་འབྱོར་པས། །དེ་བཞིན་མྱུར་དུ་མངོན་པར་འགུགས། །ཡི་གེ་གཉིས་འགྱུར་ཐིག་ལེ་དང༌། །རྩ་བར་ང་རོ་སྦྱར་
བར་བྱ༑ ༑དེ་ནི་བདུད་རྩི་ཡིད་འོང་མིང༌། །འབུམ་ཕྲག་གཅིག་གིས་འགྲུབ་པར་འགྱུར། །འབྱུང་པོ་བཞིན་དུ་དྲི་ཟ་དང༌། །མཁའ་འགྲོ་གནོད་སྦྱིན་མ་བཤད་པ། །གནོད་སྦྱིན་ཡི་
དྭགས་གྲུལ་བུམ་དང༌། །རྡོ་རྗེ་ལྷ་མོ་རྣལ་འབྱོར་མ་།གལ་ཏེ་འདོད་ན་ཕྲན་ཚེགས་མི། །སྦྱོར་བས་མྱུར་དུ་འགུགས་པར་བྱེད། །སྦྱོར་བའི་གདན་ལས། །དམར་པོ་ཆེན་པོས་ཀུན་

82-1-232a

༄༅། །ཏུ་རྨོངས་པ་ཞེས་བྱ་བའི་ཏིང་ངེ་འཛིན་གྱི་ལེའུ་སྟེ་གཉིས་པའོ།།    །།གཟུགས་ཀུན་ཟད་པར་བྱས་ནས་ནི། །གཟུགས་ནི་མི་གནས་
ཟད་པར་འགྱུར། །སྐར་མའི་རྣམ་པའི་དབྱིབས་སུ་ནི། །དང་པོར་སྟོང་པ་མངོན་བསམ་བྱ། །མཉམ་ཉིད་ལྟ་བ་བསྐྱེད་བྱས་ནས། །རླུང་གི་དཀྱིལ་འཁོར་དབུས་སུ་ནི། །དབྱུག་པ་
འཇིག་རྟེན་དབང་ཕྱུག་མགོན། །གུ་གུལ་ཕྱག་ན་རྡོ་རྗེ་དང༌། །ཡན་ལག་འཇམ་དབྱངས་དྲིལ་བུ་མཆོག །བྱམས་པ་ཟླ་བའི་རི་མོ་ཉིད། །མ་ཞེས་བྱ་བ་སྟེང་འབར་བ། །རྣམ་པར་
འཁོར་བ་སྒྲོལ་བར་མཛད། །ས་བོན་འདི་ཡིས་འབྲས་བུ་ནི། །ཉི་མའི་དཀྱིལ་འཁོར་དབུས་སུ་ཡང༌། །འོད་ཟེར་འབར་བ་རྣམ་མང་པོར། །ལྷ་ཉིད་ལྔ་ནི་བསྒོམ་པར་བྱ། །རི་རབ་རྩེ་
རུ་གཞལ་ཡས་ཁང༌། །རིན་ཆེན་ཀུན་གྱིས་རྣམ་པར་བརྒྱན། །གདན་དུ་མེ་ཏོག་སྔོན་པོ་འདི། །བུང་བའི་ཟས་སུ་ཟ་བ་ཉིད། །མེ་ཏོག་མྱུར་དུ་ཟ་བ་རྣམས། །སྦྲང་རྩི་མཉམ་
པའི་གནས་ཉིད་དོ། །སྟེང་དུ་འཕྲོ་བའི་ཡི་གེ་ནི། །སངས་རྒྱས་ཀུན་དུ་འཐོན་པ་འོ། །ཆུ་དང་ནམ་མཁའ་རླུང་གི་ནི། །ས་བོན་བཞི་ཡིས་ལྷ་ཉིད་དོ། །དབྱིབས་ནི་བན་དུ་ཀ་
ལྟར་གྱིས། །ཁ་དོག་ལི་ཁྲིའི་སེམས་ཀྱིས་ནི། །ལྷ་མོ་མཱ་མ་ཀཱིར་སྦྱོར་བས། །རི་རབ་རྩེ་མོར་བསམ་པར་བྱ། །དཔའ་བོ་རྡོ་རྗེ་དབང་ཕྱུག་མགོན། །ལྷ་རྣམས་ཀུན་གྱི་

82-1-232b

བདག་ཉིད་དོ། །ཕྱག་རྒྱ་གཉིས་དང་མངོན་ལྡན་པའི། །རྩེ་མོ་གསུམ་གྱིས་ཀུན་འཇིག་པའོ། །ས་ནི་གནས་སུ་གནོན་པ་ནི། །རྐང་པ་གཉིས་ཀྱིས་རྣམ་པར་མནན། །ཚེམས་ཀྱི་
མ་མཆུ་བཙིར་ནས་ནི། །གཟུགས་དང་གཟུགས་ལ་ལྟ་བ་ཉིད། །ཧཱུཾ་གི་གླུ་ཡི་རྣམ་པ་དང༌། །སྒྲ་ཡང་དེ་རུ་སྦྱར་བར་བྱ། །བདུད་རྩི་རེ་ཕ་ཐིག་ལེ་དང༌། །ལྕགས་ཀྱུ་ཡིས་ནི་རྩེ་བར་བྱ། །
ལྷ་མོ་སྔགས་ཀྱི་ཀུན་ནས་ཟློས། །རྡོ་རྗེ་ཅན་དང་པདྨའི་གདན། །ཇི་ལྟར་སྡེ་ཚན་གསུམ་པ་ཡི། །ཡི་གེ་གསུམ་པ་བཟུང་བྱས་ལ། །གླུ་རུ་རྡོ་རྗེ་དབྱུག་པ་དང༌། །གཉིས་པར་འོག་པག་
གིས་ནི་དཀྲི། །སྔགས་པ་མཆོག་གི་ས་བོན་འདི། །ཀུན་ནས་བཟླ་ཞིང་སྔོན་དུ་གཟུང༌། །ལྷ་རྣམས་ཀུན་ནས་མཉེས་བྱས་ནས། །འདི་ཡི་རྫས་ནི་བཟའ་བར་བྱ། །རྒྱལ་པོས་སྤྲོ་ཞིང་
བརྟེན་པ་ཡིས། །དབང་གི་ལས་ནི་མངོན་དུ་བརྩམ། །རབ་མིན་དམན་པའི་རིགས་ལ་ནི། །མངོན་དུ་ལས་ནི་སྦྱར་བར་བྱ། །མཉམ་པའི་རིགས་ཀྱི་མེ་ཏོག་ལ། །རྒྱས་པའི་ལས་
ནི་བྱ་བར་བྱ། །བྲམ་ཟེ་དང་ནི་རྒྱལ་རིགས་ཀྱིས། །ཞི་བའི་ལས་ནི་དེ་ལས་མཆོག །ལས་བཞི་མངོན་པར་སྦྱོར་བ་ཡིས། །རིགས་ཀྱི་བྱེ་བྲག་བརྩམ་པར་བྱ། །བདུད་རྩིའི་གསང་
བའི་རྣལ་འབྱོར་པས། །རྫས་གཞན་དག་ནི་བསྒོམ་པར་བྱ། །དབང་པོ་ལག་པ་ཤུ་དག་རུ་རྟ་དང༌། །རྨོངས་བྱེད་དང་ནི་དེ་བཞིན་གུར་གུམ་དང༌། །ཀུ་ཏན་ཙ་རི་ཟླ་བ་དུང་

82-1-233a

༄༅། །ཉིད་ཀྱིས། །འདི་ཉིད་ཀྱིས་ནི་རབ་ཏུ་སྦྱར་བར་བྱ། །དཀོན་མཆོག་གསུམ་ལ་གནོད་པ་ལ། །གཉིས་མེད་གཏོར་མ་སྦྱིན་པར་བྱ། །སྡུག་ཕོངས་ལ་
ནི་རྗེས་བརྩེ་བས། །སེམས་ཅན་དོན་དུ་ལས་བརྩམ་བྱ། །འདོད་ལ་དགའ་ཉིད་མ་ཡིན་ཏེ། །ལོངས་སྤྱོད་ཕྱི་རུ་བསྟེན་པ་མིན། །ཁྲོ་མེད་རྨོངས་པ་མེད་པ་ཡིས། །སེམས་ཅན་
དོན་དུ་སྦྱང་བར་བྱ། །སྦྱོར་བའི་གདན་ལས། །དབང་དུ་བྱེད་པ་ཞེས་བྱ་བ་སྟེ་ལེའུ་གསུམ་པའོ།།    །།ལྕེ་ལ་ཆུ་ནི་རྣམ་པར་སྦྱར། །ནམ་མཁའ་རྣ་བ་སྣ་གཉིས་ལ། །
ས་ནི་ཆུ་ལ་ཡང་དག་གསུངས། །མགྲིན་པར་རྨོངས་པའི་ས་དང་ནི། །གཡོ་བ་སྙིང་ལ་གནས་པ་འོ། །ཉོན་མོངས་ཀུན་ནས་ཐོང་ཀ་དང༌། །ཕྱུགས་ནི་ལྟེ་བའི་རྩ་བར་རོ། །ཡན་ལག་
བརྒྱད་ལ་དགོད་པ་ནི། །ལྷ་ཉིད་དང་ནི་སྦྱར་བར་བྱ། །ཡེ་ཤེས་མཁའ་འགྲོ་བསམ་བྱ་བ། །རྒྱན་ཀུན་གྱིས་ནི་རབ་ཏུ་བརྒྱན། །ལུས་ཀྱི་ས་སོགས་རབ་སྦྱར་བ། །ཁ་དོག་གཅིག་པའི་
རྣམ་པར་བྱ། །མཐེབ་མོ་སུམ་ཅུ་རྩ་གཉིས་ཚང༌། །རྣམ་པར་ཤེས་པའི་ནང་དུ་འཕོ། །ཕྱི་རོལ་ཉིས་འགྱུར་ས་དག་ལ། །དབུགས་ཀྱི་ལས་ལ་སོགས་པ་བྱ། །ལྟོ་བར་མེ་ཡི་ལྷ་
བསམ་པ། །ཡེ་ཤེས་མཁའ་འགྲོའི་མིང་ཉིད་དོ། །དབུགས་ལ་བདུད་རྩི་ཡང་དག་ཐིམ། །ཀུན་ནས་སྔོན་གྱི་མཚན་ཉིད་ཀྱིས། །ལྷ་རྣམས་ལ་ནི་སྲེག་བླུགས་དབུལ། །རླུང་གི་

82-1-233b

དཀྱིལ་འཁོར་དབུས་སུ་ནི། །ཉི་མའི་དཀྱིལ་འཁོར་རྣམ་པར་བརྒྱན། །མཆོག་གི་དབུས་ནས་ས་བོན་ནི། །ཨཱ་ལི་ཀཱ་ལི་ལས་བྱུང་བ། །ཁ་དོག་དམར་པོ་འོད་འབར་བ། །ས་ལ་སོགས་
པའི་ཕྱི་རོལ་དུ། །འབྱུང་དང་འཇུག་པའི་དབུགས་ཀྱིས་ནི། །སྦྱོར་བ་གཉི་གའི་ཕྱི་རོལ་དུ། །ས་བོན་མདའ་ཡི་རྩེ་མོར་བསམ། །ཁ་དོག་ནག་པོ་འོད་འབར་བ། །སྔོན་གྱི་ཀ་ཤའི་ས་
བོན་ནི། །ཨོཾ་དང་རེ་ཕའི་ཐིག་ལེ་ཅན། །མདའ་ལ་གོམས་པས་བརྡེག་པར་བྱ། །ས་བོན་དབུས་སུ་སོན་བྱས་ནས། །བདུད་རྩིར་དབུགས་ནི་འཕྲོག་པར་བྱ། །བདུད་རྩི་ཡི་གེར་
སྦྱར་བྱས་ལ། །འཇིགས་པ་མེད་ཅིང་འཚེ་མེད་པར། །དངོས་པོས་དངོས་པོ་བསྒོམ་པར་བྱ། །ཕྱི་ནས་བདག་གི་ལས་ལ་ནི། །ཡེ་ཤེས་མཁའ་འགྲོའི་སྦྱོར་བ་བཞིན། །ཨོཾ་ཨཱ་ཀཪྵ་
དཾ་ཧཱུཾ་སྭཱཧཱ། རྒྱུད་ཆེན་པོ་ཡི་ས་བོན་བཟླས། །འཇིག་རྟེན་གསུམ་པོ་འཕྲལ་དུ་བསྒྲུབ། །སྦྱོར་བའི་གདན་ལས་འབྱུང་བ་དང༌། །འཇུག་པའི་ལེའུ་ཞེས་བྱ་བ་སྟེ་བཞི་པའོ།།    །།ཡོངས་རྫོགས་གཟུགས་ནི་འོད་ཟེར་བཅས། །དཔྲལ་བར་ཟླ་བ་བསམ་པར་བྱ། །དབུས་སུ་ས་བོན་ཧཱུཾ་རང་བཞིན། །ཁ་དོག་དཀར་པོ་རབ་མཛེས་པ། །རྒྱ་མཚོ་ལྟ་བུར་རབ་ཏུ་
འཇིགས། །ཁ་དོག་བདུན་པ་རྒྱ་ཆེན་པོ། །ཕྱོགས་བཅུ་འཇིག་རྟེན་ཁམས་ཀུན་གྱི། །གཟུགས་རྣམས་ཐམས་ཅད་བཅོམ་ནས་སུ། །བདག་ཉིད་ནམ་མཁའི་ནམ་མཁའ་

82-1-234a

༄༅། །ཉིད༑ ༑དབྱིབས་དང་གཟུགས་ནི་ཐམས་ཅད་པ། །སྔོན་གྱི་མཚན་ཉིད་ཀུན་གྱིས་སོ། །ཆུ་ཡི་དབུས་སུ་པདྨ་འོ། །གཞལ་ཡས་ཁང་པ་བསམ་པར་
བྱ༑ ༑རིན་ཆེན་བདུན་གྱིས་མངོན་པར་མཛེས། །ཟླ་བའི་དཀྱིལ་འཁོར་དབུས་གནས་པར། །ཧཱུཾ་གི་རྣམ་པ་མེ་བཞིན་འབར། །སྤྱི་བོའི་སྟེང་དུ་རྫོགས་པར་བྱ། །བྲང་དུ་དྲི་མེད་ཟླ་བ་
དང༌། །དྲིལ་བུ་སྙིང་གི་ངོས་ཉིད་དུའོ། །ལྟེ་བར་དབྱུག་པ་གསང་བ་འཛིན། །གྱ་གྱུ་རྐང་པའི་གདན་ཉིད་དུ། །པདྨའི་གདན་ལ་རྣམ་པར་སྤྲུལ། །གཟུགས་རྫོགས་པ་ལས་རྡོ་རྗེ་
ནི༑ ༑རྡོ་རྗེ་སེམས་དཔའ་བདག་ཅེས་བརྗོད། །དར་གྱིས་བཅིངས་ཤིང་ཅོད་པན་ཅན། །སངས་རྒྱས་ལྔ་ཡིས་མངོན་པར་བརྒྱན། །ཁ་དོག་དཀར་པོ་མཆོག་ཏུ་འབར། །རྒྱན་
ཀུན་གྱིས་ནི་རྣམ་པར་བརྒྱན། །ན་བཟའ་སྔོན་པོ་རབ་ཏུ་མཛེས། །རྡོ་རྗེ་དྲིལ་བུ་ཕྱག་གཉིས་ན། །དེ་ལྟར་བསམས་པ་ཙམ་གྱིས་ནི། །རྡོ་རྗེ་སེམས་དཔའ་བདག་ཅེས་བརྗོད། །
བརྒྱད་ཀྱི་མཐའ་ལ་རྩ་བར་རླུང༌། །དེ་བཞིན་རྩ་བར་རེ་ཕ་སོགས། །གསུམ་པ་ཡིས་ནི་རྣམ་པར་འདྲེན། །སྟེང་དུ་ཐིག་ལེའི་ས་བོན་གྱིས། །འདི་ཡི་འཇིག་རྟེན་གསུམ་པོ་སྐྲག །
རྡོ་རྗེའི་ས་བོན་རྣལ་འབྱོར་པས། །ཁམས་གསུམ་ཐམས་ཅད་འདྲེན་པ་དང༌། །རླུང་གི་བདག་ཉིད་ཐམས་ཅད་པའོ། །ས་བོན་དབུས་སུ་གནོད་སྦྱིན་མིང༌། །དེ་བཞིན་ལྷ་

82-1-234b

ཡི་མིང་ཉིད་དོ། །ས་བོན་དབུས་སུ་མིང་རྣམས་ནི། །ཐམས་ཅད་མེ་ཡི་དབང་ཕྱུག་ཉིད། །འབུམ་ཕྲག་གསུམ་བཟླས་རྣལ་འབྱོར་པས། །རྒྱས་པར་ཡོངས་སུ་གྲགས་པ་ཉིད། །མཉམ་
གཞག་བཟླས་པའི་ངོ་བོ་ཡིས། །འགྲུབ་པར་འདི་ལ་ཐེ་ཚོམ་མེད། །ཕྱག་འཚལ་བསྲེག་པ་མཐར་བཞག་པ། །སྔོན་དུ་བསྙེན་པའི་རྣམ་བ་བྱ། །གསང་བའི་གདན་ཞེས་བྱ་བ་རྒྱས་པ་
བཤད་པའི་ལེའུ་སྟེ་དང་པོའོ།།    །།སོར་བཞི་པར་ནི་ནམ་མཁའ་འོ། །གང་ཕྱིར་ནམ་མཁའ་སྐར་མ་ཉིད། །ཀུན་ནས་འབར་བའི་འོད་ཟེར་མེས། །ཕྱོགས་བཅུའི་
འཇིག་རྟེན་ཁམས་ཀུན་དང༌། །ཁམས་གསུམ་སྐྱེས་པ་ཟད་བྱས་ནས། །ཐམས་ཅད་ཀུན་ནས་འབར་བ་ཡི། །མེ་ཡི་གཟུགས་ཀྱང་དེ་བཞིན་ཟད། །དེ་ཉིད་ལྔ་ཡི་ཁྱད་པར་ཉིད། །
ཤར་དུ་རྡོ་རྗེ་དཀར་པོ་འོ། །སེར་པོ་རྡོ་རྗེ་བྱང་དུ་འོ། །ནུབ་ཏུ་རྡོ་རྗེ་དམར་པོ་ཉིད། །ལྷོ་རུ་སྔོན་པོའི་རྡོ་རྗེ་ཅན། །ཀུན་ནས་རྡོ་རྗེ་འབར་བའི་འོད། །དབུས་སུ་མཉམ་པའི་ཁ་དོག་ཉིད། །
ཐམས་ཅད་ཀུན་ནས་སྔོན་པོ་ཡི། །དབང་པོའི་གཟུགས་ནི་རྡོ་རྗེ་འཛིན། །སོར་བཞི་པ་ཡི་ནམ་མཁར་ནི། །སྒྲོལ་མ་ཡི་ནི་མཚན་ཉིད་ནི། །ཨཱ་ལི་ཀཱ་ལིར་རབ་སྦྱོར་བའི། །དེ་ཡི་ས་
བོན་འབྱུང་བའོ། །དབུས་སུ་སྒྲོལ་མ་གཞག་བྱ་བ། །ཕྱག་རྒྱ་འདི་ཡིས་མཆོད་པར་བྱ། །ཆུ་ཤིང་མེ་ཏོག་ལྟེ་བར་གནས། །སྙིང་གར་ཕྲེང་བར་གནས་པ་ཉིད། །རྟག་ཏུ་ཁ་ནི་

82-1-235a

༄༅། །མར་ཕྱོགས་པ། །མཁས་པ་ཡིས་ནི་རྒྱས་པར་བྱ། །རྟག་ཏུ་འདབ་མ་བརྒྱད་པར་འགྱུར། །གསུངས་པའི་གེ་སར་གྱིས་ནི་བརྒྱན། །དེ་དབུས་ཟླ་བ་
དཀར་པོ་ནི། །འོ་མ་ཟླ་བ་དེ་ཡི་དབུས། །འདི་ལྟར་ཤེས་པའི་རྣལ་འབྱོར་པ། །གསང་བའི་གདན་གྱི་མིང་ཉིད་ཡིན། །གཟུགས་ལ་སོགས་པ་མི་གཟུང་ཞིང༌། །སྟོང་པའི་སེམས་
ཀྱང་མ་ཡིན་ནོ། །གཟུགས་དང་སྟོང་པ་དེ་བཞིན་དབུས། །ཡེ་ཤེས་ཅན་གྱིས་དེ་བཞིན་གཟུང༌། །མཉམ་ཉིད་ཡེ་ཤེས་ཐམས་ཅད་ཀྱིས། །ཀུན་ནས་བལྟ་བ་ཐམས་ཅད་རིག །བླ་
མས་བསྟན་པའི་ལམ་གྱིས་ནི། །རྟག་ཏུ་ངེས་པར་བལྟ་བར་བྱ། །ཇི་ལྟར་བུ་མོ་གཞོན་ནུ་གཏམ་གྱིས་རྨོངས་ནས་སུ། །གཉི་ཀ་འཐབ་པ་ཕྲད་ཅིང་གཏམ་ནི་སྨྲས་པ་དང༌། །ལམ་
ནི་ཇི་ལྟར་བསྟན་ཀྱང་གཟུང་བར་མི་ནུས་པ། །དེ་བཞིན་རྣལ་འབྱོར་པ་ནི་གཞོན་ནུས་བསྟན་པ་བཞིན། །རྣལ་འབྱོར་པ་ཡིས་ཐོས་ཙམ་གྱིས། །ཉོན་མོངས་རིང་དུ་སྤོང་བར་བྱེད། །གང་
ཞིག་སྦྱོར་བ་བསྟེན་པ་ཡིས། །སངས་རྒྱས་འབྲས་བུ་མྱུར་དུ་འཐོབ། །གང་གིས་སྣ་ཚོགས་བསྟེན་པ་ཡིས། །དེ་ཡིས་ལས་ནི་འགྲུབ་པར་འགྱུར། །ཐམས་ཅད་རྒྱུད་དུ་བཤད་པ་ནི། །
རྣམ་ཤེས་ལྷན་ཅིག་སྤྲད་པར་བྱེད། །ཇི་ལྟར་སེམས་ཀྱི་ཀུན་ནས་ནི། །ནན་ཚན་གྱིས་ནི་ཡེ་ཤེས་སྦྱར། །གསང་བའི་གདན་གྱི་ལེའུ་གཉིས་པ་ཞེས་བྱ་བའོ།།    །།

82-1-235b

ཟླ་བའི་དཀྱིལ་འཁོར་དབུས་གནས་པར། །རྡོ་རྗེ་སེམས་དཔའ་མངོན་པར་སྤྲུལ། །དེ་ཡི་སྙིང་གར་ཡི་གེ་ཧཱུཾ། །ཁ་དོག་དཀར་པོ་བསམ་བར་བྱ། །བདུད་རྩི་རེ་ཕ་ཐིག་ལེ་དང༌། །དེ་ཡི་ས་
བོན་སྦྱར་བར་བྱ། །ཞི་བར་རྒྱལ་ཞིང་མཆོག་ཏུ་བརྩོན། །ཞི་བའི་དུས་ལ་བབ་ནས་ནི། །བདག་ཉིད་སྦྱིན་སྲེག་རབ་ཏུ་བྱ། །ཞི་བའི་འོ། །སྙིང་ག་དཀྱིལ་འཁོར་དབུས་སུ་ནི། །ཁ་དོག་ཞི་
བར་མཚུངས་པ་འོ། །བདུད་རྩི་ཀུན་ནས་རིག་པ་ཡི། །ཟླ་བའི་དབུས་སུ་བསྒོམ་པར་བྱ། །དེ་ལྟར་བསྒོམས་པའི་རྣལ་འབྱོར་པའི། །རྒྱས་པར་ཡོངས་སུ་གྲགས་པ་ཉིད། །སྙིང་གར་ཉི་མའི་
དཀྱིལ་འཁོར་ལ། །རྐེད་པར་རེ་ཕ་ཐིག་ལེ་ཅན། །དམར་ཞིང་དམར་བར་བསམས་པ་ཡིས། །དབང་ཉིད་དུ་ནི་ཡོངས་སུ་གྲགས། །སྙིང་གའི་དཀྱིལ་འཁོར་དབུས་སུ་ཡང༌། །རླུང་གི་དཀྱིལ་
འཁོར་ཀུན་ནས་བསམ། །དངོས་སུ་རླུང་གི་ས་བོན་ནི། །དབུས་སུ་དགྲ་ཡི་མིང་ཉིད་ཀྱང༌། །ཇི་ལྟར་དུ་བ་དུ་བའི་མདོག །མངོན་སྤྱོད་པར་ནི་རབ་ཏུ་གྲགས། །ཀུན་ནས་ཐམས་ཅད་
སྟོང་པ་ཉིད། །སྔོན་གྱི་མཚན་ཉིད་སྦྱར་བར་བྱ། །རླུང་གི་དཀྱིལ་འཁོར་དབུས་སུ་ནི། །ཉི་མའི་དཀྱིལ་འཁོར་བསྒོམ་པར་བྱ། །དེ་དབུས་ཧཱུཾ་གི་རྣམ་པ་ནི། །འབར་བའི་ཕྲེང་བ་མཉམ་
པའི་འོད། །རླུང་གི་ས་བོན་གྱིས་ནི་དཀྲི། །དབུས་སུ་མིང་ཉིད་སྦྱར་བྱས་ལ། །རླུང་གིས་བསྐྱོད་པའི་ལུས་སུ་ནི། །སྒྲུབ་པ་པོ་ཡིས་བསམ་པར་བྱ། །གང་བསམས་དེ་ནི་བསྐྲད་པར་འགྱུར།།

82-1-236a

༄༅། །རླུང་གི་དཀྱིལ་འཁོར་དབུས་སུ་ནི། །མཁའ་འགྲོ་དྲག་མོ་བསམ་པར་བྱ། །སྔོན་གྱི་མཚན་ཉིད་ཀུན་རིག་པས། །གཟུགས་དང་དབྱིབས་བཞིན་བསྒོམ་པར་
བྱ༑ ༑མེ་འབར་བ་དང་མཉམ་པའི་འོད། །མདུན་དུ་ཟློས་ཤིང་ཀུན་དུ་བསམ། །བསྒྲུབ་བྱ་ཡི་ནི་ལུས་ཀྱི་ཁར། །རླུང་གི་ས་བོན་གྱིས་ནི་གཙོ། །མཐར་ནི་འཇོམས་པའི་ཡི་གེ་དང༌། །སྔོན་
བཞིན་མེ་ཡི་ཡི་གེ་ཉིད། །དབུས་སུ་བསྒྲུབ་བྱའི་མིང་འདི་ནི། །འབུམ་ཕྲག་གཅིག་ཏུ་བཟླས་པ་ཡིས། །གང་ཕྱིར་སྦྱོར་བ་བསྙེན་པ་ཡིས། །ལུས་ནི་ཀུན་ནས་སྡོམ་པའོ། །རླུང་
གི་དཀྱིལ་འཁོར་དབུས་སུ་ཡང༌། །གཏུམ་མོའི་རྣལ་འབྱོར་བསྟེན་པར་བྱ། །ཁ་དོག་སྔོན་པོ་འཇིགས་ཆེན་པོ། །ཤིན་ཏུ་བཞད་པས་འཇིགས་པར་བྱེད། །ལག་ན་ལྷུང་བཟེད་ཁ་
ཊྭཱྃ་ག །རྒྱན་ཀུན་གྱིས་ནི་རྣམ་པར་བརྒྱན། །དགྲ་ཡིས་ཀུན་ནས་གདན་དུ་ནི། །བདག་ཉིད་རྐང་པས་མནན་པར་བྱ། །རྡོ་རྗེའི་ས་བོན་རེ་ཕ་ལ། །ལྕགས་ཀྱུའི་ཡི་གེས་སྦྱར་ནས་ནི། །
མཐའ་རུ་འཇོམས་པའི་ཡི་གེ་ནི། །འབུམ་ཕྲག་གཅིག་གིས་འགྲུབ་པར་འགྱུར། །གསང་བའི་གདན་གྱི་ལེའུ་གསུམ་པ་ཞེས་བྱ་བའོ།།    །།ཇི་ལྟར་ལུས་ལས་
བྱུང་བ་ཡི་ནི་པདྨ་ལ། །བུང་པ་གཉིས་ཀྱིས་བདུད་རྩི་ཟ་བའི་སེམས་དང་ཡང༌། །ཡང་དག་སྦྱོར་བས་བྱང་ཆུབ་ཡན་ལག་ལྡན་པ་ཡི། །མཆོག་གི་ཆོས་གསུམ་ཕ་རོལ་ཕྱིན་

82-1-236b

ལ་ཕྱག་འཚལ་ལོ། །སྲིན་མོ་དང་ནི་རོ་ལངས་མ། །མི་མེད་དུར་ཁྲོད་གནས་སུ་ནི། །ཡི་དྭགས་ཆེས་དང་སྐར་མ་ལ། །བརྟན་པའི་སེམས་ཀྱིས་བསྒྲུབ་པར་བྱ། །ར་ནག་པོ་ཡི་པགས་པ་
བླང་༑ ༑མཚོན་གྱིས་མ་བསྣུན་སྦྱར་བར་བྱ། །རས་ནི་བརྐྱང་ལ་ཐིག་གིས་གདབ། །རྫས་ལྔ་དང་ནི་ཡང་དག་ལྡན། །གཉིས་མེད་གཏོར་མ་བྱིན་གྱིས་བརླབ། །ལྕགས་ཀྱུ་ལྔ་དང་ལྡན་པ་
ཡི༑ ༑སྔོན་དུ་གསུངས་བཞིན་དབུལ་བར་བྱ། །མཁའ་འགྲོའི་གཏོར་མ་བྱིན་བརླབས་ནས། །དེ་ཡི་ར་ཡི་ཤ་ཡིས་ནི། །སྦྱིན་སྲེག་བརྒྱ་རྩ་བརྒྱད་དུ་བྱ། །བྲིས་སྐུ་གནས་སུ་གཟུང་བྱས་
ལ༑ ༑གཏོར་མས་མཆོད་ལ་བྲི་བར་བྱ། །ཁ་དོག་ནག་པོ་འཇིགས་ཆེན་པོ། །རོལ་པའི་འཕེན་པས་ཡང་དག་གནས། །ཡན་ལག་བརྒྱད་དུ་ཀུན་གྱིས་བརྒྱན། །སྐྲ་ནི་དགྱེས་པས་རྣམ་
པར་བརྒྱན། །སྤྱན་གསུམ་ཁྲོ་བོ་མཆེ་བ་ཅན། །ཕྱག་བཞི་ཡིས་ནི་རྣམ་པར་སྤྲོས། །ཁ་ཊྭཱྃ་ག་དང་རྡོ་རྗེའི་ལག །དེ་བཞིན་རལ་གྲི་ཐོད་པ་དང༌། །གླང་པོའི་པགས་པས་མངོན་པར་
བགོས༑ ༑སྟག་གི་པགས་པའི་ཤམ་ཐབས་ཅན། །དེ་ལྟར་སྲིན་མོ་རོ་ལངས་མ། །རྣལ་འབྱོར་མཆོག་ཏུ་བརྩོན་པས་བྲི། །ཀུན་ནས་གཏོར་མ་ཡང་དག་ལྡན། །མི་མེད་དུར་ཁྲོད་གནས་
སུ་ནི། །ནག་པོའི་ར་ཡི་ཤ་དང་ནི། །ཞོ་དང་མར་དུ་མངོན་པར་སྦྱར། །བརྒྱ་རྩ་བརྒྱད་བཅུ་ བསྲེག་བྱས་པས། །ཕོ་ཉ་རོ་ལངས་མ་རབ་འགྲུབ། །མགོ་ལ་ཧཱུཾ། སྤྱི་བོར་ཧ། མིག་ལ་ཧྲཱི།

82-1-237a

༄༅། །སྣ་ལ་ཧེ། རྣ་བ་ལ་ཧཾ། ལྕེ་ལ་ཧོ། སྙིང་གར་ཧཱུཾ། ཡན་ལག་དྲུག་ཏུ་བཀོད་པའི་སྔགས་སོ། །ཨོཾ་ཧྲཱིཿཧ་ན་ཧ་ན། སརྦ་ཤ་ཏྲཱུཾ་མ་ཐ་མ་ཐ། བནྡྷ་བནྡྷ་
ཧཱུཾ་ཨ་མུ་ཀ །སང་གྷཱ་ཏ་ཡ་གྷཱ་ཏ་ཡ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཕུ་ཕུ། འདི་ནི་བསྒྲུབ་པ་ཐམས་ཅད་ཀྱི་སྔགས་སོ། །བ་དན་གསུམ་པའི་ཕྱག་རྒྱས་ནི། །ཡན་ལག་དྲུག་ཏུ་དགོད་
པར་བྱ༑ ༑བ་དན་གསུམ་པས་སྙིང་གར་སྦྱིན། །དཔུང་པ་ཀུན་ནས་བརྐྱང་བྱས་ལ། །སེ་གོལ་གྱི་ནི་སྒྲ་དང་ནི། །ཧཱུཾ་གི་རྣམ་པར་ལྷན་ཅིག་སྦྱར། །གཡས་བརྐྱང་བ་ཡིས་ཡང་དག་གནས།།
འདིར་ནི་མཆོག་གི་ཕྱག་རྒྱའོ། །སློབ་དཔོན་ལ་ནི་དམོད་པ་དང༌། །དམ་ཚིག་སྤྱོད་ལ་འཕྱ་བ་དང༌། །དཀོན་མཆོག་གསུམ་ལ་གནོད་བྱེད་པ། །སྡིག་གིས་གོས་པར་མི་འགྱུར་
རོ༑ ༑སྐྱེ་བ་བྱེ་བ་བརྒྱ་སྟོང་དུ། །སངས་རྒྱས་ཡེ་ཤེས་ཀྱིས་བསྐུལ་ཞིང༌། །དགེ་བའི་བཤེས་གཉེན་བསྟེན་པ་ཡིས། །རྣལ་འབྱོར་གཙུག་ལག་ཕྲད་པའོ། །སེམས་ཅན་ཐམས་
ཅད་སྐྱོན་མེད་ཅིང༌། །སེམས་ཅན་ཐམས་ཅད་བདེ་གྱུར་ཅིག །གང་གིས་ལམ་ནས་འགྲོ་བ་ཡིས། །སངས་རྒྱས་ཉིད་དུ་གྲུབ་གྱུར་ཅིག །མ་བསྒྲལ་བ་རྣམས་བསྒྲལ་བ་དང༌། །མ་
གྲོལ་བ་རྣམས་བདག་གིས་དགྲོལ། །དེ་ལྟར་རྗེས་སུ་བརྩེ་བའི་ཕྱིར། །རྣལ་འབྱོར་བསྟན་བཅོས་འདི་བགྱིས་སོ། །གདན་བཞི་པ་ལས། སྦྱོར་བའི་རབ་ཏུ་བྱེད་པ་གདན་བཞིའི་

82-1-237b

ལེའུ་ཞེས་བྱ་བ་རྫོགས་སོ།།    །།དཔལ་གསང་བ་ཐམས་ཅད་ཀྱི་རྒྱུད་ཅེས་བྱ་བ་འདི་ནི། པཎྜི་ཏ་སྨྲྀ་ཏི་ཛྙཱ་ན་ཀཱི་རྟིས་གསར་དུ་བསྒྱུར་ནས་བཤད་ཅིང་གཏན་
ལ་ཕབ་པ། །དེ་ལྟར་ན་རྒྱུད་འདིའི་ལེའུ་སིལ་བུ་རྣམས་ཕྱོགས་གཅིག་ཏུ་བསྡོམས་ན་ལེའུ་བརྒྱ་དང་བཞི་བཞུགས་སོ། །སླད་ནས་བུ་སྟོན་ཐམས་ཅད་མཁྱེན་པའི་ཐུགས་དམ་
རྒྱུད་འབུམ་དང༌། དཔེ་དབང་རྙིང་པ་དག་དང་ཡང་གཏུགས་ཏེ་སྡེབས་ཞུས་དང་བཅས་པ་ཆེས་ཤིན་ཏུ་དག་པར་བགྱིས་སོ།།    །།རྒྱ་གར་སྐད་དུ། ཨཱཪྱ་ཨ་ཙ་ལ་ཀལྤ་
ཏནྟྲ་རཱ་ཛ། བོད་སྐད་དུ། འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ། དཔལ་ངག་གི་དབང་ཕྱུག་རྒྱལ་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་
ན༑ དེ་ནས་ཡང་དེའི་ཚེ་བཅོམ་ལྡན་འདས་ཐུབ་པ་ཆེན་པོས། བདུད་ཐམས་ཅད་ཟིལ་གྱིས་གནོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་ཉིད་ཀྱི་སྐུ་དང༌།
གསུང་དང༌། ཐུགས་རྡོ་རྗེ་ལས་སྔགས་ཀྱི་རྒྱལ་པོ་འདི་ཕྱུང་ངོ༌། །ཨོཾ་ཨཱཿཧཱུཾ། དེ་གསུངས་མ་ཐག་ཏུ་ཚངས་པ་དང༌། །ཁྱབ་འཇུག་དང༌། དབང་ཕྱུག་ཆེན་པོ་དང༌། བརྒྱ་བྱིན་
དང༌། གཞོན་ནུ་དང༌། བྷྲིཾ་གི་རི་ཏི་དང༌། ཚོགས་ཀྱི་བདག་པོ་དང༌། བྷཻ་བ་ས་ཏ་དང༌། དགའ་བྱེད་དབང་ཕྱུག་དང༌། ནག་པོ་ཆེན་པོ་དང༌། སྲིང་མོ་ཆེན་མོ་འཕྲོག་བྱེད་མ་དང༌།།

82-1-238a

༄༅། །ཉི་མ་དང༌། ཟླ་བ་དང༌། མིག་དམར་དང༌། ལྷག་པ་དང༌། ཕུར་བུ་དང༌། སྤེན་པ་དང༌། པ་བ་སངས་དང༌། སྒྲ་གཅན་དང༌། རྒྱུ་སྐར་ཉི་ཤུ་རྩ་བརྒྱད་
དང་༑ གནོད་སྦྱིན་དང་།སྲིན་པོ་དང༌། ཆུ་ལྷ་དང༌། གཤིན་རྗེ་དང༌། མེ་ལྷ་དང༌། རླུང་གི་ལྷ་དང༌། སའི་ལྷ་མོ་དང༌། དགའ་བོ་དང༌། ཉེ་དགའ་བོ་དང༌། འཇོག་པོ་དང༌། མཐའ་
ཡས་དང༌། དུང་སྐྱོང་དང༌། རིགས་ལྡན་དང༌། པདྨ་དང༌། པདྨ་དང༌། པདྨ་ཆེན་པོ་དང༌། སྲིན་པོའི་བདག་པོ་ལངྒ་མགྲིན་བཅུ་དང༌། ལྷའི་བུ་དྲུག་ཁྲིལ་ལ་སོགས་པས་སྟེང་དང༌། ས་
བླ་དང་༑ ས་འོག་པ་ཐམས་ཅད་སྐད་ཅིག་དེ་ཉིད་ལ་དཔལ་འབྱུང་བའི་མཆོད་རྟེན་གྱི་སྤོ་དེ་ལ་འཁོད་དོ། །དེའི་ཚེ་འཇིག་རྟེན་གསུམ་གྱི་བདུད་ཐམས་ཅད་དེར་ལྷགས་
ནས་བྱང་ཆུབ་ཆེན་པོའི་བར་དུ་གཅོད་པར་རྩོམ་མོ། །དེ་རྣམས་ཀྱི་ཐལ་མོ་སྦྱར་ཏེ་མགྲིན་གཅིག་ཏུ་འདི་སྐད་ཅེས་གསོལ་ཏོ། །ཀྱཻ། བཅོམ་ལྡན་འདས། སྟོན་པ་བདེ་བར་
གཤེགས་པ། བྱང་ཆུབ་ཀྱི་བར་དུ་གཅོད་པའི་བདུད་ཀྱི་རིགས་འདི་རྣམས་ཞི་བ་དང༌། མེད་པར་མཛད་དུ་གསོལ་ཞེས་པ་དང༌། དེ་ནས་བཅོམ་ལྡན་འདས་བདུད་
ཐམས་ཅད་ལས་མཆོག་ཏུ་རྒྱལ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་གསང་སྔགས་འདི་ཉིད་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཧཱུཾ་

82-1-238b

ཧཱུཾ་ཧཱུཾ་ཞེས་བརྗོད་མ་ཐག་ཏུ་ཉིད་ཀྱི་མདུན་དུ་ཁྲོ་བོ་ཆེན་པོ་མི་གཡོ་བ་སྐུ་མདོག་མཐིང་ནག་ཏུ་འདུག་པ། ཞལ་སྟོང་ཕྲག་སྟོང་ཧ་ཧར་བཞད་པ། ཞབས་སྟོང་ཕྲག་སྟོང་བརྐྱང་
བསྐུམ་གྱི་ཚུལ་དུ་བཞུགས་པ། ཕྱག་སྟོང་ཕྲག་སྟོང་དུ་གདུག་པའི་མཚོན་ཆ་རལ་གྲི་དང༌། རལ་གྲི་ཀྱོག་པོ་དང༌། ཆུ་གྲི་དང༌། གྲི་གུག་དང༌། སྤུ་གྲི་དང༌། ཁ་ཊྭཱཾ་ག་དང༌། རྩེ་གསུམ་པ་དང༌།
རྩེ་དགུ་པ་དང༌། མདུང་དང༌། འཕེན་མདུང་དང༌། ལྡོང་མདུང་དང༌། མདའ་དང༌། མདའ་སྟེའུ་ཁ་དང༌། མདའ་རྩེ་ལྔ་པ་དང༌། མདའ་ཁ་བྲག་པ་དང༌། རྡོ་རྗེ་རྩེ་གཅིག་པ་
དང་༑ རྩེ་གསུམ་པ་དང༌། རྩེ་དགུ་པ་དང༌། རྩེ་མོ་བཅུ་གསུམ་པ་དང༌། སྟ་རེ་དང༌། དགྲ་སྟ་དང༌། སྟ་ལེབ་དང༌། སོ་སྟ་དང༌། འཕེན་སྟ་དང༌། བཞིར་སྟ་དང༌། དབྱུག་པ་དང༌། ཐོ་
བ་དང་༑ གཏུན་ཤིང་དང༌། འཁོར་ལོ་དང༌། ཕུབ་དང༌། མགོ་བོ་དང༌། བིང་ཏི་པ་ལ་དང༌། གཞུ་དང༌། གཞུ་མཉེན་དང༌། ཐོད་པ་དང༌། ཐོད་ཚལ་དང༌། གྲི་ཟླུམ་དང༌། གྲི་རིངས་དང༌། གྲི་ལྕགས་
ཀྱོ་དང༌། ཞགས་པ་དང༌། རྔ་ཡབ་དང༌། བ་དན་དང༌། མེའི་ཕུང་པོ་དང༌། ཆུའི་སྐྱོགས་དང༌། བྲག་དང༌། ཐོད་པ་ཁྲག་གིས་གང་བ་དང༌། ཕུར་པ་དང༌། ཐོད་པའི་ཕྲེང་བ་དང༌། ཞིང་
དབྱུག་དང༌། མེ་རི་དང༌། སོའི་ཕྲེང་བ་དང༌། དྲིལ་བུ་དང༌། ཇེང་དང༌། པི་ཝང་དང༌། གླིང་བུ་དང༌། རྫ་རྔ་དང༌། པ་ཊ་ཧ་དང༌། རྔ་ཟླུམ་དང༌། རྐེད་ཉག་དང༌། དུང་དང༌། བསིལ་ཕྲེང་དང༌།

82-1-239a

༄༅། །ལག་པ་དང༌། རྐང་པ་དང༌། ཁབ་དང༌། གསིལ་བྱེད་དང༌། ནམ་མཁའ་ལྡིང་དང༌། སྦྲུལ་ཞགས་ལ་སོགས་པའི་མཚོན་ཆ་དུ་མ་བཟུང་ནས་ཕྱག་ལྷག་
མ་རྣམས་གཡས་ན་རལ་གྲི་ཕྱར་ནས་གཡོན་པ་སྡིགས་མཛུབ་ཕྱར་བར་མཛད་དོ། །ཞལ་སྟོང་ཕྲག་སྟོང་ལ་འཛུམ་པ་དང༌། བཞད་པ་དང༌། ཧ་ཧ་ཞེས་སྒྲོགས་པ་དང༌། མཆེ་
བ་གཙིགས་པ་དང༌། སོ་འདར་བ་དང༌། གྱེན་དུ་གདངས་པ་དང༌། ཁྲག་ལྡན་པ་དང༌། རྔམ་པ་དང༌། ཞི་བར་ཡང་མཛད་དོ་ཞལ་གྱི་ཁ་དོག་ཀྱང་ཐ་དད་དོ། །དབུ་སྐྲ་ནག་པོ་དང༌།
སེར་པོ་དང༌། དམར་པོ་ལ་སོགས་པ་ཐ་དད་དོ། །སྐུ་སྟོད་ལ་གླང་པོ་ཆེའི་ཀོ་བ་གྱོན་ནས་སྐུ་སྨད་ཀྱང་སྟག་གི་པགས་པས་དཀྲིས་ཤིང་ཕྱག་དང༌། ཞལ་དང༌། ཞབས་ཀྱི་
བྱེ་བྲག་གི་རྒྱན་ཡང་ཐ་དད་དོ། །རིན་པོ་ཆེ་དུ་མ་དང༌། རུས་པའི་ཕྲེང་བ་དང༌། སྦྲུལ་གྱི་ཆུན་པོ་དང༌། མི་མགོའི་ཕྲེང་བ་དང༌། མིའི་པགས་པ་དང༌། སེངྒེའི་པགས་པ་དང༌།
མ་ཧེའི་པགས་པ་ལ་སོགས་པ་ཐ་དད་དོ། །ཞལ་རེ་རེ་ལ་སྤྱན་གསུམ་དང༌། གཉིས་གཉིས་དང༌། རེ་རེའོ། །དེ་ནས་བཅོམ་ལྡན་འདས་ཀྱིས་ཁྲོ་བོ་ཆེན་པོ་མི་གཡོ་
བ་དེ་ལ་འདི་སྐད་དུ་བཀའ་བསྒོའོ། །ཨོཾ་ཀྱེ་མི་གཡོ་བ། ཁྲོ་བོ་དྲག་པོ། འཇིགས་བྱེད་ཆེན་པོ། གཏུམ་པོ་ཆེན་པོ། དཔའ་བོ་ཆེན་པོ། བདུད་ཀྱི་ཚོགས་ཐམས་ཅད་སོང་

82-1-239b

ཅིག་༑ཆིངས་ཤིག །གཏོགས་ཤིག །རྒྱོབ་ཤིག །ཕྲོལ་ཅིག །བཏུབས་ཤིག །དྲིལ་ཅིག །ཕུལ་ཅིག །ནོན་ཅིག །གཟིར་ཅིག །ཕུག་ཅིག །ཚོས་ཤིག །སྲེགས་ཤིག །ཕྱེ་མར་
གྱིས་ཤིག །མེད་པར་གྱིས་ཤིག །ཁོས་ཤིག །སྡོམས་ཤིག །ཟོ་ཞིག། འཐུངས་ཤིག །སྡིགས་ཤིག །ཧཱུཾ་ཧཱུཾ་ཧཱུཾ་ཛ་ཛ་ཛ་ཧཾ་ལཾ་ཏྲཾ་ཕཊ། ཅེས་གསུངས་པ་དང༌། ཁྲོ་བོའི་རྒྱལ་པོ་དེ་ཁྲོས་
ནས་ཧཱུཾ་ཞེས་བརྗོད་པས་ཞལ་གསུམ་ཕྱག་དྲུག་པར་བྱས་ཏེ་ཀླུའི་ཚོགས་ཐམས་ཅད་མ་ལུས་པར་ཟས་ཏེ། ཕཊ་ཅེས་བརྗོད་ནས་ཞལ་བཞི་ཕྱག་བཞི་ཞབས་ཀྱང་བཞིར་བྱས་
ནས་ལྷ་མ་ཡིན་ཐམས་ཅད་མེད་པར་བྱས་སོ། །ཞལ་གཅིག་ཕྱག་གཉིས་པ་དྲང་སྲོང་ཁྲོས་པའི་དབྱིབས་ལྟར་བྱས་ནས་ལྷའི་གདོན་ཐམས་ཅད་ཕམ་པར་བྱས་ཏེ་ཚོགས་
ཀྱི་བདག་པོ་གདན་དུ་བྱས་སོ། །གཞོན་ནུའི་ཆ་བྱད་དུ་བྱས་ནས་པུས་མོ་གཡས་པའི་ལྷའི་བུའི་བདུད་ཕམ་པར་བྱས་སོ། །གཡོན་པས་ལ་བཙུགས་
ནས་བི་ན་ཡ་ཀ་མེད་པར་བྱས་སོ། །དེ་ནས་ཡང་དག་བཤད་བྱ་བ། །ལྷ་ལ་སོགས་པ་རྣམས་སྡང་ཞིང༌། །ཁྲོས་ནས་གདུག་པ་རྣམ་འཇིགས་བྱེད། །སྣ་ཚོགས་རབ་མང་སྦྱོར་
མཛད་བའོ། །ཆོས་རྣམས་གང་གིས་ཅིར་མ་མཐོང༌། །ལུས་དང་སེམས་དང་ངག་རྣམས་དག །ཀུན་རྫོབ་སྟོང་པ་རྣམ་དག་ནས། །མི་གནས་སྣ་ཚོགས་ཟུང་འཇུག་བདེ།།

82-1-240a

༄༅། །འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ་ལས། སྤྲུལ་པ་རྣམ་པར་དག་པའི་ལེའུ་སྟེ་དང་པོའོ།།    །།དེ་ནས་ཡང་དག་
བཤད་བྱ་བ། །བདེ་བར་གཤེགས་རྣམས་འདུས་པའི་སྐུ། །སྣ་ཚོགས་ལུས་ཅན་འཇིགས་པའི་གཟུགས། །ནམ་མཁའ་གང་བའི་བསམ་གཏན་བྱ། །སྐད་ཅིག་བསམ་
གཏན་མངོན་རྫོགས་ཤིང༌། །སྐད་ཅིག་ཡི་གེ་རྣམ་དགོད་བྱེད། །སྐད་ཅིག་ལ་ནི་གསང་སྔགས་འདོན། །འཇིགས་གཟུགས་སྐད་ཅིག་སྤྲུལ་པ་འགྱེད། །ཚར་གཅོད་ཟིལ་
གྱིས་གནོན་མཛད་ཕྱིར། །སྐད་ཅིག་ཁྲོས་སྤྱན་ནག་པོ་འབར། །མཁའ་ལ་གཟིགས་པས་ལྷ་རྣམས་སྐྲག །ས་ལ་གཟིགས་པས་ཀླུ་རྣམས་སྐྲག །རྒྱལ་བ་སྲས་དང་
བཅས་རྣམས་དང༌། །བླ་མ་ལ་ཡང་ཕྱག་འཚལ་ཞིང༌། །རྟག་ཏུ་མཆོད་དེ་དགའ་ཆེན་བསྐྱེད། །ལུས་ངག་ཡིད་ཀྱི་སྡིག་བྲལ་གང༌། །དཀོན་མཆོག་གསུམ་མཆོད་
བདེ་དོན་གཉེར། །སངས་རྒྱས་བཞུགས་ཤིང་ཆོས་གསུངས་པའི། །སྨོན་ལམ་དག་པའི་བློ་བསྐྱེད་བྱ། །བྱང་ཆུབ་སེམས་ཀྱང་བསྐྱེད་བྱ་ཞིང༌། །དགེ་བའི་ཕུང་པོ་དུས་
གསུམ་དུ། །གཞན་གྱི་དོན་དུ་བསྔོ་བར་བྱ། །བྱམས་ཞིང་སྙིང་རྗེ་བསམ་པར་བྱ། །དགའ་བའི་དགེ་ལ་ཡིད་ཀྱིས་དམིགས། །ནམ་མཁའ་ཆེ་མཚུངས་བློ་ཡིས་ནི། །བཏང་

82-1-240b

སྙོམས་ཆེན་པོ་བསྒོམ་པར་བྱ། །དེ་ལྟར་དད་ལྡན་བརྩོན་འགྲུས་ཅན། །གཡོ་སྒྱུ་བྲལ་ཞིང་བླ་མ་བཀུར། །སྙིང་བརྩ་ལེ་ལོ་མེད་པ་ཡི། །སྲིད་པའི་སྲེད་པ་སྤོང་བྱེད་པ། །དགའ་བའི་
ཚལ་ལམ་ནེའུ་གསིང་དང༌། །ཕུག་གམ་ལྷ་ཁང་སྟོང་པའམ། །ཤིང་དྲུང་ནགས་དགོན་ལྗོན་རྣམས་སུ། །བདེ་བའི་ཡིད་ཀྱིས་གནས་པར་བྱེད། །དེ་ནས་བཅོམ་ལྡན་འདས་ཐུབ་
པ་ཆེན་པོ་ཡོངས་སུ་རྫོགས་པ་ཐམས་ཅད་མཁྱེན་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་རིག་པ་འདི་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ནམ་
མཁའ་དབྱིངས་ཀྱི་དབུས་གནས་པར། །ཧཱུཾ་གི་ཡི་གེ་ལས་སྐྱེས་པ། །མི་གཡོ་མགོན་པོ་རྒྱལ་པོའི་སྐུར། །རྣལ་འབྱོར་དག་པའི་ལུས་བསྒོམ་བྱ། །ཞལ་གཅིག་ཕྱག་གཉིས་
བརྗིད་པའི་སྐུ། །ལྷ་དང་ལྷ་མིན་བདུད་ཚོགས་རྣམས། །ཤིན་ཏུ་སྐྲག་པར་མཛད་པའི་ཕྱིར། །གཡས་ཀྱིས་རལ་གྲི་མཁའ་ལ་ཕྱར། །གཡོན་པ་སྡིགས་མཛུབ་ཞགས་པ་འཛིན།།
པད་མ་ཉི་མའི་གདན་ལ་ནི། །ཚོགས་ཀྱི་བདག་པོའི་སྟེང་གནས་པ། །གཡོན་བརྐྱང་གར་བཞུགས་སྟག་ཤམ་ཅན། །ཕུཿསྒྲོགས་ཀླུ་ཆེན་བརྒྱད་ཀྱིས་བརྒྱན། །དམར་སེར་གྱེན་
སླ་སྦྱར་རྩ་དམར། །སྤྱན་ཟླུམ་ཁྲོ་ཚུལ་མཆེ་བ་གཙིགས། །ཚོངས་པ་ལྷ་དབང་ཁྱབ་འཇུག་དང༌། །དབང་ཕྱུག་ཆེན་སོགས་ལྷ་རྣམས་དང༌། །ལྷ་མ་ཡིན་རྣམས་སྐྲག་པར་

82-1-241a

༄༅། །བྱེད༑ ༑བསྐལ་པའི་མེ་འོད་འབར་དབུས་ན། །ཁྲོ་བོ་དུ་མའི་ཚོགས་དང་བཅས། །བརྟན་གཡོ་ཁམས་གསུམ་མ་ལུས་རྣམས། །རང་གི་སྤྲུལ་པར་
ཤེས་བྱས་ནས། །དེ་ལྟར་གུས་བཅས་ཡུན་རིང་དུ། །རྒྱུན་མི་འཆད་པར་གང་བསྒོམས་པས། །ལས་དང་ཉོན་མོངས་ཀྱིས་བསླད་པའི། །ཐ་མལ་པ་ཡི་རྣམ་རྟོག་ལྡོག །བདག་
འདོད་ལྷ་ཡི་རྣལ་འབྱོར་ལ། །ཤིན་ཏུ་ཡིད་བརྟན་བྱེད་འགྱུར་ན། །རལ་གྲི་ལ་སོགས་གྲུབ་བརྒྱད་ཀྱི། །སྣོད་དུ་རྣལ་འབྱོར་བ་དེ་འགྱུར། །དེ་ནས་བཅོམ་ལྡན་འདས་ཐུབ་པ་ཆེན་
པོས་མི་བཟད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་ནས་རིག་པ་འདི་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ནམ་མཁའ་དབྱིངས་ཀྱི་
དབུས་གནས་བར། །ཧཾ་གི་ཡི་གེ་ལས་སྐྱེས་པར། །དྲག་ཆེན་ཁྲོ་བོའི་རྒྱལ་པོ་ནི། །སྔོ་ནག་ཞལ་གསུམ་ཕྱག་དྲུག་བསྒོམ། །རལ་གྲི་ཆུ་གྲ་སྟི་རེ་ནི། །གཡས་ཀྱི་ཕྱག་ན་རིམ་
བཞིན་འཛིན། །སྡིགས་མཛུབ་འཁོར་ལོ་ཁ་ཊྭཱཾ་ནི། །གཡོན་གྱི་ཕྱག་ན་རིམ་བཞིན་འཛིན། །སྤྱན་གསུམ་ཁྲོ་གཉེར་གྱེན་དུ་བསྐྱོད། །དབུ་སྐྲ་སྨ་ར་གྱེན་འགྲེང་སེར། །
རོལ་པའི་ཀླུ་ཡི་རྒྱན་གྱིས་བརྒྱན། །ཐོད་པའི་ཕྲེང་བ་སྟག་ཤམ་ཅན། །གླང་ཆེན་ལྤགས་བས་སྟོད་གཡོགས་བྱས། །རུས་པའི་རྒྱན་གྱིས་རབ་བརྒྱན་ཅིང༌། །པད་མ་ཉི་མའི་

82-1-241b

གདན་དབུས་ན། །གཡོན་བརྐྱང་གཡས་བསྐུམ་ཚུལ་དུ་འགྱིང༌། །ཧཾ་ཕེཾ་ནམ་མཁའི་ཕྱོགས་སྒྲོགས་པ། །བསྐལ་པའི་མེ་ལྟར་གཟི་བརྗིད་ཆེ། །འདི་ལྟར་སྐད་ཅིག་དྲན་པ་འམ།།
མི་ཤེས་ཙམ་གྱིས་འདོད་པ་སྒྲུབ། །དེ་ནས་བཅོམ་ལྡན་འདས་ཐུབ་པ་ཆེན་པོ་འཇིག་རྟེན་དབང་ཕྱུག་རྣམ་པར་དག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །རིག་པ་
འདི་ཉིད་ཀྱི་སྐུ་དང་།གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ནམ་མཁའ་དབྱིངས་ཀྱི་དབུས་གནས་པར། །མཾ་ལས་སྐྱེས་པའི་མི་གཡོ་བ། །འཇིགས་བྱེད་ཆེན་པོ་བསམ་པར་བྱ། །ཡི་
དྭགས་དྲོད་ཀྱི་སྟེང་ན་འགྱིང༌། །ཞལ་བཞི་ཕྱག་བཞི་ཞབས་ཀྱང་བཞི། །གཡས་པ་རལ་གྲི་རྡོ་རྗེ་འཛིན། །གཡོན་པ་སྡིགས་མཛུབ་ཐོད་ཁྲག་གོ །ཞབས་བཞི་བདུད་བཞིའི་སྟེང་
ན་འགྱིང༌། །སྣ་ཚོགས་རུས་པའི་རྒྱན་ལྡན་ཞིང༌། །སྟག་གི་ཤམ་ཐབས་རྣམ་པར་བརྒྱན། །སྟོད་དུ་ན་རའི་ལྤགས་པས་བརྒྱན། །དམར་སེར་གྱེན་སྐྲ་འཇིགས་ཚུལ་ཆེ། །ཧ་ཧར་
བཞད་ཅིང་རྟ་སྐད་འཚེར། །ཁྲོ་བོ་དུ་མའི་སྤྲིན་སྤྲོ་ཞིང༌། །ཞལ་རྣམས་གདངས་པས་མཆེ་བ་གཙིགས། །སྤྱན་བཅུ་གཉིས་པོ་རབ་ཏུ་བགྲད། །འཇིགས་པ་ཡང་ནི་འཇིགས་པར་
བྱེད༑ ༑ཆར་སྤྲིན་མདོག་འདྲ་མེ་ཆེན་གཟི། །ཐབས་ཆེན་འདོད་པའང་འདིས་རྫོགས་བྱེད། །དེ་ནས་ཡང་བཅོམ་ལྡན་འདས་ཐུབ་པ་ཆེན་པོ་མི་འགྱུར་རྡོ་རྗེ་ཞེས་བྱ་བའི་ཏིང་ངེ་

82-1-242a

༄༅། །འཛིན་ལ་སྙོམས་པར་ཞུགས་ནས་རིག་པ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ནམ་མཁའི་དབྱིངས་ཀྱི་དབུས་གནས་པར། །
ཡི་གེ་ཧཱུཾ་ལས་བྱུང་བ་ཡི། །མི་གཡོ་མགོན་པོ་གཏུམ་པོ་ཆེ། །བདུད་རྣམས་སྐྲག་བྱེད་བསྒོམ་པར་བྱ། །ཞལ་གཅིག་ཕྱག་གཉིས་འཇིགས་པའི་སྐུ། །པད་དཀར་ཉི་མའི་སྟེང་དཀྱིལ་
ན༑ ༑པུས་མོ་ས་ལ་བཙུགས་ནས་བཞུགས། །ཕྱག་གཡས་རལ་གྲི་འཛིན་པ་སྟེ། །གཡོན་པ་སྡིགས་མཛུབ་ཞགས་པ་འཛིན། །སྤྱན་གཉིས་དམར་ལ་ཟླུམ་པ་སྟེ། །གཞོན་ནུ་
ཁྲོས་པའི་ཆ་བྱད་ཅན། །རིན་ཆེན་རྒྱན་གྱིས་རྣམ་པར་བརྒྱན། །སྦྲུལ་དཀར་པོ་ཡིས་དོ་ཤལ་བྱས། །སྟག་གི་པགས་པའི་ཤམ་ཐབས་ཅན། །སྣ་ཚོགས་ཁྲོ་བོ་རྣམ་པར་འཕྲོ། །བསྐལ་
པའི་མེ་ཡི་དབུས་ན་གནས། །གང་གིས་ཉི་མ་ཟླ་བ་ཡི། །མདུན་དུ་རྣམ་པར་དྲན་བྱེད་ན། །བདུད་རྣམས་མ་ལུས་ཟད་ནས་ནི། །བདེ་བ་ཆེན་པོའི་ལུས་རྙེད་འགྱུར། །ཨ་ཏ་ས་ཡི་མེ་ཏོག་
གི་༑འོད་ལྡན་བཅོམ་ལྡན་ལྷ་ཡིས་མཆོད། །བདག་གི་སྙིང་ངམ་སྙིང་དཀྱིལ་བསྒོམ། །མྱུར་དུ་འདོད་པ་རྫོགས་པར་བྱེད། །དེ་ནས་ཡང་དག་བཤད་བྱ་བ། །ཞལ་གཅིག་ཕྱག་གཉིས་
དུ་བའི་མདོག །ཡང་ན་སྔོན་པོ་བཻ་ཌཱུར་གཟི། །བདུད་རྣམས་བརླག་པར་མཛད་པའོ། །གཡོན་བརྐྱང་གཡས་བསྐུམ་བཞུགས་པ་འམ། །ཡང་ན་གཡོན་པ་ས་ལ་བཙུགས། །

82-1-242b

ཐབས་ཚུལ་རིན་ཆེན་རྒྱན་གྱིས་བརྒྱན། །སྡིག་པ་ཐམས་ཅད་ཟད་བྱེད་པ། །བློ་གྲོས་ཕུང་པོ་རྒྱས་པར་བྱེད། །དེ་ནས་བཅོམ་ལྡན་འདས་ཐུབ་པ་ཆེན་པོ་ཡོངས་སུ་རྒྱས་པ་དཔལ་གྱི་རྡོ་རྗེ་ཞེས་
པའི་ཏིང་ངེ་འཛིན་ལ་སྙོམས་པར་ཞུགས་ནས་རིག་པ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་བྱུང་ངོ༌། །དམ་ཚིག་སེམས་དཔའ་ལྟ་བུ་ཡི། །ཡེ་ཤེས་སེམས་དཔའ་སྙིང་གར་
བསྒོམ༑ ༑འོད་ནི་ཆེར་འབར་དྲག་པོའི་གཟི། །ཤེས་བྱའི་སྒྲིབ་ལས་རྣམ་པར་རྒྱལ། །དེ་ཡི་ཐུགས་ཀར་མཚན་མ་སྟེ། །ས་བོན་རྟག་པར་དམིགས་པ་ནི། །ལས་ཀྱི་སྒྲིབ་པ་རྣམ་དག་རྒྱུ།།
ལས་ཀྱི་ལས་རྣམས་སྒྲུབ་པའི་ཕྱིར། །ས་བོན་ལས་ནི་འོད་ཟེར་འཕྲོས། །ཡེ་ཤེས་སེམས་དཔའ་བཀུག་ནས་གཞུག །དེས་ནི་མི་ཤེས་བག་ཆགས་རྣམས། །བློ་ལྡན་བློ་ལ་འཇོག་
མི་ཤེས། །དེ་བཞིན་གཤེགས་པ་ཀུན་དམིགས་ནས། །སངས་རྒྱས་རྣམས་ཀྱིས་དབང་བསྐུར་འགྱུར། །སྤྱི་བོར་རང་གི་རིགས་བསམས་ནས། །རིགས་ཀྱི་བདག་པོས་དབུ་
བརྒྱན་འགྱུར། །དེ་ལྟར་དེ་ལ་བརྩོན་ཆེན་བྱ། །འདིས་ནི་རྒྱལ་རྣམས་མཉེས་གྱུར་ནས། །མྱུར་དུ་རྒྱལ་བ་ཉིད་ཐོབ་འགྱུར། །འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ་ལས།
ལྷ་འབྱུང་བའི་ལེའུ་སྟེ་གཉིས་པའོ།།    །།དེ་ནས་ཡང་དག་བཤད་བྱ་བ། །དགེ་བྱེད་རས་རིས་བཀྲ་ཤིས་ཀྱིས། །སྡིག་པའི་དྲི་མ་རྣམས་བསལ་ནས། །སྒྲུབ་པོ་རྣམས་ལ་

82-1-243a

༄༅། །མཆོད་སྟེར་བྱེད། །གཙང་བྱེད་བྲམ་ཟེ་ལས་རྙེད་དམ། །རྒྱལ་པོ་འམ་བུ་མོ་བཟང་གི་རས། །འཇམ་ཞིང་འཐས་པར་བརྡུངས་བྱས་ཏེ། །འདོད་པ་བཞིན་
དུ་བྲི་བར་བྱ། །རམས་སམ་མིག་སྨན་ཁུ་བ་དང༌། །སྨན་གསུམ་མེ་ཏོག་གཉིས་ལྡན་པའི། །ཁུ་བ་ཤིང་སྦྱིན་གསུམ་སྦྱར་གནས། །གཞན་ཡང་སྣ་ཚོགས་ཚོན་གྱིས་བྲིས། །དེ་
ལས་ཁྲོ་བོའི་རྒྱལ་པོ་མི་གཡོ་བ་ནི་ཞལ་གཅིག་ཕྱག་གཉིས་པ་སྟེ། གཡས་རལ་གྲི། གཡོན་སྡིགས་མཛུབ་ཞགས་པ་དང་འབྲེལ་བ། ཀླུས་བརྒྱན་པ། པདྨ་དང༌། ཉི་མ་
དང་༑ ཚོགས་ཀྱི་བདག་པོའི་སྟེང་ན་གཡོན་བརྐྱང་བས་འགྱིང་ཞིང་བསྐལ་པའི་མེའི་ནང་ན་ཁྲོ་བོ་དུ་མའི་ཚོགས་འཕྲོ་བ་བྲིའོ། །ལྷའི་དབང་ཕྱུག་མི་གཡོ་མགོན་པོ་ནི་ཞལ་
གསུམ་ཕྱག་དྲུག་པ་ཞལ་གཡས་དཀར་བ། གཡོན་དམར་བ། ཞལ་རེ་རེ་སྤྱན་གསུམ་གསུམ་དང་ལྡན་པའོ། །སྐྲ་སེར་པོ་གྱེན་དུ་བརྫེས་བ། ཕྱག་གཡས་གསུམ་ན་
རལ་གྲི་དང༌། ཆུ་གྲི་དང༌། སྟ་རེ་བསྣམས་པ། གཡོན་གསུམ་ན་སྡིགས་མཛུབ་དང༌། འཁོར་ལོ་དང༌། ཁ་ཊྭཱཾ་ག་འཛིན་པ། ཀླུས་བརྒྱན་ཅིང་ཐོད་པའི་དོ་ཤལ་ཅན། སྟག་གི་ཤམ་
ཐབས་དང༌། གླང་པོ་ཆེའི་སྟོད་གཡོགས་དང༌། །ཐོད་པ་ལྔའི་དབུ་རྒྱན་ཅན། །རུས་པས་བརྒྱན་ཅིང་པདྨ་དང༌། ཉི་མའི་སྟེང་ན་གཡོན་བརྐྱང་ཞིང་གཡས་བསྐུམ་པའི་ཚུལ་

82-1-243b

གྱིས་འགྱིང་བ། བསྐལ་པའི་མེའི་གཟི་མདངས་ཀྱི་ནང་ནས་ཁྲོ་བོ་བཅུ་འཕྲོ་བ་བྲིའོ། །ལྷ་མིན་རྒྱལ་པོ་མི་གཡོ་བ་ནི་ཞལ་བཞི་རེ་རེ་ལ་འང་སྤྱན་གསུམ་གསུམ་དང་ལྡན་པ། ཕྱག་
བཞིའི་གཡས་གཉིས་ན་རལ་གྲི་དང༌། རྡོ་རྗེ། གཡོན་གཉིས་ན་སྡིགས་མཛུབ་དང༌། ཐོད་ཁྲག་ཅན། །སྟོད་ལ་མིའི་པགས་པ་གྱོན་ཞིང༌། སྟག་གི་ཤམ་ཐབས་ཅན། རུས་པ་དང༌། ཀླུས་ཡན་
ལག་བརྒྱན་པ། བསྐལ་པའི་མེ་འབར་ཞིང་ཁྲོ་བོའི་ཚོགས་ཀྱི་སྤྲིན་དུ་མ་འཕྲོ་བ། པདྨ་ལ་ཞབས་བཞིས་བདུད་བཞི་མནན་ཅིང༌། །སྐྲ་སེར་པོ་གྱེན་དུ་བརྫེས་པ་བྲིའོ། །བདུད་ཐམས་ཅད་
འདུལ་བའི་མི་གཡོ་བ་ནི་གཏུམ་པོ་ཞལ་གཅིག་ཕྱག་གཉིས་རལ་གྲི་དང༌། ཞགས་པས་འབྲེལ་བ། སྐྲ་ནག་པོའམ། སེར་པོ་གྱེན་དུ་བརྫེས་པ། རིན་པོ་ཆེའི་ཅོད་པན་དང༌། དོ་ཤལ་
དང་༑ ཡན་ལག་ཐམས་ཅད་བརྒྱན་ཅིང་སྟག་གི་ཤམ་ཐབས་ཅན། སྦྲུལ་དཀར་པོས་སེ་རལ་ཁར་ཐོགས་པ། བསྐལ་པའི་ཚོགས་ཀྱི་མེ་འབར་བའི་ནང་ན་ཁྲོ་བོ་དུ་མ་འཁྲུག་ཅིང་པདྨ་
དང་༑ ཉི་མ་ལ་པུས་མོ་གཡས་པ་འཐབ་སྟངས་ཀྱི་ཚུལ་དུ་བཞུགས་པ་འམ། ཡང་ན་གཡོན་པ་གཤེད་པོའི་ཚུལ་དུ་བཙུགས་ཤིང་ལྷག་མ་ནམ་མཁའ་ལ་འགྲེང་ཞིང་བཏེག་པ་བྲི་འོ།།
གང་ཡང་རང་འདོད་པ་ཞིག་དེ་ལྟར་བྲིས་ནས་དེའི་མདུན་དུ་རང་ཉིད་ཀྱི་འདྲ་འབག་ཚོན་སྣ་ཚོགས་ཀྱིས་བྲིས་ལ། རི་མོ་མཁན་ལ་གོ་བ་ལེགས་པར་བསྐྱེད་ནས། མཛེས་པ་གཡོན་དུ་

82-1-244a

༄༅། །ཕུལ་ནས་བཀྲ་ཤིས་བརྗོད་ནས། རང་གི་གནས་ཀྱི་དབེན་པའི་ཕྱོགས་སུ་བཞུགས་པ་མངོན་སུམ་དུ་མི་གཡོ་བར་བསྒྲུབས་ཏེ། མེ་ཏོག་ལ་སོགས་
པས་ལེགས་པར་མཆོད་ནས། ཡེ་ཤེས་ཀྱི་ཁྲོ་བོའི་རྒྱལ་པོ་འང་དེ་ཉིད་ལ་བསྟིམ་པར་བྱའོ། །གང་ཡང་དངོས་གྲུབ་འདོད་པས་སྤོས་དང༌། མེ་ཏོག་དང༌། སྒྲོན་མ་དང༌།
ཞལ་ཟས་དང༌། གོས་ལ་སོགས་པས་རྒྱུན་དུ་མཆོད་ན་སངས་རྒྱས་ཐམས་ཅད་ཀྱི་གསང་སྔགས་འགྲུབ་པ་ལ་གདོན་མི་ཟའོ། །འདིར་སྐྱེ་བོ་འགའ་ནི་དམན་པ་སྟེ། སྐུར་
པ་འདེབས་ན་ཤིན་ཏུ་ཡང་ལྷུང་བར་འགྱུར་བའི་ཕྱིར་སྐུ་དབེན་པའི་ས་ཕྱོགས་སུ་སྦ་བར་བྱའོ། །ཞི་རྒྱས་དབང་དང་བསད་པ་འམ། །རལ་གྲི་ལ་སོགས་བརྒྱད་རྣམས་
དང་༑ ༑མཆོག་གི་སངས་རྒྱས་ཐམས་ཅད་ནི། །རྒྱལ་བའི་གཟུགས་བརྙན་ལས་རྙེད་འགྱུར། །འཕགས་པ་མི་གཡོ་བའི་རྟོག་པའི་རྒྱལ་པོ་ལས། བྲིས་སྐུའི་ལེའུ་སྟེ་
གསུམ་པའོ།།    །།དེ་ནས་ཡང་དག་བཤད་བྱ་བ། །གསང་བ་རྣམ་པར་དག་བྱེད་ཅིང༌། །དངོས་གྲུབ་མྱུར་ཕྱིར་གསང་སྔགས་རྣམས། །རིམ་པ་དབྱེ་བ་
ངོ་མཚར་ཉོན། །བཅུ་བཞིའི་དབྱངས་ལས་ཡུམ་གྱིས་བརྒྱན། །གསལ་བྱེད་གཉིས་པའི་དང་པོ་ལ། །གསུམ་པའི་ལྔ་པས་ཉེ་བར་བརྒྱན། །གསུམ་པའི་གསུམ་པ་དེར་

82-1-244b

བཞག་གོ །ལྔ་པའི་ལྔ་པ་བརྒྱད་པ་ལ། །དབྱངས་ཀྱི་གཉིས་པས་མཛེས་པར་བྱས། །མེ་དང་དབྱངས་བཅུ་གསུམ་པར་འབྲེལ། །དྲོད་གཉིས་པ་དང་དྲག་མཐའ་འབྲེལ། །སུམ་
ཅུ་གསུམ་དང་དབྱངས་དྲུག་འབྲེལ། །ཉི་ཤུ་རྩ་ལྔ་པས་བརྒྱན་ནོ། །ཉི་ཤུ་གཉིས་དང་བཅུ་གཅིག་འབྲེལ། །དེ་ལ་ཉི་ཟླས་རྣམ་བརྒྱན་པ་འོ། །གསང་སྔགས་རྒྱལ་པོ་ཡི་གེ་བཅུ། །
སྟོང་ཁྲི་འབུམ་མམ་བྱེ་བ་བཅུ། །ས་ཡ་བཟླས་ཀྱང་ལྷ་མཐོང་འགྱུར། །སྙིང་པོ་སྡིག་བྲལ་དགའ་བ་སྟེ། །ཕྱོགས་བཅུའི་སངས་རྒྱས་ཀུན་གྱིས་བསྔགས། །སྡུག་བསྔལ་ཟད་བྱེད་བདེ་
བ་ཆེ༑ ༑སྒྲུབ་པ་རྣམས་ལ་སྐྱེད་བྱེད་པའི། །གསང་སྔགས་དྲག་པོ་དྲན་བྱེད་ན། །འཇིག་རྟེན་འདིར་ཡང་ཚེ་རིང་འགྱུར། །སངས་རྒྱས་འགྱུར་རོ་གཞན་ཅི་སྨོས། །ཨོཾ་སྭ་བྷཱ་བ་ཤུདྡྷཿ
སརྦ་དྷརྨཱཿསྭ་དྷཱ་བ་ཤུདྡྷོ྅ཧཾ། གཟུང་བ་དག་པ་ཡེ་ཤེས་ཀྱི་སྔགས་སོ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། འཛིན་པའི་སེམས་དག་པ་ཡེ་ཤེས་ཀྱི་སྔགས་སོ། །ཨོཾ་བཛྲ་
ཤུདྡྷཱཿསརྦ་དྷརྨཱ་བཛྲ་ཤུདྡྷོ་྅ཧཾ། སྐུ་བརྟེན་པ་རྡོ་རྗེ་ཡེ་ཤེས་ཀྱི་སྔགས་སོ། །ཨོཾ་ཀཱ་ཡ་བཱ་ཀྩིཏྟ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སྐུ་གསུང་ཐུགས་ཀྱི་ཡེ་ཤེས་ཀྱི་སྔགས་སོ། །ཨོཾ་ཨ་ཙ་ལ་ཏེ་ཛ་
བཛྲ་པུཥྤེ། །དྷཱུ་པ། དཱི་པ། གནྡྷེ། ནཻ་ཝི་དྱེ། ས་པ་རི་ཝཱ་རེ་བྷྱཿཛཿཧཱུཾ་བཾ་ཧོཿསནྟྭི་པཏཱ་སརྦ་སཏྭཱ་ནཱ། ཨི་མཾ་བ་ལིཾ་གྲྀ་ཧྞ་ཁ་ཁ་ཁཱ་ཧི་ཁཱ་ཧི་བྷཀྵ་བྷཀྵ་ནི་ཧཱུཾ་ཕཊ། མཆོད་པ་དང༌། གཏོར་མའི་

82-1-245a

༄༅། །སྔགས་སོ། །ཞོ་དང་འོ་མ་འབྲས་ཆན་དང༌། སཱ་ལུ་དཀར་དང་ཏིལ་དཀར་དང༌། གྲོ་དང་ནས་དང་བྲ་བོ་དང༌། ཤིང་ཏོག་ལ་སོགས་རྟག་པར་
མཆོད། །ཨོཾ་ཙཎྜེ་མཧཱ་རོ་ཥ་ཎ་ཧཱུཾ་མཎྜལ་མ་དྷེ་ཨཱ་གཙྪ་ཛ་ཡ་ས་མ་ཡ་སྟཾ། སྤྱན་དྲང་བའི་སྔགས་སོ། །ཨོཾ་ཙཎྜ་མཧཱ་རོ་ཥ་ཎ་མ་མ་ཤ་ཏྲུཾ་ཨ་མུ་ཀཾ་སྱ་ཤ་རཱི་རཾ་ཀཱི་ལ་ཡ་ཧཱུཾ་ཕཊ།
ཀ་ཏི་མུ་ཏ་སྟམྦྷ་ཡ། ཧྲྀ་དེ་ཀཱི་ལ་ཡ་ཧཱུཾ་ཕཊ། པ་དེ་ཀཱི་ལ་སྭཱཧཱ། ཕུར་བུ་གདབ་པའི་སྔགས་སོ། །ན་མཿས་མནྟ་ཀཱ་ཡ་བཱཀྩི་ཏྟ་བཛྲཱ་ཎཱཾ། ཨོཾ་ཨ་ཙ་ལ་ཀཱ་མ་ཀ་ན་ཙཎྜ་མཧཱ་རོ་ཥ་ཎ་
སྥོ་ཊ་ཡ་ཧཱུཾ་ཏྲཱཾ་མཾ་ཧཾ། ལས་ལ་བསྐུལ་བའི་སྔགས་སོ། །ན་མཿས་མནྟ་ཀཱ་ཡ་བཱཀྩིཏྟ། བཛྲ་ཎཱཾ། ཨོཾ་ཨ་ཙ་ལ་ཀཱ་ན་ཙཎྜ་ཏ་ན་ཏ་ན་མཊྚ་མཊྚ། མོ་ཊ་མོ་ཊ། ཏཊྚ་ཏཊྚ། ཧ་ན་ཧ་ན།
ད་ཧ་ད་ཧ། ཏིཥྛ་ཏིཥྛ། ཨཱ་བེ་ཤ་ཡ་ཨཱ་བེ་ཤ་ཡ། མ་ཧཱ་མནྟྲ་བྷ་ལ་ཀ །དྷུ་ན་དྷུ་ན། ཏི་ནི་ཏི་ནི། ཁཱ་ད་ཁཱ་ད། བིགྷྣ་ན། མཱ་ར་མཱ་ར། དུཥྚ་ན་དུཥྚ་ན། རཀྵ་ཧཱཾ། སརྦྦ་ན། ཀུ་རུ་ཀུ་རུ།
ཀི་རི་ཀི་རི། མཧཱ་བིགྷཱ་བཛྲ། སྥོ་ཊ་ཡ་སྥོ་ཊ་ཡ། ཧཱུཾ་ཧཱུཾ་ཧཱུཾ། ཏྲི་པ་ལིངྟ་རཾ་ག་ན་རཀྟ། ཨོཾ་ཨོཾ་ཨོཾ། ཧཱུཾ་ཧཱུཾ་ཧཱུཾ། ཨ་ཙ་ལེ་ཏེ་ཛ། སྥོ་ཊ་ཡ་སྥོ་ཊ་ཡ། ཧཱུཾ་ཧཱུཾ། ཨ་མནྟི་ཀ་ཀྲོ་དྷ་མ་ཧཱ་བ་ལ།
ཤྲོ་ཏྲཱ་ཡ། མ་ནཱ་ཡ། མནྟྲ་ཧཱཾ་མཾ། ཤུདྡྷ་ཏུ་མོཀྵ། དུ་བྱ་དུ། བཛྲ་ནཱ་མ་ཏཱཾ་ཨ་པྲ་ཏི་ཧཱ་ཏེ་བྷྱཿཛཱ་ལཱ་ཡ་ཏྲཱ་ཡ། ཨ་ས་ཧ་ན། མཧཱ་སྭཱཧཱ། ལས་ཐམས་ཅད་ཀྱི་རྗེས་སུ་འགྲོ་བའི་

82-1-245b

སྔགས་སོ། །ན་མཿས་མནྟ་ཀཱ་ཡ་བཱཀྩི་ཏྟ་བཛྲ་ཎཱཾ། ཨོཾ་ཏྲ་ཏྲ་ཨ་མོ་གྷ། ཙཎྜ་མཧཱ་རོ་ཥ་ཎ། སྥོ་ཊ་ཡ་ཧཱུཾ་ཕཊ། ཏྲ་མཱ་ཡ་ཏྲ་མཱ་ཡ་ཧཱུཾ་ཏྲ་ཏ་ཧཾ་མཾ། ཨོཾ་བ་ལིཾ་ཏ་ཏེ་ཛོ་མཱ་ལི་ནི་སྭཱཧཱ། ཆོ་ག་ཐམས་
ཅད་རྗེས་སུ་འགྲོ་བའི་སྔགས་སོ། །ན་མཿས་མ་ནྟ་ཀཱ་ཡ་བཱཀྩི་ཏྟ་བཛྲ་ཎཾ། ཨོཾ་ཨ་མོ་གྷ། ཨེ་ཧྱེ་ཧི། ཨཱ་པྲ་ཏི་ཧ་ཏེ་མེ་ཨེ་ཧྱེ་ཧི་ཨ་ཙ་ལ་ཝ་ཏེ་ཛ། ཨ་ནནྟ་ཀ་ན། ཏིཥྛ་ཏིཥྛ། ཙུ་རུ་ཙུ་རུ།
ཏ་ཊི་ཏ་ཊི། ཏ་ཊ་ཏ་ཊ། བི་གྷྣཾ། གྷཱ་ཏ་ཡ། མཱ་ར་ཡ། ཁཱ་ད་ཡ། སྥོ་ཊ་ཡ། ཏྲ་ཏ་ཏ་སྟཾ། ཙ་མེ་ན། ཨ་ནུ་བན་དྷ། ཨཱ་ཛྙཱ་ཀུ་རུ། ཨ་ས་ཧ་ད། ཨ་ན་ཨ་གྲ། ཀ་ཊ་ཀ་ཊ། མ་ཊ་མ་ཊ། ཧཾ་ཧཾ། ཨ་
ཊི་བྷ་ལ། ཨེ་ཧྱེ་ཧི་མཧཱ་ཀ་རུ་ཎ། བི་ཥ་ཎ། ནནྟ། ནནྟ། ཨཱ་བེ་ཤ་ཡ། ཨཱ་བེ་ཤ་ཡ། ཨ་ཙ་ལ་ཏེ་ཛ། སརྦ་ཏྲ་ཨ་ནུཏྟ་རེ་ཀི་ཙ་ཏ། ཏ་ཊ་ཏ་ཊ། དྷརྨ་དྷརྨ། ཕཊ་ཕཊ་ཧཾ། འདི་ནི་སྲུང་བ་
དམ་པའི་སྔགས་སོ། །ཁྲོ་བོའི་རྒྱལ་པོ་མི་གཡོ་བའི། །གང་གིས་གསང་སྔགས་རྣམས་ཤེས་ན། །ཡི་གེ་ཙམ་གྱིས་བདུད་བརླག་བྱེད། །མང་དུ་བརྗོད་ན་སྨོས་ཅི་དགོས། །
འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ་ལས། གསང་སྔགས་རྣམས་འབྱུང་བའི་ལེའུ་སྟེ་བཞི་པའོ།།    །།དེ་ནས་ཡང་དག་བཤད་བྱ་བ། །གསང་
སྔགས་གྲུབ་པ་ལས་བྱུང་བའི། །ལས་ཀྱི་སྦྱོར་བའི་དབྱེ་བ་ཡིས། །འདོད་རྣམས་ཤིན་ཏུ་འགྲུབ་བྱེད་དེ། །བསམ་གཏན་རྣམ་དག་ཆོས་རྣམ་དག །ཡེ་ཤེས་རྣམ་དག་སྐུ་

82-1-246a

༄༅། །རྣམ་དག །རང་འབྱུང་རྣམ་དག་དོན་རྣམ་དག །བྱ་བ་རྣམ་དག་བྱེད་པ་དག །སྒྱུ་མ་སྒྱུ་མའི་ཡེ་ཤེས་ཆེ། །སྒྱུ་འཕྲུལ་ལྟ་བུའི་འཁྲུལ་འཁོར་
དང་༑ ༑མིག་ཡོར་སྨིག་རྒྱུའི་གཟུགས་བརྙན་འབྲེལ། །སྣ་ཚོགས་ཆུ་བུར་བཞིན་གཡོ་བའི། །གང་གིས་བདུད་ལས་རྒྱལ་བྱེད་པའི། །ཡུངས་ཀར་རྒྱལ་པོ་བསྒྲུབ་པར་
བྱ༑ ༑རྒྱལ་གྱི་སྐར་མར་བཙུགས་བྱས་ཏེ། །ཐོད་པ་དཀར་པོ་དྲི་ཆུས་བྲ་ན། །འདི་ནི་ལས་རྣམས་ཀུན་བྱའི་ཕྱིར། །དུས་སུ་སྲུང་ཞིང་བསྐྱེད་བྱ་སྟེ། །དུས་སུ་མཆོད་དང་གཏོར་
མ་བྱས། །བར་ཆད་ཀུན་ལས་རྣམ་རྒྱལ་ཡིན། །ཡང་ན་གྲོ་ག་འམ། སྤྲ་ཚིལ་ལ་སྦྲུལ་ནག་པོའི་གཟུགས་བྱས་ནས་གུ་གུལ་ཚིལ་ཆེན་གྱིས་བདུག་ཅིང་སྔགས་དྲག་ཏུ་བརྗོད་དེ།
གང་འདོད་པའི་ལུས་ལ་བྱབས་ནས་ཁྲུས་བྱས་ཏེ་རྩྭ་ཀུ་ཤའི་ཆུན་པོས་འོག་ནས་གཡུག་ཅིང༌། ནཱ་ག་རཱ་ཛ་ས་མ་ཡ་དུནྟི། ཕུ་ཊ་ཕུ་ཊ་ཕཊ་ཅེས་བརྗོད་ན་གང་ལ་ཀླུ་གནོད་པ་
དེ་སོས་པར་བྱེད་དོ། །ཡང་ན་གོང་དུ་བསྟན་པའི་ཡུངས་ཀར་དང༌། །གུ་གུལ་གྱིས་བདུག་ཅིང་སྔགས་དྲག་ཏུ་བརྗོད་ན་ཀླུ་འབྲོས་སོ། །སླར་ཡང་མི་ལྡོག་གོ །འབྱུང་པོ་ལ་
སོགས་པའི་གདོན་གྱིས་ཟིན་པ་ལ་ཡུངས་ཀར་བསྐྱེད་པ་ལ་སྔགས་མང་དུ་བཟླས་ནས་གཏོར་ན་འབྱེར་རོ། །བྱིས་པ་གསར་དུ་བཙས་པ་སྲུང་བ་ནི་ཁམ་ཕོར་རྡོ་རྒྱུས་ཀྱིས་

82-1-246b

བྲིས་པ་བཅང་ངོ༌། །སྤྲ་ཚིལ་གྱི་གཟུགས་སོར་བཞི་པའི་ཚད་དུ་བྱས་པའི་སྙིང་གར་བསྒྲུབ་བྱའི་མིང་དང་བཅས་པའི་སྔགས་བཅུག་ལ་ཁ་ལ་ཚེར་མ་བཙུགས་ན་བསྒྲུབ་བྱའི་ཁ་
ལ་ཚེར་མ་བཙུགས་པར་འགྱུར་རོ། །རྐང་པ་ལ་བཙུགས་ན་རེངས་སོ། །སྙིང་ལ་བཙུགས་ན་དྲན་པ་སྟོར་བར་བྱེད་དོ། །མིའི་རྗེ་ངར་གྱི་རུས་པའི་ཕུར་བུ་འམ། ལྕགས་ཕུར་ཡན་
ལག་གང་དང༌། གང་ལ་བཏབ་པ་དེ་ཞ་བ་འམ། རེངས་པར་བྱེད་དོ། །དུར་ཁྲོད་ཀྱི་ཐལ་བ་ལ་ལན་མང་དུ་སྔགས་ནས་དགྲ་བོའི་སྒོ་འོག་ཏུ་བཏབ་ན་འབྱེར་རོ། །གཡུལ་དུ་ཞུགས་
ནས་རལ་གྲི་ལ་བསྔགས་ཏེ་བཟུང་ན་རྒྱལ་ལོ། །གང་ལའང་གཏོར་མའི་བྱེ་བྲག་གིས་འགྲུབ་ངེས་སོ། །དུར་ཁྲོད་དུ་ཕྱིན་ཏེ་སྣོད་ཐོད་པ་ལ་པད་སྣལ་དཀར་པོའི་སྡོང་བུ་དང༌། །
ཚིལ་ཆེན་གྱི་མར་མེ་བྱས་ལ་ཚེས་བརྒྱད་དམ། བཅུ་བཞི་ལ་སྦར་བའི་དུ་བ་མིག་ལ་བྱུགས་ན་གཞན་གྱིས་མཐོང་ན་དགའ་བར་འགྱུར་རོ། །གལ་ཏེ་ཉི་མ་འམ། ཟླ་བ་གཟས་
བཟུང་བའི་ཚེ། མི་གཡོ་མགོན་པོའི་སྐུ་ཁམ་པ་ལ་བྱས་ནས་མེ་ཏོག་ཤེལ་པ་ལི་ཀ་འམ། དཎྚོཏ་པ་ལས་མཆོད་ཅིང་སྔགས་མཚན་ཐོག་ཐག་བཟླས་པས་ཚེ་ལོ་
སྟོང་ བོ། །ཡང་ཟླ་བ་གཟས་བཟུང་བའི་ཚེ་དུམ་བུ་དྲུག་པའི་ཐོད་པར་ཁྲག་སྣ་ཚོགས་བླུགས་ཏེ། མཎྜལ་ནག་པོའི་ཐོག་ཏུ་བཞག་ནས་ཁ་མེ་ལོང་གིས་བཅད་དེ། དེའི་

82-1-247a

༄༅། །སྟེང་དུ་ཁམ་པ་ལས་བྱས་པའི་མི་གཡོ་བ་བཞག་སྟེ། རང་ཉིད་གཅེར་བུའི་ལུས་མ་ཧེའི་རྣམ་ལྔས་བྱུགས་ཏེ། མཚན་ཐོག་ཐག་བཟླས་ན་སྲིད་
པ་གསུམ་མཐོང་བར་འགྱུར་རོ། །ཡང་ཉི་མ་ཟླ་བ་གཟས་བཟུང་བའི་ཚེ་མཎྜལ་གྲུ་བཞི་པ་བྱས་ནས་གྲྭ་བཞིར་རལ་གྲི་བཙུགས་ལ་རང་ཉིད་གཅེར་བུ་ལུས་ཐམས་ཅད་
ཐལ་བས་བྱུགས་ཏེ་མཚན་ཐོག་ཐག་བཟླས་ན་སྲིད་པ་གསུམ་གསལ་བར་འགྱུར་རོ། །གལ་ཏེ་གཏེར་ཁ་དབྱེ་བར་འདོད་པས་མི་གཡོ་མགོན་པོའི་སྐུ་ཁམ་པ་ལས་
བྱས་ལ། སྨན་དྲུག་ལ་སོགས་པ་དྲི་ཞིམ་པོ་ཐམས་ཅད་དང་ལྷན་ཅིག་པའི་རིན་པོ་ཆེའི་སྣོད་ཁ་སྦྱར་དུ་བཅུག་ནས་མཎྜལ་དཀར་པོའི་དབུས་སུ་ཁྲིའུ་ལ་བཞག་ནས། དུས་
གསུམ་དུ་མཆོད་ཅིང་བསྐོར་བ་བརྒྱ་རྩ་བརྒྱད་བྱས་ཏེ་གསོལ་བ་གཏབ་ཅིང་ཨ་ཀ་རུ་ལ་སོགས་པའི་སྤོས་སྲེག་ཅིང་བསྟོད་པ་བྱས་ན་ཟླ་བ་གསུམ་གྱི་རྗེས་སུ་གཏེར་རྙེད་
ངེས་སོ། །གལ་ཏེ་ཆར་འབེབས་པར་འདོད་ན་ཀླུ་ཡོད་པའི་གནས་སུ་ཀླུའི་དཀྱིལ་འཁོར་བྱས་ཏེ་སྦྲ་ཚིལ་ལམ། བག་ཟན་ལ་དགའ་བོ་ལ་སོགས་པའི་གཟུགས་
བྱས་ཏེ༑ ཁ་དོག་ཐ་དད་པར་བྱས་ནས་མཎྜལ་དེར་བཞུགས་ཏེ་དམ་ཚིག་བ་བསྐྱེད་ནས་དབུས་སུ་མི་གཡོ་མགོན་པོ་དང་བཅས་པ་ལ་ཡེ་ཤེས་ཀྱི་ལྷ་བཅུག་

82-1-247b

ནས༑ ཀ་ར་དང༌། བུ་རམ་དང༌། སྦྲང་དང༌། འོ་མ་ལ་སོགས་པས་མཆོད་ཅིང་རྩ་བའི་སྔགས་འབྲུག་ལྟར་བསྒྲགས་པས་ཀླུ་རྣམས་སྐྲག་ནས་ཆར་པའི་རྒྱུན་འབེབས་པར་བྱེད་
དོ༑ ༑གལ་ཏེ་མི་འབབ་ན་ཐོད་པ་དུམ་བུ་གཅིག་པར་ཀླུའི་གཟུགས་རྣམས་བཅུག་ལ་གདུག་པ་ཅན་གྱི་མེས་བསྲེས་ན་ཆར་ཤིང་རྟའི་ཕང་ལོ་ཙམ་ཞག་བདུན་དུ་འབེབས་པ་
ལ་ཐེ་ཚོམ་མེད་དོ། །འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ་ལས། སྦྱོར་ཀ་ཕྲ་མོའི་ལེའུ་སྟེ་ལྔ་པའོ།།    །།དེ་ནས་ཡང་དག་བཤད་བྱ་བ། །བསམ་
གཏན་བརྟན་ལས་བྱུང་བ་ནི། །འཁྲུལ་མེད་ཉིད་དེ་གནོད་རྣམས་སེལ། །ཁམས་གསུམ་རྒྱལ་པོ་ཆེར་ཉོན་ཅིག །སྤྲོ་བསྡུའི་རིམ་པ་གོམས་གྱུར་ལས། །ཇི་སྲིད་འདོད་ཀྱི་
དུས་བར་དུ། །རང་སེམས་གནས་ནས་བརྟན་པར་འགྱུར། །དངོས་མེད་དངོས་སོགས་མ་ལུས་པའི། །རྣམ་རྟོག་རབ་རིབ་ཀུན་བསལ་ནས། །ཉོན་མོངས་ནད་རྣམས་མ་ལུས་པ། །
བག་ཆགས་དང་བཅས་གཏན་བཅོམ་ནས། །འཕྲལ་དུ་ཡང་ནི་བྲོད་ཀ་སྐྱེ། །སྤྲོ་ཡང་མི་དམིགས་བསྡུ་མི་དམིགས། །སྐྱེ་མེད་འགག་མེད་ཏིང་ངེ་འཛིན། །འབྱུང་མེད་འགྲོ་མེད་
བསམ་གཏན་ལ། །གནས་ན་ཡེ་ཤེས་མྱུར་དུ་ཐོབ། །བླ་མེད་ཡེ་ཤེས་ཡོན་ཏན་དང༌། །མཐུ་རྣམས་ཆེ་བར་འགྱུར་བ་ནི། །བླ་མ་མཉེས་ལས་རྙེད་འགྱུར་བའི། །དེ་ཉིད་བདུད་

82-1-248a

༄༅། །རྩི་བཅུད་ཀྱིས་ལེན། །གུས་པས་རྟག་པར་ཉིན་མཚན་དུ། །རྒྱུན་ཆད་མེད་པར་གོམས་བྱས་ན། །མྱུར་དུ་ཕྱག་རྒྱ་ཆེན་པོ་ཡི། །དངོས་གྲུབ་
སྣོད་དུ་འགྱུར་བ་ཡིན། །འབད་རྩོལ་བྱང་ཆུབ་ཡན་ལག་སྟེ། །ལེ་ལོ་གཉིད་དང་གཡེང་བ་སྤང༌། །སྔགས་གསལ་དམིགས་པ་བརྟན་གྱུར་ཅིང༌། །བསམ་གཏན་ཐོན་ནས་
འཁྲུལ་འཁོར་བརྩམ། །སྐར་མ་རྒྱལ་གྱི་ཉིན་པར་ལ། །གྲོ་གའམ་ཡང་ན་ཤིན་ཤུན་ལ། །གུར་གུམ་གི་ཝང་ཙནྡན་གྱིས། །རྡོ་རྗེ་རྒྱ་གྲམ་མུ་ཁྱུད་བཅས། །དབུས་སུ་
མིང་དང་སྔགས་སྤེལ་བྲི། །མུ་ཁྱུད་ལ་ནི་རྩ་སྔགས་བྲི། །རྭ་ཀུན་ལ་ནི་ཧཱུཾ་དང་མིང༌། །སྤེལ་ཏེ་གཡས་ནས་བསྐོར་ལ་བྲི། །དཀྱིལ་འཁོར་དཀར་པོའི་དབུས་སུ་ནི། །མེ་ཏོག་
དཀར་པོའི་སྟེང་གཞག་ནས། །ལྷ་ཡི་སྐུར་ནི་བསྐྱེད་བྱས་ཏེ། །སྟོང་རྩ་བརྒྱད་དུ་བཟླས་བྱས་ནས། །གང་ཞིག་འདོད་པའི་དཔུང་པ་འམ། །ལུས་ལ་བཅངས་ན་སྲུང་
བར་བྱེད། །ཁམ་ཕོར་སར་པ་ལ་རྡོ་རྒྱུས་ཀྱིས་བྲིས་ཏེ་སྒོར་བཅངས་ན་གསར་དུ་བཙས་པའི་བྱིས་པ་སྲུང་ངོ༌། །དུར་ཁྲོད་ཀྱི་རས་ལ་སྔགས་མིང་དང་བཅས་པ་
བྲིས་ཏེ་སྦྲ་ཚིལ་གྱིས་གཏུམས་ནས་དུར་ཁྲོད་ཀྱི་བུམ་པར་བཅུག་ནས་ཁ་རྡོ་རྗེ་རྒྱ་གྲམ་གྱིས་བཅད་དེ་སྦས་ན་མངལ་སྐེམས་པར་བྱེད་དོ། །ཕྱུང་ནས་འོ་མས་

82-1-248b

བགྲུས་ན་སོས་སོ། །གལ་ཏེ་བསད་པར་འདོད་ན་དཀྱིལ་འཁོར་གྲུ་གསུམ་ནག་པོར་བྱས་པའི་སྟེང་དུ་ཁམ་པ་ལས་བྱས་པའི་མི་གཡོ་མགོན་པོ་ཞལ་གཅིག་ཕྱག་བཞི་པ།
གཡས་པ་གཉིས་ན་རལ་གྲི་དང་རྡོ་རྗེ། སྡིགས་མཛུབ་དང༌། ཐོད་ཁྲག་གཡོན་ན་འཆང་པ་བྱས་པ། །རྒྱན་ཐམས་ཅད་ཀྱིས་བརྒྱན་པ་བཞུགས་སོ། །དེ་ནས་དྲི་མ་དྲུག་དང་
བག་ཟན་ལས་བསྒྲུབ་བྱའི་གཟུགས་སོར་བརྒྱད་བྱས་ནས་རྡོ་རྗེ་རྒྱ་གྲམ་གྱི་འཁོར་ལོ་གསད་པའི་ཤམ་བུ་དང་བཅས་པ་སྙིང་གར་བཅུག་སྟེ། དེའི་སྐུའི་ཞབས་སུ་བཞག་
ནས་རང་ཉིད་ལྷའི་ཏིང་ངེ་འཛིན་དང་ལྡན་པས་ཟུར་བཞིར་མི་རུས་སམ། སེང་ལྡེང་ངམ། ལྕགས་ལས་བྱས་པའི་ཕུར་བུ་སོར་བཞི་པ་བཞག་པ་ལ། ཐུན་མཚམས་ཐམས་
ཅད་དུ་བཏབ་པར་ཤེས་པ་བརྒྱལ་བར་བསམ་མོ། །དེའི་འོད་ཀྱིས་མདུན་གྱི་ཕུར་པ་མི་གཡོ་བར་བསྒོམས་པའི་ཐུགས་བསྐུལ་ནས། དེ་ལས་ཁྲོ་བོ་ལྕགས་ཀྱུ་དང༌། ཞགས་པ་
ཐོགས་པ་གྲངས་མེད་པ་སྤྲོས་པས། བསྒྲུབ་བྱ་རླུང་གི་འཁོར་ལོ་ལ་བཞག་ནས་འོངས་པས་སྐད་ཅིག་ཙམ་གྱིས་ཕུང་པོ་གཏོར་ནས། ཤེས་པ་ལིང་ག་ལ་བསྟིམ་པར་བྱའོ། །དེ་
ལྟར་ཞག་ཉི་ཤུ་རྩ་གཅིག་ཏུ་བྱས་པས་ཧོམ་ཁུང་དུ་བསྲེག་པ་འམ། མནན་པ་བྱས་ན་དབང་ཕྱུག་ཆེན་པོ་ཡང་གསོད་པར་ངེས་ན་གཞན་ལྟ་སྨོས་ཀྱང་ཅི་དགོས། ཡང་ན་དྷ་དུར་

82-1-249a

༄༅། །དང་༑ ཁྱི་ཁྲག་དང༌། ཉའི་ཁྲག་གིས་འཁོར་ལོ་རལ་གྲི་རྩེ་མོ་ལྟར་རྣོ་བར་བྱས་ནས། ལྟེ་བའི་དབུས་སུ་གྲུ་གསུམ་མའི་ནང་དུ་བསྒྲུབ་བྱའི་
མིང་དང་རྒྱུད་དུ་བཅས་པ་བྲིས་ལ། དེ་ཞགས་པས་བསྐོར་བར་བྱའོ། །རྩིབས་རྣམས་སུ་སྔགས་ཀྱི་རྐང་པ་བརྒྱད་པ་བྲིའོ། །མུ་ཁྱུད་ལ་མིང་དང་བཅས་པའི་སྙིང་པོ་བྲིའོ། །དེའི་
རྒྱབ་ཀྱི་མུ་ཁྱུད་ལ་ལས་ཐམས་ཅད་པ་བྲིའོ། །མུ་ཁྱུད་གསུམ་པ་ལ་རྡོ་རྗེ་དང༌། རལ་གྲི་སྤེལ་ནས་བྲི་བར་བྱའོ། །དེ་ནས་ཐོད་པ་ཁ་སྦྱར་གྱི་ནང་དུ་བཅུག་ནས། ཞིང་སྐྲས་བཅིངས་
ཏེ༑ བསྒྲུབ་བྱ་དག་ཟ་བའི་བསམ་གཏན་དང་ལྡན་པས་ཁྲོ་བོ་ཤིན་ཏུ་ཁྲོས་པས་ཁྲག་འདྲེན་པའི་ལྟ་བས་བལྟས་ན་ཞག་ཉི་ཤུ་རྩ་གཅིག་གིས་གང་ལ་བྱས་པ་དེ་ཁྲག་ཏུ་
སྐྱུགས་ནས་འཆིའོ། །དུར་ཁྲོད་དུ་སྦས་ན་མཚོན་གྱི་བསྐལ་པ་བབས་ནས་འཆིའོ། །ཤིང་གཅིག་གི་རྩར་སྦས་ན་རེངས་སོ། །ཆུ་མདོར་སྦས་ན་འབྱེར་རོ། །ལམ་རྒྱ་གྲམ་དུ་
སྦས་ན་སྨྱོའོ། །ལྷ་རྟེན་ཞབས་སུ་སྦས་ན་ཞ་བོར་འགྱུར་རོ། །ཀླུ་ཡོད་པའི་སར་སྦས་ན་མཛེས་ཟིན་པ་ལ་ཐེ་ཚོམ་མེད་དོ། །རང་ཉིད་ཀྱི་ཉལ་བའི་ཞབས་སུ་སྦས་ན་འདོད་བའི་
བུ་མོ་ཁུགས་སོ། །ཅི་སྟ་རྒྱལ་མཚན་གྱི་རྩེ་མོ་ལ་བཏགས་ན་དམག་ཀྱང་རེངས་སོ། །དེ་དག་ཐམས་ཅད་ལ་ཁྲོ་བོ་འབར་བ་དུད་པའི་ཁ་དོག་དང་ལྡན་པ་ཕྱག་བཞི།

82-1-249b

ཞབས་བཞི། སྤྱན་གསུམ་དང་ལྡན་པར་བལྟའོ། །དུར་ཁྲོད་ཀྱི་རས་ལ་དམག་དཔོན་གྱི་མིང་དང་སྤེལ་བའི་སྔགས་རྡོ་རྗེ་རྒྱ་གྲམ་གྱི་ལྟེ་བར་བྲིས་ལ་མཐའ་ཡི་གེ་ལཾ་བརྒྱད་
ཀྱིས་མནན་ཏེ། དེའི་ཕྱི་རོལ་ཏུ་དབང་ཆེན་གྱི་དཀྱིལ་འཁོར་ལ་རྡོ་རྗེ་རྒྱ་གྲམ་བྲིས་ལ། དེ་སྤྲ་ཚིལ་ལས་བྱས་པའི་ཚོགས་ཀྱི་བདག་པོའི་སྙིང་གར་བཅུག་ནས་གང་འཐབ་པའི་
མཚམས་སུ་བཞག་ན་དམག་རེངས་སོ། །གཞན་ཡང་གཟའ་སྐར་ལ་བལྟས་ཏེ་འཕྱར་རོ། །བསྐྲད་པར་འདོད་ན་གྲོ་གའམ། རས་ལ་བྱ་རོག་དང༌། འུག་བའི་ཁྲག་གིས་གོང་དུ་གསུངས་
པའི་འཁོར་ལོ་བྲིས་ཏེ། ཨུ་ཙྪ་ཊ་ཡ་སྤེལ་བར་བྱའོ། །ཆར་ཆེ་བའམ། སེར་བ་བཅད་པར་འདོད་ན་གྲོ་ག་ལ་གུར་གུམ་མམ། གི་ཝང་གིས་འཁོར་ལོ་རྩིབས་བཞི་པ་བྱས་ལ་མུ་ཁྱུད་
གསུམ་པ་བྱས་ཏེ། རྩིབས་བཞི་ལ་སྙིང་པོའི་སྔགས་ཡི་གེ་ཧཱུཾ་ལ་བསྐོར་བ་བྲིས་ལ། དབུས་ཀྱི་ལྟེ་བར་ཡི་གེ་ཀྵཱིཾ་བྲིས་ཏེ། དེ་ལ་རྩ་བའི་སྔགས་གཡོན་བསྐོར་དུ་བྲིས་ནས། མུ་ཁྱུད་
དང་པོ་ལ་ལས་ཐམས་ཅད་པའི་སྔགས་བྲིའོ། །གཉིས་པ་ལ་རལ་གྲིའི་ཕྲེང་བ། གསུམ་པ་ལ་ཀུན་ཏུ་མེ་རིའོ། །དེ་ལྟར་དམིགས་ཏེ་མཆོད་ནས་རྒྱལ་མཚན་གྱི་རྩེ་མོ་ལ་བཏགས་
ན་ཆར་ཆེས་པ་དང༌། སེར་བ་ཆད་བར་འགྱུར་རོ། །ཡང་གསད་པར་འདོད་པས་ཁམ་པའི་སྤར་བུ་ལ་མི་གཡོ་བའི་སྙིང་པོ་མཚལ་གྱིས་གཡོན་སྐོར་དུ་བྲིས་ནས་དཀྱིལ་

82-1-250a

༄༅། །འཁོར་གྲུ་གསུམ་གྱི་ནང་དུ་གོང་དུ་བསྟན་པའི་ལིང་ཀའི་སྙིང་གར་མིང་དང་བཅས་པ་བཅུག་ནས་གན་རྒྱལ་དུ་སྟེང་དུ་ཁ་གཟར་ཏེ། ལས་ཐམས་
ཅད་པའི་སྔགས་བཟླས་ཤིང་ཞག་བཅུ་དྲུག་ཏུ་ལས་བྱའོ། །དེ་ནས་དུར་ཁྲོད་ཀྱིས་ལས་བྱས་པའི་མཆོད་རྟེན་ཁྲུ་གང་པ་ནག་པོའི་བུམ་པའི་ནང་དུ་རང་གིས་སྲུང་བ་ཉིད་བཅུག་
ནས༑ མཆོད་རྟེན་བང་རིམ་གསུམ་མན་ཆད་སྟོང་པའི་ནང་དུ་ཚྭ་ཚྭ་ལྔ་བཞག་པས། གྲུ་གསུམ་ཁ་བཀབ་ཅིང་ལྷོ་ཕྱོགས་སུ་བཞག་གོ །དེས་ཟླ་བ་གཉིས་ན་འཆི་ངེས་
སོ༑ ༑གལ་ཏེ་གཞན་གྱི་རིག་སྔགས་གཅད་པར་འདོད་ན་དབང་ཆེན་གྱི་དབུས་སུ་ཚོགས་ཀྱི་བདག་པོ་བྲིས་ཏེ་ཟུར་ཐམས་ཅད་རྡོ་རྗེ་རྒྱ་གྲམ་གྱིས་མཆན་པར་བྱས་
ནས༑ གྲྭ་ཐམས་ཅད་ལམ་གྱིས་མཚན་པ་སྟེ། རྡོ་རྗེ་ཕུར་པས་བསྒྲུབ་བྱའི་ལིང་གའི་སྟེང་དུ་མནན་ན། ཞག་བདུན་གྱིས་རིགས་སྔགས་འཆད་དོ། །ཡང་ན་ཧཱུཾ་བཞི་མགོ་སྤྲད་
པའི་འཁྲུལ་འཁོར་རོ། །ད་ནི་ཙུ་ཙུན་དྷ་རའི་ལྤགས་པ་ལ་འཁྲུལ་འཁོར་རེངས་པའི་སྦྱོར་བ་དང་བཅས་པ་འམ། སྤུ་ལ་སྡོང་བུ་བྱས་ཤིང་ཚིལ་ལ་མར་མེ་བྱས་ནས་དུ་
བ་དེ་བཞར་ནས་མིག་ལ་བསྐུས་ན་དགྲས་མི་མཐོང་ངོ༌། །ཡང་དཔྲལ་བར་ཐིག་ལེ་བྱ་སྟེ་ལག་པ་ལ་བསྐུས་ན་གང་ལ་རེག་པ་དེ་དབང་དུ་འགྱུར་ངེས་སོ། །རྐང་པ་ལ་བསྐུས་

82-1-250b

ན་དཔག་ཚད་བརྒྱར་འགྲོ་ནུས་སོ། །སཱ་ལུའི་ཕྱེ་མ་ལ་གཟུགས་བྱས་ཏེ་ཕྱེ་མ་དེས་བསྐུས་ན་དགྲ་རེངས་པར་བྱེད་དོ། །དུར་ཁྲོད་ཀྱི་ཐལ་བ་དང་བཅས་པས་དགྲ་བོའི་སྒོ་འམ།
དཔུང་ལ་གཏོར་ན་ནད་ཀྱི་ཐེབས་སོ། །ཙུ་ཙུན་དྷ་རའི་ལྤགས་པ་ལ་འཁྲུལ་འཁོར་བྲིས་ནས་དབུགས་ཀྱིས་བརྒྱངས་ཏེ་སྔགས་སྟོང་བཟླས་ན་དགྲ་དེ་སྦོས་ནས་འཆིའོ། །དེ་ལ་
སྔགས་ནི། ཏདྱ་ཐཱ། ན་མསྟུ་ཏེ། མཧཱ་ག་ཎ་པ་ཏ་ཡེ་སྭཱཧཱ། ཨོཾ་ག་ག་ཎ་ཨ་དྷི་པ་ཏ་ཡེ་སྭཱཧཱ། ཨོཾ་ག་ཎ་པ་ཏི་པྲཛྙཱ་པ་ཏ་ཡེ་སྭཱཧཱ། ན་མསྟུ་ཏི་མཧཱ་ག་ཎ་པ་ཏ་ཡེ་སྭཱཧཱ། ཨོཾ་ཀ་ར་ཀ་ར་ཊ།
མ་ཊ་མ་ཊ། དཱ་ར་དཱ་ར། བི་དཱ་ར་བི་དཱ་ར། ཧ་ན་ཧ་ན། གྲྀ་ཧྞ་གྲྀ་ཧྞ། ད་དྷ་བ་ད་དྷ་བ། ག་ར་ག་ར། བྷཾ་ཛ་བྷཾ་ཛ། མོ་ཧ་མོ་ཧ། དྷེ་ཧི་དྷེ་ཧི། དྷཱ་པ་ཡ་དྷཱ་པ་ཡ། དྷ་ཡ་ནྱ་དྷཱ་ཡ་ནྱ། སིདྡྷ་མྨེ་པྲ་ཡཙྪ།
ས་མ་ས་མ་ས་མ་མཱ་ར་ཡ། མ་ཙུ་སྨ་ར་ཡ། མ་པུ་ཏྲ་པ་ཙ་ན་སྭཱཧཱ། ཨོཾ་ཀུ་རུ་ཀུ་རུ་སྭཱཧཱ། ཨོཾ་ཏུ་རུ་ཏུ་རུ་སྭཱཧཱ། ཨོཾ་སུ་རུ་སུ་རུ་སྭཱཧཱ། ཨོཾ་མུ་རུ་མུ་རུ་སྭཱཧཱ། ཨོཾ་ཤཱནྟི་པུཥྚིཾ་ཀུ་རུ་སྭཱཧཱ།
ཨོཾ་ག་ཏ་བྲི་དྷུ་ཀྲྀ་བི་ཏ་ཙིཏྟ། མ་ཧཱ་བི་དྷ་ར་གཾ་གས་ཙྪིནྟི། མཧཱ་བྷ་ཡ། པ་ར་ཀྲ་མ། མ་ཧཱ་ཧ་སྟི། མཧཱ་དྷ་ཀྲི་ཎི་ཡ། པྲ་ཙིཏྟི་ཡཱ་མི་སྭཱཧཱ། ཨོཾ་ཀུ་རུ་ཀུ་རུ། ཙུ་རུ་ཙུ་རུ། མུ་རུ་མུ་རུ། ཨོཾཿ
གཿགཿགཿགཿགཿགཿགཿགཿཨོཾ་ན་མོ་ན་མཿསྭཱཧཱ། བཟླས་པའི་སྔགས། ཨོཾ་བརྟ་ག་སྭཱཧཱ། ཞེས་བྱའོ། །གཞན་ཡང༌། ཚོགས་ཀྱི་བདག་པོའི་སྦྱོར་བ་ལས་རླུང་བཅིང་

82-1-251a

༄༅། །བར་འདོད་ན། གུར་གུམ་དང༌། གི་ཝང་དང༌། ཡུང་བ་སེར་པོས་རྒྱལ་པོའི་རིས་ལ་དབང་ཆེན་གྱི་དཀྱིལ་འཁོར་གྱི་དབྱིབས་ཀྱི་སྟེང་དུ་རི་རབ་རྡོ་རྗེ་
རྒྱ་གྲམ་གྱིས་མནན་པ་བྲིས་ལ། ཡཾ་དང༌། ལཾ་རིམ་པ་བཞིན་དུ་བཀོད་ནས་དེའི་དབུས་སུ་ཚོགས་ཀྱི་བདག་པོ་བྱི་བ་ལ་ཞོན་པ། ཁ་དོག་གསེར་བཙོ་མ་ལྟ་བུ་ཕྱག་བཞི་
པ༑ གཡས་དང་པོ་ན་བགྲང་ཕྲེང༌། གཡོན་དང་པོར་རྩེ་གསུམ། འོག་མ་གཉིས་ཀྱིས་ཐོད་པ་བདུད་རྩིས་བཀང་བ་འཛིན་པ། སྣ་ནམ་མཁའ་ལ་ཕྱར་ནས་བལྟ་བ་བྲིས་ཏེ། དེའི་
སྙིང་གར་ཟླ་གམ་ལྗང་གུའི་སྟེང་དུ་ལཾ་ཡཾ་ལཾ་བྲིས་ལ་རྣལ་འབྱོར་པ་དབང་ཆེན་ཡོངས་སུ་རྒྱས་པའི་བསམ་གཏན་དང་ལྡན་པས་སྔགས་བརྒྱ་རྩ་བརྒྱད་བཟླས་ན་རླུང་
བཅིང་བའི་མཆོག་ཡིན་ནོ། །ཡང་ཐོག་གམ་ཤིང་གི་རྩེ་མོ་ལ་བཞག་ན་རླུང་བཅིང་བར་བྱེད་དོ། །ད་ནི་ཚོགས་ཀྱི་བདག་པོ་ཡི། །སྣ་ཚོགས་ལས་གྲུབ་འདི་བཤད་བྱ། །
རྡོ་རྗེ་རྩེ་གསུམ་གྱིས་མཚན་པའི། །དབང་ཆེན་ཉིས་བརྩེགས་དབུས་སུ་ནི། །ཞལ་གཅིག་ཕྱག་བཞི་རྩེ་གསུམ་དང༌། །བྷི་ཏི་པཱ་ལ་བགྲང་ཕྲེང་དང༌། །ཨ་ཤོ་ཀི་ན་
བཟུང་བྱས་ཏེ། །བྱི་བའི་སྟེང་ན་སེམས་དཔའ་ཡི། །སྐྱིལ་ཀྲུང་གིས་བཞུགས་ཁྲོས་ནས་ནི། །སྔོན་པོ་རིན་ཆེན་རྒྱན་གྱིས་བརྒྱན། །བསམས་ལ་ལ་དུ་ལ་ཕུག་དང༌། །འོ་

82-1-251b

མ་ཞོ་དང་སྤྲང་དཀར་དང༌། །མར་དང་ཆན་དང་སྲན་མ་ཤ་།བཙོས་པའི་ཤ་དང་ཤིང་ཐོག་རྣམས། །དུས་དང་དུས་སུ་མཆོད་བྱས་ན། །གཏེར་རྣམས་འདི་ཡིས་སྟེར་བར་བྱེད།།
ཡང་ན་བདག་ཉིད་མི་གཡོ་བ། །ཞལ་གསུམ་ཕྱག་དྲུག་ཁྲོས་པའི་སྐུ། །རལ་གྲི་མདའ་དང་རྡོ་རྗེ་གཡས། །ཞགས་པ་གཞུ་དང་མདུང་ཐུང་གཡོན། །ཁམས་གསུམ་གང་བའི་
ཧཱུཾ་ལས་བསྐྱེད། །སྣ་ཚོགས་མདོག་ཅན་ཁྲོ་བོ་ནི། །དུ་མ་མཚོན་ཆ་རྣམས་བཟུང་བ། །རང་ལས་སྤྲོ་ཞིང་བསྡུ་བྱེད་པའི། །མདུན་དུ་ཚོགས་ཀྱི་བདག་པོ་ནི། །ཞལ་གཅིག་ཕྱག་
གཉིས་པདྨ་ལ། །བཞེངས་ཏེ་མདའ་དང་གཞུ་འཛིན་པ། །བསྐྱེད་ནས་བཙོས་པའི་ཤས་མཆོད་ནས། །བསྙེན་པ་སྟོང་བྱས་ལས་རྣམས་འགྲུབ། །ཡུལ་གྱི་ཚ་དང་ས་གསུམ་
ལ། །ཚོགས་བདག་དེ་ཡི་གཟུགས་བྱས་ནས། །གནོད་པའི་མིང་དང་ལྡན་བཅུག་ན། །ལོ་ཉེས་མི་ངས་ཕྱུག་ངས་སོགས། །གང་གི་མཚན་ནས་བཟུང་བ་དེ། །གནོད་པ་
ཀུན་ལས་སྡུང་བར་བྱེད། །འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ་ལས། འཁྲུལ་འཁོར་གྱི་ལེའུ་སྟེ་དྲུག་པའོ།།    །།དེ་ནས་ཡང་དག་བཤད་
བྱ་བ། །ལས་རྣམས་གྲུབ་པའི་ཡན་ལག་ཏུ། །གཅེས་པར་གྱུར་པ་ནི་སྦྱིན་སྲེག་གོ། །ཚལ་ནི་གཉིས་ཏེ་རྩུབ་ངོས་དང༌། །ཡིད་འོང་རང་གི་ཁྱིམ་དུ་སྒྲུབ། །ས་ནི་ལས་ཀྱི་དབྱེ་

82-1-252a

༄༅། །བས་ཤེས། །སྐྱོན་དང་བྲལ་བས་ཐབ་བརྩིག་བྱ། །རྒྱར་སོར་ཚད་ནི་ཉི་ཤུ་བཞི། །དེ་ཡི་ངོས་ལ་སོར་བཅུ་གཉིས། །དཔངས་ནི་དེ་ཡི་རྒྱ་ལས་ནི། །
སོར་བཞི་ཆུང་བར་བསྐོར་བར་བྱ། །པདྨའི་དབྱིབས་ཅན་རྒྱན་བལྟས་ནས། །རལ་གྲི་འབར་བ་དགོད་པར་བྱ། །ཟུར་བཞིར་རྡོ་རྗེ་ཕྱེད་པ་བཞི། །ཐབ་ཁུང་ཁ་ལ་རྡོ་རྗེ་ཡི། །
ཕྲེང་བ་གསལ་པོར་བསྐོར་བར་བྱ། །འདི་ནི་ཕྲིན་ལས་ཀུན་གྱི་འོ། །ཡང་ན་ཁྲུ་གང་ནང་ཁྲུ་གསུམ། །རིམ་གསུམ་སུམ་གཉིས་སོར་ཚད་དོ། །ནང་དུ་རྡོ་རྗེ་རྒྱ་གྲམ་བྲི། །གསད་
པ་ལ་ནི་སྔགས་པ་འོ། །ཏིལ་དང་འབྲས་དང་འོ་མ་དང༌། །ཞོ་དང་མར་དང་སྦྲང་རྩི་དང༌། །པ་ལ་ཤ་དང་པི་ཤིང་སོགས། །མེ་ཏོག་དཀར་པོ་ཡོད་པ་སྟེ། །དཀར་གསུམ་
མངར་གྱིས་བསྲེས་པ་རྣམས། །ཞི་བའི་ལས་ལ་ཤིན་ཏུ་ཤིས། །སཱ་ལུ་ནས་དང་གྲོ་དང་ནི། །རྒྱ་རྩི་ཆེ་དང་ན་གུ་ལ། །སརྫ་གུ་གུལ་གུར་གུམ་བཅས། །ཙམ་པ་ཞོ་གར་ཉེའུ་
ཤིང་༑ ༑མེ་ཏོག་གསེར་མདོག་ལ་སོགས་རྣམས། །རྒྱས་བའི་ལས་ལ་ཤིན་ཏུ་ཤིས། །ཙནྡན་དམར་དང་གུར་གུམ་དང༌། །བྲ་བོ་ཏིལ་དང་རྒྱ་སྲན་དང༌། །ཁྲེ་དང་ཅུང་རྩེ་སྤེལ་
བ་དང་༑ ༑བ་སེར་མོ་ཡི་བདུད་རྩི་ལྔ། །ན་ག་ཁྲོ་དང་ཙནྡན་དམར། །མེ་ཏོག་དམར་པོ་དབང་ལ་ཤིས། །གསད་ལ་ཁྲག་དང་དུག་ཡུངས་ཀར། །ཚ་གསུམ་ལིང་ཀར་བཅས་

82-1-252b

པའོ༑ ༑གོས་དཀར་རྒྱན་ཡང་དཀར་པོ་སྟེ། །ཡོ་བྱད་ཀུན་ཡང་དཀར་བྱས་དང༌། །བསམ་པ་བཟང་པོས་ཤར་བལྟས་པ། །འདི་ནི་ཞི་བའི་ལས་རྣམས་འགྲུབ། །རྒྱན་གོས་ཡོ་བྱད་
ཀུན་སེར་ཞིང༌། །རྒྱས་པའི་ཡིད་བྱས་བྱང་དུ་བལྟས། །དགའ་བའི་དཀྱིལ་འཁོར་བསྐོར་བྱས་ན། །འདིས་ནི་རྒྱས་པའི་ལས་འགྲུབ་བྱེད། །རྒྱན་དང་གོས་དང་ཡོ་བྱད་ཀུན། །ཁ་
དོག་དམར་ཞིང་སྣུམ་གྱུར་ནས། །མྱོས་པའི་ཡིད་ལྟ་བུས་བལྟས་ན། །དབང་གི་ལས་རྣམས་འགྲུབ་པར་བྱེད། །རྒྱན་གོས་གནག་ཅིང་ཡོ་བྱད་གནག །རྩུབ་པའི་ཡིད་བལྟས་
ཁྲོས་པའི་སྐད། །འབྱིན་ཅིང་ལྷོ་ཡི་ཕྱོགས་སུ་བལྟས། །དྲག་པོའི་ལས་རྣམས་མྱུར་དུ་འགྲུབ། །དེ་ལ་ལས་བྱེད་པའི་དུས་སུ་མི་རུས་ལ་བྱས་པའི་ཕུར་པ་མི་ གཡོ་ བར་བསྒོམས་
ལ༑ སྔོན་དུ་བསྙེན་པ་སོང་བས་དང་པོས་ཁ། གཉིས་པས་སྙིང་ག །གསུམ་པས་ལྟ་བ། བཞི་བས་དཔུས་མོ་རྣམས་སུ་དམ་པར་གདབ་བོ། །སྦྲ་ཚིལ་ལམ། ཐལ་ཆེན་ནམ། བག་
ཟན་ལ་ལིང་ཀ་བྱས་ལ་སྐེ་ཚ་དང༌། རེ་ལྕག་དང༌། ཉའི་རྡོག་གཞོབ་རྣམས་བརྡུངས་ལ་ཁྲག་དང་སྦྱར་ནས་གྲོ་ག་ལ་རྡོ་རྗེ་རྒྱ་གྲམ་བྲིས་པའི་དཀྱིལ་དུ་མིང་དང༌། སྔགས་སྤེལ་ཏེ་བྲིས་
པའི་སྙིང་གར་བཅུག་ལ། ཨོཾ་ཙཎྜ་མཧཱ་རོ་ཥ་ཎ་ཨ་མུ་ཀ་སྱ་སྟཾ་བྷ་ཡ། ཀཱི་ལ་ཡ་ཧཱུཾ་ཕཊ་ཅེས་གདབ་བོ། །བསྒྲུབ་བྱའི་ཤེས་པ་རླུང་གི་སྟེང་དུ་བཞག་ལ་དབུགས་དང་བཅས་པ་དྲང་

82-1-253a

༄༅། །ངོ༑ ༑གལ་ཏེ་གསོ་བར་འདོད་ན་ཕུར་བུ་དང༌། མིང་བཏོན་ཏེ་འོ་མ་བླུག་ཅིང༌། ཨོཾ་ཙཎྜ་མཧཱ་རོ་ཥ་ཎ་ཆེ་གེ་མོ་ཤཱནྟིཾ་ཀུ་རུ་ཀུ་རྦནྟུ་སྭཱཧཱ། ཞེས་བརྗོད་ན་ཞག་
བདུན་ནས་སོས་པར་འགྱུར་རོ། །ཡང་གསོད་པའི་ལས་བྱ་བར་འདོད་ན། ཧཱུཾ་ལས་སྐྱེས་པའི་མི་གཡོ་བ་ལོང་བ་ཞེས་བྱ་བ་ཤིན་ཏུ་དམར་བའི་མིག་གཅིག་ཡོད་པ། རལ་གྲི་
དང༌། ཞགས་པ་ཅན། །བ་དོག་ལྗང་ནག་རྩུ་བ་ཅིང་འཁྲུག་པ། རིན་པོ་ཆེའི་བྲག་ཕུག་ཏུ་གནས་པ་ལ་དུས་རྟག་པར་རྒྱུན་དུ་མཆོད་ནས་གྲུ་གསུམ་ཐམས་ཅད་ཀྱི་དབུས་
སུ་བསམས་ཏེ་ཤ་དང༌། ཁྲག་དང༌། དུག་དང་གཟུགས་བརྙན་རྣམས་ཞལ་དུ་བསྲེགས་ན་མྱུར་དུ་འཆིའོ། །རེངས་པར་འདོད་པས་རྔ་མོའི་རུས་པ་ལ་ཛེ་ཏ་ཡ་ཛེ་ཏ་ཡ་ཞེས་
སྟོང་རྩ་བརྒྱད་དུ་སྲེག་གོ །ལྐུགས་པར་འདོད་ན་རའི་ཤ་ལ་བྷ་ཏི་ར་བྷ་ཏ་རི་ཞེས་ཁྲི་ཚོ་གསུམ་སྲེག་གོ། །སྨྱོ་བར་འདོད་ན་ཁྱི་ཤ་དང༌། ཆང་དང༌། དུག་སྣ་ཚོགས་པ་ལ་ཨུཏྨནྡོ་
ནྨནྔ་ཞེས་སྟོང་རྩ་བརྒྱད་སྲེག་གོ །དགྲ་བོའི་མིག་ལོང་བར་འདོད་པས་སྐྱེར་པའི་ཤིང་དང༌། བོང་བུའི་རྟུག་བ་ལ་ཨ་ཏ་ཀ་ར་ཞེས་སྟོང་རྩ་བརྒྱད་དུ་སྲེག་གོ །ཤ་ལྔ་བདུད་རྩི་
ལྔ་དང༌། རྔ་མོའི་རུས་པ་ལ་མོ་ཧ་ཡ་ཞེས་སྟོང་རྩ་བརྒྱད་བསྲེགས་ན་རྨོངས་པར་བྱེད་དེ། །ཡུང་བ་དང༌། ཙནྡན་ལ་ཛྭ་ར་ད་པ་ན་ཡ་ཞེས་བརྒྱ་རྩ་བརྒྱད་བསྲེགས་ན་ཡམས་

82-1-253b

འཆད་དོ། །སྦལ་པ་ཛི་ར་དང༌། ཁྱི་ནག་པོའི་ཤ་ལ་ཙི་ཏི་ཛྭ་ལ་མ་པ་ན་ཡ་སྟོང་བསྲེགས་ན་མཛེ་འཆད་དོ། །ཁུ་བ་དང༌། ཁྲག་དང༌། དྷ་དུ་ར་ལ་སུ་ཏྲི་ཚིན་དམ་ཞེས་སྟོང་རྩ་བརྒྱད་
བསྲགས་ན་མངལ་བསྐམས་སོ། །གཏུམ་པོ་དྲག་པོའི་ང་རྒྱལ་གྱིས། །དུར་བའམ་གི་ཝང་ངམ་ལན་ཚྭ་འམ། །རྒྱ་སྐྱེགས་བསྲེགས་ན་ཡམས་ནད་དང༌། །འཁྲུག་དང་
འཇིགས་དང་འབྱུང་པོ་ལྡོག །ཞོ་དང་ཀུ་མུ་ད་དང་སྦྲང༌། །བྱ་རྒོད་ཀླད་པ་ཁྭ་ཡི་ཚིལ། །འདི་རྣམས་བསྲེགས་ན་སྨྱོ་ནད་དང༌། །ལྒང་དང་བུ་མི་ཐོན་པ་སེལ། །ཀྱེ། གཞན་ཡང་
སྔགས་ཀྱི་རྒྱལ་པོ་འདིས། །སྣ་ཚོགས་ལས་རྣམས་འགྲུབ་འགྱུར་ཞིང༌། །བརྟན་པ་ཆེན་པོའི་ཡེ་ཤེས་ནི། །འགའ་ལས་མྱུར་དུ་ཐོབ་བྱེད་ཅིང༌། །གཡོ་འདོད་སྲེད་ལ་བླ་མ་
སླུ༑ ༑ཚིག་ལ་སེམས་ཤིང་དོན་མི་ཚོལ། །བག་མེད་གཡེང་དང་སེར་སྣ་དང༌། །བརྐམ་ཆེན་སྙིང་རྗེ་མེད་པས་ནི། །བསྐལ་པ་བརྒྱ་དང་སྟོང་ཕྲག་ཏུ། །བསྒྲུབས་ཀྱང་ནམ་
ཡང་མི་འགྲུབ་སྟེ། །ལུས་དང་ངག་དང་ཡིད་ཀྱི་སྒོ། །ངལ་བ་ལས་ནི་གཞན་དུ་མིན། །བཟའ་བཏུང་ཞིམ་པོ་སྣ་ཚོགས་རྣམས། །རྟག་པར་ཉིན་རེ་དུས་གསུམ་དུ། །
གྲོགས་པོ་ཀུན་ལ་བྱིན་པས་ཀྱང༌། །ལན་གཅིག་བླ་མའི་མཆོད་པ་ཡི། །བརྒྱ་ཡི་ཆར་ཡང་མི་ཕོད་དོ། །དེ་ནས་དེའི་ཚེ་ལྷའི་དབང་པོ་དགའ་རབ་དབང་ཕྱུག་ལ་སོགས་པ་

82-1-254a

༄༅། །ལྷའི་བུ་དྲུག་ཁྲིས་ཁྲོ་བོ་ཆེན་པོ་མི་གཡོ་བ་ལ་བསྟོད་པ། ཀྱེ་ཧོ། རྩེ་བའི་སེམས་མངའ་འོན་ཀྱང་འཁྲུགས་འདྲ་ཞིང༌། །དགའ་ཞིང་ཤིན་ཏུ་
དག་ཀྱང་ར་རི་སྣ་ཚོགས་སྤྲས། །ལྷ་ཡི་ཁམས་རྣམས་ཀུན་ལ་རལ་གྲི་ཕྱར་བའི་ཚེ། །ལྷ་མིན་ཚོགས་ཀུན་བརྒྱལ་ཞིང་རབ་ཏུ་སྐྲག་པར་སྣང༌། །སྲིད་པའི་ཉོན་མོངས་
ཀུན་ལ་བསྡིགས་པའི་སྡིགས་མཛུབ་ཀྱིས། །བདུད་རྣམས་བརྒྱལ་ཞིང་སྐྲག་ནས་སྐད་ཕྱུང་ཐག་རིང་འབྲོས། །ཡི་གེ་ཕྱེད་པ་ཨ་ཧེའི་ཀུ་ཅོས་ལོག་པའི་ ཕྱོགས་
སྐྲག །ཆེ་བ་ཡི་ནི་ཤིན་ཏུ་ཆེ་གྱུར་སྐུ་མངའ་ཁྱོད་ཀྱི་སྐུ། །ཕྱོགས་བཅུའི་སངས་རྒྱས་རྣམས་ཀྱིས་ཤིན་ཏུ་བསྔགས་ཤིང་བསྟོད། །ཀླུ་རྣམས་ཀུན་འདུས་པས་ནི་
ཆ་ཤས་ལུས་ཀྱིས་ཕྱོགས་པར་བརྒྱན། །ལྷ་དབང་བུ་མོ་རྣམས་ཀྱིས་རིན་ཆེན་སྣ་ཚོགས་རྒྱན་རབ་གསོལ། །སྤྱན་བགྲད་ལྗགས་འདྲིལ་སྟག་ལྤགས་འཛིན་པ་
ཁྱོད་ལ་བསྟོད། །བསྟོད་པ་ཆེན་པོ་དེས་བསྟོད་ནས་ཚངས་པ་ཆེན་པོ་ལ་སོགས་ལྷ་ཚོགས་ཐམས་ཅད་བཅོམ་ལྡན་འདས་ལ་མངོན་པར་དགའོ། །འཕགས་པ་མི་
གཡོ་བའི་རྟོག་པའི་རྒྱལ་པོ་ལས། སྦྱིན་སྲེག་གི་ལེའུ་སྟེ་བདུན་པའོ།།    །།འཕགས་པ་མི་གཡོ་བའི་རྟོག་པའི་རྒྱུད་ཀྱི་རྒྱལ་པོ་འབུམ་པ་ལས། དངོས་

82-1-254b

གྲུབ་ཐམས་ཅད་ཡོངས་སུ་འབྱུང་བ་ཞེས་བྱ་བའི་རྟོག་པ་རྫོགས་སོ།།    །།པཎྜི་ཏ་ཨ་ཏུ་ལ་ད་ས་བཛྲ་དང༌། བོད་ཀྱི་ལོ་ཙྪ་བ་མར་པ་བནྡེ་ཆོས་ཀྱི་དབང་
ཕྱུག་གྲགས་པས་བསྒྱུར་བའོ།།    །།རྒྱ་གར་སྐད་དུ། ཨཱཪྱ་ཨ་ཙ་ལ་མཧཱ་གུ་ཧྱ་ཏནྟྲ། བོད་སྐད་དུ། འཕགས་པ་མི་གཡོ་བའི་གསང་རྒྱུད་ཆེན་པོ། འཕགས་པ་
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྣམ་པར་སྣང་མཛད་ཆེན་པོ་འོག་མིན་གྱི་གནས་
ན་རབ་ཏུ་དགྱེས་ཤིང་བདུད་འཇོམས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་བཞུགས་སོ། །དེའི་ཚེ་ན་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་དང༌། རྡོ་
རྗེ་ཆོས་དང༌། ཕྱག་ན་རྡོ་རྗེ་སེམས་བསྐྱེད་མ་ཐག་ཏུ་ཆོས་ཀྱི་འཁོར་ལོ་བསྐོར་བ་དང༌། རྡོ་རྗེ་གནོད་སྦྱིན་དང༌། རྡོ་རྗེ་ཁུ་ཚུར་ལ་སོགས་ཏེ་རབ་ཏུ་དགའ་བའི་ཚོགས་དཔག་
ཏུ་མེད་པ་དང་ཐབས་གཅིག་ཏུ་བཞུགས་ཏེ། དེ་ནས་བཅོམ་ལྡན་འདས་ཀྱིས་བཛྲ་རཀྵ་རཀྵ་ཧཱུཾ་ཞེས་གསུངས་ཏེ། རྡོ་རྗེ་ཁྲོ་བོས་ཕྱོགས་མཚམས་གཏམས་སོ། །བསྲུང་
བའི་དོན་དུ་རབ་བརྩོན་ཞིང༌། །བགེགས་ཀྱི་སྦྱོར་བ་བརླག་པར་མཛད། །ཧཱུཾ་ཕཊ། དེ་ནས་བཅོམ་ལྡན་འདས་ཀྱིས་ཧཾ་ཞེས་གསུངས་ཏེ། རང་གི་ཐུགས་ཀ་ནས་ཁྲོ་བོའི་

82-1-255a

༄༅། །རྒྱལ་པོ་མི་གཡོ་བ་ཕྱུང་སྟེ། གཡས་ན་རལ་གྲི་གཡོན་སྡིགས་མཛུབ། །ཆར་སྤྲིན་ལྟ་བུར་ཤིན་ཏུ་གནག །སྦྲུལ་དང་ཐོད་པས་ཡང་དག་
བརྒྱན། །མི་བསྐྱོད་པས་ནི་བྱིན་བརླབས་ཤིང༌། །བདེ་གཤེགས་འོད་ཟེར་དཔག་མེད་འཕྲོས། །དངོས་གྲུབ་བདེ་བ་ཀུན་སྩོལ་མཛད། །ཨོཾ་བཛྲ་སིདྡྷི་ཧཱུཾ། དེ་ནས་ཡང་
དག་བཤད་བྱ་བ། །ཨཱ་ལི་ཀཱ་ལི་རབ་སྦྱོར་ཞིང༌། །ཟླ་བ་རྡོ་རྗེ་སྦྱོར་ལྡན་པས། །ཡང་དག་རྫོགས་ཏེ་མངོན་སངས་རྒྱས། །སྣ་ཚོགས་རྡོ་རྗེའི་དབུས་སུ་ནི། །བརྐྱང་བསྐུམ་
ཚུལ་དུ་ཡང་དག་གནས། །དགའ་བྱེད་མ་ནི་མདུན་དུ་སྟེ། །རིན་ཆེན་ཕྲེང་མ་གཡས་སུ་དགོད། །གླུ་མཁན་མོ་ན་གཡོན་དུ་སྟེ། །བརྩོན་འགྲུས་གར་བྱེད་རྒྱབ་ཏུ་གནས།།
འགུགས་བྱེད་མ་ནི་ཤར་དུ་སྟེ། །རྣམ་པར་འཆིང་མ་ལྷོ་རུ་དགོད། །གཉིས་མེད་མ་ནི་ནུབ་ཏུ་སྟེ། །རྣམ་པར་འཕེལ་མ་བྱང་དུ་དགོད། །འདི་དག་ནི་བཅོམ་ལྡན་འདས་
སྐུ་ཡོངས་སུ་རྫོགས་པའི་དམ་ཚིག་གོ། །འཕགས་པ་མི་གཡོ་བའི་རྒྱུད་གསང་བ་ཆེན་པོ་ལས། གླེང་གཞིའི་ལེའུ་སྟེ་དང་པོའོ།།    །།དེ་ནས་བཅོམ་ལྡན་
འདས་ཀྱིས་དབང་བསྐུར་བའི་དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། དེ་ནས་བཅོམ་ལྡན་འདས་ཀྱིས་ཐུགས་ཀ་ནས་འོད་ཟེར་སྤྲོས་ཏེ། ལྷ་

82-1-255b

ཐམས་ཅད་ཀྱི་དབུ་ལ་འོད་ཟེར་ཐིམ་པར་གྱུར་ཏོ། །རིགས་ཀྱི་བདག་པོས་དབུ་བརྒྱན་པར་གྱུར་ཏོ། །དེ་ནས་ཡང་དག་བཤད་བྱ་བ། །དཀྱིལ་འཁོར་ཆེན་པོ་དམ་པ་རུ། །མཆོད་
པའི་ཚོགས་ནི་རྣམ་པར་བསྟིམ། །གཟུགས་དང་སྒྲ་དང་དྲི་དང་རོ། །རེག་བྱ་ལྷ་མོ་དཔག་མེད་དེ། །མཆོད་པའི་ཚོགས་ཀྱིས་ཡང་དག་མཆོད། །ཀྱེ་ཀྱེ་མཐའ་གཉིས་རྣམ་པར་མི་
གཡོས་ཤིང༌། །སྤྲུལ་པའི་གཟུགས་ཀྱིས་འགྲོ་དོན་དཔག་མེད་མཛད། །འཇིགས་བྱེད་ཆེན་པོ་འགྲོ་བ་ཀུན་སྒྲོལ་ཞིང༌། །སྲིད་པ་གསུམ་ན་དགྱེས་པར་གར་མཛད་པ། །སྲིད་པའི་
ཆུ་བོ་སྐེམས་ཤིང་མི་མཐུན་བདུད་རྣམས་འཇོམས། །སྲིད་པའི་རླུང་གིས་མ་གཡོས་ཐུགས་རྗེ་མི་གཡོ་མགོན། །རབ་བརྗིད་མི་གཡོ་མགོན་ལ་ཕྱག་འཚལ་བསྟོད། །བཅོམ་ལྡན་
འདས་ཀྱི་བསྟོད་པ་ཆེན་པོའི་དམ་ཚིག་གོ །དེ་ནས་ཡང་དག་བཤད་བྱ་བ། །རྒྱལ་པོ་རྟག་ལྡན་ཐོད་པ་རུ། །ལྕགས་ཀྱུ་ལྔ་སོགས་གཞག་པར་བྱ། །རླུང་དང་མེ་ཡི་དཀྱིལ་འཁོར་
གཞག །ཐོད་པ་རུ་ནི་ཡང་དག་གནས། །བཅོམ་ལྡན་འདས་ཀྱི་བདུད་རྩི་ཆེན་པོ་དམ་ཚིག་གོ། །དེ་ནས་ཡང་དག་བཤད་བྱ་བ། །ཚངས་པ་བརྒྱ་བྱིན་གཤིན་རྗེ་དང༌། །ཆུ་བདག་
གནོད་སྦྱིན་ཁྱབ་འཇུག་སོགས། །མེ་དང་སྲིན་པོ་རླུང་གི་ལྷ། །འབྱུང་པོ་ས་ཡི་ལྷ་མོ་དང༌། །ལྷ་མ་ཡིན་སོགས་འཁོར་བཅས་དགུག། །ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་

82-1-256a

༄༅། །ཏྭཏྟ་སྭཱཧཱ། ཨོཾ་ཁཱ་ཧི་ཁཱ་ཧི་ཕེཾ་ཕེཾ་སྭཱཧཱ། བདུད་རྩི་ཤ་དང་ཁྲག་ལ་སོགས། །གཏོར་མ་ཐམས་ཅད་སྦྱིན་པར་བྱ། །འཕགས་པ་མི་གཡོ་བའི་རྒྱུད་གསང་བ་
ཆེན་པོ་ལས། མངོན་པར་རྟོག་པའི་ལེའུ་སྟེ་གཉིས་པའོ།།    །།དེ་ནས་ཡང་དག་བཤད་བྱ་བ། །ཐུགས་ཀྱི་དཀྱིལ་འཁོར་དམ་པ་ནི། །ཁྲུ་བཞི་པ་ཡི་ཚད་
དུ་བྱ༑ ༑སར་པ་ལས་ནི་བཀལ་ནས་ཀྱང༌། །དཀྱིལ་འཁོར་ཉིས་འཁོར་རིང་ཐུང་ལ། །མཁས་པས་དཀྱིལ་འཁོར་ཐིག་གདབ་པོ། །འཁོར་ལོ་ལྟ་བུར་བྱས་ནས་ཀྱང༌། །
རྡོ་རྗེ་ཕྲེང་བས་ཡོངས་སུ་བསྐོར། །གྲུབ་བཞིར་བགྱི་ཞིང་སྒོ་བཞིར་བགྱི། །རྟ་བབས་བཞི་དང་ཡང་དག་ལྡན། །དབུས་སུ་རལ་གྲི་ཆེན་པོ་དགོད། །ཤར་དུ་རྡོ་རྗེ་ཡང་དག་
དགོད། །ལྷ་རུ་རིན་ཆེན་ཕྲེང་བ་སྟེ། །ནུབ་ཏུ་ཆོས་ཀྱི་པི་ཝཾ་སྟེ། །བྱང་དུ་རྡོ་རྗེ་རྩེ་གསུམ་མོ། །སྒོར་ནི་ལྕགས་ཀྱུ་ཞགས་པ་དང༌། །ལྕགས་སྒྲོག་དྲིལ་བུ་མཁས་པས་བཞག་
བཅོམ་ལྡན་འདས་ཀྱི་དཀྱིལ་འཁོར་ཆེན་པོ་དགོད་པའི་དམ་ཚིག་གོ །དེ་ནས་ཆར་པ་མི་འབབ་ན། །སྟེགས་བུ་གྲུ་བཞིའི་སྟེང་དུ་ཡང༌། །དངུལ་གྱི་གཞོང་པ་བཞག་
ནས་ཀྱང༌། །བག་ཟན་ལས་ནི་བྱས་པའི་གཟུགས། །པད་མ་སུམ་བརྩེགས་དག་ཏུ་བྱ། །སྟེང་དུ་ཀླུ་ཡི་གཟུགས་གཞག་ལ། །གུར་གུམ་གྱིས་ནི་བྱུགས་བྱས་ལ།

82-1-256b

མཚམས་སུ་ཨོཾ་དང་བཾ་བཀོད་དེ། །ཙནྡན་དཀར་པོས་སྦྱིན་སྲེག་བྱ། །ཁ་དོག་མང་པོ་སྦྱོར་ལྡན་པས། །ཀླུ་ཡི་གཟུགས་ནི་ངེས་པར་དགུག །དེས་ཀྱང་འབབ་པར་མ་གྱུར་
ན༑ ༑ཁམ་པའི་གབ་ཚེ་དཀར་པོ་རུ། །ཕྲེ་ཡང་ཀུ་ཡི་ཁུ་བ་ཡིས། །རལ་གྲི་བརྒྱད་པའི་འཁོར་ལོ་བྲི། །རྒྱ་མཚོའི་ངོས་ལས་ས་བླངས་ལ། །ཀླུ་ཡི་གཟུགས་ནི་མངོན་བྱས་
ཏེ༑ ༑ནམ་མཁའ་ལྡིང་གི་ཁུ་བས་བྱུགས། །ཏིལ་མར་ལ་ནི་སྦྱིན་སྲེག་བྱ། །དེ་ནས་ཡང་དག་བཤད་བྱ་བ། །ཁམས་ཕོར་སེར་བོའི་ནང་དུ་ནི། །བསྒྲུབ་བྱ་གཟུགས་
གཞུག་ལྡོང་རོས་ཡིས། །རི་རང་རྩེ་མོ་བརྒྱད་པ་བྲི། །དེས་ནི་ཡང་དག་གནས་པར་བྱ། །ཤིན་ཏུ་རྣོ་བའི་ལྕགས་དག་ལ། །ཁྲུ་དོ་ཚད་ཀྱི་རལ་གྲི་བྱ། །མཎྜལ་དཀར་པོའི་
སྟེང་དུ་བཞག །ཟླ་བ་དྲུག་ནི་རིག་པ་བཟླས། །ཏིལ་མར་གྱིས་ནི་བསྐུས་བྱས་ནས། །ཟླ་བ་གཟས་ཟིན་ཚེ་ན་བསྒྲུབ། །ཐོགས་པས་མཐའ་ལ་ལྡིང་བར་འགྱུར། །བདུད་
རྩི་ལྔ་དང་ཤ་སྣ་ལྔ། །གྲིབ་མ་དག་ལ་བསྐམས་བྱས་ཏེ། །ལྕགས་གསུམ་དག་གིས་དཀྲིས་བྱས་ནས། །ཤར་བལྟས་ཟས་ནི་བསྙུང་བར་གནས། །གཟས་ཟིན་ཆེ་ན་ཁར་
གཞུག་བྱ། །མཉམ་པར་བཞག་སྟེ་ཉི་ཤུ་བཟླས། །ཁར་བཅུག་གཞན་གྱིས་མངོན་མི་འགྱུར། །བཅོམ་ལྡན་འདས་དངོས་གྲུབ་ཆེན་པོའི་དམ་ཚིག་གོ། །དེ་ནས་ཡང་དག་

82-1-257a

༄༅། །བཤད་བྱ་བ། །ས་གཞི་དཀར་ལ་ཟླུམ་པ་ལ། །ཙནྡན་དཀར་པོའི་མེ་སྦར་ཏེ། །སེར་སྐྱའི་མར་གྱིས་སྦྱིན་སྲེག་བྱ། །དངོས་གྲུབ་ཆེན་པོ་ཐོབ་པར་
འགྱུར། །ཡུངས་ཀར་གྱིས་ནི་སྦྱིན་སྲེག་བྱ། །རིག་པ་འཛིན་པའི་དངོས་གྲུབ་འཐོབ། །ཏིལ་ནག་པོས་ནི་སྦྱིན་སྲེག་བྱ། །སྡིག་པ་ཐམས་ཅད་ཞི་བར་འགྱུར། །འདུར་བའི་མྱུ་
གུས་སྦྱིན་སྲེག་བྱ། །ཚེ་ཡི་རིག་འཛིན་ཐོབ་པར་འགྱུར། །སེང་ལྡེང་དག་ལ་ཕུར་བུར་བྱ། །གསང་སྔགས་ཉི་ཤུ་གཅིག་བཟླས་ནས། །འདོད་པའི་གཟུགས་ལ་དབབ་པར་བྱ།།
དགྱེས་པས་དངོས་གྲུབ་སྟེར་བར་འགྱུར། །འཕགས་པ་མི་གཡོ་བའི་རྒྱུད་གསང་བ་ཆེན་པོ་ལས། དངོས་གྲུབ་ཀྱི་ལེའུ་སྟེ་གསུམ་པའོ།།    །།དེ་ནས་བཅོམ་
ལྡན་འདས་ཡོངས་སུ་དགྱེས་ནས་འཇམ་དཔལ་ལ་སོགས་པ་རྣམས་ལ་རྣམ་པར་གཟིགས་ན། ཨོཾ་ཨཱཿཧཱུཾ་ཞེས་བྱ་བའི་སྒྲ་གསུངས་ཏེ་མི་སྣང་བར་གྱུར་རོ། །དེ་
ནས་རབ་ཏུ་དགའ་བའི་ཚོགས་ཀྱིས་རང་གི་བདག་པོ་མཐོང་བར་མ་གྱུར་ཏེ། ཕྱོགས་བཞི་ནས་མངོན་དུ་ཕྱོགས་ནས་འདི་ཡིས་གསོལ་བ་བཏབ་བོ། །ཨེ་མ་བཅོམ་
ལྡན་ངོ་མཚར་ཆེ། །སྟོང་པའི་ངང་ལ་ཅི་སྟེ་བཞུགས། །བདག་ནི་ཚངས་སྤྱོད་བྱམས་པ་སྟེ། །མྱ་ངན་འདས་པ་ཀུན་ནས་སློང༌། །ཨེ་མོའི་བདེ་བ་ཆེན་པོའི་སྐུ། །ཚིག་ཀུན་

82-1-257b

གྱིས་ནི་མ་སྤྲོས་པ། །བདག་ནི་རྗེས་ཆགས་སྙིང་རྗེ་ཆེ། །འགྲོ་པ་ཡང་དག་སྒྲོལ་བར་མཛད། །ཨེ་མ་དྲི་མེད་དག་པའི་སྐུ། །སྟོང་པའི་ངང་ལ་མ་བཞུགས་པར། །རབ་ཏུ་དག་པས་བདག་ལ་རོལ། །འགྲོ་བའི་
དོན་ལ་རྗེས་ཆགས་བརྗོད། །ཨེ་མའོ་དོན་ཀུན་གྲུབ་མཛད་པ། །དག་པའི་ཡེ་ཤེས་དྲི་མེད་སྐུ། །བདག་གིས་འགྲོ་ཀུན་གཟུང་བའི་ཕྱིར། །གཙོ་བོ་ཁྱོད་ནི་ཡང་དག་བཞེངས། །དེ་ནས་
བཅོམ་ལྡན་འདས་རབ་ཏུ་དགྱེས་ཏེ་སྐུ་ཡོངས་སུ་རྫོགས་པར་མཛད་ནས་གསང་སྔགས་ཀྱི་རྒྱལ་པོ་འདི་དག་གསུངས་སོ། །ཨོཾ་ཨཱརྱ་ཨ་ཙ་ལ་ཧཱུཾ་ཕཊ། ཨོཾ་བཛྲ་ཀཱི་ལི་ཀཱི་ལ་ཡ། སརྦ་
བིགྷྣཾ་བནྡྷ་ཡ་ཧཱུཾ་ཕཊ། གསང་སྔགས་དང༌། ཕུར་བུའི་སྔགས་སོ། །ཨོཾ་ན་མཿས་མནྟ་བཛྲ་ཎཱཾ། བཛྲ་ཙཎྜ་མཧཱ་རོ་ཥ་ཎ་སྥོ་ཊ་ཡ་ཧཱུཾ་ཧཱུཾ་ཧཱུཾ་ཏྲ་ཊ་ཧཱུཾ། མཾ་བཾ་ཧཾ་མཾ་ཏྲ་ཊ་ཧཱུཾ། མ་མ་ཧཱུཾ་ཧཱུཾ་
ཕཊ་སྭཱཧཱ། ཤིན་ཏུ་རྣོ་བའི་སྔགས་ཏེ་ལས་ཐམས་ཅད་པའོ། །དེ་ནས་འཁོར་རྣམས་ཀྱིས་གསང་སྔགས་ཀྱི་དོན་ཁོང་དུ་ཆུད་པར་གྱུར་ཏོ། །འཕགས་པ་མི་གཡོ་བའི་རྒྱུད་
གསང་ཕ་ཆེན་པོ་ལས། གསང་སྔགས་ཀྱི་ལེའུ་སྟེ་བཞི་པའོ།།    །།འཕགས་པ་མི་གཡོ་བའི་རྒྱུད་གསང་བ་ཆེན་པོ་རྫོགས་སོ།།    །།རྒྱ་གར་
སྐད་དུ། ཀྲོ་དྷ་རཱ་ཛ་སརྦ་མནྟྲ་གུ་ཧྱ་ཏནྟྲ་ནཱ་མ། བོད་སྐད་དུ། ཁྲོ་བོའི་རྒྱལ་པོ་ཐམས་ཅད་གསང་སྔགས་གསང་བའི་རྒྱུད་ཅེས་བྱ་བ། ཁྲོ་བོ་མི་

82-1-258a

༄༅། །གཡོ་མགོན་པོ་ལ་ཕྱག་འཚལ་ལོ། །དེ་ནས་ཡང་དག་བཤད་བྱ་བ། །ཁམས་གསུམ་ཞེས་སྡང་ཅན་གཟིགས་ནས། །ཞེ་ལྡང་ཐམས་ཅད་ཟད་པའི་ཕྱིར། །
བཅོམ་ལྡན་ཐུགས་རྗེའི་རང་བཞིན་ཅན། །ཞེ་སྡང་མི་གཡོ་མགོན་པོར་མཛད། །ངོ་བོ་ཉིད་ཀྱིས་དག་པའི་བདག། །སྔགས་དང་ཕྱག་རྒྱ་ཏིང་འཛིན་དང༌། །རྣམ་དག་བསམ་
གཏན་འཕྲིན་ལས་རྣམས། །བཅོམ་ལྡན་རྡོ་རྗེ་འཆང་ཆེན་གྱིས། །དུར་ཁྲོད་འབར་པ་འཁྲུགས་པའི་སར། །འཛིན་པས་བཏུད་དེ་ངེས་ཞུས་ལ། །ཀྱེ་ཀྱེ་ཡང་དག་ཁྲོ་ཆེན་
གཙོ། །མ་ལུས་རྣམ་དག་ལ་གནས་ཕྱིར། །མགོན་པོ་མི་གཡོའི་གསང་རྒྱུད་ལས། །སེམས་དཔའ་ཆེན་པོའི་ཏིང་འཛིན་གང༌། །ངོ་མཚར་ཐར་པ་ངེས་པར་གསོལ།།
དེ་ནས་ཡང་དག་ཡེ་གསུངས་པ། །དཔའ་བོ་དུར་ཁྲོད་གནས་པས་ལེགས། །རུས་པའི་རྒྱན་ངེས་ཕྱག་རྒྱ་དྲུག །གནས་པའི་ཚོགས་ཀྱི་བདག་ཉིད་དེ། །རྒྱུ་བཞི་
ཚད་མེད་བཞི་རུ་གནས། །ཡེ་ཤེས་རྟོག་པའི་རྟོག་པའོ། །རྒྱུན་མ་ཆད་པའི་དམ་པ་ཡིས། །ཉི་ཟླ་ཤེས་རབ་ཐབས་ཀྱི་གདན། །སྐུ་གསུང་ཐུགས་ཀྱི་ངོ་བོར་གནས།།
གྱུར་པའི་མཚན་ལྡན་ཡེ་ཤེས་ལྔ། །ཕྱག་རྒྱ་དྲུག་མཛེས་བྱིན་བརླབས་ནས། །དུར་ཁྲོད་མ་ནི་འཁྱུད་པའོ། །ཕུང་པོ་ལ་སོགས་ཐུབ་པར་གནས། །པདྨ་རྡོ་རྗེ་བྱིན་གྱིས་

82-1-258b

བརླབས། །སྲུང་བའི་སྦྱོར་བ་མེད་པ་དང༌། །མཚན་མ་བྲལ་དང་འདུས་མ་བྱས། །བྱེད་པ་རྣམས་མེད་རྟོག་པས་འདས། །སྐུ་ནི་དུག་འཇོམས་གང་པའི་ཚུལ། །རྡོ་རྗེ་ཞགས་པ་བསྡིགས་
གནས་པ། །གཡོན་བརྐྱང་གནས་པ་སྤྱན་རྩ་དམར། །པདྨ་གྲི་གུག་ཤེས་རབ་ཚུལ། །གཡོན་འཁྱུད་ཚིམ་བྱེད་རྒྱན་བྲལ་བའི། །ཐབས་དང་ཤེས་རབ་མ་ཆགས་དང༌། །ཐ་མ་བྱིས་
ཟ་མནན་ཏེ་གནས། །འབར་བའི་དཀྱིལ་འཁོར་དབུས་སའོ། །ཧཱུཾ་ལ་རྒྱ་གྲ་མ་རྡོ་རྗེ་གནས། །ཨེ་ལས་ཆོས་འབྱུང་གྲུབ་པ་མོ། །མཚོན་ཆ་ར་བ་དྲ་བས་སོ། །རྟེན་པ་ཕྱག་རྒྱ་ལྷ་ལྔ་
གནས། །མོས་པ་རྣམས་པར་དག་པའི་ལེའུ་སྟེ་དང་པོའོ།།    །།དེ་ནས་ཡང་དག་བཤད་བྱ། །གཉིས་མེད་འགྱུར་བའི་གསང་བ་ནི། །འཁོར་ལོ་མི་བསྐྱོད་ཡེ་ཤེས་
མགྲིན་པ་ཕྲེང་བའི་རིན་ཆེན་འབྱུང༌། །རྣ་ཆ་གཟུགས་ཀྱིས་འོད་དཔག་མེད། །རུས་པའི་རྣ་རྒྱན་དོན་ཡོད་གྲུབ། །ཐལ་བ་སྣང་མཛད་རྣམ་དག་གོ། །མིག་ལ་འདོད་ཆགས་རྡོ་རྗེ་མ། །རྣམ་
ཞེས་སྡང་མ་ཞེས་གྲགས། །སྣ་ནི་སེར་སྣའི་རྣམ་པར་བོར། །ལྕེ་ལ་ཕྲག་དོག་རྡོ་རྗེ་མ། །ལུས་ལ་རྡོ་རྗེ་གཏི་མགུ་གོ། །ཡིད་ལ་ཆོས་ཀྱི་དབང་ཕྱག་སྟེ། །དཀྱིལ་འཁྲོ་ལུས་ཉིད་རྣམ་
དག་པ། །རྩ་ནི་ཐིག་གི་རང་བཞིན་ཏེ། །ཀ་བ་བརྒྱད་ནི་རྐང་བརྒྱད་དོ། །བདུད་རྩི་རྣམ་ལྡ་ཚོན་སྣ་ལྔ། །གཡས་གཡོན་སྟེང་འོག་སྒོ་ཉིད་དེ། །སོ་སེན་བ་སྤུ་ཏྭ་ར་ན། །སྙིང་གི་དབུས་ཀྱི་

82-1-259a

༄༅། །ལྟེ་བ་ཉིད། །ཕུང་པོ་ལྔ་ཡི་གཙོ་མོ་སྟེ། །ཁམས་དང་སྐྱེ་མཆེད་ལྷ་མོར་གྲགས། །འབྱུང་བ་སྒོ་བ་བཞི་ཉིད་དེ། །འདོམ་གང་གྲུ་བཞི་ལྷ་མ་པ་སྟེ། །མི་
གཡོ་མགོན་པོ་རྣམས་པར་དེས། །ལུས་ཀྱི་རྣམ་པར་དག་པའི་ལེའུ་སྟེ་གཉིས་པའོ།།    །།ཨོཾ་ཨཱཪྱ་ཨ་ཙ་ལ་མཱཪྱར་ཡ་ཀྲོ་དྷ་ཧཱུཾ་ཕཊ། སྙིང་པོའོ། །ཨོཾ་ཨཱཪྱ་ཨ་
ཙ་ལ་ཀྲོ་དྷ་བི་བ་ཏི་ས་ཧཱུཾ་ཕཊ། ཉེ་བའི་སྙིང་པོའོ། །ཨོཾ་ཙཎྜ་མ་ཧཱ་རོ་ཥ་ཎ་ཧཱུཾ་ཕཊ། གསང་བའི་སྙིང་པོའོ། །ཨོཾ་ཧ་ན་མ་ཧཱི། སྭཱཧཱ། བཽ་ཥ་ཊ་ཧེ། ཧཱུཾ་ཧཱུཾ་ཧོ། ཕཊ་ཧཾ། རྒྱན་བྱིན་གྱིས་
བརླབ་པའོ། །ཨོཾ་པདྨ་པོ་ལརྒ་མི་ཡཾ། ཊཾ་ཧཾ་མཾ་བྱཾ། བཛྲ་པྲ་ཏ་ཀ་ཀོ་ལ་ཧཱུཾ་ཕཊ། ཤེས་རབ་ཐབས་ཀྱི་ཕྱག་རྒྱ་བྱིན་གྱིས་བརླབ་པའོ། །ཀ་ས་མཱ་ར་ཁ་ན་ཧི་མཱ་ར་ཁ་ནི་ས་མཱ་ར་
ཡ་ཕཊ། པ་ཅད་པའི་འོ། །སརྦ་ཨ་མརྒཾ་མེ་ཨ་ཧཱུཾ། ཐུན་མོང་གྲུབ་པའོ། །ཨ་གཙྪ་ཕཊ། བསྐྲད་པའིའོ། །སྭཱཧཱ། རནྟ། རྒྱས་པའིའོ། །དྷ་མ་གུ་ཏ་ཧཱུཾ། དབང་གིའོ། །ཀརྨ་པུ་ཏ་
ཤཱནྟིཾ་ཀུ་རུ་ཧཱུཾ། ཞི་བའིའོ། །སྔགས་ཀྱི་རྣམ་པར་དག་པའི་རྟོག་པའི་དུམ་བུ་ལས། ཁྲོ་བོའི་རྒྱལ་པོ་ཐམས་ཅད་ཀྱི་སྔགས་གསང་བའི་རྒྱུད་ཅེས་བྱ་བ་འཕགས་པ་མི་གཡོ་བའི་
སྔགས་རྣམ་པར་དག་པའི་ལེའུ་སྟེ་གསུམ་པའོ།།    །།དེ་ནས་ཡང་དག་བཤེད་བྱ་བ། །ཡབ་ཡུམ་གཉིས་མེད་སྦྱོར་བ་ལས། །ཁྲོ་བོའི་ཚོགས་རྣམས་སྤྲོས་ནས་ནི། །

82-1-259b

གཙོ་མོ་ཐབས་ཀྱི་ཡན་ལག་བཀང༌། །ལག་པ་གཡས་པ་གཤིན་རྗེ་གཤེད། །གཡོན་པ་གཞན་གྱིས་མི་ཐུབ་པ། །རྟ་མགྲིན་ཁ་ལ་བསམ་པར་བྱ། །རྡོ་རྗེ་ལ་ནི་བདུད་རྩི་འཁྱིལ། །དཔུང་
པ་གཡས་པར་མི་ག་ལོ་བ། །གཡོན་པར་འདོད་པའི་རྒྱལ་པོ་འོ། །པུས་མོ་གཡས་པར་བསམ་པ་ནི། །དབྱིག་པ་སྔོན་པོ་ཆེར་འབར་བ། །པུས་མོ་གཡོན་པར་སྟོབས་པོ་ཆེ། །སྤྱི་བོར་
གཙུག་ཏོར་འཁོར་ལོས་སྒྱུར། །གནོད་མཛེས་རྒྱལ་པོ་བསམ་པ་ནི། །རྐང་པ་གཉིས་ལ་དགོད་པར་བྱ། །ཡང་ནི་ཡབ་ཡུམ་སྦྱོར་བ་ལས། །བྱང་ཆུབ་སེམས་སྤྲིན་འདུ་འཕྲོ་
ལས། །ཧཱུཾ་ཚོགས་ཁྲོ་བོར་སྤྲོས་ནས་ནི། །གཙོ་མོ་ཤེས་རབ་ཡན་ལག་དང༌། །ལག་གཡས་རྡོ་རྗེ་རོ་ལངས་མ། །གཡོན་ན་གཞན་གྱིས་མི་ཐུབ་མོ། །དེ་ཡི་ཁར་ནི་ཁྲོ་གཉེར་
མ༑ ༑གསང་བར་རལ་པ་གཅིག་མ་འོ། །གཞན་ཡང་དཔུང་པ་གཡས་གནས་པར། །དེ་བཞིན་གཤེགས་ཡུམ་རྡོ་རྗེ་མ། །གཡོན་དུ་སྣ་ཚོགས་རིན་ཆེན་གྱི། །ཕྱག་རྒྱ་དག་ནི་
བསྒོམས་པར་བྱ། །པུས་མོ་གཡས་ལ་གནས་པར་ཡང༌། །སྣ་ཚོགས་པདྨ་དེ་བཞིན་གཤེགས། །གཡོན་པ་ལས་ནི་སྣ་ཚོགས་ལས། །སྤྱི་བོར་ནམ་མཁའི་རྡོ་རྗེ་མ། །རྐང་
བ་གཉིས་ལས་ཡི་ནི། །ས་འཛིན་ལྷ་མོ་གཞག་པར་བྱ། །ཐབས་དང་ཤེས་རབ་སྦྱར་བ་ཡིས། །བྱང་ཆུབ་སེམས་སྤྲིན་འཕྲོ་འདུ་ལས། །གདོད་གྲུབ་པའི་སངས་རྒྱས་རིགས་

82-1-260a

༄༅། །ཕུང་ནས་ལུས་ལ་དཀྱིལ་འཁོར་བཀོད། །དེ་དག་ཕན་ཚུན་སྦྱོར་བ་ལས། །རྗེས་ཆགས་ཆེན་པོའི་སྒྲ་ཡིས་ནི། །བདེ་གཤེགས་ཚོགས་རྣམས་བསྐུལ་
བྱ་སྟེ། །དེ་དག་ལ་ནི་ཡང་ཡང་གཞུག །ཨོཾ་སརྦ་ཏ་ཐཱ་ཏ་ཨ་ནུ་རཱ་ག་ཎ་བཛྲ་སྭཱ་བྷཱ་ཝ་ཨཱཏྨ་ཀོ྅ཧཾ། ཆུ་ལས་ཟླ་བའི་དཀྱིལ་འཁོར་བཞིན། །གསལ་བ་ལྷ་ཡི་རང་བཞིན་ནི། །ཀུན་
ཀྱང་ཞལ་གསུམ་ཕྱག་དྲུག་སྟེ། །བརྗིད་པའི་ཁྲོ་བོ་གར་དང་བཅས། །ཡང་ན་ཞལ་གཅིག་ཕྱག་གཉིས་པར། །རྣལ་འབྱོར་ཅན་གྱིས་བསྟན་པར་བསྒོམ། །དངོས་གྲུབ་རབ་མཆོག་
ཐོབ་པར་འགྱུར། །དེ་ཕྱིར་ནན་ཏན་བསྐྱེད་པར་བྱ། །འཕགས་པ་མི་གཡོ་བའི་རྟོག་པ་ལས། ལུས་ཀྱི་དཀྱིལ་འཁོར་བཀོད་པའི་རིམ་པའི་ལེའུ་སྟེ་བཞི་པའོ།།    །།དེ་ནས་ཕྱི་ཡི་དཀྱིལ་འཁོར་དུ། །རིགས་ཀྱི་ཁྲོ་བོ་སྤྲོ་བ་ནི། །ཐབས་དང་ཤེས་རབ་སྦྱོར་བ་ལས། །རྣམ་པར་འཕྲུལ་པར་བཤད་པར་བྱ། །རང་སྔགས་ས་བོན་ལས་བྱུང་བའི། །གཏི་
མུག་མི་གཡོ་མངོན་པོ་ནི། །ཞལ་ནི་གང་དང་དཀར་དང་དམར། །འབར་བའི་ཚོགས་ཀྱིས་རྣམ་པར་འཁྲིགས། །དབྱིག་པ་འཁོར་ལོ་རྡོ་རྗེ་རྣམས། །ཕྱག་གཡས་ན་ནི་བསྣམས་
པར་མཛད། །ཐུགས་ཀར་བསྡིགས་མཛུབ་ཞགས་པ་དང༌། །དྲིལ་བུ་དགྲ་སྟ་གཡོན་པ་ནི། །དབང་པོ་ལ་སོགས་ཚོགས་བཅས་དང༌། །མི་བཟད་བགེགས་ནི་སྐྲག་པར་མཛད། །པད་

82-1-260b

མ་ཉི་མ་མནན་ནས་ནི། །ཤར་གྱི་ཕྱོགས་སུ་བཞུགས་གྱུར་པ། །རྣམ་སྣང་དབུ་རྒྱན་ལྡན་པའོ། །རང་སྔགས་ས་བོན་ལས་བྱུང་བའི། །སེར་སྣའི་མི་གཡོ་མགོན་པོ་ནི། །རིན་ཆེན་འབྱུང་
ལྡན་དབུ་རྒྱན་ཅན། །གསེར་མདོག་ཞལ་གསུམ་ཕྱག་དྲུག་པ། །སྤྱན་གསུམ་གསུས་ཆེན་ནོར་བུས་བརྒྱན། །སེར་དང་གནག་དང་དམར་བའི་ཞལ། །མཆེ་བ་གཙིགས་ཤིང་རྣམ་
པར་རྒྱུ། །འབར་བའི་ཚོགས་ཀྱིས་རྣམ་པར་འཁྲིགས། །རྡོ་རྗེ་དབྱུག་པ་རླ་གྲི་ནི། །གཡས་ཀྱི་ཕྱག་ན་བསྣམས་པར་མཛད། །སྙིང་གར་སྡིགས་མཛུབ་ཞགས་པ་དང༌། །དྲུལ་བུ་
དགྲ་སྟ་གཡོན་པ་ན། །གཡོན་བརྐྱང་པ་ཡི་གནས་པ་ཡིས། །མི་བཟད་བགེགས་ནི་སྐྲག་མཛད་པ། །པདྨ་ཉི་མ་མནན་ནས་ནི། །ལྷོ་ཡི་ཕྱོགས་ན་བཞུགས་པར་གྱུར། །རང་སྔགས་
ཡི་གེ་ལས་བྱུང་བའི། །འདོད་ཆགས་མགོན་པོ་མི་གཡོ་བ། །སྤྱན་གསུམ་པད་མ་རཱ་གའི་མདོག །ཞལ་ནི་དམར་དང་གནག་དང་དཀར། །ཞལ་གདངས་གསུས་ཁྱིམ་ཆེ་བ་
དང༌། །འོད་དཔག་མེད་པའི་ཅོད་པན་ཅན། །དཔའ་བོ་གཡོན་བརྐྱང་བ་ཡིས་གནས། །འབར་བའི་ཚོགས་ནི་རྣམ་པར་འཁྲུག། །པདྨ་རལ་གྲི་གཏུན་ཤིང་ནི། །གཡས་ཀྱི་ཕྱག་ན་
བསྣམས་པར་མཛད། །སྙེམས་དང་བཅས་པས་དྲིལ་བུ་དང༌། །དགྲ་སྟ་ཞགས་པ་གཡོན་ན་བསྣམས། །པདྨ་ཉི་མ་ལ་གནས་ཏེ། །ཕྱོགས་བཅུ་དག་ཏུ་གཟིགས་ནས་ནི། །ཀླུ་རྣམས་

82-1-261a

༄༅། །སྐྲག་པར་མཛད་ནས་སུ། །ནུབ་ཀྱི་ཕྱོགས་སུ་བཞུགས་པར་གྱུར། །རང་སྔགས་ས་བོན་ལས་བྱུང་བའི། །ཕྲག་དོག་མི་གཡོ་མགོན་པོ་ནི། །དོན་ཡོད་རྡོ་རྗེའི་
དབུ་རྒྱན་ཅན། །སྔོ་ལྗང་ཨུཏྤལ་འདབ་མའི་མདོག །ཞལ་ནི་སྔོ་དང་དམར་དང་དཀར། །ཞལ་གདངས་ལ་ནི་རྣམ་པར་འགྱུར། །གསུས་ཁྱིམ་ཆེ་ཞིང་སྤྱན་གསུམ་པ། །འབར་
བའི་འོད་ཀྱིས་རྣམ་པར་བརྒྱན། །སྣ་ཚོགས་རྡོ་རྗེ་འཁོར་ལོ་དང༌། །གཏུན་ཤིང་རྣམས་ནི་གཡས་པ་ན། །སྡིགས་མཛུབ་ ཞགས་པས་ཕྱག་མཚན་ཅིང༌། །དྲིལ་བུ་དགྲ་
སྟ་གཡོན་ན་བསྣམས། །གཡོན་བརྐྱང་བ་ཡིས་གནས་པ་ཡིས། །པདྨ་ཉི་མ་མནན་ནས་ནི། །ཕྱོགས་བཅུ་དག་ཏུ་གཟིགས་ནས་ནི། །བགེགས་ཆེན་འཇིགས་པ་བསལ་
མཛད་ནས། །བྱང་གི་ཕྱོགས་སུ་བཞུགས་པར་གྱུར། །དེ་ལྟར་ཕྱོགས་བཅུའི་བགེགས་ཀྱི་ཚོགས། །མཐར་བྱེད་རབ་ཏུ་ཟད་མཛད་ནས། །སེམས་ཅན་ཡོངས་སུ་བཏུལ་
བྱས་ཏེ། །ཞིང་རྣམས་སངས་རྒྱས་ཚོགས་ཀྱིས་བཀང༌། །འཕགས་པ་མི་གཡོ་བའི་རྟོག་པ་ལས་བྱུང་བའི་དཀྱིལ་འཁོར་བཀོད་པའི་ལེའུ་ལྔ་པ་རྫོགས་སོ།།    །།རྒྱ་གར་སྐད་དུ། བཛྲ་ཨ་མྲྀ་ཏ་ཏནྟྲ། བོད་སྐད་དུ། རྡོ་རྗེ་བདུད་རྩིའི་རྒྱུད། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན།

82-1-261b

བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་སྙིང་པོ་རྡོ་རྗེ་བདུད་རྩི་གསང་བའི་པདྨ་ལ་བཞུགས་སོ། །གཞལ་ཡས་བརྩེགས་པའི་ཁང་པ་
ན༑ ༑མཱ་མ་ཀཱི་དང་ཐབས་ཅིག་ཏུ། །བཅོམ་ལྡན་རྡོ་རྗེ་ཅན་རོལ་ཏེ། །དེ་ནས་ལྷ་མོས་དེ་ཞུས་པ། །གསང་ཆེན་ཞེས་བྱ་ཆེར་གནས་པའི། །རྡོ་རྗེ་བདུད་རྩི་རྒྱུད་ཀྱི་མཆོག །སྔོན་དུ་ལྷ་ཁྱོད་
ཀྱིས་གསུངས་པ། །བདུད་རྩི་ཡི་ནི་སྒྲུབ་པའི་ཐབས། །བདེ་བ་ཆེན་པོས་བཀའ་སྩལ་འཚལ། །དེ་ནས་བཅོམ་ལྡན་རྡོ་རྗེས་བཤད། །རྡོ་རྗེ་བདུད་རྩི་བདེ་ཆེན་པོ། །བསམ་མེད་
ཟད་མེད་ཕྲ་མོ་སྟེ། །དོན་ཡོད་དབང་པོ་ལས་འདས་པ། །དམ་པ་ཞི་བ་རྣམ་དག་པ། །རྡོ་རྗེ་བདུད་རྩི་བརྗོད་པ་ཡིན། །དེ་ནས་བཅོམ་ལྡན་རྡོ་རྗེ་ཡིས། །མཱ་མ་ཀཱིར་ཆགས་དང་ལྡན་
ནས། །རྡོ་རྗེ་བདུད་རྩིའི་ཏིང་འཛིན་གྱིས། །གསང་ཆེན་མངོན་སུམ་དུ་ནི་མཛད། །རྒྱུད་རྣམས་ཀུན་ལ་གསང་བ་ཡི། །ཡེ་ཤེས་རྡོ་རྗེ་བདུད་རྩི་མཆོག །དེ་ནི་བདག་གིས་བཤད་པར་
བྱ༑ ༑བརྟན་པོར་འཁྱུད་དང་འོ་བྱེད་དང༌། །དགའ་བའི་རོལ་ལས་མཉམ་སྦྱོར་དང༌། །དབྱངས་དང་སིལ་སྙན་གར་རྣམས་ཀྱིས། །རྡོ་རྗེ་བདུད་རྩི་རྒྱུད་ཀྱི་མཆོག །དེ་ལྟར་མྱུར་དུ་འགྲུབ་
པར་འགྱུར། །བདུད་རྩི་ཁུ་བ་ཞེས་གསུངས་ཏེ། །འགྲོ་བ་གསུམ་ནི་ངེས་བསྐྱེད་དོ། །ཁྱོད་ལ་དགའ་མ་ཞལ་བཟང་མ། །དེ་ཡི་སྒྲུབ་པ་བདག་གིས་བཤད། །ཉོན་ཅིག་དེ་ཡི་སེམས་ཀྱིས་

82-1-262a

༄༅། །ཚིག །མདོར་བསྡུས་ནས་ནི་བཤད་པར་བྱ། །སེམས་ཅན་དོན་དུ་ཕན་དོན་དུ། །སྦྱོར་བའི་རྡོ་རྗེ་བདུད་རྩི་མཆོག །རྣལ་འབྱོར་གང་གིས་ཤེས་གྱུར་ན། །
འཁོར་བའི་བཅིངས་ལས་མྱུར་བར་གྲོལ། །བསྟན་དུ་མེད་ཅིང་ཡེ་ཤེས་ཆེ། །དངོས་གྲུབ་འཇིག་རྟེན་གསུམ་སྒྲུབ་བོ། །སྐུ་གསུང་ཐུགས་ཀྱི་སྒྲུབ་དོན་དུ། །སྒྲུབ་པ་པོས་ནི་བདེ་
བ་སྤྱོད། །རྡོ་རྗེ་པདྨ་མཉམ་སྦྱོར་བས། །རྡོ་རྗེ་བདུད་རྩི་ཕྱུང་བར་བྱ། །བྷ་གའི་པདྨར་འོ་བཏབ་སྟེ། །རྡོ་རྗེ་མཱ་མ་ཀཱིས་འོ་བཏབ། །རྡོ་རྗེ་བདུད་རྩི་བདེ་བ་ཆེ། །བཅོམ་ལྡན་རྡོ་རྗེས་དེ་
གསུངས་སོ། །བྷ་གའི་པདྨར་འོ་བཏབ་པས། །དེ་ཚེ་དགའ་བའི་ལྷ་མོ་དེས། །རྡོ་རྗེ་བདུད་རྩི་ལས་བྱུང་བའི། །ཉམས་དགའ་གསང་བའི་དཀྱིལ་འཁོར་ཞུས། །ཆོ་གའི་རིམ་པ་གང་
གིས་ནི། །མཆོད་པ་དཀྱིལ་འཁོར་བརྩམ་པར་བྱ། །འདིར་ནི་མཆོད་པ་ཇི་ལྟར་ཏེ། །དེ་བཞིན་དཀྱིལ་འཁོར་ཇི་ལྟར་ལགས། །དགའ་བ་ཆེན་པོ་ཐོབ་དགའ་བ། །རབ་ཏུ་དགྱེས་ནས་
བཀའ་སྩལ་འཚལ། །དེ་ནས་བཅོམ་ལྡན་རྡོ་རྗེ་ཡིས། །རྡོ་རྗེ་བདུད་རྩི་བདེ་བ་ཆེ། །འོ་བཏབ་པས་ནི་དགར་འགྱུར་ཏེ། །བཞད་ནས་འདི་སྐད་བཀའ་སྩལ་ཏེ། །སྐུ་གསུང་ཐུགས་
ཀྱི་སྒྲུབ་དོན་དང༌། །འཁོར་བའི་རྒྱ་མཚོ་སྒྲུབ་པའི་ཕྱིར། །དགའ་བ་ཆེན་པོ་སྦྱོར་བ་ཡིས། །མཱ་མ་ཀཱིས་ནི་འདིར་དྲིས་པ། །ཟུར་གསུམ་དཀྱིལ་འཁོར་བྲིས་ནས་སུ། །གསང་བའི་

82-1-262b

པདྨ་མཱ་མ་ཀི །ནང་དུ་སྙིང་པོ་དང་ལྡན་པའི། །པདྨ་འདབ་བརྒྱད་པ་ནི་བྱ། །དེ་དབུས་གསང་ཆེན་རིག་མ་དང༌། །གཙོ་བོ་ཞལ་གསུམ་ཕྱག་དྲུག་པ། །དང་པོའི་ཞལ་ནི་ནག་པོ་སྟེ། །
གཡས་པ་ལ་ནི་དཀར་པོ་འདོད། །གཡོན་དུ་དམར་པོར་རབ་གསུངས་ཏེ། །ལྷ་ཡི་རྒྱན་གྱིས་བརྒྱན་བྱས་པ། །ལྷ་ཡི་ན་བཟའ་མེ་ཏོག་ཕྲེང༌། །ལྷ་ཡི་དྲི་ཡིས་བྱུག་བྱེད་པ། །ལྷ་
ཡི་དངོས་གྲུབ་བྱེད་ཞི་བ། །སྐུ་གསུང་ཐུགས་ཀྱི་རྡོ་རྗེ་ཅན། །ཕྱི་རོལ་དུ་ནི་དཀྱིལ་འཁོར་ཡང༌། །སྒོ་བཞི་པ་ནི་རབ་ཏུ་བརྟགས། །ཤར་དུ་ཁྲོ་གཉེར་མ་གཞག་སྟེ། །ལྷོ་ན་འཇིགས་པར་འཇིགས་
བྱེད་མ། །ནུབ་ན་རྟ་ཡི་གཟུགས་ཅན་མ། །བྱང་དུ་ཚོགས་ཀྱི་འདྲེན་མ་མོ། །མཁས་པས་པདྨ་འདབ་བརྒྱད་ལ། །རིག་མ་བརྒྱད་ནི་མཉམ་པར་བྲི། །མཛེས་པ་མོ་དང་ཞི་བའི་ཞལ།།
ཟླ་མོ་དང་ནི་དུང་ཅན་མོ། །རི་བོང་འཛིན་དང་དཀྱིལ་འཁོར་མོ། །རི་བོང་འཛིན་རི་མོ་ཡིད་དགའ། །ཡིད་ལ་བདེ་བར་བྱེད་མ་དག །རིག་མ་བརྒྱད་དང་དགེ་མ་བརྒྱད། །ཐམས་ཅད་
ཞལ་གསུམ་ཕྱག་དྲུག་པ། །སྣ་ཚོགས་གཟུགས་ནི་ཡིད་དགའ་མ། །ཕྱོགས་རྣམས་དང་ནི་མཚམས་དག་ལ། །རྟག་པ་རུ་ནི་བྲི་བར་བྱ། །མཆོད་པ་པི་ཝང་རྔ་དེ་བཞིན། །དེ་བཞིན་
སྦོས་དང་མེ་ཏོག་སོགས། །དབྱངས་དང་གར་དང་མཆོད་པ་ནི། །དགའ་བ་རོལ་པ་སྦྱོར་བ་ཡིས། །རྡོ་རྗེ་བདུད་རྩི་བདེ་བ་ཆེ། །གསང་བའི་འཁོར་ལོ་བསྒྲུབ་པར་བྱ། །མ་དང་བྲན་མོ་

82-1-263a

༄༅། །བུ་མོ་དང༌། །སྲིང་མོ་གཉེན་མོ་དེ་བཞིན་ཏེ། །རྡོ་རྗེ་བདུད་རྩི་དེ་དག་ལས། །བླངས་ནས་གསང་བའི་དཀྱིལ་འཁོར་མཆོད། །མ་ལས་བདུད་རྩི་བླངས་
པས་ནི། །རྡོ་རྗེ་བདུད་རྩི་དང་མཉམ་འགྱུར། །སྲིང་མོ་ནད་མེད་ན་སོ་གཞོན། །བུ་མོ་ཡི་ནི་འདོད་ཀུན་སྦྱིན། །བྲམ་ཟེ་མོའི་ནི་དོན་ཡོད་གྲུབ། །གསང་བའི་དཀྱིལ་འཁོར་ལ་
འདོད་བྱས། །ལྕེ་ནི་དྲིལ་བར་བྱས་ནས་སུ། །ཁ་ཡིས་པདྨར་བླང་བར་བྱ། །རྡོ་རྗེ་བདུད་རྩི་བདེ་བ་ཆེ། །དེ་ནས་མྱུར་བར་དངོས་གྲུབ་བོ། །བུང་བརྩེ་བའི་ཚུལ་གྱིས་ནི། །བུད་མེད་
ཐམས་ཅད་འདོད་པ་སྤྱོད། །འདུས་དང་གྲུབ་མོ་དང་བརྐྱང་བ། །ཡར་བཏེག་ཟེར་ནི་ཤིན་ཏུ་བརྐྱང༌། །བྱེད་པའི་བཅིང་བ་སྦྱོར་བ་ཡིས། །ས་གསུམ་དག་ནི་བསྒྲུབ་པར་བྱ། །
ཤ་ཆེན་དང་ནི་ཁྲག་ཆེན་གྱིས། །དེ་བཞིན་བཤང་གཅི་ཁུ་བ་དག །དེ་དག་རྡོ་རྗེ་བདུད་རྩི་ལྔ། །ཉིན་དང་ཉིན་དུ་བསྒྲུབ་པར་བྱ། །རྡོ་རྗེ་བདུད་རྩི་བདེ་བ་ཆེ། །གལ་ཏེ་དངོས་གྲུབ་
བདག་འདོད་ན། །དེ་ཡིས་དོན་རྣམས་ཐམས་ཅད་ནི། །སྒྲུབ་པ་པོས་ནི་མཆོག་ཏུ་སྒྲུབ། །དབང་དང་དགུག་དང་འཐབ་པ་དང༌། །གསོད་དང་བསྐྲད་པ་ལ་སོགས་པ། །རྡོ་
རྗེ་བདུད་རྩི་བདེ་ཆེན་པོས། །བྱ་བ་ཐམས་ཅད་ཀུན་ཏུ་བྱ། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེས་དེ་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་

82-1-263b

དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཀྱི་རྒྱལ་པོ་ལས། གསང་བའི་དཀྱིལ་འཁོར་བྱེད་པའི་མངོན་ཚུལ་བསྟན་པའི་ལེའུ་སྟེ་དང་
པོའོ།།    །།དེ་ནས་མགུ་བའི་ལྷ་མོ་དེ། །པདྨ་རྒྱས་པའི་མཱ་མ་ཀཱི །བརྟན་པོ་འཁྱུད་པ་བྱས་ནས་ནི། །དབང་པོ་ཐམས་ཅད་ལ་འོ་བཏབ། །མ་མཆུ་སོས་བཟུང་འོ་
བཏབ་སྟེ། །སིད་སྒྲ་སྔགས་ནི་བརྗོད་པར་བྱ། །རྡོ་རྗེ་བཅིངས་པས་སྐུ་ཡང་འཛིན། །རྡོ་རྗེ་ཅན་གྱིས་གསང་བྱས་ཏེ། །པདྨར་རྡོ་རྗེ་བཅུག་ནས་སུ། །ཆགས་ན་དགའ་སྟེ་འདོད་
པར་བྱ། །སིད་སྒྲ་སྙན་པོ་སྒྲ་རྣམས་དང༌། །ཀོ་ཀི་ལ་དང་གླིང་བུ་སོགས། །ལྷ་མོ་མཱ་མ་ཀཱི་དང་རྩེ། །རྡོ་རྗེ་བདུད་རྩི་བདེ་ཆེན་པོས། །ནུ་མ་ཟུང་ལ་གཟིར་བྱས་ཏེ། །སེན་མོ་རེ་མོས་
གདབ་པར་བྱ། །དེ་ཡང་གོས་ནི་ཕུད་བྱས་ཏེ། །སྟེང་འོག་ལ་ཡང་བལྟ་བར་བྱ། །རྒྱས་པའི་པདྨར་འོ་བཏབ་ནས། །དགའ་བའི་ཚིག་ཀྱང་བརྗོད་པར་བྱ། །རྒྱས་པའི་པདྨ་མཱ་མ་
ཀཱི༑ ༑ལྷ་མོ་ཆེན་མོ་ལེགས་སོ་ལེགས་། །གཏན་དུ་འདོད་ལ་ཆགས་པ་ཡིས། །བདག་གིས་ཁྱོད་ལ་དགའ་བར་བྱ། །གང་ཞིག་འདོད་པ་ཁྱོད་ཀྱིས་ཞུས། །ཁྱོད་ལ་བདག་གིས་
མཆོག་ཏུ་སྦྱིན། །དེ་ནས་ལྷ་མོ་མཱ་མ་ཀཱི། །ཚིག་འདི་དག་ནི་ཆེད་དུ་གསོལ། །བཅོམ་ལྡན་ཉིད་ཀྱིས་དེ་བཞིན་ཉིད། །བྱང་ཆུབ་སེམས་ཀྱི་རྣམ་སྤྲུལ་པ། །ཕྲ་བས་ཤིན་ཏུ་ཕྲ་

82-1-264a

༄༅། །བ་ཡིས། །ཟད་མེད་ཡེ་ཤེས་ཇི་ལྟར་རོལ། །དེ་འདྲ་ལྷ་ཡིས་དཔྱོད་པ་ནི། །དབང་པོ་གཉིས་ཀྱི་སྙོམས་འཇུག་པས། །དེ་དག་ཐེ་ཚོམ་འབྱུང་
བས་ན། །བདག་ནི་ངོ་མཚར་དམ་པར་གྱུར། །དེ་ནས་བཅོམ་ལྡན་རྡོ་རྗེ་ཡིས། །རྡོ་རྗེ་བདུད་རྩི་བདེ་ཆེན་བཤད། །ཉོན་ཅིག་དེ་ཉིད་མཱ་མ་ཀཱི། །ཡེ་ཤེས་སྦྱོར་བ་འབིགས་
བྱེད་པ། །ཤིན་ཏུ་ཕྲ་བ་གསང་ཆེན་པོ། །ཡེ་ཤེས་ཞེས་བྱ་ངོ་བོ་ཉིད། །དེ་ནི་བདག་གིས་བཤད་བྱ་སྟེ། །སངས་རྒྱས་བྱང་ཆུབ་རབ་སྒྲུབ་པ། །མི་འཇིགས་ཟད་མེད་
རྟག་པ་ནི། །གདོད་མ་མེད་ཅིང་དབང་པོ་སྤངས། །ཡོད་ཉིད་དང་ནི་མེད་ཉིད་ཀྱང༌། །དབང་པོ་དང་བཅས་དབང་པོ་མེད། །འབྱུང་བ་ཀུན་ཏུ་མ་མཐོང་བ། །སྦྱོར་བ་ལམ་གྱིས་
མཐོང་བ་འོ། །སྦྱོར་བ་རྣམ་པ་གཉིས་གསུངས་ཏེ། །ཕྱི་དང་ནང་དུ་བཅས་པ་འོ། །ཕྱི་ནི་གཟུགས་ཀྱི་ཕུང་པོ་སོགས། །འབྱུང་བ་རྣམ་པ་ཀུན་རྫོབ་སྟེ། །སྣ་ཚོགས་གཡོ་
དང་མི་གཡོ་བ། །ཁམས་གསུམ་དང་ནི་མ་ལུས་པར། །དེ་གཅིག་པོས་ནི་ཁྱབ་པ་སྟེ། །ཐམས་ཅད་རྣམ་ཤེས་ཁོ་ནའོ། །ཅི་ཕྱིར་སེམས་ཅན་བདག་མེད་རྣམས། །རྣམ་
ཤེས་ཕུང་པོ་བརྟེན་པ་ཡིན། །བླུན་སེམས་སྙིགས་མའི་མི་རྣམས་ཀྱིས། །འགའ་ཡང་ཤེས་པ་མ་ཡིན་ནོ། །སེམས་ལས་མ་བྱུང་སེམས་ཀྱི་ངོས། །ཡེ་ཤེས་ཤེས་བྱ་

82-1-264b

ངོ་བོ་ཉིད། །ཐམས་ཅད་རྣམ་ཤེས་གཅིག་ཉིད་དོ། །གང་ཚེ་ལུས་ལ་རྐྱེན་ཉིད་འགྱུར། །ཆོས་རྣམས་དང་ནི་ཆོས་གཅིག་འགྱུར། །དངོས་པོ་བདག་ནི་དེ་ཚེ་འགྱུར། །ཅི་ཡི་ཕྱིར་
ན་ཆོས་རྣམས་ཀྱི། །མང་པོ་ཉིད་དུ་ཆོས་རྣམས་ཀྱང༌། །ཆུ་རྒྱུན་བཞིན་དུ་རྒྱ་མཚོ་ལ། །ཐར་པ་ནི་གཅིག་ཁོ་ན་སྟེ། །མང་པོ་ཉིད་དུ་མི་རྙེད་དེ། །ཅི་ལྟར་ནང་དུ་ཆེར་གནས་པ། །བླ་
མའི་ཞལ་ཁོ་ན་ལས་ཐོབ། །བྷ་གའི་པདྨར་ནམ་མཁའ་གང༌། །ནམ་མཁའ་ལྔ་ཡིས་བརྒྱན་པ་སྟེ། །སྙིང་དང་སྙིང་པོ་རྣམ་ལྡན་ཞིང༌། །འདབ་མ་བརྒྱད་ཀྱིས་རྣམ་པར་
ཀླུབས། །དེ་དབུས་རྡོ་རྗེ་ཅན་བཞུགས་ཏེ། །བྱང་སེམས་བདུད་རྩི་དང་ལྡན་པ། །ཆ་ཤས་ཆོས་མིན་རྣམ་གྲོལ་བར། །ཐིག་ལེ་དེ་ཡིས་རྣམ་པར་སྤངས། །དེས་གནས་རྟག་
ཏུ་ཟག་པ་ནི། །བདུད་རྩི་བྱང་ཆུབ་སེམས་ཀྱི་གཟུགས། །ཁམས་རྣམས་ཀུན་གྱི་གཞི་ཡིན་པ། །སྟེང་འོག་ཏུ་ཡང་རྣམ་པར་ཁྱབ། །དེས་ནི་མཐོང་བ་ཐོས་པ་ཡང༌། །མནམས་
པ་དང་ནི་མྱང་བ་ཡང༌། །རེག་དང་བདེ་བའི་ལོངས་སྤྱོད་ནི། །ཟས་དང་མེ་ཏོག་ཕྲེང་བ་དང༌། །རྒྱན་དང་གོས་ཀྱིས་བརྒྱན་པ་སྟེ། །ངག་གིས་སྣ་ཚོགས་གྲགས་པ་ཡང༌། །བླངས་
པ་དང་ནི་བཟུང་བ་རྣམས། །རོལ་དང་ཀུན་ཏུ་འགྲོ་བ་དང༌། །འདུག་དང་དེ་བཞིན་ཉལ་བ་དང༌། །སད་པ་དང་ནི་ལོག་པ་དང༌། །ཐམས་ཅད་རྨི་ལམ་མཐོང་བ་སྟེ། །བཞད་དང་

82-1-265a

༄༅། །དེ་བཞིན་ཆོ་ངེ་དང༌། །ཤིན་ཏུ་ཡིད་འཕྲོག་གར་དང་ནི། །རྔ་རྣམས་དག་ཀྱང་བརྡུང་བ་སྟེ། །སྣ་ཚོགས་པ་དག་འདིར་བརྗོད་པས། །སྨྱོན་པ་དང་
ནི་མྱོས་པའི་གཟུགས། །གཏི་མུག་འདོད་ཆགས་དེ་དེ་ཉིད། །གཟུགས་མེད་མང་པོའི་གཟུགས་ཅན་དེ། །ཕོ་དང་མོ་དང་མ་ནིང་རྣམས། །དུ་མའི་གཟུགས་ཅན་ཀུན་
གྱི་བདག །སྣ་ཚོགས་གཟུགས་ནི་ནོར་བུ་བཞིན། །ཁྱབ་པའི་དངོས་ཀྱིས་ཁྱབ་ནས་སུ། །དེ་ཉིད་དམ་པ་ཆེར་གནས་སོ། །དེ་བཞིན་ཉིད་དེ་མཱ་མ་ཀཱི། །བཟླས་མེད་
འཛིན་པ་ཡང་མེད་དེ། །བགྲང་ཕྲེང་བྱ་བ་འགའ་ཡང་མེད། །ཟས་སྤངས་པ་ཡང་མི་བྱ་འོ། །བྷ་གའི་པདྨ་མཆོད་བྱས་ཏེ། །མཁས་པས་བདུད་རྩི་བཟའ་བར་བྱ། །རྡོ་
རྗེ་བདུད་རྩི་བདེ་བ་ཆེ། །དེ་ཡིས་དེ་ཉིད་འགྲུབ་པ་འོ། །གང་དེ་བདུད་རྩི་འབབ་པའི་རྩ། །བྷ་གའི་དབུས་སུ་པདྨ་སྟེ། །རྩ་གཞན་སུམ་ཅུ་རྩ་གཉིས་ལ། །དེ་ཡི་དབུས་སུ་
དེ་གཙོ་སྟེ། །དེ་དག་ལས་གཞན་ཤིན་ཏུ་མཆོག །རྩ་དག་དགུ་ནི་རྣམ་པར་གནས། །སྒོ་དགུ་ལ་གནས་རིག་པ་དག །སྒྲུབ་པ་པོས་ནི་མཆོད་པར་བྱ། །འདོད་
པའི་ཡོན་ཏན་ལྔ་ལྷ་མོ། །རྟག་ཏུ་རྡོ་རྗེ་ཅན་མཉམ་བལྟ། །དེ་བས་དེ་དག་རབ་བྱེད་ན། །ཆགས་བྲལ་ཞེས་གསུངས་ཀུན་རིག་པས། །དེ་དག་གསང་ཆེན་མཆོག་རབ་

82-1-265b

ནི༑ ༑ཞལ་བཟང་མ་ཀྱེ་སྦྱོར་བར་བཤད། །སྣ་ཚོགས་རྣམ་སྣང་མཛད་སོགས་པ། །དེ་བཞིན་གཤེགས་པས་མི་ཤེས་ཏེ། །གཏན་ཏུ་དགའ་བའི་ཡིད་བདེ་བ། །སྦྱོར་བས་དམ་པ་
རབ་བསྟན་ཏོ། །གསང་བའི་པདྨ་མཐོང་ནས་དང༌། །ཤིན་ཏུ་རྒྱས་པའི་མཱ་མ་ཀཱི། །རྡོ་རྗེའི་བདུད་རྩི་བདེ་བ་ཆེ། །དེ་ཉིད་བདག་གིས་བཤད་པར་བྱ། །དེ་བཞིན་གཤེགས་པ་
ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཆེན་པོ་ལས། དེ་བཞིན་ཉིད་སྦྱོར་བ་ཡེ་ཤེས་བསྟན་པ་ཞེས་བྱ་བ་
ལེའུ་གཉིས་པའོ།།    །།དེ་ནས་མགུ་བའི་ལྷ་མོ་དེས། །ཧ་ར་ནུ་པུར་གྱིས་བརྒྱན་ཏེ། །འདི་དག་དབྱངས་ནི་བླངས་ནས་སུ། །སེམས་དཔའ་ཆེན་པོ་དགྱེས་པར་
བྱེད༑ ༑ཕྱུང་མཛད་བདེ་ཆེན་རྡོ་རྗེ་ལས། །བདག་གིས་མཆོག་གི་ཡིག་འབྲུ་འཚལ་བར་བགྱི། །བྷ་གའི་པདྨར་བདེ་བ་ཆེན་པོ་སྟེ། །རྡོ་རྗེའི་དོན་དེ་བདེ་བ་ཆེན་པོ་ལགས། །ས་
འཛིན་པ་དང་སྐད་ཕྲེང་དང༌། །དྲུག་ལྡན་ལ་སོགས་མཐའ་འཁོབ་ཚུལ། །སྣ་ཚོགས་ཐུན་མོང་རྣམ་དག་གི། །སྙན་པའི་སྒྲ་ཡིས་བླང་བར་བྱ། །དེ་རྣམས་དབྱངས་དག་བླངས་ནས་
སུ༑ ༑དགའ་བ་ཡིད་བདེ་རྣམ་སྤྲུལ་གྱིས། །རྡོ་རྗེ་བདུད་རྩི་བདེ་བ་ཆེ། །སངས་རྒྱས་བྱང་ཆུབ་བསྒྲུབ་པར་བྱ། །གསང་བའི་དཀྱིལ་འཁོར་བཀའ་སྩལ་པས། །དེ་བཞིན་ཉིད་

82-1-266a

༄༅། །ཀྱིས་ཐེ་ཚོམ་བཅད། །རྡོ་རྗེ་ཅན་ཁྱོད་བཀའ་དྲིན་གྱིས། །རྟག་པར་ཡེ་ཤེས་བྱ་བ་བགྱི། །བཅོམ་ལྡན་ཆགས་པ་དང་བྲལ་བའི། །རྡོ་རྗེ་བདུད་རྩི་འབྱུང་
བ་འདི། །རྡོ་རྗེ་ཐེག་པ་འབྱུང་བ་ཡི། །སྦྱོར་བ་བདག་གིས་བསྟན་པར་བགྱི། །ད་དུང་བདག་ལ་ཐེ་ཚོམ་མཆིས། །ཕྱག་རྒྱ་གཉིས་ཀྱི་རྣམ་སྤྲུལ་པ། །ཇི་ལྟར་ཕྱག་རྒྱ་ཡང་དག་
འབྱུང༌། །དེ་དག་གི་སྔགས་ཇི་ལྟར་ལགས། །སྔགས་རྣམས་གང་ལས་སྐྱེ་བ་ལགས། །ཁྱད་པར་དུ་ནི་ལྷ་རྣམས་ཀྱང༌། །ལྷ་ནི་དེ་དག་ཐེ་ཚོམ་ན། །མདོར་བསྡུས་ནས་ནི་
བདག་ལ་གསུངས། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེ་ཅན་འདི་གསུངས། །ཕྱག་རྒྱ་སྔགས་དག་འབྱུང་པ་ནི། །བཤད་དེ་ཅིག་མཱ་མ་ཀཱི། །ཕྱག་རྒྱ་རྣམ་
པ་གསུམ་གསུངས་ཏེ། །སྐུ་དང་གསུང་དང་ཐུགས་ལས་འབྱུང༌། །སྐུ་ནི་ཕྱག་རྒྱ་མཆོག་འགྱུར་ཏེ། །གསུང་ནི་ཕྱག་རྒྱ་སྔགས་ཀྱི་ལས། །ཐུགས་ཀྱི་མཚན་མའི་ཕྱག་
རྒྱ་ནི༑ ༑བསམ་གཏན་རི་མོ་གཉིས་མེད་གནས། །རྡོ་རྗེ་བདུད་རྩི་རྒྱུད་ཆེན་ལ། །སྦྱོར་བའི་ཕྱག་རྒྱ་ཞེས་བྱ་སྟེ། །མཚན་མའི་ཕྱག་རྒྱ་མི་བྲི་འོ། །ཕྱག་རྒྱ་མངོན་སུམ་གཟུགས་
ཡིན་ཏེ། །ལྷ་ནི་ལྷ་མོ་བུད་མེད་དོ། །དབང་པོ་ཐམས་ཅད་བདེ་བ་རུ། །བྷ་གའི་པདྨར་མཆོད་པར་བྱ། །རྡོ་རྗེའི་པདྨ་མཉམ་སྦྱོར་ཞིང༌། །ལས་ཐམས་ཅད་ནི་འགྲུབ་པར་བྱ། །ཇི་ལྟར་

82-1-266b

དཔག་བསམ་ཤིང་ཆེན་གྱི། །ཡལ་ག་བརྒྱ་ཕྲག་སྟོང་ཅན་དང༌། །རྩ་དང་དེ་ལ་གཟུང་བ་ནི། །སྐྱེ་བའི་རྐྱེན་དུ་འགྱུར་བ་བཞིན། །དེ་ལྟར་བདུད་རྩི་འབབ་པའི་རྩ། །སྔགས་དང་
ཕྱག་རྒྱའི་ཡུམ་ཡིན་ཏེ། །སྔགས་འདི་རྣམས་ཀྱི་སྐྱེ་བ་ནི། །བྷ་གའི་དབུས་སུ་གནས་པ་འོ། །དེ་ནས་བཅོམ་ལྡན་རྡོ་རྗེ་ཅན། །རྡོ་རྗེ་བདུད་རྩི་བདེ་ཆེན་པོས། །རྡོ་རྗེ་བཅུག་ནས་
མཱ་མ་ཀཱི། །ཉོན་ཅིག་སྔགས་རྣམས་མཚན་ཉིད་ནི། །དང་པོ་རྣམ་སྣང་མཛད་སྦྱོར་ཏེ། །ཨོཾ་བཛྲ་ཨ་མྲྀ་ཏ་མཧཱ་སུ་ཁ། །ས་བོན་བཞི་དང་མཉམ་ལྡན་ལ། །སྭཱ་ཧཱ་ཡི་གེ་ཡང་སྦྱོར་
རོ༑ ༑རྣམ་པར་སྣང་མཛད་ཡང་འབུལ་ཏེ། །ཡི་གེ་གཉིས་དང་བཞི་པ་སྟེ། །བཞི་པ་ཡིས་ནི་མཉམ་ལྡན་པ། །མཱ་མ་ཀཱི་ཡི་སྙིང་པོའི་མཆོག །བརྒྱད་དག་ཁོ་ནའོ་དབུས་མ་གང༌། །
བརྒྱད་ལ་རྒྱན་གྱིས་རྣམ་པར་བརྒྱན། །འདབ་བརྒྱད་ལ་ནི་སྦྱར་བྱས་ཏེ། །ལྷ་མོ་སྔགས་ཀྱིས་སྔགས་ཕྱུང་ངོ༌། །སྒོ་སྲུང་དག་གི་སྔགས་རྣམས་ནི། །ཉོན་ཅིག་སྐལ་བཟང་མཱ་མ་ཀཱི།།
སྡེ་ཡི་ཐ་མ་སྔགས་ཕྱུང་སྟེ། །ས་བོན་བརྒྱད་ནི་སྔགས་རིགས་པས། །སྟོང་པའི་ལྷ་ཡིས་གནོན་བྱས་ཏེ། །རྣམ་པར་སྣང་མཛད་དང་ལྡན་ལ། །སྭཱ་ཧཱ་ཡི་གེ་མཉམ་པོར་ལྡན། །
དངོས་གྲུབ་ཐམས་ཅད་རབ་སྦྱིན་རྣམས། །བཞི་ནི་སྒོ་སྲུང་གི་ཡིན་ཏེ། །བཞི་ནི་སྤོས་དང་པུཥྤེ་སོགས། །མ་ནིང་ཡི་གེ་གྲ་བཞི་ལ། །སྭཱཧཱ་རྣམ་པར་སྣང་མཛད་ཡང༌། །

82-1-267a

༄༅། །ལྷ་མོ་གསང་བའི་མཱ་མ་ཀཱི། །རྔ་སོགས་ཀུན་གྱིས་མཆོད་པར་བྱ། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེས་དེ་གསུངས་སོ། །དེ་བཞིན་གཤེགས་
པ་ཐམས་ཅད་ཀྱི་སྐུ་དང༌། །གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩེ་བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཆེན་པོ་ལས། སྔགས་ཕྱུང་བའི་རིམ་པ་བསྟན་པ་ཞེས་བྱ་བ་ལེའུ་
གསུམ་པའོ།།    །།དེ་ནས་སྦྱིན་སྲེག་ལས་དག་གི །ཆོ་གའི་རིམ་པ་བཤད་པར་བྱ། །སྦྱོར་བའི་རྒྱུད་ཀྱི་ཆོ་ག་ཡིས། །སྐུ་གསུང་ཐུགས་ནི་སྒྲུབ་པ་ཡིན།།
ཞི་བ་དང་ནི་རྒྱས་པའི་ལས། །དེ་བཞིན་དབང་དང་མངོན་སྤྱོད་དང༌། །འཐབ་དང་བསྐྲད་ཀྱང་དེ་བཞིན་དུ། །སྔགས་དང་ཕྱག་རྒྱའི་སྒྲུབ་པ་རྣམས། །དེ་ཀུན་བདག་གིས་
བཤད་པར་བྱ། །རྡོ་རྗེ་བདུད་རྩི་འབྱུང་བ་འོ། །རྡོ་རྗེ་སེམས་དཔའ་འགྱིང་བྱེད་པ། །སྐུར་བརྟེན་བཅས་པས་གཉིས་གནས་ནས། །རྒྱན་ཐམས་ཅད་ཀྱིས་བརྒྱན་བྱས་
ཏེ༑ ༑སློབ་དཔོན་དཀྱིལ་འཁོར་འཇུག་པར་བྱ། །ཁམས་གསུམ་རྣམ་པ་རྒྱལ་གྱུར་ནས། །རྐང་གཉིས་གཡས་བརྐྱང་བྱ་བ་དང༌། །གཡོན་བརྐྱང་བྱ་བ་ཡང་བྱས་ཏེ། །
རྐང་མཉམ་དང་ནི་ས་ག་ཡི། །ས་ནི་སྦྱོང་བར་བྱེད་མ་ཐག །ས་ལ་རེག་ན་འཇམ་སྐྱེའོ། །དེ་ནས་བགེགས་རྣམས་བསྐྲད་ནས་སུ། །གཞན་ཡང་སྲུལ་པོ་ལ་སོགས་པ། །

82-1-267b

གོང་དུ་བླ་མ་ཕྱག་འཚལ་ལོ། །ཕྱི་ནས་ས་ཡི་ལྷ་མོ་དགུག །ཨོཾ་ཨེ་ཧྱེ་ཧི་ལྷ་མོ་ཆ། །ས་ཡི་བརྟན་མ་འཇིག་རྟེན་ཡུམ། །རིན་ཆེན་ཐམས་ཅད་རབ་རྫོགས་པ་འོ། །ལྷ་ཡི་རྒྱན་
གྱིས་བརྒྱན་བྱེད་མ། །ཧ་ར་ཎུ་པུར་སྒྲ་འབྱིན་པ། །རྡོ་རྗེ་སེམས་དཔའ་རབ་ཏུ་མཆོད། །ཡོན་འདི་དག་ནི་བཞེས་ནས་སུ། །སྦྱིན་སྲེག་ལས་ནི་འགྲུབ་པར་མཛོད། །ཧི་ཧི་ཧི་ཧཱ་སྭཱཧཱ།
བཤང་གཅི་ཁྲག་དང་ཁུ་བ་ཡིས། །དཀྱིལ་འཁོར་ས་ལ་གཏོར་བར་བྱ། །བྱིན་རླབས་བྱ་བའི་ཕྱིར་སྤོས་ནི། །ཤ་ཆེན་གྱིས་ནི་དབུལ་བར་བྱ། །དེ་ནས་རིག་མ་འཇུག་བྱས་ཏེ། །གདོལ་
པ་མོ་དང་སྨེ་ཤ་མ། །གར་མཁན་མ་དང་བྲམ་ཟེ་མོ། །དེ་ཁོ་ན་བཞིན་རྒྱལ་མོ་དང༌། །དམངས་རིགས་མོ་དང་རྒྱལ་རིགས་མོ། །དྲི་དང་སྤོས་ཀྱི་མཆོད་བྱས་ཏེ། །ལྷ་ཡི་རྒྱན་གྱིས་
བརྒྱན་པར་བྱ། །ཡན་ལག་ལྔ་ལ་ཡི་གེ་ཧྲི། །བྷ་གའི་དབུས་སུ་ཡི་གེ་བྲུཾ། །སྤྱན་མ་སྒྲོལ་མ་གོས་དཀར་མ། །ཡིད་དགའ་མ་བདག་བསྒོམ་པར་བྱ། །བྷ་གའི་དབུས་སུ་སློབ་དཔོན་
གྱིས། །མེ་ཏོག་གཏོར་བ་ཁོ་ནར་བྱ། །དེ་ནས་སྔགས་པས་ཧོཾ་ཁུང་ནི། །ཚད་མར་ཀུན་ཏུ་བྲི་བྱ་སྟེ། །ཞི་ལ་ཟླུམ་པོར་བྱ་བ་སྟེ། །ཁྲུ་གང་ཙམ་དུ་ཐིག་གདབ་བོ། །ཁྲུ་ཕྱེད་ས་ལ་བརྐོས་
ནས་སུ། །དཀར་རྩི་ཚོན་གྱིས་བྱུག་པར་བྲི། །ཀུན་ཏུ་འཁོར་ལོ་ཚུལ་ལྟར་ཡང༌། །གློ་སུམ་མཉམ་པོར་བྲི་བའོ། །རྒྱས་པ་ལ་ནི་ཁྲུ་དོ་སྟེ། །དེ་ལ་ཁྲུ་གང་བརྐོ་བར་བྱ། །གྲུ་བཞི་པ་ནི་མཐའ་

82-1-268a

༄༅། །མཉམ་དུ། །མུགས་དང་བཙག་གིས་གི་བ་འོ། །མངོན་སྤྱོད་ལ་ནི་ཟུར་གསུམ་སྟེ། །སོར་ཉི་ཤུ་ནི་ཡངས་པའི་ཚད། །ཉི་ཤུ་ཕྱེད་ནི་བརྐོ་བྱས་ན།།
དབུས་སུ་རྡོ་རྗེ་རྒྱ་གྲམ་ཡང༌། །འབར་བ་ཕྲེང་གིས་འཁྲུག་པ་བྲི། །དེ་བཞིན་དབང་དང་དགུག་པ་ལ། །ཟླ་ག་མ་ཡང་དག་བྲི་པའོ། །ཧོཾ་ཁུང་ཡང་དག་སྟོན་ནས་སུ། །ཕྱོགས་ཀྱི་
ཆ་ཡང་བསྟན་པར་བྱ། །བྱང་དུ་མངོན་དུ་ཁ་བསྒྱུར་ཏེ། །སྔགས་པས་ཞི་བ་བརྩམ་པར་བྱ། །རྒྱས་པ་ལ་ནི་ཤར་དུ་ཡང༌། །མངོན་སྤྱོད་ལ་ནི་ལྷོ་ན་སྟེ། །དབང་ནི་ནུབ་ཏུ་ཁོ་ན་
བཤད། །དགུག་དང་བསྐྲད་ཀྱང་དེ་བཞིན་ནོ། །མངོན་སྤྱོད་རྟག་པར་ནག་པོ་སྟེ། །ཚོན་ལྔ་ཡིས་ནི་དབང་སོགས་བྱ། །འབྲས་དང་ཏིལ་དང་འོ་མ་དང༌། །མར་དང་སྦྲང་རྩི་ལྷན་
ཅིག་པར། །བདུད་རྩི་ལྔ་དང་ལྡན་པ་ཡིས། །ཞི་བ་རྒྱས་པ་སྦྱིན་སྲེག་བྱ། །སྲེག་ཤིང་རྣམས་ཀྱང་ཐམས་ཅད་ལ། །དྲི་ཞིམ་འོ་མ་ཅན་ཤིང་ངོ༌། །སྣ་ཚོགས་ཟས་སམ་
གཏོར་མ་ཡང༌། །འབྱུང་པོ་ཐམས་ཅད་སྦྱིན་པར་བྱ། །གཏོར་མ་གང་ཡང་སྒྲུབ་པ་པོས། །ཁྲག་འཐུང་ཕྱག་རྒྱ་ཆེན་པོས་སྦྱིན། །གང་ཞིག་ཡིད་ཀྱིས་འདོད་པ་ནི། །
རྟག་ཏུ་རྣལ་འབྱོར་པ་ཡིས་འགྲུབ། །དབྱར་གྱིས་དུས་ནི་ཞི་བ་སྟེ། །རྒྱས་པ་དེ་བཞིན་དགུན་གྱི་དུས། །དཔྱིད་ཀ་མངོན་སྤྱོད་ལས་རྣམས་ནི། །སྒྲུབ་པ་པོས་ནི་ཐམས་

82-1-268b

ཅད་བྱ། །ཤར་དུ་ཞེ་བ་རབ་ཏུ་གསུངས། །རྒྱས་པ་དེ་བཞིན་སྲོད་ལ་སྟེ། །ཉིན་ཕྱེད་ལ་འམ་ནམ་ཕྱེད་ལ། །རྟག་པར་མངོན་སྤྱོད་བྱ་བ་འོ། །ཧོཾ་ཁུང་དབུས་སུ་ཡི་དམ་ལྷ། །ཡི་
གེ་ཧཱུཾ་གིས་བསྐྱེད་ནས་སུ། །ཞལ་ནི་གདངས་པ་བསམ་བྱས་ཏེ། །སྦྱིན་སྲེག་དེ་ལ་དབུལ་བར་བྱ། །སྦྱིན་སྲེག་འབུམ་ཕྲག་འབུལ་འགྱུར་ན། །མདུན་དུ་མངོན་སུམ་ཁོ་ནར་འགྱུར། །
དང་པོ་མེ་ནི་དགུག་བྱ་བ། །ལྷ་ཐམས་ཅད་ཀྱི་མཆོད་པའི་གནས། །འོད་ཟེར་ཕྲེང་འཁྲུགས་དྲག་པོ་ལྷ། །སངས་རྒྱས་བྱང་ཆུབ་འགྲུབ་པ་འོ། །ཨོཾ་ཨེ་ཧྱེ་ཧི། འདིར་གཤེགས་
གདོན་མི་ཟ་བར་ཁྱོད། །མེ་ལྷ་མངོན་སུམ་དངོས་གྲུབ་སྦྱིན། །དྲག་པོ་ཁམས་གསུམ་གྱིས་མཆོད་པ། །ཁྱབ་འཇུག་ཚངས་པས་ཕྱག་འཚལ་བ། །འདི་དག་ཡོན་ཡང་
བཞེས་ནས་སུ། །ཞབས་གཡོན་བརྗེས་ཀྱང་རྡོ་རྗེ་ཅན། །ཨོཾ་ཧཱུཾ་ཧཱུཾ་ཧཱུཾ་ཕཊ་ཕཊ་སྭཱཧཱ། དང་པོ་ལ་ནི་ཡོན་འབུལ་ཏེ། །ཕྱི་ནས་ལྷ་བཤོས་མེ་ཏོག་འབུལ། །ཨོཾ། ལྷ་ཡི་མེ་ཏོག་ཤིན་
ཏུ་དམར། །དྲི་ཞིམ་ཤིན་ཏུ་མཛེས་པ་ནི། །མེ་ཏོག་དེ་རིང་བཞེས་ནས་སུ། །འདི་ལ་བྱིན་གྱིས་བརླབ་པར་གསོལ། །ཧཱུཾ་མེ་ཏོག་གི་སྔགས་སོ། །ཨོཾ༑ མར་མེ་འོད་ཟེར་འབར་བ་
ནི༑ ༑ངན་འགྲོ་འཇིགས་པ་འཇོམས་བྱེད་པ། །ལྷ་ཡི་མིག་བྱེད་བཀྲ་ཤིས་པས། །མར་མེ་ཁྱོད་ཀྱིས་བཞེས་སུ་གསོལ། །ཧཱུཾ་མར་མེའི་སྔགས་སོ། །ཨོཾ༑ ཙནྡན་ག་བུར་དང་

82-1-269a

༄༅། །བཅས་པའི། །དྲི་ཞིམ་སྤོས་མེ་འགྲེ་བ་ནི། །མཐུ་དང་བཅས་པར་བྱ་བ་འདི། །བཞེས་ནས་བྱིན་གྱིས་བརླབ་ཏུ་གསོལ། །ཧཱུཾ་སྤོས་ཀྱི་སྔགས་སོ།།
ཨོཾ་སྣ་ཚོགས་ལྷ་ཡི་དྲི་ཞིམ་པ། །སྣ་ཚོགས་ག་བུར་རྣམ་བརྒྱན་པས། །སྣ་ཚོགས་ཡི་གེ་ཧཱུཾ་ལས་བྱུང༌། །དྲི་འདི་འབུལ་ཏེ་བཞེས་སུ་གསོལ། །ཧཱུཾ་དྲིའི་སྔགས་སོ། །དང་
པོར་མཆོད་པའི་ཆོ་ག་ནི། །ཐེ་ཚོམ་མེད་པར་མེ་ལ་བྱ། །ཕྱི་ནས་རང་གི་ཡི་དམ་ལྷའི། །བཟླས་སྔགས་རིག་པར་བརྗོད་པར་བྱ། །དབྱངས་དང་གར་དང་ཟས་རྣམས་ཀྱིས། །
རྣམ་པ་དུ་མར་རོལ་བྱས་ཏེ། །རིག་པ་དང་ནི་སྒྲུབ་པ་པོས། །ཚོགས་ལ་མཆོད་པས་མཉེས་པར་བྱ། །གལ་ཏེ་དངོས་གྲུབ་དག་འདོད་ན། །སྐུ་གསུང་ཐུགས་ནི་འགྲུབ་པའོ།།
བླ་མ་མེ་ལྷ་རྡོ་རྗེ་འཛིན། །མཆོད་པར་བྱས་ནས་རྫོགས་པར་བྱ། །ཨོཾ། མེ་ལྷ་ལས་ནི་གྲུབ་པར་མཛད། །སེམས་ཅན་ཐམས་ཅད་བདེ་བ་འདྲེན། །སྐུ་གསུང་ཐུགས་དངོས་གྲུབ་
དོན་དུ། །ལྷ་རྣམས་ལས་ནི་རྗེས་སུ་སྐྱོབས། །མེ་ལྷ་ཞི་བར་གཤེགས་ནས་སུ། །ས་གཞི་ཞི་བར་མཛད་མཛོད་ཅིག །རྒྱུ་དང་མི་རྒྱུ་བཅས་པ་ཡིས། །སྒྲུབ་པ་པོ་དང་ཐམས་ཅད་
དང་༑ ༑བདག་གི་བསོད་ནམས་འབྲས་འགྱུར་དང༌། །སྔགས་ཀྱི་དངོས་གྲུབ་རབ་སྦྱིན་ཅིག །ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨེ། ཨོ་ཨཽ། ཨཾ་ཨཿཧཱུཾ་སྭཱཧཱ། རྡོ་རྗེ་

82-1-269b

བདུད་རྩི་བདེ་བ་ཆེ། །བཅོམ་ལྡན་རྡོ་རྗེས་དེ་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྡོ་རྗེ་བདུད་རྩི་ཆེན་
པོ་ལས། སྦྱིན་སྲེག་གི་ཆོ་ག་བསྟན་པ་ཞེས་བྱ་བའི་ལེའུ་བཞི་པའོ།།    །།ཁྱོད་ལ་མག་སྨན་བཤད་པར་བྱ། །ཚིལ་ཆེན་གྱི་ནི་སྙིང་པོ་ཡི། །བན་ད་ལ་ནི་དུད་པ་
བླངས། །འུག་པའི་མགོ་བོ་བསྲེགས་ནས་སུ། །ཁྲག་ཆེན་དང་ནི་བསྲེགས་པར་བྱས། །མཚན་མོ་ལ་ནི་བཏགས་ནས་སུ། །ཞི་བ་མོར་ཕྱེ་མར་ཁོ་ནར་བྱ། །བྱ་རྒོད་རྗེ་ངར་བཀང་ནས་སུ།།
མི་ཡི་རུས་པའི་ཐུར་མང་གིས། །མིག་ལ་བསྐུས་ནས་གཟུགས་ཀུན་གྱི། །རྟག་ཏུ་རྣལ་འབྱོར་པ་ཡིས་བྱེད། །རྡོ་རྗེ་བདུད་རྩི་ལས་བྱུང་བའི། །མིག་སྨན་དངོས་གྲུབ་སྦྱོར་བ་ནི། །
ནག་པོའི་ཚེས་བརྒྱད་བཅུ་བཞི་ལ། །བྷ་གའི་དབུས་སུ་བསྒྲུབ་པར་བྱ། །ཞི་བ་དང་ནི་རྒྱས་པ་དང༌། །དེ་བཞིན་དབང་དགུགས་ལས་བྱེད་དོ། །སྣ་ཚོགས་དྲག་པོའི་གདོན་རྣམས་
དང་༑ ༑ཞག་བཞི་པ་ཡི་རིམས་དང་དུག །ཐམས་ཅད་མེད་པར་བྱེད་ལྷ་མོ། །དགའ་མ་ཁྱོད་ལ་བདེན་པར་བཤད། །རྒྱལ་པོའི་ཁབ་ན་ཆེན་པོར་མཆོད། །དགྲ་བོ་རྣམས་ཀྱང་ཟད་
བྱེད་དོ། །དེ་བཞིན་བགེགས་ཀྱང་འགག་པར་བྱེད། །མིག་སྨན་ལྡན་པར་བཟླ་བར་བྱ། །ཨོཾ༑ འདོད་པའི་གཟུགས་ཅན་མིག་ཡངས་མ། །བཤང་གཅི་ཁྲག་ལ་དགའ་བྱེད་མ། །ཞལ་

82-1-270a

༄༅། །གསུམ་ཕྱག་དྲུག་པའི་ལྷ་མོ། །དྲག་པོའི་གཟུགས་ཅན་མཱ་མ་ཀཱི། །ཧྲཱིཾ་ཧྲཱིཾ་ཧཱུཾ་ཧཱུཾ། ཨ་ཨཾཿཨེ་ཧཱ་ཧཱ་སྭཱཧཱ། དང་པོའི་ཞལ་ནི་ནག་པོ་སྟེ། །དེ་ཁོ་ན་
བཞིན་གཡས་ནི་དཀར། །གཡོན་ནི་དམར་པོར་དེ་རིག་ནས། །གཡས་ཕྱོགས་རལ་གྲི་འཁོར་ལོ་ཅན། །གཡོན་དུ་ཞགས་པ་དང་ལྕགས་ཀྱུ། །དེ་བཞིན་རྡོ་རྗེ་དྲིལ་བུ་ཡང༌། །
བྷ་གའི་དབུས་སུ་བསྒོམས་བྱས་ཏེ། །དེ་ལ་མིག་སྨན་བསྒྲུབ་པར་བྱ། །བྷ་ག་གུར་གུམ་གྱིས་བཀང་ནས། །ཕྱི་ནས་ལིང་ག་གཞུག་པར་བྱ། །དེ་ལ་བརྗོད་པར་བྱ་སྔགས་ནི། ཨོཾ་
ཡིག་སྒྲ་ཡིག་ཕྱེ་བ་དང༌། །བཛྲ་ཨ་མྲྀ་ཏ་ཞེས་བྱའོ། །སྒྲ་སྒྲོགས་སྤྲིན་དང་ཕཊ་ཡིག་གོ །བདུད་རྩི་དང་ནི་མཉམ་ལྡན་པས། །བྷ་གའི་དབུས་ནས་དབྱུང་བར་བྱ། །དེ་ལ་སྔགས་
འབུམ་བཟླས་ནས་སུ། །དེ་ཡིས་ཐིག་ལེ་ཁོ་ནར་བྱ། །བུད་མེད་ཀྱིས་ཁྱོ་འཁོལ་འགྱུར་ཏེ། །མདུན་ན་འདོན་བཅས་རྒྱལ་པོ་ཡང༌། །སྐྱེས་པ་གང་གིས་དེ་བྱས་ནས། །བུད་མེད་
གང་ལ་སྐལ་ཅན་འགྱུར། །རྒྱལ་པོའི་ཁབ་ཅན་ཆེན་པོར་ཚེད། །དགྲ་བོ་རྣམས་ནི་ཟད་བྱེད་དོ། །དུར་དུར་ཨརྐའི་འབྲས་བླངས་ཏེ། །བདུད་རྩི་དང་ནི་བསྲེས་བྱས་ན། །ཞལ་
གསུམ་དྲག་པོའི་གཟུགས་དང་ནི། །གཤིན་རྗེ་གཤེད་ཁྲོ་བཟླས་ནས་སུ། །ཤ་ཆེན་དང་ནི་ལྡན་བྱས་ཏེ། །ཆང་དང་བསྲེས་ལ་སྦྱིན་པར་བྱ། །རྟག་ཏུ་མྱོས་ནས་འཁོར་ནས་སུ།།

82-1-270b

མི་ནི་བསྐམས་ནས་ཤི་འགྱུར་རོ། །ཨོཾ་ཧྲཱིཿཥྚྲཱིཿཝི་ཀྲི་ཏཱ་ན་ན་སརྦ་ཤ་ཏྲུཾ་བི་ནཱ་ཤ་ཡ། སྟམ་བྷ་ཡ། །མཱ་ར་ཡ་ཧཱུཾ་ཧཱུཾ་ཕཊ། སྔགས་པས་གིའུ་ཝང་བླངས་ནས། །བྷ་ག་ལ་ནི་ཡིག་འབྲུ་
བྲི༑ ༑ཙནྡན་གྱིས་ནི་མཉམ་བྱུགས་ནས། །ཁྱོད་དང་ལྷན་ཅིག་གནས་པར་བྱ། །གནས་མ་དག་ནི་བདེ་ཆེན་ཏེ། །འཁོར་གཡོག་དངོས་པོར་འགྱུར་བར་རོ། །བཤང་གཅི་
གཟུགས་བརྙན་བྱས་ནས་སུ། །ཤ་ཆེན་གྱིས་ནི་སྤོས་དབུལ་ཏེ། །དགྲ་ཡི་སྐྲ་ཡིས་དཀྲིས་བྱས་ནས། །རུས་པའི་ཕྱེ་མས་བྱུག་པར་བྱ། །དགྲ་སྒོར་བརྐོས་ནས་སྤང་བྱས་ན། །ཞག་
བདུན་གྱིས་ནི་ཤི་འགྱུར་རོ། །བཤང་གཅི་ཁྲག་དང་བསྲེས་པ་ཡི། །ཤ་ཆེན་གྱིས་ནི་སྦྱིན་སྲེག་བྱ། །དུར་ཁྲོད་ཀྱི་ནི་སྲེག་ཤིང་ཡང༌། །ཤིང་གཅིག་པ་དང་ལམ་མདོ་ན། །མེ་ཡི་
ཧོམ་ཁུང་བྲིས་ནས་སུ། །ཉིན་ཕྱེད་ནམ་ཕྱེད་སྦྱིན་སྲེག་བྱ། །ཁྲོ་ཆེན་གཤིན་རྗེའི་གཤེད་པོ་ཡི། །སྐུ་ལ་ཐལ་བས་བསྐུས་པས་ནི། །བསྒོམས་ནས་དགྲ་ལ་ཆེར་གནོད་ན། །གདོན་
མི་ཟ་བར་ཤི་འགྱུར་རོ། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་འདས་རྡོ་རྗེས་དེ་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་
རྩི་བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཆེན་པོ་ལས། ལས་ཆེན་པོ་བསྟན་པ་ཞེས་བྱ་བའི་ལེའུ་ལྔ་པའོ།།    །།རྡོ་རྗེ་བདུད་རྩི་རྒྱུད་ཆེན་ལས། །དཔལ་ལྡན་རྡོ་རྗེ་

82-1-271a

༄༅། །ཧཱུཾ་མཛད་ཀྱི། །སྒྲུབ་པ་མདོར་བསྡུས་བཤད་པར་བྱ། །དཀྱིལ་འཁོར་ཆོ་གའི་རིམ་པ་ཡང༌། །དེ་ཡི་དཀྱིལ་འཁོར་ཆོ་ག་ཞེས། །ཁམས་གསུམ་རྣམ་
རྒྱལ་ལས་བྱུང་ཡིན། །གྲུ་བཞི་པར་ནི་ཐིག་གདབ་སྟེ། །ཁྲུ་གང་ཡང་ན་ཁྲུ་དོའོ། །ཟླ་བའི་དཀྱིལ་འཁོར་དང་འདྲ་བ། །འོད་ཟེར་འབར་བ་ལ་འཁྲུགས་བ་ལ། །དཔལ་ལྡན་རྡོ་རྗེ་ཧཱུཾ་མཛད་
བཞག །ཞལ་གསུམ་དེ་བཞིན་ཕྱག་དྲུག་སྟེ། །རྒྱན་ཐམས་ཅད་ཀྱིས་ཡོངས་རྫོགས་པ། །ཕྱག་རྒྱ་ཡིས་ནི་ཕྱག་བརྒྱན་པ། །རིག་མ་བཞི་དང་མཉམ་ལྡན་པ། །ཨུ་མའི་སྲ་
བའི་ནུ་མར་བཞུགས། །ཅུང་ཟད་མཆེ་བ་གཙིགས་པ་པོ། །ཁྲོ་དང་ལྡན་པར་བཞད་བྱེད་ཞལ། །གཡས་པ་ལ་ནི་མདའ་བྲིས་ཏེ། །དེ་ཁོ་ན་བཞིན་གཡོན་ན་གཞུ། །ཕྱག་བཞི་
པ་ནི་བྲིས་པ་ལ། །ཕྱག་གཉིས་པས་ནི་ནུ་མར་བསྣམས། །རིག་མ་ཐམས་ཅད་ཞལ་གསུམ་སྟེ། །དེ་བཞིན་མེ་ཏོག་སྤོས་མེ་མ། །དྲི་ཡང་ཡང་
དག་བྲི་བར་བྱ། །སྒེག་མོ་ཕྲེང་བ་དེ་བཞིན་དབྱངས། །གར་མཁན་ཡང་ཕྱག་དྲུག་ཉིད། །དེ་བཞིན་གླིང་བུ་མ་བྲི་སྟེ། །བི་ཝང་མ་དང་རྔ་ཆེན་མ། །རྫ་རྔ་མ་དང་སིལ་སྙན་ཀུན། །
དཀྱིལ་འཁོར་ལ་ནི་ཕྲ་བའོ། །བདུད་ཀྱི་རྒྱུད་ཆེན་ལས། །གལ་བ་བཟང་པོ་ཡང་བཞག་སྟེ། །ཕྱག་གཉིས་བ་ལ་ཞལ་གཅིག་བ། །བཟང་པོ་དེ་དག་ཁོ་ནའོ། །རྒྱན་ནི་ཐམས་

82-1-271b

ཅད་ཀྱིས་བརྒྱན་པ། །སྒྲུབ་པ་པོ་ཡང་མདུན་བྲིའོ། །བགྲང་ཕྲེང་དེ་བཞིན་རྡོ་རྗེ་དང༌། །དྲིལ་བུ་འཛིན་པ་བྲི་བར་བྱ། །གཏོར་མའི་གཏོར་མ་མཆོད་རྫས་དང༌། །ཆང་སྐྱེམས་རོ་དང་དགའ་
སྟོན་མཆོད། །ནག་པོའི་བརྒྱད་དང་བཅུ་བཞི་ལ། །དཀྱིལ་འཁོར་ལ་ནི་རྡུལ་ཚོན་གདབ། །དབུས་སུ་གྲུ་བཞི་བྲི་བའོ། །གལ་ཏེ་དངོས་གྲུབ་མཆོག་འདོད་ན། །སྔགས་ཡིག་གཅིག་
པ་གཙོ་བོ་ནི། །རྡོ་རྗེ་ཧཱུཾ་མཛད་བསྒྲུབ་པར་བྱ། །ཕྱི་ནས་སློབ་དཔོན་ལ་མཆོད་པ། །བདག་གམ་རྒྱལ་སྲིད་དབང་ཉིད་དམ། །བྲན་མོ་བུ་མོ་དེ་བཞིན་དུ། །མ་དང་སྲིང་མོ་དབུལ་
བར་བྱ། །སྐུ་གསུང་ཐུགས་ཀྱི་སྒྲུབ་པ་ཡི། །དངོས་གྲུབ་གལ་ཏེ་བདག་འདོད་ན། །ཁམས་གསུམ་རྣམ་རྒྱལ་ལས་བྱུང་ནི། །སྔགས་པས་རྟག་ཏུ་བསྒྲུབ་པར་བྱ། །རྡོ་རྗེ་སེམས་
དཔའི་དཀྱིལ་འཁོར་ནི། །རྡོ་རྗེ་བདུད་རྩི་ལས་བྱུང་ངོ༌། །བདུད་རྩི་ལྔ་དང་མཉམ་ལྡན་པ། །ངན་སོང་ཐམས་ཅད་མེད་བྱེད་པ། །རྡོ་རྗེ་སེ་གོལ་མཉམ་སྦྱོར་གྱིས། །དཔལ་ལྡན་རྡོ་
རྗེ་ཧཱུཾ་མཛད་འགྲུབ། །རྣལ་འབྱོར་པ་དང་རྣལ་འབྱོར་མའི། །བྱང་སེམས་རྣམ་པར་སྤྲུལ་པར་གསུངས། །ལན་གྲངས་དུ་མར་རིག་མ་དང༌། །དཀྱིལ་འཁོར་དུ་ནི་རོལ་པར་
བྱ༑ ༑བྷ་གའི་དབུས་ལ་མྱང་བྱས་པ། །གང་དག་དཔའ་བོ་སྔགས་ལ་གནས། །པདྨར་ཁ་ཡིས་འོ་བྱས་ནས། །བདུད་རྩི་ཁུ་བ་ཁོ་ནར་བླང༌། །ལག་པ་ཡི་ནི་སོར་མོ་ལ། །གནས་དེ་ལ་

82-1-272a

༄༅། །ནི་བླང་མི་བྱ། །བླང་བར་གྱུར་ན་འཇིག་འགྱུར་ནས། །མཐུ་ཡང་འཇིགས་ནས་འབྲས་བུ་མེད། །རིག་མ་ཆེན་མོས་ཀྱང་ཕྱུང་ནས། །རྡོ་རྗེ་ཡང་འོ་གདབ་
བོ༑ ༑དེ་ནི་སངས་རྒྱས་ཉིད་དུ་འགྲུབ། །ཁུ་བའི་གཟུགས་ཅན་བདུད་རྩི་ནི། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེ་དེ་གསུངས་སོ། །དེ་བཞིན་གཤེགས་པ་ཐམས་ཅད་
ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཆེན་པོ་ལས། རྡོ་རྗེ་ཧཱུཾ་མཛད་ཀྱི་བསྒྲུབ་པ་བསྟན་པ་ཞེས་བྱ་བ་ལེའུ་དྲུག་པའོ།།    །།
དེ་ནས་ལྷ་མོ་མཱ་མ་ཀཱི། །དགའ་བའི་རོལ་པར་ཆེར་བཞུགས་པས། །ཐལ་མོ་སྦྱར་ནས་ཕྱག་བྱས་ནས། །དབྱངས་འདི་དག་ནི་ཆེད་དུ་བརྗོད། །དཔའ་བོ་ཆུ་སྐྱེས་སྔོན་པོའི་
སྐུ༑ ༑དཔའ་བོ་གཞན་གྱིས་ཡོངས་བསྐོར་ཞིང༌། །ཕྱག་རྒྱ་མོ་ཚོགས་མཉམ་ལྡན་པའི། །རྡོ་རྗེ་བདུད་རྩི་བདག་ཕྱག་འཚལ། །སྟོན་གྱི་ནམ་མཁའ་དང་འདྲ་བ། །ད་རོ་བུང་བ་
སྒྲ་སྒྲོགས་ལྟར། །བསྐལ་པར་བཞུགས་པ་སྐལ་བཟང་བ། །རྡོ་རྗེ་བདུད་རྩི་བདག་ཕྱག་འཚལ། །ཐམས་ཅད་མཁྱེན་པ་ཐམས་ཅད་མཛེས། །ཡང་དག་དབང་པོ་ལམ་གྱིས་
ནི༑ ༑རྡོ་རྗེ་བདུད་རྩི་བདག་ཕྱག་འཚལ། །མ་ལུས་པ་ཡི་ཁམས་གསུམ་ལ། །རྡོ་རྗེ་བདུད་རྩི་དཔེ་མེད་བས། །ཉི་ཤུ་རྩ་བཞི་རིགས་ཆེན་མོ། །ཤིན་ཏུ་ཆགས་པས་དགའ་བྱེད་

82-1-272b

བ༑ ༑སེན་མོ་རྗེས་དང་བཅས་བའི་སྐུ། །རྡོ་རྗེ་བདུད་རྩི་བདག་ཕྱག་འཚལ། །ཨུཏྤལ་སྔོན་པོའི་འདབ་མ་ལྟ་བུར་ཕྱག་སྔོ་བ། །སངས་རྒྱ་སྡེ་བཞིན་གཤེགས་པ་རྡོ་རྗེ་ཁྱོད་ཀྱིས་
བདག་དང་ནི། །ཤིན་ཏུ་དགའ་བའི་རྗེས་སུ་ཆགས་པས་ལོངས་སྤྱོད་ཅིག །ཁམས་གསུམ་ལ་ནི་བསྒྲུབ་པར་བྱ་བའི་དོན་གྱི་ཕྱིར། །ཁྱོད་ནི་སྐྱོན་མེད་དམ་པའི་སྟོང་པ་ལས། །
ཡིག་འབྲུས་རྡོ་རྗེས་གྱུར་པའི་མགོན་པོ་ཁྱོད། །རྒྱུ་དང་མི་རྒྱུ་གང་གིས་ཁྱོད་མཐོང་ནས། །དེ་དག་འཁོར་བ་རུ་ནི་ག་ལ་འགྲོ། །དེ་ལྟར་དབྱངས་ནི་བླངས་ནས་སུ། །རྡོ་རྗེ་གར་ནི་
རྣམ་པར་བྱེད། །རྐེད་པ་དང་ནི་རྐང་པ་དང༌། །དཔུང་པ་དང་ནི་མགོ་བོའི་གར། །གར་གྱི་གཞུང་གི་མཚན་ཉིད་དོ། །རྗེས་ཐབས་རྗེས་སུ་རིམ་པ་དང༌། །བསྟོད་པ་དང་ནི་འགྱིང་བག་
སྟེ༑ ༑རྒྱས་དང་འདུད་དང་གསལ་པོ་རུ། །རྒྱས་པ་དང་ནི་སྨིན་བསྐྱོད་གར། །ལག་པའི་ཕྱག་རྒྱ་སྦྱོར་བ་ཡིས། །སྟབས་བརྒྱད་ཀྱིས་ནི་གར་བྱེད་བྱ། །རྒྱས་པའི་པདྨ་མཱ་མ་ཀཱི། །གར་
བྱས་ནས་ནི་ལྷ་མོ་དེས། །རྡོ་རྗེ་ གིས་རྡོ་རྗེ་ནི། །རྡོ་རྗེ་བེ་ཅོན་འོ་བཏབ་བྱེད། །དེ་ནས་བཅོམ་ལྡན་རྡོ་རྗེས་ཀྱང༌། །འོ་བཏབ་མཱ་མ་ཀཱི་པདྨར། །སྟོན་ཅིག་ལྷ་མོ་པདྨ་ནི། །དེ་ལ་
མཆོད་པ་བརྩམ་པར་བྱ། །བཞུགས་ཤིག་མི་གཡོ་བར་རིག་མོ། །བདུད་རྩི་བསམ་གཏན་བརྩམ་པར་བགྱི། །དེ་བཞིན་ཉིད་མཆོག་བརྩམ་པ་ནི། །བདུད་རྩི་ཐིག་ལེའི་གཟུགས་

82-1-273a

༄༅། །ཅན་ཏེ། །མཁའ་ཡི་དབུས་སུ་ཟླ་བ་འདྲ། །སྟོང་པ་དེ་ཉིད་ཆེད་དུ་བརྗོད། །འཇིགས་མེད་ཟད་མེད་ཕྲ་མོ་ནི། །རྡོ་རྗེ་སེམས་དཔའ་འཇོམས་བྱེད་པ། །ལྟེ་
བའི་དབུས་སུ་གནས་ལྷ་མོ། །སྙིང་པོ་གསང་བའི་སྤྱོད་ཡུལ་ལ། །ཁུ་བའི་གཟུགས་ཀྱིས་ཟགས་ནས་སུ། །བྷ་ག་ལིང་གའི་དཀྱིལ་དུ་གནས། །འདི་ནི་སྲོག་ཆགས་རྣམས་
ཀྱི་སྲོག །རྣམ་པར་ཤེས་པའི་ཕུང་པོ་བརྟེན། །སངས་རྒྱས་དེ་བཞིན་རྡོ་རྗེ་འཛིན། །ཚངས་པ་ཁྱབ་འཇུག་དབང་ཕྱུག་ཆེ། །ས་དང་ཆུ་དང་དེ་བཞིན་མེ། །རླུང་དང་ནམ་
མཁའ་ཁོ་ན་ཡང༌། །གཡོ་དང་མི་གཡོ་སྣ་ཚོགས་པའི། །ཁམས་གསུམ་ལ་ནི་མ་ལུས་པར། །དེ་ནི་བདག་གིས་རྟག་ཏུ་བསམ། །དེ་ལས་བསྐྱེད་དེ་བདག་དང་ཁྱོད། །ཚངས་
པ་ལྷ་དབང་ཁྱབ་འཇུག་སོགས། །བྱང་ཆུབ་སེམས་དཔའ་དེ་བཞིན་གཤེགས། །ཤེས་བྱ་ཤེས་པའི་བདག་ཉིད་གཙོ། །དེ་ཉིད་དམ་པ་དེ་བསམ་མོ། །སྐྱེ་བ་དང་ནི་ཤི་
བ་དང༌། །ཐམས་ཅད་དེ་ལ་འདུས་པ་ཡིན། །སྐྱེད་པ་བྱེད་པ་པོ་དེ་གཅིག །རང་བདག་གྱུར་པ་ལྷན་ཅིག་པ། །ཐམས་ཅད་མཁྱེན་པ་ཀུན་ནས་ཀུན། །ཞི་ནས་ཞི་བ་ཁྱབ་པ་
པོ༑ ༑ཅི་ཕྱིར་ཁང་པ་དེ་བཀང་བས། །དེ་བས་སྐྱེས་བུར་བཤད་པ་ཡིན། །ལུས་ལ་གནས་ཕྱིར་ལུས་ཅན་ཏེ། །ཤེད་བྱེད་ཕྱིར་ན་ཤེས་པར་འདོད། །བདག་ལ་བདག་གིས་

82-1-273b

རིག་པའི་ལྷ། །དེ་ཕྱིར་ལྷ་ཞེས་འདོད་པ་ཡིན། །འཇུག་ལས་ཁྱབ་འཇུག་ཅེས་གསུངས་ཏེ། །ངག་གིས་རྡོ་རྗེ་འཛིན་དུ་འགྱུར། །སྟོན་དུ་མེད་པ་གསང་བ་འདི། །ནན་ཏན་དུ་ནི་གསང་
བར་བྱ། །སྐྱོན་ཅན་མིན་དང་གཡོན་ཅན་མིན། །དམ་ཚིག་ལ་ནི་མི་སྡང་བ། །ཆད་པར་ལྟ་བ་མེད་པ་ལ། །བླ་མ་ལ་ཆགས་འདུལ་བ་ཅན། །ཕྲག་དོག་ཆགས་པ་སྤོང་བྱེད་པ། །
དཀྱིལ་འཁོར་ལ་ནི་ཞུགས་པ་དང༌། །རྡོ་རྗེ་བསྟན་པའི་སློབ་མ་དག །དེ་ལ་རྒྱས་པའི་བསྟན་པ་འདི། །དེ་བཞིན་ཉིད་མཆོག་བཤད་པར་བྱ། །སློབ་དཔོན་རིག་མ་དང་ལྡན་
ནས༑ ༑དེ་ལ་དབང་བསྐུར་སྦྱིན་པར་བྱ། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེས་དེ་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། །གསུང་དང༌། ཐུགས་
ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཆེན་པོ་ལས། དབྱངས་དང༌། གར་དང༌། དབང་བསྐུར་བ་དང༌། དེ་བཞིན་ཉིད་ཆེར་དམིགས་པ་
དག་བསྟན་པ་ཞེས་བྱ་བ་ལེའུ་བདུན་པའོ།།    །།དེ་ནས་ལྷ་མོ་ཡང་ལངས་ནས། །བཞད་ནས་འདི་དག་ཞུ་བ་སྟེ། །བཅོམ་ལྡན་འདི་ལ་ཐེ་ཚོམ་ཟོས། །དམ་པའི་
ངོ་མཚར་བདག་བསྐྱེད་དེ། །ཞི་གཟུགས་རྡོ་རྗེ་ཅན་དེ་ལས། །ཁྲོ་བོའི་གཟུགས་ནི་ཅི་ལྟར་འགྱུར། །དེ་ནས་བཅོམ་ལྡན་རྡོ་རྗེ་ཅན། །རྡོ་རྗེ་བདུད་རྩི་བདེ་ཆེན་པོས། །རྡོ་རྗེ་པདྨ་

82-1-274a

༄༅། །མཉམ་སྦྱོར་ཏེ། །ཁྲོ་བོའི་གཟུགས་ནི་རྣམ་པར་ཕྱུང༌། །འབར་བའི་ཕྲེང་འཁྲུགས་དྲག་པོ་ཅན། །འཇིགས་བྱེད་ལ་ཡང་འཇིགས་པར་བྱེད། །ཞལ་
བཞི་ལ་ནི་ཕྱག་བརྒྱད་དེ། །ཐོད་པའི་དབུ་རྒྱན་འཇིགས་པར་བརྒྱན། །ཁ་ཊྭཱཾ་ག་དང་མགོ་བསྣམས་ཏེ། །ཐོད་པ་དང་ནི་ཁྲག་དགའ་བ། །གཏུམ་པོ་རྒྱུ་མའི་ཕྲེང་འཁྲུགས་
བ༑ ༑རིག་མ་བརྒྱད་ཀྱིས་ཡོངས་སུ་བསྐོར། །དུར་ཁྲོད་ཆེན་པོ་བཞིར་བཞུགས་པ། །ཕཊ་ཡིག་སྔགས་ཀྱི་ང་རོ་ཅན། །འབྱུང་པོ་རོ་ལངས་ཚོགས་པ་དང༌། །དུར་ཁྲོད་ལ་ནི་རོལ་
མཛད་པས། །དེ་འོག་དབང་དང་བཅས་པའི་ལྷ། །ཚངས་པ་ཁྱབ་འཇུག་དབང་ཕྱུག་ཆེ། །བཟའ་བྱེད་རྡོ་རྗེ་ཅན་ཆེན་མོ། །དཔལ་ལྡན་ཁྲག་འཐུང་གཟུགས་ནི་ཕྱུང༌། །དང་པོའི་
རིག་མ་འཇིགས་ཅན་མ། །མི་སྡུག་གདོལ་པ་སྨེ་ཤ་ཅན། །སེར་མོ་རིགས་ཅན་དྲག་མོ་དང༌། །འཇིགས་པར་བྱེད་མ་བརྒྱད་དུ་འདོད། །སྔགས་འདི་དག་ནི་བཟླ་བྱས་ཏེ། །
གར་ཡང་བྱེད་ནས་དབྱངས་བླང་ངོ༌། །འཇིགས་བྱེད་ཆེན་པོ་མཆེ་བ་གཙིགས། །རྒྱུ་མ་ཕྲེང་གི་རྒྱན་སྐུད་བརྒྱན། །ཤ་ཆེན་དག་ནི་གསོལ་བྱེད་པ། །དཔལ་ལྡན་ཁྲག་འཐུང་
བདག་ཕྱག་འཚལ། །སྒྲུབ་པ་པོ་རྣམས་ཕན་བྱེད་ཕྱིར། །བཟླས་པའི་སྔགས་ནི་བཤད་པར་བྱ། །གསུམ་པ་ཡི་ནི་གསུམ་པ་ལ། །བདུན་པ་ཡི་ནི་བཞི་པ་སྦྱོར། །བདུན་པ་

82-1-274b

ཡི་ཡང་གསུམ་པ་སྟེ། །གཉིས་ཀྱི་ཚིག་ནི་གཉིས་སུ་སྦྱོར། །ཀུན་ལ་དེ་བཞིན་ཉིད་ལྡན་ཏེ། །ཡི་གེ་ཕྱེད་ཀྱིས་རྣམ་པར་བརྒྱན། །དྲུག་པའི་བཞི་པ་ཕྱུང་བྱས་ཏེ། །བདུན་པའི་
དངོས་པོས་གདན་དུ་བྱ། །བཅུ་གསུམ་པ་ཡིས་སྟེང་གནོན་པའི། །སྭཱཧཱ་མཐར་བཞག་སྔགས་ནི་ཕྱུང༌། །དང་པོ་རྣམ་པར་སྣང་མཛད་དབུལ། །ཁྲག་འཐུང་རྩ་བའི་སྔགས་ཡིན་
ནོ༑ ༑སྔགས་ཀྱི་རྒྱལ་པོ་འདི་ཉིད་ཀྱི། །མཐུ་ཆེན་ཉོན་ཅིག་མཱ་མ་ཀཱི། །ལན་ཅིག་ཙམ་གྱིས་སྔགས་བཟླས་ན། །སྐད་ཅིག་འཇིག་རྟེན་གསུམ་འཇིག་གོ །ཁམས་གསུམ་མ་ལུས་
པ་རྣམས་ཀྱང༌། །ཟོས་པར་བྱེད་པར་ཐེ་ཚོམ་མེད། །དེ་ཡིས་འདོད་པ་ཐམས་ཅད་སྦྱིན། །དཔལ་ལྡན་ཁྲག་འཐུང་མཉམ་འགྱུར་རོ། །རྡོ་རྗེ་བདུད་རྩི་བདེ་ཆེན་པོ། །བཅོམ་
ལྡན་རྡོ་རྗེས་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྒྱུད་ལས། དཔལ་ལྡན་ཁྲག་འཐུང་
བསྐྱེད་པ་བསྟན་པ་ཞེས་བྱ་བ་ལེའུ་བརྒྱད་པའོ།།    །།དེ་ནས་བདུད་རྩི་འཁྱིལ་པ་ཡི། །གཟུགས་ནི་ཡང་དག་བཤད་པར་བྱ། །ཞལ་གསུམ་པ་ལ་ཕྱག་དྲུག་སྟེ། །
པོ་ནག་པོ་དུད་པའི་འོད། །འོད་ཟེར་ཕྲེང་བ་འཁྲུགས་པ་དང༌། །ཏུམ་མོས་སྤྱན་ནི་དམར་པོ་ཅན། །དམར་བའི་སྨིན་མ་ཨག་ཚོམས་འབར། །དྲག་ཆེན་པོ་ནི་ཟིལ་གྱིས་

82-1-275a

༄༅། །གནོན༑ ༑ཕྱག་ན་དགྲ་སྟ་བསྣམས་བརྩོན་པ། །གཏུན་ཤིང་རྡོ་རྗེ་ཞགས་པ་དང༌། །གཡོན་གྱི་ཕྱག་གི་སྡིགས་མཛུབ་ཀྱིས། །སྡང་བ་ཐམས་ཅད་བསྡིགས་
པར་བྱེད། །རལ་གྲི་ཕྱག་མཚན་བསྒོམ་པར་བྱ། །རིག་མ་བརྒྱད་དང་མཉམ་ལྡན་ཞིང༌། །སྒོ་སྲུང་དང་ཡང་ཡང་དག་ལྡན། །གསང་བའི་པདྨ་བསྒོམ་བྱས་ཏེ། །འདབ་མར་
རིག་མ་བརྒྱད་ནི་བཀོད། །བདུད་རྩི་མ་དང་བདུད་རྩི་ཞལ། །བདུད་རྩི་ཅན་དང་བདུད་རྩི་སྤྱན། །གྲངས་མེད་མ་དང་གཟུགས་བཟང་མ། །མཛེས་པའི་གཟུགས་ཅན་བདེ་
གྲུབ་མ། །ཐམས་ཅད་ཞལ་གསུམ་ཕྱག་དྲུག་སྟེ། །ཕྱོགས་དང་མཚམས་ལ་དགོད་པར་བྱ། །ཕྱག་གིས་པདྨ་བསྣམས་པར་བརྩོན། །དེ་དག་ལྷ་མོ་གར་བྱེད་ནས། །སྣ་
ཚོགས་གཟུགས་རྣམས་མཆོག་སྦྱིན་མ། །བཞད་ཅིང་རོལ་པར་མཛད་བྱེད་དོ། །སྔགས་ཀྱི་རྒྱལ་པོ་དབྱུང་བར་བྱ། །རྣམ་པར་སྣང་མཛད་ཡང་འབུལ་ནས། །ཚིག་འདི་
ཡིས་ནི་ཡོངས་སུ་དགང༌། །དང་པོ་ཡི་ནི་གཉིས་པ་སྟེ། །སྟོང་པ་ཉིད་ནི་གདན་ལྡན་པ། །སྟོང་པས་སྟེང་ནས་གནོན་པའི་སྔགས། །མཐའ་ནས་སྭཱཧཱ་སྦྱོར་བྱེད་དོ། །གཏན་
དུ་ཤིན་ཏུ་དགའ་འབྱོར་ནས། །བདུད་རྩི་བདུད་རྩི་ཕྱུང་ནས་སུ། །བདུད་རྩི་བདུད་རྩི་སྦྱོར་བ་ཡི། །བདུད་རྩི་འཁྱིལ་པ་བསྒྲུབ་པར་བྱ། །དོན་ཀུན་དངོས་གྲུབ་ཐམས་ཅད་ཀྱང༌། །

82-1-275b

དེ་ཡིས་མྱུར་བར་བསྒྲུབ་པར་འགྱུར། །ཕོ་འམ་གལ་ཏེ་མོ་དག་གིས། །བདུད་རྩི་འཁྱིལ་པ་དྲན་བྱེད་ན། །རྒྱུ་དང་མི་རྒྱུ་འཇིག་རྟེན་གསུམ། །དེ་ཡི་ཕྱག་མཐིལ་ལ་ཀུན་གནས། །
རྡོ་རྗེ་བདུད་རྩི་བདེ་ཆེན་པོ། །དུས་རྟག་པར་ནི་བསྒོམ་པར་བྱ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་བདེ་བ་ཆེན་པོའི་རྡོ་རྗེ་
བདུད་རྩི་རྒྱུད་ཆེན་པོ་ལས། དཔལ་བདུད་རྩི་འཁྱིལ་པ་འབྱུང་བ་ཞེས་བྱ་བ་ལེའུ་དགུ་པའོ།།    །།དེ་ནས་རོ་ལངས་ཆེན་པོ་ཡིས། །སྒྲུབ་པ་གཞན་ཡང་
བཤད་པར་བྱ། །ནག་པོའི་ཚེས་བརྒྱད་བཅུ་བཞི་ལ། །ལིངྒ་གཅིག་དང་ལམ་མདོ་དང༌། །ཤིང་གཅིག་དང་ནི་དུར་ཁྲོད་དང༌། །རི་དང་ཆུ་འགྲམ་དེ་རྣམས་ལ། །ལས་ཐམས་
ཅད་ནི་བསྒྲུབ་བྱ་སྟེ། །དེ་བཞིན་རོ་ལངས་སློང་བ་ནི། །འགགས་ནས་ཤི་བ་མོ་རྣམས་ནི། །མཚན་ཐམས་ཅད་ནི་ཀུན་རྫོགས་པ། །གདོལ་པ་མ་དང་སྨེ་ཤ་ཅན། །ཁྱིམ་ཚོས་
མ་རྣམས་དེ་དག་ནི། །མཛེས་པ་བཟང་བ་རྨ་མེད་པ། །སུམ་ཅུ་རྩ་གཉིས་བསྔགས་པ་སྟེ། །ལོ་ནི་ཉི་ཤུ་རྩ་ལྔ་བསྐྱེད། །བུད་མེད་རོ་ཡི་སྐྲ་བཟུང་སྟེ། །གཙང་བའི་ཆུ་ཡིས་བཀྲུ་
བར་བྱ། །སྔགས་དང་སྨན་གྱི་རྡོ་ལེབ་ལ། །ག་བུར་ཙནྡན་དམར་པོ་ཡིས། །དེ་ལ་བྱུག་པར་བྱ་བྱས་ཏེ། །སྣ་ཚོགས་མེ་ཏོག་སྤོས་རྣམས་ཀྱིས། །མཆོད་ཅིང་གཏོར་མ་

82-1-276a

༄༅། །དབུལ་བར་བྱ། །མར་ཁུ་ཆེན་པོས་བསྐུས་ནས་སུ། །ཡུངས་ཀར་དོ་ལ་བརྡེག་བར་བྱ། །ཁྲག་འཐུང་ཞེས་བྱ་སྒྲུབ་པ་པོས། །དེ་ལ་དཀྱིལ་འཁོར་ཡང་བྲི་
སྟེ༑ ༑ཐོད་པ་ཞེས་བྱ་ཟླ་གམ་མམ། །གཞུ་ཡི་ཚུལ་གྱིས་བཀང་བར་བྱ། །ཐོད་པས་ཉེ་བར་རྒྱན་བྱེད་ཅིང༌། །རིག་མ་བརྒྱད་དང་ལྡན་པར་བྱ། །ཤ་ཡི་ཁམས་ཅན་ཐོད་པ་དབང༌། །
ཁ་ཊྭཱཾ་ཐམས་ཅད་ཀྱིས་འཛིན་ཏེ། །ཞལ་གསུམ་པ་ལ་དྲག་པོའི་གཟུགས། །ཕྱག་དྲུག་རལ་གྲི་ཕྱག་ན་འཛིན། །དཀྱིལ་འཁོར་དེ་ཡི་ཕྱི་རོལ་དུ། །སྒོ་སྲུང་མ་ནི་རབ་ཏུ་བརྟགས། །
གླང་རྣ་དང་ནི་གླང་ཆེན་རྣ། །ཞལ་མཛེས་དེ་བཞིན་ཞལ་གདུག་མ། །དྲག་མོ་ཞགས་པ་ལྕགས་ཀྱུ་འཛིན། །མི་སྡུག་འཇིག་པས་འཇིག་བྱེད་རྣམས། །ཞལ་གཅིག་པ་ལ་ཕྱག་
གཉིས་པ། །མེ་ཏོག་མཆོད་པ་ཡང་དག་བྲི། །རྣམ་པ་སྣ་ཚོགས་རིག་མ་ཡང༌། །དཀྱིལ་འཁོར་ལ་ནི་མཆོད་པ་བྲི། །དེ་ནས་དཔའ་བོ་སྒྲུབ་པ་པོས། །དུང་ཆེན་གྱིས་ནི་བརྒྱན་
བྱས་པ། །ཐོད་པའི་ཕྲེང་ཐོད་བཅིངས་པ་ཡི། །ཁྲག་འཐུང་གཟུགས་ནི་སྒོམ་བྱེད་པས། །དེ་ལ་ཅང་ཏེའུ་བརྡུངས་ནས་སུ། །གར་བྱེད་ཅིང་ནི་ཁང་པར་འཇུག །དེ་ཡི་སྙིང་གར་
མནན་པའི་སྔགས། །བྷྱོ་ཡིག་དེ་ལ་བཟླ་བྱ་སྟེ། །ལྷ་ཡི་དཀྱིལ་འཁོར་མཆོད་ནས་སུ། །ཁྲག་ཆེན་གྱིས་ནི་གཏོར་བར་བྱ། །དཔལ་ལྡན་ཁྲག་འཐུང་སྔགས་ཆེན་ནི། །སྒྲུབ་པ་

82-1-276b

པོས་ནི་བཟླས་མ་ཐག །ཁྲོ་དང་ལྡན་པའི་ཨག་བཙར་བྱ། །རོ་ལངས་ཀྱིས་ནི་གང་སྒྲོགས་བྱེད། །དེ་ཚེ་སྔགས་པས་མི་འཇིགས་ཏེ། །ཁྲག་འཐུང་སྔགས་ནི་དྲན་པར་བྱ། །ལངས་
པའི་རོ་ལངས་དེ་ཡིས་ཡང༌། །སྒྲུབ་པ་པོ་ལ་འདི་སྐད་སྨྲས། །དཔའ་ཆེན་པོ་ཀྱེ་ལས་གང་ཡང༌། །བདག་ལ་བཀའ་སྩོལ་རྡོ་རྗེ་ཅན། །རལ་གྲི་མིག་སྨན་ས་འོག་དང༌། །མཁའ་
ལ་རྒྱུ་བར་འདོད་པ་དག །སྒྲུབ་པ་པོས་ནི་གང་འདོད་པ། །ལས་དེ་དག་ནི་བསྒྲུབ་པར་བགྱི། །དེ་ནས་སྒྲུབ་པ་པོ་ལ་ནི། །ཡིད་ལ་གང་དང་གང་འདོད་བསླང༌། །དེ་ལྟར་ཐམས་
ཅད་བསྒྲུབ་བྱ་བ། །རྒྱས་པའི་པདྨ་མཱ་མ་ཀཱི། །རོ་ལངས། སྒྲུབ་པའི་མཆོག་གྱུར་པ། །རྡོ་རྗེ་བདུད་རྩི་ལས་བྱུང་ཡིན། །སྐུ་གསུང་ཐུགས་ཀྱི་བསྒྲུབ་དོན་དུ། །སྒྲུབ་པ་པོ་ཡི་བདེ་
ཡང་འདྲེན། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེ་དེ་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། །གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་རྩི་
བདེ་བ་ཆེན་པོའི་རྡོ་རྗེ་བདུད་རྩི་རྒྱུད་ཆེན་པོ་ལས། རོ་ལངས་སྒྲུབ་པ་བསྟན་པ་ཞེས་བྱ་བ་ལེའུ་བཅུ་པའོ།།    །།དེ་ནས་བཅོམ་ལྡན་རྡོ་རྗེ་ཅན། །རྡོ་རྗེ་བདུད་
རྩི་བདེ་ཆེན་པོས། །རྡོ་རྗེ་པདྨ་མཉམ་སྦྱོར་ཏེ། །ཅང་མི་གསུང་བར་ཆེར་བཞུགས་སོ། །དབུགས་དགག་ཕྱིར་ནས་མི་གཡོ་ནས། །མི་འཇིགས་པ་དང་མི་གསུང་བར། །ཏིང་འཛིན་

82-1-277a

༄༅། །མཆོག་ལ་བཞུགས་པ་ལ། །མཱ་མ་ཀིས་ནི་ཡང་ཞུས་ཏེ། །བཅོམ་ལྡན་རྡོ་རྗེ་ཕྲ་མོ་ནི། །སེམས་ཅན་ཀུན་གྱི་ཡིད་ལ་གནས། །ཅི་ལྟར་རྣམ་པ་གང་
གིས་ནི། །དེ་བཞིན་ཉིད་དེ་ཐོབ་པར་བགྱི། །དེ་ནས་བཅོམ་ལྡན་རྡོ་རྗེ་ཅན། །རྡོ་རྗེ་བདུད་རྩི་བདེ་ཆེན་པོས། །བཞད་པ་མཛད་ནས་གསུང་འདི་ནི། །སྤྱན་ཡང་ཕྱེ་ནས་བཀའ་
སྩལ་པ། །དེ་ཉིད་སྔོན་བཞིན་བཤད་པ་སྟེ། །བདུད་རྩི་གཟུགས་ནི་ཁུ་བ་ཡིན། །བདུད་རྩི་ལྔ་དང་ལྡན་བྱས་ཏེ། །རྟག་པར་རྒྱུན་དུ་མྱང་བར་བྱ། །རྫས་ནི་རེ་རེའི་མཐུ་དག་ནི། །
བཤད་པ་ཉོན་ཅིག་མཱ་མ་ཀཱི། །ཡེ་ཤེས་ཞེས་བྱ་སྒྲུབ་བྱེད་པའི། །ཁུ་བ་དྭངས་པར་བཟའ་བར་བྱ། །སྐུ་གསུང་ཐུགས་ཀྱི་བསྒྲུབ་དོན་དུ། །ཁྲག་ཆེན་རབ་ཏུ་བསྒྲུབ་བྱ་སྟེ། །
གང་ཞེ་བུད་མེད་རྣམས་ཀྱི་འམ། །བུ་མོ་ཡི་ནི་རྟག་ཏུ་བླང༌། །ཁྲག་ཆེན་དེས་ནི་མཱ་མ་ཀཱི །དོན་ནི་ཐམས་ཅད་བྱེད་པ་པོ། །དྲག་ཤུལ་ཤི་བ་རྙེད་ན་ནི། །ཤ་ཆེན་པོ་ཡང་བཟའ་བྱ་སྟེ།།
གསལ་ཤིང་བཙུགས་དང་འགགས་པའམ། །གཡུལ་དུ་བསད་པ་གང་དེ་ནི། །ཟབ་ཅིང་བརྟན་པས་ཟ་བྱེད་ན། །ཚེ་དང་ནད་མེད་འཕེལ་བར་འགྱུར། །དེ་བཞིན་འདོད་པའི་བདེ་
པ་དང༌། །སངས་རྒྱས་བྱང་ཆུབ་གྲུབ་པ་དང༌། །རྡོ་རྗེ་སེམས་དཔའ་བཞིན་དུ་འཚོ། །འདོད་ཀུན་འབྲས་བུ་དེས་སྦྱིན་ནོ། །རྡོ་རྗེ་ཆུ་དང་བཤང་གཅི་ནི། །རང་གིས་བཟའ་བར་རིག་པར་

82-1-277b

བྱ༑ ༑ཕྱེ་མ་ཞི་བ་མོར་བྱས་པ་ལ། །ཁྲག་ཆེན་གྱིས་ནི་བསྲེ་བར་བྱ། །སྔ་དྲོ་དེ་བཞིན་ཉིན་ཕྱེད་དང༌། །ཕྱི་དྲོ་ལ་ནི་བཟའ་བར་བྱ། །དུས་གསུམ་ཟོས་ནས་རྣལ་འབྱོར་པས། །དེ་ནས་རྡོ་རྗེ་ཆུ་ནི་
བཏུང༌། །ཉིན་དང་ཉིན་དུ་མཱ་མ་ཀཱི། །སྒྲུབ་པ་པོ་གང་སྒྲུབ་བྱེད་པ། །ལུས་ལ་ནད་ནི་མེད་འགྱུར་ཞིང༌། །རྒས་པའི་ནད་ཀྱང་མེད་པར་བྱེད། །སྐལ་བཟང་རྒྱས་པའི་མདངས་ལྡན་པ། །རྒྱལ་
བའི་སྒོར་ཡང་རྒྱལ་བར་འདྲེན། །དེས་ནི་འདོད་པ་ཀུན་སྦྱིན་པས། །མཆོག་རབ་དེ་ཉིད་ཐོབ་པ་ཡིན། །རྣལ་འབྱོར་དེ་ཡང་ཀུན་ཤེས་ཏེ། །རྡོ་རྗེ་སེམས་དཔའི་ཡོན་ཏན་ལྡན། །འདོད་
ཆགས་ཞེ་སྡང་ལས་གྲོལ་ནས། །བརྐམ་པ་ཕྲག་དོག་རྣམ་སྤངས་ནས། །རྡོ་རྗེ་བདུད་རྩི་བདེ་ཆེན་པོ། །དེ་ཡིས་སྒྲུབ་པ་འགྲུབ་པའོ། །རྡོ་རྗེ་བདུད་རྩི་རྒྱུད་འདི་ནི། །དོན་མང་གསང་
བའི་རིམ་པ་ཅན། །མ་ལུས་རྡོ་རྗེ་ཐེག་པ་འདི། །འདི་ལས་བྱུང་གྱུར་ལྷ་མོ་ཀྱེ། །རྒྱས་པའི་པདྨ་མཱ་མ་ཀཱིས། །འདོད་ཆགས་ཀྱིས་ནི་བདེ་འགྱུར་བས། །ཁྱོད་ལ་དམ་པའི་དངོས་སྟོན་
ན༑ ༑བདག་གིས་གང་ལ་ཡང་མི་སྟོན། །འདི་ནི་གསང་ཆེན་དམ་པ་ཡིན། །ཡི་དྭགས་ཀུན་གྱི་བདག་ལ་གནས། །བྱང་ཆུབ་སེམས་དཔའ་མ་ཤེས་ཏེ། །གཟུགས་མེད་སྟོང་པ་མི་
འགྱུར་པས། །དེ་ན་དེ་ཉིད་རིག་ཆེན་པོ། །རྡོ་རྗེ་སྤྱི་གཙུག་ནོར་བུར་འདོད། །ཤིན་ཏུ་གསང་ནས་གཟུགས་ལྷ་མོ། །ཕ་དང་བུ་ལའང་བསྟན་མི་བྱ། །གལ་ཏེ་དངོས་གྲུབ་མཆོག་འདོད་

82-1-278a

༄༅། །ན༑ ༑གདན་དུ་གསང་བ་བསྟན་པ་དང༌། །བླ་མ་ལ་བརྟུལ་ཞུགས་བསྟན། །དེ་ལ་སྦྱིན་ནས་དེ་ཉིད་བསྟན། །རྡོ་རྗེ་བདུད་རྩི་རྒྱུད་འདི་ནི། །བདེ་
འགྲུ་བ་ཤིན་ཏུ་ཐོབ་དགའ་བ། །ཡང་དག་རྫོགས་པས་བསྐལ་བཟང་ཞི། །སྙིང་པོ་ཡེ་ཤེས་འདུས་པ་ཡིན། །རྡོ་རྗེ་བདུད་རྩི་རྒྱུད་ཆེན་ལས། །སྒྲུབ་པ་པོ་གང་དབང་བསྐུར་བ། །
སངས་རྒྱས་བྱང་ཆུབ་སེམས་རྣམས་ཀྱི། །དེ་ལ་ཀུན་གྱིས་ཕྱག་བྱེད་དེ། །ཕྱག་ནི་ལན་གསུམ་བྱས་ནས་སུ། །རྡོ་རྗེ་སློབ་དཔོན་སྐལ་བཟང་མཆོག །དེ་ཉིད་སེམས་ཅན་ཐམས་
ཅད་གྱི། །འཁོར་བ་ལས་འདྲེན་གཙོ་ཞེས་གསུངས། །རྡོ་རྗེ་བདུད་རྩི་བདེ་ཆེན་པོ། །བཅོམ་ལྡན་རྡོ་རྗེས་དེ་གསུངས་སོ། །རྡོ་རྗེ་བདུད་རྩི་རྒྱུད་ཆེན་པོ། །སྟོན་པས་དགའ་མ་
ལ་བསྟན་ནས། །ཕྲ་མོའི་གཟུགས་སུ་རྡོ་རྗེ་ཅན། །དེ་ནས་བྷ་གར་བཞུགས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་ཅན་རྡོ་རྗེ་བདུད་
རྩི་བདེ་བ་ཆེན་པོའི་རྒྱུད་ལས་བདུད་རྩི་ལྔ་སྒྲུབ་པའི་ཐབས་བསྟན་པ་ཞེས་བྱ་བའི་ལེའུ་སྟེ་བཅུ་གཅིག་པ་རྫོགས་སོ།།    །།རྡོ་རྗེ་བདུད་རྩིའི་རྒྱུད་ལོ་ཙཱ་བ་
གྱི་ཇོ་ཟླ་བའི་འོད་ཟེར་གྱིས་བསྒྱུར་ཅིང་ཞུས་ཏ་གཏན་ལ་ཕབ་པའོ།།    །།རྒྱ་གར་སྐད་དུ། ཨཱཪྱ་ཏཱ་རེ་ཀུ་རུ་ཀུལླེ་ཀལྤ། བོད་སྐད་དུ། འཕགས་མ་སྒྲོལ་མ་ཀུ་

82-1-278b

རུ་ཀུལླེའི་རྟོག་པ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །འཕགས་མ་ལྷ་མོ་སྒྲོལ་མ་ལ་ཕྱག་འཚལ་ལོ། །སྒྲོལ་མ་འབྱུང་བའི་རྣལ་འབྱོར་རྒྱ་
མཚོའི་རྒྱུད་ཀྱི་ནི། །གཞུང་དང་རྟོག་པ་ཉམས་ཤིང་ནུབ་པར་གྱུར་ནས་ཡང༌། །སྒྲོལ་མ་འབྱུང་བའི་ཏིང་འཛིན་ཞེས་བྱ་རྒྱུད་ཀྱི་གཙོ། །དེ་ཡང་ནུབ་པར་གྱུར་ནས་རྟོག་པ་འདི་ཡང་
འབྱུང༌། །སེམས་ཅན་མང་པོའི་དོན་དུ་རྣལ་འབྱོར་པ། །རྒྱས་པར་བསྟན་པའི་རྒྱུད་ལས་བསྡུས་བྱས་ནས། །རྟོག་པ་འདི་ནི་འཇིག་རྟེན་དབང་ཕྱུག་གསུངས། །བྱང་ཆུབ་སེམས་
དཔའ་ཐམས་ཅད་མཉན་པར་གྱིས། །འཇིག་རྟེན་སྐྱབས་མེད་གྱུར་ལ་རྣམ་བལྟས་ནས། །འགྲོ་ཀུན་དོན་བྱེད་པ་ཡི་ཚུལ་འདི་ནི། །སྡུག་བསྔལ་གསུམ་གྱིས་སྡུག་བསྔལ་
གྱུར་བལྟས་ནས། །གུས་པ་ཆེན་པོས་ཁྱོད་ཀྱི་ས་བླང་བར་བྱོས། །འཇིག་རྟེན་རྣམ་རྟོག་ཞི་བར་བྱ་ཕྱིར་རྟོག་པ་འདི། །སངས་རྒྱས་ཐམས་ཅད་ཀྱིས་ནི་རབ་ཏུ་གསུངས། །དཔལ་
ལྡན་གྲུ་འཛིན་རི་ལ་འཇམ་དཔལ་དང༌། །པདྨ་བསྣམས་དང་རྒྱལ་བར་བྱེད་པ་དང༌། །སྒྲིབ་པ་རྣམ་སེལ་བློ་གྲོས་རྒྱ་མཚོ་དང༌། །བྱམས་པ་ལ་སོགས་ཚོགས་རྣམས་ཐམས་
ཅད་ཀྱིས། །གང་ཡང་ཆོས་ཀྱི་ཚིག་འདི་ཐོས་གྱུར་ནས། །རྗེས་སུ་ཡི་རང་སྤྱི་བོས་གུས་ཕྱག་བྱས། །རྒྱལ་བའི་སྲས་ཀྱིས་མངའ་བྱས་བསྟོད་པའམ། །ཡང་ན་གླུ་དང་དབྱངས་

82-1-279a

༄༅། །དག་བྱས་པ་ཡིས། །སྣ་ཚོགས་གར་གྱིས་འདི་ནི་མཆོད་པ་བྱས། །གནོད་སྦྱིན་སྲིན་པོ་ཡི་དྭགས་འཇིག་རྟེན་དང༌། །སྣ་ཚོགས་བུ་མོ་དང་ནི་རྒྱུ་
སྐར་དང༌། །ས་ཡི་དབང་དང་ལག་ན་རྡོ་རྗེ་དང༌། །རླབས་རྣམས་སྣ་ཚོགས་ཅན་གང་གནས་པ་ཡི། །ཀླུ་ཡི་བུ་མོ་ཟུར་གྱིས་ལྟ་བས་བལྟ་བ་དང༌། །ས་འོག་སྐྱོང་དང་ལྷ་དབང་
གྲུབ་པའི་བུ་མོས་མཆོད། །དྲི་ཟའི་རྒྱལ་མོ་ནུ་མ་ཤིན་ཏུ་རྒྱས་པ་དང༌། །རིག་པ་འཛིན་དང་མི་འམ་ཅི་ཡི་ཆུང་མ་དང༌། །གནོད་སྦྱིན་ཆུང་མ་རི་ཡི་བུ་མོའི་བུ་དག་ནི། །གང་ཡིན་
བདག་དང་སྐྱབས་མེད་ཅེས་ནི་འདི་སྐད་སྨྲ། །གང་ཕྱིར་སྐྱབས་མེད་སྐྱབས་གྱུར་སངས་རྒྱས་བསྟན་པ་འདིར། །མགོན་མེད་མགོན་གྱུར་འཇིག་རྟེན་མགོན་པོ་ཁྱོད། །བདེ་བ་
བསྐྱེད་ཅིང་ངོ་མཚར་ཆེ་གྱུར་གང༌། །མགོན་པོ་ཚོགས་ཀྱི་ཚིག་དབང་འདི་ཐོས་ནས། །ཉིད་ཀྱི་དབང་དུ་བྱེད་པའི་གསང་སྔགས་གསུངས། །སྔགས་ཀྱི་རྒྱལ་པོ་བུད་མེད་ཀུན་
ཐོས་པས། །མཐར་ཐུག་སངས་རྒྱས་བདེ་བ་དུ་མ་འབྱུང༌། །རྡོ་རྗེ་རེག་པས་ཁམས་ཀྱང་འཛག་པར་འགྱུར། །ཟུར་གྱིས་ལྟ་བར་བྱེད་པས་ལྟ་བྱེད་ཅིང༌། །རྐང་པ་དག་ཀྱང་
ས་ལ་གྱ་ཚོམ་འདོར། །འདོད་ཆགས་ཤིན་ཏུ་བདེ་བས་ཁུ་འབབ་ཚེ། །འདི་ལྟར་མཐོང་ནས་ལྷ་ཡི་བུ་མོ་ལ། །འགྲོ་བ་དབང་བྱེད་ཀུ་རུ་ཀུལླེའི་སྔགས། །རས་རིས་བྲིས་དང་

82-1-279b

གསང་སྔགས་བསྒྲུབ་པའི་ཕྱིར། །དུས་ལ་བབ་པའི་ཚིག་འདི་མགོན་སྨྲོས་ཞེས། །དེ་ལྟར་བཅོམ་ལྡན་འཇིག་རྟེན་མགོན་པོས་གསུངས། །དེ་ཚེ་འཇིག་རྟེན་དབང་ཕྱུག་ལས་རྣམས་
རབ་ཏུ་གསུངས། །ཀུ་རུ་ཀུལླེའི་རི་མོའི་ལུགས། །གང་ཞིག་བྲིས་པ་ཙམ་གྱིས་ནི། །སྒྲུབ་པ་པོ་ཡིས་འབྲས་ཐོབ་པ། །དེ་ནས་ཡང་དག་བཤད་པར་བྱ། །རི་མོ་མཁན་ནི་གང་ཞིག་
གིས། །ཚེས་གྲངས་གང་དང་དུས་གང་ལ། །སྒྲོལ་མ་འབྱུང་ལས་བཤད་པ་བཞིན། །དེ་ནི་བདག་གིས་བཤད་པར་བྱ། །རི་མོ་མཁན་ནི་གང་ཞིག་གིས། །གང་གི་མིག་ནི་དམར་
འགྱུར་ཞིང༌། །ལག་པ་དེ་བཞིན་རྐང་པ་དམར། །བྱ་ཡི་མིག་ཅན་ཨ་ནྱའི་རྐང༌། །དེས་ནི་སྒྲོལ་མ་བྲི་བར་བྱ། །དཔྱིད་ཀྱི་ཟླ་བ་དང་པོ་ཡི། །མྱ་ངན་མེད་པའི་ཚེས་བརྒྱད་ཉིན། །ཐུན་
ནི་ཕྱེད་དང་གཉིས་པ་ལ། །སྒྲོལ་མའི་མིག་ནི་བྲི་བར་བྱ། །མངར་གསུམ་བཟའ་ཞིང་ཉ་ལ་སོགས། །ཤ་དང་ཆང་ཡང་སྤང་བར་བྱ། །དམར་པོའི་གོས་ཀྱང་རྟག་ཏུ་བགོ །དམར་པོའི་
དྲི་ཡིས་རྟག་ཏུ་བྱུག །བྱམས་པའི་སེམས་ནི་བསྐྱེད་བྱས་ལ། །ཐོ་རངས་ཁྲུས་བྱས་བསངས་ནས་སུ། །ལན་གསུམ་གོས་ནི་བརྗེས་བྱས་སུ། །དབང་དུ་བྱེད་མ་ཡང་དག་བྲི། །ཞལ་
གཅིག་མིག་ནི་ཡངས་པ་དང༌། །ཕྱག་བཞི་མ་ལ་གུར་གུམ་མདོག །བཅུ་དྲུག་ལོ་ལོན་སྒེག་བཅས་འདྲ། །བུད་མེད་སྒྱུ་མས་རྒྱགས་པ་བྲི། །གཞོན་ནུ་མ་དམར་སེར་མོས་བྱས་

82-1-280a

༄༅། །པའི་སྐུད་པ་ལས་རས་བྱས་ལ། དེ་དང་ཐགས་མཁན་གཉིས་ཀ་ཟན་དང༌། འོ་མ་བཟའ་བར་བྱ་ཞིང༌། དེ་ནས་པདྨའི་གདན་ལ་སྟོད་གཡོགས་དམར་པོའི་གོས་
དང་བཅས་པས་རིན་པོ་ཆེའི་རྣ་ཆ་དང༌། རིན་པོ་ཆེའི་ཅོད་པན་དང༌། གཡས་པས་མི་འཇིགས་པ་སྦྱིན་པ་དང༌། གཉིས་པས་མདའ་རྣ་རྩེར་འགེངས་པ། གཡོན་པས་གཞུ་འཛིན་
པ་དང༌། ཨུཏྤལ་དམར་པོ་གཉིས་པ་ན་བསྣམས་པ་དང༌། འོད་དཔག་མེད་ཅོད་པན་ན་བཞུགས་པ་རིའི་ཕུག་ན་གནས་པའི་ཀུ་རུ་ཀུལླེའོ། །ཀུ་རུ་ཀུལླེའི་འོག་ཏུ་ནི་སྒྲ་གཅན་
འཛིན་ནོ། །དེའི་སྟེང་དུ་འདོད་པའི་དབང་ཕྱུག་ཆུང་མ་དང་བཅས་པའོ། །འདོད་པའི་ལྷའི་སྟེང་དུ་ཟླ་བའི་དཀྱིལ་འཁོར་རོ། །དེ་ལ་པདྨ་དམར་པོའི་གདན་ནོ། །དེ་ལ་གནས་
པའི་སྣ་ཚོགས་པའི་ཆ་བྱད་ཅན་གྱི་བཅོམ་ལྡན་འདས་མ་བྲིས་ལ་རས་རིས་རབ་ཏུ་གནས་པ་བྱའོ། །དེའི་མདུན་དུ་མཆོད་པ་རྣམ་པ་བཅོ་བརྒྱད་བྱས་ལ་ཡར་གྱི་ངོའི་
ཚེས་བརྒྱད་ཟླ་བ་ཉའི་བར་དུ་བཟླས་པར་བྱའོ། །སྒྲོལ་མའི་སྙིང་པོ་ནི་འདི་ཡིན་ཏེ། ཨོཾ་ཀུ་རུ་ཀུལླེ་ཧྲཱིཿཧཱུཾ་སྭཱཧཱ། ཞེས་བྱ་བའི་སྔགས་སོ། །དེ་ནས་སྔོན་དུ་བསྙེན་པ་འབུམ་
ཙམ་བྱས་ལ། ཡང་སྟོན་ཟླ་ཐ་ཆུང་ངམ། དཔྱིད་ཟླ་འབྲིང་པོའམ། དབྱར་ཟླ་འབྲིང་པོའི་སངས་རྒྱས་ལ་མཆོད་པའི་དུས་ཚིགས་ཀྱི་ཉིན་པར་ཐོ་རངས་ཀྱི་ཁྲུས་བྱས་ལ་གསོ་

82-1-280b

སྦྱོང་བཟུང་ནས་མཆོད་པ་ཐམས་ཅད་ཀྱིས་མཆོད་ལ། ཉན་ཐོས་ཀྱི་དགེ་འདུན་ལ་མཆོད་རྟེན་གསོལ། །དེ་ནས་ཐེག་པ་ཆེན་པོ་གསང་སྔགས་པའི་ཚོགས་ལ་མཆོད་སྟོན་བྱས་ནས་
ཡོན་ཕུལ་ལ་པུས་མོ་གཡས་པའི་ལྷ་ང་ས་ལ་བཙུགས་ནས། བླ་གོས་ཕྲག་པ་གཅིག་ཏུ་གཟར་ནས་ཇི་ལྟར་འདོད་པའི་དངོས་གྲུབ་བླང་བར་བྱའོ། །ཉན་ཐོས་ཀྱི་དགེ་འདུན་གང་ན་
བཞུགས་པ་དང༌། ཐེག་པ་ཆེན་པོ་ལ་དགའ་བའི་ཚོགས་རྣམས་ལ་ཕྱག་བྱས་ནས་བཟོད་པར་གསོལ་ཏེ། གང་ན་བཅོམ་ལྡན་འདས་མའི་རས་རིས་བཀྲམ་པའི་ཕྱོགས་དེར་
ཉེ་བར་སོང་ལ། དངོས་གྲུབ་གང་འདོད་པའི་དོན་དུ་རིག་པ་འཛིན་པས་བསམ་གཏན་དང་ལྡན་པར་གནས་ལ་ཡི་གེ་གྲངས་ཀྱི་འབུམ་བཟླས་པར་བྱའོ། །ཆ་གཅིག་གིས་ནི་
ཤེས་རབ་འཕེལ། །ཆ་གཉིས་ཀྱིས་ནི་དབང་དུ་བྱེད། །གང་ཞིག་ཆ་ནི་གསུམ་པ་ཡིས། །མིས་ནི་དུག་ཀྱང་འགུགས་པར་འགྱུར། །ཚོགས་ཤིང་འགྱིང་པའི་བུད་མེད་རྣམས་དང་
ནི༑ ༑འཇིག་རྟེན་ཐམས་ཅད་ཀྱིས་ནི་མཆོད་པར་འགྱུར། །སྦྱོར་བ་གོམས་པས་ལྷ་མོ་མཛེས་རྣམས་ལ། །སྔགས་འཆང་དེས་ནི་ཇི་ལྟར་འདོད་པར་སྤྱོད། །དེ་ཡི་མིང་ཙམ་གྱིས་ནི་
མཚུངས་མེད་དུག་ཅན་འབྲོས་པ་དང༌། །གདེངས་ཀའི་གཙོ་བོའི་འོད་ཀྱིས་དཔལ་ལྡན་དག་ཀྱང་ཉ་བཞིན་འགྱུར། །བཟླས་བརྗོད་ལྡན་པ་ཡིས་ནི་དག་གི་དབང་ཕྱུག་བྱེད་འགྱུར་བས། །རིགས་

82-1-281a

༄༅། །པས་འགྱིངས་པའི་སྟོབས་དང་ལྡན་པའི་མཁས་པའང་ལན་མི་བྱེད། །རིག་པ་འཛིན་པ་གླང་པོ་རྟ་ཡི་རྒྱབ་ཏུ་ཞོན་པ་དང༌། །རིག་མ་མཛེས་མས་ལེགས་
པར་འཁྱུད་ཅིང་མགུལ་ནས་འཇུས་པ་ལས། །སྔགས་རིག་པ་ཡི་གཙོ་བོ་ཡི་ནི་སྟོབས་ཀྱིས་རྒྱལ་བར་འགྱུར། །མཐར་གྱུར་པ་ཡི་རྒྱལ་སྲིད་ལོངས་སྤྱོད་དག་ལ་ཡིད་ཀྱིས་
སྤྱོད། །འདོད་པའི་ལྷ་ལས་དགའ་བའི་བུ་ལ་སོགས་པ་རི་ཁྲོད་མ། །སྲེད་མེད་བུ་ལས་དཔལ་མོ་མི་ཕྱེད་པ་ལས་བདེ་སོགས་དང༌། །ཚོགས་བདག་ལས་ནི་དྲི་མེད་དབྱངས་
ཀྱི་དབང་ཕྱུག་དཀར་མོ་དང༌། །ས་འཛིན་ལྷ་ལས་ཕུན་ཚོགས་མངའ་བ་སྔགས་ཀྱིས་རྣམ་རྒྱལ་བྱེད། །གསང་སྔགས་ལྡན་པར་བཅོམ་ལྡན་འདས་མ་གང་ཞིག་སྒོམ་
བྱེད་པ། །དེས་ནི་སྣ་ཚོགས་གཏེར་དང་གསེར་དང་དངུལ་དང་རྣ་ཆ་དང༌། །གོས་ལ་སོགས་པའི་ནོར་རྣམས་ཀུན་ལ་ཆེད་དུ་གང་བསམས་པ། །སེམས་ཀྱིས་ཐམས་ཅད་
མ་ལུས་ཀུན་ནས་ལོངས་སྤྱོད་བྱེད། །རྒྱལ་ལས་རྒྱལ་སྲིད་དབང་པོའི་ཡུལ་འདས་པ་ཡི་ཤིང་ལས་འབྲས་བུ་དང༌། །ཀླུ་དང་ཆུ་ཀླུང་རྒྱ་མཚོ་རྣམས་ལས་ཆུ་རྣམས་
འགུགས། །སྔགས་དང་ལྡན་པས་འཐུང་ཞིང་ཟས་ལ་སྔགས་ཀྱིས་དག་པར་བྱེད། །སྐྱེ་བོ་སྔགས་མེད་པར་ནི་ལོངས་སྤྱོད་གྲུབ་པ་མེད། །ནགས་སྐྱེས་གླང་པོ་རྟ་མཆོག་

82-1-281b

རི་དྭགས་དང་ལྡན་པ། །དུག་བཅས་གདེངས་ཀ་ཅན་གྱི་སྤྲུལ་མཆོག་དང༌། །ཆུ་སྲིན་ཆུ་གླང་སྟག་དང་བསེ་དག་དང༌། །རང་གི་སྔགས་ཀྱི་སྟོབས་ཀྱིས་བཀུག་ནས་ནི། །ཞོན་ཡང་ངོ་
མཚར་མེད་པར་བྱས་པའི་ཡིད་ནི་མིག་དག་གིས། །ལྟ་བར་གལ་ཏེ་གསང་སྔགས་གྲུབ་པ་དེ་ཡིས་མཐོང་བར་འགྱུར། །གལ་ཏེ་སྙིང་རྗེའི་ལྟ་བས་འཇིག་རྟེན་འདི་ལྟར་སྡུག་བསྔལ་
པས། །རྒུད་པར་གྱུར་པའི་མི་མཉམ་པ་ལ་སྔགས་པ་དེས། །ཡིད་བཞིན་ནོར་བུ་བཞིན་དུ་འཇིག་རྟེན་ལ་ཕན་སྒྲོལ་མ་ཡིན། །འཇིག་རྟེན་མ་ལུས་སྒྲོལ་མར་བྱེད་ཅིང་ཞི་བར་བྱེད།།
བདུད་རྣམས་བཅོམ་ནས་ནོར་གྱི་ཆར་རྒྱུན་འབེབས་པར་བྱེད། །དཔག་བསམ་ཤིང་དུ་གྱུར་ནས་འགྲོ་རྣམས་ཅི་འདོད་སྦྱིན་པར་བྱེད། །ནོར་གྱི་དབང་ཕྱུག་མ་ལུས་པ་ཡི་ནོར་
རྣམས་ཀུན་བཀུག་ནས། །སེམས་ཅན་མ་ལུས་ཀུན་ལ་ཕན་ཕྱིར་སྦྱིན་པར་བྱེད། །དེ་བཞིན་ཕོངས་པའི་འཇིག་རྟེན་རྣམས་ཕྱིར་གོས་དག་དང༌། །སྟན་དང་ཁྱིམ་དང་བླ་རེ་དག་ཏུ་
སྒྲོལ་མ་དང༌། །རྒྱ་མཚོའི་གླིང་དུ་ཚོང་པའི་གྲུ་ཞིག་ཕོངས་པ་ལ། །གཟིངས་དང་གྲུ་ལ་སོགས་པར་སྒྲོལ་མས་མཛད་པར་འགྱུར། །སྒྲོལ་མ་དེ་བསྒོམས་རྣལ་འབྱོར་པ། །དང་པོ་
སྡུག་བསྔལ་གྱུར་པ་དེ། །དེ་སྤངས་ནས་ནི་ཅུང་ཞིག་ན། །མིས་ནི་སྟོན་མོ་རྙེད་པར་འགྱུར། །གཉིས་པར་གོས་ནི་རྙེད་པར་འགྱུར། །དེ་བཞིན་བཙུན་མོ་དང་ཡང་འཕྲད། །དེ་ནས་སོ་

82-1-282a

༄༅། །རྩི་ལོངས་སྤྱོད་འགྱུར། །མ་བླངས་པར་ཡང་ཅི་འདོད་སྤྱོད། །གལ་ཏེ་ཚངས་སྤྱོད་ཡིན་ན་ཡང༌། །ལྷ་མཆོག་བསྐྱེད་པའི་བུ་མོ་སྤྱོད། །སེམས་ཅན་གསོད་
ལ་དགའ་བ་ཡིས། །བསྟན་པ་འདི་ལ་འགྲུབ་མི་འགྱུར། །དགེ་བ་བཅུ་ལ་དགའ་འགྱུར་ཞིང༌། །ཐེག་པ་ཆེ་ལ་སེམས་གཅིག་པས། །རྡོ་རྗེ་ཆོས་ཀྱི་བཀའ་བཞིན་དུ། །དངོས་
གྲུབ་མཆོག་ནི་དེས་སྤྱོད་འགྱུར། །འདི་ནི་རས་རིས་ལ་འཇུག་པའི་རྟོག་པ་སྟེ་དང་པོའོ།།    །།ཆོས་མཆོད་པ་ཡི་སྦྱོར་བ་ཡིས། །གང་གིས་ཆོས་ཉིད་བརྙེས་
གྱུར་ན། །ཆོས་ཀྱི་དབྱིངས་སུ་རང་གྱུར་པ། །དེ་ནས་ཡང་དག་བཤད་པར་བྱ། །དེའི་རྗེས་ལ་དཔག་བསམ་ཤིང་གི་སྒྲུབ་པ་འབྱུང་བར་འགྱུར་རོ། །བྲག་གི་ཡི་གེ་ལས་བྱུང་
བ༑ ༑དཔག་བསམ་ཤིང་ནི་རྣམ་པར་སྒོམ། །ཨུཏྤལ་ཡོངས་སུ་གྱུར་པ་ལས། །ཤིང་ནི་གཡོན་དུ་བསྒོམ་པར་བྱ། །སྣ་ཚོགས་ནོར་གྱི་ཆར་པ་དག །ནམ་མཁའི་དཀྱིལ་ནས་
འབབ་པ་ཡིས། །འདོད་པའི་བསམ་པ་རྫོགས་བྱེད་པ། །དེ་ལྟར་བསྒོམ་ན་ནོར་བདག་འགྱུར། །གླིང་བཞི་པ་ཡི་སེམས་ཅན་རྣམས། །སེམས་ཀྱི་འོད་ཟེར་གྱིས་བཀུག་
ནས། །རྟག་ཏུ་རིན་ཆེན་བདུན་རང་བཞིན། །དེ་དག་ལ་ནི་རབ་སྦྱིན་བྱ། །ཡོངས་ཀྱི་གཙོ་བོ་རིན་ཆེན་དང༌། །དེ་བཞིན་རིན་ཆེན་རྒྱ་མཚོ་སྐྱེས། །བུད་མེད་རིན་ཆེན་རྟ་རིན་

82-1-282b

ཆེན། །དེ་བཞིན་རལ་གྲི་རིན་ཆེན་དང༌། །གླང་པོ་རིན་ཆེན་སོགས་རིན་ཆེན། །སངས་རྒྱས་རྣམས་ལ་ཡིད་ཀྱིས་དབུལ། །བུད་མེད་རྒྱན་གྱིས་བརྒྱན་བྱས་ལ། །སྣ་ཚོགས་
གཟུགས་ཅན་འགྱིང་བ་རྣམས། །སངས་རྒྱས་འབྲས་བུ་འདོད་རྣམས་ཀྱིས། །སངས་རྒྱས་རྣམས་ལ་རྟག་ཏུ་དབུལ། །འདིས་ནི་སངས་རྒྱས་ཐམས་ཅད་དང༌། །རིག་པ་འཛིན་
པ་ཐོབ་པར་འགྱུར། །རིན་པོ་ཆེ་ནི་ཡོངས་རྒྱས་པའི། །ཡོངས་ཀྱི་གཙོ་བོ་ནོར་དབང་ཕྱུག །སངས་རྒྱས་འབྲས་བུ་འདོད་པ་ཡིས། །སངས་རྒྱས་རྣམས་ལ་དབུལ་བར་
བྱ༑ ༑དེ་བཞིན་རིན་ཆེན་གཞན་དག་ཀྱང༌། །གུས་དང་བཅས་པས་ཡོངས་བཏང་ན། །རྡོ་རྗེ་ཆོས་སུ་གྱུར་ནས་ནི། །སེམས་ཅན་ཀུན་གྱི་དོན་བྱེད་འགྱུར། །འདི་ནི་དཔག་བསམ་
ཤིང་གི་སྒྲུབ་པའི་ཐབས་སོ། །སེམས་ཉིད་སངས་རྒྱས་ཐམས་ཅད་དོ། །སེམས་ཉིད་ཀྱིས་ནི་རྣམ་པར་གྲོལ། །སེམས་ཀྱི་འཆིང་བ་རྣམས་ལས་ཐར། །སེམས་ཀྱིས་གྲོལ་བ་
དང་ལྡན་འགྱུར། །སེམས་མ་གཏོགས་པར་དངོས་དོན་རྣམས། །གཞན་དག་གཞན་པར་མ་མཐོང་སྟེ། །སངས་རྒྱས་ཉིད་དང་དངོས་གྲུབ་ཀུན། །གང་ཕྱིར་ཕུན་ཚོགས་
གནན་ མ་མཐོང༌། །གང་ཡང་སྣོད་དང་སེམས་ཅན་རྣམས། །འབྱུང་དང་འབྱུང་ལས་གྱུར་པ་དག །ཟག་མེད་ལྷག་པར་མཐོང་བ་ཡིས། །སེམས་ཙམ་ཡིན་ཞེས་རབ་ཏུ་བསྒྲགས། །དེ་

82-1-283a

༄༅། །པས་འབད་པ་ཐམས་ཅད་ཀྱིས། །སེམས་ཀྱི་མེ་ལོང་ཕྱིས་བྱས་ན། །རང་བཞིན་གློ་བུར་བ་ཡི་སྐྱོན། །རིམ་གྱིས་རབ་ཏུ་ཟད་པར་འགྱུར། །དབྱངས་ཡིག་
དང་པོ་ལས་བྱུང་བ། །དྲི་མེད་རྫོགས་པའི་ཟླ་བ་སྟེ། །སེམས་ཉིད་ཟླ་བ་བསྒོམས་བྱས་ནས། །དེ་ཡི་སྟེང་དུ་ས་བོན་དགོད། །དྲོ་བ་རྣམས་ཀྱི་བཞི་པ་ནི། །མེ་ཡི་མདོག་གི་སྟེང་ན་
གནས། །ཡི་གེ་ཨི་དང་ཡང་དག་ལྡན། །ནམ་མཁའ་གཉིས་ཀྱི་རྣམ་པར་བརྒྱན། །དེ་ཡི་སྣ་ཚོགས་འོང་རྣམས་ཀྱིས། །འགྲོ་བ་དྲི་མ་མེད་བྱས་ནས། །སྟོང་གསུམ་འདི་སོགས་
མཁའ་དབྱིངས་ཏེ། །ཀུ་རུ་ཀུལླེའི་རིར་ཞུགས་པས། །དེ་ཡིས་སྒྲོལ་མ་བསྐུལ་ནས་ནི། །བཀུག་ནས་མདུན་དུ་གནས་པར་བྱེད། །དེ་ནས་མཁས་པས་ས་བོན་ལ། །མཆོད་
པ་ཆེན་པོའི་སྤྲིན་རྣམས་སྤྲོ། །མེ་ཏོག་སྤོས་དང་མར་མེ་དང༌། །དེ་བཞིན་དྲི་དང་ལྷ་བཤོས་སོགས། །ཕྱག་རྒྱ་ཕྲེང་བ་དེ་བཞིན་དུ། །གར་དང་གླུ་ཡིས་མཆོད་སོགས་མཆོད། །
དཀོན་མཆོག་གསུམ་ལ་སྐྱབས་སུ་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེ་ཡི་རང༌། །སངས་རྒྱས་བྱང་ཆུབ་ཡིད་ཀྱིས་གཟུངས། །སྔགས་འདི་ལན་
གསུམ་བརྗོད་ནས་ནི། །དེ་ནས་གཤེགས་སུ་གསོལ་བར་བགྱི། །སེམས་ནི་བྱམས་པས་གནས་བྱས་ལ། །སླར་ཡང་དེར་ནི་གཞག་པར་བྱ། །སྙིང་རྗེའི་སེམས་ནི་བསྐྱེད་བྱས་

82-1-283b

ནས། །རབ་དགའི་སེམས་ཀྱང་བསྐྱེད་པར་བྱ། །ཕྱི་ནས་ཐམས་ཅད་བཏང་སྙོམས་ལ། །སེམས་ཙམ་ལ་ནི་མཉམ་པར་གཞག །ཐ་མལ་རྣམ་པར་སྤང་བའི་ཕྱིར། །སེམས་ཀྱང་སླར་
ཡང་སྟོང་པར་བྱ། །ཡང་སྲིད་ལེན་པའི་ཕུང་པོ་ལྔ། །སྟོང་པ་ཉིད་ཀྱི་མེ་ཡིས་སྲེག །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། །ཡུད་ཙམ་སྟོང་པའི་རྣལ་འབྱོར་ཉིད། །བྱས་
ནས་སེམས་ནི་ངལ་སོས་བྱ། །སྔོན་གྱི་དམ་བཅས་དྲན་བྱས་ནས། །ས་བོན་ཙམ་ཞིག་ཡང་དྲན་བྱ། །གཅིག་པུ་མྱ་ངན་འདས་པ་ཡིས། །སེམས་ཅན་བསླུས་པ་འགྱུར་
བའི་ཕྱིར། །སྲིད་པའི་རྒྱ་མཚོ་མཐའ་མེད་ལས། །བདག་གིས་དེ་དག་ཅི་ལྟར་བསྒྲལ། །འདི་ལྟར་བསམས་ནས་བརྩེ་ལྡན་དེས། །སེམས་མེད་པ་ཡིད་སྟོང་པ་ཡང༌། །ཆོས་
ཀྱི་དབྱིངས་ཀྱི་རང་བཞིན་སེམས། །སེམས་ཉིད་ཀྱིས་ནི་བསྐྱེད་པར་བྱ། །སངས་རྒྱས་བྱིན་རླབས་ལས་ས་བོན། །དེ་ལ་ཨུཏྤལ་ཞེས་པར་འགྱུར། །ཨུཏྤལ་དཀྱིལ་དུ་ཟླ་བའི་
གཟུགས། །ཡི་གེ་ཨ་ལས་བྱུང་བའོ། །སླར་ཡང་ཟླ་བ་དེ་ས་བོན། །དེ་ལ་འོད་ཟེར་འཕྲོས་གྱུར་པ། །དེ་ཡིས་མ་ལུས་འཇིག་རྟེན་ཁམས། །རྣམ་པར་སྦྱངས་པར་བསྒོམ་པར་བྱ། །
དེ་ཡིས་སྦྱངས་ཤིང་གསལ་བྱས་ནས། །འོད་ཟེར་ཀུན་གྱིས་སངས་རྒྱས་ཚོགས། །ཨུཏྤལ་ལ་ཞུགས་བསྒོམ་པར་བྱ། །དེ་ལས་སྒྲོལ་མ་འབྱུང་བར་འགྱུར། །བསྟན་འདྲའི་ལྷ་

82-1-284a

༄༅། །མོ་བཙོད་མདོག་ཅན། །རྒྱན་རྣམས་ཀུན་གྱིས་རྣམ་བརྒྱན་པའི། །དམ་ཚིག་གཟུགས་ནི་མཉམ་བསྐྱེད་ནས། །ཡེ་ཤེས་འཁོར་ལོ་ཡང་དག་བཀུག །
ཡུད་ཙམ་གྱིས་ནི་དེས་རྫོགས་པ། །ཡེ་ཤེས་འཁོར་ལོ་མདུན་གནས་པ། །དམ་ཚིག་ཕྱག་རྒྱའི་སྦྱོར་བ་ཡིས། །ཁ་ཡི་ལམ་ནས་གཞུག་པར་བྱ། །ལག་པ་ཐལ་མོ་སྦྱར་བྱས་
ནས། །མཐེའུ་ཆུང་གཉིས་ནི་བསྒོམ་པར་བྱ། །གུང་མོ་གཉིས་ནི་རྩེ་མོར་སྦྱར། །རྩེ་མོའི་ནང་དུ་མིང་མེད་གཞུག །མཛུབ་མོ་གཉིས་ནི་དབུ་མར་སྦྱར། །མཐེ་བོང་གཉིས་ནི་
འོག་ཏུ་བཀུག །དམ་ཚིག་ཕྱག་རྒྱ་འདི་བཅིངས་ནས། །འཁོར་ལོ་བཀུག་ནས་གཞུག་པར་བྱ། །སངས་རྒྱས་རྣམས་ལ་ཚིགས་བཅད་འདིས། །དབང་བསྐུར་ཞེས་ནི་
གསོལ་བ་གདབ། །བྱང་ཆུབ་རྡོ་རྗེ་སངས་རྒྱས་ལ། །ཇི་ལྟར་མཆོད་ཆེན་གསོལ་མཛད་པ། །བདག་ཀྱང་བསྐྱབ་པའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །
རྒྱལ་བའི་དབང་བསྐུར་ཞེས་བྱ་བས། །སྤྱན་ལ་སོགས་པ་ལྔ་པའོ། །རྒྱལ་པོའི་མེ་ཏོག་དབང་བསྐུར་ཞིང༌། །ཆེན་པོར་གྱུར་པ་དེ་གསོལ་མཛོད། །རྡོ་རྗེ་ཆེན་པོས་དབང་
བསྐུར་བ། །ཁམས་གསུམ་པ་ཡིས་ཕྱག་བྱས་པ། །གསང་བ་གསུམ་གྱི་གནས་ལས་བྱུང༌། །སངས་རྒྱས་ཀུན་གྱི་སྦྱིན་པར་བྱ། །སངས་རྒྱས་སྒྲོལ་མ་དབང་བསྐུར་

82-1-284b

བས། །ཆོས་ནི་གཙུག་གི་ནོར་བུར་འགྱུར། །འོད་ཟེར་དམར་པོ་སྣ་ཚོགས་ཀྱིས། །འགྲོ་བ་གསུམ་པོ་སྣང་བར་བྱེད། །དབང་བསྐུར་རིན་ཆེན་ཐོབ་འགྱུར་ན། །དངོས་གྲུབ་ཐམས་ཅད་
རབ་སྒྲུབ་བྱེད། །ཇི་ལྟར་སླར་བསྟན་ཆོ་ག་ཡིས། །ལོ་ཕྱེད་བརྟེན་པར་བརྩམས་ནས་ནི། །གཏོར་མ་དུས་གསུམ་གཏང་པར་བྱ། །སྔགས་འདི་ཡིས་ནི་ཁར་བའམ། །ཁུར་བ་ལ་སོགས་
ཆོ་ག་ཡིས། །རྨི་ལམ་མཚན་མ་ཐོབ་པར་འགྱུར། །རལ་གྲི་ས་འོག་དངོས་གྲུབ་དང༌། །མི་སྣང་བ་དང་བཅུད་ལེན་དང༌། །མི་མཐོང་བ་དང་མཁའ་སྤྱོད་ཉིད། །དེ་བཞིན་རྐང་
བྱུག་མིག་སྨན་དང༌། །རྨི་ལམ་མཚན་མ་སྟོན་འགྱུར་ཞིང༌། །དངོས་གྲུབ་རང་ཉིད་འབྱུང་བར་འགྱུར། །གལ་ཏེ་དེ་ལ་དགའ་འགྱུར་ན། །གྲུབ་པ་ཕྲ་མོ་སྒྲོལ་མས་གྲུབ། །འཁོར་
ལོས་བསྒྱུར་ནས་རྒྱལ་སྲིད་དང༌། །དབང་པོའི་ལོངས་སྤྱོད་ཐམས་ཅད་བྱེད། །སྒོམ་དང་བཟླས་པར་ལྡན་པ་ལ། །རྨི་ལམ་དུ་ཡང་རབ་གྲུབ་བྱེད། །ཟླ་དྲུག་ཐ་མའི་ཟླ་གཅིག་
གོ་༑མཚན་གཅིག་རངས་པར་བཟླས་བྱས་ཏེ། །ཨུཏྤལ་ཕྱག་རྒྱ་བཅིངས་ནས་ནི། །བཟླས་ནས་ཕྱག་རྒྱ་ཡུད་ཀྱིས་འབར། །ཕྱག་རྒྱ་འདི་ཡི་མཐུ་ཡིས་ནི། །བཙུན་མོ་དང་བཅས་
ཚངས་པ་དང༌། །དབང་པོ་ཉེ་དབང་དྲག་པོ་སོགས། །བཀུག་ནས་དབང་དུ་འགྱུར་བར་བྱེད། །དེ་ནས་བརྩམས་ནས་དངོས་གྲུབ་ཀུན། །བདག་འཁོར་འཆི་བ་ལས་གྲོལ་འགྱུར། །ཆུ་

82-1-285a

༄༅། །དང་འདམ་གྱི་སྐྱོན་དག་གིས། །པདྨ་གོས་པར་མི་འགྱུར་ལྟར། །དངུལ་ཆུ་རེག་ནས་དུ་མར་འགྱུར། །བསྡུས་ནས་སླར་ཡང་གཅིག་ཏུ་འགྱུར། །ཐམས་ཅད་
མཁྱེན་པ་ཉིད་འགྱུར་ན། །དངོས་གྲུབ་ཐོབ་པའི་སེམས་དེ་བཞིན། །གྲུབ་པའི་དངུལ་ཆུས་རེག་གྱུར་ནས། །ཟངས་མ་གསེར་དུ་འགྱུར་བ་བཞིན། །གྲུབ་པའི་གསང་སྔགས་
ཀྱིས་རེག་ནས། །སྔགས་པ་སངས་རྒྱས་སྐུར་ཡང་འགྱུར། །ལྷ་ཡི་དབང་ཕྱུག་ཏུ་འགྱུར་ཞིང༌། །ཁམས་གསུམ་ཀུན་གྱི་དབང་ཕྱུག་འགྱུར། །སངས་རྒྱས་རིགས་སུ་
བྱུང་ནས་ནི། །འཁོར་ལོ་བསྐོར་བ་ཡང་འགྱུར་རོ། །བལྟམས་དང་རབ་ཏུ་འབྱུང་མཛད་པ། །དཀའ་བ་སྤྱོད་པའི་སྤྱོད་མཛད་ཅིང༌། །བྱང་ཆུབ་སྤྱོད་པའང་སྤྱོད་མཛད་
པ༑ ༑སངས་རྒྱས་ཉིད་ཀྱང་དྲན་པར་མཛད། །ལྷ་ལས་བབས་དང་སྤྲུལ་པ་དང༌། །ཆོས་ཀྱི་འཁོར་ལོ་བསྐོར་བ་དང༌། །མྱ་ངན་འདས་པ་ཆེན་པོ་དང༌། །དུར་ཁྲོད་གཤེགས་
པ་དེ་བཞིན་ནོ། །འཇིག་རྟེན་གསུམ་དུ་ལུས་སྤངས་ནས། །རྒྱལ་བ་ལོངས་སྤྱོད་རྫོགས་སྐུ་ཡིས། །གནས་གཙང་མར་ནི་སླར་གཤེགས་ནས། །སྤྲུལ་པར་བྱུང་བའི་སྐུ་
ཡང་ངོ༌། །གླེགས་བམ་རས་རིས་རིམ་པ་ཡིས། །ཆོས་ཀྱི་སྐུ་ཡང་འཇུག་པར་མཛད། །གང་གིས་དེ་ཡི་གྲུབ་པའི་སྔགས། །སངས་རྒྱས་རྣམས་ཀྱིས་དེ་ཉིད་གསུངས། །དེ་ནས་

82-1-285b

བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་དེ་ཉིད་ཀྱི་ཐུགས་ལ་རྣམ་པར་བརྟགས་ནས་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་འདི་སྐད་ཅེས་བཀའ་
སྩལ་ཏོ། །ལག་ན་རྡོ་རྗེ། ཇི་ལྟར་ན་སངས་རྒྱས་བཅོམ་ལྡན་འདས་ཀྱིས་རྡོ་རྗེའི་སྐུ་ཆོས་ཀྱི་དབྱིངས་ཀྱི་སྐུ་སའི་ཕྱོགས་གང་དུ་དུས་བྱེད་པར་འགྱུར་བ་ཡིན། །དེ་ནས་ལག་ན་རྡོ་
རྗེས་སངས་རྒྱས་དང༌། བྱང་ཆུབ་སེམས་དཔའ་ད་དག་ལ་འདི་སྐད་ཅེས་གསོལ་ཏོ། །གང་ཡང་བྱང་ཆུབ་སེམས་དཔའ་དག་གིས་འདི་སྐད་དུ། ཅི་ལྟར་ན་སངས་རྒྱས་བཅོམ་
ལྡན་འདས་རྡོ་རྗེའི་སྐུ་ཆོས་ཀྱི་དབྱིངས་ཀྱི་སྐུ་མི་ཕྱེད་པའི་སྐུ་སའི་ཕྱོགས་འགའ་ཞིག་ཏུ་དུས་བྱེད་པར་འགྱུར་བ་ཡིན་ཞེས་སྨྲ། དེ་འདི་སྐད་ཉོན་ཅིག །བྱང་ཆུབ་སེམས་
དཔའ་དེ་དག་གང་མྱ་ངན་ལས་འདས་པ་ཞེས་བྱ་བ་དེ་ནི་བདེ་བ་ཅན་དུ་འགྲོ་བའོ། །དེ་ནས་བྱང་ཆུབ་སེམས་དཔའ་རྣམས་ཀྱིས་སྨྲས་པ། ཅི་ལག་ན་རྡོ་རྗེ། སངས་རྒྱས་
བཅོམ་ལྡན་འདས་རྣམས་ཆོས་སྐུ་སྤངས་ནས་བདེ་བ་ཅན་དུ་འགྲོའམ། རིགས་ཀྱི་བུ། འོན་ཏེ་སྤྲུལ་པའི་སྐུ་སྤངས་ནས་ལོངས་སྤྱོད་རྫོགས་པའི་སྐུས་བདེ་བ་ཅན་དུ་
འགྲོ་བར་འགྱུར། ལག་ན་རྡོ་རྗེ། ཆོས་ཀྱི་སྐུ་སྤངས་ནས་འགྲོ་བར་འགྱུར་ཞེས་བྱ་བ་དེ་ཇི་ལྟ་བུ་ཡིན། ལག་ན་རྡོ་རྗེས་སྨྲས་པ། ཅི་ལྟར་སྒྱུ་མ་མཁན་གྱི་སྐྱེས་བུ་གང་ཞིག་

82-1-286a

༄༅། །གིས་དགོས་པའི་དོན་བསྒྲུབ་པའི་ཕྱིར་སྒྱུ་མ་སྤྲུལ་ནས་དགོས་པ་སྒྲུབ་པར་བྱེད་དོ། །དེ་བཞིན་དུ། གདོད་ནས་གྲུབ་པའི་སངས་རྒྱས་རྣམས། །
སེམས་ཅན་ཡོངས་སུ་གཟུང་བའི་ཕྱིར། །འཁོར་ལོས་བསྒྱུར་བ་འདས་གྱུར་ནས། །སྐྱེ་བ་ཡོངས་སུ་འཛིན་པར་མཛད། །གང་ཚེ་སངས་རྒྱས་འདས་པ་ན། །དེ་ཚེ་
འཁོར་ལོས་བསྒྱུར་བ་འབྱུང༌། །དེ་གཉིས་མེད་པར་འཇིག་རྟེན་འདིར། །ནམ་ཡང་འབྱུང་བ་མ་ཡིན་ནོ། །གདུལ་བྱའི་འཇིག་རྟེན་ལ་བརྟེན་ནས། །རྐང་གཉིས་
མཆོག་གིས་བརྟུལ་ནས་ནི། །ལོ་ནི་བརྒྱད་ཅུར་བཞུགས་མཛད་དེ། །སངས་རྒྱས་རྒྱལ་བའི་གནས་སུ་གཤེགས། །སངས་རྒྱས་སྒྱུ་མ་སྤངས་ནས་ནི། །རྒྱལ་
བའི་ཕོ་བྲང་བདེ་ཅན་དུ། །རབ་ཞི་བདེ་བ་ཆེན་པོ་ལ། །ཀུན་ཏུ་དགའ་བའི་གཟུགས་ཀྱིས་བཞུགས། །བྱེད་པོ་རྟག་པ་གཅིག་པུས་བཞུགས། །ཡིན་སྙམ་དྲང་སྲོང་
རྣམས་སེམས་ཏེ། །དེ་ལྟའི་ངོ་བོ་དེ་མིན་ཞེས། །དེ་ནི་སྐད་ཅིག་སྡོམ་པར་འདོད། །བདག་ཏུ་འཛིན་པས་འཁྲུལ་པ་རྣམས། །རྟག་ཏུ་རྟག་པའི་དོན་འདོད་པ། །མི་
རྟག་ཉིད་ལ་འཇུག་བྱའི་ཕྱིར། །རྒྱལ་བ་རྣམས་ཀྱི་སྐུ་གཏོང་མཛད། །དངོས་པོ་ཀུན་གྱི་དངོས་བདག་ཉིད། །ཐུགས་ཀྱིས་ཐམས་ཅད་མཁྱེན་ཏེ་བདག །འདི་དག་འདི་

82-1-286b

གནས་མ་ཡིན་ཞེས། །བྱས་པའི་ངེས་པ་ཡོད་མ་ཡིན། །ཀུན་རྫོབ་བདེན་པ་ལ་བརྟེན་ནས། །སྟོང་གསུམ་འདི་སོགས་གདུལ་བྱ་ལ། །སངས་རྒྱས་རྣམས་ཀྱིས་ཆོས་
བསྟན་པ། །ནམ་མཁའ་མཉམ་པ་རབ་ཏུ་འཇུག །སངས་རྒྱས་འབྱུང་བ་དེ་ཉིད་མིན། །སངས་རྒྱས་འགག་པའང་དེ་བཞིན་ཏེ། །ཐམས་ཅད་རོ་གཅིག་གྱུར་པ་ཡིན། །འབྱུང་
དང་འཇིག་པའི་རང་བཞིན་ནོ། །དེ་ནི་ཆོས་དབྱིངས་གཟུགས་གཅིག་ཏུ། །སྒྲིབ་པ་ལྔ་པོ་སྤངས་པ་འོ། །ཟབ་ཅིང་རྒྱ་ནི་ཆེ་བའི་གཟུགས། །དེ་ཉིད་ངོ་བོར་དེ་ཉིད་བཞུགས། །
གཉིས་ཀ་ཡོད་པ་མ་ཡིན་ཕྱིར། །གདོད་ནས་ཡོད་པ་མ་ཡིན་ནོ། །དེ་ནི་གདོད་ནས་མ་སྐྱེས་པས། །སྐྱེ་བ་མ་ཡིན་འགག་མ་ཡིན། །བྱང་ཆུབ་སེམས་དཔའ་རྣམས་
ཀྱིས་སྨྲས་པ། ལག་ན་རྡོ་རྗེ། སངས་རྒྱས་བཅོམ་ལྡན་འདས་ཁམས་གསུམ་པ་རྗེས་སུ་སྟོན་པ་མཛད་པ། སྐྱེ་བ་མེད་པ་འགག་པ་མེད་པ་རྩི་ལྟ་བུ་ཡིན། སྨྲས་པ།
ཀྱེ་བྱང་ཆུབ་སེམས་དཔའ་རྣམས། དེ་ཇི་སྙམ་དུ་སེམས། གང་སངས་རྒྱས་ཇི་སྙེད་པ་དེ་གང་ཞིག་ཡོད་པ་ཡིན་ནམ། འོན་ཏེ་མེད་པ་ཞིག་ཡིན། བྱང་ཆུབ་སེམས་
དཔའ་རྣམས་ཀྱིས་སྨྲས་པ། ལག་ན་རྡོ་རྗེ། སངས་རྒྱས་རྣམས་ནི་ཡོད་པ་ཡང་མ་ཡིན། མེད་པ་ཡང་མ་ཡིན་ནོ། །ལག་ན་རྡོ་རྗེས་སྨྲས་པ། མ་སྐྱེས་པ་ནི་སྐྱེ་བ་

82-1-287a

༄༅། །ཡིན། །སྐྱེས་པ་ཕྱིར་ཡང་སྐྱེ་མི་འགྱུར། །དོན་དམ་ཉིད་དུ་དཔྱད་ན་ནི། །དེ་ཕྱིར་གདོད་ནས་མ་སྐྱེས་པ། །དེ་བཞིན་འཆི་བ་འཆི་མི་འགྱུར། །འཆི་
བ་མེད་པ་འཆི་བ་མིན། །མི་གནས་པ་ལ་གནས་པ་མེད། །གནས་པ་དེ་ལ་གནས་མི་དགོས། །གལ་ཏེ་མ་སྐྱེས་ཉམས་འགྱུར་ཞིང༌། །མ་སྐྱེས་པ་ཉིད་སྐྱེ་འགྱུར་ན། །རི་
བོང་གི་ནི་རྭ་ཉིད་ཀྱང༌། །སྐྱེ་བ་དང་ནི་འགག་པར་འགྱུར། །གང་ཚེ་ཡོད་པ་སྐྱེ་འགྱུར་ན། །སྐྱེས་པ་སླར་ཡང་སྐྱེ་བར་འགྱུར། །གལ་ཏེ་མེད་པ་སྐྱེ་ན་ཡང༌། །མོ་གཤམ་
བུ་ཡང་སྐྱེ་བར་འགྱུར། །དེ་ཕྱིར་ཐམས་ཅད་མ་རིག་པ། །འདུ་བྱེད་གསུམ་གྱི་མཚན་ཉིད་ཡིན། །ཕུང་པོ་ལྔ་ལྡན་འགྲོ་བ་རྣམས། །སྣང་བ་ཙམ་དུ་རྣམ་པར་ཤེས། །རེ་
ཞིག་རིགས་པ་འདིས་བྱང་ཆུབ་སེམས་དཔའ་རྣམས་སངས་རྒྱས་བཅོམ་ལྡན་འདས་རྣམས་ཀྱི་མྱ་ངན་འདས་པ་ཤེས་པར་བྱའོ། །བྱང་ཆུབ་སེམས་དཔའ་རྣམས་ཀྱིས་
སྨྲས་པ། ཐམས་ཅད་བསྐྱེད་པ་མེད་པའི་ཕྱིར། །སྔགས་འདི་ཅི་ལྟར་རྒྱུད་ཅི་ལྟར། །དཀྱིལ་འཁོར་སྒོམ་པ་ཇི་ལྟ་བུ། །དངོས་གྲུབ་དེ་ནི་ཇི་ལྟར་འགྲུབ། །ལག་ན་རྡོ་རྗེས་
སྨྲས་པ། རྟེན་ཅིང་འབྲེལ་པར་འབྱུང་བ་ནི། །དངོས་པོ་རྣམས་ནི་འབྱུང་བ་ལྟར། །སྔགས་དང་ཕྱག་རྒྱ་སོགས་བརྟེན་ནས། །དངོས་གྲུབ་རྣམས་ནི་འབྱུང་བར་འགྱུར། །

82-1-287b

དངོས་གྲུབ་རྣམས་ནི་ཀུན་རྫོབ་པ། །སངས་རྒྱས་ཕ་རོལ་ཕྱིན་པ་ཡང༌། །སངས་རྒྱས་རྡོ་རྗེ་སེམས་དཔའ་ཉིད། །ཀུན་རྫོབ་ཉིད་དུ་རབ་སྒྲུབ་འགྱུར། །རྟོག་པ་གཉིས་པའོ།།    །།
སྔགས་བཟླས་པ་ཡི་ཆོ་གའི་རིམ། །དེ་ནས་ཡང་དག་བཤད་བྱ་བ། །གང་ཞིག་ཤེས་པ་ཙམ་གྱིས་ནི། །སྒྲུབ་པོས་དངོས་གྲུབ་འགྱུར་པས་སོ། །བྱུ་རུ་ཡིས་ནི་དབང་དུ་བྱེད། །
པུས་དཀར་གོས་ནི་དུག་ཞི་བྱེད། །ཤེལ་གྱིས་ཤེས་རབ་འཕེལ་བར་བྱེད། །ལས་གསུམ་ལ་ནི་སྦྱར་བར་བྱ། །སྐྱེ་གནས་ཀྱི་རྣམ་པར་དག་པ་ཨ་ཤྭྟྠའི་འདབ་མའི་རྣམ་པ་
ལྟ་བུའི་ཐབ་ཁུང་བྱས་ལ། མྱ་ངན་མེད་པའི་ཤིང་ལ་མེ་སྦར་ནས། ཆོ་ག་བཞིན་དུ་ཨུཏྤལ་དམར་པོ་བརྒྱ་རྩ་བརྒྱད་སྦྱིན་སྲེག་བྱས་ཏེ། གར་མཁན་གྱི་ཁྱིམ་ནས་མེ་བླངས་ལ་
མངར་གསུམ་གྱིས་བསྒོས་ནས་རྩ་བའི་སྔགས་དང༌། བྱ་བ་ཡིན་ནོ། །ཕྱི་ནས་འཁྲུལ་འཁོར་བྱ་བ་ཡིན་ཏེ། ཟླ་མཚན་གྱིས་གོས་པའི་རས་ལ་དཀྱིལ་འཁོར་གྲུ་གསུམ་བྲིས་
ནས་དཀྱིལ་འཁོར་དུ་བསྒྲུབ་བྱ་དང༌། སྒྲུབ་པ་པོའི་མིང་དང་བཅས་པའི་བསྐུལ་བའི་ཚིག་དང་བཅས་པར་བྲིས་ཏེ་ཆེ་གེ་མོ་བདག་གི་དབང་དུ་གྱུར་ཅིག་བྱས་ནས། དེ་ནས་
རྩ་བའི་སྔགས་ཀྱིས་སྤེལ་ནས་རྒྱ་སྐྱེགས་ཀྱི་ཁུ་བ་དང༌། ལག་པ་གཡོན་པའི་སྲིན་ལག་གི་ཁྲག་དང༌། ག་བུར་དང༌། གུར་གུམ་དང༌། གླ་རྩི་རྣམས་ཀྱི་ཚོན་ཅིས་བྲི་བར་

82-1-288a

༄༅། །བྱའོ། །ཤེས་རབ་འཕེལ་བར་འདོད་ན་ཐབ་ཁུང་དེ་ཉིད་དུ་ཨརྐ་འམ། ཀ་ར་བཱི་རའི་ཤིང་ལ་བྲམ་ཟེའི་སྦྱིན་སྲེག་གི་མེ་བླངས་ལ་སྤར་ལ། ཨ་ཀ་
རུ་ཀའི་ཤའི་ཁྱིའི་མའམ། ཤུ་དག་གི་སྦྱིན་སྲེག་ཁྲི་བྱའོ། །དུག་ཞི་བར་བྱེད་ན་ཐབ་ཁུང་དེ་ཉིད་དུ་ཙནྡན་གྱི་ཤིང་ལ་མེ་སྦར་ལ། པིན་ཏ་ཀ་རའི་མེ་ཏོག་གི་སྦྱིན་སྲེག་བྱའོ།།
དེས་ནི་ངག་ཐམས་ཅད་ཞི་བར་འགུགས་པར་འགྱུར་རོ། །སྣ་ཚོགས་ཀྱི་ཟུག་གཟེར་རྣམས་མེད་པར་བྱེད་ཅིང་ཞི་བར་བྱེད་དོ། །མཁའ་ལྡིང་གི་རིག་པའི་རྒྱུད་ཀྱི་ཆོ་གའོ། །
ཁམས་གསུམ་པ་ཡི་ལམ་གནས་པའི། །བཙུན་མོར་གྲགས་པ་ཇི་སྙེད་པ། །སྦྱིན་སྲེག་འཁྲུལ་འཁོར་སྦྱོར་བ་ཡིས། །དེ་ཀུན་བཀུག་ནས་སྤྱོད་པར་བྱེད། །བྱམས་པ་
ཆགས་པའི་ལྟ་བ་ཡིས། །སེམས་དེ་ཡིས་ནི་དབང་དུ་བྱེད། །འགྲོ་བ་ཐམས་ཅད་དབང་བྱས་ནས། །སངས་རྒྱས་བྱང་ཆུབ་ངེས་པར་སྤྱོད། །འདི་ནི་དབང་དུ་བྱ་བའི་
ཆོ་གའི། །ཚེམ་པ་ཀུན་མཁྱེན་ཞེས་བྱ་བ། །ཤེས་རབ་མེད་པར་ཐོབ་མི་འགྱུར། །དེ་ཕྱིར་དེ་ཐོབ་འདོད་པ་གང༌། །ཤེས་རབ་རྣོན་པོ་བསྒྲུབ་བར་བྱ། །བཟླས་དང་སྦྱིན་སྲེག་སྦྱོར་
བ་ཡིས། །ཆོས་རྣམས་ཀུན་ལ་སྦྱོད་པའོ། །བློ་ནི་དག་གསལ་དྲི་མ་མེད། །དེ་ཉིད་ཤེས་རབ་ཕ་རོལ་ཕྱིན། །རྣལ་འབྱོར་པ་ནི་གྲོལ་བར་འགྱུར། །གྲི་ཧ་པི་དའི་ལོ་མ་དང༌། །ཤ་ཏི་

82-1-288b

དང་ནི་ཤིང་མང་ དང༌། །བྲམ་ཟེ་མོ་དང་མ་ག་ཏ། །སྦྲང་དང་བཅས་པས་བཟའ་བར་བྱ། །ཤེས་རབ་འཕེལ་བར་བྱ་བའི་ཆོ་གའོ། །དུག་རྗེས་སྦྲང་རྩི་མར་དང་བཅས། །འཁོར་
ལོ་བཟང་རྩ་དེ་བཞིན་ཏེ། །མཆེ་བའི་དུག་གིས་བཟུང་བ་ལ། །བསྐུས་དང་འཐུང་པས་ཞི་བར་མཛད། །དུག་གཞིལ་པའི་སྨན་ནོ། །ཛ་རི་ཙཎྜ་ལི་དག་དང༌། །ནང་པའི་སྡི་ནི་མར་
ཁུར་བཅས། །ལུས་ཀྱི་སྲིན་བུ་ཤི་བའི་རོ། །ཟོས་ནས་དབང་དུ་འགྱུར་བ་ཡིན། །དབང་དུ་བྱ་བའི་སྨན་ནོ། །དུག་འགུགས་པས་ནི་འགྲོ་བ་ཞི། །ཤེས་རབ་འཕེལ་བས་
སངས་རྒྱས་ཉིད། །ཆོས་ཀྱི་འཁོར་ལོ་བསྐོར་བ་ནི། །སྐད་ཅིག་གིས་ནི་དབང་བྱེད་འགྱུར། །བདག་གཞན་དོན་རབ་བསྒྲུབ་པ་ལ། །ཐེག་པ་ཆེན་པོར་ཐབས་གཞན་མེད། །
རིག་པ་ལན་གཅིག་བསྒྲུབས་པ་ཡིས། །འཕྲལ་དུ་ཡིད་ཆེས་བྱེད་པ་ཡིན། །ཧྲཱིཿཡིག་མྱོས་པའི་སྣོད་བསམས་ནས། །བུད་མེད་རྣམས་ནི་འཛག་པར་འགྱུར། །ལྕེ་སྙིང་
དཀྱིལ་དུ་ཧྲཱིཿདེ་ཉིད། །བསམས་ན་བློ་རྣམས་སྐྱེ་བར་བྱེད། །མཆེ་བས་བཟུང་བ་ལས་བསྒོམས་པ། །ཆོས་ཀྱི་ཡི་གེ་མཛེས་པ་ཡིས། །ཡི་གེ་དག་ནི་དུག་ཞི་བྱེད། །སྒྲོལ་
མའི་སྙིང་པོ་ཁམས་གསུམ་ལས། །རྒྱལ་བ་ཡིན་པར་བརྩེ་བ་ཅན་གྱིས་རྣམ་ཤེས་བྱ། །ངག་གི་སྐྱོན་རྣམས་ཟད་པས་དུག་སེལ་སེམས་ཀྱི་སྐྱོན་སྤངས་པས། །ཤེས་རབ་

82-1-289a

༄༅། །འཕེལ་འགྱུར་ལུས་ཀྱི་སྐྱོན་རྣམས་ཟད་པས་དབང་དུ་བྱེད། །དེ་ཕྱིར་འགྲོ་བ་འདི་དག་མི་དགེ་བ་ལས་ཞེན་པས་དངོས་གྲུབ་ཐོབ་མི་འགྱུར། །དེ་
ཕྱིར་རྒྱལ་བའི་སྲས་ཀྱི་ཕན་ཕྱིར་མི་དགེ་བ་རྣམས་སྤང་བར་བྱ་ཕྱིར་བགྱི། །ཕྱག་རྒྱ་བཅིངས་པའི་ཁྱད་པར་གྱི་ནི་ངེས་པར་ལུས་ཀྱི་སྐྱོན་རྣམས་ཟད་པ་འགྱུར། །སྔགས་
ཀྱིས་ལྕེ་ཡི་ཚོགས་ཀྱི་སྐྱོན་རྣམས་གང་ཡིན་པ་ཡི་སེམས་ཀྱི་སྐྱོན། །བསམ་གཏན་དགའ་བའི་སེམས་ཀྱིས་དགའ་བར་འགྱུར་པར་དད་པ་དྲི་མེད་ཀྱིས། །ལུས་ཀྱི་ཡིད་རྣམས་
གཡོ་བ་མེད་པ་དེ་ཚེ་སངས་རྒྱས་བྱིན་གྱིས་རློབས། །སྡིག་མེད་མིག་གིས་སྡིག་ལྟ་སྙིང་རྗེ་ལྡན་པ་འཇིག་རྟེན་གསུམ་གྱི་རྒྱལ་པོར་འགྱུར། །སྦྱིན་པས་བསོད་ནམས་
སྟོབས་ལྷག་གྱུར་པར་ས་སྟེང་གཙོ་བོ་སྦྱིན་བདག་བརྩོན་ལྡན་འགྱུར། །ལེ་ལོ་སྤངས་པས་མཁས་པས་དམྱལ་བའི་སྡུག་བསྔལ་ཅུང་ཟད་ཀྱང་མི་མྱོང༌། །དེ་ཕྱིར་
སངས་རྒྱས་སྲས་ཀྱི་སྙིང་རྗེའི་ནོར་དང་བརྩོན་འགྲུས་སྤྱོད་པ་དག་ལ་བརྟེན། །ནམ་མཁའི་དཀྱིལ་དུ་སངས་རྒྱས་རྣམས་བལྟས་བསམ་གཏན་སྟོབས་ཀྱིས་སངས་
རྒྱས་རྣམས་ལ་སེམས། །རྨི་ལམ་ན་ཡང་རྟག་ཏུ་བདག་ཉིད་སངས་རྒྱས་རྣམས་ཀྱིས་བསྐོར་བ་མཐོང༌། །མཁས་པས་འཆི་བའི་ཚེ་ཡང་རི་རབ་རྩེར་གཤེགས་དང༌། །གཞོན་

82-1-289b

པ་སྣ་ཚོགས་ཞོན་པའི་སངས་རྒྱས་རྣམས། །སྙིང་རྗེའི་བདག་ཉིད་ཅན་གྱིས་མཐོང་གྱུར་པ། །སྡིག་པ་བྱས་པས་དམྱལ་བའི་གྲོང་ཁྱེར་མཐོང་བར་འགྱུར། །དེ་རྣམས་རྣམ་
དག་རྒྱུད་ཡིན་ཏེ། །བློ་ཡང་དེར་ནི་གནས་པར་འགྱུར། །དེ་ཡི་ཕྱིར་ན་ཅི་ནས་ཀྱང༌། །གོས་དགར་དག་གིས་བཙུན་མོར་འདོད། །དེ་ཉིད་དུག་ནི་ཞི་བྱེད་པས། །རྟ་མགྲིན་གྱིས་
ནི་གོ་འཕང་གནས། །འདོད་ཆགས་རྡོ་རྗེའི་ཚིག་འབྱུང་བ། །འགྲོ་བ་གསུམ་པོ་དབང་དུ་བྱེད། །འདོད་ཆགས་ཀྱི་རིགས་ཀྱི་རྒྱུད་སྒྲུབ་པའོ།།    །།དེ་ནས་སྦྱོར་བ་
གཞན་འབྱུང་བར་འགྱུར་ཏེ། དཀྱིལ་འཁོར་གྲུ་གསུམ་བྱས་ནས་ནི། །སླར་ཡང་གྲུ་གསུམ་གཞན་ཞིག་གོ །དབང་པོ་ཕྱོགས་ནས་བརྩམས་ནས་ནི། །ཨོཾ་ལ་སོགས་
པས་མཁས་པས་བྲི། །མཚམས་དྲུག་ཏུ་ནི་ས་བོན་དྲུག །ཆོས་ཀྱི་ས་བོན་དཀྱིལ་དུ་འོ། །ཡི་གེ་ཕུཿཡི་ནང་བྱས་པ། །དེ་ནི་སྒོ་ཡི་མ་ཐེམ་བྲི། །སྦྲུལ་བསྐྲད་པའི་རྒྱུད་དོ། །
དེ་ནས་བུད་མེད་སྐལ་བ་དང་ལྡན་པར་བྱ་བའི་ཕྱིར། སྦྱོར་བ་གཞན་བཤད་པར་བྱ་སྟེ། འདབ་མ་བདུན་པའི་ཨུཏྤལ་བྱས་ལ། དེ་ལ་ཡི་གེ་བདུན་སྦྱར་བར་བྱའོ། །དེའི་ལྟེ་བ་
ལ་ཧྲཱིཿགཉིས་ཀྱིས་བརྟེན་པའི་བསྒྲུབ་བྱའི་མིང་དབང་དུ་བྱ་བའི་ཆོ་ག་བཞིན་དུ་གྲོ་གའམ། ཡང་ན་མེ་ཏོག་དང་བཅས་པའི་རས་ལ་བྲིས་ལ་རིག་པའི་རིལ་བུ་བྱས་ནས་

82-1-290a

༄༅། །དཔུང་པ་ལ་གདགས་པར་བྱའོ། །བདག་པོ་བུད་མེད་བྲན་དུ་འགྱུར། །རྒྱལ་པོའང་ཞབས་འབྲིང་ཉིད་དུ་འགྱུར། །ཤིན་ཏུ་དག་ཅིང་གཙང་མ་ཡི། །
སྔགས་འདི་བཏུ་བར་བྱ་བ་ཡིན། །དབང་དུ་བྱ་བའི་ཆོ་གའོ། །སྲུང་བའི་དོན་དུ་འཁྲུལ་འཁོར་འབྱུང་བར་འགྱུར་ཏེ། ཨུཏྤལ་འདབ་བཞི་བྱས་ནས་ནི། །དེ་ལ་དབུས་སུ་
ཟླ་བ་བྲི། །ཤར་དུ་མདའ་ནི་བྲི་བར་བྱ། །ལྷོ་ཉིད་དུ་ནི་གཞུ་བྲི་འོ། །མི་འཇིགས་ལག་པ་ནུབ་ཏུ་འོ། །བྱང་དུ་ཨུཏྤལ་བྲི་བར་བྱ། །དབུས་ཀྱི་ཟླ་བར་བསྲུང་བྱ་སྟེ། །ས་བོན་བདུན་
གྱིས་བསྐོར་བ་འོ། །འཁོར་ལོའི་ཕྱི་ཡི་རིམ་པ་ལ། །ཨུཏྤལ་ཕྲེང་བས་བརྒྱན་པ་འོ། །འདི་ནི་གྲོ་ག་ལ་བྲིས་ལ། །རང་གི་དཔུང་ལ་གདགས་པར་བྱ། །གཞན་ཡང་བྱིས་པ་རྒན་
པོ་དར་ལ་བབ། །འཁྲུལ་འཁོར་གྱིས་ནི་རང་སྲུང་འགྲུབ། །གལ་ཏེ་དབང་ཕྱུག་ཐོབ་པར་བྱ་འདོད་ན། །ས་བོན་གྱི་གྲོང་ཁྱེར་བྲིས་ལ། དེའི་དཀྱིལ་དུ་གཞུ་བྲི་བར་བྱའོ། །གཞུའི་
དཀྱིལ་དུ་རིན་པོ་ཆེའི་རྣམ་པ་ལྟ་བུའི་ཨུཏྤལ་གྱི་མྱུ་གུ་བྲི་བར་བྱའོ། །ཨུཏྤལ་སྙིང་པོའི་དབུས་སུ་ཡི་གེ་ཛམ་ལ་ཡི་གེ་བདུན་གྱིས་བསྐོར་བའོ། །ས་ལེ་སྦྲམ་གྱི་བྱང་བུ་ལ་
མངོན་པར་བྲིས་ལ་ཁྱིམ་གྱི་སྟེང་དུ་ངེས་པར་གཞག་པར་བྱའོ། །ཕྱི་རོལ་ནས་ཨུཏྤལ་ལའི་ཕྲེང་བས་མངོན་པར་བསྐོར་བར་བྱས་ལ་ཚེས་བཅུ་གཉིས་སམ། བརྒྱད་ལ་རིན་པོ་ཆེ་

82-1-290b

ལྡ་དང་ལྡན་པའི་བུམ་པ་གང་བས་ཕབ་ལ་ཁྲུས་བྱས་ནས་མཆོད་ནས་བཟླས་པ་བརྒྱ་རྩ་བརྒྱད་བྱས་ན། ལོ་གཅིག་གིས་ནོར་འཛིན་དང་མཚུངས་པར་འགྱུར་རོ། །དེ་ལྟ་བུའི་
རིག་པའི་རིལ་བུ་ཡང་དག་པར་གདགས་པར་བྱའོ། །དེ་ནས་སྦྱོར་བ་གཞན་ཡང་འབྱུང་བར་འགྱུར་ཏེ། མིག་དམར་ལ་བབ་པ་ན་འགྲོན་བུ་གན་རྒྱལ་དུ་གནས་པ་རྙེད་ན་
ལག་པའི་མཐིལ་དུ་བཞག་ནས། སྔགས་འབུམ་ཕྲག་གཅིག་བཟླས་པ་ན་རྒྱན་པོ་འདེབས་པ་ན་ཕ་རོལ་པོ་ལས་རྒྱལ་བར་འགྱུར་རོ། །འགྲོན་བུ་དེ་བླངས་ལ་ཀུ་རུ་ཀུལླེའི་
སྔགས་བརྒྱ་རྩ་བརྒྱད་བཟླས་ནས་ཚེས་བཅུ་གཉིས་སམ། བརྒྱད་ལ་ཁྲུས་བྱས་ནས་མཆོད་ལ་དར་གྱི་ནང་དུ་གཏུམས་ནས་དཔུང་པ་ལ་བཏགས་ན། འདིས་ནོར་གྱི་དབང་
ཕྱུག་ཆེན་པོར་འགྱུར་རོ། །འགྲོན་བུ་དེ་སྣོད་དུ་བཅུག་པའི་ནང་དུ་སྤ་བ་བྱས་ན་ཉིན་རེར་ཀཱཪྵཱ་པ་ཎ་རེ་རེ་རྙེད་པར་འགྱུར་རོ། །དོན་སྒྲུབ་པ་དང༌། རྒྱལ་སྲིད་སྒྲུབ་པ་དང༌། རྒྱན་པོ་
རྙེད་པ་དང༌། འབྲས་བུ་སྒྲུབ་པའི་རྒྱུད་དོ། །རྟོག་པ་གསུམ་པ་རྫོགས་སོ།།    །།གང་གིས་རྡུལ་ཚོན་མཐོང་ཙམ་གྱིས། །སངས་རྒྱས་མྱུར་དུ་ཐོབ་པར་བྱེད། །
དཀྱིལ་འཁོར་མཐོང་བའི་རིམ་པ་བཞིན། །དེ་ནས་ཡང་དག་བཤད་བྱ་བ། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་ཉེ་བར་བརྒྱན། །དེ་ཡི་དཀྱིལ་དུ་ལྷ་མོ་བཀོད།

82-1-291a

༄༅། །བྷ་གའི་རྣམ་པ་ཁ་དོག་ལེགས། །མདའ་ནི་ཤར་དུ་བྲི་བྱ་བ། །གཞུ་ནི་ལྷོ་ཡི་ཕྱོགས་སུ་འོ། །མི་འཇིགས་ལག་པ་ནུབ་ཏུ་སྟེ། །བྱང་དུ་དེ་བཞིན་ཨུཏྤ་
ལའོ། །མཚམས་ཀྱི་ཆ་ནི་ཐམས་ཅད་དུའོ། །རྡོ་རྗེ་འཁོར་ལོ་སོགས་དེ་བཞིན། །གོས་དམར་པོ་ཡི་སྟོད་གཡོགས་བགོས། །དར་དམར་པོས་གདོང་བཀབ་པ་ཡི། །
སློབ་མ་དེར་ནི་གཞུག་པར་བྱའོ། །འདིས་སེམས་མ་རྡོ་རྗེ་མའི་ཕྱག་རྒྱ་བཅིངས་ལ་འཁོར་ལོར་མེ་ཏོག་དབུལ་བར་བྱས་ཏེ། །པྲ་ཏཱིཙྪ་བཛྲ་ཧོཿཞེས་བྱའོ། །གཡོགས་པ་
བཀྲོལ་ལ་དཀྱིལ་འཁོར་བསྟན་པར་བྱའོ། །དཀྱིལ་དུ་བབ་ན་ནི་མཆོག་གོ །མདའ་ལ་བབ་ན་ནི་དབང་དུ་བྱས་པའི་ལས་ལ་དབང་བར་འགྱུར་རོ། །མི་འཇིག་པ་སྦྱིན་པ་ལ་
བབ་ན་ནི་དུག་འགུགས་པ་ལ་བསླབ་པར་བྱའོ། །ཨུཏྤ་ལ་ལ་བབས་ན། ཤེས་རབ་འཕེལ་བ་ལ་བསླབ་པར་བྱའོ། །གཞུ་ལ་བབ་ན་ནི་ཐམས་ཅད་མཁྱེན་པའི་ཡེ་ཤེས་
ལ་བསླབ་པར་བྱའོ། །འཇུག་པའི་དུས་སུ་འདི་སྐད་སྨྲ་བར་བྱའོ། །ཁྱོད་ཀྱིས་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བ་འདི་དཀྱིལ་འཁོར་དུ་མ་བཞུགས་
པ་གང་གིའང་མདུན་དུ་བརྗོད་པར་བྱ་བ་མ་ཡིན་ནོ། །དམ་ཚིག་ཉམས་པར་གྱུར་ཏ་རེ། ཡ་ང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་པར་འགྱུར་ཏ་རེ་

82-1-291b

ཞེས་པ་བརྗོད་ནས། །དེའི་རྗེས་ལ་དམ་ཚིག་སྦྱིན་པར་བྱ་སྟེ། དཀོན་མཆོག་གསུམ་ནི་ཡོངས་མི་སྤང༌། །ཞེས་བྱ་བ་ལ་སོགས་པ་རྒྱས་པར་རྒྱུད་ལས་གྲུབ་པ་ཡིན་ནོ། །མནའ་བསྒག་
པར་ཡང་བྱ་སྟེ། ཆོས་ཀྱི་རྒྱལ་པོ་དམ་ཚིག་ཆེ། །ང་ལས་བླངས་ནས་འགའ་ཉམས་ན། །སངས་རྒྱས་བྱང་ཆུབ་སེམས་དཔའ་དག །གསང་སྔགས་སྤྱོད་མཆོག་སྤྱོད་པ་རྣམས།།
ཁྲག་ཆེན་དང་ནི་སྙིང་ཆེན་ཀྱང༌། །དེ་ཚེ་ཕྱུང་ནས་གསོལ་བར་བྱེད། །ཆོས་ཀྱི་བསྟན་པ་སྐྱོང་བྱེད་པ། །ང་ལ་ཁྱོད་ཀྱིས་བརྙས་མི་བྱ། །རྟག་ཏུ་གོས་དམར་བགོ་བྱ་ཞིང༌། །ཕྲེང་བ་
དམར་པོ་བཅིང་བར་བྱ། །མཚལ་གྱི་ཕྱེ་མ་དག་གམ་ནི། །དམར་པོའི་བྲིས་ཀྱང་བྱུག་བྱ་ཞིང༌། །རིན་ཆེན་དམར་པོ་སོགས་ཀྱིས་བརྒྱན། །ཆགས་པའི་སེམས་ཀྱིས་བསྒོམ་
བྱ་ཞིང༌། །སྔགས་ཀྱང་ཆགས་པའི་སེམས་ཀྱིས་བཟླ། །བཙག་གམ་སིནྡྷུ་ར་དག་གིས། །ཕོ་བྲང་དག་ནི་བྲི་བར་བྱ། །མཚལ་གྱི་ཕྱེ་མ་དག་གམ་ནི། །གུར་གུམ་དང་ནི་
ཙནྡན་དམར། །བྱུ་རུའི་ཕྱེ་མ་དག་ཀྱང་རུང༌། །ཀརྐེ་ཏ་ཡི་ཕྱེ་མས་བྲི། །སྦྱིན་སྲེག་ཡང་ན་འཁོར་ལོའོ། །རབ་ཏུ་གནས་པ་དེ་བཞིན་ཏེ། །ཀུན་ཀྱང་དམར་བའི་རང་བཞིན་
སྦྱར། །སངས་རྒྱས་དུར་སྨིག་མཚོན་བྱེད་ཡིན། །སྲོག་ཆགས་གསད་པར་མི་བྱ་ཞིང༌། །བདེན་པ་མིན་པ་ཡང་མི་སྨྲ། །མ་བྱིན་པར་ཡང་བླང་མི་བྱ། །གཞན་གྱི་ཆུང་མ་བསྟེན་

82-1-292a

༄༅། །མི་བྱ། །ལུས་ཀྱི་ལས་ནི་རྣམ་གསུམ་དང༌། །ངག་གི་རྣམ་པ་བཞི་དག་དང༌། །ཡིད་ཀྱི་རྣམ་པ་གང་གསུམ་པའི། །མི་དགེ་བ་དག་སྤང་བར་
གྱིས། །ཆོས་དང་དེ་བཞིན་ཟང་ཟིང་དང༌། །བྱམས་དང་མི་འཇིགས་ཞེ་ས་བྱ་བ་བཞི། །སྦྱིན་པ་ཁྱོད་ཀྱིས་རྟག་ཏུ་བྱིན། །མེད་ན་བསམ་གཏན་ལས་ཀྱིས་སོ། །བསྡུ་བའི་
དངོས་པོ་བཞི་དག་ཀྱང༌། །ཁྱོད་ཀྱིས་རྟག་ཏུ་བསྟེན་པར་བྱ། །ཕ་རོལ་ཕྱིན་པའི་སྐུ་དག་དང༌། །སྟོབས་རྣམས་དང་ནི་དབང་དག་དང༌། །བུད་མེད་འགྲོ་བ་བརྙས་མི་བྱ།།
སྒྲོལ་མའི་མིང་ཅན་ཁྱད་པར་དུ། །གསང་སྔགས་སྤྱོད་པའི་ཁྱིམ་པས་ཀྱང༌། །བུད་མེད་དེ་ནི་བླང་མི་བྱ། །གྲོང་ཁྱེར་སྒོ་དང་གྲོང་དག་དང༌། །ཡུལ་གང་དུ་ནི་སྒྲོལ་མ་
ནི༑ ༑སྒོ་སྟེང་བཞི་མདོག་རྩིག་ངོས་དང༌། །སུམ་མདོ་དག་ཏུ་ཁྱད་པར་དུ། །གནས་པའི་གནས་དེར་རྟག་ཕྱག་བྱ། །བསྟོད་ཅིང་མཆོད་པ་ཆེན་པོ་བྱ། །གནས་དེར་གནས་
པ་བྱས་ནས་ནི། །སྔགས་ལ་སོགས་པ་བསྒྲུབ་པར་བྱ། །སྒྲོལ་མའི་མིང་ཅན་བུད་མེད་གང༌། །ཁ་དོག་དམར་སེར་མིག་ལགས་མ། །དེ་མཐོང་རྣལ་འབྱོར་གུས་པ་
ཡིས། །ཡིད་ཀྱིས་ཕྱག་ནི་བྱ་བ་ཡིན། །བྷན་དྷུ་ཟེའུ་འབྲུའི་མེ་ཏོག་དང༌། །དེ་བཞིན་ཀ་ར་བཱི་ར་འཛིན། །གཞན་ཡང་མེ་ཏོག་དམར་པོ་ལ། །སྒྲུབ་པ་པོས་ནི་འགོམ་མི་བྱ། །

82-1-292b

དེ་ལྟར་སྡོམ་པ་བྱིན་པས་ནི། །གཙང་ཞིང་དག་པའི་ལྷ་རྫས་ཆུ། །བུམ་པ་བཞིན་གནས་པའི་ཆུས། །སློབ་མ་སྔགས་ཆུས་དག་པར་བྱ། །སློབ་དཔོན་གྱིས་ནི་རིམ་པ་བཞིན།།
མདའ་གཞུ་སོགས་ཀྱི་ཕྱག་རྒྱས་བཀྲུ། །དང་པོར་མདའ་ཅན་བུམ་པ་སྟེ། །གཉིས་པ་གཞུ་དང་ལྡན་པས་སོ། །གསུམ་པ་མི་འཇིགས་པ་ལག་སྟེ། །ཨུཏྤལ་གྱིས་ནི་བཞི་
པར་རོ། །ཇི་ལྟར་སངས་རྒྱས་ཤཱཀྱ་ཡི། །སེང་གེ་སྲས་བཅས་རྡོ་རྗེ་འཛིན། །རྒྱལ་སྲིད་ཆེན་པོར་དབང་བསྐུར་ལྟར། །དེ་བཞིན་བདག་གིས་ཁྱོད་དབང་བསྐུར། །ཁྱོད་ཀྱིས་
སངས་རྒྱས་ཐམས་ཅད་ཉིད། །དེ་ཉིད་དཀྱིལ་འཁོར་འདི་རུ་རྙེད། །རྡུལ་མཚོན་འདི་གཟིགས་སངས་རྒྱས་རྣམས། །རབ་ཏུ་དགྱེས་པར་གྱུར་པ་ཡིན། །འདི་ནི་འཆི་མེད་ནད་
མེད་ཀྱང༌། །མྱ་ངན་མེད་ཅིང་ཕོངས་བ་མེད། །ཐེག་པ་ཆེན་པོ་གཙང་མ་འདིས། །ཁྱོད་ཀྱིས་རྫོགས་པའི་བྱང་ཆུབ་ཐོབ། །མདའ་སོགས་བཞི་ཡིས་དབང་བསྐུར་བས། །དམ་
ཆོས་སྣོད་དུ་བྱས་ནས་ནི། །སློབ་མ་ལ་ནི་གསང་བ་དག །ཆོ་ག་བཞིན་དུ་སྦྱིན་པར་བྱ། །དེ་ལ་རེ་ཞིག་དང་པོར་ཀླུ་ལ་བསྡིག་པ་ལ་བསླབ་པར་བྱའོ། །ན་མོ་རཏྣ་ཏྲ་ཡཱ་ཡ། །ན་མོ་
བུདྡྷ་བོ་དྷི་སཏྭ་བྷྱཿན་མོ་ཨསྠ་མཧཱ་ཨ་ནྱཪྱ་པྲ་ཀ་ལ་ཡཾ། ན་མསྶ་བྷེ་བྷྱོ། བུདྡྷ་ཀོ་ཊི་བྷྱཿ ཏདྱ་ཐཱ། ཨོཾ་ཧྲཱིཿཧྲཱི་ཧྲཱི་སརྦ་ནཱ་གཱ་ནཱཾ། ཨ་ནནྟ་ཀུ་ལཱ་ནཱཾ། བཱ་སུ་ཀི་ཀུ་ལཱ་ནཱཾ། ཤཾ་ཁ་པཱ་

82-1-293a

༄༅། །ལ་ཀུ་ལཱ་ནཱ། ཀར་ཀོ་ཊ་ཀུ་ལཱ་ནཱཾ། པདྨ་ཀུ་ལཱ་ནཱཾ། ཀུ་ལི་ཀ་ཀུ་ལཱ་ནཱཾ། པུནྡ་རི་ཀ་ཀུ་ལཱ་ནཱཾ། ག་ན་ཀ་ཀུ་ལཱ་ནཱཾ། མེ་ཀ་ཀུ་ལཱ་ནཱཾ། ཛ་ལ་དེ་ཀུ་ལཱ་ནཱཾ། ཛ་ལ་དྷ་
ར་ཀུ་ལཱ་ནཱཾ། བཛྲཱི་མུ་ཏ་ཀུ་ལཱ་ནཱཾ། སཾ་བརྟ་ཀུ་ལཱ་ནཱཾ། ཨེ་ས་བརྟ་ཀུ་ལཱ་ནཱཾ། ཀུ་མུ་ད་ཀུ་ལཱ་ནཱཾ། ཀ་ཧ་རཾ་ཀུ་ལཱ་ནཱཾ། སཻ་གནྡྷེ་ཀུ་ལཱ་ནཱཾ། ཧ་ན་ཧ་ན་ཤ་རེ་ཎ། བནྡྷ་བནྡྷ་ཙ་བེ་ན། ཏཱ་ཌ་ཡ་
ཊཱ་ཌ་ཡ། ཨུཔྟ་ལ་ནཱཾ། བིརྟཾ་ན། ཨ་བྷ་ཡཱ་ན། དེ་ཧི་དེ་ཧི། པྲ་ལ་ཡ། ཀ་ལེ་བཛྲ་ལ་ད་ར། མ་བྷ་ཏ་ར་ཡ་ན། བ་ར་ཤཱནྟ་ནཱ་ག་ན་པ་ཤི་ཀུ་སུ། ཀུ་རུ་ཀུ་རུ་ཕུཿ ཀུ་རུ་པ་ཡ་ཀུ་རུ་པ་
ཡ༑ ཕུཿཕུཿ ཨོཾ་ཀུ་རུ་ཀུལླེ་ཧྲཱིཿཧཱུཾ་སྭཱཧཱ་ཕཊ།།    །།སྔགས་འདིས་དགོན་པའི་ལྕི་བ་ལས་དཀྱིལ་འཁོར་བྱས་ལ། ཆོ་ག་བཞིན་དུ་ཙནྡན་གྱི་བྱུག་པ་པདྨ་འདབ་མ་
བརྒྱད་པ་བྲིས་ལ། ཤར་ལ་སོགས་པའི་འདབ་མ་ལ་དགའ་བོ་ལ་སོགས་པའི་ཀླུ་བརྒྱད་བཞག་ནས། ཤ་ཁ་ར་དང༌། གུ་གུལ་གྱིས་རྒྱ་སྐར་སྣར་མ་ལ་བབ་པའི་ཚེ་བརྒྱ་རྩ་བརྒྱད་
བཟླས་ནས། ཀླུ་རྣམས་ལ་བདུག་པ་བྱིན་ནས་དེ་ནས་མཆོད་པའོ། །གལ་ཏེ་ཆར་འབབ་པར་མི་འགྱུར་ན། ཆང་གིས་ཁྲུས་བྱས་ལ་སེང་ལྡེང་གི་མེ་ས་གདུང་བར་བྱའོ།།
དེ་ལྟར་བྱས་ན་ཆར་འབབ་པར་འགྱུར་རོ། །གལ་ཏེ་ཆར་མི་འབབས་པར་བྱེད་ན་མ་ཛེ་ཐེབས་པར་འགྱུར་རོ། རིག་པ་འཛིན་པ་དེ་དག་བྱ་བའི་ཟས་དང་ལྡན་པར་བྱ་བ་ཡིན་

82-1-293b

ནོ༑ ༑ཕྱིས་ནས་ཉེ་བར་བསྡུས་ལ་ཆུ་བོ་ཆེན་པོར་དོར་བར་བྱའོ། །ལྷ་ཡང་དུས་སུ་ཆར་འབེབས་ཤིང༌། །ལོ་ཏོག་ཕུན་སུམ་ཆོགས་པར་ཤོག །འཇིག་རྟེན་མཐའ་དག་སྐྱིད་པ་དང༌། །རྒྱལ་
པོ་ཆོས་དང་ལྡན་གྱུར་ཅིག། །ཅེས་ཡོངས་སུ་བསྔོ་བའང་བྱའོ། །ཆར་ཤིན་ཏུ་ཆེས་པ་བཅད་འདོད་ན། སྦྲུལ་འདུལ་བའི་མི་ལས་སྦྲུལ་གཅིག་བླངས་ལ་ཙནྡན་གྱིས་བྱུགས་
ནས་འོ་མ་བླུད་པར་བྱ་ཞིང༌། སྔགས་འདི་ལན་བདུན་སྔགས་བར་བྱས་པའི་བུམ་པ་དམར་པོ་མ་ཚོས་པའི་ནང་དུ་བཅུག་ལ་ཕྱག་རྒྱ་ཆེན་པོས་རྒྱས་བཏབ་ནས། བུམ་པ་བཅག་
པར་གྱུར་ན་དེ་མ་ཐག་ཏུ་ཆར་པ་གཅོད་པར་བྱེད་དོ། །ཕྱི་ནས་ཚོགས་ཀྱི་སྟོན་མོ་བྱ། །ཡང་ན་ཉན་ཐོས་དགེ་འདུན་མཆོད། །ཁྱེའུ་བུ་མོར་ཟས་སྐོམ་སྦྱིན། །དེ་ལྟར་བྱས་ན་ཀླུ་རྣམས་
དགའ། །ཆར་ནི་འབབ་པར་འགྱུར་བའི་ཚེ། །གལ་ཏེ་འདི་ལྟར་མི་བྱེད་ན། །ཀླུ་རྣམས་དགའ་བར་མ་བྱས་པ། །མཛེ་ཡིས་ཐེབས་པར་གྱུར་པ་ཡིན། །རྒྱལ་པོའི་བུ་དང་བཙུན་
མོའི་འཁོར་དང་བཅས་པ་ཁྲུས་བྱས་ལ་ཕྱིར་ལྡོག་པའི་ཚེས་ལྔ་ལ། ཕྱིར་ལྡོག་པའི་ཙ་བ་བཙལ་ནས་འོ་མའམ། ཡང་ན་མར་དང་སྦྱར་ཏེ། དངུལ་གྱི་སྣོད་དུ་བླུགས་ལ་བཏུང་
ཞིང་དགེ་སློང་ལ་གསོལ་བར་བྱས་ན། ལོ་གཅིག་གི་པར་དུ་སྦྲུལ་གྱི་འཇིགས་པ་འབྱུང་བར་མི་འགྱུར་རོ། །དེ་ལ་མི་དགེ་བའི་ལས་ཀྱིས་གལ་ཏེ་སྦྲུལ་གྱིས་བཟུང་ན་སྦྲུལ་དེ་ཉིད་

82-1-294a

༄༅། །འཆི་བར་འགྱུར་ཏེ། ལན་བདུན་མངོན་པར་བསྔགས་པས་འགྲུབ་པར་འགྱུར་རོ། །ཡང་མཛེ་ནད་སོས་པར་འདོད་ན། སྔགས་འདི་ཉིད་ཀྱིས་དུག་མེད་
པར་བྱས་ནས་མཛེ་ནད་སོས་པར་འགྱུར་རོ། །རྩ་བའི་སྔགས་ཀྱིས་ཆུ་ལ་སྔགས་ལ་སྦྲུལ་གྱིས་བཟུང་བའི་རྨ་ལ་བཀྲུས་ན་དུག་མེད་པར་འགྱུར་རོ། །ཡང་ཀླུ་མཐོང་བར་
འདོད་ན། ཨུཏྤ་ལ་དམར་པོའི་འདབ་མ་ལ་ཡི་གེའི་གྲངས་ཀྱིས་འབུམ་བཟླས་ནས། ཀླུ་གནས་ཤིང་བྱིན་གྱིས་བརླབས་པ་མཚེའུ་ལ་སོགས་པར་བཏབ་ན། དེའི་རྗེས་ལ་
ཀླུའི་ཆུང་མ་འདར་བར་འགྱུར་རོ། །སྒྲུབ་པ་པོ་ལ། ཀྱེ་བཅོམ་ལྡན་འདས། ཅི་ཞིག་བགྱི། ཞེས་བཀའ་ལུང་ནོད་པར་བྱེད་དོ། །སྔགས་པས་ཀྱང་འདོད་པ་དེ་བླང་བར་བྱའོ།།
རྟོག་པ་བཞི་པའོ།།    །།དེ་ནས་གཞོན་ནུ་སྒྲ་གཅན་འཛིན་བཟང་པོས་གང་གི་ཚེ་བསོད་སྙོམས་ལ་རྒྱལ་པོའི་ཁབ་ཏུ་བཞུགས་ནས་ཡང་འོད་མའི་ཚལ་
དུ་ཞུགས་ཏེ། ལྷུང་བཟེད་བཀྲུ་བའི་ཕྱིར་རྫིང་བུ་རིན་པོར་ཞུགས་པ་ན། གྲགས་འཛིན་མའི་བུ་དགེ་སློང་དཀར་པོ་དང་འཁྲུལ་ནས་རྫིང་བུར་དྲངས་པ་དང༌། དེའི་ཚེ་
གཞོན་ནུ་སྒྲ་གཅན་འཛིན་བཟང་པོས་རིག་པ་འདི་བཟླས་སོ། །བཟླས་པ་ཙམ་གྱིས་ཇི་ལྟར་འགའ་ཞིག་རང་གི་ཁྱིམ་ནས་བྱུང་བ་བཞིན་དུ་སྒྲ་གཅན་འཛིན་བཟང་པོ་ཡང་

82-1-294b

དེ་བཞིན་དུ། བཅོམ་ལྡན་འདས་ཀྱི་ཐད་དུ་སོང་ངོ༌། །ཉེ་བར་སོང་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཡབ་ལགས། ཁྱེད་ཀྱིས་བདག་ལ་གསང་སྔགས་གང་
སྩལ་བའི་མཐུ་དེ་བདག་གིས་མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གང་དུ་མཐོང༌། །ཀླུ་རྣམས་ཀྱི་དྲུང་དུའོ། །དེ་ལྟ་བས་ན། བཅོམ་ལྡན་འདས། སྲོག་
ཆགས་གཞན་དག་སྲུང་བའི་སླད་དུ་སྔགས་འདི་བཅོམ་ལྡན་འདས་ཀྱིས་བསྟན་དུ་གསོལ། དེ་ནས་བཅོམ་ལྡན་འདས་ཀྱིས་དེའི་ཚེ་དེའི་དུས་སུ་སྔགས་འདི་དང་།རྟོག་པ་འདི་
ལག་ན་རྡོ་རྗེ་ལ་བསྐུལ་ནས་ཉན་ཐོས་རྣམས་དང༌། བྱང་ཆུབ་སེམས་དཔའ་རྣམས་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་རྣམས་ལ་
བཀའ་དྲིན་གསལ་བར་བྱས་སོ། །རིགས་ཀྱི་བུ། དེའི་ཕྱིར་གསང་སྔགས་འདི་དང༌། རྟོག་པ་འདི་ཙནྡན་གྱི་དཀྱིལ་འཁོར་བྱས་ནས་ཀློག་པར་བྱེད་པ་དེའི་ལུས་ལ་
དུག་གི་གནོད་པ་མི་འབྱུང༌། དུག་གིས་འཆི་བར་མི་འགྱུར། ཤུ་བའི་འཇིགས་པ་མི་འབྱུང༌། གཡན་པའི་འཇིགས་པ་མི་འབྱུང༌། མཛེ་ནད་ཀྱི་འཇིགས་པ་མི་འབྱུང༌། ནད་
ཀྱི་འཇིགས་པ་མི་འབྱུང༌། ཀླུའི་འཇིགས་པ་མི་འབྱུང༌། སྦྲུལ་གྱི་འཇིགས་པ་མི་འབྱུང༌། སྟག་དང༌། གཅན་གཟན་གྱི་འཇིགས་པ་མི་འབྱུང༌། དགྲའི་འཇིགས་པ་མི་འབྱུང༌།

82-1-295a

༄༅། །དབུལ་བའི་འཇིགས་པ་མི་འབྱུང༌། དུས་མ་ཡིན་པར་འཆི་བའི་འཇིགས་པ་མི་འབྱུང་བར་འགྱུར་རོ། །དེ་ནས་བཅོམ་ལྡན་འདས་ཀྱིས་བསྟན་པ་སྲུང་
བའི་ཕྱིར་ནག་པོ་ཆེན་པོ་ཉིད་ཀྱི་བསོད་སྙོམས་ཀྱིས་གསོས་པའི་སྲིན་མོའི་འཕྲོག་མ་ལ་བྱིན་ནོ། །དེ་ཡང་སྔོན་གྱི་ལས་མི་དགེ་བ་ལ་སྐལ་བ་ངན་པར་གྱུར་པས་ནག་པོ་
ཆེན་པོ་དང་རྗེས་སུ་མཐུན་པ་མ་ཡིན་པས་གནས་པར་མི་བྱེད། །རྩེ་བར་མི་བྱེད། བསྟན་པ་སྲུང་བར་ཡང་མི་བྱེད་དོ། །དེ་ནས་སྲིན་མོ་དེ་ཡི་མུག་པར་གྱུར་བ་དང༌། དེ་
ལ་ནག་པོ་ཆེན་པོ་དབང་དུ་བྱ་བར་འདོད་པས་ཀུ་རུ་ཀུལླེའི་རྟོག་པ་འདི་གསུངས་སོ། །དེ་ནས་བཟུང་ནས་བསྐལ་པ་ཆེ་ཞིང་བཟང་བ་དང་ལྡན་པར་འགྱུར་རོ། །རིགས་ཀྱི་བུ།
དེའི་ཕྱིར་སེམས་ཅན་དབང་དུ་བྱ་བར་འདོད་པས་གསང་སྔགས་འདི་ཉིད་དང༌། རྟོག་པ་འདི་ཉིད་ལ་གོམས་པར་བྱའོ། །གཞན་ཡང་ཤིན་ཏུ་དགའ་བའི་བུ་གཟུགས་བཟང་
ཞིང་མཛེས་པ་སྟོབས་ཆེ་ཞིང་མཚན་དང་ལྡན་པ་ཞིག་སྐྱེས་སོ། །འོན་ཀྱང་བློ་རྟུལ་བར་གྱུར་ཏོ། །དེ་ནས་ཤིན་ཏུ་དགའ་བས་བཅོམ་ལྡན་ལ་ཞུས་པ། བཅོམ་ལྡན་
འདས། བདག་གི་བུ་གཟུགས་བཟང་ཞིང་མཛེས་པ་སྟོབས་ཆེ་ཞིང་མཚན་དང་ལྡན་པ་ཞིག་སྐྱེས་པར་གྱུར་ན། འོན་ཀྱང་བློ་རྟུལ་བར་གྱུར་ཏོ། །བཅོམ་ལྡན་འདས། དེ་ཇི་ལྟར་

82-1-295b

ན་དེའི་ཤེས་རབ་འཕེལ་བར་འགྱུར། གལ་ཏེ་བདག་གི་བུ་དེའི་ཡི་གེ་དང་བཅས་པར་གྱུར་ན། དེ་ལྟ་ན་ཁྱོད་ཀྱིས་བསྟན་པ་རྗེས་སུ་སྲུང་བར་བགྱིའོ། །དེ་ལྟར་གསན་ནས་བཅོམ་ལྡན་
འདས་ཀྱི་དྲན་པ་སྔོན་དུ་བཞུགས་ནས་རྟོག་པ་འདི་དང༌། གསང་སྔགས་འདི་བཀའ་སྩལ་ཏོ། །དེ་བཀའ་སྩལ་གྱི། ཤིན་ཏུ་དགའ་བའི་བུ་གཞོན་ནུ་སྣར་མ་ཞེས་བྱ་བ་འདི་ཤེས་རབ་
དང་ལྡན་པར་འགྱུར་རོ། །ལོ་བཅུ་གཉིས་ཀྱིས་བསྟན་བཅོས་ཐམས་ཅད་འཇིགས་པ་མེད་པ་དང༌། བཟོའི་གནས་ཀྱི་ཐབས་ཐམས་ཅད་ལ་མངོན་པར་ཤེས་པ་དང་ལྡན་པར་
གྱུར་ཏེ། །རིགས་ཀྱི་བུ། དེའི་ཕྱིར་ཤེས་རབ་ཆེན་པོ་འཕེལ་བར་བྱ་བའི་ཕྱིར་གསང་སྔགས་དང༌། རྟོག་པ་འདི་ལ་བསླབ་པར་བྱ་བ་ཡིན་ནོ། །དེ་ནས་བཅོམ་ལྡན་འདས་ཀྱིས་མཁའ་
སྤྱོད་ཀྱི་དངོས་གྲུབ་བཀའ་སྩལ་པ། རོ་ཡི་སྐྱོན་དང་བྲལ་བ་ཡི། །དངུལ་ཆུ་ལེགས་པར་བླངས་ནས་སུ། །རྡོ་རྗེ་གཏན་གཤོང་དུ་བྱས་ནས། །འཇིག་རྟེན་མགོན་དང་བཏགས་པར་
བྱ༑ ༑སླར་ཡང་ཆོས་སྐུ་དང་བཏགས་ལ། །ཛཱ་བ་ཏི་ཀི་ཏི་ཀ་དང༌། །བྱ་ནའི་ལོ་མའི་ཀུ་བ་དང༌། །ཉི་མ་གསུམ་དུ་མཉེ་བྱར་བྱ། །བནྡ་ཀ་ཀོ་ལ་ལ་ཡི་ལོ་མ་དང༌། །ཀ་ཀ་བཛྲ་
འོ་མ་དང༌། །རྣ་མ་ཕུག་པའི་ཁུ་བ་དང༌། །ནུ་མའི་འོ་མ་དང་མཉེ་བ། །དངུལ་ཆུ་དང་ནི་རྩབ་མོ་ཡིས། །ལན་བདུན་བར་དུ་བཀྲུ་ཞིང་མཉེ། །ལྕགས་ཀྱི་སྣོད་དུ་ལེགས་བཅུག་ནས། །པྲི་

82-1-296a

༄༅། །ཏ་ར་ཀའི་ཟན་བཅུག་བཙོ། །ཀ་ན་ཀ་ཡི་མེ་ཏོག་གོང་བུ་དག །འོག་དང་སྟེང་དུ་ངེས་པར་བསྐོར། །རྩ་བའི་གསང་སྔགས་འབུམ་བཟླས་ན། །དངུལ་ཆུད་
ནི་གཡས་ནས་འཁོར། །མུ་སི་ཉི་མས་བསྒོས་པ་ལ། །གསང་སྔགས་དེས་ནི་བཟླས་བྱས་ནས། །ལྕགས་སྣོད་མེ་ལ་བཞག་པ་ལ། །ཕྱི་མའི་སྦྱར་བ་ཅུང་ཞིག་བླུགས། །མུ་
ཟི་ཅུང་ཟད་ཞུ་གྱུར་ནས། །ནམ་མཁའི་འདབ་མ་བཅུག་ནས་བཞུ། །ཕྱི་ནས་ཕྱི་ནི་ས་ལེ་སྦྲམ། །དེ་ལ་མ་ཀི་ཀི་ཡང་བཞག །དངུལ་དང་ཟངས་ཀྱང་དེ་ནས་བཞུགས། །དེ་བཞིན་
ལྕགས་ཀྱང་ལྔ་འགྱུར་རོ། །གཞན་ཀུན་དྲུག་འགྱུར་ཞུ་བྱས་ནས། །ཉི་མའི་འོད་དང་མཉམ་པར་འགྱུར། །དེ་ཡི་རི་ཐིག་གཞན་ཕུང་ཆེན། །མཁས་པས་སྒྱུར་བར་བྱེད་པ་
ཡིན། །མན་ཅས་པྲ་ཞིང་བསྒྱུར་ནུས་ན། །དངུལ་ཆུ་གྲུབ་པར་ཤེས་པར་བྱ། །མ་ཧེ་ར་དང་བཅས་པ་ཡི། །སྤྱི་ཡི་འོ་མས་རྡོ་རྗེ་བསད། །བྱ་བ་མཆུ་རིང་ཁྲ་དང་ནི། །གྲུབ་པའི་
དངུལ་ཆུ་ནང་དུ་གཞུག །འདི་དང་དངུལ་ཆུ་འདྲེས་གྱུར་ན། །མར་ཀ་ཏ་ལ་སོགས་པའང་འཇུ། །ཀུ་རུ་ཀུ་ལླེའི་རྣལ་འབྱོར་པས། །མིག་གི་ཕྱིར་ནི་མུ་ཏིག་བཞུ། །རྟག་ཏུ་གཟིགས་
མ་རྩྭ་ཟོས་མ། །བུད་མེད་བརྒྱ་ལ་འདོད་པ་སྤྱོད། །མཚན་བདུན་ཙམ་ཞིག་སྦྱོར་བས་ནི། །བརྟུལ་ཞུགས་ཅན་ནི་ མཁའ་སྤྱོད་འགྱུར། །དངུལ་ཆུ་མཁའ་སྤྱོད་སྒྲུབ་པའི་

82-1-296b

རྒྱུད་དོ།།    །།ཞ་ཉེའི་རིལ་བུ་བྱས་ནས་ནི། །འབང་ཧུའི་ས་བོན་སྣོད་དུ་ནི། །ཁྲག་འཛག་ཀན་ཙུའི་སྣོད་བཅུག་ནས། །ས་སྣོད་དམར་པོར་བཅུག་ནས་ནི། །དངུལ་ཆུ་
དང་བཅས་ཞ་ཉེ་དེ། །འཆི་བར་འགྱུར་བར་ཐེ་ཚོམ་མེད། །དེ་དང་དངུལ་ཆུ་སྲང་རེ་བསྲེས། །ཕྱི་ནས་སྲང་གཅིག་དྲུག་ཅུར་བསྲེ། །རང་དང་མཉམ་པར་སྒྲུབ་བྱས་ནས། །དངུལ་
གྱི་རིལ་བུ་བྱེད་པ་ཡིན། །སྒྲོལ་མས་དངུལ་ཆུ་གྲུབ་གྱུར་ནས། །སེམས་ཅན་དོན་བྱེད་ནུས་པར་འགྱུར། །སེམས་ཅན་དོན་ལ་བསོད་ནམས་ཚོགས། །ཚོགས་ལས་བྱང་
ཆུབ་མཆོག་ཏུ་འགྱུར། །དངུལ་ཆུ་སྒྲུབ་པའི་རྒྱུད་དོ།།    །།བསྟན་པའི་ཀྲུན་ཏོའི་མེ་ཏོག་སྔོ། །ཙི་ཏྲ་ཀ་སྔོན་ཞེས་བྱ་དང༌། །རྣལ་འབྱོར་པ་ཡིས་ཟླ་གཅིག་ཏུ།།
འོ་མ་དར་འཐུངས་ལོ་སྟོང་འཚོ། །སྔགས་ཀྱི་བཀའ་ལས་ནག་པོ་བླང༌། །འོད་མའི་སྣོད་དུ་བཅུག་ནས་ནི། །ཚེས་བརྒྱད་ལ་སྒྲུབ་རྣལ་འབྱོར་པས། །ཉི་ཟླ་སྐར་མ་གནས་
ཡང་འཚེ། །ཡུང་བ་བུང་དང་འདྲ་སྙེད་ནས། །འོ་མ་དང་མཉེས་འཐུངས་ནས་ནི། །ཚངས་པ་མདུན་ན་འདོན་མཉམ་པའི། །ཚེ་དང་ལྡན་འགྱུར་ཐེ་ཚོམ་མེད། །དེ་བཞིན་
ཤིང་ཆེན་འབྲས་བུ་ཡི། །ཆུ་ཤིང་འབྲས་བུ་འདྲ་རྙེད་ནས། །གང་དང་གང་ན་གནས་པ་དེར། །གལ་ཏེ་གསོ་སྦྱོང་ལ་གནས་པ། །འོ་མ་དང་མཉེས་འཐུངས་ནས་ནི། །སྐྲ་དཀར་

82-1-297a

༄༅། །གཉེར་མ་རེངས་པར་འགྱུར། །བཅུད་ཀྱིས་ལེན་སྒྲུབ་པའི་རྒྱུད་དོ།།    །།བུ་འདོད་པས་ནི་བྷ་གའི་ཤིང་མེ་ཏོག །བརྟུལ་ཞུགས་གནས་པའི་
འོ་མ་དང་འཐུངས་ནས། །དེ་ཡི་ཆུང་མ་གསོ་སྦྱོང་ལྡན་བྱས་ཏེ། །འཐུངས་ན་སྐལ་བཟང་བུ་དང་ལྡན་པར་འགྱུར། །སྔགས་འདི་ཤུ་དག་གི་ནི་འབྲས་བུ་དག །བཏགས་ནས་
འོ་མ་དང་ནི་བསྲེ་བྱས་ནས། །བཙུན་མོ་དང་ཡང་གསོ་སྦྱོང་ལྡན་བྱས་ཏེ། །འཐུངས་ན་རྒྱལ་བའི་མཚན་ལྡན་བུ་ཐོབ་འགྱུར། །ལག་སྨན་ཞེས་བྱའི་རྩ་བ་གང་གི་འོ་མ་དང༌། །ཁྲུས་བྱས་
འཐུངས་པར་གྱུར་ན་བུ་བཙས་འགྱུར། །དོན་གྲུབ་པ་ཡི་སྐུ་འདྲ་ཡོངས་སུ་རྫོགས་པའི་གཟུགས། །མཚོན་གྱིས་མཚོན་རྣམས་ཀྱིས་ནི་འཇིགས་པ་མེད་པའི་ནི། །ཛཱ་ལ་ཤེ་ལ་རྩ་བ་
ནས་བཏོན་ནམ། །རྩ་བ་བླངས་ནས་ལན་བདུན་མངོན་བསྔགས་ཏེ། །མགོ་བོ་ལ་ནི་ངེས་པར་བཅིངས་བྱས་ནས། །ལོ་གཅིག་རིམས་ནི་མེད་པར་བྱེད་པ་ཡིན། །རྣལ་འབྱོར་
པས་ནི་གསེར་ཤིང་རྩ་བ་དག །བླངས་ནས་གང་གི་མགོ་ལ་བཅིངས་བྱས་ན། །དེ་ཡི་ཉིན་བཞི་པ་ཡི་གནོད་པ་དག །རིམས་ཀྱིས་ཟིན་པ་རིམས་ནི་མེད་པར་འགྱུར། །སོ་ཕག་
དུ་བ་ཆང་དང་རྩ་བ་མོ་དང༌། །ར་གཉིས་པ་ཡི་རྒྱལ་བའི་ཁུ་བ་བཅས། །ཟངས་མའི་སྣོད་དུ་བུད་མེད་འོ་མ་དང་མཉེས་ནས། །མིག་ལ་བསྐུས་ན་མིག་གི་ནད་རྣམས་སེལ།།

82-1-297b

ཤིང་ཐོག་ཨུ་ཙ་ཏ་ཡི་རྩ་བ་བླངས་ནས་ནི། །སྔགས་འདི་བརྒྱ་ཕྱེད་བར་དུ་བཟླས་ནས་སུ། །ཇི་ལྟར་འདོད་པའི་འོ་མ་དང་འཐུངས་ན། །དམ་པའི་མི་དབང་དེའི་མཚན་ལ་རུང་ནས། །ན་
ས་ག་ལ་ཞེས་བྱར་རབ་གྲགས་པ། །དེ་ཡི་འོ་མ་དག་དང་ལྡན་བྱས་དེས། །མཚན་མ་སྟོབས་བསྐྱེད་བུ་འཕེལ་བུ་ཚ་བསྐྱེད། །སྔགས་འདི་བརྒྱ་ཕྱེད་བར་དུ་བཟླས་ནས་སུ། །གི་
ཝང་དང་ནི་སོ་མ་སྐྱེས་པའི་ལྕེ། །མི་དབང་རྩ་བ་རྒྱུ་སྐར་བཟང་པོ་ལ། །དེ་ཡི་དཔྲལ་བར་ཐིག་ལེ་བྱས་ནས་ནི། །ཐིག་ལེ་དེ་མཐོང་འཇིག་རྟེན་གསུམ་དབང་བྱེད། །ཤི་བའི་རོ་ཡི་
མིག་དང་སྙིང་དང་ལྕེ། །དཔྲལ་བ་དང་ནི་དེ་བཞིན་སྣ་དག་ནི། །བླངས་ནས་སྐར་མ་རྒྱལ་གྱི་དུས་ལ་ནི། །ཏིལ་མར་ལ་བཙོས་སྐྱེ་བོ་དབང་དུ་བྱེད། །སྦྲུལ་གྱི་དབང་པོའི་མགོ་བོའི་
མིག་སྨན་དང༌། །མིག་ངན་གཅོད་དང་མེ་ཏོག་ཅེས་བྱའི་ཁྲག །མིག་སྨན་དེ་ཡིས་མིག་ལ་བསྐུས་བྱས་ན། །རྒྱལ་པོའི་བཙུན་མོ་དབང་དུ་བྱེད་པར་འགྱུར། །སྔགས་འདི་བརྒྱ་
ཕྱེད་རྐང་པ་སར་བཞག་ནས། །ས་ཡི་ནང་ན་ཡོད་པའི་ནོར་བཙལ་ན། །རྐང་པ་གང་དུ་བཞག་པ་གཡོ་འགྱུར་བ། །དེ་ན་གཏེར་བདག་ཡོད་པར་ཤེས་པར་བྱ། །རྐང་པའི་བོལ་
འགུལ་ན་ནི་ཉེ་པར་འགྱུར། །རྐང་མཐིལ་མགུལ་ན་རིང་ན་གནས་པ་ཡིན། །གང་ན་གཏེར་ཡོད་ཟེར་བ་མངོན་བྱས་ནས། །རིག་པ་འཛིན་པས་ཉིན་བཞིན་འོག་ཏུ་བལྟ། །གང་

82-1-298a

༄༅། །ཡང་བྱི་བ་མཆུ་རིངས་ཕྱི་མ་ནི། །གུ་གུལ་དང་ནི་བཅས་པ་བྱུགས་ཙམ་གྱིས། །གླང་ཆེན་མྱོས་པས་གསལ་ཞིང་བདེ་བར་འབྱུང༌། །ཤིན་ཏུ་གང་
པའི་ཁྱི་མོ་ཡིས། །འོ་མ་བསྲུབས་ནས་མར་སར་གྱིས། །བསྐུས་ནས་རྔ་ལྤགས་ལྷམ་གྱོན་ན། །ཆུ་ཡི་སྟེང་ན་འགྲོ་བར་འགྱུར། །ས་ཀོང་ཚ་ཉའི་ཚེར་མ་དག །བསྡུས་ནས་
ཚང་ཚིང་ཁྱིམ་སྦས་ན། །ཆང་རྣམས་བརླག་སྟེ་ཕྱུང་ནས་ནི། །བཟང་པོ་ཉིད་དུ་འགྱུར་བ་ཡིན། །རྫ་མཁན་རྫ་མ་བསྲེགས་པའི་མེ། །ཐོག་གིས་བཅག་པའི་ཤིང་བཙུགས་
ན༑ ༑དེ་མེ་འབར་བར་མི་འགྱུར་ཏེ། །ཆང་བླུགས་སླར་ཡང་འབར་བར་འགྱུར། །ཟོང་ལ་གོང་སྟན་སྔགས་བཟླས་ནས། །སྔོན་སྔགས་ཚོང་པ་རྣམས་བསྟན་པ། །རྣལ་
འབྱོར་པ་ཡི་ཚོང་འགྲུབ་ཅིང༌། །ཚོང་པ་རྣམས་ལས་ཁེ་ཆེར་རྙེད། །ཆང་གི་ས་བོན་བྱེད་པ་ལ། །སྤྲེའུའི་མི་གཙང་བཅུག་གྱུར་ན། །ཆང་སྣོད་བཅས་པ་བརླག་
པར་འགྱུར། །བ་གུ་ལས་བཀྲུས་སྤྱད་དུ་རུང༌། །བ་གུ་ལ་ཡི་ཆུས་བཀྲུས་ན། །བྱིས་པ་མ་མས་བླངས་ནས་ནི། །འབྱུང་པོ་སྐྲ་ཡིས་བདུག་བྱས་ན། །དུང་སྨྲིག་བསྐོན་པས་སོས་
པར་འགྱུར། །བྱིས་པ་ནུ་ཞོ་འཐུངས་སྐྱུགས་ན། །རྨ་བྱའི་སྒྲོ་བསྲེགས་ཐལ་བ་ཡིས། །མགུལ་བ་བཅིང་བ་བྱས་ན་ནི། །སྦྱོར་བ་མཆོག་གིས་སླར་སོས་འགྱུར། །ཡ་ད་ཀ་བ་ཀ་ནི་

82-1-298b

ཆོག་དང༌། །ལྡན་པའི་ཞ་ཉེ་བྱང་དུ་སྐོ་བྱས་ནས། །ཁ་ཡི་ནང་དུ་བཅུག་ནས་འདུག་ན་ནི། །འཆིང་དང་མཚོན་ཆ་མི་བྱམས་པ་ལས་ཐར། །ཀྵ་མ་ར་ཡ་ཡི་གེ་རྣམས་དང་ལྡན།།
ཡི་གེ་ཀུན་ཀྱང་ཨེ་ཡིས་བརྒྱན་པ་ལ། །ཡང་དག་ཀ་བ་ཀ་ཡི་མཐའ་མར་ནི། །སྒོ་ང་བཞི་དང་ཚད་གསུམ་གཉིས་གཉིས་སྦྱིན། །དན་ཏིལ་ཨུཏྤ་ལ་སར་པུ་ཀ་དང༌། །ནི་ཚུ་ལ་དང་
གི་རི་ཀར་ཎི་ཆུས། །ལན་བདུན་བར་དུ་བཀྲུས་པའི་ཞ་ཉེ་ཡིས། །བྱང་བུ་ལ་ནི་བློ་དང་ལྡན་པས་བྲི། །ཤིང་སྐྲོག་ལྕག་སྒྲོག་ཁྲི་མོན་གཡུལ་ངོ་རུ། །མཚོན་ཆའི་ཆར་འབབ་པ་དང་
གཞན་དག་ནི། །ཞེ་སྡང་བ་དག་ངེས་པར་འཇོམས་བྱེད་པར། །རྒྱུད་ཆེན་འདིས་ནི་འགྲུབ་པར་འགྱུར་བ་ཡིན། །གང་གིས་སྔགས་ཀྱི་རྒྱལ་པོ་བྲིས་ནས་ནི། །རིག་པ་བྱས་ནས་
དཔུང་པ་ལ་བཏགས་ན། །དེ་ཡི་དབང་ཕྱུག་ནོར་སྦྱིན་དང་མཉམ་འགྱུར། །གཞན་གྱིས་མི་འཕྲོག་ནོར་གྱི་གཏེར་ཐོབ་འགྱུར། །ཨོཾ་ཀུ་རུ་ཀུལླེ་སྭཱཧཱ། །ལྷུང་བཟེད་ལ་ནི་བཏགས་ནས་
སུ༑ ༑ཡུལ་གྱི་མུ་གེ་བྱུང་བའི་ཚེ། །སློང་མོ་པས་ནི་བསོད་སྙོམས་ཐོབ། །ཨུཏྤལ་སྡོང་བུའི་ཕྱི་ཤུན་ནི། །འོ་མ་དང་བཀྲུས་བུད་མེད་ཀྱིས་འཐུངས་ན། །རང་གི་ལས་ཀྱིས་མངལ་བླུགས་
པ་དག་ཀྱང༌། །དེས་ནི་དེས་པར་གནས་པར་བྱེད་པ་ཡིན། །མ་ག་དྷ་ཡི་འབྲས་བུ་ལྔ་ཙམ་ཞིག །བཏགས་ནས་བུད་མེད་གང་གིས་འོ་མ་འཐུངས། །གསང་སྔགས་འདི་ཡི་མཐུ་རབ་

82-1-299a

༄༅། །ཆེ་བ་ཡི། །དེ་ནི་བདེ་བ་དང་ལྡན་བཙའ་བར་འགྱུར། །ནིམ་པས་བ་དུ་འོ་མར་རབ་བཏགས་ནས། །རྡོ་རྗེའི་ཆུ་དང་ལྷན་ཅིག་བསྲེས་བྱས་ནས། །སྐྱེས་
པའི་ཚེ་ན་མངལ་ནི་བསྐུ་བྱས་ན། །བུད་མེད་དེ་ནི་བདེ་བར་བུ་བཙའ་འགྱུར། །གླང་པོ་མ་ག་ནི་ཡི་ཤུ་དག་བཅས། །རྟ་ཡི་དྲི་དང་མ་ཧེའི་མར་སར་བཅས། །བ་ལ་དང་ལྡན་སྦྱོར་
བ་བྱས་ནས་ནི། །ནུ་མ་དག་ནི་སྒྲུབ་བྱེད་འཕེལ་བར་བྱེད། །བཟའ་བ་ཐམས་ཅད་ཟོས་ནས་ནི། །སྣ་ནས་ཆུ་ནི་འཐུངས་ན་ནི། །མགོ་བོའི་དུས་མིན་སྐྲ་དཀར་དག །སྔགས་
ཀྱི་སྦྱོར་བས་དེ་མེད་འགྱུར། །ཨ་བ་ཤ་ཡི་རྩ་བ་དང༌། །ཀ་མ་ཙ་ཀ་གསེར་ཤིང་འབྲས། །ལྡན་པར་ག་བུར་ཆུས་བཏགས་ནས། །ལུས་མཆོག་བཀྲུས་བསྲུབས་མཛུབ་
མོ་འཇིབ། །འཁྲིག་པའི་ཚེན་མི་འཛག་ན། །བདག་པོ་མི་གུས་འགྲོ་བར་འདོད། །འཆིང་བ་ཡི་ནི་སྦྱིན་པར་འདོད། །འཆིང་བ་ཡི་ནི་སྦྱིན་པར་འདོད། །དེ་འཛག་བྱ་ཕྱིར་དེ་ཡིས་བསྐུ། །འཁྲིག་པ་སྦྱོར་ཚེ་
ཕག་ཞིག་ལས། །མར་མ་སྦར་བར་བྱས་ནས་ནི། །མི་འདོད་པ་ཡང་མྱུར་དུ་འབྱུང༌། །དེ་ཡང་མངལ་དུ་ཡུན་རིང་གནས། །རྡོ་རྗེ་མེ་ཡིས་ཁྱིམ་ཚིག་ན། །མི་གང་སྔགས་
ཀྱི་ཆང་གིས་འཐོར། །མེ་ནི་འཆི་བར་གྱུར་ཏེ་ཞེས། །སྦྱོར་བ་འཇིག་རྟེན་དབང་ཕྱུག་གསུངས། །སེམས་ཅན་གང་དག་འཁོར་གནས་དང༌། །འཇིག་རྟེན་མགོན་པོས་དེ་

82-1-299b

སྐད་བསྒྲགས། །རི་ཡི་རྒྱལ་པོ་པོ་ཊ་ལར། །བཅོམ་ལྡན་གཞན་སྡུག་པས་སྡུག་པ། །སངས་རྒྱས་མ་གྱུར་ཅི་ཡང་མེད། །སེམས་ཅན་དོན་རྣམས་སྒྲུབ་པའི་ཕྱིར། །སྔགས་སྤྱད་
མ་ཡིན་ཅི་ཡང་མེད། །ཉམས་པ་སླར་ཡང་བསོ་བར་བསམ། །བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གིས་དེ་སྐད་ཅེས་བཀའ་སྩལ་ནས། །ཐམས་
ཅད་དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་
པར་བསྟོད་དོ། །འཕགས་མ་སྒྲོལ་མ་ཀུ་རུ་ཀུལླེའི་རྟོག་པ་རྫོགས་སོ།།    །།རྒྱ་གར་གྱི་མཁན་པོ་ཀྲྀཥྞ་པཎྜི་ཏ་དང༌། ལོ་ཙྪ་བ་དགེ་སློང་ཚུལ་ཁྲིམས་རྒྱལ་
བས་བསྒྱུར་ཅིང་ཞུས་ཏེ་གཏན་ལ་ཕབ་པ།།    །།རྒྱ་གར་སྐད་དུ། ན་མཿཏཱ་ར་ཨེ་ཀ་བི་ཤ་ཏི་སྟྭོ་ཏྲ་གུ་ཎ་ཧི་ཏ་སཱ་ཀ་བོད་སྐད་དུ། སྒྲོལ་མ་ལ་ཕྱག་འཚལ་
ཉི་ཤུ་རྩ་གཅིག་གི་བསྟོད་པ་ཕན་ཡོན་དང་བཅས་པ། རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །ཕྱག་འཚལ་སྒྲོལ་མ་མྱུར་མ་དཔའ་མོ། །སྤྱན་ནི་སྐད་
ཅིག་གློག་དང་འདྲ་མ། །འཇིག་རྟེན་གསུམ་མགོན་ཆུ་སྐྱེས་ཞལ་གྱི། །གེ་སར་བྱེ་བ་ལས་ནི་བྱུང་མ། །ཕྱག་འཚལ་སྟོན་ཀའི་ཟླ་བ་ཀུན་ཏུ། །གང་བ་བརྒྱ་ནི་བརྩེགས་པའི་

82-1-300a

༄༅། །ཞལ་མ། །སྐར་མ་སྟོང་ཕྲག་ཚོགས་པ་རྣམས་ཀྱིས། །རབ་ཏུ་ཕྱེ་བའི་འོད་རབ་འབར་མ། །ཕྱག་འཚལ་གསེར་སྔོ་ཆུ་ནས་སྐྱེས་ཀྱི། །པདྨས་ཕྱག་ནི་
རྣམ་པར་བརྒྱན་མ། །སྦྱིན་པ་བརྩོན་འགྲུས་དཀའ་ཐུབ་ཞི་བ། །བཟོད་པ་བསམ་གཏན་སྤྱོད་ཡུལ་ཉིད་མ། །ཕྱག་འཚལ་དེ་བཞིན་གཤེགས་པའི་གཙུག་ཏོར། །མཐའ་
ཡས་རྣམ་པར་རྒྱལ་བར་སྤྱོད་མ། །མ་ལུས་ཕ་རོལ་ཕྱིན་པ་ཐོབ་པའི། །རྒྱལ་བའི་སྲས་ཀྱིས་ཤིན་ཏུ་བསྟེན་མ། །ཕྱག་འཚལ་ཏུཏྟཱ་ར་ཧཱུཾ་ཡི་གེ །འདོད་དང་ཕྱོགས་
དང་ནམ་མཁའ་གང་མ། །འཇིག་རྟེན་བདུན་པོ་ཞབས་ཀྱིས་མནན་ཏེ། །ལུས་པ་མེད་པར་འགུགས་པར་ནུས་མ། །ཕྱག་འཚལ་བརྒྱ་བྱིན་མེ་ལྷ་ཚངས་པ། །རླུང་ལྷ་
སྣ་ཚོགས་དབང་ཕྱུག་མཆོད་མ། །འབྱུང་པོ་རོ་ལངས་དྲི་ཟ་རྣམས་དང༌། །གནོད་སྦྱིན་ཚོགས་ཀྱི་མདུན་ནས་བསྟོད་མ། །ཕྱག་འཚལ་ཏྲད་ཅེས་བྱ་དང་ཕཊ་ཀྱིས། །
ཕ་རོལ་འཁྲུལ་འཁོར་རབ་ཏུ་འཇོམས་མ། །གཡས་བསྐུམ་གཡོན་བརྐྱང་ཞབས་ཀྱིས་མནན་ཏེ། །མེ་འབར་འཁྲུགས་པ་ཤིན་ཏུ་འབར་མ། །ཕྱག་འཚལ་ཏུ་རེ་
འཇིགས་པ་ཆེན་མོ། །བདུད་ཀྱི་དཔའ་བོ་རྣམ་པར་འཇོམས་མ། །ཆུ་སྐྱེས་ཞལ་ནི་ཁྲོ་གཉེར་ལྡན་མཛད། །དགྲ་བོ་ཐམས་ཅད་མ་ལུས་གསོད་མ། །ཕྱག་

82-1-300b

འཚལ་དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་བརྒྱན་མ། །མ་ལུས་ཕྱོགས་ཀྱི་འཁོར་ལོས་བརྒྱན་པའི། །རང་གི་འོད་ཀྱི་འཁོར་ལོས་བརྒྱན་པའི། །རང་གི་འོད་ཀྱི་
ཚོགས་རྣམས་འཁྲུག་མ། །ཕྱག་འཚལ་རབ་ཏུ་དགའ་བ་བརྗིད་པའི། །དབུ་རྒྱན་འོད་ཀྱི་ཕྲེང་བ་སྤེལ་མ། །བཞད་པ་རབ་བཞད་ཏུ་ཏུཏྟཱ་ར་ཡིས། །བདུད་དང་འཇིག་རྟེན་དབང་
དུ་མཛད་མ། །ཕྱག་འཚལ་ས་གཞི་སྐྱོང་བའི་ཚོགས་རྣམས། །ཐམས་ཅད་འགུགས་པར་ནུས་མ་ཉིད་མ། །ཁྲོ་གཉེར་གཡོ་བའི་ཡི་གེ་ཧཱུཾ་གིས། །ཕོངས་པ་ཐམས་
ཅད་རྣམ་པར་སྒྲོལ་མ། །ཕྱག་འཚལ་ཟླ་བའི་དུམ་བུས་དབུ་བརྒྱན། །བརྒྱན་པ་ཐམས་ཅད་ཤིན་ཏུ་འབར་མ། །རལ་པའི་ཁྲོད་ན་འོད་དཔག་མེད་ལས། །རྟག་པར་
ཤིན་ཏུ་འོད་ནི་མཛད་མ། །ཕྱག་འཚལ་བསྐལ་པ་མཐའ་མའི་མེ་ལྟར། །འབར་བའི་ཕྲེང་བའི་དབུས་ན་གནས་མ། །གཡས་བརྐྱང་གཡོན་བསྐུམ་ཀུན་ནས་བསྐོར་
དགས། །དགྲ་ཡི་དཔུང་ནི་རྣམ་པར་འཇོམས་མ། །ཕྱག་འཚལ་ས་གཞིའི་ངོས་ལ་ཕྱག་གི །མཐིལ་གྱིས་བསྣུན་ཅིང་ཞབས་ཀྱིས་བརྡུང་མ། །ཁྲོ་གཉེར་ཅན་མཛད་ཡི་
གེ་ཧཱུཾ་གིས། །རིམ་པ་བདུན་པོ་རྣམས་ནི་འགེམས་མ། །ཕྱག་འཚལ་བདེ་མ་དགེ་མ་ཞི་མ། །མྱ་ངན་འདས་ཞི་སྤྱོད་ཡུལ་ཉིད་མ། །སྭཱཧཱ་ཨོཾ་དང་ཡང་དག་ལྡན་པས། །སྡིག་

82-1-301a

༄༅། །པ་ཆེན་པོ་འཇོམས་པ་ཉིད་མ། །ཕྱག་འཚལ་ཀུན་ནས་བསྐོར་རབ་དགའ་བའི། །དགྲ་ཡི་ལུས་ནི་རབ་ཏུ་འགེམས་མ། །ཡི་གེ་བཅུ་པའི་དག་ནི་བཀོད་པའི། །རིག་པ་ཧཱུཾ་
ལས་སྒྲོན་མ་ཉིད་མ། །ཕྱག་འཚལ་ཏུ་རེའི་ཞབས་ནི་བརྡབས་པས། །ཧཱུཾ་གི་རྣམ་པའི་ས་བོན་ཉིད་མ། །རི་རབ་མན་དཱ་ར་དང་འབིགས་བྱེད། །འཇིག་རྟེན་གསུམ་རྣམས་གཡོ་བ་ཉིད་མ། །ཕྱག་འཚལ་
ལྷ་ཡི་མཚོ་ཡི་རྣམ་པའི། །རི་དྭགས་རྟགས་ཅན་ཕྱག་ན་བསྣམས་མ། །ཏཱ་ར་གཉིས་བརྗོད་ཕཊ་ཀྱི་ཡི་གེས། །དུག་རྣམས་མ་ལུས་པར་ནི་སེལ་མ། །ཕྱག་འཚལ་ལྷ་ཡི་ཚོགས་རྣམས་རྒྱལ་པོ།།
ལྷ་དང་མི་འམ་ཅི་ཡིས་བསྟེན་མ། །ཀུན་ནས་གོ་ཆ་དགའ་བའི་བརྗིད་ཀྱིས། །རྩོད་དང་རྨི་ལམ་ངན་པ་སེལ་མ། །ཕྱག་འཚལ་ཉི་མ་ཟླ་བ་རྒྱས་པའི། །སྤྱན་གཉིས་པོ་ལ་འོད་རབ་གསལ་མ། །ཧར་
གཉིས་བརྗོད་ཏུ་ཏཏྟཱ་ར་ཡིས། །ཤིན་ཏུ་དྲག་པོའི་རིམས་ནད་སེལ་མ། །ཕྱག་འཚལ་དེ་ཉིད་གསུམ་རྣམས་བཀོད་པས། །ཞི་བའི་མཐུ་དང་ཡང་དག་ལྡན་མ། །གདོན་དང་རོ་ལངས་གནོད་སྦྱིན་ཚོགས་
རྣམས༑ ༑འཇོམས་པ་ཏུ་རེ་རབ་མཆོག་ཉིད་མ། །རྩ་བའི་སྔགས་ཀྱི་བསྟོད་པ་འདི་དང༌། །ཕྱག་འཚལ་བ་ནི་ཉི་ཤུ་རྩ་གཅིག།    །།ལྷ་མོ་ལ་གུས་ཡང་དག་ལྔ་ནི་
པའི༑ ༑བློ་ལྡན་གང་གིས་རབ་དད་བརྗོད་པས། །སྲོད་དང་ཐོ་རངས་ལངས་པར་བྱས་ནས། །དྲན་པས་མི་འཇིགས་ཐམས་ཅད་རབ་སྟེར། །སྡིག་པ་ཐམས་ཅད་རབ་ཏུ་ཞི་

82-1-301b

བ། །ངན་འགྲོ་ཐམས་ཅད་འཇོམས་པ་ཉིད་དོ། །རྒྱལ་བ་བྱེ་བ་ཕྲག་བདུན་རྣམས་ཀྱིས། །མྱུར་དུ་དབང་ནི་བསྐུར་བར་འགྱུར་ལ། །འདི་ལས་ཆེ་བ་ཉིད་ནི་འཐོབ་ཅིང༌། །སངས་རྒྱས་
གོ་འཕང་མཐར་ཐུག་དེར་འགྲོ། །དེ་ཡི་དུག་ནི་དྲག་པོ་ཆེན་པོ། །བརྟན་གནས་པའམ་གཞན་ཡང་འགྲོ་བ། །ཟོས་པ་དང་ནི་འཐུངས་པ་ཉིད་ཀྱང༌། །དྲན་པས་རབ་ཏུ་སེལ་བ་ཉིད་
ཐོབ༑ ༑གདོན་དང་རིམས་དང་དུག་གིས་གཟིར་བའི། །སྡུག་བསྔལ་ཚོགས་ནི་རྣམ་པར་སྤང་སྟེ། །སེམས་ཅན་གཞན་པ་རྣམས་ལ་ཡང་ངོ༌། །གཉིས་གསུམ་བདུན་དུ་མངོན་པར་
བརྗོད་ན། །བུ་འདོད་པས་ནི་བུ་ཐོབ་འགྱུར་ཞིང༌། །ནོར་འདོད་པས་ནི་ནོར་རྣམས་ཉིད་འཐོབ། །འདོད་པ་ཐམས་ཅད་ཐོབ་པར་འགྱུར་ཏེ། །བགེགས་རྣམས་མེད་ཅིང་སོ་སོར་འཇོམས་
འགྱུར། །སངས་རྒྱས་དང༌། །བྱང་ཆུབ་སེམས་དཔའ་ཐམས་ཅད་ཀྱིས་གསུངས་པ་བཅོམ་ལྡན་འདས་མ་འཕགས་མ་ལྷ་མོ་སྒྲོལ་མ་ལ་ཡང་དག་པར་རྫོགས་པའི་སངས་
རྒྱས་ཀྱིས་བསྟོད་པ་ཕྱག་འཚལ་བ་ཉི་ཤུ་རྩ་གཅིག་གིས་བསྟོད་པ་སྒྲོལ་མ་ལས་སྣ་ཚོགས་བསྟན་པའི་རྒྱུད་ལས་བྱུང་བ་རྫོགས་སོ།།　།།རྒྱ་གར་སྐད་དུ།
བཛྲ་ཀཱི་ལ་ཡ་མཱུ་ལ་ཏནྟྲ་ཁཎྜ། བོད་སྐད་དུ། རྡོ་རྗེ་ཕུར་པ་རྩ་བའི་རྒྱུད་ཀྱི་དུམ་བུ། བཅོམ་ལྡན་འདས་རྡོ་རྗེ་གཞོན་ནུ་ལ་ཕྱག་འཚལ་ལོ། །རྡོ་རྗེ་ཁྲ་བོས་ཞེ་སྡང་གཅོད། །མཚོན་

82-1-302a

༄༅། །ཆེན་སྔོན་པོ་ཆེར་འབར་བ། །ནམ་མཁའི་དཀྱིལ་དུ་ཐིག་ལེ་ཤར། །སྲོག་གི་སྒོ་རུ་ཤར་བ་དང༌། །སྙིང་གི་དཀྱིལ་དུ་བསྒོམ་པར་བྱ། །སྙིང་རྗེས་བསྒྲལ་
བའི་དམ་ཚིག་ནི། །བསད་ཅིང་མནན་པ་ཉིད་ཡིན་ཏེ། །ཕུར་པའི་རྡོ་རྗེ་དེ་ཉིད་དེ། །རྣམ་པར་ཤེས་པ་རྡོ་རྗེར་བསྒོམ། །ཨོཾ་བཛྲ་ཀཱ་ལི་ཀཱི་ལ་ཡ་སརྦ་བི་གྷྣཾ་བཾ་ཧཱུཾ་ཕཊ། དཱིཔྟ་
ཙཀྲ་ཧ་ན་ཧ་ན་ཧཱུཾ་ཕཊ། རྡོ་རྗེ་གཞོན་ནུའི་རིག་འཛིན་རྣམས། །འཁོར་བ་རྡོ་རྗེར་སྒྲུབ་པར་མཛོད། །འཁོར་བ་རྡོ་རྗེ་ཕུར་པའི་ལྷ། །ཡེ་ཤེས་ཁྲོ་བོ་གྲུབ་པར་མཛོད། །
སངས་རྒྱས་ཀུན་གྱི་ཡེ་ཤེས་སྐུ། །རྡོ་རྗེའི་དེ་ཉིད་རང་བཞིན་ལས། །ཆོས་ཀྱི་དབྱིངས་ཀྱི་ངོ་བོ་ཉིད། །འབར་བའི་ཁྲོ་བོ་མི་བཟད་པ། །སྐུ་ཡི་གཏེར་དུ་བདག་བསྐྱེད་
ཅིག །ཐབས་ཀྱི་སྤྱོད་པས་སེམས་ཅན་དོན། །བྱམས་དང་སྙིང་རྗེས་གང་འདུལ་བ། །སངས་རྒྱས་འཕྲིན་ལས་རྫོགས་པར་མཛད། །དབང་དང་བྱིན་རླབས་འདིར་སྩོལ་
ཅིག །ཨོཾ་བཛྲ་ཀྲོ་དྷ་ཧཱུཾ་ཀ་ར་ཧཱུཾ། གརྫྫ་གརྫྫ་ཧཱུཾ་ཕཊ། ཨོཾ་བཛྲ་ཀྲོ་དྷི་དཱི་པ་ཡ་ཏི་ཧཱུཾ། ཨོཾ་བཛྲ་སུ་ཀ་ར་མུ་ཁ་ཧཱུཾ། ཨོཾ་བཛྲ་ཨི་ཥུ་པ་མུ་ཁི་ཧཱུཾ། འདི་ནི་ཁྲོ་པོ་ཆེན་པོ་ཧཱུཾ་
མཛད་དང༌། །རྡོ་རྗེ་ལྷ་མོ་སྒྲ་འབྱིན་དང༌། །སྤྲུལ་པའི་ལྷ་མོ་ཕྲ་མེན་མ་ཕག་གི་མགོ་ཅན་དང༌། རྩངས་པའི་མགོ་ཅན་ནོ། །ཨོཾ་བཛྲ་ཀྲོ་དྷ་བི་ཛ་ཡ་ཧཱུཾ། ཧ་ན་ཧ་ན་ཧཱུཾ་

82-1-302b

ཕཊ། ཨོཾ་བཛྲ་ཀྲོ་དྷི་ལཱ་སྱ་ཀི་ཧཱུཾ། ཨོཾ་བཛྲ་བྱཱ་གྷྲ་མུ་ཁ་ཧཱུཾ། ཨོཾ་བཛྲ་གྲྀ་ཌྷྲ་མུ་ཁི་ཧཱུཾ། འདི་ནི་ཁྲོ་བོ་ཆེན་པོ་རྣམ་པར་རྒྱལ་བ་དང༌། རྡོ་རྗེ་ལྷ་མོ་སྒེག་མོ་དང༌། སྤྲུལ་པའི་ལྷ་མོ་ཕྲ་
མེན་མ་སྟག་གི་མགོ་ཅན་དང༌། བྱ་རྒོད་ཀྱི་མགོ་ཅན་ནོ། །ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུཾ་ད་ཧ་ད་ཧ་ཧཱུཾ་ཕཊ། ཨོཾ་བཛྲ་ཀྲོ་དྷི་ཏཱི་ཏཱ་རུ་ཧཱུཾ། ཨོཾ་བཛྲ་ཙ་མ་ར་མུ་ཁ་ཧཱུཾ། ཨོཾ་བཛྲ་ཏཱ་ཎ་མུ་ཁི་
ཧཱུཾ༑ འདི་ནི་ཁྲོ་བོ་དབྱུག་སྔོན་འཆང་བ་དང༌། ལྷ་མོ་རྡོ་རྗེ་སྡེར་མོ་དང༌། སྤྲུལ་པའི་ལྷ་མོ་ཕྲ་མེན་མ་གཡག་མགོ་ཅན་དང༌། བྱ་རོག་གི་མགོ་ཅན་ནོ། །ཨོཾ་བཛྲ་ཀྲོ་དྷ་ཡ་མཱནྟ་ཀ་
ཧཱུཾ༑ པ་ཙ་པ་ཙ་ཧཱུཾ་ཕཊ། ཨོཾ་བཛྲ་ཀྲོ་དྷི་སྨ་ཤཱ་ན་བ་ཏི་ཧཱུཾ། ཨོཾ་བཛྲ་ཧ་རི་ཎ་མུ་ཁི་ཧཱུཾ། ཨོཾ་བཛྲ་ཨཱུ་ལུ་ཀ་མུ་ཁི་ཧཱུཾ། འདི་ནི་ཁྲོ་བོ་གཤིན་རྗེ་མཐར་བྱེད་དང༌། རྡོ་རྗེ་ལྷ་མོ་དུར་ཁྲོད་
ཀྱི་བདག་མོ་དང༌། སྤྲུལ་པའི་ལྷ་མོ་ཕྲ་མེན་མ་རི་དྭགས་ཀྱི་མགོ་ཅན་དང༌། འུག་པའི་མགོ་ཅན་ནོ། །ཨོཾ་བཛྲ་ཀྲོ་དྷ་ཨཱཪྱ་ཨ་ཙ་ལ་ཧཱུཾ་བནྡྷ་བནྡྷ་ཧཱུཾ་ཕཊ། ཨོཾ་བཛྲ་ཀྲོ་དྷི་མུ་ཧ་
ལ་ཧཱུཾ། ཨོཾ་བཛྲ་ཏྱ་ཀི་མུ་ཁ་ཧཱུཾ། ཨོཾ་བཛྲ་པྲེ་ཏེ་མུ་ཁི་ཧཱུཾ། འདི་ནི་ཁྲོ་བོ་མི་གཡོ་མགོན་པོ་དང༌། རྡོ་རྗེ་ལྷ་མོ་གཏུན་ཁུང་མ་དང༌། སྤྲུལ་པའི་ལྷ་མོ་ཕྲ་མེན་མ་གཟིག་གི་མགོ་ཅན་
དང༌། ཁྭའི་མགོ་ཅན་ནོ། །ཨོཾ་བཛྲ་ཀྲོ་དྷ་ཧ་ཡ་གྲཱི་བ་ཧཱུཾ་ཧུ་ལུ་ཧུ་ལུ་ཧཱུཾ་ཕཊ། ཨོཾ་བཛྲ་ཀྲོ་དྷི་ཛ་ཡ་ཏི་ཧཱུཾ། ཨོཾ་བཛྲ་བི་ཏྲ་ལ་མུ་ཁ་ཧཱུཾ། ཨོཾ་བཛྲ་པཀྵི་ཏ་མུ་ཁི་ཧཱུཾ། འདི་ནི་ཁྲོ་བོ་རྟ་

82-1-303a

༄༅། །མགྲིན་དང༌། རྡོ་རྗེ་ལྷ་མོ་གཏུམ་མོ་དང༌། སྒྲུལ་པའི་ལྷ་མོ་ཕྲ་མེན་མ་བྱི་ལའི་མགོ་ཅན་དང༌། པུ་ཤུད་ཀྱི་མགོ་ཅན་ནོ། །ཨོཾ་བཛྲ་ཀྲོ་དྷ་ཨ་པ་རཱ་ཛི་ཏ་
ཧཱུཾ༑ ཏིཥྛ་ཏིཥྛ་ཧཱུཾ་ཕཊ། ཨོཾ་བཛྲ་ཀྲོ་དྷི་ས་བྱ་ཏི་ཧཱུཾ། ཨོཾ་བཛྲ་སྲྀཾ་ག་ལ་མུ་ཁ་ཧཱུཾ། ཨོཾ་བཛྲ་པཉྩར་ན་མུ་ཁི་ཧཱུཾ། འདི་ནི་ཁྲོ་བོ་གཞན་གྱིས་མི་ཐུབ་པ་དང༌། རྡོ་རྗེ་ལྷ་མོ་མདའ་
སྙེམས་མ་དང༌། སྤྲུལ་པའི་ལྷ་མོ་ཕྲ་མེན་མ་སྤྱང་ཁུའི་མགོ་ཅན་དང༌། ཁྲའི་མགོ་ཅན་ནོ། །ཨོཾ་བཛྲ་ཀྲོ་དྷ་ཨ་མི་ཏ། ཀུཎྜ་ལི་ཧཱུཾ། ཚིནྡ་ཚིནྡ་ཧཱུཾ་ཕཊ། ཨོཾ་བཛྲ་ཀྲ་དྷི་ས་
བྱ་མི་ཏི་ཧཱུཾ། ཨོཾ་བཛྲ་སིང་ཧ་མུ་ཁ་ཧཱུཾ། ཨོཾ་བཛྲ་ཏི་ཏི་ལ་མུ་ཁི་ཧཱུཾ། འདི་ནི་ཁྲོ་བོ་བདུད་རྩི་འཁྱིལ་པ་དང༌། རྡོ་རྗེ་ལྷ་མོ་སྒྲ་མཛད་མ་དང༌། སྤྲུལ་པའི་ལྷ་མོ་ཕྲ་མེན་མ་
སེང་གེའི་མགོ་ཅན་དང༌། ཕ་ཝང་གི་མགོ་ཅན་ནོ། །ཨོཾ་བཛྲ་ཀྲོ་དྷ་ཏྲཻ་ལོ་ཀྱ་བི་ཛ་ཡ་ཧཱུཾ། བིནྡ་བིནྡ་ཧཱུཾ་ཕཊ། ཨོཾ་བཛྲ་ཀྲོ་དྷ་མཱ་ར་ཡ་ཧཱུཾ། ཨོཾ་བཛྲ་རཀྵི་ས་མུ་ཁ་ཧཱུཾ། ཨོཾ་
བཛྲ་ཀུ་ལ་མུ་ཁི་ཧཱུཾ། འདི་ནི་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ་དང༌། རྡོ་རྗེ་ལྷ་མོ་གསོད་བྱེད་མ་དང༌། སྤྲུལ་པའི་ལྷ་མོ་ཕྲ་མེན་མ་དྲེད་ཀྱི་མགོ་ཅན་
དང༌། སྲེ་མོའི་མགོ་ཅན་ནོ། །ཨོཾ་བཛྲ་ཀྲོ་དྷ་མཧཱ་བ་ལ་ཧཱུཾ། སྥོ་ཊ་སྥོ་ཊ་ཧཱུཾ་ཕཊ། ཨོཾ་བཛྲ་ཀྲོ་དྷི་མུཎྚེ་མཾ་ཧཱུཾ། ཨོཾ་བཛྲ་རཀྵ་ས་མུ་ཁ་ཧཱུཾ། ཨོཾ་བཛྲ་ཀ་ཤི་ཀ་མུ་ཁི་ཧཱུཾ། འདི་ནི་

82-1-303b

ཁྲོ་བོ་སྟོབས་པོ་ཆེ་དང༌། རྡོ་རྗེ་ལྷ་མོ་རིག་བྱེད་མ་དང༌། སྤྲུལ་པའི་ལྷ་མོ་ཕྲ་མེན་མ་དོམ་གྱི་མགོ་ཅན་དང༌། །བྱི་བའི་མགོ་ཅན་ནོ། །ཨོཾ་བཛྲ་ཡཀྵ་ས་ད་ཧཱུཾ་ཛ། ཨོཾ་བཛྲ་བྷཻ་ར་བེ་ཧཱུཾ་ཧཱུཾ། ཨོཾ་
བཛྲ་ཨ་མྲྀ་ཏ་ཧཱུཾ་བཾ། ཨོཾ་བཛྲ་མ་ར་ཎི་ཧཱུཾ་ཧོཿའདི་ནི་ཤར་དུ་པུ་ཤུད་ཀྱི་མགོ་ཅན་དང༌། ལྷོར་བྱ་རོག་གི་མགོ་ཅན། ནུབ་ཏུ་སྲིན་བྱའི་མགོ་ཅན། བྱང་དུ་ཁྲའི་མགོ་ཅན་ནོ། །འཁོར་བ་
ཕུར་བུ་སྒྲུབ་དོན་དུ། །དབང་དང་བྱིན་རླབས་ཞུ་བའི་ཕྱིར། །ཡེ་ཤེས་ཁྲོ་བོ་གཤེགས་སུ་གསོལ། །ཡེ་ཤེས་ཁྲོ་བོ་གཤེགས་ནས་ཀྱང༌། །རྟགས་དང་མཚན་མ་བསྟན་པ་དང༌། །
ཕུར་པའི་དངོས་གྲུབ་སྩལ་དུ་གསོལ། །དམ་ཚིག་ཆེན་པོའི་དུས་ལ་བབ། །སྤྲུལ་པ་ཆེན་པོའི་དུས་ལ་བབ། །ཕོ་ཉ་ཆེན་པོའི་དུས་ལ་བབ། །བདག་ཉིད་ཆེན་པོའི་དུས་ལ་
བབ། །ས་བདག་ཆེན་མོའི་དུས་ལ་བབ། །ཁྱི་ཡི་གདོང་ཅན་དུས་ལ་བབ། །བསྒྲལ་བར་བྱ་བའི་དུས་ལ་བབ། །བྱང་ཆུབ་ཏུ་ནི་སེམས་བསྐྱེད་ནས། །དུས་གསུམ་སངས་རྒྱས་
སྲས་བཞིན་དུ། །རིག་འཛིན་བདག་ཅག་རྣམས་ལ་ནི། །གནོད་ཅིང་གདུག་པའི་དགྲ་དང་བགེགས། །བདུད་དང་བར་དུ་གཅོད་པ་རྣམས། །ཁྲོ་བོ་ཆེན་པོའི་བྱིན་རླབས་ཀྱིས། །
ཡུད་ཙམ་གྱིས་ནི་དེ་བཀུག་ནས། །མངོན་སྤྱོད་ཚུལ་གྱིས་བསྒྲལ་བ་དང༌། །ལུས་ངག་ཕྱེ་མར་མཛད་ནས་ཀྱང༌། །སྡུག་བསྔལ་ཉམས་སུ་མྱོང་བར་མཛོད། །ཨོཾ་ལཾ་ཧཱུཾ་ལཾ་སྟཾ་བྷ་ནཾ།

82-1-304a

༄༅། །མོ་ཧི་གྷཱ་ཏ་ཡ། བྷ་ག་བཱན། ཧྲཱིཿཥྚཱིཿབི་ཀྲྀ་ཏ་བཛྲ་ཧཱུཾ་ཀཱ་ར་ཧཱུཾ། བཛྲ་ཀཱི་ལི་ཀི་ལ་ཡ་ཛཿཧཱུཾ་བཾ་ཧོཿསརྦ་བིགྷྣན་བཛྲ་ཀཱི་ལི་ཀཱི་ལ་ཡ་ཧཱུཾ་ཕཊ། བགེགས་བྱེད་པ་
ཡི་བདུད་རྣམས་དང༌། །སྡུག་བསྔལ་སེམས་ལ་མཉམ་སྦྱོར་བ། །ཆེ་གེ་མོ་ཞེས་བྱ་བའི་བདུད། །ཟུངས་ཤིག་རྡུངས་ཤིག་རྣམ་པར་ཆིངས། །གཏོགས་ཤིག་གྲོགས་དང་
དབྱེ་བར་གྱིས། །རིང་ནས་ཁུག་ལ་སྨྲ་རུ་ཆུག །ཕོབ་ཅིག་རྣམ་པར་གཟིར་བར་གྱིས། །བདག་གི་དབང་དུ་བྱས་གྱུར་ནས། །བསྒོ་བའི་བཀའ་ཉན་གུས་པར་གྱིས། །ཧཱུཾ་པར་
པིདྱཱ་ཙྪིནྡ་ཙྪིནྡ་ཧཱུཾ་ཕཊ། བྷིནྡ་བྷིནྡ་ཧཱུཾ་ཕཊ། གྲྀ་ཧྣ་གྲྀ་ཧྣ་ཧཱུཾ་ཕཊ། བྷནྡྷ་བྷནྡྷ་ཧཱུཾ་ཕཊ། ཏྲཱ་ཤ་ཡ་ཏྲཱ་ཤ་ཡ་ཧཱུཾ་ཕཊ། ཧ་ས་ཡ་ར། ཧ་ས་ཡ་ར། ཧྲཱིཿདཎྜ་ཧཱུཾ་ཕཊ། ཤཱི་གྷྲིཾ་ཨཱ་ན་
ཡ་ཧཱུཾ་ཕཊ། ཛྭ་ལཱ་པ་ཡ་ཛྭ་ལ་པ་ཡ་ཧཱུཾ་ཕཊ། ཨཱ་བེ་ཤེ་ཡ་ཨཱ་བེ་ཤ་ཡ་ཧཱུཾ་ཕཊ། བིནྡྷ་ཡ་བིནྡྷ་ཡ་ཧཱུཾ་ཕཊ། ཕོ་ཉ་བྲན་དང་མངག་པའི་ཚོགས། །ཁྱེད་ཀྱི་ཐུགས་དམ་དུས་ལ་
བབ། །མངོན་སྤྱོད་ཇི་ལྟར་ངེས་པ་དང༌། །མངོན་སྤྱོད་བྱིན་རླབས་དེ་བཞིན་མཛོད། །ཧ་ན་ཧ་ན་བཛྲ། ད་ཧ་ད་ཧ་བཛྲ། པ་ཙ་པ་ཙ་བཛྲ། མ་ཐཱ་མ་ཐཱ་བཛྲ། ཛྭ་ལ་ཛྭ་ལ་བཛྲ།
སུ་རུ་སུ་རུ་བཛྲ། མུ་རུ་མུ་རུ་བཛྲ། ཀ་ཊ་ཀ་ཊ་ཡེ་ཛ་ཡེ། བི་ཛ་ཡེ། ཨ་ཛི་ཏེ། ཨ་པ་རཱ་ཛི་ཏེ། མཱ་ར་སེནྱཱ་པྲ་མརྡ་ནི་ཧཱུཾ་ཕཊ། རྡོ་རྗེ་གསང་བའི་བཀའ་ལུང་གིས། །སྡིག་ཅན་གང་

82-1-304b

ཞིག་འདའ་བྱེད་པ། །སྟོབས་ཆེན་ཁྲོ་བོ་ཆེན་པོ་ཡིས། །མགོ་བོ་ཚལ་པ་བརྒྱ་རུ་གྱིས། །ཉོན་ཅིག་བགེགས་དང་ལོག་འདྲེན་རྣམས། །ང་ཡི་བཀའ་ལས་འདའ་མ་བྱེད། །ཧཱུཾ་མ་མ་
པ་ཤཱཾ་ཀུ་རུ། གདུག་ཅིང་སྡང་སེམས་ལྡན་པ་རྣམས། །སོང་ཞིག་ལྷ་མིན་ལྷ་ཡང་རུང༌། །ང་ལ་བར་ཆད་བྱེད་པའི་བདུད། །མཐུ་དང་རྫུ་འཕྲུལ་མེད་པར་མཛོད། །སརྦ་ཨཱ་ན་ཡ་ཧཱུཾ་
ཕཊ། ཏ་ཐའ་ཡ་ཧཱུཾ་ཕཊ། རྡུངས་ཤིག་རྡོ་རྗེ་འབར་བའི་གཏུན། །བཀའ་ལས་འདའ་བྱེད་སྡིག་ཅན་རྣམས། །རྡོ་རྗེ་མེ་ཡིས་སྙིང་བསྲེགས་ནས། །ལུས་སེམས་རྡུལ་བཞིན་བརླག་པར་
མཛོད། །ཁྲོ་མོ་འབར་བའི་གཏུན་ཁུང་དུ། །རྡོ་རྗེ་ཐོ་བས་བརྡུངས་བྱས་ནས། །ལྷ་ཡང་རུང་སྟེ་བསྒྲལ་བར་བྱ། །ཁ་ཏཾ་ཁ་ཏཾ་ཁ་ཏཾ། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ་
ཁཱ་ཧི་ཁཱ་ཧི། ཧ་ཧ། ཧཱུཾ་ཧཱུཾ། ཕཊ་ཕཊ། ཆོས་ཉིད་ཀྱི་བདེན་པའོ། །གསང་སྔགས་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་སོ། །སངས་རྒྱས་ཀྱི་བྱིན་གྱིས་བརླབས་ཀྱིས་མཐུར་
འགྱུར་རོ། །བྲང་པ་དེ་ཁོ་ན་ཉིད་དོ། །ཀཱི་ལ་ཡ་ལན་ཉི་ཤུ་རྩ་གཅིག་བཟླས་སོ། །ཀཱི་ལ་ཡ་ལན་བཅོ་བརྒྱད་བཟླས་ནས་སྟིང་དཀར་ནག་གི་མཚམས་སུའོ། །ཧཱུཾ་ཧཱུཾ་ཧཱུཾ། ཧོ་ཧོ་ཧོ། །ཕཊ་
ཕཊ་ཕཊ། འདི་བརྗོད་པར་བྱའོ། །རྡོ་རྗེ་ཕུར་པ་རྩ་བའི་རྒྱུད་ཀྱི་དུམ་བུ་སློབ་དཔོན་པདྨ་འབྱུང་གནས་དངོས་ཀྱི་རྒྱ་དཔེ་དང་མཐུན་པར་དཔལ་ལྡན་ས་སྐྱ་པཎྜི་ཏས་གཡས་རུའི་

82-1-305a

༄༅། །སའི་ཆ་ཤངས་ཀྱི་སྲེག་ཞིང་དུ་བསྒྱུར་ཅིང་ཞུས་ཏེ་གཏན་ལ་ཕབ་པའོ།།    །།རྒྱ་གར་སྐད་དུ། མཧཱ་ཀཱ་ལ་ཏནྟྲ་རཱ་ཛ་ནཱ་མ། བོད་སྐད་དུ།
ནག་པོ་ཆེན་པོ་ཞེས་བྱ་བའི་རྒྱུད་ཀྱི་རྒྱལ་པོ། དཔལ་ནག་པོ་ཆེན་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ལྷ་མོ་རྣམས་
ཀྱིས་ཇི་ལྟར་ཐོབ་པ་དེ་བཞིན་བཞུགས་སོ། །ལྷ་མོས་གསོལ་པ། །འཁོར་བའི་རྒྱ་མཚོར་ལྷུང་བའི་སེམས་ཅན་དེ་རྣམས་ཐབས་གང་གིས་གདོན། འཁོར་པ་ལྷ་གང་
གིས་གང་ལས་གྲོལ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། གང་གིས་བསྐྱེད་པའི་རིམ་པ་དང༌། རྫོགས་པའི་རིམ་པ་སྦྱོར་བ་ལ་ཡེ་ཤེས་སུ་དེ་དག་བརྗོད་
པར་བྱའོ། །ལྷ་མོ། ལེགས་པར་ཉོན་ཅིག །བསྐྱེད་པའི་རིམ་པས་འགོག་པ་ལ་གནས་པ་དང༌། དེའི་འབྲས་བུ་སྟེར་བའི་ཇི་ལྟ་བའི་ལམ་ཡང་དག་པར་འབྱུང་བར་བྱེད་པ་ལ་
ངེས་པར་ཕྱག་རྒྱ་ལས་དབང་བསྐུར་བའི་བྱེ་བྲག་བྱའོ། །རྒྱུ་བ་གཅོད་པ་ལ་སྤྱོད་པ་དེ་ལ་ཡོངས་སུ་བརྟག་པ་སྟེ། ན་ར་དང༌། སྦྱོར་བ་ལས་ཇི་ལྟར་ལམ་དང་ལྡན་པ་བསྐྱེད་པའི་
རིམ་པའོ། །ལྷ་མོས་གསོལ་པ། ཀྱེ། བཅོམ་ལྡན་འདས། དགོས་པ་གང་གིས་རྡོ་རྗེ་སེམས་དཔའ་བསྐྱེད་པ་ཡིན། དེ་ལྟར་ན་སོ་སོའི་བུམ་པ་ལ་དགོས་པ་ཅི་ཡོད། བཅོམ་མ་

82-1-305b

ལྡན་འདས་ཀྱིས་བཀའ་སྩལ་པ། སྐྱེས་པ་ལ་ནི་དངོས་མེད་བཀག་པ་སྟེ། རྡོ་རྗེ་ནམ་མཁའ་ཡིན་པའོ། །ངེས་པར་བདག་མེད་པ་ཡིན་ཞིང༌། བདེ་བ་སྐད་ཅིག་མའོ། །ཇི་ལྟར་ཚོགས་
པ་མ་ལུས་པ་དང༌། གྲོང་ཁྱེར་བ་དེ་ལྟར་སྐྱེས་པ་ལ་སྟོབས་ཀྱིས་འགོག་པ་ཡིས་བདེ་བ་རྒྱས་པ་འཆི་བ་མེད་ན་ཇི་ལྟར་སྐྱེ། ལྷ་མོས་གསོལ་པ། ཀྱེ༑ བཅོམ་ལྡན་འདས།
ལུས་བསྟན་པའི་དགོས་པ་གང་ལགས། ལམ་ལ་ཁྲག་དང༌། བྱང་ཆུབ་ཀྱི་སེམས་འདུས་པ་ལས་གཟུགས་བརྙན་གྱི་གྲོལ་བ་ལས་མེད་དམ། འབྲས་བུ་སྟེར་རམ། ལྟ་བའི་
དོན་དུ་འདོད་ཆགས་ཀྱི་ཕྱིར་རབ་ཏུ་སྦྱོར་བར་བརྗོད་དམ། བཅོམ་ལྡན་འདས་ཀྱིས་བཀའ་སྩལ་པ། ལུས་རྡོ་རྗེ་ཞེས་བརྗོད་པའོ། །ཇི་ལྟར་སྒྱུ་མར་སེམས་དཔས་ན་ར་དང་སྦྱོར་
བ་བཞིན་ནོ། །ལམ་འདུས་པ་ལས་ཁྲག་གོ་ཞེས་པ་ནི། ལ་ལ་ནཱ་དང༌། ར་ས་ནཱ་དང༌། ཨ་བ་དྷཱུ་ཏཱི་རྣམས་ཀྱི་ཕུང་པོ་ལྔ་ལ་རྣམ་པར་སྤྱད་པ་ཡིས་ཐབས་གཅིག་ཏུ་མཉམ་པར་གང་
གིས་ཤེས་པའི་ཚེའི་རྡོ་རྗེ་ལ་དེའི་ལམ་འདུས་པ་ལས་ཁྲག་ཅེས་བརྗོད་དོ། །རབ་ཏུ་སྦྱོར་བའི་ལུས་ཞེས་བརྗོད་པ་དེ་ནི་རྣམ་པར་སྤྱད་པ་མི་བཟོད་པ་གང་འདོད་པ་དེ་རབ་ཏུ་སྦྱོར་
བའི་ལུས་སོ། །རབ་ཏུ་སྦྱོར་བས་རྨོངས་པའི་ཕྱིར་རབ་ཏུ་སྦྱོར་བ་བྱས་པ་ཞེས་བརྗོད་དོ། །ལྷ་མོས་གསོལ་པ། ཆོས་གང་ལགས། ཆོས་ཀྱི་ཚོགས་པའི་གཏམ་བརྗོད་པ་གང་ལགས།

82-1-306a

༄༅། །མི་རྣམས་ཀྱི་བདེ་བ་ཕུན་སུམ་ཚོགས་པར་བྱ་བའི་ཕྱིར་རམ། དོན་ཐོབ་པར་བྱ་བའི་ཕྱིར་རམ། ནད་མེད་པར་འདོད་པའི་འབྲས་བུ་ཐོབ་པར་བྱ་བའི་
ཕྱིར་ཡིན། བཅོམ་ལྡན་འདས་ཀྱིས་བཀའ་སྩལ་པ། མིར་སྐྱེ་བའི་སེམས་ཅན་ཆོས་ཇི་ལྟར་སྤྱད་ན་ཚེགས་མེད་པར་དེའི་དངོས་གྲུབ་ཇི་ལྟ་བར་བརྗོད་པར་བྱའོ། །དངོས་
གྲུབ་ཆེན་པོ་བརྒྱད་རྣམས་ནི་རལ་གྲི་དང༌། མིག་སྨན་དང༌། རིལ་བུ་དང༌། རྐང་མགྱོགས་ཀྱི་དངོས་གྲུབ་དང༌། སྒྲུབ་པའི་སྨན་དང༌། སྔགས་རྣམས་ལ་ངེས་པར་དངུལ་
ཆུ་དང༌། བཅུད་ལེན་ཏེ། དངོས་གྲུབ་ཆེན་པོ་བརྒྱད་ཐོབ་ནས་དངོས་གྲུབ་གཞན་བརྟགས་ན། ཇི་ལྟ་བར་སེམས་ཅན་ནག་པོ་ཆེན་པོའི་རྒྱུད་པ་རྣམས་ཀྱིས་འགྲུབ་བོ། །འདིར་
ཚོགས་པ་མེད་པར་ངེས་པའོ། །ལྷ་མོས་གསོལ་པ། མིག་སྨན་དངོས་གྲུབ་འདི་ལས་འཇུག་པ་ལ་བཅིང་བྱ་བཅིང་བྱེད་ཇི་ལྟར་ཕྲ་བར་བརྗོད། བཅོམ་ལྡན་འདས་ཀྱིས་
བཀའ་སྩལ་པ། ལེགས་པར་སྲུང་བ་དང༌། རྨིག་པའི་སྒྲ་ལྟར་བརླག་པ་ཇི་ལྟ་བར་སྦས་པ་དེའི་སྡོམ་པ་རྒྱས་པར་བརྗོད་དོ། །ལྷ་མོས་གསོལ་པ། བཅོམ་ལྡན་འདས།
རྡོ་རྗེའི་ལུས་ལ་རྩ་དུ་ལགས། དབུགས་འགྲོ་འོང་དང༌། སྐད་ཅིག་མ་དུ་ལགས། བཅོམ་ལྡན་འདས་ཀྱིས་བཀའ་སྩལ་པ། རྩ་རྣམས་ནི་སུམ་ཅུ་སོ་གཉིས་སོ། །དབུགས་

82-1-306b

འགྲོ་འོང་ནི་ཡོངས་སུ་བཅིང་བ་དང༌། ལུས་ལས་སྐྱེས་པའི་དབུགས་ཕྱིར་འཐོན་པ་ནི་ཟླ་བ་དང༌། ཉི་མ་དག་གིས་བསྐྱོད་པའོ། །གྲངས་ཀྱི་བྱེ་བྲག་བརྗོད་པ་ནི་དྲུག་བརྒྱ་ལྷག་པའི་སྟོང་
ཕྲག་ཉི་ཤུ་རྩ་གཅིག་གིས་འགྲོ་འོང་ངོ༌། །དེ་ལས་འགྲོ་བ་དང༌། འོང་བ་སྐད་ཅིག་གོ །ལྷ་མོས་གསོལ་པ། ཀྱེ༑ བཅོམ་ལྡན་འདས། ཇི་ལྟར་འདོད་པའི་ལྷ་ཡི་རབ་ཏུ་གསལ་བར་
གང་མཛད། འདོད་པ་སྒྲུབ་པ་ཁྱབ་འཇུག་གིས་ཀྱང་སྒྱུ་མས་སྤྲུལ་པ་བྱས་པ་བཞིན་ལཀྵ་མེ་དང༌། དབྱངས་ཅན་མ་དག་གི་ཕྱིར། དབུལ་པོ་རྣམས་ལ་མུན་པ་དང་བྲལ་བ་ལྟར་
ཞིང་སྐྱོང་བས་ན་སྦྱོར་བ་བསྒོ་བ་བྱས་པས་ཡིན་ནམ། བཅོམ་ལྡན་འདས་ཀྱིས་བཀའ་སྩལ་པ། ཀྱེ༑ ལྷ་མོ། འཛམ་བུ་གླིང་པའི་སེམས་ཅན་རྣམས་འཁྲོ་བ་ན་འཁོར་ཞིང་
ཡོད་པ་དེ་རྨོངས་པ་དང༌། འདོད་ཆགས་དང༌། ཕྲག་དོག་དང༌། ཕྲ་མ་རྣམས་སྐྱེས་པར་གྱུར་པས་དཔལ་ནག་པོ་ཆེན་པོ་ཡིས་གང་སྨྲས་པ་དེ་གུས་པ་དང་བཅས་པས་སོ། །
ཁྱབ་འཇུག་ལྟར་འདོད་པའི་ལྷ་དང༌། ནམ་མཁའ་འགྲོ་མ་དྲུག་ཅུ་རྩ་བཞི་འཁོར་དང་བཅས་པ་རྣམས་བསྐྱེད་པར་བརྗོད་དོ། །ལྷ་མོས་གསོལ་པ། ཀྱེ༑ བཅོམ་ལྡན་འདས།
ནག་པོ་ཆེན་པོ་ཞེས་བྱ་བ་ཅི་ལ་བགྱི། བཅོམ་ལྡན་འདས་ཀྱིས་བཀའ་སྩལ་པ། ནག་པོ་ཆེན་པོ་ལ་དམིགས་ནས་སྡོད་པ་དེ་ཡིས་དུས་ཀྱི་གྲངས་ཤིན་ཏུ་ཚད་མར་བྱས་པ་དང༌།

82-1-307a

༄༅། །ཉི་མ་རེ་རེ་ཞིང་གྲངས་གང་ལ་བཟང་པོར་རྒྱུ་བ་དེ་ནག་པོ་ཆེན་པོ་ཞེས་བརྗོད་དོ། །གང་ལ་མེད་པའམ། གང་ལ་དུས་ཆེན་པོའི་མཐའ་དང་ལྡན་པ་ནག་
པོ་ཆེན་པོ་སྟེ། ནག་པོ་ཆེན་པོར་ཡོངས་སུ་བྱ་བ་འདིའོ། །ལྷ་མོས་གསོལ་པ། ཡི་གེ་མ་ཞེས་བགྱི་བ་གང་ལགས། ཧཱ་ཞེས་བྱ་བ་ནི་ཅི་ལ་བགྱི། ཀཱ་ལ་ཞེས་པ་ནི་ཇི་ལྟ་བུ་ལགས།
བཅོམ་ལྡན་འདས་ཀྱིས་བཀའ་སྩལ་པ། མ་ཞེས་པ་སེམས་དཔའི་སྙིང་རྗེ་དང༌། ཧཱ་ཞེས་པ་ཤེས་རབ་དང་སྦྱོར་བ་སྟེ་ཤེས་རབ་ཉིད་དོ། །ཀཱ་ལ་ནི་གཉིས་ཚོགས་པ་ལས་
དུས་ཏེ་ཐབས་དང༌། ཤེས་རབ་ཀྱིས་སྙིང་རྗེ་ཆེན་པོ་ལ་སྦྱོར་བ་ཞེས་པའོ། །རེངས་པ་དང༌། བསྐྲད་པ་དང༌། སྡེ་རེངས་པར་བྱེད་པ་དང༌། མངོན་སྤྱོད་རྣམས་རྣལ་འབྱོར་གྱི་
དབང་ཕྱུག་རྣམས་ཀྱིས་ཇི་ལྟར་རིག་པས་རྣལ་འབྱོར་མ་བརྒྱད་རྒྱུད་འདིར་བཞེངས་པ། གཏུམ་པའི་དབང་ཕྱུག་མ་དང༌། ཙ་རྩི་ཀ་དང༌། དུས་ཅན་མ་དང༌། རིགས་ཀྱི་
དབང་ཕྱུག་མ་དང༌། དུམ་སྐྱེས་མ་དང༌། མཆེ་གཙིགས་མ་དང༌། མི་ཐུང་མ་དང༌། དབང་ཕྱུག་ཆེན་མོ་རྣམས་གང་གིས་བསྒོམས་པ་ལས་སྐྱེ་སྟེ། འཛིན་པའི་ཤེས་པ་
དེ་དུས་ཀྱི་གཙོ་བོ་གྲོལ་བར་འདོད་པའོ། །དེ་ནི་བསྒོམ་བྱ་དང༌། སྒོམ་པ་མེད་པ་ཡིན་ནོ། །གང་དང༌། གང་གིས་བསྒོམ་པ་རྣམས་མི་སྐྱེའོ། །དེས་ན་ཡིད་ཀྱི་མངའ་བདག་གིས་

82-1-307b

སེམས་རབ་ཏུ་བརྟགས་པ་མེད་པ། བེ་ཏཱ་ལིའི་གཟུགས་ཀྱིས་ཡང་དག་པར་བསྒྲུབས་ཀྱང་མི་སྐྱེའོ། །རིགས་ལྔ་ལ་སྦྱད་པ་ཡིས་ཇི་ལྟར་གསུངས་པའི་ལས་དེ་ལྟར་འགྲུབ་པོ།
གཞན་དང༌། གཞན་དུ་བགྲོད་པ་ནི་ཚེས་ཀྱི་བྱེ་བྲག་བཟང་པོ་ལ་མ་བྱུང་བ་འབྱུང་བར་འགྱུར་བའི་དོན་དུའོ། །ངེས་པར་གང་དང་གང་ཐོབ་པར་བྱེད་པར་འགྱུར་ཏེ། རྣམ་གྲངས་
ཀྱིས་འབྲས་བུ་དེ་རྣམས་སོ། །དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དེ་ཁོ་ན་ཤེས་པར་བྱེད་པའི་ལེའུ་སྟེ་དང་པོའོ།།    །།ཐབ་ཁུང་གི་རྣམ་པའི་ལེའུ་
བཤད་པར་བྱ་སྟེ། ལྷ་མོས་གསོལ་པ། ཀྱེ༑ རྗེ་བཙུན་སེམས་ཅན་གྱི་ཕྱིར་དངོས་གྲུབ་བརྒྱད་ཀྱི་བྱ་བ་དེའི་དོན་དུ་སྡུག་བསྔལ་མེད་པར་བྱེད་པ་གང་གིས་ཉེ་བར་འཐོབ།
བཅོམ་ལྡན་འདས་ཀྱིས་བཀའ་སྩལ་པ། ཟླ་བ་རྒྱུ་བའི་དུས་སུ་དབུགས་ཕྱིར་རྒྱུ་བ་བཟུང་སྟེ། གནས་པར་ངེས་པར་དངོས་གྲུབ་ཆེན་པོ་བརྒྱད་འགྲུབ་བོ། །གང་གི་ཚེ་ཡོངས་སུ་
སྨིན་པར་འདོད་པས་འདི་བྱས་ན་འགྲུབ་བོ། །བསད་པ་ལ་ཐབ་ཁུང་གྲུ་བཞི་པ། རྒྱར་ཁྲུ་གང་བར་མེ་ཏོག་ནག་པོས་སྦྱིན་སྲེག་བྱའོ། །རེངས་པ་ལ་ཟླུམ་པོ་རྒྱར་ཁྲུ་ངོ་པའོ། །
དབང་དུ་བྱ་བ་ལ་གྲུ་གསུམ་རྒྱར་ཁྲུ་གང་པ། ས་སྦྱང་བ་ཁྲུ་གང་བརྐོས་ལ་བྱ་སྟེ། མེ་ཏོག་དམར་པོས་སྦྱིན་སྲེག་བྱ་བ་ནི་བློ་གྲོས་ཅན་གྱིས་དོམ་གྱི་པགས་པ་ལ་བསྡད་

82-1-308a

༄༅། །ལ་འདི་བྱའོ། །རྐང་བྱུག་སྒྲུབ་པའི་དོན་དུ་སྦྱིན་སྲེག་གི་ཐབ་ཁུང་གི་མཚན་ཉིད་བརྗོད་པ་ཟླུམ་པོ་ཁྲུ་གང་པ་ལས་བྱང་བ་ནི་ཁྲུ་ལྔ་བརྐོས་ལ་བྱའོ། །མིག་
སྨན་དོན་དུ་སྦྱིན་སྲེག་འདིར་བརྗོད་པ་སྤྲུལ་གྱི་མགོ་ལྟ་བུ་ཁྲུ་ཕྱེད་དམ་དོ་པ་ལས་སྦྱང་བ་ཁྲུ་བདུན་བརྐོས་པ་ན་མིག་སྨན་གྱི་ཐབ་ཁུང་ངོ༌། །འདིར་རིལ་བུའི་བསྟན་པ་ནི་གླང་
པོ་ཆེའི་རྨིག་པ་ཙམ་པ་ལ། །ས་སྦྱང་བ་ཁྲུ་བཅུ་བརྐོས་པ་འདི་རིལ་བུའི་ཐབ་ཁུང་ངོ༌། །བཅུད་ལེན་གྱི་དོན་དུ་ཐབ་ཀྱི་དབྱིབས་རྣ་རྒྱན་ལྟ་བུ་ཁྲུ་ཕྱེད་དང་གཉིས་པ་ལ། ས་སྦྱང་
བ་ཁྲུ་གསུམ་བརྐོས་པ་ནི་བཅུད་ལེན་གྱི་ཐབ་ཁུང་ངོ༌། །རྒྱལ་པོའི་དོན་དུ་ཐབ་ཁུང་ཁྲུ་གང་པ་ཡིན་ཏེ་དབྱིབས་ཟླུམ་པོའོ། །ས་སྦྱང་བ་ལ་ཁྲུ་བརྒྱད་བརྐོས་པ་ནི་དངོས་
གྲུབ་སྒྲུབ་པའི་དོན་དུ་སྟེ། སྦྱོར་བ་འདི་ཡིས་དངོས་གྲུབ་ངེས་པའོ། །འདིར་བརྗོད་པ་ཐམས་ཅད་མེ་ཏོག་དཀར་པོས་སྦྱིན་སྲེག་བྱས་ན་དངོས་གྲུབ་ཐམས་ཅད་ཀྱི་འབྲས་
བུ་ཉེ་བར་འཐོབ་པར་འགྱུར་རོ། །ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ཐབ་ཁུང་གི་རྣམ་པ་བསྟན་པ་ཞེས་བྱ་བའི་ལེའུ་སྟེ་གཉིས་པའོ།།    །།དེ་ནས་
སྔགས་ཀྱི་ལེའུ་བཤད་པར་བྱ་སྟེ། སྔགས་ཀྱི་བྱེ་བྲག་གཉིས་ལས། །ཞི་བའི་སྔགས་ཀྱི་རིམ་པ་ནི། ཨོཾ་ཡིག་གི་མིང་གིས་རྒྱུད་འདིར་ཞེས་ཏེ། སངས་རྒྱས་ཀྱི་བསྟན་

82-1-308b

པ་སྐྱོབ་པ་ཞི་བ་ལ་དགའ་བའི་སྔགས་སོ། །སངས་རྒྱས་ཀྱི་དམ་བཅའ་བྱས་པ་དེའི་ཕྱིར་ཡེ་ཤེས་ཆེན་པོའི་སྔགས་བརྗོད་པའོ། །ཨོཾ་མཧཱ་ཀཱ་ལ་ཧཱུཾ་ཕཊ་སྭཱཧཱ། ཕྱག་གཉིས་པའི་
སྔགས་སོ། །ཨོཾ་ཧྲཱིཾ་ཧྲཱིཾ་ཧཱུཾ་ཧཱུཾ་ཕཊ་ཕཊ། ཕྱག་བཞི་པའི་སྔགས་སོ། །ཨོཾ་མཧཱ་བྷཻ་ར་བ་སརྦ་སིདྡྷི། དཱ་ཡ་ཀ་ཌཾ་དཾ་ཧཱུཾ་ཀུཾ་དྷྭཾ་ཊཿ ཕྱག་དྲུག་པའི་སངས་སོ། །ཨོཾ་ཨཱཿཧཱུཾ་ཕཊ་ཧྲཱིཿཧཱུཾཿ
ཕྱག་བརྒྱད་པའི་སྔགས་སོ། །ཨོཾ་ཧཱི་ཀཱཾ་ཧཱུཾ་ཀཱི་ལི་ཀཱི་ལ་མཧཱ་ནཱ་ད་ཀཱ་རཱ་ལ་བི་ཀ་རཱ་ལཱ་ཀྵཱི་གྲི་ཧཱཿ ད་ཧ་ད་ཧ། པ་ཙ་པ་ཙ། སིདྡྷི་དཱ་ཡ་ཀ་སྭཱཧཱ། ཕྱག་བཅུ་པའི་སྔགས་སོ། །ཨོཾ་
དཾ་ཥྚོ་ཏ་ཀ་ཊ་བྷཻ་ར་བཱ་ཡ་སཾ་སཾ་སཾ་རུ་རུ་རུ་རུ་ཧཱུཾ་ཧཱུཾ་ཧཱུཾ་ཕཊ་སྭཱཧཱ། ཕྱག་བཅུ་གཉིས་པའི་སྔགས་ཏེ། ལས་ཐམས་ཅད་བྱེད་པ་དང༌། སངས་རྒྱས་ཐམས་ཅད་ཀྱིས་ཕྱག་བྱེད་པ་
དང༌། འཇིག་རྟེན་གསུམ་འགྲུབ་པ་དང༌། གང་འདོད་པ་བྱེད་པར་འགྱུར་རོ། །ཨོཾ་ཡ་མ་ཛ་ག་ཏ་ཀྵོ་བྷ་ཡ་ཀྵོ་བྷ་ཡ། ཏཱ་ལ་པཱ་ཏཱ་ལ། ཁཱ་ཧི་ཁཱ་ཧི། གྲྀ་ཧྣ་བ་ལི་གྲ་ཧཱཿགྲ་ཧཱཿ ཨོཾ་མཾ་ཙཾ་
མཧཱ་བྷཻ་ར་བཱ་ཡ་སྭཱཧཱ། དངོས་གྲུབ་ཐམས་ཅད་ཀྱི་དོན་དུ་ཕྱག་བཅུ་བཞི་པའི་སྔགས་འདིས་གཏོར་མ་རྒྱུན་དུ་སྦྱིན་ནོ། །ཨོཾ་མཾ་མཾ་རཾ་ཧཱུཾ་ཧཱུཾ་མཾ་རཀྵ་པཱ་ལ་ཡ་ཧཱུཾ་བཛྲ་ཕཊ། བདག་སྲུང་
བའི་སྔགས་སོ། །ཨོཾ་དྷ་ར་ཎི་དྷ་ར་དྷ་ར་ཧཱུཾ་ཧཱུཾ་ཨ་མུ་ཀ་སྱ་རཀྵ་ཀུ་རུ་སྭཱཧཱ། གཞན་སྲུང་པའི་སྔགས་སོ། །ཨོཾ་ཧྲཱཾ་ཧྲཱྃ་ཡཾ་མཾ་ཀ་རཱ་ལ་བི་རཱ་ལཀྵ་བ་ཀ་ར་ལ་མཧཱ་ཡོ་གེ་ཤྭ་ར་སརྦ་དཱ་ཡ་ཀ་

82-1-309a

༄༅། །སྭཱཧཱ། ཕྱག་བཅུ་དྲུག་པའི་སྔགས་སོ། །ཨོཾ་ཤྲཱིཾ་ཀྵཱིཾ་གྲྀ་ཧྣ་བ་ལིྃ་ཧཱུཾ་ཕཊ། མདྱ་མཱྃ་ས་པུཥྤ་དྷུ་པ། རཀྟ། ཏ་ལ་པཱ་ཏཱ་ལེ། ཨཥྚ་ནཱ་ག་དེ་བ་ཡཀྵ་རཱཀྵ་ས་གྲི་ཧྣ།
ཨི་དྃ་བ་ལིྃ་ཧཱ་ཧཱ་ཧཱ། ཧཱུྃ་ཁཱ་ཧི་ཁཱ་ཧི། ཁ་ཁ་ཧཱུཾ་ཛཿ ཕེཾ་ཕེཾ་ཧཱྃ་ཧཱྃ་མཧཱ་ཌ་དྷ་ར་ཧཱ་ས་གརྫྫ་གརྫྫ། ཀྲྀཥྞ་བི་རྞ་ཡེ་ཧེ་ཧཱུཾ་སྭཱཧཱ། སྲན་མ་ཆེན་པོ་ལེགས་པར་བཙོས་པ་དང༌། ཆང་དང༌།
ཤ་ཁྲག་དང༌། །ཁྲག་གིས་ལེགས་པ་བཀང་ལ་དེ་ནས་མཚན་མོ་རྒྱུན་དུ་གཏོར་མ་སྦྱིན་པ་སྟེ། ཞག་ཉི་ཤུ་རྩ་གཅིག་ན་དགེ་བའི་མཚན་མ་འབྱུང་ངོ༌། །ཟླ་བ་གཅིག་ན་
དངོས་གྲུབ་སྟེར་ཏེ། ལོ་གཅིག་ན་གང་འདོད་པ་སྟེར་རོ། །ཨོཾ་ཧྲཱིཾ་ཧྲཱིཾ་ཧཱུཾ་ཕཊ། འདི་ནི་སྔགས་ཀྱི་རྒྱལ་པོ་སྔགས་བཀླགས་པ་ཙམ་གྱིས་སྡིག་པ་ཐམས་ཅད་ཟད་པར་འགྱུར་
ཞིང་རྒྱུན་དུ་བཟླས་ན་དངོས་གྲུབ་ཐམས་ཅད་འགྲུབ་བོ། །སྒྱིད་སྙོམས་དང་བཅས་པར་སྟོང་ཕྲག་ལྔ་བཟླས་ན་ཞི་བ་ངེས་པར་འགྲུབ་བོ། །ཁྲི་ཁྲག་གཅིག་བཟླས་ན་བུད་མེད་
དབང་དུ་འགྱུར་རོ། །འབུམ་གྱིས་རྒྱལ་པོ་དབང་དུ་འགྱུར་རོ། །འབུམ་ཕྲག་ལྔ་ཡིས་ལྷ་དང༌། གནོད་སྤྱིན་ཐམས་ཅད་ངེས་པར་དབང་དུ་འགྱུར་རོ། །ངེས་པར་འགུགས་པར་
ཡང་བྱེད་ན་སྐྱེས་པ་དང་བུད་མེད་ལྟ་སྨོས་ཅི་འཚལ། དབང་དུ་བྱ་བའི་སྔགས་སོ། །ཨོཾ་མཧཱ་ཀ་ལ་ཧཱུཾ་ཧཱུཾ་ཕཊ་ཕཊ་སྭཱཧཱ། སྤྱིའི་སྔགས་སོ། །ཨོཾ་མཧཱ་ནཾ་དེ་ཤྭ་ར་ཧཱུཾ་ཕཊ་

82-1-309b

སྭཱཧཱ། མེའི་ཁ་དོག་ཁ་ལ་བསྒོམས་ན་འཆིའོ། །ཨོཾ་ཀྵཱིྃ་ཤྲཱིྃ་ཧོ་ཀྵཿ དེ་བ་དཏ་ཏྃ་མཱྃ་མྃ་མ་ར་ཡ་ཕཊ། བསང་པའི་སྔགས་སོ། །ཨོཾ་ཀྵཱིྃ་ཧེ་ཙཾ་ཧ་ཌེ་ཤྭ་རཱི་ཧཱུཾ་ཤྲཱི་སྭཱཧཱ། གཏུམ་པའི་དབང་
ཕྱུག་མའི་སྔགས་སོ། །ཨོཾ་ལཱ་ཀེ་ཀུ་ལི་ཀེ་ཤྭ་རཱི་ཧེ་ཕེཾ་སྭཱཧཱ། རིགས་ཀྱི་དབང་ཕྱུག་མའི་སྔགས་སོ། །ཨོཾ་མཱཾ་མ་ཧེ་ཤྭ་རཱི་ཧཱུཾ་ཤྲཱི་ཧེཾ་ཕེཾ། དབང་ཕྱུག་མ་ཆེན་མོའི་སྔགས་སོ། །ཨོཾ་ཀི་ལི་བི་
ཀ་རཱ་ལ་ཤྲིཿཀྵཱིྃ་ཀྵཱིྃ་ཧཱུཾ་ཕཊ་སྭཱཧཱ། དུས་ཅན་མའི་སྔགས་སོ། །ཨོཾ་ཙཾ་ཙ་རྩ་ཡ་ཙ་རྩ་ཡ་ཧཱུཾ་ཧྲཱིཿ ཙ་རྩི་ཀའི་སྔགས་སོ། །ཨོཾ་ཙ་མུཎྜེ་ད་ཧ་ད་ཧ། པ་ཙ་པ་ཙ། ཨི་དཾ་བ་ལིཾ་གྲྀཧྣ་
གྲྀཧྞ་ཧཱུཾ་ཕེཾ་ཧེཾ་སྭཱཧཱ། ལྷ་མོ་དུམ་བུ་ཅན་གྱི་གཏོར་མའི་སྔགས་སོ། །ཨོཾ་ཧྲཱི་ཧཱཿཧཱུཾ་ཤྲཱི་ཕཊ་སྭཱཧཱ། ལྷ་མོ་ཨུ་མའི་སྔགས་སོ། །ཨོཾ་ཨཱཿཧཱུཾ། ལུས་ངག་ཡིད་གསུམ་བྱིན་གྱིས་བརླབས་
པའི་སྔགས་སོ། །ཨོཾ་ཧཱུཾ་ཀྵཱིྃ་ཤྲཱིཾ་ཨོཾ་གྷཾ་དེ་བ་དཏྟ་ཧི་མཱ་ར་ཡ་མར་ཡ་ཧཱུཾ་ཕཊ། ཐམས་ཅད་གསད་པའི་སྔགས་སོ། །ཨོཾ་ཀྵིཾ་ཧ་ཧཱུཾ། ཆེ་གེ་མོ་ཨུཙྪ་ཊ་ཡ་ཧཱུཾ་ཕཊ། བསྐྲད་པའི་
སྔགས་སོ། །ཨོཾ་མཾ་ཛཾ་ཀྵཾ། དགྲ་རེངས་པར་བྱེད་པའི་སྔགས་སོ། །ཨོཾ་ཛཾ་ཧཱུཾ་ཧ་སྟི་སྟཾ་བྷ་ཡ་ཕཊ། བྱི་བའི་མཇུག་མ་ལ་ལན་བདུན་སྔགས་ཏེ་བརྒྱབ་ན་གླང་པོ་ཆེ་རེངས་བའོ། །ཨོཾ་
ཁཿཧཿཕཊ། གྷོ་ཊ་ཀ་སྟཾ་བྷ་ནཾ་ཞེས་པས་བ་ལང་གི་ཤ་ལ་བསྔགས་ཏེ་རྒྱབ་ན་རྟ་རེངས་པར་འགྱུར་རོ། །ཨོཾ་མུཿཧཾ་སརྦྦ་པ་ཤུ་ན་སྟཾ་བྷ་ཡ་མོ་ཧ་ཡ་ཧཱུཾ་ཕཊ། སྟག་གི་པགས་

82-1-310a

༄༅། །པ་ལ་ལན་བདུན་སྔགས་ནས་རྒྱབ་ན་མ་ཧེ་དང༌། ཁྱི་དང༌། གླང་པོ་ཆེ་དང༌། བ་གླང་དང༌། ཅེ་སྤྱང་དང༌། སྟག་དང༌། སྟག་དང༌། དོམ་རྣམས་ངེས་པར་རེངས་པར་
འགྱུར་རོ། །ཨོཾ་མཧཱ་ནཾ་ཏ་ཧཱུཾ་ཧཿདངུལ་ལ་ལན་བདུན་བཟླས་ནས་སྤྲུལ་ལ་བརྒྱབ་ན་སྤྲུལ་རེངས་པར་བྱ་བའི་སྔགས་སོ། །ཨོཾ་མུ་ཁཾ་སྟཾ་བྷ་ཡ་ཆེ་གེ་མོའི་བཾ་ཕཊ། མིའི་དག་རེངས་
པར་བྱ་བ་ལའོ། །ཨོཾ་ཧྲཱིཾ་མཾ་རཾ་ཙ་མུཎྜ་ཧཿཤྲཱི་ཧཱུཾ་ཕཊ། རལ་གྲི་ལ་སོགས་པ་རེངས་པར་བྱ་བའི་སྔགས་སོ། །ཨོཾ་མ་ཧི་ལ་ལ་བྷི་ལ་ལ་བྷི་ལ་ལ་ཧ་ཧོཿ ཆོ་ལོང་པ་རེངས་པར་
བྱེད་པའོ། །ཨོཾ་གྷཾ་ཧཱུཾ། བུད་མེད་རྨོངས་པར་བྱེད་པའི་སྔགས་སོ། །ཨོཾ་ཧཿཀ་ཧ་ཀ་ཧ་མཱ་ལི་ནི་མུ་ཁི། པྲ་སཱ་དྷ་ཡ་པྲ་སཱ་དྷ་ཡ། མཧཱ་ཀཱ་ལ་བུདྡྷ་ཛྙཱཾ། པྲ་ཧི་ཏོ་སི། མཱ་ར་ཡ་མཱ་ར་
ཡ༑ ཀཱ་ར་ཡ་ཀཱ་ར་ཡ། སརྦ་དུཥྚཾ་པྲ་དུཥྚན། གྲྀཧྞ་གྲྀཧྞ། མཱ་ར་མཱ་ར། ཁ་ཁ་ཁཱ་ཧི་ཁཱ་ཧི། ཤྲཱི་གྷྲཾ་ད་ཧ་ད་ཧ། པ་ཙ་པ་ཙ། ཧཱུ་རེ་ཧཱུ་རེ་ཧཱུཾ་ཕཊ། ཨི་དཾ་བ་ལིཾ་གྲ་ཧ་གྲ་ཧ། ཤྲཱི་སྭཱཧཱ།
སངས་རྒྱས་ཀྱི་བསྟན་པ་ལ་བྱ་བ་མ་ཡིན་པ་བྱེད་པའི་མི་རྩོད་པ་དང༌། རབ་ཏུ་རྩོད་པ་དང༌། སྔགས་འདི་མིའི་ཐོད་པ་བཟའ་རྒྱུས་བཀང་ལ་ནག་པོའི་ཚེས་བརྒྱད་ལ་གཏོར་
མ་སྦྱིན་ནོ། །སྐད་ཅིག་དེ་ཉིད་ལ་འཆིའོ། །རིམས་ཀྱིས་ཐེབས་པར་འགྱུར་རོ། །མེ་ཡིས་རབ་ཏུ་འཚིག་པར་འགྱུར་རོ། །མགོ་འགེམས་པར་འགྱུར་རོ། །གཏོར་མ་ཆེན་པོའི་སྔགས་

82-1-310b

ཏེ་དགྲ་གནོན་པའོ། །ཨོཾ་ཙ་མུཎྜ། ཧ་ན་ཧ་ན། ད་ཧ་ད་ཧ། ཧཱུཾ་ཕཊ། གསད་པའི་སྔགས་སོ། །ཨོཾ་ཧཱུཾ་མཱཾ་མཾ་མཱ་ར་ཡ་སྭཱཧཱ། དགྲ་གསད་བའི་སྔགས་སོ། །ཧཱུཾ་ཕཊ། ཨ་ཐ་བྷ་ག་བཱན་བྷོ་དྷི་
སཏྭ་མཧཱ་སཏྭ་མཧཱ་ཀཱ་རུ་ཎི་ཀཱ། ཏདྱ་ཐཱ། ཨོཾ་ཀཱ་རཱ་ལ་བི་ཀ་ཊེ་ཤྭ་ར། ཧཱུཾ་ལུ་ཧཱུ་ལུ། ཀི་ལི་ཀི་ལི། མཧཱ་ཀཾ་ཀཱ་ལ་ཧ་ལ། ཀྵཱཾ་ཤྲཱིཾ་བཾ་ཙིཾ་མཾ་ཧཾ་ཧཱུཾ། མཧཱ་ནཾ་དེ་ཤྭ་རཱ་ཡ་སྭཱཧཱ། སྔགས་འདི་ཉི་མ་
རེ་རེ་ལ་ལན་བདུན་བདུན་དུ་བཟླས་ལ་གདོང་པ་བཀྲུས་ན་སྐྱེ་བོ་ཐམས་ཅད་ཀྱི་ཡིད་དུ་འོང་བར་འགྱུར་རོ། །དགྲ་ཐམས་ཅད་ངེས་པར་ཞི་བར་འགྱུར་རོ། །བྱ་བ་ཐམས་ཅད་སྒྲུབ་པར་
འདོད་པ་དེ་ལ་ཉིས་འགྱུར་དུ་སྟེར་བར་བྱེད་དོ། །སྒྲུབ་པ་ཐམས་ཅད་ལ་ཆེར་དགའ་བའི་གཟུགས་ནག་པོ་ཆེན་པོའི་སྔགས་སོ། །ཨོཾ་མཧཱ་ཀཱ་ལ་ཧཱུཾ་ཧཱུཾ་ཕཊ་ཕཊ་སྭཱཧཱ། ལས་ཚོགས་
ཐམས་ཅད་བསྒྲུབ་པས་འབྲས་བུ་འབྱུང་བར་བྱེད་པ་དཔལ་མགོན་པོ་ང་པོའི་རྒྱུད་ཀྱི་རྒྱལ་པོ་ལས། སྔགས་ཀྱི་ལེའུ་སྟེ་གསུམ་པའོ།།    །།དེ་ནས་དབང་
གི་ལེའུ་བཤད་པར་བྱ་སྟེ། དང་པོར་ནག་པོ་ཆེན་པོ་ཕྱག་གཉིས་པའི་སྔགས་སྟོང་ཕྲག་བཅུ་བཟླས་ལ་སློབ་མ་ལ་དབང་བསྐུར་ཏེ། ཐོག་མར་བུམ་པའི་དབང་བསྐུར་བ་ཐུབ་པ་
དྲིལ་བུའི་སྒྲ་དང༌། རྡོ་རྗེའི་སྦྱོར་བ་དང་ལྡན་པས་ཆུ་ལ་སོགས་པ་དབང་ལྔ་རྣམས་ཀྱི་བྱེ་བྲག་གིས་སོ། །དྲུག་བ་ལ་རྡོ་རྗེའི་རིམ་པ་རྣམས་ཀྱིས་དང༌། བདུན་པའི་དབང་བསྐུར་བའི་

82-1-311a

༄༅། །བྱེ་བྲག་ནི་ཇི་ལྟ་བར་ཤེས་རབ་དང་མཉམ་པར་སྦྱོར་བའོ། །བརྒྱད་པ་ཞེས་པ་ནི་འདི་ལ་རྣལ་འབྱོར་མས་ཡོངས་སུ་འཁྱུད་པའོ། །དགུ་པ་ལ་སྐྱེས་
བུ་ཉིད་ལ་རྗེས་སུ་སྐྱེ་བའོ། །བཅུ་པ་ལ་ནམ་མཁའི་ཆུ་རྣམས་ཀྱིས་སོ། །བཅུ་གཅིག་པ་རྣམས་ཀྱིས་ཀྱང་རིམ་པས་ཡང་དག་པའི་རིག་པས་བསྒྲུབས་པས། གནས་དང༌།
གནས་སུ་རྗེས་སུ་འབྱུང་བ་ཐུབ་པ་ཀ་པི་ལ་བརྞ་ཤི་བ་ཇི་ལྟ་བར་རིམ་པས་ཞི་བའི་ཡེ་ཤེས་སྒྲུབ་པ་འདི་གསང་ལ་སྤྱད་པར་བྱ་བ་བདུད་རྩི་ལྔ་དང༌། ཤེས་རབ་མ་འདི་
རྣམས་ཀྱིས་སོ། །མ་དང༌། སྲིང་མོ་དང༌། བྱ་རོག་རྐང་མ་དང༌། མི་ཐུང་མ་དང༌། སྒྲུ་མོ་རྣམས་དང་ཡང་དག་པར་སྦྱོར་བ་བྱ་བ་དང༌། ཇི་ལྟར་བཀའ་སྩལ་བ་
ལྟར་མིང་ཐམས་ཅད་ཡང་དག་པར་བཟུང་ངོ༌། །དེ་ལྟར་བྱས་ན་མངའ་བདག་ལས་དབང་བསྐུར་ཇི་ལྟ་བ་བཞིན་ཉེ་བར་འགྱུར་རོ། །བླ་མས་སློབ་མ་བརྟགས་ལ་སྦྱིན་
པར་བྱའོ། །མངའ་བདག་ཁྱོད་ཐབས་དང་ལྡན་པས་བདག་ཉིད་ཆེན་པོ་བདག་ཅག་གིས་མིང་ཐམས་ཅད་སྤྱད་པས་སེམས་ཅན་གྱི་སྡུག་བསྔལ་སྤོང་ལ་ཇི་ལྟ་
བའི་ལམ་གསུངས་པ་ཞིག་བཅོམ་ལྡན་འདས་སྐྱེ་བོ་རྣམས་ཀྱི་དོན་དུ་གང་ཡིན་པ་དེ་དབང་གི་དོན་བྱེ་བྲག་གི་རིམ་པ་ལས་ཇི་ལྟ་བར་ཤེས་པར་མཛོད་ཅིག །དུས་དང་

82-1-311b

ཚོད་ཇི་ལྟ་བར་ཤེས་པ་ལས་སོ། །དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དབང་གི་རིམ་པར་ཕྱེ་བ་སྟེ་ལེའུ་བཞི་པའོ།།    །།དེ་ནས་ཡང་ལྷ་རྣམས་
དབང་བསྐུར་བ་བཤད་པར་བྱ་སྟེ། །དང་པོར་ལྷ་མོ་ལ་སོགས་པ་རྣམས་ཀྱིས་བུམ་པའི་དབང་བསྐུར་བར་བྱའོ། །ལྷ་མོ་བརྒྱད་རྣམས་ཀྱིས་ནི་བདུད་རྩིས་སོ། །མཆོད་ཡོན་
དང༌། ཞབས་བསིལ་བྱིན་ནས་བསྟོད་པ་དང༌། སྔགས་ཀྱིས་བྱིན་གྱིས་བརླབས་པ་ནི། ཨོཾ་ཀ་ལ་ཤ་ཨ་བྷི་ན་ཡ་ནཾ་སྣཱ་ནཾ། ཨོཾ་ཤཱུ་ནྱ་ཏཱ་ཨ་དྷིཥྛི་ཏེ་སྭཱཧཱ། ཆུའི་དབང་བསྐུར་བ་བྱིན་པ་
དང༌། བདུད་རྩི་ལྔ་བྱིན་པ་ནི། ལྷ་མོ་རྣམས་ཀྱིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །ལྷ་མོ་རྣམས་ཀྱིས་མེ་ཏོག་གི་ཆར་འབབ་པར་འགྱུར་རོ། །གླ་རྩི་དང༌།
དྲི་ཞིམ་པོ་ཡོངས་སུ་འཛིན་པར་འགྱུར་རོ། །སྲེད་མེད་ཀྱི་བུ་ལ་སོགས་པའི་བྱིན་གྱིས་རློབ་པར་འགྱུར་རོ། །ལྷ་ཐམས་ཅད་ཀྱི་དམ་ཚིག་གིས་སྐྱོང་ཞིང་སྲོག་ལ་བབ་ཀྱང་གཏོང་
བར་མི་འགྱུར་རོ། །འདི་ནི་ནག་པོ་ཆེན་པོའི་རྒྱུད་ལས། ལྷ་དབང་བསྐུར་བའི་ལེའུ་སྟེ་ལྔ་པའོ།།    །།དེ་ནས་ཡང་རྡོ་རྗེ་འབྱུང་མོ་ལ་སོགས་པའི་ལྷ་མོ་གཙོར་གྱུར་པ་
རྣམས་ཐེ་ཚོམ་སྐྱེས་ཏེ། ཡིད་མི་བདེ་བར་གྱུར་ནས། བཅོམ་ལྡན་འདས་ལ་ཐམས་ཅད་ཀྱིས་འདི་སྐད་ཅེས་གསོལ་ཏོ། །ཀྱེ༑ བཅོམ་ལྡན་འདས། ཐེ་ཚོམ་འདི་རྣམས་བསལ་

82-1-312a

༄༅། །དུ་གསོལ། འདི་ལྟར་ལེའུ་འདིར་བཤད་པའི་གར་གྱི་ཉམས་དགུ་དང༌། གླུ་ཡིས་གྲུབ་པར་འགྱུར་བ་དེ་བདག་ཐེ་ཚོམ་མཆིས་ན། གླུ་དང༌། གར་
གྱི་དོན་ཇི་ལྟར་དུ་འགྱུར་བ་ལགས། ལྷ་ལ་དབང་བསྐུར་བ་ཉེ་བར་སྤྱོད་པ་ཇི་ལྟར་འགྱུར་བ་ལགས། ཞེ་སྡང་ལ་སོགས་པའི་ཕྱག་རྒྱས་ཇི་ལྟར་རྒྱས་འདེབས་པར་འགྱུར་
བ་ལགས། ས་བོན་ཐམས་ཅད་སྔགས་ཀྱི་ལེའུ་ལས་བརྗོད་པ་ཇི་ལྟར་ལགས། ལྷ་མོས་ས་བོན་ལ་ཐེ་ཚོམ་སྐྱེས་པ་གང་ལགས། གཟུགས་ཅན་གྱི་ས་བོན་གྱི་མཐུ་གང་
ལགས། ཀྱེ༑ བཅོམ་ལྡན་འདས། དམ་ཚིག་ཅན་རྣམས་ཀྱིས་སྤྱོད་པ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཨ་ཀོ་ཡི་གྷ་ཎ་པིཊ་ཊ་ཡི་ར་ཧཱ་ཧཱ་ཀ་རེ་མ་
ཧཱ་ཀཱ་ལ། ཨུཙྪ་ལ་ཡ་ཡི། ཀཀྐོ་ལེ་གྷ་ཎ་ཌམ་རུ་བཛྲ་ཛི་ཡཱ་ཡི། ཀཱ་རུ་ཎི་ཡཱ་ཡི། ན་རོ་ལི་ཡཱ་ཡི། ཏ་ཧིཾ་མཧཱ་མཱཾ་ས་ནི་བ་བྷ་རེ་ཁཱ་ཧི་ཡཱ་ཡི། པི་བ་ཡི་མ་ཡ་ཎཱ་གྷཥྜྷེ། ཧ་རེ་ཀཱ་ལི་ཛྙཱ་ཛར་
པ་ཡི་ས་ཡི་བཱ་ཡི་ཡཾ་ཡི། དུཾ་ ཏ་ར་མཱ་ག་པ་ཨི་པ་ཏ་ཏེ། ཀཱ་སྟུ་ར་ཀླ་ཏ་ཐུ་རི་སིཧླ་ཙ་ཨུ་ས་མ་ལཱ་གཱ་བི་ཡཱ་ཡི་སི་ལི་ནི། བྷ་ར་མཱཾ་ས་ཀཱི་ཏ་ཧི་ལ་ཧི་ཡ་ཡི། ནཱ་ཊེ་གཱི་ཏཾ། ཨེ་ཀོ་ན་
མུ་ཡེ། ལཱི་ལཱ་བྷ་ར་ཎ་མཱ་ལཱ་བྷ་རི་ཡཱ་ཡི། ཏ་ཧིཾ་པ་ཎི་ཡཱ་ཡི། ས་ཧཱ་གཱ་ཐི་ཎ་ཀུ་ན་དུ་རུ་པ་ཡི་ཡཱ་ཡི། ཌཱ་མ་རུ་ནཱ་ད་ཨུཙྪ་ལི་ཡཱ་ཡི། གར་ནི་དཔལ་ནག་པོ་ཆེན་པོའི་རྣལ་

82-1-312b

འབྱོར་གྱི་ཇི་ལྟར་བདེ་བའི་སྦྱོར་བས་སྐྱ་རེངས་ཤར་བ་དང༌། བསམ་གཏན་ལ་ཆགས་པའི་སེམས་ཀྱིས་སོ། །གོམས་པའི་རིགས་པའི་སེམས་ནི། སངས་རྒྱས་ཐམས་ཅད་ཀྱི་དེ་
བཞིན་ཉིད་ཀྱི་རྣལ་འབྱོར་གྱི་མ་རྣམས་ལའོ། །གཞན་དུ་ནི་མ་ཡིན་ནོ། །གར་དང༌། གླུ་འདི་དག་གིས་མཆོག་ཏུ་བདེ་བ་སྐྱེ་བར་འགྱུར་རོ། །འདི་ཉིད་ཀྱི་བདག་སྲུང་བ་དང༌། ཚོགས་
སྲུང་བ་དང༌། བདུད་རྩི་ལྔ་དང༌། མཆོག་ཏུ་དགའ་བའི་དབང་དུ་གྱུར་པའི་སྔགས་བཟླས་པ་འདིས་འཇིག་རྟེན་དུ་ཚོགས་མེད་པར་བྱ་བ་བྱེད་པ་དེའི་ཕྱིར་དངོས་གྲུབ་རྟག་ཏུ་བླང་
བར་བྱའོ། །བར་དུ་གར་ཡང་བྱའོ། །ཡང་ཡང་དུ་ཚོགས་ཀྱི་བདག་པོ་དེ་ཉིད་ལ་དང་པོར་བྱ་རྒོད་ཀྱི་དྲི་དང༌། གཉིས་པ་དཔལ་སྲེད་མེད་ཀྱི་བུའི་དྲི་སྣའི་ཉེ་བར་དམིགས་པར་འགྱུར་
རོ༑ ༑གསུམ་པ་གླ་རྩིའི་དྲི་དང༌། གུར་གུམ་ལ་སོགས་པའི་དྲི་སྣ་ཚོགས་མཉམ་པར་ལོངས་སྤྱོད་པར་འགྱུར་རོ། །རྣལ་འབྱོར་དབང་ཕྱུག་གི་སའོ། །དེའི་རྗེས་ལ་གླུ་བྱིན་
གྱིས་བརླབས་པས་བུང་བའི་སྒྲ་ཉན་པ་དང༌། ངང་པ་དང༌། ཁུ་བྱུག་དང༌། གོ་མཱ་ཡུ་དང༌། གལ་ཏེ་གར་བྱེད་ན་ཐམས་ཅད་དང༌། སྒྲ་བཞིན་ནོ། །དེ་ནས་ཀླུའི་ཚོགས་བྱིན་གྱིས་
བརླབ་པ་ནི། ཕྱིའི་མིའམ་ཅི་དང༌། སྲེད་མེད་ཀྱི་བུ་ལ་སོགས་པ་དག་ཚིག་རྣམས་ཀུན་ཏུ་སྤྱད་པར་བྱའོ། །གྲོང་ཁྱེར་གྱི་མཐའམ། སྐྱེད་མོས་ཚལ་ལམ། ནགས་ཚལ་དུ་ངེས་

82-1-313a

༄༅། །པར་མཚོན་པར་བྱའོ། །ཕྱག་རྒྱ་ཐམས་ཅད་ཀྱི་ངེས་པར་དངོས་གྲུབ་ཏུ་འགྱུར་རོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། འཛམ་བུའི་
གླིང་པའི་སེམས་ཅན་གྱི་དོན་བྱེད་པར་འདོད་པ་དང༌། བཅུད་ལེན་བྱེད་པར་འདོད་པ་རྣམས་དེ་བཞིན་དུ་དབང་ལ་སོགས་པ་དེ་རྣམས་ཀྱིས་ཇི་ལྟར་འབྱུང་བ་བསྟན་དུ་
གསོལ། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་རྣམས་ཀྱི་ཕྱག་རྒྱ་བཞི་ཇི་ལྟ་བར་ཤེས་པར་བྱའོ། །དེའི་རྗེས་སུ་ཐམས་ཅད་སྟོན་གྱི། ཡང་ལྷ་མོས་གསོལ་
པ། རིམ་པ་རྣམས་ཇི་ལྟར་ཡིད་ཆེས་པར་བཤད་པར་བྱེད། བཅོམ་ལྡན་འདས། སེམས་ཅན་རྣམས་ཀྱིས་དོན་ཐོབ་པར་བྱ་བའི་ཕྱིར་ཡིན་ནམ། ལྷ་མོ་ངས་ལེའུ་
བརྒྱད་པ་ལ་སོགས་པས་བཤད་པར་བྱའོ། །རིགས་རྣམ་པ་ལྔ་ལ་བཞུགས་ནས་གང་ཉི་མ་རེ་རེ་དེའི་འབྲས་བུ་དངོས་གྲུབ་ངེས་པར་ཐོབ་པར་འགྱུར་རོ། །འདི་ནི་
ནག་པོ་ཆེན་པོའི་རྒྱུད་ལས། སྤྱོད་པའི་ལེའུ་སྟེ་དྲུག་པའོ།།    །།དེ་ནས་ཐོག་མར་ཉེ་བར་མཁོ་བའི་མཆོད་པ་དང༌། སྡིག་པ་བཤགས་པ་ལ་སོགས་པ་
ཚངས་པའི་གནས་བཞི་བསྒོམས་ནས་ལྷག་མ་ཉིད། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅ཧཾ། བྱས་ནས་སྒྱུ་མའི་སྤྱོད་པ་ཐམས་ཅད་སྦྱངས་ནས། ནག་པོ་

82-1-313b

ཆེན་པོ་ཞལ་གསུམ་པ། དབུ་སྐྲ་སེར་པོ་འབར་བ་གྱེན་དུ་བརྫེས་པ། སྐྲ་དང༌། སྨིན་མ་འབར་བ། མཆེ་བ་གཅིགས་ཤིང་རྒོད་པས་འཇིགས་པར་མཛད་པ། ཤིན་ཏུ་འཇིགས་
པའི་ཞལ་དང་པོ་གང་པ། གཡོན་དཀར་པོ། གཡས་ཀྱི་ཞལ་ལྗང་གུ། སྟག་གི་པགས་པ་གོས་སུ་གྱོན་པ། མིའི་མགོ་བོའི་ཕྲེང་བས་ཉེ་བར་འཕྱང་བ། ཐུང་ཞིང་གསུས་
པ་འཕྱང་བ། ཀླུ་བརྒྱད་ཀྱི་རྒྱན་གྱི་གདེང་ཀས་བརྒྱན་པའོ། །ཕྱག་བརྒྱད་པ་གཡས་གཡོན་གྱི་དང་པོ་གཉིས་ཀྱིས་ལྷ་མོ་ལ་འཁྱུད་པ། གཉིས་པ་གྲི་གུག །གསུམ་པ་རྡོ་རྗེ།
བཞི་པ་ཌ་མ་རུ། ཕྱག་གཡོན་ན་ཁྲག་གིས་བཀང་བའི་ཐོད་པ། གསུམ་པ་ན་དྲིལ་བུ། བཞི་པ་ན་ཐོ་བ། རོལ་ཞོན་པ། ཞབས་གཡོན་བརྐྱང་བས་གནས་པ། རྣལ་འབྱོར་མ་
བཞིས་ཡོངས་སུ་བསྐོར་བ། ཤར་གྱི་སྣམ་བུ་ལ་ཙཎྜི་སྭཱ་རི་ཕྱག་ན་གྲི་གུག་དང༌། ཐོད་པ་བསྣམས་པ། ཁ་དོག་དཀར་མོ་སྐྲ་གྲོལ་བ། མཆེ་བ་གཙིགས་ཤིང་འཇིགས་པར་
མཛད་པ། ལྷོའི་སྣམ་བུ་ལ་ཙརྩི་ཀཱ་ཁ་དོག་ནག་པོ། གཅེར་བུ་སྐྲ་སིལ་བུ། ལག་པས་གྲི་གུག་དང༌། ཐོད་པ་བསྣམས་པ། ཞབས་གཡོན་བརྐྱང་པས་གནས་པ། མཆེ་བ་
གཙིགས་པ་ལ་སོགས་པ་འཇིགས་པར་བྱེད་པའོ། །ནུབ་ཀྱི་འཕར་མ་ལ་ཀཱ་ལི་ཀཱ། ཁ་དོག་ནག་པོ་མདུང་རྩེ་གསུམ་པ་དང༌། ཐོད་པ་བསྣམས་པ། སྐྲ་སིལ་ བུ། ཐམས་ཅད་སྔ་མ་སྨོས་བ་

82-1-314a

༄༅། །བཞིན་ནོ། །བྱང་དུ་རིགས་ཀྱི་དབང་ཕྱུག་མ་ལག་པ་གྱེན་དུ་བརྐྱང་སྟེ། གཡོན་པ་ན་ཐོད་པ་ཁ་དོག་ལྗང་གུ་།ལྷག་མ་ཐམས་ཅད་སྔ་མ་བཞིན་
ནོ༑ ༑ལྷ་མོ་ཐམས་ཅད་སྤྱན་གསུམ་པ། ལྷ་མོ་བཞིས་ཡོངས་སུ་བསྐོར་བའི་བཅོམ་ལྡན་འདས་ལྷ་མོ་ལ་འཁྱུད་པ་ལྷན་ཅིག་སྐྱེས་པའི་ཁ་སྦྱོར་ལ་མངོན་པར་གནས་
པ༑ སྦྱོར་བ་དེ་དག་སྤྱོད་པའི་རྣལ་འབྱོར་གྱིས་ཕྱག་བརྒྱད་པ་ཞེས་པའོ། །དང་པོ་ཧཱུཾ་ལས་འོད་བྱུང་བས། །ཁམས་གསུམ་ན་གནས་པའི་ལྷ་དང༌། བླ་མ་དང༌། སངས་
རྒྱས་དང༌། བྱང་ཆུབ་སེམས་དཔའ་རྣམས་སྤྱན་དྲངས་ལ། ཨོཾ་ཤཱུ་ནྱ་ཏཱ་ལ་སོགས་པ་འགྲོ་བ་ཐམས་ཅད་རང་བཞིན་མེད་པར་བསྒོམས་ནས་ཧཱུཾ་གི་ས་བོན་ལས་འོད་ཟེར་
བྱུང་ནས་དེས་བཀུག་པའོ། །ཕྱི་ནས་རྡོ་རྗེ་དྲ་པ་རྣམ་པར་བསྒོམ་པར་བྱའོ། །རྟག་ཏུ་རྣལ་འབྱོར་པ་ཞལ་བཞི་པ། དང་པོ་ནག་པོ། གཡས་པ་དམར་པོ། གཡོན་པ་
དཀར་པོ། རྒྱབ་ཕག་གི་གདོང་པ། ཞབས་བཞི་པ། གཡོན་བརྐྱང་པས་གནས་པ། ཁ་དོག་ནག་པོ། གསུས་པ་འཕྱང་བ། ཞལ་རེ་རེ་ལ་སྤྱན་གསུམ་པ༑ དབུ་
སྐྲ་གྱེན་དུ་བརྫེས་པ། ཨག་ཚོམས་འབར་བ་ལྷག་མ་སྔ་མ་བཞིན་ནོ། །ཕྱག་བཅུ་གཉིས་པ། །ཕྱག་གཡས་གཡོན་དང་པོ་གཉིས་ཀྱིས་ལྷ་མོ་ལ་འཁྱུད་པ། བཅོམ་ལྡན་

82-1-314b

འདས་ཀྱི་མཆེ་བས་ལྷ་མོའི་མཆུ་བཙིར་བ། གཡོན་གཉིས་པ་ན་རྔ་མ་དཀར་པོ། གསུམ་པ་ན་རྩ་གསུམ་པ། བཞི་པ་ན་ཐོད་པ། ལྔ་པ་ན་གླང་པོ་ཆེའི་པགས་པ་དང༌། དྲུག་
པ་ན་ལོག་འདྲེན་གྱི་མཆེ་བ། གཡས་ཀྱི་གཉིས་པ་ན་གྲི་གུག། གསུམ་པ་ན་རྡོ་རྗེ་རྩེ་གཅིག་པ། བཞི་པ་ན་ཐོ་བ། ལྔ་པ་ན་གླང་པོ་ཆེའི་པགས་པ། དྲུག་པ་ན་རྡོ་རྗེ། མ་ཧེ་
ལ་ཞོན་པ། བདུད་ཐམས་ཅད་ཞབས་ཀྱིས་མནན་པ། ལྗགས་འདྲིལ་བ། ཁྲག་འཇོག་པ། ཞལ་ཁ་སྦྱོར་དུ་བྱེད་པས་གནས་པ། ལྷག་མ་བཞིན་ནོ། །རྣལ་འབྱོར་མ་བཞིས་ཡོངས་
སུ་བསྐོར་བ། གླུའི་མཆོད་པ་ཉེ་བར་ལོངས་སྦྱོད་པ་རྣམས་དང༌། ཕེཾ་གྱི་སྒྲ་ཆེན་པོ་སྒྲོགས་པར། གད་མོ་ཆེན་པོ་རྒྱུན་མི་འཆད་པར་འབྱུང་བའི་ལྷ་མཆོག་ཏུ་དགའ་བའི་རང་
བཞིན་ཅན་གྱི་ཀཱི་ལི་ཀཱི་ལིའི་སྒྲ་དང་ལྡན་པ། འཇིག་རྟེན་པ་རབ་ཏུ་ཞི་བའི་དོན་དུ་འགྲོ་བ་འདི་རྣམས་དགའ་བ་ཆེན་པོའི་རིམ་པའི་མགོན་པོ་ནི་ཀཱི་ལི་ཀཱི་ལིའི་སྔགས་ཀྱི་ཕྲེང་
བ་དང་ལྡན་པའོ། །བུདྡྷའི་བསྟན་པ་དང་ལྡན་པ། ཕྱག་བཞི་པ་བཞེངས་པ་བཤད་པ་ནི་བཅོམ་ལྡན་འདས་ཀྱིས་དངོས་གྲུབ་ཐམས་ཅད་ཀྱི་དོན་དང༌། བགེགས་ཉེ་བར་ཞི་བར་བྱེད་པ་ལ་
ཞལ་གཅིག་ཕྱག་བཞི་པ། སྐུ་མདོག་ནག་པོ། མཆེ་བ་རྣམ་པར་གཙིགས་ཤིང་འཇིགས་པར་བྱེད་པ། ལྟོ་འཕྱང་བ། དབུ་སྐྲ་ཁམ་པ་གྱེན་དུ་བརྫེས་པ། ཨག་ཚོམ་ཁམས་སེར་

82-1-315a

༄༅། །ཀླུ་བརྒྱད་ཀྱི་རྒྱན་གྱིས་བརྒྱན་པ། རོའི་གདན་ལ་བཞུགས་པ། རྒྱབ་སྟག་ལ་སྙེས་པ། ཧཱུཾ་ལས་བསྐྱེད་པ། ཕྱག་བཞི་པ། གཡས་ན་རྩེ་གསུམ་དང་
ཐོ་བ། གཡོན་ན་གྲི་གུག་དང༌། ཐོད་པ། ཕཊ་ཀྱི་སྒྲ་འབྱིན་པ། ཕྱག་གཉིས་སུ་རྣལ་འབྱོར་མ་གཉིས་གནས་པ་བསྒོམ་པར་བྱའོ། །བགེགས་ཐམས་ཅད་ཞི་བར་བྱ་བའི་
དོན་དུ་ཕྱག་དྲུག་པ་བཞེངས་པ་བཤད་པ་གསུམ་པ་མཆོག་ཏུ་དགའ་བའི་རང་བཞིན་ཅན། སངས་རྒྱས་ཀྱི་བསྟན་པ་ལ་ཉེ་བར་ཕན་པར་བྱེད་པ། སྡིག་པ་ལ་སོགས་པ་ཡོངས་
སུ་སྤོང་བ། དང་པོ་སྟོང་པ་ཉིད་ལ་སོགས་པ་ཡོངས་སུ་བསྒོམས་ནས། རྣལ་འབྱོར་པས་དང་པོར་རྡོ་རྗེ་གུར་གྱི་སྦྱོར་བ་བྱའོ། །དེ་དང་དུས་མཉམ་དུ་ཧྲཱིཿའི་ས་བོན་ལས་
ལངས་པའི་ལྷའོ། །སེངྒེའི་སྟེང་ན་གནས་པ། ཞལ་གསུམ་པ། དང་པོ་སྤྲིན་ནག་པོའི་མདོག་གཡས་དཀར་ལ་གཡོན་ལྗང་བ། མི་བརྟན་པའི་ཡན་ལག་ཅན། མཆེ་
བ་གཙིགས་ཤིང་འཇིགས་པ། སྐྲ་དམར་པོ་གྱེན་དུ་བརྫེས་པ། སྤྱན་གསུམ་པ། ཀླུ་བརྒྱད་ཀྱིས་བརྒྱན་པ། གཡས་ན་གྲི་གུག་ཐོ་བ་ཌ་མ་རུ། གཡོན་ན་ཐོད་པ་རྩེ་གསུམ་
རལ་གྲི། གཏུམ་པའི་དབང་ཕྱུག་མ་དང༌། ཀ་ལིངྐ་དང༌། རིགས་ཀྱི་དབང་ཕྱུག་མ་དང༌། ཅ་རྩི་ཀ་བཞི་རྣམས་ཀྱིས་བསྐོར་བ་ནི་ཁ་སྦྱོར་གྱི་རྣལ་འབྱོར་གྱིས་གནས་པ། ལྷ་

82-1-315b

མོ་བཞིར་གནས་པ་ཐམས་ཅད་ཀྱིས་ཡང་དག་པར་བསྐུལ་ནས་ལངས་པ། འབྱུང་བ་ལྔ་ལས་ཡང་དག་པར་བཞེངས་པ། ཐམས་ཅད་ཀྱི་མིང་གིས་བསྐོར་བ། ལྷ་མོས་
གསོལ་པ། ཀྱེ༑ བཅོམ་ལྡན་འདས། རང་གི་ལྷའི་གཟུགས་ཀྱིས་འགྲོ་བའི་དངོས་གྲུབ་ཀྱི་མཚན་ཉིད་ཇི་ལྟར་ཤེས། བཅོམ་ལྡན་འདས་ཀྱིས་གསུངས་པ། ལྷ་མོ་ཨུ་མའི་
རྣལ་འབྱོར་གྱི་བདག་ཉིད་དང༌། དཔལ་ནག་པོ་ཆེན་པོའི་སྐྱེ་བོ་ལ་སོགས་པའི་དོན་དུ་སྐད་ཅིག་དང༌། གཅིག་ཤོས་གཞན་དུ་གང་བཀག་པ་དེ་ལ་དངོས་གྲུབ་མི་འཇུག་གོ།
དང་པོ་གོམས་པའི་དུས་སུ་དངོས་གྲུབ་ཀྱི་མཆོག་གི་གནས་བརྟག་པར་བྱ་སྟེ། གང་དུ་གྲུབ་པའི་གནས་དེའམ། སྔགས་པ་རང་གི་ཁྱིམ་མམ། ཐང་སྟོང་ངམ། ཕྱི་རོལ་བླ་
གབ་མེད་པའམ། དབེན་པའི་ཕྱོགས་སམ། དེར་མཉམ་པར་བཞག་སྟེ། ཁང་སྟོང་དུ་རྟག་ཏུ་བསྒོམ་པར་བྱའོ། །ཕྱག་བཅུ་དྲུག་པ། རྣལ་འབྱོར་མ་བརྒྱད་ཀྱིས་བསྐོར་
བ། ཡང་དག་པར་ལྡན་པ་དེའི་འཁོར་རྣམས་སྲེད་མེད་ཀྱི་བུ་ལ་སོགས་པས་ཀྱང་ཡོངས་སུ་གང་བ་བསྒོམ་པར་བྱའོ། །དངོས་གྲུབ་སྒྲུབ་པ་ཞེས་ངས་བསམ་པར་བྱའོ། །རིགས་ལྔ་
ལ་བཞུགས་པ། ཤེས་རབ་ཀྱིས་ཀྱང་མཉམ་པར་སྦྱོར་བའོ། །རྣལ་འབྱོར་པས་རྟག་ཏུ་བཟའ་བ་ནི་ཤ་ཆེན་ནམ། བ་ལང་དང༌། ཁྱི་དང༌། མི་ལ་སོགས་པ་ཤ་ལྔ་དང༌། བདུད་

82-1-316a

༄༅། །རྩི་ལྔ་རྣམས་རྟག་ཏུ་བཟའ་བར་བྱའོ། །འདིར་དངོས་གྲུབ་འདོད་པའི་རྣལ་འབྱོར་པ་རྣམས་ཀྱིས་དངོས་གྲུབ་འགྲུབ་བོ། །གང་རིགས་ལྔ་ལ་གནས་
པས་བ་སེར་སྐྱའི་ཤ་བཟའ་བར་བྱའོ། །དེ་ནས་བདག་གི་སེམས་ཀྱིས་ནག་པོ་ཆེན་པོ་བསྒོམ་པར་བྱའོ། །རྣལ་འབྱོར་པས་ཕྱག་བཅུ་དྲུག་པ། རྟག་ཏུ་དེ་ཉིད་ཀྱིས་བྱེད་
པ་བརྗོད་པར་བྱའོ། །གང་དང༌། གང་དུ་ཕྱག་གཉིས་པ་བསྒོམས་པས་དངོས་གྲུབ་ཐམས་ཅད་སྒྲུབ་པའི་དོན་ནོ། །ཕྱག་རྒྱ་སྒྲུབ་པ་རབ་ཏུ་འབད་པ་རབ་ཏུ་འབད་པ་ཡིས་
ཕྱི་ནས་དུས་འདིར་དངོས་གྲུབ་ཐམས་ཅད་ངེས་པའོ། །དངོས་པོ་བསྒོམ་པ་སྒོམ་པ་མེད་པའོ། །རྟག་ཏུ་དངོས་གྲུབ་ཀྱི་ཡེ་ཤེས་ཉེ་བར་ཐོབ་པའོ། །གང་དངོས་གྲུབ་ཐོབ་
པའི་རྣམ་པ་ཇི་ལྟར་འགྱུར། དེ་ནས་དང་པོ་མཆོད་པ་ཉེ་བར་བྱ་སྟེ། དྲི་སྣ་ཚོགས་པ་ལ་སོགས་པ་སྤོས་དང༌། མེ་ཏོག་ཕྲེང་བ་ལ་སོགས་པའོ། །སྙིང་གར་ཧཱུཾ་ཡིག་བལྟས་ལ་
མཆོད་པ་ལ་སོགས་པ་བྱས་ནས་མདུན་དུ་བལྟ་བར་བྱའོ། །སྡིག་པ་བཤགས་པ་ལ་སོགས་པ་བྱས་ནས་ཚངས་པའི་གནས་བཞི་བསྒོམ་པར་བྱའོ། །ལག་པ་ལ་དགོད་
པ་ལ་སོགས་པ་བྱ་སྟེ། ལག་པ་གཡས་ལ་ཨོཾ། གཡོན་པ་ལ་ཨཾ། གནས་རྣམས་སུ་བྱིན་གྱིས་བརླབ་པ་ནི། ཨོཾ་ཐ་མུ་ཨཱཿཧཱུཾ། མིག་ཏུ་ཀྵི། རྣ་བ་གཡོན་པ་ལ་ཨ། རྣ་བ་

82-1-316b

གཡས་པ་ལ་ཨཱ། སྣ་ལ་ཏྲཾ། ལྕེ་ལ་ཧྲི། རྐང་པ་གཉིས་ལ་བཾ་བཱ། རྡོ་རྗེ་ལ་ཧཱུཾ། ཕྱི་ནས་ལུས་ངག་ཡིད་བྱིན་གྱིས་བརླབ་པར་བྱའོ། །ཨོཾ་ཧཾ་ཧཱུཾ། སྙིང་གར་ཧཱུཾ། མགྲིན་པར་ཨོཾ། སྤྱི་
གཙུག་ཏུ་ཧཾ། གཞལ་ཡས་ཁང་རྟ་བབས་བཞི་དང་ལྡན་པ། གྲུ་བཞི་པ། སེངྒེའི་གདན་ཡོངས་སུ་བསྒོམ་པར་བྱའོ། །སྟོང་པ་ཉིད་དུ་བསྒོམ་པར་བྱའོ། །ཨོཾ་ཤཱུ་ནྱ་ཏཱ་ཛྙཱ་ན་
བཛྲ་སྭ་བྷཱ་བ་ཨཱཏྨ་ཀོ྅ཧཾ། ཇི་ལྟར་གྱུར་པ་དེ་ནས་བལྟ་བར་བྱ་སྟེ། པི་ཝང་དང༌། རྔ་བྲན་དང༌། གླིང་བུ་དང༌། ཏིང་ཏིང་ཤག་དང༌། གར་དང༌། གླུ་དང༌། རྔ་སྒྲ་དང༌། སྲེད་མེད་
ཀྱི་བུ་ལ་སོགས་པས་ཧཱུཾ་གི་ཡི་གེ་བསམ་པར་བྱའོ། །རྡོ་རྗེ་གུར་བཅིང་པ་ལ་སོགས་པ་མ་ལུས་པ་སྔར་བཞིན་བྱའོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། བཞེངས་
ལ་སེམས་ཅན་གྱི་དོན་མཛོད་ཅིག །ཅིའི་ཕྱིར་སྟོང་པ་ཉིད་དུ་སེམས། སྟོང་པ་ཉིད་ཀྱི་ཏིང་ངེ་འཛིན་ལ་མ་ཞེན་པར་གང་སེམས་ཅན་འཛམ་བུའི་གླིང་པ་རྣམས་ལ་གཟིགས་
ཤིང༌། དངོས་གྲུབ་སྣ་ཚོགས་པ་རྣམས་བྱིན་ཅིག །བཅོམ་ལྡན་འདས་ཀྱིས་ལྷ་མོ་མ་ལུས་པ་ལ་གསུངས་པ། ལྷ་མོ་ཆེན་མོའི་བདག་ཉིད་ལྟོས་ཤིག །ལྟོས་ཤིག །དཔལ་ནག་
པོ་ཆེན་པོ་མཆོག་ཏུ་དགའ་བའི་རང་བཞིན་ནམ་མཁའི་རང་བཞིན་རྣམས་ཞལ་བཞི་པ་ཧཱུཾ་ལས་བསྐྱེད་པ། དང་པོའི་ཞལ་ནག་པོ། གཡོན་ལྗང་གུ། གཡས་དམར་པོ།

82-1-317a

༄༅། །རྒྱབ་མ་ཧི་ཥའི་གདོང་པ་ཅན། མཆེ་བ་གཙིགས་ཤིང་འཇིགས་པར་བྱེད་པ། འཇིགས་པ་ཆེན་པོའི་ང་རོ་ཤིན་ཏུ་དྲག་པ། འཇིགས་པ་ཡང་
ཤིན་ཏུ་འཇིགས་པར་བྱེད་པ། སྨ་ར་སེར་པོ་དང༌། སྐྲ་སེར་པོ་གྱེན་དུ་བརྫེས་པ། ཞལ་རེ་རེ་ལ་སྤྱན་གསུམ་གསུམ་པ། སྐྲ་ཤིན་ཏུ་གྱེན་དུ་སྒྲེང་བ། འོད་ཟེར་དང་ལྡན་
པ༑ ཀླུ་འཇོག་པོས་དཀྲིས་པ། ཞབས་བཞི་པ། མ་ཧེ་འོག་ཏུ་མནན་པ། ཕྱག་བཅུ་དྲུག་པ། གཡས་གཡོན་གྱི་དང་པོ་གཉིས་ཀྱིས་ལྷ་མོ་ལ་འཁྱུད་པ། ཞབས་
གཡས་བརྐྱང་བས་གནས་པ། བདུད་བཞི་ཡང་དག་པར་མནན་པ། གཡས་ཀྱི་གཉིས་པ་ན་གྲི་གུག །གསུམ་པ་ན་ཐོ་བ། བཞི་པ་ན་རྔ་མ་དཀར་པོ། ལྔ་པ་ན་གཤིན་རྗེ་
དབྱུག་པ། དྲུག་པ་ན་རྡོ་རྗེ། བདུན་པ་ན་ལོག་འདྲེན་གྱི་མཆེ་བ། བརྒྱད་པ་ན་གླང་པོ་ཆེའི་པགས་པ། གཡོན་གྱི་གཉིས་པ་ན་ཁྲག་གིས་བཀང་བའི་ཐོད་པ། གསུམ་པ་
ན་རྩེ་གསུམ་པ། བཞི་པ་ན་རྔེའུ་ཆུང༌། ལྔ་པ་ན་རྡོ་རྗེ། དྲུག་པ་ན་དྲིལ་བུ། བདུན་པ་ན་མ་ཧེའི་མགོ །བརྒྱད་པ་ན་གླང་པོ་ཆེའི་པགས་པ་ལྟོ་འཕྱང་བ་སྟག་གི་པགས་
པས་རྐེད་པ་དཀྲིས་པ། རིགས་ཅན་གྱིས་དཔུང་པ་བརྒྱན་པ། མགོ་བོའི་ཕྲེང་བའི་དོ་ཤལ་འཕྱང་བ། རྐེད་པ་དང༌། མགྲིན་པ་ལ་སོགས་པ་རྣམས་དགའ་བོ་དང༌། ནོར་

82-1-317b

རྒྱས་ལ་སོགས་པ་རྣམས་ཀྱིས་ཡོངས་སུ་བརྒྱན་པའོ། །ཀླུ་ཐམས་ཅད་ཀྱིས་བརྒྱན་པ། མཁའ་འགྲོ་མ་བརྒྱད་ཀྱིས་ཡོངས་སུ་བསྐོར་བ། སྲེད་མེད་ཀྱི་བུ་ལ་སོགས་པ་རྣམས་
ཀྱིས་ཞབས་ལ་འཇུས་ནས་ཕྱག་བྱེད་པ། ཕེཾ་གྱི་སྒྲ་ཆེན་པོ་ཡོངས་སུ་སྒྲོགས་པ། ཀཱི་ལི་ཀཱི་ལིའི་སྒྲ་དང་ལྡན་པ། འབྲུག་གི་སྒྲ་སྒྲོགས་པ། ཧ་ཧཱ་ཧི་ཧཱི་ཧེ་ཧཻ་ཧོ་ཧཽ། སྒྲ་རབ་ཏུ་འབྱུང་
པ༑ ཤར་གྱི་འཕར་མ་ལ་གཏུམ་པའི་དབང་ཕྱུག་མ། ཙམ་གྱི་ས་བོན་ལས་བསྐྱེད་པ། ཕྱག་གཉིས་ཀྱིས་གྲི་གུག་དང༌། ཐོད་པ་འཛིན་པ། མགོའི་ཕྲེང་བའི་དོ་ཤལ་ཅན། ཁ་དོག་
དཀར་མོ་མཆེ་བ་རྣམ་པར་གཙིགས་ཤིང་འཇིགས་པར་བྱེད་པ། ལྷོའི་འཕར་མ་ལ་ཙ་རྩི་ཀ་ཁ་དོག་ནག་མོ་ཀཾ་གི་ས་བོན་ལས་བསྐྱེད་པ། ཕྱག་གཉིས་ན་གྲི་གུག་དང༌། ཐོད་པ་
འཛིན་པ། ལྷག་མ་སྔར་བཞིན། ནུབ་ཀྱི་འཕར་མ་ལ་ཀཱ་ལི་ཀ་ལཾ་གྱི་ས་བོན་ལས་བསྐྱེད་པ། གཡས་གཡོན་ན་རྩེ་གསུམ་པ་དང༌། ཐོད་པ། ལྷག་མ་རྣམས་སྔར་བཞིན་ནོ༑ །
བྱང་དུ་རིགས་ཀྱི་དབང་ཕྱུག་མ། རཾ་གྱི་ས་བོན་ལས་བསྐྱེད་པ། ཁ་དོག་སེར་མོ། གཡས་པ་གྱེན་དུ་བསྒྲེངས་པ། གཡོན་པ་ན་ཐོད་པ་ཐོགས་པ། ལྷག་མ་ནི་སྔ་མ་བཞིན་
 ལྷ་མོ་ཐམས་ཅད་སྤྱན་གསུམ་པ། མགོ་བོའི་ཕྲེང་བ་རབ་ཏུ་འཕྱང་བ། གླུ་བརྒྱད་ཀྱིས་ཡང་དག་པར་བརྒྱན་པ། རོའི་སྟེང་ན་ཞབས་གཡོན་བརྐྱང་བས་མནན་པ། དེ་

82-1-318a

༄༅། །བཞིན་དུ་སྐྲ་སིལ་བུ་འཇིགས་པར་བྱེད་པ། ཕྱིའི་སྣམ་བུ་ལ་ཆོམ་རྐུན་མ་ལག་པ་རྔ་མ་བཟུང་བ་ཁ་དོག་ནག་མོ། །ཙཾ་གྱིས་བོན་ལས་བསྐྱེད་
པ༑ ལྷག་མ་སྔར་བཞིན་ནོ། །ལྷོའི་སྣམ་བུ་ལ་ལན་ཚྭ་ནི་ཁ་དོག་ལྗང་གུ། ཙཾ་གྱི་ས་བོན་ལས་བྱུང་བ། ལག་པས་སྤོས་ཁང་བཟུང་བ། ནུབ་ཏུ་དགའ་ཆེན་པོ་མཾ་གྱི་
ཡི་གེ་ལས་བསྐྱེད་པ། ཁ་དོག་དམར་པོ། ལག་པ་རྡོ་རྗེ་དང༌། དྲིལ་བུ་ཐོགས་པ། བྱང་དུ་དགའ་བའི་དབང་ཕྱུག་མ་ནཾ་གྱི་ཡི་གེ་ལས་ཡོངས་སུ་རྫོགས་པ། ཁ་དོག་
སེར་མོ། ལྷག་མ་སྔར་བཞིན་ནོ། །ལྷ་མོ་ཨུ་མཱས་གཙོ་བོ་ལ་འཁྱུད་པ། ཁ་དོག་དཀར་མོ་ཕྱག་བཞི་པ། དགའ་བ་ཆེན་པོས་གནས་པ། དེ་བཞིན་དུ་མཆེ་བ་རྣམ་
པར་གཙིགས་པ། ལྷག་མ་སྔར་བཞིན་ནོ། །ཕྱག་རྒྱ་ཤིན་ཏུ་དགའ་བས་གནས་པ། སངས་རྒྱས་རྣམས་ཀྱིས་སྔགས་གསལ་བར་བཤད་པར་བྱ་སྟེ། དངོས་གྲུབ་སྣ་ཚོགས་
མཆོག་ཏུ་སྟེར་བའི་ཕྱིར་དཔལ་སེམས་ཅན་རྣམས་ལ་ཆགས་པས་སེམས་ཅན་རྣམས་ལ་ཕན་པ་དང༌། མི་ཕན་པའི་རྣམ་པ་མི་སྤྱོད་པས་དགའ་བ་ཆེན་པོར་གནས་
པའི་སྒྲུབ་པ་པོས་བརྒྱད་དམ། བཅུའམ། བཅུ་གཉིས་ལ་བསྒོམ་པར་བྱའོ། །གང་རྣལ་འབྱོར་པ་ཆང་དང༌། གོ་ཀུ་ད་ཧ་ན་ལ་སོགས་པ་བདུད་རྩི་ལྔ་དང་ཡང་དག་པར་ལྡན་

82-1-318b

པས་སྤྱད་པར་བྱའོ། །རྟག་ཏུ་བཏུང་བ་ཁྲག་གིས་བྱའོ། །གལ་ཏེ་ཐེ་ཚོམ་ཟ་ན་སྐྱེ་བར་མི་འགྱུར་རོ། །གང་གིས་འབད་པ་ཆེན་པོས་བསྙེན་པ་བྱས་ནས་དངོས་གྲུབ་ངེས་པར་འབྱུང་
ཞིང་ངེས་ཡུན་མི་རིང་པར་འཇོམས་པར་འགྱུར་རོ། །གསང་བའི་རིགས་ལ་གནས་ན་དེ་བཞིན་དུ་ལས་བྱའོ། །ཇི་ལྟར་གསལ་བར་མི་འགྱུར་རོ། །གལ་ཏེ་གང་གིས་གསལ་བར་བྱས་
ན་ནི་དེ་དངོས་གྲུབ་ཏུ་མི་འགྱུར་རོ། །ཆེན་པོར་མི་གསལ་བར་བསམ་པར་བྱའོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། དགོངས་པའི་འདི་སྐད་ནི་ཇི་ལྟར་གསུངས། དེ་ཁོ་
ན་ཉིད་ཇི་ལྟ་བ་བཞིན་མཉན་པར་འཚལ་ལོ། །བཅོམ་ལྡན་འདས་ཀྱིས་བཀའ་སྩལ་པ། དགོངས་པའི་སྐད་ནི་ཇི་ལྟ་བར་རྒྱས་པར་ཆང་ལ་སྟོབས་ཅན་ཞེས་བྱ། ཤ་ལ་བ་ལ་
ཞེས་སོ། །སྐད་ཆེན་མི་ཡིས་མ་རྟོག་པར་བྱའོ། །དངོས་གྲུབ་ཐོབ་པར་ཤེས་པར་བྱ་བའི་ཕྱིར་རིགས་ཅན་ལྔ་རབ་ཏུ་གསལ་བར་བཤད་པར་བྱ་སྟེ། གཡུང་མོ་རྡོ་རྗེའི་རིགས་
ལས་བྱུང་བ་དང༌། གར་མཁན་མ་པདྨའི་རིགས་ལས་བྱུང་བ་དང༌། བྲམ་ཟེ་མོ་རིན་པོ་ཆེའི་རིགས་ལས་བྱུང་བ་དང༌། ཚོས་མཁན་མ་ལས་ཀྱི་རིགས་ལས་ཡང་དག་པར་སྐྱེས་
པ་དང༌། རྒྱལ་རིགས་མོ་སྐུའི་རིགས་ལས་བྱུང་བའོ། །ཕྱག་རྒྱ་འདི་ནི་རང་གི་དངོས་གྲུབ་སྟེར་བ་དང༌། དེ་འདི་དག་རྣམས་ལ་བུད་མེད་རྣམས་ཀྱི་རྡོ་རྗེ་དཀར་པོ་འཛིན་པ་བསྔགས་

82-1-319a

༄༅། །པས་ངེས་པར་དེ་ཡིས་རབ་ཏུ་མཆོད་པ་དང༌། རྟག་ཏུ་བཏུང་བར་བྱའོ། །ཀྱེ༑ ལྷ་མོ་ལ་བཤད་པ་དེ། འདི་ལྟར་གང་ཁྱོད་སྙིང་རྗེ་དང་ལྡན་པས་ཐམས་
ཅད་དུ་གུས་པ་ཆེན་པོའི་བདག་ཉིད་ཀྱིས་ཡོངས་སུ་གཟུང་བར་བྱའོ། །སྐད་གཞན་གྱིས་ངོ་མཚར་བ་དང༌། མི་གང་དབང་མ་བསྐུར་བ་དང༌། སྐད་འདིས་དཔལ་ནག་པོ་
ཆེན་པོའི་དབང་མ་བསྐུར་བ་ལ་རབ་ཏུ་བཤད་ན། དེ་ཉི་མ་བདུན་གྱིས་འཆི་བར་འགྱུར་རོ། །གལ་ཏེ་མ་ཤིའང་ན་བ་དང༌། ཚེ་ཐུང་བ་དང༌། པོ་ཏི་མིག་གིས་མི་མཐོང་བར་
འགྱུར་རོ། །དབང་མ་བསྐུར་བ་དང༌། བརྫུན་དུ་སྨྲ་བ་དང༌། མི་གུས་པའི་མི་དེ་རྣམས་རྣལ་འབྱོར་མ་དང༌། མཁའ་འགྲོ་མ་ཐམས་ཅད་དང༌། ལྷ་རྣམས་འཁྲུག་པར་འགྱུར་
རོ༑ ༑ལྷ་མོ། །གང་དང༌། གང་དུ་ངས་བཤད་པ་ཐམས་ཅད་མ་ལུས་པ་འབད་པ་ལ་ངས་བྱིན་གྱིས་བརླབ་བོ། །དངོས་གྲུབ་ཆེན་པོ་བརྒྱད་འགྲུབ་བོ། །རྒྱུད་ཐམས་ཅད་གྱི་གླེང་གཞི་
འདིར་སྨྲས་པ། དེའི་ཕྱིར་དབང་བསྐུར་བའི་མིས་ཀློག་པའམ། འདྲི་བས་དངོས་གྲུབ་འགྲུབ་བོ། །རྗེ་བཙུན་བྲི་བར་བྱ་སྟེ། སོར་བཅུ་དྲུག་ཙམ་གྱི་ཚད་ཙམ་རྒྱ་སྐྱེགས་ཀྱི་ཁུ་
བའམ། སེན་རྩིའམ། དྲི་སྣ་ཚོགས་ཀྱིས་བསྲེགས་ཏེ། ནིམ་པའི་ཤིང་གི་སྨྱུག་གུས་གྲོ་ག་ལ་གཟུགས་བརྙན་ཇི་ལྟ་བར་བྲིས་ནས་རས་དམར་པོའམ། དུར་ཁྲོད་ཀྱི་རས་ལ་བརྟེན་

82-1-319b

ནས་ལག་པ་བྱིན་གྱིས་བརླབ་པ་ལ་སོགས་པ་བསྒོམས་པར་བྱ་སྟེ། ཡང་ན་ནིམ་པའི་ཤིང་ལ་བྱས་པ་ལ་རྟག་ཏུ་ཡང་དག་པར་བསམ་པར་བྱའོ། །ལྷ་མོས་གསོལ་པ། ཀྱེ༑ བཅོམ་
ལྡན་འདས་ཁྱོད་ཉོན་ཅིག །བཞེངས་ཤིག་བདག་གིས་འདི་བསྐུལ་ནས་ནག་པོ་ཆེན་པོའི་བདག་ཉིད། ཨུ་ཊ་ཐི་ཡ། བྷ་རཱ་ཊེ། ཀཱ་རུ་ཎ་མ་ཎྱ། ནཱ་ཙཱ་མི་ཧ་ཝུ་དེ་བི་ཨེ་ཐི་ཏ་ཀཱི་ས་ཀ་
རི་བ་མ་ཡི་ཛ་མ་ཡི་ཏུ་ཧཱུཾ་པུ་ཙྪ་སི་ཀཱ་ཛ་ཛ་ཏ་ག་ཁ་ཎེ་ཧོ་ཡི་སརྦ་ཡཱ་ར་ཧཱ་སཾ་ཎ་ཙ་ཙ་ཡི། ཨེ་ཀ་ལ་བི་ར། ཏི་ཎ་ཎི་བྷུ་ཡ་ཎེ་ཀ་ཀ་རི་ཡཱ་ཁ་ཌཱ་སུ་ཧ་ཡེ། ཨ་ཙྪན་ཏེ་ཀཱ་ལཱི་བྷོ་ལཱི། ཙཎྜེ་ས་
ས་རཱི་ཀུ་ལི་ཀཱི་ནཱི་བྷི་རི་ལཱ་ཨ་གེ་ཏ་ཡི་ཀིཾ་པཱུཎ་པུ་ཙྪ་སི་ལོ་བྷོ་ལཱི། ཨ་ཨཱི་ན་ཨཾ་ཏ་ན་ན་ཧི་ཏོ་ཧེ་ཀ །ཨེ་ཀཱ་ནཻ་ཀ་རི་ཡ་སི་སཏྟ་བཱ་ཐ། ཨེད་བྷུ་ཏ་སུ་མ་ཧེ་ཡ་ཀ་རི་ཧི་སི་ཛོ་ཡི། ཇི་ལྟར་བསྐུལ་
བའི་དུས་སུ་བཅོམ་ལྡན་འདས་སྐད་ཅིག་དེ་ཉིད་ལ་རྫོགས་པར་ལོངས་ཤིག །ཡིད་ཀྱི་འགྱུར་བ་གསལ་བས་ཕྱག་བཅུ་དྲུག་པ་རྫོགས་པར་བྱས་ནས། ཕྱག་གཉིས་པ་བཤད་
པར་བྱ་སྟེ། སེམས་ཅན་རྣམས་ཀྱི་སྡུག་བསྔལ་བསལ་བའི་དོན་དུ་ཇི་ལྟར་ཕན་པར་བསམས་པ་ཙམ་གྱིས་སྡུག་བསྔལ་ཐམས་ཅད་ལ་ཡང་དག་པར་འདོན་པའོ། །ལྷའི་རིགས་
བསམ་པར་བྱའོ། །བཅོམ་ལྡན་འདས་ཀྱིས་གསུངས་པ། དང་པོ་ཧཱུཾ་ཡིག་བསམ་པར་བྱ་བ་དང༌། ཕྱི་ནས་མཆོད་པ་དང༌། བསྙེན་བཀུར་ལ་སོགས་པ་བྱས་ནས་དངོས་གྲུབ་

82-1-320a

༄༅། །འདོད་པས་བསྒོམ་པར་བྱའོ། །ཞལ་གཅིག་ཕྱག་གཉིས་པ་གཡས་གྲི་གུག་གཡོན་ཐོད་པ། སྐུ་མདོག་ནག་པོ་སྐྲ་སེར་པོ་གྱེན་དུ་བརྫེས་པ། རོའི་
སྟེང་ན་གནས་པ། ཀླུ་ཆེན་པོ་བརྒྱད་ཀྱིས་བརྒྱན་པ། ལྟོ་འཕྱང་བ། བོང་ཐུང་བ། རྣལ་འབྱོར་མ་གཉིས་ཀྱིས་ཡོངས་སུ་བསྐོར་བ་དང་ཐབས་གཅིག་ཏུ་བསྒོམ་པར་བྱའོ།།
ཆར་སྤྲིན་གྱི་མདོག་ལྟ་བུ་འབྲུག་གི་སྒྲ་སྒྲོག་པ་པོ། སྐྱེ་བོ་གནས་པ་དེའི་དུས་སུ་སྒྲ་སྙན་པ། སྦས་པ་རྣམས་ཀྱིས་དུང་སྐྱོང་དྲན་པར་བྱའོ། །ཀྱེ་ལྷ་མོ། མི་འགྲུབ་ན་ཉེ་
པར་སྤྱོད་པ་ལ་དགོས་པ་ཅི་ཡོད། ལྷ་མོས་གསོལ་པ། ཀྱེ༑ བཅོམ་ལྡན་འདས། ཅིའི་ཕྱིར་རྣལ་འབྱོར་གྱི་དབང་ཕྱུག་ཇི་ལྟར་དུ་རྒྱུ། གལ་ཏེ་རིགས་ལྔ་ལ་གནས་
པའི་ཀྱེ། ལྷ་ཆེན་པོ་མེ་ཏོག་གི་ཆར་འབབ་པ། ཡན་ལག་སྟོང་དང་ལྡན་པ། ཡན་ལག་གཅིག་ཏུ་གྱུར་པ། ཇི་ལྟར་ཡན་ལག་བཞི་ཡིས་ཡང་དག་པར་སྤྱོད་པ་
ལགས། བཅོམ་ལྡན་འདས་ཀྱིས་གསུངས་པ། ས་གསུམ་དང་མཉམ་པར་སྦྱོར་བའི་རྣལ་འབྱོར་མ་རྣལ་འབྱོར་སྒྲུབ་པའི་དོན་དུ་ངེས་པར་ཡོངས་སུ་བསྒྲུབ་
པར་བྱའོ། །འདི་ནི་དཔལ་ནག་པོ་ཆེན་པོའི་རྒྱུད་ལས། ལྷ་རྣམས་བཞེངས་པའི་ལེའུ་སྟེ་བདུན་པའོ།།    །།དེ་ནས་ལྷ་མོས་གསོལ་པ། འོན་ཀྱང་

82-1-320b

མཉམ་པར་ལོངས་སྤྱོད་ཅིང་ལོངས་སྤྱོད་པར་འདོད་པའི་སེམས་ཅན་དབུལ་པོ་རྣམས་ཀྱི་དོན་དུ་ཐབས་ཇི་ལྟར་ལགས། བཅོམ་ལྡན་འདས་ཀྱིས་གསུངས་པ། ཇི་ལྟར་འཛམ་
བུའི་གླིང་པའི་དངོས་གྲུབ་སྣ་ཚོགས་ཉེ་བར་སྤྱོད་པ་ཞེས་བྱ་བར་བཤད་པར་བྱའོ། །རྣལ་འབྱོར་པ་རྣམས་ཀྱིས་བྱིན་གྱིས་བརླབས་པས་ས་སྟེང་གི་དངོས་གྲུབ་རྣམས་འགྲུབ་བོ། །
མཚན་མོའི་ཆ་ལ་རྡོ་རྗེའི་ཁྱིམ་དུ་སྣ་ཚོགས་པའི་ཉ་དང༌། ཤ་དང༌། ཁྲག་དང་བཅས་པ་བཟའ་བར་བྱའོ། །བགེགས་ཉེ་བར་ཞི་བར་བྱེད་པའི་གཏོར་མ་བྱ་སྟེ། སྔགས་ཀྱི་ལེའུ་
ལས་བཤད་པ་ཇི་ལྟར་འབྱུང་བ་ལྟར་བྱའོ། །དགྲ་རྣམས་བཙིར་བ་ཨརྒའི་འདབ་མ་ལ་བ་བླས་སྔགས་བྲིས་ལ། རབ་ཏུ་སྦྱོར་བ་དང་ལྡན་པས་ཕྱི་ནས་མིང་བྲིས་ཏེ་ས་འོག་ཏུ་
བཅུག་ནས། རྐང་པ་གཡོན་པས་མནན་ལ་སྔགས་བཟླས་ཏེ་ནག་པོ་ཆེན་པོའི་གཟུགས་སུ་བསྒོམས་ནས་སོ། །ཞི་བར་འདོད་ན་འཁར་བའི་སྣོད་དུ་འོ་མས་བཀྲུས་ལ། ཨོཾ་
མཧཱ་ཀཱ་ལ་ཀཱ་རུ་ཎི་ཀཱ་སརྦ་ཤ་ཏྲཱུཾ་ཎི་མུ་ཁཾ་བཾ་དྷ་ཡ་སྟཾ་བྷ་ཡ་མོ་ཧ་ཡ་ཧཱུཾ་ཧེཾ་ཕཊ། ཚ་བ་གསུམ་དང༌། བྷ་ལཱ་ཏ་ཀ་དང༌། སྒོ་གཤེར་དང༌། ཀེ་སུའི་རྩ་བ་དང༌། ཉི་མ་བདུན་གྱིས་
རྫོགས་པར་མུ་ཟི་ལྷན་ཅིག་ཕྱེ་མར་བྱས་པ་བླུགས་ལ། ཇི་ལྟར་རྣལ་འབྱོར་པས་སྦྲང་རྩི་དང་ལྷན་ཅིག་བཟའ་བར་བྱའོ། །དེའི་ལུས་ལ་དགྲ་ཡིས་མི་ཚུགས་སོ། །དེ་ནི་བསྒྲུབ་

82-1-321a

༄༅། །པར་རིགས་པ་སྟེ་ལུས་རྒྱས་པར་བྱེད་པའོ། །ཉི་མ་ཉི་ཤུ་རྩ་གཅིག་ཏུ་གོམས་པས་སོ། །ལྟེ་བའི་མེ་ཞེན་པ་རྒྱས་པར་བྱ་བ་ནི་དེ་ནས་དེ་ཉིད་ཙི་
ཏྲ་ཀ་དམར་པོ་པི་པི་ལིང་གི་རྩ་བ་དང༌། ལེགས་མཐོང་གི་རྩ་བ་དང༌། ཚ་བའི་མར་ཁུ་ཡང་དག་པར་ལྡན་པས་བྱང་ཆུབ་ཀྱི་ཤིང་གི་ཁུ་བ་ཨ་རུ་ར་བཙོས་པ་དང་།ཚྭ་དང་
ལྷན་ཅིག་ཏུ་བཟའ་བར་བྱའོ། །རིལ་བུ་ཉི་མ་ཉི་ཤུ་རྩ་གཅིག་དང་ལྡན་པར་བྱས་པས་སྔར་གྱིས་གཟུགས་བཞིན་དུ་འགྱུར་རོ། །མེའི་དྲོད་ཆེན་པོ་དང་ལྡན་པར་འགྱུར་རོ། །ལུས་
བརྟན་པའི་དངོས་གྲུབ་བསྟེན་པའོ། །དང་པོ་བ་རུ་ར་དང༌། ཏ་ཀའི་རྩ་བ་དང༌། སྐྱུ་རུ་ར་དང༌། ཏི་ལ་ཏི་ལ་དང༌། དེ་དང་དེ་མཉམ་པར་ལྡན་པ། ནཱ་ག་མཆོག་ཏུ་བྱས་པ། ཁའི་ནང་
དུ་བཅུག་ནས་སྲིན་བྱའི་ཁྲག་མིག་གཉིས་ལ་བྱུགས་ནས་འོག་གི་བུག་པ་མཐོང་བར་འགྱུར་རོ། །གཞན་ཡང༌། ནཱ་ག་ཁར་བཅུག་ལ་ས་ཧ་དེ་བའི་འདབ་མའི་ཁུ་བས་དངུལ་
ཆུ་བཅིངས་པ་དང༌། ཁྲག་དང༌། ག་བུར་དང་ལྡན་པ་མིག་སྨན་དུ་བསྐུས་ན་ས་འོག་གི་བུག་པ་མཐོང་བར་འགྱུར་རོ། །ནག་པོ་ཆེན་པོའི་འབྲས་བུ་དང༌། ཀུ་བ་ཁན་དེ་དང༌། སེ་
བའི་འབྲས་བུ་དང༌། ས་འབྲུ་དང་འདི་རྣམས་བསྲེས་ནས་ཚ་བ་གསུམ་དང༌། སྦྲང་རྩི་དང་བཅས་ནས་བཙོས་ནས་ཏིལ་ནག་པོ་དང༌། ལུས་རྣམ་པར་དག་པར་བྱས་ནས་

82-1-321b

ཇི་ལྟར་གོམས་པ་ཡིས་མན་ཆ་ངེས་པར་བྱས་ནས་ཟོས་ན་ཉི་མ་ལྔ་ན་སའི་བུག་པ་མཐོང་བར་འགྱུར་རོ། །འབད་དེ་དེ་ལུས་ལ་བྱུགས་ན་གངས་ཏི་སེ་ལ་སོགས་པ་མཐར་ཐུག་
པ་མཐོང་བར་འགྱུར་རོ། །ཅོང་ཟིའི་ཆུས་ཁྲུས་བྱས་ན་སྔ་མ་བཞིན་དུ་ལེགས་པར་གནས་པར་འགྱུར་རོ། །ཙ་ལ་ཏའི་ཁུ་བ་དང༌། བྱ་རྒོད་ཀྱི་ཤ་དང༌། ཏིལ་ནག་པོའི་མར་རྣམས་
སྦྱར་ནས་རབ་ཏུ་ཟོས་ན་ཉི་མ་ཉི་ཤུ་རྩ་གཅིག་ཏུ་ཕྱི་ནས་རང་གི་ཆུས་མིག་སྨན་བྱས་ན་ས་འོག་གི་གཏེར་ཐམས་ཅད་མཐོང་བར་འགྱུར་རོ། །ས་འོག་གི་སྦྲང་དང༌། སྦྲུལ་དུག་མེད་
ཀྱི་ཚིལ་དང༌། གི་ཝང་དང་ལྡན་པས་ཆ་མཉམ་པར་བྱ་སྟེ། ཅོང་ཟིའི་ཆུ་དང་བསྲེས་ཏེ་མིག་གཉིས་སུ་མིག་སྨན་བྱས་ན་ཁྲུ་ལྔ་ཙམ་ན་ཡོད་པའི་ས་འོག་གི་གཏེར་རྣམས་དྲག་ཏུ་
ངེས་པར་མཐོང་བར་འགྱུར་རོ། །པོ་རོ་ལིའི་ཁུ་བ་དང༌། ཁྲག་དང༌། གི་ཝང་དང༌། པགས་པ་འདུལ་བྱེད་ཀྱི་སྨན་དང༌། དུར་ཁྲོད་ཀྱི་རས་ལེགས་པར་སྤངས་ཏེ་སྡོང་བུ་བྱས་
ལ་རའི་ཞག་དང༌། བྲམ་ཟའི་ཐོད་པ་རུ་མིག་སྨན་བྱས་ནས་དེའི་ཕྱི་ནས་མིག་ལ་བསྐུས་ན་དྲི་མ་དག་པར་འགྱུར་རོ། །ཡང་ན་རས་ཀྱིས་མིག་བཀབ་པས་ཀྱང་མཐོང་བར་
འགྱུར་རོ། །རྒྱུ་སྐར་ས་རི་ལ་པདྨའི་སྐུད་ལ་དང༌། ཙནྡན་ཡོངས་སུ་སྦྱངས་ནས་གླིང་དཀར་པོ་ལ་གུར་གུམ་དང༌། གླ་རྩི་བྱུགས་ལ་སྡོང་བུ་བྱས་ན། ཅེ་སྦྱང་ཚིལ་བུ་དང༌།

82-1-322a

༄༅། །མིའི་ཐོད་པར་མིག་སྨན་ཕབ་ལ་བསིལ་བའི་དུས་སུ་མིག་སྨན་བྱས་ན་ས་འོག་གི་བུག་པ་མཐོང་བར་འགྱུར་རོ། །ཕྱི་ནས་མིག་གཉིས་བཀྲུ་བར་བྱའོ།།
རད་དན་ཁ་དང༌། ལྕགས་གསུམ་ལ་བ་ལང་གི་ཚིལ་བུ་བཙོས་ནས་ཡང་ཚིལ་ཆེན་དུ་བཙོས་ནས་གཞན་ཡང་མ་ཧེའི་མར་དང༌། ཕྱི་ནས་རིལ་བུ་ཁར་བཅུག་ནས་ཉི་མ་གསུམ་
དུ་བསྙུང་བར་གནས་ཏེ། རང་གི་མཆིལ་མས་རང་གི་མིག་སྨན་བྱས་ན་ས་འོག་གི་བུག་པ་མཐོང་བར་འགྱུར་རོ། །དང་པོ་ལྟོ་དག་པར་བྱ་བ་ནི། ཉི་མ་གཅིག་ཟས་མི་ཟ་བར་
བྱས་ལ་སའི་བཅུག་མའི་མར་ཁུ་དང༌། སྒོག་སྐྱ་བཙོས་ནས་རིལ་བུ་བཅུ་བཞིར་བྱས་པ་ཉི་མ་དང་པོར་ཟོས་ནའོ། །ཉི་མ་གསུམ་པ་ལ་ཉི་ཤུ་རྩ་གཅིག་བཟའ་བར་
བྱའོ། །ཉི་མ་བཞི་པ་ལ་སུམ་ཅུ་གསུམ་བཟའ་བར་བྱའོ། །ཉི་མ་ལྔ་པ་ལ་སུམ་ཅུ་རྩ་ལྔ་བཟའ་བར་བྱའོ། །དྲུག་པ་དང༌། བདུན་པ་ལའང་སུམ་ཅུ་རྩ་ལྔ་བཟའ་བར་བྱའོ། །ཉི་མ་
རེ་རེ་འོ་མ་བཏུང་བར་བྱའོ། །ཉི་མ་བརྒྱད་པ་ལ་རའི་འོ་མ་བཏུང་བར་བྱའོ། །དང་པོ་དང་གཉིས་ལ་མ་ཧེའི་འོ་མ་བཏུང་བར་བྱའོ། །ཉི་མ་གསུམ་པ་ལ་སེར་སྐྱའི་བའི་འོ་མ་
བཏུང་བར་བྱའོ། །བཞི་པ་ལ་སྣ་བུག་ནས་ཐུན་མོང་གི་འོ་མ་བཏུང་བར་བྱའོ། །ཐུན་ཚོད་ལྔ་བ་ལ་རང་གི་ཆུས་མིག་སྨན་བྱས་ན་ངེས་པར་ས་འོག་རིམ་པ་བདུན་གྱི་བུག་པ་

82-1-322b

མཐོང་བར་འགྱུར་རོ། །འབྲས་བུ་གསུམ་དང༌། གུ་གུལ་དང༌། བ་ལང་གི་ཆུ་ཡིས་བཤལ་བྱས་ནས་ཡུངས་དཀར་གྱི་མར་དང༌། །སྦྲང་དང༌། བུ་རམ་དང༌། ཚ་བ་གསུམ་དང༌། སྒོག་
སྐྱ་དང༌། མར་དག་ཟོས་ནས་རའི་འོ་མ་འཐུངས་ན། ཇི་སྲིད་ཉི་མ་བདུན་གྱི་ཕ་རོལ་ཏུ་ཏིལ་ནག་པོའི་མར་དང༌། སའི་ལྕུག་མ་བཙོས་ནས་ཟོས་ན་ལྕུག་མ་ལྔའི་ཚད་ཙམ་
ལྷག་མ་ཉི་མ་བདུན་པ་ལ་ཏིལ་གྱི་མར་ཁུ་དང༌། སོ་བའི་ཟན་ཟོས་ན་ཉི་མ་ཉི་ཤུ་རྩ་གཅིག་ན་ཉིན་མོ་དང༌། མཚན་མོ་ལ་ངེས་པར་ས་འོག་གི་བུག་པ་མཐོང་བར་འགྱུར་
རོ༑ ༑ཚེས་བརྒྱད་ལ་ཕྱག་བཞི་པའི་མགོན་པོ་ནག་པོ་སྔགས་བཟླས་ན་སྟོང་ཕྲག་ལྔ་རུ་ཆང་དང༌། ཤ་དང༌། ཉ་དང༌། ལྕགས་ཀྱུ་ལྔ་ལ་སོགས་པ་བཟའ་བར་བྱའོ། །ལྷ་
མོའི་རྟེན་ལ་དེ་ནས་མིག་འབྲས་ལ་མིག་སྨན་བྱས་ནས་ས་སྟེང་ན་གནས་པའི་གནོད་སྦྱིན་ལ་སོགས་པ་རྣམས་མཐོང་བར་འགྱུར་རོ། །གལ་ཏེ་མ་གྲུབ་ན་སྦྱོར་བའི་མཆོག་
འདིས་དེ་ནི་མཚམས་མེད་པ་ལྔའི་ལས་བྱས་པར་འགྱུར་རོ། །མ་བྱུང་བར་གྱུར་ན་ནག་པོ་ཆེན་པོ་ངའི་ཡང་དག་པའི་མིག་སྨན་མ་ཡིན་ནོ། །ས་ལིན་ཙི་དང༌། མ་ལིན་ཙི་དང༌།
ཀེ་ཤ་རཱ་ཛ་དང༌། བྷྲྀང་ག་ར་ཛ་དང༌། ཅུ་གང་དང༌། ཚ་བ་གསུམ་དང༌། པ་ལ་ཤའི་ཤུན་པ་དང༌། ཀ་མ་ཙི་དག་བཙོས་ནས། ཀུ་མུ་ཧའི་ཤ་དང༌། ལན་བདུན་དུ་བཙོ་བའི་རིམ་པ་འདིས་

82-1-323a

༄༅། །ཏིལ་ནག་པོའི་མར་ཁུ་དང༌། ལྟོ་དག་པར་བྱས་ན་སུམ་ནམ་གཉིས་ཉི་མ་དང་པོ་ལ་བཟའོ། །གཉིས་པ་ལ་སུམ་ནམ་གསུམ་མེ། །གསུམ་པ་ལ་སུམ་
ནམ་ལྔའོ། །བཞི་པ་ལ་སུམ་ནམ་དྲུག་གོ །ལྔ་པ་ལ་སུམ་ནམ་བརྒྱད་དོ། །དྲུག་པ་ལ་སུམ་ནམ་བཅུའོ། །བདུན་པ་ལ་སུམ་ནམ་བཅོ་ལྔའོ། །ངེས་པར་སོ་བའི་ཁུ་བ་ཟོས་ནས་
བརྟན་པར་བྱའོ། །གཞན་དུ་ནི་ཉི་མ་བརྒྱད་པ་ལ་འགར་ད་མའི་སྦྲང་རྩིས་མིག་གཉིས་ལ་བསྐུས་ན་དེ་བུག་པ་ཐམས་ཅད་མཐོང་བར་འགྱུར་རོ། །སྣ་བུག་གཡོན་ནས་རའི་
འོ་མ་འཐུངས་ནས་ཇི་སྲིད་ཉི་མ་ཉི་ཤུ་རྩ་གཅིག་ཏུ་འོ་མའི་བཏུང་བའོ། །གི་ཝང་དང༌། སྦྲང་རྩིས་མིག་སྨན་བྱས་ནས་མིག་གཉིས་ལ་བསྐུས་ན། ས་གཞི་ལ་ཡོད་པའི་
གཏེར་ཐམས་ཅད་མཐོང་བར་འགྱུར་རོ། །ཁོ་ཊིའི་ས་བོན་དང༌། ཛ་ཡན་ཏིའི་ས་བོན་དང༌། པ་ལ་ཀྵ་པ་དྲ་བའི་ཁུ་བ་དང༌། སི་ཏི་ལིའི་ཁུ་བ་དང༌། གི་ཝང་དང༌། རང་
བྱུང་དང༌། ད་དུ་རའི་ཁུ་བ་དང༌། ཀླུ་འདུལ་བ་དང༌། པ་ན་རའི་ལོ་མ་དང༌། རྩ་བའི་ཁུ་བ་དང༌། སྨན་འགར་ད་མ་དུ་དང༌། སྦྲུལ་དུག་མེད་ཀྱི་མཁྲིས་པ་དང་བཅས་པ་
བཏགས་ནས་རིལ་བུ་བྱས་ཏེ་ཉི་མ་གཉིས་པར་གྱུར་པ་ལ་སྲོད་ཀྱི་དུས་སུ་མིག་སྨན་བྱས་ན་ས་འོག་གི་བུག་པ་མཐོང་བར་འགྱུར་རོ། །གྷི་ལ་ཀའི་འབྲུ་གུ་དང༌།

82-1-323b

འགར་དམ་དུ་ཡང་དང་ཡང་དག་པར་ལྡན་པ་དང༌། བ་སེར་སྐྱའི་མར་དང༌། གི་ཝང་དང༌། ཁུ་བ་དང༌། ཁྲག་དང་མཉེས་ནས་ཕྱི་ནས་བསྙུང་བར་གནས་ནས་ལྟོགས་པའི་དུས་
སུ་མིག་སྨན་བྱས་ན་ས་འོག་གི་བུག་པ་མཐོང་བར་འགྱུར་རོ། །རིག་པར་བྱ་བ་ནི་བཅུ་བཞི་ལ་གྲོ་གའི་ལོ་མལ་སྔགས་བྲིས་ནས་ཁར་བཅུག་ནས་སྔར་བཞིན་དུ་མིག་སྨན་བྱས་
ན༑ ཉིན་མོ་སའི་གཏེར་ཐམས་ཅད་མཐོང་པར་འགྱུར་རོ། །ཇི་ལྟར་རྗེས་སུ་གནས་པ་བཞིན་དུ་མིག་སྨན་གྱི་དངོས་གྲུབ་དེ་ཉིད་དེ་ལྟར་རིགས་པས་དཔྱད་པར་བྱའོ། །རྣལ་
འབྱོར་པས་ཇི་ལྟར་འདོད་པའི་བྱེ་བྲག་གི་གོ་རིམ་བཞིན་བྱའོ། །འདིར་བྱེ་བྲག་ཏུ་བསམ་པ་ནི་ཇི་ལྟ་བས་རྣལ་འབྱོར་པས་རྟག་ཏུ་ཐོབ་པར་བསྐྱེད་པར་བྱ་སྟེ། དེ་ནས་ནག་པོ་
ཆེན་པོའི་འཁོར་ལོ་བསྒོམས་ནས་བགེགས་ཞི་བར་བྱ་བའི་དོན་དུ་དུར་ཁྲོད་དུ་གནས་ནས་ཉི་མ་ལྔར་བདུད་རྩི་ལྔ་ལ་ལོངས་སྤྱོད་པར་བྱའོ། །གང་དང༌། གང་དུ་རྟག་ཏུ་
གནས་པ་དེ་དང༌། དེར་སྔོན་དུ་གནས་པ་བལྟ་བར་བྱའོ། །ས་སྦྱང་བ་ནི་གཏོར་མ་དང༌། མཛེས་པའི་སྟོན་མོ་དང༌། ལྷ་བཤོས་སྔགས་ཀྱི་བྱིན་གྱིས་བརླབས་ནས་ཕྱི་ནས་
ངེས་པར་ས་བརྐོ་བར་བྱས་ན། དངོས་གྲུབ་གཞན་དུ་ངེས་པར་མི་འགྱུར་རོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། གང་དང༌། གང་དུ་རྟག་ཏུ་གནས་པའི་དེའི་མཚན་

82-1-324a

༄༅། །ཉིད་ཇི་ལྟར་ལགས། །གང་སེམས་ཅན་རྣམས་ཀྱི་སྡུག་བསྔལ་བ་བསལ་བ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། གང་དུ་
གནས་པའི་མཚན་ཉིད་ནི་ཅི་བརྗོད་པའི་ངག་རུང་བ་དང༌། མི་རུང་བའི་སྨན་རྣམས་ཇི་ལྟ་བར་འགྱུར་རོ། །དེ་བསྐྱང་པ་ལ་སོགས་པའི་རིགས་པས་བཟའ་བ་དང༌། ཡོ་བྱད་དུ་
ཇི་ལྟ་བར་འགྱུར་རོ། །ངེས་པར་ལེའུ་འདི་དངོས་གྲུབ་ཏུ་གང་འགྱུར་པ། རྣལ་འབྱོར་པ་ཡོངས་སུ་ཚོལ་བཞིན་པས་ཉིན་པར་དང༌། ནུབ་མོ་མཐོང་བར་བྱ་བ་མེ་ཏོག་ཨུཏྤ་
ལ་སོགས་པ་ལྟར་རམ། གལ་ཏེ་དུ་བ་ལྟར་སེམས་པར་བྱའོ། །ཁང་པ་སྟོང་པ་ནི་བྱི་བའི་སྒྲ་ཐོས་ནས་གང་དང༌། གང་དུ་ངེས་པར་གྱུར་པ་ན་དེ་ན་གཏེར་ཡོད་པར་འགྱུར་
རོ༑ ༑ཡུལ་དབུས་སམ། ཐང་ཀ་ལ་ཆུ་འཛིན་པ་མཐོང་ན་གང་དང༌། གང་དུ་མེ་ཏོག་དོར་བ་དེ་བརྟན་པར་གྱུར་པ་དང༌། དེ་ནས་གཏེར་འབྱུང་བར་འགྱུར་རོ། །ཕྱག་བཅུ་དྲུག་
པའི་སྔགས་ཀྱིས་འབའ་ཏིའི་ཤིང་ལ་ལན་བདུན་དུ་སྔགས་ནས་གསོལ་བ་བཏབ་ན་དེར་ངེས་པར་རྨི་ལམ་མཐོང་བར་འགྱུར་རོ། །མགོའི་སྒྲ་གང་ན་འདོན་པའི་ས་དེ་ན་
གཏེར་ཡོད་པར་འགྱུར་རོ། །རྨ་བྱའི་སྒྲ་ཐོས་པའི་ས་གང་ན་གྲགས་པ་དེའི་ས་ན་ནོར་བུ་ཡོད་པར་འགྱུར་རོ། །འདིས་ནི་སེམས་ཅན་གྱི་དོན་ཡོངས་སུ་རྫོགས་པར་འགྱུར་

82-1-324b

རོ༑ ༑འདི་ནི་དཔལ་ནག་པོ་ཆེན་པོའི་རྒྱུད་ལས། ས་འོག་གི་བུག་པ་བརྟག་པའི་ལེའུ་སྟེ་བརྒྱད་པའོ།།    །།དེ་ནས་རྣལ་འབྱོར་པ་ཐམས་ཅད་ཀྱི་དོན་དུ་རིལ་བུའི་
ལེའུ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིལ་བུ་ནི་ལུས་དང༌། ངག་དང༌། ཡིད་གཅིག་ཏུ་བྱས་པའོ། །གུ་ཞེས་བྱ་བ་ནི་ལུས་ལ་བརྟེན་པའོ། །ཌི་ཞེས་བྱ་བ་ནི་ངག་
གི་རང་བཞིན་ནོ། །ཀ་ཞེས་བྱ་བ་ནི་སེམས་སོ། །གསུམ་གཅིག་ཏུ་བྱས་པ་ནི་རིལ་བུའོ། །དབང་པོ་གཉིས་མཉམ་པ་ཉིད་ཡེ་ཤེས་ཀྱི་རང་བཞིན་ནི་དུས་ཀྱི་མེ་ཡིས་རབ་ཏུ་འབར་
བ་གསུམ་རོ་གཅིག་པ་ནི་རིལ་བུ་སྟེ། སེམས་ཅན་རྣམས་ཀྱི་བདེ་བ་ཕུན་སུམ་ཚོགས་པའི་རྒྱུའོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། སེམས་ཅན་རྣམས་ཀྱི་བདེ་
བ་ཕུན་སུམ་ཚོགས་པའི་རྒྱུ་ཉེ་བར་བསྟན་པར་བྱ་བའི་དོན་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། ཟླ་བ་གཟས་ཟིན་པའི་དུས་སུ། སྨན་ཏ་ཀ་རིའི་རྩ་བ་དང༌།
ཨུཏྤ་ལ་མ་དྷི་ཀའི་རྩ་བ་དང༌། དེའི་རྩ་བ་ཡོངས་སུ་བཟུང་ནས་བཞག་སྟེ། སྨིན་དྲུག་གི་ཟླ་བ་ལ་ཉི་མ་གཟས་ཟིན་པའི་དུས་སུ་ལྕགས་གསུམ་གྱིས་ལེགས་པར་ཡོངས་སུ་
དཀྲིས་ནས་ཁར་བཅུག་ན་རིལ་བུའི་དངོས་གྲུབ་ཏུ་འགྱུར་རོ། །ཉིན་རེ་བཞིན་དུ་ཉི་མ་དང་པོ་ལ་བ་ཏིའི་རྩ་བ་དང༌། གཉིས་པ་ཐོག་གིས་ལྷུང་བའི་ཤིང་དང༌། གསུམ་པ་ལ་

82-1-325a

༄༅། །ན་རི་ཀེ་ལ་དང༌། བཞི་པ་ལ་སེ་བའི་འབྲས་བུ་དང༌། ལྔ་པ་ལ་བུད་མེད་ཀྱི་ཁྲག་དང༌། དྲུག་པ་ལ་དངོས་གྲུབ་མཆོག་གི །བཅོམ་ལྡན་འདས་
ཀྱིས་རིལ་བུའི་དམ་ཚིག་སྦྱད་པའོ། །གཞན་དུ་ནི་དངོས་གྲུབ་ཏུ་མི་འགྱུར་རོ། །རྒྱལ་གྱི་ཟླ་བའི་ནག་པོའི་ཕྱོགས་ཀྱི་བཅུ་བཞི་ལ། བི་ཌཱ་ལའི་རྩ་བ་དང༌། ལ་ཛ་ལུའི་མེ་
ཏོག་རྣམས་གཅིག་ཏུ་བྱས་ནས་གོ་རིམས་བཞིན་དུ་ལུས་ལ་བྱུགས་ན་ཇི་ལྟར་རིགས་པར་རིལ་བུའི་དངོས་གྲུབ་འགྲུབ་པར་འགྱུར་རོ། །ཛ་ལུའི་རྩ་བ་དང༌། སྲོད་ཀྱི་དུས་
སུ་རིལ་བུ་བྱས་ལ་དངུལ་ཆུ་དང་བསྲེས་ལ་བྱུག་པ་བྱས་ན་མི་མཐོང་བར་འགྱུར་རོ། །ནག་པོའི་ཕྱོགས་ཀྱི་ཚེས་བརྒྱད་ལ་མི་གྲིར་ཤི་བའི་ཤ་དང༌། ཁྲག་བླངས་ནས་
ཕྱག་དྲུག་པའི་མགོན་པོ་ནག་པོ་བསྒོམས་ལ། ཉི་མ་ཤར་བའི་དུས་སུ་བདུད་རྩིའི་རིལ་བུ་ཁར་བཅུག་ན་མི་མཐོང་བར་འགྱུར་རོ། །གཟའ་མིག་དམར་ལ་སྨན་མ་ཧུ་ག་ག་ས་བོན་
རང་གི་ཁུ་བ་དང་བསྲེས་ཏེ་ལྕགས་གསུམ་གྱི་ཕྱེ་མ་དང་བསྲེ་བ་བྱས་ནས། པྲད་ཏྲ་བི་ཤི་རྩའི་ཁུ་བ་དང་ཡོངས་སུ་བསྲེ་བ་བྱས་པ་བྱི་ལའི་མཁྲིས་པ་དང་རིལ་བུ་བྱས་ནས་
ཉི་མ་བདུན་དུ་དུར་ཁྲོད་དུ་སྤས་ཏེ། མཚན་མོའི་དུས་སུ་བླངས་ནས་ཇི་ལྟར་བགེགས་མེད་པར་བྱ་བའི་ཕྱིར། ནག་པོ་ཆེན་པོ་ཕྱག་བཅུ་དྲུག་པའི་སྔགས་བཟླས་ལ་སྲུང་

82-1-325b

བའི་དོན་དུ་ལན་བདུན་དུ་གཏོར་མ་སྦྱིན་པར་བྱའོ། །ངེས་དེར་བགེགས་ཞི་བར་འགྱུར་ཏེ། འཕོངས་སུ་བཅུག་ན་ལམ་ནས་འགྲོ་ནའང་མི་མཐོང་བར་འགྱུར་རོ། །ཙ་ཀྲ་ས་ཀུ་ལ་མ་ཉམས་
པ་དང༌། དུར་ཁྲོད་ཀྱི་སོལ་བ་སླངས་ནས་རང་བྱུང་སྲེག་བླུགས་ལྔ་བརྒྱ་དབུལ་བར་བྱའོ། །ཨོཾ་ཀ་རཱ་ལ་བི་ཀ་རཱ་ལ་མཧཱ་ནཾ་ད་ཧཱུཾ་གྲྀཧྣ་གྲྀཧྞ་ཀཾ་ཊ་གི་སྭཱ་ཧཱ། སྲེག་བླུགས་ཀྱི་སྔགས་སོ།།
འདི་ནི་དངོས་གྲུབ་ཀྱི་སྔགས་ཏེ་དེའི་མིག་བཟུང་ནས་ཁར་བཅུག་ན་མི་སྣང་བར་འགྱུར་རོ། འཛམ་བུའི་གླིང་ན་རྙེད་པར་དཀའ་བའི་དངོས་གྲུབ་འབྱོར་པས་ངེས་པར་འགྱུར་རོ། །སོ་
མ་སྐྱེས་པའི་བྱིས་པའི་ལྕེ་བླང་ས་ལ། ཀཉྫའི་ནང་དུ་ཉི་མ་གཅིག་བཞག་ཉི་མ་གཉིས་པ་ལ་རའི་མར་ལ་བཞག །དེ་བཏོན་ནས་ཉི་མ་གསུམ་པ་ལ་རང་འབྱུང་གི་ནང་དུ་བཞག།
དེ་ནས་དེ་རིལ་བུ་བྱས་ནས་མར་ཁུ་ཆེན་པོ་དང་བཙོས་ནས་དེ་ནས་ཉི་མ་བདུན་དངུལ་ཆུའི་ནང་དུ་བཞག་པ་དང༌། ཉི་མ་ལྔ་སྦྲང་རྩིའི་ནང་དུ་བཞག །རིགས་ངན་གྱི་ཐོད་པའི་ནང་
དུ་ཉི་མ་གཅིག་བཞག་པ་དེ་བླངས་པ་དང༌། བྱི་ལའི་ཁྲག་བསྐུས་ནས་བསྐམས་པ་དང༌། བྱ་བཟང་པོའི་ཤ་དང༌། ཅེ་སྦྱང་གི་ཤ་རྣམས་མཉེས་ནས་རིལ་བུ་བྱས་པ་བཙོས་ཏེ་ཁར་
བཅུག་ན་མི་སྣང་བར་འགྱུར་རོ། །ལྷ་མོ། འདི་ཤིན་ཏུ་ངོ་མཚར་བ་རྣམས་སོ། །ཤི་ཀ་དང༌། ག་བུར་དང༌། དེ་བཞིན་དུ་ན་གཱ་ར་དང༌། མུ་རཱ་དང༌། དྲི་མ་མེད་དང༌། ཧཱ་རཱ་དང༌། སྨྱོ་བྱེད་ཀྱི་

82-1-326a

༄༅། །ལོ་མའི་ཁུ་བ་རྣམས་བཏགས་ནས་རིལ་བུ་བྱས་ན་རིལ་བུའི་མཆོག་གོ། གཞན་ཡང༌། བཅུ་དྲུག་ནམ་གཅིག་ཏུ་གཞུག་པ་ནི་ཚིལ་ཆེན་དང༌། འཛོ་ཏི་
ས་མའི་མར་ཁུ་དྲུག་ནམ་བཞི་བྲམ་ཟེའི་ཐོད་པར་མཉེས་པ་དང༌། གྷིང་ཧེ་ཀའི་མར་ཁུ་དང༌། སོལ་བའི་ལོ་མའི་ཁུ་བ་ལུས་ལ་བྱུགས་ན་ངེས་པར་མི་མཐོང་བར་འགྱུར་རོ།།
བལ་པོའི་ཟངས་ཀྱི་སྣོད་དུ་བའི་མར་བསྐོལ་བ་དང༌། ཚིལ་ཆེན་བྲཧྨ་ཀ་པཱ་ལའི་ནང་དུ་གླིང་དཀར་པོ་ལ་སྡོང་བུ་བྱས་ནས་བླངས་པ་དང༌། ཛན་དུ་པི་ཤཱ་ཙིའི་ཁུ་བ་དང་བསྲེས་
པས་མིག་སྨན་དང༌། ཐིག་ལེ་བྱས་ནའང་མི་མཐོང་བར་འགྱུར་རོ། །ཀྱེ༑ བཅོམ་ལྡན་འདས། ཁྱོད་ཀྱིས་འཇམ་བུའི་གླིང་པའི་སེམས་ཅན་རྣམས་ཀྱི་དོན་དུ་གསུངས་པ།
ངས་ཀྱང་རིལ་བུ་ཅུང་ཞིག་བཤད་པར་བྱའོ། །སྔགས་ཀྱི་ལེའུ་ཡིས་སྔགས་བརྗོད་པ་དེའི་སྔགས་ལན་བདུན་བཟླས་པས་གསོལ་བ་བཏབ་ན་རིལ་བུའི་དངོས་གྲུབ་
མཆོག་ཏུ་འགྱུར་ཏེ། གཞན་དུ་ནི་མ་ཡིན་ནོ། །ཐམས་ཅད་དུ་ཡོངས་སུ་རྫོགས་པར་བྱས་ན་རབ་ཏུ་འགྲུབ་པར་འགྱུར་རོ། །སྣ་ཚོགས་ཡོངས་སུ་བརྗོད་པས་འགྲུབ་
པར་འགྱུར་རོ། །དང་པོ་ནི་སུ་ཌ་རའི་འདབ་མ་ཕྱེ་མར་བྱས་ནས་སེ་དེ་ཀན་ཐའི་ཕྱེ་མ་དང༌། ལུག་གི་གཅིན་དང༌། མི་ཤ་དང་ཆ་མཉམ་པོར་བྱས་ནས་རབ་ཏུ་བཏགས་ཏེ་

82-1-326b

རི་ལུ་བྱས་ནས་མིད་ན་མི་མཐོང་བར་འགྱུར་རོ། །ཇི་ལྟར་མཐོང་བར་འདོད་ན། ཀན་ཛི་འཐུངས་ན་དེ་ལྟར་མཐོང་བར་འགྱུར་རོ། །རྒྱུ་སྐར་ནག་པ་ལ་པ་ཏྲའི་རྩ་བ་བཏོན་ནས་རྒྱུ་སྐར་
བྲ་ཉེ་ལ་ཏ་ཀ་རའི་རྩ་བ་དང༌། ཁྲུམས་སྟོད་ལ་ལུང་ཐང་གི་རྩ་བ་དང༌། རྒྱུ་སྐར་མགོ་ལ་ཀུན་དའི་རྩ་བ་དང༌། ཚེས་ལྔ་ལ་མཉམ་པོར་བྱས་ཏེ་བཏགས་ན་ནམ་མཁའི་ཆུ་དང་
མཉེས་ནས་རིམ་གྱིས་རིལ་བུ་བྱས་ཏེ། ལྷ་མོའི་སྔགས་བརྗོད་ན་མི་མཐོང་བར་འགྱུར་རོ། །རྟག་པར་བྱས་ཏེ་ཇི་སྲིད་དུ་འོ་མ་ནག་པོར་སོང་སོང་གི་བར་དུ་བཞག་ན་འགྲུབ་
པར་འགྱུར་རོ། །འོ་མ་ནག་པོར་མི་འགྱུར་ན་རིགས་ལྔས་སྒྲུབ་ཅིང་བྲམ་ཟེ་ལ་ཟན་དང༌། ཞོ་སྦྱིན་པ་དང༌། མཁན་པོ་ལ་ཆང་བྱིན་ན་འགྲུབ་པར་འགྱུར་རོ། །ཤུ་དག་དང༌། རུ་རྟ་
དང༌། པི་པི་ལིང་དང༌། ལྒ་སྐྱ་དང༌། ཨ་རུ་ར་དང༌། སྐྱུ་རུ་ར་དང༌། ནིམ་པ་དང༌། སོ་ཤིང་གི་རྩ་བ་དང༌། ལུང་ཐང་རྣམས་ཆུ་བྱའི་ཤ་དང༌། མིའི་འབྲས་བུ་རྣམས་བཏགས་
ན༑ ཀན་ཛི་ནའི་ནང་དུ་ཉི་མ་བདུན་དུ་རའི་མར་དང་སྟབས་གཅིག་བཞག་ན་མི་མཐོང་བར་འགྱུར་རོ། །ཇི་ལྟར་མཐོང་བར་འདོད་ན། ཀན་ཛི་འཐུངས་ན་དེ་ལྟར་མཐོང་བར་
འགྱུར་རོ། །པདྨའི་ཟེ་འབྲུའི་རྡུལ་དང༌། གྲོགས་མཁར་དང༌། ལང་ཀ་རའི་སྟེང་གིས་རྣམས་གཅིག་ཏུ་བྱས་ཏེ་རིལ་བུ་བྱས་ནས་རྣམ་སྣང་གི་ལམ་དུ་བཅུག་ན་མི་སྣང་བར་

82-1-327a

༄༅། །འགྱུར་རོ། །དེ་གལ་ཏེ་མ་གྲུབ་ན་དེས་མཚམས་མེད་པ་ལྔའི་ལས་བྱས་པར་འགྱུར་རོ། །རང་གི་དབང་པོ་ལྔ་ཇི་ལྟར་འགྱུར་བ་རིགས་ལྔ་ལ་ཡང་
དང༌། ཡང་དུ་གནས་པར་བྱའོ། །རིགས་ལྔ་བཟུང་ནས་ལྕགས་གསུམ་གྱིས་དཀྲིས་པ་དང༌། དུར་ཁྲོད་དུ་ཕྱིན་ལ་ཕྱག་རྒྱ་མ་བཟུང་སྟེ། ཞལ་ནས་སྔགས་ཟློས་ཤིང་རྣམ་
མཁའ་ལ་སྒྲ་འབྱུང་བ་ཐོས་པ་དང༌། ཁྱིམ་དུ་ལོག་ནས་མིག་སྨན་བྱས་ན་དེ་ནས་མི་མཐོང་བར་འགྱུར་རོ། །ནིམ་པ་རློན་པ་བཟུང་སྟེ་ལུས་ལ་བྱུགས་ནས་གཟའ་
ཉི་མ་ལ་སུ་མ་ཀ་ཏ་ལག་པ་གཡོན་པས་ལུས་ལ་བྱུགས་ཏེ་ཚེས་བརྒྱད་ལ་མིའི་མར་ཁུས་ལུས་ལ་བྱུགས་ན་རིམ་པ་ཇི་ལྟ་བ་བཞིན་དུ་བྱས་ན་མི་སྣང་བར་འགྱུར་
རོ༑ ༑གཟའ་མིག་དམར་ལ་སེམས་ཅན་དུ་མ་ནི་ཀའ་བཟུང་སྟེ། གཟའ་ལྷག་པ་ལ་རིན་པོ་ཆེའི་རལ་གྲི་བཟུང་ནས་ཀླུ་ལྷག་མ་ཅན་གྱི་ལྕེ་བཅད་ནས་བཟུང་བ་
དེ༑ དང་པོ་གསེར་གྱི་སྣོད་དུ་བཅུག་ནས་ཕྱི་ནས་བཏོན་ཏེ། དེ་བཞིན་དུ་ཕྱི་རོལ་ནས་ཟངས་མ་དེ་བཞིན་དུ་ལྕགས་གསུམ་གྱིས་དཀྲིས་ནས་ཁར་བཅུག་ན་མི་
མཐོང་བར་འགྱུར་རོ། །སྨན་འཛག་བྱེད་ཀྱི་རྩ་བ་ལ་གསོལ་བ་བཏབ་ནས་སྐུང་པས་བཅིངས་ཏེ་ཉི་མ་བཟང་པོ་ལ་བླངས་ནས་སེན་དྷ་བ་དང༌། ཚིལ་ཆེན་དང་ལྷན་ཅིག་

82-1-327b

ཏུ་བཙོས་ཏེ་ཟོས་ན་མི་མཐོང་བར་འགྱུར་རོ། །ལྷ་མོའི་སྔགས་ལན་བདུན་སྨན་ཛ་ཡན་ཏིའི་ལོ་མ་ལ་བཟླས་ནས་ཀན་ཛིའི་ནང་དུ་ཉི་མ་གཅིག་བཅུག་ནས་བཏོན་ཏེ། ནིམ་པའི་
ཤིང་གི་ནང་དུ་སྦས་ནས་དེ་ཉིད་ལས་དེ་བཞིན་དུ་བླངས་ནས་བ་ཏ་བའི་ཤིང་དེ་ལ་དེ་བཞིན་དུ་གཞུག །ཕྱི་ནས་སྨལ་པོའི་ཟླ་བ་ནག་པོའི་ཕྱོགས་ཀྱི་བཅུ་གསུམ་ལ་བཏགས་
ནས་ལུས་ལ་བྱུགས་ན་མི་མཐོང་བར་འགྱུར་རོ། །ཇི་སྲིད་དུ་ལོ་གཅིག་ཏུའང་དེ་བཞིན་ནོ། །ལྷ་མོའི་རིལ་བུ་ཆེན་པོ་ནི་མེ་ཏོག་བདུན་གྱི་སུལ་དང༌། ན་རི་ཀེ་ལའི་མེ་ཏོག་དང༌།
སྨན་ཀ་ཏ་ཀ་པ་ཏྲ་དང༌། ས་མ་ཡ་གོ་ལ་དག་དང༌། ནཱ་ག་པུཥྤ་དང༌། པིན་ཏ་དྷ་ཀ་རའི་རྩ་བ་དང༌། ཏྲི་པུ་ར་དང༌། དྷ་དུ་རའི་རྩ་བ་དང༌། འབྲས་བུ་གསུམ་རྣམས་ལ་རིལ་བུ་ཉི་ཤུ་
རྩ་གཅིག་ལུང་ཐང་གི་ལྔ་ཆ་ཙམ་མོ། །པིན་ཏ་དྷ་ཀ་ར་དང༌། རང་འབྱུང་དང༌། དེ་བ་རྟ་ནཱ་ར་དང༌། རིལ་བུ་ཉི་ཤུ་རྩ་གཅིག་དང༌། ནག་པོ་ཆེན་པོའི་འབྲས་བུ་རིལ་བུ་ཉི་ཤུ་རྩ་གཅིག་དང་
མཉམ་པའོ། །དེ་རྣམས་བཏགས་ནས་སྦྲང་རྩི་དང་རིལ་བུ་ལྔ་བྱས་ནས། དང་པོ་རིལ་བུ་གཅིག་ཁར་བཅུག །གཉིས་པ་རྣམ་པར་སྣང་མཛད་ཀྱི་ལམ་དུ། གསུམ་པ་དང༌། བཞི་པ་
ལག་པ་གཡས་གཡོན་གཉིས་རེ་རེའོ། །ལྔ་པ་ནི་དཔྲལ་བར་ཐིག་ལེ་བྱའོ། །ངེས་པར་མི་སྣང་བར་འགྱུར་རོ། །དེ་ནས་ཡང་གཟའ་མིག་དམར་ནག་པོ་ཕྱོགས་ཀྱི་བཅུ་གཉིས་

82-1-328a

༄༅། །ལ་སུ་ར་བ་ཙའི་རྩ་བ་བཟུང་ནས་ཚིལ་ཆེན་དང་བཙོས་ཏེ། དེ་ནས་མུ་རུ་མུ་རི་གའི་ཁུ་བ་དང༌། སྨན་བྷ་གི་ནིའི་ཁུ་བ་རིལ་བུ་བྱས་ཏེ། ལྷ་མོའི་སྔགས་
བདུན་བཟླས་ཏེ་རིལ་བུ་བྱས་ནས་རྣམ་སྣང་དུ་བཅུག་ན་མི་སྣང་བར་འགྱུར་རོ། །ཉི་མ་བདུན་དུ་ལྷ་མོའི་སྔགས་བཟླས་ནས་སྔགས་པྶ་གོ་ད་ཟོས་ནས་ཆང་འཐུངས་ན་ཐམས་ཅད་མཐོད་
བར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། དངོས་གྲུབ་ཐམས་ཅད་ཀྱི་མཐུ་ཁྱོད་ཀྱིས་བརྗོད་པས་ཇི་ལྟ་བར་དེ་ཁོ་ན་ཉིད་སྟོན་པ་བྱེད་དོ། །དེའི་ཕྱིར་ནུས་པ་
གང་དང༌། གང་བྱེད་པ་ཇི་ལྟ་བའི་དངོས་གྲུབ་ཐམས་ཅད་ཀྱི་འཕྲུལ་པའོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། འཛམ་བུའི་གླིང་གི་སེམས་ཅན་རྣམས་ལ་ཕན་པ་དང༌།
བདེ་བའི་དོན་དུ་ཇི་ལྟ་བ་བཞིན་དུ་བསྟན་དུ་གསོལ། འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ལྷ་མོས་ཞུས་པ་དང༌། ལན་ལས་རིལ་བུའི་ལེའུ་སྟེ་དགུ་པའོ།།    །།དེ་ནས་ཡང་དག་པར་བཤད་པར་བྱ་སྟེ། སེམས་ཀྱིས་བསམ་གྱིས་ཁྱབ་པ། རྐང་མགྱོགས་ཀྱི་མཚན་ཉིད་སྣ་ཚོགས་པ་ཞེས་བྱ་བ་སྟེ། བཅོམ་ལྡན་འདས་ཀྱིས་བཀའ་སྩལ་
པ༑ རྐང་མགྱོགས་ལ་ཕྱག་བཅུ་གཉིས་པའི་སྔགས་འབུམ་ཕྲག་ལྔ་བཟླས་ན་མཆོག་ཏུ་འགྲུབ་པའོ། །ཉི་མ་དང་པོའི་དུས་སུ་དངུལ་ཆུ་དང༌། རང་འབྱུང་དང༌། པ་ལ་ཤའི་རྩ་

82-1-328b

བའི་ཁུ་བ་དང༌། ཤ་དུ་རི་བཏགས་ནས་རྔ་མོའི་ཆུ་ཡིས་ལྡེ་གུ་བྱས་ཏེ། རྐང་པ་ལ་བྱུགས་ན་བར་སྣང་ལ་འགྲོ་བར་འགྱུར་རོ། །ཟླ་བའི་ཆུ་ཡིས་ཡོངས་སུ་བྱེད་པ་དང་ཡང་དག་པར་
ལྡན་པས་དངོས་གྲུབ་བརྒྱད་པ་དང་མཉམ་པ་རི་ཀ་ན་བ་སུ་དང་ལྡན་པས། སྨན་དྷ་ན་ཆ་ལྔས་ལྷག་པ་རྐང་པ་ལ་བྱུགས་པ་ཙམ་གྱིས་ནམ་མཁའ་ལ་འགྲོ་བར་འགྱུར་རོ། །ཇི་ལྟར་
གཟའ་ཡིས་ཟིན་པ་ན་དེ་ནས་དེ་ཉིད་དུ་འབུམ་ཕྲག་གཅིག་གི་ནང་ནས་གཅིག་བླངས་པ་ལ་སྔགས་དེ་ཉིད་ཇི་སྙེད་གྲོལ་གྲོལ་གྱི་བར་དུ་བྱ། སྦྲང་རྩི་རྐང་པ་ལ་བྱུགས་ན་ངེས་པར་བར་
སྣང་ལ་འགྲོ་བར་འགྱུར་རོ། །དམ་ཚིག་ཅན་གྱིས་བསྟེན་པ་ན། བཅོམ་ལྡན་འདས་ཀྱི་དངོས་གྲུབ་མཉམ་པ་མེད་པ་བདག་ལ་སྩོལ་བའོ། །དེ་ནས་ཡང་ཉི་མ་གཟས་ཟིན་པ་ལ་
སིན་དྷ་བ་དང༌། ལན་ཆྭ་དང༌། གོ་ཊ་བྱས་པ་ཡོངས་སུ་བསྡུས་ནས་ཕྱག་བཅུ་དྲུག་པའི་སྔགས་ལན་བདུན་དུ་བཟླས་ནས་རྐང་པ་ལ་བྱུགས་ན་བར་སྣང་ལ་འགྲོ་བར་འགྱུར་རོ།།
དང་པོའི་བུད་མེད་ཀྱི་རྡུལ་དང༌། སི་ཧཱ་དང༌། ཆུ་དྲོན་གཅིག་ཏུ་བྱས་ནས་སྔར་གསུངས་པའི་སྔགས་ཀྱིས་ཡིད་སྤྲོ་བས་སྦྱངས་པར་གྱུར་ན་དངོས་གྲུབ་ཏུ་འགྱུར་བ་ནི་མཚན་མོ་
ཀུན་ལ་རིམ་པ་བཞིན་དུ་ཆགས་པར་འགྱུར་རོ། །སྨན་པཎྜི་ཀོ་ལ་ཀ་དང༌། ལྒ་དང༌། ཨ་རུ་ར་དང༌། བ་ལ་ཏ་ཀི་དང་མཉམ་པར་བསྲེས་ནས་རྐང་པ་གཉིས་ལ་བྱུགས་ན་བར་སྣང་ལ་

82-1-329a

༄༅། །འགྲོ་བར་འགྱུར་རོ། །གལ་ཏེ་མ་གྲུབ་ན་དེ་ཡིས་མཚམས་མེད་པ་ལྔའི་ལས་བྱས་པར་འགྱུར་བའོ། །ཇི་ལྟར་མར་དང་དེ་བཞིན་ནོ། །མེ་ཏོག་ཉི་ཤུ་རྩ་ལྔའམ།
ཀུནདའི་མེ་ཏོག་དང་ཚིལ་ཆེན་བསྲེས་ནས་སྦྱིན་སྲེག་བྱ་བ་ནི། ཨོཾ་དྷ་མུ་དྷ་མུ་ཀྵ་མུ་ཀྵ་སྭཱཧཱ། དེ་ནས་སྔགས་འདི་ཉིད་དང༌། ཀླུ་འདུལ་བའི་མེ་ཏོག་དང༌། མི་སྐམ་པའི་མེ་ཏོག་
དང་༑ བ་སེར་སྐྱའི་ཞག་དང༌། མིའི་ཞག་དང་མཉེས་ནས་རྐང་པ་ལ་བྱུགས་ན། དེའང་མེ་ཏོག་རེ་རེའམ། ཐམས་ཅད་ཀྱིས་བར་སྣང་ལ་འགྲོ་བར་འགྱུར་རོ། །ཨོཾ་མ་ནི་དྷཱ་རི་
ཎི་མཧཱ་ཀཱ་ལི་ནི་ཁ་ཁ་ཁཱ་ཧི་ཁཱ་ཧི། ཧ་ན་ཧ་ན། གྷཱ་ཏ་ཡ་གྷཱ་ཏ་ཡ། ཙ་ལ་ཙ་ལ། ཧཱུཾ་ཧྲཱིཿཧྲཱིཿཧཿ སྔགས་འདི་ལན་བརྒྱ་བཟླས་པ་དང་ལྡན་པས། སྨན་ཤི་ལ་པ་ཏ་ཀ་རྐང་པ་
ལ་བྱུགས་ན་བར་སྣང་ལ་འགྲོ་བར་འགྱུར་རོ། །ས་བླ་རུ་འགྲོ་བར་འདོད་པའི་མིག་སྨན་པ་ལ་ཀིའི་རྩ་བ་དང༌། བེ་ལང་གི་ལྕེའི་རྩ་བ་དང༌། སྨན་ཀུན་སུ་མ་དང༌། ཨ་རུ་རའི་རྩ་བ་
དང༌། ཡུང་བ་དང་འདི་རྣམས་སུམ་འགྱུར་དུ་བྱས་ནས་གླང་པོ་ཆེའི་ཆང་དང་ལྷན་ཅིག་རྡོ་རྗེ་ཀྱོང་སེར་པོར་རབ་ཏུ་མཉེས་ནས་སྦྲང་དང་ལྷན་ཅིག་རྐང་པ་ལ་བྱུགས་ན་
ངེས་པར་ས་བླ་ལ་འཕྱོ་བར་འགྱུར་རོ། །དེ་ནས་ལྷ་མོས་གསོལ་པ། །སྦྱོར་བ་ལྔ་ཇི་ལྟར་འགྱུར་བ་རབ་ཏུ་བཤད་དུ་གསོལ། ད་ནི་ཡང་དག་པར་རབ་ཏུ་སྦྱིན་པས་འགྲུབ་པ།

82-1-329b

དང་པོ་ལ་སྨན་སེ་བྷིའི་ཁུ་བ་བླངས་ནས་ཉི་མ་གཉིས་པ་དང༌། གསུམ་པ་ལ་བ་རུའི་ཆུ་དང༌། བཞི་པ་ལ་ས་ཧོར་གྱི་འབྲས་བུ་ལྔ་དང༌། ལྔ་པ་ཤིང་བ་ཏའི་འདབ་མ་རྣམས་ལ་རིའི་
ཆུས་བླུགས་ལ་ཉི་མ་ལྔ་བཞག་ལ་མ་ཧེའི་འོ་མ་ལ་ཉི་མ་ལྔ་སྦང༌། རྔ་མོའི་ཆུ་ལ་ཉི་མ་ལྔ་སྦང༌། དེ་རྡོ་ཀྱོང་སེར་པོར་སི་སི་རི་དང་བཏགས་ཏེ་དངུལ་ཆུ་དང་གཉིས་སྦྱར་ནས་དེའི་
རྗེས་ལ་མཆོད་སྦྱིན་གྱི་ཤིང་དང་ལྷན་ཅིག་ཏུ་རིལ་བུ་བྱས་ནས་ཉ་ཕྱིས་ཀྱི་ནང་དུ་རང་གི་ཁུ་བ་དང་གཉིས་མཉེས་ནས་རྐང་པ་ལ་བྱུགས་ན་ངེས་པར་བར་སྣང་ལ་འགྲོ་བར་
འགྱུར་རོ། །ཟླ་འཛིན་གྱི་ཆུ་དང་སྨན་ནཱ་ག་དྷ་མ་ན་དང༌། ཕ་ནི་ཀི་ར་ནའི་འདབ་མ་གཉིས་ཤི་ལ་པཏྟའི་ཁུ་བ་དང༌། སུ་གནྡྷ་ཏི་ཀ་ཏ་ཆེན་པོ་དང༌། སྒྲ་སྙན་གྱི་སྨན་དང༌། ཧྲི་རན་
ནྱ་པ་རི་ག་དང༌། སུ་ག་ཏྲ་མུ་ཏྲ་མུ་ཁི་འདི་རྣམས་ཐམས་ཅད་གཅིག་ཏུ་བསྡུས་ནས་ཡུངས་ཀར་གྱི་མར་ལ་སྦགས་ཏེ། ཡན་ལག་ཐམས་ཅད་ལ་བྱུགས་ན་ཐུན་ཚོད་གཅིག་
ལ་བར་སྣང་ལ་འགྲོ་བར་འགྱུར་རོ། །གལ་ཏེ་ཟླ་བ་གཟས་ཟིན་པའི་དུས་སུ་མ་གྲུབ་ན་རྒྱལ་གྱི་ལ་བའི་དཀར་པོའི་ཕྱོགས་ཀྱི་ཚེས་ལྔ་ལ་བྱི་ལ་ནག་པོའི་མཁྲིས་པ་བླངས་
ནས་དེའི་རྗེས་ལ་ཚེས་བདུན་ལ་རྨ་བྱའི་མཁྲིས་པ་དང༌། ཟླ་བ་དང༌། ལུག་གི་ཁྲག་དང་བཅས་པས་རྐང་པ་གཉིས་ཀྱིས་མཐེ་བོང་ལ་བྱུགས་ན་ཐུན་གཅིག་གིས་བར་སྣང་

82-1-330a

༄༅། །ལ་འགྲོ་བར་འགྱུར་རོ། །གལ་ཏེ་མ་གྱུར་ན་སྒོམ་དོན་དུ་གཉེར་བའི་སྐྱེས་བུས་དེ་ནས་ཆོས་ཐམས་ཅད་ཉམས་པར་བྱས་པའོ། །བདག་ཉིད་ཀྱིས་
སྨྲས་པ་བསླུས་པའོ། །སྨན་སོ་ཀ་རིའི་རྩ་བ་དང༌། སྨན་སོ་བ་ད་ལི་བླངས་ནས་བ་ལང་གི་ཤ་དང་བཏགས་ནས་རྐང་པ་ལ་བྱུགས་ན་དེ་ནས་སུ་ར་སི་རི་ཡིས་བཀྲུས་ན་ངེས་
པར་བར་སྣང་ལ་འགྲོ་བར་འགྱུར་རོ། །སྨན་ན་མ་ས་དང༌། དབུ་རྩ་བ་དང༌། ས་ཤ་མ་རན་དང༌། སུ་ཀ་ཏ་དང༌། ཨེ་རན་ཏ་དང༌། ས་ཐོ་ཏ་ཀ་རྣམས་ལྕགས་གསུམ་དང༌། ཨིན་
ད་རོ་དང༌། དཔལ་འབྲས་ཀྱི་ས་བོན་དང༌། བ་ཏ་བའི་ས་བོན་དང༌། ནི་མ་པའི་ས་བོན་དང༌། ས་ཏ་ནིའི་རྩ་བ་དང༌། ལོ་མ་དང༌། དེ་རྣམས་གཅིག་ཏུ་བཏགས་ནས་རྐང་པ་ལ་བྱུགས་
ན་བར་སྣང་ལ་འགྲོ་བར་འགྱུར་རོ། །གལ་ཏེ་མ་གྲུབ་ན་སྒྲུབ་པ་པོས་མཚམས་མེད་པ་ལྔའི་ལས་བྱས་པར་འགྱུར་རོ། །ཁྱོད་ཀྱིས་ཆོས་ཐམས་ཅད་རྒྱུད་ལ་ཆགས་པ་ཉམས་
བར་བྱས་པས་སོ། །དེའི་ཚེ་ང་ཡིས་བརྫུན་སྨྲས་ཤིང་བསླུས་པར་འགྱུར་བའོ། །དེ་ནས་ཡང་རིའི་རྩེ་ལ་རབ་ཏུ་གནས་ཏེ། ལྷ་མོའི་སྔགས་ལན་བདུན་བརྗོད་དོ། །ལྡོང་རོས་ཀྱི་
ཕྱེ་མ་དང༌། ཀེ་ན་དུའི་ལོ་མ་དང༌། ཛཱ་ཏིའི་ལོ་མ་དང༌། ས་བོན་རབ་ཏུ་མཉེས་ཏེ་བཀྲུས་ནས་འདི་རྣམས་ཀྱིས་རྐང་པ་ལ་བྱུགས་ན་བར་སྣང་ལ་འགྲོ་བར་འགྱུར་རོ། །དེ་ནས་

82-1-330b

ཡང་རྩ་བ་བདུན་པའི་ཁུ་བ་དང༌། ཟླ་བའི་ཆུའི་འགུ་ཡི་ཀ་རྐང་པ་ལ་བྱུགས་ན་ངེས་པར་བར་སྣང་ལ་འགྲོ་བར་འགྱུར་རོ། །གང་དེ་ཁོ་ན་ཉིད་ཤེས་པའི་མི་དེ་དང་དེའི་རྒྱུ་ཉེ་བར་མཚུངས་
པ་ལ་དངོས་གྲུབ་སྣ་ཚོགས་མཆོག་ཏུ་སྟེར་བ་འདི་བྲིས་པའོ། །སྐྱེས་བུ་དེ་ཉིད་གླུ་སྣ་ཚོགས་ཀྱིས་རབ་ཏུ་བརྒྱན་པས་སོ། །འདི་ནི་དང་ལ་ནག་པོ་ཆེན་པོའི་རྒྱུད་ལས། རྐང་བྱུག་
གི་ལེའུ་སྟེ་བཅུ་པའོ།།    །།དེ་ནས་ཆོས་ཐམས་ཅད་ཀྱི་མཐུ་བཤད་པར་བྱ་སྟེ། ལྷ་མོས་གསོལ་བ། ཆོས་ཐམས་ཅད་ནི་ནམ་མཁའ་བཞིན་ན་དེ་ཉིད་དེ་ལྟར་རྒྱ་མཚོ་
ལ་བྱའི་རྒྱལ་པོ་དང་པ་སྤྱོད་པ་བཞིན་སྐྱེའམ། དངོས་གྲུབ་གང་གི་རང་བཞིན་རང་གི་ལྷའི་གཟུགས་ཀྱིས་གནས་པས་སམ། བཅོམ་ལྡན་འདས་ཀྱིས་བཀའ་སྩལ་པ། ཀྱེ༑ ལྷ་མོ།།
གཞན་དུ་ན་སྐད་ཅིག་ཙམ་སེམས་ཡོད་པ་དང༌། སེམས་མེད་པར་གནས་པས་དངོས་གྲུབ་དཀར་པོ་འདོད་པ་རྣམས་ལ། འོད་ཟེར་དཀར་པོ་དང་ལྡན་པས་དྲི་མ་མེད་པའི་དངོས་
གྲུབ་འདོད་པ་སྟེར་བས་ཉི་མ་དང་པོ་ལ་གོམས་ཤིང་གོམས་པའི་དུས་སུ་ཡང་དང༌། ཡང་དུ་གནས་པས་བརྟན་པར་བྱ་སྟེ། ཇི་ལྟར་བདེ་བའི་དོན་དུའོ། །ལྷ་མོས་གསོལ་པ། ཀྱེ༑ བཅོམ་
ལྡན་འདས། སྐད་ཅིག་གིས་སེམས་ཡོད་པར་ཡོངས་སུ་འཁྲུལ་པའི་མི་ཡིས་དེ་ལྟར་རིགས་ལྔ་ལ་སོགས་པ་ལ་སྤྱད་པས་འགྲུབ་པར་ཇི་ལྟར་རིགས། ཁམས་རྣམས་བསྲུན་

82-1-331a

༄༅། །བ་ནི་སྔགས་གཅིག་གིས་ཇི་ལྟར་རིགས། འདིས་ནི་དངོས་གྲུབ་ཆེན་པོ་མཐར་ཐུག་པ་དངོས་གྲུབ་ཀྱི་འབྲས་བུ་ཡོངས་སུ་འགྲུབ་པར་འགྱུར་རམ། བཅོམ་ལྡན་
འདས་ཀྱིས་བཀའ་སྩལ་པ། ཀྱེ། ལྷ་མོ། གང་ཁྱོད་ཀྱིས་སྨྲས་པ་ལ་དགོས་བ་ཅི་ཡོད། དངོས་གྲུབ་ཐམས་ཅད་ངེས་པར་གྱུར་པ་སྒོམ་པ་ཆེན་པོ་གོམ་པ་ནི་རྐང་མགྱོགས་སོ། །སྦྱོར་
བ་ཆེན་པོ་འདུས་པ་ནི་རིལ་བུའོ། །དམ་ཚིག་གི་ཆོས་ཀྱི་མཚན་ཉིད་ནི་མིག་སྨན་ནོ། །མཆོག་གི་གནས་ཡང་དག་སྦྱོར་བ་ནི་རལ་གྲིའོ། །ཇི་སྲིད་རྟོག་པ་མེད་པའི་བར་དང༌། ཡོད་པར་
སྨྲ་བ་མཆོག་ཏུ་ཞི་བ་མ་ཡིན་ཏེ། དེས་ན་འཁྲུལ་པའོ། །དྲི་མ་མེད་པའི་སྔགས་ཀྱིས་ངེས་པར་དངོས་གྲུབ་ཏུ་འགྱུར་རོ། །མཆོག་ཏུ་དགའ་བའི་གོ་འཕང་བཅུད་ཀྱི་དངོས་གྲུབ་
མིས་དོན་དུ་གཉེར་བས། ལྷག་མ་མཁའ་སྤྱོད་དང༌། ས་སྤྱོད་ལ་སོགས་པར་ཡང་འགྱུར་བས་སོ། །ཚེ་རིང་པོའང་རབ་ཏུ་འགྲུབ་པའོ། །ལེའུ་འདིའི་སྒོམ་པ་དོན་དུ་གཉེར་བས་
རྒྱལ་པོར་འགྱུར་རོ། །རྩ་རྣམས་ཐམས་ཅད་ཀྱི་ནང་ནས་ནི་རྒྱལ་པོ་ཨ་པ་དྷཱུ་ཏཱིའི་རྩའོ། །ལྷ་མོས་གསོལ་པ། ཀྱེ། བཅོམ་ལྡན་འདས། ཐམས་ཅད་ཟོས་ནས་དེ་ཁོ་ན་ཉིད་ཀྱི་རྗེས་
སུ་འབྲངས་ནས་ཉེ་བར་དམིགས་པས་ཇི་ལྟར་དངོས་གྲུབ་ཐོབ། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། གཉིས་ཀ་ལ་མཉམ་པར་འདུས་པ་ལས་ཇི་ལྟ་བའི་བདེ་བ་ཐོབ་པའི་

82-1-331b

རྒྱུ་ཉེ་བར་བསྟན་པའོ། །དབང་པོ་གཉིས་མཉམ་པར་སྦྱོར་བའི་ཀུན་ཏུ་རུ་ལས་ཀུན་ཏུ་རུ་མཚོན་པ་ལས་གཞན་དུ་ནི་མ་ཡིན་ནོ། །གང་གི་སེམས་མཉམ་པར་གཞག་པ་ལས་དེ་ལ་བདེ་བ་སྟེར་
བར་འགྱུར་རོ། །ཕྱག་བཅུ་དྲུག་པ་ལ་གོམས་པས་དབང་བསྐུར་བ་མཚོན་པའི་རྣལ་འབྱོར་པ་དེས་རྒྱུད་ཀྱི་རྒྱལ་པོ་བྲི་བར་བྱ་བ་དང༌། རིགས་ལྔ་ལ་ཆགས་པ་དང་ལྡན་པས་སོ། །ཇི་ལྟར་
བརྗོད་པ་རྣམས་ལ་ཐེ་ཚོམ་བྱས་ན་མགོ་ཨརྫ་ཀའི་དོག་པ་བཞིན་གྱེས་པ་འབྱུང་བ་དང༌། ནད་མང་བ་དང༌། ཚེ་ཐུང་བ་དང༌། མི་མཐོང་བར་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་
རྒྱལ་པོ་ལས། ལྷ་མོ་མཐུ་ཡིས་བརྒྱན་པའི་ལེའུ་སྟེ་བཅུ་གཅིག་པའོ།།    །།དེ་ནས་ཡང་འདི་ཉིད་དུ་མིག་སྨན་གྱི་ལེའུ་བཤད་པར་བྱ་སྟེ། མིག་སྨན་ནི་རྡོ་རྗེ་དང༌། པདྨ་མཉམ་
པར་སྦྱོར་བ་ལས་རོ་གཅིག་པར་བརྗོད་པའོ། །ཕྱི་རོལ་གྱི་མིག་སྨན་ནི་མཁའ་སྤྱོད་ཀྱི་བྱ་རྒོད་བཞིན་ནོ། །ནག་པོའི་བརྒྱད་ལ་བྱི་བའི་རུས་པ་ཡང་དག་པར་བཟུང་ནས། མ་ལི་ཀའི་
སྣོད་དུ་གཟའ་ཉི་མ་ལ་ཨ་ས་མི་ནི་བྱས་ནས་དར་ལི་ལ་སྡོང་བུ་བྱས་ཏེ། དེའི་རྗེས་སུ་ཁྱིའི་ཞག་དང༌། བྲམ་ཟེའི་ཐོད་པར་མིག་སྨན་ཕབ་ནས་མིག་གཉིས་ལ་བསྐུས་ན་ཕོ་རོག་གི་
མིག་བཞིན་ནམ་མཁའ་ལ་རྒྱུ་བའོ། །དེ་ནས་ཡང་ལྕགས་ཀྱུ་མཆོག་གིས་རིལ་བུ་གཉིས་བྱས་ཏེ་རབ་ཏུ་བཟུང་ནས་གཟའ་མིག་དམར་ལ་ཟོས་ནས་གླང་ནག་པོ་བཟུང་ནས་གང་

82-1-332a

༄༅། །བཞག་པ་དེ་ལ་ཇི་སྲིད་དུ་བསྣན་ནས་གླང་སྐད་ཕྱུང་བ་དང༌། དེ་ནས་བདག་ཉིད་ཞོན་ནས་བཟའ་བ་ཟོས་ནའང་ཐོ་རངས་ཀྱི་དུས་སུ་ཕྱག་བཅུ་དྲུག་པའི་སྔགས་
ལན་བདུན་བཟླས་ནས་མིག་ལ་བྱུགས་ན་གླང་ལས་རྣམ་པར་གྲོལ་ནས་ངེས་པར་ནམ་མཁའ་ལ་འགྲོ་བར་འགྱུར་རོ། །རིགས་ལ་ཡང་དག་པར་གནས་པ། ནག་པོའི་ཕྱོགས་ཀྱི་
བཅུ་བཞི་ལ་རིམ་པས་དྲི་ཕུ་གནྡྷ། ནཱ་ག་ར་ག་ཏ་དང༌། གུར་གུམ་དང༌། གླ་རྩི་དང༌། ཙནྡན་དང༌། ཙམ་བུ་ལི་ཀ་དང༌། སི་ཧཱ་ཀའི་བར་ཐམས་ཅད་རྡོ་གཏུན་གྱི་སྟེང་དུ་མཉེས་ནས་
རིལ་བུ་བྱས་ཏེ་སྦྲང་རྩི་དང་བཅས་པས་མིག་སྨན་བྱས་ན། སྤྲིན་བཞིན་དུ་ཐམས་ཅད་འཁོར་བར་འགྱུར་རོ། །དེ་ནས་ཡང་དག་པར་བཤད་པར་བྱ་སྟེ། རྣལ་འབྱོར་པའི་སྙིང་
ག་དང༌། མགྲིན་པའི་རྣལ་འབྱོར་པའི་ངོ་མཚར་བ་ནག་པོ་ཆེན་པོ་ལ་གུས་པ་གང་རྣལ་འབྱོར་པ་སྣ་རིང་བར་ངེས་པ་དེ་མིག་སྨན་ནོ། །ཐ་མ་དང༌། འབྲིང་གི་སེམས་ཅན་
འདི་ནི་དེའི་དངོས་གྲུབ་མཆོག་ཏུ་འགྱུར་རོ། །ལྷ་མོས་གསོལ་པ། སྨན་ཤ་བ་རིའི་རྩ་བ་དང་སྦྲང་བུ་བཏགས་ཏེ་སྦྱར་ནས་མིག་གཉིས་ལ་བསྐུས་ན་དངོས་གྲུབ་འགྲུབ་པར་
འགྱུར་བ་ནི་སྒྲིན་བཞིན་དུ་ནམ་མཁའ་ལ་འཕྱོ་ཞིང་ཇི་ལྟ་བ་བཞིན་བསྐྱོད་པར་འགྱུར་རོ། །དེ་ནས་གཟའ་པ་བ་སངས་ལ་སྨྱོ་བྱེད་ཀྱི་རྩ་བ་བླངས་ལ་གཟའ་སྤེན་པ་ལ་སྨན་

82-1-332b

ཉི་དགའ་བླངས་པ་དང༌། གཟའ་ཉི་མ་ལ་ཛ་ཡན་ཏིའི་རྩ་བ་བླངས་པ་དང༌། གཟའ་ཟླ་བ་ལ་བྱི་ལ་ནག་པོའི་མཁྲིས་པ་བླངས་པ་རྡོ་ཀྱོང་སེར་པོ་རུ་སྦྲང་དང་ལྷན་ཅིག་ཏུ་རབ་ཏུ་མཉེས་ལ། མིག་གི་མིག་
སྨན་དུ་འགྱུར་བ་ནི་སྦྲིན་བཞིན་དུ་འཁྲོ་བར་འགྱུར་རོ། །རྡོ་ཁ་དོག་གཅིག་པའི་སྟེང་དུ་ཛ་ཡ་རའི་འབྲས་བུའི་ནང་བཅུད་དང་སྨན་ཉི་འཁོར་དང༌། དཔལ་འབྲས་ཀྱི་མེ་ཏོག་དང༌། ལྕམ་པ་
དང༌། ཅོད་པན་ཅན་གྱི་མཁྲིས་པ་དང༌། སྦྲང་རྩི་རྣམས་རབ་ཏུ་མཉེས་པའི་མིག་སྨན་མིག་གཉིས་ལ་བྱས་ན་མི་བྱ་རྒོད་བཞིན་དུ་ལྡིང་བར་འགྱུར་རོ། །དེ་ཡང་ལྷ་མོ་རྐང་མགྱོགས་
ཀྱི་དངོས་གྲུབ་བཞིན་ནོ། །འདི་ལྟར་ཡང་འདི་ནི་དངོས་གྲུབ་སླ་བའོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། མིག་སྨན་གྱི་ལེའུ་སྟེ་བཅུ་གཉིས་པའོ།།    །།དེ་ནས་
ཡང་བཅོམ་ལྡན་འདས་ཀྱིས་གསུངས་པ། འཛམ་བུའི་གླིང་པ་ཇི་ལྟར་མཆོག་ཏུ་བདེ་བ་གང་འདོད་པ་ལ་བཅུད་ཀྱི་ལེན་རབ་ཏུ་བཤད་པར་བྱའོ། །གང་གི་སེམས་ཅན་རྣམས་གྲོལ་བར་
འགྱུར་བ། བཅུད་ཀྱི་ནུས་པ་ཆེན་པོ་གསོལ་བའི་བཅུད་བསྟེན་པར་བྱ་སྟེ། སྤས་པ་རྣམས་རབ་ཏུ་གསལ་བའི་སྐད། དགོངས་པའི་སྐད་དང༌། སྐད་ངན་པ་དང༌། བརྡ་ཡིས་སོ། །མཆོག་ཏུ་དགའ་
བའི་དགའ་བ་ཆེན་པོ་ཕུན་སུམ་ཚོགས་པ་ཞེས་བྱའོ། །བཅུད་ཀྱི་རིག་པ་ཤེས་པའི་རྣལ་འབྱོར་པས་དེའི་ཡང་མཆོག་ཏུ་དཔག་ཏུ་མེད་པའི་སྟོབས་བསྐྱེད་པར་འགྱུར་རོ། །བཅུད་འདུས་པ་ཕུན་

82-1-333a

༄༅། །སུམ་ཚོགས་པའི་དུས་སུ་བཅུད་སྒོང་བར་ནུས་སོ། །ར་ས་ཞེས་པའི་ཡི་གེ་གཉིས་ནི་གཉིས་ལ་ཟུང་དུ་འཇུག་པའི་རིམ་པས་བླང་ངོ༌། །དང་པོར་བཅུད་རབ་ཏུ་བླུགས་
པ་ནི་རའི་འོ་མར་གྱུར་རོ། །དྷ་དུ་རའི་འདབ་མའི་ཁུ་བ་དང༌། སེན་ད་བ་དང༌། ལན་ཚྭ་དང༌། བ་ལང་གི་ལྕི་བའི་ཁུ་བ་རྣམས་ཀྱིས་དེ་བཞིན་བྱས་ལ་ཀརྨ་ར་གའི་ཁུ་བ་བླུགས་ལ་ཉི་མ་ལ་ཐུན་
ཚོད་གསུམ་དུ་བཞག་སྟེ། དེ་ནས་ནམ་མཁའི་ཆུ་དང༌། ཅུང་ཟིའི་ཆུས་བཀྲུས་ནས་མིའི་ཁྲག་དང༌། ཀ་རུ་ནའི་ཁུ་བ་བླུགས་ལ། དེ་ནས་གསེར་གྱི་ཕྱེ་མ་མན་ཆ་གཅིག་དང༌། དངུལ་ཆུ་མན་
ཆ་ཉི་ཤུ་རྩ་བཞི་དང༌། ཟླ་བ་གཅིག་ཏུ་སིམ་པའི་འདབ་མའི་ཁུ་བ་དང་སྟབས་གཅིག་ཏུ་བཞག་ནས་མཉེས་ཏེ་དེ་བཞིན་དུ་བཀྲུས་ནས་དེའི་རྗེས་ལ་སྡེ་ཚན་གཉིས་ཀྱི་དབུ་མའི་ཡི་གེ་
ཞེས་བྱ་བ་ནི་མིང་གི་ཡི་གེ་དང་པོར་བཞག་པའོ། །མཐའ་ཞེས་བྱ་བ་རབ་ཏུ་བསྟན་པ་ནི་སྡེ་ཚན་བཞི་པའི་དང་པོ་དང༌། དབྱངས་ཡིག་བཞི་པས་བརྒྱན་པ་དབུ་མར་རབ་ཏུ་བསྟན་པ་ནི་སྡེ་
ཚན་དྲུག་པའི་ཡི་གེ་དང་པོ་དང༌། འདིའི་ཡང་མཐའ་སྡེ་ཚན་བཞི་པའི་མཐའ་མའི་ཡི་གེའོ། །ཨས་སྔར་གྱིས་ཡི་གེ་གཉིས་བརྒྱན་པ། དེའི་མིང་ནི་ཤིང་ཛ་ཡན་ཏཱི་ཞེས་བྱ་བར་རབ་ཏུ་གྲགས་
པའོ། །དེའི་ལོ་མའི་ཁུ་བ་མེ་མདག་ལ་བསྲོས་ནས་མཁས་པས་ལྷང་ཚེར་བ་དཀར་པོའི་ཕྱེ་མ་མན་ཆ་གསུམ་དང་སྲང་གཅིག་དང་ངེས་པར་བྱས་ནས་བཞི་འགྱུར་དུ་བསྲེ་བར་བྱའོ། །རྣལ་

82-1-333b

འབྱོར་མཁས་པས་ཟླ་བ་གཅིག་ཏུ་བཙོ་ཞིང་ཉི་མ་རེ་རེ་བལྟ་བར་བྱའོ། །ལྷང་ཚེར་ཟངས་སུ་བླུགས་པར་བྱའོ། །གལ་ཏེ་གསེར་དུ་གྱུར་པ་ན་ངེས་པར་ཉི་མ་ཉི་ཤུ་རྩ་གཅིག་ཏུ་མི་ཡིས་བཟའ་བར་
བྱའོ། །ཟ་བའི་དུས་སུ་ལོ་མ་དང༌། སྐྱུར་པོ་དང༌། བུད་མེད་དང༌། ཉི་མ་རྣམས་བསྲུངས་ན་ཟས་གང་དུ་འདོད་པ་དེར་འགྲོ་བར་འགྱུར་རོ། །གཉེར་མ་དང་སྐྲ་དཀར་དག་ནས་ཚེ་ལོ་སྟོང་ཕྲག་ཏུ་འཚེའོ།།
ངན་པ་ཐམས་ཅད་སྤོང་བར་འགྱུར་རོ། །གཟུགས་དང་ལྡན་པར་འགྱུར་བ་དང༌། ཤིན་ཏུ་བློ་རྣོ་བར་འགྱུར་རོ། །ཞ་ཉེར་བླུགས་ན་དངུལ་དུ་འགྱུར་ཏེ། གོང་མ་ལྟར་རོ། །དེའི་དུས་ཀྱི་གཏོར་མའི་སྔགས་
བརྗོད་པ། ཨོཾ་བ་ལི་མ་ཎི་རཾ་ཧཱུཾ་ཛཿརཀྵ་ནི་རཀྵ་མི་རཀྵ་མི་ཁ་ཁ། གྷྲྀཧྞ་གྷྲྀཧྞ་བ་ལི། མཧཱ་བྷཱི་ཥ་ཎཾ། པྲ་སཱ་དྷ་ཡ་པྲ་སཱ་དྷ་ཡ། ཧུ་ལུ་ཧུ་ལུ་ཕཊ་སྭཱཧཱ། སྲན་མ་འཛབ་བུ་ཊི་དང༌། མིའི་ཤ་དང༌། ཆང་
དང༌། དྲི་དང༌། བདུག་པ་དང༌། ཕྲེང་བ་དང༌། མར་མེ་དང༌། ཕྱེ་མ་དང༌། གདུགས་དང༌། དྲིལ་བུ་དང༌། བ་དན་ལ་སོགས་པ་ཁྲག་དང༌། འབྲས་སཱ་ལུ་དང༌། ཉི་མ་རེ་རེ་ལ་ཕྱོགས་གསུམ་གསུམ་
དུ་གཏོར་མ་ཆེན་པོ་ཇི་སྲིད་དུ་ཉི་མ་བདུན་དུ་བརྩམ་པར་བྱའོ། །བཅུད་ཀྱི་ལས་དེའི་དུས་སུ་ཕྱག་བཅུ་དྲུག་པའི་སྔགས་བཟླས་པར་བྱའོ། །རིང་པོ་མ་ལོན་པར་ཐེ་ཚོམ་མེད་པར་འགྲུབ་པར་འགྱུར་
རོ༑ ༑དེ་ནས་ཡང་བཅུད་བླངས་ནས་གནུར་བར་བྱ་སྟེ་ཚི་མི་ལིའི་ལོ་མའི་ཁུ་བ་དང༌། ཡང་བ་ཀི་ཏའི་ལོ་མའི་ཁུ་བས་སོ། །དེ་ནས་ཡང་སྨན་ཨ་ལམ་བུ་བླུགས་ལ་དེ་ཉིད་རིམ་པ་འདིས་སྦྲུལ་གྱི་

82-1-334a

༄༅། །ལྕེ་དང༌། གོ་ར་ཀྵཾ་དུ་ལའི་འདབ་མ་དང༌། སྨན་ཉི་འཁོར་དང་གཅིག་ཏུ་བྱས་ནས་ལྷང་ཚེར་བ་ནག་པོ་དང༌། འདི་ཐམས་ཅད་བཏགས་ལ་སྟེང་འོག་གི་རིམ་
པས་ཀོང་བུ་ལེགས་པར་གཡོགས་ལ་ཐབ་ཁུང་གླང་པོ་ཆེའི་ལག་པ་ལྟ་བུ་རུ་བཅུག་ལ་སྣོད་དུ་སྲ་བར་གྱུར་པ་དང༌། ཞ་ཉེ་དཀར་པོ་སྲང་རེ་རེ་སྲ་བར་གྱུར་པ་མན་ཆ་རེ་རེ་ལ་བླུགས་ན་དངུལ་དུ་གྱུར་
པས་ན་འདི་ཐམས་ཅད་མཁས་པས་བཟའ་བར་བྱའོ། །བཅུད་བཟུང་ནས་བྱི་ལའི་མཁྲིས་པ་དང་སྦྱར་ནས་ཆུ་ཤིང་གི་ཁུ་བས་བཀྲུས་པ་དང༌། བཙག་དམར་པོའི་ཕྱེ་མ་དང༌། ཆུ་ཤིང་དང༌། ས་རྩི་
ཀའི་ཚྭ་དང༌། རོ་བསྲེགས་པའི་ཤུལ་གྱི་འདག་པ་དང༌། དེ་རྣམས་ཡོངས་སུ་མཉེས་ནས། དེ་ཡང་ཅེ་སྦྱང་གི་ཞག་དང༌། དེ་ནས་ཡང་སེ་འབྲས་ཀྱི་ཁུ་བས་ཕྱིས་བཀྲུས་ནས་དེའི་རྗེས་ལ་སྨན་
སི་སི་རི་དང༌། ཀན་ཛིའི་ནང་དུ་བཞག་ནས་ཉི་མ་རིང་བའི་དུས་སུ་ཐུན་དྲུག་ཏུ་བཞག་ནས་དེ་ནས་ཕྱུང་སྟེ་ཆུ་དྲོན་མོས་བཀྲུས་ནས་ཛམ་བྷི་རའི་ཁུ་བའི་ནང་དུ་ཉི་མ་གཉིས་བཞག་ནས་དེ་
ནས་ཚིལ་ཆེན་དང༌། དེའི་རྗེས་ལ་ནམ་མཁའི་ཅོང་ཟིའི་ཆུས་རབ་ཏུ་བཀྲུས་ནས་ཉི་མ་རིང་བའི་དུས་སུ་ཐུན་གཅིག་བཞག་ན། འདིས་ཀྱང་ལེགས་པར་བྱས་པ་ཤེས་སོ། །ད་ནི་ཞུགས་ཤིང་གི་
འདུ་བྱེད་ཅེས་བྱ་སྟེ། དཀར་པོ་དང༌། ནག་པོའི་གསེབ་ནས་འདབ་མ་གཅིག་པར་བྱས་ཏེ་ཀན་ཛི་ཀ་དང༌། མ་ཧེ་ཥའི་ཞོ་དང༌། རའི་འོ་མ་དང་སྟབས་གཅིག་ཏུ་ཉི་མ་གཅིག་ཏུ་བཞག་ནས། དེ་

82-1-334b

ནས་དེའི་ལྕི་བའི་ཁུ་བ་དང༌། གླང་པོ་ཆེའི་སྤངས་ཀྱི་ཁུ་བ་དང༌། ཀན་ཛི་རྣམས་ཀྱི་ནང་དུ་བཅུག་ནས་དེ་ཕྱུང་སྟེ་ཉ་རོ་ཧི་ཏའི་མཁྲིས་པ་དང༌། ཁྱིའི་མཁྲིས་པ་དང༌། ཉིན་ཞག་ལྔ་རབ་ཏུ་མཉེས་ནས་བསྐམས་པ་ལ་
ཀརྡོཉྫ་བླུགས་ཏེ་ཉིན་ཞག་གཅིག་བསྐམས་པ་འདི་ནི་མཁས་པས་ལྷང་ཚེར་བ་སྦྱངས་པར་བྱས་ཏེ། རྒྱུད་འདིར་གང་སྨྲས་པ་འདི་འགྲུབ་པར་འགྱུར་རོ། །འདུ་བྱེད་གཉིས་ཀྱི་རིག་པ་ལེགས་པར་
སྦྱངས་པས་ཐམས་ཅད་ཉེ་བར་འབྱོར་པ་ཡིས་དངུལ་སྲང་གཅིག་དང༌། ཞ་ཉེ་སྲང་བཞི་ཕྱེ་མར་བྱས་པ་དང་ཉིས་འགྱུར་གྱི་ལྷང་ཚེར་ཀོང་བུ་རུ་བླུགས་ཏེ་ཀ་ལི་ཀའི་རྩ་བའི་ཁུ་བ་བྱིན་ནས་བཟུང་སྟེ།
རྭ་ཛའི་ཁུ་བ་དང༌། ཛ་ཡན་ཏའི་འདབ་མའི་ཁུ་བ་དང༌། ཤུ་དག་རྣམས་ཟླ་བ་ཕྱེད་དུ་གཟགས་ནས་ཇི་སྲིད་རྡོག་པོར་གྱུར་གྱི་བར་དུའོ། །དེ་ནས་མེ་ལ་བསྲེགས་ལ་ཕྱེ་མ་བྱས་པ་མན་ཆ་གཅིག་
ཞ་ཉེ་སྲང་གཅིག་ལ་བཅུག་ན་དངུལ་དུ་འགྱུར་རོ། །བཅུད་འདུས་པ་སྔར་གྱི་དེ་ཉིད་བླངས་ནས་རྣལ་འབྱོར་པ་གང་གིས་ར་ཏི་རེ་རེ་ཙམ་ཟོས་ན་སྨྲས་པའི་རིམ་པས་ལུས་ཀྱི་དངོས་གྲུབ་འགྲུབ་པར་
འགྱུར་རོ། །ཀཱ་རུ་ཎའི་འདབ་མའི་ཁུ་པ་མར་ནག་ལ་ཟངས་ཀྱི་སྣོད་བཅོས་ནས་དེ་ལ་བཅུད་བྱུགས་ཏེ་ཐུན་གསུམ་ཉི་མ་ལ་བསྐམས་ལ་སིམ་པའི་འདབ་མའི་ཁུ་བ་དང་མཉེས་པ་དང༌། དེ་ནས་
བྲེ་དྲི་དང༌། ནའི་ཀེ་ལིའི་རྩ་བ་དང༌། སྨན་ལོ་མ་བཟང་པོ་ལ་འཁྲིལ་བ་དང༌། ནེ་ལེ་དང༌། མུད་ཀ་དང༌། ག་ག་ན་རྣམས་ཀོང་བུར་བླུགས་ལ་སྟེང་དང༌། འོག་འཇིམ་པས་བྱུགས་པ་གླང་པོ་ཆེའི་རྨིག་པ་ལྟ་བུའི་ས་

82-1-335a

༄༅། །དོང་དུ་བཙོས་ན་སྲ་བར་འགྱུར་རོ། །གལ་ཏེ་རྣལ་འབྱོར་པས་ཟོས་ན་ཞི་བ་དང་མཉམ་པར་འགྱུར་ཏེ། གཞན་དང་མཉམ་པ་མ་ཡིན་ནོ། །ཟླ་བ་གཅིག་གིས་
འགྲུབ་པར་འགྱུར་རོ། །གལ་ཏེ་མ་གྲུབ་པར་གྱུར་ན་བདག་ནག་པོ་ཆེན་པོ་མ་ཡིན་ནོ། །སྔར་གྱི་ཟངས་མན་ཆ་གཅིག་ལ་དེ་བཅུག་ན་ངེས་པར་གསེར་དུ་འགྱུར་རོ། །ལྷ་མོས་
གསོལ་པ། ཀྱེ༑ བཅོམ་ལྡན་འདས། ཉི་མ་གང་ལ་དངོས་གྲུབ་དང༌། བཅུད་དུ་འགྱུར། ཐེ་ཚོམ་མཆིས་ན། ཀྱེ༑ བཅོམ་ལྡན་འདས། ཁྱད་པར་དུ་རྟོགས་པ་ལྷ་མོ་ང་ཀ་ཀྐོ་ལ་
ལ་རྣམ་པར་ཆགས་ནས་ས་སྟེང་དུ་རབ་ཏུ་སྤྱོད་པར་འགྱུར་བས་བླངས་ན་ངེས་པར་བཅུད་ཀྱི་དངོས་གྲུབ་འགྲུབ་པར་འགྱུར་རམ། བཅོམ་ལྡན་འདས་ཀྱིས་བཀའ་སྩལ་པ།
ཀྱེ་ལྷ་མོ། གལ་ཏེ་ལྷ་མོ་བྱུང་བ་ཙམ་གྱིས་འབྱུང་བར་འགྱུར་ན་རྟག་ཏུ་ངེས་པ་ཤེས་པར་འགྱུར་བའོ། །ཇི་ལྟར་ནུས་པ་མེད་ན་ནད་མ་རུངས་པ་བཟློག་པར་མི་ནུས་པ་དང༌། རབ་
རིབ་དང༌། མཆིན་ནད་དང༌། རྐང་ནད་ལ་ཐུག་པ་བཟློག་པར་མི་ནུས་པས་མི་རྣམས་ཀྱིས་རྗེས་སུ་གནས་པས་དངོས་གྲུབ་བརྒྱད་ཀྱང་རྣམ་པར་བསམ་པར་བྱའོ། །འཁོར་བ་
མི་བཟད་པའི་རྒྱ་མཚོ་ཆེན་པོ་ལས་སྒྲོལ་པར་བྱེད་པ་དང༌། སྒྱུ་མར་ཡོངས་སུ་བཏགས་པས་དུ་མ་དང་བྲལ་བ་རབ་ཏུ་སྤྱོད་ན། སྔོན་དུ་བསགས་པའི་དངོས་པོ་ངན་པ་སྤངས་པས་

82-1-335b

ཚེགས་མེད་པར་ས་སྟེང་གི་དངོས་གྲུབ་སྣ་ཚོགས་འདིར་འགྲུབ་པར་འགྱུར་རོ། །འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ཆེན་པོ་ལས། དངུལ་ཆུའི་ལེའུ་སྟེ་བཅུ་གསུམ་
པའོ༑༑    ༑༑ལྷ་མོས་གསོལ་པ། ཇི་ལྟར་གསུངས་པ་དེ་ལྟར་བགེགས་རྣམས་ཀྱིས་གང་བ་ཇི་ལྟར་མནན། དང་པོར་རྣལ་འབྱོར་པ་མཁས་པས་ཐམས་ཅད་བསྒྲུབ་པར་
འགྱུར་རམ། དཀར་པོ་དང༌། ནག་པོ་དང་སྦྱར་བ་ནི་འདབ་མ་གཅིག་ཏུ་བྱས་ནས་ཀན་ཛི་དང་བཏགས་པས་ཡང་སྨན་ས་ནའི་ཁུ་བ་ལན་གཉིས་སུ་བགོས་པར་གྱུར་པས་དེ་ནས་པ་ལ་
ཤའི་འདབ་མའི་ཁུ་བ་དང༌། དེ་ནས་མེ་ཏོག་ཨོ་དྷ་དཀར་པོའི་ཁུ་བ་དང༌། དེ་ཡང་ལྕི་བའི་ཁུ་བ་དང༌། དེ་ནས་ཡང་ཉ་རོ་ཧི་ཏའི་མཁྲིས་པ་དང༌། ལན་དགུ་རུ་འདི་རྣམས་རྫོགས་པར་
སྨན་ཀ་རུ་ལི་དང༌། ཀ་རུ་ཎ་དང༌། གང་ཉི་མའི་མཐའ་རུ་གྱུར་པ་ན་ངེས་པར་དངོས་གྲུབ་འགྲུབ་པར་འགྱུར་རོ། །རྒྱ་མཚོ་དང༌། སྨྱོ་བྱེད་ཀྱི་ལོ་མའི་ཁུ་བ་དང༌། མི་བསྲེགས་པའི་ས་
དང༌། བ་བླ་དང༌། བ་ཤ་ཀ་དང་བསྲེས་ནས་དད་པ་ཅན་གྱིས་ཉི་མའི་འོད་ལ་བཞག་ནས་ཛ་བི་རའི་ཁུ་བ་དང༌། མཚན་མོ་གཅིག་ཏུ་དངུལ་ཆུས་བརླན་པའི་བསྡུས་པ་ཡང་ཡང་དེས་
ལྷན་ཅིག་ཏུ་བཞག་པ་གད་འདོད་པ་དེ་དགྲ་བར་འགྱུར་ཏེ་མཁས་པས་བྱ་བའོ། །གལ་ཏེ་བཅུད་རྩོམ་ཞིང་རྩོམ་པའི་དུས་སུ་བགེགས་གློ་བུར་དུ་འོང་བ་ནི་རྩོད་པ་བྱེད་ཅིང་སྐྲ་ཁམ་པ་དེ་

82-1-336a

༄༅། །བཞིན་དུ་ཁ་དོག་དཀར་པོ་གེགས་བྱེད་པའི་སྐྱེས་བུ་སྟེ། རྣམ་པར་འཇོམས་པ་དེའི་དུས་སུ་ཇི་ལྟར་ནུས་པས་གཏོར་མ་སྦྱིན་པར་བྱ་སྟེ། ཤ་དང༌། ཆང་དང༌།
མེ་ཏོག་དང༌། བདུག་པ་དང༌། དྲི་དང༌། ཕྲེང་བ་དང༌། ཁྱིམ་བྱའི་ཤ་དང༌། ཞིང་སྐྱོང་འོངས་པ་ལ་སྦྱིན་ནོ། །ནག་པོ་འོངས་ནའང་སྔོན་བཞིན་དུ་གཏོར་མ་སྦྱིན་པར་བྱ་བ་སྟེ། གནོད་སྦྱིན་
འོངས་པས་སོ། །གལ་ཏེ་བཅུད་གཟག་པ་ལ་ཉི་མ་བདུན་གྱི་བར་དུ་འོངས་ན་ཤེས་པར་བྱ་བ་ནི། ཨོཾ་ཡཀྵ་ཀཱི་ལི་ཀཱི་ལི་ནཱ་མ་ཕཊ་ཀཱ་ར་རཀྵ་རཀྵཱ་དི་སམ་བམ་དྷ། མུ་ཁཾ་བཱ་དྷ་ཧ་དཾ་
བནྡྷ་བནྡྷ་སརྦ། ཨཾ་གཾ་ཧཱུཾ་ཧཱུཾ་རཾ་ཧཱུཾ་ཕཊ་སྭཱཧཱ། སྔགས་འདིས་འོངས་པ་རྣམས་ལས་རང་བསྲུང་བར་བྱའོ། །རྣལ་འབྱོར་གང་གིས་ཤེས་ནས་དེའི་དུས་ཀྱི་བགེགས་བཅོམ་ན་དངོས་
གྲུབ་ངེས་པར་འགྲུབ་པར་འགྱུར་རོ། །རྩོམ་པའི་དུས་སུ་གནོད་སྦྱིན་མོ་གདོང་ཐུག་ཏུ་འོངས་པའམ། གློ་བུར་དུ་འོངས་པ་དེའང་བུད་མེད་ནག་མོ་ཅུང་ཞིག་མིག་དམར་བ་ངོ་ཤེས་
པ༑ བག་ཙམ་བོང་ཐུང་བ། སྨྲ་མཁས་པ། སྙན་པར་སྨྲ་བ། གོལ་སྟེར་བཞིན་པ། ཞེས་དང་བཅས་པ་དེ་ལ་དངོས་གྲུབ་ཀྱི་དོན་དུ་གཏོར་མ་སྦྱིན་པར་བྱའོ། །གང་རྣམ་པར་
འཇོག་པ་ཁ་དོག་སེར་སྐྱ་བོང་གེ་རིང་བ། རྗེ་ངར་ལ་སོགས་པའི་ཡན་ལག་རིང་བ་དང༌། ཤིན་ཏུ་གཟུགས་དང་ལྡན་པ། སྨིན་མ་བརྫེས་པ། ཁ་དོག་གཉིས་ཉེ་བར་མཚོན་པ།

82-1-336b

བཅུད་ཀྱི་བར་ཆད་བྱེད་ཅིང་འཇོམས་པ་སྟེ་རབ་གཏུམ་མའོ། །མཚན་མོ་མའི་གཟུགས་དང༌། སྲིང་མོའི་གཟུགས་དང༌། དེ་བཞིན་དུ་ཚ་མོ་དང༌། ཕའི་མ་དང༌། སྒྱུག་མོའམ། མཛའ་
མོ་ལ་སོགས་པ་དེ་ལྟ་བུའི་གཟུགས་བཟུང་ནས་བྱུང་ན། ཨོཾ་ཀ་ཏི་མེ་ཛཿཧཱུཾ་ཞེས་པས་བདག་བསྲུང་བར་བྱས་པ་དང༌། བཅུད་ལ་ཐོད་ལེ་ཀོར་གྱིས་ཕྱོགས་བདུན་མངོན་པར་སྔགས་
པར་བྱས་ཏེ་བསྣུན་ནས། ཅུང་ཟད་འདོད་པ་བརྗོད་པ་དང༌། ཤིན་ཏུ་ཡང་དག་པར་བལྟ་བར་དང་ལྡན་པས་རྨི་ལམ་བརྟག་སྟེ་བརྟེན་ན་བཅུད་ལེན་གྱི་དོན་ཡང་དག་པར་བྱེད་པས་དེ་
བླང་བའི་སྦྱོར་བ་བྱའོ། །མིན་དང་མ་བྱེད་ཅེས་པ་འབྱུང་པར་གྱུར་པ་ན་མི་འགྲུབ་པར་ཤེས་པར་བྱའོ། །དངུལ་དང་སྨན་པཎྜཱི་འབྲས་བུས་དངུལ་ཆུ་དང་གནུར་བ་སྲང་གཅིག་དང་
དེ་ལ་གསེར་དྲུག་ནམ་པ་གཅིག་བསྣུན་པ་རྡོ་བའི་སྣོད་དུ་བྱི་ལ་ནག་པོའི་མཁྲིས་པ་དང༌། དངུལ་ཆུ་རྣམས་བསྲེས་པ་ལ་ཕྱི་ནས་སིངས་པོ་བླུགས་སོ། །གསུམ་པ་ལ་མ་ཧེའི་གཅིན་
དང༌། བཞི་པ་ལ་མིའི་ཤ་དང༌། ལྔ་པ་ལ་སྐྱུ་རུ་ར་བྲེ་གང་མཉེས་པ་དང༌། དྲུག་པ་ལ་བྷ་ལ་ཏེ་ཀ་དང༌། བདུན་པ་ལ་འབྲས་བུ་གསུམ་མོ། །ཕྱི་ནས་མིའི་གཅིག་གྱིས་བཀྲུས་ནས་ཉི་
མ་ལ་སྨན་ཛཾ་བི་ རའི་ཁུ་བ་བླུགས་ལ་ཐུན་གཅིག་བཞག་སྟེ། དེ་ནས་བཏོན་ལ་སྨན་སིམ་བི་དང༌། བ་རུ་ཎ་དང༌། ཀཱ་ལིང་ཀ་དང༌། ཧི་མ་རང་ག་དང༌། ཙི་ཏྲ་ཀ་དང༌། མུད་ད་ག་རྣམས་ཀྱི་

82-1-337a

༄༅། །ཁུ་བ་ལ་དབྱུག་གུ་གཅིག་ཏུ་བཞག་ནས་སྨན་སིམ་བྷི་དང༌། ཛ་ཡན་ཏའི་ཁུ་བས་བཀྲུས་ལ་ཉི་མ་གསུམ་དུ་བསྐམ་སྟེ། ལྷང་ཚེར་དཀར་པོ་སྲང་བཞི་
སྔོན་དུ་བརྗོད་པ་ལྟར་སྦྱངས་པས་སོ། །ཟླ་བ་བཅུ་གཉིས་སུ་ཉི་མ་རེ་རེ་ལྷང་ཚེར་ངེས་པར་བྱའོ། །སྐྱུ་རུ་རའི་ཁུ་བ་དང༌། སྨན་སུ་དར་ཤ་ནའི་ལོ་མའི་ཁུ་བ་དག་གིས་ཟླ་བ་གཅིག་
ཏུ་གདུལ་ལ། །ཇི་སྲིད་གཡས་བསྐོར་དུ་བྱུང་ན་དངོས་གྲུབ་མཉམ་པ་མེད་པ་ལྷ་དང་ཚངས་པ་དག་གིས་བྱིན་པ་སྟེ། ཉི་མ་བཅོ་ལྔའི་བར་དུ་ར་ཏི་རེ་རེ་ཉིན་རེ་བཞིན་ཟོས་ན་
ལྕགས་བརྒྱད་ལ་རེག་པ་ཙམ་གྱིས་ངེས་པར་གསེར་དུ་འགྱུར་རོ། །དེའི་དུས་སུ་ཟླ་བ་དང༌། ཉི་མ་དག་ཤི་བར་གྱུར་ན་སྐད་ཅིག་དེ་ལ་དེ་གང་འདོད་པ་བྱེད་དོ། །གཞན་ཡང༌།
དཔུང་ཆེན་པོའི་གསེབ་ཏུ་བུད་མེད་དབང་དུ་བྱེད་དོ། །དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དངུལ་ཆུའི་སྒྲུབ་ཐབས་ཀྱི་ལེའུ་སྟེ་བཅུ་བཞི་པའོ།།    །།
ལྷ་མོས་གསོལ་པ། ཀྱེ༑ བཅོམ་ལྡན་འདས། མི་རྣམས་གནས་གང་དང༌། གང་དུ་འགྲོ་ཞིང་སྐྱེ། མདའ་བདག་དང༌། རྣལ་འབྱོར་མ་རྣམས་འཆི་བ་དང༌། མི་འཆི་བ་དང༌། གནས་
པ་ད་རྣམས་ཀྱི་གནས་ཇི་ལྟར་ལགས་གསུངས་ཤིག །བཅོམ་ལྡན་འདས་ཀྱིས་བཀའ་སྩལ་པ། རི་རབ་ཀྱི་བྱང་ཕྱོགས་ན་གྲོང་ཁྱེར་བཱ་ལ་བྷན་ཛ་བྱ་བ་དེ་ན། ཀླུའི་རྒྱལ་པོ་

82-1-337b

བུ་ག་བོ་ག་དྷི་ག་ཞེས་པ་འབྱུང་སྟེ། ཕྱག་རྒྱ་ཆེན་པོའི་དངོས་གྲུབ་ཐོབ་བོ། །དེའི་བུ་རིགས་རྒྱུད་སྟོང་གི་བར་དུ་གྲོང་ཁྱེར་ཀླུའི་གདུང་རྒྱུད་དུ་འགྱུར་ཏེ། རྗེ་བཙུན་འཇམ་དཔལ་གྱི་སྙིང་པོ་
སྟོང་ཕྲག་བྱེ་བ་གཅིག་ཏུ་བཟླས་པ་དང༌། ང་སྐྱེ་བ་བརྒྱུད་ནས་ཐང་ཤིང་གི་ལོ་མ་ཙམ་གྱི་དངོས་གྲུབ་ཐོབ་བོ། །དེ་ནས་གྲོང་ཁྱེར་དེ་རྒྱ་མཚོས་ནུབ་ནས་འགྲོའོ། །ཡང་གླིང་བ་རེ་ཀ་ཞེས་
བྱ་བ་རུ་གྱུར་ནས་དེ་རུ་སྐྱེ་བ་སྟེ། མིང་ནི་ཎ་ཌ་ཎ་དྲ་ཞེས་པ་དང་ལྡན་པ་ལྷ་མ་ཡིན་གྱི་རྒྱལ་པོ་འབྱུང་ངོ༌། །ཕྱི་ནས་སྐྱེས་བུ་བདུན་གྱི་བར་དུ་གར་དྷ་བ་ཞེས་པའི་མིང་ཅན་གྱི་སྲིན་པོར་
སྐྱེས་ཏེ། ལོ་འབུམ་ཕྲག་ཉི་ཤུའི་བར་དུའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ལ་འཇུག་པ་དེ་དང༌། དེ་ལ་གང་དང༌། གང་གི་གཟུགས་ཀྱིས་ཆོས་སྟོན་ཏེ། དེའི་གཟུགས་
ཐམས་ཅད་ལ་འཇུག་པ་ཞེས་བསྟན་ཏེ། དེའི་བྱང་དུ་གླིང་ཨུད་ཏ་ར་ཨཾ་ཀུ་ར་ཞེས་པ་དམ་ཚིག་དང༌། སྒོམ་པ་ཡོངས་སུ་ཤེས་པའི་ནུས་པས་བ་རི་ཀི་ཏ་བར་ཏ་ནའི་དུས་འབྱུང་སྟེ། ལོ་བྱེ་
བ་ཕྲག་བཅུ་གཅིག་དང༌། ཁྲི་ཕྲག་ཉི་ཤུ་རྩ་བདུན་གྱིས་རྫོགས་སོ། །དེ་ན་ཀི་ཏ་ནན་དའི་དུས་འབྱུང་སྟེ། དུས་ཚིགས་སུ་དུང་ཕྱུར་ཕྲག་བཅུ་དང༌། འབུམ་ཕྲག་བདུན་ཅུ་རྩ་གཅིག་དང༌།
སྟོང་ཕྲག་བཅུ་གཉིས་དང༌། བརྒྱ་རྩ་གཅིག་སོང་བ་དང༌། བ་བླ་བརྒྱ་ཕྲག་ལྔ་བཅུ་རྩ་གཅིག་དང༌། བཞི་ཡིས་ལྷག་པའི་འབུམ་ཕྲག་བཞི་སྟེ། འདི་རྣམས་ལ་ཨུ་ཏ་ར་ཨཾ་ཀུ་ར་ཞེས་

82-1-338a

༄༅། །པར་ཡོངས་སུ་བསྒྲགས་སོ། །ཡང་རི་རབ་ཀྱི་ལྷོ་ཕྱོགས་ལང་ཀ་ལ་ཐུག་པ་ན་རི་བ་ཧུ་ར་ཞེས་པ་འབྱུང་སྟེ། དེ་ན་སྲིན་པོའི་ཚོགས་ཉི་མ་དང༌། ཟླ་བ་ཇི་སྲིད་གནས་
ཀྱི་བར་དུ་འབྱུང་ངོ༌། །དེའི་ལྷོ་ཕྱོགས་ན་གྲོང་ཁྱེར་ས་མོ་རི་ཞེས་པ་འབྱུང་སྟེ། དེའི་རྒྱལ་པོ་ར་ས་ན་ཞེས་བྱའོ། །དེའི་ལྷོ་ཕྱོགས་ན་གྲོང་ཁྱེར་ཀཱ་མ་རཱུ་པ་ཞེས་པ་རུ་དེ་རུ་རྒྱལ་པོ་མཚན་
ཉིད་བདུན་པ་ཞེས་པ་འབྱུང་ངོ༌། །རྒྱལ་པོ་འབྱུང་བའི་གནས་དེར་མ་བྱུང་འབྱུང་བར་མི་འགྱུར་བའི་འདོད་པའི་གཟུགས་ཅན་མ་བྱུང་བར་འགྱུར་རོ། །ཙཎྜི་ཀའང་འབྱུང་བར་
ལུང་བསྟན་ཏོ། །ཉ་པ་གཅིག་ཉ་ཡིས་ཟོས་ནས་ཤི་བ་དང༌། དེ་རྣལ་འབྱོར་པ་དྷ་རི་ཀ་ཞེས་པར་སྐྱེས་ནས་དེས་ཆུ་བོ་གངྒཱ་ལ་ཆང་འཕངས་པས་ཆུ་ཚོད་གཅིག་ན་ཡུལ་བ་ད་ཧ་
ཞེས་པར་འགྱུར་རོ། །དེའི་སྔགས་ཀྱི་འབྲས་བུས་མཁའ་འགྲོ་དང༌། མཁའ་འགྲོ་མ་འཆིང་ངོ༌། །ཡུལ་དེར་རྩིས་མཁན་ཆེན་པོ་བར་ཧ་ཞེས་པ་འབྱུང་ངོ༌། །རྒྱལ་པོ་སུ་བཱ་ཧ་ཞེས་བྱ་བའི་བུ་དང༌། བུའི་
ཡང་བུའི་བར་དུ་འབྱུང་སྟེ། ལོ་ཉི་ཤུ་རྩ་བཞིའི་བར་ལ་ལྷ་རྟེན་འབུམ་ཕྲག་གཅིག་རྩིག་པ་དང༌། ལོ་ལྔ་བཅུའི་བར་ལ་རྫོགས་སོ། །དེ་ནས་ལོ་བརྒྱད་ལྷག་པའི་འབུམ་ཕྲག་
ལྔ་བཅུ་དང༌། དུས་ཚིག་གསུམ་གྱི་བར་ལ་རྣལ་འབྱོར་ཁྲི་ཕྲག་གཅིག་དང༌། སངས་རྒྱས་སྟོང་ཕྲག་གཅིག་འབྱུང་བར་འགྱུར་རོ། །དེའི་ཤར་དུ་རིའི་རྒྱལ་པོ་ཆེན་པོ་འབྱུང་སྟེ། རྒྱ་

82-1-338b

མཚོས་ཕྱོགས་གསུམ་དུ་ནུབ་ནས་འོང་ངོ༌། །དེར་ཡང་ནི་དྷྲི་ཏ་ཞེས་པའི་གནོད་སྦྱིན་དུས་ཚིགས་གཉིས་སུ་གནས་པ་འབྱུང་ངོ༌། །ཕྱི་ནས་བྷཾ་ག་ལའི་རི་ཁྲོད་པ་རྣམས་ཀྱི་དཔོན་པོའི་ཆུང་
མར་སྐྱེས། ལྷ་མོ་ཙུན་དཱ་ལ་མཆོད་པ་བྱེད་པར་འགྱུར་རོ། །དེ་ནས་སྐྱེ་བ་བརྒྱད་ན་ཀཱ་མ་རཱུ་པའི་རྒྱལ་པོར་སྐྱེས་ཏེ། བཙུན་མོ་བཞི་བརྒྱ་དང༌། ཕོ་བྲང་དགུ་དང༌། འབྲུ་སྣ་ཚོགས་ཚང་བ་
དང༌། ཨ་ག་རུ་ནག་པོ་རྣམས་དང་ལྡན་པ་འབྱུང་བར་འགྱུར་རོ། །དེའི་ལྷོ་ཕྱོགས་སུ་མ་གན་དྷ་རི་ཞེས་པའི་ཚོང་དུས་འབྱུང་སྟེ། ལོ་འབུམ་ཕྲག་བརྒྱའི་བར་དུ་གནས་སོ། །ཕྱི་ནས་
དེ་དཔལ་གྱི་ཚོང་འདུས་ཞེས་པར་གྱུར་ནས་འགྲོ་སྟེ། དེའི་ལྔ་ཆ་གཅིག་ལྕི་བ་དང༌། ཡང་བ་དང༌། གཞོན་པའི་ཨ་ག་རུ་ནག་པོ་འབུམ་ཕྲག་དང་ལྡན་པར་འགྱུར་བ་དང༌། ལོ་བརྒྱ་ཕྲག་
སུམ་ཅུ་སོ་གཉིས་ཀྱི་བར་དུའོ། །ཀཱ་མ་རཱུ་པའི་ཤར་ལྷོ་མཚམས་ཀྱི་རི་ཀུ་ཧ་ར་ཞེས་པར་ཇི་སྲིད་ཉི་ཟླ་གནས་ཀྱི་བར་དུ་གནས་པ་ཧ་ན་མན་ཏ་ཞེས་པ་འབྱུང་ངོ༌། །དེའི་ལྷོ་ཕྱོགས་སུ་
རྒྱལ་པོ་ཡང་དག་པའི་དོན་ཅན་ཞེས་པ་ར་མ་དང༌། ལ་ཁམ་ཎའི་ཕ་ཤིང་རྟ་བཅུ་པ་དང༌། ཨ་ཛ་ཏིའི་བུ་བཱ་ལི་དང༌། པུ་དྲི་བ་དང༌། ཐམས་ཅད་ཡོངས་སུ་བྱེད་པ་བྷུ་ཛཾ་ག་བོ་ད་དྷི་ཀ་རྣམས་
ཀྱི་བར་འདོད་ཆགས་དང༌། གཏི་མུག་དང༌། མྱ་ངན་གསུམ་གྱིས་བསྐྱེད་ནས་རྒྱལ་པོར་འགྱུར་རོ། །དེའི་ནུབ་ཕྱོགས་སུ་བ་སུ་དེ་བའི་སྤྲུལ་པ་པཱཎྜུ་ཞེས་པ་རྟགས་ལྔ་འཛིན་པ་ལག་

82-1-339a

༄༅། །པས་དབྱུག་པ་མ་བཟུང་བར་འདུལ་བར་ནུས་པ་འབྱུང་བ་དང༌། ལྷ་མ་ཡིན་གྱི་རྒྱལ་པོ་བ་ལའི་རིམ་པ་འབྱུང་སྟེ། དེ་དག་གི་ཡུལ་རྒྱ་མཚོས་བསྐོར་བ་
འབྱུང་བར་འགྱུར་རོ། །དེའི་དབུས་སུ་པ་ཏི་ལོ་ར་ཀ་ཞེས་པའི་ཡུལ་དུ་བུ་དང༌། བུའི་བུ་ལ་སོགས་ཕའི་རྒྱལ་པོ་ལོ་ལྔ་བཅུ་ལྷག་པའི་ལྔ་བརྒྱའི་བར་ལ་ལྷ་རུ་ཕྱུགས་བདག་མཆོད་
པ་འབྱུང་བར་འགྱུར་ཏེ། དེ་རྣམས་ནི་གནས་སྐབས་ཀྱི་རྒྱལ་པོ་བཱ་ལ་ཞེས་པ་དང་ལྡན་པའི་བརྒྱུད་པ་ལྔ་བཅུ་འབྱུང་བར་འགྱུར་རོ། །དེའི་ལྷོ་ནུབ་ཏུ་གྲོང་ཁྱེར་བྷཎྜ་པུ་རིཾ་ཞེས་
པའི་རྒྱལ་པོའི་བཞུགས་ས་འབྱུང་སྟེ། དེར་རྒྱལ་པོ་བི་ཀྲ་མ་ཨ་དི་ཏྱ་ཞེས་པ་ཛམྦྷ་ལའི་བཀའ་དྲིན་གྱིས་གྲུབ་པ་ཐོབ་པ་ལོ་བཞི་བརྒྱ་གནས་པར་འབྱུང་བ་དང༌། གྲོང་ཁྱེར་
དེ་རུ་དངོས་གྲུབ་བྱེ་བྲག་ཐམས་ཅད་འཐོབ་པ་འབྱུང་བ་དང༌། དེའི་ལྔ་ཆ་ཡིས་བུའི་བྱ་བ་བྱེད་པ་འབྱུང་བར་འགྱུར་རོ། །ལོ་ལྔ་བཅུའི་བར་ལ་འབྱུང་པོ་དང༌། ལྷ་ཡིས་སྐྱོང་
བར་འགྱུར་རོ། །དེ་རྣམས་བསྡོམས་པས་ལོ་སྟོང་ཕྲག་གཅིག་སོང་ནས་རྒྱལ་པོ་རུས་སྤལ་ཞེས་པ་ལོ་ཉིས་བརྒྱའི་བར་དུ་གནས་སོ། །བྷཾ་ག་ལའི་མངའ་བདག་ལོ་བརྒྱ་
ཕྲག་བཅོ་བརྒྱད་ཀྱི་བར་ལ་གང་སྐྱེས་པའི་སྐྱེས་བུ་ཁ་དོག་སེར་པོ་སོ་སྟོ་བ་དེ་ག་པ་ཞེས་པ་དང་ལྡན་པའི་བརྒྱུད་པར་ཡུལ་ཨ་བ་ལུ་ཀའི་རྒྱལ་པོར་འགྱུར་ཏེ། དེའི་བུ་དང༌།

82-1-339b

བུའི་ཡང་བུ་ལ་སོགས་པ་རྣམས་རྒྱལ་པོ་བྱེད་པར་འགྱུར་རོ། །རྒྱལ་པོ་དེ་རྣམས་ཀྱི་དུས་ལ་གྲུབ་པ་ཐོབ་པའི་རྣལ་འབྱོར་པ་ལྔ་དང༌། རྣལ་འབྱོར་མ་གཉིས་ཀྱང་འབྱུང་བར་
འགྱུར་རོ། །དེ་ལྟར་ཡུལ་ཨོ་རུ་བཱི་སའང་མཚུངས་པར་ངེས་པའོ། །དེར་སྐྱེས་བུ་བརྩོན་འགྲུས་ཆེན་པོའི་སྦྱོར་བ་དང་ལྡན་པ། ར་མ་ནའི་བཀའ་དང་མཚུངས་པ། སྡེ་ཚན་དང་པོའི་
དང་པོ་ཀ་ལ་དབྱངས་ཡིག་དང་པོས་བརྒྱན་པ། སྡེ་ཚན་བདུན་པའི་བཞི་པ་ཅུང་ཟད་ན་ལ་ཞོན་པའི་མིང་ཅན་རྣལ་འབྱོར་དབང་པོ་གཅིག་པོ་འདིས་དངོས་གྲུབ་ཆེན་པོ་བརྒྱད་ཐོབ་
པར་འབྱུང་ངོ༌། །འཛམ་བུའི་གླིང་དུ་མ་བྱུང་འབྱུང་བར་མི་འགྱུར་རོ། །དེའི་སློབ་མ་རྣལ་འབྱོར་པ་དྲུག་གིས་ལུས་དངོས་པོ་སྤངས་པའི་ཕྱག་རྒྱ་ཆེན་པོ་ཐོབ་པར་འགྱུར་རོ། །
དེ་ནས་ཙནྡན་ཞེས་པའི་མིང་དང་ལྡན་པའི་རྒྱལ་པོའི་རིགས་རྒྱལ་ཁམས་སྐྱོང་བ་འབྱུང་བ་ལས་རིགས་དེ་འགྲིབ་པའི་དུས་ཟླ་བའི་མིང་དང་ལྡན་པའི་བྲམ་ཟེའི་བུ་དམངས་རིགས་
ནཱ་བྷ་བཱ་ལི་ཏ་ཞེས་པ་འབྱུང་བར་འགྱུར་རོ། །དེ་ནས་སློབ་མ་སྡེ་ཚན་དང་པོའི་གཉིས་པ་ལ་དབྱངས་ཡིག་གསུམ་པས་བརྒྱན་པ། སྡེ་ཚན་བཞི་པའི་དང་པོ་ལ་དབྱངས་ཡིག་བཅུ་
གསུམ་པས་བརྒྱན་པ་འབྱུང་སྟེ། ཟླ་བའི་མིང་དང་ལྡན་པ་རྫོགས་ནས་སོ། །དེ་ནི་སྔོན་གྱི་དུས་སུ་རྗེ་བཙུན་འཇམ་དཔལ་གྱི་བཟླས་པ་བྱེ་བ་ཕྲག་བཅུ་གཉིས་བཟླས་པའི་འབྲས་

82-1-340a

༄༅། །བུའོ༑ ༑དེའི་ཕྱི་ནས་བྲམ་ཟེའི་མིང་ཅན་གྱི་རྒྱལ་པོ་འབྱུང་བར་འགྱུར་ཏེ། ཕྱི་ནས་དེའི་བུ་དང༌། བུའི་ཡང་བུ་ངེས་པར་རྣལ་འབྱོར་པར་འགྱུར་རོ། །ཡང་པཱ་
ལ་ཞེས་པའི་མིང་དང་ལྡན་པར་གྱུར་ཏེ་སྐྱེས་བུ་གཅིག་ཁོ་ནའོ། །དེ་སྤངས་ནས་དཏྟ་དང༌། གྷོ་ཥ་དང༌། དྷ་མ་དང༌། སིང་ཧ་དང༌། ན་ན་ཏི་དང༌། ཨཾ་བ་ར་དང༌། ཨཱ་དི་ཏྱ་དང༌། སེ་ནཱ་རྣམས་
ཀྱིས་རིམ་གྱིས་རིམས་ཀྱིས་སྐབས་སྐབས་སུ་སྐྱོང་བར་བྱེད་དོ། །ཕྱི་ནས་བསོད་ནམས་ཆུང་བར་གྱུར་པའི་རྒྱལ་པོ་འབྱུང་བར་འགྱུར་རོ། །པ་ཊི་ཀེ་ར་ཀའི་བྱང་ཕྱོགས་སུ་རྒྱ་
མཚོ་གཅིག་འབྱུང་སྟེ། ཕྱིས་བྱེ་མའི་ས་གཞིར་འགྱུར་རོ། །ཡུལ་དེ་ལ་མ་ཌ་ཞེས་སོ། །དེར་སྐམ་པོ་ཛ་ཞེས་པའི་རྒྱལ་པོ་འབྱུང་པར་འགྱུར་རོ། །དེའི་བུའི་མིང་ཀོ་ཤཱཾ་པ་
ཞེས་པ་དང་ལྡན་པའི་རྒྱལ་པོ་འབྱུང་ཞིང་གྲོང་ཁྱེར་གྱི་མིང་ཡང་ཀོ་ཤམྤ་ཞེས་པ་འབྱུང་ངོ༌། །ཕྱི་ནས་ཡུལ་པ་ཏྲི་ཀ་རེ་ཀ་ར་ཤ་བྷ་ལ་ཞེས་པ་འབྱུང་སྟེ། དེའི་བུ་རྒྱལ་པོར་
འགྱུར་རོ། །ཡང་བི་ཏྲ་མ་པཱུ་རི་ཞེས་པ་ཡུལ་གྱི་དབུས་སུ་བཏགས་པ་དེར་འོན་ཀྱང་རྣལ་འབྱོར་མ་དངོས་གྲུབ་དང་ལྡན་པ་འབྱུང་སྟེ། དེའི་དབུས་སུ་རྣལ་འབྱོར་མ་གཅིག་གིས་
བཙུན་མོ་བྱེད་པར་འགྱུར་རོ། །དེའི་བསོད་ནམས་ཀྱི་བུའི་བུ་ལ་སོགས་པའི་རིགས་རྒྱུད་ཀྱི་བྷཾ་ག་ལ་དག་པར་བྱ་སྟེ། འོན་ཀྱང་འདིར་ས་གཞིའི་བཟོད་པ་ཟད་པ་ལ་རྩོད་པའི་

82-1-340b

དུས་ཞེས་བརྗོད་དོ། །དེ་རྫོགས་ནས་མགོན་པོ་བྱམས་པ་ཞེས་པའི་སངས་རྒྱས་འབྱུང་སྟེ། དངོས་པོ་མེད་པའི་རང་བཞིན་མཐོང་བ་བློ་གྲོས་ཀྱིས་འཆད་པར་འགྱུར་རོ། །གཞན་ཡང་
ཡུལ་ཨོ་རུ་བྷི་ས་དང༌། ཙོདྷ་དང༌། སིངྒ་ལ་དྷྭཱི་བ་རྣམས་སུ་དུས་སུ་ཀླུའི་རྒྱལ་པོ་ཆར་འབེབས་པར་འགྱུར་རོ། །ཡང་ཡུལ་ར་དྷ་རུ་པ་ལ་ཞེས་པའི་མིང་ཅན་སྐྱེས་བུ་སུམ་ཅུའི་བར་དུ་
འབྱུང་སྟེ། བརྒྱུད་པ་ཐ་མའི་བུས་ཡུལ་ཨོ་རུ་བི་སའི་རྒྱལ་པོ་འབྲས་བུ་ལ་ཕན་པ་ཞེས་པའི་ལྷ་སྐོར་དང་བཅས་པ་འཇོམས་ཤིང༌། རྣལ་འབྱོར་མ་རྣམས་འཇོམས་པ་འབྱུང་
སྟེ༑ དེས་རྣལ་འབྱོར་པ་རྣམས་ཀྱི་གཙོ་བོ་མཆོག་གི་དབང་ཕྱུག་ཐོབ་པ་ནི་སངས་རྒྱས་དང་མཉམ་པར་སྡོམ་པ་དང་ལྡན་པས་བཟླས་པ་བྱེ་བ་ཕྲག་བཅུ་གཉིས་བཟླས་པས་སོ། །
དེའི་སློབ་མ་གཉིས་དང༌། སློབ་མའི་སློབ་མ་གསུམ་དང༌། དེའི་ཡང་སློབ་མ་རྣལ་འབྱོར་པ་རྣམས་དང༌། པཎྜི་ཏ་རྣམས་ཀྱི་གཙོ་བོར་གྱུར་པ་ཆོས་ཀྱི་གྲགས་པ་ཞེས་པར་ཡོངས་
སུ་གྲགས་པ་འདི་དང་སྐྱེས་བུ་དྲུག་བསྟན་པ་ལ་ཕན་པ་ཚངས་པར་སྤྱོད་པ་ལ་གནས་པ་རྣམས་ཀྱིས་གྲུབ་པ་ཐོབ་བོ། །ཕྱི་ནས་མ་ཏི་ལ་དང༌། པཱ་ག་ར་དང༌། བྷ་བྱ་གྷོ་ཥ་དང༌།
ས་ཧ་སྲི་ཀཱརྞ་ཞེས་པའི་མིང་ཅན་ཡོངས་སུ་སྐྱོང་བ་རྣམས་ལོ་བཅུ་གསུམ་གྱིས་གྲུབ་པ་ཐོབ་པ་འབྱུང་ངོ༌། །ཡང་རྣལ་འབྱོར་པས་སརྨ་དང༌། ཧ་ཏི་ནཱ་དང༌། གར་མུ་ཀ་དང༌། བ་ཙ་ན་

82-1-341a

༄༅། །ན་དང༌། སཾ་བེ་དུ་དང༌། བུདྡྷ་ཧ་ས་དང༌། པ་ཏེ་ལ་རྣམས་ཀྱིས་རུས་སྦལ་གྱི་རིགས་རྫོགས་སོ། །དེའི་ནུབ་ཕྱོགས་སུ་གྲོང་ཁྱེར་མཱ་ལ་ཝི་ཞེས་པ་གྲུབ་པ་
ཐོབ་པའི་གནས་དེར་བྷོ་ཛྱ་དེ་བ་ཞེས་པར་ཡོངས་སུ་གྲགས་པར་རྫོགས་ནས། ཀོ་ཏི་ཀ་དང༌། པཱ་ལི་ཏ་དག་འཁོར་དང་བཅས་པ་ཡི་ཚེ་ལོ་སྟོང་ཕྲག་གཅིག་ཐུབ་པའི་རྒྱལ་པོ་
འབྱུང་ངོ༌། །དེའི་ནུབ་ཕྱོགས་སུ་གྲོང་ཁྱེར་སམྦུ་ཀ་ཞེས་བྱ་བ་འབྱུང་སྟེ། དེར་རྒྱལ་པོ་སྟོང་ཕྲག་ལྔ་རུ་བྷ་དྷ་ན་ཞེས་པ་དང་ལྡན་པའི་མིང་ཅན་འབྱུང་ངོ༌། །ཕྱི་ནས་ཀ་ལེ་དང་
མ་ལ་ཞེས་པ་འབྱུང་སྟེ། དེ་དག་གིས་གྲུབ་པ་ཐོབ་པར་འགྱུར་རོ། །དེའི་ལྷོ་ཕྱོགས་སུ་གྲོང་ཁྱེར་ཨ་ཛ་ར་ཡོ་གི་ནཱི་ཞེས་པ་འབྱུང་སྟེ། དེས་ཀླུ་སྒྲུབ་པ་ཞེས་བྱ་བའི་རྣལ་
འབྱོར་པས། ཤིང་ས་ལ་ཞོན་པ་གོ་པཱ་ལ་ཞེས་པ་ལ་རྒྱལ་པོ་བྱིན་པས་བུ་ཤི་ནས་བ་ཧ་ནའི་ཚ་བོ་ལ་སོགས་པའི་རྒྱལ་པོ་འབྱུང་ངོ༌། །དཔལ་རྣལ་འབྱོར་གྱི་དབང་ཕྱུག་རྫོགས་
ནས་འཇིག་རྟེན་གསུམ་གྱི་རྒྱལ་པོའི་འབྲེལ་པ་དངོས་གྲུབ་ཆེན་པོ་བརྒྱད་ཀྱི་རྙེད་པ་ཐོབ་པ་འབྱུང་སྟེ། དེའི་མིང་ནི་ཀེ་བ་ཏ་པུ་ཏྲ་ཞེས་པའི་རྒྱལ་པོའི་བུ་རྗེ་རིགས་ཀྱིས་བསད་
ནས་དེའི་བུ་དང༌། བུའི་ཡང་བུའི་བར་དུ་ནུབ་ཕྱོགས་སུ་གང་དང༌། གང་སོང་བ་དེ་དང༌། དེ་རྡོ་རྗེར་གཤེགས་སོ། །དེའི་ཡང་ནུབ་ཕྱོགས་ན་ཏྲི་པ་ཊ་ན་ཞེས་པའི་ལྷ་རྟེན་ཡོད་པས་སོ། །

82-1-341b

དེའི་ལྷོ་ཕྱོགས་སུ་དེའི་བུ་ཉི་མ་ཞེས་པ་འབྱུང་ངོ༌། །དེའི་ལྷོ་ནུབ་མཚམས་སུ་གྲོང་ཁྱེར་བྷ་ཊ་ཀུ་ནི་རེ་ཞེས་པར་གྲོང་ཁྱེར་བ་རྣམས་བློ་གྲོས་དང་ལྡན་པ་འབྱུང་ཞིང་རྒྱལ་པོ་ནི་བན་དུ་དེ་
བ་ཞེས་པ་འབྱུང་ངོ༌། །དེའི་བུ་དང༌། བུའི་ཡང་བུ་རྫོགས་ནས་སིནྡྷུ་ཞེས་པར་གྱུར་ནས་འགྲོའོ། །དེ་ཤིན་པ་ར་ཞེས་པར་འབྱུང་ངོ༌། །ཕྱི་ནས་སྐྱེ་བ་བདུན་གྱི་བར་དུ་རྣལ་འབྱོར་པར་འབྱུང་
བར་ཤེས་པར་བྱས་ཏེ། ཕྱོགས་དང༌། ཕྱོགས་བྲལ་བ་རྣམས་ཀྱང་ངོ༌། །དེ་ནས་གྲོང་ཁྱེར་དེ་ལ་བྷན་དྷ་ནི་ཞེས་པར་འགྱུར་ནས་འགྲོའོ། །དེ་རུ་ཙཎྜ་མཧཱ་རོ་ཥ་ཎའི་རྣལ་འབྱོར་ཉམས་
སུ་བླངས་པས་རྒྱལ་པོར་འགྱུར་རོ། །དེ་ཡིས་སྐྱེ་བ་འདི་ལ་སངས་རྒྱས་ཀྱི་འབྲས་བུ་འཁོར་དང་བཅས་པ་ཡིས་འཐོབ་བོ། །ལྷོ་ཕྱོགས་ན་གྲོང་ཁྱེར་ས་བྷིཉྫ་ཀ་ཞེས་པ་སངས་རྒྱས་ཀྱིས་
དུས་ཐམས་ཅད་དུ་བྱིན་གྱིས་བརླབས་པའི་གནས་སུ་སངས་རྒྱས་རྗེ་བཙུན་གྱི་རྒྱལ་པོ་མཛད་པ་ལ་འཁོར་གྲུབ་ཐོབ་རྣམས་ཀྱིས་བསྐོར་བ་འབྱུང་སྟེ་ལོ་སྟོང་གི་བར་དུའོ། །དེའི་བྱང་
ཕྱོགས་སུ་ལྷས་མཛད་པའི་རྡོ་རྗེའི་ཁྲི་ལ་བཞུགས་པའི་རྗེ་བཙུན་བཞུགས་སོ། །དེའི་ཤར་ཕྱོགས་མཚམས་སུ་ཡུལ་ཁ་སར་པཱ་ཎི་ཞེས་པར་རྗེ་བཙུན་འཕགས་པ་སྤྱན་རས་གཟིགས་ངེས་
པར་འབྱུང་བར་འགྱུར་རོ། །ནུབ་ཕྱོགས་སུ་གྲོང་ཁྱེར་བ་ཧཱ་བྷཉྫ་པུ་རི་ཞེས་པ་འབྱུང་ངོ༌། །དེར་རྒྱལ་པོ་བ་སུ་བྷ་དྷ་ན་ཞེས་པ་འབྱུང་སྟེ། དེའི་བུ་དང༌། བུའི་ཡང་བུ་རྫོགས་ནས་རྒྱལ་པོ་

82-1-342a

༄༅། །གདུང་བརྒྱུད་འཆད་དོ། །དེ་ནས་ཐམས་ཅད་རྒྱ་མཚོས་ནུབ་པར་འགྱུར་རོ། །གཞན་ཡང༌། ཡུལ་ལ་ཊ་དང༌། ཙོ་འདྲ་དང༌། གོ་དྷ་བངྒ་ལ་དང་པོ་ཨོ་ཌི་ཡཱ་ན་དང༌།
ཛ་ལནྡྷ་ར་དང༌། པ་ཊི་ཀེ་ར་ཀ་དང༌། ཀཱ་མ་རཱུ་པ་ལ་སོགས་པ་རྣམ་པ་རྒྱུན་དུ་སངས་རྒྱས་ཀྱིས་བྱིན་གྱིས་བརླབས་མཛད་པར་འགྱུར་རོ། །ཡུལ་དེ་རྣམས་སུ་འདོད་པ་ཐམས་ཅད་
འབྱུང་སྟེ། རྒྱལ་པོ་དང༌། འཁོར་དང༌། རྣལ་འབྱོར་པ་དང༌། གྲུབ་པ་ཐོབ་པ་ལ་སོགས་པ་དོན་རྣམས་ཡོངས་སུ་མཛད་པ་ལ་འཛམ་བུའི་གླིང་ཞེས་གྲགས་སོ། །རྒྱ་མཚོའི་ཤར་
ཕྱོགས་སུ་རི་བོ་ཧུ་ར་ཞེས་པ་ན། ལྷ་མ་ཡིན་དཔག་ཏུ་མེད་པ་གནས་པ་འབྱུང་ངོ༌། །ལྷོ་ཕྱོགས་སུ་བྱ་རོག་གི་གདོང་པ་ཅན་ཞེས་པ་གནས་པར་འགྱུར་ཏེ། དེ་དག་ཐམས་ཅད་ཀྱིས་
ཀྱང་ཐབས་མཆོག་ཏུ་གྱུར་པ་ཤེས་པ་འབྱུང་ངོ༌། །རྒྱ་མཚོའི་ལྷོ་ཕྱོགས་སུ་མི་གདོང་གྲུ་གསུམ་པ་དང༌། སྲིན་པོ་དང༌། མིའམ་ཅི་དང༌། ལྷ་མ་ཡིན་ལ་སོགས་པ་རྣམས་དང༌། སྤྲེའུ་
ལ་སོགས་པ་རྣམས་ཧ་ཧ་ཞེས་པའི་སྒྲ་སྒྲོགས་པ་དང༌། ཧ་ནུ་མནྟ་རྣམས་ངེས་པར་གནས་པར་འབྱུང་བར་འགྱུར་རོ། །རྒྱ་མཚོའི་ནུབ་ཕྱོགས་སུ་ཟླ་བ་ཕྱེད་པའི་གདོང་པ་ཅན་གྱི་
མི་གནས་པར་འགྱུར་རོ། །དེའི་ནུབ་ཕྱོགས་ན་ལྷ་ལ་སོགས་པ་གནས་པ་འབྱུང་ངོ༌། །རྒྱ་མཚོས་བསྐོར་བ་ན་གནས་པའི་མི་རྣམས་ལ་བ་ལངས་སྤྱོད་ཅེས་བསྒྲགས་ཏེ། དེ་ན་གནས་

82-1-342b

པའི་མི་རྣམས་གདོང་ཟླུམ་པོ་དང་ལྡན་པ་དང༌། དེ་རྣམས་ཀྱི་རྒྱལ་པོར་གནས་པ་དེ་ཡུལ་ཐམས་ཅད་ཀྱེ་རྒྱལ་པོ་སྟེ། འཆི་འཕོ་བ་དང༌། སྐྱེ་བ་མེད་པར་འབྱུང་བར་འགྱུར་རོ། །དེའི་
ནུབ་ཕྱོགས་ཀྱི་གྲོང་ཁྱེར་ར་ས་ལན་དྷི་ཞེས་པར་དང་པོའི་དུས་སུ་ལྷ་མ་ཡིན་གྱི་རྒྱལ་པོ་འབྱུང་ངོ༌། །དེ་ནས་རྒྱལ་པོ་ལྷའི་ལུས་ཅན་ཞེས་བྱ་བའི་མིང་གི་རྒྱལ་པོ་འབྱུང་ངོ༌། །དེ་བསད་
ནས་ཀཾ་བཾ་སི་ཧ་ཞེས་པ་དང༌། བུ་དང༌། བུའི་ཡང་བར་དུ་འབྱུང་ངོ༌། །དེ་ནས་བྷེ་ས་ཛྱེ་སེ་ན་ཞེས་པའི་མིང་གི་མཐའ་རྟེན་དང་ལྡན་པའི་སྐྱེས་བུ་བདུན་གྱི་བར་དུ་འབྱུང་ངོ༌། །དེ་ནས་པ་
ལ་ཞེས་པའི་རྒྱལ་པོ་འབྱུང་སྟེ། དེ་ནས་དེས་ཉེ་བའི་ཤུ་བི་ལ་གྲོང་འཇུག་བྱས་པས་རྒྱལ་པོ་ས་ཧ་དེ་བ་ཞེས་པར་འགྱུར་བར་འབྱུང་ངོ༌། །གྲོང་ཁྱེར་གསེར་གླིང་གི་ཤར་ཕྱོགས་སུ་
གྲོང་ཁྱེར་མཎྜ་ཀ་ཞེས་པ་ན་རྒྱུན་དུ་གནས་པའི་མི། རྨ་བྱའི་མདོངས་ལ་བརྒྱན་པ། ཞལ་རྒྱས་པ། ཨོཾ་སུ་མུ་ཁི་ནི་སརྦ་ཞེས་པའི་སྔགས་བརྗོད་ནས་ཟས་སུ་ལྦུ་བ་ཟ་བ་དེ་རྣམས་
ཀྱིས་ལྷག་མ་མེད་པར་བསོད་ནམས་དང༌། ཡེ་ཤེས་ཀྱི་ཚོགས་འཐོབ་བོ། །དེའི་རྒྱལ་པོ་སྦྲུལ་གྱིས་ཕྱོགས་བཞིའི་རྒྱན་བྱེད་པ་འབྱུང་ངོ༌། །དེ་ནས་སྲིན་པོར་འགྱུར་ཏེ། དེའི་བུ་དང༌། བུའི་
ཡང་བུའི་བར་རྫོགས་ནས་རྒྱ་མཚོ་ཡིས་ཐམས་ཅད་ནུབ་པར་འགྱུར་རོ། །ལྷ་མོས་གསོལ་བ། ཀྱེ༑ བཅོམ་ལྡན་འདས། ཅིའི་ཕྱིར་གནས་ཐམས་ཅད་རྫོགས་པར་མི་གསུང༌། ཐམས་

82-1-343a

༄༅། །ཅད་དུ་ཡོངས་སུ་གསུངས་པའི་བྱང་ཆུབ་སེམས་དཔའ་ཞེས་པ་སྤངས་ནས་གསུངས་བ་ཅིའི་ཕྱིར། དེའི་ཕྱིར་འདི་སྐད་ལ་སོགས་པ་མི་བདེན་ནོ། །བཅོམ་
ལྡན་འདས་ཀྱིས་བཀའ་སྩལ་པ། ལྷ་མོ་ཆེན་མོ། ཉོན་ཅིག་ཉོན་ཅིག །གང་དང༌། གང་དུ་ང་ཡིས་གནས་བསྟན་པ། དེ་དང༌། དེ་ནི་སངས་རྒྱས་ཀྱིས་བྱིན་གྱིས་བརླབས་པའོ། །གནས་
གཞན་རྣམས་ནི་སངས་རྒྱས་མ་ཡིན་པའི་ལྷ་རྣམས་ཀྱིས་རྣམ་པར་བརྟགས་པའོ། །གང་གྲུབ་པ་ཐོབ་པ་ཐམས་ཅད་ཀྱི་མིང་གནས་ཀྱིས་བརྟགས་སོ། །སྡིག་པ་རེ་རེ་དག་པར་བྱེད་
པ་གང་དང༌། གང་ལ་ཡོད་པ་དེ་དང༌། དེ་ཏིང་ངེ་འཛིན་ནོ། །བུམ་པ་གསུམ་ལ་སོགས་པ་རྣམས་དང༌། གང་དང༌། གང་ལ་ཕུང་པོ་ལྔ་རྣམས་ཡོད་པ་ལ་ལུས་ཞེས་བྱ་སྟེ། རྒྱལ་པོ་དང༌། རྒྱལ་
སྲིད་རྣམས་དང༌། རྣལ་འབྱོར་པ་དང༌། རྣལ་འབྱོར་མ་རྣམས་ལ་དབུགས་དབྱུང་པ་དང༌། དབུགས་འཇུག་པས་དག་པ་ནི། དཔེར་ན། དབང་པོ་དང༌། ཡུལ་བཞིན་ནོ། །བདེ་བར་
གཤེགས་པའི་ལམ་དང་འབྲེལ་པ་ལ་སྐྱབས་སུ་གང་འགྲོ་བ་དེས་སྐྱེ་བ་འདི་ལ་སྒྲུབ་པར་བྱས་པ་ཐམས་ཅད་འགྲུབ་བོ། །གང་གིས་རྒྱལ་པོའི་གཏམ་རྒྱུད་འདི་བཀླགས་ན་
དེས་ལྐོག་ཏུ་གྱུར་པའི་ཡེ་ཤེས་འཐོབ་བོ། །ལེའུ་སུམ་ཅུ་སོ་དྲུག་པར་རྩིས་ཀྱིས་ཡེ་ཤེས་བརྗོད་པར་བྱ་སྟེ། འདས་པ་དང༌། མ་འོངས་པ་དང༌། ད་ལྟར་བ་ཇི་ལྟར་ཤེས་པ་

82-1-343b

དེའི་བྱ་བ་བྱེད་དོ། །ཀྱེ༑ ལྷ་མོ། ལེའུ་ཉི་ཤུ་རྩ་ལྔ་པ་ལ་སོགས་པར་མིང་གང་གིས་ཐམས་ཅད་ཤེས་པར་བྱེད་པར་ནུས་པ་དེའི་དུས་ཀྱི་ཡེ་ཤེས་སོ། །དེ་ལྟར་ཐམས་ཅད་བདུད་ཀྱིས་བསླུས་
པར་མི་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། རྒྱལ་པོའི་གཏམ་རྒྱུད་བསྟན་པའི་ལེའུ་སྟེ་བཅོ་ལྔ་པའོ།།    །།དེ་ནས་བཅོམ་ལྡན་འདས་ཀྱིས་བཀའ་
སྩལ་པ། བསྒྲུབ་པར་བྱ་བ་རྒྱལ་པོ་འདོད་པས་རྒྱལ་པོ་བལྟ་བར་བྱའོ། །བསྒྲུབ་པར་བྱ་བ་དངུལ་ཆུ་འདོད་པས་དངུལ་ཆུ་ལ་བལྟ་བར་བྱའོ། །བསྒྲུབ་པར་བྱ་བ་ལུས་གྲུབ་པར་
འདོད་པས་ལུས་ལ་བལྟ་བར་བྱའོ། །སྒྲུབ་པར་བྱ་བ་དེ་ཁོ་ན་འདོད་པས་དེ་ཁོ་ན་ལ་བལྟ་བར་བྱའོ། །བསྒྲུབ་པར་བྱ་བ་འདོད་པའི་ཡོན་ཏན་འདོད་པས་འདོད་པའི་ཡོན་ཏན་
ལ་བལྟ་བར་བྱའོ། །ལྷ་མོ། དེའི་ཕྱིར་བསྒྲུབ་བྱ་གཅིག་གྲུབ་ནས་ཐམས་ཅད་ཚེགས་མེད་པར་འགྲུབ་བོ། །དེ་སྤངས་པའི་གཞན་བསྒྲུབ་པ་རྣམས་འབྲས་བུ་མེད་པ་ལ་འབད་
རྩོལ་བྱེད་པའོ། །མཚན་མ་གཅིག་པའམ། དུར་ཁྲོད་དམ། ཆུ་འགྲམ་རྣམས་སུ་རྨ་མེད་པ་མ་གོང་བའི་རོའི་སྟེང་དུ་བསྡད་ནས་སྔགས་བརྒྱ་ཕྲག་བརྒྱད་བཟླས་ན་སྔགས་ཀྱི་
རྗེས་ལ་ལྕེ་རེག་ཏུ་འོང་སྟེ། དེ་བཅད་ནས་ལག་པ་གཡས་པས་བཟུང་ན་རལ་གྲིའི་དངོས་གྲུབ་འགྲུབ་བོ། །དེ་ནས་གཞན་ཡང་བརྗོད་པར་བྱ་སྟེ། ཚྭ་བླངས་ལ་རོ་ལ་བསྣུན་ན་

82-1-344a

༄༅། །གསེར་དྲུག་ནམ་བརྒྱད་སྟེར་བར་བྱེད་དོ། །ཚེས་བརྒྱད་དམ། བཅུའམ། བཅུ་བཞི་རྣམས་ལ་རང་གི་བཞི་མཉམ་བླངས་ནས་ལུས་ལ་བྱུགས་ཏེ། ཕྱི་ནས་བྲམ་
ཟེའི་ཐོད་པའི་སྟེང་དུ་བསྡད་ནས། སྨན་མུ་ཏ་ཀ་དང༌། ཤི་ཧླ་ཡིས་ལྷ་མོ་ལྔ་ལ་སོགས་པའི་མར་མེ་སྦར་ལ་རྡོ་རྗེའི་ཁང་པར་སྔགས་སྟོང་ཕྲག་གཅིག་བཟླས་པར་བྱ་སྟེ། དེ་ཡིས་
བཟླས་པ་བྱ་བའི་སྔགས་ཀྱི་རྒྱལ་པོ་ནི་འདི་ཡིན་ཏེ། ཨོཾ་མ་ཧཱ་ཙཎྜ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ་ཞེས་པའོ། །ནག་པོའི་ཕྱོགས་ཀྱིས་ཚེས་བརྒྱད་ལ་ཆུ་འགྲམ་དུ་སོང་སྟེ། མེ་ཏོག་ཨ་
པ་ར་ཙི་ཏ་ཡས་མཎྜལ་བྱས་ཏེ་ཆུ་འགྲམ་གྱི་བྱེ་མའི་སྟེང་དུ་གནོད་སྦྱིན་གྱི་ཀཱི་ལི་ཀཱི་ལའི་གཟུགས་བརྙན་ཡོངས་སུ་འདྲ་བ་བྱས་ལ་དྲི་སྣ་ཚོགས་ཀྱིས་ལུས་ལ་བྱུག་གོ །ཕྱི་
ནས་དེ་རུ་བསྡད་ནས་སྔགས་བཟླས་པ་ནི། ཨོཾ་སུཿཥཿཧཱུཾ་ཞེས་པའི་སྔགས་སྟོང་ཕྲག་ལྔ་བཟླས་ན་ཁྱོད་བཟའི་ཞེས་སྨྲ་ཞིང་འོང་སྟེ། སྒྲུབ་པ་པོས་ཀྱང་འཇིགས་པར་མི་
བྱ་བར་གཡོག་པོ་ཁྱོད་བཅག་གི་དོན་གྱིས་ཤིག །ཅེས་བརྗོད་ཅིང༌། དེའི་མགོ་ལ་ཨརྒ་ཕུལ་ན་གསེར་སྲང་ལྔ་བརྒྱ་ཉིན་རེ་ཞིང་སྟེར་བར་བྱེད་ཅིང༌། བཅུད་དང༌། བཅུད་ཀྱིས་
ལེན་དང་ངོ༌། །གལ་ཏེ་མ་བྱུང་ན་དེའི་ཚེ་མུ་ཟི་དང༌། ལྷང་ཚེར་དང༌། སུ་བརྞ་མཀྵི་རྣམས་ལག་པ་གཡོན་པས་བཟུང་ལ། དེའི་སྤྱི་སྟེངས་སུ་ཐལ་ལྕགས་གསུམ་རྒྱབ་ན་ངེས་

82-1-344b

པར་འོང་ངོ༌། །མ་འོངས་ན་མགོ་ཨརྫ་ཀའི་འབྲས་བུ་ལྟར་འགས་པར་འགྱུར་བས་རིམ་པ་དེ་ལྟར་བསྒྲུབ་པ་བྱས་ན་ངང་འདོད་པ་དེ་བྱེད་དེ། དེ་ལྟར་བྱས་ན་གནོད་སྦྱིན་བརྒྱད་
ཀའང་འོང་བར་འགྱུར་རོ། །རྣལ་འབྱོར་པས་གྲོང་ཁྱེར་གྱི་མཐར་སོང་ལ་ནག་པོ་ཆེན་པོ་ཕྱག་བཞི་པའི་སྔགས་སྟོང་ཕྲག་ལྔ་སོང་བ་དང༌། ཕྱི་ནས་ནག་པོ་ཆེན་པོའི་དཀྱིལ་འཁོར་
བཞེངས་ལ་ཤ་ཎའི་རྩ་བ་དང༌། སྨན་ཛ་ཏ་ཀའི་བགས་པ་དང༌། །སྨན་ཏི་མི་རིའི་རྩ་བ་རྣམས་བཏགས་པས་ལུས་ལ་བྱུགས་ན་འཇིགས་བྱེད་ཆེན་པོ་སྒྲ་ཆེན་པོ་དང་བཅས་ནས་འོངས་
པས་ཙནྡན་གྱི་ཆུ་དང༌། ནམ་མཁའི་ཆུ་ཡིས་ཨརྒ་དབུལ་ཏེ། དེ་མཐོང་བ་ལ་འཇིགས་པར་མི་བྱའོ། །སྒྲུབ་པའི་གྲོགས་པོ་བྱང་ཕྱོགས་ན་གནས་པས་སྐྱེས་བུ་ཞེས་པ་དང་
བཅས་པས་ཕྱོགས་གསུམ་དུ་བསྒོ་བ་བྱས་ནས་གང་འདོད་པ་དེ་ཡིས་བྱེད་དོ། །གཞན་ཡང༌། སྐྱེད་མོས་ཚལ་དུ་སོང་ནས་ཤིང་མྱ་ངན་མེད་པའི་འོག་ཏུ་སྟག་གི་པགས་པའི་སྟེང་དུ་
བསྡད་ལ་གཅེར་བུར་ཕུད། སྐྲ་བཀྲོལ་བ། བདག་སྲུང་བ་ཡང་ཆོད་དེ་ལྟར་བྱས་ནས་ཤིང་བུ་པ་སིམ་པའི་ལོ་མའི་ཁུ་བས་ལུས་ལ་བྱུགས་ནས་ནག་པོ་ཆེན་པོ་ཕྱག་གཉིས་པའི་
སྔགས་སྟོང་ཕྲག་གཅིག་བཟླས་པ་དང༌། གཏོར་མ་སྦྱིན་པ་ནི་མར་དང༌། སྦྲང་རྩི་དང༌། སུ་ལ་ཀ་དང༌། སྲན་མ་དང༌། ཏུ་མུ་ལ་དང༌། ཆང་དང༌། ཤ་རྣམས་ཀྱིས་ཡང་དག་པར་

82-1-345a

༄༅། །བརྒྱན་ལ་ཕྱི་ནས་རལ་གྲི་ཐོགས་ནས་སྦྱོན་ཞེས་པ་ཕོགས་གསུམ་བརྗོད་པ་དང༌། དགའ་བ་ཆེན་པོ་ཐལ་མོ་རྡེབས་ཤིང་འོང་སྟེ། དེ་ལ་འཇིགས་
པར་མ་བྱས་ན་རྣལ་འབྱོར་པ་དངོས་གྲུབ་འདོད་པས་མཐོང་བ་དང༌། གསེར་སྲང་སྟོང་ཕྲག་གཅིག་སྟེར་བར་འགྱུར་རོ། །མཚན་མ་གཅིག་པར་སོང་ནས་ཤར་ཕྱོགས་སུ་
ཁ་བལྟས་ཏེ་ནག་པོ་ཆེན་པོའི་སྔགས་སྟོང་ཕྲག་ལྷག་པ་བཟླས་ཤིང་དེའི་དུས་སུ་བདུད་རྩི་ལྔས་ལུས་ལ་བྱུག་གོ །ཡང་སྔགས་བརྒྱ་ཕྲག་བཟླས་པའི་ཕྱི་ནས་སུ་བ་
སིམ་པའི་ཁུ་བས་ལུས་ལ་བྱུགས་ཏེ། རོ་སྟེང་དུ་བསྡད་དེ་སྔགས་བཟླས་པ་ནི། ཨོཾ་མུཿཧཱུཾཿཛཿབཾ་ཧིཿཞེས་བརྗོད་པས་ཐུན་ཚོད་གསུམ་ན་གནོད་སྦྱིན་མོ་སྣ་ཚོགས་པའི་
གཟུགས་བཟུང་ནས་སྣ་ཚོགས་པའི་རྫས་ཀྱི་མཆོད་པ་བཟང་པོ་དང་བཅས་པར་འོངས་ཏེ། གྲོགས་བྱེད་པས་ལས་གཞན་དུ་མ་ཡིན་པས་ཉིན་རེ་ཞིང་གསེར་སྲང་ལྔ་ལྔ་སྟེར་
བར་བྱེད་དོ། །ཤིང་སྲུང་བ་ལྡན་གྱི་དྲུང་ངམ། མེ་ཏོག་ཅན་གྱི་དྲུང་དག་གོང་དང་མཚུངས་སོ། །གཞན་ཡང༌། ལེགས་པ་བརྗོད་པར་བྱ་སྟེ། ཟླ་བ་དང༌། ཉི་མ་དགུག་པ་ནི་སངས་
རྒྱས་ཀྱི་རྟེན་ཡོད་པར་སོང་ལ་གཏོར་མ་ཆེན་པོ་བྱིན་ནས་རྒྱ་སྐྱེགས་དང༌། ཆུ་དང༌། །ཙནྡན་རྣམས་ལེགས་པར་སྦྱང་བས་ལུས་ལ་བྱུགས་ཏེ། རོའི་སྟེང་དུ་ཤར་དུ་བལྟས་པས་བསྡད་

82-1-345b

ལ་ཡང་བདུད་རྩི་ལྔས་ལུས་ལ་བྱུགས་ ནས་སྒྲ་ཆེན་པོ་དང་བཅས་པས་སྔགས་སྟོང་ཕྲག་ལྔ་བཟླས་ན་འདིར་ཉི་མ་འོང་སྟེ། འོངས་པ་དང་བྱང་ན་གནས་པའི་སྒྲུབ་པོས་གི་ཝང་
དང་༑ ཙནྡན་དག་གིས་ཨརྒ་བྱིན་ན། ངས་ཅི་བྱ་བ་ཞེས་ཉི་མས་བརྗོད་པར་འགྱུར་རོ། །དེ་ལ་སྒྲུབ་པ་པོས་བཅུད་ལེན་གྱི་དངོས་གྲུབ་བདག་ལ་གསོལ། ཞེས་ཕྱོགས་གསུམ་
དུ་བརྗོད་དོ། །ཤིང་ཀུནདའི་འོག་ཏུ་རྩ་བ་བདུན་པས་བརྒྱན་བྱས་ལ། ཇི་ལྟ་བའི་ཆོ་གས་གཏོར་མ་བྱིན་ནས་མེ་ཏོག་པདྨ་བཀྲམ་པའི་སྟེང་དུ་བསྡད་ནས་སྔགས་བཟླས་ན་ཟླ་བ་
ངེས་པར་འོངས་ ནས་ གང་འདོད་པ་དེ་བྱེད་དོ། །དེའི་ཁྱིམ་དུ་མཉམ་པར་གཞག་སྟེ། སིནྡྷུ་ར་དང༌། སྦོས་ཆུ་དག་གིས་ལུས་ལ་བྱུགས་ནས་རྣལ་འབྱོར་པས་མིའི་ཐོད་པའི་
སྟེང་དུ་བསྔགས་། ནག་པོ་ཆེན་པོའི་ཐང་ཀའི་མདུན་དུ་སྔགས་སྟོང་ཕྲག་བརྒྱད་བཟླས་ནེ་དེར་དུས་ཅན་མ་འོང་ངོ༌། །གལ་ཏེ་མི་འོང་ན་སྤྱི་བོ་ལ་ཐལ་མོ་རྡེག་པའི་ཕྱག་རྒྱ་
བྱས་ན་ངེས་པར་ འོངས་ནས་ཏི་ན་ར་བརྒྱ་བརྒྱ་ཉིན་རེ་ཞིང་སྟེར་ཏེ་གཡོག་མོར་ངེས་སོ། །གཞན་ཡང༌། ཙ་རྩི་ཀཱ་བསྒྲུབ་པར་བྱ་སྟེ། འོན་ཀྱང་ཕྱག་རྒྱ་དཔྱི་གཡོན་པར་བཅས་ན་
ངེས་པར་འོངས་ནས། ནོར་བུ་དང༌། ནོར་བུ་རིན་པོ་ཆེ་སྟེར་རོ། །ཡང་དེ་ཡིས་བསྒྲུབ་པར་བྱ་སྟེ། རྣལ་འབྱོར་མ་གཉིས་ཀྱིས་བཅུད་དང༌། བཅུད་ཀྱི་ལེན་གང་འདོད་པ་དེ་སྟེར་ཏེ། བླན་

82-1-346a

༄༅། །བའི་སྔགས་ནི་ཨོཾ་ཡཀྵ་ཧཱུཾ་ཊཿཞེས་པས་རྣལ་འབྱོར་མ་ཐམས་ཅད་ཅ་ཅོའི་སྒྲ་སྒྲོགས་ཤིང༌། ས་དང་ཕེཾ་ཆེན་པོའི་སྒྲ་སྒྲོགས་ཤིང་འོང་བས་
འཇིགས་པར་མི་བྱ་བར་མཐོང་བ་དང༌། བྱང་གི་སྒྲུབ་པ་པོས་བརྗོད་པ་ཁྱོད་ཀྱིས་དེའི་གཡོག་མོ་གྱིས་ཤིག་ཅེས་བྱའོ། །དུར་ཁྲོད་དུ་སོང་ལ་ནག་པོ་ཆེན་པོའི་ཐང་སྐུའི་
མདུན་དུ་མ་ཧེའི་ཐོད་པའི་སྟེང་དུ་མཉམ་པར་གཞག་པས་ཉིན་ཞག་བདུན་དུ་སྔགས་བཟླས་ན་ཐུན་ཚོད་གསུམ་ནས་ནག་པོ་ཆེན་པོ་འཁོར་དང་བཅས་པ་འོང་སྟེ། དེ་
རྣམས་མཐོང་ཡང་འཇིགས་པ་མི་བྱའོ། །ཀྱེ༑ སྒྲུབ་པ་པོ་ཁྱོད་བཟའོ་ཞེས་དེས་སྨྲ་ན། དེ་ལ་བྱང་ན་གནས་པའི་སྒྲུབ་པ་པོས་ཧཱུཾ་སོད་ཅིག་ཅེས་བརྗོད་ནས་གི་ཝང་དང༌།
ཙནྡན་དག་གི་ཆུས་ཨརྒཾ་དབུལ་ལོ། །ཕྱི་ནས་དེ་ཡིས་གསུངས་པ། ཀྱེ༑ དཔའ་བོ་ཆེན་པོ། ཅིའི་ཕྱིར་ང་འབོད་ཅེས་གསུངས་ན། བྱང་ན་གནས་པའི་སྒྲུབ་པ་པོས་གསོལ་
པ༑ གང་དང༌། གང་གི་དུས་སུ་ཁྱོད་ལ་ལས་བཅོལ་ན་གཏོང་དགོས་པ་དེའི་དོན་དུ་ཞེས་བརྗོད་དོ། །དངོས་གྲུབ་གང་དང༌། གང་འདོད་པ་སྦྱིན་ནོ་ཞེས་དེས་གསུངས་སོ། །དེ་ལ་
སེང་གེའི་ཕྱག་རྒྱ་བཅས་ན་རྙེད་པར་དཀའ་བའི་སེང་གེའི་ལུས་ཀྱང་ཐོབ་བོ། །འདི་ཡིས་རྫས་དང༌། དངོས་གྲུབ་སྣ་ཚོགས་ཀྱང་སྟེར་བར་འགྱུར་རོ། །དེའི་སྔགས་ནི་ཨོཾ་ཨཱ་གཙྪ་

82-1-346b

མ་ཧཱ་ཧཱུཾ་ཧོ་ཧོ་ཞེས་སོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། གཡོག་མོ་སྒྲུབ་བའི་ལེའུ་སྟེ་བཅུ་དྲུག་པའོ།།    །།གཞན་ཡང༌། དབང་དུ་བྱ་བའི་ལེའུ་བཤད་
པར་བྱ་སྟེ། བཅོམ་ལྡན་འདས་ཀྱིས་བཀའ་སྩལ་བ། ལྷ་མོ་ང་ཡིས་སྨན་དང༌། སྔགས་དང༌། ཕྱག་རྒྱ་རྣམས་བཤད་པར་བྱའོ། །ལྷ་མོས་གསོལ་པ། ཀྱེ༑ བཅོམ་ལྡན་འདས་
སྨན་གྱི་འབྲས་བུ་ཆེན་པོ་གསུངས་ཤིག །བཅོམ་ལྡན་འདས་ཀྱིས་བཀའ་སྩལ་པ། ཚེས་བརྒྱད་ལ་སྦྱིན་སྲེག་གི་ཆོ་ག་གང་ཡིན་པ་ལྟར་བྱས་ལ་ཤིང་ཨརྒའི་འབྲས་བུའི་བལ་
བླངས་པ་ལ་དུར་ཁྲོད་ཀྱི་རས་དཀྲིས་པ་དང༌། གི་ཝང་དང༌། བདུད་རྩི་ལྔ་དང༌། མི་ལྕེ་རྣམས་ཕྱེ་མར་བཏགས་ཏེ་སྡོང་བུ་བྱས་ལ་ཟངས་ཀྱི་ནང་དུ་མིའི་ཚིལ་ལ་མིག་སྨན་ཕབ་ལ་
རང་གི་བྱང་སེམས་དང་བསྲེས་ནས་ཐིག་ལེ་བྱས་ཏེ། གང་དང་གང་གི་བུ་མོ་ལ་བལྟས་ན་འབབ་པར་འགྱུར་རོ། །གལ་ཏེ་མི་འབབ་ན་ནག་པོ་ཆེན་པོ་མ་ཡིན་ཏེ། སངས་རྒྱས་ཀྱི་
བསྟན་པ་སྲུང་པར་དམ་བཅས་པ་སྤངས་བས་མཚམས་མེད་པ་བྱས་པའོ། །ཨོཾ་ཧྲཱིཿཀྵཿཨ་མུ་ཀི་ཨཱ་གཙྪན་ཏི་ཡཾ་ཞེས་པའི་སྔགས་འདིས་ཤིང་ནིམ་པའི་ལོ་མས་སྦྱིན་སྲེག་སྟོང་
ཕྲག་ལྔ་བྱས་ཏེ་གོས་དང་དྲལ་ཞིང་སྐྲ་གྲོལ་བ་སེམས་མི་ཡེངས་བར་བསྒོམས་ན། རྐང་པའི་དྲུང་དུ་སྔགས་ཀྱི་ནུས་པས་ངེས་པར་འོང་སྟེ། གཡོག་མོའི་གཟུགས་ཀྱིས་བདེ་བ་

82-1-347a

༄༅། །བསྐྱེད་ཅིང་གཞན་གྱི་དབང་དུ་མི་འགྱུར་རོ། །གལ་ཏེ་མི་འོང་ན་སྔགས་མགོ་མཇུག་བཟློག་ནས་བརྒྱ་རྩ་བརྒྱད་བཟླས་བརྗོད་བྱས་ན་མགོ་གས་ནས་
འཆི་ཞིང་དངོས་གྲུབ་མཆོག་སྟེར་རོ། །དགུན་ཟླ་ཐ་ཆུངས་ཀྱི་ཚེས་བཅུ་བཞི་ལ་ནག་པོ་ཆེན་པོ་སྐུ་མདོག་དམར་པོར་སྤྲོས་ཏེ་དེ་ལ་མཆོད་པ་རྒྱ་ཆེན་པོ་བྱས་ནས་ཁ་ཤར་
ཕྱོགས་སུ་བལྟས་ལ་ཆང་དང༌། ཨུཏྤལ་དམར་པོ་དག་གིས་སྟོང་ཕྲག་ཕྱེད་དུ་སྦྱིན་སྲེག་བྱས་ན་ནམ་ཕྱེད་ནས་རྒྱལ་པོའི་བུ་མོའང་དབང་དུ་འགྱུར་ན། གཞན་གྱི་བུ་མོ་ལྟ་སྨོས་
ཅི་དགོས། གལ་ཏེ་དབང་དུ་མ་གྱུར་ན་སྔགས་བཟླས་པས་ངེས་པར་དབང་དུ་འགྱུར་ཏེ། འཛམ་བུའི་གླིང་ན་རྙེད་པར་དཀའ་བའི་དབང་དུ་བྱའོ། །དེའི་སྔགས་ནི་འདི་ཡིན་
ཏེ༑ ཨོཾ་བཛྲ་ཧཱུཾ་ཕཊ་སྭཱཧཱ་ཞེས་པའོ། །སྨན་སཱ་ལུ་ཀ་དང༌། ལྕི་བ་དང༌། ཙནྡན་དང༌། ཨ་ག་རུ་དང༌། བདུད་རྩི་ལྔ་རྣམས་ཏིལ་མར་གྱིས་ཕྲུལ་ནས་ཕྱག་བཅུ་དྲུག་པའི་སྔགས་
ཀྱི་བོགས་ཉི་ཤུ་རྩ་གཅིག་བཟླས་ཏེ་དེས་ཁ་བཀྲུས་ཏེ་རྒྱལ་པོའི་ཕོ་བྲང་དུ་བསྡད་ནས་རྒྱལ་པོ་ལ་ཁྲོ་ཞིང་ཅུང་ཟད་སྨྲ་དང་མཐུན་པའི་ཚིག་སྨྲར་འོང་ངོ༌། །ངོ་མཚར་ཅན་གྱི་
སྦྱོར་བ་འདི་སངས་རྒྱས་ཐམས་ཅད་ཀྱིས་ཡོངས་སུ་བསྒྲགས་པ་སྟེ། བྱ་རྒོད་ཀྱི་ཤ་གི་ཝང་དང་བཅས་པ་རང་གི་བྱང་ཆུབ་སེམས་ཀྱིས་ཕྲུལ་ལ་བུ་མོ་ལ་སྦྱིན་ནོ། །བཟླས་

82-1-347b

པའི་སྦྱོར་བས་གཡོག་མོར་ངེས་པར་འགྱུར་ཏེ། དབང་དུ་བྱ་བ་ཆེན་པོའི་སྦྱོར་བའོ། །བ་ལང་གི་ཞག་དང༌། ནེ་ཙོའི་ཞག་དང༌། ཏིལ་གྱི་མར་རྣམས་ཀ་ཀྐོ་ལའི་ས་བོན་དང་ཕྲུལ་ནས་
བུ་མོ་ལ་བསྣུན་ན་ཕྱི་ནས་ཁུ་བ་འཛག་ཅིང་རང་ལུས་སྟེར་བར་འགྱུར་ཏེ། མ་ཤི་བར་དུ་སྡོད་དོ། །གྲོ་གའི་ལོ་མ་ལ་གི་ཝང་དང༌། རྒྱ་སྐྱེགས་ཀྱི་ཕོ་ཚོས་དང༌། སིནྡྷུ་ར་རྣམས་སྐྱུ་རུ་
རའི་ཁུ་བས་ཕྲུལ་ལ་འཁོར་ལོ་གྲུ་གསུམ་ཆ་ཤས་གསུམ་པ་བྲིའོ། །དེའི་དབུས་སུ་སྡེ་ཚན་གསུམ་པའི་དང་པོ་ཅུང་ཟད་ར་ལ་ཞོན་པ་སྣ་ལྡན་གྱིས་བརྒྱན་པ་དབུས་སུའོ། །ཡང་
ཕྱི་རོལ་དུ་ཨོཾ་ཛོཾ་ཨ་མུ་ཀི་ཀཱ་མ་དེ་བ་ཨ་མུ་ཀ་ས་ཡ་ཧཱ་ཀཱ་རཱ་ཧཱཿཧཿཧཿཕཊ་སྭཱཧཱ། ཞེས་པ་བཀོད་ལ་དེ་དུར་ཁྲོད་ཀྱི་རས་ལ་བཏུམས་ཏེ་ཙནྡན་གྱི་ཆུ་ལ་བཅུག་ནས་ཐུན་ཚོད་གཅིག་
གཞག་ན་དུས་དེ་ཉིད་དུ་ངེས་པར་དབང་དུ་འགྱུར་ཏེ་གང་འདོད་པ་དེ་བྱེད་དོ། །ཡང་ཉིན་རེ་ཞིང་དྷ་དུ་ར་གསུམ་བརྩེགས་ཀྱི་ས་བོན་ལ་སྔགས་འདིས་སྟོང་ཕྲག་ལྔ་པ་བསྣུན་ན་ཉིན་ཞག་
ལྔ་ན་བི་བཱ་ཧ་དབང་དུ་འགྱུར་རོ། །ཨོཾ་སྟྲི་ཀྵཱིཿཨ་མུ་ཀཾ་ཨཿསྲཿབཾ་ཏཱ་བཾ་སཱ་ཧོ་ན་མ་ཧྱཾ་དན་པ་ཡ་སྭཱཧཱཿ། ཞེས་པའི་སྔགས་ནག་པོའི་ཚེས་བརྒྱད་དམ། བཅུ་གཅིག་དག་ལ་ཨུཏྤ་ལ་ནག་
པོ་དང༌། མར་དང༌། སྦྲང་རྩི་དང༌། བུ་རམ་རྣམས་ཡང་དག་པར་སྦྱར་བས་སྦྱིན་སྲེག་བརྒྱ་ཕྲག་ལྔ་བྱས་ན་ཉིན་ཞག་བདུན་གྱིས་རྣལ་འབྱོར་པས་བུ་མོ་དབང་དུ་འགྱུར་རོ། །གལ་

82-1-348a

༄༅། །ཏེ་དབང་དུ་མ་གྱུར་ན་སྔགས་བརྒྱ་བརྒྱ་བཟླས་ན་ངེས་པར་དབང་དུ་འགྱུར་རོ། །དུར་ཁྲོད་ཀྱི་ས་དང༌། ལྡོང་རོས་དང༌། ཡ་བཀྵ་ར་དང༌། བུ་རམ་རྣམས་
རང་གི་ཁུ་བ་ཕྲུལ་ལུས་ལ་བྱུགས་ན་ཕྱུགས་ཐམས་ཅད་ངེས་པར་དབང་དུ་འགྱུར་རོ། །འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དབང་དུ་བྱ་བའི་ལེའུ་སྟེ་བཅུ་
བདུན་པའོ།།    །།གཞན་ཡང༌། ཕ་རོལ་གྱི་བྱ་བ་ཆུད་གཟན་པར་བྱ་བའི་ལེའུ་བཤད་པར་བྱའོ། །མི་གང་གིས་ལོག་པར་བྱེད་པ་དེ་བསད་པའི་སྨན་ཤིན་ཏུ་
མཆོག་ཏུ་གྱུར་པ་ཨ་མུ་ཧ་བཏུབས་ལ་བསྐམས་ཏེ་གཏོར་ན་བྱ་བ་ངེས་པར་ཆུད་གཟོན་ནོ། །ལྡོང་རོས་གཏོར་ན་ངེས་པར་ཆུད་གཟོན་ནོ། །བུད་མེད་ཀྱི་ཁྲག་གཏོར་ན་བྱ་བ་
ངེས་པར་ཆུད་གཟོན་ནོ། །རྗེས་སུ་ཤི་བའི་རས་གྱོན་ན་ངེས་པར་ཆུད་གཟོན་ནོ། །འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ཕ་རོལ་གྱི་བྱ་བ་ཆུད་གཟོན་པའི་
ལེའུ་སྟེ་བཅོ་བརྒྱད་པའོ།།    །།གྲོང་ཁྱེར་གང་ན་ལྷ་མོས་འདོད་པ་གསུམ་དང་ལྡན་པའི་སངས་རྒྱས་ཀྱི་མཚན་ཉིད་བྱེད་པ་ཡོད་པ་དེ་རེངས་པར་བྱེད་པའི་གནས་ཏེ།
དེ་འདི་རྗེས་སུ་འགྲོའོ། །དེའི་དུས་སུ་སངས་རྒྱས་ཐམས་ཅད་འདུས་པའི་ནག་པོ་ཆེན་པོ་ཞེ་སྡང་གི་རང་བཞིན་ཞལ་གཅིག་པ་སྐུ་མདོག་དཀར་པོ་འཇིགས་པ་ཆེན་པོར་

82-1-348b

བྱེད་པ། གཡས་བརྐྱང་བའི་འོག་ཏུ་ལྷ་མ་ཡིན་ནག་པོ་བསྒྱེལ་བ། གྲི་གུག་དང༌། ཐོད་པ་ཕྱག་ན་བསྣམས་པ། སྤྱན་གསུམ་པ། རྒྱན་ཐམས་ཅད་ཀྱིས་བརྒྱན་པ། འདི་བསྒོམས་པ་ཙམ་
གྱིས་ཐམས་ཅད་རེངས་པར་འགྱུར་རོ། །བསྒོམས་པས་སྐྱོན་སྔགས་ཀྱི་རྗེས་སུ་འབྲང་བ་སྟེ། ཨོཾ་མཿཛཿཨ་མུ་ཀཾ་སྟཾ་བྷ་ཡ་ཧཱུཾ་ཕཊ་ཅེས་པ་ཁྲི་ཕྲག་གཅིག་སྔོན་དུ་བསྙེན་པ་བྱས་ན་
དངོས་པོ་ཐམས་ཅད་རེངས་པར་འགྱུར་རོ། །མེ་ཏོག་ཅན་གྱི་རས་ལ་ཚེས་བརྒྱད་དམ། བཅུ་བཞི་ལ་ལྷ་རྣམས་ཀྱི་རྗེ་བྲི་བར་བྱ་སྟེ། བདུད་རྩི་ལྔ་ཉིན་རེ་བཞིན་ཁར་བཅུག་ལ་རེངས་
པར་བསྒོམ་པར་བྱའོ། །འདིར་མི་གང་གིས་སྒྲུབ་ཐབས་གཞན་སྒྲུབ་པ་སྟེ། རྐང་པ་བཞི་ལ་སོགས་པ་ཡང་དག་པར་རེངས་པར་བྱ་བ་ནི་དེའི་དུས་སུ་བློ་གྲོས་ཅན་གྱིས་སྨན་བརྩམ་
པར་བྱ་སྟེ། བྱི་བའི་ཤ་དང༌། རུས་སྦལ་གྱི་ཤ་དང༌། སྤྲུལ་གྱི་ཤ་རྣམས་ཕྱེ་མར་བྱས་ལ་བསྣུན་ན་ཕྱུགས་ཐམས་ཅད་རེངས་པར་འགྱུར་རོ། །གཞན་ཡང༌། སྨན་སུ་ཏ་ཀ་དང༌།
ཕ་ལ་ནི་དང༌། རུ་སྦལ་གྱི་མགོ་བོ་དང༌། སྨན་ཛ་ཡན་ཏི་རྣམས་བསྲེས་ནས་གཏོར་ན་མི་རྣམས་ངེས་པར་རེངས་པར་འགྱུར་རོ། །གུ་གུལ་དཀར་པོ་དང༌། སྨན་ཀ་ཎརྡུ་ཀ་ཡ་ར་ཀིའི་
སིཾ་པཱུ་རི་དང༌། ཕུ་ལ་ཌི་རྣམས་ཆ་བསྙམས་ཏེ་སྦྱངས་པ་གཏོར་ན་སྦྲུལ་རེངས་པར་འགྱུར་རོ། །ཤུ་དག་དང༌། སྨན་ཀུ་མཱ་རཱི་དང༌། བེ་ལི་དྷ་རྣམས་བསྣུན་ན་ངེས་བར་རེངས་པར་

82-1-349a

༄༅། །འགྱུར་རོ། །སྨན་སི་མ་བི་དང༌། ཀ་ལ་ཌ་དང༌། ཀ་ཀྵ་ཏྭི་དང་རང་འབྱུང་རྣམས་ཕྲེང་བར་བྱས། རྐང་པར་བཅིངས་ན་ས་བོན་རེངས་པར་འགྱུར་རོ། །
སྤྲིན་རེངས་པར་བྱེད་པའང་དེ་ཉིད་དོ། །སྤྲིན་རེངས་པར་དཀྲོལ་བར་བྱ་སྟེ། སྨན་སི་ཛི་དཱ་དང༌། པུ་ག་ནཱ་དང༌། ས་མ་ཎ་ཌ་དང༌། རུས་སྦལ་རྣམས་ཆ་བསྙམས་པ་ཡིས་
སྤྲིན་རེངས་པ་གྲོལ་བར་འགྱུར་རོ། །འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། རེངས་པའི་ལེའུ་སྟེ་བཅུ་དགུ་པའོ།།    །།གཞན་ཡང༌། འདིར་ཡང་
དག་པར་བརྗོད་པར་བྱ་སྟེ། བྱ་བ་མ་ཡིན་པ་བྱེད་པ་རྣམས་བསད་ནས་འཇིག་རྟེན་པ་བདེ་བ་ལ་འགོད་པའི་ཕྱིར་འཇིགས་བྱེད་ཆེན་པོ་བསྒོམས་པར་བྱ་བ་ནི་ཞལ་གཅིག་
པ༑ ཁ་དོག་ནག་པོ། ལྟོ་འཕྱང་བ། གྲི་གུག་དང༌། ཐོད་པ་ཕྱག་ན་འཛིན་པ། མ་ཧེ་ལ་ཞོན་པ། ཀླུ་བརྒྱད་ཀྱིས་བརྒྱན་པ། མཆེ་བ་གཙིགས་པ། དབུ་སྐྲ་གྱེན་དུ་འབར་
བ༑ འཇིགས་པར་བྱེད་པ་ཡང་འཇིགས་པར་བྱེད་པ། ལོ་བཅུ་དྲུག་པའི་ཆ་བྱད་འཛིན་པ། མཚན་མ་གྱེན་དུ་སྒྲེང་བ། གཅེར་བུ་སྦོམ་ལ་ཐུང་བ། ས་བོན་ཡི་གེ་ཧཱུཾ་ལས་
འོད་ཟེར་འཕྲོ་བ་འདི་རྣམས་དང་ལྡན་པ་བསམས་པ་ཙམ་གྱིས་དགྲ་ཐམས་ཅད་བརླག་པར་འགྱུར་ཞིང་རྒྱུན་གཅོད་པ་དང༌། མགོ་བོ་འགས་སོ། །དེའི་སྔགས་ནི། ཨོཾ་

82-1-349b

མཾ་ཧཱུཾ་ཨ་མུ་ཀ་སྲུཾ་ཕཊ་ཅེས་པ་ཁྲི་ཕྲག་གཅིག་གིས་བསྙེན་པའོ། །བཀྲ་ཤིས་པའི་ཡན་ལག་ཏུ་ནག་པོ་ཆེན་པོའི་བརྒྱད་ལ་མེ་ཏོག་ཅན་གྱི་རས་ལ་བྲིས་པ་དང་བདུད་རྩི་ལྔ་ཁར་བཅུག་
ལ་བསྒོམས་ལ་རབ་ཏུ་གནས་པར་བྱ་བ་ནི་ཚེས་བཅུ་བཞིའི་ནུབ་མོ་དམ་ཚིག་གི་རོ་རྣམས་རྣལ་འབྱོར་པ་ཉི་ཤུ་རྩ་གཅིག་དང་སྟབས་གཅིག་ཏུ་རྣལ་འབྱོར་མ་ལྔ་ཤིན་ཏུ་དག་པ་དམ་
ཚིག་སྐྱོང་བར་སེམས་པ་རྣམས་ཀྱིས་སྔགས་འདི་སྟོང་ཕྲག་གཅིག་བཟླས་སོ། །སློབ་དཔོན་གྱིས་སྔགས་འདི་ལན་བདུན་བཟླས་ལ་མེ་ཏོག་པདྨ་བརྒྱ་རྩ་བརྒྱད་ཀྱིས་མཆོད་པ་དང་
མཎྜལ་གྲུ་གསུམ་བྱས་ཏེ། དེ་ལ་རྡོ་རྗེའི་ཕྲེང་བས་བསྐོར་བ་དང༌། རལ་གྲི་དང༌། གྲི་གུག་བཀོད་ལ་ཁྲག་གིས་བཀྲུ་པར་བྱ་བ་དང༌། འཇིགས་བྱེད་ཆེན་པོ་ལ་བདུད་རྩི་ལྔས་བསྣུན་
པར་བྱ་བ་རྣམས་ཀྱི་སྔགས་ནི། ཨོཾ་བུཾ་ཨཿབྷཻ་ར་ཝ་སྭཱཧཱ་ཞེས་པ་ཡིས་རབ་ཏུ་གནས་པར་བྱས་ཏེ། དེའི་ནུབ་མོ་ཐམས་ཅད་ཀྱི་ཁྲག་དང༌། ཆང་བཏུང་བར་བྱ་ཞིང་བཟའ་བ་ཐམས་
ཅད་རྫོགས་པར་བཟའོ། །དེ་ནས་གསེར་དྲུག་ནམ་རེ་རེ་དབུལ་བ་བྱས་ན། འཇིགས་བྱེད་ཆེན་པོས་ངེས་པར་བྱིན་གྱིས་རློབ་སྟེ་གླུ་དང་སྒྲ་འང་བྱའོ། །གང་གི་ཚེ་གསོད་པར་
བྱེད་བའི་དུས་ནི་ཚེས་བརྒྱད་དམ། བཅུ་བཞི་ལ་ཐང་སྐུ་བཀྲམ་ལ་ཁྲག་དང༌། ཆང་དང༌། ཤ་རྣམས་ཀྱིས་རྣལ་འབྱོར་བྱས་ལ། དགྲའི་མིང་བླངས་ཏེ་སྔགས་བརྒྱ་རྩ་བརྒྱད་

82-1-350a

༄༅། །བཟླ་ཞིང་མཚན་མོ་སྐེ་ལ་རྐང་པས་མནན་ན་ངེས་པར་རིམས་ཆེན་པོས་ཐེབས་པ་དང༌། ཤིན་ཏུ་རབ་ཏུ་གཏུམ་པའི་རྒྱུ་གཟེར་གཏོང་ཞིང་རྨི་ལམ་དུ་
འཇིགས་བྱེད་ཆེན་པོས་འདི་སྐད་དུ་བྱང་ཆུབ་སེམས་དཔའ་ལ་བརྙས་པ་བྱས་པས་བཟོད་གསོལ་གྱིས་ཞེས་སྨྲར་འོང་ངོ༌། །དེའི་དུས་སུ་བཟོད་གསོལ་བྱས་ན་དུས་དེ་ཉིད་དུ་
ནད་ཐམས་ཅད་ཞི་བར་འགྱུར་རོ། །ཐང་སྐུ་འདི་ལ་རྣལ་འབྱོར་པས་ཉི་མ་རེ་རེ་ཞིང་ཤ་ལྔ་ལ་སོགས་པས་མཆོད་པའི་གཏོར་མ་སྦྱིན་པར་བྱས་ཏེ། ཨོཾ་མཿཧཱུཾ་ཁ་ཁ་ཁཱ་ཧི་
ཁཱ་ཧི༑ མཱ་ར་མཱ་ར་སརྦྦ་ཏྲ་ཝ་མ་ཧཱ་བྷཻ་ར་ཝ་ཏྲ་ཡཙྪཾ་ཏུ་སྭཱཧཱ་ཞེས་པའི་སྔགས་འདིས་སོ། །མགོ་བོའི་ནད་དང༌། རིམས་ནད་དང༌། རྒྱུ་གཟེར་དང༌། ཆོས་གཅིག་གི་གོང་མ་ལས་
སམ་བཅུག་གིས་ནག་པོའི་འབྲས་བུ་བྱུགས་ནས་ཡུངས་ཀར་དང༌། སྨན་ཀ་ཀ་ལིའི་ས་བོན་དང༌། ཕོ་བ་རིལ་དང༌། སྒ་ཐོལ་དང༌། རྡོ་རྗེའི་འོ་མ་དང༌། ཤི་ས་དྱ་ཀནྠ་ཐ་
རྣམས་ཕྱེ་མར་བྱས་པ་བྱུགས་ལ་བ་ལང་གི་ལྕི་བའི་གསེབ་ཏུ་བཅུག་ན་འདུས་པའི་ནད་ཀྱིས་འཆི་བར་འགྱུར་རོ། །མིའི་ཐོད་པར་བཅུག་ན་རྒྱུ་གཟེར་གྱིས་སོ། །གཅིན་གྱི་ནང་
དུ་བཅུག་ན་མགོ་ནད་ཀྱིས་སོ། །ཆུ་གསེབ་ཏུ་བཅུག་ན་རིམས་ཆེན་པོ་ཡིས་སོ། །བ་ལང་གིར་བར་སྦས་ན་ལོང་བར་འགྱུར་རོ། །ཉི་མ་ལ་བཞག་ན་པགས་པ་འདྲུལ་བར་

82-1-350b

འགྱུར་རོ། །མེ་ལ་བཞག་ན་མགོ་འགས་པར་འགྱུར་རོ། །སྦྱོར་པ་འདི་ནི་ཛམྦུའི་གླིང་ན་ཤིན་ཏུ་རྙེད་པར་དཀོན་ནོ། །ངོ་མཚར་འདི་རྣམས་རྣལ་འབྱོར་གང་འདོད་བྱ་བའི་དོན་དུ་དང་
པོ་ཞི་བར་བྱས་ལ་བྱའོ། །ལན་ཚྭ་དང༌། དུར་ཁྲོད་ཀྱི་ས་དང༌། ཤི་རི་ཁན་ད་དང༌། ཤིང་མ་ད་ནའི་ཚེར་མ་དང༌། ཤིང་བ་ཡ་རའི་འབྲས་བུ་རྣམས་དེ་བཞིན་མ་ཧེའི་འོ་མར་བཅུག་
ནས་སྐར་མ་སྣར་མ་དང་ལྡན་པས་སྔགས་ལན་བདུན་བཟླས་ན་འཆི་བར་འགྱུར་ཏེ། སྐད་ཅིག་དེ་ལ་སྦྲང་རྩིའི་ནང་དུ་བཅུག་ན་སླར་འཚོ་བར་འགྱུར་རོ། །འདི་ནི་ཤིན་ཏུ་ངོ་མཚར་
བའོ༑ ༑ནག་པོའི་བརྒྱད་དམ། །བཅུ་བཞི་ལ་ཡུངས་ཀར་དང༌། བ་ལང་གི་ཤ་དང་ལྷན་ཅིག་བྱས་ནས་ཤིན་ཏུ་འདྲ་བའི་གཟུགས་བརྙན་བྱས་པ་ལ་སྔགས་སྟོང་ཕྲག་གཅིག་ཏུ་
བཟླས་ཤིང༌། ཤི་རི་ཁན་དའི་ཚེམས་བཙུགས་ན་ཉི་མ་བདུན་གྱིས་ངེས་པར་འཆིའོ། །ཕྱིས་འཚོ་བ་མེད་པས་བསྒྲུབ་པར་བྱ་བ་མ་ཡིན་ཏེ། སྐར་མ་ཁྲུམས་ལས་སྐྱེས་པའི་
མི་ཚིག་པར་འགྱུར་བ་དང༌། སྐར་མ་སྨིན་དྲུག་ལ་སྐྱེས་པའི་མི་ངེས་པར་འཆི་བར་འགྱུར་བས་སོ། །གཟའ་བཀྲ་ཤིས་ལ་དུག་དང༌། སྨན་ར་ཙི་ཀ་དང༌། ལ་ཕུག་རྣམས་
ཀྱིས་གཟུགས་བརྙན་བྱས་ལ་བ་ལང་གི་ཁྲག་གིས་ཀྱང་ངོ༌། །ཁར་དུག་བཙུག་ནས་ལན་བདུན་སྔགས་བཟླས་ན་སྐད་ཅིག་དེ་ཉིད་ལ་དབང་པོ་ཆེན་པོའི་རིམས་ཀྱིས་ཐེབས་ནས་

82-1-351a

༄༅། །ཟླ་བ་དྲུག་ནས་འཆིའོ། །རའི་འོ་མས་བཀྲུས་ན་སླར་འཚོ་བར་འགྱུར་རོ། །གཟའ་ཉི་མའི་ཚེ་གྲོ་གའི་ལོ་མ་ལ་རྒྱ་སྐྱེགས་ཀྱི་ཁུ་བ་དང༌། དུག་དག་གིས་
གཟའ་ཉི་མ་བྲིས་ལ་དཔྲལ་བ་ལ་ཡི་གེ་ཧཱུཾ། མིག་ལ་ཡི་གེ་ཁཾ། ནུ་མ་གཉིས་ལ་ཡི་གེ་ཐ། ལྟེ་བར་ཡི་གེ་ཧྲཱིཿ གསུས་པ་ལ་མིང༌། བརླ་གཉིས་ལ་ཡི་གེ་ཧཱ་རྣམས་བྲིས་ལ་
ཤིང་ཀཎྜ་ཕ་ལའི་མེ་ལ་བསྲོས་ན་དང་པོར་རིམས་ཀྱིས་ཐེབས་ནས་ངེས་པར་འཆི་བར་འགྱུར་རོ། །རྡོ་རྗེའི་ཆུས་བཀྲུས་ན་སླར་རབ་ཏུ་ཞི་བར་འགྱུར་རོ། །གཟའ་ཟླ་བའི་ཚེ་
ཤིང་ཥ་ཎའི་ལོ་མ་ལ་བ་བླ་ཡིས་གཟའ་ཟླ་བ་བྲིས་ལ་ལྕེ་ལ་ཡི་གེ་ཧཱུཾ། དཔྲལ་བ་ལ་ཡི་གེ་ཀྵཿདང༌། གསུས་པ་ལ་སྔགས་མིང་དང་སྤེལ་བ་རྣམས་བྲིས་ཏེ། ཕག་གི་སའི་ནང་
དུ་བཅུག་ནས་ཆུར་བཅུག་ན་མཛེས་ཐེབས་པར་འགྱུར་རོ། །བཀྲ་ཤིས་ཀྱི་ཚེ་གྲོ་ག་ལ་གི་ཝཾ་དང༌། ཁྲག་གིས་གཟའ་བཀྲ་ཤིས་བྲིས་ལ་སྤྱི་གཙུག་ལ་ཡི་གེ་ཁཾ། དཔྲལ་བ་ལ་
ཡི་གེ་ཧཾ། མིག་ལ་ཡི་གེ་ར། གསུས་པ་ལ་མིང༌། རྐང་པ་གཉིས་ལ་ཡི་གེ་ཧྲཱིཿརྣམས་བྲིས་ནས་ལྕགས་ཀྱི་སྣོད་དུ་བསྲོས་ན་བསྐམས་ནས་འཆི་བར་འགྱུར་རོ། །འོ་མས་
བཀྲུས་ན་སླར་འཚོ་བར་འགྱུར་རོ། །གཟའ་ལག་གི་ཚེ་རྡོ་བ་ལ་བཙག་གིས་གཟའ་ལག་བྲིས་ལ་རྣ་བ་ལ་ཡི་གེ་ཤཾ་དཔྲལ་བར་ཡི་གེ་ཧཾ། སྣ་ལ་ཡི་གེ་མུཾ། སྐེ་ལ་ཡི་གེ་

82-1-351b

ཛཾ༑ གསུས་པ་ལ་མིང༌། བརླ་གཉིས་ལ་བཾ་ཛཾ། ལྟེ་བ་ལ་ཡི་གེ་ཧཱུཾ་མེའི་མདོག་ལྟ་བུ་རྣམས་བྲིས་ཏེ། ཉི་མ་ལ་བསྐམས་ན་རིམས་མི་བཟད་པས་ཐེབས་ནས་ཁྲག་སྐྱུགས་ཏེ་འཆི་བར་
འགྱུར་རོ། །སྔ་མ་ལྟར་བྱས་ན་རབ་ཏུ་ཞི་བར་འགྱུར་རོ། །གཟའ་ཕུར་བུའི་ཚེ་མེ་ཏོག་གི་འདབ་མ་ལ་ཁྲག་གིས་གཟའ་ཕུར་པུ་བྲིས་ལ་དཔྲལ་བ་ལ་ཡི་གེ་ཀྵཾ། མགྲིན་པ་ལ་ཡི་
གེ་ཧཱུཾ༑ གསུས་པ་ལ་མིང་རྣམས་བྲིས་ནས། ཕྲུ་བར་བཅུག་ན་གསུས་པ་སྤོས་ནས་འཆི་བར་འགྱུར་རོ། །བཅག་ན་རབ་ཏུ་ཞི་བར་འགྱུར་རོ། །གཟའ་པ་ཝ་སངས་ཀྱི་ཚེ་གྲོ་ག་དཀར་
པོ་ལ་བྱང་སེམས་ཀྱིས་གཟའ་པ་ཝ་སངས་བྲིས་ལ། ཁ་ལ་ཡི་གེ་ཧཱུཾ། དཔྲལ་བ་ལ་ཡི་གེ་ཧེ། སྙིང་གར་ཡི་གེ་ཊཾ་རྣམས་བྲིས་ཏེ་སྦས་ནས་ཐོ་བ་བསྣུན་ན་ངེས་པར་སྒུར་པོར་
འགྱུར་རོ། །གཟའ་སྤེན་པའི་ཚེ་ཤིང་ཨརྒའི་ལོ་མ་ལ་གཟའ་སྤེན་པ་བྲིས་ལ་དཔྲལ་བ་ལ་ཡི་གེ་ལཾ། མཆུ་ལ་ཡི་གེ་དཾ། ལག་པ་གཉིས་པ་ལ་ཡི་གེ་གྷཾ། སྙིང་གར་མིང༌།
ལྟེ་བར་ཡི་གེ་སཿརྣམས་དེ་བཞིན་དུ་བྲི་བར་བྱས་ནས་མེ་ལ་བསྲོས་ན་ངེས་པར་གློ་ཡིས་ཐེབས་པར་འགྱུར་རོ། །ཚེས་བཅུ་གཅིག་གི་དུས་སུ་ཤིང་བ་ཌའི་ལོ་མ་ལ་ཁྲག་གིས་
སྤྲེའུ་བྲིས་ལ་ལག་པ་གཉིས་ལ་ཡི་གེ་བཾ་བྲིས་ནས་ཤིང་ནཱ་ག་གེ་སར་ལ་བཅུག་སྟེ། ཐལ་ལྕག་བརྒྱབ་ན་དུས་ཐམས་ཅད་དུ་རྩོད་པ་འབྱུང་བར་འགྱུར་རོ། །དེ་རྣམས་ཀུན་གྱི་

82-1-352a

༄༅། །སྔགས་ནི། ཨོཾ་མཱཾ་ཧཱུཾ་ཨ་མུ་ཀཱ་སྲུ་ཕཊ་ཅེས་པ་འདི་བསྒྲགས་ན་ངེས་པར་འགྲུབ་སྟེ། དེ་རྣམས་ཐམས་ཅད་སྡུག་བསྔལ་སྟེར་བར་གོ་བར་བྱའོ། །ནག་པོའི་
བརྒྱད་ཀྱི་དུས་སུ་གྲོ་གའི་ལོ་མ་ལ་རྒྱ་སྐྱེགས་དང༌། བ་བླ་དག་གིས་གཟའ་སྒྲ་གཅན་བྲིས་ལ། ས་ལ་ཡི་གེ་རཾ་གསུམ། དཔྲལ་བ་ལ་ཡི་གེ་ཧྲཱིཿ། མགོ་ལ་མིང་རྣམས་བྲིས་ཏེ་མེ་
ལ་བསྲོས་ན་མགོ་ནད་འབྱུང་ཞིང་ཉིན་ཞག་གསུམ་ན་དབང་པོ་ཆེན་པོའི་རིམས་འབྱུང་བར་འགྱུར་རོ། །ཆུར་བཅུག་ན་སླར་རབ་ཏུ་ཞི་བར་འགྱུར་རོ། །ཤིང་ཨརྒའི་ལོ་མ་ལ་
བ་བླའི་སེང་གེ་བྲིས་ལ་ས་ལ་ཡི་གེ་དེ་བཞི་ལྕེ་ལ་ཡི་གེ་ཧཱུཾ་ལས་མིང་དང༌། སྔགས་རྣམས་བྲིས་ནས་བ་ལང་ཆུ་ལ་བཅུག་ན་དུག་གི་ཆུ་བུར་འབྱུང་བར་འགྱུར་རོ། །འོ་མས་
སླར་རབ་ཏུ་ཞི་བར་འགྱུར་རོ། །ཤིང་བ་ཌའི་ལོ་མ་ལ་བས་རུའི་ཁྲག་གིས་ཆུ་བདག་བྲིས་ལ། ལྟོ་བ་ལ་སྔགས། ལྕེ་ལ་ཡི་གེ་ཧླིཾ། མགོ་ལ་ཡི་གེ་ཙཾ་དང༌། མིང་རྣམས་བྲིས་ཏེ་
གཙང་པོ་ལ་བཅུག་ན་སྦྲུལ་གྱིས་གསོད་པར་འགྱུར་རོ། །གང་གིས་གསོ་བར་འདོད་ན་སྟེང་དུ་ལག་པས་བཟུང་ངོ༌། །ཚེས་ལྔའམ་བཅུ་གསུམ་ལ་ཤིང་བ་ཊིའི་ལོ་མ་ལ་བྱང་
སེམས་ཀྱིས་སྒུར་ལ་རྒས་པ་བྲིས་ལ་བྲང་ལ་ཡི་གེ་ཏྲཱཾ། སྙིང་ག་ལ་མིང་རྣམས་བྲིས་ནས་ཆུ་ལ་བཅུག་ན་ངེས་པར་སྒུར་པོར་འགྱུར་རོ། །རྗེ་བཙུན་གྱིས་གང་གསུངས་པ་དེ་ཚེགས་

82-1-352b

མེད་པར་འགྲུབ་སྟེ། རྗེས་སུ་གནང་ནས་བྱེད་པས་ཇི་ལྟར་བསྒྲུབས་པ་ལྟར་འགྲུབ་པར་འགྱུར་རོ། །བརྗོད་བྱའི་གཙོ་བོར་ཐམས་ཅད་ཀྱིས་ལུས་རྣམས་གཤིགས་པར་བྱེད་པ་ཅིའི་
ཕྱིར་ན། སྒྲུབ་པ་པོ་སངས་རྒྱས་ཀྱི་བྱ་བ་མ་ཡིན་པ་བྱེད་པ་དེས་རྙེད་པར་དཀོན་པའོ། །གཞན་ཡང༌། བརྫུན་པའི་སྡུག་བསྔལ་ཉམས་སུ་ལེན་པ། ནུ་མ་ཉེད་པ་རང་དོན་མི་ཤེས་པ།
བཞིན་བཟློག་པ། བདུད་རྩི་ལྔ་དང༌། དྲི་ཞིམ་པོ་རྒྱུན་དུ་ཟ་བའི་རྣལ་འབྱོར་པ། ཧ་ཧཱུཾ་ཞེས་བརྗོད་ཅིང་ཀུན་ཏུ་འགྲོ་བ། དད་པ་རྒྱུན་དུ་འགྲོ་བ་བརླག་པའི་བྱང་ཆུབ་སེམས་དཔའི་ཕྱིར་
རོ༑ ༑འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། བསད་པའི་ལེའུ་སྟེ་ཉི་ཤུ་པའོ།།    །།གཞན་ཡང༌། བཅོམ་ལྡན་འདས་ཀྱིས་བཀའ་སྩལ་པ། ཀྱེ༑ ལྷ་མོ།
མཚན་ཉིད་ཐམས་ཅད་ཚང་བའི་བུད་མེད་ང་ཡིས་འཁྱུད་པའི་ལྷ་མོ་སྟེ། ས་སྟེང་བདེ་བ་གང་ཡང་འགྲུབ་པའོ། །ལྷ་མོས་གསོལ་པ། ཀྱེ༑ བཅོམ་ལྡན་འདས། ཉི་མ་གང་ལ་
དངོས་གྲུབ་འགྲུབ། བཅོམ་ལྡན་འདས་ཀྱིས་བཀའ་སྩལ་པ། ཉོན་ཅིག་ལྷ་མོ། སྒྲུབ་པ་པོ་གང་གིས་སྒྲུབ་པ་ནི་འདིར་དགུན་ཟླ་ཐ་ཆུང་གི་ནག་པོའི་ཚེས་བརྒྱད་ལ་ཛམ་བུའི་གླིང་
དུ་སྐྱེས་པའི་དུས་ལ་རྣལ་འབྱོར་པས་བསྒྲུབས་ན་དངོས་གྲུབ་བརྒྱད་དེ་ཡིས་འགྲུབ་བོ། །འདི་ལ་ཐེ་ཚོམ་མེད་དོ། །དཔྱིད་ཟླ་ཐ་ཆུང་གི་ལྔ་ལ་བསྒྲུབས་པའི་མིས་མྱུར་བར་

82-1-353a

༄༅། །འགྲུབ་བོ། །དབྱར་ཟླ་ཐ་ཆུང་གི་ནག་པོའི་བཅུ་བཞི་ལ་ངེས་པར་དངོས་གྲུབ་ཆེན་པོ་ཐོབ་པར་འགྱུར་རོ། །སྟོན་ཟླ་ཐ་ཆུང་ལའང་དེ་དང་མཚུངས་སོ། །
སྟོན་ཟླ་འབྲིང་པོའི་དཀར་པོའི་བཅུ་གཅིག་ལ་ལུགས་མ་དང༌། པོ་ཏི་དང༌། ཐང་སྐུ་རྣམས་རྩོམ་པའི་རྣལ་འབྱོར་པ་དེ་ལ་བྱིན་རླབས་ངེས་པར་འོངས་པས་རབ་ཏུ་གནས་པའང་
ཚེས་དེ་ཉིད་ལ་བྱ་སྟེ། ཁྲག་དང༌། ཤ་ལྔ་ལ་སོགས་པ་དང༌། ཆང་དང༌། ཤ་སྣ་ཚོགས་དང༌། བཟའ་བ་དང༌། བཏུང་བ་དང༌། རང་འདོད་པ་རྣམས་བྱས་ན་ཐེ་ཚོམ་མེད་པར་དངོས་
གྲུབ་ཐམས་ཅད་འགྲུབ་པར་འགྱུར་རོ། །འདི་ནི་དཔལ་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དངོས་གྲུབ་ངེས་པའི་ལེའུ་སྟེ་ཉི་ཤུ་གཅིག་པའོ།།    །།དེ་ནས་
སྤྲིན་བྲལ་བ་དང༌། བསྡུ་བའི་ལེའུ་བཤད་པར་བྱ་སྟེ། ཆར་ཆེན་པོ་བབ་པའི་དུས་སུ་དུར་ཁྲོད་དུ་ཕྱིན་ལ། ཕྱག་བརྒྱད་པའི་སྔགས་སྟོང་ཕྲག་ལྔ་ཨུཏྤ་ལ་སྟོང་ཕྲག་ལྔ་
ལ་བཟླས་ཤིང་སྦྱིན་སྲེག་བྱས་ན་ཆར་ངེས་པར་རབ་ཏུ་ཞི་བར་འགྱུར་རོ། །གྲོང་གི་མཐར་ཕྱིན་ལ་བ་ལང་གི་ཐོད་པའི་སྟེང་དུ་བསྡད་ནས། ཏིལ་མར་ཆེན་པོས་ལུས་ལ་
བྱུགས་ཏེ། འཇིགས་བྱེད་ཆེན་པོ་རབ་ཏུ་བཀྲམ་ལ་བསམ་པ་དང་ལྡན་པས་ཨུཏྤལ་སྔོན་པོ་བརྒྱ་ཕྲག་ལྔ་ཡིས་སྦྱིན་སྲེག་བྱས་པ་དང༌། ཤ་དང༌། ཆང་དང༌། ཁྲག་རྣམས་

82-1-353b

བཏུང་བ་དང༌། བཟའ་བ་ཡིས་བདག་ཉིད་བདེ་བར་བྱས་ལ། ཨོཾ་ཀྵཾ་ཨཱུ་ཨཱུ་ཨཱུ་སྥོ་ཊ་ཡ་སྥོ་ཊ་ཡ་མཱ་ར་ཡ་མཱ་ར་ཡ། གརྫྫ་གརྫྫ། རུ་ཏ་རུ་ཏ། ཧཿཧཱུཾ་ཕཊ། ་ནཱ་གཱ་ནཱཾ། ཁ་ཁ་ཁཱ་ཧི་
ཁཱ་ཧི། ཨཱུཿཨཱུཿཞེས་པའི་བཟླས་ན་ངེས་པ་ཉིད་དུ་དེངས་ནས་ཆར་རབ་ཏུ་ཞི་བར་འགྱུར་རོ། །ཨརྒ་སྦྱངས་ནས་སྔགས་ཡང་དག་པར་བཟླས་ན་དེས་ཡོན་ཏན་ཐམས་ཅད་འབྱུང་ངོ༌། །
མཚན་མ་གཅིག་པར་ཕྱིན་ལ་ལྗོན་ཤིང་གི་འོག་ཏུ་བསྡད་ནས་ལག་པ་གཡོན་པའི་མཛུབ་མོ་ཁར་བཅུག་སྟེ། ལག་པ་སེང་གེ་བསམ་པ་དང༌། ཕྱག་བཅུ་དྲུག་པའི་སྔགས་སྟོང་
ཕྲག་ལྔ་བཟླས་ན་ངེས་པར་སྤྲིན་ཞིག་ནས་འགྲོ་བར་འགྱུར་རོ། །མཎྜ་བར་ཕྱིན་ལ་སྟག་གི་པགས་པའི་སྟེང་དུ་བསྡད་ནས་ཁར་རྗེ་ངར་གྱི་ཁྲག་བླུགས་ཏེ། ཕྲག་བཅུ་པའི་སྔགས་
ཀྱིས་བྲུན་ལ་སྟོང་ཕྲག་གཅིག་བཟླས་ན་ངེས་པར་ཆར་ཆེན་པོ་འཆད་པར་འགྱུར་རོ། །ཀྲྀཥྞ་ཨ་པ་རཱ་ཛི་ཏའི་མེ་ཏོག་དང༌། བུ་རམ་དང༌། ཏིལ་རྣམས་བསྲེས་ལ་སྟོང་ཕྲག་
ལྔར་སྦྱིན་སྲེག་བྱ་སྟེ། ཨོཾ་མཧཱ་ཛྙཱ་ནཱ་ས་མ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་མེ་གྷཱཾ་སྥཱ་ཊ་ཡ་ཧཱུཾ་ཞེས་ཕཊ་ཅེས་པ་འདི་ཁོ་ན་བཟླས་ན་མིའི་འཇིག་རྟེན་དུ་ངེས་པར་སྤྲིན་འཇིག་པས་སྦྱོར་བ་
འདི་ནི་རྨད་དུ་བྱུང་བ་སྟེ། ངེས་པར་ཆར་འཆད་པར་འགྱུར་རོ། །གལ་ཏེ་ཆར་མི་འབབ་པའི་དུས་སུ་ཁང་སྟོང་དུ་ཕྱིན། མཎྜལ་གྲུ་བཞི་པ་བཅས་པའི་དབུས་སུ་དོང་ཁྲུ་གང་

82-1-354a

༄༅། །བྲུས་པར་མེ་ཏོག་སྟོང་ཕྲག་གཅིག་སྦྱིན་སྲེག་བྱ་བའི་སྔགས་ནི། ཨོཾ་ཧཱུཾ་པྲ་ཥ་པྲ་བཪྵ་པྲ་བཪྵ་ཛཿཛཿཛཿཧཿཧཿཧཿཕཊ་ཅེས་པ་འདི་ཁོ་ན་བཟླས་ན་ངེས་
པར་ཆར་འབབ་པར་འགྱུར་རོ། །དེ་ནས་སྦྱོར་བ་ཆེན་པོ་གསུངས་པ། གྲོང་ཁྱེར་གྱི་ཕྱི་རོལ་ཏུ་སྤྲེའུའི་ཐོད་པའི་སྟེང་དུ་བསྡད་ལ་ཏིལ་མར་ཆེན་པོས་ལུས་ལ་བྱུགས་ཏེ།
སྦྱོར་བ་ཇི་ལྟར་བས་ཆང་བཏུང་བ་དང༌། བཟའ་བ་དང༌། བཏུང་བར་འདོད་པའི་རྣལ་འབྱོར་པས་ཐེ་ཚོམ་མེད་པར་འགྲུབ་པར་འགྱུར་ཏེ། ཨ་པ་རཱ་ཛི་ཏའི་མེ་ཏོག་སྟོང་
ཕྲག་ལྔའི་སྦྱིན་སྲེག་བྱ་བའམ། འོན་ཏེ་བདག་ཉིད་སེང་གེའི་གཟུགས་སུ་བསྒོམས་ལ། ཁྲོ་བ་དང་བཅས་པས་དང་པོ་སྒྲ་དང་ལྡན་པར་འདས་པ་ནི། ཨོཾ་མུཿཧ་པ་
བཪྵ་ཡ་བྲ་བཪྵ་ཡ་ཧ་ཧ་ཧིཾ་སྭཱཧཱ། ཞེས་པས་ལག་པའི་སྙིམ་པ་ཕྱེ་ལ། ང་ལ་ཆར་པ་སླང་ཞེས་བརྗོད་ཅིང་ཁང་པའི་རང་བཞིན་ནས་སྣོད་ཀྱི་འཇིག་རྟེན་དུ་འབབ་པར་
བསམ་མོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ཆར་དབབ་པ་དང༌། བཅད་པ་བྱ་བ་དག་གི་ལེའུ་སྟེ་ཉི་ཤུ་རྩ་གཉིས་པའོ།།    །།དེ་ནས་སེམས་ཅན་
རྣམས་ཀྱི་དོན་དུ་བསྐྲད་པའི་ལེའུ་བཤད་པར་བྱའོ། །རྙེད་དཀའ་བའི་དུས་སུ་རྣལ་འབྱོར་པ་བདག་ཉིད་ཀྱིས་ནག་པོ་ཆེན་པོའི་གཟུགས་སུ་བསྒོམས་ལ་ཤིང་བིལ་བའི་

82-1-354b

འབྲས་བུས་སྟོང་ཕྲག་གཅིག་སྦྱིན་སྲེག་བྱ་བ་ནི། ཨོཾ་ཁཿཧཱུཾ་བཛྲ་ཨ་གྷ་ཡེ་སྭཱཧཱ། ཞེས་པའི་སྔགས་ཀྱིས་རྙེད་པ་སླ་བར་འགྱུར་རོ། །ཨོཾ་ཙཱ་ཏི་ལི་ཧི་ལི་ཧཱུཾ་མཧཱ་ས་ནེ་ཤ་ཅེ་རཾ་ཁ་ཁ་ཧཱུཾ་ཕཊ་ཅེས་
པས་བ་ལང་གི་ཞག་གིས་ཀ་ད་ལ་སུན་ད་ལ་བྱུགས་པ་བརྒྱ་ཕྲག་གིས་སྦྱིན་སྲེག་བྱས་ན་འདིས་ནི་སྤེན་པ་འབྲོས་ཏེ་རྙེད་སླ་བར་འགྱུར་བ་དང༌། དུས་ཐམས་ཅད་དུ་འཆི་བར་ཡང་
འགྱུར་པས་གྲོང་ཁྱེར་ཐམས་ཅད་ནོར་དང༌། ཟས་དང་ལྡན་པར་འགྱུར་རོ། །ཕྱག་བཅུ་གཉིས་པ་བཀྲམ་ལ་ཆང་གིས་སྦྱོར་བས་མཆོད་པར་བྱས་ནས་དེའི་སྔགས་སྟོང་ཕྲག་ལྔ་བཟླས་
པ་དང༌། སེ་འབྲུ་སྟོང་ཕྲག་གཅིག་སྦྱིན་སྲེག་བྱས་ན་འདིས་ནི་ངེས་པར་སྤེན་པ་བྲོས་པའམ། འཆི་བར་འགྱུར་རོ། །གལ་ཏེ་མ་བྱུང་ན་དེའི་ཚེ་སྔར་གྱི་སྟེང་དུ་བཟླས་ན་ངེས་པར་འབྲོས་
པར་འགྱུར་རོ། །ནག་པོའི་བརྒྱད་ཀྱི་ནུབ་མོ་སྟག་གི་པགས་པ་ལ་བསྡད་ནས། ཨོཾ་ཀེ་ཏུ་ཁམ་ཧཱུཾ་ཕཊ་ཅེས་པའི་སྔགས་རྣལ་འབྱོར་མ་ལྔ་དང་སྟབས་གཅིག་ཏུ་བཟླས་ན་མཇུག་
རིང་ངེས་པར་འབྲོས་སོ། །ཚེས་བཅུ་བཞི་ལ་རྣལ་འབྱོར་མ་ལྔ་དང་སྟབས་གཅིག་ཏུ་བཟའ་བ་སྣ་ཚོགས་པ་དང་ཆང་ལ་སོགས་པ་བཏུང་ལ་སྔོན་དུ་བརྗོད་པའི་སྔགས་སྟོང་ཕྲག་
གཅིག་བཟླས་ན་སྒྲ་གཅན་ངེས་པར་འབྲོས་པར་འགྱུར་རོ། །པེ་ཆག་པའི་དགྲ་བྱུང་ན་དེའི་དུས་སུ་ཐང་ཕྲོམ་གྱི་མེ་ཏོག་སྟོང་ཕྲག་ལྔ་དང་ཆང་སྦྱིན་སྲེག་བྱས་ན་པེ་ཆགས་པ་ཐམས་

82-1-355a

༄༅། །ཅད་འབྲོས་པ་དང༌། འཆི་བར་འགྱུར་རོ། །ཨོཾ་ཧྲཱིཿཧཱུཾ་པ་ཏཾ་གྷ་ནུཙྪ་དཾ་ཡཀྵིཿཕཊ་ཅེས་པ་ཆོ་ག་འདིའི་སྔགས་སོ། །དེ་རྣམས་བྱས་ན་བར་དུ་གཅོད་པ་
ཐམས་ཅད་རབ་ཏུ་ཞི་བར་འགྱུར་རོ། །ཆུ་གང་དུ་བྱུང་སར། ཨོཾ་ཛ་ལ་ཧཾ་ཛཿ། ཞེས་པའི་སྔགས་ཀྱིས་བ་དམར་མོའི་འོ་མ་ལ་སྟོང་ཕྲག་གཅིག་དང་པོར་བཟླས་ནས་མེ་ཏོག་ཀུན་
ད་སྟོང་ཕྲག་ལྔའི་སྦྱིན་སྲེག་བྱས་ན། འོ་མ་དེས་ངེས་པར་ཆུ་རབ་ཏུ་ཞི་བར་འགྱུར་རོ། །འབྲུ་ཐམས་ཅད་བརླག་ན་དེའི་དུས་སུ་སྐྱུ་རུ་ར་སྐམ་པོ་སྟོང་ཕྲག་ལྔ་དང་ཆང་སྦྱིན་སྲེག་
བྱས་ནས་བཟའ་བ་དང༌། བཏུང་བ་དང༌། གླུ་ལེན་པ་དང༌། ཆང་དང་བཅས་པས་ལྷ་མོ་ལྔ་ལ་མཆོད་པ། ཨོཾ་སྟུཾ་བཾ་ཤཱནྟིཾ་པྲ་ཀུ་རུ་སྭཱཧཱ། ཞེས་པ་འདིས་འབྲུ་ཐམས་ཅད་དང་
ལྡན་པར་འགྱུར་རོ། །གལ་ཏེ་མ་གྲུབ་ན་དེའི་ཚེ་མཚམས་མེད་པ་ལྔ་བྱས་པར་འགྱུར་བ་དང༌། ཆོས་ཐམས་ཅད་བརྫུན་དུ་འགྱུར་རོ། །དེའི་ཕྱིར་རྣལ་འབྱོར་པ་ཀློག་པ་དང༌།
མཉན་པ་ངེས་པར་བྱའོ། །གལ་ཏེ་ཉན་པ་དང༌། ཀློག་པ་མི་བྱེད་ན་དེའི་ཚེ་རྣལ་འབྱོར་པ་འཆི་བ་དང༌། ཞར་བ་དང༌། སྒུར་བར་བྱ་བ་རྣམས་ཅུང་ཟད་ཙམ་དང་མི་འགྲུབ་པར་འགྱུར་
རོ། །གང་དང༌། གང་དུ་བཅོམ་ལྡན་འདས་ཀྱིས་གསུངས་པ་ལྟར་ངེས་པར་བྱས་ན་མྱུར་བར་ཐམས་ཅད་འགྲུབ་པར་འགྱུར་རོ། །གྲོང་ཁྱེར་ན་གནས་པའི་མི་རྣམས་ལ་གང་གི་ཚེ་

82-1-355b

སྐར་མདའ་ལྟུང་ན་ནག་པོ་ཆེན་པོ་ཕྱག་བཞི་པའི་ཐང་སྐུའམ། ལུགས་མའི་མདུན་དུ་འདི་ཉིད་ཀྱི་སྔགས་ཀྱིས་ཐང་ཕྲོམ་གྱི་ས་བོན་གྱིས་བརྒྱ་ཕྲག་ལྔ་སྦྱིན་སྲེག་བྱས་ལ། རྣལ་འབྱོར་
མ་ལྔ་ཡིས་བཟའ་བ་དང་བཏུང་བ་ཡིས་མཆོད་ནས་དེ་ནས་གཏོར་མ་སྦྱིན་ནོ། །རིམ་པ་འདི་ཡིས་ཞི་བར་འགྱུར་གྱི་གཞན་གྱིས་མ་ཡིན་ནོ། །རབ་ཏུ་དྲག་པའི་རིམས་ཀྱིས་ངེས་པར་ཐེབས་
ན་དེའི་ཚེ། ཨོཾ་ཧྲཱིཿསརྦ་སཏྭན་ནུ་པཾ་པ་ཡ་ཧྲཱིཿཧཱུཾ་ཕཊ་སྭཱཧཱ། ཞེས་པའི་སྔགས་ཀྱིས་མེ་ཏོག་ཀུན་ད་སྟོང་ཕྲག་ལྔ་སྦྱིན་བསྲེག་བྱ་བ་སྟེ། རྣལ་འབྱོར་མ་ལྔས་སྔ་མ་ལྟར་ཞི་བར་འགྱུར་
རོ༑ ༑གང་གི་ཚེ་འབྲུམ་བུ་དང༌། རྒྱུ་གཟེར་དང༌། མིག་སེར་རྣམས་ལ་རྣལ་འབྱོར་མ་ལྔས་ཤ་ལྔ་ལ་སོགས་པ་རང་གང་འདོད་པ་ཟོས་འཐུངས་ཏེ། སྔོན་དུ་སོང་བའི་སྔགས་སྟོང་
ཕྲག་གཅིག་བཟླས་ནས་སྟོང་ཕྲག་ལྔ་སྦྱིན་སྲེག་བྱས་ན་ངེས་པར་རབ་ཏུ་ཞི་བར་འགྱུར་རོ། །གང་དང་གང་རྒྱུད་འདིར་བཤད་པ་རྣམས་གཞན་དུ་མ་བཤད་དེ། དཔག་ཙམ་
བཤད་ན་ཡང་ལུང་བསྟན་པ་ཙམ་དུ་བཤད་པའོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། གཙོ་བོར་རྙེད་པར་དཀའ་བའི་སེམས་ཅན་ཐམས་ཅད་ལ་བདེ་བར་སྟེར་
བར་བྱེད་པའི་ལེའུ་སྟེ་ཉི་ཤུ་རྩ་གསུམ་པའོ།།    །།རྒྱལ་པོར་བྱ་བའི་དོན་དུ་ཕྱག་བཅུ་དྲུག་བསྒོམ་པ་དང༌། སྟོང་ཕྲག་གཅིག་བཟླ་ནས་གང་དང༌། གང་གིས་རྒྱལ་པོ་ཐོབ་

82-1-356a

༄༅། །པར་འགྱུར་རམ། མི་འགྱུར་གྱི་ལྟས་བཤད་པར་བྱ་སྟེ། རྒྱལ་པོ་འགྲུབ་པར་འགྱུར་རམ། མི་འགྱུར་བརྟག་པ་ནི་བྲམ་ཟེ་ཁ་དོག་ནག་པོ་དྲུང་དུ་འོངས་
ནས་སློང་ཞིང་བགེགས་བྱེད་པར་ངེས་པར་འདོད་པ་འབྱུང་ན་ངེས་པར་དེ་ནི་དངོས་གྲུབ་སྟེར་བ་སྟེ། བགེགས་ཇི་ལྟ་བ་བཞིན་དུ་ཞི་བར་བྱས་ནས་བསྒྲུབས་ན་འགྲུབ་བོ། །
ཡང་གང་དང༌། གང་དུ་རྒན་མོའི་གཟུགས་སུ་འོངས་ནས་མགྲོན་བུ་བཞི་སློང་དུ་བྱུང་ན་དེ་ནི་རྡོ་རྗེ་རྣལ་འབྱོར་མའི་སྤྲུལ་པ་སྟེ། འདིར་དེས་འགྲུབ་པར་ཐེ་ཚོམ་མེད་དོ། །གལ་
ཏེ་ཤན་པ་ལག་ན་མེ་ཏོག་ཐོགས་པ་འོངས་ན་འཇིགས་བྱེད་བགེགས་བྱེད་དུ་འོངས་པའོ། །རྨི་ལམ་དུ་བྱ་རྒོད་ཀྱི་རྒྱུ་མ་ཟ་བ་མཐོང་ན་རྒྱལ་པོ་འཐོབ་པའི་མཚན་མའོ། །ཡང་
ཐང་ཆེན་པོ་མཐོང་ན་ཡང་ངོ༌། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། རྒྱལ་པོ་འགྲུབ་བམ། མི་འགྲུབ་བརྟག་པའི་ལེའུ་སྟེ་ཉི་ཤུ་རྩ་བཞི་པའོ།།    །།འདིར་
གཞན་ཡང་ཡང་དག་པར་བཤད་པར་བྱ་སྟེ། སྒྲུབ་པར་འདོད་པའི་མི་གང་གིས་ཇི་ལྟར་སྒྲུབ་ན། འདི་ལྟར་འདིར་ཐབས་གང་དང༌། གང་གིས་དང་པོར་ལམ་བཙལ་བ་
ནི་ལྷ་མོ་སྐྱེ་བོ་རྣམས་རབ་ཏུ་བརྟག་པར་བྱས་ནས་ས་སྟེངས་ཀྱི་རྒྱལ་པོ་དེ་ལ་ཡོངས་སུ་བསྒྲགས་སོ། །ལམ་ལ་སོགས་པ་གང་གིས་དུས་སུ་ཞུ་བ་དབུལ་ན་དཔྱིད་ཟླ་ཐ་

82-1-356b

ཆུང་པ་སནྟའི་བརྒྱད་དམ། བཅུའམ། བཅུ་བཞི་ནས་རྒྱུན་དུ་བསྒྲུབས་ན་ངེས་པར་འདི་ལ་ཐེ་ཚོམ་མེད་དོ། །རིའི་རྩེ་ལ་ཕྱིན་ལ་སྔོན་དུ་གསུངས་པའི་ནག་པོ་ཆེན་པོ་སྒོམ་ཞིང་
སྔགས་འབུམ་ཕྲག་ལྔ་བཟླ་བ་དང༌། ལྕགས་གསུམ་ཁར་བཅུག་ནས་མེ་ཏོག་པདྨ་ལྔ་སྟོང་ཕྲག་ལྔ་སྦྱིན་སྲེག་བྱས་ན་ངེས་པར་འགྲུབ་པར་འགྱུར་རོ། །དུར་ཁྲོད་དུ་ཕྱིན་ནས་
རོའི་སྟེང་དུ་བསྡད་དེ། ལག་པར་རལ་གྲི་བཟུང་ལ་དང་པོར་དྲི་དང༌། མེ་ཏོག་ལ་སོགས་པ་ཁ་དོག་བཟང་པོ་རྣམས་བཀྲམ་པའི་སྟེང་དུ་རལ་གྲི་བསྐྱུར་ན་རྣལ་འབྱོར་པས་གང་
འདོད་པ་ཐེ་ཚོམ་མེད་པར་འདིས་འགྲུབ་པར་འགྱུར་རོ། །ངེས་པར་ཁང་སྟོང་དུ་ཙར་ཙ་ཀཱའི་ཐང་སྐུ་བཀྲམ་ལ་སྔགས་སྟོང་ཕྲག་ལྔ་བཟླས་པ་དང༌། ཕྱི་ནས་ཨུཏྤ་ལ་སྟོང་ཕྲག་
བརྒྱད་སྦྱིན་སྲེག་བྱ་བའི་སྔགས་ནི། ཨོཾ་པཾ་ཁཎྜཱ་ལི་ནི་སྭཱཧཱ། ཞེས་པའོ། །དེ་ནས་སྨན་རྩ་བ་བརྒྱད་པ་དང༌། འོ་མ་འཐུངས་ན་ངེས་པར་རྒྱལ་པོར་འགྱུར་རོ། །སྟོན་ཟླ་ར་བའི་ཚེས་
ལྔ་ལ་ནག་པོ་ཆེན་པོ་ཕྱག་བཞི་པའི་ཐང་སྐུ་བྲིས་ལ་མཆོད་པ་ཆེན་པོ་བྱས་ནས་ལྕགས་བརྒྱད་དང༌། གསེར་ལས་རིལ་བུ་བྱས་ནས་ཁར་བཅུག་སྟེ། ནག་པོ་ཆེན་པོའི་གཟུངས་
སྟོང་ཕྲག་གཅིག་བཟླས་པ་དང༌། ཤ་ཆང་ལ་ལོངས་སྤྱོད་པ་ཡིས་དེ་རྣམས་སོང་ནས་གཟུངས་འདི་བཟླས་ཏེ། ཨོཾ་སུ་མུ་ཁི་སུ་སརྦྦ་དེ་ཧི་དེ་ཧི་ཧཱུཾ་ཧཱུཾ་ཙ་ཊ་ཙ་ཊ། རི་ཊ་རི་ཊ། རཱཾ་ཀུ་ཊ་

82-1-357a

༄༅། །ཀུ་ཊ༑ ཧཱུཾ་ཕཊ་སྭཱཧཱ། ཞེས་པ་ཟླ་བ་དྲུག་གི་བར་དུ་སྦྱོར་བས་རྒྱལ་པོར་འགྱུར་ཏེ། གཞན་དུ་ནི་མ་ཡིན་ནོ། །གལ་ཏེ་ལོ་གཅིག་ཏུ་འཁོར་ལོས་
བསྒྱུར་བའི་མཚན་ཉིད་ཆེན་པོ་འཛིན་པ་ཤིན་ཏུ་རོལ་པས་བཞུགས་ན་འཁོར་ལོས་བསྒྱུར་བའི་རྒྱལ་པོ་ཆེན་པོའི་མཚན་ཉིད་ཅན་དུ་འགྱུར་རོ། །ཆུ་འགྲམ་གྱི་ས་བླངས་
པ་དང༌། དུང་གི་ཕྱེ་མ་དང༌། ཕག་པའི་ཤ་རྣམས་སྟབས་གཅིག་ཏུ་སེང་གེ་བྱས་ལ་ཡི་གེ་བཾ་ཁར་བསམས་ནས་སྔགས་ཁྲི་ཕྲག་གཅིག་བཟླས་ན་རྒྱལ་པོར་འགྱུར་
རོ༑ ༑གལ་ཏེ་མ་གྲུབ་ན་མེ་ཏོག་པདྨ་སྟོང་ཕྲག་གཅིག་སྦྱིན་སྲེག་བྱས་ན་འགྲུབ་པར་འགྱུར་ཏེ། ཐེ་ཚོམ་མེད་པར་སྐྱེ་བ་འདི་ལ་ཐམས་ཅད་འགྲུབ་པར་འགྱུར་རོ། །མཚན་
མ་གཅིག་པའམ། དུར་ཁྲོད་དུ་ཕྱིན་ལ་རོའི་སྟེང་དུ་བསྡད་ནས་ལག་ཏུ་རལ་གྲི་བཟུང་བས་ཚྭ་གསུམ་སྦྱར་བ་བརྡུངས་ན་རྒྱལ་པོར་འགྱུར་རོ། །ཤེས་རབ་ཀྱིས་གང་འདོད་
པའི་རྗེས་སུ་འགྲོ་བར་བྱ་བའི་ཕྱིར་མཁས་པས་བརྟག་པར་བྱའོ། །བསམས་པ་ཙམ་གྱིས་ཞི་བར་བྱ་བ་འགྲུབ་ན་ལུས་ཀྱི་བྱ་བ་འགྲུབ་བོ། །འདི་ནི་ནག་པོ་ཆེན་པོའི་
རྒྱུད་ཀྱི་རྒྱལ་པོ་ལས། རྒྱལ་པོར་བྱ་བའི་ལེའུ་སྟེ་ཉི་ཤུ་རྩ་ལྔ་པའོ།།    །།གཞན་ཡང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་སྟོབས་དང༌།

82-1-357b

ལྷ་མོ་གཉིས་ཀྱིས་སྟབས་གཅིག་ཏུ་ཡང་དག་པར་གསོལ་བ་བཏབ་པ། ཀྱེ༑ བཅོམ་ལྡན་འདས། གསུངས་ཤིག །འདོད་པ་དང༌། གཏི་མུག་གིས་རང་བཞིན་ཇི་ལྟར་གོ་བར་བྱེད།
བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་ལྔ་ལ་དབང་བསྐུར་བ་ཐོབ་པའི་མི་གང་གིས་བླང་བར་བྱ་བ་སྟེ། ཚེས་བརྒྱད་དམ། བཅུ་བཞི་ལ་གསེར་སྲང་ལྔ་བཤིག་ལ་
མཎྜལ་གྲུ་བཞི་པ་གཅུས་བར་ཟུར་བཞི་རུ་ལྷ་མོ་བྲིས་ནས་སྦྱིན་སྲེག་གི་བྱ་བ་བྱའོ། །ཤེས་རབ་ཡེ་ཤེས་གོ་བས་ཕྱག་རྒྱ་དང་མཉམ་པར་རབ་ཏུ་སྦྱོར་ཞིང་བཟའ་བ་དང༌། བཏུང་
བ་ལ་ལོངས་སྤྱོད་ན་ངེས་པར་འགྲུབ་པར་འགྱུར་རོ། །ཀྱེ༑ ཚེ་དང་ལྡན་པ་ཤེས་རབ་རྗེ་མོ་དེས་ངེས་པར་གཞན་ཡང་ངེས་སོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས།
ཕྱག་རྒྱའི་དཀྱིལ་འཁོར་གྱི་ལེའུ་སྟེ་ཉི་ཤུ་རྩ་དྲུག་པའོ།།    །།བསླབ་པའི་ལེའུ་བཤད་པར་བྱའོ། །བསླབ་པ་རབ་ཏུ་གསལ་བར་འགྲོ་བ་ཇི་ལྟར་བསླབ་པར་འདོད་
པས་སློབ་པའི་དུས་སུ་ཆང་དང༌། ཤ་དང༌། བླ་མ་རྡོ་རྗེ་སེམས་དཔའི་ཤེས་རབ་ལ་དུས་ཐམས་ཅད་དུ་གནས་པས་གཙུག་ཏོར་སྟེང་གི་ཆུ་བོ་ལ་ཤེས་རབ་ཅེས་པ་དང༌། རྣལ་འབྱོར་
མ་ཞེས་པར་བདག་དང༌། གཞན་གྱི་དོན་དང་ལྡན་པས་བཤད་པ་བྱ། བྱ་བ་བྱེད་པས་ཞུ་བ་ལ་ཕྱག་རྒྱ་མ་ཞེས་པ་དང༌། རྡོ་རྗེའི་གནས་ཞེས་པ་དང༌། རྗེ་མོ་ཞེས་པར་ཐེ་ཚོམ་མེད་

82-1-358a

༄༅། །དོ༑ ༑སེམས་གཡོ་འགུལ་མེད་པ་ལ་བསླབ་པ་ཞེས་བྱའོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། བསླབ་པའི་སྡོམ་པའི་ལེའུ་སྟེ་ཉི་ཤུ་
རྩ་བདུན་པའོ།།    །།གཞན་ཡང༌། བཅོམ་ལྡན་འདས་ཀྱིས་བཀའ་སྩལ་པ། དེ་ཁོ་ན་ཞེས་པ་ནི་མཚུངས་པ་རྒྱུན་དུ་འགྲོ་བའི་སེམས་རྗེས་སུ་གནས་པའི་རང་
བཞིན་ཡིད་ལ་མི་བྱེད་པ་གང་ལ་འཕེལ་བ་དེ་དང་ལྡན་པ་དེ་དངོས་པོ་མེད་པའོ། །ཨུ་ཎུ་ཨ་ར་ནཱི་ཧི་ཏ་ཏྟ་ཧ་ལུ་ཨེ་ཧེ་ཎི་ཛ་ཧི་ཀ་ཧ་ཝི་ནཱ་སཾ་ཧོ། ཙི་ཨ་ར་གོ་ཙ་ར་ཨི་ཙིཏྟ་ཧ་ཐཾ་བི་
ན་སུ་ཧ་ལ་པ་རི་བྷཱ་སི་ཨོ་མྷ་རེ་ཁ་ཎ་པི་ན་ཐ་ཀྐ། ཨོ་ཨུཛྫ་ཎི་ཨེ་ལེ་ཁ་ས་ཎོ། བྷ་ཎ་ཨི་བྷེ་ཨོ་ས་ཝ་རཏྟ་ཀ་ཧི་ཝི་ཎིཙྩ་ཊྛི་ཨོ་ཞེས་པ་དང༌། བྷཾ་བཱ་ལོ་ཨ་གོ་ཨར་ཙིནྟཱ་གྷ་རཾ་གྷ་
ར་གྷ་རེ་ཎི་ཧེ་ཊ་མུ་ཀྵ་ཧི་ཨོ། མཧཱ་ཛ་ནན་དེ་ཝི་ཨ་སོ་ཧི་ཎ་བྷ་ཎི་ཨོ། བི་ཧ་ཧ་ད་ཏེ་པ་རི་བྷ་ཝཾ་ཏེ། ཀ་ཧ་ཝིན་ཛ་ཨི་ཞེས་པ་འདི་དག་ནི་སྐད་ངན་པའི་བྱེ་བྲག་གིས་དེ་ཁོ་ན་བཤད་
པའོ༑ ༑འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དེ་ཁོ་ནའི་ལེའུ་སྟེ་ཉི་ཤུ་རྩ་བརྒྱད་པའོ།།    །།གཞན་ཡང༌། ཞིང་སྐྱེས་བརྗོད་པར་བྱ་སྟེ། བྲམ་ཟེའི་
རིགས་ལས་སྐྱེས་པའི་བུད་མེད་བོང་གེ་རིང་བ། མིག་ཆེ་བ། ཁ་དོག་སེར་སྐྱའམ། ནག་པོ་སྟེ། འདི་ལྟ་བུའི་རྣལ་འབྱོར་མས་དག་པར་བྱེད་དོ། །དམངས་རིགས་ལས་

82-1-358b

སྐྱེས་པའི་རྐང་པ་འཁྱོག་པ་ཁ་དོག་སྔོ་སངས་སམ། སེར་སྐྱའམ། ནག་པོ་སྐྲ་འཁྱིལ་བ་སྐད་འཛེར་བ་ནི་མཁའ་འགྲོ་མའོ། །རྡོ་རྗེའི་རིགས་ཀྱང་དེ་དང་མཚུངས་སོ། །རེག་མི་
བཏུབ་པ་ལས་སྐྱེས་པའི་མཚན་ཉིད་ཐམས་ཅད་རྫོགས་པ་དེས་ཁྲུམས་སྟོད་དང༌། ནག་པ་དང༌། ས་རི་དང༌། ལག་དང༌། ཆུ་སྟོད་དང༌། ནབ་སོ་དང༌། བྲ་ཉེ་དང༌། སྨིན་དྲུག་
རྣམས་ལས་སྐྱེས་པའི་མི་དེ་རྣམས་ཀྱིས་འཇིགས་བྱད་ཆེན་པོའི་དངོས་གྲུབ་ཐོབ་པར་འགྱུར་རོ། །སྣར་མ་དང༌། མགོ་དང༌། མཆུ་དང༌། སྐག་རྣམས་ལ་ཡང་ངོ༌། །འདི་ནི་ནག་
པོ་ཆེན་པོའི་རྒྱུད་ཀྱི་རྒྱལ་པོ་ལས། ཞིང་སྐྱེས་ཀྱི་ལེའུ་སྟེ་ཉི་ཤུ་རྩ་དགུ་པའོ།།    །།དེ་ནས་ཞིང་སྐྱོང་བཤད་པར་བྱའོ། །གང་གིས་ངེས་པར་བགེགས་ཡོད་པའི་སར་ཕྱིན་
ལ་ཇི་ལྟར་བསྐྱེད་པར་བྱ་བ་དེ་ལྟར་བསྐྱེད་པ་ནི་དང་པོར་ཡི་གེ་ཧཱུཾ་གིས་དམིགས་ལ་མཆོད་པ་སྣ་ཚོགས་པས་མཆོད་ལ། སྡིག་པ་བཤགས་པ་ལ་སོགས་པ་བྱས་པ་དང༌།
སྙིང་ཁར་ཧཱུཾ་ཡོངས་སུ་གྱུར་པ་ལས་གྲི་གུག་ཡི་གེ་ཀྵཾ་དང༌། ཧཱུཾ་གིས་བྱིན་གྱིས་བརླབ་པའོ། །དེ་རྣམས་ཡོངས་སུ་གྱུར་བ་ལས་བདག་ཉིད་ཞིང་སྐྱོང་ཕྱག་གཉིས་པ། གྲི་གུག་དང༌།
ཐོད་པ་ཕྱག་ན་བསྣམས་པ། གཡས་བརྐྱང་གིས་བཞུགས་པས་ཁྱིམ་ནན་པ། ཕཊ་ཅེས་པའི་སྒྲ་སྒྲོགས་པ། མཆེ་བ་གཙིགས་པ། ཁ་དོག་སྔོ་ནག་སྤྱན་གསུམ་པ། དབུ་སྐྲ་

82-1-359a

༄༅། །ཁམ་པ་གྱེན་དུ་བརྫེས་པ། སྟག་གི་པགས་པ་ན་བཟར་གསོལ་བ། ཁྲག་འཐུང་བ། རྣལ་འབྱོར་མ་གཉིས་ཀྱིས་བསྐོར་བ་བསྒོམས་ནས་སྔགས་
རྒྱུན་དུ་བཟླས་སོ། །ཆུ་འགྲམ་གྱི་ས་ལས་ཕྲེང་བ་བྱ། ཥ་ཎ་པའི་སྐུད་པ་ལ་བརྒྱུས་པ་ཐོགས་ལ། ཨོཾ་ཧཱུཾ་ཙཾ་སརྦ་སིདྡྷི་དཱ་ཡཀྵ་ཡ་སྭཱཧཱ་ཞེས་པ་ཟླ་བ་དྲུག་བཟླས་ན་རྣལ་འབྱོར་
པ་གང་འདོད་པ་འགྲུབ་པར་འགྱུར་རོ། །ཁྲག་དང༌། ཆང་དང༌། ཤ་གསར་པ་དང༌། སྲན་མ་ཥ་ལས་བྱས་པའི་ཟན་རྣམས་ལ་གཏོར་མ་བྱས་དེ་ཡིས་ཉི་མ་རེ་སྦྱིན་ནོ། །ལྗོན་
ཤིང་གི་དྲུང་ངམ། དུར་ཁྲོད་དམ། ཆུ་འགྲམ་རྣམས་སུའང་དེ་ལྟར་བྱའོ། །ས་བོན་ཡི་གེ་ཙམ་ལས་ཞིང་སྐྱོང་སེར་སྐྱ་གསུམ་བསྐྱེད་པ་ནི་རྣལ་འབྱོར་པ་དགེ་བ་དང༌། མི་དགེ་
བའི་ལས་རྒྱུན་དུ་སོ་སོར་བྱས་ནས་དངོས་གྲུབ་བསྒྲུབ་པར་བྱའོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ཞིང་སྐྱོང་བ་བཞེངས་པའི་ལེའུ་སྟེ་སུམ་ཅུ་པའོ།།    །།
རྩའི་འཁོར་ལོ་བཤད་པར་བྱའོ། །གསུམ་འདྲེས་པའི་རྣལ་འབྱོར་དང་ལྡན་པའི་སློབ་དཔོན་ལ་བྱང་ཆུབ་སེམས་དཔའ་ཆེན་པོ་གནས་པ་སྟེ། རང་འདོད་སྤངས་པ་ལ་
ཡང་དག་པར་སྤྱོད་པ་ནི་ཨ་བ་དྷཱུ་ཏཱི་དང༌། ལ་ལ་ནཱ་དང༌། ར་ས་ནཱ་རྣམས་འདུས་པར་བྱའོ། །རྩ་དྲུག་ཅུ་རྩ་བཞི་བརྟན་པར་གྱུར་པའི་ནུས་པ་བརྩིས་པ་ནི། ལ་ལ་ནཱ་ཤེས་

82-1-359b

རབ་ཀྱི་རང་བཞིན་ཅན་དུ་ཤེས་པའོ། །ར་ས་ནཱ་ཁམས་བདེ་བའི་རང་བཞིན་ཅན་ཚོད་ཤེས་པའོ། །ཨ་བ་དྷཱུ་ཏི་ནི་བདེ་བ་ཆེན་པོའི་རང་བཞིན་ཅན་མན་ཤེས་པའོ། །ཁམས་
དཀར་པོ་བསྐྱེད་པ་དང༌། ཁམས་གསུམ་བསྐྱེད་པའོ། །ཨ་ཊྛ་ཨུ་ཊ་ཐེ་ཧཱ་ནཱ་ཧཱ་ཨི་ཨ། ས་ཨ་ལ་སཾ་མོ་ཧེ་ཙ་ཙ་ཙི་ཨུ་ཧ་རཱ་ཛ་ན་ཏཱཾ་བྷཱཾ་ཏི་ཨོཾ། ནཱ་ཧ་ཧ་ནཱ་དྷ་སཾ་ཀུ་ལ་བྷ་ཝ་ཨི་སྭ་ར་ཧ་བྷ་ན་ཨི་
ཀཱ་ལ༑ ཀཱ་ལ་ཧ་ཀ་རི་ཙི་ཨ་ནཱ་བ་ཨི་སྭཱཧཱ། འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། རྩའི་འཁོར་ལོའི་ལེའུ་སྟེ་སུམ་ཅུ་སོ་གཅིག་པའོ།།    །།དེ་ནས་བཅོམ་ལྡན་
འདས་བྱང་ཆུབ་སེམས་ཀྱི་རྡོ་རྗེས་བདག་ལ་སྨྲས་པ་ནི་སེམས་ཀྱི་རང་བཞིན་སྐད་ཅིག་མ་བཅུ་དྲུག་ཏུ་ཡང་དག་པར་སྐྱེ་བ་དེ། ཡེ་ཤེས་ཆེན་པོའི་རྒྱུའི་རང་བཞིན་ནོ། །རྣམ་པར་
ཤེས་པ་དང༌། ཡུལ་རྐང་པ་གཉིས་འདུ་བ་ལ་བར་དུ་གཅོད་པའི་བུ་མོ་ལ་སྐད་ཅིག་མ་བཅུ་དྲུག་འཛིན་མར་འདོད་པ་ཚ་རེག་དང༌། གྲང་རེག་ཇི་བཞིན་ནོ། །་ རེ། ཨི་ཎི་
བུདྡྷ་སྭ་བྷ་བེ། ཙིཏྟ་བ་ཌན་ཏི་བོ། བྷ་ཝན་སི་ལ། ཨུ་པ་ལ་ཀ་ཁ་མ་ཛ་ཛྷེཾ། ཙཱི་ཨ་པ་ལ་བི་སྥཱ་ར་ཎ་ཀཱཾ་ཏི་མ་ཎཱ། བཾ་ཏི་ཀ་ཐ་ནཾ། འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དགེ་
བ་དང༌། མི་དགེ་བ་བརྗོད་པའི་ལེའུ་སྟེ་སུམ་ཅུ་སོ་གཉིས་པའོ།།    །།དེ་ནས་བསམ་གཏན་གྱི་བསྒྲུབ་པ་བཤད་པར་བྱའོ། །གང་དང༌། གང་གིས་སེམས་ཅན་གྱི་སྡུག་བསྔལ་

82-1-360a

༄༅། །དགྲོལ་བར་ཤེས་པ་དེས་གྲོ་ག་ལ་དུག་དང༌། གཅིན་དང༌། ཁྲག་རྣམས་ཀྱིས་ཡི་གེ་མཾ་དང༌། རཾ་དང་གཉིས་ཀྱི་བར་དུ་བསྒྲུབ་བྱའི་མིང་ཧཱུཾ་ཕཊ་དང་ལྡན་པའི་
འཁོར་ལོ་བྲིས་ལ། དེ་དྲིལ་ཏེ་མེས་བསྲོས་ན་སྐད་ཅིག་དེ་ཉིད་ལ་སྦྱོར་བ་དེས་འཆི་བར་འགྱུར་རོ། །ནངས་པར་སྔ་བར་ལངས་ཏེ་གདོང་བཀྲུས་པ་དང༌། ཨོཾ་མ་ཎི་བྷ་དྲཱ་ཡ། མཧཱ་
ཀཱ་ལ་པྲཱ་ཀྲྀ་ཏི་སེ་ན་པ་ཏ་ཡེ། ཨོཾ་མི་ལི་མི་ལི་མཱནྡྷ་ནཱཾ་ད་དཱ་པ་ཡེ་སྭཱཧཱ་ཞེས་པས་ཕྱོགས་བཅོ་ལྔ་རུ་བྱུག་ཅིང་མཎྜལ་ཟླུམ་པོ་བྱས་ལ། ཨོཾ་ནཱཾ་དཱི་མཧཱ་ཀཱ་ལཱ་ཡ་བཛྲ་པུཥྤེ་ཧཱུཾ་ཞེས་
པས་མེ་ཏོག་ཨ་པ་རཱ་ཙི་ཏ་ནག་པོ་དབུས་སུ་དབུལ་ལོ། །ཨོཾ་ཀཱ་ལཱ་ཡ་ཀ་ཡཀྵཱ་ཡ་བཛྲ་པུཥྤེ་ཧཱུཾ་ཞེས་པས་ཤར་ཕྱོགས་སུའོ། །ཨོཾ་བི་ཌཱ་ལ་མུ་ཁཱ་ཡཀྵཱ་ཡ་བཛྲ་པུཥྤེ་ཧཱུཾ་ཞེས་
པས་ལྷོ་ཕྱོགས་སུའོ། །ཨོཾ་ཨ་སྭཱ་མུ་ཁ་ཡཀྵཱ་ཡ་བཛྲ་པུཥྤེ་ཧཱུཾ་ཞེས་པས་ནུབ་ཕྱོགས་སུའོ། །ཨོཾ་ཀྲི་མི་མུ་ཥཱ་ཡཀྵ་ཡ་བཛྲ་པུཥྤེ་ཧཱུཾ་ཞེས་པས་བྱང་ཕྱོགས་སུའོ། །མཚམས་རྣམས་སུ་
ནི་ད་ཧུ་མུ་ཁཱི་ཡཀྵི་ཡཀྵི་ཎྱཻ་མཾ། སུ་ཀཱ་རཱ་མུ་ཁཱི་ཡཀྵཱི་ཎྱཻ་ཧཱུཾ། ཨུ་ལུ་ཀ་མུ་ཁཱི་སྭ་དྷི་ཏ་ཡཀྵཱི་ཎྱཻ་དྲཱོཾ། ཨརྡྷ་སཱུ་ཙ་ཏི་ཡ་མུ་ཁཱི་ཡཀྵཱི་ཎྱཻ་བཾ་ཞེས་པ་ཐམས་ཅད་ལ་སྭཱཧཱ་སྦྱར་བས་སོ། །ཕྱི་
ནས་ཡང་མེ་ཏོག་དབུས་སུ་དབུལ་བ་ནི། ཨོཾ་མུཀྟ་མུཀྟ་མཧཱ་ཀཱ་ལཱ་ཡ་སྭཱཧཱ། ཨོཾ་སྥོ་ཊ་ཀཱ་མཧཱ་ཀཱ་ལཱ་ཡ་སྭཱཧཱ། ཨོཾ་ཀུ་རུ་ཀི་ཀ་མཧཱ་ཀཱ་ལཱ་ཡ་སྭཱཧཱ། ཨོཾ་གཱ་ཌྷ་ཙཀྲ་མཧཱ་ཀཱ་ལཱ་

82-1-360b

ཡ་སྭཱཧཱ། ཨོཾ་ཁེ་ཊ་ཀུ་རུ་མཧཱ་ཀཱ་ལཱ་ཡ་སྭཱཧཱ། ཞེས་པ་རྣམས་དང་བཅས་པས་སོ། །གཟུངས་བརྒྱ་རྩ་བརྒྱད་ཀྱང་བཟླས་པར་བྱའོ། །ཕྱི་ནས་བཟོད་གསོལ་བྱས་ལ། ཨོཾ་སུ་གརྦྦ་
པདྨ་མཧཱ་ཀཱ་ལཱ་ཡ་མུཿཞེས་པས་གཤེགས་སུ་གསོལ་ལོ། །འདིའི་དུས་སུ་ཤིང་ནིམ་པ་ལ་སྟེན་བྱ། གོས་སྔོན་པོ་བགོ་ཞིང་གཞོན་ནུ་མ་བདུན་ལ་ཉི་མ་རེ་རེ་ཞིང་རས་ཡུག་
རེ་རེ་སྦྱིན། རྗེ་བཙུན་ལ་མེ་ཏོག་ཨ་པ་རཱ་ཛ་ཏི་དབུལ། བཟའ་བ་དང༌། བཏུང་བ་སྔོན་དུ་གསུངས་པ་ལྟར་བཟའ་བཏུང་བྱ། དེ་ལྟར་ཐམས་ཅད་དུས་གསུམ་དུ་བྱས་ན་སངས་
རྒྱས་ཐམས་ཅད་ལ་བསྙེན་བཀུར་བྱས་པའོ། །མཎྜལ་འདི་བྱ་རོག་སྐད་མ་བཏོན་པའི་དུས་སུ་ལངས་ལ་བྱའོ། །ནམ་གྱི་ཆ་སྨད་ལ་ནག་པོ་ཆེན་པོ་ཕྱག་བཅུ་དྲུག་པ་བཀྲམ་ལ་
ཆང་འཐུང་ཞིང་ཐུན་ཚོད་རེ་རེའི་བར་དུ་གཟུངས་ཀྱི་སྔགས་ཀྱིས་བྱིན་གྱིས་བརླབས་ཅིང་སྦྱོར་བ་འདི་སྒྲུབ་པ་པོས་བྱས་ན་རྗེ་བཙུན་ནག་པོ་ཆེན་པོས་ཟླ་བ་གསུམ་གྱི་བར་ལ་རྨི་
ལམ་སྟོན་ཅིང་ངེས་པར་དངོས་གྲུབ་ཀྱང་འཐོབ་པར་འགྱུར་རོ། །སྒོམ་ཆེན་པའི་གཟུགས་ཀྱི་གསེར་སྲང་ཕྱེད་དང་གསུམ་སྟེར་བར་འགྱུར་རོ། །ཟླ་བ་དྲུག་གི་བར་གྱིས་མཁའ་
སྤྱོད་ཀྱི་དངོས་གྲུབ་ཐོབ་ཅིང་རིམ་གྱིས་ཐམས་ཅད་འགྲུབ་སྟེ། ངེས་པར་ཕྱག་རྒྱའི་དངོས་གྲུབ་འཐོབ་པར་འགྱུར་རོ། །གལ་ཏེ་གཅིག་ཀྱང་མ་གྲུབ་ན་ངེས་པར་མཚམས་མེད་པ་

82-1-361a

༄༅། །ལྔའི་ལས་བྱས་པར་འགྱུར་ཞིང་ལྷ་ཐམས་ཅད་བསད་པ་དང་མཚུངས་སོ། །རྒྱུད་འདི་ནི་རྣལ་འབྱོར་གྱི་ཆོ་གའི་བཅུད་ཐམས་ཅད་བསྡུས་པ་ཉིད་དོ།།
གལ་ཏེ་ལེའུ་འདིའི་སྦྱོར་བ་ལ་ཉེ་བར་གནས་ནས་བསྒྲུབས་ན་སྐད་ཅིག་གིས་ཁྱབ་པར་བྱེད་པའི་མཚམས་མེད་ལྔའི་རྣམ་པར་སྨིན་པ་ཉམས་སུ་མྱོང་བར་མི་འགྱུར་རོ། །
ཉེ་བར་ལོངས་སྤྱོད་པར་བྱ་བའི་མཆོད་སྦྱིན་གྱི་ཤིང་ནི་མཚན་ཉིད་དང་ལྡན་པའི་ཐབ་ཁུང་བས་ཅུང་ཟད་ཐུང་བའོ། །ཞི་བར་བྱ་བའི་དོན་དུ་ཐང་སྟོང་གི་ལྕི་བ་བླངས་ལ་
བྱའོ༑ ༑རྒྱས་པར་བྱ་བ་ལ་རྗེ་བཙུན་གྱི་མདུན་དུ་ཇི་ལྟ་བ་བཞིན་ཐབ་བཅས་ལ་རྟེན་དུ་བྱས་པའི་ཤིང་འབྲས་བུ་དང་ལྡན་པ་ལ་ཐབ་ཁུང་དམའ་བར་བྱ་བས་སོ། །ལྷ་མོས་
གསོལ་པ། ཀྱེ༑ རྗེ་བཙུན། སྦྱིན་སྲེག་ཤིང་གི་བྱེ་བྲག་བླངས་ལ་བསྲེག་པར་བྱ་བ་རྣམས་ཀྱི་ནང་ནས་མཆོག་ཏུ་གྱུར་པ་གང་ལགས། སེམས་ཅན་རྣམས་ལ་ཕན་པ་དང༌། བདེ་
བའི་དོན་དུ་གསུངས་ཤིག །བཅོམ་ལྡན་འདས་ཀྱིས་བཀའ་སྩལ་པ། དེ་རྣམས་ཀྱི་ནང་ནས་མཆོད་སྦྱིན་གྱི་ཤིང་སྲོག་ཆགས་མེད་པ། སྐམ་པ། ཐབ་ཁུང་པས་ཅུང་
ཟད་དམའ་བ། སྔར་བཤད་བའི་འབྲས་བུ་ཅན་གྱི་ཤིང་རྒྱས་པའི་ཐབ་ཁུང་དུ་གཅི་བ་སྤངས་པས་སོ། །མངོན་སྤྱོད་ལ་ཤིང་རོ་ཚ་བ་ཚེར་མ་དང་ལྡན་པས་དྲི་ཞིམ་

82-1-361b

པའམ། དུར་ཁྲོད་ནས་བྱུང་བའམ། བོང་བུའམ། རྟ་ལ་སོགས་པའི་སྦངས་སྐམ་པོས་ངེས་པར་འགྲུབ་པར་འགྱུར་རོ། །དབང་དུ་བྱ་བ་ལ་ཤིང་དྲི་ཞིམ་པ་ཨཾ་པའི་འབྲས་བུ་
དང་༑ མེ་ཏོག་དང་ལྡན་བས་སོ། །དགུག་པ་ལ་ཤིང་ཚེར་མ་ཅན་ལ་སོགས་པ་སྟེ་སྦྱིན་སྲེག་གི་རིམ་པའི་བྱེ་བྲག་གོ །ལྷ་མོས་གསོལ་པ། གལ་ཏེ་དངོས་གྲུབ་ཆེན་པོ་བརྒྱད་
ཐོབ་པར་འདོད་པའི་རྣལ་འབྱོར་པས་ཚེས་བརྒྱད་དམ། བཅུའི་དུས་སུ་གོང་དུ་གསུངས་པ་ལྟར་མཎྜལ་བྱས་ལ་སྔགས་སྟོང་ཕྲག་ལྔ་ཤ་དང༌། ཆང་བཟའ་བ་དང༌། བཏུང་བ་དང་
བཅས་ཏེ་བཟླས་པར་བྱའོ། །ཉལ་བའི་དུས་སུ་ཆང་ཕོགས་བརྒྱ་རྩ་བརྒྱད་དུ་མཉེས་པས་གདོང་བཀྲུས་ནས་ཉལ་ན། རྨི་ལམ་དུ་དགེ་བ་དང༌། མི་དགེ་བ་སྟོན་ནོ། །དེ་རྣམས་
ཀྱི་སྔགས་ནི། ཨོཾ་མུ་སྭ་པ་ནཾ་ག་ཀ་ཐཱ་ཡ་ཧཱུཾ་ཞེས་པའོ། །དེ་ལྟར་མིན་ན་སྔགས་དེས་ཅེ་སྤྱང་ཤ་ལ་སོགས་པ་ཆང་གིས་སྦགས་ལ། ཆུ་ནང་གི་ཤིང་མེ་ལ་ཁྲི་ཕྲག་གཅིག་ཏུ་
སྦྱིན་སྲེག་བྱས་ན་ཉལ་བའི་དུས་སུ་མར་མེའི་མར་གྱིས་སྔགས་བརྒྱ་ཕྲག་གཅིག་བཟླས་ཤིང་རྐང་པ་ལ་བྱུགས་ཏེ་ཉལ་ན་རྨི་ལམ་དུ་འབྱུང་བ་དང༌། མི་འབྱུང་བ་ངེས་པར་
བཤད་པར་འགྱུར་རོ། །གཉིད་མ་ལོག་པའི་དམིགས་པའི་སྦྱོར་བ་ནི། ཨོཾ་མ་ཎི་དྷཱ་ར་ཎཱི་ན་དམ་ནཾ་ད་ཡ། སྭ་པ་ནཾ་ཀཱ་ཐཱ་ཡ་ཀཱ་ཐཱ་ཡ་ཧཱུཾ་ཕཊ་སྭཱཧཱ་ཞེས་པ་ཁྲི་ཕྲག་ལྔ་བཟླས་

82-1-362a

༄༅། །ཏེ་རང་གི་ཆུས་གདོང་བཀྲུས་ནས་བྱ་བ་ལ་སེམས་ཤིང་ཉལ་ན་དགེ་བ་དང༌། མི་དགེ་བའི་དོན་འབྱུང་བ་དང༌། མི་འབྱུང་བ་སྟོན་ཏོ། །གཞན་ཡང༌། སྔགས་པས་སྦྱོར་པས་
བསྒྲུབ་པར་བྱ་བ་ནི་ཆོ་གའི་རིམ་པ་ཇི་ལྟ་བ་བཞིན་དུ། རྔ་མོ་ལ་སོགས་པའམ། བ་ལང་ངམ། མ་ཧེ་རྣམས་དང་སྟབས་གཅིག་ཏུ་འགྲོ་ཞིང་སྔར་གྱི་སྔགས་མཆོག་བཟླས་
ན་ཐེ་ཚོམ་མེད་པར་འགྲུབ་པར་འགྱུར་རོ། །གྲོང་ཁྱེར་གྱི་ཕྱི་རོལ་ལམ། ལྡུམ་རའམ། མཚན་མ་གཅིག་པའམ། དུར་ཁྲོད་རྣམས་སུ་དུས་ཐམས་ཅད་དུ་ཕྱིན་ལ་རྣལ་
འབྱོར་པ་གསུམ་མམ། ལྔ་དང་སྟབས་གཅིག་ཏུ་ཆང་དང༌། ཤ་ལ་བདེ་བར་ལོངས་སྤྱད་ལ། དེ་ནས་ཁྱིམ་དུ་འོངས་ལ་ཀུན་དུ་རུའི་སྦྱོར་བ་བྱས་ནས་ཇི་ལྟར་འབྱོར་པའི་
རྫས་ཀྱིས་གཏོར་མ་བཏང་སྟེ། སེམས་ཀྱི་བྱ་བ་བྱས་ལ་ཉལ་ན། འཇིགས་བྱེད་ཆེན་པོས་ངེས་པར་དགེ་བ་དང༌། མི་དགེ་བའི་རྨི་ལམ་སྟོན་ཞིང་རིལ་བུ་དང༌། བཀྲ་ཤིས་པའི་
གནས་དང༌། ཚེ་ལོ་ལྔ་བརྒྱ་ཐུབ་པའི་སྨན་རྣམས་ཐེ་ཚོམ་མེད་པར་མངོན་སུམ་དུ་སྟེར་བར་འགྱུར་རོ། །རིམས་གཞོམ་པ་ནི། ཡི་གེ་ཧཱུཾ་བརྗོད་ཅིང་སྨན་ཛ་ཡན་ཏིའི་རྩ་
བ་བཟའ་བར་བྱས་ན་ཐེ་ཚོམ་མེད་པར་ཞི་བར་འགྱུར་རོ། །ཡང་ཨོཾ་ཨ་མོ་གྷ་རི་ཏི་མཧཱ་ཀཱ་ལ་ཧཱུཾ་ཕཊ་ཕཊ། ཀི་ལི་ཀི་ལི། མཱ་ར་མཱ་ར། ཀཱ་ར་ཡ་ཀཱ་ར་ཡ། ས་མ་ས་མ། ཙ་

82-1-362b

མ་ཙ་མ། ད་མ་ད་མ། ཛྭ་ར་མེ་ཀཱ་ཧི་ཀཱ་དྷྱ་ཧི་ཀ །དྷྱ་ཧི་ཀཾ །ཙ་ཏུཪྠ་ཀཾ། མཱ་སི་ཀཱཿམ་དྷ་མཱ་སི་ཀཾ། བཻཏྟི་ཀཾ། ཀླེཥྨ་ཀཾ་ཧཱུཾ་ཏ་ཛཾ། གྲ་ཧཾ་ཛ། བེ་ཏཱ་ཌཱཾ། ཧ་ན་ཧ་ན། ཤཱནྟིཾ་མ་མུ་ཀ་སྱ་ཀུ་རུ་ཧ་ཧཱ་
ཧི་ཧཱི་ཧུ་ཧཱུ་ཧེ་ཧཻ་ཧོ་ཧཽ་ཧཾ་ཧཿ། ཞེས་བཟླས་པ་དང༌། དབུགས་ཕྱེད་ལ་སྐུད་པ་བསྒྲིམས་ལ་མདུད་པ་བྱས་ལ་སྐྲ་ལ་བཏགས་ན། ནད་རིམས་རབ་ཏུ་ཞི་བར་འགྱུར་རོ། །ཡང་ཨོཾ་མཧཱ་
ཀ་ལ་ཤུ་རྩི་ར་སྤུ་ར་བནྡྷ་ན་ཧཱུཾ་ཕཊ་སྭཱཧཱ། ཞེས་པའི་སྔགས་ཀྱི་རྒྱལ་པོ་ཆེན་པོ་ཡི་གེ་བཅུ་བདུན་པ་འདི་འབུམ་ཕྲག་གཅིག་བཟླས་ནས་བསྒྲུབ་པར་བྱ་བ་ནི། སྨན་ག་ལ་ར་ཊ་
དང་༑ སུ་པ་ལ་ན་དང༌། མ་ཧཱ་ན་ཏ་ར་དང༌། ཨི་ཀ་ཁར་ཡ་ཝ་དང༌། ས་མ་ཊི་ར་ཎ་དང༌། ཨ་ལ་ཝུ་དང༌། ནཱི་ར་ཀ་ལ་དང༌། ཀཱན་ཊཱ་ཧཱ་བཱི་ཀ་ཛ་དང༌། ཆུ་ཤིང་གི་འབྲས་བུ་
དང་༑ སྦྲང་དང༌། ཊ་སུ་རཱི་དང༌། མུ་ཏི་རི་དང༌། ས་པ་ཏ་དང༌། ལི་དང༌། ཨཾ་ག་བ་ལཱི་དང༌། ར་ཎ་སཱ་སུ་ར་དང༌། ཕེ་ཊ་ཝཱ་ར་དང༌། གྷ་ཎ་ཊ་ཀ་ཕ་ལ་དང༌། སུ་མུ་རི་དང༌། ཙནྡྲ་མ་
སུ་རི་དང༌། ཨུ་བྷཀྟ་ཙི་དང༌། ལ་ཊ་ཀཱི་དང༌། ཏེ་ན་ཧ་དང༌། ཙནྚ་པྲཱི་དང༌། པུཀྵ་ཡཱ་དང༌། ཙ་ར་ཊ་དང༌། མ་དི་ར་བཱི་ཛ་དང༌། སུཾ་བྷཱ་ཕ་ལ་དང༌། ཧ་གྷོ་ར་དྲ་བྱ་ནེ་ཧ་ར་དང༌། སུདྡྷ་མུ་
ཎི་པྲཱ་ཙཱཪྱ་ཕ་ལ་དང༌། ཨ་མྲ་ཕ་ལ་དང༌། པྲ་ཧ་རི་དང༌། ཀུན་ད་ལི་ཙ་ལཱི་དང༌། ཛ་ལ་ཙ་ར་ཌིབྦ་པ་དང༌། ཧང་ས་ཌིབྦ་དང༌། མཱ་ག་ཊ་དང༌། བུ་མ་ལ་ཧ་དང༌། ཨ་ཡནྟ་ཕ་ལ་དང་

82-1-363a

༄༅། །ཀཉྫ་རུ་དང༌། པུ་ག་དང༌། ཨ་མུ་ག་ལ་དང༌། གྷ་ན་པ་ར་མཱ་ན་སཱ་དང༌། རྣལ་འབྱོར་པས་རྫས་བཅུ་བཞི་པོ་དེ་རྣམས་བཟུང་ལ། ཟླ་བ་དང༌། ཉི་མ་གཟས་
བཟུང་བའི་དུས་སུ་དེ་རྣམས་ཆ་སྙམས་ལ་ལྟོ་སྟོང་ལ་མིད་ནས་ཇི་སྲིད་གྲོལ་གྱི་བར་དུ་སྔགས་བཟླས་ན་སྐད་ཅིག་དེ་ཉིད་ལ་འཆི་བ་མེད་དེ། མཁའ་སྤྱོད་ཀྱི་དངོས་གྲུབ་
འགྲུབ་པར་འགྱུར་རོ། །གལ་ཏེ་མ་གྲུབ་ན་སྒྲུབ་པ་པོས་ཟླ་ཕྱེད་བསྐྱར་ན་ལོ་སྟོང་ཕྲག་གཅིག་ཏུ་འཚོ་ཞིང་དངོས་གྲུབ་ཆེན་པོ་བརྒྱད་རྣམས་ལས་གང་འདོད་པ་དེ་འགྲུབ་
པར་འགྱུར་རོ། །ཟླ་བ་དང༌། ཉི་མ་གཟས་གཏོང་བའི་དུས་སུ་གོང་གི་བྱ་བ་བྱེད་པ་དེས་ཐེ་ཚོམ་མེད་པར་མཁྱེན་པ་དང་མཚུངས་པའི་སངས་རྒྱས་ཐོབ་བོ། །གལ་ཏེ་
དངོས་གྲུབ་འདི་མ་གྲུབ་ན་སངས་རྒྱས་དང༌། ཆོས་དང༌། དགེ་འདུན་རྣམས་རྣམ་པར་སྨད་པ་ཡིན་ནོ། །དེའི་ཕྱིར་ཚིག་མང་པོས་དགོས་པ་མེད་དེ། གང་གིས་དེ་རྣམས་
ལས་འདི་མཐོང་བ་ལ་ཉེ་བར་གནས་པར་མི་བྱེད་པའི་མི་དེ་སྡིག་པའི་གོང་བུ་དང་མཚུངས་པར་རིག་པར་བྱ་སྟེ། སྐྱེ་བ་འདིར་དགྲོལ་བར་མི་ནུས་སོ། །ལེའུ་འདི་ནི་དད་
བ་དམན་པ་རྣམས་ལ་གསལ་པོར་བསྒྲུབ་པར་མི་བྱའོ། །གལ་ཏེ་གསལ་པོར་བསྒྲགས་ན་སློབ་དཔོན་དེས་དེ་བཞིན་གཤེགས་པ་ལྔ་རྣམ་པར་ཉམས་པར་བྱས་པའོ། །

82-1-363b

ལེའུ་འདི་མཐོང་བ་ཙམ་ཡང་རྙེད་པར་དཀོན་ནོ། །སྨན་བྷན་དུམ་དང༌། ཀཱི་རཾ་དང༌། མི་ཀི་རཾ་དང༌། སུ་མི་ཏཾ་དང༌། པྲ་བྷཾ་ཌཾ་རྣམས་ཟླ་བ་དང༌། ཉི་མ་གཟས་བཟུང་དུས་སུ་ཟོས་ན། ངག་
གི་དབང་ཕྱུག་འགྲུབ་པར་འགྱུར་རོ། །ལྗོན་ཤིང་པུ་ན་ལའི་རྩ་བ་དང༌། ས་ག་རའི་འདབ་མ་དང༌། བ་ར་ད་རྣམས་དང༌། ཚ་བའི་མར་དང་ཡང་དག་པར་ལྡན་པ་གཟས་བཟུང་བའི་
དུས་སུ་ཟོས་ན་ཐོས་པ་ཙམ་གྱིས་འཛིན་པར་ནུས་པ་དང༌། བཀླགས་པ་ཙམ་གྱིས་ཟིན་པར་ནུས་པ་དང༌། ཐེ་ཚོམ་མེད་པར་ཚིགས་སུ་བཅད་པ་རྩོམ་པར་ནུས་པར་འགྱུར་རོ། །
སྨན་པྲཧྨི་ཙུ་ཊ་དང༌། བྷོ་ཊཱ་རཱ་ལཱ་དང༌། ཐང་ཤིང་གི་ཁུ་བ་དང་སྟབས་གཅིག་ཏུ་འཐུངས་ན་པཎྜི་ཏ་ར་འགྱུར་རོ། །ཤུ་དག་དང༌། མཱ་ར་ག་ནི་དང༌། ལྒ་དང༌། གོ་སྙོད་དང༌། ཀར་
ད་བཛྲ་མ་ལི་རྣམས་སྦྲང་དང་སྦྱར་ཏེ་ཟོས་ན་སྐད་ཅིག་གིས་པཎྜི་ཏ་ཆེན་པོར་འགྱུར་རོ། །ཨོཾ་མཱཾ་ཧྲཱིཿཞེས་པའི་སྔགས་འདི་གཟས་བཟུང་བའི་དུས་སུ་སྨན་པ་དར་ཁར་བཅུག་སྟེ།
ཇི་སྲིད་བཏང་གི་བར་དུ་བཟླས་ན་ཉིན་རེ་ཞིང་ཚིགས་སུ་བཅད་པ་བརྒྱ་ཕྲག་རེ་རེ་ཟིན་པར་འགྱུར་རོ། །སྔགས་སྟོང་ཕྲག་གཅིག་བསྙེན་པ་བསྐྱལ་ནས་ལག་བའི་མཐིལ་དུ་
བསྣུར་ཏེ་ཆུ་ཁྱོར་བ་གང་འཐུངས་ན་དབྱངས་ཅན་མ་འགྲུབ་པར་འགྱུར་ཏེ། ངེས་པར་ཐོས་པ་ཙམ་གྱིས་ཟིན་པར་འགྱུར་རོ། །སྔགས་འདི་ཁྲི་ཕྲག་གཅིག་སྦྱིན་སྲེག་བྱས་ན་

82-1-364a

༄༅། །གསུང་ཆེན་པོ་ཚིག་དག་པའང་ཐོབ་པར་འགྱུར་རོ། །འདི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དབྱངས་ཅན་མའི་ཆོ་ག་བསམ་གཏན་གྱི་སྒྲུབ་པའི་ལེའུ་
སྟེ་སུམ་ཅུ་སོ་གསུམ་པའོ།།    །།གཞན་ཡང༌། གཞོན་ནུ་མས་རྩི་བའི་ལེའུ་བཤད་པར་བྱའོ། །མ་ཛྫྷ་ཧ་རི་བུ་ཧ་ཨུ་ར་ཧེ་རི་ཨོ། ཨནྟེ་ཨ་རུ་ཛུ་ཨུར་པ་སི་ཨོ། ཛ་ཛཱ་ཛ་
ཏ་ཐམ་ཛཱ་ཨི་ཨོ་ཏ་ཀྑ་ན་ཧོ་ཨི་ཎུ་པཱ་ཝི་ཨོ་ཀ་ཧ་ནཾ། ཨར་ཝཱ་ར་ཎི་མུཏྟི་ཨ་ནཱ་ཧི་ཨོ། སུ་ཏི་ཨོ་པ་ཨི་ཊི་ཨུ་སེ་ས་ཝཱཀྐཱ་ན་ཏེ་ས་ཀ་ཁུ་ས་ཧི་ཨོ། ཛཾ་ཧ་ཨ་དཱ་ཐ་ཨ་ཧ་ཨོ་ཀ་ཧ་ཀ་ཧ་ཏ་ག་
ཁ་ཎུ་ཀ་ཧི་ཨོ། འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། གཞོན་ནུ་མས་རྩི་བའི་ལེའུ་སྟེ་སུམ་ཅུ་སོ་བཞི་པའོ།།    །།གཞན་ཡང་རིམས་ཀྱིས་སྣའི་རྒྱུ་བ་གཉིས་
གཅིག་ཏུ་བྱ་སྟེ། བརྒྱུས་ན་ལྷ་རྣམས་ཀྱང་འཆི་བར་འགྱུར་བས་སོ། །དཔེར་ན། གྲོང་ཁྱེར་གྱི་སྐྱེ་བོ་མི་ཤེས་པ་རྣམས་ཀྱིས་ཁྲིམས་དང་འགལ་བ་བྱས་ཏེ། ཡུལ་ནས་འཐོན་
པ་དང༌། སྐྲག་ཅིང་དངངས་པས་དེ་རྣམས་བྲོས་ཀྱང་སྲོག་དང་བྲལ་བར་འགྱུར་བ་ལྟར་རོ། །འདི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། མཉམ་པར་སྦྱོར་བའི་ལེའུ་སྟེ་
སུམ་ཅུ་སོ་ལྔ་པའོ།།    །།གཞན་ཡང༌། གི་ཝང་དང༌། སཱ་ཥཱ་དང༌། ཙོ་ན་དང༌། བྲེ་ཏ་རྣམས་ཆ་བསྙམས་ནས་ཁར་བཅུག་སྟེ། སྔགས་བཟླས་ན་འདས་པ་དང་

82-1-364b

མ་འོངས་པའི་དོན་ངེས་པར་ཤེས་པར་འགྱུར་རོ། །ཡང་གི་ཝང་དང༌། སུ་ཁ་ད་ཡཱི་དང༌། པ་ར་སོ་དྷཱི་ནཱི་དང༌། ཧ་པུ་རུ་རུ་དང༌། ཨ་རུ་དྷཱུ་ནི་རྣམས་དཀའ་བ་སྤྱོད་པས་ཆ་བསྙམས་ནས་
རིལ་བུ་བྱས་ཏེ་མིད་ན་སྐད་ཅིག་དེ་ལ་འདས་པ་དང༌། མ་འོངས་པའི་དོན་ཤེས་པར་འགྱུར་རོ། །ཡང་ཡུང་བ་དང༌། སེ་ཎེ་དང༌། ར་ཎ་པ་ཎ་རྣམས་ཀྱི་ཁུ་བས་མིག་གཉིས་ལ་
བྱུགས་ན་འཇིག་རྟེན་གསུམ་ན་གནས་པ་ཤེས་ཤིང་མཐོང་བར་འགྱུར་རོ། །ཡང་ཨ་ཤ་མཱུ་ལི་དང༌། ཛ་ཡནྟ་མུ་ལ་དང༌། པཎྜ་ཏ་ཀ་ར་མཱུ་ལ་རྣམས་ཟླ་བ་དང༌། ཉི་མ་གཟས་
བཟུང་བའི་དུས་སུ་ཁུ་བ་ལ་བསྣུར་ནས། བྱ་བ་ཐམས་ཅད་བསྡོགས་ལ་ཁར་བཅུག་སྟེ་སྤགས་བཟླས་སོ། །ཕྱི་ནས་ཁའམ། གསང་བའི་ལམ་དུ་བཅུག་ན་ངེས་པར་འདས་པ་
དང༌། མ་འོངས་པའི་དོན་ཤེས་པར་འགྱུར་རོ། །གལ་ཏེ་མི་ཤེས་ན་ངས་མཚམས་མེད་པ་ལྔ་བྱས་པའོ། །ལྗོན་ཤིང་གང་དང༌། གང་གི་རྩ་བ་ཟིལ་བའི་ཆུ་ལ་བསྣུར་ན་ཁ་དོག་བཟང་
པོར་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ཁ་དོག་འབྱུང་བའི་ལེའུ་སྟེ་སུམ་ཅུ་སོ་དྲུག་པའོ།།    །།གཞན་ཡང༌། རེངས་པར་བྱ་བའི་སྔགས་བཤད་
པར་བྱའོ། །ཨོཾ་ཛ་ལ་ཡ་ཝཱ་ནཱ་ཧཱུཾ། ཞེས་པ་འབུམ་ཕྲག་གཅིག་བཟླས་ན་འདས་པ་དང༌། མ་འོངས་པའི་དོན་ཤེས་པར་འགྱུར་རོ། །ཨོཾ་ཝ་ར་ཝ་ར་པྲ་ཝ་ར་པྲ་ཝ་ར་ཧཱུཾ་ཞེས་

82-1-365a

༄༅། །པ་ཁྲི་ཕྲག་གཅིག་བཟླས་ཏེ་ཕྱི་ནས་ཕོགས་བདུན་བཟླས་ཤིང་གདོང་བཀྲུ་བ་དང་བཏུང་བར་བྱས་ན། ཐོས་པ་ཙམ་གྱིས་ཟིན་པ་དང༌། བཀླགས་
པ་ཙམ་གྱིས་ཟིན་པར་འགྱུར་རོ། །ཨོཾ་པྲ་ཝ་ར་ཧྲཿརབ་ཏུ་དགུག་པའི་སྔགས་སོ། །ཨོཾ་བཱ་སུ་ག་ཡ་ལི་ཧཱུཾ་བསྐྲད་པའི་སྔགས་སོ། །ཨོཾ་ཁ་ཊ་བ་ཙ་ཏྲ་ཧྲཿབསད་པའི་
སྔགས་སོ། །ཨོཾ་རུ་ཨ་སྭཱ་ས་བི་དུ་བཿརྨུགས་པར་བྱེད་པའི་སྔགས་སོ། །ཨོཾ་ཧཿཧ་ཛཿདགུག་པའི་སྔགས་སོ། །ཨོཾ་ཧི་ཏིཥྛ་ཧེ་བཿཧཱུཾ་མཁའ་འགྲོ་མ་འཆིང་བའི་སྔགས་སོ།།
ཨོཾ་མཱཾ་རཾ་ཧ་འབྱུང་པོ་འཆིང་བའི་སྔགས་སོ། །ཨོཾ་ཨཱཿསྭཱཧཱ་བྱ་ཁྱུང་བཅིང་བའི་སྔགས་སོ། །ཨོཾ་མཱཾ་ཧཱུཾ། བྱ་བསྐྲད་པའི་སྔགས་སོ། །ཨོཾ་ཛ་རཾ་མེ་རེངས་པར་བྱ་བའི་སྔགས་
སོ༑ ༑ཨོཾ་ཛཾ་ཛཾ་ཛཾ་ཆུ་རེངས་པར་བྱ་བའི་སྔགས་སོ། །ཨོཾ་ཧཾ་ཛཾ་ཡཾ་སྭཱཧཱ་རལ་གྲི་རེངས་པར་བྱ་བའི་སྔགས་སོ། །ཨོཾ་ཛཾ་མཾ་རཾ་ཁུ་བ་རེངས་པར་བྱ་བའི་སྔགས་སོ། །བཅོམ་
ལྡན་འདས་ཀྱིས་བཀའ་སྩལ་པ། དབེན་པའམ་རྡོ་རྗེའི་ཁྱིམ་མམ། ཁང་སྟོང་རྣམས་སུ་གཞན་དུ་ནི་མ་ཡིན་ནོ། །ནག་པོ་ཆེན་པོའི་དཀྱིལ་འཁོར་བསྒོམས་ལ་བྱ་བ་
ཐམས་ཅད་བྱ་བ་ནི་ཆང་དང༌། ཤ་དང༌། ཁྲག་དང༌། བ་ལང་ཤ་རྣམས་དང་བཅས་པས། སྲུ་མོ་དང༌། ནེ་ནེ་མོ་དང༌། སྲིང་མོ་དང༌། ཚ་མོ་དང༌། མ་ཡར་མོ་དང༌། བུ་མོ་དང༌། ཞང་པོའི་

82-1-365b

ཆུང་མ་རྣམས་ལ་རྣལ་འབྱོར་པས་སྙོམས་པར་འཇུག་པ་ནི་དང་པོ་སྐེ་ནས་འཁྱུད་དེ། ཆུ་ནས་སོས་བཟུང་ལ་ནུ་མ་ལ་སེན་མོས་བྲུད། མཚན་མར་སོར་མོ་གཞུག་གོ །དེ་ནས་
བསྐྱོད་པ་དང་དེས་བྷ་ག་ཙུམྤ་ན་བྱའོ། །ཨོ་གཽ་རཾ་ཧེ་བནྡྷ་མུ་ཧྲཾ་སརྦ་གཽ་རཾ་ཏ། ཛྙཱ་ནཾ་ད་དཱ་མཎྜལ་ལ་སྥོ་ཊ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། ཞེས་པ་ནི་རྣལ་འབྱོར་མ་བྱིན་གྱིས་བརླབ་
པའི་སྔགས་སོ། །བློ་གྲོས་ཅན་གང་གིས་འདི་རྣམས་བྱེད་པས་ངེས་པར་བདེ་བ་ཐམས་ཅད་འགྲུབ་པར་འགྱུར་རོ། །བཟའ་བ་དང༌། བཏུང་བ་དང་ལྡན་པར་རྣལ་འབྱོར་མ་དང་
སྟབས་གཅིག་ན། ལྷ་མོ་ཨུ་མཱ་ཐེ་ཚོམ་མེད་པར་སྤྱན་དྲངས་པར་འགྱུར་རོ། །དགུན་གྱི་དུས་ན་མེ་ཏོག་བན་དྷུ་སྤྱི་བོར་བཏགས་ན་སྤྱན་དྲངས་པར་འགྱུར་རོ། །འདི་ནི་ནག་པོ་
ཆེན་པོའི་རྒྱུད་ཀྱི་རྒྱལ་པོ་ལས། རེངས་པར་བྱ་བའི་སྔགས་ཀྱི་ལེའུ་སྟེ་སུམ་ཅུ་སོ་བདུན་པའོ།།    །།གཞན་ཡང༌། མི་རྣམས་ཞི་བར་བྱ་བའི་སྦྱིན་སྲེག་བཤད་པར་
བྱ་སྟེ། ཐབ་ཁུང་གྲུ་བཞི་པ་གཏིང་དུ་ཁྲུ་ཕྱེད་བྲུས་པར་སྦྱིན་སྲེག་སྟོང་ཕྲག་བདུན་བྱ་བ་ནི་ཇི་ལྟར་སྙེད་པའི་མེ་ཏོག་གིས་ཨོཾ་ཀྵཾ་ས་མ་སིདྡྷ་དཱི་པ་ཡ་ཧྲཱཾ་སྭཱཧཱ། ཞེས་པ་དང་བཅས་
པར་གཞན་དུ་མི་སེམས་པར་རོ། །ཨ་རྒཾ་དབུལ། སྦྱིན་སྲེག་ཐམས་ཅད་དུ་མར་དང༌། སྦྲང་རྩི་དབུལ་ལོ། །གལ་ཏེ་མ་གྲུབ་ན་རྒྱུད་ཐམས་ཅད་དུ་བཤད་པའི་སེམས་ཅན་ཐམས་

82-1-366a

༄༅། །ཅད་ལ་ཕན་པར་མཛད་པ་པོ་བཏགས་པ་དེ་རྣམས་མ་རིག་པར་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། སྦྱིན་སྲེག་གི་ལེའུ་
སྟེ་སུམ་ཅུ་སོ་བརྒྱད་པའོ།།    །།དེ་ནས་ཡང་ལྷ་མོས་གསོལ་པ། ཀྱེ༑ བཅོམ་ལྡན་འདས། མི་ལ་བདེ་བར་སྟེན་པར་འགྱུར་བའི་ཐེག་པ་གང་དང༌། གང་གིས་དེ་
ཁོ་ན་ཉིད་ངེས་པར་ཉན་པར་འཚལ་བས། སྒྲུབ་པ་པོ་གང་དང༌། གང་གིས་བཟའ་བ་དང༌། བཏུང་བ་ལ་ལོངས་སྤྱད་ན་ལུས་འགྲུབ་པ་ལ་གལ་ཏེ་གཤེ་བར་བྱེད་པ་ལ་ཆད་
པ་མ་བཅད་ན། ཡེ་ཤེས་འབྱུང་བར་འགྱུར་རམ། བཀའ་སྩལ་པ། གང་དང༌། གང་གིས་ཁྱོད་ཀྱིས་ཆང་འཐུང་བ་དང༌། སྲིང་མོ་བླངས་པ་དང༌། ཤ་ཆེན་པོ་ཟོས་པ་ཞེས་སྨྲ་
ན༑ དེའི་ཚེ་ཤིང་སུ་བྷ་ཨཉྫ་ནའི་རྩ་བ་བརྡུངས་པ་ཆང་གིས་འཕྲུལ་ལ་བསྒྲུབ་བྱའི་གཟུགས་བརྙན་བྱས་ཏེ། དེའི་ཁར་ཆང་བླུག་ནས་ཕྱིས་གསུས་པ་ལ་སྔགས་བྲི་ཞིང་བཟླས་
པར་བྱ་བ་ནི། ཨོཾ་ཀམ་ལེ་བི་མ་ལེ། ར་ཏྭཱཾ་སྨ་རཱ་མི་ཆེ་གེ་མོ་ལས་ཨུརྡྷོ་མནྟྲ་མ་དྱཱ་མཱཾ་སཾ་ཧཾ་ཧཾཿཧ་ཧཿཞེས་པའི་སྔགས་དྲན་པ་ཙམ་གྱིས་ཆང་དང༌། ཤ་ངེས་པར་སྐྱུག་པར་
འགྱུར་རོ། །དེའི་ཕྱིར་ཆེ་ག་མོས་སྲིང་མོ་བླངས་པ་ལ་སོགས་པ་གང་གིས་ཀྱང་སྨྲ་བར་མི་ནུས་ཤིང༌། རང་གིས་ལུས་རྣམ་པར་དག་པར་ཡང་བྱེད་དོ། །འདི་ནི་ནག་པོ་ཆེན་

82-1-366b

པོའི་རྒྱུད་ཀྱི་རྒྱལ་པོ་ལས། སྟོན་མོ་དང༌། ཤེས་རབ་མས་རྣམ་པར་དག་པར་བྱེད་པའི་ལེའུ་སྟེ་སུམ་ཅུ་སོ་དགུ་པའོ།།    །།ཡང་བཅོམ་ལྡན་འདས་ཀྱིས་བཀའ་
སྩལ་པ། ཉན་ཐོས་ལ་སོགས་པའི་རིམ་པས་ཚངས་པར་སྤྱོད་པ་ལ་བརྟན་པར་གནས་པ་ཡོངས་སུ་སྤྱད་པར་བྱས་ནས་ཉི་མ་རྒས་པ་དང༌། ཆེན་པོར་གནས་པས་ཐམས་ཅད་
རབ་ཏུ་ཕྱེ་ལ། རྔ་བོ་ཆེ་དང༌། རྔ་པ་ཊ་ཧ་དང༌། པ་ཊ་ཧ་ཆེན་པོ་དང༌། རྫ་རྔ་ཆེན་པོ་དང༌། ཏམྦུ་ར་དང༌། གླིང་བུ་ལ་སོགས་པའི་སྒྲ་བརྡུང་ལུགས་སྣ་ཚོགས་པ་དང༌། དྲི་ཟ་རྗེས་
ཀྱི་གླུ་ལ་སོགས་པའི་སྒྲ་དང༌། གར་ཐམས་ཅད་ཡོངས་སུ་རྫོགས་པར་བྱ་ཞིང་དམ་ཚིག་ཅན་དང་སྟབས་གཅིག་ཏུ་གནས་ལ། ཕྱི་ནས་ཐམས་ཅད་བྱིན་གྱིས་བརླབས་པའི་
སྔགས་ནི། ཨོཾ་ཨ་ཤྲུ་ཎི་པྲ་ཧཱུཾ། ཞེས་པ་འདི་བརྗོད་ན་ངེས་པར་ནག་པོ་ཆེན་པོའི་བྱིན་གྱིས་བརླབས་ཐེ་ཚོམ་མེད་པར་འབྱུང་ངོ༌། །སླད་ཀྱིས་ཐམས་ཅད་འགྲུབ་པར་
འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། རོལ་མོའི་རྒྱ་མཚོ་ཞེས་བྱ་བའི་ལེའུ་སྟེ་བཞི་བཅུ་པའོ།།    །།གཞན་ཡང་རབ་ཏུ་སྦྱོར་བའི་ལེའུ་
བཤད་བར་བྱའོ། །དུས་ཤེས་པས་ཤེས་བྱ་ཐམས་ཅད་རྐང་པར་མནན་པར་བསམས་པས། བརླག་པར་འགྱུར་བ་ནི་ཤེས་པས་བདེ་བ་ཐོབ་པར་ཇི་ལྟར་བྱ་ན། བསྒོམ་

82-1-367a

༄༅། །བྱ་སྒོམ་བྱེད་བསྒོམ་པ་སྤངས་ལ། བརྟན་པར་གནས་པའི་སྦྱོར་བ་བསམ་དུ་མེད་པར་མཐར་གཏུགས་ཀྱི་བར་དུ་ངེས་པར་བྱའོ། །འདི་ནི་ནག་པོ་ཆེན་
པོའི་རྒྱུད་ཀྱི་རྒྱལ་པོ་ལས། རབ་ཏུ་སྦྱོར་བའི་ལེའུ་སྟེ་བཞི་བཅུ་གཅིག་པའོ།།    །།གཞན་ཡང་བྱོལ་སོང་བསྐྲད་པར་བྱ་བའི་སྔགས་བཤད་པར་བྱ་སྟེ། ཨོཾ་
ཛཾ་ཛཾ་ཞེས་པ་དྲན་པར་བྱས་ན་གླང་པོ་ཆེ་འབྲོས་པར་འགྱུར་རོ། །ཧཾ་ར་ཞེས་པ་དྲན་པར་བྱས་ན་ཁྱི་འབྲོས་པར་འགྱུར་རོ། །པྲཿཔྲཿཅེས་པ་དྲན་པར་བྱས་ན་རྟ་འབྲོས་པར་
འགྱུར་རོ། །ཊ་ཧཱུཾ་ཞེས་པ་དྲན་པར་བྱས་ན་སེང་གེ་འབྲོས་པར་འགྱུར་རོ། །ཨེ་ཧི་ཊཾ་ས་ཎ་ཧཿཞེས་པ་དྲན་པར་བྱས་ན། སྤྲུལ་འབྲོས་པར་འགྱུར་རོ། །མུཿཞེས་པ་དྲན་
པར་བྱས་ན་སྤྲེའུ་བྲོས་པར་འགྱུར་རོ། །གཽ་ཝ་གཿཞེས་པ་དྲན་པར་བྱས་ན། གླང་འབྲོས་པར་འགྱུར་རོ། །སཿཀུ་ལུ་ཀུ་ལུ་ཞེས་པར་དྲན་པར་བྱས་ན་རྒྱལ་པོས་ཅུང་
ཟད་ཀྱང་གནོད་པ་བྱ་བ་ནུས་པར་མི་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། བྱོལ་སོང་བསྐྲད་པའི་ལེའུ་སྟེ་བཞི་བཅུ་གཉིས་པའོ།།    །།གཞན་
ཡང་༑ མཉམ་པར་སྦྱོར་བས་རྗེ་བཙུན་རྟོགས་ཏེ། མཆོག་ཏུ་ཟབ་པ་ལ་མཉམ་པར་སྦྱར་ན་རང་བཞིན་བདེ་བ་མཆོག་ཏུ་འགྱུར་བ་སྐྱེ་བས་སོ། །བདེ་བ་ཐོབ་པར་བྱེད་པ་ནི་སེམས་མ་ཡིན་

82-1-367b

ཞིང་༑ སེམས་ལས་བྱུང་བའང་མ་ཡིན་ནོ། །དངོས་པོ་དང༌། དངོས་པོ་མེད་པའང་རྟོགས་པ་དང་མི་ལྡན་པ་བླུན་པོ་གཅོལ་ཆུང་མཆོག་ཏུ་ཟབ་པ་གང་གིས་མི་ཤེས་པའི་མི་དེས་
གཉིས་སུ་མེད་པའི་ཡེ་ཤེས་ཚིག་ཙམ་དུའང་དྲན་པར་མི་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། མཉམ་པར་སྦྱོར་བའི་ལེའུ་སྟེ་བཞི་བཅུ་གསུམ་
པའོ༑༑    ༑༑གཞན་ཡང༌། རྣལ་འབྱོར་གྱི་ལེའུ་བཤད་པར་བྱ་སྟེ། སྟེང་འོག་ཡང་དག་པར་མནན་ཏེ། ལྟེ་བའི་དབུས་སུ་ཟླ་བ་བསྒོམས་ན། ཟླ་བ་དྲུག་གིས་ངེས་པར་
འགྲུབ་པར་འགྱུར་རོ། །སྣའི་བུ་ག་བཀང་སྟེ། ཐིག་ལེ་བསྒོམས་ན་ཉིན་ཞག་ཉི་ཤུ་རྩ་གཅིག་གིས་འགྲུབ་པར་འགྱུར་རོ། །ལྕེ་སྟེང་དུ་བཀུག་ན་རྒས་པ་དང༌། ཤི་བ་
ལས་གྲོལ་བར་འགྱུར་རོ། །དགང་བ་དང༌། དབྱུང་བ་དང༌། བུམ་པ་ཅན་རིམ་པ་ཇི་ལྟ་བར་དྲན་པར་བྱས་ན། ཟླ་བ་ཕྱེད་ཀྱིས་མཁའ་སྤྱོད་འགྲུབ་པར་འགྱུར་རོ། །རླུང་གིས་
ཡིད་བསད་པ་ལ་ཟླ་བའི་སྦྱོར་བ་བྱ་བ་ནི། སྔགས་ཀྱི་སྦྱོར་བ་རྣམ་པར་བྱེད་པས་སྐད་ཅིག་ཙམ་གྱིས་ཀྱང་འཕྲོག་སྟེ། ལག་པ་རབ་ཏུ་གཅག་པར་བྱའོ། །འདི་ནི་ནག་པོ་ཆེན་
པོའི་རྒྱུད་ཀྱི་རྒྱལ་པོ་ལས། རྣལ་འབྱོར་གྱི་ལེའུ་སྟེ་བཞི་བཅུ་བཞི་པའོ།།    །།འདིར་རྣལ་འབྱོར་པ་གཟའ་རྣམས་ཀྱི་གཙོ་བོ་བསྒྲུབས་ནས་ཡང་དག་པའི་བདེ་བ་ཤིན་

82-1-368a

༄༅། །ཏུ་ཁྱབ་པར་བྱེད་པའི་སྦྱིན་སྲེག་བྱ་སྟེ། བདག་ཉིད་ལ་གུར་གུམ་དང༌། སྨན་ཧ་རེ་ཎུ་དང༌། ཁུ་བ་དང༌། དངུལ་ཆུ་རྣམས་ལུས་ལ་བྱུགས་ན་
ཕས་ཀྱི་དཔུང་འཇོམས་པར་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ཕས་ཀྱི་དཔུང་འཇོམས་པའི་ལེའུ་སྟེ་བཞི་བཅུ་ལྔ་པའོ།།    །།གཞན་
ཡང༌། ལྷ་མོས་གསོལ་པ། ཀྱེ༑ བཅོམ་ལྡན་འདས། ཉི་མ་གང་དང༌། གང་ལ་སྔགས་དང༌། སྨན་གྱི་ནུས་པ་འགྲུབ་པར་འགྱུར་གསུངས་ཤིག །ཉན་པར་འཚལ་ལོ། །བཅོམ་
ལྡན་འདས་ཀྱིས་བཀའ་སྩལ་པ། ཉི་མ་ཐམས་ཅད་བཟང་པོ་ཡིན་ཏེ། འོན་ཀྱང་དུས་ཚོད་ལ་ལྟོས་པར་རིགས་པས་དེའི་ཕྱིར་དུས་ཚོད་བརྗོད་པར་བྱའོ། །ཉི་མ་ནི་ལྔ་པ་
ལའོ༑ ༑ཟླ་བ་ནི་གཉིས་པ་ལའོ། །གཟའ་རྣམས་ཀྱི་གཙོ་བོ་ནི་བདུན་པ་ལའོ། །སྔགས་པ་ནི་བཞི་པ་ལའོ། །གཟའ་ལྷག་པ་ནི་གསུམ་པ་ལའོ། །མིག་དམར་ནི་དྲུག་པ་ལའོ། །
སྤེན་པ་ནི་གཅིག་པ་ལ་སྟེ་རང་རང་གི་དུས་ཚོད་ངེས་པར་འགྲུབ་པར་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། གཟུང་བ་དང༌། དོར་བའི་ལེའུ་སྟེ་
བཞི་བཅུ་རྩ་དྲུག་པའོ།།    །།གཞན་ཡང༌། ནང་གི་བདག་ཉིད་ཅན་གྱིས་རྨི་ལམ་བརྟགས་ལ་སེམས་ཅན་རྣམས་ཀྱི་རྨོངས་པ་དང་བྲལ་བའི་དུས་ཚོད་དང་རབ་ཏུ་

82-1-368b

ལྡན་པར་བྱ་བའི་ཕྱིར་གཟའ་དང༌། སྐར་མ་དང༌། ཚེས་གྲངས་ཀྱི་གོ་རིམས་བཤད་པར་བྱ་སྟེ། ནག་པོའི་ཕྱོགས་ཀྱི་བཅུ་བཞིའམ། བརྒྱད་དམ། བཅུའམ། ཚེས་གཅིག་
རྣམས་ཀྱིས་རི་དང༌། ཆུ་སྟོད་དང༌། མེ་བཞི་དང༌། སྐག་དང༌། མཆུ་དང༌། ནག་པ་དང༌། ཐ་སྐར་དང༌། བྲ་ཉེ་དང༌། སྨིན་དྲུག་རྣམས་དང་རབ་ཏུ་ལྡན་པར་བྱའོ། །འདི་
ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། སྐར་མའི་ལེའུ་སྟེ་བཞི་བཅུ་བདུན་པའོ།།    །།གཞན་ཡང༌། ནམ་ཡིད་ཆེས་པའི་དུས་སུ་མཁས་པས་རྒྱུ་བའི་རྩ་གཉིས་
མནན་པར་བྱ་ཞིང༌། ཤིན་ཏུ་དགའ་བ་ལ་སོགས་པ་ལ་ཉེ་བར་གནས་ནས་ཤེས་བྱ་ཐམས་ཅད་ལྟེ་བའི་དཀྱིལ་འཁོར་དུ་མནན་ན་འགྲོ་བ་རྣམས་ཀྱི་བདེ་བ་ཐེ་ཚོམ་མེད་
པར་ཐོབ་པ་ནི་ཡུལ་རྣམས་ཡེ་ཤེས་ཀྱི་མེས་བསྲེགས་ནས་སྒྱུ་མ་སྣང་བའོ། །མ་འོངས་པའི་དུས་ནའང་འགྲོ་བ་རྣམས་ཀྱིས་ཤིན་ཏུ་ཡོངས་སུ་དག་པ་དྲི་མ་མེད་པ་བསམ་དུ་
མེད་པའི་ཞིང་བཟང་པོར་སྐྱེ་བར་འགྱུར་རོ། །རྣལ་འབྱོར་འདིས་འོ་མ་འཐུངས་ན་ལྦུ་བ་ལྟར་དྲི་མ་མེད་པར་འགྱུར་རོ། །རླུང་ཕྱིར་འདོན་ཅིང་དག་པར་བྱས་ན་དགེ་བ་
བསམ་པ་འགྲུབ་པར་འགྱུར་རོ། །འདིར་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། དགེ་བ་བསམ་པའི་ལེའུ་སྟེ་བཞི་བཅུ་བརྒྱད་པའོ།།    །།ལྷ་མོས་གསོལ་པ།

82-1-369a

༄༅། །བཅོམ་ལྡན་འདས། ལམ་གྱི་ཆོ་གའི་རིམ་པ་བཤད་དུ་གསོལ། གང་གིས་གང་སྦར་ལ་སྦྱིན་སྲེག་བྱ། སྙིང་རྗེ་དང་ལྡན་པས་སེམས་ཅན་ཐམས་
ཅད་བདེ་བ་ལ་ཇི་ལྟར་དགོད། དང་པོར་དངོས་གྲུབ་འདོད་པའི་སྔགས་བཟླས་པ་བྱས་པ་ནས་སྦྱིན་སྲེག་བྱའོ། །མྱུར་བ་ནི་རྟག་པ་བསྟན་ན་བདེ་བའི་རང་བཞིན་ཡེ་ཤེས་
གོ་སྟེ༑ སྐད་ཅིག་དེ་ལ་ལུས་ཅན་རྣམས་ཀྱིས་ཡེ་ཤེས་འཐོབ་པར་འགྱུར་རོ། །འདི་ནི་ནག་པོ་ཆེན་པོའི་རྒྱུད་ཀྱི་རྒྱལ་པོ་ལས། ལམ་གྱི་ཆོ་གའི་རིམ་པའི་ལེའུ་སྟེ་བཞི་བཅུ་
དགུ་པའོ།།    །།གཞན་ཡང༌། ཨ་ཐརྦ་ཤ་ཝ་རཱིའི་སྔགས་ཀྱི་ལེའུ་བཤད་པར་བྱའོ། །ཨོཾ་སརྦ་མནྟྲ་ཎི་དཱ་ནཾ་ཀྵེ་མཾ་རཾ་ཧཱུཾ་ཀྵཿཧཿཞེས་པའི་སྔགས་ཀྱི་རྒྱལ་པོ་
འདི་ཕོགས་ཅིག །བཀླགས་པ་ཙམ་གྱིས་སྒྲུབ་པ་པོ་རྣམས་ཀྱི་སྡིག་པ་ཐམས་ཅད་ཚེགས་མེད་པར་ཟད་པར་འགྱུར་རོ། །འདི་ནི་དཔལ་ནག་པོའི་རྒྱུད་ཀྱི་རྒྱལ་པོ་ལས།
ཨ་ཐཪྦ་ཤ་ཝ་རིའི་སྔགས་ཀྱི་ལེའུ་སྟེ་ལྔ་བཅུ་པ་རྫོགས་སོ།།    །།ལྡང་འཕྲུལ་གྱི་གཙུག་ལག་ཁང་ཆེན་པོར་ས་ར་མོ་ཆེར་ཕ་རྒྱལ་ཁམས་པས་ཞུས་པའི་
དོན་དུ། པཎྜི་ཏ་ཆེན་པོ་ས་མནྟ་ཤྲཱི་དང༌། ཞུ་ཆེན་གྱི་ལོཙྪ་བ་རྭ་དགེ་སློང་ཆོས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།།    །།རྒྱ་གར་སྐད་དུ།

82-1-369b

ཨེ་ཀ་བཱི་རཱ་ཁྱ་ཤྲི་ཙཎྜ་མཧཱ་རོ་ཥ་ཎ་ཏནྟྲ་རཱ་ཛཱ་ནཱ་མ། བོད་སྐད་དུ། དཔལ་གཏུམ་པོ་ཁྲོ་བོ་ཆེན་པོའི་རྒྱུད་ཀྱི་རྒྱལ་པོ་དཔའ་བོ་གཅིག་པ་ཞེས་བྱ་བ། བཅོམ་ལྡན་
འདས་དཔལ་གཏུམ་པོ་ཁྲོ་བོ་ཆེན་པོ་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་རྡོ་རྗེ་སེམས་དཔའ། དེ་བཞིན་གཤེགས་པ་
ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་སྙིང་པོ་རྡོ་རྗེ་དབྱིངས་ཀྱི་དབང་ཕྱུག་མའི་བྷ་ག་རྣམས་ལ་བཞུགས་སོ། །དཔག་ཏུ་མེད་པའི་རྡོ་རྗེ་རྣལ་འབྱོར་པ་དང༌། རྣལ་
འབྱོར་མའི་ཚོགས་རྣམས་ཀྱང་ངོ༌། །འདི་ལྟ་སྟེ། མི་གཡོ་བ་དཀར་པོའི་རྡོ་རྗེ་རྣལ་འབྱོར་པ་དང༌། མིག་གཡོ་བ་སེར་པོའི་རྡོ་རྗེ་རྣལ་འབྱོར་པ་དང༌། མི་གཡོ་པ་དམར་པོའི་
རྡོ་རྗེ་རྣལ་འབྱོར་པ་དང༌། མི་གཡོ་བ་ལྗང་གུའི་རྡོ་རྗེ་རྣལ་འབྱོར་པ་དང༌། གཏི་མུག་རྡོ་རྗེ་མའི་རྡོ་རྗེ་རྣལ་འབྱོར་མ་དང༌། ཕྲ་མ་རྡོ་རྗེ་མའི་རྡོ་རྗེ་རྣལ་འབྱོར་མ་དང༌། འདོད་
ཆགས་རྡོ་རྗེ་མའི་རྡོ་རྗེ་རྣལ་འབྱོར་མ་དང༌། ཕྲག་དོག་རྡོ་རྗེ་མའི་རྡོ་རྗེ་རྣལ་འབྱོར་མ་དང༌། དེ་ལྟ་བུ་ལ་སོགས་པའི་རྣལ་འབྱོར་པ་དང༌། རྣལ་འབྱོར་མ་བྱེ་བ་ཁྲི་བརྒྱ་
སྟོང་ ནས་སོ། །དེ་ནས་བཅོམ་ལྡན་འདས་རྡོ་རྗེ་སེམས་དཔའ་མི་གཡོ་བ་ནག་པོའི་ཏིང་ངེ་འཛིན་ལ་སྙོམས་པར་ཞུགས་ནས་འདི་ཉེ་བར་གསུངས་སོ། །དངོས་དང་དངོས་

82-1-370a

༄༅། །མེད་རྣམ་གྲོལ་བའི། །གཅིག་པུ་དེ་ནི་དགའ་བཞིའི་མཆོག །རྣམ་པར་རྟོག་པ་ཀུན་སྤངས་པའི། །སྤྲོས་པ་མེད་པའི་རང་བཞིན་ང༌། །རྨོངས་པ་གང་གིས་
ང་མི་ཤེས། །ལུས་དང་ངག་རྣམས་ཀུན་ལ་གནས། །ང་ནི་དེ་རྣམས་ཕན་དོན་ཕྱིར། །རྣམ་པ་ལྔ་ཡིས་ཡང་དག་གནས། །དེ་ནས་བཅོམ་ལྡན་འདས་མ་རྡོ་རྗེ་དབྱིངས་ཀྱི་དབང་
ཕྱུག་མ་ཞེ་སྡང་རྡོ་རྗེ་མའི་ཏིང་ངེ་འཛིན་ལ་སྙོམས་པར་ཞུགས་ནས་འདི་ཉེ་བར་གསུངས་སོ། །སྟོང་དང་སྙིང་རྗེ་དབྱེར་མེད་པར། །ལྷ་ཡི་འདོད་པས་བདེ་བར་གནས། །བདག་
ནི་ཀུན་རྟོག་རྣམ་པར་བྲལ། །སྤྲོས་པ་མེད་ཅིང་གཡོ་བ་མེད། །བུད་མེད་གང་གིས་ང་མི་ཤེས། །བུད་མེད་ཀུན་གྱི་ལུས་ལ་གནས། །བདག་ནི་དེ་རྣམས་ཕན་དོན་ཕྱིར། །རྣམ་
པ་ལྔ་ཡིས་ཡང་དག་གནས། །དེ་ནས་བཅོམ་ལྡན་འདས་མི་གཡོ་བ་ནག་པོ་ལ། བཅོམ་ལྡན་འདས་མ་ཞེ་སྡང་རྡོ་རྗེ་མས་དམ་དུ་འཁྱུད་ནས་ཙུམ་པར་མཛད་དེ། གསོལ་
བ་བཏབ་པ་དང༌། ལྷ་མོ་ལྷ་མོ་དགའ་ཆེན་མོ། །གསང་བ་ཤིན་ཏུའང་རྙེད་དཀའ་བ། །སྙིང་པོ་ལས་སྙིང་མཆོག་གི་གཙོ། །སངས་རྒྱས་ཀུན་གྱིས་ལེགས་གསུངས་པ། །
རྒྱུད་ཀྱི་རྒྱལ་པོ་དབང་ཕྱུག་མཆོག །དགའ་མ་རྒྱུད་ཆེན་མཉན་པར་གྱིས། །དཔའ་བོ་གཅིག་པུ་ཞེས་བྱ་བས། །སེམས་ཅན་དངོས་གྲུབ་མྱུར་དུ་འགྲུབ། །དཀྱིལ་འཁོར་

82-1-370b

མ་མཐོང་བ་རྣམས་ལ། །རྒྱུད་འདི་རབ་ཏུ་བསྟན་མི་བྱ། །དཀྱིལ་འཁོར་གཞན་དུ་ཞུགས་པ་ལའང༌། །རྒྱུད་ནི་བསྟན་པར་མི་བྱའོ། །གང་ཞིག་གཏུམ་པོ་ཁྲོ་བོ་ཡི། །དཀྱིལ་འཁོར་
རབ་ཞུགས་མཉམ་གཞག་ཅིང༌། །དད་དང་བརྩོན་འགྲུས་མཆོག་ལྡན་ལ། །གཏུམ་པོའི་རྒྱུད་འདི་བསྟན་པར་བྱ། །བླ་མ་ལ་གུས་སྙིང་རྗེ་ཅན། །སྔགས་ཀྱི་ཐེག་པར་
མཆོག་ཏུ་གཞོལ། །གཏུམ་པོའི་དབང་ཕྱུག་ལ་རྟག་གུས། །དེ་ལ་རྒྱུད་འདི་བསྟན་པར་བྱ། །རྣལ་འབྱོར་པ་གང་ལ་ལ་ཞིག །འདོད་བརྐམ་སངས་རྒྱས་སླུ་བྱེད་པས། །
གཏུམ་པོའི་དཀྱིལ་འཁོར་སྟོན་བྱེད་ཅིང༌། །བླ་མེད་རྒྱུད་ནི་སྟོན་བྱེད་ན། །དེ་ནི་ནད་ཆེན་གྱིས་གཟིར་ནས། །བཤང་གཅིའི་དྲི་མས་གོས་པར་བྱེད། །ཟླ་བ་དྲུག་གི་ནང་དུ་
ནི༑ ༑དེ་ནི་འཆི་བའི་སྡུག་བསྔལ་འགྱུར། །དེ་ཕྱིར་གཤིན་རྗེའི་ཕོ་ཉས་བཟུང༌། །དུས་ཀྱི་ཞགས་པའི་དབང་དུ་འགྱུར། །གང་ཚེ་སྡིག་ཅན་དམྱལ་བར་འཁྲིད། །སངས་
རྒྱས་ཀྱིས་ཀྱང་སྲུང་མི་ནུས། །ལོ་ནི་འབུམ་དུ་དེ་སྡུག་བསྔལ། །གལ་ཏེ་མྱོང་གྱུར་ལས་ཟད་ཀྱང༌། །གལ་ཏེ་མི་རུ་སྐྱེས་ན་ཡང༌། །རྡོ་རྗེའི་གནམ་ལྕགས་ཀྱིས་དེ་འཇིག།
སྔགས་རིགས་བརྟུལ་ཞུགས་ཅན་གྱིས་ནི། །དེ་ཕྱིར་དཀྱིལ་འཁོར་ལེགས་བྲིས་ནས། །དེ་ཉིད་སྔོན་དུ་ཡོངས་བརྟགས་པའི། །སློབ་མ་བཟང་པོ་རབ་གཞུག་བྱ། །འཇིག་

82-1-371a

༄༅། །རྟེན་གསུམ་དུ་རྙེད་དཀའ་བའི། །རྒྱུད་ནི་དེ་ཕྱིར་བསྟན་པར་བྱ། །གང་ཡང་མ་ཐོས་རྒྱུད་འཆད་པ། །དེ་ཡང་འོག་ཏུ་འགྲོ་འགྱུར་ཞིང༌། །གལ་ཏེ་
སངས་རྒྱས་དང་མཚུངས་ཀྱང༌། །དེ་ཡི་གདོང་དུ་རྣམ་སྨིན་འགྱུར། །སློབ་མ་དད་པ་དམན་པ་དང༌། །ཐེ་ཚོམ་ཟ་བས་ཉན་བྱད། །མགོ་བོར་རྡོ་རྗེའི་ཐོག་ལྟུང་བ། །
ཆར་འབབ་དུས་སུ་ཐེ་ཚོམ་མེད། །མཆོག་གི་ཞལ་མངའ་ལྷ་མོ་ལ། །བདག་གིས་འདི་ནི་བདེན་པར་བཤད། །དཔའ་བོ་གཅིག་ཉིད་རྒྱུད་འདི་ནི། །གཏུམ་བོ་ཁྲོ་བོ་ཤིན་
ཏུ་གསང༌། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། རྒྱུད་ལ་འཇུག་པའི་རིམ་པར་ཕྱེ་བ་ཞེས་བྱ་བ་སྟེ་དང་
པོའོ༑༑    ༑༑དེ་ནས་བཅོམ་ལྡན་འདས་མ་ཞེ་སྡང་རྡོ་རྗེ་མས། གཏུམ་པོ་ཆེན་པོ་ཁྲོ་བོ་ལ་དམ་དུ་འཁྱུད་ནས་གསོལ་པ། དཀྱིལ་འཁོར་གྱི་ནི་བྱ་བ་ལ། །
གང་གི་ཚད་ཀྱིས་བྲི་བར་བྱ། །དེ་བཞིན་དེ་དབུས་བྲི་བྱ་བ། །གང་ཡིན་གཙོ་བོས་བདག་ལ་གསུངས། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། དཀྱིལ་འཁོར་
ཚད་དུ་གང་གྱུར་པ། །ཁྲུ་གང་དང་ནི་ཁྲུ་དོ་དང༌། །ཁྲུ་གསུམ་དང་ནི་ཁྲུ་བཞི་པ། །ཁྲུ་ལྔའི་ཚད་ལས་ལྷག་མི་བྱ། །གང་དུ་དེ་ཡི་རྡུལ་མཚོན་ཉིད། །ཁ་དོག་སྣ་ཚོགས་

82-1-371b

ཀྱིས་བྱས་པ། །གྲུ་བཞི་པ་ལ་སྒོ་བཞི་པ། །རྟ་བབས་བཞི་ཡིས་རྣམ་པར་བརྒྱན། །སྒོ་ནི་བརྒྱད་ཆ་ཉིད་དུ་ནི། །དེ་ཡི་ཚད་དུ་རབ་ཏུ་བརྟག །སྒོ་ཡི་ཚད་ཀྱི་སྒོ་ཁྱུད་དང༌། །དེ་ཡི་
ཕྱེད་ཀྱིས་འགྲམ་དང་ནི། །ལོགས་དང་དེ་བཞིན་སྟེགས་བུ་དང༌། །དྲ་བ་དྲ་ཕྱེད་སྣམ་བུ་རྣམས། །རྩ་བའི་ཐིག་གི་ཕྱི་རོལ་དུ། །དེ་ཡི་ཕྱེད་ཀྱིས་རྡུལ་ཚོན་ས། །རྡོ་རྗེའི་ཕྲེང་བ་
ཉིད་དང་ནི། །ཀ་བ་བརྒྱད་ལྡན་བརྟག་པར་བྱ། །སྒོ་ཡི་སུམ་འགྱུར་ཉིད་ཀྱིས་ནི། །སྒོ་ཡི་རྟ་བབས་མཆོག་ཏུ་བྱ། །མཆོག་ཏུ་སྣ་ཚོགས་རྡོ་རྗེ་བྲི། །རྡོ་རྗེའི་རབ་ཁོར་ཡུག་
ལྡན༑ ༑དཔག་བསམ་ཤིང་སོགས་དང་ལྡན་པ། །ཁྲོ་བོ་གཏུམ་པོའི་དཀྱིལ་འཁོར་ལ། །དཀྱིལ་འཁོར་འཁོར་ལོའི་རྣམ་པ་ལ། །འཕར་མ་གཅིག་པ་ཉིད་དུ་བྱ། །དེ་ཡི་ཤར་
སོགས་ཕྱོགས་བརྒྱད་ལ། །སྣ་ཚོགས་པདྨ་ཡང་དག་བྲི། །དབུས་མ་དང་དགུ་དེ་དབུས་སུ། །རལ་གྲི་སྔོན་པོ་རྡོ་རྗེས་མཚན། །རྡོ་རྗེ་གྲི་གུག་ཐོད་བཅས་འོག །ཤར་དུ་འཁོར་
ལོས་མཚན་པ་ཡི། །རལ་གྲི་ཁ་དོག་དཀར་པོ་བྲི། །ལྷོ་རུ་ཁ་དོག་སེར་པོ་ཡི། །རིན་ཆེན་དང་བཅས་ཡང་དག་བྲི། །ནུབ་ཏུ་ཁ་དོག་དམར་པོ་ཡི། །པདྨ་དམར་པོས་མཚན་པ་
དང་༑ ༑བྱང་དུ་རལ་གྲི་རྐྱང་བ་ཡི། །ཁ་དོག་ལྗང་གུ་ཡང་དག་བྲི། །འཁོར་ལོ་དཀར་པོས་མཚན་པ་ཡིས། །གྲི་གུག་མེ་ཡི་མཚམས་སུ་བྲི། །རིན་ཆེན་སེར་པོས་རབ་མཚན་པ། །

82-1-372a

༄༅། །བདེན་བྲལ་དུ་ནི་བྲི་བར་བྱ། །པདྨ་དམར་པོས་རབ་མཚན་པ། །རླུང་དུ་དེ་བཞིན་བྲི་བར་བྱ། །དབང་ལྡན་ཁ་དོག་ལྗང་གུ་ཡི། །ཨུཏྤལ་སྔོན་པོས་མཚན་
པ་བྲི༑ ༑ཟླ་བ་ཉི་མའི་སྟེང་གནས་པའི། །མཚན་མ་ཐམས་ཅད་རབ་ཏུ་བརྟག །རྡུལ་ཚོན་དཀྱིལ་འཁོར་སྒྲུབ་ཐབས་འདི། །བདག་གིས་འཇིག་རྟེན་དོན་ཕྱིར་བཤད། །ཡང་ན་
དཀྱིལ་འཁོར་བྲི་བྱ་བ། །རས་རིས་ཚུལ་དུ་བྲི་བར་བྱ། །སྔོན་བཞིན་དཀྱིལ་འཁོར་བྲིས་བྱས་ནས། །དབུས་སུ་མི་གཡོ་མཐིང་ནག་བྲི། །ཞེ་སྡང་རྡོ་རྗེ་མས་འཁྱུད་པ། །ཤར་
དུ་མི་གཡོ་དཀར་པོ་བྲི། །མི་གཡོ་སེར་པོ་དེ་བཞིན་ལྷོར། །ནུབ་ཏུ་མི་གཡོ་དམར་པོ་བྲི། །བྱང་དུ་མི་གཡོ་ལྗང་གུ་བྲི། །མེ་མཚམས་གཏི་མུག་རྡོ་རྗེ་དཀར། །བདེན་བྲལ་
ཕྲ་མ་རྡོ་རྗེ་སེར། །རླུང་དུ་འདོད་ཆགས་རྡོ་རྗེ་མ། །ལྷ་མོ་དམར་མོ་ཡང་དག་བྲི། །དབང་ལྡན་ཕྲག་དོག་རྡོ་རྗེ་མ། །ལྗང་བྲི་རས་བྲིས་དཀྱིལ་འཁོར་ལ། །དེ་ནས་དཀྱིལ་
ལ་སྔགས་ཀྱིས་ལྷག་པར་གནས་པར་བྱ་བ་ནི། །ཨོཾ་ཤྲཱི་ཙན་མཧཱ་རོ་ཥ་ན་ས་པ་རི་ཝཱ་ར་ས་ཧི་ཏེ། ཨཱ་གཙྪ་ཨཱ་གཙྪ། ཛཿཧཱུཾ་ཕཾ་ཧོཿཨ་ཊ་མཎྜ་ལེ། ཨ་དྷིཋཱ་ནཾ་ཀུ་རུ་ཧཱུཾ་
ཕཊ་སྭཱཧཱ། འདིས་ཀུན་ནས་དགུག་པ་དང༌། །རབ་ཏུ་གཞུག་པ་དང༌། བཅིང་བ་དང༌། དབང་དུ་བྱས་ཏེ། མཆོད་པར་བྱའོ། །དེ་ནས་སྔགས་ཀྱི་མཆོད་པར་གྱུར་པ་ནི།

82-1-372b

ཨོཾ་ཀྲྀཥྞཱ་ཙ་ལ་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་ཤྭེ་ཏཱ་ཙ་ལ་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་པཱི་ཏཱ་ཙ་ལ་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་རཀྟཱ་ཙ་ལ་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་ཤྱཱ་མཱ་ཙ་ལ་པུཥྤཾ་པྲ་ཏཱིཙྪ་
ཧཱུཾ་ཕཊ། ཨོཾ་དྭེ་ཥ་བཛྲི་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་མོ་ཧ་བཛྲི་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་བི་ཤུ་ན་བཛྲི་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་རཱ་ག་བཛྲཱི་པུཥྤཾ་པྲ་ཏཱིཙྪ་ཧཱུཾ་ཕཊ། ཨོཾ་ཨཱིར་ཥྱ་བཛྲཱི་པུཥྤཾ་
པྲ་ཏཱིཙྪ་ཧཱུཾ་ཕཊ། དེ་བཞིན་དུ། དཱི་པཾ་དང༌། དྷཱུ་པཾ། གནྡྷཱཾ། ནི་བི་དྱཾ། དེ་ལྟ་བུའི་ཉེ་བར་སྤྱད་པ་ལྔས་དཀྱིལ་འཁོར་ལ་མཆོད་པར་བྱའོ། །གང་ཚེ་དབུས་སུ་མི་གཡོ་དཀར། །གཏི་མུག་
རྡོ་རྗེ་མ་དང་བཅས། །དེ་ཡི་དཀྱིལ་འཁོར་ཉིད་དུ་ཤེས། །དེ་བཞིན་མི་གཡོ་སེར་ལ་སོགས། །རྣལ་འབྱོར་ལྔ་ཡི་རབ་དབྱེ་བས། །དཀྱིལ་འཁོར་ལྔ་རུ་བརྟག་པར་བྱ། །སེམས་ཉིད་
རྩེ་གཅིག་གྱུར་པ་ཡིས། །སྔོན་དུ་བསྙེན་པ་བརྩམ་པར་བྱ། །དཀྱིལ་འཁོར་རབ་ཞུགས་རྣལ་འབྱོར་མ། །རྣལ་འབྱོར་དང་ནི་ཡང་དག་ལྡན། །ཕན་ཚུན་དུ་ནི་ཕྱག་བྱས་ནས། །
བཟའ་བ་ཤ་དང་ཆང་ཡང་བྱ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། །དཀྱིལ་འཁོར་གྱི་རིམ་པར་ཕྱེ་བ་སྟེ་གཉིས་
པའོ༑༑    ༑༑དེ་ནས་བཅོམ་ལྡན་འདས་མས་གསོལ་པ། སློབ་མ་ཇི་ལྟ་བུ་ཉིད་ལ། །རྒྱུད་འདི་རབ་ཏུ་སྦྱིན་པར་བྱ། །ཐེ་ཚོམ་མེད་པར་བྱ་བ་ཉིད། །ཁྱབ་བདག་ཆེན་

82-1-373a

༄༅། །པོ་བསྟན་དུ་གསོལ། །དེ་ནས་བཅོམ་ལྡན་འདས་ཀྱིས་བཀའ་སྩལ་བ། དང་པོར་སྐྱབས་སུ་འགྲོ་བ་གསུམ་སྦྱིན་པར་བྱའོ། །བསླབ་པ་ལྔ་དང༌། གསོ་
སྤྱོད་དག་ཀྱང་ངོ༌། །དེ་ནས་དབང་ལྔ་དང༌། གསང་བ་དང༌། ཤེས་རབ་ཡེ་ཤེས་ཀྱི་དབང་ངོ༌། །དེ་ནས་སྐལ་ལྡན་སློབ་མ་ལ། །རྒྱུད་ཀྱི་དེ་ཉིད་བསྟན་པར་བྱ། །གཞན་དག་
རིང་དུ་སྤང་བར་བྱ། །གཞན་དུ་གུས་བཅས་གྱུར་ཀྱང་སྤང༌། །དེ་ལ་སྐྱབས་སུ་འགྲོ་བའི་ཚིགས་སུ་བཅད་པ་འདིའོ། །ཇི་སྲིད་སྙིང་པོ་བྱང་ཆུབ་བར། །སངས་རྒྱས་ལ་ནི་
བདག་སྐྱབས་མཆི། །དམ་པའི་ཆོས་ལ་བདག་སྐྱབས་མཆི། །དགེ་འདུན་ལ་ཡང་མི་ཕྱེད་དང༌། །དེ་ལ་བསླབ་པ་ལྔའི་ཚིགས་སུ་བཅད་པ་ནི། སྲོག་གཅོད་མ་བྱིན་ལེན་
པ་དང༌། །གཞན་གྱི་བུད་མེད་རྫུན་སྨྲ་རྣམས། །སྤང་བྱ་ཀུན་ལ་འཕགས་བཞིན་བྱ། །ལྔ་པ་ཆང་གི་བཏུང་བ་ཉིད། །དེ་ལ་འདིར་གསོ་སྦྱོང་གི་ཚིགས་སུ་བཅད་པ་ནི། །བདག་
གིས་སེམས་ཅན་བསད་མི་བྱ། །ཕ་རོལ་ནོར་ནི་ཕྲོག་མི་བྱ། །བདག་ནི་ཚངས་པར་སྤྱོད་པ་སྤྱད། །རྫུན་གྱི་ཚིག་ཀྱང་སྤང་བར་བགྱི། །མྱོས་བྱེད་ཆང་གི་བཏུང་བ་ནི། བདག་
གིས་གང་དུའང་བཏུང་མི་བྱ། །གར་དང་གླུ་དང་རྒྱན་རྣམས་དང༌། །རྒོད་བག་རྣམས་ནི་སྤང་བར་བྱ། །ཁྲི་སྟན་མཐོ་དང་ཁྲི་སྟན་ཆེ། །དུས་མིན་ཁ་ཟས་སྤང་བར་བྱ། །

82-1-373b

དེ་ལྟར་གསོ་སྦྱོང་ཡན་ལག་བརྒྱད། །དགྲ་བཅོམ་རྗེས་སུ་བདག་གིས་བསླབ། །ཇི་ལྟར་སངས་རྒྱས་ཀྱིས་གསུངས་ལྟར། །རྣམ་དག་བདག་གིས་གཟུང་བར་བགྱི། །དེ་ཡིས་གཡོན་
ཅན་བདུད་ལས་རྒྱལ། །བླ་མེད་སངས་རྒྱས་མཆོག་ཐོབ་བྱ། །འདིར་ནི་སྲིད་པ་ཞི་གྱུར་ནས། །ལུས་ཅན་ཀུན་གྱི་སྐྱབས་གྱུར་ཏེ། །འཁོར་བ་ཇི་སྲིད་དེ་སྲིད་པར། །སྐྱེས་བུ་བདེ་
བར་གཤེགས་པར་སྐྱེ། །སྐྱེ་བོ་བཟང་པོ་དང་འགྲོགས་འདིར། །བློ་ལྡན་འཇིག་རྟེན་ལ་ཕན་དགའ། །དེ་ལ་འདིར་ཆུའི་དབང་ནི། །སློབ་མ་དྲི་མ་དང་བྲལ་ཞིང༌། །ཤེལ་དག་པ་
བཞིན་དུ་བསམས་ནས། རྣམ་པར་རྒྱལ་བའི་བུམ་པ་ནས་ཆུ་བླངས་ཏེ། ལོ་མ་དང་བཅས་པའི་ལག་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ས་མ་ཡ་ཤྲི་ཡེ་ཧཱུཾ། ཞེས་པ་འདིས་
དབང་བསྐུར་བར་བྱའོ། །དེ་ལ་འདིར་དབུ་རྒྱན་གྱི་དབང་བསྐུར་བ་ནི། གོས་ལ་སོགས་པ་ལ་བྱས་པའི་དབུ་རྒྱན་རིན་པོ་ཆེ་ཀུན་ལས་གྲུབ་པར་བསམས་ནས། སློབ་མའང་
འཁོར་ལོས་བསྒྱུར་བ་ལྟར་བསམས་ནས། མགོ་བོར་དབུ་རྒྱན་སྦྱིན་པར་བྱའོ། །སྔོན་བཞིན་དུ་དབང་བསྐུར་བར་བྱ་སྟེ། །ཨོཾ་ཙཎྜ་མཧཱ་རོ་ཥ་ན་ཨཱ་བི་ཤ་ཨཱ་བི་ཤ་ཨ་སྱ་ཧྲི་ད་
ཡཾ་ཧཱུཾ་ཕཊ། དེ་ལ་རལ་གྲིའི་དབང་བསྐུར་བ་ནི། ལྕགས་ལ་སོགས་པའི་རང་བཞིན་ལས། རལ་གྲི་དེ་ཡི་ལག་པ་གཡས་སུ་བྱིན་ནས། སྔོན་བཞིན་དུ་དབང་བསྐུར་བར་བྱ་

82-1-374a

༄༅། །སྟེ༑ ཨོཾ་ཧ་ན་ཧ་ན། མཱ་ར་ཡ་མཱ་ར་ཡ། སརྦ་ཤ་ཏྲཱུཾ་ཛྙཱ་ན་ཁཊྒ་ཧཱུཾ་ཕཊ། དེ་ལ་འདིར་ཞགས་པའི་དབང་བསྐུར་བ་ནི། ཟངས་མ་ལ་སོགས་པ་ལས་བྱས་
པའི་ཞགས་པ་དེའི་སྡིགས་མཛུབ་དང་བཅས་པའི་ལག་པ་གཡོན་པར་བྱིན་ནས། སྔོན་བཞིན་དུ་དབང་བསྐུར་བར་བྱ་སྟེ། ཨོཾ་གྲྀཧྣ་གྲྀཧྣ། ཀ་ཧ་ཀ་ཧ། ཀཌྜྷྱཿཀཌྜྷྱཿ།
སརྦྦ་དུཥྚཾ་པཱ་ན་ཤེ་བཾ་དྷ་བཾ་དྷ། མཧཱ་ས་ཏྱ་ཏེ་དྷརྨྨ་ཏེ་སྭཱཧཱ། དེ་ལ་འདིར་མིང་གི་དབང་ནི། སློབ་མ་ཁྲོ་བོ་གཏུམ་པོ་ཆེན་པོའི་ཕྱག་རྒྱ་རུ་ཉེ་བར་བཀོད་ནས། དེའི་རྣམ་པར་
སེམས་ཀྱིས་དམིགས་ཏེ། ཨོཾ་ཧེ་ཤྲཱི་བྷ་ག་ཝཱ་ན་ཀྲྀཥྞཱ་ཙ་ལ་སིདྡྷི་སྟྭཾ་ཧཱུཾ་ཕཊ། དེ་ནས་སྔོན་བཞིན་དུ་དབང་བསྐུར་བར་བྱའོ། །དེ་བཞིན་སྒྲུབ་པ་པོས་ནག་པོ་ལ་སོགས་པའི་དབྱེ་
བས༑ མི་གཡོ་བ་རྣམ་པ་ལྔའི་མིང་གིས་དབང་བསྐུར་བ་སྦྱིན་པར་བྱའོ། །ཞེས་པ་ནི་དབང་ལྔའོ། །བུད་མེད་རྣམས་ཀྱི་དབུ་རྒྱན་གྱིས་དབང་བསྐུར་བ་བཞག་ནས། སིནྡྷུ་
རའི་དབང་བསྐུར་བ་སྦྱིན་པར་བྱའོ། །རྒྱལ་སྲིད་ཀྱི་ལྷ་མོ་ཆེན་མོའི་ཚུལ་དུ་སློབ་མ་དམིགས་ཏེ། ཨོཾ་བྷ་ག་ཝ་ཏཱི་ཨཱ་བི་ཤ་ཨཱ་བི་ཤ་ཨསྱ་ཧྲྀ་ད་ཡཾ་ཧཱུཾ་ཕཊ། ལྕགས་
ལ་སོགས་པའི་གྲི་གུག་དེའི་ལག་པ་གཡས་སུ་སྦྱིན་པར་བྱའོ། །ཨོཾ་ཀརྟི་ཀེ་སརྦྦ་མཱ་ར་ཎཱཾ་མཱཾ་སཾ་ཀཱརྟ་ཡ་ཀཱརྟ་ཡ་ཧཱུཾ་ཕཊ། ལག་པ་གཡོན་པ་མིའི་ཐོད་པའམ། རྫ་ལས་

82-1-374b

བྱས་པ་སྦྱིན་པར་བྱའོ། །ཨོཾ་བཛྲ་ཀ་པཱ་ལ་སརྦ་ཤ་ཏྲཱུ་ཎཱཾ་རཀྟཾ་དྷ་ར་ཡ་དྷ་ར་ཡ་ཧཱུཾ་ཕཊ། དེ་ནས་བཅོམ་ལྡན་འདས་མའི་ཕྱག་རྒྱ་རུ་རྣམ་པར་བཀོད་ནས། དེའི་རྣམ་པར་དམིགས་ཏེ། ཨོཾ་
ཧེ་ཤྲཱི་དྭེ་ཥ་བཛྲི་སིདྡྷི་སྟྭཾ་ཧཱུཾ་ཕཊ། དེ་བཞིན་དུ་བུད་མེད་ནི་ནག་མོ་ལ་སོགས་པའི་ཁ་དོག་གི་དབྱེ་བས་རྣལ་འབྱོར་མ་ལྔ་པོ་རྣམས་ཀྱི་མིང་གིས་དབང་བསྐུར་བར་བྱའོ། །འདིར་ཤེས་
རབ་ཀྱི་དབང་བསྐུར་བའི་གནས་སུ་ཐབས་ཀྱི་དབང་བསྐུར་བ་སྦྱིན་པར་བྱའོ་ཞེས་སོ། །དེ་ནས་གསང་བའི་དབང་བསྐུར་བར་གྱུར་པ་ནི་བླ་མ་ལ་སློབ་མས་གོས་ལ་སོགས་པས་ཡང་
དག་པར་མཆོད་ནས། དེ་ལ་རང་ཡིད་དུ་འོང་བའི་གཟུགས་དང༌། ལང་ཚོས་བརྒྱན་པའི་ཤེས་རབ་མ་དབུལ་བར་བྱའོ། །ཁྱོད་ལ་འདི་ནི་འབུལ་ལགས་ཀྱི། །འདོད་ཀུན་
བདེ་བར་རབ་ཏུ་སྩོལ། །བདག་ནི་འདོད་པའི་བདེ་དོན་ཕྱིར། །མགོན་པོ་ཁྱོད་ཀྱིས་བརྩེ་བས་ཟུང༌། །དེ་ནས་བླ་མ་ལ་ཕྱག་འཚལ་ནས་སློབ་མ་ཕྱིར་བྱུང་སྟེ། ཨོཾ་ཙཎྜ་མཧཱ་རོ་
ཥ་ཎ་ཧཱུཾ་ཕཊ། ཞེས་པའི་སྔགས་བཟླས་ཤིང་གནས་པར་བྱའོ། །ཡང་བླ་མས་ཆང་དང༌། ཤ་ལ་སོགས་པ་རྣམས་ཀྱིས་བདག་ཉིད་མཆོད་ནས། ཤེས་རབ་ཀྱང་ཚིམ་པར་བྱས་
ཏེ༑ ༑ཡང་དག་པར་སྦྱོར་བ་ལས་ཉེ་བར་བྱུང་བའི་དཀར་དམར་ལོ་མའི་སྐྱོང་བུ་ལ་སོགས་པར་བཞག་ནས། སློབ་མ་བོས་ཏེ། དེའི་ལྕེ་ལ་མཐེ་བོང་དང༌། མིང་མེད་ཀྱིས་རྫས་

82-1-375a

༄༅། །བཟུང་ནས། ཧཱུཾ་ཕཊ་ཀྱི་ཡི་གེ་བྲི་བར་བྱའོ། །དེ་ནས། ཨ་ཧོ་སུ་ཁཾ་ཞེས་བརྗོད་པར་བྱའོ། །དེ་ནས་འདི་བརྗོད་པར་བྱ་སྟེ། དེ་རིང་བདག་གིས་སངས་
རྒྱས་ཀྱི་ཡེ་ཤེས་བསྐྱེད་པར་བྱ་ཡི། གང་གིས་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་རབ་ཏུ་མི་གནས་པའི་མྱ་ངན་ལས་
འདས་པ་ཐོབ་པར་འགྱུར་གྱི། འོན་ཀྱང་ཁྱོད་ཀྱིས་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་འདི་སྨྲ་བར་མི་བྱའོ། །དེ་ནས་སློབ་མའི་སྙིང་གར་རལ་གྲི་བཞག་ནས་
འདི་སྐད་བརྗོད་པར་བྱ་སྟེ། གལ་ཏེ་སྨྲས་ན་དེའི་ཚེ། ཤིན་ཏུ་རྣོ་བའི་རལ་གྲི་འདི། །ཁྲོ་བོ་གཏུམ་པོའི་ཕྱག་ན་གནས། །གང་གིས་དམ་ཚིག་འཇིག་བྱེད་པ། །དེ་ལ་འདི་
ཡིས་མཆོག་ཏུ་གཅོད། །སྐྱེ་བ་བྱེ་བ་སྟོང་རྣམས་སུ། །མི་རྣམས་རལ་གྲི་ལག་འཕྱར་བས། །ཡན་ལག་ཀུན་གཅོད་མགོ་བོ་ནི། །འདི་ཡིས་མཆོག་ཏུ་གཅོད་པར་བྱེད། །
གལ་ཏེ་དམ་ཚིག་འདི་ཉིད་ཀྱིས། །ཁྱོད་ཀྱིས་འཇིགས་པར་འཐོབ་པར་འགྱུར། །དེ་ནས་སློབ་མས་བརྗོད་པར་བྱ་སྟེ། དེ་ལྟར་ངེས་ཞེས་སོ། །དེ་ནས་གདོང་གཡོགས་
བཅིངས་ནས། དཀྱིལ་འཁོར་དུ་མེ་ཏོག་དབུལ་བར་བྱའོ། །དེ་ནས་གདོད་གཡོགས་བསལ་ནས། དཀྱིལ་འཁོར་རབ་ཏུ་བསྟན་པར་བྱའོ། །གང་དང༌། གང་གིས་

82-1-375b

མཚན་མ་དེ་ནས་བསྟན་པར་བྱའོ། །དེ་ནས་སློབ་མ་ལ་ཤེས་རབ་མ་དེ་སྦྱིན་པར་བྱའོ། །གཟུངས་མ་ཡིད་འོང་འདི་ཁྱོད་ཀྱིས། །བསྟེན་བྱར་སངས་རྒྱས་རྣམས་ཀྱིས་གསུངས།།
རྨོངས་པ་གང་ཞིག་འདའ་བྱེད་པ། །དེ་ལ་མཆོག་གི་དངོས་གྲུབ་མེད། །ད་ནས་དགའ་བ་བཞིའི་རྣམ་པར་དབྱེ་བ་བླ་མས་རྣ་བར་སྨྲ་བར་བྱའོ། །དེ་ན་བླ་མ་ཕྱི་རོལ་དུ་བྱུང་ནས།།
ཤེས་རབ་གཅེར་བུ་ཙོག་བུས་གསང་གནས་མཛུབ་མོས་བསྟན་ནས། ཅི་སྟེ་བུ་ཁྱོད་འདི་སྤྲོ་འམ། །ང་ལས་མི་གཙང་བ་དང་ནི། །བཤང་གཅི་རཀྟ་ཟ་བ་དང༌། །བྷ་གའི་གནས་
ལ་འོ་བྱེད་དམ། །སྒྲུབ་པ་པོས་སྨྲ་བར་བྱ་སྟེ། ཁྱོད་ལས་མི་གཙང་བཟའ་བ་ནི། །ཅི་ཡི་ཕྱིར་ནི་བདག་མི་སྤྲོ། །ཇི་སྲིད་བྱང་ཆུབ་སྙིང་པོའི་བར། །བདག་གིས་མི་མོ་ཀུན་
གུས་བྱ། །དེས་ཀྱང༌། ཨ་ཧོ་བདག་གི་པདྨ་འདི། །བདེ་བ་ཐམས་ཅད་ཡང་དག་ལྡན། །གང་ཞིག་ཆོ་གས་སྟེན་བྱེད་ན། །བདག་ནི་དངོས་གྲུབ་སྩོལ་མཛད་མ། །བློ་ལྡན་
བརྟན་པར་རབ་སྦྱོར་བས། །པདྨ་བྱ་བ་ཇི་བཞིན་གྱིས། །རང་ཉིད་ཁོར་བོ་གཏུམ་པོ་ཆེན་པོར་གནས་པས་བདེ་བ་ཆེན་པོ་སྟེ། དེ་ནས་སྒྲུབ་པ་པོ་བདག་ཉིད་ཁྲོ་བོ་གཏུམ་པོ་ཆེན་
པོའི་རྣམ་པར་བསམས་ལ། ཤེས་རབ་ཀྱང་ཞེ་སྡང་རྡོ་རྗེ་མའི་ཚུལ་གྱིས་ཡང་དག་པར་སྦྱོར་བས་དགའ་བ་བཞི་མཚོན་པར་བྱའོ། །དེ་ནས་ཡོངས་སུ་རྫོགས་པ་དང༌། །

82-1-376a

༄༅། །བླ་མ་ལ་སོགས་པ་ལ་ཆང་དང༌། ཤ་ལ་སོགས་ཀྱི་འཁོར་ལོའི་མཆོད་པ་དབུལ་བར་བྱའོ་ཞེས་པ་ནི་ཤེས་རབ་ཀྱི་དབང་ངོ༌། །ཞེས་པ་ནི། དཔའ་
བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། དབང་བསྐུར་བའི་རིམ་པར་ཕྱེ་བ་སྟེ་གསུམ་པའོ།།    །།དེ་ནས་བཅོམ་ལྡན་
འདས་མས་གསོལ་པ། ཇི་ལྟར་སྒོམ་པ་པོ་ཡི་ཕྱིར། །ཁྲོ་ཆེན་གཏུམ་པོ་བསྒོམ་པར་བྱ། །སྔགས་ཀྱི་བཟླས་པ་ཇི་ལྟར་བྱ། །དབང་ཕྱུག་དམ་པ་བཤད་དུ་གསོལ། །དེ་
ནས་བཅོམ་ལྡན་འདས་ཀྱིས་བཀའ་སྩལ་པ། ཡིད་དང་མཐུན་པའི་ས་ཕྱོགས་ནི། །བར་དུ་གཅོད་བ་ཀུན་བྲལ་བར། །ཇི་ལྟར་རྙེད་པའི་སྟན་ཉིད་ལ། །དེ་ལ་མཉམ་གཞག་
བརྟག་པར་བྱ། །དང་པོ་བྱམས་པ་བསྒོམ་པར་བྱ། །གཉིས་པར་སྙིང་རྗེ་བསྒོམ་པར་བྱ། །གསུམ་པ་ལ་ནི་དགའ་བ་བསྒོམ། །ཀུན་གྱི་མཐའ་ལ་བཏང་སྙོམས་སོ། །དེ་ནས་
རང་གི་ཐུགས་ཀའི་ས་བོན་ལས་པདྨ་དང༌། ཟླ་བ་དང༌། ཉི་མ་ལ་གནས་པའི་འོད་ཟེར་རྣམས་ཀྱིས་མདུན་དུ་བསམ་གཏན་གྱི་ཁྲོ་བོ་གཏུམ་པོ་བསམས་ནས། ཡིད་ཀྱིས་མཆོད་པ་
བྱ་སྟེ༑ མཁས་པས་མེ་ཏོག་ལ་སོགས་པས། །ཡིད་ཀྱིས་དེ་རྣམས་མཆོད་པར་བྱ། །དེ་མདུན་སྡིག་པ་བཤགས་པར་བགྱི། །བསོད་ནམས་ལ་ཡང་རྗེས་ཡི་རང༌། །གསུམ་

82-1-376b

ལ་སྐྱབས་སུ་འགྲོ་བར་བྱ། །བསྐུལ་ཞིང་གསོལ་བ་རབ་ཏུ་འདེབས། །བདག་ཉིད་ཡོངས་སུ་འབུལ་བ་དང༌། །བསོད་ནམས་ཡོངས་སུ་བསྔོ་བར་བྱ། །དེ་ནས་སྨོན་ལམ་བཏབ་ནས་ནི། །
བྱང་ཆུབ་སེམས་ནི་བསྐྱེད་པར་བགྱི། །དེ་ནས་ཕྱག་ནི་བཙལ་བྱས་ལ། །འོད་ཟེར་རྣམས་ཀྱིས་སླར་ཡང་བསྡུ། །མཁས་པས་སྟོང་པར་བསམས་པ་ནི། །སྔགས་འདི་ཉིད་ནི་
བརྗོད་པར་བྱ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་བ་ཨཱཏྨ་ཀོ྅ཧཾ། རབ་ཏུ་འབད་པའི་ཧཱུཾ་ཡིག་ནི། །འོད་ཟེར་དེ་ཡིས་བསྲེགས་པར་བསམ། །ག་བུར་བསྲེགས་པ་ཇི་བཞིན་བསམ།།
འོད་ཟེར་ལ་ཡང་རྣམ་མི་རྟོག །ཐམས་ཅད་ནམ་མཁའ་ཇི་བཞིན་དུ། །སྐད་ཅིག་གིས་ནི་རྣམ་པར་བསྒོམ། །དྲི་མེད་དག་པའི་ཤེལ་བཞིན་དུ། །རང་ལུས་རྣམ་པར་བསྒོམ་
པར་བྱ། །སྔོན་དུ་བསྒོམ་བྱ་ཕྱི་ནས་ནི། །ཡཾ་རཾ་བཾ་ལཾ་བཞི་རྣམས་ལས། །ཡོངས་གྱུར་བསྒོམ་བྱ་རླུང་དང་ནི། །མེ་དང་ཆུ་དང་ས་རྣམས་སོ། །བྷྲུཾ་ཡིག་དེ་ལས་བསྒོམ་བྱ་བ། །གཞལ་
ཡས་ཁང་དུ་རབ་ཏུ་སྒོམ། །གྲུ་བཞི་པ་ལ་སྒོ་བཞི་པ། །ཀ་བ་བརྒྱད་ཀྱིས་ཉེ་བར་མཛེས། །དེ་ཡི་དབུས་སུ་བསམ་བྱ་བ། །སྣ་ཚོགས་པདྨ་འདབ་བརྒྱད་ལྡན། །པཾ་ཡིག་ས་བོན་
ལས་བྱུང་བ། །དེ་ལ་ཨཾ་ཡིག་ལས་བྱུང་ཟླ། །རཾ་ཡིག་ལས་བྱུང་ཉི་མ་སྟེ། །དེ་སྟེང་ཧཱུཾ་ཡིག་ལས་ཀྱང་སླར། །དེས་བསྐྱེད་མི་བསྐྱོད་པ་རུ་བསམ། །མཱ་མ་ཀཱི་བཅས་ཡང་དག་སྦྱོར།།

82-1-377a

༄༅། །དེ་ལ་རིམ་བཞིན་རྣལ་འབྱོར་དབང༌། །དེ་ཡི་སྤྱི་བོ་ལ་ཐིམ་ནས། །སྐར་མདའ་ཇི་བཞིན་སྦྱོར་བ་ཡིས། །མཱ་མ་ཀཱི་ཡི་བྷ་གར་བསམ། །དེ་ལས་ཁུ་བ་རོ་མཉམ་
གྱུར༑ ༑ལྷུང་གྱུར་དེ་ཡི་བྷ་གའི་ནང༌། །གཏུམ་པོའི་གཟུགས་སུ་གྱུར་ནས་ནི། །བྷ་གའི་མཐའ་ལས་ངེས་བྱུང་ནས། །མི་བསྐྱོད་པ་ལ་རལ་གྲི་ཡིས། །བསྣུན་ནས་ཕྱི་ནས་རབ་ཏུ་
བཟའ། །མཱ་མ་ཀཱིས་ཀྱང་དེ་ལས་དེའི། །ཤ་ཟ་བར་ནི་རབ་ཏུ་བསམ། །དེ་ཕྱིར་མཱ་མ་ཀཱིས་བཟུང་ནས། །མ་དང་ཡང་དག་རབ་འདོད་བྱ། །དེས་ཀྱང་འཁྱུད་པར་བསམ་བྱ་བ། །ཞེ་
སྡང་རྡོ་རྗེ་མ་ཡི་གཟུགས། །ཕྱག་གཡས་ན་ནི་རལ་གྲི་འཕྱར། །གཡོན་པ་ཞགས་པ་དང་བཅས་པའི། །སྡིགས་མཛུབ་ཀྱིས་ནི་སྡིགས་པར་བྱེད། །སོ་ཡི་མ་མཆུ་ཡང་དག་
བསྡམས། །རྐང་གཡས་བརྡེགས་པའི་སྟབས་ཀྱིས་ནི། །བདུད་བཞི་རྣམ་པར་ཉེད་པར་མཛད། །པུས་མོ་གཡོན་པ་ས་ལ་བཙུགས། །འཇིགས་བྱེད་འཁྱོག་པོར་གཟིགས་པ་
ཅན༑ ༑ནོར་འཛིན་ལ་ནི་སྡིགས་མཛུབ་བསྟན། །པུས་མོ་གཡོན་པའི་རྩེ་མོས་གནས། །མི་བསྐྱོད་སྔོན་པོས་དབུ་རྒྱན་མཛད། །རིན་པོ་ཆེ་ཡི་ཅོད་པན་ཅན། །རྒྱན་རྣམས་ཀུན་
གྱིས་བརྒྱན་གྱུར་པའི། །གཞོན་ནུ་ཟུར་ཕུད་ལྔ་དང་ལྡན། །བརྒྱད་གཉིས་ལོ་ཡི་རྣམ་པ་ཅན། །སྤྱན་གཉིས་དམར་པོ་གཙོ་བོ་ཡི། །སེམས་ཉིད་བརྟན་པས་བསྒོམ་པར་བྱ། །

82-1-377b

བདག་ཉིད་ཁྲོ་བོ་གཏུམ་གྲུབ་ནས། །དེ་ནས་བསྲུབ་པའི་སྦྱོར་བ་ཡིས། །ཤར་དུ་མི་གཡོ་དཀར་པོ་སྤྲོ། །མེ་མཚམས་གཏི་མུག་རྡོ་རྗེ་མ། །སྟོན་ཀའི་ཟཱ་འོད་དང་མཚུངས་སྤྲོ། །ལྷོ་
རུ་མི་གཡོ་སེར་པོ་སྤྲོ། །ཕྲ་མ་རྡོ་རྗེ་བདེན་བྲལ་སེར། །མི་གཡོ་དམར་པོ་ནུབ་ཏུ་སྤྲོ། །རླུང་དུ་འདོད་ཆགས་རྡོ་རྗེ་མ། །མི་གཡོ་ལྗང་གུ་བྱང་ཕྱོགས་སུ། །དབང་ལྡན་ཕྲག་དོག་རྡོ་རྗེ་མ། །
ཕྱི་ནས་ཤེས་རབ་དང་བཅས་དེས། །རང་གི་མགྲིན་པ་ལས་བྱུང་བའི། །ལྷ་མོ་རྣམས་ཀྱིས་གླུ་ཡི་བསྐུལ། །བ་ཧུ་མཻ་ཏྲི་ཏུ་བི་བརྫྫ་ཨ་ཧོ་ཧི་མཱ་ཤུནྣ་ས་ཧཱ་བ་ཏོ། །ཛྫུ་བི་ཡོ་ཨེ་ཕི་ཊཱ་མི་
ས་པྤ་ཛ། ག་ཧི་བ་བྷ་བ། གཏི་མུག་རྡོ་རྗེ་མས་སོ། །མཱ་ཀ་རུ་ཎ་ཙི་ཨ་ཕིཊྚ་ཧི་བ་ཧུ་མཱ་ཧོ་ཧི་ཏུ་ཤུནྣ་མཱ་མོ་ཛུ་དེ་ཧ། སུ་དུཀྑི་ཨ་ཧུ་ཨི་ཛི་བ་བི་ཧུནྣཿ། ཕྲ་མ་རྡོ་རྗེ་མ་ཡིས་སོ། །ཀཱི་ས་ཏུ་
ཧ་རི་ས། བི་ཧོ་ཧི་ཨ་ཤུནྣ་ཧི་ཀ་ར་སི་པ་བེ་ཤ་།ཏོ་ཛྫུ་ནི་མནྣ་ན་ཀ་རི། ཨ་མཎྞི་ཨཙྪ་ཨི་ལོ་ཨཱ་ཤི་ཥ། འདོད་ཆགས་རྡོ་རྗེ་མའིའོ། །ཛོབ་ན་མཙྪི་ཨུ་པ་ཁེ་ཨ་ནཥྥ་ལ་ཤུནྣཿཨེ་
བིཊྚེ། ཤུནྣ་ས་ཧཱ་བ་བི་གོ་ཨི་ཨ་ཀ་ར་ཧི་ཏུ་མོ་ཨེ་སཾ་མ་གྷིཊྚི། ཕྲག་དོག་རྡོ་རྗེ་མའིའོ། །ཁྱབ་བདག་བྱམས་པ་རྣམ་སྤངས་ནས། །སྟོང་པའི་རང་བཞིན་དུ་མ་མཛད། །ཁྱོད་དང་
རྣམ་བྲལ་བདག་འགུམ་པས། །འགྲོ་ཀུན་སྟོང་པར་མ་མཛད་ཅིག །གཏི་མུག་རྡོ་རྗེ་མས་སོ། །སྙིང་རྗེའི་སེམས་བྲལ་བདག་འགུམ་པས། །ཁྱབ་བདག་སྟོང་པར་མ་མཛད་ཅིག་

82-1-378a

༄༅། །བདག་གིས་ལུས་ནི་སྡུག་བསྔལ་བས། །འཚོ་བ་དང་བྲལ་མ་མཛད་ཅིག །ཕྲ་མ་རྡོ་རྗེ་མས་སོ། །ཅི་སྟེ་མཁས་བ་ཁྱོད་ཉིད་ནི། །དགའ་བ་སྤངས་
ནས་སྟོང་པར་འཇུག །འཇིག་རྟེན་མ་ལུས་པ་རྣམས་དང༌། །བདག་གི་ཡིད་ནི་ཁྱོད་ལ་སྡོད། །འདོད་ཆགས་རྡོ་རྗེ་མ་ཡིས་སོ། །ལང་ཚོ་དང་ལྡན་བཏང་སྙོམས་པའི། །མིག་
ནི་སྟོང་པ་འབྲས་མེད་ཅན། །སྟོང་པའི་རང་བཞིན་ཉིད་སྤོངས་ལ། །བདག་ལ་མཉམ་ཉིད་སྦྱོར་བར་མཛད། །ཕྲག་དོག་རྡོ་རྗེ་མས་སོ། །འདི་ནི་རྨི་ལམ་ལྟར་ཐོས་ནས། །ཁུ་བ་
ལས་འཁྲུངས་སྐད་ཅིག་གིས། །སྔོན་མའི་གཟུགས་བཞིན་བསམ་པར་བྱ། །བདག་ཉིད་ཡང་དག་སྦྱོར་དེ་ལས། །མི་གཡོ་དཀར་པོ་ལ་བསྣུན་ནས། །གཏི་མུག་རྡོ་རྗེར་
རབ་འདོད་བྱ། །མི་གཡོ་དཀར་པོའི་གཟུགས་སུ་བྱ། །མི་གཡོ་སེར་པོ་སླར་བསད་ནས། །འདོད་བྱ་བྲ་མ་རྡོ་རྗེ་མར། །བདག་ཉིད་མི་གཡོ་སེར་པོར་བྱ། །དེ་བཞིན་མི་གཡོ་
དམར་པོ་བསད། །འདོད་ཆགས་རྡོ་རྗེ་མར་འདོད་བྱ། །མི་གཡོ་དམར་པོས་བདག་ཉིད་བྱ། །མི་གཡོ་ལྗང་གུས་བསད་ནས་ཀྱང༌། །ཕྲག་དོག་རྡོ་རྗེ་མར་འདོད་བྱ། །མི་གཡོ་ལྗང་
གུར་བདག་ཉིད་བྱ། །ལྷ་མོ་བཞི་ལ་ལྔས་ ཆགས་པས། །དཀྱིལ་འཁོར་ཐམས་ཅད་ཡང་དག་བསྡུ། །བདག་ཉིད་གཅིག་ཏུ་ཡང་དག་སྦྱོར། །འབད་པ་ཡིས་ནི་བསྒོམ་པར་

82-1-378b

བྱ༑ ༑དེ་ལས་ང་རྒྱལ་བྱས་པ་ཡིས། །བདག་ལ་དངོས་གྲུབ་ཐེ་ཚོམ་མེད། །ཁ་དོག་ནག་ཕྱིར་རྣལ་འབྱོར་པ། །གང་བསྒོམ་དེ་ནི་མི་གཡོ་ནག །ཁ་དོག་དཀར་ཕྱིར་རྣལ་འབྱོར་པ། །གང་
བསྒོམ་དེ་ནི་མི་གཡོ་དཀར། །ཁ་དོག་སེར་ཕྱིར་རྣལ་འབྱོར་པ། །གང་བསྒོམ་དེ་ནི་མི་གཡོ་སེར། །ཁ་དོག་དམར་ཕྱིར་རྣལ་འབྱོར་པ། །གང་བསྒོམ་དེ་ནི་མི་གཡོ་དམར། །ཁ་དོག་
ལྗང་ཕྱིར་རྣལ་འབྱོར་པ། །གང་བསྒོམ་དེ་ནི་མི་གཡོ་ལྗང༌། །ཁ་དོག་ནག་མོའི་བུད་མེད་དེས། །ཞེ་སྡང་རྡོ་རྗེ་མ་བསྒོམ་བྱ། །ཁ་དོག་དཀར་མོའི་བུད་མེད་དེས། །གཏི་མུག་རྡོ་རྗེ་མ་བསྒོ་
བྱ༑ ༑ཁ་དོག་སེར་མོའི་བུད་མེད་དེས། །ཕྲ་མ་རྡོ་རྗེ་མ་བསྒོམ་བྱ། །ཁ་དོག་དམར་མོའི་བུད་མེད་དེས། །འདོད་ཆགས་རྡོ་རྗེ་མ་བསྒོམ་བྱ། །ཁ་དོག་ལྗང་གུའི་བུད་མེད་དེས། །ཕྲག་
དོག་རྡོ་རྗེ་མ་བསྒོམ་བྱ། །སྐྱེས་ཀུན་རྡོ་རྗེའི་རྣལ་འབྱོར་པ། །བུད་མེད་རྡོ་རྗེའི་རྣལ་འབྱོར་མ། །ནག་སོགས་ཁ་དོག་དབྱེ་བ་ཡིས། །འདི་རྣམས་ཀུན་ལ་རབ་ཏུ་བརྟགས། །ཡང་
ན་ལས་ཀྱི་དབྱེ་བ་ཡིས། །དབྱེ་བ་ལྔ་རུ་རབ་ཏུ་བརྟག །གནག་ཕྱིར་བསད་དང་ཞེ་སྡང་ལ། །ཞི་ལ་དཀར་པོ་དག་ཏུ་འདོད། །རེངས་དང་རྒྱས་ལ་སེར་པོ་སྟེ། །དབང་དང་དགུག་
ལ་དམར་པོའོ། །སྐྲོད་བ་ལས་ནི་ལྗང་གུར་བཤད། །ཡང་ན་རིགས་ཀྱི་རབ་དབྱེ་བས། །བྲམ་ཟེ་དཀར་པོ་དམངས་རིགས་ནག །གཏུམ་པོ་སེར་པོ་དག་ལ་འདོད། །དམར་པོ་

82-1-379a

༄༅། །གར་མ་དག་ལ་འདོད། །ལྗང་གུ་ཚོས་མ་ཞེས་བྱའོ། །བུ་མོ་སྔོ་སངས་མིག་ཡངས་མ། །ནག་མོ་སྒོམ་པ་པོས་འདོད་བྱ། །བུ་མོ་དཀར་པོ་དཀར་མོ་
ཡིས༑ ༑བུ་མོ་སེར་པོ་སེར་མོ་ཡིས། །བུ་མོ་དམར་པོ་དམར་མོ་ཡིས། །བུ་མོ་ལྗང་གུ་ལྗང་གུ་ཡིས། །ཡང་ན་གང་གིས་དེ་འཛིན་པ། །དེ་དང་དེ་ཡི་སྒོམ་པ་མཆོག །ཇི་ལྟ་བ་
ཡང་མི་ཤེས་པས། །སེམས་ཉིད་བརྟན་པས་འདོད་པ་བྱ། །ཕྱོགས་ཙམ་རབ་ཏུ་སྦྱོར་བ་ལས། །བུ་མོ་དེ་ཡིས་དངོས་གྲུབ་སྟེ། །རྡོ་རྗེའི་ཤུ་ཀྲར་གྱུར་པ་ལ། །ལྕེ་ཡིས་ཀུན་
ནས་འཇིབ་པར་བྱ། །ཇི་སྲིད་འདོད་པའི་བཤང་གཅི་ཡང༌། །དེ་ཡི་ཁ་དང་བྷ་གར་སྦྱིན། །གུ་ད་པདྨ་རབ་འཇིབ་པས། །བོཥྛཾ་ཙི་འདོད་རབ་བཟའ་བྱ། །ངོ་ཚ་སྐྱུག་བྲོ་བྱེད་
གྱུར་ན། །རྣམ་པ་ཀུན་ཏུ་དངོས་གྲུབ་ཉམས། །འདིར་ནི་རང་གི་བཟའ་བ་མཆོག །སངས་རྒྱས་ཀུན་གྱིས་རབ་ཏུ་བཟས། །ཞེས་པ་ནི་དཔའ་བོ་གཅིག་པུར་གསུངས་
པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། ལྷ་ཉིད་ཀྱི་རིམ་པར་ཕྱེ་བ་སྟེ་བཞི་པའོ།།    །།དེ་ནས་སྔགས་རྣམས་ཀུན་ལས་བཏུས། །བདག་གིས་རབ་
ཏུ་བཤད་པར་བགྱི། །དེ་ནས་བཅོམ་ལྡན་འདས་བདུད་ཐམས་ཅད་ཀྱིས་མི་ཐུབ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། སྔགས་ཀུན་ལས་བཏུས་

82-1-379b

པ་འདི་གསུངས་སོ། །ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། རྩ་བའི་སྔགས་སོ། །ཨོཾ་ཨ་ཙ་ལ་ཧཱུཾ་ཧྲཱིཾ། རྩ་བའི་སྔགས་གཉིས་པའོ། །ཨོཾ་ཧཱུཾ་ཕཊ། རྩ་བའི་སྔགས་གསུམ་པའོ། །ཧཱུཾ་སྙིང་པོའི་
སྔགས་སོ། །ཧཱུཾ་སྙིང་པོའི་སྔགས་གཉིས་པའོ། །ཧཾ་སྙིང་པོའི་སྔགས་གསུམ་པའོ། །ཨོཾ་ཧྲཱིཾ་ཧྲཱིཾ་ཧྲཾ་ཙཎྜ་རཱུ་པེ་ཙ་ཊ་ཙ་ཊ། པྲ་ཙ་ཊ་པྲ་ཙ་ཊ། ཀ་ཧ་ཀ་ཧ། པྲ་ཕུ་ར་པྲ་ཕུ་ར། པྲ་སྥཱ་ར་
ཡ་པྲ་སྥཱ་ར་ཡ། ཧ་ན་ཧ་ན། གྲ་ས་གྲ་ས། བནྡྷ་བནྡྷ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ་ཡ། མོ་ཧ་ཡ་མོ་ཧ་ཡ། སརྦྦ་ཤ་ཏྲཱུ་ཎཱཾ། མུ་ཁཾ་བནྡྷ་ནཱི། ཀུ་རུ་ཀུ་རུ། སརྦྦ་ཌཱ་ཀི་ནཱི་ནཱཾ་གྲ་ཧ་གྲ་ཧ།
བྷཱུཾ་ཏ་པི་ཤཱ་ཙ་བྱཱ་དྷི་ཡཀྵཱ་ཎཱཾ། ཏྲཱ་ས་ཡ་ཏྲཱ་ས་ཡ། མཱ་ར་མཱ་ར། མཱ་ར་ཡ་མཱ་ར་ཡ། རུ་རུ་ཙཎྜ་རུ་ཀ་རཀྵ་རཀྵ་མཾ། ལྷས་སྦྱིན་ལ་ཙཎྜ་མཧཱ་སེ་ནཿ། སརྦྦ་མཱ་ཛྙཱ་པ་ཡ་ཏི། ཨོཾ་ཙཎྜ་མཧཱ་
རོ་ཥ་ཎ་ཧཱུཾ་ཕཊ། ཕྲེང་བའི་སྔགས་སོ། །ན་མཿསརྦྦ་ཤཱཾ་པ་རི་པཱུ་ར་ཀེ་བྷྱཿསརྦྦ་ཏ་ཐཱ་ག་ཏེ་བྷྱཿསརྦྦ་ཐ་ཨ་ཙ་ལ་ཀཱ་ཎ་ནཊྚ་ནཊྚ། མོཊྚ་མོཊྚ། སཊྚ་སཊྚ། ཏུཊྚ་ཏུཊྚ། ཏིཥྛ་ཏིཥྛ། ཨཱ་བི་
ཤ་ཨཱ་བི་ཤ། ཨཱ་མཧཱ་མཏྟ་བ་ལ་ཀ་དྷུ་ན་དྷུ་ན། ཏི་ཎ་ཏི་ཎ། ཁཱ་ད་ཁཱ་ད། བིགྷྣ་མཱ་ར་ཡ་མཱ་ར་ཡ། དུཥྚཾ་བྷཀྵ་བྷཀྵ། སརྦྦ་ཀུ་རུ་ཀུ་རུ། ཀི་རི་ཀི་རི། མཧཱ་བི་ཥ་བཛྲ་ཕཊ། ཧཱུཾ་ཧཱུཾ་ཧཱུཾ་ཏྲི་བ་
ལི་ཏ་རཾ་གཱ་བརྟ་ཀ་ཧཾ་ཧཾ་ཧཾ་ཨ་ཙ་ལེ་ཙེ་ཊ་ཕཊ། སྥཱོཊ་ཡ་ཧཱུཾ་ཧཱུཾ། ས་མནྟི་ཀ་ཊཱ་ཊ་མཧཱ་བ་ལ་སཱཏ་ཡེ། ས་མཱ་ནཱ་ཡ། ཏྲཱཾ་མཾ་ཧཱཾ། ཤུ་དྷྱཾ་ཏུ་ལོ་ཀཿཏུ་ཥྱ་ཏུ་བཛྲཱི་ན་མོ་སྟྭ་ཨ་པྲ་ཏི་ཧ་ཏ་པ་

82-1-380a

༄༅། །ལེ་བྷྱཿཛྭཱ་ལ་ཡ་ཏྲཱ་ཊ་ཧཱ་ས་ན་མཿསྭཱཧཱ། ཕྲེང་བའི་སྔགས་གཉིས་པའོ། །ན་མཿསརྦྦཱ་ཤཱ་པ་རི་ཕཱུ་ར་ཀེ་བྷྱཿསརྦྦ་ཏ་ཐཱ་ག་ཏེ་བྷྱཿསརྦྦ་དྲཱཊྚ། ཨ་མོ་གྷ་
ཙཎྜ་མཧཱ་རོ་ཥ་ཎ། སྥོ་ཊ་ཡ་སྥོ་ཊ་ཡ་ཧཱུཾ། བྷྲ་མ་ཡ་བྷྲ་མ་ཡ་ཧཱུཾ། ཏྲཱ་ཊ་མོ་ཧཱ། ཕྲེང་བའི་སྔགས་གསུམ་པའོ་ཞེས་པ་ནི་མི་གཡོ་བ་ལྔ་པོ་རྣམས་ཀྱི་སྤྱིའི་སྔགས་སོ། །བྱེ་བྲག་
པའི་སྔགས་ནི། ཨོཾ་ཀྲིཥྞཱ་ཙ་ལ་ཧཱུཾ་ཕཊ། ཨོཾ་ཤྭེ་ཏཱ་ཙ་ལ་ཧཱུཾ་ཕཊ། ཨོཾ་པཱི་ཏཱ་ཙ་ལ་ཧཱུཾ་ཕཊ། ཨོཾ་རཀྟཱ་ཙ་ལ་ཧཱུཾ་ཕཊ། ཨོཾ་ཤྱཱ་མཱ་ཙ་ལ་ཧཱུཾ་ཕཊ། ལྷ་མོ་རྣམས་ཀྱི་ཐུན་མོང་པའི་སྔགས་ནི། ཨོཾ་བཛྲ་ཡོ་
གི་ནཱི་ཧཱུཾ་ཕཊ། རྩ་བའི་སྔགས་སོ། །ཨོཾ་པྲ་ཛྙཱ་པ་ར་མི་ཏེ་ཧཱུཾ་ཕཊ། རྩ་བའི་སྔགས་གཉིས་པའོ། །ཨོཾ་བཽ་ཧ་རི་ཧཱུཾ་ཕཊ། རྩ་བའི་སྔགས་གསུམ་པའོ། །ཨོཾ་བི་ཙུ་པི་ཙུ་པྲཛྙཱ་བརྡྷ་
ནི༑ ཛྭཱ་ལ་ཛྭཱ་ལ་མེ་དྷ་བརྡྷ་ནི། དྷི་རི་དྷི་རི། བུད་དྷཱི་བརྡྷ་ནི་སྭཱཧཱ། ཕྲེང་བའི་སྔགས་སོ། །བྱེ་བྲག་པའི་སྔགས་ནི། ཨོཾ་དེ་ཥ་བཛྲི་ཧཱུཾ་ཕཊ། ཨོཾ་མོ་ཧ་བཛྲཱི་ཧཱུཾ་ཕཊ། ཨོཾ་པེ་ཤུ་
བཛྲཱི་ཧཱུཾ་ཕཊ། ཨོཾ་རཱ་གེ་བཛྲཱི་ཧཱུཾ་ཕཊ། ཨོཾ་ཨཱི་ར་ཥྱ་བཛྲི་ཧཱུཾ་ཕཊ། གཏོར་མའི་སྤྱི་སྔགས་ནི། ཨོཾ་ན་མོ་བྷ་ག་བ་ཏེ་ཤྲཱི་ཙཎྜ་མཧཱ་རོ་ཥ་ཎཱ་ཡ་དེ་བཱ་སུ་ར། མ་ནུ་ཥྱ་ཏྲཱ་ས་ཡ་ནཱ་ཡ། ས་
མ་སྟ་མཱ་ར་པ་ ལ་། བི་ནཱ་ ཤ་ན་ཡ། རཏྣ་མུ་ཀུ་ཊ་ཀྲྀ་ཏ་ཤི་ར་སེ་ཨི་མཾ། བ་ལིཾ་གྲྀ་ཧྣ་གྲྀ་ཧྣ་མ་མ་སརྦྦ་བི་གྷྞཱཾ། ཧ་ར་ཧ་ར། ཙ་ཏུརྨཱ་རཱཾ་ནི་བཱ་ར་ཡ་ནི། པཱ་ར་ཡ། ཏྲཱ་ས་ཏྲཱ་ས། བྷྲ་མ་བྷྲ་

82-1-380b

མ༑ ཙྪིནྡ་ཙྪིནྡ། བྷིནྡ་བྷིནྡ། ནཱ་ཤ་ནཱ་ཤ །ཏཱ་པ་ཏཱ་པ། ཤོ་ཥ་ཤོ་ཥ། ཙྪེ་ད་ཙྪེ་ད། བྷེ་ད་བྷེ་ད། དུཥྚ་སཏྭན། མ་མ་བི་རུདྡྷ་ཙིཏ་ཏ་ཀཾ། བྷསྨཱིཾ་ཀུ་རུ་ཀུ་རུ། ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་ཕཊ་སྭཱཧཱ།
ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། སྔགས་ཀྱི་རིམ་པར་ཕྱེ་བ་སྟེ་ལྔ་པའོ།།    །།དེ་ནས་བཅོམ་ལྡན་འདས་
མ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་བཅོམ་ལྡན་འདས་ཀྱིས་དམ་དུ་འཁྱུད་ནས། པདྨ་དང་རྡོ་རྗེ་རབ་ཏུ་སྦྱོར་བས་གསུངས་པ། རྫོགས་པའི་རིམ་པའི་སྦྱོར་བ་ཡི། །བསྒོམ་
པར་བྱ་བ་ཅི་འདྲ་ཞིག །རྣལ་འབྱོར་རྣམས་ལ་ངེས་ཕན་ཕྱིར། །དྲི་བ་མཐའ་དག་བཤད་དུ་གསོལ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། རྫོགས་པའི་རིམ་
བའི་སྦྱོར་གནས་པའི། །གཅིག་སྦྱོར་དེ་མཆོག་རྣལ་འབྱོར་པ། །ཉིན་མཚན་བདག་གི་ཚུལ་གྱིས་ནི། །སེམས་རྩེ་གཅིག་པས་བསྒོམ་པར་བྱ། །རེ་ཞིག་རང་གི་བུད་མེད་
ཀྱང་༑ ༑ཁྱོད་ཀྱི་གཟུགས་སུ་ངེས་པར་བརྟག །དེ་ཉིད་ཤིན་ཏུ་སྔོན་སྦྱོར་བས། །ཇི་ལྟ་བ་བཞིན་གསལ་པོར་བགྲོད། །མ་དང་བུ་མོ་དེ་ནས་ནི། །སྲིང་མོ་དང་ནི་ཚ་མོ་དང༌། །
གཞན་ཡང་ཉེ་དུ་ཀུན་དང་ནི། །དེ་བཞིན་ཌོམྦི་བྲམ་ཟེ་མོ། །གཏུམ་མོ་དང་ནི་གར་མ་དང༌། །ཚོས་མ་དང་ནི་གཟུགས་ཀྱིས་འཚོ། །བརྟུལ་ཞུགས་ཅན་མ་རྣལ་འབྱོར་མ། །

82-1-381a

༄༅། །དེ་བཞིན་ཐོད་པ་ཅན་མ་ཡང༌། །གཞན་ཡང་ཇི་ལྟར་རྙེད་པ་ཡི། །བུད་མེད་གཟུགས་ཀྱིས་ཡང་དག་གནས། །ཆོ་ག་མཁས་པས་བསྟེན་པར་
བྱ༑ ༑ཇི་ལྟར་འཇིག་པར་མི་འགྱུར་བས། །ཞིག་ན་ཁྲོ་བོ་གཏུམ་པོ་ནི། །ཁྲོས་པས་སྒྲུབ་པ་པོ་འཇོམས་བྱེད། །རལ་གྲི་ཞགས་པས་འཇིགས་བྱེད་ཅན། །མནར་མེད་པར་
ཡང་ལྟུང་བར་བྱེད། །འཇིག་རྟེན་འདིར་ཡང་དངོས་གྲུབ་མེད། །འཇིག་རྟེན་ཕ་རོལ་ཀྱང་དེ་བཞིན། །དེ་ཕྱིར་ཤིན་ཏུ་གསང་བ་ཡིན། །གཉིས་ཀྱི་སྤྱོད་ཡུལ་མིན་པར་
བྱ༑ ༑ཁྲོ་བོ་གཏུམ་པོའི་སྒྲུབ་ཐབས་ནི། །མཁའ་འགྲོ་མ་ཡི་སྔགས་བཞིན་སྔ། །ཤིན་ཏུ་འདོད་ལྡན་དོན་གྱི་ཕྱིར། །སངས་རྒྱས་བདག་ཉིད་ཀྱིས་གསུངས་པ། །བར་
དུ་གཅོད་པ་ཀུན་སྤངས་པའི། །ཡིད་དང་མཐུན་པའི་ས་ཕྱོགས་སུ། །རང་སེམས་འདོད་ལྡན་མ་དགའ་མ། །རབ་ཏུ་སྦས་པས་བརྩམ་པར་བྱ། །ཤེས་རབ་ཕ་རོལ་
ཕྱིན་དགའ་མས། །བདག་ནི་སངས་རྒྱས་མི་གཡོར་འགྲུབ། །རང་གཟུགས་ཤིན་ཏུ་འབད་པ་ཡིས། །མཁས་པས་སེམས་ཀྱིས་བསྒོམ་པར་བྱ། །སྐྱེ་བོས་དབེན་བྱས་
གནས་སུ་ནི། །ཇི་ལྟར་རྙེད་པའི་གོས་ཀྱིས་ནི། །གཉིས་གཉིས་ཕན་ཚུན་སྦྱོར་བ་ཡིས། །རབ་ཏུ་འབད་དེ་བསྒོམ་པར་བྱ། །མི་མོ་མངོན་སུམ་བྱས་ནས་ནི། །མངོན་དུ་

82-1-381b

ཕྱོགས་པས་ཉེར་འདུག་སྟེ། །ཕན་ཚུན་གཉིས་པོ་ཆགས་པ་ཡིས། །རབ་དགའ་ཕན་ཚུན་བལྟ་བར་བྱ། །དེ་ལས་མཐོང་བའི་བསམ་གཏན་ནི། །ཡིད་ནི་རྩེ་གཅིག་གནས་པར་
བྱ༑ ༑དེ་ཡིས་དེ་ལ་དེ་ཉིད་བརྗོད། །བདེ་བའི་གཟི་མདངས་བྱེད་པ་སྨྲ། །དེ་ལ་བུ་ཁྱོད་བདག་གི་བདག །ཁྱོད་ནི་མིང་པོ་མེས་པོ་དང༌། །བདག་ནི་ཁྱོད་ཀྱི་ཆུང་མ་མ། །སྲིང་མོ་
དང་ནི་ཚ་མོ་ཡིན། །སྐྱེ་བོ་བདུན་རྒྱུད་ཞབས་འབྲིང་བ། །ཁྱོད་ནི་བདག་གི་གཡོག་ཡིན་ཏེ། །བདག་ནི་ཁྱོད་ཀྱིས་རིན་གྱིས་ཉོས། །བདག་གི་ཁྱོད་ཀྱི་རྗེ་དཔོན་མ། །རྐང་པ་དག་
གི་དྲུང་བཏུད་ནས། །ཤིན་ཏུ་ཐལ་མོ་རབ་སྦྱར་ནས། །དེ་ལ་འདི་བཞིན་བརྗོད་པར་བྱ། །བདེ་བའི་གཟི་མདངས་མཆོག་བྱེད་བརྗོད། །ཁྱོད་ནི་བདག་གི་ཕ་དང་མ། །བདག་གི་
ཆུང་མ་ཚ་མོ་ཡིན། །སྲིང་མོའི་བུ་ཡི་ཆུང་མ་དང༌། །ཁྱོད་ནི་བདག་གི་རྗེ་བོ་ཡིན། །ཁྱོད་ཀྱི་བདག་ནི་རྣམ་ཀུན་ཏུ། །ཤིན་ཏུ་གུས་པའི་དཔུང་གཉེན་གཡོག །བདག་ལ་ཡུམ་
གྱིས་བརྩེ་བས་གཟིགས། །ཡིད་འོང་ལྟ་བས་ངེས་བལྟས་ནས། །དེ་ནས་ཡང་དང་ཡང་དུ་ནི། །སྐྱེས་བུ་ཡིས་ནི་ཙུམྦ་བྱ། །ཡི་གེ་གསུམ་ནི་གྷོ་སོགས་སྦྱིན། །ཁ་ལས་ཁ་ཡི་
བདུད་རྩི་དང༌། །ལངས་ནས་པད་མ་བསྟན་པར་བྱ། །མིག་འཕྲུལ་ཁ་ཡིས་འཇིབ་བྱས་ནས། །ཀུ་ཙ་སྙིང་གར་བཙིར་བར་བྱ། །མངོན་ཕྱོགས་དེ་ཡི་གདོང་བལྟས་ནས། །ཙུ་ཏིའི་

82-1-382a

༄༅། །གནས་ལ་སྨྲས་པར་བྱ། །དེ་ལ་བལྟ་བའི་ཚིག་ལ་ནི། །བདག་གི་རྣམ་པར་སྣང་མཛད་བཟའ། །ཁྱོད་ནི་མི་བསྐྱོད་ཆུ་འཐུང་ནས། །བུ་དང་ཕ་དང་
བྲན་པོའོ། །ཁྱོད་ཀྱི་རྗེ་དཔོན་མ་ཉིད་ང༌། །རྒྱལ་རིགས་མ་ཡི་ཡུམ་ཉིད་ཀྱང༌། །བུ་ཁྱོད་རབ་ཏུ་འབད་པ་ཡིས། །བདག་གིས་ཞབས་ལ་སྐྱབས་སུ་སོང༌། །གང་ཕྱིར་བདག་ནི་
འཕེལ་བྱེད་མ། །ཁྱོད་ལ་རིན་ཆེན་ཉེ་བར་འོངས། །བུ་ཁྱོད་བྱས་གཟོར་གྱིས་ཤིག་ཀྱེ། །རྡོ་རྗེས་བདེ་སྐྱེད་བདག་ལ་བྱིན། །དབུས་སུ་ཟེ་འབྲུས་བརྒྱན་པ་ཡི། །ཆུ་སྐྱེས་
འདབ་མ་གསུམ་པར་གཟིགས། །ཨ་ཧོ་བདེ་བ་ཅན་གྱི་ཞིང༌། །སངས་རྒྱས་སྐུ་མདོག་དམར་པོས་མཛེས། །ཆགས་ཅན་ཞི་བདེ་སྟེར་མཛད་མ། །རྟོག་པ་ཐམས་ཅད་
རྣམ་པར་སྤངས། །བདག་ནི་གན་རྒྱལ་ཡང་དག་སྦྱར། །ཆགས་པས་ཡིད་ནི་རྣམ་པར་མོས། །ཕྲག་པར་རྐང་པ་ཟུང་བྱིན་ནས། །བདག་གི་སྟེང་དང་འོག་ཏུ་ལྟོས། །
དེ་ནས་རྡོ་རྗེ་རབ་བསད་པས། །པད་དབུས་རན་དྷར་རབ་ཏུ་གཞུག །བརྒྱ་སྟོང་འབུམ་དང་བྱེ་བ་ཕྲག །དེ་ནས་བསྐྱོད་པ་ཉིད་དུ་གྱིས། །བདག་པད་འདབ་མ་
གསུམ་ལྡན་དང༌། ཤ་ཡིས་རབ་ཏུ་གང་ལྡན་ལ། །རང་གི་རྡོ་རྗེར་དེ་གཞུག་པས། །སེམས་ཉིད་བདེ་བས་རབ་ཏུ་མཆོད། །རླུང་དང་རླུང་གིས་བདག་པད་ལ། །སྙིང་པོ་ལས་

82-1-382b

ནི་སྙིང་པོ་མཆོག །རྡོ་རྗེའི་རྩེ་མོར་རབ་ཏུ་རིག །བནྡྷུ་དམར་པོ་དང་མཚུངས་པ། །འཛག་པའི་བསམ་གཏན་དེ་ལ་ནི། །སླར་ཡང་སེམས་ཉིད་ཚིམ་པར་བྱ། །ཤིན་ཏུ་མི་གཡོའི་
སེམས་ཉིད་ཀྱིས། །བདེ་བ་དེ་སྐྱེས་བསྒོམ་པར་བྱ། །དེ་ལ་ལན་ནི་རབ་ཏུ་སྦྱིན། །དགའ་མ་ཁྱོད་ནི་སྐད་ཅིག་སྡོད། །ཇི་སྲིད་མ་ལུས་བྷ་གའི་གཟུགས། །སྐད་ཅིག་ཙམ་ཞིག་
བསམ་པར་བྱ། །དེ་ལ་ཡུམ་གྱུར་ཅིག་ཉིད་ངེས་པར་འགྲོ་བ་གསུམ་རྣམས་ཞིང་དང་བདེ་བའི་མ་མ་དེ། །སྡིག་པའི་ལས་ལ་གནས་ཉིད་མུ་ཅོར་སྨྲ་བ་ཞེ་སྡང་བ་ལས་འདི་
ནི་སྨོད་པར་བྱེད། །དེ་དང་དེ་རྣམས་གཏིང་མཐའ་མེད་པའི་དམྱལ་བར་དེ་ཉིད་མི་བཟད་རྟག་ཏུ་སྡུག་བསྔལ་ཉིད། །ལུས་ནི་ལན་མང་མེ་ཡིས་སྲེག་ཅིང་དུ་འབོད་དུ་ནི་བསྐལ་
པ་གསུམ་དུ་གནས་པར་བྱེད། །མི་མོའི་ཡོན་ཏན་གང་བརྗོད་ན། །སེམས་ཅན་ཐམས་ཅད་ཡོངས་སུ་འཛིན། །ཇི་སྙེད་བརྩེ་དང་སྲུང་བ་དང༌། །མི་མོའི་སེམས་ཉིད་ལ་རབ་
གནས། །རང་གཞན་སྐྱེ་བ་དེ་སྙེད་ཀྱང༌། །ཀུན་ཀྱང་དེ་ལ་ཡང་ཡང་རྒྱས། །དཔལ་གྱི་རྡོ་རྗེ་རྣལ་འབྱོར་མ། །གལ་ཏེ་དེ་གཟུགས་ལས་གཞན་མིན། །དེ་ཡི་ལྟ་དང་རེག་པ་དང༌། །
ཉེད་པ་ཀུན་ལས་རིང་ཞོག་གི །གང་ཞིག་དྲན་པ་ཙམ་གྱིས་ཀྱང༌། །སྐད་ཅིག་དེ་ལ་བདེ་བ་ཐོབ། །ཡུལ་ལྔ་རྣམས་ལ་མི་མོ་ཡི། །གཟུགས་འདི་ཉིད་ནི་མཆོག་ཏུ་གནས། །དེ་ལ་

82-1-383a

༄༅། །བདེ་བ་འབབ་མཛད་པ། །སྐྱེས་བུ་རྣམས་ཀྱིས་རོལ་པར་གྱིས། །དེ་ཕྱིར་ཉེས་ལས་ངེས་གྲོལ་བ། །ཡོན་ཏན་དམ་པ་ཀུན་གྱིས་བརྒྱན། །བསོད་ནམས་
བསོད་ནམས་བསོད་ནམས་ཆེ། །ཡུམ་གྱིས་བདག་ལ་བཀའ་དྲིན་མཛོད། །དེ་ནས་དེ་ལ་ཤིན་ཏུ་བལྟས། །མཆུ་ནི་སོ་ཡིས་བསྡམ་པར་བྱ། །ནུ་མ་འགྲམ་དང་སིཏ་ཡོག་
དང་༑ ༑དེ་ཡི་གོས་བྲལ་རྣལ་འབྱོར་པས། །བྱེད་བཅིང་གིས་ནི་བདེ་འབྱུང་བྱ། །དོ་ལི་ལ་ཞོན་བཅིང་བ་དང༌། །པུས་མོ་བཟུང་ལ་དེ་ཉིད་བཅིང༌། །བཅིང་བ་བརླ་ཉིད་པ་ཡང་
ཡིན༑ ༑རྐང་པས་གཅོད་བྱེད་བཅིང་བ་ཡང༌། །བཅིང་བས་ལ་མནན་པར་བྱ། །མཁས་པས་མཉམ་བཅིང་དེ་ཉིད་ནི། །བཅིང་བ་རི་མོ་ཅན་ཞེས་བྱ། །དཔུང་པའི་དྲ་བ་
བཅིང་བ་དང༌། །འཁྲུལ་འཁོར་དེར་ཞོན་རྐང་པ་ཅན། །དེ་བཞིན་ཉིད་དུ་རུས་སྦལ་བཅིང༌། །ཀུན་ནས་བཟང་པོ་དེ་བཞིན་ཉིད། །དེ་ལ་སྐྱིལ་ཀྲུང་དབུས་སུ་ནི། །མི་མོ་
ཙོག་པུ་སྟན་ལ་འདུག །དཔུང་པ་ཟུང་གིས་ཕྲག་པ་ལ། །དེ་ལ་དམ་དུ་སྦྱར་བར་བྱ། །རང་གི་ལག་པ་ཟུང་དག་དེའི། །རྐེད་པའི་དབུས་སུ་ཉེར་སོན་ཏོ། །པདྨར་རྡོ་རྗེ་རབ་
བཅུག་ནས། །བདེ་བ་འབྱུང་བའི་བཅིང་བར་གྲག །གཉིས་ཀའི་ལག་ཟུང་རབ་བཅུག་ནས། །ཕན་ཚུན་སྦྱོར་བས་བཅིང་བར་བྱ། །གཉིས་ཀས་ཅུང་ཟད་བསྐྱོད་པར་

82-1-383b

བྱ༑ ༑དོ་ལིའི་བསྐྱོད་པ་ཞེས་གྲགས་སོ། །དེ་ཡི་བུས་གཉིས་རང་གི་ནི། །སྙིང་ག་ཉིད་དུ་ཡང་དག་སྦྱར། །དོ་ལི་བསྐྱོད་པའི་བྱེད་པ་དགོད། །འདི་ནི་པུས་མོ་བཟུང་ནས་བཅིང༌། །
དེ་ཡི་རྐང་མཐིལ་རང་ཉིད་ཀྱི། །བརླ་ཡི་ཁར་ཡང་སྦྱར་བར་བྱ། །བདེ་བ་འབྱུང་བྱེད་བཀོད་པ་ཡིས། །འདི་ནི་བརླ་ཉེད་བཅིང་བ་འོ། །དེ་ཡི་ནུ་མ་རྐང་པ་དང༌། །ལྟེ་བ་སྙིང་ག་ལོགས་
གཉིས་བཀབ། །དོ་ལི་གཡོ་བའི་བྱེད་པ་དགོད། །བཅིང་བ་འདི་ནི་རྐང་པས་སྤྱོད། །དེ་ཡི་འཕོངས་གཉིས་ས་ལ་གཞག །ཕ་རོལ་ལ་ནི་འཁྱུད་པ་པོས། །བདེ་བ་འབྱུང་
བྱེད་བཀོད་ནས་ནི། །བཅིང་བ་འདི་ནི་ས་ལ་མནན། །ཙོག་པུས་ཡང་དག་གནས་དེ་ལ། །རྐང་པ་གཉིས་པོ་རབ་བརྐྱང་བྱ། །བཅིང་བ་མཉམ་དུ་ཤེས་བྱས་ལ། །རེ་རེ་
ཞིང་ཡང་བརྐྱང་བར་བྱ། །དེ་ཡི་རྐང་ཟུང་འཁོར་ལོར་བྱས། །གཡོན་པར་རབ་ཏུ་སྦྱར་བར་བྱ། །ཀུན་ནས་མངོན་པར་ཕྱོགས་པས་ཀྱང༌། །རྒྱབ་ནས་ཕོངས་ལ་རེག་པར་
བྱ༑ ༑ལག་པས་དང་པོར་མཉེ་བར་བྱ། །བཅིང་འདི་ཙི་ཏྲ་ཅན་ཞེས་བྱ། །སླར་ཡང་བདེ་བ་འབྱུང་བྱས་ནས། །དེ་ལ་གན་རྒྱལ་བསྒྱེལ་བར་བྱ། །ལག་པ་གཡས་པས་དེ་
ཉིད་དུ། །པདྨར་རྡོ་རྗེ་ངེས་གཞུག་བྱ། །དེ་ཡི་པུས་མོའི་འོག་བཟུང་ནས། །ཀླུ་ཁུགས་སྟེང་དུ་སྦྱར་བར་བྱ། །ཕན་ཚུན་ལག་པ་གཉིས་ཀྱིས་ནི། །བུང་བའི་དྲ་བ་ཞེས་སུ་

82-1-384a

༄༅། །ཤེས༑ ༑དེ་ཡི་རྐང་པ་ཟུང་དག་ནི། །ཕྲག་པའི་སྟེང་དུ་ངེས་པར་བྱིན། །བཅིང་བ་འདི་ནི་འཁྲུལ་འཁོར་ཞོན། །འབེབས་ཤིང་འབེབས་པས་
རབ་ཏུ་སྦྱོར། །དེ་ཡི་རྐང་གཡོན་ཕྲག་པ་ལ། །གཡས་གཡོན་བརླ་ཡི་རྩ་བ་ལས། །དེ་ཡི་རྐང་གཡས་གཡོན་པ་ལས། །གཡས་པ་ཡི་ནི་རྩ་བ་རུ། །འདིར་ནི་རྐང་པ་
སྟེང་བཅིང་བས། །ཡང་དག་བདེ་བས་སྡུག་བསྔལ་འཇོམས། །དེ་ཡི་རྐང་པའི་མཐིལ་ལ་ནི། །བྲང་གི་དབུས་སུ་མཉམ་དུ་སྦྱར། །ལག་པ་གཉིས་ཀྱིས་བཙིར་བར་བྱ། །
པུས་མོ་རུས་སྦལ་བཅིང་བར་གསུངས། །དེ་ཡི་རྐང་པའི་མཐིལ་ལ་ནི། །མིག་དང་རྣ་བ་མགོ་བོ་སྦྱར། །བཅིང་བ་འདི་ནི་ཀུན་ཏུ་བཟང༌། །འདོད་ཀུན་བདེ་བ་རབ་ཏུ་སྟེར། །
ཙི་ཏྲ་ཇི་སྲིད་སྐྱིལ་ཀྲུང་བྱས། །ཀུན་ནས་སྣ་ཚོགས་པ་ཡི་ནི། །ཁྲོ་བོ་གཏུམ་པོ་སྦྱོར་བ་ཡིས། །ཀུན་ནས་རྣམ་པ་སྣ་ཚོགས་པ། །ཇི་སྲིད་འདོད་པས་ཡང་ནས་ཡང༌། །དེ་
ཡི་ཁ་ལ་འོ་བྱ་འོ། །མིག་ནི་ཟིམ་བུས་གདོང་དུ་བལྟ། །ཇི་ལྟར་འདོད་ཚིག་སྨྲ་བ་ཡི། །གདོང་ལ་ལྕེ་ཡིས་འཇིབ་པར་བྱ། །དེ་ཡི་ཁ་ནས་བྱུང་བའང་བཏུང༌། །སོ་ཡི་དྲི་
མའང་ཟ་ཞིང་འཇིབ། །བདེ་བར་རྣམ་པར་བསྒོམ་པར་བྱ། །ཆོ་ག་ཤེས་པས་ཅུང་ཟད་དུ། །སོ་ཡིས་ལྕེ་དང་མཆུ་ནི་བསྡམ། །ལྕེ་ཡིས་སྣ་ཡི་བུ་ག་དང༌། །མིག་གི་ཟུར་

82-1-384b

ཀྱང་སྦྱར་བར་བྱ། །སོ་དང་མཆན་ཁུང་ལས་བྱུང་པའི། །དྲི་མ་ཀུན་ཀྱང་བཟའ་བར་བྱ། །མགོ་དང་མིག་དང་མགྲིན་པ་རྣ། །ལོགས་དག་རྐེད་པ་ནུ་མ་ལག །འོས་འཇིབ་
སེན་མོ་སྦྱིན་པར་བྱ། །མིག་གཉིས་སྤངས་ལ་བུད་མེད་ལ། །ལག་པས་ནུ་མ་མཉེ་བྱ་ཞིང༌། །སོ་ཡང་གདབ་བཅིང་འཇིབ་པར་བྱ། །རང་གིས་གན་རྐྱལ་བྱས་ནས་འཇིབ། །ལྟོ་
བ་མཛེས་ལ་འཇིབ་བར་བྱ། །བདག་གིས་མངོན་ནས་འདི་ཉིད་ནི། །ཡང་དང་ཡང་ནི་དྲན་པར་བྱ། །པདྨར་ལག་པས་རེག་པར་བྱ། །རླུང་གིས་མཛེས་པ་ཞེས་སྨྲ་བ། །དེ་ལ་
འོ་དང་སེན་མོ་སྦྱིན། །བལྟ་ཞིང་ལག་པས་གསལ་བར་བྱ། །མི་མོའི་དྲི་མ་མནམ་བྱ་ཞིང༌། །བུ་གའང་རོ་འཛིན་གྱིས་སྦྱང་བྱ། །ཇི་ལྟ་བར་ནི་བདག་ཞུགས་ནས། །འདི་
ཡིས་ཀྱང་ནི་དཔག་མེད་བསྐྱེད། །དེ་ལ་བལྟ་ཞིང་ཚིག་འདི་བརྗོད། །ལམ་འདི་ཉིད་ནི་དྲང་པོ་སྟེ། །དེ་ཉིད་མི་ཤེས་སྦྱོར་བ་ཡི། །ལམ་འདིས་འགྲོ་བ་དྲུག་ཏུ་འཇུག །སྦྱོར་
བ་རབ་ཏུ་ཤེས་པ་ཡིས། །ཁྲོ་བོ་གཏུམ་པོའི་དངོས་གྲུབ་འགྱུར། །དེ་ཕྱིར་པད་བྱུང་དཀར་དམར་ནི། །ཁ་ཡིས་དགུག་པར་བྱས་ནས་ཀྱང༌། །ཡང་དང་ཡང་ནི་བལྟ་བྱས་
ནས༑ ༑དེ་ནི་ཁ་ཡིས་བཟའ་བར་བྱ། །སེན་མོ་ལེགས་བྱས་བརླ་དང་ནི། །བྲན་བཞིན་རྐང་པ་མཉེ་བར་བྱ། །མགོ་བོར་ཡི་གེ་གསུམ་སྦྱིན་བྱ། །སྙིང་དབུས་ཁུ་ཚུར་ཆུང་དུས་

82-1-385a

༄༅། །སྦྱིན༑ ༑རྣལ་འབྱོར་པ་ནི་མཉམ་བཞག་པས། །དེ་ཕྱིར་དོན་ལྡན་པར་བྱ། །ཡིད་ནི་རྩེ་གཅིག་བདེ་བ་ཡིས། །འདོད་པའི་བྱ་བ་དེ་ལ་སྦྱིན། །
ཇི་ལྟར་འདོད་པ་རབ་འཛག་པས། །འཕོ་མེད་ཡི་ནི་རྩེ་གཅིག་བདེ། །འཕོས་གྱུར་པདྨ་ལས་འཇིབ་སྟེ། །པུས་གཙུགས་རབ་ཏུ་སྦྱོར་བ་ཡིས། །པདྨར་ཁུ་བ་རྡུལ་གྱུར་
པ༑ ༑ལྕེ་ཡིས་བླངས་ནས་བཟའ་བར་བྱ། །སྣ་ཡིས་ན་ལི་རབ་སྦྱོར་བས། །སྟོབས་ནི་འཕེལ་ཕྱིར་བཏུང་བར་བྱ། །ཁ་ལ་འོ་ནི་བྱས་ནས་ཀྱང༌། །ཤེས་རབ་པདྨ་ལྕེ་ཡིས་
མྱངས། །འཁྱུད་བྱས་དེ་ཡི་ཕྱི་ནས་ནི། །ཤ་དང་ཉ་ནི་བཟའ་བྱ་ཞིང༌། །འོ་མ་ཆང་ནི་ཡང་ཡང་བཏུང༌། །འདོད་པས་རབ་ཏུ་འཕེལ་འགྱུར་ཕྱིར། །དལ་དང་རྙིངས་གྱུར་
དེ་ལས་ནི། །ཕྱི་ནས་འདོད་འགྱུར་བདེ་སོགས་ཀྱིས། །སླར་ཡང་སྔོན་མའི་རིམ་པ་ཡིས། །གཉིས་གཉིས་ཕན་ཚུན་རབ་དུ་བརྩམ། །གོམས་པའི་སྦྱོར་བ་འདི་ཡིས་ནི། །
བདེ་བ་ཆེན་པོ་བསྒྲུབ་པར་བྱ། །སྐྱེ་བར་འདི་ཉིད་སྦྱོར་རིག་ན། །ཁྲོ་བོ་གཏུམ་པོའི་གོ་འཕང་འཛིན། །ཆགས་ཅན་དངོས་གྲུབ་དོན་གྱི་ཕྱིར། །བདག་གིས་སྦྱོར་བ་རབ་
བཤད་བྱ། །གཡོན་པའི་བྱིན་བ་སྟོང་བཞག་ནས། །གཡས་པའི་བྱིན་པ་རོལ་བར་བྱ། །འདི་ནི་སེམས་དཔའི་སྐྱིལ་ཀྲུང་གྲགས། །འདོད་ཀུན་བདེ་བ་རབ་ཏུ་སྟེར། །བྱིན་

82-1-385b

པ་གཡས་པ་སྟེང་བཞག་ནས། །བྱིན་པ་གཡོན་པ་རོལ་བར་བྱ། །འདི་ནི་པདྨའི་སྐྱིལ་ཀྲུང་གྲགས། །འདོད་ཀུན་བདེ་བ་རབ་ཏུ་སྟེར། །པདྨའི་སྐྱིལ་ཀྲུང་བཅིངས་ནས་ནི། །བྱིན་
པ་གཡོན་པ་སྟེང་དུ་དགོད། །བྱིན་པ་གཡས་པ་རོལ་པ་སྟེ། །རྡོ་རྗེའི་སྐྱིལ་ཀྲུང་ཞེས་བྱར་ཤེས། །རྐང་པ་ས་ལ་བཞག་ནས་ནི། །མཚུངས་པར་རིང་དུ་གདོང་ཕྱོགས་པ། །འདོད་ཀུན་
རབ་ཏུ་སྦྱིན་ཤེས་བྱ། །འདིར་ནི་ཙོག་པུའི་གདན་ལ་ནི། །རྐང་པ་ས་ལ་དགོད་བྱས་ལ། །སྐྱོག་པོར་འཕྲེད་ལ་རིང་དུ་བྱ། །ཟླ་བ་ཕྱེད་པར་ཤེས་པར་བྱ། །འདིས་ནི་བདེ་བ་རབ་ཏུ་
སྟེར༑ ༑པུས་ཟུང་འཕྲད་ལ་ས་ལ་བཞག །ལོང་བུའི་དབུས་སུ་འཕོངས་ཚོས་བཞག །འདིར་ནི་གཞུ་ཡི་གདན་བྱས་པས། །འདོད་པ་མཆོག་གི་དགའ་བ་སྟེར། །སེམས་དཔའི་
སྐྱིལ་ཀྲུང་དེ་བཞིན་དུ། །རྡོ་རྗེའི་སྐྱིལ་ཀྲུང་ཞེས་བྱར་བརྟག །ཙོག་པུ་ཟླ་བ་ཕྱེད་པ་དང༌། །གཞུ་ཡི་གདན་ཡང་འདིར་འདོད་དོ། །ཟླ་བ་ཕྱེད་པའི་གདན་གནས་ལ། །རྟག་ཏུ་མི་མོ་
བྱས་ནས་ནི། །ལྷུང་ན་པདྨར་ལྕེ་ཡིས་བླང༌། །གསང་གནས་ཡི་གེ་གསུམ་མཚོན་བྱ། །སླར་ཡང་གཞུ་ཡི་གདན་བྱས་ནས། །རང་གི་མེ་ཡི་བཤད་ནང་དུ། །ཁྲོ་བོ་གཏུམ་པོ་སྦྱོར་
བ་ཡིས། །དེས་བསྐྱེད་བདེ་བ་བསྒོམ་པར་བྱ། །རྣམ་པར་རྟོག་པ་ཀུན་སྤངས་ནས། །དེ་ཡི་རྣལ་འབྱོར་ལྡན་པར་བྱ། །ཆགས་བྲལ་སེམས་ནི་སྤང་བྱས་ལ། །མ་ལ་རབ་ཏུ་

82-1-386a

༄༅། །འདོད་པར་བྱ། །རྗེས་སུ་ཆགས་ལ་བསོད་ནམས་འཐོབ། །ཆགས་བྲལ་ལས་ནི་སྡིག་པ་འཐོབ། །ཆགས་བྲལ་ལས་ནི་སྡིག་གཞན་མེད། །བདེ་
ལས་བསོད་ནམས་གཞན་ནི་མེད། །དེ་ཕྱིར་སེམས་ཉིད་མཉམ་བཞག་ནས། །འདོད་པའི་བདེ་བ་བསྐྱེད་པར་བྱ། །དེ་ནས་བཅོམ་ལྡན་འདས་མ་ཐུགས་རབ་ཏུ་དགྱེས་ནས་
མངོན་པར་དགའ་བས་བཅོམ་ལྡན་འདས་ལ་ཕྱག་བཙལ་ཏེ། འདི་སྐད་དུ་ཡང་གསོལ་པ། ཀྱེ༑ བཅོམ་ལྡན་འདས། ཅི་སྟེ་འདིར་འདི་ཉིད་མི་རྣམས་འབའ་ཞིག་སྒྲུབ་
པའི་ཐབས་ཡིན་ནམ། གཞན་རྣམས་ཀྱི་ཡང་ཡིན། བཅོམ་ལྡན་འདས་ཀྱིས་བཀའ་སྩལ་པ། ཕྱོགས་ཀུན་ཏུ་རྣམ་པར་གནས་པས་འདི་ལ་རྗེས་སུ་ཆགས་པར་བྱ་སྟེ།
ལྷ་དང༌། ལྷ་མ་ཡིན་དང༌། མི་དང༌། ཀླུ་དང༌། དེ་རྣམས་ཀྱིས་ཀྱང་བསྒྲུབས་པས་འགྲུབ་བོ། །དེ་ཉིད་ཐོས་ནས་དབང་ཕྱུག་ཆེན་པོ་ལ་སོགས་པའི་ལྷ་རྣམས། གཽ་རཱི་དང༌།
དཔལ་མོ་དང༌། དབང་མོ་དང༌། དགའ་མ་ལ་སོགས་པའི་ལྷ་མོ་རྣམས་བླངས་ནས་སྒོམ་པར་རྩོམ་མོ། །དེ་ནས་དེའི་སྐད་ཅིག་ལ་དེ་ཐམས་ཅད་དེའི་སྐད་ཅིག་ཐང་ཅིག་
དེ་ཉིད་ལ་ཁྲོ་བོ་གཏུམ་པོའི་གོ་འཕང་ཐོབ་ནས། སའི་སྟེང་དུ་སྤྱོད་པར་གྱུར་ཏོ། །དེ་ལ་དབང་ཕྱུག་ཆེན་པོ་རྡོ་རྗེ་བདེ་བྱེད་ཉིད་དུ་གྲུབ་བོ། །ནོར་ལྷ་རྡོ་རྗེ་སྲེད་མེད་ཀྱི་བུ་

82-1-386b

ཉིད་དོ། །ལྷའི་དབང་པོ་ཕྱག་ན་རྡོ་རྗེ་ཉིད་དོ། །འདོད་པའི་ལྷ་ཡན་ལག་མེད་པའི་རྡོ་རྗེ་ཉིད་དོ། །དེ་ལྟ་བུ་ལ་སོགས་པའི་གངྒཱའི་ཀླུང་གི་བྱེ་མ་དང་མཉམ་པའི་ལྷའི་བུ་རྣམས་
ཀྱིས་གྲུབ་བོ། །སེམས་ཅན་དོན་ཀུན་སྒྲུབ་པ་པོས། །འདོད་པའི་ཡོན་ཏན་ལྔ་ལྡན་ཉིད། །འབྱུང་པོ་སྣ་ཚོགས་གཟུགས་འཛིན་པ། །སྒྱུ་མ་ཀུན་ལས་རྣམ་པར་རྒྱལ། །ཇི་ལྟར་
འདམ་ལས་བྱུང་བ་ཡི། །པདྨ་འདམ་གྱིས་གོས་པ་མེད། །དེ་ལྟར་འདོད་ཆགས་ལས་བྱུང་བའི། །ཉེས་པ་རྣམས་ཀྱིས་གོས་པ་མེད། །ཞེས་པ་ནི་དཔའ་བོ་གཅིག་པ་ཉིད་དུ་
གསུངས་པའི་དཔལ་ཁྲོ་བོ་གཏུམ་པོའི་རྒྱུད་ལས། རྫོགས་པའི་རིམ་པའི་རྣལ་འབྱོར་རིམ་པར་ཕྱེ་བ་སྟེ་དྲུག་པའོ།།    །།དེ་ནས་བཅོམ་ལྡན་འདས་མས་གསོལ་
པ༑ སྐྱེ་བོ་ཀུན་གྱི་འཁྲིག་སྤྱོད་པས། །ཡོངས་སུ་ངལ་བ་ཆེན་པོར་གྱུར། །དེ་ཡི་དལ་གསོའི་གནས་ཉིད་ནི། །མགོན་པོ་ཁྱོད་ཀྱིས་གསུང་བར་རིགས། །བཅོམ་ལྡན་འདས་ཀྱིས་བཀའ་
སྩལ་པ། །བུད་མེད་བདེ་བ་ལ་དམིགས་ནས། །རང་གིས་མངོན་སུམ་དགག་པར་བྱ། ཤ་དང་ཉ་ནི་བཟའ་བར་བྱ། །ཆང་ནི་བཏུང་བྱ་མཉམ་གཞག་པས། །གཞན་ཡང་ཇི་
ལྟར་རྙེད་པ་བཟའ། །འོ་ཆུ་རཀྟ་ལ་སོགས་བཟའ། །ཐོག་མར་བུད་མེད་ལ་བྱིན་ནས། །དེ་ཡི་ལྷག་མ་བཟའ་བར་བྱ། །དེ་ཡི་ལྷག་མའི་སྣོད་ལ་ནི། །ལོངས་ནི་རྟག་ཏུ་སྤྱད་པར་

82-1-387a

༄༅། །བྱ༑ ༑དེ་ཡི་ཁ་བཤལ་ཆུ་དང་ནི། །པདྨ་བཀྲུས་པའང་བཏུང་བར་བྱ། །བཤང་སྒོ་པདྨ་བཀྲུས་བཟུང་ནས། །བརྟུལ་ཞུགས་ཅན་གྱིས་ཁ་སོགས་
བཀྲུ༑ ༑དེ་ཡི་སྐྱུགས་པ་བཟའ་བྱ་ཞིང༌། །དེ་ཡི་བཞི་མཉམ་བཟའ་བར་བྱ། །སྐྱེ་གནས་ལས་བྱུང་བཏུང་བར་བྱ། །ཁ་ཆུ་ཡང་ནི་བཟའ་བར་བྱ། །ཇི་ལྟར་ཤིང་ལ་ལུད་
སོགས་ཀྱིས། །འབྲས་བུ་ལྷག་པར་འགྱུར་བ་ལྟར། །དེ་བཞིན་མི་གཙང་སོགས་སྤྱོད་པས། །བདེ་བ་དམ་པ་སྐྱེས་བུ་ལ། །ན་དང་རྒས་པ་ཉིད་དང་ནི། །དེ་ཡི་ལུས་ལ་འཆི་
བ་མེད། །གང་དེའི་མི་གཙང་སྟེན་བྱེད་པའི། །རྣལ་འབྱོར་པ་ཡིས་དེ་འགྲུབ་བྱེད། །གང་དུ་བཟའ་དང་བཟའ་མིན་དང༌། །འདིར་ནི་རྣམ་རྟོག་མི་བྱའོ། །སྦྱོར་རིག་བྱ་དང་བྱ་
མིན་དང༌། །བགྲོད་མིན་བགྲོད་པའང་དེ་བཞིན་ནོ། །བསོད་ནམས་མེད་ཅིང་སྡིག་པའང་མེད། །མཐོ་རིས་ཐར་པར་བརྟག་མི་བྱ། །ལྷན་ཅིག་སྐྱེས་པ་གཅིག་པུའི་གཟུགས། །
རྣལ་འབྱོར་པ་ཡིས་མཉམ་གཞག་བྱ། །དེ་ཉིད་སྦྱོར་ལྡན་རྣལ་འབྱོར་པ། །གང་ཚེ་སྒོམ་པ་མཆོག་གྱུར་པ། །ཁྲོ་བོ་གཏུམ་པོ་གཅིག་སྦྱོར་བས། །དེ་ཡི་ང་རྒྱལ་འཛིན་པ་པོ། །
གལ་ཏེ་བྲམ་ཟེ་བརྒྱ་བསང་ཀྱང༌། །སྡིག་པ་རྣམས་ཀྱིས་གོས་མི་འགྱུར། །དེ་ཕྱིར་མགོན་པོ་ཆོ་ག་ཡིས། །ཁྲོ་བོ་གཏུམ་པོ་དེ་ཉིད་བསྒོམ། །སྐྱེ་བོ་གང་ཞིག་དྲག་པོ་ཡི། །ལས།

82-1-387b

ཀྱིས་དམྱལ་བར་འགྲོ་བྱེད་ཀྱང༌། །དེ་ལ་སྡིག་པས་མི་གོས་ཤིང༌། །མཐོ་རིས་འགྲོ་བར་ཐེ་ཚོམ་མེད། །ཡིད་ནི་སྔོན་དུ་འགྲོ་བ་འདི། །དགེ་དང་སྡིག་པ་ཀུན་ལ་འདོད། །
ཡིད་དང་རྣམ་རྟོག་རྣམ་པ་ལས། །གནས་ལ་སོགས་པའི་དབྱེ་བར་བསྟན། །ཇི་ལྟར་སྔགས་དང་བྲལ་བ་ཡི། །དུག་ཟོས་པས་ནི་ཚེ་ཟད་འགྱུར། །སྔགས་དང་དེ་ཉིད་ཤེས་
པ་ཡིས། །བདེ་བ་དང་ནི་ཚེ་འཕེལ་བྱེད། །དེ་ནས་སྐད་ཅིག་དེ་ལ་ལྷ་མོ་མཆོག་གི་ཤེས་རབ་ཀྱི་ཕ་རོལ་ཏུ་ཕྱིན་མས་གྲི་གུག་དང༌། ཐོད་པའི་ཕྱག་གིས་ཁྲོ་བོ་གཏུམ་པོའི་
ཕྱག་རྒྱས། །རྡོ་རྗེ་གཏུམ་མོ་ཁྲོ་ཆེན་མས། །དེ་ཉིད་མཆོག་ལ་གཟིགས་ནས་གསུངས། །བདག་གི་གཟུགས་ནི་བསྒོམ་བྱས་ནས། །ང་རྒྱལ་མཆོག་འདི་བྱས་གྱུར་ན། །གལ་
ཏེ་ཚངས་འཇོམས་དེ་ཡང་ནི། །སྡིག་པ་ཡིས་ནི་གོས་མི་འགྱུར། །ཁྲོ་ཆེན་སེམས་ཉིད་གཅིག་པུ་ཡི། །བདག་གི་གཟུགས་ནི་སྒོམ་བྱེད་ན། །ཉ་དང་བྱ་ནི་བསད་བྱས་ཀྱང༌།།
རྩེ་མེད་གཡོ་དང་ཁྲོ་བ་དང༌། །གསོད་པའི་དོན་ཕྱིར་སེམས་དཔའ་ཅན། །རྣལ་འབྱོར་སྡིག་པས་གོས་མི་འགྱུར། །དེ་རྣམས་ཀུན་ལ་ཕལ་ཆེར་ནི། །མཐུ་ཆེ་བར་ནི་རབ་ཏུ་
བསྟན། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་ཁྲོ་བོ་གཏུམ་པོ་ཆེན་པོའི་རྒྱུད་ལས། ལུས་ཀྱིས་བདེ་བའི་རིམ་པར་ཕྱེ་བ་སྟེ་བདུན་པའོ།།    །།དེ་ནས་

82-1-388a

༄༅། །བཅོམ་ལྡན་འདས་ཀྱིས་བཀའ་སྩལ་པ། བཅོམ་ལྡན་འདས་མ་ལ། དཀྱིལ་འཁོར་ལྔ་ཡིས་ཕྱག་བཙལ་ནས་གསོལ་པ། དགའ་བ་ཁྱོད་གཟུགས་
རྣལ་འབྱོར་པས། །ཇི་ལྟ་བུར་ནི་ཤེས་པར་བྱ། །བཅོམ་ལྡན་འདས་མར་གུས་བྱ་བ། །རྣལ་འབྱོར་པ་ཡིས་གང་ལ་བྱ། །དེ་ནས་བཅོམ་ལྡན་འདས་མས་བཀའ་སྩལ་པ།
ང་ནི་འཇིག་རྟེན་གསུམ་པོ་ན། །མཐོ་དང་དམའ་བའི་གཟུགས་གྱུར་པ། །བུད་མེད་གཟུགས་དེ་ལ་ནི་འདོད། །ཇི་སྲིད་འཇིག་རྟེན་གྱིས་མི་མཐོང༌། །ལྷ་མོ་ལྷ་མིན་མོ་དང་
ནི༑ ༑དེ་བཞིན་གནོད་སྦྱིན་སྲིན་མོ་དང༌། །ཀླུ་མོ་འབྱུང་མོ་མི་ཅི་མོ། །དེ་བཞིན་མི་ཡི་བུ་མོ་དང༌། །དྲི་ཟ་མོ་དང་དམྱལ་བ་མོ། །དུད་འགྲོའི་བུ་མོ་ཡི་དྭགས་མོ། །ཚངས་མ་
རྒྱལ་རིགས་རྗེ་རིགས་མོ། །དམངས་རིགས་མོ་སྟེ་ཤིན་ཏུ་མང༌། །ཡིག་མཁན་མ་དང་རྒྱལ་མོ་དང༌། །གཙོ་མོ་ཀ་ལ་ཨུཏྟི་ནི། །ཚོད་མོ་སྐྱེད་མོས་ཚལ་མོ་དང༌། །སྨད་འཚོང་
མ་དང་ཚོས་མཁན་མ། །ཀོ་ལྤགས་སྣོད་མཁན་ཤ་བ་རི། །ཧཱ་ཌི་ཌོམྦི་ཙཎྜ་ལི། །ཁྲུས་མ་ཆང་མ་ལ་དུ་མཁན། །ལྕགས་མགར་འདྲེག་མཁན་གར་མ་དང༌། །འཁར་
བ་མོ་དང་གསེར་མགར་མ། །ཉ་པ་མོ་དང་བཤན་པ་མོ། །སྲུབ་མ་མཁན་དང་མེ་ཏོག་མ། །ཐོད་པ་ཅན་མ་དུང་མཁན་མ། །གདུག་མཁན་མ་དང་ཁ་མཁན་མ། །བ་

82-1-388b

ལང་སྐྱོང་དང་མདའ་མཁན་མ། །ཕྲུ་ཀློག་རྡོ་མཁན་མ་དང་ནི། །ཤིང་མཁན་རྒྱན་ཆ་མཁན་མོ་དང༌། །རིགས་རྣམས་ཀུན་ལ་རབ་ཏུ་འཇུག །མ་དང་སྲིང་མོ་ཆུང་མ་དང༌། །ཨ་ནི་
དང་ནི་ཚ་མོ་དང༌། །ཁིཊྚི་ཀ་དང་སྒྱུག་མོ་དང༌། །གཞན་ཡང་གཉེན་འདབ་མ་ཀུན་དང༌། །བརྟུལ་ཞུགས་ཅན་དང་རྣལ་འབྱོར་མ། །ཡུགས་ས་མོ་དང་དཀའ་ཐུབ་མ། །ཞེས་སོགས་
མང་པོ་ཀུན་ལ་ནི། །ང་ནི་བུད་མེད་གཟུགས་གྱུར་ནས། །སེམས་ཅན་ཀུན་གྱི་དོན་ཕྱིར་གནས། །རང་རང་ཚུལ་དུ་ངེས་པ་ཡིས། །དེ་རྣམས་ཇི་ལྟར་རྙེད་པ་ཉིད། །འོ་དང་འཁྱུད་
པ་ལ་སོགས་ཀྱིས། །རྡོ་རྗེ་པདྨ་མཉམ་སྦྱོར་བ། །རྣལ་འབྱོར་རྣམས་ཀྱིས་བསྟན་པར་བྱ། །སེམས་ཅན་ཀུན་ལ་ཕན་འདོད་པས། །མི་མོ་བསྟེན་པས་དངོས་གྲུབ་བོ། །སྐད་
ཅིག་ཙམ་གྱིས་སྟེར་བྱེད་པ། །དེ་ཕྱིར་བུད་མེད་བསྟེན་པར་བྱ། །བུད་མེད་མཐོ་རིས་བུད་མེད་ཆོས། །བུད་མེད་དེ་ཉིད་དཀའ་ཐུབ་མཆོག །སངས་རྒྱས་བུད་མེད་དགེ་འདུན་
ཉིད། །བུད་མེད་ཤེས་རབ་ཕར་ཕྱིན་ཉིད། །ཁ་དོག་རྣམ་ལྔའི་རབ་དབྱེ་ལས། །སོ་སོར་བརྟག་པར་འདོད་པ་ཡིན། །བུད་མེད་གང་ཞིག་ཁ་དོག་སྔོ། །ཞེ་སྡང་རྡོ་རྗེ་མ་རུ་གྲགས། །
བུད་མེད་གང་ཞིག་ཁ་དོག་དཀར། །གཏི་མུག་རྡོ་རྗེ་མར་འདོད་དོ། །བུད་མེད་གང་ཞིག་ཁ་དོག་སེར། །ལྷ་མོ་ཕྲ་མ་རྡོ་རྗེ་མ། །བུད་མེད་གང་ཞིག་ཁ་དོག་དམར། །འདོད་

82-1-389a

༄༅། །ཆགས་རྡོ་རྗེ་མ་རུ་གྲགས། །བུད་མེད་གང་ཞིག་ཁ་དོག་ལྗང༌། །ཕྲག་དོག་རྡོ་རྗེ་མ་ཞེས་གྲགས། །བཅོམ་ལྡན་ཤེས་རབ་ཕར་ཕྱིན་མ། །
གཅིག་ཉིད་ལྔ་ཡི་ཚུལ་གྱིས་གནས། །ཆང་དང་བཟའ་བ་མེ་ཏོག་སོགས། །རྣམས་མཆོད་ལུས་ལ་གོས་ཀྱིས་མཛེས། །ཡང་དག་སྨྲ་བས་འདུད་བྱས་ནས། །ཐལ་མོ་
ཡང་དག་སྦྱར་བྱས་ཏེ། །བལྟ་དང་རེག་པ་ཉིད་དང་ནི། །དྲན་པ་ཡིས་ནི་སྨྲས་པར་བྱ། །རྟག་ཏུ་འོ་དང་ལག་པས་འཁྱུད། །རྡོ་རྗེ་རྣལ་འབྱོར་མ་མཆོད་བྱ། །ལུས་ཀྱིས་
ནུས་པ་རྣམས་བྱས་ནས། །མི་ནུས་པ་རྣམས་ངག་ཡིད་ཀྱིས། །མཆོད་པས་བརྙེས་དེས་བདག་ལ་ནི། །དངོས་གྲུབ་ཐམས་ཅད་རྩོལ་བར་བྱེད། །བུད་མེད་ཀུན་གྱི་
ལུས་སྤངས་ནས། །བདག་ནི་གཞན་དུ་གྱུར་པ་མེད། །སྣ་ཚོགས་སྤངས་ནས་བུད་མེད་མཆོད། །འདི་ནི་བདག་ལ་རབ་མཆོད་འགྱུར། །འདི་ཡིས་བདག་ལ་བསྙེན་
བཀུར་ནས། །སྒྲུབ་པ་པོ་མཉེས་དངོས་གྲུབ་མཆོག །དེ་ཡིས་མཐོང་བའི་ལམ་ཞུགས་ནས། །རྣམ་ཀུན་རྟག་ཏུ་ཀུན་ནས་སྟེར། །མ་ལུས་གཟུགས་ཀྱིས་བདག་བསྒོམས་
ནས༑ ༑རང་གི་བུད་མེད་འདོད་བསྟེན་བྱ། །རྡོ་རྗེ་པདྨོ་མཉམ་སྦྱོར་བས། །བདག་ལ་བྱང་ཆུབ་སྟེར་བ་མོ། །དེ་ཕྱིར་རྣམ་པ་ཀུན་གྱིས་ནི། །བདག་ལ་གུས་པས་མཆོག་

82-1-389b

ཏུ་དེ༑ ༑འདི་ཡིས་དེ་ཉིད་རབ་སྦྱོར་བས། །བརྟུལ་ཞུགས་ཅན་གྱིས་རབ་གུས་བྱ། །དམྱལ་བ་ལ་སོགས་ངན་འགྲོ་ཡི། །སྡིག་པ་ཡིས་ཀྱང་འཇིགས་མི་བྱ། །འཇིག་རྟེན་སྡིག་
པས་འཇིགས་འགྱུར་ན། །ཇི་སྲིད་ནུས་པ་ཐོབ་མི་འགྱུར། །སྡིག་པ་ཅུང་ཟད་ཡོད་མིན་ཞིང༌། །བསོད་ནམས་ཅུང་ཟད་ཡོད་མིན་ཕྱིར། །སེམས་ཉིད་མི་སྲུང་འཇིག་རྟེན་གང༌།།
སྡིག་དང་བསོད་ནམས་རྣམ་པར་གནས། །གང་དུ་སེམས་ཉིད་ཙམ་གྱིས་ནི། །ཐམས་ཅད་སྐད་ཅིག་ཙམ་དེ་གནས། །དམྱལ་བར་འགྲོ་བ་འདིར་གང་གིས། །གང་གི་འདིར་ནི་
མཐོ་རིས་འགྲོ་།གང་གིས་དུག་བརྟགས་མཐུ་ཡིས་འཆི། །ཇི་ལྟ་བ་ལ་དེ་ཉིད་མེད། །དུག་གི་མཐུ་ཡིས་ཡང་དག་བརྒྱལ། །དེ་བཞིན་མཐོ་རིས་ངན་འགྲོར་འགྲོ་།དེ་ཉིད་ཡོངས་
སུ་ཤེས་གྱུར་པའི། །མཁས་པས་མྱ་ངན་འདས་པ་ཐོབ། །མྱང་འདས་སྟོང་པའི་ཚུལ་ཉིད་དུ། །མར་མེ་རླུང་གིས་ཇི་བཞིན་དུ། །ཉེར་ཆད་ལྟུང་བ་དེ་ཡང་ནི། །བྱང་ཆུབ་གོ་
འཕང་མ་ཡིན་ནོ། །དེ་ཕྱིར་ཐམས་ཅད་ཡོངས་སྤངས་ནས། །བདག་ཉིད་གུས་བྱ་བརྟུལ་ཞུགས་ཅན། །སྐད་ཅིག་ཙམ་གྱིས་གཏུམ་པོ་ཡི། །དངོས་གྲུབ་སྟེར་བར་ཐེ་ཚོམ་
མེད༑ ༑དེ་ནས་བཅོམ་ལྡན་འདས་ཀྱིས་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་གསོལ་པ། ཇི་ལྟ་བུ་ཡི་རྣམ་པ་ཡིས། །གཏུམ་པོའི་དངོས་གྲུབ་ཅི་འདྲ་

82-1-390a

༄༅། །ཞིག་༑དེ་ནས་བཅོམ་ལྡན་འདས་མས་བཀའ་སྩལ་པ། ཁ་དོག་ལྔ་ཡི་རབ་དབྱེ་བས། །རྣལ་འབྱོར་མ་རུ་རབ་གྲགས་གང༌། །དེ་ཡང་རང་རང་
བདག་པོ་ཡི། །ཁ་དོག་ལྔ་ཡིར་བ་དབྱེ་ཡི། །གཏུམ་པོ་ཀུན་གྱི་དེ་ཉིད་འདིས། །བདག་ནི་རྣལ་འབྱོར་མ་རུ་ཤར། །ཁ་དོག་སྔོན་པོ་གང་དེ་ཡང༌། །བདག་པོ་མི་གཡོ་སྔོན་
པོར་ཤེས། །ཁ་དོག་དཀར་པོའི་བདག་པོ་གང༌། །མི་གཡོ་དཀར་པོ་ཞེས་བྱའོ། །ཁ་དོག་སེར་པོའི་བདག་པོ་གང༌། །མི་གཡོ་སེར་པོ་ཡང་དག་གྲགས། །ཁ་དོག་དམར་པོའི་
བདག་པོ་གང༌། །མི་གཡོ་དམར་པོ་ཞེས་གྲགས་སོ། །ཁ་དོག་ལྗང་གུའི་བདག་པོ་གང༌། །མི་གཡོ་ལྗང་གུ་ཞེས་བྱའོ། །གཏུམ་པོ་དེ་ཉིད་གཅིག་པུ་ཉིད། །རྣམ་པ་ལྔ་ཡི་
ཚུལ་གྱིས་གནས། །འདི་ཡི་དངོས་གྲུབ་བརྟན་པ་ཉིད། །དེ་ནི་གཏུམ་པོར་ཡང་དག་བཤད། །ནམ་མཁའི་མཐར་ཐུག་ཇི་སྙེད་པ། །ལྷ་མོའི་གཟུགས་ཀྱིས་ཡང་དག་
གནས། །གཏུམ་པོའི་དངོས་གྲུབ་ཇི་བཞིན་གསུངས། །དེ་བཞིན་དུ་ནི་གཏུམ་མོ་འགྲུབ། །ཅེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོའི་
རྒྱུད་ལས། ངོ་བོ་ཉིད་རིམ་ཀྱི་རིམ་པར་ཕྱེ་བ་སྟེ་བརྒྱད་པའོ།།    །།དེ་ནས་བཅོམ་ལྡན་འདས་མས་གསོལ་པ། བཅོམ་ལྡན་འདས། ཐབས་དང༌། ཤེས་རབ་དག་

82-1-390b

གི་ང་རྒྱལ་ཇི་ལྟར་བསྒོམ་པར་བྱ། །བཅོམ་ལྡན་འདས་ཀྱིས་བཀའ་སྩལ་པ། མི་མོ་སྔོན་བྱས་རྣལ་འབྱོར་པས། །ཕན་ཚུན་དེ་ཡིས་ལྟ་བ་མཆོག །ལུས་ནི་དྲང་པོར་མཉམ་
གནས་ནས། །རྩེ་གཅིག་ཡིད་ཀྱིས་བསམ་གཏན་བྱ། །སྐུ་བཞི་ཡི་ནི་རང་བཞིན་ཕྱིར། །ཐ་དད་མད་པའི་ཡིད་ཀྱིས་སོ། །སླར་ཡང་བྱང་ཆུབ་དབྱེར་མེད་པས། །ཐབས་དང་
ཤེས་རབ་ཉིད་དུ་འདོད། །འཆི་བ་ཉིད་ནི་ཆོས་སུ་བརྗོད། །ལོངས་སྤྱོད་རྫོགས་པ་བར་སྲིད་དང༌། །འགྲོ་བ་དྲུག་གཟུགས་སྤྲུལ་པ་དང༌། །འདོད་པའི་ལོངས་སྤྱོད་བདེ་ཆེན་པོ།།
སྐུ་བཞི་ཡི་ནི་རང་བཞིན་འདི། །སྐྱེས་བུ་ལ་ནི་ཁམས་གསུམ་པ། །སྐུ་བཞི་ཡི་ནི་རང་བཞིན་ཕྱིར། །བུད་མེད་གཟུགས་ལ་ཁམས་གསུམ་མོ། །སྐུ་བཞི་ཡི་ནི་རང་བཞིན་
ལས༑ ༑སྐྱེས་བུ་འདིར་ནི་སངས་རྒྱས་ཡིན། །བུད་མེད་ཤེས་རབ་ཕར་ཕྱིན་མར། །ཕྱོགས་རྣམས་ཀུན་ཏུ་རྣམ་པར་གནས། །དེ་ཉིད་ང་རྒྱལ་བྱས་པ་ཡིས། །སླར་ཡང་
བདག་ལ་དངོས་གྲུབ་བོ། །ཁྲོ་བོ་གཏུམ་པོའི་ཚུལ་ཉིད་དུ། །རང་ཉིད་གཟུགས་ཀྱིས་ཡང་དག་གནས། །འདོད་ཆགས་གཏུམ་པོའི་གཟུགས་བསྒོམས་ན། །བདག་ལ་
དངོས་གྲུབ་རྣམ་ཀུན་ཏུ། །དེ་ཉིད་གསུམ་རིག་དུས་རིང་དུ། །འདི་ནི་གུས་པ་དང་བཅས་བསྒོམ། །ལས་ཀུན་ཡོངས་སུ་སྤང་བྱས་ནས། །བླ་མ་བསྟེན་པ་དེ་ཉིད་མཆོག་

82-1-391a

༄༅། །ཇི་སྲིད་དངོས་གྲུབ་མ་ཐོབ་བར། །བདེ་བའི་སེམས་ཉིད་གཅིག་པུས་གནས། །གང་ཚེ་རྣལ་འབྱོར་དངོས་གྲུབ་ཐོབ། །སྡིག་པ་དང་བྲལ་དྲི་
མེད་འགྱུར། །རླུང་དང་སེམས་ཀྱི་འཛུམ་མདངས་ནི། །འཇིག་རྟེན་པ་ཡིས་མཐོང་བ་མེད། །ཀུན་མཁྱེན་ཀུན་ལ་ཁྱབ་པ་པོ། །ཉོན་མོངས་ཀུན་ལས་རྣམ་པར་འདས།།
དེ་ལ་ནད་དང་རྒས་པ་མེད། །དེ་ལ་འཆི་བ་ཡོད་མིན་ཏེ། །དེ་ལ་དུག་གིས་འདའ་བ་མེད། །ཆུས་མིན་མེས་ཀྱང་འཚིག་པ་མེད། །མཚོན་གྱིས་མ་ཡིན་དགྲ་ཡི་ནི། །དབང་
དུ་ནམ་ཡང་འགྲོ་བ་མིན། །ཡིད་ཀྱིས་བསམས་པ་ཙམ་གྱིས་ནི། །དགོས་འདོད་མ་ལུས་འབྱུང་བར་འགྱུར། །སྐད་ཅིག་དེ་ལ་འབད་མེད་པར། །ཡིད་བཞིན་ནོར་བུ་
དང་མཚུངས་འགྱུར། །མ་ལུས་འཇིག་རྟེན་ཁམས་རྣམས་སུ། །གང་དང་གང་དུ་དེ་བཞིན་གཤེགས། །དེ་ནི་གཞལ་ཡས་མཁའ་འགྲོ་སྟེ། །དེར་ནི་འདོད་ཀུན་
དེ་རྣམས་ཀྱིས། །གཟུགས་དང་ལང་ཚོས་རབ་བརྒྱན་པའི། །ལྷ་ཡི་བུ་མོ་དགའ་མས་དེར། །ཇི་སྙེད་མཐོ་རིས་སྐར་མ་རྣམས། །ཐེ་ཚོམ་མེད་པ་ཉིད་དུ་འགྱུར། །
ཚངས་དང་ཁྱབ་འཇུག་དབང་ཕྱུག་གང༌། །བརྒྱ་བྱིན་ཡན་ལག་མེད་སོགས་གང༌། །མངལ་འཇུག་འགྱུར་ཞིང་འགྲོ་དྲུག་ཏུ། །གནས་པའི་སྲོག་ཆགས་ཀུན་ཀྱང་

82-1-391b

ངོ༑ ༑རྣལ་འབྱོར་དངོས་གྲུབ་ཇི་ལྟ་བཞིན། །དེ་བཞིན་རྣལ་འབྱོར་མས་ཀྱང་ངོ༌། །སྐྱེས་བུ་རྡོ་རྗེ་འཛིན་པ་ལྟར། །བུད་མེད་རྡོ་རྗེ་བཙུན་མོའོ། །དེ་ནས་བཅོམ་ལྡན་འདས་མས་གསོལ་
པ༑ བཅོམ་ལྡན་འདས། ལུས་འདི་ལ་ཐབས་དང༌། ཤེས་རབ་ཀྱི་སྦྱོར་བ་ལས་བདེ་བ་ཆེན་པོ་ཇི་ལྟར་སྐྱེ་བ་ལགས། བཅོམ་ལྡན་འདས་ཀྱིས་བཀའ་སྩལ་པ། བརྐྱང་མ་ཤེས་
རབ་རང་བཞིན་ཏེ། །གཡོན་པའི་རྩ་རུ་རབ་ཏུ་གྲགས། །རོ་མ་ཐབས་ཀྱི་རང་བཞིན་གྱིས། །གཡས་པ་ལ་ནི་ཡང་དག་གནས། །བརྐྱང་མ་རོ་མའི་དབུས་དག་ལ། །ཀུན་འདར་
མར་ནི་རབ་ཏུ་གསུངས། །གང་ཚེ་ཨ་བ་དྷཱུ་ཏཱིར་རླུང༌། །ཁུ་བ་དང་ནི་རོ་གཅིག་གྱུར། །རྡོ་རྗེས་མགོ་བོའི་མཚམས་སུ་འགྲོ། །བུད་མེད་བྷ་གའི་རནྟྲ་ལ། །ཐབས་དང་ཤེས་
རབ་མཉམ་སྦྱོར་བས། །ལྟེ་བར་གནས་པའི་ཙཎྜ་ལི། །མར་མེ་ལྟར་འབར་དེ་ཡིས་ནི། །ཞུ་བའི་ཁུ་བ་མཆོག་ལ་ནི། །དེ་ལས་སྐྱེས་པའི་བདེ་བ་ལ། །ཅུང་ཟད་ཅུང་ཟད་རབ་
སྦྱོར་ལས། །དེ་ཡང་ཆེན་པོ་ཆེར་སྦྱོར་ལས། །དེ་ཡང་དངོས་པོའི་རང་བཞིན་ལས། །གང་གིས་དེ་ཡི་བདེ་བ་འཕེལ། །རྟག་ཏུ་གོམས་པའི་སྦྱོར་བ་ལས། །དེ་ནི་སྐྱེ་བ་འདི་
ཉིད་ལ། །དཔལ་ལྡན་གཏུམ་པོ་ཉིད་དུ་འགྱུར། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོའི་རྒྱུད་ལས། བསམ་གཏན་གྱི་རིམ་པར་ཕྱེ་བ་

82-1-392a

༄༅། །སྟེ་དགུ་པའོ།།    །།དེ་ནས་བཅོམ་ལྡན་འདས་མས་གསོལ་པ། ཅི་སྟེ་བཅོམ་ལྡན་སྒྲུབ་པ་པོས། །ཁྲོ་ཆེན་གཏུམ་པོའི་གོ་འཕང་ནི། །བུད་
མེད་དང་བྲལ་སྒྲུབ་ནུས་སམ། །འོན་ཏེ་སྒྲུབ་པར་ནུས་མ་ཡིན། །བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་སྒྲུབ་པར་ནུས་པ་མ་ཡིན་ནོ། །བཅོམ་ལྡན་འདས་མས་
གསོལ་པ། བཅོམ་ལྡན་འདས། ཅིའི་ཕྱིར་ན་བདེ་བ་སྟེར་བ་མེད་པར་མི་ནུས། །བཅོམ་ལྡན་འདས་ཀྱིས་བཀའ་སྩལ་པ། ཨེ་མ་བདེ་བ་སྐྱེས་ཙམ་གྱིས། །བྱང་ཆུབ་
མཆོག་ནི་ཐོབ་བྱེད་པའི། །བདེ་བ་ཁྱད་འཕགས་འབྱུང་བ་ལས། །དེ་ཉིད་འཐོབ་ཀྱི་དེ་བཞིན་མིན། །དེ་མེད་དེ་ཡི་བྱ་བ་ཡང༌། །དེ་ཉིད་མེད་པར་སྐྱེ་མ་ཡིན། །བྱེད་པོ་
བུད་མེད་དང་སྦྱོར་ལས། །གཞན་དུ་ནམ་ཡང་མ་ཡིན་ནོ། །སྒྱུ་མའི་དེ་ཉིད་ཐམས་ཅད་ལ། །བུད་མེད་སྒྱུ་མའི་དེ་ཉིད་བསྔགས། །དེ་ཡི་དེ་ཉིད་ལས་འདས་གང༌། །དེ་
ལས་དངོས་གྲུབ་ལྷག་འབྱུང་མེད། །དེ་ཕྱིར་བུད་མེད་དང་བྲལ་འདི། །ནམ་ཡང་བྱ་བ་མ་ཡིན་ནོ། །དེ་ཉིད་གལ་ཏེ་སྡུག་བསྔལ་གྱུར། །འཆི་དང་འཆིང་བའི་འཇིགས་
པ་ཡང༌། །དེ་རྣམས་ཐམས་ཅད་བཟོད་བྱ་ཡིས། །འདིར་ནི་བུད་མེད་སྤང་མི་བྱ། །གང་ཕྱིར་བུད་མེད་བདེ་དེ་ཉིད། །ཀུན་ནས་སངས་རྒྱས་སྟེར་བ་པོ། །གཡོ་དང་སྦོབས་

82-1-392b

ཅན་འཚེར་ངོ་བྲལ། །རྟག་ཏུ་འདོད་པའི་དཔུང་གཉེན་ནོ། །དངོས་གྲུབ་སྟེར་བ་འདི་ཉིད་ནི། །དངོས་པོ་ཀུན་གྱིས་བསྟེན་པར་བྱ། །བུད་མེད་ཚུལ་ནི་གཅིག་བརྗོད་པ། །དགའ་བའི་
ཕྱིར་ནི་འཆི་བའང་མེད། །བདག་པོ་དང་ནི་བྲལ་གྱུར་ན། །འདོད་པ་མཆོག་ནི་ཅི་ཞིག་སྨྲ། །དེ་ཕྱིར་ཀུན་གྱི་བུད་མེད་ལྷར། །རྣམ་པ་ཀུན་ཏུ་རབ་ཏུ་བརྟག །ཤིང་དང་རྡོ་ལ་སོགས།
རྣམས་ཀྱང༌། །ཡིད་ཀྱིས་ཡོངས་སུ་བརྟག་པའང་བྱ། །སྐྱེས་པ་བུད་མེད་ལྷ་མོ་དང༌། །བུད་མེད་ཀྱི་ནི་སྐྱེས་པ་ལྷ། །རྡོ་རྗེ་པདྨ་རབ་སྦྱོར་བས། །ཕན་ཚུན་དུ་ནི་མཆོད་པར་བྱ། །མཆོད་
པར་བྱ་བ་གཞན་དུ་མིན། །རང་ཉིད་བྱིན་གྱིས་བརླབ་པའང་དེ། །དེ་ཕྱིར་རྣལ་འབྱོར་བརྩེ་ལྡན་པས། །དཀྱིལ་འཁོར་མདུན་དུ་བྱས་ནས་ནི། །དེ་ལ་ཉེར་ཞུགས་བུད་མེད་ནི། །
ཤེས་རབ་ཕར་ཕྱིན་རྣམ་པ་ལ། །རྟག་ཏུ་མེ་ཏོག་གིས་མཆོད་ཅིང༌། །དེ་བཞིན་སྤོས་དང་མར་མེ་སོགས། །དཀྱིལ་འཁོར་ལྔ་ནི་རབ་སྦྱོར་བས། །ཕྱི་ནས་ཕྱག་ནི་བཙལ་བར་
བྱ༑ ༑དེ་ནས་གཡས་སུ་བསྐོར་བ་བྱ། །གཏུམ་པོ་ལ་ནི་མཆོད་པར་བྱ། །གུས་པ་དང་བཅས་སེམས་ཀྱིས་ནི། །དེ་བཞིན་སྐྱེས་བུ་བུད་མེད་མཆོད། །དེ་ཉིད་མཆོད་པའི་ཆོ་
པ་ནི། །རྒྱལ་བས་ཕན་ཚུན་བྱ་བར་གསུངས། །བུད་མེད་སྨད་པར་ཡོངས་མི་བྱ། །དེ་ཉིད་འདོད་པའང་སྤང་མི་བྱ། །སྙན་པའི་ཚིག་གིས་སྨྲ་བྱ་ཞིང༌། །རྗེས་སུ་མཐུན་པར་སྦྱིན།

82-1-393a

༄༅། །པར་བྱ། །དངོས་པོ་ཀུན་གྱིས་ཕྱག་བྱས་ཏེ། །ཇི་བཞིན་གདུག་ཅན་ཤེས་མི་བྱ། །གང་དུའང་བུད་མེད་མི་སྤོང་བ། །འདི་ནི་སངས་རྒྱས་གསུང་དུ་
ཐོས༑ ༑གང་དུ་ཁྱོད་ཀྱིས་གཞན་བྱས་ན། །དེ་ཡི་སྡིག་པས་དམྱལ་བར་འགྱུར། །བུད་མེད་དང་བྲལ་ཅི་བྱས་ཀྱང༌། །གཞན་དུ་འཆི་འགྱུར་དངོས་གྲུབ་མིན། །ཁྲོ་བོ་གཏུམ་
པོའི་སྒྲུབ་ཐབས་ནི། །དཀའ་ཐུབ་ཀྱིས་ནི་འགྲུབ་མི་འགྱུར། །ཡིད་ནི་དྲི་མེད་མ་བྱས་པར། །འབྲས་མེད་གཏི་མུག་དྲ་བས་བཅིངས། །འདོད་ལྡན་འདོད་པ་སྤོང་བྱེད་པ། །རྫུན་
གྱིས་འཚོ་བ་སྐྱེ་འགྱུར་ཏེ། །རྫུན་གྱིས་གང་འཚོ་སྡིག་པ་སྟེ། །སྡིག་པས་དམྱལ་བར་འགྲོ་བར་འགྱུར། །འཆི་བའི་བུས་ནི་ཐོབ་པ་ན། །རྫུན་གྱིས་འཚོ་བར་ཐེ་ཚོམ་མེད། །དེ་
ཕྱིར་བསྒྲུབ་བྱ་བསྒྲུབ་པར་བྱ། །རྒྱལ་བའི་བདག་ཉིད་འདོད་པས་སོ། །འདོད་ཡོན་ལྔ་པོ་དེ་སྤངས་ནས། །བདག་ཉིད་དཀའ་ཐུབ་གདུང་མི་བྱ། །གཟུགས་རྙེད་པ་ནི་བལྟ་
བྱ་ཞིང༌། །སྒྲ་ཡང་དེ་བཞིན་མཉན་པར་བྱ། །དྲི་ནི་བསྣམ་པར་བྱ་བ་སྟེ། །རོ་ཡི་མཆོག་ནི་བཟའ་བར་བྱ། །རེག་བྱ་རེག་པར་བྱ་བ་སྟེ། །འདོད་པ་ལྔ་པོ་བསྟེན་པར་བྱ། །ཁྲོ་
བོ་གཏུམ་པོ་དེ་མཆོག་ནི། །མྱུར་དུ་སངས་རྒྱས་མཆོག་འགྱུར་རོ། །གཞན་ལ་སླུ་བ་མེད་གྱུར་ཅིང༌། །གཏི་མུག་མཆོག་ཏུ་མེད་པར་བྱ། །མི་ཡི་ལང་འཚོ་ཐོབ་པ་ལ། །མི་

82-1-393b

མོའི་བདེ་བ་མི་སྤྱོད་ན། །ཆེན་པོ་མཆོག་ཏུ་ཟད་བྱས་ནས། །ལྟ་བའང་འབྲས་བུ་མེད་པར་བྱས། །འདོད་ཅན་མ་རྟོག་བསྟེན་བྱས་ན། །འདོད་པ་ཙམ་གྱི་དཔུང་གཉེན་གྱིས། །བཙུན་
མོའི་སྐྱེ་གནས་ཡང་དག་བསྟེན། །ཁྲོ་བོ་གཏུམ་པོའི་གོ་འཕང་མཐོང༌། །གཉིད་ནི་ཇི་ལྟར་སྤང་བར་བྱ། །བཟའ་བ་དང་ནི་དགོད་པ་ཉིད། །འཇིག་རྟེན་མ་དད་སྤང་བའི་ཕྱིར། །ལྷ་མོ་
སྒྱུ་འཕྲུལ་མ་སྲས་མཁས། །ཕོ་བྲང་འཁོར་གྱི་བཙུན་མོ་ནི། །སྟོང་ཕྲག་བརྒྱད་ཁྲི་སྤངས་ནས་སླར། །ནཻ་རཉྫ་ནའི་འགྲམ་གཤེགས་ནས། །སངས་རྒྱས་དངོས་གྲུབ་རབ་གསུངས་
དང་༑ ༑གང་དུ་བདུད་ནི་འདུལ་མཛད་པ། །དེ་ཉིད་གཞན་དོན་ཁོ་ན་ཡིན། །གང་ཕྱིར་བཙུན་མོའི་ནང་སངས་རྒྱས། །གོ་པཱ་དང་བཅས་བདེ་ལྡན་གྲུབ། །རྡོ་རྗེ་པདྨ་མཉམ་སྦྱོར་
པས༑ ༑གང་ཕྱིར་བདེ་བ་ལས་ཐོབ་བོ། །བདེ་བ་ལས་ཐོབ་སངས་རྒྱས་ནི། །བདེ་བ་བུད་མེད་དང་བྲལ་མིན། །གང་དུ་སྦྱོར་བྲལ་བྱ་བ་ནི། །འཇིག་རྟེན་ཉམས་པ་སྤང་བའི་ཕྱིར། །
འཇིག་རྟེན་གང་གིས་འདུལ་བ་ན། །དེ་དང་དེ་ཡི་སངས་རྒྱས་འགྱུར། །རྒྱལ་བའི་སྒྱུ་མའི་གར་ཉིད་ཀྱིས། །དེ་དང་དེ་ཉིད་ཚུལ་གྱིས་སོ། །མདོ་སྡེ་ཆོས་མངོན་ཐམས་ཅད་
ནས༑ ༑བུད་མེད་རྣམས་ནི་སྨོད་མཛད་པ། །སྣ་ཚོགས་སློབ་མའི་སྣོད་ཕྱིར་བཤད། །དེ་ཁོ་ན་ཉིད་སྦས་ནས་གསུངས། །ཕུང་པོ་ལྔ་དང་རྣམ་བྲལ་བའི། །མྱ་ངན་འདས་པ་

82-1-394a

༄༅། །བལྟ་བར་བྱ། །དེ་ནས་བཅོམ་ལྡན་འདས་མ་ཤེས་རབ་ཀྱིས་ཕ་རོལ་ཏུ་ཕྱིན་མས་གསོལ་པ། བཅོམ་ལྡན་འདས། །ལྷ་མོ་སྒྱུ་འཕྲུལ་གྱི་སྲས་གང་
ལགས། གོ་པཱ་ཡང་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་སྒྱུ་འཕྲུལ་སྲས་ཉིད་ཀྱང༌། །ཁྲོ་བོ་གཏུམ་པོ་བདག་ཉིད་ཡིན། །ས་འཚོ་ཁྱོད་གཉིས་
བཅོམ་ལྡན་འདས། །ཤེས་རབ་ཕར་ཕྱིན་བདག་ཉིད་མ། །ཇི་སྙེད་པ་ཡི་བུད་མེད་ཀུན། །ཁྱོད་ཀྱིས་ཚུལ་ཉིད་འདིར་འདོད་དོ། །སྐྱེས་བུ་བདག་གི་གཟུགས་དེ་ཉིད། །དེ་
བཞིན་ཀུན་ཏུ་ཡོངས་སུ་གྲགས། །འདིར་ན་རང་བཞིན་གཉིས་ཡིན་ཏེ། །འགྲོ་བ་ཐབས་ཤེས་བདག་ཉིད་དོ། །དེ་ནས་བཅོམ་ལྡན་འདས་མས་གསོལ་པ། བཅོམ་ལྡན་འདས།
ཅིའི་ཕྱིར་ཉན་ཐོས་ལ་སོགས་པ་རྣམས་བུད་མེད་སུན་འབྱིན་པར་བྱེད། །བཅོམ་ལྡན་འདས་ཀྱིས་བཀའ་སྩལ་པ། གང་ཞིག་འདོད་པའི་ཁམས་གནས་པའི། །ཉན་
ཐོས་ལ་སོགས་གྲགས་ཀུན་གྱིས། །བུད་མེད་ལ་ལྟོས་ཀུན་སྟེར་བའི། །ཐར་པའི་ལམ་ནི་མི་ཤེས་སོ། །གང་ན་ཉེ་བར་གནས་གྱུར་པའི། །གུར་གུམ་ལ་སོགས་རྙེད་སླ་ན།།
དེ་ལ་རིན་ནི་ཐོ་བ་མི་འགྱུར། །གང་དུ་ རིང་ནས་རིན་ཆེན་ཉིད། །ཐོགས་མེད་མི་ཤེས་སྦྱོར་བ་ཡིས། །དད་པ་སྨན་པའི་སྐྱེ་བོ་འདི། །དེ་ཉིད་ལ་ནི་སེམས་མི་འཇུག །བདག་གིའང་

82-1-394b

འདི་ནི་རབ་ཏུ་སྦས། །རྩོད་པའི་དུས་ལ་དེ་ཉིད་འདི། །སེམས་ཅན་རེ་རེར་བགྲངས་པ་ཡི། །བྱེ་བའི་ནང་ན་འགའ་ཞིག་ཀྱང༌། །དད་དང་བརྩན་པའི་དཔུང་གཉེན་ཅན། །ཀུན་ནས་དེ་
ཕྱིར་གསུངས་པ་ནི། །བྱང་ཆུབ་མྱུར་དུ་རབ་སྒྲུབ་ཕྱིར། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། མི་མོ་རབ་ཏུ་བསྔགས་པའི་
རིམ་པར་ཕྱེ་བ་སྟེ་བཅུ་པའོ།།    །།དེ་ནས་བཅོམ་ལྡན་འདས་མས་གསོལ་པ། བཅོམ་ལྡན་འདས། ཁྱོད་ཅི་སྟེ་ཆགས་པ་དང་བཅས་པའམ། ཆགས་པ་དང་བྲལ་
བ་ལགས། བཅོམ་ལྡན་འདས་ཀྱིས་བཀའ་སྩལ་པ། བདག་ནི་ཀུན་ཏེ་ཀུན་ལའང་ཁྱབ། །ཀུན་བྱེད་ཀུན་གྱི་འཇིག་པའོ། །ཀུན་གྱི་གཟུགས་འཛིན་སངས་རྒྱས་ཏེ། །བྱེད་པོ་
འཇོམས་པོ་ཁྱབ་བདག་བདེ། །གང་དང་གང་གིས་གཟུགས་ཀྱིས་ནི། །སེམས་ཅན་གདུལ་བྱར་འདི་ཉིད་འཇུག །དེ་དང་དེ་ཉིད་ཚུལ་གྱིས་ནི། །འཇིག་རྟེན་དོན་རྒྱུར་བདག་
གནས་སོ། །འགའ་ཞིག་སངས་རྒྱས་གྲུབ་ཐོབ་འགའ། །ལ་ལར་ཆོས་དང་དགེ་འདུན་ནོ། །ལ་ལར་ཡི་དྭགས་ལ་ལར་ཕྱུགས། །ལ་ལར་དམྱལ་བའི་གཟུགས་ཅན་ནོ། །
ལ་ལར་ལྷ་དང་ལྷ་མ་ཡིན། །ལ་ལར་མི་ཡི་གཟུགས་ཅན་ནོ། །ལ་ལར་བརྟན་པའི་གཟུགས་ཅན་དང༌། །སྣ་ཚོགས་གཟུགས་ཅན་ཐེ་ཚོམ་མེད། །བདག་ནི་སྐྱེས་པ་བུད་མེད་དང༌།།

82-1-395a

༄༅། །མ་ནིང་གཟུགས་སུའང་ལ་ལར་རོ། །ལ་ལར་ཆགས་ཅན་ལ་ལར་སྡང༌། །ལ་ལར་རྨོངས་ཤིང་ལ་ལར་གཙང༌། །ལ་ལར་མི་གཙང་གཟུགས་སུ་ང༌། །སེམས་ཀྱི་གཟུགས་
ཀྱི་བདག་གནས་སོ། །བདག་ནི་སེམས་སུ་བལྟ་བར་བྱ། །གཞན་དུ་ཅུང་ཟད་ཡོད་མིན་ཏེ། །དངོས་པོ་དངོས་མེད་རབ་དབྱེ་བ། །ང་ནི་བསྐྱེད་བྱ་སྐྱེ་བྱེད་ང༌། །བདག་ནི་བགེགས་དང་
གྲུབ་པ་ང༌། །ཀུན་གྱི་གཟུགས་ཀྱིས་ཡང་དག་གནས། །ང་ནི་སྐྱེ་དང་འཆི་བའང་ང༌། །ང་ནི་ནད་དང་རྒས་པའང་ང༌། །ང་ནི་བསོད་ནམས་སྡིག་པའང་ང༌། །དེ་ཡི་ལས་ཀྱི་འབྲས་
ཉིད་ང༌། །འགྲོ་ཀུན་རང་བཞིན་སངས་རྒྱས་ཉིད། །ཀུན་ཏུ་བདག་གི་གཟུགས་ཉིད་འདི། །རྣལ་འབྱོར་དེ་ཉིད་སེམས་དཔའ་བོས། །རོ་མཉམ་རྣམ་པར་ཤེས་པར་བྱ། །དེ་ནས་
བཅོམ་ལྡན་འདས་མས་གསོལ་པ། བཅོམ་ལྡན་འདས། ཅི་སྟེ་ཁྱོད་ཀྱི་གཟུགས་ཉིད་འདི་ལྟ་བུ་ཡིན་ནམ། བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་ཁྱོད་ཀྱིས་
གཟུགས་ཉིད་ཀྱང༌། །རྣམ་པ་དེ་ལྟར་ཀུན་ནས་གསུངས། །བརྟན་དང་གཡོ་བའི་འགྲོ་ཀུན་ལ། །འདིར་ནི་ཁྱོད་ཀྱིས་ཁྱབ་པ་པོ། །ཞེས་པ་འདི་ནི་དཔའ་བོ་གཅིག་པ་ཉིད་དུ་
གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། སྣ་ཚོགས་པའི་རིམ་པར་ཕྱེ་བ་སྟེ་བཅུ་གཅིག་པའོ།།    །།དེ་ནས་བཅོམ་ལྡན་འདས་མས་གསོལ་

82-1-395b

པ༑ སྔགས་རྣམས་ཀྱི་ནི་སྒྲུབ་པའི་ཐབས། །ཞི་དང་རྒྱས་པ་དེ་ཉིད་གསུངས། །དབང་དང་དགུག་པའི་རབ་སྦྱོར་དང༌། །གསད་དང་བསྐྲད་པ་ལ་སོགས་དང༌། །དུག་སེལ་བ་དང་ནད་
ཞི་དང༌། །མེ་དང་རལ་གྲི་སོགས་རེངས་དང༌། །གཡུལ་དུ་རྣམ་པར་རྒྱལ་བ་དང༌། །མཁས་པ་ཡི་ནི་མཆོག་ཉིད་དང༌། །གནོད་སྦྱིན་མོ་སྒྲུབ་བྲན་དང་ནི། །ཕོ་ཉ་འབྱུང་སོགས་སྒྲུབ་
ཐབས་དང༌། །དཔག་མེད་རྣམ་ཤེས་ནུས་པ་རྣམས། །བདག་ལ་ངེས་པར་གཙོ་བོས་གསུངས། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། ཀྱེ༑ཁྱོད་ལ་མཆོག་ཅི་ཞིག་
སྦྱིན་པར་བྱ། ཞེས་པ་དང༌། སྒྲུབ་པོས་སྨྲ་བར་བྱ་སྟེ། སངས་རྒྱས་ཉིད་སྩོལ་ཅིག །ཅེས་སོ། །དེ་ནས་བཅོམ་ལྡན་འདས་དེའི་ལུས་ལ་རབ་ཏུ་ཞུགས་སོ། །རབ་ཏུ་ཞུགས་པ་
ཙམ་གྱིས། ལོ་བརྒྱད་གཉིས་ཀྱི་རྣམ་པ་ཅན། མངོན་པར་ཤེས་པ་དྲུག་པ། ས་བཅུ་གསུམ་གྱི་དབང་ཕྱུག་ལྷའི་གཞལ་ཡས་ཁང་ན་སྤྱོད་པ་ཅན་གྱི་ལྷའི་བུ་མོའི་ཚོགས་བརྒྱ་
སྟོང་གིས་བརྒྱན་པ། འདོད་པའི་གཟུགས་ཅན་ཐམས་ཅད་མཁྱེན་པ། བཅོམ་ལྡན་འདས་ཇི་ལྟ་བ་བཞིན་དུ་གྱུར་ཏོ། །ཡང་ན་རལ་གྲི་དང༌། མིག་སྨན་དང༌། རིལ་བུ་དང༌། རྐང་
མགྱོགས་དང༌། རྐང་པའི་ཕྱུག་པ་དང༌། རྒྱལ་སྲིད་དང༌། འདོད་པ་ལ་ལོངས་སྤྱོད་པའི་དབང་ཕྱུག་དང༌། རིག་པ་དང༌། ནོར་ཅན་དང༌། རིག་པ་ལ་མཁས་པ་དང༌། གནོད་སྦྱིན་

82-1-396a

༄༅། །དང་༑ གནོད་སྦྱིན་མོ་དང༌། བཅུད་ལེན་དང༌། རེག་རྡོ་དང༌། ཁམས་སྨྲ་བ་ཇི་ལྟར་མངོན་པར་འདོད་པ་བཞིན་ཞུ་བར་བྱ་སྟེ། དེ་ཐམས་ཅད་བཅོམ་ལྡན་
འདས་ཀྱིས་སྟེར་བར་བྱེད་དོ། །ཡང་ན་དཔའ་བོ་གཅིག་པའི་རས་རིས་བྲིས་ལ། སྔོན་མ་བཞིན་དུ་བསྒྲུབ་པར་བྱའོ། །དེ་ལ་དཔའ་བོ་གཅིག་པའི་རི་མེ་ནི་མི་གཡོ་བ་ནག་པོ་ལ་ཞེ་
སྡང་རྡོ་རྗེ་མས་འཁྱུད་པའོ། །མི་གཡོ་བ་དཀར་པོ་ལ་གཏི་མུག་རྡོ་རྗེ་མས་སོ། །མི་གཡོ་བ་སེར་པོ་ལ་ཕྲ་མ་རྡོ་རྗེ་མས་སོ། །མི་གཡོ་བ་དམར་པོ་ལ་འདོད་ཆགས་རྡོ་རྗེ་མས་སོ། །མི་
གཡོ་བ་ལྗང་གུ་ལ་ཕྲག་དོག་རྡོ་རྗེ་མས་འཁྱུད་པ་བྲི་བར་བྱའོ། །ཡང་ན་ཤེས་རབ་དང་བྲལ་བའི་བཅོམ་ལྡན་འདས་གཅིག་པུ་བྲི་བར་བྱའོ། །ཡང་ན་རི་མོ་ལ་བཅོམ་ལྡན་འདས་
མ་ལྔ་པོ་རྣམས་ཀྱི་དབུས་ན་གཅིག་ཏུ་བྱས་ལ། དེར་བདག་ཉིད་དེའི་བདག་པོའི་གཟུགས་སུ་བསམས་ནས་སྔོན་བཞིན་དུ་བསྒྲུབ་པར་བྱའོ། །ཡང་ན་རང་གི་བུད་མེད་ལྷ་མོའི་
གཟུགས་སུ་བསམས་ནས་བསྒྲུབ་པར་བྱའོ། །གྲུབ་པར་གྱུར་ན་སངས་རྒྱས་ཉིད་ཀྱང་སྟེར་བར་བྱེད་ན། དངོས་གྲུབ་གཞན་སྨོས་ཅི་དགོས། །ཡང་ན་ཞབས་གཡོན་བརྐྱང་
བ་ རལ་གྲི་དང༌། ཞགས་པ་བསྣམས་པས་ སྒྲུབ་ པར་བྱའོ། །ཡང་ན་སེམས་དཔའི་སྐྱིལ་ཀྲུང་ཅན། རལ་གྲི་དང༌། ཞགས་པ་ཕྱག་ན་བསྣམས་པ། རང་འོད་ཀྱི་ཤེས་རབ་

82-1-396b

མ་ལ་རོལ་པས་བསྒྲུབ་པར་བྱ་སྟེ། ལྷན་ཅིག་པའི་ཁྲོ་བོ་གཏུམ་པོ་ཆེན་པོས་སྔོན་བཞིན་དུ་འགྲུབ་བོ། །འདི་ཉིད་བཅོམ་ལྡན་འདས་ཀྱི་རི་མོའི་དངོས་གྲུབ་བོ། །ཡང་ན་སྐུ་གཟུགས་
ཀྱི་སྒྲུབ་ཐབས་ཀྱིས་ཀྱང་འདི་ཉིད་བསྒྲུབ་པར་བྱའོ། །དེ་ནས་རལ་གྲིའི་སྒྲུབ་ཐབས་ནི་ཡིད་ཀྱིས་དེའི་ཚེ་མེ་ཏོག་ཛ་ཏི་དང༌། ལྕགས་ཀྱི་རང་བཞིན་དང༌། ཤིང་གི་སྙིང་པོའི་རང་
བཞིན་ལས་སམ། ཇི་ལྟར་མངོན་པར་འདོད་པ་བྱས་ནས། བའི་རྣམ་པ་ལྔས་རབ་ཏུ་བཀྲུས་ཏེ། དྲི་ཐམས་ཅད་ཀྱིས་བྱུགས་ནས་ཡང་དག་པར་བརྩམས་ཏེ། སྔོན་བཞིན་དུ་
ལག་པ་གཉིས་ཀྱིས་ཡོངས་སུ་བཟུང་ནས། ཐུན་མཚམས་གསུམ་དང༌། ཟླ་བ་གཅིག་ཏུ་བཟླས་པར་བྱའོ། །ཟླ་བའི་མཐར་མཆོད་པ་ཆེན་པོ་བྱས་ནས་མཚན་མོའི་རིལ་པོ་
བཟླས་པ་བྱའོ། །ཐོ་རངས་རལ་གྲི་འབར་བ་འགྱུར་ཏེ། རལ་གྲིའི་རིག་པ་འཛིན་པར་འགྱུར་ཏེ། ལོ་བརྒྱད་གཉིས་ཀྱི་རྣམ་པ་ཅན་སྐྲ་འཁྱིལ་བ་འདི་ནི་སྙིང་པོ་འདོད་ཡོན་
ལྔས་རྣམ་པར་རོལ་པར་བྱེད་དོ། །དེ་བཞིན་དུ་འཁོར་ལོ་དང༌། རྩེ་གསུམ་ལ་སོགས་པ་རྣམས་བསྒྲུབ་པར་བྱའོ། །དེ་བཞིན་དུ་ཟངས་ལ་སོགས་པའི་རང་བཞིན་གྱི་
ཞགས་པ་བསྒྲུབ་པར་བྱའོ། །དེ་བཞིན་དུ་བུམ་པ་དང༌། མཆིལ་ལྷམ་དང༌། མཆོད་ཕྱིར་ཐོགས་དང༌། གོས་དང༌། གདུགས་དང༌། ཤེས་རབ་ཀྱི་ཕ་རོལ་ཏུ་ཕྱིན་མའི་

82-1-397a

༄༅། །པོ་ཏི་དང༌། རྒྱུད་ཀྱི་པོ་ཏི་ལ་སོགས་པ་བསྒྲུབ་པར་བྱའོ། །དེ་བཞིན་དུ་རྔ་པ་ཊ་ཧ་དང༌། རྔ་བོ་ཆེ་དང༌། པི་ཝང་ལ་སོགས་པ་བསྒྲུབ་པར་བྱའོ། །དེ་བཞིན་དུ་གསེར་གྱི་
རང་བཞིན་ལས། གནོད་སྦྱིན་ཛམ་བྷ་ལ་དང༌། ནོར་བུ་བཟང་པོ་དང༌། གང་བ་བཟང་པོ་དང༌། པི་རྩི་ཀུཎྜ་ལི་ལ་སོགས་པ་བསྒྲུབ་པར་བྱའོ། །ཐམས་ཅད་མཁྱེན་པས་སྒྲུབ་པར་བྱེད་དོ། །
དེ་བཞིན་དུ་སྨྱུག་མའི་རང་བཞིན་ལས་དྲི་བཟང་བསྒྲུབ་པར་བྱའོ། །གྲོག་མཁར་གྱི་སའི་རང་བཞིན་ལས་ནམ་མཁའ་ལྡིང་ངོ༌། །ཐང་ཤིང་གི་རང་བཞིན་ལས་ལྷ་རྣམས་
ཏེ༑ ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། དབང་པོ་དང༌། འདོད་ལྷ་ལ་སོགས་པ་རྣམས་སོ། །དུར་ཁྲོད་ཀྱི་སོལ་བས་སྲིན་པོ་བྲི་བར་བྱའོ། །ག་ཌའི་
ཉ་ཚིག་པས་ཡི་དྭགས་བྲི་བར་བྱའོ། །སྤྲ་ཚིལ་གྱིས་མིའོ། །གླང་པོ་ཆེའི་རང་བཞིན་ལས་ཚོགས་བདག་གོ། ཤཱ་ཁོ་ཊའི་ཤིང་གི་རང་བཞིན་ལས་པཱི་ལུ་པ་ལ་སོགས་པའི་
ཤ་ཟའོ། །བྲ་བཱ་ལའི་ཉ་ལས་གཽ་རཱི་ཙཽ་རཱི་ལཱ་ལ་སོགས་པ་བྲི་བར་བྱའོ། །མིའི་རུས་པའི་རང་བཞིན་ལས་རཱ་མ་དེ་བ་དང༌། འདོད་པའི་ལྷ་ལ་སོགས་པའི་རོ་ལངས་སོ། །ནཱ་ག་
གེ་སར་གྱི་ཤིང་གི་རང་བཞིན་ལས་ནོར་རྒྱས་ལ་སོགས་པའི་ཀླུ་དང༌། ཀླུ་མོ་རྣམས་སོ། །མྱ་ངན་མེད་པའི་ཤིང་གི་རང་བཞིན་ལས་འཕྲོག་མ་དང༌། ལྷ་མོ་སུན་དྷ་རི་

82-1-397b

དང་༑ གར་མ་དང༌། དགའ་མ་དང༌། ཡིད་འོང་མ་དང༌། ཤྱ་མ་ནུ་ཌི་དང༌། པདྨ་ཅན་དང༌། རྗེས་སུ་ཆགས་མ་དང༌། ཟླ་འོད་མ་དང༌། ཚངས་པའི་བུ་མོ་དང༌། འདོད་པའི་དབང་ཕྱུག་
མ་དང༌། མིའི་བུ་མོ་དང༌། རེ་བ་ཏཱི་དང༌། ལྟ་བྱེད་མ་དང༌། ན་ར་དྷི་ར་ལ་སོགས་པའི་གནོད་སྦྱིན་མོ་རྣམས་བསྒྲུབ་པར་བྱའོ། །ནྱ་གྲོ་དྷའི་ཤིང་གི་རང་བཞིན་ལས་དཔལ་ལྷ་མོ་དང༌།
རྒྱལ་པོའོ། །ཐང་ཤིང་གི་རང་བཞིན་ལས་ཏིལ་མཆོག་མ་དང༌། ཟླ་བའི་ལྷ་མོ་དང༌། དབང་ཕྲེང་མ་དང༌། ཀུཎྜ་ལ་ཧ་རི་ཎཱི་དང༌། རིན་ཆེན་ཕྲེང་བ་མ་དང༌། རམ་བྷཱ་དང༌། ཨུཪྦཱ་ཤཱི་
དང་༑ དཔལ་གྱིས་བརྒྱན་མ་དང༌། དགའ་མ་དང༌། དབང་མོ་ལ་སོགས་པ་སྟེ། ལྷའི་བུ་མོའི་ཚོགས་བསྒྲུབ་པར་བྱའོ། །དེ་བཞིན་དུ་ཉི་མ་དང༌། ཟླ་བ་དང༌། བཀྲ་ཤིས་དང༌།
ལྷག་པ་དང༌། ལྷའི་བླ་མ་དང༌། པ་བ་སངས་དང༌། སྤེན་པ་དང༌། སྒྲ་གཅན་དང༌། དུ་བ་དང༌། གཟའ་དགུའོ། །དེ་བཞིན་དུ་འཇིག་རྟེན་དབང་ཕྱུག་དང༌། ཕྱག་ན་རྡོ་རྗེ་དང་
འཇམ་དཔལ་ལ་སོགས་པ་བྱང་ཆུབ་སེམས་དཔའ་རྣམས་སོ། །དེ་བཞིན་དུ་རྣམ་པར་གཟིགས་དང༌། གཙུག་ཏོར་ཅན་ཏེ། སངས་རྒྱས་རྣམས་བསྒྲུབ་པར་བྱའོ། །དེ་བཞིན་དུ་
གཞན་གྱིས་མི་ཐུབ་པ་ལ་སོགས་པའི་འབྱུང་པོ་རྣམས་སོ། །དེ་བཞིན་དུ་གཤིན་རྗེ་ལ་སོགས་པ་འཕགས་པའི་ཕོ་ཉ་རྣམས་སོ། །དེ་བཞིན་དུ་ཀཾ་ཀ་ལ་སོགས་པའི་བྲན་

82-1-398a

༄༅། །རྣམས་སོ། །དེ་བཞིན་དུ་སེམས་ཅན་ཐམས་ཅད་ཀྱི་ཕོ་མོ་རྣམས་བསྒྲུབ་པར་བྱའོ། །ཐམས་ཅད་བཀའ་སྒྲུབ་པ་བྱེད་པ་པོར་འགྱུར་རོ། །གལ་ཏེ་
ལན་གཅིག་གིས་གྲུབ་པར་མ་གྱུར་ན། དེ་ལ་ལན་གཉིས་པ་ཡང་བྱའོ། །དེའི་ཚེ་ཡང་མ་གྲུབ་ན་ལན་གསུམ་པའང་བརྩམ་པར་བྱའོ། །དེ་ལྟ་ན་འང་མི་དགེ་བ་ཆེན་
པོའི་དབང་གིས་གལ་ཏེ་མ་གྲུབ་ན། དེའི་ཚེ་སྔོན་བཞིན་དུ་པུས་མོ་གཡོན་པའི་ཁར་རྐང་པ་གཡས་པས་ཀྱང་མནན་ནས། ཇི་སྲིད་མ་གྲུབ་པ་དེ་སྲིད་བཟླས་པ་བྱའོ། །
དེ་ནས་ཚངས་པ་འཇོམས་པ་པོས་ཀྱང་འགྲུབ་བོ། །དེ་ལ་འདིར་ཁྲོ་བོ་གཏུམ་པོ་ཆེན་པོའི་སྒྲུབ་ཐབས་ཀྱི་སྔགས་ཀྱི་ནང་དུ་བྱས་ནས། ཨོཾ་ཙཎྜ་མཧཱ་རོ་ཥ་ཎ་ཨཱུ་གཙྪ་ཨཱ་
གཙྪ་ཧཱུཾ་ཕཊ། རལ་གྲི་ལ་སོགས་པ་སྒྲུབ་ན་ཆེ་གེ་མོ་སྒྲུབས་ཤིག་ཅེས་སྦྱར་བར་བྱའོ། །གང་གི་ཚེ་མནན་ནས། ཆེ་གེ་མོ་ལ་ཧ་ན་ཧ་ན་ཞེས་སྦྱར་བར་བྱའོ། །དེ་ལྟར་ལན་
གཅིག་བརྗོད་པས་མཚམས་མེད་པ་ལྔ་པོ་བྱེད་པས་ཀྱང་ཐམས་ཅད་སྲེག་པར་བྱེད་དོ། །སརྦ་པཱ་པི་མེ་ནཱ་ཤ་ཡ་ཏི་ཞེས་སྦྱར་བར་བྱའོ། །དེ་བཞིན་དུ་འཇིགས་པ་ཐམས་
ཅད་ལ་བརྗོད་པ་ཙམ་གྱིས་སྲུང་བར་བྱེད་དོ། །རཀྵ་རཀྵ་ཏི་ཞེས་བརྗོད་པར་བྱའོ། །དེ་ལྟ་བུས་ཐམས་ཅད་སྲིན་པོ་རྣམས་སྲེག་པར་བྱེད་དོ། །དེ་ནས་རག་ཏུ་འབར་བཞིན་

82-1-398b

པའི་ལྕགས་སུ་བསམས་ནས། ཡུངས་ཀར་དང༌། སྲན་མ་མུད་ག་དང༌། མ་ཥ་ལ་བརྒྱ་རྩ་བརྒྱད་རང་གི་སྔགས་ཀྱིས་མངོན་པར་བསྔགས་ནས་མཁའ་འགྲོ་མ་ལ་སོགས་པ་
རྣམས་ལ་བྲབ་པར་བྱའོ། །ཐམས་ཅད་འབྲོས་པར་བྱེད་དོ། །འབྲབ་པའི་དུས་སུ་ཌཱ་ཀི་ནྱཱ་དི་ཀཾ་པ་ས་ཡ་ཞེས་སྦྱར་བར་བྱའོ། །ཡང་ན་ཐོད་ལེ་ཀོར་གྱིས་ཁམ་པོར་སོ་མ་བཏང་བ་
གཉིས་ལ་པདྨ་འདབ་མ་བརྒྱད་པའི་ནང་དུ་སྔགས་བྲིས་ནས་ཁ་སྦྱར་ཏེ། ཉ་རྒྱས་དཀྲིས་ནས་སྒོ་ལ་བཅང་བར་བྱའོ། །བྱིས་པ་རྣམས་ཀྱི་སྲུང་བར་བྱེད་དོ། །རཀྵ་རཀྵ་བཱ་ལ་ཀཾ་
ཞེས་སྦྱར་བར་བྱའོ། །སྤྲ་ཚིལ་ལས་བསྒྲུབ་བྱའི་གཟུགས་བརྙན་སོར་བཞི་པ་བྱས་ཏེ། གྲོ་ག་ལ་སྔགས་མངོན་པར་བྲིས་ནས། དེའི་སྙིང་གར་སྐེ་ཚེ་ལ་སོགས་པ་རབ་ཏུ་
གཞུག་པར་བྱའོ། །དེ་ནས་ཚེར་མས་ཁ་ལ་ཕུར་བུས་གདབ་པར་བྱའོ། །ཕྱིར་རྒོལ་བའི་ཁ་ལ་ཕུར་བུས་བཏབ་པར་འགྱུར་རོ། །ལྷ་སྦྱིན་གྱི་མུ་ཁཾ་ཀཱི་ལ་ཡ་ཞེས་སྦྱར་བར་
བྱའོ༑ ༑ལམ་གྱི་བཞི་མདོར་བརྐོས་ནས་དེ་བཞིན་དུ་རྐང་པ་ལ་ཕུར་བུས་གདབ་པར་བྱའོ། །འགྲོ་བ་དང༌། འོང་བ་རེངས་པར་བྱེད་དོ། །ལྷ་སྦྱིན་གྱི་རྐང་པ་ལ་ཀཱི་ལ་ཡ་ཞེས་
སྦྱར་བར་བྱའོ། །སྙིང་ལ་ཕུར་བུས་བཏབ་ན་ཁྲོས་པ་རེངས་པར་འགྱུར་རོ། །ལྷ་སྦྱིན་གྱི་ཧྲྀ་ད་ཡཾ་ཀཱི་ལ་ཡ་ཞེས་སྦྱར་བར་བྱའོ། །མིའི་རུས་པའི་ཕུར་བུའམ། ལྕགས་ཀྱི་

82-1-399a

༄༅། །ཕུར་བུའམ། མཚོན་སྦལ་གྱི་ཚེར་མས་འགའ་ཞིག་གི་ཡན་ལག་ལ་ཕུར་བུས་བཏབ་ན། དེ་དང༌། དེའི་ཕུར་བུས་བཏབ་པ་དེ་ཟུག་རྔུ་ཆེན་པོར་འགྱུར་
རོ༑ ༑ལྷ་བྱིན་གྱི་ཡན་ལག་ཆེ་གེ་མོ་ལ་ཀཱི་ལ་ཡ་ཞེས་སྦྱར་བར་བྱའོ། །གང་གི་ཁང་པའི་སྒོ་རུ་བརྐོས་ནས་སྦས་ན་དེ་སྐྲོད་པར་བྱེད་དོ། །ལྷ་སྦྱིན་བསྐྲད་པར་གྱིས་ཤིག་ཅེས་
སྦྱར་བར་བྱའོ། །དུར་ཁྲོད་ཀྱི་ཐལ་བ་ལ་མངོན་པར་བསྔགས་ནས་སྒོ་གླེགས་ལ་གཏོར་ན་སྐྲོད་པར་བྱེད་དོ། །ལྷ་སྦྱིན་ཨུཙྪ་ཊ་ཡ་ཞེས་སྦྱར་བར་བྱའོ། །གཟུགས་བརྙན་ལ་
ཚེར་མས་བཏབ་ནས་བཟླས་པར་བྱའོ། །ལྷ་སྦྱིན་མཱ་ར་ཡ་ཞེས་སྦྱར་ན་འཆི་བར་བྱེད་དོ། །རལ་གྲི་ལ་སོགས་པ་ལ་རང་གི་སྔགས་ཀྱིས་བརྒྱ་རྩ་བརྒྱད་མངོན་པར་སྔགས་
ནས་གཡུལ་དུ་འཇུག་པར་བྱས་ན་རྒྱལ་བར་འགྱུར་རོ། །གང་བྱ་བའི་ཕྱོགས་སུ་གཏོར་མ་བྱིན་པས་དེ་འགྲུབ་བོ། །སྡིག་པའི་ནད་ལ་སོགས་པ་ལ། རྨ་བྱའི་སྒྲོ་ལ་རང་གི་སྔགས་
ཀྱིས་བརྒྱ་རྩ་བརྒྱད་མངོན་པར་བསྔགས་ནས་བྱ་བ་པར་བྱའོ། །ཆེ་གེ་མོའི་ཆེ་གེ་རོ་ག་ནཱ་ཤ་ཡ་ཞེས་སྦྱར་བར་བྱའོ། །ནད་ཐམས་ཅད་ཞི་པར་འགྱུར་རོ། །དེ་བཞིན་དུ་མཆེ་
བའི་དུག་ལ་སྦྱར་བར་བྱ་སྟེ། ལག་པའི་མཐིལ་གཉིས་སུའོ། །ལྷ་སྦྱིན་གྱི་བི་ཥ་ནཱ་ཤ་ཡ་ཞེས་སྦྱར་བར་བྱའོ། །དུག་མེད་པར་འགྱུར་རོ། །དེ་བཞིན་དུ་གང་གི་དབང་དུ་བྱ་

82-1-399b

བ་ལ་ནི་རང་གི་གནས་ནས་འོངས་ཏེ་གཅེར་བུ་སྐྲ་གྲོལ་བ་མདུན་དུ་བསམས་ཏེ་འགྱེལ་བར་བལྟས་ནས་བཟླས་པས་དབང་དུ་འགྱུར་རོ། །ཆེ་གེ་མོ་བདག་གི་བ་ཤ་མཱ་ནཱ་ཡ་ཞེས་
སྦྱར་བར་བྱའོ། །དེ་བཞིན་དུ་སྔོན་མ་བཞིན་དུ་དགུག་པར་བསམས་ནས་བཟླས་པས་འགུགས་པར་བྱེད་དོ། །ཆེ་གེ་མོ་ཨཱ་ཀཪྵ་ཡ་ཞེས་སྦྱར་བར་བྱའོ། །བདག་ཉིད་ཀྱི་ནོར་
དང་༑ འབྲུ་དང༌། གཏེར་ལ་སོགས་པ་ཡོངས་སུ་གང་བར་བསམས་ནས་བཟླས་པར་བྱའོ། །བདག་ལ་པུཥྚིཾ་ཀུ་རུ་ཞེས་སྦྱར་བ་བྱའོ། །རྒྱས་པར་འགྱུར་རོ། །སྔགས་འདིས་གྲུ་གསུམ་
གཉིས་ཁ་སྦྱར་ཏེ། དབུས་སུ་གོ་ལའི་འདབ་མ་ལ་ཆེར་མར་བྲིས་ཏེ་ཕོ་བ་རིས་ལྔ་དང་བཅས་པའི་གོ་ལ་ཟོས་ན་རིམས་ཐམས་ཅད་འཇོམས་པར་བྱེད་དོ། །སརྦ་ཛྭ་རཾ་ནཱ་ཤ་ཡ་
ཞེས་སྦྱར་བར་བྱའོ། །ཟླ་བ་གཟས་བཟུང་བའམ། ཉི་མ་གཟས་བཟུང་བ་ལ་འོ་མའི་ཟན་ནམ། ཞོའི་ཟན་གྱིས་ལྷུང་བཟེད་བཀང་ནས། ཀ་ར་དང་མར་དང་བཅས་པ། ཨ་ཤྭད་
ཐའི་ལོ་མ་བདུན་གྱིས་སྟེང་དུ་བཞག་ནས། ལོ་མ་བདུན་གྱིས་སྟེང་ནས་གཡོགས་ཏེ། ལག་པ་གཉིས་ཀྱིས་བསྟེན་ནས། ཇི་སྲིད་མ་གྲོལ་གྱི་བར་དེ་སྲིད་བཟླས་པར་བྱའོ།།
དེ་ཟོས་པས་ལོ་ལྔ་བརྒྱ་ཐུབ་པོ། །རིམ་པ་འདི་ཉིད་ཀྱིས་བ་བླའམ། གི་ཝང་ངམ། ལྡོང་རོས་སམ། སླང་དྲེག་ལ་བསྒྲུབ་པར་བྱའོ། །འབར་བར་གྱུར་ན་ཐིག་ལེའམ། མིག་

82-1-400a

༄༅། །སྨན་གྱི་རིག་པ་འཛིན་པར་འགྱུར་རོ། །དུ་བ་བྱུང་ན་མི་སྣང་བར་འགྱུར་རོ། །དུ་བ་བྱུང་ན་མི་སྣང་བར་འགྱུར་རོ། །དྲོ་བར་གྱུར་ན་དབང་དུ་བྱེད་དོ། །ཡང་ན་ནཱ་ག་གེ་སར་གྱི་ཤིང་
གི་རང་བཞིན་ལ་ཀླུའི་རྒྱལ་པོ་མཐའ་ཡས་བྱའོ། །དེ་ཆུའི་ནང་དུ་ཁ་ཐུར་དུ་བལྟས་ནས། །གདོང་ནམ་མཁར་བལྟས་ནས་བཟླས་པ་བྱའོ། །ཧ་ན་ཧ་ན་ཨ་ནན་ཏཾ་ཤཱི་གྷྲཾ་
བཀྵི་ལ་ཡ་ཞེས་སྦྱར་བར་བྱའོ། །ལྷ་ཡིས་ཆར་འབེབས་སོ། །དེ་ནས་མཐའ་ཡས་ཆུ་ནས་གཏོན་ཏེ། འོ་མ་ཡིས་ཁྲུས་བྱས་ནས་གཤེགས་སུ་གསོལ་བར་བྱའོ། །དེ་
ནས་སྤྲིན་ལ་རྣམ་པར་བལྟས་ནས་བཟླས་པར་བྱའོ། །ཆར་རེངས་པར་འགྱུར་རོ། །སརྦ་བཱ་ཏ་བྲྀཥྚི་སྟམྦྷ་ཡ་ཞེས་སྦྱར་བར་བྱའོ། །ཞེས་པ་ནི་ཕྱེ་དང་བཅས་པའི་ཡི་གེ་
བཅུའི་སྔགས་སོ། །དེ་བཞིན་དུ་གཉིས་པ་དང༌། གསུམ་པའི་རྩ་བའི་སྔགས་དག་གི་ཆོ་ག་དང༌། སྙིང་པོའི་སྔགས་ཀྱི་འང་ཆོ་ག་འདི་ཉིད་དོ། །དང་པོར་ཕྲེང་བའི་སྔགས་
ཀེ་ཏ་ཀའི་ལོ་མ་ལ་ཚེར་མས་བྲིས་ནས། གོས་སྔོན་པོ་དང༌། སྐུད་པ་དག་གིས་དཀྲིས་ནས་མགོ་བོའམ། དཔུང་པའམ། མགུལ་བའི་རྒྱབ་བམ། གཡོན་པར་བཅིང་བར་
བྱའོ༑ ༑ཀྲོ་དྷ་ཙྪེ་དཾ་སཱཾ་ཆེ་གེ་མོ་ཛྭ་རཾ་ནཱ་ཤ་ཡ། ཞེས་པ་འདི་བྱས་པས་རིམས་ཐམས་ཅད་འཇོམས་པར་བྱེད་དོ། །འཆིང་བའི་དུས་སུ་ནད་པ་གདོང་ཤར་དུ་ཕྱོགས་པར་

82-1-400b

བྱས་ནས། ཉ་བསྲེགས་པ་དང༌། ཟན་དང༌། ཆང་ལ་སོགས་པས་གང་བའི་ཁམ་ཕོར་གྱིས་སྦྱངས་ནས། འདི་ཟོ་ལ་རིམས་ལ་སོགས་པ་ཐམས་ཅད་མྱུར་དུ་ཕྱིར་དེངས་
ཤིག །བཅོམ་ལྡན་འདས་ཁྲོ་བོ་གཏུམ་པོ་ཆེན་པོའི་བཀའ་འདི་ཉིད་ཀྱིས་སོང་ཞིག །གལ་ཏེ་ན་ཡང་གཞན་དུ་མི་འགྲོ་ན། དེའི་ཚེ་བཅོམ་ལྡན་འདས་གཏུམ་པོ་ཁྲོས་པའི་
རལ་གྲིས་ཏིལ་གྱི་ཚད་ཙམ་དུ་གཏུབ་པར་བྱའོ་ཞེས་བརྗོད་ནས། བདེན་བྲལ་གྱི་མཚམས་སུ་གཏང་བར་བྱའོ། །དེ་ནས་བདེ་བར་འགྱུར་རོ། །དེ་བཞིན་དུ་ནད་དང༌། མཁའ་
འགྲོ་མ་དང༌། བར་དུ་གཅོད་པ་ཐམས་ཅད་ལ་གཏོར་མ་སྦྱིན་པར་བྱའོ། །འཇིགས་པ་ཐམས་ཅད་ལ་བཀླགས་པ་ཙམ་གྱི་སྲུང་བར་བྱེད་དོ། །གཞན་ཡང་རྩ་བའི་སྔགས་
བརྗོད་པས་ཐམས་ཅད་བྱེད་དོ། །ཕྲེང་བའི་སྔགས་གཉིས་པ་ལའང་ཆོ་ག་འདི་ཉིད་དོ། །ཕྲེང་བའི་སྔགས་གསུམ་པས་ལྷག་མའི་ཆང་བུ་ལ་མངོན་པར་སྔགས་ནས་སྤྱིན་
བར་བྱའོ། །མཆོག་སྟེར་བར་འགྱུར་རོ། །ཟན་གྱི་ཕུང་པོ་ལ་མངོན་པར་སྔགས་ནས། ཕྱི་དྲོའི་དུས་སུ་དབེན་པའི་ཕྱོགས་སུ་སྦྱིན་པར་བྱའོ། །བྱ་བ་གང་གི་ཕྱོགས་ལ་དེས་
ཐམས་ཅད་འགྲུབ་པ། །ཆོ་ག་ལྷག་མ་ནི་སྔོན་མ་བཞིན་ནོ། །ཆོ་ག་སྔོན་མ་བཞིན་དུ་དཀར་པོའི་ཚེས་གཅིག་ནས་བརྩམས་ཏེ་ཇི་སྲིད་ཉ་གང་བའི་བར་སྔོན་བཞིན་དུ་བྱའོ། །

82-1-401a

༄༅། །ཕྲེང་བའི་སྔགས་རྣམས་ཀྱི་སྟོང་ཕྲག་བཅུས་སྔོན་དུ་བསྙེན་པར་བྱའོ། །ལྷ་རྣམས་ཀྱི་བྱེ་བྲག་གི་སྔགས་རྣམས་རྩ་བའི་སྔགས་ཀྱི་ཆོ་ག་བཞིན་དུའོ།།
བཅོམ་ལྡན་འདས་ཀྱིས་སྔགས་ཀྱི་ཆོ་ག་ཇི་ལྟ་བ་བཞིན་ནོ། །དེ་བཞིན་དུ་ལྷ་མོ་རྣམས་ཀྱིའོ། །ཁྱད་པར་དུ་ཕྲེང་བའི་སྔགས་བཟླས་པས། སྙན་དངགས་མཁན་དང༌། པཎྜི་
ཏ་ཉིད་དུ་མྱུར་དུ་འགྱུར་རོ། །རྩ་བའི་སྔགས་གསུམ་པའི་ཆོ་གའོ། །མལ་གྱི་སྟེང་དུ་ལག་པ་གཡོན་པས་ལིངྒ་བཟུང་ནས་བརྒྱ་རྩ་བརྒྱད་བཟླས་པར་བྱའོ། །གང་གི་མིང་གང་
ཡིན་པ་དེ་འོང་བར་བྱེད་དེ། འདོད་པར་བྱའོ། །སྔགས་ནི། ཨོཾ་བཽ་ཧ་རི་ཆེ་གེ་མོ་མེ་ཨཱ་ཡཱ་ཏུ་ཧཱུཾ་ཧཱུཾ་ཕཊ། བཙག་གིས་བྷ་ག་ལ་ཀུན་ནས་བྱུགས་ནས། ས་ལ་ལག་པ་གཡོན་
པས་བརྟེན་ནས་བརྒྱ་རྩ་བརྒྱད་བཟླས་པར་བྱའོ། །གང་གི་མིང་ཡིན་པ་དེ་འོང་བར་འགྱུར་རོ། །ཉུངས་ཀར་ལ་ལན་བདུན་དུ་མངོན་པར་སྔགས་ནས་སྐྱེས་བུ་ལ་
བསྣུན་པར་བྱའོ། །ནད་དང་བྲལ་བར་འགྱུར་རོ། །ཡིད་ཀྱིས་བརྟག་པར་བྱའོ། །ཆུ་ལ་ཡོངས་སུ་བཟླས་ནས་བསྣུན་ན་ཁྲག་འཛག་པར་འགྱུར་རོ། །གོས་ལ་ཡོངས་སུ་
བཟླས་ནས་བསྣུན་ན་སྐྱེ་བོ་ཐམས་ཅད་དགའ་བར་འགྱུར་རོ། །ལན་ཚྭ་ལ་ཡོངས་སུ་བཟླས་ནས་གང་གི་རྐང་པའི་སེན་མོ་ལ་བྱིན་ན་དེ་དབང་དུ་བྱེད་དོ། །བ་ལང་གི་

82-1-401b

སྤུའི་ཐག་པ་སྔགས་ཀྱིས་མངོན་པར་བསྔགས་ནས་གང་གི་མགུལ་དུ་བཅིངས་པ་དེ་བ་ལང་དུ་འགྱུར་རོ། །ཉི་མ་ལ་མངོན་པར་ཕྱོགས་ནས་གང་གི་མིང་ནས་མངོན་པར་བཟླས་
པ་དེ་འོང་བར་འགྱུར་རོ། །ཞུམ་བུའི་སྤུའི་ཐག་པ་གང་གི་མགུལ་བར་བཅིངས་པ་དེ་ཞུམ་བུར་འགྱུར་རོ། །བྱ་རོག་གི་རྒྱུས་པའི་སྲད་བུས་བྱ་རོག་ཏུ་འགྱུར་རོ། །སྐྱེས་བུའི་སྐྲའི་
སྲད་བུས་སྐྱེས་པར་འགྱུར་རོ། །བུད་མེད་ཀྱི་སྐྲའི་སྲད་བུས་བུད་མེད་དུ་འགྱུར་རོ། །དེ་བཞིན་དུ་གང་དང༌། གང་གི་སྤུ་ལ་སོགས་པའི་སྲད་བུས་བྱས་པས་དེ་དང༌། དེའི་གཟུགས་ཉིད་
དུ་འགྱུར་རོ། །གང་གིས་མིང་གི་བཟླས་ན་དེའི་ཁྲག་འགུགས་སོ། །མིག་མི་འཛུམ་པར་བལྟ་ཞིང་འདི་བཟླས་པས་དེ་དབང་དུ་འགྱུར་རོ། །ཞེས་པ་ནི་ལྷ་མིའི་སྔགས་ཀྱི་ཆོ་གའོ།།
གཏོར་མའི་སྔགས་ཀྱིས་གཏོར་མ་དབུལ་བར་བྱའོ། །ནད་དང༌། བགེགས་ལ་སོགས་པའི་བར་དུ་གཅོད་པ་ཐམས་ཅད་ཞི་བར་འགྱུར་རོ། །གཏོར་མ་ཕུལ་ནས་བྱ་བ་གང་ལ་ཞུགས་
ན་དེ་འགྲུབ་པར་འགྱུར་རོ། །མེ་ཏོག་དཀར་པོའི་ཁམ་ཕོར་དང༌། འོ་མའི་ཁམ་ཕོར་དང༌། དྲི་བཟང་གི་ཆུའི་ཁམ་ཕོར་དང༌། ཞོ་ཟན་གྱི་ཁམ་ཕོར་ཏེ། ཁམ་ཕོར་བཞི་ཕོ་འདི་རྣམས་
ཤིང་ཐོག་དང༌། ཉེ་བའི་ཤིང་ཐོག་གིས་རབ་ཏུ་ཞི་བའི་མཚན་མོ་ཨོཾ་ཙཎྜ་མཧཱ་རོ་ཥ་ན་ཨི་མཾ་བ་ལིཾ་གྲྀཧྞ་གྲྀཧྞ་བདག་གི་བྱ་བ་ཆེ་གེ་མོ་སྒྲུབས་ཤིག་ཧཱུཾ་ཕཊ། ཅེས་པ་བརྒྱ་རྩ་

82-1-402a

༄༅། །བརྒྱད་སྔགས་ནས་དབེན་པའི་ཕྱོགས་སུ་བསྒྲུབས་པས་དེའི་མངོན་པར་འདོད་པ་འགྲུབ་བོ། །དེ་ནས་བཅོམ་ལྡན་འདས་ཀྱི་རྩ་བའི་སྔགས་
བརྒྱ་རྩ་བརྒྱད་བཟླས་ནས། ཚ་བའི་མར་ནག་གི་སྦྲུམ་མའི་བྷ་གའི་ནང་དུ་མཉེ་བར་བྱའོ། །འཐུངས་ན་འང་རབ་ཏུ་བདེ་བ་སྐྱེ་བར་འགྱུར་རོ། །དེ་བཞིན་དུ་འདིས་རྨ་ལ་
བྱུགས་ནའང་བདེ་བར་འགྱུར་རོ། །ཐོས་པས་ཀྱང་ཐམས་ཅད་དུའོ། །དང་པོར་ཕྲེང་བའི་སྔགས་ཀྱིས་གྲོ་ག་ལ་ཆུ་སྐྱེས་འདབ་མ་བཅུ་དྲུག་པའི་དབུས་སུ་བྲི་བར་
བྱའོ༑ ༑སྲད་བུ་སྔོན་པོས་དཀྲིས་ནས་ལུས་ལ་བཅངས་ན་ཐམས་ཅད་དུ་སྲུང་བར་འགྱུར་རོ། །གི་ཝང་ངམ། རྒྱ་སྐྱེགས་ཀྱིས་བྲི་བར་བྱའོ། །འདི་ནི་གཉིས་པའོ། །དེ་
བཞིན་དུ་རྒྱུད་གཞན་དུ་གསུངས་པའི་ཆོ་གའང་འདི་ཉིད་ཀྱི་སྦྱོར་བས་སྦྱར་བར་བྱའོ། །རྣལ་འབྱོར་པའི་བསྒོམས་པའི་མཐུ་ཡིས་དེ་བཞིན་དུ་ཐམས་ཅད་འགྲུབ་པར་
འགྱུར་རོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། སྔགས་ཀྱི་ཆོ་ག་རིམ་པར་ཕྱེ་བ་སྟེ་བཅུ་གཉིས་པའོ།།    །།དེ་ནས་བཅོམ་ལྡན་འདས་མས་གསོལ་པ། རྣལ་འབྱོར་སྡོམ་པས་གང་གིས་བཞག །སྤྱོད་པའི་ཚུལ་ཡང་ཅི་འདྲ་ཞིག །གང་གིས་དངོས་གྲུབ་ལེགས་པར་འཐོབ། །བྱ་བ་

82-1-402b

ཁྱབ་བདག་གསུང་བར་མཛོད། །བཅོམ་ལྡན་འདས་ཀྱིས་བཀའ་སྩལ་པ། སངས་རྒྱས་བསྟན་པ་སུན་འབྱིན་པའི། །ངེས་པར་གདུག་ཅན་གསད་པར་བྱ། །དེ་རྣམས་ཉིད་ཀྱི་ནོར་
བླངས་ནས། །སེམས་ཅན་རྣམས་ལ་ཕན་ཕྱིར་སྤྱད། །ཡུགས་ས་མོ་ཀུན་ངེས་པར་བསྟེན། །གཞན་ཡང་མ་དང་བུ་མོ་དང༌། །ཤ་དང་ཉ་ཤ་བཟའ་བར་བྱ། །མཉམ་གཞག་ནས་
ནི་ཆང་ནི་བཏུང༌། །རང་གཞན་དག་གི་རྫུན་དང་ནི། །ཉེས་པ་དེ་བཅབ་བསམ་གཏན་མཆོག །བདག་ཉིད་རྣམ་པར་མི་རྟོག་བསླབ། །སྦས་པ་རབ་སྦྱོར་ཉིད་ལས་འགྲུབ། །
གང་གང་སྡིག་པ་དེ་ཉིད་ཀྱིས། །སེམས་ཅན་རྣམས་ནི་འོག་ཏུ་འགྲོ། །དེ་དང་དེ་ཡི་ཐབས་ཀྱིས་ནི། །རྣལ་འབྱོར་མྱུར་དུ་དངོས་གྲུབ་མཆོག །དེ་ནས་བཅོམ་ལྡན་འདས་མ་ཞེ་སྡང་
རྡོ་རྗེ་མས་བཅོམ་ལྡན་འདས་ལ་འདི་ཉིད་གསོལ་ཏོ། །བཅོམ་ལྡན་འདས། ཁྱོད་ཀྱིས་ཇི་ལྟར་སྡོམ་པ་ཕྱིན་ཅི་ལོག་ཏུ་གསུངས། །དེ་ནས་བཅོམ་ལྡན་འདས་ཀྱིས་བཀའ་སྩལ་པ།
མེས་ཚིག་པ་ལ་མེ་ཡིས་བདུག །འདོད་ཆགས་ཀྱིས་བསྣུན་འདོད་ཆགས་ཀྱིས། །དུག་གིས་བསྣུན་ལ་དུག་ཉིད་ཀྱིས། །ཐབས་ནི་རབ་ཏུ་སྦྱོར་ལས་སོ། །འགྲོ་བ་རང་བཞིན་
མེད་བསྒོམས་ནས། །བདག་གི་དངོས་གྲུབ་ཅེས་བསྒོམ་པ། །ཤིན་ཏུ་སྦས་པ་ཀུན་ནས་སྤྱད། །སུས་ཀྱང་ཇི་ལྟར་མི་ཤེས་བྱ། །སྡིག་པ་ཐམས་ཅད་ཟད་བྱས་ནས། །ཕྱིན་ཅི་

82-1-403a

༄༅། །ལོག་གིས་འདི་ཉིད་འགྲུབ། །རྣལ་འབྱོར་དེ་ཉིད་གཅིག་སྦྱོར་མཆོག །གང་ཞིག་སྦེད་པར་མི་བྱེད་ན། །སྡོམ་པ་ཕྱིན་གྱི་ལོག་འདི་ཡི། །དེ་ཡི་
དངོས་གྲུབ་ཡོད་མ་ཡིན། །སྡིག་པ་མེད་ཅིང་བསོད་ནམས་མེད། །རང་བཞིན་མེད་པའི་རང་བཞིན་ལས། །འཇིག་རྟེན་འཕྱ་བ་བསལ་བའི་ཕྱིར། །བདག་གིས་
གསལ་པོར་མ་བྱས་སོ། །ད་ནི་བདེན་པར་གསུང་མཛད་པ། །གཏུམ་པོའི་ཚུལ་གྱིས་དགའ་མ་ཀྱེ། །རྣལ་འབྱོར་འཇིག་རྟེན་གཞུག་པའི་ཕྱིར། །སེམས་ཅན་ཀུན་གྱི་དོན་
རྒྱུད་རྣམས། །རབ་གསལ་སྡོམ་པ་བཤད་པ་ཡིས། །ད་ནི་དགའ་མ་ཁྱོད་ཉོན་ཅིག །སྲོག་ཆགས་གསང་བར་མི་བྱ་ཞིང༌། །ཕ་རོལ་ནོར་ནི་ཕྲོག་མི་བྱ། །རྫུན་གྱི་ཚིག་
ཀྱང་སྨྲ་མི་བྱ། །བློ་ལྡན་ཆང་ནི་བཏུང་མི་བྱ། །འཇིག་རྟེན་སྨོད་པ་སྤང་བར་བྱ། །རབ་གསལ་བསླབ་པའི་གནས་འདི་ནི། །གུས་པ་དང་བཅས་སྤྱད་པར་བྱ། །ད་ནི་སྡོམ་
པའི་ཚུལ་གསུངས་པ། །འདི་ཡི་སྤྱོད་པ་བཤད་པར་བྱ། །མགོ་བོ་ལ་ནི་དབུ་རྒྱན་བྱ། །རྣ་བ་དག་ལ་རྣ་རྒྱན་ནོ། །དེ་བཞིན་རང་ལུས་ཉིད་ལ་ནི། །སྣ་ཚོགས་རྒྱན་གྱིས་
བརྒྱན་པར་བྱ། །རྐང་པ་དག་ལ་རྐང་གདུབ་བོ། །དེ་བཞིན་རྐེད་པ་རྐེད་རྒྱན་ནོ། །དེ་བཞིན་ལག་གཡས་རལ་གྲི་དང༌། །གཡོན་དུ་ཞགས་པ་གཟུང་བར་བྱ། །སངས་རྒྱས་

82-1-403b

ལྔ་ནི་རབ་སྦྱོར་བས། །མགོ་བོ་དབུ་རྒྱན་ཕྱག་རྒྱ་བྱ། །ཟུར་ཕུད་ལྔ་ཡིས་བརྒྱན་བྱས་ནས། །སྐྲ་དང་ཁ་སྤུ་བྲེག་པར་བྱ། །ལོ་ནི་བཅུ་གཉིས་གསང་སྤྱོད་བྱ། །ཚེ་ཕྱེད་ཀུན་ནས་ཡང་དག་སྤྱད། །སྔོན་
གསུང་རིགས་ཀྱི་དབྱེ་བ་ཡིས། །གཞོན་ནུ་མ་རྣམས་རབ་ཏུ་བརྟག །བུ་མོ་ལ་འོས་རྒྱན་གྱིས་ནི། །རྟག་ཏུ་ཡང་ནི་བརྒྱན་པར་བྱ། །གཡས་པར་གྲི་གུག་སྦྱིན་བྱ་ཞིང༌། །གཡོན་པ་རུ་ཡང་ཀ་པཱ་ལ། །རིགས་
ཀྱི་དབྱེ་བས་ངེས་པར་བྱ། །ཁ་དོག་དབྱེ་བས་ལུས་ལའོ། །རང་རིགས་ཤེས་རབ་བཟུང་བྱས་ནས། །ཡང་ན་གཞན་རིགས་མཉམ་གཞག་ནས། །རང་འདོད་ཡང་དག་བཟུང་ནས་ནི། །སྤྱོད་པ་འདི་
ནི་ཡང་དག་བརྩམ། །རིན་ཆེན་ལ་སོགས་མེད་གྱུར་ན། །རྫས་ལ་སོགས་པ་སྤྲུལ་པས་སོ། །གལ་ཏེ་རབ་འཇུག་མ་རྙེད་ན། །ཡང་ན་སེམས་ཀྱིས་བསྒྲུབ་པར་བྱ། །རིགས་ལྔའི་རབ་ཏུ་དབྱེ་བ་
ལས༑ ༑དམ་ཚིག་ལྔ་ལ་སྤྱད་ པར་བྱ། །དེ་ནི་སྔོན་གསུངས་སྦྱོར་བ་ཡིས། །ཕན་ཚུན་གཉིས་གཉིས་བརྩམ་པར་བྱ། །འདིར་ནི་བྱ་བ་གཞན་མི་བརྩམ། །རྣམ་ཀུན་རྣལ་འབྱོར་དངོས་གྲུབ་ཐོབ།།
ཐབས་དང་ཤེས་རབ་མཉམ་སྦྱོར་བས། །ཡིག་གསུམ་སེན་མོ་སྦྱིན་པར་བྱ། །འོ་དང་འཁྱུད་པ་ཉིད་དང་ནི། །ཀུན་གྱི་ནོར་ནི་ཁུ་བ་ཉིད། །སྦྱིན་པའི་ཕ་རོལ་ཕྱིན་རྫོགས་པར། །དེ་ཉིད་ཐེ་ཚོམ་
མེད་པར་འགྱུར། །ལུས་ངག་ཡིད་ནི་དེ་མཆོག་ཏུ། །བདེ་བས་ཡང་དག་སྡོམ་པ་ནི། །ཚུལ་ཁྲིམས་ཕ་རོལ་ཕྱིན་ཞེས་བྱ། །སེན་མོ་གདབ་པ་བཟོད་པ་ཡིས། །ཡི་གེ་གསུམ་གྱིས་བཙིར་བ་

82-1-404a

༄༅། །ཉིད༑ ༑འདི་ནི་བཟོད་པའི་ཕ་རོལ་ཕྱིན། །གུས་པ་དང་བཅས་དུས་རིང་དུ། །ཤིན་ཏུ་བདེ་བས་མཉམ་གནས་བྱ། །བརྩོན་འགྲུས་ཕ་རོལ་ཕྱིན་ཞེས་བྱ། །སེམས་ཉིད་བདེ་
བ་དེ་སྦྱོར་ལས། །དངོས་པོ་ཀུན་གྱི་གཟུགས་ཀྱིས་ནི། །བསམ་གཏན་ཕ་རོལ་ཕྱིན་པར་འདོད། །བུད་མེད་ཚུལ་གྱིས་བསྒོམ་པ་ཉིད། །ཤེས་རབ་ཕ་རོལ་ཕྱིན་མར་གྲགས། །ཤིན་ཏུ་
དགའ་གཅིག་སྦྱོར་ཙམ་གྱིས། །ཕ་རོལ་ཕྱིན་པ་དྲུག་རྫོགས་འགྱུར། །ཕ་རོལ་ཕྱིན་ལྔ་བསོད་ནམས་དང༌། །ཤེས་རབ་ཡེ་ཤེས་ཞེས་བྱར་གསུངས། །ཤིན་ཏུ་དགའ་སྦྱོར་མཚུངས་ལྡན་
པ༑ ༑རྣལ་འབྱོར་པ་ཡི་ཚོགས་གསུམ་འགྱུར། །བསོད་ནམས་ཡེ་ཤེས་དང་ལྡན་ན། །སྐད་ཅིག་ཙམ་གྱིས་འགྲུབ་པར་འགྱུར། །དཔེར་ན་འཁྲི་ཤིང་ལས་བྱུང་བའི། །མེ་ཏོག་འབྲས་
བུ་དང་ལྡན་ལྟར། །སྐད་ཅིག་གཅིག་གིས་རྫོགས་བྱང་ཆུབ། །ཚོགས་གཉིས་ལས་ནི་ཡང་དག་བྱུང༌། །ས་ནི་བཅུ་གསུམ་དབང་ཕྱུག་ཏུ། །དེ་ནི་ཐེ་ཚོམ་མེད་པར་འགྱུར། །ས་ནི་
རབ་དགའ་ཞེས་བྱ་དང༌། །དྲི་མེད་དེ་བཞིན་འོད་བྱེད་དང༌། །འོད་འཕྲོ་བ་དང་སྦྱང་དཀའ་དང༌། །མངོན་གྱུར་རིང་གྱུར་མི་གཡོ་བ། །ལེགས་པའི་བློ་གྲོས་ཆོས་ཀྱི་སྤྲིན། །ཀུན་ཏུ་
འོད་དང་དེ་བཞིན་དུ། །དཔེ་མེད་པ་དང་ཡེ་ཤེས་སྤྱན། །བཅུ་གསུམ་ཞེས་བྱ་འདི་རྣམས་སོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་ཁྲོ་བོ་གཏུམ་པོ་ཆེན་པོའི་

82-1-404b

རྒྱུད་ལས། སྤྱོད་པའི་རིམ་པར་ཕྱེ་བ་སྟེ་བཅུ་གསུམ་པའོ།།    །།དེ་ནས་འཁོར་དེར་བྱང་ཆུབ་སེམས་དཔའ་ཀུན་ཏུ་བཟང་པོ་ཞེས་བྱ་བའི་རྡོ་རྗེ་རྣལ་འབྱོར་པས། བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །ཅི་ཕྱིར་མི་གཡོ་བ་ཞེས་བྱ། །དཔའ་བོ་གཅིག་ཉིད་ཅེས་བྱ་དང༌། །ཁྲོ་ཆེན་གཏུམ་པོ་ཞེས་པ་ཡང༌། །མགོན་པོ་ལ་ནི་བདག་ཞུའོ། །དེ་ནས་བཅོམ་ལྡན་འདས་
ཀྱིས་བཀའ་སྩལ་པ། ཐབས་དང་ཤེས་རབ་མཉམ་སྦྱོར་བས། །བདེ་བ་མི་གཡོའི་གཟུགས་ཉིད་ནི། །ཐབས་དང་ཤེས་རབ་བདག་ཉིད་ཅན། །དེ་ཡང་ཆགས་བྲལ་གྱིས་མི་གཡོ། །དེ་ཉིད་ཕྱིར་ན་
མི་གཡོར་གྲགས། །རྡོ་རྗེ་སེམས་དཔའི་རང་བཞིན་ཅན། །ཞལ་གཅིག་ཕྱག་གཉིས་ཞི་བ་སྟེ། །སྡིག་པ་དང་བྲལ་དྲི་མེད་ཡིད། །རལ་གྲི་ཞགས་པའི་ཕྱག་དག་ནི། །ཤེས་རབ་མར་འཁྱུད་དེ་མཆོག་གོ།
སེམས་དཔའི་སྐྱིལ་ཀྲུང་གིས་བཞུགས་པ། །པདྨ་ཟླ་བ་ཉི་གནས་ལ། །ཀུན་ནས་འཁོར་བར་གནས་པ་ཡིན། །ལྷ་ཡི་བདེ་བས་ཤིན་ཏུ་གནས། །དེ་ཕྱིར་འདི་ནི་མི་གཡོར་གསུངས། །སངས་རྒྱས་ཀུན་
གྱིས་བསྟེན་པ་སྟེ། །མི་གཡོ་བ་ཡི་མཐུ་ཉིད་ཀྱིས། །དུས་གསུམ་རྒྱལ་བ་ཀུན་གྱིས་ནི། །སེམས་ཅན་དོན་ནི་མཛད་པའི་ཕྱིར། །སྒྲུབ་བྱེད་ཉེ་བར་མཚོན་པའོ། །དེ་ནས་ཀུན་ཏུ་བཟང་པོས་གསོལ་
པ༑ ཨ་ཡིག་གིས་ནི་ཅི་ཞིག་བསྟན། །ཙ་ཡིག་གིས་ནི་ཅི་ཞིག་བརྗོད། །ལ་ཡིག་ཀྱང་ནི་སི་ལ་བརྗོད། །ཇི་ལྟར་མིང་ནི་ཡང་དག་བསྡུས། །བཅོམ་ལྡན་འདས་ཀྱིས་བཀའ་སྩལ་པ། །ཨ་ཡིག་

82-1-405a

༄༅། །ལྷན་ཅིག་སྐྱེས་པའི་ཚུལ། །དངོས་མེད་ངོ་བོ་ཉིད་དུ་གསུངས། །ཙ་ཡིག་དགའ་དང་མཆོག་དགའ་དང༌། །ཁྱད་པར་དགའ་བ་ཉིད་དང་ནི། །ལྷན་ཅིག་སྐྱེས་དགའ་ཞེས་
བྱ་བའི། །དགའ་བ་བཞི་ཡི་རང་བཞིན་གསུངས། །ལ་ཡིག་ལ་ལ་ན་རུ་རོལ། །ཤིན་ཏུ་བདེ་བར་གསུངས་པའོ། །ཨ་ཡིག་གིས་ནི་ཤེས་རབ་བརྗོད། །ཙ་ཡིག་གིས་ནི་ཐབས་སུ་
བཤད། །ཐབས་དང་ཤེས་རབ་གཅིག་སྦྱོར་བས། །ལ་ཡིག་བདེ་བའི་ལཀྵ་ཎཾ། །དེ་ཉིད་དཔའ་བོ་གཅིག་པ་ཉིད། །གཅིག་ཕྱིར་གཅིག་པ་ཉིད་དུ་གསུངས། །ཆགས་བྲལ་འཇོམས་
ཕྱིར་དཔའ་བོ་སྟེ། །དཔའ་བོ་གཅིག་པ་ཞེས་གསུངས་སོ། །གཏུམ་པོ་འདི་ནི་ཤིན་ཏུ་རྣོ། །དེ་ནི་ཁྲོ་བོ་ཆེན་པོར་གསུངས། །ཁྲོ་བོར་ཤེས་བྱ་རོ་ཥ་ཎ། །བདུད་ཀུན་རྣམ་པར་འཇོམས་པར་
བྱེད༑ ༑ཆགས་བྲལ་ཙཎྜ་ཞེས་བྱའོ། །ཤིན་ཏུ་ཆགས་ཆེན་བདུད་སོགས་ལས། །དེ་ལ་ཁྲོ་བོ་རོ་ཥ་ཎས། །གདུལ་དཀའ་ཆགས་བྲལ་དགྲ་བོ་ལ། །གཡོན་པའི་ལོང་བུས་མནན་པར་བྱ།།
ཚངས་པའི་ཚིག་ལ་མཉམ་གནས་ནས། །ཁྲོ་བོའི་ བས་མཆུ་བསྡམ་བྱ། །ཕྱག་རྒྱ་འདི་ཡིས་རྣལ་འབྱོར་བས། །འབད་པས་ཤེས་རབ་ལ་འཁྱུད་བྱ། །ཆགས་བྲལ་ཀུན་ནས་
གཞོམ་བྱས་ན། །དངོས་གྲུབ་སངས་རྒྱས་ཐོབ་པར་འགྱུར། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་ཁྲོ་བོ་གཏུམ་པོ་ཆེན་པོའི་རྒྱུད་ལས། ཨ་ཙ་ལའི་དོན་གྱི་རིམ་

82-1-405b

པར་ཕྱེ་བ་སྟེ་བཅུ་བཞི་པའོ།།    །།དེ་ནས་བཅོམ་ལྡན་འདས་མ་ཞེ་སྡང་རྡོ་རྗེ་མས་གསོལ་བ། དཔའ་བོ་གཅིག་པ་ཇི་ལྟར་འགྲུབ། །དབང་ཕྱུག་མཆོག་གིས་བཤད་དུ་གསོལ། །བཅོམ་
ལྡན་འདས་ཀྱིས་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །ཨ་ཡིག་ལས་སྦྱོར་སྐད་ཅིག་གིས། །མི་གཡོ་ནག་པོར་བསྒོམ་པར་བྱ། །དེ་ཉིད་བསྟན་པའི་སྟོབས་ཉིད་ལས། །རྣལ་
འབྱོར་སངས་རྒྱས་ཐེ་ཚོམ་མེད། །མི་གཡོ་དཀར་པོ་བསྒོམ་པ་དང༌། །ཡང་ན་སེར་པོའམ་དམར་པོའམ། །ཡང་ན་ལྗང་གུ་བསྒོམ་བྱས་ནས། །ཞེ་སྡང་རྡོ་རྗེ་མ་སོགས་ལྡན། །དབུས་སུ་མི་གཡོ་ལྔ་རྣམས་
ཀྱིས༑ ༑གཟུང་ནས་གཅིག་ཏུ་རྣམ་པར་བསྒོམ། །ཤེས་རབ་དེ་ཡིས་རིགས་ཅན་མ། །ཡང་ན་གཞན་ཡང་བསྒོམ་པར་བྱ། །དེ་ཡིས་སྦྱོར་བས་རྣལ་འབྱོར་པས། །མྱུར་དུ་དངོས་གྲུབ་ཐེ་ཚོམ་མེད། །ཡང་
ན་ཤེས་རབ་དང་བྲལ་བའི། །ཤིན་ཏུ་མཉམ་གཞག་བསྒོམ་པར་བྱ། །མི་གཡོ་བསྒོམ་པ་ཡོངས་རྫོགས་ན། །བྱང་ཆུབ་རྒྱལ་སྲིད་ཡང་དག་ཐོབ། །དེ་ནས་བཅོམ་ལྡན་འདས་མས་གསོལ་པ། ལྷ་ཡི་
རྣམ་པར་དག་པ་གང༌། །འདྲེན་པ་བདག་ནི་ཉན་པར་འཚལ། །སྔོན་དུ་གསུངས་ཉིད་དཀྱིལ་འཁོར་རྣམས། །གཙོ་བོ་བདག་ལ་རྣམ་དག་གསུངས། །དེ་ནས་བཅོམ་ལྡན་འདས་ཀྱིས་བཀའ་
སྩལ་པ། དེ་ནས་ཀུན་གྱི་སྦྱོང་བྱེད་པའི། །རྣམ་དག་བདག་གིས་རབ་བཤད་བྱ། །དེ་ལ་གྲུ་བཞི་པ་ནི་ཚད་མེད་པའི་གནས་བཞིའོ། །སྒོ་བཞི་ནི་བདེན་པ་བཞིའོ། །རྟ་བབས་བཞི་ནི་བསམ་

82-1-406a

༄༅། །གཏན་བཞིའོ། །ཀ་བ་བརྒྱད་ནི་འཕགས་པའི་ལམ་ཡན་ལག་བརྒྱད་དོ། །འཕར་མ་གཅིག་པ་ནི་སེམས་རྩེ་གཅིག་པ་ཉིད་དོ། །པདྨ་ནི་སྐྱེ་གནས་སོ། །ཁ་དོག་སྣ་ཚོགས་
པ་ནི་སྤྲུལ་པ་སྣ་ཚོགས་པའོ། །ལྷ་དགུ་ནི་གསུང་རབ་ཡན་ལག་དགུའོ། །ཕྱོགས་དམར་པོ་ནི་འདོད་ཆགས་ཆེན་པོའོ། །མཚམས་སུ་དཀར་པོ་དང༌། སེར་པོ་དང༌། ལྗང་གུ་དང༌། ནག་པོ་
རྣམས་ནི་བྲམ་ཟེ་དང༌། རྗེ་རིགས་དང༌། རྒྱལ་རིགས་དང༌། དམངས་རིགས་རྣམས་ཉིད་དོ། །ཟླ་བ་དང༌། ཉི་མ་ནི། ཁུ་བ་དང༌། རྡུལ་ལོ། །དབུས་ཀྱི་རལ་གྲི་ནི་མི་གཡོ་བ་ནག་པོའི་མཚན་
མའོ༑ ༑གྲི་གུག་ནི་ཞེ་སྡང་རྡོ་རྗེ་མའོ། །ཤར་ལ་སོགས་པའི་ཕྱོགས་རྣམས་ནི་མི་གཡོ་བ་དཀར་པོ་ལ་སོགས་པ་རྣམས་སོ། །མེ་ལ་སོགས་པའི་མཚམས་རྣམས་སུ་གཏི་མུག་རྡོ་རྗེ་མ་
ལ་སོགས་པ་རྣམས་ཀྱིའོ་ཞེས་པ་ནི་དཀྱིལ་འཁོར་གྱི་རྣམ་པར་དག་པའོ། །བསྒོམ་པའི་རྣམ་པར་དག་པ་བརྗོད་པར་བྱ་སྟེ། དང་པོ་མཆོད་པ་ནི། བསོད་ནམས་ཀྱི་ཚོགས་ཁྱད་པར་
འཕགས་པའི་ལས་སོ། །སྟོང་པ་ཉིད་ནི་ཡེ་ཤེས་ཀྱི་ཚོགས་འཆི་བ་ཁྱད་པར་འཕགས་པ་དྲི་མ་མེད་པའི་ལུས་ཏེ། དྲི་ཟའི་ལུས་སོ། །གཞལ་ཡས་ཁང་གི་མཐར་ཐུག་པ་སངས་རྒྱས་ཀྱིས་
སྐུའོ། །པདྨ་ ནི་སྐྱེ་གནས་སོ། །ཟླ་བ་ཉི་མ་ནི་དཀར་དམར་རོ། །ཧཱུཾ་ཡིག་ནི་མ་དང༌། ཕའི་དབུས་སུ་དྲི་ཟའི་སེམས་སོ། །མི་བསྐྱོད་པ་ན་ཕིའོ། །མཱ་མ་ཀི་ནི་མའོ། །ཕན་ཚུན་དུ་རྗེས་སུ་ཆགས་

82-1-406b

པ་མཐོང་ནས་ཕ་ལ་རྣམ་པར་ཞེ་སྡང་ཞིང༌། མ་ལ་རྗེས་སུ་ཆགས་ནས་གཏི་མུག་པས་སེམས་ཅན་བཞིན་དུ་འཇུག་གོ །པདྨར་ཞུགས་པའི་བུ་ཡིས་ཕ་བསད་ནས་དེའི་གོ་འཕང་འཐོབ་བོ། །མ་བཟུང་ནས་སྐྱེ་
བ་མཐའ་མེད་པའི་བག་ཆགས་ཀྱི་བདེ་བ་ཁྱད་པར་འཕགས་པས་དེ་ཡང་བུར་སྐྱེ་བར་བྱེད་དོ། །བུ་མོ་ནི་ཡང་མི་གཡོ་བ་དཀར་པོ་ལ་སོགས་པ་རྣམས་དང༌། གཏི་མུག་རྡོ་རྗེ་མ་ལ་སོགས་པ་ཡང་ངོ༌། །བུ་
རྣམས་ཀྱང་ཕ་བསད་ནས་གཞན་ལ་བགྲོད་པར་བྱེད་དེ། འདི་ཉིད་དགྲ་བོ་ཞེས་དེ་གསོད་པར་བྱེད་དོ། །བུ་མོ་རྣམས་ཀྱང་སྐྱེ་བ་མཐའ་མེད་པའི་བག་ཆགས་ཀྱི་བདེ་བ་ཁྱད་པར་འཕགས་པས་འདོད་པར་
བྱེད་དོ། །རལ་གྲི་ཤེས་རབ་ལ་ཞགས་པ་ནི་ཐབས་སོ། །ཡང་ན་ཞགས་པ་ཤེས་རབ་ལ་རལ་གྲི་ཐབས་སོ། །གཉིས་ཀ་རོ་གཅིག་ཏུ་གྱུར་པ་ནི་སྡིགས་མཛུབ་བོ། །གཡོན་པ་འོག་ཏུ་བལྟས་པ་ནི་ས་འོག་
བདུན་སྐྱོང་བར་བྱེད་པའོ། །གཡས་པ་སྟེང་དུ་བལྟས་པ་ནི་ཚངས་པའི་སྒོ་ང་བདུན་སྐྱོང་བར་བྱེད་པའོ། །པུས་མོ་གཡོན་པ་ས་ལ་གཙུགས་པ་ནི་ས་སྐྱོང་བར་བྱེད་པའོ། །གཡས་པ་རྐང་པས་ཡང་དག་
པར་བསྣུན་པ་ནི་བདུད་ཐམས་ཅད་སྐྲག་པར་མཛད་པའོ། །ཕུང་པོའི་བདུད་ཚངས་པ། ཉོན་མོངས་པའི་བདུད་དབང་ཕྱུག །འཆི་བདག་གི་བདུད་ཁྱབ་འཇུག །ལྷའི་བུའི་བདུད་ལྷའི་དབང་པོའོ། །
ས་ནི། ས་སྟེང་མཐའ་དག་གི་གཞོན་ནུ་མ་ལ་ལོངས་སྤྱོད་པའོ། །གཞོན་ནུ་མ་ལ་ཡུན་རིང་དུ་གནས་པའི་ཕྱིར་པདྨའི་གདན་ནོ། །སྐྱེ་གནས་ལ་སྐྱེས་པ་ནི་ཟླ་བ་དང༌། ཉི་མའི་གདན་ནོ། །ཁུ་བ་དང༌།

82-1-407a

༄༅། །རྡུལ་ལས་སྐྱེས་པའི་སྐྱེས་བུ་ནི་དངོས་པོའོ། །བུད་མེད་ནི་དངོས་པོ་མེད་པའོ། །ནག་པོ་ནི་རྣམ་པར་ཤེས་པའོ། །དཀར་པོ་ནི་གཟུགས་སོ། །སེར་པོ་ནི་
ཚོར་བའོ། །དམར་པོ་ནི་འདུ་ཤེས་སོ། །ལྗང་ཀུ་ནི་དོན་ཡོད་གྲུབ་པའོ། །ཡང་ན་མཐོན་ཁ་ནི་ནམ་མཁའོ། །དཀར་པོ་ནི་ཆུའོ། །སེར་པོ་ནི་སའོ། །དམར་པོ་ནི་མེའོ། །ལྗང་ཀུ་ནི་རླུང་
ངོ༑ ༑བཅོམ་ལྡན་འདས་ཇི་ལྟ་བ་དེ་བཞིན་དུ་བཅོམ་ལྡན་འདས་མའོ། །ཡང་ན་མཐིང་ཁ་ནི་ཆོས་དབྱིངས་རྣམ་པར་དག་པའི་ཡེ་ཤེས་སོ། །དཀར་པོ་ནི་མེ་ལོང་ལྟ་བུའི་ཡེ་ཤེས་སོ། །སེར་
པོ་ནི་མཉམ་པ་ཉིད་ཀྱི་ཡེ་ཤེས་སོ། །དམར་པོ་ནི་སོ་སོར་རྟོག་པའི་ཡེ་ཤེས་སོ། །ལྗང་ཀུ་ནི་བྱ་བ་སྒྲུབ་པའི་ཡེ་ཤེས་སོ། །སྟོན་པ་རྒྱལ་བ་གཅིག་པུ་ཉིད། །ལྔ་ཡི་ཚུལ་གྱིས་ཡང་དག་གནས། །
ཤེས་རབ་ཕ་རོལ་ཕྱིན་ཉིད་ཀྱང༌། །རྣམ་ལྔའི་ཚུལ་གྱིས་ཡང་དག་གནས། །ཞེས་བྱ་བ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། རྣམ་
པར་དག་པའི་རིམ་པར་ཕྱེ་བ་སྟེ་བཅོ་ལྔ་པའོ།།    །།དེ་ནས་བཅོམ་ལྡན་འདས་མས་གསོལ་པ། འཇིག་རྟེན་ཇི་ལྟར་སྐྱེ་བ་དང༌། །སླར་ཡང་སྐྱེ་བ་ཇི་ལྟར་མཛད། །
དངོས་གྲུབ་ཇི་ལྟར་འགྱུར་བ་ཡང༌། །དབང་ཕྱུག་མཆོག་གིས་བཤད་དུ་གསོལ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། མ་རིག་པའི་རྐྱེན་གྱིས་འདུ་བྱེད་དོ། །འདུ་བྱེད་ཀྱི་

82-1-407b

རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང༌། གཟུགས། མིང་དང༌། གཟུགས་ཀྱི་རྐྱེན་གྱིས་སྐྱེ་མཆེད་དྲུག །སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་
གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི་དང༌། མྱ་ངན་དང༌། སྨྲེ་སྔགས་
འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་སོ། །དེ་ལྟ་བུ་ཉིད་ལས་འདིར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་པ་ཀུན་ནས་འབྱུང་བར་འགྱུར་རོ། །
དེ་བཞིན་དུ་མ་རིག་པ་འགགས་པས་འདུ་བྱེད་འགག་གོ །འདུ་བྱེད་འགགས་པས་རྣམ་པར་ཤེས་པ་འགག་གོ །རྣམ་པར་ཤེས་པ་འགགས་པས་མིང་དང༌། གཟུགས་འགག་གོ །མིང་
དང༌། གཟུགས་འགགས་པས་སྐྱེ་མཆེད་དྲུག་འགག་གོ །སྐྱེ་མཆེད་དྲུག་འགགས་པས་རེག་པ་འགག་གོ །རེག་པ་འགགས་པས་ཚོར་བ་འགག་གོ །ཚོར་བ་འགགས་པས་སྲེད་པ་འགག་
གོ །སྲེད་པ་འགགས་པས་ལེན་པ་འགག་གོ །ལེན་པ་འགགས་པས་སྲིད་པ་འགག་གོ །སྲིད་པ་འགགས་པས་སྐྱེ་བ་འགག་གོ །སྐྱེ་བ་འགགས་པས་རྒ་ཤི་དང༌། མྱ་ངན་དང༌། སྨྲེ་
སྔགས་འདོན་པ་དང༌། སྡུག་བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་འགག་པར་འགྱུར་རོ། །དེ་བཞིན་དུ་འདིར་སྡུག་བསྔལ་གྱི་ཕུང་པོ་ཆེན་པོ་འབའ་ཞིག་འགག་

82-1-408a

༄༅། །པར་འགྱུར་རོ། །རྟེན་ཅིང་འབྲེལ་པར་འབྱུང་བས་འཇིག་རྟེན་སྐྱེའོ། །དེ་བཞིན་དུ་རྟེན་ཅིང་འབྲེལ་པར་འབྱུང་བས་འགག་གོ །ཚུལ་གཉིས་པོ་འདི་རྟོགས་
ཤིང་ཡང་གཉིས་སུ་མེད་པ་བསྒོམས་པས་འགྲུབ་བོ། །དེ་ནས་བཅོམ་ལྡན་འདས་མས་གསོལ་པ། མ་རིག་པ་ལ་སོགས་པའི་རྣམ་པར་དབྱེ་བ་བཤད་དུ་གསོལ། དེ་ནས་བཅོམ་
ལྡན་འདས་ཀྱིས་བཀའ་སྩལ་པ། འདས་པ་ལ་སོགས་རབ་དབྱེ་བས། །འདི་ནི་གསུམ་གྱི་འཁོར་མོར་འཇུག །འདིར་ནི་རྒྱལ་བས་ཆོས་རྣམས་ཀུན། །རྣམ་པ་བཅུ་གཉིས་ཚུལ་
གྱིས་གསུངས། །དེ་ལ་མ་རིག་པ་མ་སྤངས་པས་ལེན་པ་དང༌། འཆི་བའི་ནང་དུ་གཟུགས་ནུབ་པའི་སེམས་ཀྱི་ལུས་ཅན་ཞེས་པའི་དོན་ནོ། །དེ་ལས་འདུ་བྱེད་དུ་འགྱུར་རོ། །དེ་ཡང་
རྣམ་པ་གསུམ་སྟེ། དེ་ལ་ལུས་ཀྱི་འདུ་བྱེད་དབུགས་འབྱུང་བ་དང༌། རྔུབ་པ་དག་དང༌། ངག་གི་འདུ་བྱེད་དག་དང༌། རྟོག་པ་དང༌། དཔྱོད་པ་དག་གོ །ཡིད་ཀྱི་འདུ་བྱེད་འདོད་ཆགས་ཞེ་
སྡང་གཏི་མུག་རྣམས་སོ། །དེ་རྣམས་དང་ལྡན་པ་ནི་མ་རིག་པ་སྟེ། དབུགས་འབྱུང་བ་དང༌། དབུགས་རྔུབ་པ་སྟེ། རྣམ་པར་རྟོག་པ་ནི་རགས་པར་འཛིན་པར་བྱེད་དོ། །རྣམ་པར་
དཔྱོད་པ་ནི་ཕྲ་མོར་འཛིན་པར་བྱེད་དོ། །རྗེས་སུ་ཆགས་པ་དང༌། ཞེ་སྡང་བ་འང་ཡིན་ནོ། །དེ་ལས་རྣམ་པར་ཤེས་པར་གྱུར་པ་རྣམ་པ་དྲུག་སྟེ། མིག་གི་རྣམ་པར་ཤེས་པ་དང༌། རྣ་

82-1-408b

བའི་རྣམ་པར་ཤེས་པ་དང༌། སྣའི་རྣམ་པར་ཤེས་པ་དང༌། ལྕེའི་རྣམ་པར་ཤེས་པ་དང༌། ལུས་ཀྱི་རྣམ་པར་ཤེས་པ་དང༌། ཡིད་ཀྱི་རྣམ་པར་ཤེས་པ་སྟེ། དེ་རྣམས་དང་ལྡན་པ་ནི་མ་རིག་
པས་ལྟ་བར་བྱེད་དོ། །ཉན་པར་བྱེད་དོ། །སྣོམ་པར་བྱེད། ཟ་བར་བྱེད། རེག་པར་བྱེད། རྣམ་པར་རྟོག་པར་བྱེད་དོ། །དེ་ལས་མིང་དང༌། གཟུགས་ཏེ། ཚོར་བ་མིང་བཞི་ལ་སོགས་པ་རྣམས་
སོ༑ ༑གཟུགས་ལ་གཟུགས་ཀྱི་དེ་བཞིན་ཉིད་ཅེས་གཉིས་སུ་མངོན་པར་བསྡུས་ཤིང་བསྡོམས་ནས་མིང་དང༌། གཟུགས་ཞེས་གསུངས་སོ། །ཉེ་བར་ལེན་པའི་ཕུང་པོ་ལྔའི་གཟུགས་
ཀྱིས་མ་རིག་པ་ཡོངས་སུ་གྱུར་པ་ཞེས་པའི་དོན་ནོ། །དེ་ལ་ཚོར་བ་རྣམ་པ་གསུམ་ནི་བདེ་བ་དང༌། སྡུག་བསྔལ་དང༌། སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པ་ཞེས་བྱའོ། །འདུ་
ཤེས་ནི་དངོས་པོ་རྣམས་ཀྱི་རང་བཞིན་གཟུང་བའི་མཐར་མངོན་པར་བརྗོད་པ་སྟེ། འདུ་བྱེད་ནི་སྤྱིའི་ཁྱད་པར་གྱི་གནས་སྐབས་ལ་འཛིན་པ་ཅན་གྱི་སེམས་དང༌། སེམས་ལས་འབྱུང་
བ་རྣམས་སོ། །རྣམ་པར་ཤེས་པ་ནི་སྔོན་དུ་གསུངས་པ་བཞིན་ནོ། །འབྱུང་བ་ཆེན་པོ་བཞིའི་བདག་ཉིད་ཀྱི་གཟུགས་ནི། ས་ནི་ལྕི་བ་ཉིད་དང༌། ཆུ་ནི་གཤེར་བ་ཉིད་དང༌། མངོན་པར་བཙུག་
པ་ཉིད་དོ། །མེ་ནི་དྲོ་བ་ཉིད་དོ། །རླུང་ནི་བསྐུམ་བརྐྱང་བ་དང༌། ཡང་བ་དང༌། གཡོ་བ་ཉིད་དོ། །དེ་ལས་སྐྱེ་མཆེད་དྲུག་པོ་རྣམས་ནི་མིག་དང༌། རྣ་བ་དང༌། སྣ་དང༌། ལྕེ་དང༌། ལུས་

82-1-409a

༄༅། །དང་༑ ཡིད་དོ། །དེ་རྣམས་དང་ལྡན་པ་ནི། སྔོན་བཞིན་དུ་ལྟ་བར་བྱེད་པ་ལ་སོགས་པའོ། །དེ་ལས་རེག་པའོ། །གཟུགས་དང༌། སྒྲ་དང༌། དྲི་དང༌། རོ་དང༌། རེག་
བྱ་དང༌། ཆོས་ཀྱི་ཁམས་ཡང་དག་པར་ཐོབ་པའོ། །དེ་ལས་སྲེད་པས་བདེ་བ་མངོན་པར་འདོད་པའོ། །དེ་ལས་ལེན་པའོ། །དེ་ལས་ཐོབ་པའི་ལས་སོ། །དེ་ལས་སྲིད་པ་མངལ་དུ་
འཇུག་པའོ། །དེ་ལས་སྐྱེ་བ་རབ་ཏུ་གསལ་བར་བྱེད་པ་མངོན་པར་རྒྱུ་མཐུན་པར་བྱེད་པའོ། །ཉེ་བར་ལེན་པའི་ཕུང་པོ་ལྔ་འཐོབ་བོ། །དེ་ནས་མངལ་ནས་སྐྱེ་བར་འགྱུར་རོ། །འཆི་བའི་
སེམས་དང༌། སེམས་ལས་བྱུང་བ་འགོག་པས། དེ་ནས་རྒ་ཤིའི་སེམས་མྱ་ངན་དང༌། འཁྲུག་པ་མེད་པར་འགྱུར་རོ། །གྲོལ་ན་བདག་གིས་སྨྲེ་སྔགས་འདོན་པ་ཚོལ་བར་མི་
འགྱུར་རོ་ཞེས་སོ། །ནད་ལ་སོགས་པའི་བར་དུ་གཅོད་པས་ཀྱང་སྡུག་བསྔལ་བ་ཅན་དུ་འགྱུར་རོ། །དེ་ཉིད་ལ་ཡང་དང༌། ཡང་དུ་ཡིད་སྦྱོར་བས་ཡིད་མི་བདེ་བ་ཅན་ཡིན་ནོ། །
ཡིད་མི་བདེ་བ་ཅན་གྱིས་ཀྱང་བར་དུ་གཅོད་པས་འཁྲུག་པ་ཅན་ཡིན་ནོ། །འདིའི་དོན་ནི་མ་རིག་པ་ལ་སོགས་པ་སྐྱེ་མཆེད་དྲུག་གི་མཐར་ཐུག་པས་བར་དོའི་སེམས་ཅན་གཅིག་
ཉིད་དུ་གནས་པས། འཇིག་རྟེན་གསུམ་པོ་ལྟ་ཞིང་ལྟ་བར་བྱེད་དོ། །ཕོ་མོ་རྗེས་སུ་ཆགས་པ་ལ་དེ་ལས་འདས་པའི་སྐྱེ་བའི་ལས་གང་གིས་འཕངས་ནས་གང་ཞིག་ཏུ་སྐྱེ་བ་

82-1-409b

ལེན་པར་འགྱུར་རོ། །དེའི་སྐྱེ་བ་ནི་ཕོ་མོ་དག་གི་དགའ་བ་དག་ལ་ལྟ་བར་བྱེད་པས། དེའི་ཤིན་ཏུ་བདག་གི་རེག་པ་སྐྱེའོ། །དེ་ལ་གལ་ཏེ་སྐྱེས་བུར་འགྱུར་བ་དེའི་ཚེ་བདག་ཉིད་སྐྱེས་
བུའི་རྣམ་པར་ལྟ་བར་བྱེད་དོ། །སེམས་མ་ལ་མཆོག་ཏུ་ཆགས་པར་འགྱུར་རོ། །ཡང་ཕ་ལ་སེམས་ཞེ་སྡང་ཆེན་པོར་འགྱུར། འདོད་ཆགས་དང༌། ཞེ་སྡང་དག་གིས་བདེ་བ་དང༌།
སྡུག་བསྔལ་གྱི་ཚོར་བ་ལ། དེ་ལས་འདི་ཡིས་ལྷན་ཅིག་བྱེད་པ་གང་གིས་དགའ་བར་བྱེད་དོ། །ཞེས་སེམས་པར་བྱེད་པས། སྡུག་བསྔལ་ཡང་མ་ཡིན་བདེ་བ་འང་མ་ཡིན་པའི་
ཚོར་བའོ། །དེ་ཡིས་གདོང་ཕྱིར་ལྡོག་པའོ། །དེ་ནས་སྔོན་གྱི་ལས་ཀྱི་རླུང་གིས་འཕངས་པའི་སྲེད་པ་ཆེན་པོས་དེ་ལ་བདག་ཉིད་དགའ་བར་བྱའོ་ཞེས་ཞེན་པའི་ཆ་ཡིས་སོ། །གང་
ཞིག་སྐྱེས་བུ་ཡིན་ན་རང་གི་མ་ལ་འདོད་པར་བྱའོ་སྙམ་ནས། སེམས་སྐར་མདའ་བཞིན་དུ་ཕའི་མགོ་བོའི་ལམ་ནས་རབ་ཏུ་ཞུགས་ནས། དེའི་ཁུ་བ་ལ་གནས་ནས་སེམས་གནས་
པའི་ཕྱིར་རྣམ་པར་ཤེས་པ་བདེ་བ་ལ་ཆགས་པས་བདག་ཉིད་ལྟ་བར་བྱེད་དོ། །བདེ་བའི་རྒྱུས་ཉེ་བར་ལེན་པར་བྱེད་དོ། །དེ་ནས་ཁུ་བ་དང་རོ་གཅིག་ཏུ་གྱུར་པས་ཆགས་པ་ཆེན་
པོས་རྗེས་སུ་ཆགས་པས་ཨ་བ་དྷཱུ་ཏཱིའི་རྩ་ཕའི་རྡོ་རྗེའི་ལམ་ནས་མའི་པདྨའི་བུ་གའི་གནས་རྡོ་རྗེ་དབྱིངས་ཀྱི་དབང་ཕྱུག་མའི་རྩ་མངལ་གྱི་སྐྱེ་བའི་རྩ་ལ་གནས་ནས་འཛག་པའི་སེམས་

82-1-410a

༄༅། །བཞིན་དུ་དེ་ལས་སྐྱེ་བ་ཡིན་ནོ། །དེ་ཡང་རིམ་པ་བཞིན་མེར་མེར་པོ་དང༌། ཀླེང་ཀླེང་པོ་དང༌། ཏར་ཏར་པོ་དང༌། འཕྲང་འགྱུར་དང༌། ཡན་ལག་དང༌། ཉིད་
ལག་ ཏུ་གྱུར་པའི་བུ་ནི་ཟླ་བ་དགུ་འམ། བཅུ་ནས་ལམ་གང་ཉིད་ནས་རབ་ཏུ་ཞུགས་པ་དེ་ཉིད་ཀྱི་ལམ་ནས་སྐྱེ་བར་འགྱུར་རོ། །གལ་ཏེ་འང་བུད་མེད་དུ་འགྱུར་ན། དེའི་ཚེ་སེམས་ཕ་
ལ་རྗེས་སུ་ཆགས་པར་འགྱུར་རོ། །མ་ལ་སེམས་ཞེ་སྡང་བར་འགྱུར་རོ། །དེ་ནས་བདག་ཉིད་མའི་གཟུགས་ལ་ལྟ་བར་བྱེད་དོ། །རྣམ་པར་ཤེས་པ་མའི་མགོ་བོའི་ལམ་ནས་
པདྨར་རབ་ཏུ་ཞུགས་ནས་ཕའི་ཁུ་བ་དང་འདྲེས་པར་གྱུར་ནས་དེའི་སྐྱེ་བའི་རྩལ་གནས་ནས། དེ་ནས་སྔོན་བཞིན་དུ་འབྱུང་ཞིང་སྐྱེའོ། །དེ་བཞིན་ཉིད་དུ་མ་རིག་པ་ལ་སོགས་པ་
དང་བཅས་པ་རྣམས་ཀྱི་འཇིག་རྟེན་དུ་སྐྱེ་སྟེ། འཇིག་རྟེན་རྣམས་ཀྱང་ཕུང་པོ་ལྔ་པོ་རྣམས་དེ་བཞིན་དུ་དེ་རྣམས་ཀྱང༌། སྡུག་བསྔལ་ལ་འཁོར་ཞིང་འཇུག་པའི་ཕུང་པོ་ལྔ་པོ་རྣམས་
སོ༑ ༑ཐར་པ་དོན་དུ་གཉེར་བ་རྣམས་ལ། མ་རིག་པ་ལ་སོགས་པ་ཕུང་པོའི་རང་བཞིན་འགོག་པའི་ཕྱིར། སྡུག་བསྔལ་གྱི་བྱ་བར་གྱུར་པ་ཡང་མེད་དོ། །སྟོང་པ་ཉིད་དང༌། སྙིང་
པོ་མེད་པ་ཉིད་ཀྱིས་སྡུག་བསྔལ་གྱི་བྱ་བ་ཡང་མེད་ཅིང་ཐར་པའི་དོན་དང་ལྡན་པའོ། །དེ་ཕྱིར་ཐར་པའི་བསམ་པ་མེད་ཅིང༌། མེད་པའི་བསམ་པ་འང་མེད་པའོ། །དེའི་ཕྱིར་དངོས་

82-1-410b

པོ་མེད་པ་དང་བྲལ་བའི་ཐབས་དང༌། ཤེས་རབ་ཡང་དག་པར་སྦྱོར་བའི་བདེ་བ་ཆེན་པོའི་གཟུགས་ཅན་ནི། དཔལ་ལྡན་མགོན་པོ་མི་གཡོ་བའི་བདག་ཉིད་ཅན། དགའ་བ་བཞིའི་སྐུ་ཅན། སྲིད་
པ་དང༌། མྱ་ངན་ལས་འདས་པ་ལ་རབ་ཏུ་མི་གནས་པའི་ཐུགས་ཅན་ནོ། །ཐར་པ་ནི་འདོད་ཆགས་ལས་སྐྱེས་པ་སྟེ། འཇིག་རྟེན་པའི་འདོད་ཆགས་ཀྱི་འདོད་ཆགས་ཟད་པ་དང༌། ཟད་པ་མ་ཡིན་
པར་གྱུར་པ། མི་གཡོ་བའི་དོན་ཡོངས་སུ་ཤེས་པ་སངས་རྒྱས་ཀྱི་དངོས་གྲུབ་ཡང་དག་པར་གྲུབ་པར་བྱེད་དོ། །གཡོ་བར་བྱེད་པ་ནི། ཤེས་རབ་དང༌། ཡང་དག་པར་སྦྱོར་བའི་བདེ་བའི་རོས་
དགའ་བའི་སེམས་གང་ཡིན་པའོ། །ཟླ་བའི་ཁྱད་པར་གྱི་དགའ་བ་མཆོག་གི་སྙིང་པོ་དེ་མི་གཡོ་བ་ཞེས་གསུངས་སོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་
བོ་ཆེན་པོའི་རྒྱུད་ལས། རྟེན་ཅིང་འབྲེལ་པར་འབྱུང་བ་རིམ་པར་ཕྱེ་བ་སྟེ་བཅུ་དྲུག་པའོ།།    །།དེ་ནས་བཅོམ་ལྡན་འདས་མས་གསོལ་པ། མགོན་པོ་འདིར་ནི་ཁུ་ཁྲག་སྦྱོར། །ལིང་
ག་བྷ་ག་ནུ་མ་རྣམས། །རབ་ཏུ་འཕེལ་བར་བྱེད་ནུས་དང༌། །ནང་དང་རྒས་པ་འཇོམས་པ་དང༌། །བུད་མེད་ཡིད་ནི་དབང་གྱུར་དང༌། །མོ་གཤམ་ཉིད་དུ་བྱ་བ་དང༌། །ཁུ་བ་བཅིང་དང་ཁྲག་འབབ་
པའི༑ ༑སྦྱོར་བ་ཡང་ནི་བཤད་དུ་གསོལ། །དེ་ནས་བཅོམ་ལྡན་འདས་ཀྱིས་བཀའ་སྩལ་བ། ལྷ་མོ་ལེགས་སོ་ལེགས་པར་བྱས། །ཁྱོད་ཀྱིས་ང་ལ་གསོལ་བཏབ་གང༌། །རྣམ་པ་སྣ་ཚོགས་

82-1-411a

༄༅། །དེ་བཤད་བྱ། །འཇིག་རྟེན་དངོས་གྲུབ་དོན་ཕྱིར་ཉོན། །དང་པོར་ལུས་ནི་བྱས་ནས་ནི། །ཕྱི་ནས་ལས་ནི་ཡང་དག་བརྩམ། །དཔེར་ན་གོས་ནི་དཀར་བྱས་ལ།
ཚོན་གྱིས་ཁ་དོག་མཆོག་འབར་ལྟར། །འབྲས་བུ་གསུམ་གྱི་ཐང་བཟུང་ནས། །ཡ་བཀྵ་ར་པ་ལཱ་སཀྵཾ་།བཟའ་བྱ་བུ་རམ་དང་བཅས་བཏུང༌། །སྲིན་བུ་མ་ཞུ་རབ་སྦྱངས་ནས། །ཀ་ཏ་ཀྱ་
ཁུ་མར་ཁུ་དང༌། །ཧི་ལ་མོ་ཙི་སེན་དྷ་བ། །བཏུང་བྱ་བྱུགས་ནས་ཉི་མས་བདུག། ཤིག་དང་སྲིན་བྲལ་ལུས་སུ་འགྱུར། །ཀེ་ཏ་ཀྱ་ཁུ་ཏིལ་མར་དང༌། །ལན་ཚྭ་དང་བྱས་བཏུང་
བྱས་ནས། །ཉི་མ་ལ་འཆག་སྦྱོར་བ་ཡིས། །ལན་ཚྭ་རྣམས་ནི་ཉམས་པར་འགྱུར། །ཧི་ལ་མི་ཙི་ཁུ་ཅུང་ཟད། །སེན་དྷ་བ་དང་ཡང་དག་ལྡན། །གྲིབ་མ་ལ་ནི་གནས་བྱས་ན། །མཁྲིས་
པ་རྣམས་ནི་སེལ་བར་བྱེད། །ཀེ་ཏ་ཀྱ་ཁུ་ཏེ་ལ་དང༌། །ཀུ་ཙ་མཱ་ལ་བའི་ལོ་མ། །བཏུང་བའི་སྦྱོར་བ་འདི་ཉིད་ནི། །ཚིལ་ནི་སྦྱོང་བར་ཐེ་ཚོམ་མེད། །ཕ་ཐ་སེ་མྱུག་ཁུ་བ་དང༌། །ལན་ཚྭར་
བཅས་པ་བཏུང་བྱས་ན། །སྲིན་བུ་ཕྲ་མོ་འཇོམས་པར་བྱེད། །འུ་སུས་བད་ཀན་སྦྲང་སྣས་འཐུང༌། །རེ་རེའང་ཉི་མ་གཉིས་སུ་བྱ། །ཉེས་པ་སྦྱངས་ནས་ཕྱི་ནས་བརྩམ། །དེ་ཡིས་
དེ་ཉིད་འབྲས་བུ་སྟེར། །དགའ་མ་གཞན་དུ་དེ་འབྲས་མེད། །མོན་ཙ་ར་ཤུན་ཕྱེ་མ་ཡི། །ཐུག་པ་ཚ་མོ་བཏུང་བར་བྱ། །ལན་བདུན་དུ་ནི་སྔགས་བྱས་ནས། །སྔ་མོ་འམ་ནི་ཟས་

82-1-411b

དུས་སུ། །ཉིན་རེ་ཇི་བཞིན་ཇི་སྲིད་འཚོར། །ཤུ་ཀྲ་ཤོ་ཎི་འཕེལ་བར་འགྱུར། །ཨོཾ་ཙཎྜ་མཧཱ་རོ་ཥི་ཎ་ཨི་དཾ་དི་བྷྱ་མྲྀ་ཏཾ་མེ་ཀུ་རུ་ཧཱུཾ་ཕཊ། ན་རི་ཀེ་ལེའི་ནང་རུལ་དང༌། །མ་ཧེ་ཡེ་ནི་མར་གསར་
དང་༑ ༑འབྲས་བུ་ཞག་ལོན་དང་ལྡན་པ། །ཕག་ལས་བྱུང་བའི་ཚིལ་གྱིས་ནི། །ལིང་ག་རྣ་བ་ནུ་མ་དང༌། །བྷ་ག་རྣམས་ཀྱང་རྣམ་པར་མཉེ། །ལུས་ཀུན་ཀྱང་ནི་རྣམ་མཉེས་ན། །རྣམ་པར་
འཕེལ་བར་ཐེ་ཚོམ་མེད། །སེན་མོ་དང་ནི་བྲལ་བྱས་ནས། །མཛུབ་མོ་ཡིས་ནི་ཉེད་པར་བྱ། །ཡོ་ནའི་དབུས་སུ་རབ་ཏུ་ཉེད། །བྱུགས་ན་རན་དྷྲ་འཕེལ་བར་འགྱུར། །སེ་འབྲུའི་ཤུན་པ་
ཕྱེ་མ་ནི། །ཡུངས་ཀར་ཏིལ་མར་ལ་བཙོས་ནས། །ནུ་མ་མཉེས་ན་འཕེལ་བར་འགྱུར། །མུཎྜི་རཱི་ཐད་སྣ་ཡིས་བཏུང༌། །ཡུངས་ཀར་དཀར་པོ་ཤུ་ཐག་དང༌། །རྟ་དྲི་དང་ནི་བྲི་ཧ་ཏི། །ཕྱེ་མ་
ཡིས་ནི་ཉེད་པར་བྱེད། །ལིང་ག་ནུ་མ་རྣ་བ་འཕེལ། །གླང་ཆེན་པི་པི་ལིང་དང་ནི། །ཨ་པ་ར་ཛི་དཀར་པོ་ཡིས། །དེ་བཞིན་མ་ཧེའི་མར་གསར་གྱིས། །ལིང་ག་མཉེས་ན་འཕེལ་བར་བྱེད།།
སེ་བ་ལ་དང་ཀ་ཊུ་དང༌། རོ་ཧི་ནཱི་དང་མ་ཧེ་ཡི། །མར་གསར་བྱུགས་པས་ལིང་ག་འཕེལ། །དྷུ་ཏུ་ར་ཁུ་རྟ་དྲིའི་ཙ། །གནུར་ནས་མ་ཧེའི་མར་དང་བསྲེས། །དྷུ་ཏུ་ར་ཡི་འབྲས་ནང་དུ། །ཉིན་
མཚན་དུ་ནི་གཞག་པར་བྱ། །དེ་ནས་ལིང་ག་མ་ཧེ་ཡི། །མར་གྱིས་ལན་གཅིག་བརྟན་པར་ཉེད། །སྔོན་བཞིན་དུ་ནི་ཞག་གསུམ་དུ། །བྱུགས་ཤིང་མཉེས་པས་འཕེལ་བར་བྱེད།།

82-1-412a

༄༅། །ཨིནྡྲ་གོ་པའི་ཕྱེ་མ་དང༌། །མ་ཧེའི་མར་གྱིས་བསྒྲུབ་པར་བྱ། །ཡོ་ནིའི་ནང་དུ་བྱུགས་གྱུར་ན། །ཡོ་ནིའི་ལྷོད་པ་དམ་པར་འགྱུར། །པདྨའི་ཟེ་འབྲུ་ཨུཏྤལ་འབྲུ། །
པད་རྩ་ཨུ་ཤི་ར་དང་ནི། །མོན་ལུག་ཏིལ་མར་ནང་དུ་བཙོ། །དེ་ཡིས་བྷ་ག་ལིང་ག་དག །དྲི་ངན་དང་ནི་ལྷོད་པ་དང༌། །ནད་ལ་སོགས་པ་འཇོམས་པར་བྱེད། །ནིམ་པའི་ཤུན་པའི་
ཐང་གིས་ནི། །བྷ་ག་ལ་ནི་ཁྲུས་བྱས་བྱའོ། །ནིམ་པའི་ཤུན་པས་བདུག་བྱས་ན། །འདི་ནི་གཞོན་དང་དྲི་བཟང་དང༌། །སྐལ་བཟང་ཡོན་ཏན་དང་ལྡན་འགྱུར། །བ་བླ་ཡི་ནི་ཆ་ལྔ་དང༌།
ཀཾ་ཤུ་ཀ་ཀྵཱ་ར་ཆ་གཅིག །ཡ་བཀྵ་ར་ཆ་གཅིག་དང༌། །ཆུ་ཤིང་ཀྵ་ར་ཆ་གཅིག་དང༌། །ཆུ་ནང་མཉེས་ནས་བྱུགས་ཙམ་གྱིས། །བྷ་ག་མཆན་དང་སྐྱེས་གནས་ཀྱི། །སྤུ་ནི་ལྟུང་བར་བྱེད་པ་
ཡིན༑ ༑དེ་ནས་ཧ་ལ་ཧ་ལའི་སྦྲུལ། །མཇུག་མའི་ཕྱེ་མ་དང་བསྲེས་ནས། །ཚ་བའི་ཏིལ་མར་ཞག་བདུན་བཞག །དེ་ཡིས་ལིང་ག་ལ་སོགས་མཉེ། །སླར་ཡང་སྤུ་ནི་འབྱུང་མི་འགྱུར།།
མ་ཧེ་ཕག་དང་གླང་ཆེན་དང༌། །ཀརྐ་ཊ་ཡི་ཞག་དང་ཚིལ། །ནུ་མ་ལ་སོགས་ཉེད་བྱས་འཕེལ། །སྣ་མའི་མེ་ཏོག་ཏིལ་དང་བཏགས། །བྷ་ག་ལ་ནི་གྲུལ་བྱས་ན། །སྟེང་དུ་མཐོ་བར་བྱེད་
པ་ཡིན། །མ་ཧེ་ཡི་ནི་མར་གསར་དང༌། །ཤུ་དག་རུ་རྟ་བ་ལཱ་དང༌། །ནཱ་ག་བ་ལས་ཉེད་བྱས་ན། །ནུ་མ་འཕེལ་བར་བྱེད་པ་ཡིན། །ཆུ་དྲོན་གྱིས་ནི་ཁྲུས་བྱས་ལ། །ལིང་ག་སྔོན་བཞིན་

82-1-412b

འཕེལ་བ་ཉམས། །དཎྜ་ཨུཏྤལ་རྩ་བ་དང༌། །བ་ཡི་མར་དང་བཏུང་བྱས་ན། །དུས་ལྡན་དུས་ལ་སྦྲུམ་པར་འགྱུར། །རྟ་དྲིའི་རྩ་བ་མར་འཐུངས་ནས། །སྦྲུཾ་མ་ཉིད་དུ་འགྱུར་བ་ཡིན། །བ་
ལ་ཨ་ཏི་བ་ལ་དང༌། ཀ་ར་དང༌། ཏིལ་དང༌། མ་ཀྵི་ཀའི་སྦྲང་དང་བཅས་པ་འཐུངས་ན་སྦྲུམ་པར་འགྱུར་རོ། །བ་བླའི་རྩ་བ་ཆུ་དང་བཏགས་ནས་འཐུངས་ན། ཁྲག་འཛག་པ་ཆད་པར་འགྱུར་
རོ༑ ༑ནས་ཀྱི་ཕྱེ་དང༌། བའི་ཆུ་དང༌། སྤོས་དཀར་དང༌། ཤིང་མངར་དང༌། མར་རང་གིས་ལུས་ལ་དྲིལ་ཕྱིས་བྱས་ན་བཟང་པོར་འགྱུར་རོ། །བ་རཱ་ཧ་ཀྲན་ཏཱའི་རྩ་བ་དུས་ལྡན་མའི་རྣ་བ་
ལ་བཏགས་ན་སྦྲུམ་པར་འགྱུར་རོ། །ཀ་ལཾ་བིའི་ལོ་མ་ཟོས་ན་ཁམས་འཕེལ་ལོ། །སྦྲང་དང༌། ཞོ་ཟོས་ན་ཁམས་འཕེལ་ལོ། །དཀར་མར་ཟོས་ན་ཁམས་འཕེལ་ལོ། །བུད་མེད་ཀྱི་དྲི་ཆེན་དང་
དྲི་ཆུ་མཉེས་ནས་འཐུངས་ན་ཁུ་བ་འཕེལ་ལོ། །སྐྱུ་རུ་རའི་ཕྱེ་མ་ཆུའམ། མར་དང༌། སྦྲང་དང་སྦྱར་ཏེ་ཕྱི་དྲོ་ཟོས་ན། མིག་གཞོན་ནུ་དང༌། ཤེས་རབ་ཀྱང་སྐྱེ་བར་བྱེད་དོ། །སྐྱུ་རུ་རའི་
ཕྱེ་མ་ཏིལ་ཕྱེ་མ་དང་མཉམ་པོ་མར་དང་སྦྲང་བཟའ་བར་བྱས་ནའང་འབྲས་བུ་དེ་ཇི་ལྟ་བ་བཞིན་ནོ། །ག་ར་ཁ་ཏན་ཊུ་ལའི་རྩ་བ་དང༌། ཏ་དྲི་དང༌། ཏིལ་དང༌། ནས་དང༌། བུ་རམ་རོ་མཉམ་
པོར་བྱས་ནས་བཟའ་བ་ཟོས་ན། གཞོན་ནུར་འགྱུར་རོ། །ཨ་རྫུ་ནའི་ཤུན་པའི་ཕྱེ་མ་འོ་མ་དང་སྦྱར་ཉིན་རེ་ཞིང་བཟའ་བར་བྱས་ན་ལོ་གཅིག་གི་སྦྱོར་བས་ཚེ་ལོ་སུམ་བརྒྱའོ། །སྐྱུ་རུ་རའི་ཁུ་

82-1-413a

༄༅། །བ་སྲང་གཅིག་དང༌། བ་ཀུ་སོ་མ་ར་ཛའི་ཕྱེ་མ་ཞོ་གཉིས་ཐོ་རངས་འཐུངས་ནས། ཞུ་བ་དང་འོ་མའི་བཟའ་བ་ཟོས་ན། ཟླ་བ་གཅིག་བྱས་ན་ཚེ་ལོ་ལྔ་བརྒྱ་འཚོའོ།
བཱ་གུ་ཙི་ཞོ་གཉིས་དང༌། དར་བ་དང༌། ཆུ་དང༌། ཙ་བ་མོ་འོ་མ་དང༌། གང་དང་ཡང་རུང་བ་དང་སྦྱར་འཐུངས་ན་ཟླ་བ་དྲུག་གི་སྦྱོར་བས་གཞོན་ནུར་འགྱུར་རོ། །མུཎ་ཌ་རིའི་ཕྱེ་མ་
མར་དང་ཟོས་ན། ཞག་བདུན་ཕྲག་གསུམ་གྱིས་ལོ་བརྒྱད་གཉིས་ལོན་པའི་རྣམ་པར་འགྱུར་རོ། །ས་ན་བི་ཛཱའི་ཕྱེ་མ་སྲང་གཅིག་དང༌། རཀྟ་ཤཱ་ལ་སྲང་གཅིག་དང༌། བ་ཁ་དོག་
གཅིག་པའི་འོ་མ་ཁམ་ཕོར་དོ་བཙོ་བར་བྱའོ། །དང་པོར་འོ་མ་ཁམ་ཕོར་གང་ཟད་པ་དང་བླངས་ནས། ས་ན་ལ་སོགས་པ་དེ་ལ་བྱིན་ནས་བཙོ་བོར་བྱའོ། །དེ་ནས་བཟའ་བར་
བྱའོ༑ ༑སྨན་ཞུ་ནས་འོ་མ་དང་བཟའ་བར་བྱའོ། །རླུང་དང་ཉི་མ་སྤངས་ཏེ་ཞག་བདུན་ཕྲག་གསུམ་དུ་ཇི་སྲིད་ཇི་ལྟ་བ་དེ་བཞིན་དུ་ཕྱིན་ནས་བྱའོ། །དེ་ནས་སྐྲ་ལ་སོགས་པ་
ལྟུང་བར་འགྱུར་རོ། །སླར་ཡང་སྐྱེ་བར་འགྱུར་རོ། །དེ་ནས་སྐྲ་དཀར་དང༌། གཉེར་མ་བྲལ་ནས་ལོ་བརྒྱ་འཚོ་བར་འགྱུར་རོ། །རཀྟ་ཨུཙྪ་ཊའི་རྩ་བ་དང༌། མར་དང༌། སྦྲང་རྣམས་
ཞུམ་བུའི་ལག་པ་ཙམ་བཟའ་བར་བྱའོ། །འདིའི་འབྲས་བུ་དེ་བཞིན་ཉིད་དོ། །སྐྱུ་རུ་ར་དང༌། ཨ་རུ་ར་དང༌། བྷྲིང་གི་རཱ་ཛ་དང༌། པི་པི་ལིང་དང༌། ཕོ་བ་རིས་དང༌། ལྕགས་ཀྱི་

82-1-413b

ཕྱེ་མ་རྣམས་སྦྲང་དང༌། ལར་ ར་དག་དང༌། ཨུ་དུམ་ཝ་རའི་འབྲས་བུའི་ཚད་ཙམ་རིལ་བུ་བྱས་ནས། དེ་ནས་རིལ་བུ་རེ་རེ་ཉིན་རེ་ཞིང་བཟའ་བར་བྱའོ། །ཟླ་བ་གཅིག་གིས་ལོ་སུམ་བརྒྱ་
འཚོའོ། །གཞོན་ནུ་མ་སྲང་གཅིག་དང༌། མར་དང་བཅས་པ་བཟའ་བར་བྱའོ། །ཞག་བདུན་གྱི་ཚེ་ལོ་བརྒྱའོ། །ནས་དང༌། ཏིལ་དང༌། རྟ་དྲི་དང༌། ནཱ་ག་པི་ལ་དང༌། པ་ཥཱ་དང༌། བུ་
རམ་དང་བཟའ་བར་བྱའོ། །སྟོབས་ཆེན་པོར་འགྱུར་རོ། །བྷ་དྲ་ལའི་ཕྱེ་མ་སུམ་འགྱུར་དང༌། ཨ་རུ་ར་དང༌། དེ་བཞིན་དུ་ཆུ་ལ་སོགས་པ་དང་བཟའ་བར་བྱའོ། །སྟོབས་ཆེན་པོར་
འགྱུར་རོ། །རྣམ་པ་ཐམས་ཅད་དུ་བདག་ཉིད་ལྷའི་རྣམ་པར་བསྒོམས་ནས་གཏུམ་པོའི་སྔགས་ཀྱིས་སྨན་ཡང་དག་པར་བྱིན་གྱིས་བརླབ་པར་བྱའོ། །ཞེས་པ་ནི་དཔའ་བོ་གཅིག་པ་
ཉིད་དུ་གསུངས་པའི་དཔལ་གཏུམ་པོ་ཆེན་པོའི་རྒྱུད་ལས། ཁམས་ལ་སོགས་པ་འཕེལ་བའི་རིམ་པར་ཕྱེ་བ་སྟེ་བཅུ་བདུན་པའོ།།    །།དེ་ནས་བཅོམ་ལྡན་འདས་
ཀྱིས་བཀའ་སྩལ་པ། ཨེ་རཎྜའི་རྩ་བ་རང་སྐྱུར་ལ་བཏགས་ནས་སྤྱི་བོ་མཉེས་ནས། མགོ་བོའི་ཟུག་རྡུ་ཞི་བར་འགྱུར་རོ། །ར་དང༌། བ་དང༌། མིའི་ཆུ་བསྲེས་ནས་རྒྱམ་ཚ་དང་བཅས་
པས་རྣ་བ་བཀང་ན་རྣ་བའི་ནད་ཞི་བར་འགྱུར་རོ། །སྡོམ་སྐམ་པོ་ཏིལ་མར་དུ་བཅུག་ནས། ཀ་ཊ་ཀཾ་དང༌། པི་པི་ལིང་དང༌། སྐྱུ་རུ་ར་དང༌། ཡུང་བ་དང༌། ཟིལ་པའི་ཆུ་ལ་རིལ་བུ་བྱས་

82-1-414a

༄༅། །ནས་དེ་ཡིས་མིག་སྨན་བྱས་ན། མིག་གི་ནད་ཐམས་ཅད་སེལ་བར་བྱེད་དོ། །སྦྲང་དང༌། པི་པི་ལིང་གི་མིག་སྨན་གྱིས་ཀྱང་ངོ༌། །རྣ་ལྤགས་དང༌། སྦྲང་གིས་
མིག་སྨན་བྱས་ན་སྲོད་ལོང་སེལ་བར་བྱེད་དོ། །གྷོ་ཥ་ཕ་ལཾ་གི་དྲི་མ་སྣོམ་ཞིང༌། ཀཾ་ཀཱ་ལཾ་ཀོའི་རྩ་བ་དང༌། སྦྲང་གི་ཆུ་དང༌། སྣ་ཡིས་བཏུང་བར་བྱས་ན་མཁྲིས་ནད་མིག་སེར་སེལ་བར་
བྱེད་དོ། །ལེ་བརྒན་རྩིའི་ཁུ་བ་དང༌། དཱུར་བའི་ཁུ་བ་དང༌། སེ་འབྲུའི་མེ་ཏོག་གི་ཁུ་བ་དང་གཅིག་ཏུ་བྱས་ནས་སྣར་བླུགས་ན་སྣ་ཁྲག་འཛག་པ་འཆད་དོ། །ཀཱཥྛ་ཨུ་དུམ་བཱ་རིའི་རྩ་བ་
དང་༑ འབྲས་ཀྱི་ཆུས་ཁ་ནས་ཁྲག་འཛག་པ་འཆད་པར་བྱེད་དོ། །སེ་པ་ལི་ཀཱའི་རྩ་བ་ལྡད་ན་མགུལ་འགགས་སེལ་བར་བྱེད་དོ། །ར་ཏིའི་རྩ་བས་སོ་འཆའ་བ་སེལ་བར་བྱེད་དོ།།
བའི་མར་དང༌། བའི་འོ་མ་དང༌། སྡིག་པའི་རྐང་པ་བཙོས་ནས་རྐང་མཐིལ་ལ་མཉེ་བར་བྱས་ན། སོ་འཆའ་བ་རྣམ་པར་སེལ་བར་བྱེད་དོ། །ལ་ཕུག་གི་ས་བོན་དང༌། པྲི་ཡང་ཀུ་
དང་༑ ཙནྡན་དམར་པོ་དང༌། རུ་རྟ་དང་བཏགས་ནས་དྲིལ་ཕྱིས་བྱས་ན། ཁྱི་རྡོ་ལ་སོགས་པ་འཇོམས་པར་བྱེད་དོ། །ཧ་རི་ཎའི་ཤ་སྐམ་པོ་སྲང་གཅིག་དང༌། རའི་འོ་མ་
བཏུང་བར་བྱས་ན། ཟད་བྱེད་ཀྱི་ནད་སེལ་བར་བྱེད་དོ། །མ་ཧེའི་ཞོ་དང༌། འབྲས་ཟན་གྱི་བཟའ་བས་བཙན་ཐབས་སུ་འཁྲུ་བ་སེལ་བར་བྱེད་དོ། །འབྲས་ཟན་ཆུ་དང་བཅས་

82-1-414b

པ་གྲང་མོས་ཀྱང་དེ་བཞིན་དུ་སེལ་བར་བྱེད་དོ། །རུ་རྟའི་ཤུན་པ་ཆ་གཉིས་དང༌། ཕོ་བ་རིས་དང༌། བུ་རམ་དང༌། སྒོག་སྐྱ་རྣམས་ཆ་རེ་བའི་དར་བ་དང་འཐུངས་ན་ལྟོ་འགྱིངས་པ་སེལ་ལོ། །
སྐྱུ་རུ་ར་དང༌། པི་པི་ལིང་དང༌། ཙི་ཏྲ་ཀ་དང༌། སྒེ་གཤེར་དང༌། བུ་རམ་རྙིང་པ་དང༌། མར་དང༌། སྦྲང་དང༌། ཆ་མཉམ་དུ་དགོངས་ཀ་ཟོས་ན་བློ་དང་དབུགས་མི་བདེ་བསེལ་ལོ། །ཨ་རུ་
རའི་ཕྱེ་མ་དང༌། སྦྲང་གིས་ཀྱང་དེ་བཞིན་ནོ། །སེང་ལྡེང་གི་ལོ་མ་དང༌། ནས་དང༌། ནས་ཀྱི་མྱུ་གུ་བཅའ་བར་བྱས་ན་ལྟོ་བའི་ནད་སེལ་བར་བྱེད་དོ། །སྒེ་གཤེར་དང༌། ཟི་ར་དང༌། ཞོའི་
ཐུག་པ་ལན་ཚྭ་དང་བཅས་འཐུངས་པས་རབ་ཏུ་ཚ་བའི་ཆུ་ནད་རྣམ་པར་སེལ་ལོ། །ཀ་ར་དང༌། ཡ་བཀྵ་ར་དང་ཆ་མཉམ་དུ་བཟའ་ཞིང༌། ཤོ་བྷ་ཛ་ནའི་རྩ་བའི་ཆང་འཐུངས་ན་ཆུ་སོའི་རྡེའུ་
འབྱིན་པར་བྱེད་དོ། །ཨ་རུ་ར་དང༌། ཙི་ཏྲ་ཀ་དང༌། སྒེ་གཤེར་དང༌། དར་བ་འཐུངས་ན་མཆེར་པ་སྐྲངས་པའི་ནད་སེལ་ལོ། །ཟིར་དང༌། བུ་རམ་བཟའ་བར་བྱས་ན་ཚ་བ་སེལ་བར་བྱེད་
དོ༑ ༑ཡ་བཀྵ་ར་དང༌། ཞོ་འཐུངས་པར་བྱས་ན་པེ་སྣབས་འཁྲུ་བའི་ནད་སེལ་བར་བྱེད་དོ། །ཚ་བ་གསུམ་དང༌། བྱི་ཏང་ཀ་དང༌། རྒྱམ་ཚྭ་དང་བཅས་པའི་ཐུག་པ་དྲོན་མོ་འཐུངས་ན་མེ་
འབབ་བ་དང༌། སྲིན་བུའི་ནད་སེལ་བར་བྱེད་དོ། །ཨ་རུ་ར་དང༌། བུ་རམ་གྱི་བཟའ་བས་འབྲུམ་ནག་གི་ནད་སེལ་བར་བྱེད་དོ། །ཨ་རུ་ར་དང༌། སྒ་སྐྱའི་བཟའ་བས་བེ་སྣབས་འཁྲུ་

82-1-415a

༄༅། །བའི་ནད་སེལ་ལོ། །དཱུར་བ་དང༌། ཡུང་བ་བཏགས་ནས་བྱུགས་ན་རྔུ་ཤུ་སེལ་བར་བྱེད་དོ། །འདི་ཡིས་དེ་བཞིན་དུ་མེ་དབལ་དང༌། ཕོལ་མིག་དང༌། ཁྱི་རྨ་
ལ་སོགས་པའང་སེལ་བར་བྱེད་དོ། །ཀཱ་ཤ་མར་དྷའི་རྩ་བ་རང་སྐྱུར་ལ་བཏགས་ནས་ཀྱང་དེ་བཞིན་ནོ། །བུ་རམ་དང་ཙ་བའི་མར་ཁུ་འཐུངས་ན་གློ་དང༌། དབུགས་གདུག་པ་སེལ་
བར་བྱེད་དོ། །ཨ་རྫུ་ནའི་ཤུན་པ་དང༌། མར་ལ་སོགས་པ་ཟོས་ནི་སྙིང་གི་ཟུག་རྡུ་སེལ་བར་བྱེད་དོ། །ཀ་པེད་བསྲེགས་ལ་བུ་རམ་དང་བཟའ་བར་བྱས་ན་ཁྲག་ཏུ་འཁྲུ་བ་སེལ་བར་བྱེད་
དོ༑ ༑མ་ཏུ་ལུང་ཀའི་ཁུ་བ་བུ་རམ་དང་བཏུང་བར་བྱས་ན་ཟུག་རྡུ་སེལ་བར་བྱེད་དོ། །བུ་རམ་དང་བཅའ་སྒ་སྣར་བླུགས་ན་ཆམ་པའི་ནད་ཐམས་ཅད་སེལ་བར་བྱེད་དོ། །ཀ་ཏ་
ཀཾ་དང༌། སྦྲང་གིས་མིག་སྨན་བྱས་ན་མིག་ནད་ཐམས་ཅད་སེལ་བར་བྱེད་དོ། །རང་སྐྱུར་དང༌། འབྲུ་མར་དང༌། རྒྱམ་ཚྭ་དང༌། དཱུར་བའི་རྩ་བ་འཁར་བའི་ནང་དུ་མཉེས་ནས་མིག་
སྨན་བྱས་ན་ཟུག་རྡུ་སེལ་བར་བྱེད་དོ། །བུ་རམ་དང༌། མར་ཟ་བར་བྱེད་ན། རླུང་དང༌། མཁྲིས་པ་དང༌། བད་ཀན་དང༌། མཛེ་ལ་སོགས་པ་རྣམ་པར་སེལ་བར་བྱེད་དོ། །འབྲས་
བུ་གསུམ་གྱི་ཕྱེ་མ་མར་དང༌། སྦྲང་དང་བཟའ་བར་བྱས་ན་ནད་ཐམས་ཅད་སེལ་བར་བྱེད་དོ། །ཨ་རུ་རའི་ཕྱེ་མ་དང༌། མར་དང༌། སྦྲང་དང༌། ཕྱི་དྲོའི་དུས་སུ་ལྡགས་ན། རླུང་དང་

82-1-415b

བད་ཀན་སེལ་བར་བྱེད་དོ། །བ་ཤ་ཀའི་ཡན་ལག་ལྔ་དང༌། ཆུ་ཐག་དང༌། ཚངས་མ་དང༌། པི་པི་ལིང་རྣམས་བསྐམས་ནས་ཕྱེ་མར་བྱས་ཏེ། རྒྱམ་ཚྭ་དང༌། སྦྲང་དང༌། རིལ་བུ་
བྱས་ཏེ། དེ་ནས་དགོངས་མོ་ཟོས་ན་བད་ཀན་རྣམས་སེལ་ཞིང་ཤིན་ཏུ་དབྱངས་སྙན་པར་བྱེད་དོ། །ཚངས་མ་དང༌། ཆུ་ཐག་དང༌། བཅའ་ལྒ་དང༌། པི་པི་ལིང་དང༌། ཨ་རུ་ར་དང༌།
བ་ཤ་ཀ་དང༌། སེང་ལྡེང་རྣམས་སྦྲང་ལ་རིལ་བུ་བྱས་ནས་བཟའ་བར་བྱས་ན་དེ་ལྟ་བུའི་འབྲས་བུ་ཉིད་དོ། །ལ་ཕུག་དང༌། བཅའ་སྒ་དང༌། ཨ་རུ་ར་དང༌། རྒྱམ་ཚྭ་དང་ཆ་མཉམ་
པོར་བཟའ་བར་བྱས་ན་མ་ཞུ་བ་ཐམས་ཅད་སེལ་བར་བྱེད་དོ། །སླེ་ཏྲེས་ཀྱི་ཁུ་བ་དང༌། སྦྲང་འཐུངས་པར་བྱས་ན་ཆུ་ནད་ཐམས་ཅད་སེལ་བར་བྱེད་དོ། །འོ་མ་དང༌། པི་པི་ལིང་གི་ཕྱེ་མ་
མར་དང༌། སྦྲང་དང་འཐུངས་པར་བྱས་ན་ཚ་བ་དང༌། སྙིང་ནད་དང༌། གློ་ལ་སོགས་པ་སེལ་བར་བྱེད་དོ། །ལ་ཛྫ་ལུ་དང༌། ཤ་ར་པུང་ཀའི་རྩ་བ་འབྲས་ཁུ་གྲང་མོས་བཏགས་ནས་
བྱུགས་པར་བྱའོ། །སླེ་ཏྲེས་ཀྱི་རྩ་བ་བཟའ་བར་བྱས་ན་རྩ་ནང་གི་རྨ་འཚོ་བར་བྱེད་དོ། །བཅའ་ལྒ་དང༌། ཡ་བཀྵ་ར་བཟའ་བར་བྱས་ན་ལྟོགས་པ་སེལ་བར་བྱེད་དོ། །ཛ་ཡན་ཏ་ཡི་ས་
ཁོན་དང༌། ཕོ་བ་རིས་ཉི་མ་གསུམ་འཐུངས་པར་བྱས་ན་སྡིག་པའི་ནད་འབྲུམ་ནག་སེལ་བར་བྱེད་དོ། །འབྲས་བུ་གསུམ་དང༌། རམས་དང༌། ས་ནག་པོ་དང༌། བྷྲིང་གི་རཱ་ཛའི་ཁུ་བ་

82-1-416a

༄༅། །དང་༑ ཨ་མྲའི་ས་བོན་དང༌། ལྕགས་ཀྱི་ཕྱེ་མ་རང་སྐྱུར་དང་བསྙལ་ནས་བསིང་བར་བྱའོ། །དེ་ནས་གུ་གུལ་གྱིས་སྐྲ་ལ་བདུགས་ནས་དེ་ཡིས་མཉེ་བར་བྱའོ། །
དེ་ནས་ཞག་བདུན་བཅིངས་ནས་གཞག་པར་བྱའོ། །སྐྲ་ཁ་བསྒྱུར་བའོ། །རྨ་བྱའི་མཁྲིས་པ་དང༌། བྷྲིང་གི་རཱ་ཛའི་ཁུ་བ་དག་པའི་མར་ལ་བཙོས་ནས་སྣར་བླུགས་ན་ཞག་བདུན་
གྱིས་སྐྲའི་མདོག་ནག་པོར་འགྱུར་རོ། །པུ་ནར་པ་དང༌། རཎྜ་དག་གི་ཐང་བཅུ་དྲུག་འགྱུར་གྱི་བར་དུ་ཆ་གཅིག་ལུས་ཀྱི་བར་དུ་བསྐོལ་བར་བྱའོ། །དེ་ནས་གྷུཉྫ་དཀར་པོའི་ཕྱེ་མ་བླུགས་
ནས་དཀྲུག་པར་བྱའོ། །དེ་ནས་འབྲུ་མར་ཁམ་ཕོར་གང་དང་བཙོ་བར་བྱའོ། །འདིས་སྐྲ་དང་མཉེས་པས་སྐྲ་ཁ་དོག་ནག་པོར་འགྱུར་རོ། །བྷུ་མི་བི་དཱ་རི་དང༌། ཚ་བ་གསུམ་དང༌།
མུ་ཟི་དང་མཉམ་པོ་ཕྱེ་མར་བྱས་ནས་སྡོང་བུའི་ནང་དུ་བཅུག་ནས། སྡོང་བུའི་ཁ་ཐུར་དུ་བསྟན་ནས། མེ་སྦར་ནས་རིམ་པར་ཚ་བའི་འབྲུ་མར་བླངས་ནས། རྟག་ཏུ་ཐིགས་པ་གཉིས་
སྣ་ཡིས་འཐུངས་ན། སྐྲ་དཀར་དང༌། གཉེར་མ་དང་བྲལ་བར་འགྱུར་རོ། །དེའི་ཁུ་བས་མཛེ་ལ་བྱུགས་ཤིང་མཉེས་ན་མཛེ་ནད་སེལ་བར་བྱེད་དོ། །མར་གསར་པ་ཡིས་མཉེས་ནས།
ལྡོང་རོས་དྲུག་ནམ་གཅིག་དང་བཅས་ཏེ་དངུལ་ཆུ་སྲང་གཅིག་དང༌། ཤ་ལིང་ཙ་དང༌། ལོ་ཎི་ཨཱི་གོང་བུ་དང༌། ལུགས་ཀོང་གི་ཁ་བཀབ་ནས། བུམ་པའི་འཁྲུལ་འཁོར་གྱི་

82-1-416b

ནང་དུ་བྱེ་མ་དང་བཅས་པ་མེ་ལ་བསྲེག་པར་བྱའོ། །དངུལ་ཆུ་བཅིང་བ་བཟའ་བར་བྱས་ན་ཟད་བྱེད་ལ་སོགས་པའི་ནད་སེལ་བར་བྱེད་དོ། །བའི་བེའུ་སྐྱེས་པའི་དང་པོའི་ལྕི་བ་བླངས་ནས་
རིལ་བུ་བྱས་ཏེ་པུཎྜ་ཏ་ག་རའི་རྩ་བ་དང་མཉེས་ནས་བཅིངས་པར་བྱའོ། །སོར་གཅིག་ཟོས་ནས་དུག་ཟོས་ནའང་གནོད་པར་མི་འགྱུར་རོ། །འཛམ་བུའི་ས་བོན་དང༌། བཱི་ཛ་པཱུ་ར་ཀའི་ས་བོན་
དང་༑ ཤ་རི་ཥའི་ས་བོན་དང་བཏགས་ནས་རའི་འོ་མ་ལ་བཙོ་བར་བྱས་ནས་མར་དང་བཟའ་བར་བྱས་ན་ཟླ་བ་ཕྱེད་དུ་ལྟོགས་པར་མི་འགྱུར་རོ། །སྐྱུ་རུ་ར་དང༌། རུ་རྟ་དང༌། ཨུཏྤ་ལ་དང་
སྤང་སྤོས་དང༌། བཱ་ལ་དང༌། དེ་རྣམས་ཀྱིས་བྱུགས་ན་སྐྲ་སྲབ་མོ་ཡང་ཚན་མཐུག་པོར་འགྱུར་རོ། །ཁྱིའི་མཆེ་བ་དུ་བའི་ནང་དུ་བསྲེགས་ནས་འོ་མ་དང་མར་དང་བཅས་པས་མཉེ་
བར་བྱས་ན་སྐྲ་མ་སྐྱེས་པའང་སྐྱེ་བར་འགྱུར་རོ། །ན་རི་ཀེ་ལའི་ཆུ་ལ་སྐྱེས་བུའི་དབང་པོ་ཅུང་ཟད་བར་དུ་གཞག་ནས་སུ་ར་སུ་ན་ཕྱེ་མ་བྱིན་ན་སྐྱེས་བུའི་དབང་པོ་ཤུ་བའི་ནད་སེལ་
བར་བྱེད་དོ། །རྒྱལ་གྱི་ཟླ་བ་ལ་བྷྲྀང་ག་རཱ་ཛའི་རྩ་བ་རང་གི་ཁུ་བ་དང་སྦྱར་ནས་བྱུགས་ན་དེ་བཞིན་ནོ། །ཀ་ར་བཱི་ར་དཀར་པོའི་འཁྲི་ཤིང་དང༌། རྩངས་པའི་ཁྲག་གིས་མཉེ་བར་བྱས་ན། ཤྨ་
 ཐི་དང༌། བྷྲྀང་ག་རཱ་ཛ་མཉེས་ནས་རབ་ཏུ་བྱུགས་ན་འང་དེ་བཞིན་དུ་འགྱུར་རོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། ནད་

82-1-417a

༄༅། །ཐམས་ཅད་འཕེལ་བ་གཞོམ་པའི་རིམ་པར་ཕྱེ་བ་སྟེ་བཅོ་བརྒྱད་པའོ།།    །།དེ་ནས་བཅོམ་ལྡན་འདས་ཀྱིས་བཀའ་སྩལ་པ། ཨ་པ་ར་ཛི་
ཀ་དཀར་པོའི་རྩ་བ་དང༌། ཁུ་བ་རིལ་བུ་བྱས་ནས་ཐིག་ལེ་བྱས་ན་བུད་མེད་དབང་དུ་འགྱུར་རོ། །བྲཧྨ་དཎྜི་དང༌། ཤུ་དག་དང༌། རུ་རྟ་དང༌། སྦྲང་ལིངྒ་ལ་བྱུགས་ནས་མཉེས་ནས་བུད་
མེད་ལ་འདོད་པ་བྱས་ན་དབང་དུ་འགྱུར་རོ། །བོང་བུའི་ཁུ་བ་དང༌། ཆུ་སྐྱེས་ཀྱི་གེ་སར་བཏགས་ནས་རྒྱལ་མཚན་ལ་བྱུགས་ཏེ་དཎྜ་ཨུཏྤ་ལ་དང༌། རུ་རྟ་དང༌། གོ་ལ་བྱིན་ནའང་དེ་
བཞིན་དུ་འགྱུར་རོ། །བྲཧྨ་དཎྜི་དང༌། བྱི་ཏཾ་ཀ་དང༌། རུ་རྟ་དང༌། ནཱ་ག་གེ་སར་དང༌། གོ་ལ་བྱིན་ན་དབང་དུ་འགྱུར་རོ། །བྱུགས་ནས་འདོད་པ་བྱས་ན་དབང་དུ་འགྱུར་རོ། །བུ་ཆུང་སོ་
མ་སྐྱེས་པའི་ལྕེ་བླངས་ཏེ། གི་བཾ་དང༌། བྷྲིང་ག་རཱ་ཛ་དང༌། སྐར་མ་རྒྱལ་ལ་རིལ་བུ་བྱས་ནས་ཐིག་ལེ་བྱས་ན་དབང་དུ་འགྱུར་རོ། །གི་ཝཾ་གི་རང་བྱུང་གི་མེ་ཏོག་ལ་སྦངས་ནས་ཐིག་
ལེ་བྱས་ན་དབང་དུ་འགྱུར་རོ། །དུར་ཁྲོད་ཀྱི་དུ་བས་བདུགས་ནས་བུད་མེད་ལ་བསྣུན་ན་དབང་དུ་འགྱུར་རོ། །མ་ཡཱུ་ར་ཤི་ཁ་དང༌། བྱ་རོག་གི་ལྕེ་དང༌། རོའི་མེ་ཏོག་སྙིང་པ་སྐམ་པོའི་
ཕྱེ་མ་གང་གི་སྤྱི་བོར་བྱིན་པ་དེ་དབང་དུ་འགྱུར་རོ། །བ་བླ་དང༌། བྱ་རོག་གི་བྲུན་བཏགས་ནས་བཟའ་བ་དང༌། བཏུང་བར་བྱིན་ན་དབང་དུ་འགྱུར་རོ། །བིཥྞུ་ཀྲཱན་ཏའི་རྩ་བ་ལིངྒ་ལ་བྱུགས་

82-1-417b

ནས་དགའ་བར་བྱས་ན་དེ་བཞིན་ནོ། །རྒྱུ་སྐར་རྒྱལ་ལ་དྷུ་ཏུ་རའི་རྩ་བ་དང་འབྲས་བུ་བླངས་ནས། རྒྱུ་སྐར་སྐག་ལ་ཤུན་པ་བླངས། ཧསྟ་ལ་ལོ་མ་བླངས། ནག་པ་ལ་མེ་ཏོག་བླངས།
མཱུ་ལ་ལ་རྩ་བ་བླངས་ལ། ཆ་མཉམ་པོར་ཕྱེ་མར་བྱས་ནས། སྦྲང་དང་རིལ་བུ་བྱས་ནས་རས་སྤངས་ཏེ་བསྐམ་པོར་བྱའོ། །གོ་ལ་བྱིན་ནས་ཕྱེ་མ་ཡིས་དབང་དུ་བྱེད་དོ། །ཁྱི་སྨྱོན་པའི་
རྐང་པ་གཡས་པའི་སོར་མོ་སོལ་བའི་མེ་ལ་བསྲེགས་ནས་གང་གི་མིང་བྲིས་ཏེ་ཆེ་གེ་མོ་ཁུག་ཅིག །ཅེས་པས་དེ་འོང་བར་བྱེད་དོ། །དུ་བ་མེད་པའི་མེ་ལ་བསྲོ་བར་བྱའོ། །མ་ཡཱུ་ར་ཤི་ཁ་
དྲི་མ་ལྔའི་བཟའ་བ་ལ་སོགས་པ་བྱིན་ན་དབང་དུ་འགྱུར་རོ། །ཨ་པ་ར་ཛི་ཏའི་རྩ་བ་སྐར་མ་རྒྱལ་ལ་བཏོན་ནས། རས་ལ་ཡང་དག་པར་བསྒོས་པའི་སྡོང་བུས་མིའི་ཐོད་པ་ལ་མིག་
སྨན་དུ་བྱའོ། །དེའི་མིག་སྨན་གྱིས་སྐྱེས་པ་དང༌། བུད་མེད་དབང་དུ་འགྱུར་རོ། །དཎྜ་ཨུཏྤ་ལའི་རྩ་བ་དང༌། དྲི་མ་ལྔ་དང་བྱིན་ན་དབང་དུ་བྱེད་པར་འགྱུར་རོ། །བི་ཌཾ་ག་དང༌། ཏ་ག་ར་
དང་༑ རུ་རྟ་ཆང་དང་བྱིན་ན་མི་འདོད་པ་ཉམས་པར་བྱེད་དོ། །ལྡོང་རོས་དང༌། ནཱ་ག་གེ་སར་ཕྱེ་མ་དང༌། པྲི་ཡང་ཀུ་དང༌། གི་ཝཾ་རྣམས་ཀྱིས་མིག་སྨན་བྱས་ན་དབང་དུ་བྱེད་དོ། །གླ་བ་
དང་༑ ལ་ཛྫ་ལུ་དང༌། དྷུ་ཏུ་ར་དང༌། ས་ཧ་དེ་བ་དང་རྣམས་ཀྱིས་ཐིག་ལེ་བྱས་ན། འཇིག་རྟེན་གསུམ་པོ་དབང་དུ་བྱེད་དོ་ཞེས་ཏེ། ཨོཾ་ཙ་ལ་ཙིཏྟེ། ཙི་ལི་ཙི་ལི། ཙུ་ལུ་ཙུ་ལུ། ཙེ་ཏོ་མུཉྩ་

82-1-418a

༄༅། །མུཉྩ་སྭཱཧཱ། །རང་གི་ལིངྒའི་སྟེང་དུ་ཀ་ར་བཱི་ར་དམར་པོའི་མེ་ཏོག་བཞག་ནས་སྟོང་ཕྲག་གཅིག་བཟླས་པར་བྱའོ། །མིང་གི་མཐའ་རྟེན་ནས་སོ། །གང་གི་མདུན་
དུ་སྔགས་བཟླས་ནས་ཟངས་མའི་ཁབ་ཀྱིས་ཕུག་ནས་བསྐོར་བས་དེ་དབང་དུ་འགྱུར་རོ། །སྔོན་བསྙེན་པ་སྟོང་ཕྲག་བཅུ་མིང་དང་བྲལ་བར་བྱས་ནས། ན་མཿཙཎྜ་ལི་ཆེ་གེ་མོ་བ་ཤཱི་ཀུ་རུ་
སྭཱཧཱ། བསྙེན་པ་དང་བཅས་པས་དུར་ཁྲོད་ཀྱི་ཐལ་བ་ནག་པོའི་བཅུ་བཞི་ལ་བརྒྱ་རྩ་བརྒྱད་མངོན་པར་སྔགས་ནས་བུད་མེད་ཀྱི་སྤྱི་བོར་བྱིན་ན་དབང་དུ་འགྱུར་རོ། །རའི་ལིངྒ་བླངས་
ནས་རྐེད་པ་ལ་དུར་ཁྲོད་ཀྱི་སྲད་བུས་བཅིང་བར་བྱའོ། །ཡང་ན་རྩངས་པའི་མཇུག་མ་བཅིངས་ན་ཁམས་འཛིན་པར་འགྱུར་རོ། །མཆོག་ཏུ་བདེ་བའི་ཡིད་གཅིག་པུས་མཻ་ཐུ་ན་བྱ་སྟེ་
བརྟན་པའི་སྦྱོར་བས་སོ། །རྟག་ཏུ་སེམས་མེད་པ་བཞིན་དུ་གྱུར་ནས་ཁམས་མཆོག་ཏུ་འཆིང་བར་བྱེད་དོ། །མཱུ་ལཾ་སི་ཏ་ཀོ་ཀི་ལ་ཀྵྱ་ས། ཡང་ན་དྷུ་ཏུ་ར་གོས་དང་བྲལ་ཞིང་འདོམས་
དཀྲིས་དང་བྲལ། སྐྲ་གྲོལ་བས་བཏོན་ནས་བཅིངས་ན་ཁམས་འཆིང་བར་བྱེད་དོ། །བྱི་ལ་ནག་པོའི་རྐང་བའི་རུས་པ་བཅིངས་ན་ཁམས་འཆིང་བར་བྱེད་དོ། །ཤ་ར་པུང་ཥཱ་དཀར་
པོའི་རྩ་བས་བཅིངས་ནའང་ཁམས་འཆིང་བར་བྱེད་དོ། །ས་ཎ་མཱུ་ལ་དང༌། གོལ་ལ་གལ་ཏེ་ན་སུ་ར་སུན་ན་ཀ་ཟོས་ནས་མེ་ཐུ་ན་སྔོན་བཞིན་བྱས་ན་ཁམས་འཆིང་བའི་མཆོག་

82-1-418b

གོ་༑འཇམ་འབྲས་ཀྱི་ནང་བྲུས་ནས་དངུལ་ཆུས་བཀང་ནས་རྐེད་པ་ལ་བཅིངས་ན་ཁམས་འཛིན་པར་འགྱུར་རོ། །དེ་བཞིན་དུ་ཕག་གི་ཚིལ་གྱིས་ཨར་ཀའི་བལ་དཀར་པོ་ལ་སྡོང་བུ་བྱས་
ནས་མིག་སྨན་བྱས་ན་ཁམས་འཆིང་ངོ༌། །སའི་འཁྲི་ཤིང་གི་ཕྱེ་མས་སྡོང་བུ་ལ་ཏིལ་གྱི་འབྲུ་མར་བསྲེག་པར་བྱའོ། །ཁམས་འཆིང་བར་བྱེད་དོ། །སའི་འཁྲི་ཤིང་ཕྱེ་མར་བྱས་ནས་
ཏིལ་གྱི་འབྲུ་མར་གུར་གུམ་གྱི་མར་ཁུ་དང་བཙོས་ནས། དེ་ཡིས་རྐང་པ་ལ་མཉེས་ན་ཁམས་འཆིང་ངོ༌། །སྦལ་པའི་ཞག་དང༌། སྡིག་པ་དག་རའི་འོ་མ་དང་སྦྱར་ནས་དེས་རྐང་པ་ལ་
བྱུགས་ན་ཁམས་འཆིང་ངོ༌། །ཀཱ་ཀ་ཛི་གྷ་དཀར་པོའི་རྩ་བ་དང༌། པདྨ་དཀར་པོ་ཀེ་ཤར་སྦྲང་དང་ལྟེ་བར་བྱུགས་ན་ཁམས་འཛིན་ནོ། །གླང་གི་རྭ་གྱེན་དུ་སྐྱེས་པ་བླངས་ནས་བརྡར་ཏེ།
ལིངྒ་ལ་བྱུགས་ན་ལིངྒ་གྱེན་དུ་བྱེད་དོ། །ཀ་པི་ཀཙྪ་རྩ་བདར་ནས་རའི་ཆུ་དང་བཏགས་ནས་ལིངྒ་ལ་བྱུགས་ནས་མཉེས་ན་འཕྲང་པོར་བྱེད་དོ། །ལན་གཉིས་སམ། གསུམ་དུའོ། །ཆུ་
དྲོན་མོས་བཀྲུས་ན་ཞི་བར་འགྱུར་རོ། །འགྲོན་བུའི་ནང་དུ་དངུལ་ཆུས་བཀང་ནས་ཁར་བཅུག་ན་ཁམས་འཆིང་ངོ༌། །རའི་ཆུ་དང༌། ཨིཎྜ་བཱ་རུ་ཎཱི་ཉི་མ་བདུན་དུ་སྤང་བར་བྱའོ། །དེས་མཉེས་
ན་ལིངྒ་གྱེན་དུ་བྱེད་དོ། །ཌོ་ཥ་ཎིའི་རྩ་བ་དང༌། ཀ་མ་ཙིའི་རྩ་བ་དང༌། དྷུ་ཏུ་རའི་ས་བོན་དང༌། ཀ་སྟུར་དང་མཉེས་ནས་ལིངྒ་ལ་བྱུགས་ནས་བུད་མེད་ལ་འཁྲིག་པ་བྱའོ། །རྒྱམ་ཚྭ་དང་

82-1-419a

༄༅། །ལ་དང༌། ཀ་སྟུ་ར་དང༌། གྷོ་ཥའི་ཕྱེ་མ་སྦྲང་དང་བྱུགས་ན་འང་དེ་བཞིན་ནོ། །ཕུག་རོན་གྱི་བྲུན་དང༌། སྦྲང་ལིངྒ་ལ་བྱུགས་ནས་འདོད་པ་བྱས་ན་བུད་མེད་
འཛག་པར་བྱེད་དོ། །ཀ་མ་རྩིའི་རྩ་བ་དང༌། གོ་ལ་བུད་མེད་དང་དགའ་བའི་དུས་སུ་ཟོས་ན་དེ་འཛག་པར་བྱེད་དོ། །བསེ་ཡབ་སྨིན་པ་དང༌། ལ་སི་ཀཾ་དང༌། རྒྱམ་ཚ་དང་བསྲེས་
ནས་རང་གི་མཛུབ་མོ་ལ་བྱུགས་ནས། དེའི་བྷ་གའི་རྡོ་རྗེ་དབྱིངས་ཀྱི་དབང་ཕྱུག་མའི་རྩལ་ཇི་སྲིད་བསྐྱོད་པས་དེ་འཛག་པར་བྱེད་དོ། །ག་བུར་དང༌། ཚ་ལ་དང༌། དངུལ་ཆུ་
དང་༑ ཧ་སྟི་བི་པི་ལིང་དང༌། སྦྲང་གིས་བྱུགས་པས་བུད་མེད་འཛག་པར་བྱེད་དོ། །རཱ་མ་དུ་ཏིའི་རྩ་བ་དང༌། འོ་མ་དང་བཅས་པ་ལིངྒ་མཉེས་ནས་མཻ་ཐུ་ན་བྱས་པས་
བུད་མེད་འཛག་པར་བྱེད་དོ། །ཛ་ཡནྟིའི་རྩ་བ་དང་བཏགས་ནས་འབྲས་ཀྱི་ཆུ་དང་བསྲེས་ནས་རྡུལ་དང་ལྡན་པའི་སྐྱེ་གནས་ལ་བྱུགས་ན་མོ་གཤམ་དུ་ཐེ་ཚོམ་མི་ཟའོ། །པ་
ལ་ཤའི་ས་བོན་མཉེས་ནས་བྱུགས་ནས། སྦྲང་དང༌། མར་གསར་བའི་བཏུང་བ་དང༌། ཙི་ཏྲ་དམར་པོས་མོ་གཤམ་དུ་ཐེ་ཚོམ་མེད་དོ། །ཆག་བ་དང༌། ཕྱེ་མ་ལེབ་ཀྱི་ཕྱེ་
མས་སྐྱེས་གནས་ལྷོད་པ་ལ་བྱིན་ན་མཁྲང་པོར་འགྱུར་རོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། ཁམས་བཅིང་

82-1-419b

བ་ལ་སོགས་པའི་རིམ་པར་ཕྱེ་བ་སྟེ་བཅུ་དགུ་པའོ།།    །།དེ་ནས་བཅོམ་ལྡན་འདས་མས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །སྔགས་དང་འཁྲུལ་
འཁོར་སོགས་མཁས་པའི། །སྣ་ཚོགས་དབྱེ་བ་གསུངས་པ་དང༌། །ཁྱབ་བདག་དེ་བཞིན་ངོ་མཚར་དང༌། །རླུང་གི་སྦྱོར་བ་མ་ལུས་དང༌། །དེ་བཞིན་དུས་ཀྱི་མཚན་ཉིད་དང༌། །གཞན་
ཡང་བདག་ནི་མཉན་པར་འཚལ། །རང་གཟུགས་ལུས་ཀྱི་འཁྲུལ་འཁོར་གྱིས། །ད་ལྟ་བཀའ་དྲིན་མཛད་དུ་གསོལ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་ལེགས་
སོ་ལེགས་མཛད་ནས། །གང་འདིར་ཁྱོད་ཀྱིས་གསོལ་བཏབ་པ། །ཀུན་གྱི་རྣམ་པར་ཤེས་བསྡུས་པ། །དེ་ནས་བདག་གིས་རབ་བཤད་བྱ། །ཨོཾ་ཛཱ་ལ་ཀ་རཱ་ལ་བ་ད་ནེ། ཧ་ས་ཧ་ས།
ཧ་ལ་ཧ་ལ་བཛྲེ། སུ་བཛྲེ། སྥ་ར་སྥ་ར། སྥཱ་ར་ཡ། སྥཱ་ར་ཡ། སརྦ་མེ་གྷ་བ་ཏེ། བིཥྚི་སྟམྦྷ་ཡ་སྟམྦྷ་ཡ། སྥོ་ཊ་ཡ་སྥོ་ཊ་ཡ། ཡ་མ་སརྦྦ་པཱ་ཎི། ཡཾ་ཤོ་ཥ་ཡ་ཤོ་ཥ་ཡ་ཧཱུཾ་ཕཊ། སྔགས་
འདི་བཟླས་ནས་ནམ་མཁའ་ལ་ཁྲོ་བོའི་ལྟ་བས་བལྟ་བར་བྱའོ། །རླུང་དང་སྤྲིན་ལ་སོགས་པ་འཇིགས་པར་བྱེད་དོ། །ཨོཾ་ཕེ་ཊ་ཀ་ར་ཕེཾ་ཕེཾ་ཧ་ཧ་ཧཱ་ཧཱ་ཕཊ། དུར་ཁྲོད་དུ་རོལ་པའི་སྔགས་
སོ་ཨོཾ་སརྦྦ་བི་དྱཱ་ དྷི་པ་ཏ་ཡེ། པ་ར་ཡནྟ་མནྟྲ། ནཱ་ཤ་ཡ་སརྦྦ་ཌཱ་ཀི་ནཱི་ནཱཾ། ཏཱ་ས་ཡ་ཏཱ་ས་ཡ། བན་དྷ་ཡ་བན་དྷ་ཡ། མུ་ཁཾ་ཀཱི་ལ་ཡ་ཀཱི་ལ་ཡ། ཧཱུཾ་ཧཱུཾ་ཕཊ། ཅེས་པ་ནི་གྲོང་ཁྱེར་དུ་འཇུག་

82-1-420a

༄༅། །པའི་སྔགས་སོ། །ཨོཾ་ཧི་ལི་ཧི་ལི་ཧ་ཕུཿཕུཿཞེས་པ་འདིས་ས་ལ་མངོན་པར་བསྔགས་ནས་རྡུལ་གྱིས་གཏོར་ན་སྦྲུལ་འབྲོས་པར་འགྱུར་རོ། །མརྨྨཱ་མརྨྨཱ།
ཞེས་བརྗོད་ན་སྟག་འབྲོས་པར་འགྱུར་རོ། །བཻ་ཌུ་ཨཱ་བཻ་ཌུ་ཨཱ། ཞེས་པ་འདིས་གླང་པོ་ཆེ་འབྲོས་པར་འགྱུར་རོ། །ཏེ་ལ་ལི་ཨཱ་ཧེ་ལ་ལི་ཨཱ། ཞེས་པ་འདིས་བསེ་འབྲོས་པར་འགྱུར་རོ། །ཨོཾ་
ཧྲཱིཾ་བ་ཊུ་ཀ་ནཱ་ཐཱ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཞེས་པས་ལག་པ་གཡོན་པའི་སྡིགས་མཛུབ་ཀྱིས་བརྡུངས་པས་ཁྱི་འབྲོས་པར་འགྱུར་རོ། །ཨོཾ་ཡ་མཱནྟ་ཀ་ཧྲཱིཿཧཱུཾ་ཧཱུཾ་ཕཊ་ཕཊ། ཏྲཱ་ས་ཡ་ཏྲཱ་ས་
ཡ༑ ཙཎྜ་པྲ་ཙཎྜ་ཧཱུཾ་ཕཊ། ཞེས་པ་འདིས་མ་ཧེ་འབྲོས་པར་འགྱུར་རོ། །ཨོཾ་ཡ་མ་མརྡ་ནེ་མརྡ་ཡ་མརྡ་ཡ། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། ཅེས་པ་འདིས་སྡིག་པའི་ནད་འབྲོས་པར་
འགྱུར་རོ། །ཨོཾ་ཀྲོ་དྷ་ནེ་སཾ་ཀྲོ་དྷ་ཎི་བེ་དྷ་ནཱ་ཡ་ཧཱུཾ་ཕཊ། ཆུ་ལ་མངོན་པར་སྔགས་ནས་བྱིན་ན་ཟུག་རྡུ་འབྱིན་པར་འགྱུར་རོ། །ཨོཾ་སཾ་ཏྲཱ་ས་ནེ་མོ་ཧཱ་ནཱ་ཡ་ཧཱུཾ་ཕཊ། ཅེས་པ་འདིས་སྤྱི་
བོར་བཅིངས་ན་སྲུང་བར་འགྱུར་རོ། །ཨོཾ་ཨ་ཙ་ལེ་སཾ་ཙ་ལེ་ཆེ་གེ་མོ་ཀཱི་ལ་ཡ་ཧཱུཾ་ཕཊ། སྤྲ་ཚིལ་ལས་གཟུགས་བརྙན་སོར་བཞི་པ་བྱས་ནས། གྲོ་ག་ལ་བ་བླས་བྲིས་ནས་དེའི་ཁར་
བཅུག་ན་ཕུར་བུས་འདེབས་པར་འགྱུར་རོ། །ལམ་གྱི་བཞི་མདོར་བརྐོས་ནས་སྦས་ན་ཕྱིར་རྒོལ་གྱི་ཁ་ཕུར་བུས་བཏབ་པར་འགྱུར་རོ། །ཨོཾ་སརྦྦ་མཱ་ར་བྷཉྫ་ནེ་ཆེ་གེ་མོ་རྐང་པ་ལ་ཀཱི་ལ་

82-1-420b

ཡ་ཧཱུཾ་ཕཊ། སྔོན་མ་བཞིན་དུ་སྙིང་གར་བཅུག་ན་རྐང་པ་དག་ཕུར་བུས་བཏབ་ནས་འགྲོ་བ་དང༌། འོང་བ་རེངས་པར་འགྱུར་རོ། །ཨོཾ་བི་ཀྲྀ་ཏྣ་ན་པྲ་བྷཱ་ལ་བྷཉྫ་ནེ། བྷཉྫ་ཡ་བྷཉྫ་ཡ། སྟམ་བྷ་ཡ་
སྟམ་བྷ་ཡ། བཛྲ་པཱ་ཤེ་ན། ཆེ་གེ་མོའི་དམག་གི་སྡེ་བན་དྷ་བན་དྷ། སྟམ་བྷ་ཡ་སྟམ་བྷ་ཡ་ཧཱུཾ་ཕཊ། ཁཿགཿཧཱ་ཧཱ། ཧཱི་ཧཱི། ཕེཾ་ཕེཾ། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། སྔོན་མ་བཞིན་དུ་རབ་
ཏུ་བཅུག་ན་དམག་དཔོན་གྱི་ཡན་ལག་བརྒྱད་ལ་ཕུར་བུས་བཏབ་པར་འགྱུར་རོ། །མེ་ཐབ་ཀྱི་འོག་ཏུ་བརྐོས་ནས་མགོ་ཐུར་དུ་བསྟན་ནས་སྦས་ན་ཕ་རོལ་གྱི་དམག་ཚོགས་འོངས་པ་རེངས་
པར་འགྱུར་རོ། །ཨོཾ་ད་ཧ་ད་ཧ། པ་ཙ་པ་ཙ། མ་ཐ་མ་ཐ། ཛྭ་ར་ཛྭ་ར། ཛྭཱ་ལ་ཡ་ཛྭཱ་ལ་ཡ། ཤོ་ཥ་ཡ་ཤོ་ཥ་ཡ། གྲྀཧྞ་གྲྀཧྞ། ཛྭ་ལ་ཛྭ་ལ། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ་སྭཱཧཱ། དུར་ཁྲོད་ཀྱི་གོས་
ལ་དུག་དང༌། སྐེ་ཚེས་གཟུགས་བརྙན་སོར་བརྒྱད་པའི་ཚད་ཀྱི་ལྷ་སྦྱིན་བྲིས་ལ། ཕྲེང་བའི་སྔགས་ཀྱིས་བསྐོར་ནས། སྤྲ་ཚིལ་གྱི་གཟུགས་བརྙན་གྱི་སྙིང་གར་བཅུག་ནས། ཤི་རི་ཁཎྜའི་ཤིང་གི་
རང་བཞིན་གྱི་ནང་དུ་གཞུག་པར་བྱའོ། །དེ་ནས་ཨོཾ་ཙཎྜ་མཧཱ་རོ་ཥ་ཎ་ཆེ་གེ་མོ་ཛྭཱ་རེ་ཎ་གྲྀཧྞ་པ་ཡ་ཧཱུཾ་ཕཊ། ཅེས་བཟླས་ནས་དུར་ཁྲོད་ཀྱི་མེ་ལ་བདུག་པར་བྱའོ། །ཡང་ན་སེང་ལྡེང་དང༌། རག་
ཆུང་གི་མེ་ལའོ། །དགྲ་བོ་རིམས་ཀྱིས་ཟིན་པར་འགྱུར་རོ། །ཨོཾ་ཛ་ཡ་ཛ་ཡ་པ་རཱ་ཛ་ཡ་ནི་ར་ཛི་ཏེ་ཡ་ན་ཏྲེ་ཧཱི་ཧཱི། ཧཱ་ཧཱ། སྥོ་ཊ་ཡ་སྥོ་ཊ་ཡ། ཨུཙྪཱ་ཊ་ཡ་ཨུཙྪཱ་ཊ་ཡ་ཤཱ་གྷྲཾ་ཀརྨ་ཀུ་རུ་ཀུ་རུ། རཀྵ་

82-1-421a

༄༅། །རཀྵ། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། དུར་ཁྲོད་ཀྱི་གོ་ས་ལ་བྲིས་ནས་སྐུད་པ་སྔོན་པོས་ལན་བརྒྱད་དཀྲིས་ནས་དཔུང་པའམ། མགུལ་པའམ། མགོའམ།
རྐེད་པ་ལ་བཏགས་ན་ཕ་རོལ་གྱི་འཁྲུལ་འཁོར་གྱི་མཐུ་མེད་པར་འགྱུར་རོ། །ཨོཾ་ཙཎྜ་མཧཱ་སེ་ནཱ་གྲ་ས་གྲ་ས། ཁ་ཁ། ཁཱ་ཧི་ཁཱ་ཧི། ཤོ་ཥ་ཡ། ཤོ་ཥ་ཡ། མ་ར་མ་ར། མཱ་ར་ཡ་མཱ་ར་
ཡ༑ ཆེ་གེ་མོ་ཧཱུཾ་ཕཊ། དུར་ཁྲོད་ཀྱི་རས་ལ་སྔོན་བཞིན་དུ་བྲིས་ནས་གཟུགས་བརྙན་གྱི་ནང་དུ་བཅུག་ནས། མིའི་རུས་པའི་ཕུར་བུ་སོར་གཅིག་པའི་ཚད་དམ། ཡང་ན་ལྕགས་
ཀྱི་ཕུར་བུས་བཏབ་ནས། དུར་ཁྲོད་དུ་ས་བརྐོས་ནས་མགོ་ཐུར་དུ་བསྟན་ནས་སྦས་ན་ཞག་བདུན་གྱིས་འཆི་བར་འགྱུར་རོ། །ཨོཾ་ཙཎྜ་མ་ཧཱ་རོ་ཥ་ཎ་ཆེ་གེ་མོ་ཨུཙྪཱ་ཊ་ཡ་ཧཱུཾ་ཕཊ། ནི་མ་
བ་དང༌། བྱ་རོག་གི་ཚིལ་བུ་བླངས་ནས། དུར་ཁྲོད་ཀྱི་མེ་ལ་བསྲེགས་ནས། ཐལ་བ་ལ་མངོན་པར་སྔགས་ནས་སྒོ་ལ་གཏོར་ནས་རྔ་མོའི་སྟེང་དུ་བསྐྱོན་ནས་མགུལ་པ་ཞགས་
པས་བཅིངས་ནས་ལྷོ་ཕྱོགས་སུ་ཁྱེར་བར་བསམ་པར་བྱའོ། །སྐྲོད་པར་བྱེད་དོ། །ཨོཾ་དྭེ་ཥ་ཎེ་དྭེ་ཥ་བཛྲེ། ཆེ་གེ་མོ་དང༌། ཆེ་གེ་མོ་རྣམ་པར་ཞེ་སྡང་བར་གྱིས་ཤིག །ཨོཾ་ཙཎྜ་མཧཱ་རོ་
ཥ་ཎ་ཧཱུཾ་ཕཊ། ཁྱི་གཉིས་འཐབ་པའི་རྡུལ་བླངས་ནས་ལག་པ་གཡས་པས་གཟུགས་བརྙན་གཉིས་ལ་བསྣུན་ན་ཕན་ཚུན་དུ་ཞེ་སྡང་བར་བྱེད་དོ། །ཨོཾ་ཙཎྜ་མཧཱ་རོ་ཥ་ཎ་ཧྲཱཾ་ཧྲཱཾ་ཧྲཱཾ་

82-1-421b

གྷོ་ར་རཱུ་བེ། ཙ་ཊ་ཙ་ཊ། པྲ་ཙ་ཊ་པྲ་ཙ་ཊ། ཧ་ན་ཧ་ན། གྷཱ་ཏ་ཡ་གྷཱ་ཏ་ཡ། ཀ་ཧ་ཀ་ཧ། པྲ་སྥུ་ར་པྲ་སྥུ་ར། པྲ་སྥཱ་ར་ཡ་པྲ་སྥཱ་ར་ཡ། ཀཱི་ལ་ཡ་ཀཱི་ལ་ཡ། ཛམྦྷ་ཡ་ཛམྦྷ་ཡ། སྟམྦྷ་ཡ་སྟམྦྷ། ཆེ་གེ་
མོ་ཧཱུཾ་ཕཊ། གྲོག་ལ་རུས་སྦལ་ལེབ་རྒན་རྩིས་ཡང་དག་པར་བྲིས་ནས། སོར་དྲུག་པའི་རྐང་པ་བཞི་པོ་རྣམས་ལ་ཧྲི་ཡིག་དང༌། ཁའི་ནང་དུ་བླིཾ་གི་ཡི་གེ་དང༌། ལྟེ་བར་ཧྲི་གཉིས་བྲིས་ནས་
རྒྱབ་ཏུ་དབང་དུ་བྱ་བའོ། །ཕྱི་ནས་ཕྲེང་བའི་སྔགས་ཀྱིས་ཡང་དག་པར་བསྐོར་ནས་མཆོད་པ་དང༌། བསྟོད་པ་ཡང་དག་པར་བརྩམ་པར་བྱའོ། །སོ་ཕག་གི་སྟེང་དུ་བཞག་ནས་རུས་སྦལ་
གྱི་ཁོག་པས་དགག་པར་བྱའོ། །སྲད་བུ་དམར་པོས་དཀྲི་བར་བྱའོ། །རྐང་པ་དག་ཕྱིས་པའི་གོས་གཞུག་པར་བྱའོ། །རྐང་པ་གཡོན་པ་བསྣུན་ཞིང༌། ཆེ་གེ་མོ་བདུག་གི་དབང་དུ་གྱིས་
 ཤིག་ །ལན་བདུན་གྱིས་དགྲ་བོ་ཁ་བཅིངས་པར་འགྱུར་རོ། །ཨོཾ་ཙི་ལི་མི་ལི་ལ་ལི་ཏེ་ཧཱུཾ་ཕཊ། མིག་ཟིམ་བུར་ལྟ་བར་བྱེད་དོ། །ཨོཾ་ཙྪྭཾ་ཙྪྭཾ་ཙྪྭཾ། ཤོ་ཥ་ཡ་ཤོ་ཥ་ཡ། དྷ་ར་བནྡྷ་བནྡྷ། ཨོཾ་
མཧཱ་རོ་ཥ་ཎ་ཧཱུཾ་ཕཊ། བའི་རུས་པའི་ཕུར་བུ་སོར་བདུན་གྱི་ཚད་ལ་ལན་བརྒྱ་རྩ་བརྒྱད་མངོན་པར་སྔགས་ནས་བ་ལང་ལྷས་སུ་བརྐོས་ནས་སྦས་ན་འོ་མ་མེད་པར་འགྱུར་
ཨོཾ་བཛྲི་ཎི་བཛྲཾ་པ་ཏ་ཡ་སུ་ར་པི་ཏ་རཱ་ཛྙཱ་པ་ཡ་ཏི། ཛྭཱ་ལ་ཡ་ཛྭཱ་ལ་ཡ། ཨོཾ་ཙཎྜ་མཧཱ་རོ་ཥ་ཎ་ཧཱུཾ་ཕཊ། གྲོག་མཁར་གྱི་སའི་རང་བཞིན་གྱི་རྡོ་རྗེ་ལ་བརྒྱ་རྩ་བརྒྱད་མངོན་པར་སྔགས་

82-1-422a

༄༅། །ནས་ཚོང་འདུས་སུ་སྦས་ན་པ་ཎཾ་ཉམས་པར་འགྱུར་རོ། །ཨོཾ་ཧྲཱིཾ་ཀླཱིཾ་ཏྲཾ་མུཾ་ཡ་མ་མ་ཐ་ན་ཨཱ་ཀ་ཌ་ཌྷྱ་ཨཱ་ཀ་ཌ་ཌྷྱ། ཀྵོ་བྷ་ཡ་ཀྵོ་བྷ་ཡ། སརྦ་ཀརྨཱ་པྲ་སཱ་དྷ་ནེ་ཧཱུཾ་ཧཱུཾ་
ཕཊ་ཕཊ་སྭཱཧཱ། གྲེ་ག་ལ་ལྷ་ཞལ་གཅིག་ཕྱག་གཉིས་པ་གུར་གུམ་གྱི་མདོག་ལྟ་བུ། ཞགས་པ་དང༌། ལྕགས་ཀྱུ་ཕྱག་ན་བསྣམས་པ། འདོད་པའི་མདངས་ཅན་འཇིགས་པའི་
ཡན་ལག་ལ། ཚེལ་དང༌། ཆང་དང༌། ལེ་བརྒན་རྩི་དང༌། ཁྲག་དང༌། བུད་མེད་ཀྱི་རྡུལ་དང་རྣམས་ཀྱིས་བསྟེན་པའི་སྔགས་ཀྱི་ཡི་གེ་རྣམས་ཏེ། ཨོཾ་ཤི་ར་སི་ཧྲཱི་ཧྲི་དི་ཀླཱིཾ་ནཱ་བཽ་ཏྲཾ་
མེ་ཌྷེ། དེ་ནས་ཕྲེང་བའི་སྔགས་ཀྱིས་བསྐོར་ནས། སྲད་བུ་དམར་པོས་ཡང་དག་པར་དཀྲིས་ནས། བུད་མེད་དང༌། སྐྱེས་པའི་ཐོད་པ་ཁ་སྦྱར་གྱི་ནང་དུ་བཅུག་ནས། མར་དང་
སྦྲང་གིས་བཀང་ནས་སྤྲ་ཚིལ་གྱིས་དྲིལ་ནས་སྲད་བུ་དམར་པོས་དཀྲིས་ནས་ས་ལ་སྦས་ཏེ། མགོ་བོའི་གནས་ལ་རྐང་པ་གཡོན་པས་མནན་ནས་བཟླས་པ་བྱའོ། །སྟོང་ཕྲག་
ཉི་ཤུ་རྩ་ལྔས་གྲོང་ཁྱེར་བསྐྱོད་པར་འགྱུར་རོ། །ཨོཾ་ཨཱ་ཀཌ་ཌྡྱ་ཨཱ་ཀཌ་ཌྷྱ། མོ་ཧ་ཡ་མོ་ཧ་ཡ། ཆེ་གེ་མོ་ཤཾ་ཀུ་རུ་སྭཱཧཱ། ལྟོ་བའི་སྲིན་བུ་ཞིབ་མོ་ཕྱེ་མར་བྱས་ནས། ཤུ་ཀྲ་དང༌།
མིང་མེད་ཀྱི་ཁྲག་དང༌། རིལ་བུ་བྱས་ནས་མངོན་པར་སྔགས་ནས་བཟའ་བ་དང༌། བཏུང་བར་བྱིན་པ་དབང་དུ་བྱེད་པར་འགྱུར་རོ། །འཕུར་བཞིན་པའི་སྦྲང་མའི་གཤོག་པ་དང༌། སོའི་

82-1-422b

རྒྱལ་པོ་གཉིས་དང༌། རོའི་མེ་ཏོག་སྙིང་པོའི་ཕྱེ་མའི་ཕྱེ་མས་ཡན་ལག་དང༌། རྐང་པ་ལ་བྱུགས་ན་འགྲོ་འཕྲོ་ལ་བརྒྱལ་བར་འགྱུར་རོ། །ཨོཾ་ཤྭེ་ཏ་གྲྀ་དྷྲཱི་ནི་ཁཱ་ཧི་བི་ཥཾ་ཙ་རུ་ཥཾ་ཙ་རུ་ཥི་ཎི་
ཁཿཁཿཁཿཧཿཧཿཧཿསཿསཿསཿ། ཨོཾ་ཙཎྜ་མཧཱ་སེ་ནཱ་ཛྙཱ་པ་ཡ་ཏི་སྭཱཧཱ། ཡང་ན་ཨོཾ་སཾ་ཀ་རི་ཎི་དྷྭཾ་ཧཾ་ཧཱུཾ་ཧཿ། དུག་ཐམས་ཅད་སེལ་བར་བྱེད་དོ། །ཨོཾ་ནཱ་གཱ་རི་པཱ་མ་ནེ་ཧ་རཿཕཊ།
མངོན་པར་སྔགས་ནས་ཁང་པའི་སྒོ་གོང་དུ་གོས་ཀྱི་རས་མ་བཅིངས་ན་སྤྲུལ་ཁང་པར་འཇུག་པར་མི་འགྱུར་རོ། ཨོཾ་ཨཱ་ནེ་ཀ་ནེ་ཆེ་གེ་མོ་བ་ཤཱི་ཀུ་རུ་སྭཱཧཱ། མེ་ཏོག་དཀར་པོའི་དྲི་ཞིམ་
པོ་བྱིན་ན་དབང་དུ་བྱེད་དོ། །ན་མོ་པཱི་ཏ་རཱ་གཱ་ཡ། མཻ་ཏྲེ་ཡ་སི་ཧ་ལོ་ཙ་ནེ་སྭཱཧཱ། ཆུ་ལ་མངོན་པར་བསྔགས་ནས་མིག་བཀྲུས་ན་རབ་རིབ་སེལ་ལོ། །ཨོཾ་སཾ་ཕ་ར་ཁ་ཙཱུརྞ། ཁ་ད་ནཱ་ན་པྲ་བྷ་བ་ཏི།
ཨཱ་ཏཱི་ཏྱ་ར་ཐ་བེ་ཁེ་ཎ་བ་སུ་དེ་བ་བ་ལེ་ན་ཙག་རུ་ཌ་པཀྵི་པཱ་ཏེ་ནཱ་བྷཱ་མྱཾ་གཙྪ་ཏུ་བི་ཥཾ་སྭཱཧཱ། སྤྲུལ་དང༌། བྲི་ཤྭཾ་ཀ་ཏ་དང༌། སྡིག་པ་ལ་སོགས་པའི་དུག་ཐམས་ཅད་སེལ་བར་བྱེད་དོ། །ཨོཾ་
ཙ་མུཎྜི་ཨ་ཛི་ཏེ། ཨ་པ་རཱ་ཛི་ཏཱེ་ཀླིཾ་ཀླིཾ་རཀྵ་རཀྵ་སྭཱཧཱ། ལན་བདུན་དུ་ས་གོང་ལ་མངོན་པར་སྔགས་ནས་ཕྱོགས་བཞིར་འཕང་ཞིང་རང་གི་གནས་སུ་གཅིག་བཞག་པར་བྱའོ། །ཨོཾ་ཛམྦྷ་
ནཱི་སྟམྦྷ་ནཱི་མོ་ཧ་ནཱི། སརྦྦ་དུ་ཥྚ་པྲ་ཤ་མ་ནི་སྭཱཧཱ། ཙཽ་ར་མི་འབྱུང་ངོ༌། །ཨོཾ་ཙཎྜེ་མཧཱ་ཀྲོ་དྷཱ་ཡ་ཧུ་ལུ་ཧུ་ལུ། ཙུ་ལུ་ཙུ་ལུ། ཏིཥྛ་ཏིཥྛ། བནྡྷ་བནྡྷ། མོ་ཧ་མོ་ཧ། ཧ་ན་ཧ་ན། ཨ་མྲྀ་ཏེ་ཧཱུཾ་ཕཊ། མེ་

82-1-423a

༄༅། །ཏོག་ལ་སོགས་པ་ལ་ཡོངས་སུ་བཟླས་ནས་བྱིན་ན་དབང་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ཨོཾ་ཏྲཿསུ་བི་སྨ་རེ་སྭཱཧཱ། ཀེ་ཏ་ཀཱི་འདབ་མ་བཤགས་པ་ལ་བྲིས་
ནས་བཅངས་ན་ཚ་བ་ཐམས་ཅད་སེལ་བར་བྱེད་དོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། འཁྲུལ་འཁོར་དང༌། སྣ་ཚོགས་
པའི་རབ་ཏུ་དབྱེ་བ་གསུངས་པའི་རིམ་པར་ཕྱེ་བ་སྟེ་ཉི་ཤུ་པའོ།།    །།དེ་ནས་བཅོམ་ལྡན་འདས་ཀྱིས་བཀའ་སྩལ་པ། ཨོཾ་ཙཎྜ་མཧཱ་རོ་ཥ་ཎ་སརྦྦ་མཱ་ཡཱ་དཪྴ་ཀ །
སརྦྦ་མ་ཡ་དཪྴ་ཡ་ནི་བི་ག་ནེ་ན་ཧཱུཾ་ཕཊ། ཅེས་པ་འདིས་གཏུམ་པོ་ཁྲོ་བོ་ཆེན་པོར་བསམས་ནས་ཐམས་ཅད་བྱའོ། །ཨུ་དུམ་བ་རའི་འོ་མ་རས་ལ་བྱུགས་ནས་བུག་པ་མེད་པར་བྱས་
ཏེ༑ འབྲུ་མར་དང་བཅས་པའི་སྤོས་དཀར་བཏགས་ནས། དེར་བཅུག་ལ་སྡོང་བུ་བྱས་ལ། ཆུའི་ནང་དུ་མར་མེ་འོད་དང་བཅས་པ་འབར་ཞིང་གནས་སོ། །མཚན་མོ་རྡོ་དཀར་པོའི་
དུམ་བུ་གཉིས་བཟུང་ནས་ནི། ནིཥྚ་ཥྱ་ཧཱུཾ་ཀ་རེ་ཎ་གློག་གི་འོད་འཕྲོ་བ་སྣང་བར་བྱེད་དོ། །ཛ་ལུ་ཀ་ཤི་བའི་ཕྱེ་མ་དང་བཅས་བརྒྱ་སྐྱེགས་ཀྱིས་ཁ་བསྒྱུར་ནས། སྡོང་བུས་མེ་སྦར་ན་སྟི་ཡང་
དེ་གཅེར་བུར་མཐོང་བར་བྱེད་དོ། །མར་གྱིས་རྣ་བ་དང༌། མིག་ལ་བསྒོས་ནས་བདག་ཉིད་སྲུང་བ་བྱས་ནས། ཧ་ལ་ཧ་ལའི་མཇུག་མ་གཅད་པར་བྱའོ། །གཅེར་བུར་སྐྲ་གྲོལ་བས་ཇི་སྲིད་

82-1-423b

འབར་བ་དེ་སྲིད་གར་བྱེད་པར་འགྱུར་རོ། །དེའི་ཕྱེ་མ་དྲུག་ནམ་བཞི་དང༌། དྷ་ཏུ་རའི་ཡན་ལག་ལྔ་སོ་སོར་དྲུག་ནམ་རེ་རེ་དང་བཅས་པ་རྒྱ་སྐྱེགས་ཀྱི་ཁ་བསྒྱུར་བའི་གོས་ཀྱི་སྡོང་བུ་བྱས་ན་
ཐམས་ཅད་གར་བྱེད་པར་མཐོང་ངོ༌། །སྔོན་བཞིན་བདག་ཉིད་ལ་བསྲུང་བར་བྱའོ། །ཤ་ཁོ་ཊའི་རྩ་བ་དང༌། བ་རུ་རའི་རྩ་བ་གཅིག་ཏུ་བྱས་ནས་ཁྱིམ་དུ་བཞག་ན་འཐབ་མོར་འགྱུར་རོ། །
དྷ་ཏུ་རའི་མེ་ཏོག་གི་ནང་གི་ཕྱེ་མ་དང༌། སུ་གྷན་དྷིའི་མེ་ཏོག་ནང་གི་ཕྱེ་མ་དང༌། སུ་གྷན་དྷིའི་ནང་དུ་བཅུག་ནས་མནམས་པ་ཙམ་གྱིས་མགོ་བོ་ཟུག་རྡུར་འགྱུར་རོ། །སྐྱུར་པོ་སྣར་བླུགས་
ན་གྲོལ་བར་འགྱུར་རོ། །ཁྱི་གུ་སྐྱེས་པའི་མལ་སྟན་གྱི་དུད་པས་བདུགས་ནས། རྨ་བྱའི་སྒྲོས་གཡས་སུ་བསྐོར་ན་རྩིག་པའི་རི་མོ་མི་སྣང་བར་བྱེད་དོ། །གཡོན་དུ་བསྐོར་བས་སླར་ཡང་
སྣང་བར་བྱེད་དོ། །བྱ་རོག་གི་སྙིང་གི་ཁྲག་གིས་ཨ་མྲའི་ལོ་མ་ལ་དེའི་གཤོག་པའི་སྨྱུག་གུས་སྔགས་བྲིས་ནས། གང་གི་ཟག་པའི་ནང་དུ་བཅུག་ན་དེ་བྱ་རོག་གིས་ཟ་བར་བྱེད་དོ། །ཨོཾ་
ཀཱ་ཀ་ཀུ་ཧ་ནི་བྷནྡྷ་ནཱི་དེ་བ་དཏྟ་ཀཱ་ཀེ་ནཱ་བཀྵ་ཡ་སྭཱཧཱ། བྷ་གའི་རྣམ་པའི་དོང་བྱས་ནས། བུད་མེད་ཀྱི་བཤད་པ་ལ་ཟའི་ལོ་མ་ཁྲི་ཕྲག་གཅིག་བཅུག་ནས་སྦ་བར་བྱའོ། །དེའི་ལམ་ཟུག་རྡུ་
རུ་འགྱུར་རོ། །ཤི་རི་ཁཎྜའི་འོ་མ་ལ་སྤངས་པའི་ཏིལ་གྱི་འབྲུ་མར་སྐྲ་ལ་མཉེས་ན་སྐྲ་དཀར་པོར་འགྱུར་རོ། །སྐྲ་བཞར་ནས་སངས་པར་འགྱུར་རོ། །ཞུམ་བུའི་ཕྲུ་གུ་བཙས་པའི་མལ་

82-1-424a

༄༅། །སྟན་དང༌། བུད་མེད་ཀྱི་བུ་ཚ་བཙས་པའི་མལ་སྟན་གྱི་དུད་པས་བདུགས་ན་རྩི་ག་ངོས་ཀྱི་རི་མོ་མི་སྣང་བར་འགྱུར་རོ། །མཀྵི་ཀས་འདུགས་ན་གྲོལ་བར་འགྱུར་
རོ༑ ༑རྔ་མོའི་འགྲམ་པའི་རྡུལ་དང༌། དྲི་ཆུ་བ་བླ་དང་ལན་མང་དུ་སྦངས་ནས། ལག་པ་ལ་མཉེས་ནས་རེག་པ་ནི་རི་མོ་མི་སྣང་བར་འགྱུར་རོ། །ལག་པ་བཀྲུས་ན་གྲོལ་བར་འགྱུར་
རོ༑ ༑ཏྲི་གརྦྦའི་མལ་སྟན་གྱིས་བདུགས་ན། རི་མོད་ཏི། གུ་གུལ་གྱིས་བདུགས་ན་གྲོལ་བར་འགྱུར་རོ། །བྷ་གའི་ཚིལ་གྱིས་མིག་སྨན་བྱས་ན་ཁང་བའི་ཕྱམ་རྣམས་སར་པར་
འགྱུར་རོ། །མར་མེ་བསྙལ་ནས་གྷནྡྷ་ཀའི་ཕྱེ་མ་བླུགས་ན་སླར་ཡང་འབར་བར་བྱེད་དོ། །མུཎྜ་རཱི་དང༌། སེ་བཱ་ལ་དང༌། ཛ་ལོ་ཀ་དང༌། སྦལ་པའི་ཚིལ་གྱིས་རྐང་པ་དག་མཉེས་
ནས་ཆུ་ཤིང་གི་ལོ་མ་དཀྲིས་ནས་མེ་མདག་འབར་བའི་སྟེང་དུ་ཕྱིན་ན་ཚིག་པར་མི་འགྱུར་རོ། །ཤི་རི་ཁཎྜ་དང༌། བུ་རམ་ཟོས་ན་གཉིད་དུ་འགྱུར་རོ། །ཀ་མ་ཙིའི་རྩ་བ་སྤྱི་བོར་བླངས་
ན་གཉིད་དུ་འགྱུར་རོ། །ནཱ་ག་ད་མ་ན་གའི་རྩ་བ་དང༌། གྲོ་ན་པུཥྚའི་བལ་དང༌། ཡུང་བ་དང༌། འབྲས་དང་བཏགས་ནས་དྲིལ་ཕྱིས་བྱས་ན། ཆུའི་བཏག་པ་ལས་རྒྱལ་ལོ། །ཤལ་མ་
རིའི་རྩ་བར་བྲུས་ནས་ཤིང་ཀུན་བཅུག་ན་མེ་ཏོག་རྣམས་ལྟུང་བར་འགྱུར་རོ། །ས་སྐྱུར་མོ་དང༌། ཆང་བྱིན་ནས་གོ་ལ་བྱིན་ན་འཁྲུ་བར་བྱེད་དོ། །ཤི་རི་ཁཎྜའི་འོ་མ་དང༌། ཨརྒའི་

82-1-424b

ས་བོན་དང༌། སྲིན་བུས་ཟོས་པའི་ཤིང་ཕྱེ་དང༌། བུ་རམ་ཟོས་ན་ཁྲག་འཛག་པར་འགྱུར་རོ། །སྤང་བྱེའི་ཕྱེ་མས་རྟའི་སྣ་ལ་མཉེས་ན་རྩྭ་ཟ་བར་མི་འགྱུར་རོ། །ཙནྡན་གྱིས་བཀྲུས་ན་དག་པར་
འགྱུར་རོ། །ཀ་ཏའི་ཀའི་རྩ་བ་སྤྱི་བོར་བཅིང་བར་བྱའོ། །ཁ་རྫུ་རའི་རྩ་བ་དང༌། ཧ་ཏེ་ཏ་ལའི་རྩ་བ་མུ་ཁ་རྒྱལ་གྱི་ཟླ་བ་ལ་བྱང་ཕྱོགས་སུ་གནས་པས་གཅེར་བུ་སྐྲ་གྲོལ་བར་བྱས་ནས་བཏོན་
ནས་གསུམ་པོ་དང་ཅུང་ཟད་མཉེས་ནས་འཐུངས་ན་མཚོན་གྱིས་ཕེད་པར་མི་འགྱུར་རོ། །ཤོ་ན་ཀའི་ས་བོན་གྱིས་མཆིལ་ལྷམ་གཉིས་རི་དྭགས་ཀྱི་ལྤགས་པ་ལ་བྱས་ནས་ནང་བཀང་
ནས་ཆུ་ལ་ཕྱིན་ན་འབྱིན་པར་མི་འགྱུར་རོ། །ཨོཾ་ཥ་ཎི་ཟོས་ནས་ལྕེ་འོག་ཏུ་གཞག་པར་བྱའོ། །ཐོང་ལྕགས་བསྲེགས་ནས་ལྡགས་ན་ཚིག་པར་མི་འགྱུར་རོ། །དངུལ་ཆུ་དང༌། ཀྵ་ར་
དང་ལྡན་པའི་ཧ་སྟི་ཤུཎྚི་འཐུངས་ནས་མངལ་ལྟུང་བར་བྱེད་དོ། །ཤ་ར་པུང་ག་དཀར་པོའི་རྩ་བ་རྒྱུ་སྐར་རྒྱལ་ལ་སྟོན་ནས་བའི་མར་ལ་སྤངས་ནས། མགོ་བོའམ། དཔུང་པར་གདགས་
པར་བྱའོ། །མདའ་དང༌། ཆོམ་པའི་འཇིགས་པ་ལས་སྐྱོབ་པར་བྱེད་དོ། །བྱ་རྒོད་ཀྱི་ཞག་དང༌། འུག་པའི་ཞག་མཆིལ་ལྷམ་ལ་བྱུགས་ནས་སྟེང་དུ་གནས་ནས་ཤིན་ཏུ་རིང་པོར་འགྲོ་
འོང་ནུས་སོ། །ཡུངས་ཀར་གྱི་འབྲས་བུ་མཚོན་གྱིས་བཅད་པར་བྱ་སྟེ། ཉི་མ་བཟང་པོའི་དགོངས་མོའི་ཐུན་མཚམས་སུ་ལྷག་པར་གནས་པ་བྱས་ནས་གཅེར་བུ་སྐྲ་གྲོལ་བར་བྱས་

82-1-425a

༄༅། །ནས་ལག་པ་གཡོན་པས་བཟུང་ནས་ས་ལ་མ་ལྷུང་བར། བཅོམ་ལྡན་འདས་ཀྱི་སྔགས་ཀྱིས་བསྲུངས་ནས། ཕྲེང་བའི་སྔགས་ཀྱིས་གང་དང༌། གང་གི་ཁྲག་
གིས་སྤངས་ནས་མཚོན་ཆ་མང་པོའི་ཁྲག་གིས་གཏོར་ནས། ཁ་བཀྲུས་པའི་ཆུ་དང༌། དེའི་རུས་པའི་ལུད་དང༌། ཞག་དང༌། དེའི་ཐལ་བ་བསྐྱེད་ནས། དེའི་ཐོད་པའི་ནང་དུ་ཞག་
དང༌། རྭ་ལ་སོགས་པའི་ཁྲག་ལ་སོགས་པ་བསགས་ནས། བདུག་པ་དང༌། བྱུག་པ་ལ་སོགས་པ་འབད་པས་བྱས་ནས། ཡང་དང༌། ཡང་དུ་བསྲུང་བ་དང༌། གཏོར་མ་བྱ། ཡོངས་སུ་
གྱུར་པའི་འབྲས་བུ་ཁར་བཅུག་ན་བདག་ཉིད་དེ་འདྲ་བར་འགྱུར་རོ། །ལྕགས་གསུམ་གྱིས་དཀྲིས་ན་མི་སྣང་བར་འགྱུར་རོ། །དེ་ལ་འདིར་ལྕགས་གསུམ་ནི་ཕྱེད་དང་བཅས་པའི་
དྲུག་ནམ་བདུན་དང༌། ཕྱེད་དང་བཅས་པའི་གཉིས་དང༌། བཞི་དང༌། དྲུག་ནམ་ལྔ་རྣམས་ཏེ། ཉི་མ་དང༌། ཟླ་བ་དང༌། མེ་རྣམས་མིའི་ཐོད་པ་གི་ཝང་དང༌། ལེ་བརྒན་དག་གིས་
བསྒྲུབ་བྱའི་མིང་སྔགས་ཀྱིས་བསྟེན་ནས་བྲིས་ནས་དྲིའི་ཆུས་བྱུགས་ཏེ། ཐོད་པ་གཉིས་པ་ཡང་དག་པར་སྦྱར་བར་བྱས་ནས། རོའི་སྲད་པུས་དཀྲིས་ནས་པྲ་ཚིལ་གྱིས་དྲིལ་
བར་བྱའོ། །དུར་ཁྲོད་ཀྱི་མེ་ལ་བདུག་པས་ཇི་སྲིད་མཚན་མོ་སྤྲ་ཚིལ་མ་ཞུའི་བར་དུའོ། །ལྷའི་བུ་མོ་འགུགས་པར་བྱེད་དོ། །ཨོཾ་ཨཱ་ཀཌ་ཌྷྱ་ཨཱ་ཀཌ་ཌྷྱ། མོ་ཧ་ཡ་མོ་ཧ་ཡ། ཆེ་གེ་མོ་

82-1-425b

ཨཱ་ཀཪྵ་ཡ་ཛཿསྭཱཧཱ། ཀ་པི་ཏ་ཐའི་འབྲས་བུ་ཕྱེ་མར་བྱས་ནས་མ་ཧེའི་ཞོ་ལ་སྦངས་པར་བྱའོ། །ལན་གསུམ་དུའོ། །རྫ་གསར་པ་ན་གནས་ནས་དར་བ་ཅུང་ཟད་བླུགས་པར་བྱའོ། །སྐད་
ཅིག་ཙམ་གྱིས་ཞོ་རུ་འགྱུར་རོ། །ཀ་པི་ཏ་ཐའི་འབྲས་བུ་བཏགས་ནས་རྫ་གསར་པ་ལ་བྱུགས་པར་བྱའོ། །དེ་ལ་འོམ་བསྐོལ་ནས་སྲུབ་པ་དང་བྲལ་ན་ཞོ་རུ་འགྱུར་རོ། །རྫ་སོ་མ་བཏང་
བའི་བུམ་པར་འོ་མས་བསྒོས་ནས་བཙོ་བར་བྱའོ། །བུམ་པར་བླུགས་ནས་བསྟན་པ་དང༌། བུམ་པ་བཅག་པས་ཞོའི་བུམ་པར་འགྱུར་རོ། །ཨརྒའི་འོ་མ་བུམ་པ་གསར་པར་ལན་མང་དུ་
བསྒོས་ནས། དེར་ཆུ་བླུགས་ན་དར་བ་བཞིན་དུ་འགྱུར་རོ། །བུད་མེད་བུ་ཚ་སྐྱེས་ནས་ཞག་བཅུ་ལོན་པའི་མེས་བདུག་པའི་ཐལ་བ་བླངས་ནས། ཁུ་ཚུར་གཉིས་སྟེང་འོག་ཏུ་རྣམ་པར་བཀོད་
ནས་ཆུས་བཀང་ནས། དེ་ལ་ཐལ་བའི་རི་མོའི་སྟེང་དུ་ཁྲིད་ན་བུམ་པའི་ཆུ་བསྐམས་པར་འགྱུར་རོ། །འོག་ཏུ་ཐལ་བས་རི་མོ་བྱས་ན་གང་བར་འགྱུར་རོ། །གཟའ་ཉི་མའི་ཉིན་མོ་ཤ་ལིཉྩའི་
རྩ་བ་དང༌། ཨ་པ་མརྒའི་རྩ་བ་བཏོན་ནས་སོ་སོར་དབྱུག་པའི་རྩེ་མོ་ལ་བྱུགས་ནས་རྐེད་པར་བཟུང་ན་དེ་དག་འཐབ་པར་བྱེད་དོ། །བ་ཧཱུ་ཨ་རའི་ས་བོན་གྱི་ཁུ་བས་རས་བཟང་པོ་མཉེས་
ནས་ཆུ་བླུགས་ནས་སྟུང་བར་མི་འགྱུར་རོ། །མྲ་ཀྵི་ཀའི་བུམ་པ་ལ་དེ་ཡིས་དེ་བཞིན་དུ་བྱུགས་ནས་ཞོན་ན་ཆུ་ལ་འབྱིང་བར་མི་འགྱུར་རོ། །བྷུ་ལ་ཏ་དང༌། སྲིན་བུ་མེ་ཁྱེར་གྱི་ཕྱེ་མ་

82-1-426a

༄༅། །རྩིག་པ་ལ་བྱུགས་ན་མཚན་མོ་འབར་བར་མཐོང་ངོ༌། །ཟངས་ཀྱི་སྣོད་ལ་ཆང་དང༌། སྐྱུ་རུ་རས་མཉེས་ནས་ལྕགས་ཀྱི་སྣོད་ལ་བྱུགས་ན་ཟངས་མ་
བཞིན་དུ་མཐོང་ངོ༌། །བ་ལང་གི་རུས་པ་བསྲེགས་ནས་མུ་ཟིའི་ཕྱེ་མ་བྱིན་ན་མེ་ལྕེ་འབར་བར་འགྱུར་རོ། །དྷེཎྜུ་ཀའི་ས་བོན་གྱི་སྟེང་དུ་མེ་ཏོག་བཞག་ནས་ཆུ་བྱིན་ནས་མེ་ཏོག་
ཡར་ནས་འགྲོའོ། །ཀུན་ཐི་ར་ལས་བྱས་པའི་བྱིའུའི་ནང་དུ་བུང་བ་བཅུག་ན་ནམ་མཁའ་ལ་འགྲོ་བར་བྱེད་དོ། །ཤ་སྐམ་པོ་ལ་བྷལླ་ཏ་ཀའི་མར་ཁུས་སྤངས་ནས་ཆུའི་
སྟེང་དུ་བཞག་ནས་འགྲོ་བར་བྱེད་དོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། ངོ་མཚར་སྒྱུ་མའི་རིམ་པར་ཕྱེ་བ་སྟེ་ཉི་
ཤུ་གཅིག་པའོ།།    །།དེ་ནས་བཅོམ་ལྡན་འདས་ཀྱིས་བཀའ་སྩལ་པ། སྙིང་གར་སྲོག་རླུང་ཐུར་སེལ་བཤད། །མཉམ་གནས་ལྟེ་བའི་ཕྱོགས་ན་གནས། །གྱེན་
རྒྱུ་མགྲིན་པའི་ཕྱོགས་སུ་གནས། །ལུས་ཀུན་ལ་ནི་ཁྱབ་བྱེད་གནས། །དེ་རྣམས་ནང་ནས་གཙོ་བོ་ཡི། །སྲོག་གི་རླུང་ནི་སྙིང་གར་གནས། །འབྱུང་འཇུག་དབུགས་ཀྱི་དབྱེ་བ་ཡིས།།
སྐྱེ་བོ་ཀུན་གྱི་སྲོག་ཏུ་གནས། །འཕོ་བ་བཅུ་དྲུག་སྦྱོར་བ་ཡིས། །སོ་སོར་དབྱུག་གུ་རེ་རེའོ། །དཀྱིལ་འཁོར་བཞི་ནི་འབབ་པ་ཡིས། །ཉི་ཁྲི་ཆིག་སྟོང་དྲུག་བརྒྱ་ལ། །གཡས་ལ་རེག་

82-1-426b

ནས་འབབ་པ་ནི། །མེ་ཡི་དཀྱིལ་འཁོར་ཞེས་བརྗོད་དོ། །གཡོན་ནས་རེག་ནས་འབབ་པ་ནི། །རླུང་གི་དཀྱིལ་འཁོར་ཞེས་བརྗོད་དོ། །གཡས་གཡོན་མཚུངས་པར་རེག་པ་ནི། །ས་ཡི་
དཀྱིལ་འཁོར་ཞེས་བྱའོ། །དེ་ཉིད་འདིར་ནི་དལ་འབབ་པ། །ཆུ་ཡི་དཀྱིལ་འཁོར་ཞེས་བྱའོ། །ལ་ལ་ན་ནི་གཡོན་གྱི་དལ། །ར་ས་ནཱ་གཡས་རྣམ་པར་གནས། །ཨ་བ་དྷཱུ་ཏཱི་དབུས་ཕྱོགས་
ནས༑ ༑ལྷན་ཅིག་སྐྱེས་དགའ་སྐད་ཅིག་འབབ། །འབྱུང་དང་འཇུག་པ་གཉིས་གྱུར་པ། །མི་གཡོའི་ཚུལ་གྱིས་རྣམ་པར་གནས། །ཇི་སྲིད་སྲོག་ནི་རབ་འཇུག་པའི། །རླུང་གི་འགྲོ་འོང་
ཉམས་པས་སོ། །འཇུག་པ་ཀུམ་བྷ་ཀར་ཤེས་བྱ། །པཱུ་ར་ཀ་ནི་གཟུང་བར་བྱ། །རེ་ཙ་ཀ་ནི་དབྱུང་བར་ཤེས། །མི་གཡོ་བ་ནི་རེངས་པར་འདོད། །གཏུམ་པོ་ཁྲོ་བོའི་ཏིང་འཛིན་གྱིས། །
ཤེས་རབ་དང་བཅས་བརྩམ་པར་བྱ། །རླུང་གི་འཇུག་པ་བགྲང་བྱ་སྟེ། །བརྒྱ་སྟོང་ལ་སོགས་གྲངས་རྣམས་ཀྱིས། །སྐད་ཅིག་ཉིད་ལ་འགྲུབ་འགྱུར་ཏེ། །མགོན་པོ་སངས་རྒྱས་
གསུང་ཇི་བཞིན། །འབད་པས་ཤེས་རབ་ལ་འཁྱུད་ནས། །རླུང་གཅིག་པུ་ནི་བགྲང་བར་བྱ། །གཏུམ་པོ་ཁྲོ་བོའི་གཟུགས་ཀྱིས་ནི། །ཟླ་བ་ཕྱེད་ཙམ་གྱིས་འགྲུབ་བྱེད། །ལྷ་ཡི་ཡེ་ཤེས་
ཡང་དག་ལྡན། །མངོན་པར་ཤེས་པ་སྐྱེ་བར་འགྱུར། །གཏུམ་པོ་ཁྲོ་བོའི་ཏིང་འཛིན་གྱིས། །རང་གི་བུད་མེད་ངེས་འཁྱུད་ནས། །སྙིང་ག་དང་ནི་སྙིང་ག་དང༌། །གསང་བ་དང་ནི་གསང་

82-1-427a

༄༅། །བ་དང༌། །ཞལ་དང་ཞལ་ནི་ཡང་དག་སྦྱར། །སེམས་མེད་བདེ་བའི་མཆོག་དེ་ཉིད། །ཟླ་བ་སྙིང་གི་ནང་དུ་སོང༌། །དེ་ནི་ཉི་མའི་མཐུ་ཡིས་སོ། །དེ་ཉིད་བརྟན་པའི་
སྟོབས་དེ་ལས། །མི་ཡི་ཀུན་མཁྱེན་ཐོབ་པར་འགྱུར། །བསམ་པ་ཙམ་གྱུར་ཉིད་ཀྱིས་ནི། །འདས་དང་མ་འོངས་ད་ལྟར་ཡང༌། །ཕ་རོལ་སེམས་ནི་ཤེས་འགྱུར་ཏེ། །བདག་གིས་འདི་
ནི་བདེན་པར་སྨྲས། །དེ་བཞིན་དེ་ཉིད་སྦྱོར་བ་ཡིས། །རྣ་བའི་ནང་དུ་བསྒོམ་བྱས་ན། །ཕྱོགས་རྣམས་ཀུན་ན་གནས་པའི་སྒྲ། །དྲུང་ན་མོ་ནི་ཇི་བཞིན་ཐོས། །དེ་བཞིན་མིག་གི་མཐུ་ཡིས་
ནི༑ ༑འཇིག་རྟེན་གསུམ་པོ་མཐོང་བར་བྱེད། །དེ་བཞིན་སྣ་ཡིས་མནམས་པས་ཀྱང༌། །དྲི་རྣམས་ཐམས་ཅད་ཤེས་པར་འགྱུར། །དེ་བཞིན་ལྕེ་ཡིས་མྱངས་པས་ཀྱང༌། །རིང་
གནས་རོ་ཡང་རབ་ཏུ་སྐྱེ། །དེ་བཞིན་རང་རྟགས་རྩེར་བསམས་པས། །རེག་བྱ་མ་ལུས་ཤེས་པར་འགྱུར། །དེ་བཞིན་མགོ་ཡི་དབུས་བསམས་པས། །ཀུན་གྱི་ནུས་མཐུ་འཕེལ་བར་
འགྱུར། །གང་དུ་སེམས་ནི་གནས་དེ་ལ། །རླུང་གི་རོ་ནི་ཡང་དག་མཉམ། །དེ་དང་དེ་ལ་དེ་འགོག་པས། །དེ་ཉིད་འདི་ནི་གཟུགས་བརྙན་འགྱུར། །ཞི་དང་རྒྱས་དང་དབང་དང་
ནི༑ ༑དགུག་དང་དེ་བཞིན་གསད་པ་དང༌། བསྐྲད་དང་ཐམས་ཅད་ཤིན་ཏུ་བསྒོམ། །དེ་ཉིད་གང་བསྒོམ་རབ་ཏུ་འགྲུབ། །ཀུམ་བྷ་ཀ་སོགས་རབ་སྦྱོར་བས། །ལྟ་སྟངས་བཞི་པོ་

82-1-427b

དང་སྦྱོར་བྱ། །གཡོན་དུ་ལྟ་བའི་ལྟ་སྟངས་ཀྱིས། །བུམ་པ་ཅན་གྱིས་དབང་དུ་བྱེད། །པཱུ་ར་ཀ་ནི་ངེས་སྦྱོར་བས། །གཡས་ཀྱིས་དགུག་པར་ཤེས་པར་བྱ། །གང་ཞིག་དཔྲལ་ནས་ལྟ་སྟངས་
ཀྱིས༑ ༑དེ་ནི་རེ་ཙ་ཀ་ཡིས་བསད། །སྣ་རྩེར་གནས་ཉིད་ལྟ་སྟངས་ཀྱིས། །རེངས་པ་ཉིད་ཀྱིས་རེངས་པ་ཅན། །ནས་ཀྱི་མེ་ཏོག་ཀུམ་བྷ་ཀ །སྣ་ཧཱི་པྲྀ་ཀྵ་པཱུ་ར་ཀ །རླན་བཅས་ཤིང་ནི་རེ་ཙ་ཀ །
མིག་དེ་ཡང་ནི་སྟམྦྷ་ཀ །ཀུན་གྱི་ལྟ་སྟངས་ངེས་སྦྱོར་ལས། །ཟླ་བ་དྲུག་ཏུ་བསམ་པར་བྱ། །ཀུན་གྱི་ནུས་པ་དང་ལྡན་པར། །སེམས་ནི་འགོག་པས་འགྲུབ་པར་འགྱུར། །སེམས་ནི་འགགས་
པས་རླུང་འགག་གོ །རླུང་འགགས་པས་ཀྱང་སེམས་ཀྱང་འགག །ཕན་ཚུན་འགག་པར་འགྱུར་བ་ཡི། །གནས་ལ་སེམས་ནི་གནས་པའོ། །རྡོ་རྗེ་པདྨ་མཉམ་སྦྱོར་བས། །ཐབས་
དང་ཤེས་རབ་གཅིག་ཏུ་སྦྱོར། །འགོག་པའི་བདེ་ལ་ལོངས་སྤྱོད་པས། །ཁྱབ་བདག་མི་གཡོ་དེ་འགྲུབ་བོ། །རྡོ་རྗེ་སེམས་སོགས་སངས་རྒྱས་རྣམས། །སྔགས་པ་དེ་ཡི་ལྷན་ཅིག་ན། །
བདེ་བྱེད་ལ་སོགས་གྲགས་པ་ཡི། །འཇིག་རྟེན་ལྷ་རྣམས་སྨོས་ཅི་དགོས། །རྒྱུད་རྣམས་ཀུན་ཏུ་རབ་སྦས་པ། །བདག་གིས་དེ་ཉིད་མི་གཡོ་གཙོ། །གང་ཞིག་དེ་ཉིད་བརྟེན་བྱས་པས། །
ནམ་མཁའ་ལྟ་བུའི་སངས་རྒྱས་གྱུར། །གངྒཱའི་བྱེ་མ་དང་མཚུངས་པའི། །ཆེན་པོ་རྣམས་ནི་འབྱུང་བར་འགྱུར། །ད་ལྟར་གྱི་ཡང་རྣམས་སངས་རྒྱས། །སངས་རྒྱས་ཡེ་ཤེས་དང་ལྡན་ཉིད། །དེ་

82-1-428a

༄༅། །ཕྱིར་རྟག་ཏུ་རྣལ་འབྱོར་པས། །ཁྱབ་བདག་མ་གཡོ་བསམ་པར་བྱ། །གང་ཞིག་མི་གཡོ་མི་ཤེས་པར། །དེ་ཡི་སྐྱེ་བ་འབྲས་མེད་ཡིན། །དེ་ཉིད་མེད་ལ་དངོས་
གྲུབ་ནི། །ཕྲ་མོ་ཙམ་ཡང་ཐོབ་པར་མེད། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། རླུང་གི་རྣལ་འབྱོར་གྱི་རིམ་པར་ཕྱེ་
བ་སྟེ་ཉི་ཤུ་རྩ་གཉིས་པའོ།།    །།དེ་ནས་བཅོམ་ལྡན་འདས་ཀྱིས་བཀའ་སྩལ་པ། རྐང་མཐིལ་ལྟེ་བར་འབུགས་བྱེད་ན། །ཞག་གསུམ་ནས་ནི་འཆི་བར་འགྱུར། །
རྐང་པའི་མཐིལ་དུ་འབུགས་པ་དང༌། མིག་ཏུ་ཟུག་རྔུས་ཟླ་གསུམ་ན། །རྐང་པའི་མཐིལ་དུ་འབུགས་པ་དང༌། །སྣ་ཡི་ཟུག་རྔུས་ཟླ་གསུམ་ན། །བཤང་བ་འཛག་པའི་དུས་སུ་ནི། །
སྦྲིད་པ་མཉམ་བྱུང་ཟླ་བ་ན། །ལྟེ་བ་དང་ལྟོ་བའི་ཟུག་རྔུ་ཡིས་ལོ་ལྔ་ནའོ། །མཛོད་སྤུའི་ཟུག་རྔུ་ཡིས་ཉི་མ་གཅིག་ནའོ། །ལྕའི་རྩེ་མ་མཐོང་ན་ཟླ་བ་ཕྱེད་ནའོ། །སྣའི་རྩེ་མོའི་ཟུག་རྔུ་ཡིས་
ཟླ་བ་བཞི་ནའོ། །འཁྲིག་པའི་དུས་ཀྱི་སྤྲིད་པ་ཡིས་ཟླ་བ་ནའོ། །མཐེའུ་ཆུང་ཐམས་ཅད་མཉམ་དུ་ཟུག་རྔུར་གྱུར་ན་ཟླ་བ་ནའོ། །མཉམ་དུ་སྙིང་ག་དང༌། མགྲིན་པར་ཟུག་རྔུར་གྱུར་ན་
ཟླ་བ་ཕྱེད་པ་གསུམ་ནའོ། །མཉམ་དུ་ཏཱ་ལུ་ཀ་གསུམ་ཟུག་རྔུར་གྱུར་ན་ཉི་མ་གསུམ་ནའོ། །སུ་ར་བྷེའི་རྣ་བའི་དྲིལ་བུའི་སྒྲ་ཡིས་བླ་བ་གསུམ་ནའོ། །རྣ་བའི་རྩ་བ་དང༌། སྨིན་མའི་

82-1-428b

དབུས་དང༌། མགོའི་དང་པོ་རྣམས་སུ་ཟུག་རྔུར་གྱུར་ན་ཉི་མ་གཅིག་ནའོ། །རྐང་པའི་མཐིལ་ནས་བརྩམས་ནས་ལྟེ་བའི་མཐར་ཐུག་པའི་ཟུག་རྔུས་ཟླ་བ་དྲུག་ནའོ། །སྣ་རྩེའི་ཤ་ཞུམ་ན་ཞག་
བདུན་ནའོ། །འགྲམ་པའི་ཤའི་མཚམས་བྱེད་ན་ཟླ་བ་ལྔ་ནའོ། །མིག་འཇིག་པ་མ་མཐོང་ན་ཟླ་བ་ལྔ་ནའོ། །སྣའི་འཁོར་ལོ་ལས་ཞག་བདུན་ནའོ། །སྙིང་གཞོམ་ན་ཟླ་བ་ཕྱེད་ནའོ། །
ལྕེའི་དཀྱིལ་དུ་རེ་མོ་ནག་པོ་བྱུང་ན་ཞག་གཉིས་ནའོ། །སེན་མོ་ལ་ཁྲག་མ་མཐོང་ན་ཟླ་བ་དྲུག་ནའོ། །སོ་སྐམས་ན་ཟླ་བ་དྲུག་ནའོ། །ཨ་རུ་ཎ་མ་མཐོང་ན་ཟླ་བ་དྲུག་ནའོ། །གྲང་མོ་ལ་སོགས་
པའི་དུས་ཕྱིན་ཅི་ལོག་པ་ལས་ཐམས་ཅད་དུ་བུག་པར་མཐོང་ན་ཟླ་བ་ཕྱེད་ནའོ། །ཧ་ཡིག་བརྗོད་པས་གྲང་བ་དང༌། ཕུཿཡིག་བརྗོད་པས་དྲོ་བར་གྱུར་ན་ཉི་མ་བཅུ་ནའོ། །མིང་མེད་ཀྱི་རྩ་
བར་རི་མོ་ནག་པོ་མཐོང་ན་ཉི་མ་བཅོ་བརྒྱད་ནའོ། །ལུས་མཉེས་པས་སྒྲ་ཐོས་པ་དང༌། ལུས་ཐམས་ཅད་ལས་ཀླུ་ཉིད་ཀྱང་ཉི་མ་བཅུ་ཐམ་པ་ནའོ། །ཁྲུས་བྱས་པ་ཙམ་གྱིས་སྙིང་ག་དང་
རྐང་པ་སྐམ་ན། རྟ་དྷི་མ་ནི་ལུས་ལ་དྲི་ངན་པ་བྱུང་ན་ཞག་གསུམ་ནའོ། །ལུས་སྟཿཉི་མ་གཅིག་ནའོ། །དྲི་ཆུ་གཡོན་དུ་འཁོར་ན་ཟླ་བ་དྲུག་ནའོ། །ལྟེ་བ་ཕྱིན་ཅི་ལོག་ན་ཉི་མ་ལྔ་ནའོ། །
སྣའི་རྩེ་མོ་མ་མཐོང་ན་དེ་ཟླ་བ་ལྔ་ནའོ། །མིག་སོར་མོས་མནན་པས་འོད་མ་མཐོང་ན་ཉི་མ་བརྒྱད་ནའོ། །རྣ་བའི་དྷ་ནྱི་ཐོས་ན་ལོ་གཅིག་ནའོ། །ཕ་རོལ་གྱི་མིག་ལ་གཟུགས་བརྙན་

82-1-429a

༄༅། །མ་མཐོང་ན་ཟླ་བ་ཕྱེད་ནའོ། །དེ་ཉིད་ཤེས་ཕྱིར་འཆི་བླུ་དང༌། །འཇིག་རྟེན་ཕ་རོལ་བསམས་པར་བྱ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་པའི་
དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། འཆི་ལྟས་ཀྱི་མཚན་ཉིད་རིམ་པར་ཕྱེ་བ་སྟེ་ཉི་ཤུ་རྩ་གསུམ་པའོ།།    །།དེ་ནས་བཅོམ་ལྡན་འདས་ཀྱིས་བཀའ་སྩལ་པ།
ཕ་དང་མ་ཡི་མཉམ་སྦྱོར་ལས། །འབྱུང་ལྔའི་བདག་ཅན་ཟླ་བ་དང༌། །འབྱུང་བ་ལྔ་ཡི་བདག་ཉིད་ཅན། །ཉི་མའི་སྦྱོར་བ་འཛོམ་པ་ལས། །དེ་ལ་སེམས་ཅན་སྐྱེ་བར་འགྱུར། །ཐབས་
དང་ཤེས་རབ་བདག་ཉིད་ཅན། །སླར་ཡང་རུས་ཚིགས་ཟླ་བ་ལས། །ཉི་མས་ཤ་ལ་སོགས་པར་འགྱུར། །བདག་ཉིད་སྟོང་པའི་ལུས་གྱུར་ལ། །སེམས་ཅན་རྣམས་ནི་ལས་
ཀྱིས་སྦྲུལ། །སྒྱུ་མ་ལྟ་བུའི་རང་བཞིན་འདི། །དྲི་ཟའི་གྲོང་ཁྱེར་ལྟ་བུ་དང༌། །དབང་པོའི་གཞུ་དང་མཚུངས་པ་འདི། །ཆུ་ནང་ཟླ་བལྟ་བུར་འདོད། །ཅེས་པ་དཔའ་བོ་གཅིག་པ་ཉིད་
དུ་གསུངས་པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། ལུས་ཀྱི་རང་བཞིན་གྱི་རིམ་པར་ཕྱེ་བ་སྟེ་ཉི་ཤུ་རྩ་བཞི་པའོ།།    །།དེ་ནས་བཅོམ་ལྡན་འདས་མས་
གསོལ་པ། ཤེས་རབ་ཕ་རོལ་ཕྱིན་འབྱུང་བ། །གཞན་ཡང་བདག་གིས་ཉན་པར་འཚལ། །ཤིན་ཏུ་རྒྱས་མིན་མདོར་བསྡུས་པ། །མགོན་པོ་བདག་ལ་བཀའ་དྲིན་མཛད། །དེ་ནས་

82-1-429b

བཅོམ་ལྡན་འདས་ཀྱིས་བཀའ་སྩལ་པ། ཤེས་རབ་ཕ་རོལ་ཕྱིན་འབྱུང་བ། །དེ་ནས་ཡང་དག་རབ་བཤད་བྱ། །བཅུ་དྲུག་ལོ་ཡི་གཟུགས་ངན་མ། །ལྷ་མོ་སེམས་དཔའི་སྐྱིལ་
ཀྲུང་མཛད། །སྐུ་མདོག་སྔོན་མོ་སྐལ་ཆེན་མ། །མི་བསྐྱོད་པ་ཡིས་དབུ་ལ་བརྒྱན། །ཕྱག་གཡས་པདྨ་དམར་པོ་བསྣམས། །གཡོན་པའི་ཕྱག་ནི་རོལ་པའི་སྟབས། །འདོད་པའི་བསྟན་
བཅོས་ཀྱིས་གནས་པ། །པདྨ་ཟླ་བའི་སྟེང་དུ་བཞུགས། །ནུ་མ་རྒྱས་ཤིང་ལྟ་བས་ཚིམ། །སྤྱན་ཡངས་དགའ་མ་ཁྱོད་ལ་སྨྲས། །ལྷན་སྐྱེས་མི་གཡོའི་ཏིང་འཛིན་གནས། །ལྷ་མོ་འདི་ནི་
སྒོམ་པར་གྱིས། །ཧཱུཾ་ཡིག་ཡེ་ཤེས་ལས་བྱུང་བའི། །སྣ་ཚོགས་རྡོ་རྗེའི་རྣལ་འབྱོར་མ། །རྣལ་འབྱོར་འཁྱུད་པས་བསྒོམ་བྱས་ན། །དངོས་གྲུབ་ངེས་པར་ཐོབ་པར་འགྱུར། །ཡང་ན་དྷཱིཿ
ཡིག་ལས་བྱུང་བའི། །ཁ་དོག་དཀར་པོ་བསྒོམ་པར་བྱ། །རྟག་པ་ཡི་ནི་དབུ་རྒྱན་ཅིང༌། །རྡོ་རྗེ་དབྱིངས་ཀྱི་དབང་ཕྱུག་མ། །སོར་མོ་རིན་དབང་དབུ་རྒྱན་དང༌། །དམར་པོ་ཀུ་རུ་ཀུ་ལླེའི་
ཀཱེ །ལྷ་མོ་དབུ་རྒྱན་འོད་དཔག་མེད། །ཧྲཱི་ཡིག་ཡེ་ཤེས་ལས་བྱུང་མ། །ཏཾ་ཡིག་ཡེ་ཤེས་ལས་བྱུང་བའི། །སྒྲོལ་མ་སྐུ་མདོག་ལྗང་གུ་ནི། །དོན་ཡོད་གྲུབ་པའི་དབུ་རྒྱན་མ། །སྔོན་མོའི་
གཟུགས་ཀྱིས་སྐྱེས་བུ་རྣམས། །སེམས་དཔའི་སྐྱིལ་ཀྲུང་གིས་གནས་ནས། །ཞི་བའི་གཟུགས་ཀྱིས་ཡང་དག་ཞུགས། །དཔལ་ལྡན་རལ་གྲི་ཞགས་པ་བསྣམས། །མངོན་པར་འཁྱུད་

82-1-430a

༄༅། །པའི་ཚུལ་མཛད་མ། །རང་རིགས་ཡང་ན་གཞན་རིགས་ཀྱི། །བུ་མོ་བཟུང་ནས་བསྒོམ་པར་བྱ། །ཕྱག་རྒྱ་འདི་ཡིས་རྣལ་འབྱོར་པས། །ཐེ་ཚོམ་མེད་པར་
དངོས་གྲུབ་འགྱུར། །ཡང་ན་ས་སོགས་ལས་བགྱིས་པའི། །གཟུགས་བརྙན་བྱས་ནས་བསྒྲུབ་པར་བྱ། །ལྷན་སྐྱེས་གཏུམ་པོའི་ཏིང་འཛིན་གནས། །རྩེ་གཅིག་ཡིད་ཀྱིས་བཟླས་པར་
བྱ༑ ༑དེ་ལ་བཟླས་པའི་སྔགས་ནི་འདི། །ཨོཾ་བི་ཤྭ་བཛྲི་ཨཱ་གཙྪ་ཨཱ་གཙྪ་ཧཱུཾ་སྭཱཧཱ། ཨོཾ་བཛྲ་ས་ར་སྭ་ཏི་ཨཱ་གཙྪ་ཨཱ་གཙྪ་དྷཱིཿསྭཱཧཱ། ཨོཾ་བཛྲ་དྷཱི་ཏྭ་ཤྭ་རི་ཨཱ་གཙྪ་ཨཱ་གཙྪ་བཾ་སྭཱཧཱ། ཨོཾ་ཀུ་རུ་ཀུ་ལླེ་
ཨཱ་གཙྪ་ཨཱ་གཙྪ་ཧྲཱིཿསྭཱཧཱ། ཨོཾ་ཏཱ་རེ་ཨཱ་གཙྪ་ཨཱ་གཙྪ་ཏཱཾ་སྭཱཧཱ། དེ་ནས་ཡང་དག་བཤད་བྱ་བ། །དཔའ་བོ་གཅིག་པའི་དཀྱིལ་འཁོར་ལ། །གྲུ་བཞི་པ་ལ་སྒོ་བཞི་པ། །རྟ་བབས་བཞི་
ཡིས་བརྒྱན་པ་ལ། །ཁ་དོག་སེར་པོར་བྱས་པ་ལ། །དབུས་སུ་པདྨ་འདབ་བཞི་ལ། །དེ་ཡང་མེ་ཡི་འདབ་མ་དཀར། །བདེན་བྲལ་དུ་ནི་དམར་པོར་མཚུངས། །རླུང་དུ་ཁ་དོག་སེར་པོ་
སྟེ༑ ༑དབང་ལྡན་མཚམས་སུ་ལྗང་གུའོ། །དབུས་སུ་ཁ་དོག་ནག་པོ་སྟེ། །དེ་ལ་མི་གཡོ་རྟག་པར་བྱ། །ཡང་ན་ཉི་མའི་སྟེང་གནས་པའི། །དཀར་པོ་སེར་པོ་དམར་པོའམ། །ལྗང་
གུ་སངས་རྒྱས་ལྔ་རྣམས་ཀྱི། །སྐུ་རུ་རྣམ་པར་བསམ་པར་བྱ། །མེ་ཡི་མཚམས་སུ་སྦྱན་མ་སྟེ། །སྟོན་ཀའི་ཟླ་བའི་འོད་དང་མཚུངས། །གཡོན་དང་གཡས་པའི་ཕྱག་དག་གིས།

82-1-430b

ཟླ་བ་མྱ་ངན་མེད་ཤིང་བསྣམས། །བདེན་བྲལ་ལྷ་མོ་གོས་དཀར་མོ། །གཞུ་དང་མདའ་ནི་ཕྱག་བསྣམས་སེར། །རླུང་གི་མཚམས་སུ་མཱ་མ་ཀཱི །སྐུ་མདོག་དམར་མོར་གྱུར་པ་ནི། །བུམ་
པ་འབྲས་ཀྱི་སྙེ་མ་ཕྱག །དབང་ལྡན་མཚམས་སུ་སྒྲོལ་མ་སྟེ། །ལྗང་གུ་གཡས་པ་མཆོག་སྦྱིན་དང༌། །གཡོན་པ་ཨུཏྤལ་སྔོན་པོ་བསྣམས། །དེ་རྣམས་ཟླ་བའི་གདན་ལ་ནི། །ཐམས་
ཅད་སྐྱིལ་ཀྲུང་ཕྱེད་པས་བཞུགས། །ཤར་སྒོ་བརྒྱ་བྱིན་གདན་ལ་ནི། །འདོད་ཆགས་རྡོ་རྗེ་དགོད་པར་བྱ། །རལ་གྲི་ཐོད་བསྣམས་སྐུ་མདོག་དམར། །ལྷོ་རུ་གཤིན་རྗེའི་གདན་ལ་ནི། །
ཞེ་སྡང་རྡོ་རྗེ་སྐུ་མདོག་ནག །གྲི་གུག་དང་ནི་སྡིག་མཛུབ་ཕྱག །ནུབ་ཏུ་རྨ་བྱའི་གོས་ཅན་གྱི། །ཆུ་བདག་སྟེང་ནས་ལྗང་གུ་ཡིས། །ང་རྒྱལ་རྡོ་རྗེ་ཞེས་བྱ་བ། །རྡོ་རྗེ་རྒྱས་པ་ཕྱག་ན་
བསྣམས། །བྱང་དུ་གཏི་མུག་རྡོ་རྗེ་ནི། །སྡིག་མཛུབ་ཨ་ཤོ་ཀ་བསྣམས་པ། །ལུས་ངན་སེར་པོ་ལ་གནས་པའི། །ཉི་མའི་གདན་ལ་དགོད་པར་བྱ། །ཐམས་ཅད་གཡོན་བརྐྱང་
རྐང་སྟབས་ཅན། །ཁྲོ་ཞིང་སྐྲ་ནི་གྱེན་དུ་བརྫེས། །ཁ་དོག་སེར་པོར་མཚུངས་པ་ཡི། །མཚམས་བཞི་ལ་ནི་བུམ་པ་དགོད། །རྣལ་འབྱོར་མ་བརྒྱད་དང་ལྡན་པ། །འདི་ནི་བསྒོམས་
པ་ཙམ་གྱིས་ནི། །འཇིག་རྟེན་གསུམ་གནས་བུད་མེད་ཀྱི། །བདག་པོ་དབང་ཕྱུག་དམ་པར་བཅས། །དེ་ནས་གཞན་ཡང་རབ་བཤད་བྱ། །གཏུམ་པོ་ཁྲོ་བོ་བསྒོམ་པ་ནི། །སྣ་ཚོགས་

82-1-431a

༄༅། །པདྨའི་སྟེང་དུ་ལྷ། །གཏུམ་པོ་ཁྲོ་བོ་བརྟག་པར་བྱ། །རཱ་མ་དེ་བ་འདོག་དམར། །མེ་སྟེ་བདེན་བྲལ་མཚམས་སུ་ནི། །འདོད་པའི་ལྷ་སྟེ་ཁ་དོག་སེར། །མཧཱི་
ཎཾ་ཞེས་ཁ་དོག་ལྗང༌། །རླུང་སྟེ་ལྷ་མིན་ཀོ་ཀི་ལ། །ཞེས་པ་གྲི་གུག་ཐོད་པའི་ལག །ནག་པོ་དབང་ལྡན་མཚམས་སུ་གནས། །ཐམས་ཅད་གཡས་བརྐྱང་སྟབས་ཀྱིས་སོ། །
ལྷ་མོ་པརྞ་ཤ་བ་རི། །བཅོམ་ལྡན་འདས་ཀྱི་ནུབ་ཕྱོགས་གནས། །འདི་ཉིད་བསམ་གཏན་སྦྱོར་བ་ཡིས། །ཉ་སོགས་བསྲེགས་པས་མཆོད་པར་བྱ། །ལྷ་རྣམས་ཀུན་ཀྱང་འཆི་བྱེད་ན། །
མི་རྣམས་གཞན་པ་སྨོས་ཅི་དགོས། །དེ་ལ་འདིའི་སྔགས་ནི། །ཨོཾ་ཙཎྜ་མཧཱ་རོ་ཥ་ཎ་བྷནྡྷ་བྷནྡྷ་ཆེ་གེ་མོ་ཧཱུཾ་ཕཊ། ཤེས་རབ་དང་ལྡན་བསྒོམ་པར་བྱ། །གཡོན་པའི་ཕྱག་ན་པདྨ་
དཀར། །གཏུམ་པོ་ཁྲོ་བོ་སྔོན་པོའམ། །དམར་པོ་ཡང་ན་ནག་པོས་ཀྱང༌། །རྣལ་འབྱོར་བསྒོམ་པ་ཡོངས་བརྟན་པས། །སྐད་ཅིག་གིས་ནི་འགྲུབ་པར་འགྱུར། །དེ་ལྟར་མི་གཡོ་
དཀར་པོ་སོགས། །འབད་པ་དྲག་པོས་སྒོམ་བྱེད་ན། །སེམས་ནི་རྩེ་གཅིག་མཉམ་གཞག་པས། །ས་བོན་དང་བྲལ་ཉིད་ཀྱང་བསྒོམ། །ཟ་དང་འཐུང་དང་ཉལ་བ་དང༌། །འདུག་དང་
འགྲོ་དང་འཆག་པར་ཡང༌། །གནས་སྐབས་ཀུན་ཏུ་ རྣལ་འབྱོར་པས། །ལྷ་ཡི་རྣམ་པར་བསྒོམ་པར་བྱ། །ཡང་ན་བདེ་བ་འབའ་ཞིག་ནི། །ཕན་ཚུན་བདེ་བའི་རྣལ་འབྱོར་མ། །ཇི་

82-1-431b

སྲིད་རབ་ཏུ་གསལ་གྱུར་པ། །དེ་སྲིད་བར་དུ་འབད་པས་བསྒོམ། །རབ་གསལ་གྱུར་ན་རྣལ་འབྱོར་བའི། །ཕྱག་རྒྱ་ཆེན་པོའི་དངོས་གྲུབ་བོ། །ཞེས་པ་ནི་དཔའ་བོ་གཅིག་པ་ཉིད་དུ་གསུངས་
པའི་དཔལ་གཏུམ་པོ་ཁྲོ་བོ་ཆེན་པོའི་རྒྱུད་ལས། ལྷ་མོ་རྣམས་ཀྱི་སྒྲུབ་ཐབས་ཀྱི་རིམ་པར་ཕྱེ་བ་སྟེ་ཉི་ཤུ་རྩ་ལྔ་པའོ།།    །།བཅོམ་ལྡན་འདས་དཔལ་རྡོ་རྗེ་སེམས་
དཔས་དེ་སྐད་ཅེས་བཀའ་སྩལ་པ་དང༌། རྣལ་འབྱོར་དང༌། རྣལ་འབྱོར་མའི་ཚོགས་རྣམས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའོ། །དཔལ་གཏུམ་པོ་ཁྲོ་བོ་ཆེན་
པོའི་རྒྱུད་ཀྱི་རྒྱལ་པོ་རྫོགས་སོ།།    །།ཐེག་པ་ཆེན་པོ་ཡང་དག་པའི་དགེ་བའི་བཤེས་གཉེན་མཁྱེན་པ་དང༌། བརྩེ་བ་དང༌། འཕྲིན་ལས་དཔག་ཏུ་མེད་པ་མངའ་བ་བླ་མ་
ཆེན་པོ་རིན་ཆེན་རྒྱལ་མཚན་གྱི་སྐུ་དྲིན་ལ་བརྟེན་ནས། བླ་མ་དུས་འཁོར་བ་ཆེན་པོ་ཤེས་རབ་སེངྒེས་བསྐུལ་ཞིང་སྦྱིན་བདག་མཛད་པ་ལ་བརྟེན་ནས་དཔལ་ལྡན་ས་སྐྱའི་གཙུག་
ལག་ཁང་ཆེན་པོར་པཎྜི་ཏ་རཏྣ་ཤྲཱི་ཞལ་སྔ་ནས། ལོཙྪ་བ་གྲགས་པ་རྒྱལ་མཚན་གྱིས་སྦྲུལ་གྱི་སྨིན་དྲུག་གི་ཟླ་བའི་དཀར་པོའི་ཚེས་བཅུ་ལ་རྫོགས་པར་བསྒྱུར་རོ།།    །།
རྒྱ་གར་སྐད་དུ། ཤྲཱི་གུ་ཧྱ་ས་མ་ཛ་མ་ཧཱ་ཏནྟྲ་རཱ་ཛ་ནཱ་མ། བོད་སྐད་དུ། དཔལ་གསང་བ་འདུས་པ་ཞེས་བྱ་བ་རྒྱུད་ཀྱི་རྒྱལ་པོ་ཆེན་པོ། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །འདི་

82-1-432a

༄༅། །སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་སྙིང་པོ་རྡོ་རྗེ་བཙུན་མོའི་བྷ་
ག་ལ་བཞུགས་སོ། །བརྗོད་ཀྱི་མི་ལང་བའི་ཡང་བརྗོད་ཀྱི་མི་ལང་བའི་སངས་རྒྱས་ཀྱི་ཞིང་གི་རྡུལ་ཕྲ་རབ་སྙེད་ཀྱི་བྱང་ཆུབ་སེམས་དཔའ་སེམས་དཔའ་ཆེན་པོ་ལ། འདི་ལྟ་སྟེ། བྱང་
ཆུབ་སེམས་དཔའ་སེམས་དཔའ་ཆེན་པོ་དམ་ཚིག་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྐུ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་གསུང་
རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཐུགས་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་རྡོ་རྗེ་དང༌། བྱང་ཆུབ་སེམས་དཔའ་སེམས་
དཔའ་ཆེན་པོ་རྒྱལ་བ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ས་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཆུ་རྡོ་རྗེ་དང༌། བྱང་ཆུབ་སེམས་དཔའ་
སེམས་དཔའ་ཆེན་པོ་མེ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རླུང་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའ་རྡོ་རྗེ་དང༌། བྱང་ཆུབ་
སེམས་དཔའ་སེམས་དཔའ་ཆེན་པོ་གཟུགས་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་དྲི་རྡོ་རྗེ་དང༌།

82-1-432b

བྱང་ཆུབ་སེམས་དཔའ་སེམས་དཔའ་ཆེན་པོ་རོ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རེག་བྱ་རྡོ་རྗེ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་དབྱིངས་
ཀྱི་ངོ་བོ་ཉིད་རྡོ་རྗེ་དང༌། དེ་དག་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བརྗོད་ཀྱིས་མི་ལང་བའི་ཡང་བརྗོད་ཀྱིས་མི་ལང་བའི་སངས་རྒྱས་ཀྱི་ཞིང་གི་རྡུལ་ཕྲ་རབ་
སྙེད་རྣམས་དང༌། དེ་བཞིན་གཤེགས་པ་ནམ་མཁའི་དབྱིངས་དང་མཉམ་པ་ལ། འདི་ལྟ་སྟེ། དེ་བཞིན་གཤེགས་པ་རྡོ་རྗེ་མི་བསྐྱོད་པ་དང༌། དེ་བཞིན་གཤེགས་པ་རྡོ་རྗེ་རྣམ་པར་
སྣང་མཛད་དང༌། དེ་བཞིན་གཤེགས་པ་རྡོ་རྗེ་རིན་ཆེན་དཔལ་དང༌། དེ་བཞིན་གཤེགས་པ་རྡོ་རྗེ་འོད་དཔག་ཏུ་མེད་པ་དང༌། དེ་བཞིན་གཤེགས་པ་རྡོ་རྗེ་གདོན་མི་ཟ་བ་དང༌། དེ་དག་
ལ་སོགས་པ་ནམ་མཁའི་དབྱིངས་ཐམས་ཅད་དང་མཉམ་པའི་དེ་བཞིན་གཤེགས་པ་རྣམས་དང་ཐབས་གཅིག་ཏུ་བཞུགས་པ་ནི། འདི་ལྟ་སྟེ། དཔེར་ན། ཏིལ་གྱི་གང་བུ་བཞིན་
དུ་དེ་བཞིན་གཤེགས་པ་ཐམས་ཅད་ཀྱིས་ནམ་མཁའི་དབྱིངས་ཐམས་ཅད་ཤིན་ཏུ་གང་བར་སྣང་བར་གྱུར་ཏོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་རྡོ་རྗེ་
རྣམ་པར་སྣང་མཛད་ཆེན་པོ། དེ་བཞིན་གཤེགས་པ་ཐམས་ཅད་ཀྱི་འདོད་ཆགས་ཆེན་པོའི་ཚུལ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་

82-1-433a

༄༅། །པའི་བཀོད་པ་དེ་དག་ཐམས་ཅད་ཉིད་ཀྱི་སྐུ་ལ་ཞུགས་པར་མཛད་དོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས། བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོ་ཡོངས་སུ་མཉེས་པར་བྱ་བའི་ཕྱིར། ཉིད་ཀྱི་སྐུ་བུད་མེད་ཀྱི་གཟུགས་སུ་མངོན་པར་སྤྲུལ་ནས། བཅོམ་ལྡན་
འདས་རྣམ་པར་སྣང་མཛད་ཆེན་པོའི་སྐུ་ལས་མངོན་པར་བྱུང་བར་གྱུར་ཏོ། །དེ་ལ་ལ་ལ་ནི་སངས་རྒྱས་སྤྱན་ལྟ་བུ། ལ་ལ་ནི་མཱ་མ་ཀཱི་ལྟ་བུ། ལ་ལ་ནི་གོས་དཀར་མོ་ལྟ་བུ། ལ་ལ་
ནི་དམ་ཚིག་སྒྲོལ་མ་ལྟ་བུ། ལ་ལ་ནི་གཟུགས་ཀྱི་ངོ་བོ་ལྟ་བུ། ལ་ལ་ནི་སྒྲའི་ངོ་བོ་ལྟ་བུ། ལ་ལ་ནི་དྲིའི་ངོ་བོ་ལྟ་བུ། ལ་ལ་ནི་རོའི་ངོ་བོ་ལྟ་བུ། ལ་ལ་ནི་རེག་གི་ངོ་བོ་ལྟ་བུ། དེར་ཡང་
དག་པར་གནས་པར་གྱུར་རོ། །དེ་ནས་དེ་བཞིན་གཤེགས་པ་མི་བསྐྱོད་པས། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་སྙིང་པོ་རྡོ་རྗེ་བཙུན་མོའི་བྷ་ག་
ལ་དམ་ཚིག་ཆེན་པོའི་དཀྱིལ་འཁོར་རྡུལ་མེད་པ་གྲུ་བཞིར་བྱིན་གྱིས་བརླབས་པ་ནི། གསལ་བ་དེ་ཡི་ངོ་བོ་ཉིད། །སྣ་ཚོགས་གཟུགས་ཀྱིས་ཀུན་ཏུ་རྒྱས། །སངས་རྒྱས་སྤྲིན་
གྱིས་ཀུན་ཏུ་ཁྱབ། །འོད་ཟེར་འཕྲོ་བ་མང་པོ་འཁྲུག །གསལ་བ་ལ་སོགས་དཀྱིལ་འཁོར་ལྡན། །དེ་བཞིན་གཤེགས་པ་ཀུན་གྱིས་གནས། །དེ་ནས་བཅོམ་ལྡན་འདས་དེ་བཞིན་

82-1-433b

གཤེགས་པ་ཐམས་ཅད་ཀྱི་སྐུ་དང་།གསུང་དང༌། ཐུགས་རྡོ་རྗེའི་བདག་པོ་དེ། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་པོའི་དབུས་སུ་བཞག་པར་གྱུར་ཏོ། །དེ་ནས་དེ་བཞིན་
གཤེགས་པ་མི་བསྐྱོད་པ་དང༌། དེ་བཞིན་གཤེགས་པ་རིན་ཆེན་དཔལ་དང༌། དེ་བཞིན་གཤེགས་པ་ཚེ་དཔག་ཏུ་མེད་པ་དང༌། དེ་བཞིན་གཤེགས་པ་གདོན་མི་ཟ་བར་གྲུབ་པ་
དང་༑ དེ་བཞིན་གཤེགས་པ་རྣམ་པར་སྣང་མཛད་རྣམས། དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེའི་ཐུགས་ལ་ཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་
པ་བྱང་ཆུབ་ཀྱི་སེམས་རྡོ་རྗེ། དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་ལྡན་འདས་དེ་བཞིན་གཤེགས་
པ་ཐམས་ཅད་ཀྱི་བདག་པོ་སྙོམས་པར་ཞུགས་མ་ཐག་ཏུ། དེ་ནས་ནམ་མཁའི་དབྱིངས་འདི་ཐམས་ཅད་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་ངོ་བོར་གནས་པར་གྱུར་ཏོ། །དེ་
ནས་ནམ་མཁའི་དབྱིངས་ཐམས་ཅད་ན་གནས་པའི་སེམས་ཅན་ཇི་སྙེད་པ་དེ་དག་ཐམས་ཅད་རྡོ་རྗེ་སེམས་དཔའི་བྱིན་གྱིས་བརླབས་ཀྱིས། དེ་བཞིན་གཤེགས་པ་ཐམས་ཅད་
ཀྱི་བདེ་བ་དག་ཡིད་བདེ་བ་ཐོབ་པར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེ། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་

82-1-434a

༄༅། །རྡོ་རྗེ་དམ་ཚིག་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རིག་པ་ཆེན་པོའི་སྐྱེས་བུའི་གཟུགས་འདི། དེ་བཞིན་གཤེགས་པ་
ཐམས་ཅད་ཀྱི་སྔགས་ཀྱི་བྱིན་གྱིས་བརླབས་ཀྱིས་བྱིན་གྱིས་བརླབས་སོ། །བྱིན་གྱིས་བརླབས་མ་ཐག་ཏུ། བཅོམ་ལྡན་འདས་བྱང་ཆུབ་ཀྱི་སེམས་རྡོ་རྗེ་དེ་བཞིན་གཤེགས་པ་དེ་
ཉིད་ཞལ་གསུམ་པ་ལྟ་བུར། དེ་བཞིན་གཤེགས་པ་ཐམས་ཅད་ཀྱིས་གཟིགས་པར་གྱུར་ཏོ། །དེ་ནས་དེ་བཞིན་གཤེགས་པ་མི་བསྐྱོད་པ་ལ་སོགས་པ། བཅོམ་ལྡན་འདས་
རྣམ་པར་སྣང་མཛད་ཀྱི་ཐུགས་ཀ་ནས་བྱུང་སྟེ། ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་སངས་རྒྱས་ཐམས་ཅད་ཀྱི། །བྱང་ཆུབ་སེམས་ནི་རབ་བྱུང་བ། །དེ་བཞིན་
གཤེགས་པ་ཀུན་གྱི་གསང༌། །རབ་ཏུ་མི་རྟོག་གནས་མེད་པའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་གཅིག་ཏུ་འདུས་ནས། །བཅོམ་ལྡན་
འདས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེ་ལ། དེ་བཞིན་གཤེགས་པ་ཐམས་ཅད་ཀྱི་མཆོད་པ་སྤྲོས་པ་དེ་ཁོ་ན་ཉིད་ཀྱི་དམ་ཚིག་རིན་པོ་ཆེའི་སྤྲིན་གྱིས་ཡང་དག་
པར་མཆོད་དེ། ཕྱག་འཚལ་ནས་འདི་སྐད་ཅེས་གསོལ་ཏོ། །འདུས་པ་གསང་བ་ལས་བྱུང་བ། །དེ་བཞིན་གཤེགས་པ་ཀུན་གྱི་གསང༌། །རྡོ་རྗེ་སྙིང་པོ་འདུས་པ་ཡི། །དེ་ཉིད་

82-1-434b

བཅོམ་ལྡན་བཤད་དུ་གསོལ། །དེ་ནས་བཅོམ་ལྡན་འདས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་བཀའ་སྩལ་ཏོ། །
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ལེགས་སོ། །ལེགས་སོ། །འོན་ཀྱང་འདི་ནི་དེ་བཞིན་གཤེགས་པ་ཐམས་ཅད་ཀྱང་ཐེ་ཚོམ་སྐྱེ་བར་བྱེད་པ་ཡིན་ན། བྱང་ཆུབ་
སེམས་དཔའ་གཞན་རྣམས་ལྟ་ཅི་སྨོས། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ངོ་མཚར་དུ་གྱུར། རྨད་དུ་གྱུར་ཏེ། ཐེ་ཚོམ་ཐམས་ཅད་གཅོད་པར་མཛད་པ་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་ལ་འདི་སྐད་ཅེས་གསོལ་ཏོ། །གང་བཅོམ་ལྡན་འདས་འདི་ལྟ་བུའི་ཡོན་ཏན་ཁྱད་པར་ཅན་དུ་གྱུར་པ་ཡང་དེ་
བཞིན་གཤེགས་པ་ཐམས་ཅད་ཀྱི་འཁོར་དུ། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་སྟོན་པར་མི་སྤྲོ་བ་སྟེ། བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ལ་བྱིན་གྱིས་བརླབ་པ་མཛད་དེ། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དམ་ཚིག་འབྱུང་བའི་ཚིག་གིས། དེ་བཞིན་གཤེགས་པ་ཐམས་ཅད་ཀྱི་
བདེ་བ་མྱོང་བ་བགྱི་བ་ནས། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་དང༌། མངོན་པར་ཤེས་པའི་འབྲས་བུ་ཐོབ་པར་བགྱི་བའི་བར་གྱི་ཕྱིར་ཡང་དག་པར་བསྟན་དུ་གསོལ།

82-1-435a

༄༅། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པ། དེ་བཞིན་གཤེགས་པ་ཐམས་
ཅད་ཀྱིས་གསོལ་བ་བཏབ་པ་དེ་མཁྱེན་ནས། ཡེ་ཤེས་སྒྲོན་མ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། ཞེ་སྡང་གི་རིགས་ཀྱི་སྔགས་མཆོག་གི་སྙིང་པོ་འདི་ཉིད་
ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །བཛྲ་དྷྲི་ཀ །དེ་ནས་འདི་ཕྱུང་མ་ཐག་ཏུ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་
པའི་སྐྱེས་བུ་དེ་ཉིད་མི་བསྐྱོད་པའི་ཕྱག་རྒྱ་ཆེན་པོར་སྦྱོར་བའི་ཐབས་ཀྱི་ནག་པོ་དཀར་པོ་དམར་པོའི་ཚུལ་དུ་དེ་བཞིན་གཤེགས་པ་ཐམས་ཅད་ཀྱི་སྐུ་དང་།གསུང་དང༌། ཐུགས་རྡོ་རྗེ་
ལ་ཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དམ་ཚིག་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། གཏི་མུག་གི་
རིགས་ཀྱི་མཆོག་གི་སྙིང་པོའི་སྙིང་པོ་འདི་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཛི་ན་ཛི་ཀ །དེ་ནས་འདི་ཕྱུང་མ་ཐག་ཏུ། བཅོམ་ལྡན་འདས་དེ་བཞིན་གཤེགས་
པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་རྣམ་པར་སྣང་མཛད་ཀྱི་ཕྱག་རྒྱ་ཆེན་པོར་སྦྱོར་བའི་ཐབས་ཀྱིས་དཀར་པོ་ནག་པོ་དམར་པོའི་ཚུལ་དུ་དེ་བཞིན་གཤེགས་

82-1-435b

པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་སྤྱན་སྔར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རིན་པོ་ཆེ་འབྱུང་བའི་རྡོ་རྗེ་དཔལ་ཞེས་བྱ་བའི་
ཏིང་ངེ་འཛིན་ལ་སྙོམས་པར་ཞུགས་ཏེ། ཡིད་བཞིན་གྱི་ནོར་བུའི་རིགས་ཀྱི་མཆོག་གི་སྙིང་པོའི་སྙིང་པོ་འདི་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །རཏྣ་དྷྲྀཀ། དེ་ནས་འདི་
ཕྱུང་མ་ཐག་ཏུ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་རིན་ཆེན་དཔལ་གྱི་ཕྱག་རྒྱ་ཆེན་པོར་སྦྱོར་བས་ནམ་མཁའི་
གནས་ཀྱིས་སེར་པོ་ནག་པོ་དཀར་པོའི་ཚུལ་དུ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་ལྷོ་ཕྱོགས་སུ་བཞུགས་སོ། །དེ་ནས་བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཀྱི་འདོད་ཆགས་ཆེན་པོའི་རྒྱུན་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། འདོད་ཆགས་ཀྱི་རིགས་ཀྱི་མཆོག་གི་སྙིང་པོའི་སྙིང་
པོ་འདི་ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ཨ་རོ་ལི་ཀ །དེ་ནས་འདི་ཕྱུང་མ་ཐག་ཏུ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌།
ཐུགས་ཀྱི་རིག་པའི་སྐྱེས་བུ་དེ་ཉིད། འཇིག་རྟེན་དབང་ཕྱུག་གི་རིག་པའི་བདག་པོའི་ཕྱག་རྒྱ་ཆེན་པོར་སྦྱོར་བའི་ཐབས་ཀྱིས་དམར་པོ་ནག་པོ་དཀར་པོའི་ཚུལ་དུ་དེ་བཞིན་གཤེགས་པ་ཐམས་

82-1-436a

༄༅། །ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་རྒྱབ་ཏུ་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གྲུབ་པ་གདོན་མི་ཟ་བའི་
མཆོག །དམ་ཚིག་འབྱུང་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། དམ་ཚིག་འགུགས་པའི་རིགས་ཀྱི་མཆོག་གི་སྙིང་པོའི་སྙིང་པོ་འདི་ཉིད་ཀྱི་སྐུ་དང༌། གསུང་
དང༌། ཐུགས་རྡོ་རྗེ་ལས་བྱུང་ངོ༌། །པྲ་ཛྙཱ་དྷྲྀ་ཀ །དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་གྲུབ་
པ་གདོན་མི་ཟ་བའི་ཕྱག་རྒྱ་ཆེན་པོར་སྦྱོར་བའི་ཐབས་ཀྱིས་ལྗང་གུ་དང༌། ནག་པོ་དང༌། དཀར་པོའི་ཚུལ་དུ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་བྱང་
ཕྱོགས་སུ་བཞུགས་སོ། །ཞེ་སྡང་གཏི་མུག་འདོད་ཆགས་དང༌། །ཡིད་བཞིན་ནོར་བུ་དམ་ཚིག་སྟེ། །རིགས་ལྔར་གཏོགས་པ་འདི་རྣམས་ཀྱིས། །འདོད་དང་ཐར་པ་རབ་སྒྲུབ་
པའོ༑ ༑དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་འཛིན། རྗེས་སུ་མཉེས་པར་བྱེད་པའི་དམ་ཚིག་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས༑ རྡོ་རྗེ་འཛིན་ཐམས་ཅད་ཀྱི་བཙུན་མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །དྭེ་ཥ་ར་ཏི། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་

82-1-436b

གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། བུད་མེད་ཀྱི་གཟུགས་འཛིན་པར་གྱུར་ཏེ། ཤར་ཕྱོགས་ཀྱི་གྲྭར་བཞུགས་སོ། །དེ་ནས་བཅོམ་
ལྡན་འདས་དེ་བཞིན་གཤེགས་པ་ཐམས་ཅད་རྗེས་སུ་མཉེས་པར་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་བཙུན་
མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །མོ་ཧ་ར་ཏི། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌།
གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། བུད་མེད་ཀྱི་གཟུགས་འཛིན་པར་གྱུར་ཏེ། ལྷོ་ཕྱོགས་ཀྱི་གྲྭར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་
ཅད་ཀྱི་འདོད་ཆགས་འཛིན་པ། རྗེས་སུ་ཆགས་པ་བྱེད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། དེ་བཞིན་གཤེགས་པ་ཐམས་ཅད་ཀྱི་འདོད་ཆགས་འཛིན་
བའི་བཙུན་མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །རཱ་ག་ར་ཏི། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། བུད་མེད་ཀྱི་གཟུགས་འཛིན་པར་གྱུར་ཏེ། ནུབ་ཕྱོགས་ཀྱི་གྲྭར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་

82-1-437a

༄༅། །པ་ཐམས་ཅད་ཀྱི་སྐུ་དང༌། གསུང་དང༌། ཐུགས་སླུ་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་ཤེས་
རབ་འཆད་པའི་བཙུན་མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །བཛྲ་ར་ཏི། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་
པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། བུད་མེད་ཀྱི་གཟུགས་འཛིན་པར་གྱུར་ཏེ། བྱང་ཕྱོགས་ཀྱི་གྲྭར་བཞུགས་སོ། །དེ་བཞིན་གཤེགས་པ་
ཐམས་ཅད་ཀྱི་བཙུན་མོའི་མཆོག་དམ་ཚིག་ཕུན་སུམ་ཚོགས་པའོ། །དེ་ནས་བཅོམ་ལྡན་འདས་རྣམ་པར་སྣང་མཛད་རྡོ་རྗེ་འཁོར་ལོ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་ནས། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་བྱིན་གྱིས་རློབ་པ་ཞེས་བྱ་བའི་ཁྲོ་བོ་ཆེན་པོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཡ་མཱནྟ་ཀྲྀཏ་
དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། དེ་བཞིན་གཤེགས་པ་ཐམས་
ཅད་བསྙེངས་པར་བྱེད་པའི་ཚུལ་དུ་ཤར་ཕྱོགས་ཀྱི་སྒོར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་མངོན་པར་བྱང་ཆུབ་པ་རྡོ་རྗེ་ཞེས་བྱ་བའི་

82-1-437b

ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་བྱིན་གྱིས་རློབ་པའི་ཁྲོ་བོ་ཆེན་པོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་
ཕྱུང་ངོ༌། །པྲཛྙཱནྟ་ཀྲི་ཏ། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། རྡོ་རྗེའི་དམ་ཚིག་
བསྙེངས་པའི་ཚུལ་དུ་ལྷོ་ཕྱོགས་ཀྱི་སྒོར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཆོས་རིན་པོ་ཆེ་འབྱུང་གནས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་འདོད་ཆགས་འཆང་བའི་དཀྱིལ་འཁོར་བྱིན་གྱིས་རློབ་པ་ཞེས་བྱ་བའི་ཁྲོ་བོ་ཆེན་པོ་འདི། ཉིད་ཀྱི་སྐུ་དང༌། གསུང་དང༌། ཐུགས་
རྡོ་རྗེ་ལས་ཕྱུང་ངོ༌། །པད་མཱ་ནྟ་ཀྲྀ་ཏ། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད་དེ་བཞིན་
གཤེགས་པ་ཐམས་ཅད་ཀྱི་གསུང་གི་ཚུལ་དུ་ནུབ་ཕྱོགས་ཀྱི་སྒོར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དཀྱིལ་འཁོར་བྱིན་གྱིས་རློབ་པ་ཞེས་བྱ་བའི་ཁྲོ་བོ་ཆེན་པོ་འདི།

82-1-438a

༄༅། །ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །བིགྷྣཱནྟ་ཀྲྀཏ། དེ་ནས་འདི་ཕྱུང་མ་ཐག་ཏུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་སྐྱེས་བུ་དེ་ཉིད། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་ཚུལ་དུ་བྱང་ཕྱོགས་ཀྱི་སྒོར་བཞུགས་སོ། །དེ་བཞིན་
གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་མཉེས་པར་བྱེད་པ་དང༌། དཀྱིལ་འཁོར་གྱི་དམ་ཚིག་སེམས་དཔའ་རྣམས་སོ། །དེ་བཞིན་གཤེགས་པ་ཐམས་ཅད་ཀྱི་སྐུ་
དང༌། གསུང་དང༌། ཐུགས་ཀྱི་གསང་བ་འདུས་པ་ལས། དེ་བཞིན་གཤེགས་པ་ཐམས་ཅད་ཏིང་ངེ་འཛིན་གྱི་དཀྱིལ་འཁོར་བྱིན་གྱིས་རློབ་པ་ཞེས་བྱ་བའི་ལེའུ་སྟེ་དང་པོའོ།།    །།
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོ་ལ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་མཆོད་པ་
བྱས་ཏེ། ཕྱག་བཙལ་ནས་འདི་སྐད་ཅེས་གསོལ་ཏོ། །སྐུ་དང་གསུང་དང་ཐུགས་ཀྱི་མཆོག །དེ་བཞིན་གཤེགས་པ་ཀུན་གྱི་གསང༌། །བླ་ན་མེད་པའི་བྱང་ཆུབ་སེམས། །བཅོམ་ལྡན་
སྙིང་པོ་བཤད་དུ་གསོལ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་བདག་པོས། དེ་བཞིན་གཤེགས་པ་ཐམས་ཅད་ཀྱིས་གསོལ་

82-1-438b

བ་བཏབ་པ་མཁྱེན་ཅིང༌། བྱང་ཆུབ་སེམས་དཔའ་ཐམས་ཅད་ཀྱི་སེམས་ཀྱི་ཡོངས་སུ་རྟོག་པ་ཡང་ཐུགས་ཀྱིས་མཁྱེན་ནས། བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་
སྩལ་ཏོ། །ཁྱེད་ཀྱིས་སེམས་ལུས་ལྟ་བུ་དང༌། ལུས་སེམས་ལྟ་བུ་དང༌། སེམས་ཚིག་ཏུ་བརྗོད་པ་ལྟ་བུར་བསྐྱེད་ཅིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་
གིས༑ དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ནམ་མཁའ་ལྟ་བུར་སྦྱར་ནས། ཆེད་དུ་བརྗོད་པ་འདི་ཆེད་དུ་བརྗོད་དོ། །ཨེ་མའོ་ཀུན་ཏུ་བཟང་པོ་ཡི། །སྐུ་དང་གསུང་
ཐུགས་རྡོ་རྗེ་ཅན། །སྐྱེ་བ་མེད་པའི་ཚུལ་གྱིས་སུ། །སྐྱེ་བ་འདི་ནི་རབ་ཏུ་བསྒྲགས། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་
པ༑ དེ་བཞིན་གཤེགས་པ་ཐམས་ཅད་ཀྱི་མངོན་པར་རྫོགས་པར་བྱང་ཆུབ་པའི་ཚུལ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བྱང་ཆུབ་ཀྱི་སེམས་འདི་གསུངས་
སོ༑ ༑དངོས་པོ་མེད་པས་སྒྲོམ་པ་མེད། །བསྒོམ་པར་བྱ་བ་སྒོམ་པ་མིན། །དེ་ལྟར་དངོས་པོ་དངོས་མེད་པས། །སྒོམ་པ་དམིགས་སུ་མེད་པའོ། །ཞེས་བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་དེ་བཞིན་

82-1-439a

༄༅། །གཤེགས་པ་ཐམས་ཅད་ཀྱི་མངོན་པར་རྟོག་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བྱང་ཆུབ་ཀྱི་སེམས་འདི་གསུངས་སོ། །དངོས་
པོ་ཐམས་ཅད་དང་བྲལ་བ། །ཕུང་པོ་ཁམས་དང་སྐྱེ་མཆེད་དང༌། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པ་མཉམ་ཉིད་པས། །རང་སེམས་གདོད་ནས་མ་སྐྱེས་
པ༑ ༑སྟོང་པ་ཉིད་ཀྱི་རང་བཞིན་ནོ། །ཞེས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད་ཀྱིས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་རྡོ་རྗེ་མི་
བསྐྱོད་པ་དེ་བཞིན་གཤེགས་པ་ཐམས་ཅད་ཀྱི་མི་ཟད་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བྱང་ཆུབ་ཀྱི་སེམས་འདི་གསུངས་སོ། །དངོས་པོ་འདི་རྣམས་
མ་སྐྱེས་པ། །ཆོས་དང་ཆོས་ཉིད་མེད་པ་སྟེ། །ནམ་མཁའ་ལྟ་བུར་བདག་མེད་པ། །བྱང་ཆུབ་ཚུལ་འདི་བརྟན་པའོ། །ཞེས་བཅོམ་ལྡན་འདས་དེ་བཞིན་གཤེགས་པ་མི་བསྐྱོད་
པས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་རིན་ཆེན་དཔལ་དེ་བཞིན་གཤེགས་པ་ཐམས་ཅད་ཀྱི་བདག་མེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ཏེ། བྱང་ཆུབ་ཀྱི་སེམས་འདི་གསུངས་སོ། །ཆོས་རྣམས་ཐམས་ཅད་དངོས་མེད་ཅིང༌། །ཆོས་ཀྱི་མཚན་ཉིད་རྣམ་པར་སྤངས། །བདག་མེད་ཆོས་ལས་

82-1-439b

ཀུན་ཏུ་བྱུང༌། །བྱང་ཆུབ་ཚུལ་འདི་བརྟན་པའོ། །ཞེས་བཅོམ་ལྡན་འདས་དེ་བཞིན་གཤེགས་པ་རིན་ཆེན་དཔལ་གྱིས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་
ཚེ་དཔག་ཏུ་མེད་པ་འོད་ཟེར་འབར་བ་རྡོ་རྗེ་སྒྲོན་མ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བྱང་ཆུབ་ཀྱི་སེམས་འདི་གསུངས་སོ། །མ་སྐྱེས་པ་ཡི་ཆོས་རྣམས་ལ། །ངོ་བོ་
མེད་དེ་སྒོམ་པའང་མེད། །ནམ་མཁའི་ཚུལ་དུ་སྦྱོར་བ་ཡིས། །དངོས་པོ་དག་ཏུ་རབ་ཏུ་བསྒྲགས། །ཞེས་བཅོམ་ལྡན་འདས་དེ་བཞིན་གཤེགས་པ་ཚེ་དཔག་ཏུ་མེད་པས་གསུངས་སོ། །
དེ་ནས་བཅོམ་ལྡན་འདས་དེ་བཞིན་གཤེགས་པ་གྲུབ་པ་གདོན་མི་ཟ་བ་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། བྱང་
ཆུབ་ཀྱི་སེམས་འདི་གསུངས་སོ། །ཆོས་རྣམས་རང་བཞིན་འོད་གསལ་བ། །གདོད་ནས་དག་པ་ནམ་མཁའ་བཞིན། །བྱང་ཆུབ་མེད་ཅིང་མངོན་རྟོགས་མེད། །བྱང་ཆུབ་ཚུལ་འདི་བརྟན་
པའོ༑ ༑ཞེས་བཅོམ་ལྡན་འདས་དེ་བཞིན་གཤེགས་པ་གྲུབ་པ་གདོན་མི་ཟ་བས་གསུངས་སོ། །དེ་ནས་བྱམས་པ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས། དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བའི་ཆོས་ཀྱི་དེ་ཁོ་ན་ཉིད་ཀྱི་ཡི་གེ་ཐོས་ནས་ངོ་མཚར་དུ་གྱུར། རྨད་དུ་གྱུར་ཏེ། ཆེད་དུ་བརྗོད་པ་འདི་ཆེད་དུ་

82-1-440a

༄༅། །བརྗོད་དོ། །ཨེ་མའོ་སངས་རྒྱས་ཨེ་མའོ་ཆོས། །ཆོས་བཤད་པ་ནི་ངོ་མཚར་ཆེ། །ཡང་དག་དོན་ནི་དག་པའི་དོན། །བྱང་ཆུབ་སེམས་ལ་ཕྱག་འཚལ་ལོ། །བདག་
མེད་པ་ཡི་ཆོས་ལས་བྱུང༌། །སངས་རྒྱས་བྱང་ཆུབ་རྫོགས་མཛད་པ། །རྣམ་པར་མི་རྟོགས་དམིགས་སུ་མེད། །བྱང་ཆུབ་སེམས་ལ་ཕྱག་འཚལ་ལོ། །ཀུན་ཏུ་བཟང་པོ་ཐམས་ཅད་དོན། །
བྱང་ཆུབ་སེམས་ནི་རབ་བསྐོར་བ། །བྱང་ཆུབ་སྤྱོད་པ་རྡོ་རྗེ་ཆེ། །བྱང་ཆུབ་སེམས་ལ་ཕྱག་འཚལ་ལོ། །དག་པ་དེ་བཞིན་གཤེགས་པའི་ཐུགས། །སྐུ་དང་གསུང་ཐུགས་རྡོ་རྗེ་འཛིན། །
སངས་རྒྱས་བྱང་ཆུབ་རབ་སྟོན་པ། །བྱང་ཆུབ་སེམས་ལ་ཕྱག་འཚལ་ལོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་
ལས༑ བྱང་ཆུབ་སེམས་ཀྱི་ལེའུ་སྟེ་གཉིས་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་
གཤེགས་པ། དེ་བཞིན་གཤེགས་པ་ཐམས་ཅད་ཀྱི་འཕྲོ་བའི་སྤྲིན་བཀོད་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རྡོ་རྗེ་བཀོད་པ་ཞེས་བྱ་བའི་ཏིང་ངེ་འཛིན་གྱི་ལེའུ་
འདི་གསུངས་སོ། །ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅ཧཾ། ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་སྒོམ་པ་ནི། །འོད་ཟེར་སྤྲིན་གྱི་བཀོད་པ་

82-1-440b

ཚེ༑ ༑སངས་རྒྱས་འབར་བའི་འོད་དང་མཉམ། །འོད་ཟེར་སྣ་ལྔས་ཀུན་ཏུ་ཁྱབ། །ཀུན་ནས་ཡོངས་སུ་ཟླུམ་པོ་སྟེ། །འདོད་པའི་ཡོན་ཏན་ལྔ་ཡིས་ཁྱབ། །མཆོད་པ་རྣམ་པ་ལྔས་བརྒྱན་
པ༑ ༑མདོར་ན་དེ་ལྟར་བསྒོམས་ནས་སུ། །གཟུགས་ནི་དབུས་སུ་བསྒོམ་པར་བྱ། །རྣམ་པར་སྣང་མཛད་ཕྱག་རྒྱ་ཆེ། །སྐུ་གསུང་ཐུགས་ཀྱི་མཚན་པའོ། །སྐུ་གསུང་ཐུགས་ནི་རྡོ་རྗེ་ཡི། །ཕྱག་
རྒྱ་ཆེན་པོ་བསྒོམ་པར་བྱ། །ཚོགས་གཉིས་དང་ནི་ལྡན་པ་ཡིས། །བསྡུས་དང་གཅིག་ཏུ་སྦྱོར་བ་ཡིས། །མི་བསྐྱོད་པ་ཡི་རྒྱ་མཆོག་དང༌། །དཀོན་མཆོག་དཔལ་གྱི་རྒྱ་ཆེན་དང༌། །ཚེ་དཔག་
མེད་པའི་འོད་བྱེད་དང༌། །ཐོགས་མེད་གྲུབ་པའི་རྒྱ་ཆེན་རྣམས། །སངས་རྒྱས་དཀྱིལ་འཁོར་བསྒོམ་པར་བྱ། །སྐུ་གསུང་ཐུགས་ཀྱི་རྡོ་རྗེ་ཅན། །ཨིནྡྲ་ནཱི་ལའི་ཁ་དོག་འདྲ། །རབ་འབར་
ཕྱག་ན་རྡོ་རྗེ་བསྣམས། །རྣམ་པར་གཙིགས་ལ་འཇིགས་འཇིགས་ལྟ། །ཤེལ་དང་ཟླ་བའི་འོད་འདྲ་བ། །ཐོར་ཚུགས་ཅོད་པན་གྱིས་བརྒྱན་པ། །རབ་འབར་ཕྱག་ན་འཁོར་ལོ་བསྣམས། །
སྣ་ཚོགས་རྒྱན་གྱིས་མཛེས་པར་བརྒྱན། །འཛམ་བུ་ཆུ་བོའི་གསེར་འོད་འདྲ། །སངས་རྒྱས་སྤྲིན་གྱིས་ཀུན་ཏུ་འཁྲིགས། །དེ་ཡི་ཕྱག་ན་རྡོ་རྗེ་ཆེ། །རྩེ་མོ་དགུ་པ་རྣམ་པར་སྒོམ། །མརྒ་ཏ་
ཡི་འོད་འདྲ་བ། །རྡོ་རྗེ་འབར་བས་རྣམ་པར་བརྒྱན། །ཀུན་ཏུ་འབར་བའི་སྤྲིན་གྱིས་ཁྱབ། །ཕྱག་ན་རིན་ཆེན་བསྣམས་པར་སྒོམ། །པདྨ་རཱ་གའི་མདོག་འདྲ་བ། །གཙོ་བོ་འདོད་ཆགས་འབར་

82-1-441a

༄༅། །བ་མངའ། །རབ་འབར་ཕྱག་ན་པདྨ་བསྣམས། །འདོད་ཆགས་རྡོ་རྗེ་ཅན་བསྒོམ་བྱ། །འོད་ཟེར་སྣ་ལྔའི་འོད་འདྲའི་སྐུ། །གདོན་མི་ཟ་བ་རྡོ་རྗེ་ཅན། །ཞི་བ་
ཕྱག་ན་རལ་གྲི་བསྣམས། །སངས་རྒྱས་དཀྱིལ་འཁོར་བསྒོམ་པར་བྱ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་
གཤེགས་པ་ཆོས་ཀྱི་དབྱིངས་ཀྱི་ངོ་བོ་ཉིད་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། སྐུ་དང༌། གསུང་དང༌། ཐུགས་བྱིན་གྱིས་རློབ་པའི་སྔགས་འདི་གསུངས་སོ། །ཨོཾ་
དྷརྨ་དྷ་ཏུ་སྭ་བྷཱ་ཝ་ཨཏྨ་ཀོ྅ཧཾ། རིན་ཆེན་ཆེན་པོ་ཁ་དོག་ལྔ། །ཡུངས་ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་དུ། །རྣལ་འབྱོར་གྱིས་ནི་རྟག་ཏུ་སྒོམ། །རིན་ཆེན་
བརྟན་པར་གྱུར་ནས་སྤྲོ། །བརྟན་པར་མ་གྱུར་ཡོང་མི་སྤྲོ། །སངས་རྒྱས་འབར་བ་འདྲ་བའི་འོང༌། །མཆོག་རབ་སྤྲིན་རྣམས་སྤྲོ་བར་བྱ། །འཁོར་ལོ་རྡོ་རྗེ་རིན་ཆེན་དང༌། །པདྨ་རལ་
གྲི་མཚོན་ཆེན་འཛིན། །བྱང་ཆུབ་སེམས་དཔའི་སྤྲིན་ཆེན་རྣམས། །སྤྲོ་བའི་བདག་ཉིད་ཅན་གྱིས་སྤྲོ། །ནམ་མཁའི་དབྱིངས་ཀྱི་དབུས་གནས་པར། །ཟླ་བའི་དཀྱིལ་འཁོར་བྲི་བར་
བྱ༑ ༑གསལ་བའི་དཀྱིལ་འཁོར་དབུགས་གནས་པར། །འཁོར་ལོའི་དཀྱིལ་འཁོར་བསྒོམ་པར་བྱ། །པདྨའི་དཀྱིལ་འཁོར་འདྲ་བར་ནི། །པདྨ་སྒོམ་པས་བསྒོམ་པར་བྱ། །རིན་ཆེན་

82-1-441b

དཀྱིལ་འཁོར་འདྲ་བར་ནི། །རིན་ཆེན་བརྩོན་པས་བསྒོམ་པར་བྱ། །སྦྱོར་བའི་དཀྱིལ་འཁོར་ལས་བྱུང་བ། །ནམ་མཁའ་འདྲ་བར་བྲི་བར་བྱ། །འདི་དག་སངས་རྒྱས་རབ་ཀྱིས་ཆོས། །སྐུ་
གསུང་ཐུགས་ནི་བསྒོམས་པ་ཡིས། །དཀྱིལ་འཁོར་རྡོ་རྗེ་ལས་བྱུང་བ། །ཐམས་ཅད་མཁྱེན་པའི་ཚུལ་འཐོབ་པའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་
གསང་བ་གསང་བ་འདུས་པ་ལས། རྡོ་རྗེ་བཀོད་པ་ཞེས་བྱ་བའི་ཏིང་ངེ་འཛིན་གྱི་ལེའུ་སྟེ་གསུམ་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཡང་འདུས་ནས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོ་ལ། བསྟོད་པའི་རྒྱལ་པོ་འདིས་གསོལ་བ་བཏབ་བོ། །དེ་བཞིན་གཤེགས་
པ་ཀུན་ཞི་བ། །དེ་བཞིན་གཤེགས་པ་ཀུན་གྱིས་གནས། །ཆོས་ཀུན་བདག་མེད་པ་ཡི་མཆོག །དཀྱིལ་འཁོར་དམ་པ་བཤད་དུ་གསོལ། །མཚན་རྣམས་ཐམས་ཅད་ཡང་དག་རྫོགས། །
མཚན་མིན་ཐམས་ཅད་ཡང་དག་སྤངས། །ཀུན་ཏུ་བཟང་པོ་སྐུ་ཡི་མཆོག །དཀྱིལ་འཁོར་དམ་པ་བཤད་དུ་གསོལ། །ཞི་བའི་ཆོས་ནི་མཆོག་ལས་བྱུང༌། །ཡེ་ཤེས་སྤྱོད་པ་རྣམ་སྤྱོད་པ། །
ཀུན་ཏུ་བཟང་པོ་གསུང་གི་མཆོག །དཀྱིལ་འཁོར་དམ་པ་བཤད་དུ་གསོལ། །སེམས་ཅན་ཀུན་གྱི་སེམས་ཆེན་པོ། །རང་བཞིན་དག་ཅིང་དྲི་མ་མེད། །ཀུན་བཟང་ཐུགས་མཆོག་ཁ་ལོ་

82-1-442a

༄༅། །སྒྱུར༑ ༑དཀྱིལ་འཁོར་དམ་པ་བཤད་དུ་གསོལ། །དེ་ནས་སྟོན་པ་རྡོ་རྗེ་འཛིན། །འཇིག་རྟེན་གསུམ་པ་ཁམས་གསུམ་པ། །འཇིག་རྟེན་གསུམ་མཆོག་
རྡོ་རྗེ་གཙོ། །འཇིག་རྟེན་གསུམ་མཆོག་སྟོན་པ་པོ། །དེ་བཞིན་གཤེགས་པ་ཀུན་གྱིས་གནས། །དེ་བཞིན་གཤེགས་པ་ཀུན་གྱི་ཐུགས། །དཀྱིལ་འཁོར་དཀྱིལ་འཁོར་རབ་འདྲ་བ། །
དཀྱིལ་འཁོར་རབ་ཏུ་ཉམས་དགའ་བཤད། །དེ་ནས་ཐུགས་ཀྱི་དཀྱིལ་འཁོར་མཆོག །ཐུགས་ཀྱི་རྡོ་རྗེ་རབ་འདྲ་བ། །སྐུ་དང་གསུང་དང་ཐུགས་རྣམས་ཀྱི། །དཀྱིལ་འཁོར་རབ་ཏུ་
བཤད་པར་བྱ། །ལུས་ངག་སེམས་ནི་བསྒོམས་པ་ཡིས། །ཤེས་རབ་ཅན་གྱིས་ཐིག་གདབ་པ། །ཐིག་སྐུད་སར་བ་ལེགས་བཀལ་པ། །ཚད་མ་རབ་ཏུ་མཛེས་པ་ཡིས། །ཐུགས་
ཀྱི་དཀྱིལ་འཁོར་དམ་པ་སྟེ། །ཁྲུ་ནི་བཅུ་གཉིས་ཚད་དུ་བྱ། །ངོས་བཞི་དང་ནི་གྲྭ་བཞིར་ལྡན། །སྒོ་བཞི་པར་ནི་རབ་ཏུ་བརྟག །དེ་ཡི་དབུས་སུ་འཁོར་ལོ་ནི། །རབ་ཏུ་ཟླུམ་པོ་བྲི་བར་
བྱ༑ ༑དེ་ནས་ལས་ཀྱི་ཆོ་ག་ནི། །མཐོང་བས་ཕྱག་རྒྱ་དགོད་པར་བྱ། །དེའི་དབུས་རྡོ་རྗེ་བྲི་བ་ནི། །ཨིནྡྲ་ནཱི་ལའི་ཁ་དོག་འདྲ། །འབར་བ་ཆེན་པོ་རྩེ་ལྔ་པ། །འཇིགས་པ་དག་ཀྱང་རབ་
འཇིགས་བྱེད། །འཁོར་ལོ་ཆེན་པོ་ཤར་ཕྱོགས་སུ། །རྡོ་རྗེ་འབར་བས་རྣམ་པར་བརྒྱན། །རིན་ཆེན་ཆེན་པོ་ལྷོ་ཕྱོགས་སུ། །འོད་ཟེར་མང་པོས་རབ་ཏུ་འཁྲིགས། །པདྨ་ཆེན་པོ་ནུབ་ཕྱོགས་

82-1-442b

སུ༑ ༑པདྨ་རཱ་གའི་ཁ་དོག་འདྲ། །རལ་གྲི་ཆེན་པོ་བྱང་ཕྱོགས་སུ། །འོད་ཟེར་མང་པོས་རབ་ཏུ་འཁྲིགས། །དབུས་ན་སྤྲིན་དང་འདྲ་བའི་འོད། །སྤྱན་ནི་ཤར་གྱི་གྲྭ་རུ་བྲི། །མ་མཱ་ཀཱ་ཡི་རིགས་འབྱུང་
བའི༑ ༑རྡོ་རྗེ་དེ་བཞིན་ལྷོ་ཕྱོགས་སུ། །པདྨ་ཁ་བྱེ་སྡོང་བུར་བཅས། །ནུབ་ཕྱོགས་སུ་ནི་བྲི་བར་བྱ། །ཨུཏྤལ་མཛེས་པ་བྱང་ཕྱོགས་སུ། །མཐིང་ཁ་སྤྲིན་དང་འདྲ་བར་བྲི། །ཐོ་བ་འབར་བ་
འོད་གསལ་བ། །ཤར་ཕྱོགས་སྒོར་ནི་བྲི་བར་བྱ། །རྡོ་རྗེ་འབར་སོགས་འོད་བཟང་བ། །བེ་ཅོན་ལྷོ་ཡི་ཕྱོགས་སུ་བྲི། །པདྨ་འབར་བ་འོད་བྱེད་པ། །ནུབ་ཀྱི་ཕྱོགས་སུ་བྲི་བར་བྱ། །རྡོ་རྗེ་
འཁྱིལ་བ་རྡོ་རྗེ་ཅན། །བྱང་གི་ཕྱོགས་སུ་རྡོ་རྗེ་བྲི། །ཐུགས་ཀྱི་དཀྱིལ་འཁོར་དམ་པ་དེ། །ཡོངས་སུ་གསལ་བར་ཤེས་བྱས་ནས། །ལུས་དང་ངག་སེམས་མཆོད་པ་ཡིས། །ནན་ཏན་
དུ་ནི་མཆོད་པར་བྱ། །བུད་མེད་རབ་ཏུ་མདངས་བཟང་བ། །ལོ་གྲངས་བཅུ་དྲུག་ལོན་པ་ནི། །དྲི་དང་མེ་ཏོག་ཕྲེང་བརྒྱན་ཏེ། །ཡོན་ཏན་སྐ་རགས་མཱ་མ་ཀཱིར། །ཤེས་རབ་ཅན་གྱིས་བྱིན་བརླབས་
ལ༑ ༑དེ་ཡི་དབུས་སུ་མཉེས་པར་བྱ། །སངས་རྒྱས་ཞི་བའི་གནས་སྤྲོས་པས། །ནམ་མཁའི་དབྱིངས་ནི་རབ་ཏུ་བརྒྱན། །བཤང་གཅི་ཁུ་བ་ཁྲག་ལ་སོགས། །ལྷ་རྣམས་ལ་ནི་དབུལ་བར་
བྱ༑ ༑དེ་ལྟར་བྱས་ནས་སངས་རྒྱས་དང༌། །བྱང་ཆུབ་སེམས་དཔའ་གྲགས་ཆེན་མཉེས། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་

82-1-443a

༄༅། །ལས༑ དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་དཀྱིལ་འཁོར་གྱི་ལེའུ་སྟེ་བཞི་པའོ།།    །།དེ་ནས་དེ་བཞིན་གཤེགས་པ་ནི། །ཀུན་གྱི་
སྐུ་དང་གསུང་ཐུགས་ཀྱི། །རྡོ་རྗེ་འཆང་བའི་རྒྱལ་པོ་ནི། །གནས་ཀྱི་དབང་ཕྱུག་ཀུན་མཆོག་གིས། །སྤྱོད་པ་ཀུན་མཆོག་ཆོས་ཀྱི་དོན། །སྤྱོད་པའི་མཚན་ཉིད་བཀའ་སྩལ་ཏོ། །རྣམ་
པར་མི་རྟོག་དོན་ལས་བྱུང༌། །འདོད་ཆགས་ཞེ་སྡང་གཏི་མུག་རིགས། །ཐེག་པ་མཆོག་ནི་བླ་མེད་པའི། །དངོས་གྲུབ་རབ་མཆོག་སྒྲུབ་པར་བྱེད། །རིགས་ངན་སྨྱིག་མ་མཁན་ལ་སོགས།
གསོད་དོན་དོན་གཉེར་སེམས་པ་རྣམས། །ཐེག་ཆེན་བླ་ན་མེད་པ་ཡི། །ཐེག་མཆོག་འདི་ལ་འགྲུབ་པར་འགྱུར། །སེམས་ཅན་མཚམས་མེད་ལ་སོགས་པའི། །སྡིག་པ་ཆེན་པོ་
བྱེད་པ་ཡང༌། །རྡོ་རྗེ་ཐེག་པ་རྒྱ་མཚོ་ཆེ། །ཐེག་པ་མཆོག་ནི་འདི་ལ་འགྲུབ། །སྙིང་ནས་སློབ་དཔོན་སྨོད་པ་དག །བསྒྲུབས་ཀྱང་འགྲུབ་པར་ཡོང་མི་འགྱུར། །སྲོག་གཅོད་པ་ཡི་སེམས་
ཅན་གང༌། །བརྫུན་དུ་སྨྲ་ལ་དགའ་བ་དང༌། །གཞན་གྱི་ནོར་ལ་ཆགས་པ་དང༌། །རྟག་ཏུ་འདོད་པ་སྤྱོད་གང་དང༌། །བཤང་གཅི་ཟས་སུ་ཟ་བ་སྟེ། །དེ་དག་སྒྲུབ་པའི་སྣོད་དུ་འགྱུར། །
མ་དང་སྲིང་མོ་བུ་མོ་ལ། །འདོད་པ་བས་ནི་མཉེས་བྱས་ན། །ཐེག་ཆེན་མཆོག་གི་ཆོས་ཉིད་ཀྱི། །དངོས་གྲུབ་རྒྱ་ཆེ་དེས་འཐོབ་བོ། །སངས་རྒྱས་གཙོ་བོའི་ཡུམ་དག་ལ། །རྣམ་པར་མི་

82-1-443b

རྟོག་བློ་ཅན་གྱིས། །མཉེས་པར་བྱས་ཀྱང་མི་གོས་ཏེ། །དེ་ནི་སངས་རྒྱས་འགྲུབ་པར་འགྱུར། །དེ་ནས་སྒྲིབ་པ་ཐམས་ཅད་རྣམ་པར་སེལ་བ་ལ་སོགས་པ་བྱང་ཆུབ་སེམས་དཔའ་སེམས་
དཔའ་ཆེན་པོ་རྣམས་ངོ་མཚར་དུ་གྱུར། རྨད་དུ་གྱུར་ཏེ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་ཅིའི་སླད་དུ། དེ་བཞིན་གཤེགས་པ་ཐམས་ཅད་ཀྱི་འཁོར་
གྱི་ནང་དུ་འདི་ལྟ་བུའི་ཚིག་ངན་པ་གསུང་ཞེས་གསོལ་ཏོ། །དེ་ནས་དེ་བཞིན་གཤེགས་པ་ཐམས་ཅད་ཀྱིས་སྒྲིབ་པ་ཐམས་ཅད་རྣམ་པར་སེལ་བ་ལ་སོགས་པའི་བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ཀྱི་ཚིག་གསན་ནས། བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་རྣམས་ཐོང༌། དེ་སྐད་མ་ཟེར་ཅིག །སྙིང་པོ་ཡེ་ཤེས་
ཅན་རྣམས་ཀྱི། །སངས་རྒྱས་ཆོས་ཉིད་དག་པ་འདི། །སྙིང་པོ་ཆོས་ཀྱི་དོན་ལས་བྱུང༌། །བྱང་ཆུབ་སྤྱོད་པའི་གནས་འདི་ཡིན། །དེ་ནས་ཡང་བརྗོད་ཀྱིས་མི་ལང་བའི་ཡང་བརྗོད་ཀྱིས་མི་
ལང་བའི་སངས་རྒྱས་ཀྱི་ཞིང༌། རི་རབ་ལ་སོགས་པའི་རྡུལ་ཕྲ་མོ་སྙེད་ཀྱི་བྱང་ཆུབ་སེམས་དཔའ་རྣམས་འཇིགས་སྐྲག་ནས་བརྒྱལ་བར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཀྱིས་བྱང་ཆུབ་སེམས་དཔའ་དེ་དག་བརྒྱལ་བར་གྱུར་པ་གཟིགས་ནས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་

82-1-444a

༄༅། །བདག་པོ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་འདི་དག་བསླང་བར་གསོལ། དེ་ནས་བཅོམ་
ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པ། ནམ་མཁའ་དང་མཉམ་པ་གཉིས་སུ་མེད་པའི་རྡོ་རྗེ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་སྐུ་དང༌། གསུང་དང༌། ཐུགས་རྡོ་རྗེའི་བདག་པོའི་འོད་ཀྱིས་རེག་པ་ཙམ་གྱིས། དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་དེ་དག་རང་རང་གི་སྟན་ལ་གནས་པར་གྱུར་ཏོ། །དེ་ནས་དེ་བཞིན་གཤེགས་པ་ཐམས་ཅད་ངོ་མཚར་དུ་གྱུར། རྨད་དུ་གྱུར། དགྱེས་
པས་ཁྱབ་པར་གྱུར་ནས་ཆོས་ཀྱི་དབྱིངས་འདི་སྐད་ཅེས་གསུངས་སོ། །ཨེ་མའོ་ཆོས་ཨེ་མའོ་ཆོས། །ཨེ་མའོ་ཆོས་ཀྱི་དོན་འབྱུང་བ། །ཆོས་དོན་དག་པ་བདག་མེད་པ། །རྡོ་རྗེ་
རྒྱལ་པོ་ཕྱག་འཚལ་འདུད། །སྐུ་དང་གསུང་ཐུགས་རབ་ཏུ་དག །ནམ་མཁའ་དང་ནི་མཉམ་ཉིད་གནས། །རྣམ་པར་མི་འགྱུར་སྣང་བ་མེད། །རྡོ་རྗེའི་སྐུ་ལ་ཕྱག་འཚལ་
འདུད༑ ༑ཐུགས་ནི་དེ་བཞིན་གཤེགས་པའི་གཙོ། །དུས་གསུམ་དག་གི་ལམ་དུ་བྱུང༌། །ནམ་མཁའ་ཆེན་པོ་དབྱིངས་གྱུར་པ། །ནམ་མཁའི་ལམ་ལ་ཕྱག་འཚལ་འདུད། །ནམ་

82-1-444b

མཁའི་སྐུ་ལས་ཡང་དག་བྱུང༌། །ནམ་མཁའི་ལམ་ལ་གནས་པ་པོ། །ནམ་མཁའི་ཐུགས་ཏེ་ཆོས་ཀྱི་མཆོག །སྤྱོད་པའི་གནས་ལ་ཕྱག་འཚལ་འདུད། །དེ་བཞིན་གཤེགས་པ་ཐམས་
ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། ཀུན་ཏུ་སྤྱོད་པ་མཆོག་གི་ལེའུ་སྟེ་ལྔ་པའོ།།    །།དེ་ནས་དེ་བཞིན་གཤེགས་པ་རྡོ་རྗེ་མི་བསྐྱོད་
པ༑ དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། ཐུགས་བྱིན་གྱིས་རློབ་པའི་སྔགས་འདི་
གསུངས་སོ། །ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་བ་ཨཱཏྨ་ཀོ྅ཧཾ། དེ་ནས་བཅོམ་ལྡན་འདས་དེ་བཞིན་གཤེགས་པ་རྡོ་རྗེ་རྣམ་པར་སྣང་མཛད་རྡུལ་དང་བྲལ་བའི་གནས་རྡོ་རྗེ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། སྐུ་བྱིན་གྱིས་རློབ་པའི་སྔགས་འདི་གསུངས་སོ། །ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་པ་ཨཱཏྨ་ཀོ྅ཧཾ། དེ་ནས་བཅོམ་ལྡན་འདས་དེ་
བཞིན་གཤེགས་པ་ཚེ་དཔག་ཏུ་མེད་པ། མཉམ་པ་ཉིད་མི་གཉིས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། གསུང་བྱིན་གྱིས་རློབ་པའི་སྔགས་འདི་གསུངས་སོ།།
ཨོཾ་སརྦ་ཏ་ཐཱ་ག་ཏ་བཱ་ཀ་བཛྲ་སྭ་བྷཱ་བ་ཨཱཏྨ་ཀོ྅ཧཾ། རྡོ་རྗེ་གསུམ་པོ་དེ་བཞིན་གཤེགས་པའི་གསང༌། །གནས་ནི་གནས་ཀྱི་རྣམ་པར་བསྒོམ་པར་བྱ། །སྔགས་ཀྱི་མཚན་གྱིས་ཤིན་ཏུ་

82-1-445a

༄༅། །མཚན་བྱས་ལ། །མཆོག་རབ་འདི་ཡིས་བསྒྲུབ་པ་ཉིད་དུ་བྱ། །དེ་ནས་བཅོམ་ལྡན་འདས་དེ་བཞིན་གཤེགས་པ་དཀོན་མཆོག་དཔལ། ཡེ་ཤེས་སྒྲོན་མ་
རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། སྔགས་འདི་གསུངས་སོ། །ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། དེ་ནས་བཅོམ་ལྡན་འདས་དེ་
བཞིན་གཤེགས་པ་གྲུབ་པ་རྡོ་རྗེ་གདོན་མི་ཟ་བ། རྡོ་རྗེ་གདོན་མི་ཟ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། སྔགས་འདི་གསུངས་སོ། །ཨོཾ་སརྦ་ཏ་ཐཱ་ག་ཏ་པཱུ་
ཛཱ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། རྟག་ཏུ་འདོད་པའི་ཡོན་ཏན་ལྔས། །སངས་རྒྱས་ཚུལ་བཞིན་མཆོད་པར་བྱ། །མཆོད་པ་རྣམ་པ་ལྔ་རྣམས་ཀྱིས། །མྱུར་དུ་སངས་རྒྱས་ཉིད་ཐོ་བ་
འགྱུར། །ཞེས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོ་རྡོ་རྗེ་འཆང་བས་གསུངས་སོ། །དེ་ནས་བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོ་རྡོ་རྗེ་འཛིན་གྱིས། དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་གསང་བ་འདི་གསུངས་སོ། །སྔགས་
ལ་དམིགས་པའི་ལུས་དང་ནི། །ངག་དང་ཡིད་ཀྱིས་བསྐུལ་ནས་སུ། །ཡིད་ནི་དགའ་ཞིང་མགུ་བ་ཡིས། །དངོས་གྲུབ་རབ་མཆོག་བསྒྲུབ་པར་བྱ། །སེམས་ལ་དམིགས་པ་བདག་

82-1-445b

མེད་པ། །ངག་དང་ལུས་ཀྱང་རྣམ་པར་བསྒོམ། །ནམ་མཁའ་བཞིན་དུ་མཉམ་པའི་གནས། །སྦྱོར་བ་རྣམ་གསུམ་བསྒྲུབ་པར་བྱ། །ལུས་དང་ངག་དང་སེམས་དམིགས་ན། །ངོ་བོ་ཉིད་
ནི་དམིགས་སུ་མེད། །སྔགས་ཀྱི་ལུས་སུ་སྦྱོར་བ་ལ། །བྱང་ཆུབ་མེད་ཅིང་བསྒོམ་པའང་མེད། །སྐུ་གསུང་ཐུགས་ཀྱི་མཚན་ཉིད་ནི། །འདི་ནི་མདོར་ན་རྣམ་དཔྱད་ནས། །སྔགས་ཀྱིས་
བརྟགས་པའི་ཏིང་ངེ་འཛིན། །བྱང་ཆུབ་སྦྱོར་བ་བསྒོམ་པར་བྱ། །དེ་ནས་དཔལ་ལྡན་རྡོ་རྗེ་འཛིན། །དེ་བཞིན་གཤེགས་པ་ཀུན་གྱིས་མཆོད། །སངས་རྒྱས་ཀུན་མཆོག་ཀུན་མཁྱེན་གྱིས། །
སྒོམ་པའི་མཆོག་ནི་བཀའ་སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །ཟླ་བའི་དཀྱིལ་འཁོར་བསྒོམ་པར་བྱ། །སངས་རྒྱས་གཟུགས་ནི་རབ་བསྒོམས་ནས། །ཕྲ་མོའི་སྦྱོར་
བ་ཀུན་ཏུ་བརྩམ། །སྣ་ཡི་རྩེ་མོར་ཡུངས་ཀར་བསམ། །འགྲོ་དང་མི་འགྲོ་ཡུངས་ཀར་ལ། །ཡེ་ཤེས་གནས་ནི་ཉམས་དགའ་བ། །གསང་བའི་ཡེ་ཤེས་ཀྱིས་བརྟག་སྒོམ། །ནམ་མཁའི་
དབྱིངས་ཀྱི་དབུས་གནས་བར། །ཉི་མའི་དཀྱིལ་འཁོར་བསྒོམ་པར་བྱ། །སངས་རྒྱས་སྐུ་ཡི་གནས་བསྒོམས་ཏེ། །དེ་ཡི་སྟེང་དུ་གནས་བཞག་གོ །ཧཱུཾ༑ ནམ་མཁའི་དབྱིངས་ཀྱི་
དབུས་གནས་པར། །གསལ་བའི་དཀྱིལ་འཁོར་བསྒོམ་པར་བྱ། །སྤྱན་གྱི་ཚུལ་དུ་སྦྱོར་བ་ལ། །རྡོ་རྗེ་པདྨ་རྣམ་པར་བསྒོམ། །ནམ་མཁའི་དབྱིངས་ཀྱི་དབུས་གནས་པར། །རིན་ཆེན་

82-1-446a

༄༅། །དཀྱིལ་འཁོར་བསྒོམ་པར་བྱ། །མཆོག་གི་སྦྱོར་བ་ནན་ཏན་གྱིས། །དེ་ཡི་སྟེང་དུ་ཡོངས་སུ་བསྒོམ། །ནམ་མཁའི་དབྱིངས་ཀྱི་དབུས་གནས་པར། །འོད་ཀྱི་
དཀྱིལ་འཁོར་བསྒོམ་པར་བྱ། །སངས་རྒྱས་ཚུལ་ནི་ཞི་བ་སྤྲོ། །འཁོར་ཡང་ཁྱད་པར་དག་ཏུ་སྤྲོ། །ཨུཏྤལ་མཐིལ་ཀའི་མདོག་འདྲ་བ། །རྩེ་མོ་ལྔ་པ་ཁྱད་པར་དུ། །ནས་ཀྱི་འབྲུ་
ཙམ་ནན་ཏན་གྱིས། །སྣ་ཡི་རྩེ་མོར་རྣམ་པར་བསམ། །ཙ་ན་ཀ་ཡི་འབྲུ་ཙམ་ལ། །འདབ་མ་བརྒྱད་པ་གེ་སར་བཅས། །སྣ་ཡི་རྩེ་མོར་འདི་ཤེས་ཏེ། །བསྒོམས་པས་བྱང་ཆུབ་གཞོལ་
བར་འགྱུར། །འཁོར་ལོ་ལ་སོགས་ཁྱད་པར་དུ། །བསྒོམ་པ་དེར་ནི་བརྟག་པར་བྱ། །དངོས་གྲུབ་ཐམས་ཅད་ཡོན་ཏན་གནས། །ཉམས་དགའ་བྱང་ཆུབ་གནས་འགྲུབ་འགྱུར། །
སངས་རྒྱས་བྱང་ཆུབ་གནས་རྣམས་ནི། །དེ་རུ་མདོར་ན་སྤྲོ་བར་བྱ། །སྐུ་གསུང་ཐུགས་ཀྱིས་མཚན་པ་ཡི། །ཆོས་ཀྱི་ཚིག་རྣམས་རབ་ཏུ་བརྗོད། །དེ་ནས་དཔལ་ལྡན་རྡོ་རྗེ་འཛིན། །དེ་
ཉིད་དོན་ཀུན་སྟོན་པ་པོས། །སྤྱོད་པ་ཀུན་མཆོག་ལེགས་དག་པ། །གསང་བའི་དམ་པ་བཀའ་སྩལ་ཏོ། །གཟུགས་དང་སྒྲ་དང་རོར་ལྡན་པ། །ཤེས་རབ་ཅན་གྱིས་ཟླ་དྲུག་སྒོམ། །
གསང་བའི་དེ་ཉིད་མཆོད་ཆེན་གྱིས། །ལེགས་པར་མཆོད་ནས་བསྒོམ་པར་བྱ། །དངོས་གྲུབ་འབྲས་བུ་འདོད་པ་ཡིས། །ཟས་སུ་བཤང་གཅི་ཟོས་ན་ནི། །སངས་རྒྱས་བྱང་ཆུབ་སྐྱོན་

82-1-446b

མེད་པ། །ཡང་དག་བླ་མེད་གྲུབ་པར་འགྱུར། །ཟས་སུ་ཤ་རྣམས་ཟ་བ་དང༌། །ཤ་ཆེན་དག་ནི་རབ་བརྟགས་ན། །སྐུ་དང་གསུང་ཐུགས་གསང་བ་ཡི། །དངོས་གྲུབ་ཐམས་ཅད་
འགྲུབ་པར་འགྱུར། །གླང་པོའི་ཤ་དང་རྟ་ཡི་ཤ་།དེ་བཞིན་དམ་པ་ཁྱི་ཡི་ཤ། །ཟས་ཀྱི་ཕྱིར་ནི་བཟའ་བར་བྱ། །ཟས་གཞན་དག་ནི་མ་ཟོས་ན། །བྱང་ཆུབ་སེམས་དཔའ་བློ་ཅན་དང༌། །
སངས་རྒྱས་རྣམས་ནི་མཉེས་པར་འགྱུར། །འདི་ལྟ་བུ་ཡི་སྦྱོར་བ་ཡིས། །མྱུར་དུ་སངས་རྒྱས་ཉིད་ཐོབ་འགྱུར། །འདོད་ཁམས་དབང་ཕྱུག་འཇིག་རྟེན་ན། །གོ་འཕང་ལས་ནི་བྱེད་པར་
འགྱུར། །གཙོ་བོ་གཟི་ཅན་སྟོབས་དང་ལྡན། །མདངས་བཟང་མཐོང་ན་ཡིད་དུ་འོང༌། །མཐོང་བ་ཙམ་གྱིས་བསྐུལ་མེད་པར། །འཇིག་རྟེན་འདི་དག་དབང་དུ་འགྱུར། །འདི་ནི་སངས་
རྒྱས་ཐམས་ཅད་ཀྱི། །གསང་བ་བྱང་ཆུབ་དམ་པ་སྟེ། །ཡང་དག་སྔགས་ཀྱི་གསང་བ་འདི། །ལུས་ངག་སེམས་ལས་འདའ་བའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌།
གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། སྐུ་དང༌། གསུང་དང༌། ཐུགས་བྱིན་གྱིས་རློབ་པའི་ལེའུ་སྟེ་དྲུག་པའོ།།    །།དེ་ནས་བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོས། དམ་ཚིག་ཆེན་པོའི་དེ་ཁོ་ན་ཉིད་སྔགས་ཀྱི་སྤྱོད་པའི་མཆོག་མངོན་པར་རྫོགས་པར་བྱང་ཆུབ་པའི་

82-1-447a

༄༅། །ལེའུ་འདི་གསུངས་སོ། །འདོད་པའི་ལོངས་སྤྱོད་ཐམས་ཅད་ལ། །ཇི་ལྟར་འདོད་པར་བསྟེན་ན་ནི། །འདི་ལྟ་བུ་ཡི་སྦྱོར་བ་ཡིས། །སངས་རྒྱས་མྱུར་དུ་ཐོབ་པར་
འགྱུར། །འདོད་པའི་ལོངས་སྤྱོད་ཐམས་ཅད་ནི། །ཇི་ལྟར་འདོད་པར་བསྟེན་བྱ་སྟེ། །རང་གི་ལྷ་ཡི་སྦྱོར་བ་ཡིས། །བདག་དང་གཞན་ལ་མཆོད་པར་བྱ། །དཀའ་ཐུབ་སྡོམ་པ་མི་བཟད་
པས༑ ༑བསྟེན་ཀྱང་འགྲུབ་པར་མི་འགྱུར་གྱི། །འདོད་པའི་ལོངས་སྤྱོད་ཐམས་ཅད་ལ། །བསྟེན་ན་མྱུར་དུ་འགྲུབ་པར་འགྱུར། །སློང་མོ་ཟ་ཞིང་མི་བཟླ་སྟེ། །སློང་མོའང་དགའ་བར་མི་
བྱའོ༑ ༑འདོད་པ་ཀུན་ལ་ལོངས་སྤྱོད་ཅིང༌། །སྔགས་ཀྱི་ཡན་ལག་མ་ཉམས་བཟླས། །ལུས་དང་ངག་དང་སེམས་རྣམས་ནི། །བདེ་བར་གནས་ན་བྱང་ཆུབ་འཐོབ། །གཞན་དུ་དུས་མིན་འཆི་
བ་དང༌། །དམྱལ་བར་ངེས་པར་སྲེག་པར་འགྱུར། །སངས་རྒྱས་བྱང་ཆུབ་སེམས་དཔའ་དང༌། །སྔགས་ཀྱི་སྤྱོད་པ་མཆོག་སྤྱོད་རྣམས། །ཆོས་མཆོག་མི་གཡོ་བརྙེས་པ་ཡང༌། །འདོད་པ་
ཐམས་ཅད་བསྟེན་པས་སོ། །ཆགས་ཅན་ཡེ་ཤེས་འདོད་པ་ཡིས། །རྟག་ཏུ་འདོད་ཡོན་ལྔ་རྣམས་བསྟེན། །བྱང་ཆུབ་སེམས་དཔའ་མཉེས་པར་བྱ། །བྱང་ཆུབ་ཉི་མ་ཆགས་པར་
བྱ༑ ༑གཟུགས་ལ་རྣམ་གསུམ་ཤེས་བྱས་ནས། །མཆོད་པར་བྱེད་པས་མཆོད་པར་བྱ། །དེ་ཉིད་བཅོམ་ལྡན་སྣ་ཚོགས་པ། །སངས་རྒྱས་རྣམ་པར་སྣང་མཛད་གཞི། །སྒྲ་ལ་རྣམ་

82-1-447b

གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །དེ་ཉིད་བཅོམ་ལྡན་འདས་སྣ་ཚོགས་པ། །སངས་རྒྱས་རིན་ཆེན་འབྱུང་གནས་གཙོ། །དྲི་ལ་རྣམ་གསུམ་ཤེས་བྱས་ནས། །སངས་
རྒྱས་སོགས་ལ་དབུལ་བར་བྱ། །དེ་ཉིད་བཅོམ་ལྡན་སྣ་ཚོགས་པ། །འདོད་ཆགས་ཆོས་ཀྱི་འབྱུང་གནས་གཙོ། །རོ་ལ་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་
བྱ༑ ༑དེ་ཉིད་སངས་རྒྱས་སྣ་ཚོགས་པ། །སངས་རྒྱས་ཐོགས་མེད་རྡོ་རྗེ་འཛིན། །རེག་ལ་རྣམ་གསུམ་ཤེས་བྱས་ནས། །བདག་གི་རིགས་ལ་དབུལ་བར་བྱ། །དེ་ཉིད་བཅོམ་ལྡན་རྡོ་
རྗེ་ཅན། །མི་བསྐྱོད་པ་ཡི་ཚུལ་བརྙེས་པའོ། །གཟུགས་སྒྲ་དྲི་ལ་སོགས་པ་ལ། །རྟག་ཏུ་སེམས་ནི་སྦྱར་བར་བྱ། །འདི་དེ་སངས་རྒྱས་ཐམས་ཅད་ཀྱི། །གསང་བའི་སྙིང་པོ་བཏུས་པའོ། །གཟུགས་
སྒྲ་དྲི་སོགས་སྔགས་པ་ཡིས། །ལྷ་ཉིད་དུ་ནི་རྟག་ཏུ་བསྒོམ། །ཡང་ན་དེ་ལ་སྒོམ་པ་ནི། །རིགས་ཀྱི་ཚུལ་དུ་རྣམ་པར་བསྒོམ། །སངས་རྒྱས་རྗེས་སུ་དྲན་པར་སྦྱོར། །ཆོས་ནི་རྗེས་སུ་དྲན་སྒོམ་
པ༑ ༑རྡོ་རྗེ་རྗེས་སུ་དྲན་སྒོམ་པ། །སྐུ་དང་གསུང་དང་ཐུགས་རྣམས་སྒོམ། །རིགས་ནི་རྗེས་སུ་དྲན་པར་སྦྱོར། །ཁྲོ་བོ་རྗེས་སུ་དྲན་སྒོམ་པ། །ལྷ་ནི་རྗེས་སུ་དྲན་པར་སྦྱོར། །བསྒོམས་ན་བྱང་
ཆུབ་ཐོབ་པར་འགྱུར། །བུད་མེད་གཟུགས་ལྡན་མདངས་བཟང་བ། །ལོ་གྲངས་བཅུ་དྲུག་ལོན་པ་ལ། །བྱིན་གྱིས་བརླབས་ཀྱི་གནས་གསུམ་གྱིས། །དབེན་བར་མཆོད་པ་རབ་ཏུ་བརྩམ། །

82-1-448a

༄༅། །དེ་བཞིན་གཤེགས་པའི་བཙུན་མོའི་མཆོག །སྤྱན་ལ་སོགས་པར་བསྒོམ་པར་བྱ། །དབང་པོ་གཉིས་ནི་མཉམ་སྦྱར་བས། །སངས་རྒྱས་དངོས་གྲུབ་ཐོབ་
པར་འགྱུར། །ཡི་གེ་ཧཱུཾ་དང་ཨོཾ་དག་དང༌། །ཨཱཿདང་ཕཌ་ཀྱང་རབ་བརྟག་བྱ། །འོད་ཟེར་རྣམ་ལྔས་ཁྱབ་པ་ཡི། །པདྨོ་རྡོ་རྗེ་བསྒོམ་པར་བྱ། །འབར་བཅས་ཟླ་འོད་བཞིན་དུ་དཀར། །
ཡིད་དུ་འོང་བ་བསྒོམ་པར་བྱ། །སངས་རྒྱས་རྗེས་དྲན་སྦྱོར་ལ་སོགས། །བྱང་ཆུབ་འདོད་པས་བསྒོམ་པར་བྱ། །དེ་ལ་སངས་རྒྱས་རྗེས་སུ་དྲན། །དྲན་པ་ཇི་ལྟར་སྒོམ་ཞེ་ན། །བྷ་ག་
ལ་ནི་ལིངྒ་བཞག །སངས་རྒྱས་གཟུགས་ནི་བསྒོམ་པར་བྱ། །བ་སྤུ་རྣམས་ཀྱི་བུ་ག་ནས། །མཁས་པས་སངས་རྒྱས་སྤྲིན་རྣམས་སྤྲོ། །དེ་ལ་ཆོས་རྗེས་སུ་དྲན་པ་ཇི་ལྟར་སྒོམ་ཞེ་ན། བྷ་ག་
ལ་ནི་ལིངྒ་བཞག །རྡོ་རྗེ་ཆོས་ནི་བསྒོམ་པར་བྱ། །བ་སྤུ་རྣམས་ཀྱི་བུ་ག་ནས། །མཁས་པས་ཆོས་ཀྱི་སྤྲིན་རྣམས་སྤྲོ། །དེ་ལ་རྡོ་རྗེ་རྗེས་སུ་དྲན་པ་ཇི་ལྟར་སྒོམ་ཞེ་ན། བྷ་ག་ལ་ནི་ལིངྒ་
བཞག །རྡོ་རྗེ་སེམས་དཔའ་རྣམ་པར་བསྒོམ། །བ་སྤུ་རྣམས་ཀྱི་བུ་ག་ནས། །རྡོ་རྗེ་སྤྲིན་རྣམས་སྤྲོ་བར་བྱ། །དེ་ལ་རིགས་རྗེས་སུ་དྲན་པ་ཇི་ལྟར་སྒོམ་ཞེ་ན། བྷ་ག་ལ་ནི་ལིངྒ་བཞག །
སངས་རྒྱས་གཟུགས་ནི་རབ་ཏུ་བསྒོམ། །བ་སྤུ་རྣམས་ཀྱི་བུ་ག་ནས། །མཁས་པས་རིགས་ཀྱི་སྤྲིན་རྣམས་སྤྲོ། །དེ་ལ་ཁྲོ་བོ་རྗེས་སུ་དྲན་པ་ཇི་ལྟར་སྒོམ་ཞེ་ན། བྷ་ག་ལ་ནི་ལིངྒ་

82-1-448b

བཞག །ཁྲོ་བོའི་དབང་པོ་རབ་ཏུ་བསྒོམ། །བ་སྤུ་རྣམས་ཀྱི་བུ་ག་ནས། །མཁས་པས་ཁྲོ་བོའི་སྤྲིན་རྣམས་སྤྲོ། །དེ་ལ་དམ་ཚིག་རྗེས་སུ་དྲན་པ་ཇི་ལྟར་སྒོམ་ཞེ་ན། བདག་གི་རྡོ་རྗེ་པདྨར་ལྡན།
དབང་པོ་གཉིས་ནི་མཉམ་སྦྱར་ཏེ། །རང་གི་ཁུ་བའི་ཐིགས་པ་ཡིས། །སངས་རྒྱས་རྡོ་རྗེ་སེམས་དཔའ་མཆོད། །དེ་ལ་དཀྱིལ་འཁོར་རྗེས་སུ་དྲན་པ་ཇི་ལྟར་སྒོམ་ཞེ་ན། དབང་པོ་གཉིས་
ནི་མཉམ་གཞག་སྟེ། །མཁས་པས་རང་གི་ཁུ་བ་དག །རྣལ་འབྱོར་པས་ནི་རྟག་ཏུ་དབྱུང༌། །དཀྱིལ་འཁོར་དཀྱིལ་འཁོར་ཚུལ་དུ་བྱ། །དེ་ལ་སྐུ་རྗེས་སུ་དྲན་པ་ཇི་ལྟར་སྒོམ་ཞེ་ན། སངས་
རྒྱས་ཀུན་གྱི་སྐུ་གང་ཡིན། །ཕུང་པོ་ལྔ་ཡིས་རབ་ཏུ་རྒྱས། །སངས་རྒྱས་སྐུ་ཡི་རང་བཞིན་གྱིས། །བདག་ཀྱང་དེ་དང་འདྲར་གྱུར་ཅིག །དེ་ལ་གསུང་རྗེས་སུ་དྲན་པ་ཇི་ལྟར་སྒོམ་ཞེ་ན། རྡོ་རྗེ་
ཆོས་ཀྱི་གསུང་གང་ཡིན། །གསུང་དེ་ངེས་ཚིག་ཕུན་སུམ་ཚོགས། །བདག་གི་ཚིག་ཀྱང་དེ་འདྲ་སྟེ། །ཆོས་འཛིན་པ་དང་འདྲར་གྱུར་ཅིག །དེ་ལ་ཐུགས་རྗེས་སུ་དྲན་པ་ཇི་ལྟར་སྒོམ་ཞེ་ན།
གསང་བའི་བདག་པོ་བློ་ལྡན་པ། །ཀུན་ཏུ་བཟང་པོའི་ཐུགས་གང་ཡིན། །རྡོ་རྗེ་འཛིན་པ་ལྟ་བུར་ནི། །བདག་གི་སེམས་ཀྱང་དེ་འདྲར་གྱུར། །དེ་ལ་སེམས་ཅན་རྗེས་སུ་དྲན་པ་ཇི་ལྟར་
སྒོམ་ཞེ་ན། སེམས་ཅན་ཀུན་གྱི་སེམས་གང་ཡིན། །སྐུ་དང་གསུང་དང་ཐུགས་ཀྱི་མཚན། །དེ་ནི་སངས་རྒྱས་ཐམས་ཅད་ཀྱི། །མཁའ་དང་མཚུངས་པར་སྤྱོད་གྱུར་ཅིག །དེ་ལ་སྔགས་

82-1-449a

༄༅། །ཐམས་ཅད་ཀྱི་གཟུགས་དང༌། སྐུ་དང༌། གསུང་དང༌། ཐུགས་རྗེས་སུ་དྲན་པ་ཇི་ལྟར་སྒོམ་ཞེ་ན། སྔགས་ཀྱི་རྡོ་རྗེ་སྐུ་གང་ཡིན། །གསུང་གི་སྐུ་ཡང་རྣམ་སྒོམ་པ། །བདག་
ཀྱང་རྟག་ཏུ་དེ་འདྲ་བར། །སྔགས་འཛིན་པ་དང་མཉམ་གྱུར་ཅིག །དེ་ལ་དམ་ཚིག་རྗེས་སུ་དྲན་པ་ཇི་ལྟར་སྒོམ་ཞེ་ན། དམ་ཚིག་ཁུ་ཕྱུང་ཆོ་ག་བཞིན། །འབྲས་བུ་འདོད་པས་བཏུང་བར་
བྱ༑ ༑དེ་བཞིན་གཤེགས་པའི་ཚོགས་བསད་ན། །དངོས་གྲུབ་རབ་ཏུ་འཐོབ་པར་འགྱུར། །དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་དམ་ཚིག་རྗེས་སུ་དྲན་པ་ཇི་ལྟར་སྒོམ་ཞེ་ན། རང་
བཞིན་གྱིས་ནི་འོད་གསལ་བ། །ཐམས་ཅད་མ་སྐྱེས་ཟག་པ་མེད། །བྱང་ཆུབ་མེད་ཅིང་མངོན་རྟོགས་མེད། །ཁམས་ཀྱང་མེད་ཅིང་འབྱུང་བའང་མེད། །དེ་ལ་མ་སྐྱེས་པ་རྗེས་སུ་དྲན་
པ་ཇི་ལྟར་སྒོམ་ཞེ་ན། ཐམས་ཅད་རང་བཞིན་འོད་གསལ་བ། །མཚན་མེད་མི་འགྱུར་ནམ་མཁའ་བཞིན། །གཉིས་མེད་གཉིས་སུ་མེད་མིན་བཞིན། །ཤིན་ཏུ་དྲི་མེད་ནམ་
མཁའ་བཞིན། །དེ་ལ་ཞེ་སྡང་གི་རིགས་ལ་སོགས་པའི་མཆོད་པ་རྗེས་སུ་དྲན་པ་ཇི་ལྟར་སྒོམ་ཞེ་ན། བུད་མེད་སེམས་ནི་རབ་བརྟན་པ། །ལོ་གྲངས་བཅུ་གཉིས་ལོན་རྙེད་
པ༑ ༑རིགས་ཀྱི་སྦྱོར་བས་རབ་བསྒོམས་ཏེ། །བདག་གི་ཁུ་བས་མཆོད་པར་བྱ། །འདིས་ནི་དེ་བཞིན་གཤེགས་པའི་སྐུ། །རྡོ་རྗེ་འཛིན་པའི་ཐུགས་དང་ནི། །ཆོས་འཛིན་མཆོག་གི་

82-1-449b

གསུང་དག་ཀྱང༌། །ཚེ་འདི་ཉིད་ལ་ཐོབ་པར་འགྱུར། །སྐུ་དང་གསུང་དང་ཐུགས་ཀྱང་འགྲུབ། །གང་གཞན་ཕྲ་མོར་བཤད་པ་རྣམས། །རྡོ་རྗེ་མི་ཕྱེད་གསུམ་བསྒོམས་ཏེ། །བཟླས་པ་ཙམ་
གྱིས་དེ་འགྲུབ་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། སྔགས་ཀྱི་སྤྱོད་པ་མཆོག་གི་ལེའུ་སྟེ་བདུན་པའོ།།    །།
དེ་ནས་བཅོམ་ལྡན་འདས་དེ་བཞིན་གཤེགས་པ་རྡོ་རྗེ་དཀོན་མཆོག་དཔལ་གྱིས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་དབང་ཕྱུག་དམ་པ་རྡོ་རྗེ་འཛིན་
པ་ཆེན་པོ་ལ། བསྟོད་པའི་རྒྱལ་པོ་འདིས་གསོལ་བ་བཏབ་བོ། །རྡོ་རྗེ་སེམས་དཔའ་ཐེག་པ་ཆེ། །ནམ་མཁའི་སྤྱོད་པ་རྣམ་སྦྱོང་བ། །ཀུན་ཏུ་བཟང་པོའི་སྤྱོད་པ་མཆོག །རྒྱལ་མཆོག་
མཆོད་པ་བཤད་དུ་གསོལ། །འདོད་ཆགས་ཞེ་སྡང་གཏི་མུག་ཆེ། །རྡོ་རྗེ་ཐེག་པ་རབ་སྟོན་པ། །ནམ་མཁའི་དབྱིངས་དང་མཚུངས་པའི་མཆོག །རྒྱལ་བཞི་མཆོད་པ་བཤད་དུ་གསོལ། །
ཐར་པའི་ལམ་ནི་རབ་སྟོན་པ། །ཐེག་པ་གསུམ་གྱི་ལམ་ལ་གནས། །སངས་རྒྱས་སྐལ་མཆོག་དག་པའི་བདག །མི་མཆོག་མཆོད་པ་བཤད་དུ་གསོལ། །བྱང་ཆུབ་སེམས་ན་རྒྱས་པའི་
སྤྱན་། །ཆོས་ཀྱི་འཁོར་ལོ་རབ་བསྐོར་བ། །སྐུ་དང་གསུང་ཐུགས་ཤིན་ཏུ་དག །ཕྱག་འཚལ་རྡོ་རྗེ་ཐེག་པ་ལའོ། །དེ་ནས་རྒྱལ་པོ་རྡོ་རྗེ་འཛིན། །ཐམས་ཅད་ནམ་མཁའ་མི་འགྱུར་ཆེ། །ཐམས་

82-1-450a

༄༅། །ཅད་དབང་བསྐུར་ཀུན་གྱི་དོན། །ཀུན་དབང་རྡོ་རྗེ་རིན་ཆེན་འཛིན། །དེ་བཞིན་གཤེགས་པའི་མཆོད་པའི་མཆོག །རྡོ་རྗེ་མི་ཕྱེད་གསུམ་གནས་པ། །སྐུ་དང་
གསུང་དང་ཐུགས་སྐལ་མཆོག །རྒྱལ་བ་འབྱུང་བར་འགྱུར་བ་བཤད། །ན་ཆུང་གཞོན་ནུ་མིག་ཡངས་པ། །གཟུགས་བཟང་གཞོན་པས་བརྒྱན་པ་ནི། །ལོ་གྲངས་ཉི་ཤུ་ལྔ་ལོན་རྙེད། །
བྱོལ་སོང་ལས་ཀྱང་རབ་ཏུ་བརྟག །ས་ཕྱོགས་གཙང་ཞིང་རྣམ་པར་དབེན་པའམ། །རྒྱལ་ཉིད་སྐྱེས་ཞི་ཞི་བའི་གནས་རྣམས་སུ། །བཤང་གཅི་ཆུ་ལ་སོགས་པས་བྱུག་པའམ། །རྒྱལ་
བ་མཆོད་ཕྱིར་རྟག་པར་རབ་ཏུ་བྱ། །ནུ་མའི་དབུས་བར་སྤྱི་གཙུག་མཐའ་ཡི་བར། །ཆོ་ག་ཤེས་པས་ཡང་ན་རྐང་པའི་བར། །ལྟེ་བ་རྐེད་པ་གསང་བར་རྒྱལ་བའི་སྲས། །རིགས་ལྔ་རྣམས་
ནི་དགོད་པར་རབ་ཏུ་བྱ། །ནམ་མཁའི་དབྱིངས་ཀྱི་དབུས་གནས་པར། །ཡེ་ཤེས་རྒྱ་མཚོ་བསྒོམ་པར་བྱ། །བདག་ཉིད་ཟླ་བའི་དབུས་གནས་པར། །མཁས་པས་སྙིང་གར་བསྒོམ་
པར་བྱ། །ཞི་བ་རྡོ་རྗེ་འཛིན་འདོད་ན། །བསྡུ་བ་དག་ཀྱང་རབ་ཏུ་བྱ། །རིན་ཆེན་སྣ་བཞིའི་མཆོད་རྟེན་ལ། །འོད་ཟེར་ཕྲེང་བས་རྣམ་པར་བརྒྱན། །ཡེ་ཤེས་རྒྱ་མཚོ་དུས་གསུམ་གྱི། །
གནས་དེ་ཡིན་པར་རྣམ་པར་བསམ། །བདག་གི་བ་སྤུའི་བུ་ག་ནས། །མཁས་པས་མཆོད་པའི་སྤྲིན་རྣམས་སྤྲོ། །མཁས་པས་ཨུཏྤ་ལ་དག་དང༌། །པདྨ་རྣམ་པ་ལྔར་ཤེས་བྱ། །

82-1-450b

ཛཱ་ཏི་རྣམ་གསུམ་ཤེས་བྱས་ནས། །ལྷ་རྣམས་ལ་ནི་དབུལ་བར་བྱ། །མེ་ཏོག་ཀརྞྞི་ཀཱ་ར་དང༌། །མ་ལླི་ཀཱ་དང་ཡུ་ཐི་ཀཱ། །མེ་ཏོག་ཀ་ར་བཱི་ར་བསམ། །མཆོད་པ་ཐམས་ཅད་རབ་ཏུ་བརྟག །
དཔག་ཚད་བརྒྱ་ཡི་ཁྱོན་ཙམ་དུ། །འཁོར་ལོའི་དཀྱིལ་འཁོར་བསྒོམ་བྱས་ལ། །རྣམ་པར་མཁས་པས་རྟག་པར་ནི། །རིགས་རྣམས་རབ་ཏུ་དགོད་པར་བྱ། །དེ་བཞིན་པདྨ་རྡོ་རྗེ་དང༌། །རལ་
གྲི་ཨུཏྤལ་མཁས་པས་བསྒོམ། །དཔག་ཚད་བྱེ་བའི་ཁྱོན་ཙམ་དུ། །གྲུ་བཞི་ཤིན་ཏུ་མཛེས་པ་ཡི། །མཆོད་རྟེན་རིན་ཆེན་སྣ་བཞི་པ། །གསལ་ཞིང་རང་བཞིན་དྲི་མ་མེད། །རིགས་རྣམས་
ཐམས་ཅད་མཆོད་པའི་ཕྱིར། །ཤེས་རབ་ཅན་གྱིས་གནས་སུ་བསྒོམ། །འདོད་པའི་ཡོན་ཏན་ལྔ་རྣམས་ཀྱིས། །དེ་ལ་མཆོད་པ་རྒྱ་མཚོ་བརྩམ། །རིན་ཆེན་ན་བཟའ་ལ་སོགས་པས། །
བྱང་ཆུབ་འདོད་པས་རྟག་ཏུ་མཆོད། །མཆོད་པ་རྣམ་ལྔ་མཆོག་རྣམས་ཀྱིས། །རྟག་ཏུ་ལྷ་རྣམས་མཉེས་པར་བྱ། །རིན་ཆེན་འབྱུང་གནས་ན་ཆུང་མཆོག །རིན་ཆེན་སྣ་ཚོགས་མཆོག་
གིས་བརྒྱན། །སྒྲུབ་ཚེ་རབ་ཏུ་འགྲུབ་པའི་ཕྱིར། །སངས་རྒྱས་ཀུན་ལ་དབུལ་བར་བྱ། །ཞིང་འདི་རིན་ཆེན་སྣ་བདུན་གྱིས། །མཁས་པ་དག་གིས་ཡོངས་བཀང་ལ། །དངོས་གྲུབ་འདོད་པས་
སྦྱིན་བའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །བདག་པོའི་ཕྱག་རྒྱས་མཉམ་གཞག་ལ། །སངས་རྒྱས་དཀྱིལ་འཁོར་དབུས་དག་ཏུ། །འདོད་ཆགས་བློ་ཅན་སངས་རྒྱས་ལ།

82-1-451a

༄༅། །རེག་པའི་སྦྱོར་བ་དབུལ་བར་བྱ། །ནམ་མཁའི་དབྱིངས་ཀྱི་དབུས་གནས་པར། །དཀྱིལ་འཁོར་བཀོད་པ་བསྒོམ་པར་བྱ། །དེ་བཞིན་གཤེགས་པ་བདག་གི་ལུས། །
བླ་མ་བཤད་དང་གཅིག་བས་མཆོད། །བཞིན་བཟང་ཤིན་ཏུ་མཛེས་པ་ཡི། །ན་ཆུང་སྐལ་བ་མཆོག་ལྡན་པ། །བྱིན་གྱིས་བརླབས་ཀྱི་གནས་བསམས་ཏེ། །སངས་རྒྱས་མཆོད་པ་རབ་ཏུ་
བརྟག །མིག་བཟང་བརྟན་པའི་བློ་ལྡན་པས། །ཁུ་བ་བླངས་ནས་བཟའ་བར་བྱ། །འདི་ནི་སྔགས་རྣམས་ཐམས་ཅད་ཀྱི། །སྐུ་གསུང་ཐུགས་ཀྱི་མཆོད་པ་སྟེ། །ཡེ་ཤེས་རྡོ་རྗེ་ཅན་གྱི་
གསང༌། །སྔགས་རྣམས་དངོས་གྲུབ་བྱེད་པར་གསུངས། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། བཤང་གཅིའི་དམ་
ཚིག་གི་ལེའུ་སྟེ་བརྒྱད་པའོ།།    །།དེ་ནས་རྒྱལ་པོ་རྡོ་རྗེ་འཛིན། །ཐམས་ཅད་ནམ་མཁའ་མི་འགྱུར་ཆེ། །ཐམས་ཅད་དབང་བསྐུར་སྤྱོད་པའི་མཆོག །དབང་ཕྱུག་དམ་པ་
ཀུན་དོན་གྱིས། །སྐུ་གསུང་ཐུགས་ལ་ལོངས་སྦྱོད་པ། །རྡོ་རྗེ་མི་ཕྱེད་གསུམ་དཀྱིལ་འཁོར། །སངས་རྒྱས་ཡེ་ཤེས་ཅན་གྱི་གསང༌། །ཉམས་དགའ་མཆོག་ནི་རབ་ཏུ་བཤད། །ནམ་
མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་བསྒོམ་པར་བྱ། །རྡོ་རྗེ་མི་བསྐྱོད་རབ་བསྒོམས་ནས། །ལག་ཏུ་རྡོ་རྗེ་བསྒོམ་པར་བྱ། །འོད་འཕྲོ་མང་པོ་འབར་བ་དང༌།།

82-1-451b

འོད་ཟེར་སྣ་ལྔས་རབ་ཏུ་གང༌། །དུས་གསུམ་པ་ཡི་སངས་རྒྱས་རྣམས། །བསྒོམས་ནས་རྡོ་རྗེས་ཕྱེ་མར་བརླག །སྐུ་གསུང་ཐུགས་ཀྱི་ལོངས་སྤྱོད་ནི། །རྡོ་རྗེས་ཕྱེར་བརླགས་མེད་གྱུར་
པ༑ ༑བསམ་གཏན་མཆོག་དེ་བསྒོམས་ན་ནི། །ཐུགས་ཀྱི་དངོས་གྲུབ་ཐོབ་པར་འགྱུར། །རྡོ་རྗེ་གསང་བ་འདི་ལྟ་བུས། །སེམས་ཅན་ཐམས་ཅད་བསད་ན་ནི། །མི་བསྐྱོད་སངས་རྒྱས་ཞིང་
དག་ཏུ་། རྒྱལ་བའི་སྲས་སུ་སྐྱེ་བར་འགྱུར། །འདི་ནི་ཞེ་སྡང་གི་རིགས་ཀྱི་དམ་ཚིག་གི་དེ་ཁོ་ན་སྟེ། རིགས་ཐམས་ཅད་ཀྱི་རྒྱ་མཚོ་ཡིན་པར་ཤེས་པར་བྱའོ། །དེ་ནས་རྒྱལ་པོ་རྡོ་རྗེ་འཛིན།
མི་ཤེས་ཐར་པ་རབ་སྒྲུབ་པ། །ངོ་བོ་ཉིད་དག་གོས་པ་མེད། །བྱང་ཆུབ་སྤྱོད་པ་རབ་སྟོན་པས། །སངས་རྒྱས་བྱང་ཆུབ་སྒྲུབ་པ་ནི། །ཡང་དག་དམ་ཚིག་བཀའ་སྩལ་ཏོ། །ནམ་མཁའི་
དབྱིངས་ཀྱི་དབུས་གནས་པར། །འཁོར་ལོའི་དཀྱིལ་འཁོར་བསྒོམ་པར་བྱ། །རྣམ་པར་སྣང་མཛད་རབ་བསྒོམས་ཏེ། །སངས་རྒྱས་ཐམས་ཅད་རྣམ་པར་བསྒོམ། །རིན་ཆེན་ཀུན་གྱི་སྦྱོར་
བ་ཡིས། །རྡོ་རྗེའི་གཟུགས་ནི་རབ་ཏུ་བརྟག །ནོར་རྣམས་ཐམས་ཅད་ཕྲོགས་ནས་སུ། །རྡོ་རྗེ་གསུམ་དུ་རྣམ་བསྒོམས་ན། །ནོར་གྱི་རྒྱ་མཚོས་གང་བ་ཡི། །ཡིད་བཞིན་ནོར་བུ་འདྲ་
པར་འགྱུར། །སངས་རྒྱས་ཀུན་གྱི་སྲས་རྣམས་དང༌། །ཐུབ་པའི་སྐྱེས་བུ་མཆོག་ཏུ་འགྱུར། །འདི་ནི་རིགས་ཀྱི་རྒྱ་མཚོ་ཐམས་ཅད་ལས། །གཏི་མུག་གི་རིགས་ཀྱི་དམ་ཚིག་ཡང་དག་པ་

82-1-452a

༄༅། །ཉིད་དུ་ཤེས་པར་བྱའོ། །དེ་ནས་རྒྱལ་པོ་རྡོ་རྗེ་འཛིན། །འདོད་ཆགས་ཐར་པ་རབ་བསྒྲུབ་པ། །གསང་བ་དག་པ་དམིགས་མེད་པས། །དཀྱིལ་འཁོར་རབ་ཏུ་བཀའ་
སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །པདྨའི་དཀྱིལ་འཁོར་བསྒོམ་པར་བྱ། །དཔག་མེད་ཚེ་ནི་རབ་བསྒོམས་ཏེ། །སངས་རྒྱས་རྣམས་ཀྱིས་ཐམས་ཅད་དགང༌། །བུད་
མེད་ལྟ་བུར་སྦྱར་བ་ནི། །དམ་ཚིག་བཞི་ཡི་སྦྱོར་བ་ཡིས། །ཐམས་ཅད་དེ་རུ་བསྒོམ་པར་བྱ། །འདི་ནི་རྡོ་རྗེའི་ཚུལ་མཆོག་གོ །དབང་པོ་གཉིས་ནི་མཉམ་སྦྱོར་བས། །དེ་དང་མས་ཅད་
ཉེ་བར་སྤྱད། །འདི་ནི་རྡོ་རྗེ་ཐམས་ཅད་ཀྱི། །མི་ཕྱེད་སྐུ་གསུམ་སྒོམ་པའོ། །འདི་ནི་འདོད་ཆགས་ཀྱི་རིགས་ཀྱི་ཡང་དག་པའི་དམ་ཚིག་སྟེ། སྔགས་པ་རྣམས་ཀྱིས་བསྒོམ་པར་བྱའོ། །
དེ་ནས་རྒྱལ་པོ་རྡོ་རྗེ་འཛིན། །རྡོ་རྗེ་སྔགས་ཀྱི་དོན་སྒྲུབ་པ། །བདག་མེད་ཡེ་ཤེས་ལས་བྱུང་བས། །གསུང་ནི་འདི་སྐད་བཀའ་སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །
སངས་རྒྱས་དཀྱིལ་འཁོར་བསྒོམ་པར་བྱ། །རྡོ་རྗེ་ཐོགས་མེད་རབ་བསྒོམས་ཏེ། །སངས་རྒྱས་ཐམས་ཅད་བསྒོམ་པར་བྱ། །ཐམས་ཅད་གཟུགས་སུ་རྣམ་བསྒོམས་ནས། །རྡོ་རྗེ་ཚིག་
གི་བརྫུན་སྨྲ་བས། །རྒྱལ་བ་ཀུན་གྱི་གནས་རྣམས་དང༌། །རྒྱལ་བ་ཐམས་ཅད་བསླུ་བར་བྱ། །འདི་ནི་སངས་རྒྱས་ཐམས་ཅད་ཀྱི། །ནམ་མཁའི་གསུང་སྟེ་དྲི་མེད་པ། །ཡེ་ཤེས་བློ་ཅན་

82-1-452b

ཀུན་གྱི་གསང༌། །སྔགས་ཀྱི་དངོས་གྲུབ་ཐོབ་པར་བཤད། །འདི་ནི་དམ་ཚིག་འགུགས་པའི་རིགས་ཀྱི་དམ་ཚིག་གི་དེ་ཁོ་ན་ཉིད་དེ། དོན་ཇི་ལྟ་བུ་བཞིན་དུ་སྤྲོ་བར་བྱའོ། །དེ་ནས་རྒྱལ་པོ་
རྡོ་རྗེ་འཛིན། །རྡོ་རྗེ་མི་ཕྱེད་གསུམ་རྒྱལ་གནས། །རྡོ་རྗེ་དངོས་གྲུབ་རབ་སྟོན་པས། །གསུང་ནི་འདི་སྐད་བཀའ་སྩལ་ཏོ། །ནམ་མཁའི་དབྱིངས་ཀྱི་དབུས་གནས་པར། །དམ་ཚིག་
དཀྱིལ་འཁོར་བསྒོམ་པར་བྱ། །དཀོན་མཆོག་དཔལ་ནི་རབ་བསྒོམས་ཏེ། །གཟུགས་རྣམས་ཀུན་གྱིས་འདི་དག་དགང༌། །རྩུབ་པའི་ངག་ལ་སོགས་པ་ནི། །བསྟེན་ན་ཡེ་ཤེས་ཐོབ་
པར་འགྱུར། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་བཀོད་པས་དེ་སྐད་ཅེས་བཀའ་སྩལ་ཏོ། །དེ་ནས་ཡང་དེ་བཞིན་གཤེགས་པ་ཐམས་ཅད་ཀྱི་དམ་
ཚིག་གི་རྡོ་རྗེ་དཔལ་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས། ངོ་མཚར་དུ་གྱུར་ཅིང་རྨད་དུ་གྱུར་ནས། རྡོ་རྗེའི་ཚིག་འདི་སྐད་ཅེས་སྨྲས་སོ། །བཅོམ་
ལྡན་འདས། །དེ་བཞིན་གཤེགས་པ་ཐམས་ཅད་ཀྱི་བདག་པོ་ཁམས་གསུམ་ལས་འདས་ཤིང་འཇིག་རྟེན་ཐམས་ཅད་ལས་འདས་པས། དེ་བཞིན་གཤེགས་པ་ཐམས་ཅད་དང༌། བྱང་ཆུབ་
སེམས་དཔའ་ཐམས་ཅད་ཀྱི་འཁོར་གྱི་ནང་དུ། འདི་ལྟ་བུའི་ཡང་དག་པ་མ་ཡིན་པའི་ཚིག་གི་ལམ། རྡོ་རྗེའི་ཚིག་འདི་ཅིའི་སྐད་དུ་གསུང༌། དེ་ནས་བཅོམ་ལྡན་འདས་དེ་བཞིན་གཤེགས་

82-1-453a

༄༅། །པ་ཐམས་ཅད་ཀྱིས། བརྗོད་ཀྱིས་མི་ལང་བའི་ཡང་བརྗོད་ཀྱིས་མི་ལང་བའི་སངས་རྒྱས་ཀྱི་ཞིང་གི་རི་རབ་ཀྱི་རྡུལ་ཕྲ་མོ་སྙད་ཀྱི། དེ་བཞིན་གཤེགས་པ་
ཐམས་ཅད་ཀྱི་དམ་ཚིག་གི་རྡོ་རྗེ་དཔལ་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དམན་པའི་འདུ་
ཤེས་དང༌། སྨད་པའི་འདུ་ཤེས་དེ་ལྟ་བུ་འང་མ་སྐྱེད་ཅིག །དེ་ཅིའི་ཕྱིར་ཞེ་ན། རིགས་ཀྱི་བུ། འདི་ལྟ་སྟེ། སྔགས་ཀྱི་སྤྱོད་པ་ནི་སྤྱོད་པའི་མཆོག་གོ །འདི་ལྟ་སྟེ། སྔགས་ཀྱི་སྤྱོད་
པ་ནི་དེ་བཞིན་གཤེགས་པའི་སྤྱོད་པའོ། །རིགས་ཀྱི་བུ། འདི་ལྟ་སྟེ། དཔེར་ན། ནམ་མཁའ་ནི་ཐམས་ཅད་ཀྱི་རྗེས་སུ་སོང་བ་སྟེ། ཆོས་ཐམས་ཅད་ཀྱང་ནམ་མཁའི་ཁོངས་
སུ་གཏོགས་པའོ། །ཆོས་དེ་དག་ཐམས་ཅད་ཀྱང་འདོད་པའི་ཁམས་ན་མི་གནས། གཟུགས་ཀྱི་ཁམས་ན་མི་གནས། གཟུགས་མེད་པའི་ཁམས་ན་མི་གནས། འབྱུང་བ་ཆེན་པོ་
བཞི་ལ་འང་མི་གནས་སོ། །རིགས་ཀྱི་བུ། ཆོས་ཐམས་ཅད་ཀྱང་དེ་ལྟར་རྗེས་སུ་རིག་པར་བྱའོ། །དེ་བཞིན་གཤེགས་པ་རྣམས་ནི་དོན་གྱི་དབང་དེ་ལྟ་བུ་མཁྱེན་ཅིང༌། སེམས་ཅན་
རྣམས་ཀྱི་བསམ་པ་མཁྱེན་ནས་ཆོས་འཆད་པར་མཛད་དོ། །རིགས་ཀྱི་བུ། དེ་ལྟར་ནམ་མཁའ་ཚིག་ངེས་པར་བརྗོད་པས། དེ་བཞིན་གཤེགས་པའི་དམ་ཚིག་དེ་དག་རྗེས་སུ་

82-1-453b

རིག་པར་བྱའོ། །རིགས་ཀྱི་བུ་འདི་ལྟ་སྟེ། དཔེར་ན། གཙུབ་ཤིང་དང༌། གཙུབ་སྟན་དང༌། མིའི་ལག་པ་བསྐྱོད་པའི་རྐྱེན་གྱིས་དུ་བ་འབྱུང་ཞིང་མེ་འབྱུང་བར་འགྱུར་མོད་ཀྱི། མེ་དེ་འང་གཙུབ་ཤིང་ལ་འང་མི་
གནས། གཙུབ་སྟན་ལའང་མི་གནས། མིའི་ལག་པ་བསྐྱོད་པ་ལའང་མི་གནས་སོ། །རིགས་ཀྱི་བུ། དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་དམ་ཚིག་འགྲོ་བ་དང༌།
འོང་པ་ལ་སོགས་པ་རྗེས་སུ་རིག་པར་བྱའོ། །དེ་ནས་བྱང་ཆུབ་སེམས་དཔའ་དེ་དག་ངོ་མཚར་དུ་གྱུར། རྨད་དུ་གྱུར་ནས། ངམ་ཞིང་མིག་གདངས་ཏེ་ཚིག་འདི་སྐད་ཅེས་སྨྲས་སོ། །
རྨད་བྱུང་ཆེན་པོའི་ཆོས་རྣམས་ནི། །ནམ་མཁའ་དང་ནི་མཚུངས་པ་དང༌། །རྣམ་པར་མི་རྟོག་དག་པ་ལས། །ཀུན་རྫོབ་ཏུ་ཡང་བཤད་པ་མཚར། །དེ་བཞིན་གཤེགས་པ་ཐམས་
ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། དོན་དམ་པའི་དག་པ་དེ་ཁོ་ན་ཉིད་ཀྱི་དོན་གྱི་དམ་ཚིག་གི་ལེའུ་སྟེ་དགུ་པའོ།།    །།དེ་ནས་
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་འདུས་ཏེ། བཅོམ་ལྡན་འདས་དམ་ཚིག་ཆེན་པོའི་རྡོ་རྗེ་དེ་ཁོ་ན་ཉིད་མངོན་པར་རྫོགས་པར་བྱང་ཆུབ་པ་སྐུ་དང༌། གསུང་དང༌། ཐུགས་
ཀྱི་གསང་བ་དེ་བཞིན་གཤེགས་པ་ལ་ཕྱག་བཙལ་སྟེ། འདི་སྐད་ཅེས་གསོལ་ཏོ། །དེ་ཉིད་སྔགས་སྙིང་ཀུན་བསྡུས་པ། །སྐུ་དང་གསུང་ཐུགས་གསང་བར་བསྒྲགས། །དངོས་གྲུབ་ཆེན་

82-1-454a

༄༅། །པོའི་ཚུལ་གྱི་མཆོག །ཡང་དག་བཅོམ་ལྡན་བཤད་དུ་གསོལ། །དེ་ནས་རྒྱལ་པོ་རྡོ་རྗེ་འཛིན། །ཉོན་མོངས་ཀུན་གྱི་རྒྱ་མཚོ་གཙོ། །འབར་བ་དྲག་པོ་སྤྱན་
ཡངས་པས། །གསུང་ནི་འདི་སྐད་བཀའ་སྩལ་ཏོ། །ལུས་དང་ངག་དང་སེམས་རྣམས་ནི། །རྣམ་པར་མི་རྟོག་མི་དམིགས་པ། །གང་ནའང་མི་གནས་མཉམ་པ་ཉིད། །སྐུ་
གསུང་ཐུགས་ཀྱི་རྡོ་རྗེར་སྒོམ། །དེ་ནས་བཅོམ་ལྡན་འདས་དེ་བཞིན་གཤེགས་པ་རང་བཞིན་གྱིས་དག་པ་ཕ་རོལ་ཏུ་ཕྱིན་པ་སྔགས་ཀྱི་ཚུལ་རྡོ་རྗེ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ནས། དེ་བཞིན་གཤེགས་པ་དེ་དག་ཐམས་ཅད་ལ་འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས། དེ་བཞིན་གཤེགས་པ་ཐམས་ཅད་མི་བསྐྱོད་
པ་ལ་སོགས་པ་དེ་བཞིན་གཤེགས་པ་ཐམས་ཅད་རིག་པ་བྱེ་བ་ཁྲག་ཁྲིག་བརྒྱ་སྟོང་དུ་མ་དང་ཐབས་གཅིག་ཏུ་སེམས་ཅན་ཐམས་ཅད་ཀྱི་དོན་བྱ་བ་ལ་རོལ་པ་སྟོན་པར་མཛད་
དེ༑ ཕྱོགས་བཅུའི་འཇིག་རྟེན་གྱི་ཁམས་མཐའ་ཀླས་པར་འདོད་པའི་ཡོན་ཏན་ལྔ་རྣམས་ཀྱིས་རོལ་ཅིང༌། དགྱེས་པར་ཡོངས་སུ་སྤྱོད་པ་ཡོད་ཀྱང༌། དེ་དག་སྔགས་སྤྱོད་པ་ལ་
མངོན་པར་བརྩོན་པ་རྣམས་ལ། ཀྱེ་མ། འདི་དག་ནི་དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་སྤྱོད་པའི་ཚུལ་གྱིས་ཆོས་རྫོགས་པར་གྱུར་ཏོ་སྙམ་ནས་སྤྱན་རས་ཀྱིས་

82-1-454b

མི་འཚོ་སྟེ། དེ་བས་ན་སྐྱེས་བུ་དམ་པ་དེ་དག་ལ་སྤྱན་རས་ཀྱིས་བཙའ་བའི་ཕྱིར། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་གསང་བ། སྔགས་ཐམས་
ཅད་ཀྱི་སྙིང་པོ་ཀུན་དུ་བསྐུལ་བར་བྱེད་པ་ཞེས་བྱ་བ། རབ་ཏུ་གསང་བ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་ལ་དམིགས་པ། རྡོ་རྗེ་འཛིན་ཐམས་
ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་ལ་དམིགས་པ། ཆོས་འཛིན་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་ལ་དམིགས་པ་འདི། ཉིད་ཀྱི་སྐུ་དང༌། གསུང་
དང༌། ཐུགས་རྡོ་རྗེ་ལས་ཚིག་གི་ལམ་ངེས་པར་བརྗོད་པས་སྔགས་བསྡུས་པ་འདི་ལྟ་བུ་གསུངས་སོ། །ཨོཾ་ཨཱཿཧཱུཾ། དེ་ནས་འདི་ནི་གསུངས་ཙམ་གྱིས། །སངས་རྒྱས་སྲས་དང་
བཅས་པ་ཀུན། །རབ་ཏུ་འདར་ཞིང་བརྒྱལ་པར་གྱུར། །རྡོ་རྗེ་སེམས་དཔའ་རྗེས་སུ་དྲན། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་དམ་ཚིག་འདི་གསུངས་
སོ༑ ༑ནམ་མཁའི་དབྱིངས་ཀྱི་དབུས་གནས་པར། །བཀོད་པའི་དཀྱིལ་འཁོར་བསྒོམ་པར་བྱ། །དེ་ཡི་དབུས་གནས་ཡི་གེ་ཧཱུཾ། །རང་གི་གཟུགས་སུ་རབ་ཏུ་བརྟག །རྡོ་རྗེའི་འོད་ཟེར་ཆེར་
འབར་བ། །རྣམ་པར་འཕྲོ་བ་བསམ་པར་བྱ། །སངས་རྒྱས་ཀྱི་ནི་སྐུ་གསུང་ཐུགས། །དྲངས་པར་དེ་ཡིས་རྣམ་བསྒོམས་ན། །དེ་མ་ཐག་ཏུ་དེར་འགྱུར་བ། །སྐུ་གསུང་ཐུགས་ཀྱི་རྡོ་

82-1-455a

༄༅། །རྗེ་འཛིན། །རྡོ་རྗེ་སེམས་དཔའ་རྒྱལ་པོ་ཆེ། །ཀུན་གྱི་གཙོ་བོ་དབང་ཕྱུག་མཆོག །རང་གི་དཀྱིལ་འཁོར་རང་རྡོ་རྗེས། །བསྐྱེད་པར་བྱེད་པའི་ཚུལ་དུ་འགྱུར། །
འདི་ནི་སངས་རྒྱས་ཐམས་ཅད་ཀྱི། །སྙིང་པོ་རྡོ་རྗེ་བསྡུས་པ་ཡིན། །རང་སྔགས་སྐྱེས་བུར་བསྒོམས་ན་ནི། །གནས་བཞི་རྣམས་སུ་གཟུགས་ཀྱི་ཚུལ། །ཞལ་གསུམ་ལྟ་བུའི་སྦྱོར་
བ་ཡིས། །ཁ་དོག་གསུམ་དུ་རབ་ཏུ་སྒོམ། །བཅོམ་ལྡན་འདས་རྡོ་རྗེ་དམ་ཚིག་གིས་དེ་སྐད་ཅེས་བཀའ་སྩལ་ཏོ། །དེ་ལ་འདི་ནི་རྡོ་རྗེ་མཆོག་གི་གསང་བའོ། །སྙིང་གའི་དབུས་སུ་ཕྲ་
མོ་ཡི། །དཀྱིལ་འཁོར་རྣམས་ནི་བསམ་པར་བྱ། །ཡི་གེ་མཆོག་ཏུ་གྱུར་པའི་ཚིག །དེ་ཡི་དབུས་སུ་བསམ་པར་བྱ། །རྡོ་རྗེ་ཆེན་པོ་རྩེ་ལྔ་པ། །རྟག་ཏུ་སྦྱོར་བས་བསྒོམ་པར་བྱ། །རྡོ་
རྗེ་ཀྱོ་བའི་སྦྱོར་བ་ཡིས། །རྡོ་རྗེ་གསུམ་རྣམས་བསྒོམ་པར་བྱ། །དེ་ཡིས་སྙིང་གར་བརྡབ་བྱས་ཏེ། །ལྷ་རྣམས་ཇི་སྙེད་བསྐུལ་བར་བྱ། །འདི་ནི་རྡོ་རྗེ་ཐམས་ཅད་ཀྱི། །སངས་རྒྱས་བྱང་
ཆུབ་རབ་བསྒྲུབ་པའོ། །རྡོ་རྗེ་པདྨོའི་རིགས་ལ་སོགས། །རྡོ་རྗེ་ཀྱོ་བ་རྣམ་བསྒོམ་ཞིང༌། །སྙིང་ག་རུ་ནི་བསྐུལ་བར་བཤད། །འདི་ནི་རོལ་མོའི་འབྱུང་བ་སྟེ། །རྡོ་རྗེ་ཡི་ནི་ཚུལ་མཆོག་འདི།།
ཞག་བདུན་བར་དུ་བྱས་ན་ནི། །ཡེ་ཤེས་རྡོ་རྗེ་ཅན་གྱི་གསང༌། །སྐུ་དང་གསུང་ཐུགས་འགྲུབ་པར་འགྱུར། །མཆོག་སྩོལ་བ་དག་རྣམ་པར་གཟིགས། །ཡིད་ནི་འཇིགས་ཤིང་སྐྲག་

82-1-455b

གྱུར་ནས། །ཡིད་ལ་མགུ་ཞིང་དགའ་གྱུར་པའི། །དངོས་གྲུབ་རྒྱ་ཆེན་སྟེར་བར་གྱུར། །སངས་རྒྱས་བྱང་ཆུབ་སེམས་དཔའ་རྣམས། །སྔགས་ཀྱི་སྤྱོད་པའི་མཆོག་སྒྲུབ་པས། །རྨོངས་པས་
འདའ་བར་བྱས་ན་ནི། །དེ་ཡི་སྲོག་ནི་དེར་ཟད་འགྱུར། །དེ་ནས་རྒྱལ་པོ་རྡོ་རྗེ་འཛིན། །རྡོ་རྗེ་གསུམ་གྱི་སྟོན་པ་མཆོག །འཇིག་རྟེན་གསུམ་མཆོག་རྡོ་རྗེ་གཙོས། །གསུང་ནི་འདི་སྐད་བཀའ་
སྩལ་ཏོ། །སྔགས་ཀྱི་སྐྱེས་བུ་ཇི་སྙེད་པ། །རྡོ་རྗེ་གསུམ་གྱི་ཡེ་ཤེས་རྫོགས། །དབང་པོ་གཉིས་ཀྱི་སྦྱོར་བ་ཡིས། །དངོས་པོ་ཐམས་ཅད་བརྟག་པར་བྱ། །འདི་ནི་སངས་རྒྱས་ཐམས་ཅད་ཀྱི། །
སྔགས་ཀྱི་དམ་ཚིག་སྒོམ་པའོ། །རིག་མའི་དབང་ཕྱུག་ཞུགས་པ་ལ། །རྡོ་རྗེའི་སྦྱོར་བ་རབ་བསྒོམ་ཞིང༌། །ཆགས་ལ་ཆགས་པས་བལྟ་བར་བྱ། །འདི་ནི་དམ་ཚིག་དཀྱིལ་འཁོར་རོ། །དེ་ནས་
རྒྱལ་པོ་རྡོ་རྗེ་འཛིན། །དེ་བཞིན་གཤེགས་པ་ཀུན་གྱི་སྲས། །ཐམས་ཅད་དབང་བསྐུར་སངས་རྒྱས་གཙོས། །གསུང་ནི་འདི་སྐད་བཀའ་སྩལ་ཏོ། །འཇིག་རྟེན་ཁམས་ནི་ཐམས་ཅད་ན། །
བུད་མེད་ཇི་སྙེད་ཡོད་པ་ཀུན། །ཕྱག་རྒྱ་ཆེ་སོགས་སྤྱོར་བ་ཡིས། །དེ་དག་ཐམས་ཅད་ཉེ་པར་སྤྱད། །བྱེ་བ་གྲངས་མེད་རྡོ་རྗེ་འཛིན། །སངས་རྒྱས་གནས་ནི་དེར་སྤྲོ་བྱ། །བཅོམ་ལྡན་
འདས་བྱང་ཆུབ་ཀྱི་དམ་ཚིག་གིས་དེ་སྐད་ཅེས་བཀའ་སྩལ་ཏོ། །རྡོ་རྗེ་གསུམ་པོ་མཁའ་འདྲ་བའི། །བྱང་ཆུབ་འདི་ཡིས་ཐོབ་པར་འགྱུར། །བྱང་ཆུབ་སེམས་དཔའ་རྒྱལ་རྒྱ་མཚོ། །རྡོ་རྗེ་

82-1-456a

༄༅། །སེམས་དཔའི་ཚེ་དེས་འཐོབ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། དེ་བཞིན་གཤེགས་པ་
ཐམས་ཅད་ཀྱི་སྙིང་པོ་བསྐུལ་བ་ཞེས་བྱ་བའི་ལེའུ་སྟེ་བཅུ་པའོ།།    །།དེ་ནས་བཅོམ་ལྡན་འདས་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པ། དེ་བཞིན་གཤེགས་
པ་ཐམས་ཅད་ཀྱི་རྡོ་རྗེའི་སྔགས་ཀྱི་སྐྱེས་བུ་མཆོག་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་རྡོ་རྗེ་རིག་པའི་སྐྱེས་
བུའི་ལེའུ་འདི་གསུངས་སོ། །རྡོ་རྗེ་གསུམ་ཡིག་སྔགས་ཀྱི་མཆོག །ཕྱག་རྒྱ་ཆེན་པོ་རྣམ་སྒོམ་པ། །བྱང་ཆུབ་ཐམས་ཅད་ཐོབ་པའི་ཕྱིར། །ཡེ་ཤེས་རྡོ་རྗེ་དག་གིས་བྱ། །ཨོཾ་ནི་
ཡེ་ཤེས་སྙིང་པོ་སྟེ། །རྡོ་རྗེའི་སྐུ་ནི་ཐོབ་བྱེད་པའོ། །ཨཱཿནི་བྱང་ཆུབ་བདག་མེད་པ། །རྡོ་རྗེ་གསུང་ནི་ཐོབ་བྱེད་པའོ། །ཧཱུཾ་ནི་སྐུ་གསུང་ཐུགས་ཉིད་དེ། །རྡོ་རྗེ་མི་ཕྱེད་གསུམ་ཐོབ་པའོ། །
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་སྔགས་ཀྱི་སྐྱེས་བུས་དེ་སྐད་ཅེས་བཀའ་སྩལ་ཏོ། །ནམ་མཁའ་རྡོ་རྗེའི་དབུས་གནས་པར། །དཀྱིལ་འཁོར་
རྡོ་རྗེ་ཀུན་སྐྱེས་བསམ། །རྡོ་རྗེའི་སྤྲིན་ནི་འཕྲོ་བསྐྱེད་པ། །དེ་རུ་ཡི་གེ་བྷྲུཾ་བསམ་མོ། །དེ་ལ་འདི་ནི་ཡེ་ཤེས་རྡོ་རྗེའི་སྙིང་པོའོ། །བྷྲུཾ༑ རྡོ་རྗེའི་དཀྱིལ་འཁོར་དབུས་གནས་པར། །ཧཱུཾ་ཞེས་

82-1-456b

བྱ་བ་རབ་ཏུ་བསྒོམ། །གསལ་བའི་དཀྱིལ་འཁོར་དབུས་གནས་པར། །ཡི་གེ་ཨོཾ་ནི་རྣམ་པར་བསམ། །ཆོས་ཀྱི་དཀྱིལ་འཁོར་དབུས་གནས་པར། །ཡི་གེ་ཨཱཿནི་རབ་ཏུ་བསྒོམ། །ཡི་གེ་
བྷྲུཾ་གྱིས་གནས་བསྒོམས་ཏེ། །རྡོ་རྗེ་གསུམ་འབྱུང་བསྒོམ་པར་བྱ། །སྙིང་པོ་དུས་གསུམ་སངས་རྒྱས་ཀྱི། །སྐུ་གསུང་ཐུགས་ནི་མཉེས་བྱེད་པ། །ཨོཾ་ནི་སངས་རྒྱས་སྐུ་ཡི་མཆོག །ཨོཾ་
ཨཱཿནི་སངས་རྒྱས་གསུང་གི་ལམ། །ཨཱཿཧཱུཾ་ནི་ཡེ་ཤེས་ཐུགས་ཀྱི་འཇིངས། །ཧཱུཾ༑ བྱང་ཆུབ་ཚུལ་མཆོག་འདི་ཡིན་ཏེ། །འདི་ནི་སངས་རྒྱས་ཐམས་ཅད་ཀྱི། །སངས་རྒྱས་བྱང་ཆུབ་རབ་
བསྒྲུབ་པ། །ཡེ་ཤེས་རྡོ་རྗེས་སྤྲུལ་པ་སྟེ། །སངས་རྒྱས་རྒྱུ་དང་འབྲས་བུ་འབྱུང༌། །འདི་དག་སངས་རྒྱས་སྐྱེས་བུ་སྟེ། །སྔགས་ཀྱི་རིག་པ་ཞེས་ཀྱང་བསྒྲགས། །རྡོ་རྗེ་མི་ཕྱེད་གསུམ་བསྒོམས་
པའི༑ ༑དམ་ཚིག་དག་གིས་རྫོགས་པར་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་དེ་ཁོ་ན་ཉིད་ཀྱི་ཡེ་ཤེས་རྡོ་རྗེ་བྱིན་གྱིས་རློབ་པའི་དཔལ་
ཞེས་བྱ་བའི་ཏིང་ངེ་འཛིན་ཏོ། །དབེན་ཞིང་རབ་ཏུ་ཉམས་དགའ་བར། །སྦྱོར་བ་འདི་ནི་ཀུན་བརྩམས་ན། །རྡོ་རྗེ་སྐུ་དང་གསུང་དང་ཐུགས། །ཟླ་བ་ཕྱེད་ཀྱིས་ངེས་པར་འགྲུབ། །གསལ་བའི་
དཀྱིལ་འཁོར་དམ་པ་ནི། །ནམ་མཁའ་རྡོ་རྗེའི་དབུས་བསམས་ཏེ། །རང་གི་སྔགས་ཀྱི་དམ་ཚིག་བསྐྱེད། །ཡི་གེ་ཨོཾ་ནི་སྙིང་གར་བཞག །འོད་ཟེར་ལྔ་ཡི་སྤྲིན་ཆེན་པོ། །རྣམ་པར་སྣང་

82-1-457a

༄༅། །མཛད་མཆོག་ཏུ་སྒོམ། །འདི་ཡིས་སངས་རྒྱས་རྣམས་ཀྱི་སྐུ། །རྡོ་རྗེ་རྣམ་སྣང་རྒྱ་མཚོར་འགྱུར། །ཡེ་ཤེས་ལྔ་ལྡན་བསྟེན་ན་ནི། །སངས་རྒྱས་སྐུ་ནི་འདྲ་
བའི་མདོག །རྡོ་རྗེ་སྐལ་པ་གསུམ་དུ་གནས། །ཟླ་བ་ཕྱེད་ཀྱིས་འགྲུབ་པར་འགྱུར། །བཅོམ་ལྡན་འདས་སྐུ་རྡོ་རྗེ་གསང་བས་དེ་སྐད་ཅེས་བཀའ་སྩལ་ཏོ། །དེ་བཞིན་གཤེགས་
པ་ཐམས་ཅད་ཀྱི་སྐུ་རྡོ་རྗེའི་འོད་ཟེར་བཀོད་པ་ཞེས་བྱ་བའི་ཏིང་ངེ་འཛིན་ཏོ། །ཆོས་ཀྱི་དཀྱིལ་འཁོར་དམ་པ་ནི། །ནམ་མཁའ་རྡོ་རྗེའི་དབུས་སུ་བསམ། །རང་གི་སྔགས་ཀྱི་
སྐྱེས་བུ་བསྐྱེད། །ཨཱཿནི་ངག་གི་ལམ་བཞག་སྟེ། །ཁ་དོག་ལྔ་ཡི་པདྨ་ཆེ། །འཇིག་རྟེན་དབང་མཆོག་བསྒོམས་པ་ཡིས། །དམ་ཚིག་ཡེ་ཤེས་རྫོགས་བྱས་ཏེ། །ཚིག་གིས་དམ་
ཚིག་ལྔ་ཡི་མཆོག །ཆོས་ཀྱི་ཚིག་གི་ལམ་གནས་པ། །རྡོ་རྗེ་ཆོས་དང་མཚུངས་པར་འགྱུར། །ཡེ་ཤེས་ལྔ་ལྡན་བསྟེན་ན་ནི། །རྡོ་རྗེ་སྐལ་པ་གསུམ་དུ་གནས། །བཅོམ་ལྡན་
འདས་རྡོ་རྗེའི་གསུང་གསང་བས་དེ་སྐད་ཅེས་བཀའ་སྩལ་ཏོ། །དེ་བཞིན་གཤེགས་པ་ཐམས་ཅད་ཀྱི་གསུང་རྡོ་རྗེའི་དམ་ཚིག་འབྱུང་བ་ཞེས་བྱ་བའི་ཏིང་ངེ་འཛིན་ཏོ། །རྡོ་རྗེའི་
དཀྱིལ་འཁོར་དམ་པ་ནི། །ནམ་མཁའ་རྡོ་རྗེའི་དབུས་སུ་བསམ། །རང་སྔགས་སྐྱེས་བུ་རྫོགས་བྱས་ལ། །སེམས་ལ་ཡི་གེ་ཧཱུཾ་གནས་པ། །དམ་ཚིག་ཆེན་པོའི་དེ་ཉིད་ནི། །ཁ་

82-1-457b

དོག་རྣམ་ལྔར་བསྒོམ་པར་བྱ། །རྡོ་རྗེ་ཀུན་དང་རྒྱལ་བའི་གནས། །ཡེ་ཤེས་རྡོ་རྗེ་དག་གིས་བྱ། །སྟོན་པ་རྡོ་རྗེའི་ཐུགས་འདྲ་བ། །ཡེ་ཤེས་ཡོན་ཏན་རྒྱ་མཚོར་འགྱུར། །ཡེ་ཤེས་ལྔ་ལྡན་བསྟེན་
ན་ནི། །རྡོ་རྗེ་སྐལ་པ་གསུམ་དུ་གནས། །བཅོམ་ལྡན་འདས་རྡོ་རྗེའི་ཐུགས་གསང་བས་དེ་སྐད་ཅེས་བཀའ་སྩལ་ཏོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་
ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཡེ་ཤེས་དཀྱིལ་འཁོར་དབུས་སུ་ནི། །རྡོ་རྗེ་ཆེན་པོ་བསྒོམ་པར་བྱ། །ལུས་རྣམས་ཀུན་ལ་ཁཾ་དམིགས་ན། །རྡོ་རྗེ་ཡེ་ཤེས་མཁའ་མཉམ་འགྱུར། །
ཁཾ༑ སངས་རྒྱས་བྱང་ཆུབ་སེམས་དཔའ་ཡིས། །ཡང་དང་ཡང་དུ་མཆོད་པ་དང༌། །སྐལ་བ་གསུམ་དུ་དམ་ཚིག་གནས། །སངས་རྒྱས་ཀྱིས་ཀྱང་གཟིགས་མི་འགྱུར། །བཅོམ་ལྡན་འདས་
ནམ་མཁའ་རྡོ་རྗེ་དམ་ཚིག་གིས་དེ་སྐད་ཅེས་བཀའ་སྩལ་ཏོ། །སྐུ་དང༌། གསུང་དང༌། ཐུགས་མི་སྣང་པ་འབྱུང་བ་བཀོད་པའི་ཕྲེང་བ་ཞེས་བྱ་བའི་ཏིང་ངེ་འཛིན་ཏོ། །རྡོ་རྗེའི་དཀྱིལ་
འཁོར་དབུས་སུ་ནི། །རང་སྔགས་སྐྱེས་བུ་རབ་བསམས་ནས། །སྙིང་གར་རྡོ་རྗེ་ཧཾ་ཞེས་པ། །བཞག་སྟེ་འོད་ཟེར་རྣམ་པར་སྒོམ། །ཧཾ༑འཇམ་དཔལ་དམ་ཚིག་ལོངས་སྤྱོད་ལ། །སྐུ་
གསུང་ཐུགས་ཀྱི་རྡོ་རྗེ་ཅན། །ས་བཅུ་དག་ལ་གནས་པ་ཡི། །བྱང་ཆུབ་སེམས་དཔར་དེ་འགྱུར་རོ། །བྱང་ཆུབ་སེམས་དཔའི་ཡེ་ཤེས་ཀྱི་དམ་ཚིག་རྡོ་རྗེ་ཟླ་བ་ཞེས་བྱ་བའི་ཏིང་ངེ་འཛིན་

82-1-458a

༄༅། །ཏོ༑ ༑འོད་ཟེར་འབར་བའི་ཡི་གེ་ཐླཱིཾ། །ནམ་མཁའི་དབྱིངས་ཀྱི་དབུས་སུ་བསམ། །མཚོན་མཆོག་རྡོ་རྗེའི་ལུས་ངག་གིས། །རྡོ་རྗེའི་སྐུ་དང་འདྲ་བར་འགྱུར། །
ཐླཱིཾ། ནམ་མཁའ་རྡོ་རྗེའི་དམ་ཚིག་གི་བཀོད་པའི་གནས་ཞེས་བྱ་བའི་ཏིང་ངེ་འཛིན་ཏོ། །སངས་རྒྱས་མངོན་ཤེས་དམ་ཚིག་མཆོག །རྡོ་རྗེ་འཆང་དང་འདྲ་བར་འགྱུར། །འདི་ནི་དངོས་
གྲུབ་ཐམས་ཅད་ཀྱི། །སངས་རྒྱས་མངོན་ཤེས་མཆོག་སྒྲུབ་པའོ། །ནམ་མཁའི་དབྱིངས་ཀྱི་དབུས་གནས་པར། །སངས་རྒྱས་དཀྱིལ་འཁོར་དམ་པ་བསམ། །རྡོ་རྗེ་སེམས་དཔའ་
རབ་བསྒོམས་ལ། །ཡེ་ཤེས་ཨོཾ་ནི་བསྒོམ་པར་བྱ། །ཨོཾ༑ རྡོ་རྗེ་དམ་ཚིག་གསུམ་བསྒོམས་པས། །མི་བསྐྱོད་རྡོ་རྗེ་གསུམ་འདྲར་འགྱུར། །བཅོམ་ལྡན་འདས་རྡོ་རྗེ་མི་བསྐྱོད་པས་
དེ་སྐད་ཅེས་བཀའ་སྩལ་ཏོ། །མི་བསྐྱོད་པ་ཡི་སྐུ་འདྲ་དང༌། །གསུང་དང་ཐུགས་མཆོག་འདྲ་བ་འཛིན། །འཇིག་རྟེན་ཁམས་རྣམས་ཐམས་ཅད་དུ། །མི་བསྐྱོད་རྡོ་རྗེས་མཆོད་པར་
འགྱུར། །བཅོམ་ལྡན་འདས་མི་བསྐྱོད་པའི་སྐུ་དང་མཉམ་པར་མངོན་པར་འབྱུང་བའི་དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ནམ་མཁའི་དབྱིངས་ཀྱི་དབུས་སུ་ནི། །སངས་
རྒྱས་དཀྱིལ་འཁོར་འོད་བཟང་བསམ། །ནམ་མཁའི་རྡོ་རྗེ་རབ་བསྒོམས་ལ། །རིན་ཆེན་ཨོཾ་ནི་བསམ་པར་བྱ། །ཨོཾ༑ རྡོ་རྗེ་དམ་ཚིག་གསུམ་བསྒོམས་པས། །རྡོ་རྗེ་གསུམ་

82-1-458b

དཔག་མེད་འདྲར་འགྱུར། །ལུས་དང་ངག་སེམས་རྡོ་རྗེ་ཡིས། །དཀོན་མཆོག་དཔལ་གྱི་འོད་དང་འདྲ། །དེ་ནི་བདག་མེད་བྱང་ཆུབ་དང༌། །ཡེ་ཤེས་གསང་བ་འདིར་གནས་འགྱུར། །
བཅོམ་ལྡན་འདས་དེ་བཞིན་གཤེགས་པ་རྡོ་རྗེ་དཀོན་མཆོག་དཔལ་གྱིས་དེ་སྐད་ཅེས་བཀའ་སྩལ་ཏོ། །རིན་པོ་ཆེའི་དམ་ཚིག་ལོངས་སྤྱོད་པ་རྡོ་རྗེའི་ཚུལ་ཞེས་བྱ་བའི་ཏིང་ངེ་འཛིན་
ཏོ༑ ༑ནམ་མཁའི་དབྱིངས་ཀྱི་དབུས་སུ་ནི། །སངས་རྒྱས་དཀྱིལ་འཁོར་དམ་པ་བསམ། །འཇིག་རྟེན་དབང་ཕྱུག་རབ་བསྒོམས་ལ། །ཆོས་ཀྱི་ཨོཾ་ནི་བསྒོམ་པར་བྱ། །ཨོཾ༑ རྡོ་རྗེ་
དམ་ཚིག་གསུམ་བསྒོམས་པས། །རྡོ་རྗེ་གསུམ་དཔག་མེད་འདྲར་འགྱུར། །ལུས་དང་ངག་སེམས་རྡོ་རྗེ་ཡིས། །འོད་དཔག་མེད་དང་འདྲ་བར་འགྱུར། །དེ་ནི་སེམས་ཅན་
ཐམས་ཅད་ཀྱི། །ཐེག་ཆེན་ལམ་ནི་འབྱུང་བར་འགྱུར། །བཅོམ་ལྡན་འདས་རྡོ་རྗེ་ཚེ་དཔག་ཏུ་མེད་པས་དེ་སྐད་ཅེས་བཀའ་སྩལ་ཏོ། །ཡོན་ཏན་དཔག་ཏུ་མེད་པ་རྡོ་རྗེ་འོད་ཀྱི་དཔལ་
ཞེས་བྱ་བའི་ཏིང་ངེ་འཛིན་ཏོ། །ནམ་མཁའི་དབྱིངས་ཀྱི་དབུས་སུ་ནི། །སངས་རྒྱས་དཀྱིལ་འཁོར་དམ་པ་བསམ། །རྡོ་རྗེ་པདྨ་ལ་བསྒོམས་ལ། །དམ་ཚིག་ཨོཾ་ནི་རབ་ཏུ་བསྒོམ། །ཨོཾ༑
རྡོ་རྗེ་དམ་ཚིག་གསུམ་བསྒོམས་པས། །རྡོ་རྗེ་གདོན་མི་ཟ་བར་འགྱུར། །ལུས་དང་ངག་སེམས་རྡོ་རྗེ་ཡིས། །རྡོ་རྗེ་ཐོགས་མེད་འདྲ་བའི་འོད། །དེ་ནི་དཔལ་ལྡན་ཡེ་ཤེས་མཚོ། །

82-1-459a

༄༅། །སེམས་ཅན་ཀུན་དོན་འབྱུང་བར་འགྱུར། །བཅོམ་ལྡན་འདས་རྡོ་རྗེ་གདོན་མི་ཟ་བས་དེ་སྐད་ཅེས་བཀའ་སྩལ་ཏོ། །གདོན་མི་ཟ་བའི་དམ་ཚིག་འོད་
ཟེར་གྱི་ཡེ་ཤེས་ཀྱི་མཆོག་འབྱུང་བ་ཞེས་བྱ་བའི་ཏིང་ངེ་འཛིན་ཏོ། །ནམ་མཁའི་དབྱིངས་ཀྱི་དབུས་སུ་ནི། །སངས་རྒྱས་དཀྱིལ་འཁོར་དམ་པ་བསམ། །རྡོ་རྗེ་སྣང་མཛད་རབ་
བསྒོམས་ལ། །སྐུ་གསུམ་ཨོཾ་ནི་རབ་ཏུ་སྒོམ། །ཨོཾ༑ རྡོ་རྗེ་དམ་ཚིག་གསུམ་བསྒོམས་པས། །རྣམ་པར་སྣང་མཛད་མཉམ་པར་འགྱུར། །ལུས་དང་ངག་ཡིད་རྡོ་རྗེ་ཡི། །རྣམ་པར་
སྣང་མཛད་འདྲ་བའི་འོད། །དེ་ནི་ཡེ་ཤེས་རྫོགས་བྱང་ཆུབ། །སྐུ་གསུམ་མི་ཕྱེད་སྒྲུབ་བྱེད་འགྱུར། །བཅོམ་ལྡན་འདས་རྡོ་རྗེ་རྣམ་པར་སྣང་མཛད་ཀྱི་དེ་སྐད་ཅེས་བཀའ་
སྩལ་ཏོ། །ལུས་དང༌། ངག་དང༌། ཡིད་དམིགས་པ་མངོན་པར་བྱང་ཆུབ་པ་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །རྣམ་པར་དབེན་པའི་རི་བོ་དང༌། །ཀླུང་དང་འབབ་ཆུ་རྣམས་དང་
ནི༑ ༑དུར་གྱི་ཁྲོད་ལ་སོགས་པར་ཡང༌། །བསམ་གཏན་བསྡུས་པ་འདི་དག་བསྒོམ། །མི་བསྐྱོད་ཡེ་ཤེས་དག་ལ་སོགས། །རྡོ་རྗེ་ནམ་མཁའི་དཀྱིལ་དུ་བསམ། །མངོན་
ཤེས་ལྔ་པོའི་སྦྱོར་པ་ཡིས། །སངས་རྒྱས་མཆོག་གི་གནས་སུ་བསྒོམ། །བཅོམ་ལྡན་འདས་དམ་ཚིག་ཆེན་པོའི་རྡོ་རྗེ་མངོན་པར་མཁྱེན་པས་དེ་སྐད་ཅེས་བཀའ་སྩལ་ཏོ།།

82-1-459b

རྡོ་རྗེ་ཆེན་པོ་རྩེ་ལྔ་པ། །འབར་བ་ལྔ་ཡིས་རྣམ་པར་བརྒྱན། །གནས་ལྔ་དག་ཏུ་སྦྱོར་བ་ཡིས། །རྡོ་རྗེ་མངོན་ཤེས་འདྲ་བར་འགྱུར། །མེ་སྟག་མང་པོ་འཁྲུག་པ་ཡི། །རང་སྔགས་འཁོར་
ལོ་བསྒོམ་པར་བྱ། །རྡོ་རྗེ་ལྔ་ཡི་སྦྱོར་བ་ཡིས། །རྡོ་རྗེ་མངོན་ཤེས་འདྲ་བར་འགྱུར། །རྡོ་རྗེ་ནམ་མཁའི་དཀྱིལ་ཉིད་དུ། །འཁོར་ལོ་སངས་རྒྱས་འབར་འོད་འདྲ། །སངས་རྒྱས་འཇུག་
པར་རབ་བསྒོམས་ན། །སངས་རྒྱས་གནས་དང་འདྲ་བར་འགྱུར། །སངས་རྒྱས་དཀྱིལ་འཁོར་དབུས་གནས་པར། །བདག་གི་ལུས་ལ་སྣང་མཛད་བཞག །སྙིང་གར་ཡི་གེ་ཨོཾ་བསམས་
ལ༑ ༑སྔགས་ལ་རྣམ་པར་ཤེས་པ་བསྒོམ། །འགོག་པའི་རྡོ་རྗེ་སེམས་ཉིད་དུ། །གང་ཚེ་དེ་ལ་སྐྱེ་འགྱུར་ན། །སངས་རྒྱས་ཀུན་གྱི་མཆོག་འཛིན་པ། །ཡིད་བཞིན་དཔལ་ལྡན་ལྟ་བུར་
འགྱུར། །སངས་རྒྱས་དཀྱིལ་འཁོར་དབུས་གནས་པར། །རྡོ་རྗེ་མི་བསྐྱོད་རབ་ཏུ་བསྒོམ། །སྙིང་གར་ཡི་གེ་ཧཱུཾ་བསྒོམས་ནས། །སེམས་ནི་ཐིག་ལེར་གྱུར་པར་བཞག །སངས་རྒྱས་
དཀྱིལ་འཁོར་དབུས་གནས་པར། །ཚེ་དཔག་མེད་པ་རབ་ཏུ་བསྒོམ། །སྙིང་གར་ཡི་གེ་ཨཱཿབསམས་ཏེ། །རྡོ་རྗེ་ཐིག་ལེར་གྱུར་པར་བཞག །འདི་ནི་དམ་ཚིག་མཆོག་གི་མཆོག །རྡོ་
རྗེ་མི་ཕྱེད་གསུམ་བསྒོམ་པ། །འགོག་པའི་དམ་ཚིག་ཡེ་ཤེས་ཏེ། །སངས་རྒྱས་དངོས་གྲུབ་ཐོབ་འགྱུར་བ། །རྡོ་རྗེ་ནམ་མཁའི་དབྱིངས་གནས་པར། །གསལ་བའི་དཀྱིལ་འཁོར་

82-1-460a

༄༅། །བསྒོམ་པར་བྱ། །ལུས་ངག་སེམས་ལ་ཡི་གེ་ཨོཾ། །བསམས་ན་དེ་ནི་སྐལ་པར་གནས། །རྡོ་རྗེ་ནམ་མཁའི་དབྱིངས་གནས་པར། །ཆོས་ཀྱི་དཀྱིལ་འཁོར་
བསྒོམ་པར་བྱ། །ལུས་ངག་སེམས་ལ་ཡི་གེ་ཨཱཿ། །བསམས་ན་དེ་ནི་སྐལ་པར་གནས། །རྡོ་རྗེ་ནམ་མཁའི་དབྱིངས་གནས་པར། །རྡོ་རྗེའི་དཀྱིལ་འཁོར་བསྒོམ་པར་བྱ། །ལུས་ངག་
སེམས་ལ་ཡི་གེ་ཧཱུཾ། །བསམས་ན་དེ་ནི་སྐལ་པར་གནས། །བཅོམ་ལྡན་འདས་རྡོ་རྗེ་གསུམ་གྱི་རྟོག་པའི་དམ་ཚིག་གིས་དེ་སྐད་ཅེས་བཀའ་སྩལ་ཏོ། །སྐུ་དང་གསུང་ཐུགས་
རྡོ་རྗེ་ཡི། །རྣལ་འབྱོར་འདིར་གྱུར་ཕྱིན་ཆད་ནི། །ཀློག་གམ་ཡང་ན་སེམས་ཀྱང་རུང༌། །དེ་ཡང་རྡོ་རྗེ་འཛིན་འདྲར་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་
དང༌། ཐུགས་ཀྱི་གསང་བ་གསང་བ་འདུས་པ་ལས། དེ་བཞིན་གཤེགས་པ་ཐམས་ཅད་ཀྱི་སྔགས་ཀྱི་དམ་ཚིག་དེ་ཁོ་ན་ཉིད་རྡོ་རྗེའི་རིག་པའི་སྐྱེས་བུ་མཆོག་གི་ལེའུ་སྟེ་བཅུ་
གཅིག་པའོ།།    །།དེ་ནས་སྟོན་པ་རྡོ་རྗེ་འཛིན། །བསྐྱེད་པ་ཡེ་ཤེས་མཆོག་སྒྲུབ་པ། །དམ་ཚིག་དེ་ཉིད་རྡོ་རྗེ་གསུམ། །རྡོ་རྗེ་གསུང་གིས་བཀའ་སྩལ་པ། །
མཁའ་དང་མཚུངས་པར་མཉམ་གྱུར་པ། །རྣམ་པར་མི་རྟོག་ངོ་བོ་ཉིད། །ཆོས་རྣམས་རང་བཞིན་དག་པ་ལས། །རོལ་མོ་འདི་དག་རབ་ཏུ་བསྒོམ། །དགོན་པ་ཆེན་པོའི་ས་ཕྱོགས་

82-1-460b

སུ༑ ༑མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་སྒྲུབ། །མཾ༑ ལུས་དང་ངག་སེམས་རྡོ་རྗེ་ལ། །རྡོ་རྗེ་འཇམ་པ་རབ་ཏུ་བསྒོམ། །ལུས་
དང་ངག་སེམས་ལ་སྤྲོས་པས། །རྡོ་རྗེ་འཇམ་པ་འདྲ་བར་འགྱུར། །དཔག་ཚད་བརྒྱ་ཡི་ཁྱོན་ཙམ་དུ། །རྡོ་རྗེ་འབར་བའི་འོད་དག་གིས། །རྒྱན་རྣམས་ཀུན་གྱིས་བརྒྱན་པ་ཡི། །དག་
པའི་བདག་ཉིད་སྣང་བར་འགྱུར། །ཚངས་པ་དྲག་པོ་ལ་སོགས་ལྷས། །ནམ་ཡང་མཐོང་བར་མི་ནུས་སོ། །རྡོ་རྗེ་འཇམ་པ་མཆོག་གི་དམ་ཚིག་མི་སྣང་བ་ཞེས་བྱ་བའི་ཏིང་ངེ་འཛིན་ཏོ། །
རྡོ་རྗེ་མི་ཕྱེད་གསུམ་ལས་བྱུང༌། །བཤང་གཅི་དམ་ཚིག་ལྔ་རྣམས་ནི། །ལྕགས་གསུམ་ལས་བྱུང་ལྡན་བྱས་ཏེ། །ཁར་བཅུག་ནས་ནི་བསྒོམ་པར་བྱ། །སངས་རྒྱས་ཀུན་གྱིས་མི་ཕྱེད་
པའི༑ །ཐུགས་ནི་དེ་རུ་རབ་བསྒོམས་ནས། །རྡོ་རྗེ་འཇམ་པའི་འོད་འདྲ་བར། །དེ་མ་ཐག་ཏུ་དེ་འགྱུར་རོ། །འཁོར་ལོ་འོད་འཕྲོ་མདངས་མཆོག་ཅན། །རང་གི་སྔགས་ཀྱིས་རབ་བསྒོམས་
ནས༑ ༑སངས་རྒྱས་ཐམས་ཅད་བཞུགས་པའི་གནས། །བསྒོམས་ནས་སངས་རྒྱས་འདྲ་བར་འགྱུར། །རི་རབ་སུམ་ཅུ་རྩ་དྲུག་གི །རྡུལ་ཕྲན་ཇི་སྙེད་ཡོད་པ་ཡི། །རྡོ་རྗེ་འཛིན་དང་
འདྲ་བ་ཀུན། །དེ་ཡི་རྗེས་སུ་འབྲང་བར་འགྱུར། །འཁོར་ལོའི་དམ་ཚིག་ཅེས་བྱ་བའི་ཏིང་ངེ་འཛིན་ཏོ། །རྡོ་རྗེ་ཆེན་པོ་རང་སྔགས་ཀྱི། །དཀྱིལ་འཁོར་དབུས་སུ་རབ་བསྒོམས་ནས།།

82-1-461a

༄༅། །རྡོ་རྗེ་ཀུན་གྱི་གནས་ཡིན་པར། །བསམས་ན་རྡོ་རྗེ་འདྲ་བར་འགྱུར། །རི་རབ་སུམ་ཅུ་རྩ་དྲུག་གི །རྡུལ་ཕྲན་ཇི་སྙེད་ཡོད་པ་ཡི། །དེ་སྙེད་ཀྱི་ནི་བུད་མེད་རྣམས།།
ཡོན་ཏན་ཅན་གྱི་གནས་སུ་འགྱུར། །དྲག་པོ་དག་གིས་ཕྱག་བྱས་པ། །ཁམས་གསུམ་རྡོ་རྗེ་ཆེན་པོར་འགྱུར། །རྡོ་རྗེ་དམ་ཚིག་ཅེས་བྱ་བའི་ཏིང་ངེ་འཛིན་ཏོ། །པདྨ་ཆེན་པོ་འདབ་
བརྒྱད་ལ། །རང་སྔགས་རྡོ་རྗེ་བསམས་ནས་སུ། །ཆོས་རྣམས་ཀུན་གྱི་གནས་ཡིན་པར། །བསམས་ན་ཆོས་དང་འདྲ་བར་འགྱུར། །རི་རབ་སུམ་ཅུ་རྩ་དྲུག་གི །རྡུལ་ཕྲན་ཇི་སྙེད་
ཡོད་པ་ཡི། །སངས་རྒྱས་མཆོད་མཆོག་དཀྱིལ་འཁོར་དུ། །དག་པའི་བདག་ཉིད་འཇོག་པར་བྱེད། །པདྨོ་མཉམ་པ་ཉིད་ཅེས་བྱ་བའི་ཏིང་ངེ་འཛིན་ཏོ། །ཡེ་ཤེས་ལྔ་ལྡན་རབ་
བསྟེན་ན། །བསྐལ་པ་གསུམ་དུ་ཡུན་དུ་གནས། །ཕྱོགས་བཅུའི་སངས་རྒྱས་ཐམས་ཅད་ཀྱི། །གསང་བ་གསུམ་ལ་བསྙེན་བཀུར་བྱེད། །འོད་ཟེར་ལྔ་ཡི་མདོག་འདྲའི་འོད། །
རང་གི་སྔགས་ཀྱི་རལ་གྲི་བསྒོམ། །མིག་ཡངས་ལག་ན་ཐོགས་ན་ནི། །རྡོ་རྗེ་གསུམ་རིག་འཛིན་པར་འགྱུར། །ཁམས་གསུམ་ཀུན་གྱིས་རབ་མཆོད་ཅིང༌། །ཚངས་དབང་ལྷ་
མིན་ཕྱག་བྱས་པ། །སྟོང་གསུམ་ན་ནི་གཅིག་བུ་པ། །མི་མཆོག་གསང་བ་འཛིན་པར་འགྱུར། །གང་རྣམས་འདོད་དང་བསམ་པ་དག །སྐུ་གསུང་ཐུགས་ཀྱི་རྡོ་རྗེ་འཛིན། །རྡོ་

82-1-461b

རྗེའི་ཐུགས་ལས་རབ་ཏུ་བྱུང༌། །དེ་ལྟ་བུ་ཡི་དངོས་གྲུབ་སྟེ། །རལ་གྲི་ཐམས་ཅད་ཀྱི་དམ་པ་ཞེས་བྱ་བའི་ཏིང་ངེ་འཛིན་ཏོ། །ཨོཾ་ནི་རིལ་བུ་ཙ་ན་ཀའི། །འབྲུ་ཚད་ཙམ་དུ་བསམས་ནས་ནི།།
དབུས་སུ་རང་གི་ལྷ་ཡི་གཟུགས། །བསམས་ཏེ་ཁར་བཅུག་རྣམ་བསྒོམས་ན། །དེ་ནི་དེ་མ་ཐག་ཏུ་ཡང༌། །བྱང་ཆུབ་སེམས་དཔའི་འོད་འདྲར་འགྱུར། །ཉི་མ་ཤར་བའི་འོད་འདྲ་ཞིང༌། །
ཛམྦུ་ཆུ་བོའི་གསེར་གྱི་མདོག །ཨཱཿནི་རིལ་བུ་ཙ་ན་ཀའི། །འབྲུ་ཚད་ཙམ་དུ་བསམས་ནས་ནི། །དབུས་སུ་རང་གི་ལྷ་ཡི་གཟུགས། །བསམས་ཏེ་ཁར་བཅུག་རྣམ་བསྒོམས་ན། །དེ་ནི་དེ་
མ་ཐག་ཏུ་ཡང༌། །བྱང་ཆུབ་ཡེ་ཤེས་འོད་འདྲར་འགྱུར། །ཉི་མ་ཤར་བའི་འོད་འདྲ་ཞིང༌། །ཛམྦུ་ཆུ་བོའི་གསེར་གྱི་མདོག །ཧཱུཾ་ནི་རིལ་བུ་ཙ་ན་ཀའི། །འབྲུ་ཚད་ཙམ་དུ་བསམས་ནས་
ནི༑ ༑དབུས་སུ་རང་གི་ལྷ་ཡི་གཟུགས། །བསམས་ཏེ་ཁར་བཅུག་རྣམ་བསྒོམས་ན། །དེ་ནི་དེ་མ་ཐག་ཏུ་ཡང༌། །རྡོ་རྗེའི་སྐུ་དང་འོད་འདྲར་འགྱུར། །མཁའ་དབྱིངས་གསལ་བའི་
དབུས་གནས་པར། །རྣམ་པར་སྣང་མཛད་རབ་ཏུ་བསྒོམ། །ལག་ཏུ་འཁོར་ལོ་རབ་བསྒོམས་ན། །འཁོར་ལོའི་རིག་པ་འཛིན་པར་འགྱུར། །འཁོར་ལོ་ཆེན་པོའི་རིགས་བསྒོམས་
ཏེ༑ ༑སངས་རྒྱས་སྐུར་ནི་རབ་སྦྱོར་ཞིང༌། །ཡེ་ཤེས་འདི་ནི་རབ་སྒྲུབ་པ། །ཡེ་ཤེས་རྡོ་རྗེ་དག་གིས་བྱ། །མཁའ་དབྱིངས་རྡོ་རྗེའི་དབུས་གནས་པར། །ཡེ་ཤེས་མི་བསྐྱོད་རབ་བསྒོམས།

82-1-462a

༄༅། །ཏེ༑ ༑ལག་ཏུ་རྡོ་རྗེ་རབ་བསྒོམས་ན། །རྡོ་རྗེའི་རིག་པ་འཛིན་པར་འགྱུར། །རྡོ་རྗེ་ཆེན་པོའི་རིགས་བསྒོམས་ཏེ། །རྡོ་རྗེའི་སྐུ་ནི་རབ་སྦྱོར་ཞིང༌། །རྡོ་རྗེའི་མཆོག་
འདི་སྒྲུབ་པ་ནི། །ཡེ་ཤེས་རྡོ་རྗེ་དག་གིས་བྱ། །མཁའ་དབྱིངས་རིན་ཆེན་དབུས་གནས་པར། །རིན་ཆེན་རྡོ་རྗེ་རབ་ཏུ་བསྒོམ། །ལག་ཏུ་རིན་ཆེན་རབ་བསྒོམས་ན། །རིན་ཆེན་རིག་
པ་འཛིན་པར་འགྱུར། །རིན་པོ་ཆེ་ཡི་རིགས་བསྒོམས་ནས། །རིན་ཆེན་སྐུར་ནི་རབ་སྦྱོར་ཞིང༌། །རིན་ཆེན་མཆོག་འདི་སྒྲུབ་པ་ནི། །རྡོ་རྗེ་ཡེ་ཤེས་དག་གིས་བྱ། །མཁའ་དབྱིངས་
ཆོས་ཀྱི་དབུས་གནས་པར། །ཚེ་དཔག་མེད་པ་རབ་ཏུ་བསྒོམ། །ལག་ཏུ་པདྨོ་རབ་བསྒོམས་ན། །པདྨོའི་རིག་པ་འཛིན་པར་འགྱུར། །པདྨོའི་རིགས་ཆེན་བསྒོམས་ནས་སུ། །
ཆོས་ཀྱི་སྐུར་ནི་རབ་སྦྱོར་ཞིང༌། །པདྨོའི་མཆོག་འདི་སྒྲུབ་པ་ནི། །ཡེ་ཤེས་རྡོ་རྗེ་དག་གིས་བྱ། །མཁའ་དབྱིངས་དམ་ཚིག་དབུས་གནས་པར། །གདོན་མི་ཟ་བའི་ཡེ་ཤེ་བསྒོམ།།
ལག་ཏུ་རལ་གྲི་རབ་བསྒོམས་ན། །རལ་གྲིའི་རིག་པ་འཛིན་པར་འགྱུར། །དམ་ཚིག་ཆེན་པོའི་རིགས་བསྒོམས་ནས། །ཐོགས་མེད་དམ་ཚིག་རབ་སྦྱོར་ཞིང༌། །དམ་ཚིག་མཆོག་
འདི་སྒྲུབ་པ་ནི། །ཡེ་ཤེས་རྡོ་རྗེ་དག་གིས་བྱ། །རྩེ་གསུམ་ཡེ་ཤེས་ལྕགས་ཀྱུ་སོགས། །རྡོ་རྗེ་ཁྱད་པར་གྱིས་བསྒྲུབས་ན། །སྐུ་གསུང་ཐུགས་ཀྱི་སྒྲུབ་པ་ཡིས། །བསམ་གཏན་དེས་

82-1-462b

ནི་འགྲུབ་པར་འགྱུར། །བཅོམ་ལྡན་འདས་དམ་ཚིག་ཆེན་པོའི་དངོས་གྲུབ་རྡོ་རྗེས་དེ་སྐད་ཅེས་བཀའ་སྩལ་ཏོ། །ལམ་གྱི་བཞི་མདོའམ་ཤིང་གཅིག་དྲུང༌། །མཚན་མ་གཅིག་དང་
ཞི་གནས་སུ། །རྡོ་རྗེ་དགུག་པའི་ཁྱད་པར་གྱིས། །སྒྲུབ་པ་པོས་ནི་རྟག་ཏུ་སྒྲུབ། །སྦྱོར་གསུམ་རྡོ་རྗེ་ཅན་རྣམས་ཀྱི། །སྦྱོར་གསུམ་སྔགས་ཀྱི་སྐྱེས་བུ་བསམ། །སངས་རྒྱས་ཡེ་ཤེས་
བློ་ལྡན་གྱི། །སྐུ་གསུང་ཐུགས་ཀྱི་ཀྱོ་བ་བཏང༌། །རླུང་གི་དཀྱིལ་འཁོར་མཆོག་གནས་པ། །སངས་རྒྱས་དགུག་པ་དམ་པ་ཡིན། །དམ་ཚིག་ལས་བྱུང་ཕྱོགས་བཅུ་པ། །རྡོ་རྗེས་
བཀུག་ནས་ཉེ་བར་སྤྱོད། །ནམ་མཁའི་དབྱིངས་ཀྱི་རྡོ་རྗེ་དམ་ཚིག་དགུག་པའི་ཆོ་གའོ། །རྣམ་པར་སྣང་མཛད་འཁོར་ལོ་ཆེ། །རྡོ་རྗེ་པདྨོ་ལ་སོགས་པས། །རྒྱལ་གནས་ལྕགས་ཀྱུ་
བསམས་ནས་ནི། །དམ་ཚིག་དགུག་མཆོག་ཀྱོ་བས་བྱ། །ཁམས་གསུམ་གྱི་དམ་ཚིག་དགུག་པའོ། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་སྐུ་ནི་རྣམ་བསྒོམས་
ལ༑ ༑ལག་ཏུ་སྐུ་དང་གསུང་ཐུགས་ཀྱི། །སྐྱོ་བ་ལ་སོགས་རབ་ཏུ་བསྒོམ། །འདི་དག་ལྟ་བུའི་སྦྱོར་བ་ཡིས། །དེ་ནི་གནས་ལས་བྱེད་པར་འགྱུར། །རྣམ་པའི་མཆོག་རྣམས་ཀུན་
ལྡན་པའི། །རྡོ་རྗེའི་སྐུ་ནི་རྣམ་བསྒོམས་ལ། །རྡོ་རྗེའི་སྦྱོར་བས་ལྕེ་བསྒོམས་ན། །རྡོ་རྗེའི་གསུང་དང་འདྲ་བར་འགྱུར། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་

82-1-463a

༄༅། །སྐུ་ནི་རྣམ་བསྒོམས་ལ། །ལག་ཏུ་བསྒྲུབ་བྱ་བསམས་ནས་ནི། །རྡོ་རྗེ་དང་ནི་འདྲ་བར་འགྱུར། །གསང་གསུམ་དམ་ཚིག་མཆོད་པའི་མཆོག །མཆོད་
པས་མཆོད་ནས་རབ་ཏུ་སྒྲུབ། །འདི་ནི་སངས་རྒྱས་ཐམས་ཅད་ཀྱི། །གསང་བའི་སྙིང་པོ་བསྡུས་པ་ཡིན། །བཅོམ་ལྡན་འདས་གསང་བ་ཆེན་པོའི་དམ་ཚིག་གིས་དེ་སྐད་ཅེས་
གསུངས་སོ། །ཤ་ཆེན་དམ་ཚིག་མཆོག་གིས་ནི། །རྡོ་རྗེ་གསུམ་མཆོག་བསྒྲུབ་པར་བྱ། །བཤང་གཅི་དམ་ཚིག་མཆོག་གིས་ནི། །རིག་པ་འཛིན་པའི་གཙོ་བོར་འགྱུར། །གླང་
པོའི་ཤ་ཡི་དམ་ཚིག་གིས། །མངོན་ཤེས་ལྔ་དག་ཐོབ་པར་འགྱུར། །རྟ་ཤ་དག་གི་དམ་ཚིག་གིས། །མི་སྣང་བ་ཡི་བདག་པོར་འགྱུར། །ཁྱི་ཤ་དག་གི་དམ་ཚིག་གིས། །དངོས་
གྲུབ་ཐམས་ཅད་འགྲུབ་པར་འགྱུར། །བ་ལང་ཤ་ཡི་དམ་ཚིག་གིས། །རྡོ་རྗེ་དགུག་པའི་མཆོག་ཏུ་འགྱུར། །ཤ་རྣམས་ཐམས་ཅད་མེད་ན་ཡང༌། །ཐམས་ཅད་བསམས་པས་
རྣམ་པར་བརྟག །རྡོ་རྗེ་སྦྱོར་བ་འདི་བྱས་ན། །སངས་རྒྱས་ཐམས་ཅད་བྱིན་གྱིས་རློབ། །རྣམ་པའི་མཆོག་རྣམས་ཀུན་ལྡན་པ། །སྐུ་གསུང་ཐུགས་ནི་རྡོ་རྗེ་ཅན། །སྙིང་གར་
ཡེ་ཤེས་དམ་ཚིག་དང༌། །དབུ་རྒྱན་རྡོ་རྗེ་མཆོག་འཛིན་པ། །སངས་རྒྱས་ཐམས་ཅད་མཉེས་གྱུར་པ། །དམ་ཚིག་མཆོག་གིས་བྱ་བ་ནི། །དངོས་གྲུབ་ཐམས་ཅད་འགྲུབ་པའི་

82-1-463b

མཆོག །དམ་ཚིག་མཆོག་གིས་རབ་ཏུ་བྱ། །དམ་ཚིག་ཐམས་ཅད་ཡེ་ཤེས་རྡོ་རྗེར་གྱུར་པ་ཞེས་བྱ་བའི་ཏིང་ངེ་འཛིན་ཏོ། །ལྕེ་ཡི་དམ་ཚིག་རྡོ་རྗེ་མཆོག །རྡོ་རྗེ་ཅན་གྱིས་ཧཱུཾ་བསྒོམས་
ཏེ༑ ༑བདུད་རྩི་ལྔ་ཡི་སྦྱོར་བ་ཡིས། །ཐོས་ན་རྡོ་རྗེ་གསུམ་ཐོབ་འགྱུར། །ཨཱཿདང་ཨོཾ་གྱི་དམ་ཚིག་ཀྱང༌། །འདི་ནི་རྡོ་རྗེའི་ཚུལ་མཆོག་སྟེ། །འདི་ལྟ་བུ་ཡི་སྦྱོར་བ་ཡིས། །རྡོ་རྗེ་མི་ཕྱེད་འདྲ་བར་
འགྱུར། །རྡོ་རྗེའི་དམ་ཚིག་བདུད་རྩི་ཕྲེང་བ་ཞེས་བྱ་བའི་ཏིང་ངེ་འཛིན་ཏོ། །རྡོ་རྗེ་དམ་ཚིག་དངོས་གྲུབ་མཆོག །སྐུ་གསུམ་རྡོ་རྗེ་ཅན་དུ་འགྱུར། །ཕྱོགས་བཅུའི་སེམས་ཅན་ཐམས་ཅད་ཀྱི། །ནོར་
བུ་ཡིད་བཞིན་རྒྱ་མཚོར་འགྱུར། །འཇིག་རྟེན་ཁམས་ནི་ཐམས་ཅད་དུ། །རྡོ་རྗེའི་བདག་ཉིད་སྣང་བར་བྱེད། །འཁོར་ལོའི་དམ་ཚིག་གྲུབ་པའི་མཆོག །སངས་རྒྱས་སྐུ་དང་འདྲ་བར་འགྱུར།།
གངྒའི་བྱེ་སྙེད་ཐམས་ཅད་དུ། །གྲུབ་པ་ཀུན་ཏུ་རྣམ་པར་སྤྱོད། །དམ་ཚིག་དམ་པ་ཐམས་ཅད་ཀྱི། །རིག་པ་འཛིན་པའི་གཙོ་བོར་འགྱུར། །རྡོ་རྗེའི་སྐུ་ནི་རབ་བསྒོམས་པས། །ཐམས་ཅད་
དམ་ཚིག་མཆོག་ཏུ་འགྲུབ། །མི་སྣང་གྱུར་པ་ཐམས་ཅད་ལ། །སྟོང་ཁམས་དག་ནི་སྣང་བར་བྱེད། །སངས་རྒྱས་ཀུན་ལས་འཕྲོག་པ་དང༌། །ལྷ་ཡི་བུ་མོ་མཆོག་ལ་སྤྱོད། །གངྒའི་
བྱེ་སྙེད་སངས་རྒྱས་རྣམས། །རྡོ་རྗེ་གསུམ་གྱི་གནས་བཞུགས་པ། །རང་ལག་སྐྱུ་རུ་ར་བཞག་བཞིན། །རྡོ་རྗེ་མིག་གིས་མཐོང་བར་འགྱུར། །གངྒའི་བྱེ་སྙེད་ཞིང་རྣམས་ན། །སྒྲ་བསྒྲགས་པ་ནི་

82-1-464a

༄༅། །ཇི་སྙེད་པ། །མངོན་ཤེས་རྣ་བས་ཐོས་པ་ནི། །རྣ་བའི་དྲུང་ན་འཁོད་པ་བཞིན། །གངྒའི་བྱེ་སྙེད་ཞིང་དག་གི །སེམས་ཅན་ཀུན་གྱི་སེམས་རྣམས་ནི། །
སྐུ་གསུང་ཐུགས་ཀྱིས་མཚན་པ་ཡི། །རོལ་མོ་ལས་བྱུང་སེམས་རིག་འགྱུར། །བསྐལ་པ་གངྒའི་བྱེ་སྙེད་དུ། །འཁོར་བ་དག་ན་གནས་པ་ཡི། །སྔོན་གྱི་གནས་ཀྱི་གཏན་
ཚིག་རྣམས། །ཞག་གསུམ་ལོན་པ་བཞིན་དུ་དྲན། །གངྒའི་བྱེ་མ་སྙེད་ཀྱི་ལུས། །སངས་རྒྱས་སྤྲིན་ལ་སོགས་བརྒྱན་པ། །བསྐལ་པ་གངྒའི་བྱེ་སྙེད་དུ། །རྡོ་རྗེ་རྫུ་འཕྲུལ་མཆོག་
གིས་འགེངས། །བཅོམ་ལྡན་འདས་དམ་ཚིག་མངོན་པར་མཁྱེན་པས་དེ་སྐད་ཅེས་བཀའ་སྩལ་ཏོ། །དེ་ལ་མངོན་པར་ཤེས་པ་ལྔ་ནི། །རྡོ་རྗེའི་སྤྱན་དང༌། རྡོ་རྗེའི་སྙན་དང༌།
རྡོ་རྗེའི་ཐུགས་དང༌། རྡོ་རྗེའི་གནས་དང༌། རྡོ་རྗེའི་རྫུ་འཕྲུལ་ལོ། །སངས་རྒྱས་མངོན་ཤེས་ལྔ་དོན་འགྲུབ། །སངས་རྒྱས་སྐུ་དང་འདྲ་བར་འགྱུར། །གངྒའི་བྱེ་སྙེད་གྲངས་མེད་
པའི༑ ༑འཁོར་གྱིས་ཡོངས་སུ་བསྐོར་ནས་སུ། །རྡོ་རྗེའི་སྐུ་དང་གསུང་ཐུགས་ཀྱིས། །འཇིག་རྟེན་ཁམས་ཀུན་བགྲོད་པར་འགྱུར། །བསྙེན་པའི་དམ་ཚིག་སྦྱོར་བ་དང༌། །ཉེ་
བར་སྒྲུབ་པ་འབྱུང་བ་དང༌། །སྒྲུབ་པའི་དོན་གྱི་དམ་ཚིག་དང༌། །སྒྲུབ་པ་ཆེན་པོ་དག་དང་བཞི། །རྡོ་རྗེའི་བྱེ་བྲག་ཤེས་བྱས་ལ། །དེ་ནས་ལས་རྣམས་བསྒྲུབ་པར་བྱ། །བསྙེན་པའི་

82-1-464b

ཏིང་འཛིན་རབ་སྦྱོར་བ། །བྱང་ཆུབ་མཆོག་ནི་བསྒོམ་པར་བྱ། །ཉེ་བར་སྒྲུབ་པ་གྲུབ་མཆོག་ལ། །རྡོ་རྗེ་སྐྱེ་མཆེད་རྣམ་པར་སྤྱད། །སྔགས་ཀྱི་བདག་པོ་བསྒོམས་པ་ཡིས། །སྒྲུབ་པའི་ཚེ་
ནི་བསྐུལ་བར་གསུངས། །སྒྲུབ་པ་ཆེན་པོ་བྱེད་པའི་ཚེ། །རང་སྔགས་རྡོ་རྗེ་ཅན་གྱི་གཟུགས། །དབུ་རྒྱན་ལ་ནི་བདག་པོ་བསམ། །ཡེ་ཤེས་རྡོ་རྗེ་འགྲུབ་པར་འགྱུར། །བསྙེན་པའི་ཡེ་
ཤེས་བདུད་རྩི་དག །ཐམས་ཅད་དུ་ནི་རྟག་པར་བྱ། །འདི་ནི་སྔགས་རྣམས་ཐམས་ཅད་ཀྱི། །སྔགས་ཀྱི་དེ་ཉིད་དོན་སྒྲུབ་པའོ། །དགོན་པ་ཆེན་པོའི་ས་ཕྱོགས་དང༌། །རབ་ཏུ་རྣམ་
པར་དབེན་བ་དང༌། །རི་བོ་ནགས་འདབ་ཆུ་ངོགས་སུ། །རྟག་ཏུ་དངོས་གྲུབ་ཐོབ་པར་འགྱུར། །བཅོམ་ལྡན་འདས་རྡོ་རྗེ་སྒྲུབ་པ་ཆེན་པོས་དེ་སྐད་ཅེས་བཀའ་སྩལ་ཏོ། །ཡང་ན་རྡོ་
རྗེ་བཞི་དག་གིས། །བརྟུལ་ཞུགས་བརྟན་པས་བསྙེན་པ་བྱ། །སྐུ་གསུམ་མཉམ་པ་ཉིད་གྱུར་པ། །བསྒོམས་ན་དངོས་གྲུབ་ཐོབ་པར་འགྱུར། །དུས་བཞི་དག་ཏུ་རབ་སྦྱོར་བས། །
བློ་དང་ལྡན་པས་གནས་ལྔར་ནི། །ཡེ་ཤེས་རྡོ་རྗེ་ཡི་གེ་ཨོཾ། །བསྒོམས་ན་སྡོམ་པ་ཡིན་པར་བཤད། །ཞག་བདུན་དང་ནི་ཟླ་ཕྱེད་དང༌། །ཟླ་གཅིག་ཟླ་བ་ཕྱེད་དང་གཉིས། །རྡོ་
རྗེ་ དམ་ཚིག་བསྒྲུབ་ན་ནི། །དངོས་གྲུབ་མྱུར་དུ་ཐོབ་པར་འགྱུར། །ཞག་གྲངས་བྱེ་བྲག་རབ་བསྐུལ་བ། །ང་ཡིས་རྒྱས་པར་རབ་ཏུ་བསྟན། །གསང་བ་མཆོག་ལས་བྱུང་བ་ལ། །

82-1-465a

༄༅། །ཟླ་བ་ཕྱེད་ཀྱིས་འགྲུབ་པར་གསུངས། །དེ་ལ་འདི་ནི་ཉེ་བར་སྒྲུབ་པའི་སྡོམ་པའི་ཡུལ་ལོ། །སངས་རྒྱས་སྐུ་འཛིན་དཔལ་དང་ལྡན། །རྡོ་རྗེ་མི་ཕྱེད་
གསུམ་འབྱེད་པ། །བྱིན་གྱིས་བརླབས་ཀྱི་གནས་བྱས་ཏེ། །རྡོ་རྗེ་སྐུ་དང་ལྡན་པར་བྱ། །མི་ཕྱེད་རྡོ་རྗེ་གསུམ་བསྒོམས་པས། །ཕྱོགས་བཅུར་བཞུགས་པའི་སངས་རྒྱས་རྣམས།།
དེ་ལ་སྐུ་ཡིས་མཚན་པ་ཡི། །བྱིན་གྱིས་བརླབས་ཀྱིས་གནས་མཛད་དོ། །དེ་ལ་འདི་ནི་སྒྲུབ་པའི་སྡོམ་པའི་ཡུལ་ལོ། །ཆོས་ཀྱི་གསུང་ལམ་དཔལ་དང་ལྡན། །རྡོ་རྗེ་མི་
ཕྱེད་གསུམ་འབྱེད་པ། །བྱིན་གྱིས་བརླབས་ཀྱི་གནས་བྱས་ཏེ། །རྡོ་རྗེ་གསུང་དང་ལྡན་པར་བྱ། །རྡོ་རྗེ་མི་ཕྱེད་གསུམ་བསྒོམས་པས། །ཕྱོགས་བཅུ་ན་བཞུགས་སངས་
རྒྱས་རྣམས། །དེ་ལ་གསུང་ལས་བྱུང་བ་ཡི། །བྱིན་གྱིས་བརླབས་ཀྱིས་གནས་མཛད་དོ། །དེ་ལ་འདི་ནི་སྒྲུབ་པ་ཆེན་པོའི་སྡོམ་པའི་ཡུལ་ལོ། །རྡོ་རྗེའི་ཐུགས་འཛིན་དཔལ་
དང་ལྡན། །རྡོ་རྗེ་མི་ཕྱེད་གསུམ་འབྱེད་པ། །བྱིན་གྱིས་བརླབས་ཀྱིས་གནས་བྱས་ཏེ། །རྡོ་རྗེ་ཐུགས་དང་ལྡན་པར་བྱ། །རྡོ་རྗེ་མི་ཕྱེད་གསུམ་བསྒོམས་པས། །ཕྱོགས་བཅུ་
ན་བཞུགས་སངས་རྒྱས་རྣམས། །དེ་ལ་ཐུགས་ལས་བྱུང་བ་ཡིས། །བྱིན་གྱིས་བརླབས་ཀྱིས་གནས་མཛད་དོ། །སངས་རྒྱས་རྡོ་རྗེ་སེམས་དཔའ་འམ། །ཡང་ན་ཆོས་ཀྱི་

82-1-465b

སེམས་དཔའང་རུང༌། །རྨོངས་པས་འདའ་བར་བྱེད་ན་ནི། །ཚལ་པར་འགས་པར་གདོན་མི་ཟ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་
བ་གསང་བ་འདུས་པ་ལས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེའི་སྦྱོར་བའི་དམ་ཚིག་སྒྲུབ་པའི་མཆོག་བསྟན་པའི་ལེའུ་སྟེ་བཅུ་གཉིས་པའོ།།    །།དེ་ནས་
བཅོམ་ལྡན་བདེ་གཤེགས་ཀུན། །ཡེ་ཤེས་རྡོ་རྗེ་མཆོག་འཛིན་པ། །སེམས་ཅན་ཀུན་དོན་ཡང་དག་འབྱུང༌། །བྱང་ཆུབ་སེམས་དཔའ་བློ་ལྡན་གྱིས། །ཐུབ་པ་དོན་ཀུན་རྡོ་རྗེ་ཅན། །
སྟོན་པ་ཆེ་ལ་ཕྱག་བཙལ་ནས། །དམ་ཚིག་དེ་ཉིད་མཁྱེན་པ་ལ། །མཆོད་དེ་རྡོ་རྗེའི་དབྱངས་འདི་གསུངས། །ཨེ་མའོ་སངས་རྒྱས་ཚུལ་རེ་བཟང༌། །ཨེ་མའོ་བྱང་ཆུབ་ཚུལ་གྱི་
མཆོག །ཨེ་མའོ་ཆོས་ཀྱི་ཚུལ་རེ་ཞི། །ཨེ་མའོ་སྔགས་ཀྱི་ཚུལ་རེ་བརྟན། །མ་སྐྱེས་པ་ཡི་ཆོས་རྣམས་ནི། །ངོ་བོ་ཉིད་ཀྱིས་ཁྱད་པར་ཅན། །རྣམ་པར་མི་རྟོག་ཡང་དག་རིག །ཡེ་
ཤེས་འབྱུང་བ་རབ་ཏུ་བཤད། །ཡིད་འོང་སྔགས་རྣམས་ཀུན་བསྡུས་པ། །རྡོ་རྗེ་བཟླས་པ་ཡེ་ཤེས་ཆེ། །སྐུ་གསུམ་མི་ཕྱེད་དཀྱིལ་འཁོར་དང༌། །སངས་རྒྱས་ཡེ་ཤེས་ཐོབ་འགྱུར་
བ༑ ༑རྡོ་རྗེ་མི་ཕྱེད་གསུམ་བསྒོམས་པའི། །རྡོ་རྗེ་བཟླས་པའི་སྦྱོར་བ་ཡིས། །སངས་རྒྱས་ཀུན་གྱིས་བྱིན་གྱིས་རློབ། །རིགས་དང་གསང་སྔགས་ཐམས་ཅད་ཀྱི། །སྐུ་དང༌།

82-1-466a

༄༅། །གསུང་དང་ཐུགས་ཀྱི་མཚན། །གསང་སྔགས་ཟློས་པ་དེ་རིང་གསུངས། །ཡེ་ཤེས་རྒྱ་མཚོ་གསན་པ་དང༌། །སྐུ་གསུང་ཐུགས་ཀྱི་རྡོ་རྗེ་ཅན། །སངས་
རྒྱས་དུས་གསུམ་ལས་བྱུང་རྣམས། །རྡོ་རྗེ་སྔགས་ཀྱི་རབ་བསྒོམས་པས། །ཡེ་ཤེས་མཉམ་མེད་ཐོབ་འགྱུར་བ། །བཅོམ་ལྡན་འདས་ཀྱིས་བཤད་དུ་གསོལ། །དེ་ནས་
སྟོན་པ་རྡོ་རྗེ་འཛིན། །ནམ་མཁའ་རྡོ་རྗེ་ཡེ་ཤེས་འབྱུང༌། །བྱེད་སྐྱེད་དམ་པ་མཆོག་གི་གཙོས། །རྡོ་རྗེ་བཟླས་པ་འདི་གསུངས་སོ། །སྔགས་ཀྱི་དོན་ཀུན་བཟླས་པ་ནི། །རྡོ་
རྗེ་མི་ཕྱེད་གསུམ་གྱིས་མཚན། །རྡོ་རྗེ་དབྱེ་བ་གསུམ་གྱི་མཐར། །བཀོད་པ་རྡོ་རྗེ་གསུམ་ཞེས་བྱ། །སྐུ་གསུང་ཐུགས་ཀྱི་གནས་རྣམས་སུ། །སྤྲོ་བ་རྣམ་པ་གསུམ་དག་བྱ།།
རྡོ་རྗེ་བཟླས་པ་འདི་ཡིས་ནི། །རྡོ་རྗེ་གསུམ་གྱི་ཐུགས་འདྲར་འགྱུར། །སངས་རྒྱས་རྣམས་ཀྱི་སྐུ་གསུང་ཐུགས། །བསྒོམས་ནས་མཆོད་པའི་མཆོག་བརྟག་པ། །ཡེ་ཤེས་རྡོ་
རྗེས་བྱས་ན་ནི། །རྡོ་རྗེ་གསུམ་གྱི་ཐུགས་འདྲར་འགྱུར། །སངས་རྒྱས་རྣམས་ཀྱི་སྐུ་གསུང་ཐུགས། །བསམས་ནས་མཆོད་པའི་མཆོག་བརྟག་པ། །ཡེ་ཤེས་རྡོ་རྗེས་རབ་ཏུ་
བྱ༑ ༑འདི་ནི་བྱང་ཆུབ་མཆོག་ཐོབ་པའོ། །ཡང་ན་དབྱེ་བ་རྣམ་གསུམ་གྱིས། །སོ་སོ་དག་ཏུ་སྤྲོ་བར་བྱ། །སྐུ་དང་གསུང་ཐུགས་བདག་མེད་པ། །ཡེ་ཤེས་སེམས་ཀྱིས་ཡང་

82-1-466b

དག་སྤྲོ། །བརྗོད་ནས་རྡོ་རྗེ་སྤྲོ་བ་ནི། །རྫོགས་ནས་རབ་ཏུ་བསྡུ་བར་བྱ། །འདི་ནི་ཡེ་ཤེས་སྤྱན་ཕྱེ་བའི། །སངས་རྒྱས་རྣམས་ནི་ཀུན་གྱི་ཡིན། །སྐུ་ཡི་རྡོ་རྗེ་རྫོགས་བྱང་ཆུབ། །དངོས་དང་
དངོས་མེད་རྣམ་དཔྱད་པ། །སངས་རྒྱས་སྐུ་ཞེས་བྱ་བར་བཤད། །དེ་ནི་སྐུ་ཡི་བཟླས་པར་བཤད། །གསུང་གི་དམ་ཚིག་རྫོགས་བྱང་ཆུབ། །སྒྲ་དང་སྒྲ་མིན་རྣམ་དཔྱད་པ། །གསུང་
གི་རྡོ་རྗེ་ཞེས་བཤད་དེ། །དེ་ནི་གསུང་གི་བཟླས་པར་བཤད། །ཐུགས་ཀྱི་དམ་ཚིག་རྫོགས་བྱང་ཆུབ། །གནས་པའི་རྡོ་རྗེ་རྣམ་དཔྱད་པ། །ཐུགས་ཀྱི་རྡོ་རྗེ་ཞེས་བྱ་སྟེ། །དེ་ནི་ཐུགས་ཀྱི་
བཟླས་པར་བཤད། །དོན་གྱི་རྗེས་འགྲོ་བཟླས་པ་ནི། །ངོ་བོ་ཉིད་མེད་བཟང་པོ་ཡིས། །དུས་གསུམ་སངས་རྒྱས་རྣམ་དཔྱད་པ། །དེ་ནི་རིན་ཆེན་བཟླས་པར་བཤད། །སངས་རྒྱས་ཞིང་
རྣམས་ཐམས་ཅད་དུ། །སྐུ་ཡི་སྤྲིན་རྣམས་སྤྲོ་བ་དང༌། །བཞུད་ཅིང་བྱོན་པ་རྡོ་རྗེའི་དོན། །དེ་ནི་ཐོགས་མེད་བཟླས་པར་བཤད། །ཁྲོ་བོའི་དམ་ཚིག་ཡེ་ཤེས་ཀྱིས། །རང་གི་རྡོ་རྗེའི་དཀྱིལ་
འཁོར་གྲགས། །སྔགས་ཀྱི་ཡི་གེའི་ཚིག་ཐོས་པ། །དེ་ནི་ཁྲོ་བོའི་བཟླས་པར་བཤད། །འདོད་པའི་དོན་གྱིས་མྱོས་གྱུར་པ། །ཀུན་ཏུ་སྐྱོབ་ཅིང་ཕན་པར་དགའ། །སེམས་ཅན་གཏི་
མུག་གནས་ལ་འཇོག །དེ་ནི་གཏི་མུག་བཟླས་པར་བཤད། །འདོད་ཆགས་རྡོ་རྗེ་ལས་བྱུང་ཚིག །ལུས་དང་ངག་སེམས་ལ་གནས་པའི། །སེམས་ཅན་འདོད་ཆགས་མཚོར་

82-1-467a

༄༅། །གནས་བཞག །དེ་ནི་འདོད་ཆགས་བཟླས་པར་བཤད། །ཞེ་སྡང་རྡོ་རྗེ་ལས་བྱུང་སེམས། །ལུས་དང་ངག་སེམས་ལ་གནས་པའི། །སེམས་ཅན་ཞེ་སྡང་
གནས་ལ་བཞག །དེ་ནི་ཞེ་སྡང་བཟླས་པར་བཤད། །དམ་ཚིག་དེ་ཉིད་རྡོ་རྗེ་གསུམ། །དབུ་མ་དམ་ཚིག་རྡོ་རྗེ་ཅན། །དེ་ཉིད་དམ་ཚིག་རྡོ་རྗེ་ཡི། །བཟླས་པ་མ་ནིང་ཞེས་བྱ་འོ། །
འདོད་ཆགས་དེ་ཉིད་དོན་སྒོམ་པ། །རྡོ་རྗེ་བདག་པོ་ཐམས་ཅད་ནི། །སེམས་ཅན་ཀུན་ལ་ཕན་འདོད་པའི། །འདོད་ཆགས་བྱང་ཆུབ་རྫོགས་པར་མཛད། །རིག་པ་ཆེན་མོ་སྤྱན།
ལ་སོགས། །རྟག་ཏུ་འདོད་པའི་དོན་བརྩོན་པ། །འདོད་པའི་ལོངས་སྤྱོད་དག་གིས་ནི། །ཇི་ལྟར་འདོད་པ་བསྟེན་ན་འགྲུབ། །གཏི་མུག་དམ་ཚིག་ལས་བྱུང་བ། །རིག་པའི་རྒྱལ་པོ་
རྡོ་རྗེ་ཅན། །མ་ནིང་དག་གི་གནས་གྲུབ་པ། །དངོས་གྲུབ་དམ་པ་རབ་ཏུ་སྟེར། །ཁྲོ་བོ་ཞེ་སྡང་གནས་ལས་སྐྱེས། །གསོད་ལ་རྟག་ཏུ་བརྩོན་པ་དག །སྒྲུབ་པ་མཆོག་གི་ཆོས་ཅན་
ལ༑ ༑གསོད་པའི་དོན་གྱིས་འགྲུབ་པར་འགྱུར། །བཅོམ་ལྡན་འདས་སྐྱེས་བུ་ཆེན་པོའི་དམ་ཚིག་གིས་དེ་སྐད་ཅེས་བཀའ་སྩལ་ཏོ། །ཡེ་ཤེས་འཁོར་ལོ་ཅན་རྣམས་ཀྱི། །འཁོར་
ལོ་སྙིང་གའི་དབུས་སུ་བསྒོམ། །གསལ་བའི་དཀྱིལ་འཁོར་དབུས་གནས་པར། །དབུས་སུ་འཁོར་ལོའི་དོན་བསྒོམ་མོ། །ཡེ་ཤེས་རྡོ་རྗེ་ཅན་རྣམས་ཀྱི། །རྡོ་རྗེ་སྙིང་གའི་

82-1-467b

དབུས་སུ་བསྒོམ། །རྡོ་རྗེའི་དཀྱིལ་འཁོར་དབུས་གནས་པར། །རྡོ་རྗེའི་སྔགས་དོན་བསྒོམ་པར་བྱ། །རིན་ཆེན་ཡེ་ཤེས་ཅན་རྣམས་ཀྱི། །རིན་ཆེན་སྙིང་གའི་དབུས་སུ་
བསྒོམ། །རིན་ཆེན་དཀྱིལ་འཁོར་དབུས་གནས་པར། །རིན་ཆེན་སྔགས་དོན་བསྒོམ་པར་བྱ། །པདྨོ་ཡེ་ཤེས་ཅན་རྣམས་ཀྱི། །པདྨོ་སྙིང་གའི་དབུས་སུ་བསྒོམ། །ཆོས་ཀྱི་
དཀྱིལ་འཁོར་དབུས་གནས་པར། །པདྨོའི་སྔགས་དོན་བསྒོམ་པར་བྱ། །རལ་གྲི་ཡེ་ཤེས་ཅན་རྣམས་ཀྱི། །རལ་གྲི་སྙིང་གའི་དབུས་སུ་བསྒོམ། །དམ་ཚིག་དཀྱིལ་འཁོར་དབུས་
གནས་པར། །རལ་གྲིའི་སྔགས་དོན་བསྒོམ་པར་བྱ། །དཀྱིལ་འཁོར་ཀུན་གྱི་ངོས་རྣམས་སུ། །སངས་རྒྱས་ལྔ་རྣམས་དགོད་པར་བྱ། །འོད་ཟེར་ལྔ་ཡི་བྱེ་བྲག་གིས། །སྤྲོས་ན་
བྱང་ཆུབ་ཐོབ་པར་འགྱུར། །སྔགས་རྣམས་ཐམས་ཅད་སྤྲོ་བ་ནི། །བྱེ་བྲག་རྣམ་པ་གཉིས་སུ་བསྒྲགས། །སྐུ་གསུམ་རྡོ་རྗེ་བྱེ་བྲག་གིས། །སྤྲོ་བ་དང་ནི་བསྡུ་བ་བྱ། །ལུས་ཀྱིས་
སྐུ་ཡི་ངོ་བོ་ཉིད། །སེམས་ཀྱིས་ཐུགས་ཀྱི་ངོ་བོ་ཉིད། །ངག་གིས་གསུང་གི་ངོ་བོ་ཉིད། །མཆོད་ནས་མཆོད་པའི་གནས་སུ་འགྱུར། །དཀྱིལ་འཁོར་ཆེན་པོའི་འཁོར་ལོ་ཡིས།།
རྡོ་རྗེ་ལྔ་རྣམས་བསྒོམ་པར་བྱ། །དབུས་སུ་བདག་པོ་བསམས་ནས་ནི། །སྐུ་གསུང་རྡོ་རྗེ་རང་གི་གཟུགས། །རང་སྔགས་རྡོ་རྗེའི་གཟུགས་དག་གིས། །དཀྱིལ་འཁོར་རྣམ་པ་

82-1-468a

༄༅། །བཞི་དག་ཏུ། །ཁ་དོག་རྣམ་བཞིར་ཀུན་བརྟགས་ལ། །སྙིང་གར་སྔགས་ཀྱི་དོན་བསྒོམས་པ། །རྡོ་རྗེ་རྣམ་པ་བཞི་ཡི་ལས། །བསམ་གཏན་རྡོ་རྗེ་ཅན་
དག་བྱེད། །འདི་ནི་སྔགས་རྣམས་ཐམས་ཅད་ཀྱི། །གསང་བ་རབ་ཏུ་བཟང་པོ་ཡིན། །ཞི་བ་ལ་ནི་སྤྱན་གྱི་ཚུལ། །རྒྱས་ལ་རྡོ་རྗེ་པདྨོ་ཅན། །དབང་ལ་རྣམ་པར་སྣང་མཛད་གནས།།
རྡོ་རྗེ་ཁྲོ་མོ་མངོན་སྤྱོད་ལ། །འདི་ནི་རྡོ་རྗེ་ཐམས་ཅད་ཀྱི། །གསང་བ་སྐུ་གསུམ་ལས་བྱུང་བ། །སྔགས་རྣམས་ཀུན་ནི་སྤྲུལ་པ་སྟེ། །བྱ་བའི་རོལ་མོས་མཚན་པ་འོ། །མ་དད་སྨྲ་
བའི་སེམས་ཅན་དང༌། །རྡོ་རྗེ་སློབ་དཔོན་སྨོད་པ་དང༌། །གདུག་པའི་སེམས་ཅན་གཞན་རྣམས་ལའང༌། །རབ་ཏུ་བསྐུལ་བ་འདི་བྱ་འོ། །བཅོམ་ལྡན་འདས་ཡེ་ཤེས་ཆེན་པོའི་
འཁོར་ལོ་རྡོ་རྗེས་དེ་སྐད་ཅེས་བཀའ་སྩལ་ཏོ། །ཁམས་གསུམ་གནས་པའི་སེམས་ཅན་རྣམས། །སངས་རྒྱས་སྐུ་ནི་རྣམ་བསྒོམས་ལ། །དགྲ་བོས་བསད་པར་བསམས་ནས་
སུ༑ ༑དེ་ནས་ལས་རྣམས་བརྩམ་པར་བྱ། །ནམ་མཁའི་དབྱིངས་ཀྱི་དབུས་གནས་པར། །རྡོ་རྗེ་རྩེ་ལྔ་ཞལ་བཞི་པ། །རྣམ་པའི་མཆོག་རྣམས་ཀུན་དང་ལྡན། །རྡོ་རྗེ་སེམས་
དཔར་རྣམ་པར་བསྒོམ། །དུས་གསུམ་དམ་ཚིག་ལས་བྱུང་བ། །སངས་རྒྱས་འཁོར་ལོ་རྣམ་བསྒོམས་ལ། །སངས་རྒྱས་འཁོར་ལོ་སྟོབས་པོ་ཆེ། །ལག་པ་གཡས་པས་འདི་

82-1-468b

བྱའོ༑ ༑ཕྱོགས་བཅུ་ནས་བྱུང་སེམས་ཅན་རྣམས། །སངས་རྒྱས་སྐུ་ཡི་བྱེ་བྲག་གིས། །བསྡུས་ཏེ་གོང་བུའི་ཚུལ་གྱིས་སུ། །རང་གི་ལུས་ལ་དེ་དང་གཞུག །སངས་རྒྱས་ཡེ་ཤེས་འཁོར་
ལོ་ཅན། །སླར་ཡང་སྤྲོ་བར་རབ་ཏུ་བྱ། །ཁྲོ་བས་འཁྲུགས་པའི་ཁྲོ་བོ་རྣམས། །མི་སྡུག་འཇིགས་སུ་རུང་བའི་གཟུགས། །མཚོན་ཆ་སྣ་ཚོགས་མཆོག་འཛིན་པ། །གསོད་པའི་དོན་
གྱིས་དོན་སེམས་པ། །རྡོ་རྗེ་སེམས་དཔའ་རང་ཉིད་དམ། །གདུག་པ་ཆེན་པོ་གསོད་པར་བྱེད། །སངས་རྒྱས་སྐུ་གསུམ་མཆོག་སྩོལ་པའོ། །རྡོ་རྗེ་གསུམ་གྱི་དཀྱིལ་འཁོར་
གནས། །ཉི་མ་བདུན་དུ་འདི་བྱས་ན། །སངས་རྒྱས་དངོས་གྲུབ་སྟེར་བར་འགྱུར། །རྨོངས་པས་གྲུབ་པ་མི་སྟེར་ན། །འཆི་བར་འདི་ནི་གདོན་མི་ཟ། །རྡོ་རྗེའི་དམ་ཚིག་ཡེ་ཤེས་ཀྱི་
བཀའི་འཁོར་ལོ་ཞེས་བྱ་བའི་ཏིང་ངེ་འཛིན་ཏོ། །ནམ་མཁའི་དབྱིངས་ཀྱི་དབུས་སུ་ནི། །འཁོར་ལོ་རྡོ་རྗེ་འབར་བས་བརྒྱན། །རྣམ་པའི་མཆོག་ནི་ཀུན་དང་ལྡན། །རྣམ་པར་སྣང་
མཛད་རབ་ཏུ་བསྒོམ། །དུས་གསུམ་དམ་ཚིག་ལས་བྱུང་བ། །རྡོ་རྗེ་སེམས་དཔའ་གྲགས་ཆེན་ནི། །རྡོ་རྗེ་མེ་སྟག་འཕྲོ་བ་ཅན། །དེ་ཡི་ཕྱག་ན་བསྣམས་པར་བསྒོམ། །ཕྱོགས་བཅུ་
ནས་བྱུང་སེམས་ཅན་རྣམས། །རྡོ་རྗེ་སྐུ་ཡི་ཁྱད་པར་གྱིས། །འོད་ཟེར་ཚུལ་གྱིས་བསྡུས་ནས་ནི། །དེ་དག་བདག་གི་ལུས་ལ་གཟུང༌། །སྤྲོ་བ་རྡོ་རྗེ་ཐམས་ཅད་ཀྱི། །ཡེ་ཤེས་མཆོག་གི་

82-1-469a

༄༅། །གཉེན་གྱིས་བྱ། །སྐུ་གསུང་ཐུགས་ཀྱི་སྦྱོར་བ་ཅན། །སངས་རྒྱས་ཐམས་ཅད་བདག་ལ་གསོན། །བདག་ནི་དཔལ་ལྡན་རྡོ་རྗེ་འཛིན། །བཀའ་ཡི་འཁོར་
ལོ་རབ་སྦྱོར་བ། །གལ་ཏེ་དམ་ཚིག་ལས་འདས་ན། །རྡོ་རྗེ་རབ་ཏུ་འབར་བ་ཡིས། །སྐུ་གསུམ་ལས་བྱུང་དགས་པར་བགྱི། །ཞིག་པར་འགྱུར་བར་གདོན་མི་འཚལ། །འཁོར་
ལོའི་དམ་ཚིག་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །སངས་རྒྱས་དཀྱིལ་འཁོར་རྡོ་རྗེ་ཅན། །ནམ་མཁའ་རྡོ་རྗེའི་དབུས་སུ་བསམ། །གཤིན་རྗེ་གཤེད་ཀྱི་འཁོར་ལོ་ཆེ། །
རང་གི་རྡོ་རྗེ་ཡིན་པར་བརྟག །དུས་གསུམ་སངས་རྒྱས་སེམས་དཔའ་རྣམས། །སྐུ་གསུམ་དཀྱིལ་འཁོར་བཞུགས་པ་དག །གཤིན་རྗེ་གཤེད་ཀྱི་མདོག་འདྲ་བ། །སླར་ཡང་
སངས་རྒྱས་སྤྲོ་བར་བྱ། །དུས་གསུམ་ལ་བཞུགས་སེམས་ཅན་དང༌། །གདུག་སེམས་ཅན་གྱི་དགྲ་བོ་རྣམས། །ཁྲོས་པས་ཐམས་ཅད་གསོད་པར་བསྒོམ། །འདི་ནི་རྡོ་རྗེ་བཀའི་
དཀྱིལ་འཁོར་དམ་ཚིག་ཐམས་ཅད་ལས་བྱུང་བ་གཤིན་རྗེ་གཤེད་ཀྱི་སྐུ་གསུམ་གྱི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །སྐུ་གསུང་ཐུགས་ཀྱི་རྡོ་རྗེ་འམ། །རང་སྔགས་
དོན་གྱི་ཡོན་ཏན་ནམ། །ཡང་ན་གཙུག་ཏོར་དམ་ཚིག་གིས། །བཀའ་ཡི་འཁོར་ལོ་སྦྱར་བར་བྱ། །སྔགས་ཀུན་བསྲུང་ཕྱིར་ཡེ་ཤེས་མཆོག །རྡོ་རྗེ་ཅན་གྱིས་བྱ་བ་སྟེ། །འདི་ནི་རྡོ་

82-1-469b

རྗེ་ཐམས་ཅད་ཀྱི། །བྱང་ཆུབ་བསྲུང་བའི་དོན་ཆེན་བྱ། །བཅོམ་ལྡན་འདས་རྡོ་རྗེས་དེ་སྐད་ཅེས་བཀའ་སྩལ་ཏོ། །ནམ་མཁའ་རྡོ་རྗེའི་དབུས་གནས་པར། །ཆོས་ཀྱི་སྣང་མཛད་སྐུ་
མཆོག་ལས། །བྱུང་བའི་སྐུ་གསུམ་དམ་ཚིག་དག །མཁའ་དབྱིངས་རྡོ་རྗེའི་དབུས་གནས་པར། །བསམས་ནས་གདན་དུ་དེ་རབ་བརྟག །མཁའ་དབྱིངས་སངས་རྒྱས་ཐམས་
ཅད་ཀྱིས། །ཡོངས་སུ་གང་བར་རྣམ་པར་བསྒོམ། །རང་སྔགས་ཡི་གེའི་གནས་ཡེ་ཤེས། །ཐུགས་ཀྱི་རྣམ་པར་བསྒོམས་པར་བྱ། །སངས་རྒྱས་རྣམས་ནི་སེམས་ཙམ་དུ། །
བསྒོམས་ནས་སླར་ཡང་རབ་ཏུ་བསྡུ། །ཐུགས་ཀྱི་རྡོ་རྗེར་བྱས་པའི་ཕྱིར། །སྐུ་གསུམ་ལ་ནི་དེ་དག་གཟུད། །རྡོ་རྗེའི་སྔགས་རིན་པོ་ཆེ་རབ་ཏུ་སྣང་བར་བྱེད་པ་ཞེས་བྱ་བའི་ཏིང་ངེ་
འཛིན་ཏོ། །རྣམ་པའི་མཆོག་རྣམས་ཀུན་ལྡན་པའི། །རྡོ་རྗེ་སེམས་དཔའ་རབ་ཏུ་བསྒོམ། །སངས་རྒྱས་རིམ་བཞིན་བཀོད་ནས་ནི། །ཆུ་ཡི་སྟེང་དུ་བཅག་པར་བྱ། །རྐང་པ་
མཉམ་གཞག་སྦྱོར་བ་ཡིས། །སྤྱི་བོའི་སྟེང་དུ་རྐང་པ་བསྒོམ། །བཅོམ་ལྡན་འདས་ངོ་བོ་ཉིད་དག་པས་དེ་སྐད་ཅེས་བཀའ་སྩལ་ཏོ། །རྡོ་རྗེ་རྒྱ་མཚོ་རྐང་པས་གནོན་པ་ཞེས་བྱ་
བའི་ཏིང་ངེ་འཛིན་ཏོ། །དབང་ཆེན་དཀྱིལ་འཁོར་བསྒོམས་ནས་ནི། །དབུས་སུ་ཁྲོ་བོ་རྣམ་བཞག་ལ། །ལས་ཀྱི་རྡོ་རྗེ་རྐང་པ་ཡིས། །དེ་ཡི་སྤྱི་བོར་གནོན་པར་བསྒོམ། །མུ་

82-1-470a

༄༅། །སྟེགས་ཅན་དང༌། ཕས་ཀྱི་རྒོལ་བ་ཐམས་ཅད་ཀྱི་འཁྲུལ་འཁོར་གནོན་པ་ཞེས་བྱ་བའི་ཏིང་ངེ་འཛིན་ཏོ། །རྡོ་རྗེ་གསུམ་མཆོག་ཁྲོ་བོའི་ཚུལ། །གེ་སར་
སེར་པོའི་མདོག་འདྲ་བ། །ཐམས་ཅད་རི་ཡི་རྒྱལ་པོ་ལྟར། །བསམས་ནས་སྤྱི་བོར་རབ་ཏུ་བསྒོམ། །སངས་རྒྱས་དཔུང་ཡང་གནོན་བྱེད་ན། །མི་དབང་ལ་ནི་དོགས་པ་མེད།།
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ལས་བྱུང་བས་དེ་སྐད་ཅེས་བཀའ་སྩལ་ཏོ། །དཔུང་ཐམས་ཅད་གནོན་པ་ཞེས་བྱ་བའི་
ཏིང་ངེ་འཛིན་ཏོ། །དགྲ་བོ་སྐྲག་པའི་དམ་ཚིག་གི །བསམ་གཏན་རབ་ཏུ་བརྟག་པ་འདི། །སངས་རྒྱས་དག་གིས་འདས་ན་ཡང༌། །འགས་པར་འགྱུར་བར་གདོན་མི་ཟ། །བཅོམ་
ལྡན་འདས་རྡོ་རྗེ་གསུམ་གྱི་དམ་ཚིག་གིས་དེ་སྐད་ཅེས་གསུངས་སོ། །ཧཱུཾ་ལས་ཕུར་བུ་བསམ་པ་ནི། །རྩེ་ལྔ་པ་ཡི་ཚད་དུ་སྟེ། །རྡོ་རྗེ་ཕུར་བུ་དེ་ཡིས་ནི། །སྙིང་གར་དེ་ནི་
རབ་བསྒོམས་ན། །ཁྲོས་པས་སངས་རྒྱས་དཔུང་དག་ཀྱང༌། །འཇིག་པར་འགྱུར་བ་གདོན་མི་ཟ། །དགྲ་རྨོངས་པར་བྱེད་པ་ཞེས་བྱ་བའི་ཏིང་ངེ་འཛིན་ཏོ། །གྲོང་ངམ་
ཡང་ན་གྲོང་ཁྱེར་རམ། །ལྗོངས་དག་ཏུ་ནི་རབ་སྦྱོར་བ། །ནད་ཀུན་སྤོང་བའི་ཞི་བ་ཡང༌། །འདིས་ནི་རྟག་ཏུ་སྦྱར་བར་བྱ། །རྡོ་རྗེ་རྩེ་མོ་ལྔ་པ་ནི། །བར་སྣང་དག་ལ་རབ་ཏུ་

82-1-470b

བསྒོམ། །སྲེག་པའི་བསྐལ་པ་ལྟར་བསམས་ན། །སླར་ཡང་རབ་ཏུ་བསྡུ་བར་བྱ། །སྤྲོ་བ་དག་ཀྱང་དེ་ནས་བྱ། །རིན་ཆེན་ཡིད་བཞིན་ནོར་བུའི་འོད། །ཆོས་ཀྱི་སྤྲིན་ནི་བསྒོམས་
ནས་ཀྱང༌། །དབང་བསྐུར་བ་ནི་ཡང་དག་བྱ། །རྡོ་རྗེའི་བསམ་གཏན་འདི་ཡིས་ནི། །དགང་དཀའ་བ་ཡང་རབ་ཏུ་འགེངས། །སྦྱིན་པའི་རྡོ་རྗེ་རབ་ཏུ་བསྒོམ། །ཡིད་བཞིན་ནོར་བུ་དཔལ་
ལྡན་འགྱུར། །སངས་རྒྱས་སྤྲིན་དང་ཆོས་ཆེན་དང༌། །རྡོ་རྗེ་སེམས་དཔའ་དེར་སྤྲོ་བྱ། །བསྐལ་བ་གསུམ་གྱི་ཡུན་གནས་ཤིང༌། །སངས་རྒྱས་ཐམས་ཅད་བྱིན་གྱིས་རློབ། །
འདི་ནི་སངས་རྒྱས་ཐམས་ཅད་ཀྱི། །གསང་བའི་སྐུ་སྟེ་སྐྱོན་མེད་པའོ། །ནད་ཐམས་ཅད་མེད་པར་བྱེད་པ་རྡོ་རྗེ་འབྱུང་བ་ཞེས་བྱ་བའི་ཏིང་ངེ་འཛིན་ཏོ། །བསམ་ནས་ལས་བྱུང་དམ་
བཅས་པས། །གནས་གང་དུ་ནི་ཡང་དག་སྤྱད། །བསམ་གཏན་སྦྱོར་བ་འདི་ཡིས་ནི། །གནས་ན་སངས་རྒྱས་བྱིན་གྱིས་རློབ། །རྡོ་རྗེ་བདུད་རྩི་རྒྱལ་པོ་ཆེ། །རྡོ་རྗེ་ཕུར་བུ་རབ་ཏུ་
བསྒོམ། །མེ་སྟག་འབར་བ་འདྲ་བ་ཡིས། །ཕྱོགས་བཅུའི་དཀྱིལ་འཁོར་གདབ་པར་བྱ། །འགྲོ་བ་འདུལ་བ་ཞི་བ་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཞི་བའི་དཀྱིལ་འཁོར་དམ་
པ་ ནི་། །ནམ་མཁའི་དབྱིངས་ཀྱི་དབུས་སུ་བསམ། །རྣམ་པར་སྣང་མཛད་གཟུགས་བསམས་ནས། །རང་གི་ཐུགས་ཀར་འདོད་པ་བཞག །སྤྱན་པ་སོགས་པ་མཆོག་རྣམས་

82-1-471a

༄༅། །ཀྱིས། །མཁའ་དབྱིངས་ཡོངས་སུ་གང་བར་བསྒོམ། །བསྡུས་ནས་འོད་ཀྱི་གང་བུ་ཡིས། །ནད་པ་ལ་ནི་དབབ་པར་བྱ། །བ་སྤུའི་བུ་ག་ནས་སངས་རྒྱས། །
སྤྲིན་རྣམས་བརྟུལ་ཞུགས་ཅན་གྱིས་སྤྲོ། །སངས་རྒྱས་སྤྲིན་རྣམས་དེ་ཡི་ཚེ། །དེ་ལ་དབང་བསྐུར་རབ་ཏུ་རྩོལ། །ནད་པ་རྡོ་རྗེ་དམ་ཚིག་གིས། །སྐད་ཅིག་གིས་ནི་དཔལ་ལྡན་
འགྱུར། །སངས་རྒྱས་ཀྱི་དམ་ཚིག་བཀོད་པའི་སྤྲིན་ཞེས་བྱ་བའི་ཏིང་ངེ་འཛིན་ཏོ། །ཟླ་བའི་དཀྱིལ་འཁོར་དབུས་སུ་ནི། །དབང་ཆེན་དཀྱིལ་འཁོར་དམ་པ་བསམ། །ཆོས་འཛིན་
པ་ཡི་གཟུགས་བསམས་ནས། །སྙིང་གར་འདོད་པ་བཞག་པར་བྱ། །མཁའ་དབྱིངས་གནས་ནི་ཉམས་དགའ་བར། །དཀར་མོ་ཞེས་བྱས་རབ་ཏུ་དགང༌། །འོད་ཀྱི་གོང་བུར་
བསྡུས་ནས་ནི། །ཡིད་བཞིན་ནོར་བུ་རིན་ཆེན་འོད། །ལུས་དང་ངག་དང་སེམས་གནས་ལ། །འདོད་པ་ལ་དེ་དབབ་པར་བྱ། །བ་སྤུའི་བུ་ག་ནས་རིན་ཆེན། །སྤྲིན་རྣམས་བརྟུལ་
ཞུགས་ཅན་གྱིས་སྤྲོ། །ཆོས་ཀྱི་སྤྲིན་རྣམས་བསྒོམས་ནས་སུ། །དབང་བསྐུར་བ་ནི་ཡང་དག་བྱ། །རྡོ་རྗེ་བསམ་གཏན་འདི་ཡིས་ནི། །དགང་དཀའ་བ་ཡང་རབ་ཏུ་འགེངས། །སྦྱིན་
པའི་རྡོ་རྗེ་སྒྲུབ་པ་དེ། །ཡིད་བཞིན་ནོར་བུ་དཔལ་ལྡན་འགྱུར། །ཆོས་ཀྱི་སྤྲིན་གྱི་དམ་ཚིག་བཀོད་པ་ཞེས་བྱ་བའི་ཏིང་ངེ་འཛིན་ཏོ། །ནམ་མཁའི་དབྱིངས་ཀྱི་དབུས་སུ་ནི། །རྡོ་རྗེའི་

82-1-471b

ཟླ་གམ་དཀྱིལ་འཁོར་བསམ། །རྡོ་རྗེ་ནམ་མཁའ་ཆོས་མདུན་གཟུགས། །འདོད་པ་སྙིང་གར་གཞག་པར་བྱ། །སངས་རྒྱས་བྱང་ཆུབ་སེམས་དཔའ་ཡིས། །ནམ་མཁའི་དཀྱིལ་
འཁོར་ཡོངས་སུ་གང༌། །འོད་ཟེར་ལྔ་ཡི་སྦྱོར་བ་ཡིས། །དེ་ནི་གཟི་བརྗིད་དབབ་པར་བྱ། །དེ་ནི་དེ་མ་ཐག་ཏུ་ཡང༌། །སངས་རྒྱས་ཀུན་གྱི་ཐུགས་སུ་བྱོན། །འཇམ་དཔལ་གྱི་ནི་མདོག་
དང་འདྲ། །གནས་ལས་བྱེད་པར་དེ་འགྱུར་རོ། །དབང་བསྐུར་བ་ནི་དགའ་སྟོན་ཆེ། །དགྱེས་པའི་བདག་ཉིད་དེ་རྩོལ་བས། །བལྟས་ཙམ་སྐྱེད་པ་ཉིད་ཀྱིས་ཀྱང༌། །འགྲོ་བ་ཐམས་
ཅད་དབང་དུ་འགྱུར། །རིན་པོ་ཆེའི་དམ་ཚིག་གི་སྤྲིན་བཀོད་པ་ཞེས་བྱ་བའི་ཏིང་ངེ་འཛིན་ཏོ། །ནམ་མཁའ་རྡོ་རྗེ་སྲིན་པོ་ནི། །དྲག་ཅིང་ཁྲོ་ལ་རབ་གཏུམ་པར། །ཝ་དང་བྱ་རོག་
སྣ་ཚོགས་དང༌། །བྱ་རྒོད་ཁྱི་ཡིས་གང་བར་བསྒོམ། །མེ་ཡི་དཀྱིལ་འཁོར་དབུས་གནས་པར། །དགྲ་བོ་རྣམས་ནི་སྐྲག་པར་བསྒོམ། །སངས་རྒྱས་ཀུན་ལ་གནོད་བྱེད་པ། །
བསམས་ནས་རྣལ་འབྱོར་སྦྱར་བར་བྱ། །མཚོན་ཆ་སྣ་ཚོགས་ཐོགས་པས་མནན། །རྒྱུ་མ་ཁྲག་དང་རྐང་ལ་སོགས། །ཐམས་ཅད་དྲངས་པར་རྣམ་བསྒོམས་ཏེ། །བསྒོམས་
ན་དགྲ་རྣམས་འཆི་བར་འགྱུར། །གལ་ཏེ་དེ་ལྟར་རབ་བསྒོམས་ན། །སངས་རྒྱས་རྡོ་རྗེ་འཛིན་པ་ཡང༌། །ཟླ་བ་ཕྱེད་ནི་ཚུན་ཆད་ཀྱིས། །འཆི་བར་འགྱུར་བར་གདོན་མི་ཟ། །རྡོ་རྗེ་

82-1-472a

༄༅། །དམ་ཚིག་སྤྲིན་བཀོད་པ་ཞེས་བྱ་བའི་ཏིང་ངེ་འཛིན་ཏོ། །རྣམ་པར་སྣང་མཛད་ཞལ་གསུམ་པ། །སྟོན་ཀའི་སྤྲིན་གྱི་མདོག་འདྲ་བསམ། །དཀར་པོ་ནག་
པོ་རབ་ཏུ་དམར། །ཐོར་ཚུགས་དབུ་རྒྱན་དག་གིས་བརྒྱན། །རྡོ་རྗེ་ཅན་ནི་ཞལ་གསུམ་བསམ། །ནག་པོ་དཀར་པོ་དམར་པོའི་ཞལ། །འབར་བའི་ཐོར་ཚུགས་དབུ་རྒྱན་ཅན། །
འཇིག་རྟེན་ཁམས་རྣམས་འཁྲུག་བྱེད་པའོ། །འདོད་ཆགས་ཅན་ནི་ཞལ་གསུམ་བསམ། །དམར་པོ་ནག་པོ་དཀར་པོའི་ཞལ། །ཐོར་ཚུགས་དབུ་རྒྱན་ལོངས་སྤྱོད་ཅན། །བསྒོམས་
ན་ངེས་པར་འགྲུབ་པར་འགྱུར། །འཁོར་ལོ་རྡོ་རྗེ་པདྨོ་ཆེ། །གཡས་པའི་ཕྱག་ཏུ་བསྣམས་པར་བསྒོམ། །རྡོ་རྗེ་ཕྱག་དྲུག་མཚོན་ཆ་ནི། །བཟང་པོ་སྣ་ཚོགས་བསྣམས་པར་
བསྒོམ། །སེམས་ཅན་ཀུན་ལ་ཕན་བཞེད་མ། །སྤྱན་ནི་ཞལ་གསུམ་དག་ཏུ་བསམ། །དཀར་པོ་ནག་པོ་རབ་དམར་བ། །མཛེས་པའི་གཟུགས་སུ་རབ་ཏུ་བསྒོམ། །མཁའ་
སྐྱེས་སྤྱན་ནི་རྒྱལ་མོ་ཆེ། །ཞལ་གསུམ་དུ་ནི་རྟག་པར་བསྒོམ། །གནག་དང་དཀར་དང་དམར་བའི་ཚུལ། །མཛེས་པའི་གཟུགས་སུ་རྣམ་པར་བསྒོམ། །ཆུ་སྐྱེས་སྤྱན་ནི་རྒྱལ་
མོ་ཆེ། །ཞལ་གསུམ་དུ་ནི་རྣམ་པར་བསྒོམ། །དམར་དང་གནག་དང་དཀར་བ་སྟེ། །ཁ་དོག་མཛེས་པར་རྣམ་པར་བསྒོམ། །རིག་མ་རྡོ་རྗེ་ཨུཏྤལ་བསྣམས། །ཞལ་གསུམ་

82-1-472b

རབ་ཏུ་གསལ་བའི་མདངས། །སེར་དང་གནག་དང་དཀར་བའི་ཞལ། །བསྒོམས་ན་ཡེ་ཤེས་ཐོབ་པར་འགྱུར། །ཁྲོ་བོ་ཆེན་པོ་གཤིན་རྗེ་གཤེད། །ཞལ་གསུམ་དྲག་པོའི་འོད་
བཟང་བ། །རྣོན་པོ་འཇིགས་པའང་འཇིགས་པར་བྱེད། །ཁ་དོག་ནག་པོ་རབ་ཏུ་བསྒོམ། །གཞན་གྱིས་མི་ཐུབ་ཁྲོ་བོ་ཆེ། །དྲག་ཏུ་བཞད་པའི་སྒྲ་འབྱིན་པར། །ཞལ་གསུམ་འོད་ཟེར་
མང་པོ་དག །རབ་ཏུ་འཕྲོ་བ་རྣམ་པར་བསམ། །ཁྲོ་བོ་ཆེན་པོ་རྟ་མགྲིན་ནི། །བསྐལ་པའི་མེ་བཞིན་རབ་ཏུ་འབར། །ཞལ་གསུམ་གདུག་པ་ཞབས་ཀྱིས་མནན། །སྦྱོར་བ་ཅན་གྱིས་
རྟག་ཏུ་བསྒོམ། །རྡོ་རྗེ་མི་འཆི་ཁྲོ་བོ་ཆེ། །འོད་ཟེར་འཕྲོ་བ་རབ་ཏུ་འཁྲུག །དྲག་པོ་འཁོར་ལོ་འབར་བ་འདྲ། །འཇིགས་པ་དག་ཀྱང་འཇིགས་པར་བྱེད། །འདོད་པའི་ཡེ་ཤེས་ཁྲོ་བོ་ཆེ། །
ཞལ་གསུམ་པ་ནི་འཇིགས་པར་བྱེད། །ཕྱག་བཞི་འཇིགས་པར་བྱེད་པའི་མཆོག །ཊཀྐི་རྒྱལ་པོ་རབ་ཏུ་བསྒོམ། །སྟོབས་པོ་ཆེ་ནི་རྡོ་རྗེ་ཆེ། །འཇིག་རྟེན་གསུམ་གྱི་མུན་སེལ་བ། །
གདུག་པ་ཐམས་ཅད་འཇོམས་པར་བྱེད། །ཞལ་གསུམ་པར་ནི་རྟག་པར་བསྒོམ། །ཁྲོ་བོ་ཆེན་པོ་དབྱིག་སྔོན་ཅན། །ཁམས་གསུམ་དག་ནི་འཇིགས་པར་བྱེད། །ཞལ་གསུམ་རྡོ་རྗེ་
གསུམ་ལས་བྱུང༌། །འབར་བ་རྣོན་པོ་ཅན་དུ་བསྒོམ། །རྡོ་རྗེ་མི་གཡོ་ཁྲོ་བོ་ཆེ། །རྡོ་རྗེ་ལས་བྱུང་མི་གཡོ་བ། །ཞི་བ་རལ་གྲི་ཞག་པ་བསྣམས། །བརྟུལ་ཞུགས་ཅན་གྱིས་ཞལ་གསུམ་

82-1-473a

༄༅། །བསྒོམ། །གཙུག་ཏོར་ཆེན་པོ་ཡི་གེ་གཅིག །འོད་ཟེར་དག་ནི་ཀུན་ཏུ་འཕྲོ། །ཞལ་གསུམ་འབར་བ་འཁོར་ལོ་ཅན། །བསམ་གཏན་དཀྱིལ་འཁོར་
བསྒོམ་པར་བྱ། །གནོད་མཛེས་ཡེ་ཤེས་མཆོག་འཛིན་པ། །འཇིགས་པའི་རྒྱ་མཚོ་ཡང་དག་བྱེད། །ཞལ་གསུམ་འབར་བ་འོད་འཕྲོ་ཅན། །བསམ་གཏན་དཀྱིལ་འཁོར་
བསྒོམ་པར་བྱ། །གཟི་བརྗིད་ཕུང་པོ་གཙུག་ཏོར་རྒྱལ། །གང་གཞན་སྔགས་ཀྱི་འཁོར་ལོ་ཅན། །དམ་ཚིག་ལོངས་སྤྱོད་འདི་རྣམས་ཀྱིས། །སོ་སོ་དག་ཏུ་བསྒོམ་པར་
བྱ༑ ༑ཏིང་ངེ་འཛིན་ནི་དཔག་མེད་པ། །སྔགས་རྣམས་ཀྱི་ནི་བཤད་པ་ཡིན། །ཁྲོ་བོ་དག་ནི་རེ་རེ་ཡང༌། །ནམ་མཁའི་སྟེང་དུ་ཤིན་ཏུ་འཕགས། །ནམ་མཁའི་དབྱིངས་ཀྱི་
དབུས་གནས་པར། །གསལ་བའི་དཀྱིལ་འཁོར་དམ་པ་བསམ། །སངས་རྒྱས་གཟུགས་ནི་རབ་བསྒོམས་ལ། །རྣམ་བར་སྣང་མཛད་རྣམ་པར་བསམ། །གསལ་ཞིང་ཞི་
བ་ཟླ་བ་བཞིན། །འོད་ཟེར་སྣ་ཚོགས་འདྲ་བའི་འོད། །མེ་ལོང་ལྟ་བུར་ཡང་དག་བྱུང༌། །ཁམས་གསུམ་དག་གི་དཀྱིལ་འཁོར་དུ། །རྒྱན་རྣམས་ཀུན་གྱིས་བརྒྱན་པ་དག །བསམས་
ན་དེ་ཡིས་བྱང་ཆུབ་མཐོང༌། །བསམ་གཏན་རྡོ་རྗེ་རབ་བསྒོམ་པ། །འདི་ཡིས་སངས་རྒྱས་ཆེ་བའི་བདག །འཇིག་རྟེན་ཐམས་ཅད་དབང་བྱེད་པ། །ཚེ་འདི་ཉིད་ཀྱིས་འཐོབ་

82-1-473b

པར་འགྱུར། །རྣམ་པར་སྣང་མཛད་ཀྱི་དམ་ཚིག་འབྱུང་བ་མཛེས་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །རྡོ་རྗེའི་དཀྱིལ་འཁོར་དམ་པ་ནི། །ནམ་མཁའི་དབྱིངས་ཀྱི་དབུས་
སུ་བསམ། །སངས་རྒྱས་གཟུགས་ནི་རབ་བསྒོམས་ལ། །རྡོ་རྗེ་སེམས་དཔའ་རྣམ་པར་བསམ། །ཁྲོས་པ་གསལ་བའི་ལུས་དང་འདྲ། །འབར་བ་སྣ་ཚོགས་མཉམ་པའི་
འོད༑ ༑རྣམ་པའི་མཆོག་རྣམས་ཀུན་དང་ལྡན། །རྒྱན་རྣམས་ཀུན་གྱིས་རྣམ་པར་བརྒྱན། །ཞི་བའི་ཡེ་ཤེས་གནས་བསྒོམས་ན། །མྱུར་དུ་རྡོ་རྗེ་ཉིད་ཐོབ་འགྱུར། །བསམ་
གཏན་རྡོ་རྗེ་རབ་བསྐུལ་བ། །འདིས་ནི་རྡོ་རྗེའི་བདག་ཉིད་ཆེ། །སེམས་ཅན་ཐམས་ཅད་དབང་བྱེད་པ། །ཚེ་འདི་ཉིད་ལ་ཐོབ་པར་འགྱུར། །དམ་ཚིག་ཐམས་ཅད་འབྱུང་བ་མཛེས་
པའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཆོས་ཀྱི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །ཆོས་ཀྱི་སེམས་
དཔའ་རྣམ་པར་བསྒོམ། །གསལ་བའི་ལུས་འཛིན་ཞི་བ་ནི། །རྒྱན་རྣམས་ཀུན་གྱིས་རྣམ་པར་བརྒྱན། །འོད་ཟེར་སྤྲིན་གྱི་འཁོར་ལོ་ཆེ། །རྣམ་པར་འཕྲོ་བ་རབ་ཏུ་བསྒོམ། །
འདི་ཡིས་ཆོས་ཀྱི་བདག་ཉིད་ཆེ། །སྐུ་གསུམ་མི་ཕྱེད་ལས་བྱུང་བ། །ཡེ་ཤེས་རྒྱ་མཚོས་རྣམ་པར་བརྒྱན། །ཚེ་འདི་ཉིད་ལ་ཐོབ་པར་འགྱུར། །ཆོས་ཀྱི་སེམས་དཔའི་དམ་

82-1-474a

༄༅། །ཚིག་འབྱུང་བའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཟླ་བའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་
གཟུགས་ནི་རབ་བསྒོམས་ལ། །སྤྱན་གྱི་མཆོག་ནི་རྣམ་པར་བསྒོམ། །ཞལ་བཟང་སྤྱན་ནི་རབ་ཏུ་ཡངས། །སྣ་ཚོགས་རྒྱན་གྱིས་རྣམ་པར་བརྒྱན། །མཚན་རྣམས་
ཐམས་ཅད་རབ་ཏུ་རྫོགས། །བུད་མེད་སྒྱུ་མའི་མཆོག་ལྡན་པ། །ཁམས་གསུམ་དག་ནི་དབང་བྱེད་པ། །ཡེ་ཤེས་ཐམས་ཅད་གྲུབ་པར་བྱེད། །འཁོར་ལོ་ཡིད་བཞིན་
ནོར་བུ་སྟེར། །ཕྱག་ཏུ་འཁོར་ལོ་བསྒོམ་པར་བྱ། །སྤྱན་གྱི་དམ་ཚིག་ཕྱག་གི་མཆོག་དང་ལྡན་པ་ཞེས་བྱ་བའི་ཏིང་ངེ་འཛིན་ཏོ། །རྡོ་རྗེའི་དཀྱིལ་འཁོར་འོད་མཆོག་ཅན། །
མཁའ་དབྱིངས་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ནས། །ནམ་མཁའི་རྡོ་རྗེ་རབ་མཆོག་བསྒོམ། །ཞལ་བཟང་སྤྱན་ནི་རབ་ཏུ་ཡངས། །
ཨུཏྤལ་མཐིང་ཀའི་མདོག་འདྲ་བ། །མཚན་རྣམས་ཐམས་ཅད་རབ་ཏུ་རྫོགས། །ནམ་མཁའི་རྡོ་རྗེ་མཆོག་རབ་བསྒོམ། །ཁམས་གསུམ་དག་གིས་ཕྱག་བྱས་པ། །སངས་
རྒྱས་བྱང་ཆུབ་བྱེད་པའི་མཆོག །དངོས་གྲུབ་རྡོ་རྗེ་ཅན་གྱི་གསང༌། །ཨུཏྤལ་སྔོ་དམར་ཕྱག་ན་བསྣམས། །ནམ་མཁའ་ཡུམ་གྱི་རིན་པོ་ཆེ། །འོད་ཀྱི་སྤྲིན་རྡོ་རྗེ་ཚིམ་པར་བྱེད་པ་

82-1-474b

ཞེས་བྱ་བའི་ཏིང་ངེ་འཛིན་ཏོ། །ཆོས་ཀྱི་དཀྱིལ་འཁོར་དམ་པ་ནི། །ནམ་མཁའ་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །རྡོ་རྗེ་ཆོས་མ་རབ་ཏུ་བསྒོམ། །
ཞལ་བཟང་སྤྱན་ནི་རབ་ཏུ་ཡངས། །པདྨ་རཱ་གའི་མདོག་འདྲ་བའི། །སྒྱུ་མས་མཚན་པའི་མཆོག་ལས་བྱུང༌། །འདོད་ཆགས་ཆགས་པ་འཛིན་སྡུག་པ། །མཚན་ཉིད་ཐམས་
ཅད་ཡོངས་རྫོགས་ཤིང༌། །རྒྱན་རྣམས་ཀུན་གྱིས་བརྒྱན་པ་ཡི། །སངས་རྒྱས་ཐམས་ཅད་རབ་བསྒོམས་པ། །ཆོས་ཀྱི་ཡེ་ཤེས་འབྱུང་གནས་མཆོག །དམ་ཚིག་རྡོ་རྗེ་ཅན་གྱི་
གསང༌། །ཨུཏྤལ་དམར་པོ་ཕྱག་ན་བསྣམས། །ཆོས་ཀྱི་དམ་ཚིག་དེ་ཁོ་ན་ཉིད་མངོན་པར་བྱང་ཆུབ་བ་ཀུན་ཏུ་སྟོན་པ་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །དངོས་གྲུབ་དཀྱིལ་
འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །སྒྲོལ་མའི་མཆོག་ནི་བསྒོམ་པར་བྱ། །ཞལ་བཟང་སྤྱན་ནི་རབ་ཏུ་ཡངས། །
སྣ་ཚོགས་རྒྱན་གྱིས་རྣམ་པར་བརྒྱན། །ཁ་དོག་ལྗང་སེར་འདྲ་བའི་འོད། །བུད་མེད་སྒྱུ་མ་རབ་ཏུ་མྱོས། །རྡོ་རྗེ་ཏིང་ངེ་འཛིན་ལས་བྱུང༌། །སེམས་ཅན་ཀུན་གྱིས་ཕྱག་བྱས་པ། །
ཨུཏྤ་ལ་སེར་པོའི་མདོག་འདྲ་བའི། །གསལ་བ་ཕྱག་ན་བསྣམས་པར་བསྒོམ། །དམ་ཚིག་སྒྲོལ་མ་མཆོག་དང་ལྡན་པ་ཞེས་བྱ་བའི་ཏིང་ངེ་འཛིན་ཏོ། །ཉི་མའི་དཀྱིལ་འཁོར་

82-1-475a

༄༅། །དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །གཤིན་རྗེ་གཤེད་མཆོག་རྣམ་པར་བསྒོམ། །འབར་
བའི་འོད་ཟེར་མང་པོ་འཕྲོ། །འཇིགས་པའི་དཀྱིལ་འཁོར་རབ་ཏུ་ཁྲོས། །སྤྱན་དམར་མཆེ་བ་རྣམ་པར་གཙིགས། །ཕྱག་ན་རལ་གྲི་བསྣམས་པར་བསྒོམ། །སྣང་མཛད་
དབུ་རྒྱན་རྣམས་བསྒོམས་ན། །རྡོ་རྗེ་ཅན་ནི་དགྱེས་པར་འགྱུར། །འདི་ནི་ཡེ་ཤེས་རྡོ་རྗེ་ཅན། །གཤིན་རྗེ་གཤེད་ཀྱི་སྤྲོ་བའི་སྣང་བ་བཀོད་པ་བསྒོམ་པ་ཞེས་བྱ་བའི་ཏིང་ངེ་
འཛིན་ཏོ། །ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །གཞན་གྱིས་མི་ཐུབ་རབ་བསྒོམ་པ། །
འབར་བའི་འོད་ཟེར་མང་པོ་ཅན། །སྦྲུལ་གྱིས་བརྒྱན་ཞིང་སྐ་རགས་ཅན། །རྡོ་རྗེ་དགྱེས་པ་འཇིགས་འཇིགས་ལྟ། །ཁ་དོག་དཀར་པོ་རབ་ཏུ་བསྒོམ། །མི་བསྐྱོད་དམ་ཚིག་དབུ་
རྒྱན་ལ། །བསམས་ན་རྡོ་རྗེ་ཅན་དག་མཉེས། །འདི་ནི་ཡེ་ཤེས་བློ་ཅན་གྱིས། །ཁྲོ་བོ་ཀུན་གྱི་དམ་ཚིག་གོ །གཞན་གྱིས་མི་ཐུབ་པའི་རྡོ་རྗེ་བཀོད་པ་ཞེས་བྱ་བའི་ཏིང་ངེ་འཛིན་ཏོ། །
ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །རྡོ་རྗེ་རྟ་ནི་རབ་ཏུ་བསྒོམ། །ཁྲོ་བོའི་འོད་ཟེར་མང་པོ་

82-1-475b

དག་༑ཐམས་ཅད་དུ་ནི་རྣམ་པར་འཕྲོ། །གདུག་པ་ཐམས་ཅད་ཞབས་ཀྱིས་མནན། །ཁ་དོག་དམར་པོ་རྣམ་པར་བསམ། །རྫོགས་སངས་དཔག་མེད་དབུ་རྒྱན་ལ། །བསྒོམས་ན་
རྡོ་རྗེ་ཅན་དག་མཉེས། །འདི་ནི་རྡོ་རྗེ་ཡེ་ཤེས་ཅན། །ཁྲོ་བོ་ཀུན་གྱི་དམ་ཚིག་ཡིན། །རྟ་མགྲིན་སྐྱེད་པ་འབྱུང་བ་རྣམ་པར་བཀོད་པ་ཞེས་བྱ་བའི་ཏིང་ངེ་འཛིན་ཏོ། །ཉི་མའི་དཀྱིལ་འཁོར་
དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །རྡོ་རྗེ་མི་འཆི་རབ་ཏུ་བསྒོམ། །འབར་བའི་འོད་ཟེར་མང་པོ་འཕྲོ། །རྡོ་རྗེའི་སྤྲིན་
རྣམས་ཀུན་ཏུ་འཁྲུག །ཁྲོས་ཤིང་ཁྲོ་བཅས་གནག་པ་དང༌། །མཆེ་བ་རྣོན་པོ་རབ་ཏུ་བསྒོམ། །མི་བསྐྱོད་དམ་ཚིག་དབུ་རྒྱན་ལ། །བསྒོམས་ན་ཁྲོ་བོ་འཛིན་མཉེས་འགྱུར། །
འདི་ནི་ཁྲོ་བོ་ཐམས་ཅད་ཀྱི། །འདའ་བར་དཀའ་བའི་དམ་ཚིག་གོ །མི་འཆི་བའི་དམ་ཚིག་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །ཉི་མའི་དཀྱིལ་འཁོར་དམ་པ་ནི། །
ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །ཊཀྐི་རྒྱལ་པོ་རབ་ཏུ་བསྒོམ། །ཁྲོ་བོ་འཇིགས་པའི་ཆ་ལུགས་གཏུམ། །འཇིགས་པ་དག་
ཀྱང་འཇིགས་པར་བྱེད། །རྒྱན་རྣམས་ཐམས་ཅད་ཡོངས་སུ་རྫོགས། །རྡོ་རྗེ་འོད་བཟང་བསྒོམ་པར་བྱ། །མི་བསྐྱོད་དམ་ཚིག་དབུ་རྒྱན་ལ། །བསྒོམས་ན་རབ་ཏུ་མཉེས་པར་

82-1-476a

༄༅། །འགྱུར། །འདི་ནི་ཁྲོ་བོ་ཐམས་ཅད་ཀྱི། །འདའ་བར་དཀའ་བའི་དམ་ཚིག་གོ །བསམ་གཏན་རྡོ་རྗེ་རྫོགས་པར་བྱང་ཆུབ་པ་དགའ་བ་ཞེས་བྱ་བའི་ཏིང་
འཛིན་ཏོ། །ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །སྟོབས་པོ་ཆེ་ནི་རབ་ཏུ་བསྒོམ། །འབར་
བའི་འོད་ཟེར་མང་པོ་འཕྲོ། །རྡོ་རྗེ་གསུམ་གྱི་གནས་དཀྱིལ་འཁོར། །ཁྲོས་ཤིང་ཁྲོས་པ་ཞགས་པ་འཛིན། །རྡོ་རྗེ་སྟོབས་ཆེན་བསྒོམ་པར་བྱ། །མི་བསྐྱོད་དམ་ཚིག་དབུ་
རྒྱན་ལ། །བསྒོམས་ན་རབ་ཏུ་མཉེས་པར་འགྱུར། །འདི་ནི་ཁྲོ་བོ་ཐམས་ཅད་ཀྱི། །འདའ་བར་དཀའ་བའི་དམ་ཚིག་གོ །རྡོ་རྗེ་གསུམ་གྱི་སྟོབས་ཞེས་བྱ་བའི་ཏིང་ངེ་
འཛིན་ཏོ། །ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །རྡོ་རྗེ་སྔོན་པོ་རྣམ་པར་བསྒོམ། །ཁྲོ་
པོ་འཇིགས་པའི་ཆ་ལུགས་ཅན། །འཇིགས་པ་དག་ཀྱང་འཇིགས་པར་བྱེད། །གཟུགས་ནི་རབ་ཏུ་གནག་ལ་རྣོ། །རྒྱ་མཚོ་ནག་པོ་སྐྱེད་པར་བྱེད། །འབར་བའི་འོད་ཟེར་མང་
པོ་འཕྲོ། །རྡོ་རྗེའི་དབྱིག་ཐོགས་བསྒོམ་པར་བྱ། །མི་བསྐྱོད་དམ་ཚིག་དབུ་རྒྱན་ལ། །བསྒོམས་ན་རབ་ཏུ་མཉེས་པར་འགྱུར། །འདི་ནི་ཁྲོ་བོ་ཐམས་ཅད་ཀྱི། །འདའ་བར་དཀའ་

82-1-476b

བའི་དམ་ཚིག་གོ །རྡོ་རྗེ་དབྱིག་པའི་དམ་ཚིག་མཆོག་དང་ལྡན་པ་ཞེས་བྱ་བའི་ཏིང་ངེ་འཛིན་ཏོ། །ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །སངས་
རྒྱས་གཟུགས་ནི་རབ་བསྒོམས་ལ། །མི་གཡོ་མཆོག་ནི་རྣམ་པར་བསྒོམ། །ཁྲོས་ཤིང་འཇིགས་པའི་ཟུར་གྱིས་ལྟ། །འཁྲུགས་པ་རལ་གྲི་ཞགས་པ་བསྣམས། །འབར་བའི་འོད་
ཟེར་མང་པོ་འཕྲོ། །མི་གཡོ་རྡོ་རྗེ་ཅན་དུ་བསྒོམ། །མི་བསྐྱོད་དམ་ཚིག་དབུ་རྒྱན་ལ། །བསྒོམས་ན་རབ་ཏུ་མཉེས་པར་འགྱུར། །འདི་ནི་ཁྲོ་བོ་ཐམས་ཅད་ཀྱི། །འདའ་བར་དཀའ་
བའི་དམ་ཚིག་གོ །རྡོ་རྗེ་ནམ་མཁའ་དབྱིངས་ཀྱི་དམ་ཚིག་ཞབས་ཀྱིས་གནོན་པ་ཞེས་བྱ་བའི་ཏིང་ངེ་འཛིན་ཏོ། །ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་
བསམ། །སངས་རྒྱས་གཟུགས་ནི་རབ་བསྒོམས་ལ། །རིག་པའི་འཁོར་ལོ་རབ་ཏུ་བསྒོམ། །མཚན་རྣམས་ཐམས་ཅད་ཡོངས་སུ་རྫོགས། །འཁོར་ལོ་འབར་བས་ཡོངས་སུ་
བསྐོར། །གཙུག་ཏོར་འཁོར་ལོ་སྒྱུར་དམ་ཚིག །རྣམ་པར་འཕྲོ་བ་རབ་ཏུ་བསྒོམ། །མི་བསྐྱོད་དམ་ཚིག་དབུ་རྒྱན་ལ། །བསྒོམས་ན་རབ་ཏུ་མཉེས་པར་འགྱུར། །འདི་ནི་ཁྲོ་བོ་
ཐམས་ཅད་ཀྱི། །འདའ་བར་དཀའ་བའི་དམ་ཚིག་གོ །གཙུག་ཏོར་གྱི་དམ་ཚིག་རིག་པའི་སྟོབས་འཁོར་ལོ་ཞེས་བྱ་བའི་ཏིང་ངེ་འཛིན་ཏོ། །ཉི་མའི་དཀྱིལ་འཁོར་དམ་པ་ནི། །

82-1-477a

༄༅། །ནམ་མཁའི་རྡོ་རྗེའི་དབུས་སུ་བསམ། །སངས་རྒྱས་གཟུགས་ནི་རབ་བསྒོམས་ལ། །རྡོ་རྗེ་སུམྦྷ་རབ་ཏུ་བསྒོམ། །མེ་ལྕེ་རྣོན་པོ་འབར་བའི་སྐུ། །རྡོ་རྗེའི་
སྤྲིན་ནི་རབ་ཏུ་འཕྲོ། །ཕྱག་ན་རྡོ་རྗེ་རབ་འབར་བ། །བསྒོམས་ན་དངོས་གྲུབ་ཐོབ་པར་འགྱུར། །མི་བསྐྱོད་དམ་ཚིག་དབུ་རྒྱན་ལ། །བསྒོམས་ན་རབ་ཏུ་མཉེས་པར་འགྱུར། །འདི་ནི་
ཁྲོ་བོ་ཐམས་ཅད་ཀྱི། །འདའ་བར་དཀའ་བའི་དམ་ཚིག་གོ །རྡོ་རྗེའི་དམ་ཚིག་སུམྦྷ་རབ་ཏུ་འབྱུང་བ་ཞེས་བྱ་བའི་ཏིང་ངེ་འཛིན་ཏོ། །འགོག་པ་ཁྲོ་བོའི་འཁོར་ལོ་ནི། །སངས་རྒྱས་འཁོར་
ལོ་བསྟེན་པ་ཡིས། །ཏིང་འཛིན་རྡོ་རྗེ་ཡེ་ཤེས་རྣམས། །རྡོ་རྗེའི་དཀྱིལ་འཁོར་གྲུབ་པར་འགྱུར། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་
བ་འདུས་པ་ལས། རྡོ་རྗེ་དམ་ཚིག་བཀོད་པ་དེ་ཁོ་ན་ཉིད་ཀྱི་དོན་བསྒོམ་པ་མངོན་པར་བྱང་ཆུབ་པ་ཞེས་བྱ་བའི་ལེའུ་སྟེ་བཅུ་གསུམ་པའོ།།    །།དེ་ནས་བཅོམ་ལྡན་
འདས་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་བདག་པོ། རྡོ་རྗེ་འཛིན་པ་ཆེན་པོ་ཞི་བའི་དམ་ཚིག་གི་མཆོག་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་
བཞིན་གཤེགས་པ་ཐམས་ཅད་ཀྱི་བཙུན་མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་བྱུང་ངོ༌། །ཨོཾ་རུ་རུ་སྤུ་རུ་ཛྭ་ལ་ཏིཥྛ་སིདྡྷ་ལོ་ཙ་ནེ་སརྦ་ཨརྠ་སཱ་དྷ་ནི་སྭཱཧཱ།

82-1-477b

དེ་ནས་འདི་ནི་གསུངས་ཙམ་གྱིས། །འབྱོར་པ་ཀུན་ལ་དགྱེས་པ་རྣམས། །མཉེས་ཤིང་རབ་ཏུ་དགྱེས་གྱུར་ནས། །སངས་རྒྱས་རྡོ་རྗེ་རྗེས་སུ་དྲན། །སངས་རྒྱས་རྣམས་ཀྱི་ཞི་འབྱུང་
བ༑ ༑ལས་རྣམས་ཐམས་ཅད་རབ་སྒྲུབ་ཅིང༌། །རྡོ་རྗེའི་དམ་ཚིག་བསྐུལ་མཛད་མ། །ཤི་བ་སོས་པར་བྱེད་པར་གསུངས། །དེ་ནས་བཅོམ་ལྡན་འདས་སྐུ་གསུམ་གྱི་དམ་ཚིག་རྡོ་
རྗེ་ཁྲོ་བོ། དངོས་པོ་དང༌། དངོས་པོ་མེད་པའི་དམ་ཚིག་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་འཛིན་ཐམས་ཅད་ཀྱི་བཙུན་མོའི་མཆོག་འདི། ཉིད་ཀྱི་
སྐུ་དང༌། གསུང་དང༌། ཐུགས་རྡོ་རྗེ་ལས་བྱུང་ངོ༌། །ཨོཾ་ཤཾ་ཀཱ་རེ་ཤཱིནྟ་ཀ་རེ། །གྷུཊྚ་གྷུཊྚ་གྷུཊྚི་ནི་གྷཱ་ཏ་ཡ་ནི་གྷཱ་ཏ་ཡ་གྷུཊྚི་ནི་སྭཱཧཱ། དེ་ནས་འདི་ནི་གསུངས་ཙམ་གྱིས། །སྐུ་གསུམ་
དབྱེར་མེད་རྡོ་རྗེ་ཅན། །མཉེས་པའི་སྤྱན་ནི་གདངས་ནས་སུ། །རྡོ་རྗེའི་ཐུགས་ནི་རྗེས་སུ་དྲན། །རྡོ་རྗེ་སྲུང་བའི་སྦྱོར་བ་ཡི། །ལས་རྣམས་རྟག་ཏུ་རབ་སྒྲུབ་པ། །རྡོ་རྗེ་ཆེན་པོ་འཇིགས་
ཉེན་ལ། །རྟག་ཏུ་སྟོབས་ནི་བྱེད་པར་བཤད། །དེ་ནས་བཅོམ་ལྡན་འདས་འདོད་ཆགས་ཆེན་པོའི་དམ་ཚིག་ལ་གཟིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས།
ཆོས་ཀྱི་སྐུའི་བཙུན་མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་ཀ་ཊེ་བི་ཀ་ཊེ་ནི་ཀ་ཊེ་ཀ་ཊཾ་ཀ་ཊེ་སྭཱཧཱ། དེ་ནས་འདི་ནི་གསུངས་ཙམ་གྱིས། །རྡོ་རྗེ་

82-1-478a

༄༅། །ཆོས་མཆོག་འཛིན་པ་རྣམས། །མཉེས་ནས་བསམ་གཏན་ཐོབ་གྱུར་ནས། །རྡོ་རྗེའི་ཆོས་ནི་རྗེས་སུ་དྲན། །རྟག་ཏུ་ཆོས་རྒྱས་སྟོབས་མཛད་པ། །
རྟག་ཏུ་མཛོད་པོ་ཆེ་དང་ལྡན། །རྡོ་རྗེ་གསུང་གི་བཀའ་བཞིན་དུ། །བཟླས་པ་ཙམ་གྱིས་བྱེད་པར་འགྱུར། །དེ་ནས་བཅོམ་ལྡན་འདས་དམ་ཚིག་ཀུན་ནས་འབྱུང་བ་ཞེས་
བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དམ་ཚིག་སེམས་དཔའི་བཙུན་མོའི་མཆོག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་ཏཱ་རེ་
ཏུཏྟཱ་རེ་ཏུ་རེ་སྭཱཧཱ། དེ་ནས་འདི་ནི་གསུངས་ཙམ་གྱིས། །སངས་རྒྱས་ཀུན་བདག་ཆེ་ལས་སྐྱེས། །མཉེས་ཤིང་ཡེ་ཤེས་ཐོབ་གྱུར་ནས། །རྡོ་རྗེའི་སྐུ་ནི་རྗེས་སུ་དྲན། །སངས་རྒྱས་
རྡོ་རྗེ་སྡེ་ཆེན་དང༌། །སེམས་ཅན་ཁམས་ན་མ་ལུས་པ། །སྐད་ཅིག་གིས་ནི་བྲན་བཞིན་དུ། །ཐམས་ཅད་གཡོ་མེད་དབང་དུ་བྱེད། །ཅེས་བཅོམ་ལྡན་འདས་ཀྱིས་གསུངས་སོ། །
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པ། དྲི་མ་མེད་པའི་འོད་ཟེར་གྱི་སྤྲིན་རྡོ་རྗེ་ཞེས་བྱ་བའི་
ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་གཤིན་རྗེའི་གཤེད་པོ་ཆེན་པོ་རྡོ་རྗེ་ཁྲོ་བོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝ་ཀ་ཙིཏྟ་

82-1-478b

བཛྲཱ་ཎཱཾ། ཨོཾ་ཁ་ཁ་ཁཱ་ཧི་ཁཱ་ཧི། སརྦ་དུཥྚ་སཏྭ་ད་མ་ཀ །ཨ་སི་མུ་ས་ལ་པ་ར་ཤུ། པཱ་ཤ་ཧསྟ། ཙ་ཏུར་བྷུ་ཛ། ཙ་ཏུར་མུ་ཁ། ཥཊྩ་ར་ཎ། ཨཱ་གཙྪ་ཨཱ་གཙྪ། སརྦྦ་དུཥྚ་པྲ་ཎ་ཨ་
བ་ཧཱ་རི་ཎེ། མཧཱ་བིགྷྣ་གྷཱ་ཏ་ཀ །བི་ཀྲྀ་ཏཱ་ན་ན། སརྦྦ་བྷཱུ་ཏ། བྷ་ཡཾ་ཀ་ར། ཨཊྚཱཊྚ་ཧཱ་ས་ནཱ་དེ་ནི། བྱཱ་གྷྲ་ཙརྨྨ་ནི་བ་ས་ན། ཀུ་རུ་ཀུ་རུ་སརྦ་ཀརྨྨཱ་ཎི། ཚིནྡ་ཚིནྡ་སརྦྦ་མན་ཏྲཱན། བྷིནྡྷ་བྷིནྡྷ་པ་ར་མུ་དྲཱ་ན། ཨཱཀྵ་
ཡ་ཨཱ་ཀཪྵ་ཡ་སརྦྦ་བྷཱུ་ཏཱ་ནི། མ་ཐ་མ་ཐ། ནི་རྨ་ཐ་ནིརྨ་ཐ་སརྦྦ་དུཥྚཱན། པྲ་བེ་ཤ་ཡ་པྲ་བེ་ཤ་ཡ་མཎྚ་ལ་མ་དྷྱེ། བཻ་བ་སྭ་ཏ། ཛཱི་བི་ཏཱནྟ་ཀ་ར་མ་མ་སརྦྦ་ཀཾ་ཪྱཾ་ཀུ་རུ་ཀུ་རུ། ད་ཧ་ད་ཧ།
པ་ཙ་པ་ཙ། མཱ་བི་ལཾ་བ་མཱ་བི་ལཾ་བ། ས་མ་ཡ་མ་ནུ་སྨ་ར་ཧཱུཾ་ཧཱུཾ་ཕཊ་ཕཊ། བི་སྥོ་ཊ་ཡ་བི་སྥོ་ཊ་ཡ། སརྦྦ་ཤཱ་པ་རི་པཱུ་ར་ཀ་སརྦྦན་ནཱ་ཤཱ་ཡ་རི་པཱུན། ཀ་ར་ཀ་ར་ཧེ་ཧེ་བྷ་ག་བན། ཀཉྩི་
རཱ་ཡ་སི། མ་མ་སརྦྦ་ཨརྠཱ་ན། ས་དྷ་ཡ་སྭཱཧཱ། དེ་ནས་འདི་ན་གསུངས་ཙམ་གྱིས། །སངས་རྒྱས་གྲགས་པ་ཆེན་པོ་ཀུན། །འཇིགས་ཤིང་ཀུན་ཏུ་སྐྲག་གྱུར་ནས། །རྡོ་རྗེ་སེམས་
དཔའ་རྗེས་སུ་དྲན། །ཐོད་པ་མ་ཆགས་མ་གས་པ། །གཟུགས་མཛེས་ཡིད་འོང་རྙེད་པ་ལ། །རྐང་པས་མནན་པའི་ཚུལ་བྱས་ནས། །སྔགས་འདི་རྗེས་སུ་དྲན་པར་བྱ། །མཱ་མ་ཀི་འམ་
སྤྱན་ཡང་རུང༌། །རྡོ་རྗེའི་རིགས་ཆེན་ལས་བྱུང་བ། །ལན་གསུམ་དག་ཏུ་བརྗོད་ན་ནི། །དེ་མ་ཐག་ཏུ་ངེས་པར་འགུགས། །བཅོམ་ལྡན་འདས་ཐུགས་རྡོ་རྗེས་དེ་སྐད་ཅེས་གསུངས་སོ། །

82-1-479a

༄༅། །དེ་ནས་བཅོམ་ལྡན་འདས་དེ་བཞིན་གཤེགས་པ་རྣམ་པར་སྣང་མཛད། དམ་ཚིག་གི་འོད་ཟེར་སྟུག་པོའི་མཆོག་ཅེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས། ཁྲོ་བོ་མི་འཆི་བའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲཱ་ཎཱཾ། ན་མོ་བཛྲ་
ཀྲོ་དྷཱ་ཡ། མཧཱ་དཾ་ཥྚྲོ་ཏ་ཀ་ཊ་བྷཻ་ར་བཱ་ཡ། ཨ་སི་མུ་ས་ལ་པ་ར་ཤུ་པཱ་ཤ་ཧ་སྟཱ་ཡ། ཨོཾ་ཨ་མྲྀ་ཏ་ཀུཎྜ་ལི། ཁ་ཁ་ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ།
གརྫ་གརྫ། བི་སྥོ་ཊ་ཡ་བི་སྥོ་ཊ་ཡ། སརྦ་བིགྷྣན། བི་ནཱ་ཡ་ཀཱན། མཧཱ་ག་ཎ་པ་ཏི་ཛཱི་བི་ཏཱནྟ་ཀ་རཱ་ཡ་སྭཱཧཱ། དེ་ནས་འདི་ནི་གསུངས་ཙམ་གྱིས། །སངས་རྒྱས་གྲགས་པ་
ཆེན་པོ་ཀུན། །བརྒྱལ་ཞིང་རབ་ཏུ་འཇིགས་གྱུར་ནས། །རྡོ་རྗེའི་སྐུ་ནི་རྗེས་སུ་དྲན། །སྔགས་རྣམས་ཀུན་གྱིས་སྦྱོར་བ་དང༌། །རྡོ་རྗེས་བསྐྲད་པའི་ལས་རྣམས་ལ། །སངས་
རྒྱས་ཉིད་ཀྱི་དཔུང་དག་ཀྱང༌། །ཚུལ་བཞིན་བྱས་ན་སྐྲོད་པར་འགྱུར། །དེ་ནས་བཅོམ་ལྡན་འདས་དེ་བཞིན་གཤེགས་པ་རིན་ཆེན་ཏོག །སངས་རྒྱས་ཀྱི་འོད་ཟེར་རྡོ་རྗེ་
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་ཁྲོ་བོ་གཞན་གྱིས་མི་ཐུབ་བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་

82-1-479b

ཀཱ་ཡ་ཝཱ་ཀ་ཙིཏྟ་བཛྲཱ་ཎཱཾ། ཨོཾ་ཧཱུཾ་ཛཱི་ན་རི་ཊིཊྚ་ཧཱུཾ་ཧཱུཾ་ཕཊ་ཕཊ་སྭཱཧཱ། དེ་ནས་འདི་ནི་གསུངས་ཙམ་གྱིས། །སངས་རྒྱས་བདག་ཉིད་ཆེ་སྐྱེས་ཀུན། །འཇིགས་ཤིང་ཀུན་ཏུ་སྐྲག་གྱུར་
ཏེ༑ ༑བྱང་ཆུབ་སེམས་ནི་རྗེས་སུ་དྲན། །སྲིན་པོ་མ་རུངས་གཏུམ་པོ་དང༌། །འཇིགས་པ་ཆེན་པོ་འཁྲུགས་པ་དང༌། །རྡོ་རྗེ་སེམས་ཀྱིས་རབ་སྦྱོར་ན། །ལས་རྣམས་ཆོ་ག་
བཞིན་དུ་བྱེད། །དེ་ནས་བཅོམ་ལྡན་འདས་དེ་བཞིན་གཤེགས་པ་ཚེ་དཔག་ཏུ་མེད་པ། དཔག་ཏུ་མེད་པ་རྡོ་རྗེ་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། པདྨོ་
འབྱུང་བ་རྡོ་རྗེ་ཁྲོ་བོ་ཆེན་པོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲཱ་ཎཱཾ། ཨོཾ་ཧཱུཾ་ཧཱུཾ་ཧཱུཾ། ཏ་རུ་ལ། བི་རུ་ལ། སརྦ་པི་ཥ་གྷཱ་ཏ་
ག །ཛཱ་ལི་ཏ་བི་སྥུ་ལིཾ་ག །ཨཊྚཊྚ་ཧཱ་ས། ཀེ་ས་རི་ས་ཊ་ཨ་ཊོཾ་པ། ཊཾ་ཀཱ་ར། བཛྲ་ཁུ་ར་ནི་ར་གྷཱ་ཏ་ན་ཙ་ལི་ཏ་བ་སུ་དྷཱ་ཏ་ལ། ནི་ཤྭཱ་ས་མཱ་རུ་ཏོ་ཏ་ཀྵི་བ་ཏ་དྷཱ་ར་ཎཱི་དྷ་ར། བྷཱི་ཥ་ཎ་ཨཊྚཱཊྚ་
 ཨ་པ་རི་མི་ཏ་བ་ལ་པ་རཱ་ཀྲ་མ། ཨཱཪྱ་ག་ཎ། བྷཱི་ཏ་བྷཱུ་ཏ་གཎ། དྷུ་ཥི་ཏ། བུ་དྷྱ་བུ་དྷྱ། ཧ་ཡ་གྲཱྀ་བ། ཁཱ་ད་ཁཱ་ད། པ་ར་མནྟཱ་ན། ཚིནྡ་ཚིནྡ། བིནྡྷ་བིནྡྷ། པ་ར་མུ་དྲཱ་ན།
 མ་མེ་དི་ཤ། ཨ་པེ་ཤ་ཡ། སརྦ་ཛྭ་ར་པི་ཤཱ་ཙཱ་དཱི་ན། སརྦ་གྲ་ཧེ་ཥུ་ཨ་པྲ་ཏི་ཧ་ཏོ་བྷ་བ། བཛྲ་དཾཥྚ་ཀཉྩི་ར་ཡ་སི། ཨི་དཾ་དུཥྚ་གྲ་ཧཾ་དུཥྚ་སརྦཾ་བཱ། དྷུ་ན་དྷུ་ན། མ་ཐ་མ་ཐ།

82-1-480a

༄༅། །མ་ར་ད་མ་ར་ད། པཱ་ཊ་ཡ་པཱ་ཊ་ཡ། མ་ཊ་མ་ཊ། བནྡྷ་བནྡྷ། བུདྡྷ་དྷརྨཱ་སཾ་གྷ་ཨ་ནུ་ཛྙཱ་ཏཾ་ཀརྨ་ཀུ་རུ། ཤྲཱི་གྷྲི་ཧ་ཡ་གྲཱྀ་བཱ་ཡ་ཕཊ། བཛྲཱ་ཡ་ཕཊ། བཛྲཱ་གཱ་ཏྲཱ་ཡ་
ཕཊ༑ བཛྲ་ནེ་ཏྲཱ་ཡ་ཕཊ། བཛྲ་དཾཥྚཱ་ཡ་ཕཊ། བཛྲ་ཁཱུ་རཱ་ཡ་ཕཊ། བཛྲ་ཁུ་ར་ནིར་གྷཱ་ཏ་ན་ཡ་ཕཊ། ཏྲཻ་ལོ་ཀྱ་བྷ་ཡཾ་ཀ་རཱ་ཡ་ཕཊ། སརྦ་ཀརྨེ་ཥུ་ཨ་པྲ་ཏི་ཧ་ཏཱ་ཡ་ཕཊ། བཛྲ་ཀུ་
ལ་སན་ཏྲཱ་ས་ནཱ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། དེ་ནས་འདི་ནི་གསུངས་ཙམ་གྱིས། །ཆོས་ཀྱི་རྡོ་རྗེ་ཆེ་མཆོག་སྐྱེས། །འཇིགས་ཤིང་རབ་ཏུ་བརྒྱལ་བར་འགྱུར། །ཡེ་ཤེས་
རྒྱལ་པོ་རྗེས་སུ་དྲན། །མཁའ་དབྱིངས་དུག་གིས་ཡོངས་གང་བ། །རྡོ་རྗེ་ཧ་ལ་ཧ་ལའི་འོད། །ཁྲོ་བོའི་རྒྱལ་པོ་བསྐུལ་བ་ཡིས། །དུག་རྣམས་ཐམས་ཅད་མེད་པར་བྱེད། །
དེ་ནས་བཅོམ་ལྡན་འདས་དེ་བཞིན་གཤེགས་པ་གདོན་མི་ཟ་བར་གྲུབ་པ་གདོན་མི་ཟ་བའི་དམ་ཚིག་འབྱུང་བ་དཔལ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་ནས། རྡོ་རྗེ་བེ་ཅོན་སྔོན་པོ་ཁྲོ་བོའི་རྒྱལ་པོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲཱ་ཎཱཾ། ཨོཾ་ཨེ་ཧྱེ་ཧི། བྷ་
ག་བཱན་ནཱི་ལ་བཛྲ་དཎྜ། ཏུ་རུ་ཏུ་རུ། ཧུ་ལུ་ཧུ་ལུ། ཧཱ་ཧཱ། གུ་ལུ་གུ་ལུ། གུ་ལཱ་པ་ཡ་གུ་ལཱ་པ་ཡ། ཀྲ་མ་ཀྲ་མ། བྷ་ག་བཱ་ན། བཱ་ཡུ་བེ་གེ་ན། བྷཱུ་ཏཱན་ཤཱི་གྷྲཾ། ད་ཧ་ད་ཧ། ད་ར་

82-1-480b

ད་ར། བ་ཧ་བ་ཧ། པ་ཙ་པ་ཙ། མ་ཐ་མ་ཐ། པཱ་ཏ་ཡ་པཱ་ཏ་ཡ། མ་ཊ་མ་ཊ། མོ་ཊཱ་པ་ཡ་མོ་ཊཱ་པ་ཡ། སརྦ་ཀརྨཱ་ཎི། ཚིནྡ་ཚིནྡ། བྷཀྵ་ཡ་བྷཀྵ་ཡ། ཨ་སྠི་མེ་ད་མ་སྱ་རུ་དྷི་ར་མཛྫ་མེ་ད།
བ་ཤ་མཛྫ་རུ་དྷི་ར། པྲི་ཡ་ཨེ་ཧྱེ་ཧི་བྷ་ག་བཱན། སརྦ་བིགྷྣ་ནི། སརྦ་བིརྱཱ་ནི། སརྦ་མནྟྲ་ནི། སརྦ་མཱུ་ལ་ཀརྨཱ་ཎི། ཀྲི་ཏྲི་མ་ཎི་ཥ་དཱི་ནི། སརྦ་གྲ་ཧཱ་ན། ཧ་ན་ཧ་ན། བྷཉྫ་བྷཉྫ། མ་ར་ད་མ་ར་ད།
ཨི་དམྨེ་ཀཱཪྱཾ་སཱ་དྷ་ཡ། ཧཱུཾ་ནཱི་ལཱ་ཡ། ནཱི་ལཱ་བཛྲ་དཎྜ་ཡ། ཏུ་རུ་ཏུ་རུ། བིགྷྣན་བ་ནཱ་ཡ་ཀ་ནཱ་ཤ་ཡ་ནཱ་ཤ་ཡ། ཧུ་རུ་ཧུ་རུ། དཱིཔྟ་ཙཎྜཱ་ཡ། སརྦ་ཤ་ཏྲཱུཾ་ཎཱཾ་ཧྲཱི་ད་ཡ་ནི་པི་ཌཱ་ཡཱ། ཚིནྡ་ཚིནྡ་པ་ར་
བིདྱཱ་ནཱཾ་ཙྪེ་ད་ཀེ །ཧཱུཾ་བིདྱཱ་ནཱཾ་ཤིཥྚ་ཀ །ས་མ་ཡ་ནུ་སྨ་ར། བཛྲ་དྷ་ར་བ་ཙཱ་ནཱཾ་ཙ། མརྨཱ་ཎི་ནི་ཀྲིནྟ་ཧཱུཾ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། ཀུ་རུ་ཀུ་རུ། ཏུ་རུ་ཏུ་རུ། ཧུ་རུ་ཧུ་རུ། ཕཊ་
ཕཊ། ཧཱུཾ་ཧཱུཾ་ཀྲི་ཏནྟ་ཡ། དེ་བ་རི་ཥི་བི་དྲཱ་པ་ཀཱ་ཡ། །ཧ་ན་ཧ་ན། བཛྲ་དཎྜེ་ན་སྭཱཧཱ། དེ་ནས་འདི་ནི་གསུངས་ཙམ་གྱིས། །གདུག་པའི་མཆོག་ལས་བྱུང་བ་ཀུན། །ཡིད་ནི་
འཇིགས་ཤིང་རབ་སྐྲག་ནས། །སེམས་དཔའི་རྡོ་རྗེ་རྗེས་སུ་དྲན། །ཁྲོ་བོའི་རྒྱལ་པོ་གྲགས་ཆེན་འདི། །བརྒྱ་རྩ་བརྒྱད་དུ་བཟླས་པ་དང༌། །ཆོ་གའི་ཚུལ་བཞིན་བསྐུལ་བ་ཡིས། །
གདུག་པ་ཐམས་ཅད་གསོད་པར་འགྱུར། །དེ་ནས་བཅོམ་ལྡན་འདས་དེ་བཞིན་གཤེགས་པ་མི་བསྐྱོད་པས། ཀུན་ནས་སྤྲིན་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་པར་

82-1-481a

༄༅། །ཞུགས་ནས། རྡོ་རྗེ་སྟོབས་པོ་ཆེ་འདི་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་ཎཱཾ། ཨོཾ་ཧཱུཾ་ཧཱུཾ་ཧཱུཾ་ཕཊ་
ཕཊ་ཕཊ། ཨུ་གྲ་ཤཱུ་ལ་པཱ་ཎི། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཨོཾ་ཛྱོ་ཏི་ནི་ར་ནཱ་ད། ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཨོཾ་མཧཱ་བ་ལ་ཡ་སྭཱཧཱ། དེ་ནས་འདི་ནི་གསུངས་མ་ཐག །སྟོབས་
པོ་ཆེ་ཡིས་ཀླུ་རྣམས་ཀུན། །ཡིད་ནི་འཇིགས་ཤིང་རབ་སྐྲག་ནས། །སྐུ་གསུམ་རྡོ་རྗེ་རྗེས་སུ་དྲན། །བཟླས་པ་ཙམ་གྱི་སྦྱོར་བ་ཡིས། །ལས་རྣམས་ཐམས་ཅད་སྒྲུབ་པར་
བྱེད༑ ༑ཐན་པ་བྱུང་བའི་དུས་ན་ཡང༌། །ཆུ་ཡི་དཀྱིལ་འཁོར་འབེབས་བར་བྱེད། །དེ་ནས་བཅོམ་ལྡན་འདས་ཀུན་ཏུ་འཇོམས་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་ཌཀྐིའི་རྒྱལ་པོ་ཁྲོ་བོ་ཆེན་པོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་
ཙིཏྟ་བཛྲཱ་ཎཱཾ། ཌཀྐི་ཧཱུཾ་ཛཿདེ་ནས་འདི་ནི་གསུངས་ཙམ་གྱིས། །སངས་རྒྱས་བདག་ཉིད་ཆེན་པོ་ཀུན། །འཇིགས་ཤིང་དམ་ཚིག་ལྡན་གྱུར་ནས། །རྡོ་རྗེ་སྐུ་གསུམ་རྗེས་སུ་
དྲན༑ ༑རྡོ་རྗེ་སེམས་དཔའི་སྦྱོར་བ་ཡིས། །ལིང་ག་རྐང་པ་གཡས་པས་མནན། །རྡོ་རྗེ་གསུམ་གྱི་སྔགས་དག་གིས། །སྔགས་རྣམས་ཐམས་ཅད་འགུགས་པའི་མཆོག།

82-1-481b

དེ་ནས་བཅོམ་ལྡན་འདས་ཡེ་ཤེས་ཀྱི་ཕྲེང་བའི་ཆུའི་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། མི་གཡོ་བའི་རྡོ་རྗེ་གཏུམ་པོའི་དམ་ཚིག་འདི། ཉིད་ཀྱི་སྐུ་དང༌།
གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་བཛྲ་ཎཱཾ། ཨ་ཙ་ལ་ཀཱ་ཎ་ཙཎྚ། ནཊྚ་མཊྚ། མོཊྚ་མོཊྚ། ཤཊྚ་ཤཊྚ། ཏཊྚ་ཏཊྚ། ཧ་ན་ཧ་
ན། ད་ཧ་ད་ཧ། མོ་ཧ་མོ་ཧ། མོ་ཧ་ཀ་ར། ཧ་ས་ཧ་ས། བཛྲ་ཧ་ས་ཀུ་རུ། ཧ་ས་ཧ་ས། མརྡ་ར་ཊ་མརྡ་ར་ཊ། གརྫ་གརྫ། ཧ་ན་ཧ་ན། བནྡྷ་བནྡྷ། ཏིཥྛ་ཏིཥྛ། ཨཱ་བི་ཤ་ཨཱ་བི་ཤ། མཧཱ་མནྟྲ།
བཱ་ལ་ཀ །དྷུ་ན་དྷུ་ན། ཏི་ཎི་ཏི་ཎི། ཁཱ་ད་ཁཱ་ད། བིགྷན་མཱ་ར་ཡ་མཱ་ར་ཡ། དུཥྚཱཾ། བྷཀྵ་བྷཀྵ། སརྦཱཾ་ཀུ་རུ་ཀུ་རུ། ཀི་རི་ཀི་རི། མཧཱ་བིཥ་ཎ་བཛྲ། སྥོ་ཊ་ཡ་སྥོ་ཊ་ཡ། ཧཱུཾ་ཧཱུཾ་ཧཱུཾ། ཏྲི་བ་ལཱི་ཏ་རཾ།
ག་ན་རྟ་ཀ །ཨཱཾ་ཨཱཾ་ཨཱཾ། ཧཱཾ་ཧཱཾ་ཧཱཾ། ཨ་ཙ་ལ་ཙེ་ཊ། སྥོ་ཊ་ཡ་སྥོ་ཊ་ཡ། ཧཱུཾ་ཧཱུཾ། ཨ་ས་མནྟི་ཀ་ཏྲཱ་ཊ། མཧཱ་བ་ལ་ཤཱ་ཏ་ཡ། ས་མ་ཡ་ནི། གྷ་ཏ་ཡ། པ་ར་ས་མནྟྲཱན། ཨཱཾ་ཨཱཾ། ཧཱཾ་ཧཱཾ་མཱཾ་ཤུད་དྷྱ་ཏུ་ལོ་ཀ།
ཏུཥྱཾ་ཏུ་བཛྲི། ན་མོ་སྟ་ཨཱ་པྲ་ཏི་ཧ་ཏ་པ་ལེ་བྷྱོ། ཛྭཱ་ལ་ཡ། ཏ་ཊ་ཨ་ས་ཧ་ན་ནམ་སྭཱཧཱ། དེ་ནས་འདི་ནི་གསུང་ཙམ་གྱིས། །ལྷ་རྣམས་འཁོར་དུ་བཅས་པ་ཀུན། །བརྒྱལ་ཞིང་ཡིད་ནི་རབ་སྐྲག་
ནས། །རྡོ་རྗེའི་སྐུ་ནི་རྗེས་སུ་དྲན། །ཁྲོ་བོ་ཆེན་པོའི་སྔགས་འདི་ཡིས། །ལྷ་ཆེན་དག་ལ་སོགས་པའི་ལྷ། །མཐུ་ཆེན་དག་ཀྱང་སྐྲག་གྱུར་ནས། །ཁ་སྦྱར་ལུས་སུ་འགུགས་པར་འགྱུར།

82-1-482a

༄༅། །དེ་ནས་བཅོམ་ལྡན་འདས་དམ་ཚིག་རྣམ་པར་འཕྲུལ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེ་འཛིན་ཐམས་ཅད་ཀྱི་དམ་
ཚིག་ཁྲོ་བོ་གནོད་མཛེས་འདི། །ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་སུམྦྷ་ནི་སུམྦྷ་ཧཱུཾ། གྲྀཧྞ་གྲྀཧྞ་ཧཱུཾ། གྲྀཧྞ་པ་ཡ་གྲྀཧྞ་པ་ཡ་ཧཱུཾ། ཨཱ་ན་ཡོ་བྷ་ག་ཝཾ་བི་
དྱ་རཱ་ཛ་ཧཱུཾ་ཕཊ། དེ་ནས་འདི་ནི་གསུངས་ཙམ་གྱིས། །བུ་མོ་མཐུ་ཆེན་ཐམས་ཅད་ནི། །སྐྲ་བཤིག་གོས་དང་བྲལ་གྱུར་ནས། །རྡོ་རྗེ་སེམས་དཔའ་རྗེས་སུ་དྲན། །རྡོ་རྗེ་སེམས་
དཔའ་ཞབས་ཀྱིས་མནན། །ད་བཞིན་གཤེགས་པ་ཀུན་བདག་པོའོ། །རྡོ་རྗེ་ལྕགས་ཀྱུ་ཞགས་པ་ཡིས། །བུ་མོ་རྣམས་ནི་འགུགས་པའི་མཆོག །དེ་ནས་བཅོམ་ལྡན་
འདས་དམ་ཚིག་ཆེན་པོའི་དེ་ཁོ་ན་ཉིད་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དམ་ཚིག་ཆེན་པོའི་རྡོ་རྗེ་གསུམ་གྱི་གསང་བ་གསུང་གི་དམ་
ཚིག་གི་དེ་ཁོ་ན་ཉིད་ཀྱི་གནས་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སངས་རྒྱས་རྡོ་རྗེ་སྐུ་གསུམ་ལ། །རྡོ་རྗེ་སེམས་དཔའ་རྣམ་པར་བསྒོམ། །ཞགས་
བ་རྡོ་རྗེ་ཀྱོ་བ་འཛིན། །སངས་རྒྱས་དགུག་པ་དམ་པའོ། །སངས་རྒྱས་སྐུ་གསུང་སྦྱོར་བ་ཡི། །འཁོར་ལོ་ཆེན་པོའི་སྦྱོར་བ་ཡིས། །རྡོ་རྗེ་སེམས་དཔའ་རྒྱལ་པོ་ཆེ། །རྟག་ཏུ་ངེས་

82-1-482b

བར་ཁུགས་པར་འགྱུར། །མི་ཕྱེད་རྡོ་རྗེ་གསུམ་བསྒོམས་པས། །འཁོར་ལོ་པདྨོ་རྡོ་རྗེ་ཆེ། །རྡོ་རྗེ་ཀྱོ་བའི་ཁྱད་པར་གྱིས། །སྔགས་རྣམས་ཐམས་ཅད་དགུགས་པའི་མཆོག། ཐམས་
ཅད་རྡོ་རྗེའི་དངོས་ཞི་བ། །རང་སྔགས་སྐྱེས་བུ་བསྒོམས་ནས་ནི། །མི་ཡི་བུ་མོ་མཆོག་རྣམས་ཀྱི། །སྙིང་གར་རྡོ་རྗེ་ཀྱོ་བ་སྦྱོར། །རླུང་གི་དཀྱིལ་འཁོར་སྦྱོར་བ་ཡིས། །ངེས་པར་རྟག་
ཏུ་འགུགས་པར་འགྱུར། །ཟླ་བའི་དཀྱིལ་འཁོར་དག་ལ་ནི། །རྣམ་པར་སྣང་མཛད་གཟུགས་ཆེན་བསྒོམ། །དེ་ན་ཤ་ཅི་གནས་པར་བསམ། །རྡོ་རྗེ་མི་འཆིའི་སྦྱོར་བ་ཡིས། །ལན་
གྲངས་ལྔ་བཅུ་བརྗོད་ན་ནི། །ངེས་པར་རྟག་ཏུ་འགུགས་པར་འགྱུར། །རྡོ་རྗེ་ཀྱོ་བ་གཟུགས་ཆེན་པོ། །འབར་བ་རྡོ་རྗེ་འདྲ་བའི་འོད། །རྡོ་རྗེ་དཀྱིལ་འཁོར་བསྒོམས་ན་ནི། །ནམ་མཁའི་
བུ་མོ་འགུགས་པའི་མཆོག །ཁྲོ་བོ་རྡོ་རྗེ་དམ་ཚིག་ནི། །རྡོ་རྗེ་ས་འོག་གནས་པ་དག །ཤཱུ་ལ་རྡོ་རྗེ་ཀྱོ་བའི་གནས། །ལྷ་མིན་བུ་མོ་འགུགས་པའི་གནས། །བཙག་གམ་རྡོ་རྒྱུས་དག་
ཀྱང་རུང༌། །རྡོ་རྗེ་ཀྱོ་བའི་སྦྱོར་བ་ཡིས། །ཟླ་བ་གཟས་ནི་ཟིན་པའི་ཚེ། །ཁར་བཅུག་ནས་ནི་བསྒྲུབ་པར་བྱ། །ཚངས་པ་དྲག་པོ་ལ་སོགས་ལྷ། །རང་གི་མིང་རྣམས་བྲིས་ནས་ནི། །རྡོ་རྗེ་
གསུང་གི་བཀའ་བཞིན་དུ། །འཇིགས་ཤིང་སྐྲག་ནས་འོང་བར་འགྱུར། །རྣམ་པའི་མཆོག་རྣམས་ཀུན་ལྡན་པ། །རྡོ་རྗེ་འཇམ་པ་རབ་ཏུ་བསྒོམ། །ཁྲོ་བོ་ཆེན་པོ་གཤིན་རྗེ་གཤེད། །

82-1-483a

༄༅། །རྡོ་རྗེ་ཀྱོ་བ་རྣམ་པར་བསམ། །བསྐལ་པའི་སྲེག་པའི་འཁོར་ལོ་ཆེ། །བསྒོམས་ནས་གནོད་སྦྱིན་མོ་དག་སྤྱད། །ཀུན་གྱི་ཕྱག་རྒྱའི་ཁྱད་པར་དང༌། །སྔགས་
ཀྱི་དབྱེ་བས་ཐམས་ཅད་དུ། །དགུག་པའི་རབ་ཏུ་སྦྱོར་བ་གསུངས། །གཞན་དུ་བྱས་ན་འཇིག་པར་འགྱུར། །རྡོ་རྗེ་སེམས་དཔའ་རྒྱལ་པོ་ཆེ། །ཡང་དང་ཡང་དུ་བསྐུལ་བར་
བྱ། །དེ་ཉིད་སྔགས་རྣམས་ཐམས་ཅད་ཀྱི། །རྒྱལ་པོ་མཆོག་ཏུ་རྟག་པ་འོ། །དེ་ནས་བཅོམ་ལྡན་འདས་ནམ་མཁའ་ཀུན་དུ་རྣམ་པར་འཕྲུལ་པའི་ཡེ་ཤེས་རྡོ་རྗེ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་ནས། རྡོ་རྗེ་རལ་པ་གཅིག་པ་དམ་ཚིག་ཆེན་པོའི་གསུང་རྡོ་རྗེའི་མཆོག་འདི་ཉིད་ཀྱི་སྐུ་གསུང་ཐུགས་རྡོ་རྗེ་ལས་ཕྱུང་ངོ༌། །ཨོཾ་བཱུ་ལེ་ནི་སྭཱཧཱ། དེ་ནས་འདི་
ནི་གསུང་ཙམ་གྱིས། །ཀླུ་ཡི་བུ་མོ་མཐུ་ཆེན་རྣམས། །ཚིག་པར་གྱུར་ཅིང་གོས་དང་བྲལ། །སངས་རྒྱས་བྱང་ཆུབ་རྗེས་སུ་དྲན། །སྔགས་ཀྱི་རིག་པ་འདི་ཡིས་ནི། །ཀླུ་རྣམས་ཐམས་
ཅད་འགུགས་པར་འགྱུར། །ཀླུ་ཡི་བུ་མོ་མིག་བཟངས་དག །བཀུག་ནས་ཉེ་བར་སྤྱད་པར་བྱ། །དེ་ནས་བཅོམ་ལྡན་འདས་ནམ་མཁའི་དམ་ཚིག་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་ནས། ཆོས་ཆེན་པོའི་དམ་ཚིག་རྡོ་རྗེ་ཁྲོ་གཉེར་ཅན་འདི་ཉིད་ཀྱི་སྐུ་གསུང་ཐུགས་རྡོ་རྗེ་ལས་ཕྱུང་ངོ༌། །ཨོཾ་སརྦྦ་བྷ་ཡ། ནཱ་ཤ་ནི་ཏྲཱ་ས་ནི་ཏྲཱ་སི། ཏྲཱ་ས་ཡ་ཏྲཱ་ས་

82-1-483b

ཡ། བི་ར་ཊ་བྷྲི་ཀུ་ཊཱི། ཏ་ཊི། བཻ་ར་ཊི་བཻ་ར་ཊི། ཤྭེ་ཏེ་ཤྭེ་ཏེ། ཛ་ཌི་ནི་སྭཱཧཱ། དེ་ནས་འདི་ནི་གསུངས་ཙམ་གྱིས། །རིག་འཛིན་བདག་ཉིད་སྐྱེས་མ་ཀུན། །འདར་ཞིང་འཇིགས་པར་གྱུར་པས་ནི། །ཡེ་ཤེས་རྡོ་རྗེ་
རྗེས་སུ་དྲན། །རིག་པ་འཛིན་པའི་བུ་མོ་མཆོག །གསེར་གྱི་རྣ་ཆ་གཡོ་བ་རྣམས། །སྔགས་ཀྱི་རིག་པ་འདི་དང་ནི། །དམ་ཚིག་མཆོག་གིས་དགུག་པར་བྱ། །འགོག་བ་རྡོ་རྗེ་རྒྱལ་པོ་ནི། །ཡོངས་སུ་རྫོགས་
པས་མཛེས་མཆོག་གིས། །ཡེ་ཤེས་རྡོ་རྗེ་གསུམ་ལས་བྱུང༌། །ཀུན་ནས་དེ་མ་ཐག་ཏུ་འགུགས། །ཡང་ན་ཁྲོ་བོ་ཐམས་ཅད་ནི། །དབེན་པའི་གནས་དང་ཆེན་པོ་རུ། །སྔགས་པས་འབུམ་དུ་བཟླས་པ་ཡིས། །ལམ་
རྣམས་ཐམས་ཅད་ཕྱེད་པར་བཤད། རྡོ་རྗེ་སློབ་དཔོན་སྨོད་པ་གཞན། །ཐེག་པ་ཆེ་མཆོག་སྨོད་པ་དག །རབ་ཏུ་འབད་པས་གསད་པར་བྱ། །ཡང་ན་གནས་ནས་སྤོ་བར་བྱ། །འདི་ཡིས་བྱང་ཆུབ་མཆོག་གི་ནི། །
སྔགས་ཀྱི་དངོས་གྲུབ་ཐོབ་པར་འགྱུར། །ཞེས་བཅོམ་ལྡན་འདས་རྡོ་རྗེ་འཆང་ཆེན་པོས་གསུངས་སོ། །ཡང་གསུངས་པ། ཕྱོགས་བཅུའི་སེམས་ཅན་ཐམས་ཅད་ཀྱི། །ལུས་དང་ངག་སེམས་གསོད་
པ་ནི། །ཆོག་བཞིན་དུ་བསྒོམ་བྱས་ལ། །གདུག་སེམས་ཅན་གྱི་དགྲ་རྣམས་ནི། །ཁྲག་དང་ཆུ་ཡིས་གཤེར་བའམ། །གཤང་གཅིས་གཤེར་བར་བྱས་པའི་གོས། །བགོས་ནས་ལིངྒ་རྐང་པས་མནན། །
ཁྲོ་བོའི་རྒྱལ་པོ་སྦྱར་བར་བྱ། །བརྒྱ་རྩ་བརྒྱད་ནི་ཡོངས་བཟླས་ན། །སངས་རྒྱས་ཀྱང་ནི་ངེས་པར་འཇིག །ཡང་གསུངས་པ། ཆུ་ཡིས་གོས་ནི་གཤེར་བར་བྱས། །ཁྲོ་བོ་མཆོག་གི་བཅིངས་པ་ཡིས། །ལིངྒ་རྐང་

82-1-483c

༄༅། །པས་མནན་ན་ནི། །སངས་རྒྱས་དག་ཀྱང་ངེས་པར་འཇིག །བཤང་གཅིས་གཤེར་བར་བྱས་པའི་གོས། །ངན་པ་རུལ་པའི་དྲི་མནམ་པ། །བགོས་ཏེ་སྔགས་ནི་བཟླས་བྱས་ན། །སྐད་ཅིག་གིས་སྐམས་འཆི་
པར་འགྱུར། །ཐལ་བའི་སྐྱོ་མས་གཤེར་བའི་གོས། །བགོས་ནས་ཕྲོ་བས་འཁྲུགས་བཞིན་དུ། །བརྒྱ་རྩ་བརྒྱད་དུ་བཟླས་ན་ནི། །རྡོ་རྗེ་སེམས་དཔའང་འཇིག་པར་འགྱུར། །ཡང་གསུངས་པ། གཅེར་བུར་ཕུད་དེ་སྐྲ་བཤིག་
ལ༑ ༑འཇིགས་པའི་ཚུལ་དུ་གཙིགས་ཤིང་འགྱུར། །རྐང་པས་ལིངྒ་མནན་ན་ནི། །ནམ་མཁའི་དབྱིངས་ཀྱང་འཇིག་པར་འགྱུར། །མ་མོའི་གནས་སམ་དུར་ཁྲོད་དམ། །ཁང་སྟོང་དང་ནི་བཞི་མདོ་དང༌།
མཚན་གཅིག་དང་ནི་ཤིང་གཅིག་དྲུང༌། །མངོན་པར་སྤྱོད་པ་བརྩམ་པར་བྱ། །མི་རུས་ལས་བྱས་ཕུར་བུ་ནི། །སོར་བརྒྱད་པ་ཡི་ཚད་དག་ལ། །བརྒྱ་རྩ་བརྒྱད་དུ་བཟླས་བྱས་ཏེ། །དགྲ་བོའི་སྒོ་ཁར་
སྦས་ན་ནི། །སངས་རྒྱས་སྐུ་གསུམ་མཆོག་སྦྱིན་པ། །ཤེས་དང་མི་ཤེས་རྣམ་སྤངས་པ། །ཟླ་བ་ཕྱེད་ནི་ཚུན་ཆད་ཀྱིས། །བསྐམས་སམ་ཡང་ན་འཆི་བར་འགྱུར། །ཡང་ན་ཐོད་པ་གང་བ་དག།
ཁྱད་པར་དུ་ནི་མཁས་པས་བཙལ། །དེར་ནི་སྔགས་ཀྱི་ཚིག་བྲིས་ཏེ། །རྡོ་རྗེའི་ཚིག་གིས་བཟླས་པར་བྱ། །དགྲ་ཡི་སྒོ་འམ་གྲོང་དག་ཏུ། །སྦས་ན་ངེས་པར་སྐྲོད་པར་འགྱུར། །ཏ་ལའི་ལོ་མའམ་
གཞན་ལའང་རུང༌། །ཁྲོ་བོའི་སྔགས་ནི་ཀུན་བྲིས་ལ། །དགྲ་ཡི་གྲོང་ངམ་སྒོ་དག་ཏུ། །སྦས་ན་འཆི་འམ་བསྐམས་པར་འགྱུར། །བཅོམ་ལྡན་འདས་དམ་ཚིག་ཆེན་པོའི་དཔལ་རྡོ་རྗེས་

82-1-483d

དེ་སྐད་ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ངེས་པར་འཆིང་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས། རྡོ་རྗེ་ཁམས་གསུམ་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་གནོན་པ་ཞེས་བྱ་བའི་སྔགས་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་
ཕྱུང་ངོ༌། །ཨོཾ་གྷ་གྷ། གྷཱ་ཏ་ཡ་གྷཱ་ཏ་ཡ། སརྦ་དུཥྚན་ཕཊ་ཕཊ། ཀཱི་ལ་ཡ་ཀཱི་ལ་ཡ། སརྦ་པཱ་པཾ་ཕཊ་ཕཊ། ཧཱུཾ་ཧཱུཾ་ཧཱུཾ། བཛྲ་ཀཱི་ལ་ཡ། བཛྲ་དྷ་ར་ཨཱ་ཛྙཱ་པ་ཡ་ཏི། ཀཱ་ཡ་ཝཱ་ཀ་
ཙིཏྟ་བཛྲ་ཀཱི་ལ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ། དེ་ནས་འདི་ནི་གསུངས་མ་ཐག །སངས་རྒྱས་རྫུ་འཕྲུལ་ཆེན་པོ་ཀུན། །བརྒྱལ་ཞིང་རབ་ཏུ་འཇིགས་གྱུར་ནས། །ནམ་མཁའ་རྡོ་རྗེ་ཐུགས་
དྲན་འགྱུར། །མི་རུས་ལས་བྱས་ཕུར་བུ་འམ། །ཡང་ན་སེང་ལྡེང་རྩེ་ལས་སྐྱེས། །ལྕགས་ལས་བྱས་པའི་ཕུར་བུ་དག །རྡོ་རྗེ་སྐུ་གསུམ་འཇིག་པར་བྱེད། །འོད་འཕྲོ་འཁྲུག་
ཅིང་མདངས་བཟང་བའི། །རྡོ་རྗེ་སེམས་དཔར་མཉམ་གཞག་ལ། །རྡོ་རྗེ་སྐུ་ནི་གསུམ་གྱི་མཐར། །གཟུགས་བརྙན་བསམས་ནས་སྦྱར་བར་བྱ། །རྣམ་པར་སྣང་མཛད་རྒྱ་
ཆེན་ནམ། །ཡང་ན་འདོད་ཆགས་རྡོ་རྗེ་ཅན། །གཤིན་རྗེ་གཤེད་ཀྱི་རྒྱ་ཆེན་དག །བསམས་ན་རྡོ་རྗེ་གསུམ་ཡང་གནོན། །རྡོ་རྗེ་བདུད་རྩི་འཁྱིལ་པ་ཡིས། །གདུག་ཅིང་ཁྲོ་བ་ཚར་

82-1-484a

༄༅། །བཅད་ལ། །སངས་རྒྱས་བདག་ཉིད་ཆེན་པོ་ཡང༌། །རྡོ་རྗེའི་སྦྱོར་བས་བྱ་བ་ཡིན། །སྙིང་ག་ནས་ནི་རྐང་པའི་མཐར། །རྡོ་རྗེ་ཕུར་བུ་རྣམ་པར་བསྒོམ། །
གོང་དུའང་དམ་ཚིག་དེ་ཉིད་བྱ། །འདི་ནི་ཕུར་བུའི་རྣམ་འཕྲུལ་ཡིན། །བསམ་གཏན་རྡོ་རྗེའི་སྦྱོར་བ་ཡིས། །སངས་རྒྱས་དག་ཀྱང་ངེས་པར་འབེབས། །རྡོ་རྗེ་སེམས་དཔའ་
རྒྱལ་པོ་ཆེ། །ཕུར་བུས་བཏབ་ན་མྱུར་དུ་འཆི། །དེ་ནས་བཅོམ་ལྡན་འདས་རྣམ་པར་སྣང་མཛད་ཆེན་པོའི་སྐུ་རྣམ་པར་འཕྲུལ་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་ནས། སྐུའི་དམ་ཚིག་ཚམ་ངམ་གྱིས་གནོན་པ་ཞེས་བྱ་བའི་སྔགས་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་བཛྲ་ཚིནྡ་ཚིནྡ། ཧ་ན་ཧ་ན།
ད་ཧ་ད་ཧ། དིཔྟ་བཛྲ་ཙཀྲ་ཧཱུཾ་ཕཊ། ཕན་ཚུན་དཀྲི་བའི་ཚུལ་དུ་བྱ། །མཐེ་བོང་བཞི་ནི་རབ་ཏུ་བསྡམ། །རྣམ་པར་སྣང་མཛད་ཚུལ་གནས་ཏེ། །རྡོ་རྗེ་ཕུར་བུས་ངེས་པར་
གདབ། །བཏབ་མ་ཐག་ཏུ་སེམས་དཔའ་ཆེ། །རྡོ་རྗེ་སྐུ་གསུམ་ལས་བྱུང་བ། །དམ་ཚིག་མཆོག་གིས་ལྡང་བར་འགྱུར། །ཡང་ན་འཆི་བའི་གནས་སུ་འགྱུར། །དེ་ནས་
བཅོམ་ལྡན་འདས་འཇིག་རྟེན་དབང་ཕྱུག་གསུང་རྣམ་པར་འཕྲུལ་བ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། གསུང་གི་དམ་ཚིག་ཚམ་ངམ་གནོད་

82-1-484b

པ་རྡོ་རྗེའི་སྔགས་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་ཧྲི་བྷུར་བྷུ་བ། ཡེ་ཤེས་པདྨོ་ཁ་བྱེ་བ། །རྡོ་རྗེ་སོར་མོ་ངེས་པར་བཞག །འདོད་ཆགས་རྡོ་རྗེའི་ཚུལ་
གནས་ཏེ། །རྡོ་རྗེའི་ཕུར་བུས་ངེས་པར་འདེབས། །བཏབ་མ་ཐག་ཏུ་རྡོ་རྗེ་ཆེ། །སྐུ་གསུམ་དྲི་མེད་ལས་བྱུང་བ། །བཏབ་པ་ཙམ་གྱིས་ལྡང་བར་འགྱུར། །ཡང་ན་འཆི་བའི་གནས་
སུ་འགྱུར། །དེ་ནས་བཅོམ་ལྡན་འདས་རྡོ་རྗེ་འཛིན་ཆེན་པོ། །ཐུགས་རྣམ་པར་འཕྲུལ་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། ཐུགས་ཀྱི་དམ་ཚིག་ཚམ་
དམ་གྱིས་གནོན་པའི་སྔགས་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་བཛྲ་རཱ་ཛ་ཧཱུཾ། རྩེ་མོ་ལྔ་པར་བཅིངས་ནས་ནི། །འོད་འཕྲོ་མང་པོ་འཁྲིགས་པར་
བསྒོམ། །རྡོ་རྗེ་ཐུགས་ཀྱི་ཚུལ་གནས་ཏེ། །རྡོ་རྗེ་ཕུར་བུས་ངེས་པར་གདབ། །བཏབ་པ་ཙམ་གྱིས་རྡོ་རྗེ་ཆེ། །རྡོ་རྗེ་དྲི་མེད་གསུམ་ལས་བྱུང༌། །བཏབ་མ་ཐག་ཏུ་ལྡང་བར་འགྱུར།།
ཡང་ན་འཆི་བའི་གནས་སུ་འགྱུར། །སྐུ་གསུང་ཐུགས་ཀྱི་སྦྱོར་བ་ཡིས། །ཆོ་ག་ལེགས་པར་བྱས་ནས་ནི། །མཁའ་དབྱིངས་རྡོ་རྗེ་མཐས་ཀླས་པར། །ཕུར་བུས་འདེབས་པར་
གདོན་མི་ཟ། །བཅོམ་ལྡན་འདས་རྡོ་རྗེ་ཕུར་བུ་ཆེན་པོས་དེ་སྐད་ཅེས་བཀའ་སྩལ་ཏོ། །དེ་ནས་སངས་རྒྱས་སྐུ་གསུམ་མཆོག །སེམས་ཅན་ཁམས་ལ་ཕན་མཛད་པ། །

82-1-485a

༄༅། །མཉེས་ཤིང་རབ་ཏུ་དགྱེས་གྱུར་ནས། །གསུང་ནི་འདི་སྐད་བཀའ་སྩལ་ཏོ། །ཨེ་མའོ་གསང་བའི་གནས་ཀྱི་མཆོག །ཨེ་མའོ་སྙིང་པོ་ཀུན་བསྡུས་
པ༑ ༑ཨེ་མའོ་ཆོས་ཀྱི་གནས་ཞི་བ། །ཨེ་མའོ་རྡོ་རྗེ་རྣམ་པར་འཇོམས། །ཕུར་འདེབས་སངས་རྒྱས་ཐམས་ཅད་དང༌། །བྱང་ཆུབ་སེམས་དཔའ་གྲགས་ཆེན་ཏེ། །སྐུ་
གསུམ་ཐུགས་ཀྱི་རྡོ་རྗེ་རྣམས། །ཕུར་བུས་གདབ་པ་ཡང་དག་བཤད། །འདི་ནི་སྔགས་རྣམས་ཐམས་ཅད་ཀྱི། །ཕུར་གདབ་དེ་ཉིད་ལས་བྱུང་བ། །སྐུ་གསུང་ཐུགས་ནི་
མཆོག་སྦྱིན་པའི། །སྔགས་ཀྱི་དེ་ཉིད་དོན་བསྡུས་པའོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། སྐུ་དང༌།
གསུང་དང༌། ཐུགས་རྨད་དུ་བྱུང་བའི་སྔགས་ཀྱིས་འགུགས་པའི་རྣམ་པར་འཕྲུལ་པའི་རྒྱལ་པོ་ཞེས་བྱ་བའི་ལེའུ་སྟེ་བཅུ་བཞི་པའོ།།    །།དེ་ནས་རྒྱལ་པོ་རྡོ་
རྗེ་འཛིན། །ཐམས་ཅད་ནམ་མཁའ་མི་འགྱུར་ཆེ། །ཐམས་ཅད་དབང་བསྐུར་ཀུན་མཁྱེན་པས། །རྡོ་རྗེའི་གསུང་ནི་བཀའ་སྩལ་པ། །སྨྲེ་ཤ་ཅན་གྱི་བདག་ཉིད་ཆེ། །བུ་མོ་
ལོ་གྲངས་བཅུ་གཉིས་པ། །དབེན་པའི་གནས་སུ་ཁྱད་པར་དུ། །སྒྲུབ་པ་པོས་ནི་རྟག་ཏུ་སྒྲུབ། །བཤང་གཅི་དམ་ཚིག་ལ་སོགས་པ། །དེ་རུ་ཆོ་ག་བཞིན་དུ་ནི། །དཀྱིལ་འཁོར་

82-1-485b

གྲུ་བཞི་ལྷམ་པར་བྱ། །རྡོ་རྗེའི་དཀྱིལ་འཁོར་བསྒོམ་པ་ཡིས། །མཚན་ཉིད་ཐམས་ཅད་ཡོངས་སུ་དག །རབ་ཏུ་བཟང་ལ་བཞིན་ཡང་མཛེས། །རྒྱན་རྣམས་ཐམས་ཅད་ཡོངས་རྫོགས་
པ༑ ༑པང་པར་བཞག་ནས་རྣམ་པར་བསྒོམ། །དཀྱིལ་འཁོར་ལྔ་ཡི་འཁོར་ལོ་ཡིས། །སངས་རྒྱས་རྣམས་སུ་རྣམ་པར་བསྒོམ། །སྔགས་ཀྱི་འཁོར་ལོ་ཅན་གྱི་གསང༌། །མཆོད་པའི་
གནས་ནི་ཉམས་དགའ་བསྒོམ། །སྐུ་གསུང་ཐུགས་ནི་རྡོ་རྗེ་ཅན། །རྣམ་པར་སྣང་མཛད་སྐུ་ཆེན་པོ། །བསམ་གཏན་སྔགས་ཀྱི་སྦྱོར་བ་ཡིས། །སངས་རྒྱས་ཀྱི་ནི་འོད་འདྲར་འགྱུར།།
རྡོ་རྗེ་སེམས་དཔའི་སྦྱོར་བ་ཡིས། །བཙོ་བླག་མཁན་ནི་བདག་ཉིད་ཆེ། །བུ་མོ་ཨུཏྤལ་མཐིང་གའི་མདོག །འདྲ་བདག་ནི་རྟག་ཏུ་སྒྲུབ། །སྦྱོར་བའི་ཆོ་ག་དེ་ཉིད་ནི། །བྱས་ནས་ལས་
རྣམས་བརྩམ་པར་བྱ། །འདི་ནི་སྔགས་རྣམས་ཐམས་ཅད་ཀྱི། །དམ་ཚིག་ཤིན་ཏུ་འདའ་དཀའ་བའོ། །དེ་ནི་དེ་མ་ཐག་ཏུ་ཡང༌། །རྡོ་རྗེ་སེམས་དཔའི་འོད་འདྲར་འགྱུར། །རྒྱལ་པོ་
ཆོས་རྣམས་ཀུན་དང་མཚུངས། །འདོད་དང་ཐར་པར་བསྒྲུབ་པ། །རྡོ་རྗེ་ཆོས་ནི་རྣམ་བསྒོམས་པས། །གར་མཁན་བུ་མོ་རབ་མཛེས་ཤིང༌། །བཞིན་བཟང་མིག་ནི་དཀྱུས་རིང་བ། །
སྒྲུབ་པ་པོས་ནི་རྟག་ཏུ་སྒྲུབ། །དེ་ནི་རྡོ་རྗེ་ཆོས་ཀྱི་བདག །ས་བཅུ་ལ་ནི་གནས་པར་འགྱུར། །རྒྱལ་པོ་གསུང་གི་དམ་ཚིག་འཛིན། །མངའ་བདག་དམ་པ་ཀུན་གྱི་མཆོག །བྲམ་ཟེ་

82-1-486a

༄༅། །རྒྱལ་རིགས་རྗེའུའི་རིགས། །དམངས་རིགས་ལས་བྱུང་བུ་མོ་ནི། །རྡོ་རྗེ་ཆོས་བདག་བསྒྲུབ་པར་བྱ། །འདི་ནི་གསང་བ་ཐོབ་བྱེད་པའོ། །རྡོ་རྗེ་ཉི་
མ་ནུབ་ནས་ནི། །སྒྲུབ་པ་ཀུན་ཏུ་བརྩམ་པར་བྱ། །སྐྱ་རེངས་འཆར་བའི་དུས་སུ་ནི། །སྒོམ་པའི་མཆོག་གིས་འགྲུབ་པར་འགྱུར། །རྒྱན་རྣམས་ཐམས་ཅད་ཡོངས་སུ་
རྫོགས། །སྤོས་དང་མེ་ཏོག་རྣམས་ཀྱིས་བརྒྱན། །རྡོ་རྗེ་སེམས་དཔའ་མཆོག་བསྒོམས་ན། །གྲུབ་པ་མྱུར་དུ་འཐོབ་པར་འགྱུར། །འདི་ནི་སྐུ་གསུམ་མཆོག་སྦྱིན་པ། །སངས་
རྒྱས་མཚན་གྱིས་མཚན་པར་གྱུར། །དཔག་ཚད་བརྒྱ་ཡི་ཁྱོན་ཙམ་དུ། །དེ་ཡི་འོད་ཀྱང་སྣང་བར་བྱེད། །དབང་པོ་གཉིས་ནི་སྦྱོར་བ་ཡིས། །སྦྱོར་བ་ཐམས་ཅད་བརྩམ་པར་
བྱ༑ ༑འདི་ནི་དངོས་གྲུབ་ཐམས་ཅད་ཀྱི། །དམ་ཚིག་ཤིན་ཏུ་འདའ་དཀའ་བའོ། །རྡོ་རྗེ་ཅན་གྱི་གྲུབ་འདོད་ན། །བཤང་གཅིའི་དམ་ཚིག་བཟའ་བར་བྱ། །འདི་ནི་དངོས་གྲུབ་ཐམས་
ཅད་ཀྱི། །དམ་ཚིག་ཤིན་ཏུ་འདའ་དཀའ་བའོ། །བཤང་གཅིའི་དམ་ཚིག་ལ་སོགས་པས། །དབང་པོ་གཉིས་ཀྱི་སྦྱོར་བ་ཡིས། །སངས་རྒྱས་བྱང་ཆུབ་གནས་ཞི་བ། །དེ་ཉིད་བླ་
ན་མེད་པ་འགྲུབ། །བཅོམ་ལྡན་འདས་འདོད་པ་དང༌། ཐར་པའི་དམ་ཚིག་རྡོ་རྗེས་དེ་སྐད་ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་དམ་ཚིག་ཆེན་པོའི་རྡོ་རྗེ་ཁྲོ་བོ་

82-1-486b

ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཀུན་ཏུ་སྐྲག་པར་བྱེད་པའི་རྡོ་རྗེ་ཁྲོ་བོ་འདི། ཉིད་ཀྱི་སྐུ་དང་གསུང་དང་ཐུགས་
རྡོ་རྗེ་ལས་ཕྱུང་ངོ༌། །ཨོཾ་ཧྲཱིཿཥྚི་ཝི་ཀྲྀ་ཏཱ་ན་ན། སརྦ་ཤ་ཏྲཱུན་ནཱ་ཤ་ཡ་སྟཾ་བྷ་ཡ་ཧཱུཾ་ཧཱུཾ་ཕཊ་ཕཊ་སྭཱཧཱ། དུག་ནི་ཁྲག་དང་ཀུན་ཏུ་སྦྱར། །ལན་ཚ་སྐེ་ཚེ་ཡུངས་མར་ཏེ། །ཁྲོ་ཞིང་
ཚེར་མའི་མེ་ལ་སྲེག །བུ་མོའི་མིང་དང་ཚིག་ཏུ་བཅས། །ཉི་མ་གུང་ངམ་ནམ་ཕྱེད་ན། །འདི་ནི་ཡོང་ཡེ་རབ་ཏུ་ཤིས། །ཤེས་རབ་ཅན་གྱི་གྲུ་གསུམ་དུ། །སྟོང་རྩ་བརྒྱད་ནི་ཚུལ་
བཞིན་བསྲེག །བུ་མོ་དག་གི་དོན་གྱི་ཕྱིར། །འདི་ནི་ཉི་མ་གསུམ་དུ་བྱ། །བསྐལ་པ་གྲངས་མེད་གསུམ་དུ་ཡང༌། །དེ་ཡིས་རྟག་ཏུ་གནོན་པར་འགྱུར། །སངས་རྒྱས་སམ་ནི་ཆོས་
འཛིན་པའམ། །ཡང་ན་རྡོ་རྗེ་སེམས་དཔའང་རུང༌། །གལ་ཏེ་རྨོངས་པས་འདས་ན་ནི། །དེ་ཡི་ཚེ་ནི་དེར་ཟད་འགྱུར། །བཅུ་བཞིའམ་ཡང་ན་ཚེས་བརྒྱད་ལ། །དུར་ཁྲོད་སོལ་བ་བླངས་
ནས་ནི། །ཆོ་ག་བཞིན་དུ་སྔགས་བཏབ་ན། །དེ་ནི་རྟག་ཏུ་སྟེར་བར་འགྱུར། །སྔགས་ཤེས་པ་ཡིས་གང་རུང་བའི། །དགྲ་ཡི་གཟུགས་བརྙན་བྱས་ནས་སུ། །བསམ་གཏན་དག་
གིས་བྲིས་ན་ནི། །འཆི་བར་འགྱུར་བར་གདོན་མི་ཟ། །ཐོ་བ་བསམ་གཏན་སྦྱོར་བ་ཡིས། །ཕབ་ན་ངེས་པར་ལྟུང་བར་འགྱུར། །ཧཱུཾ་ནི་རབ་ཏུ་འབར་དང་བཅས། །རྡོ་རྗེ་འབར་བ་

82-1-487a

༄༅། །རབ་ཏུ་བསྒོམ། །ཕྱག་ན་རྡོ་རྗེའི་རིགས་དྲན་ཏེ། །གདུག་པ་ཐམས་ཅད་འཇིག་པར་བྱེད། །རྡོ་རྒྱུས་སོལ་བ་ལ་སོགས་པས། །སྐྱེས་པའམ་བུད་མེད་
གཟུགས་བྲིས་ལ། །ལག་པར་སྟ་རེ་བསམས་ནས་སུ། །མིད་པ་བཅད་པར་རྣམ་པར་བསྒོམ། །སངས་རྒྱས་སྐུ་གསུམ་རིན་ཆེན་མཆོག །སེམས་ཅན་ཀུན་ལ་ཕན་འདོད་
པ༑ ༑འདི་ཡང་སྣད་པར་འགྱུར་བའམ། །ཤི་བར་འགྱུར་བར་གདོན་མི་ཟ། །ལས་ཀྱི་རྡོ་རྗེ་རབ་འབར་བ། །མེ་སྟག་མང་པོ་འཁྲིགས་པ་ཅན། །དབུས་སུ་རྡོ་རྗེ་བསམས་ན་ནི།།
ཆུ་རྣམས་མནན་པའི་མཆོག་ཡིན་ནོ། །དཀྱིལ་འཁོར་དག་ནི་འདྲི་བ་ན། །རླུང་ལ་སོགས་པ་བྱུང་ན་ནི། །མཆེ་བའི་ཕྱག་རྒྱ་བཅིངས་ནས་སུ། གདུག་པའི་དགྲ་ནི་དྲན་པར་
བྱ༑ ༑སངས་རྒྱས་བྱང་ཆུབ་སེམས་དཔའ་ཡིས། །གང་ཞིག་སྤྲུལ་པར་གྱུར་པ་ཡང༌། །མཐོང་བ་ཙམ་གྱིས་འགག་འགྱུར་ཏེ། །གཞན་དུ་བྱས་ན་འཇིག་པར་འགྱུར། །སངས་
རྒྱས་བྱང་ཆུབ་སེམས་དཔའ་དང༌། །སྐྱེ་བོ་གདུག་པ་གཞན་དག་ཀྱང༌། །སྔགས་འདིས་སྐྲག་པར་བྱས་ན་ནི། །འཆི་བར་འགྱུར་བར་གདོན་མི་ཟ། །དེ་ལ་འདི་ནི་སྔགས་
ཐམས་ཅད་ཀྱི་གསང་བའི་སྙིང་པོའོ། །ཕཊ༑ ཡེ་ཤེས་སེམས་དཔའི་སྦྱོར་པ་ཡིས། །དབུས་སུ་གཟུགས་ནི་བསྒོམ་པར་བྱ། །སྔགས་ཤེས་པ་ཡིས་གནས་བཞི་རུ། །བུད་

82-1-487b

མེད་རྟག་ཏུ་གཞག་པར་བྱ། །རྒྱན་རྣམས་ཐམས་ཅད་ཡོངས་སུ་རྫོགས། །མཚན་རྣམས་ཐམས་ཅད་ཀྱིས་མཚན་ཅིང༌། །པདྨོ་རབ་ཏུ་རྒྱས་བྱས་ནས། །སྔགས་འདི་རྣམ་པར་བསྒོམ་
པར་བྱ། །ཧཱུཾ༑ འོད་ཟེར་ལྔ་ནི་རབ་འབར་བའི། །རྡོ་རྗེ་ཅན་གྱི་སྦྱོར་བ་བསྒོམ། །རང་ལུས་དག་སེམས་རྡོ་རྗེ་ལ། །ཕབ་ན་བྱང་ཆུབ་ཐོབ་པར་འགྱུར། །དེ་ནི་དེ་མ་ཐག་ཏུ་ཡང༌། །རྣམ་
པར་སྣང་མཛད་འོད་འདྲ་ཞིང༌། །རྡོ་རྗེ་སེམས་དཔའ་རྒྱལ་པོ་ཆེ། །སངས་རྒྱས་སྐུ་གསུམ་རྡོ་རྗེ་འཛིན། །སེམས་དཔའ་ཐམས་ཅད་བསྐྱེད་པ་རྡོ་རྗེ་ཞེས་བྱ་བའི་ཏིང་ངེ་འཛིན་
ཏོ༑ ༑བཞིན་བཟང་ཕན་པར་འདོད་པ་ཡི། །བུད་མེད་རྙེད་ན་ཆོ་ག་བཞིན། །དབེན་པར་མཆོད་པ་བརྩམ་པར་བྱ། །གསང་བ་བླངས་ནས་བཟའ་བར་བྱ། །དེ་ནི་དེ་མ་ཐག་ཏུ་
ཡང་༑ ༑འཇམ་དཔལ་དང་ནི་གཟི་བརྗིད་མཉམ། །མི་སྣང་བདག་པོ་དཔལ་དང་ལྡན། །ཛམྦུའི་གསེར་གྱི་མདངས་འདྲར་འགྱུར། །བཤད་བའམ་ཡང་ན་བཟའ་བའམ། །
ཤ་དག་ཀྱང་ནི་གཞུག་པར་བྱ། །ཆོ་ག་བཞིན་དུ་བསྔགས་ནས་ནི། །ཟོས་ན་སངས་རྒྱས་ཀྱིས་མི་མཐོང༌། །ཞེས་བཅོམ་ལྡན་འདས་རྡོ་རྗེ་འཆང་ཆེན་པོས་དེ་སྐད་ཅེས་
བཀའ་སྩལ་ཏོ། །བཤད་པ་ཆོ་ག་བཞིན་བླངས་ནས། །ཁམ་ཕོར་སྦྱར་མར་གཞག་པར་བྱ། །བརྒྱ་རྩ་བརྒྱད་དུ་བསྐུལ་ན་ནི། །སངས་རྒྱས་ཉི་མས་མི་མཐོང་ངོ༌། །ཁྱི་ཡི་

82-1-488a

༄༅། །ཤ་དང་རྟ་ཤ་དང༌། །ཤ་ཆེན་དག་ནི་ཆོ་ག་བཞིན། །བླངས་ནས་སྦྱོར་བའི་ཐབས་ཀྱིས་ནི། །ཟོས་ན་དེ་ཡིས་མི་མཐོང་ངོ༌། །བཤང་དང་ལྷན་ཅིག་སྦྱར་
བ་ཡི༑ ༑རིལ་བུ་ལྕགས་གསུམ་གྱིས་དཀྲིས་པ། །དབང་པོ་གཉིས་ཀྱི་སྦྱོར་བ་ཡིས། །སངས་རྒྱས་ཀུན་གྱིས་མི་མཐོང་ངོ༌། །ཁྱི་ཡི་ཤ་དང་སྦྱར་བ་ཡི། །རིལ་བུ་ལྕགས་གསུམ་
གྱིས་དཀྲིས་པ། །དབང་པོ་གཉིས་ཀྱི་སྦྱོར་བ་ཡིས། །སངས་རྒྱས་ཀུན་གྱིས་མི་མཐོང་ངོ༌། །ཤ་ཆེན་དང་ནི་སྦྱར་བ་ཡི། །རིལ་བུ་ལྕགས་གསུམ་གྱིས་དཀྲིས་པ། །དབང་པོ་
གཉིས་ཀྱི་སྦྱོར་བ་ཡིས། །སངས་རྒྱས་ཀུན་གྱིས་མི་མཐོང་ངོ༌། །བ་ལང་ཤ་དང་སྦྱོར་བ་ཡི། །རིལ་བུ་ལྕགས་གསུམ་གྱིས་དཀྲིས་པ། །དབང་པོ་གཉིས་ཀྱི་སྦྱོར་བ་ཡིས། །སངས་
རྒྱས་ཀུན་གྱིས་མི་མཐོང་ངོ༌། །བཤང་བ་ལས་བྱུང་སྲོག་ཆགས་ལས། །བརྟུལ་ཞུགས་ཅན་གྱིས་རིལ་བུ་བྱ། །དབང་པོ་གཉིས་ཀྱི་སྦྱོར་བ་ཡིས། །སངས་རྒྱས་ཀུན་གྱིས་མི་
མཐོང་ངོ༌། །ག་བུར་ཙནྡན་སྦྱར་བ་ཡི། །རིལ་བུ་ལྕགས་གསུམ་གྱིས་དཀྲིས་པ། །དབང་པོ་གཉིས་ཀྱི་སྦྱོར་བ་ཡི། །སངས་རྒྱས་ཀུན་གྱིས་མི་མཐོང་ངོ༌། །གི་ཝཾ་ཨ་ག་རུ་
སྦྱར་བའི། །རིལ་བུ་ལྕགས་གསུམ་གྱིས་དཀྲིས་པ། །དབང་པོ་གཉིས་ཀྱི་སྦྱོར་བ་ཡིས། །རྡོ་རྗེ་སྟོབས་པོ་ཆེར་འགྱུར་རོ། །ག་བུར་གུར་གུམ་སྦྱར་བ་ཡི། །རིལ་བུ་ལྕགས་

82-1-488b

གསུམ་གྱིས་དཀྲིས་པ། །དབང་པོ་གཉིས་ཀྱི་སྦྱོར་བ་ཡིས། །སངས་རྒྱས་ཀུན་གྱིས་མི་མཐོང་ངོ༌། །རྡོ་རྗེ་འཛིན་པ་གང་ཡང་རུང༌། །ཕྱག་རྒྱ་ཆེན་པོར་བྱིན་བརླབས་ནས། །ད་ནི་དེ་
འདྲའི་དཔལ་ལྡན་པའི། །སྟོབས་ཆེན་ཕ་རོལ་གནོན་པར་འགྱུར། །དཔག་ཚད་བྱེ་བ་རྫོགས་པ་ཡི། །སྟེང་དུ་རྡོ་རྗེ་འདྲ་བར་འགྱུར། །སྟོང་གསུམ་བགྲོད་པའི་དཔལ་ལྡན་པ། །སངས་
རྒྱས་འོད་དང་འདྲ་བར་འགྱུར། །འདོད་ཁམས་གནས་པའི་བུ་མོ་དང༌། །ལྷ་ཡི་ལོངས་སྤྱོད་རིགས་བརྟུལ་ཞུགས། །ཡང་ན་གཟུགས་ཁམས་གནས་པ་ལ། །སྟོབས་ཆེན་གྱིས་
ནི་འདོད་པ་སྤྱད། །བཅོམ་ལྡན་འདས་དམ་ཚིག་མི་སྣང་བའི་རྡོ་རྗེ་ཆེན་པོས་དེ་སྐད་ཅེས་བཀའ་སྩལ་ཏོ། །དེ་ནས་སངས་རྒྱས་རབ་དགྱེས་བདག །སེམས་འཁྲུལ་ཡིད་ལ་དབང་
བ་རྣམས། །ངོ་མཚར་གྱུར་ཅིང་སྤྱན་གདངས་ནས། །གསང་ནི་འདི་སྐད་བཀའ་སྩལ་ཏོ། །ཨེ་མའོ་འདི་རབ་ངོ་མཚར་ཆེ། །ཨེ་མའོ་གསང་གནས་མི་འགྱུར་བ། །ཨེ་མའོ་ངོ་བོ་ཉིད་
ཀྱིས་དག །ཨེ་མའོ་ཤིན་ཏུ་དྲི་མེད་ཆོས། །དེ་ནས་སྟོན་པ་རྡོ་རྗེ་འཛིན། །སྐྱེད་པ་བྱེད་པ་མི་འགྱུར་ཆེ། །སངས་རྒྱས་རྡོ་རྗེ་ཆོས་ཆེན་པོས། །རྡོ་རྗེའི་གསུང་དུ་བཀའ་སྩལ་པ། །སེམས་
དཔའ་རྡོ་རྗེའི་སྦྱོར་བ་ཡིས། །རྡོ་རྗེ་འཛིན་རྣམས་མཉེས་པར་འགྱུར། །སངས་རྒྱས་བྱང་ཆུབ་རབ་དབྱེ་བ། །སངས་རྒྱས་རྡོ་རྗེ་ཅན་མཉེས་འགྱུར། །རྡོ་རྗེ་ཅན་གྱི་གཟུགས་ལ་སོགས།

82-1-489a

༄༅། །གཙུག་ཏོར་འཇོག་པར་བྱེད་པར་བཤད། །ཁྲོ་བོའི་ནང་ན་དེ་མཆོག་སྟེ། །སངས་རྒྱས་རྡོ་རྗེ་རབ་བསྒོམ་པའོ། །རིག་པའི་རྒྱལ་མོ་ཆོས་མཆོག་རྣམས། །
དཀོན་མཆོག་དཔལ་ནི་རྣམ་པར་བསྒོམ། །རིག་པའི་རྒྱལ་མོ་སྦྱོར་བ་ལ། །ཆེ་དཔག་མེད་པ་རབ་ཏུ་བསྒོམ། །ཐམས་ཅད་ལས་བྱེད་སྔགས་རྣམས་ལ། །གདོན་མི་ཟ་བའི་ཡེ་ཤེས་
བསྒོམ། །སྔགས་རྣམས་ཐམས་ཅད་ཉིད་ལ་ནི། །རྡོ་རྗེ་སེམས་དཔའ་རྣམ་པར་བསྒོམ། །ཞེས་གསུངས་སོ། །གནོད་སྦྱིན་མོ་ཡི་སྔགས་རྒྱུད་ལ། །གཤིན་རྗེ་གཤེད་ནི་བརྟག་
པར་བྱ། །སྔགས་རྣམས་ཐམས་ཅད་ཉིད་ལ་ནི། །སྤྱི་བོ་ནས་ནི་བསྐུལ་བ་ཤིས། །བཅོམ་ལྡན་འདས་དམ་ཚིག་ཆེན་པོས་དེ་སྐད་ཅེས་བཀའ་སྩལ་ཏོ། །བསམ་གཏན་འཁོར་
ལོ་དེ་ཡིས་ནི། །སྔགས་མཉེས་པ་ཡི་དཀྱིལ་འཁོར་དག །དམ་ཚིག་ཆེན་པོ་སྒྲུབ་བྱེད་པ། །སྒྲུབ་པ་པོ་ལ་ཕན་པར་གསུང༌། །དེ་ནས་སྟོན་པ་རྡོ་རྗེ་འཛིན། །གཙོ་བོ་ཆོས་
རྣམས་ཀུན་དབང་ཕྱུག །སྐུ་དང་གསུང་ཐུགས་ཡོངས་དག་པས། །ཡེ་ཤེས་རྡོ་རྗེ་བཀའ་སྩལ་ཏོ། །རི་རྩེ་ཉམས་ནི་དགའ་བ་དང༌། །ནགས་ཚལ་རབ་ཏུ་དབེན་པར་ནི། །
བསམ་གཏན་རྡོ་རྗེ་རབ་བྱ་བ། །བཟླས་དང་སྔགས་ཀྱི་སྦྱོར་བས་སོ། །རྡོ་རྗེ་སེམས་དཔའ་ལ་སོགས་ཀུན། །སྔགས་ཀྱི་བསམ་གཏན་གྱིས་བསྐུལ་བས། །གསུང་གི་ལས་

82-1-489b

ཀྱི་བཀའ་བཞིན་དུ། །ལས་རྣམས་སྣ་ཚོགས་བྱེད་པར་འགྱུར། །རྡོ་རྗེ་ཆོས་ཀྱི་གཟུགས་ཆེན་པོ། །པདྨ་རཱ་གའི་འོད་འདྲ་བ། །སྐུ་གསུང་ཐུགས་ཀྱི་རྡོ་རྗེ་ལ། །གནས་གསུམ་དུ་
ནི་རིགས་བརྟག་གོ །དབབ་པའི་ཆོ་ག་ཐམས་ཅད་ནི། །བྱས་ན་གདོན་མི་ཟ་བར་འགྲུབ། །བསྐུལ་དང་རེངས་དང་ལྷ་ཆེན་པོ། །འཕགས་ལམ་བཞི་པོ་དག་ཀྱང་ནི། །རྡོ་རྗེ་གྲུབ་པ་དག་གིས་བྱ།།
དེ་ལྟར་བྱས་ན་རྟག་པར་འགྲུབ། །བུ་མོ་ལོ་གྲངས་བཅུ་གཉིས་མའམ། །ཁྱེའུ་ལོ་གྲངས་བཅུ་གཉིས་པ། །མཚན་ཉིད་ཐམས་ཅད་ཡོངས་རྫོགས་པ། །བཟུང་ནས་དབབ་པ་རབ་ཏུ་བརྟག།
ཆོ་ག་ཐམས་ཅད་བྱས་ནས་ནི། །ལས་རྣམས་རབ་ཏུ་བསྒྲུབ་པར་བྱ། །རྣམ་པ་གཞན་དུ་བྱས་ན་ནི། །ཁམས་གསུམ་སྐྱེ་བོས་དཔྱས་པར་འགྱུར། །དེ་ལ་སྙིང་པོའི་སྔགས་ཀྱི་ཡི་གེའི་ཚིག་
འདི་རྣམས་སོ། །ཧཱུཾ་ཧཿཨཱཿཛྷཻཿ ནམ་མཁའི་ཁམས་ནི་སེམས་མེད་ཅིང༌། །རྟོག་པ་ཐམས་ཅད་རྣམ་སྤངས་དང༌། །རྡོ་རྗེ་སེམས་དཔའ་བདག་ཉིད་ཀྱང༌། །ཆོ་ག་བཞིན་དུ་བྱས་ན་འབབ། །ཧཱུཾ་ནི་
རྡོ་རྗེ་སེམས་དཔའི་བདག །ཧཿནི་སྐུ་ཡི་རྡོ་རྗེ་ཅན། །ཨཱཿནི་ཆོས་འཛིན་རྒྱལ་པོ་སྟེ། །འདི་ནི་གསང་ཚིག་བསྟན་པའོ། །ཛྷཻཿནི་བསྐུལ་བར་བྱེད་པར་བཤད། །འགུལ་བ་དང་ནི་གཡོ་བ་ཡིན།།
འདི་ནི་བསྐུལ་པ་ཐམས་ཅད་ཀྱི། །གསང་བ་ཡིན་པར་འདིར་བ་བཤད། །ཁྲུ་གང་ཙམ་མམ་ཁྲུ་དོ་འམ། །ཁྲུ་བརྒྱད་ཙམ་མམ་ལྔ་ཙམ་དུ། །རྡོ་རྗེ་སེམས་དཔའ་རབ་བསྐུལ་ན། །འཇིགས་

82-1-490a

༄༅། །ཤིང་སྐྲག་ནས་འཕར་བར་འགྱུར། །སྔ་མ་བཞིན་དུ་ཐམས་ཅད་འགྱུར། །འདི་ནི་གསང་བ་ཐོབ་པ་འོ། །དེ་ནས་རྒྱལ་པོ་རྡོ་རྗེ་འཛིན། །དེ་བཞིན་གཤེགས་
པ་ཀུན་གྱི་བདག །སྐུ་གསུམ་གནས་ནི་ཡོངས་དག་པས། །གསུང་ནི་འདི་སྐད་བཀའ་སྩལ་ཏོ། །རྩེ་གཅིག་མ་གྱུར་པ་ཡིས་ཀྱང༌། །བརྟུལ་ཞུགས་བརྟན་པས་འདི་དག་བྱ། །སྦྱོར་
བ་གཞན་མིན་པས་བྱ་བ། །གདུག་པ་ཐམས་ཅད་རྣམ་གཞིག་པའོ། །དུར་ཁྲོད་སོལ་དང་ཕུབ་སོགས་ལས། །དགྲ་ཡི་གཟུགས་བརྙན་བྱས་ནས་ནི། །སྐྲ་བཤིག་གཅེར་བུར་བྱུང་
ནས་ནི། །ཁམས་གསུམ་དག་ཀྱང་འཇིག་པར་བྱེད། །དུར་ཁྲོད་རོ་བསྲེགས་ཐལ་བ་ཡིས། །དགྲ་ཡི་གཟུགས་བརྙན་བྱས་ནས་ནི། །སྟོང་རྩ་བརྒྱད་དུ་བཟླས་པས་ཀྱང༌། །འཆི་
བར་འགྱུར་བར་གདོན་མི་ཟ། །དཀྱིལ་འཁོར་གྲུ་གསུམ་བྱས་པ་ལ། །བ་ལང་ཤ་འམ་རྟ་ཡི་ཤ་།ཁྱི་ཡི་ཤའམ་སྣ་ཚོགས་ཀྱིས། །རྡོ་རྗེའང་གདོན་མི་ཟ་བར་འཇིག། ཤ་ཆེན་
གྱིས་ནི་ཐམས་ཅད་ཀྱི། །རྡོ་རྗེ་ལས་བྱུང་འཇིག་པར་བཤད། །འདི་ནི་དགྲ་རྣམས་ཐམས་ཅད་ཀྱི། །འཇིགས་པ་ཤིན་ཏུ་མི་བཟད་ཡིན། །དགྲ་ཡི་གཟུགས་བརྙན་བྱས་ནས་
ནི༑ ༑བཤང་གཅི་དག་གི་ཆོས་མཆོག་ཅན། །ཚེར་མའི་མེ་ལ་ཁྲོས་ནས་བསྲེགས། །སངས་རྒྱས་དག་ཀྱང་ངེས་པར་འཇིག །ཆུ་བོའི་འགྲམ་གཉིས་ས་ཡིས་ཀྱང༌། །དགྲ་

82-1-490b

ཡི་གཟུགས་བརྙན་བྱས་ནས་ནི། །ཏིལ་འབྲུ་ཙམ་གྱིས་ཡན་ལག་ཀུན། །དུག་ལས་བྱུང་བའི་ཚེར་མ་ཡིས། །བསྐུལ་བའི་ཚིག་དང་བཅས་པས་དགང༌། །སངས་རྒྱས་དག་ཀྱང་
ངེས་པར་འཇིག །སྐེ་ཚེ་ལན་ཚྭ་འབྲུ་མར་དང༌། །དུག་དང་ད་དུ་ར་དག་ནི། །སངས་རྒྱས་ཐམས་ཅད་བསད་པ་ལ། །འདི་དག་མཆོག་ཏུ་གྱུར་པར་བཤད། །སོལ་ཁུས་གཤེར་བའི་
གོས་དག་ནི། །གྱོན་ཏེ་སེམས་ནི་ཁྲོས་ནས་སུ། །རྐང་པས་ལིང་ག་མནན་ནས་ནི། །སྲིན་པོས་ཁྱེར་བར་གདོན་མི་ཟ། །རུས་ཕྱེ་ཁྲག་དང་དུག་རྣམས་ཀྱིས། །གཟུགས་བརྙན་རབ་
ཏུ་བྱས་ན་ནི། །རྡོ་རྗེ་སེམས་དཔའ་དྲག་པོ་ཡང༌། །མྱུར་བ་དག་ཏུ་འཁྱེར་བར་འགྱུར། །སྐེ་ཚེ་བཤང་གཅི་སྦྱར་བ་ཡིས། །ལིང་ག་ཡོངས་སུ་གང་བར་ནི། །བླུགས་ལ་རྐང་པས་
རབ་མནན་ན། །ཚ་བ་ཆེན་པོས་བཏབ་པར་འགྱུར། །དེ་ལ་འདི་ནི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་ཆེན་པོའི་རྡོ་རྗེ་ཁྲོ་བོའི་སྙིང་པོའོ། །ན་མཿས་མནྟ་ཀཱ་ཡ་ཝཱ་ཀ་ཙིཏྟ་
བཛྲཱ་ཎཱཾ། ཨོཾ་ཧུ་ལུ་ཧུ་ལུ། ཏཱིཥྛ་ཏཱིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ། པ་ཙ་པ་ཙ། གརྫ་གརྫ། བི་སྥོཊ་ཡ་བི་སྥོ་ཊ་ཡ། སརྦ་བིགྷན་བི་ནཱ་ཡ་ཀཱ་ན། མཧཱ་ག་ན་པ་ཏི་ཛཱི་བཱི་ཏཱནྟ་ཀཱ་
རཱ་ཡ་ཧཱུཾ་ཕཊ། སྦྱིན་སྲེག་ཡང་ན་བསམ་གཏན་དག །ལུས་དང་ངག་སེམས་འཇིག་པ་སྟེ། །མ་ཡེངས་པ་ཡི་སེམས་ཀྱིས་བྱ། །འདི་ནི་གསོད་པའི་མཆོག་ཡིན་ནོ། །རྡོ་རྗེ་སེམས་

82-1-491a

༄༅། །དཔའ་ཁྲོ་བོ་ཆེ། །རྣམ་པར་བགྲད་པ་འཇིགས་འཇིགས་ལྟ། །སྟ་རེ་ཐོ་བ་ཕྱག་ན་བསྣམས། །བསམས་ནས་བསམ་གཏན་རབ་ཏུ་བྱ། །དེ་ལ་འདི་ནི་དྲག་པོ་ཆེན་
པོའི་ཁྲོ་བོའི་དམ་ཚིག་གོ །མཁའ་དབྱིངས་ཐམས་ཅད་སངས་རྒྱས་ཀྱིས། །ཡོངས་སུ་གང་བར་རབ་ཏུ་བསྒོམ། །གདུག་པ་དེ་ཡིས་བསད་པར་ནི། །བསམས་ན་དེ་མ་ཐག་ཏུ་འཆི། །
སངས་རྒྱས་བྱང་ཆུབ་སེམས་དཔའ་ཡིས། །ཡོངས་སུ་གང་བར་བསྒོམས་ནས་ནི། །གདུག་པའི་སེམས་པས་བསད་ན་ནི། །རྡོ་རྗེ་འཛིན་པ་ཉིད་ཀྱང་འཆི། །སངས་རྒྱས་གནོད་
བྱེད་དགྲ་རྣམས་ལ། །སྐྲག་ཅིང་འཇིགས་པས་དཀྲུགས་པར་ནི། །སྔགས་མཁན་གྱིས་ནི་མདུན་བསམས་ན། །འཆི་བར་འགྱུར་བར་གདོན་མི་ཟ། །སྲིན་པོ་ཁྲོ་བོ་སྣ་ཚོགས་པ། །
གཏུམ་ཞིང་ཁྲོ་བ་མི་བཟད་པས། །དེར་ནི་སྐྲག་པར་བྱས་བསམས་ན། །རྡོ་རྗེ་འཛིན་པ་ཉིད་ཀྱང་འཆི། །འུག་པ་ཁྭ་དང་བྱ་རྒོད་དང༌། །མཆུ་རིང་བ་དང་ཝ་རྣམས་ཏེ། །དེ་ཡིས་ཟོས་
པར་བསམས་ན་ནི། །སངས་རྒྱས་དག་ཀྱང་ངེས་པར་འཇིག །སྦྲུལ་ནག་རབ་ཏུ་ཁྲོ་བ་ནི། །འཇིགས་པ་དག་ཀྱང་འཇིགས་པར་བྱེད། །དུག་གི་མཆོག་གི་དམ་ཚིག་ནི། །དཔྲལ་བར་
བསམས་ན་ཁྱད་འཕགས་པའི། །སྤྲུལ་དེ་ཟོས་པར་བསམས་ན་ནི། །སངས་རྒྱས་དག་ཀྱང་ངེས་པར་འཇིག །ཕྱོགས་བཅུའི་སེམས་ཅན་ཐམས་ཅད་ལ། །ཡམས་སམ་གནོད་

82-1-491b

པར་བྱེད་པ་རྣམས། །འཇིགས་པ་ངེས་པར་འབེབས་པའི་མཆོག །འདི་ནི་བསྐུལ་བའི་མཆོག་ཡིན་ནོ། །ཐོབ་རབ་ཏུ་དྲག་པོ་ཡིས། །བརྟུལ་ཞུགས་ཅན་གྱིས་སྙིང་གར་བརྡེག །རྡོ་
རྗེ་འཛིན་པའི་བཀའ་བཞིན་དུ། །དགྲ་བོའི་སྲོག་ནི་མེད་པར་འགྱུར། །རྡོ་རྗེ་སྟ་རེ་ལ་སོགས་པས། །གཤེག་ཅིང་གཏུབ་པར་བསམས་ན་ནི། །སྐུ་གསུམ་གྱི་ནི་མཆོག་སྦྱིན་པ། །རྡོ་རྗེ་
སེམས་དཔའ་དྲག་པོའང་འཆི། །སྲུང་བ་ལ་སོགས་སྔགས་རྣམས་དང༌། །ལྷ་རྣམས་ཀྱང་ནི་ཕུར་བུས་གདབ། །འདི་ནི་གསོད་པར་བྱེད་པའི་མཆོག །དམ་ཚིག་ཤིན་ཏུ་འདའ་དཀའ་
བའོ༑ ༑རྡོ་རྗེའི་ཕུང་པོས་ཇི་ཙམ་དུ། །སེམས་ཅན་དཀྱིལ་འཁོར་གནས་པ་ལ། །གསང་བདག་ཉིད་གཏོགས་བསམས་ན་ནི། །མཉེས་པར་འགྱུར་ཏེ་གཞན་དུ་མིན། །སྟོན་པ་སངས་
རྒྱས་རྡོ་རྗེ་འཛིན། །རྡོ་རྗེ་ཆོས་དང་རྡོ་རྗེ་ཅན། །རྡོ་རྗེ་ཐུགས་ཀྱི་བཀའ་བཞིན་དུ། །བསམ་གཏན་སྦྱོར་པས་འཆི་བར་འགྱུར། །བཅོམ་ལྡན་འདས་ཁྲོ་བོ་ཆེན་པོའི་དམ་ཚིག་ཁྲོ་བོས་དེ་
སྐད་ཅེས་བཀའ་སྩལ་ཏོ། །དེ་ནས་རྒྱལ་པོ་རྡོ་རྗེ་འཛིན། །ཐམས་ཅད་ནམ་མཁའ་ཐུབ་ཆེན་པོ། །ཐམས་ཅད་དབང་བསྐུར་རྫོགས་སངས་རྒྱས། །ཡེ་ཤེས་རྡོ་རྗེས་བཀའ་སྩལ་པ། །
ཨེ། མའོ་ངོ་བོ་ཉིད་ཀྱིས་དག །རྡོ་རྗེ་ཐེག་པ་བླ་ན་མེད། །མ་སྐྱེས་པ་ཡི་ཆོས་རྣམས་ལ། །རྒྱལ་བ་རྣམས་ཀྱིས་སྐྱེ་བར་བསྟན། །དེ་ལ་འདི་ནི་ལས་ཕྲན་ཚེགས་ཀྱི་རྡོ་རྗེ་གསང་བའོ། །སྦྲུལ་

82-1-492a

༄༅། །ནི་མི་སྡུག་འཇིགས་བྱེད་པ། །ནག་པོ་འབར་བ་འཁྲུག་ཅིང་ཁྲོ། །ལྕེ་གཉིས་མཆེ་བའི་ཕྲེང་ཅན་ནི། །རྡོ་རྒྱུས་དག་གམ་སོལ་བས་བྲི། །དེ་ལ་འདི་ནི་ཀླུ་ཁྲོ་བོ་བསྐུལ་
བའི་སྙིང་པོའོ། །ཁཾ༑ མི་བཟད་པར་ནི་འགྱུར་བའི་དུག །རྡོ་རྗེའི་དབུས་ན་འདུག་པར་བསམ། །དུག་ནི་ཧ་ལ་ཧ་ལ་མཚུངས། །སྲེག་པའི་མེ་ཡི་ཁ་དོག་བཞིན། །བསྒོམས་ན་འགུལ་
བར་གདོན་མི་ཟ། །དེ་ལ་འདི་ནི་དུག་ཐམས་ཅད་འབྱིན་པའི་སྙིང་པོའོ། །ཧྲཱིཿ། རྣམ་པ་སྣ་ཚོགས་ལས་བྱུང་དུག །ཁམས་གསུམ་ན་ནི་གནས་པ་ཀུན། །དེ་ཡིས་ཁྱེར་བར་བསྒོམས།
ནས་ནི། །འབབ་པར་གྱུར་པར་རྣམ་པར་བསམ། །དེ་ནི་དེ་མ་ཐག་ཏུ་ཡང༌། །མི་བཟད་དུག་གི་རྒྱ་མཚོར་འགྱུར། །རེག་མ་ཐག་ཏུ་སྐྱེ་བོ་ཀུན། །འཇིག་པ་འདི་ལ་ཐེ་ཚོམ་མེད། །
སྡིག་པ་རུས་སྦལ་ལ་སོགས་དང༌། །སྦྲུལ་རྣམས་སྣ་ཚོགས་པ་དག་ཀྱང༌། །སྦྱོར་བ་འབྱུང་བའི་མཚན་ཉིད་ཀྱིས། །ཆོ་ག་བཞིན་དུ་རབ་ཏུ་བྱ། །དེ་ལ་འདི་ནི་དུག་ཐམས་ཅད་འཕོ་བའི་
སྙིང་པོའོ། །ཨོཾ༑ ལྟ་བ་རྡོ་རྗེའི་དུག་ལ་སོགས། །གཞན་ཡང་མི་བཟད་པ་ཡི་དུག །ནམ་མཁའ་རྡོ་རྗེའི་དཀྱིལ་འཁོར་དུ། །བསམས་ན་ཡེ་ཤེས་རྡོ་རྗེས་འདྲེན། །བཅོམ་ལྡན་
འདས་དུག་གི་དམ་ཚིག་ཆེན་པོ་རྡོ་རྗེས་དེ་སྐད་ཅེས་བཀའ་སྩལ་ཏོ། །དེ་ལ་འདི་ནི་དུག་གསོ་བའི་དམ་ཚིག་རྡོ་རྗེ་སྙིང་པོའོ། །ཧཱུཾ༑རྡོ་རྗེ་ཆེན་པོའི་སྙིང་པོ་འདི། །ཁ་དོག་དཀར་པོར་

82-1-492b

རྣམ་པར་བསམ། །འོད་ཀྱི་སྤྲིན་ནི་ཤིན་ཏུ་འབར། །ཟླ་བའི་འོད་ཟེར་བཞིན་དུ་བསིལ། །གནས་བཞི་དག་ཏུ་སྦྱོར་བ་ཡིས། །དེ་མ་ཐག་ཏུ་འབྱུང་བར་འགྱུར། །ལན་གསུམ་ལེགས་
པར་བསྒོམ་པ་ནི། །སྐྱུགས་པ་དག་ཏུ་རྣམ་བསམས་ན། །ནམ་མཁའི་ཁམས་ཀུན་གང་བ་ཡང༌། །དེ་མ་ཐག་ཏུ་དུག་མེད་འགྱུར། །ཞེས་དེ་སྐད་བཀའ་སྩལ་ཏོ། །དེ་ལ་འདི་ནི་ཉེ་
བའི་དུག་ཐམས་ཅད་དྲང་བའི་སྙིང་པོའོ། །ཨཱཿ། འབྲས་དང་ཕོལ་མིག་འབྲུམ་བུ་དང༌། །གང་གཞན་ནད་དུ་བཤད་པ་རྣམས། །ཕྱག་ན་རྡོ་རྗེའི་བཀའ་བཞིན་དུ། །བསམ་པ་ཙམ་
གྱིས་མེད་པར་འགྱུར། །པདྨ་ཆེན་པོ་འདབ་མ་བརྒྱད། །ཟླ་བ་བཞིན་དུ་དྲི་མ་མེད། །དེ་ཡི་དབུས་ན་འདུག་བསམ་པ། །འོད་ཟེར་ལྔ་ནི་རྫོགས་པའོ། །སྡུད་པ་ན་ནི་དམ་ཚིག་གནག།
བསྐུལ་བ་ན་ནི་དཀར་པོ་འདྲི། །བསམ་གཏན་གནས་ནི་གསང་བ་འདི། །ཡེ་ཤེས་དྲི་མེད་གསང་ཆེན་ཡིན། །དེ་ལ་འདི་ནི་ཕྱི་ནང་གི་ནད་རྣམས་གསོ་བའི་རྡོ་རྗེ་སྙིང་པོའི་སྔགས་
ཀྱི་ཡི་གེའི་ཚིག་རྣམས་སོ། །ཛི་ན་ཛི་ཀ །ཨཱ་རོ་ལིཀ །བཛྲ་དྷྲྀ་ཀ །ནད་ཀྱི་རྡོ་རྗེ་བསྐུལ་བ་ཡིས། །ཡི་གེའི་ཚིག་ནི་གང་འདོད་པ། །དད་པས་ཡོན་ཏན་ཐོབ་འགྱུར་བ། །དེ་འདྲའི་གཟུགས་
ནི་བསྒོམ་པར་བྱ། །དམ་ཚིག་སྤྲེའུ་དང་འདྲ་བའམ། །ཡང་ན་ཁྱི་ལས་བྱུང་བའང་རུང༌། །རང་གི་ལུས་ངག་སེམས་གནས་ལས། །བྱུང་བ་དག་ཏུ་རྣམ་པར་བསམ། །འཁོར་ལོའམ་

82-1-493a

༄༅། །ནི་རྡོ་རྗེའང་རུང༌། །བསྒོམས་ན་རྡོ་རྗེའི་གོ་འཕང་གནས། །ལུས་དང་ངག་སེམས་དམ་ཚིག་རྣམས། །དེས་ནི་ཕྱེ་མར་བརླག་པར་བསྒོམ། །དེ་ནས་བརྩམས་
ཏེ་རྫོགས་སངས་རྒྱས། །བྱང་ཆུབ་སེམས་དཔའ་གྲགས་ཆེན་རྣམས། །བྱིན་རླབས་གོ་འཕང་དམ་པ་དག །དགྱེས་པའི་སྤྱན་གྱིས་རབ་ཏུ་སྩོལ། །འདི་སྐད་ཅེས་ཀྱང་བཀའ་སྩལ་
ཏོ༑ ༑རང་ལུས་ངག་སེམས་རྡོ་རྗེ་ལ། །སངས་རྒྱས་སྤྲིན་དག་རྣམ་པར་བསམ། །རྡོ་རྗེ་རྒྱལ་པོ་སྤྲིན་ཆེན་པོ། །ནད་ལས་ཐར་པར་རྣམ་པར་བསྒོམ། །ཕྱོགས་བཅུའི་སངས་རྒྱས་ཐམས་
ཅད་དང༌། །བློ་ལྡན་བྱང་ཆུབ་སེམས་དཔའ་དག །དེ་ལ་ཁྲོས་པར་བསམས་ན་ནི། །འཆི་བར་བྱེད་པ་དམ་པ་ཡིན། །བསམ་གཏན་སྦྱོར་བ་འདི་དག་གིས། །ལས་སྐྱེས་སུ་ཡང་
གང་གྲགས་པ། །བརྒྱ་རྩ་བརྒྱད་བཟླས་སྦྱོར་བ་ཡིས། །ཉི་མ་བདུན་གྱིས་འཇིགས་པར་འགྱུར། །ཡང་ན་བདག་གིས་སྔགས་རྒྱལ་གྱིས། །རྡོ་རྗེའི་བསམ་གཏན་ཆོ་ག་བསམ། །
འདི་ནི་ནད་རྣམས་ཐམས་ཅད་ཀྱི། །དམ་ཚིག་ཤིན་ཏུ་འདའ་དཀའ་བའོ། །དེ་ནས་རྒྱལ་པོ་རྡོ་རྗེ་འཛིན། །ཡེ་ཤེས་ཀྱོ་བ་འོད་པོ་ཆེ། །འདོད་དང་ཐར་པ་རྡོ་རྗེ་ཆེས། །གསུམ་ནི་འདི་སྐད་
བཀའ་སྩལ་ཏོ། །ཆོས་རྣམས་རྨི་ལམ་ལྟ་བུ་སྟེ། །ངོ་བོ་ཉིད་ཀྱིས་མ་སྐྱེས་ཤིང༌། །རང་བཞིན་དག་པ་དེ་ཉིད་ལ། །འཁྲུལ་པའི་རྡོ་རྗེ་རབ་ཏུ་གསུང༌། །བསམ་གཏན་བཟླས་པ་དོན་བརྩོན་

82-1-493b

པའི༑ ༑སྒྲུབ་པ་པོས་ནི་རྟག་ཏུ་མཐོང༌། །སངས་རྒྱས་བྱང་ཆུབ་སེམས་དཔའ་རྣམས། །དབྱེ་བ་རྣམ་པ་གཉིས་སུ་མཐོང༌། །དེ་ལ་འདི་ནི་རྨི་ལམ་ཆེན་པོའི་དམ་ཚིག་གི་གནས་
ཏེ༑ བྱང་ཆུབ་ཡེ་ཤེས་མཆོག་ཐོབ་པས། །སངས་རྒྱས་འོད་ནི་བཟང་པོར་མཐོང༌། །སངས་རྒྱས་རྫོགས་ལོངས་སྤྱོད་པ་ཡི། །སྐུར་ཡང་བདག་ཉིད་མྱུར་དུ་མཐོང༌། །སེམས་ཅན་
ཆེན་པོ་ཁམས་གསུམ་པས། །མཆོད་པ་བྱེད་པར་དེས་མཐོང་ངོ༌། །ཡེ་ཤེས་ཆེན་པོའི་འོད་འདྲའི་གཟུགས། །སངས་རྒྱས་བྱང་ཆུབ་སེམས་དཔའ་ཡིས། །འདོད་པའི་ཡོན་
ཏན་ལྔ་རྣམས་ཀྱིས། །རྟག་ཏུ་མཆོད་པ་བྱེད་པར་མཐོང༌། །རྡོ་རྗེ་སེམས་དཔའི་གཟུགས་ཆེན་དང༌། །གྲགས་པ་ཆེན་པོ་རྡོ་རྗེ་ཆོས། །གསང་བ་རྡོ་རྗེ་གྲགས་པ་ཆེར། །རྨི་ལམ་དག་
ན་རང་གཟུགས་མཐོང༌། །བྱང་ཆུབ་སེམས་དཔའ་རྡོ་རྗེ་ཅན། །སངས་རྒྱས་ཆེན་པོ་ཕྱག་འཚལ་བའི། །རྨི་ལམ་འདི་འདྲ་མཐོང་གྱུར་པ། །སྐུ་གསུང་ཐུགས་ཀྱི་དངོས་གྲུབ་སྟེ། །རྒྱན་
རྣམས་ཐམས་ཅད་ཡོངས་རྫོགས་པའི། །ལྷ་ཡི་བུ་མོ་ཡིད་འོང་དང༌། །ཁྱེའུ་དང་བུ་མོ་དག་མཐོང་ན། །དེ་ནི་དངོས་གྲུབ་འཐོབ་པར་འགྱུར། །ཕྱོགས་བཅུའི་སངས་རྒྱས་ཐམས་ཅད་
ཀྱང་༑ །ཞིང་ན་བཞུགས་པར་ངེས་པར་མཐོང༌། །ཐུགས་ནི་དགྱེས་པར་གྱུར་ནས་ཀྱང༌། །ཆོས་མཛོད་ཡིད་དུ་འོང་བ་སྩོལ། །ཆོས་ཀྱི་འཁོར་ལོ་སྒྱུར་བའི་ལུས། །སངས་རྒྱས་

82-1-494a

༄༅། །ཀུན་གྱིས་ཡོངས་བསྐོར་བ། །བསམ་གཏན་རྡོ་རྗེ་ལ་གནས་པའི། །དམ་ཚིག་སྦྱོར་བས་མཐོང་བར་འགྱུར། །ཀུན་དགའ་ར་བསྐྱེད་མོས་ཚལ། །ལྷ་ཡི་བུ་མོ་སོགས་
པས་བརྒྱན། །སངས་རྒྱས་ཀུན་གྱིས་བྱིན་རླབས་པས། །བསམ་གཏན་དམ་ཚིག་ཅན་གྱིས་མཐོང༌། །སངས་རྒྱས་བྱང་ཆུབ་སེམས་དཔའ་ཡིས། །དེ་ནི་མངོན་པར་དབང་བསྐུར་མཐོང༌། །རིགས་
འཛིན་རྒྱལ་པོ་ཆེན་པོ་ཡིས། །མཆོད་པ་བྱས་པར་ངེས་མཐོང་ངོ༌། །ཡང་གསུངས་པ། རྡོ་རྗེ་ལས་བྱུང་སྣ་ཚོགས་པའི། །རྨི་ལམ་དྲི་མ་མེད་མཐོང་ན། །སྐུ་གསུང་ཐུགས་ཀྱི་རྡོ་རྗེ་
ལས༑ ༑སྐྱེས་པ་བླ་མེད་འགྲུབ་པར་འགྱུར། །གདོལ་པ་ཁྱི་ཡི་སྦྱོར་ལ་སོགས། །གལ་ཏེ་རྡོ་རྗེ་བློས་མཐོང་ན། །བློ་ལྡན་རྡོ་རྗེ་སེམས་དཔའ་ཡི། །སེམས་ཀྱི་གནས་ནི་འགྲུབ་པར་
འགྱུར། །དེ་ལ་འདི་ནི་རྨི་ལམ་རྣམ་པར་དཔྱད་པའི་དམ་ཚིག་གི་སྙིང་པོའོ། །རང་སེམས་རྣམས་ནི་དམིགས་པ་ལ། །ཆོས་རྣམས་ཐམས་ཅད་རབ་ཏུ་གནས། །ནམ་མཁའ་རྡོ་
རྗེའི་གནས་སེམས་འདི། །ཆོས་མེད་ཆོས་ཉིད་མེད་པའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ངོ་མཚར་དུ་གྱུར། རྨད་དུ་གྱུར་ནས། དེ་བཞིན་
གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་གི་ཐེ་ཚོམ་གཅོད་པ་རྡོ་རྗེ་སེམས་དཔའ་ལ་ཞུས་པ། བཅོམ་ལྡན་འདས། འདི་ཅི་ཞིག་ལགས། །ཆོས་

82-1-494b

རྣམས་ངོ་བོ་མེད་པ་ལ། །ཆོས་ཀྱི་དེ་ཉིད་ཀུན་བཤད་པ། །ཨེ་མའོ་ངོ་མཚར་ལས་བྱུང་བ། །ནམ་མཁའ་ལ་ནི་ནམ་མཁའ་བསྒོམ། །དེ་ནས་བཅོམ་ལྡན་འདས་དེ་བཞིན་གཤེགས་
པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཕྱག་ན་རྡོ་རྗེ་དེ་བཞིན་གཤེགས་པས་དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་གཤེགས་
པ་ཐམས་ཅད། ནམ་མཁའ་ནི་ཆོས་གང་དང་ཡང་མི་ལྡན་ཏེ། མི་ལྡན་པའང་མ་ཡིན་ནོ། །ནམ་མཁའ་དེ་ང་ནི་ཆོས་ཐམས་ཅད་དུ་གཏོགས་ལ། ཐམས་ཅད་ཀྱི་རྗེས་སུ་བལྟའོ་སྙམ་
དུ་ཡང་མི་སེམས་སོ། །དེ་བཞིན་དུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་རྨི་ལམ་ལྟ་བུ་དང༌། རྨི་ལམ་གྱི་དམ་ཚིག་ལས་བྱུང་བར་རྗེས་སུ་རྟོགས་པར་བྱའོ། །བཅོམ་
ལྡན་འདས་དེ་བཞིན་གཤེགས་པ་ཐམས་ཅད། འདི་ལྟ་སྟེ། དཔེར་ན། ནམ་མཁའ་རྟག་ཏུ་མེད་ཅིང་བལྟར་མི་སྣང་བ་ཐོགས་པ་མེད་པ་དེ་བཞིན་དུ། བཅོམ་ལྡན་འདས་དེ་བཞིན་
གཤེགས་པ་ཐམས་ཅད་ཆོས་ཐམས་ཅད་ཀྱང་རྗེས་སུ་རྟོགས་པར་བྱའོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་འདི་ལྟ་སྟེ། དཔེར་ན། ལུས་དང༌། ངག་དང༌། སེམས་
དང་ཆོས་ཐམས་ཅད་རྡོ་རྗེའི་གནས་ཀྱི་དམ་ཚིག་ནི། །ཐམས་ཅད་ཀྱི་རྗེས་སུ་སོང་བ་ངོ་བོ་ཉིད་གཅིག་པའི་ཕྱིར་ཏེ། འདི་ལྟ་སྟེ། སེམས་ཀྱི་ངོ་བོ་ཉིད་དོ། །ལུས་དང༌། ངག་དང༌། སེམས་

82-1-495a

༄༅། །ཀྱི་ཁམས་གང་ཡིན་པ་དང༌། ནམ་མཁའི་ཁམས་དེ་དག་གཉིས་སུ་མེད་ཅིང་གཉིས་སུ་བྱར་མེད་དོ། །བཅོམ་ལྡན་འདས་དེ་བཞིན་གཤེགས་པ་
ཐམས་ཅད་འདི་ལྟ་སྟེ། དཔེར་ན། སེམས་ཅན་ཐམས་ཅད་ནམ་མཁའི་ཁམས་ལ་གནས་ཏེ། ནམ་མཁའི་ཁམས་དེ་འང་འདོད་པའི་ཁམས་ན་གནས་པ་འང་མ་ཡིན།
གཟུགས་ཀྱི་ཁམས་ན་གནས་པ་འང་མ་ཡིན། གཟུགས་མེད་པའི་ཁམས་ན་གནས་པ་འང་མ་ཡིན་ཏེ། ཆོས་གང་ཁམས་གསུམ་ན་མི་གནས་པ་དེ་ནི་སྐྱེ་བ་མེད་དོ། །གང་
ལ་སྐྱེ་བ་མེད་པ་འདི་ནི་ཆོས་གང་གིས་ཀྱང་བརྟག་པར་མི་ནུས་སོ། །དེ་བས་ན་བཅོམ་ལྡན་འདས་དེ་བཞིན་གཤེགས་པ་ཐམས་ཅད། ཆོས་ཐམས་ཅད་ངོ་བོ་ཉིད་མེད་པའོ།།
ཀྱེ༑ བཅོམ་ལྡན་འདས་དེ་བཞིན་གཤེགས་པ་ཐམས་ཅད། འདི་ལྟ་སྟེ། དཔེར་ན། བྱང་ཆུབ་ཀྱི་སེམས་ནི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་འབྱུང་བ་རྡོ་རྗེའི་
གནས་བྱེད་པ་སྟེ། བྱང་ཆུབ་ཀྱི་སེམས་དེ་ཡང་ལུས་ལ་མི་གནས། ངག་ལ་མི་གནས། སེམས་ལ་མི་གནས་སོ། །ཆོས་གང་ཁམས་གསུམ་ན་མི་གནས་པ་དེ་ལ་སྐྱེ་བ་
མེད་དོ། །འདི་ནི་ཡེ་ཤེས་འབྱུང་བ་རྡོ་རྗེའི་གནས་ཡིན་ནོ། །ཀྱེ༑བཅོམ་ལྡན་འདས་དེ་བཞིན་གཤེགས་པ་ཐམས་ཅད། རྨི་ལམ་དེ་ནི་བདག་གིས་ཁམས་གསུམ་དུ་རྨི་

82-1-495b

ལམ་མཐོང་བར་བྱའོ་སྙམ་དུ་མི་སེམས་སོ། །མི་ཡང་བདག་གིས་རྨི་ལམ་མཐོང་ངོ་སྙམ་དུ་མི་སེམས་སོ། །ཁམས་གསུམ་གྱི་བྱ་བ་དེ་རྣམས་ཀྱང༌། རྨི་ལམ་ལྟ་བུ། རྨི་ལམ་དང་འདྲ་བ།
རྨི་ལམ་ལས་བྱུང་བའོ། །དེ་བཞིན་དུ་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཕྱོགས་བཅུའི་འཇིག་རྟེན་གྱི་ཁམས་ཀྱི་སངས་རྒྱས་དང༌། བྱང་ཆུབ་སེམས་དཔའ་ཇི་སྙེད་
པ་རྣམས་དང༌། སེམས་ཅན་ཇི་སྙེད་པ་ཐམས་ཅད་ཀྱང༌། རྨི་ལམ་བདག་མེད་པའི་གནས་སུ་རྗེས་སུ་རྟོགས་པར་བྱའོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་འདི་
ལྟ་སྟེ། དཔེར་ན། ཡིད་བཞིན་གྱི་ནོར་བུ་རིན་པོ་ཆེ་ནི། རིན་པོ་ཆེ་ཐམས་ཅད་ཀྱི་གཙོ་བོ་ཡོན་ཏན་ཐམས་ཅད་དང་ལྡན་པ་སྟེ། རིན་པོ་ཆེ་ཐམས་ཅད་ཀྱི་གཙོ་བོ་ཡོན་ཏན་ཐམས་
ཅད་དང་ལྡན་པ་གང་ཡིན་པ་དེ་ལ། སེམས་ཅན་གང་དག་གིས་གསེར་རམ། རིན་པོ་ཆེའམ། དངུལ་ཡང་རུང་སྟེ། གང་བསླངས་པ་དེ་དག་ཐམས་ཅད་བསམས་པ་ཙམ་གྱིས་
འབྱོར་པར་བྱེད་དེ། རིན་པོ་ཆེ་ལ་སོགས་པ་དེ་དག་ཀྱང་སེམས་ལ་ཡང་མི་གནས། ཡིད་བཞིན་གྱི་ནོར་བུ་ལ་ཡང་གནས་པ་མ་ཡིན་ནོ། །དེ་བཞིན་དུ་བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཆོས་ཐམས་ཅད་དང༌། སངས་རྒྱས་ཀྱི་ཆོས་ཐམས་ཅད་ཀྱང་རྗེས་སུ་རྟོགས་པར་བྱའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་

82-1-496a

༄༅། །དེ་དག་ཐམས་ཅད་རབ་ཏུ་དགྱེས་པའི་སྤྱན་གདངས་ནས། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པ་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་ནམ་མཁའི་ཁམས་ཀྱེ་རྗེས་སུ་འབྲང་བའི་ཆོས་ཐམས་ཅད་ལ་སངས་རྒྱས་ཀྱི་ཆོས་རྣམས་རྗེས་སུ་འབྲང་བ་དེ་ངོ་མཚར་
ཏོ༑ ༑དེ་ནས་སངས་རྒྱས་དང༌། བྱང་ཆུབ་སེམས་དཔའ་དེ་དག་ཐམས་ཅད་ཀྱིས། བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པའི་ཞབས་གཉིས་ལ་ཕྱག་བཙལ་ནས་
འདི་སྐད་ཅེས་གསོལ་ཏོ། །གང་བཅོམ་ལྡན་འདས་ཁྱེད་ཀྱིས་སྔགས་ཐམས་ཅད་ཀྱི་རྡོ་རྗེའི་དངོས་གྲུབ་མདོར་བསྡུས་ཏེ་གསུངས་པ། སྔགས་ཐམས་ཅད་ཀྱི་རྡོ་རྗེ་མདོར་བསྡུས་
པའི་དངོས་གྲུབ་དེ་དག་གང་ལ་གནས། དེ་ནས་ཕྱག་ན་རྡོ་རྗེས་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་དེ་དག་ཐམས་ཅད་ལ་ལེགས་སོ་
ཞེས་བྱ་བ་བྱིན་ནས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་སྔགས་ཀྱི་དངོས་གྲུབ་
ཐམས་ཅད་ནི། སྐུ་དང་གསུངས་དང་ཐུགས་ལ་མི་གནས་སོ། །དེ་ཅིའི་ཕྱིར་ཞེ་ན། འོན་ཀྱང༌། བཅོམ་ལྡན་འདས་དེ་བཞིན་གཤེགས་པ་ཐམས་ཅད་སྔགས་ཀྱི་དངོས་གྲུབ་

82-1-496b

ཐམས་ཅད་དང༌། སངས་རྒྱས་ཀྱི་ཆོས་ཐམས་ཅད་ནི་བདག་གི་ལུས་དང་ངག་དང་སེམས་རྡོ་རྗེ་ལ་ནི་གནས་སོ། །ལུས་དང༌། ངག་དང༌། སེམས་རྡོ་རྗེ་དེ་དག་ཀྱང༌། འདོད་པའི་ཁམས་
ན་མི་གནས། གཟུགས་ཀྱི་ཁམས་ན་མི་གནས། གཟུགས་མེད་པའི་ཁམས་ན་མི་གནས། སེམས་ཀྱང་ལུས་ལ་མི་གནས། ལུས་ཀྱང་སེམས་ལ་མི་གནས། ངང་ཀྱང་སེམས་
ལ་མི་གནས། སེམས་ཀྱང་ངག་ལ་མི་གནས་སོ། །དེ་ཅིའི་ཕྱིར་ཞེ་ན། ནམ་མཁའ་ལྟར་ངོ་བོ་ཉིད་དག་པའི་ཕྱིར། དེ་ནས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌།
ཐུགས་རྡོ་རྗེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་ཆོས་གང་ལ་གནས་གནས་བྱུང༌། དཔལ་རྡོ་རྗེ་སེམས་དཔས་བཀའ་སྩལ་
པ༑ རང་གི་ལུས་དང༌། ངག་དང༌། སེམས་ལས་བྱུང་ངོ༌། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་གསོལ་པ། སེམས་གང་ན་གནས། བཀའ་སྩལ་པ། ནམ་
མཁའ་ལ་གནས་སོ། །གསོལ་པ། ནམ་མཁའ་གང་ན་གནས། བཀའ་སྩལ་པ། གང་ན་འང་མི་གནས་སོ། །དེ་ནས་སངས་རྒྱས་དང༌། བྱང་ཆུབ་སེམས་དཔའ་དག་ངོ་མཚར་དུ་གྱུར་
རྨད་དུ་གྱུར་པས། རང་གི་སེམས་ཀྱི་ཆོས་ཉིད་ལ་གནས་ནས་སེམས་ཤིང་ཅང་མི་སྨྲ་བར་འཁོད་པར་གྱུར་ཏོ། །དེ་བཞིན་གཤེགས་པ་ཐམས་ཅད་ཀྱིས་ཀུ་དང༌། གསུང་དང༌། ཐུགས་ཀྱི་

82-1-497a

༄༅། །གསང་བ་གསང་བ་འདུས་པ་ལས། སེམས་ཅན་ཐམས་ཅད་ཀྱི་དམ་ཚིག་གི་སྙིང་པོའི་རྡོ་རྗེ་འབྱུང་བ་ཞེས་བྱ་བའི་ལེའུ་སྟེ་བཅོ་ལྔ་པའོ།།    །།
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་འདུས་པར་གྱུར་ནས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་
རྡོ་རྗེ་དེ་བཞིན་གཤེགས་པ་ལ། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་གིས་གསོལ་པ་བཏབ་ནས། དེ་བཞིན་གཤེགས་པ་ཐམས་ཅད་
ཀྱི་རྡོ་རྗེ་རིན་ཆེན་གྱི་མཆོད་པའི་ཚོགས་ཀྱིས་མཆོད་པ་བྱས་སོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ། རྡོ་རྗེ་ཐམས་ཅད་ཀྱི་དཀྱིལ་འཁོར་སེང་གེའི་
དམ་ཚིག་གི་རྒྱལ་པོ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རྡོ་རྗེའི་སྐུའི་དཀྱིལ་འཁོར་འདི་སངས་རྒྱས་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་བྱུང་
ངོ༑ ༑དེ་ནས་སྐུ་ཡི་དཀྱིལ་འཁོར་མཆོག །ཐུགས་ཀྱི་དཀྱིལ་འཁོར་རབ་འདྲ་བ། །དཀྱིལ་འཁོར་རྣམས་ནི་ཀུན་གྱི་མཆོག །ལེགས་པར་རབ་ཏུ་བཤད་པར་བྱ། །ཁྲུ་ནི་བཅུ་དྲུག་ཚད་
དུ་བྱ། །གྲུ་བཞི་ལྷམ་པ་རབ་ཏུ་མཛེས། །སངས་རྒྱས་ཀུན་གྱི་དཀྱིལ་འཁོར་ཏེ། །སྐུ་ཡི་རྡོ་རྗེར་བཏུ་གནས། །དེ་ཡི་ནང་དུ་འཁོར་ལོ་ནི། །རྡོ་རྗེའི་ཚོགས་བྲི་བར་བྱ། །སྔགས་རྣམས་

82-1-497b

ཀུན་གྱི་གསང་བ་མཆོག །ཕྱག་རྒྱ་རྡོ་རྗེའི་གནས་སུ་བྱ༑།དབུས་སུ་རྣམ་པར་སྣང་མཛད་གནས། །མི་བསྐྱོད་པ་ལ་སོགས་པའང་བྲི། །སྐུ་དང་གསུངས་ཐུགས་རྡོ་རྗེ་མཆོག །གྲྭ་རྣམས་ཀུན་
ཏུ་དགོད་པར་བྱ། །སྟོབས་ཆེན་ཕ་རོལ་གནོན་པ་ཡི། །ཁྲོ་བོ་རྣམས་ཀྱང་སྒོར་བྲིའོ། །རྡོ་རྗེ་གསང་བ་རབ་བསྒོམས་པས། །མཆོད་པ་སྔགས་ཤེས་པ་ཡིས་བྱ། །འདི་ནི་སྔགས་རྣམས་
ཐམས་ཅད་ཀྱི། །དམ་ཚིག་ཤིན་ཏུ་འདའ་དཀའ་བ་འོ། །བཤད་དང་གཅི་བ་ལ་སོགས་པ། །བྱེ་བྲག་ཏུ་ནི་ངེས་པར་དབུལ། །འདི་ནི་སྔགས་རྣམས་ཐམས་ཅད་ཀྱི། །སྐུ་ཡི་རྡོ་རྗེ་ལས་
དམ་ཚིག །དེ་བཞིན་གཤེགས་པ་ཐམས་ཅད་ཀྱི་སྐུའི་དཀྱིལ་འཁོར་རོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པས་གསུང་རྡོ་རྗེ་ཐམས་ཅད་ཀྱི་དམ་ཚིག་གི་སྤྲིན་
བཀོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། གསུང་རྡོ་རྗེའི་དཀྱིལ་འཁོར་འདི་ཉིད་ཀྱི་སྐུ་དང༌། གསུང༌། དང༌། ཐུགས་རྡོ་རྗེ་ལས་ཕྱུང་ངོ༌། །དེ་ནས་གསུང་གི་དཀྱིལ་འཁོར་
མཆོག །ཐུགས་ཀྱི་དཀྱིལ་འཁོར་རབ་འདྲ་བ། །དཀྱིལ་འཁོར་རྣམས་ནི་ཀུན་གྱི་མཆོག །ལེགས་པར་རབ་ཏུ་བཤད་པར་བྱ། །ཁྲུ་ནི་ཉི་ཤུའི་ཚད་དུ་བྱ། །གྲུ་བཞི་ལྷམ་པ་ཆོ་ག་བཞིན། །
གྲུ་བཞི་པ་ལ་སྒོ་བཞི་པར་།རྡོ་རྗེ་བསྒོམས་པས་ཐིག་གདབ་བོ། །དེ་དབུས་འཁོར་ལོ་ཆེན་པོ་ནི། །ཟླུམ་པོར་ཀུན་ཏུ་བྲི་བར་བྱ། །མདོ་རུ་ཕྱག་རྒྱ་ཐམས་ཅད་ནི། །ཆོ་ག་བཞིན་དུ་བྲི་བར་

82-1-498a

༄༅། །བྱ༑ ༑ཚེ་དཔག་མེད་ཀྱི་ཕྱག་རྒྱ་ཆེ། །དེ་ཡི་དབུས་སུ་གཞག་པར་བྱ། །རྡོ་རྗེ་གནས་མཆོག་དེ་ཉིད་དུ། །ཐམས་ཅད་ཡོངས་སུ་དགོད་པར་བྱ། །ཡོངས་
སུ་གསལ་བར་ཆོ་ག་བཞིན། །དཀྱིལ་འཁོར་དམ་པ་བྱས་ནས་ནི། །དེ་ནས་གསང་བའི་མཆོད་པ་བྱ། །འོན་ཏང་རྡོ་རྗེ་ཅན་དག་མཉེས། །བཤང་གཅི་ཁུ་བའི་དམ་ཚིག་གིས། །
མཆོད་དངོས་གྲུབ་ཐོབ་པར་འགྱུར། །འདི་ནི་སངས་རྒྱས་ཐམས་ཅད་ཀྱི། །དམ་ཚིག་ཤིན་ཏུ་འདའ་དཀའ་བའོ། །དེ་བཞིན་གཤེགས་པ་ཐམས་ཅད་ཀྱི་གསུང་གི་དཀྱིལ་
འཁོར་རོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ་ཀུན་ནས་སྤྲིན་གྱི་ཚོགས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རབ་ཏུ་གསང་
བའི་དཀྱིལ་འཁོར་གསང་བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །རྡོ་རྗེ་འཛིན་མཆོག་གང་ཡིན་པའི། །གཟུགས་ནི་དབུས་སུ་ལེགས་བྲིས་པ། དེ་ཡི་
དཀྱིལ་འཁོར་གནས་སུ་འགྱུར། །སྐུ་གསུང་ཐུགས་ཀྱི་གསང་ལས་བྱུང༌། །འདི་ནི་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་གནས་ཡེ་
ཤེས་གསང་བ་ཡིན་ཏེ། རབ་ཏུ་གསང་བའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་དཀྱིལ་འཁོར་ཐམས་ཅད་ཀྱི་འཁོར་ལོ་འབྱུང་བ་ཞེས་བྱ་བའི་ཏིང་ངེ་འཛིན་ལ་

82-1-498b

སྙོམས་པར་ཞུགས་ནས། དཀྱིལ་འཁོར་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་གསང་བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །དེ་ལ་འདི་ནི་རྡོ་རྗེའི་
དཀྱིལ་འཁོར་གྱི་སྔགས་ཀྱི་སྙིང་པོའི་ཐིག་གདབ་པའི་ཡི་གེའི་གནས་རྣམས་སོ། །ཨོཾ་ཨཱཿཧཱུཾ། རྡོ་རྗེའི་ཐིག་ནི་གདབ་པ་དང༌། ཚོན་རྩི་དག་ནི་དགྱེ་བ་དག །སྔགས་ཀྱི་སེམས་ལས་མི་བྱ་
སྟེ༑ ༑བྱས་ན་བྱང་ཆུབ་རྙེད་པར་དཀའ། །དེ་བས་དམ་ཚིག་ཚུལ་ཤེས་པས། །སྔགས་ཀྱི་ལྷ་རྣམས་ཕབ་ནས་སུ། །བྱིན་གྱིས་བརླབས་ཀྱིས་གནས་བསྒོམས་ལ། །དཀྱིལ་འཁོར་རྣམས་ནི་
རྣམ་པར་བརྟག །རྒྱལ་ཆེན་རྣམ་པར་སྣང་མཛད་དང༌། །ཡང་ན་སྤྱན་ནི་དབབ་པར་བྱ། །སྐུ་ཡི་དཀྱིལ་འཁོར་གནས་ཡིད་འོང༌། །རྡོ་རྗེ་སྐུ་ཡི་ཡོན་ཏན་འཐོབ། །རྡོ་རྗེ་ཆོས་ནི་རྒྱལ་པོ་ཆེ། །
རང་གི་ཆོས་མས་དབབ་པར་བྱ། །འདི་ནི་སྔགས་རྣམས་ཐམས་ཅད་ཀྱི། །གསང་བ་རབ་ཏུ་རྟག་པ་ཡིན། །རྡོ་རྗེ་སེམས་དཔའ་རྒྱལ་པོ་ཆེ། །མ་མཱ་ཀཱི་ཡང་དབབ་པར་བྱ། །འདི་ནི་སྔགས་
རྣམས་ཐམས་ཅད་ཀྱི། །གསང་བ་རྨད་དུ་བྱུང་བའོ། །དེ་ལྟར་བྱས་ན་བྱིན་རློབ་ཅིང༌། །ཡིད་ལ་དབང་བ་ཉིད་གཤེགས་ཏེ། །རབ་ཏུ་དགྱེས་པར་གྱུར་ནས་ནི། །གསང་བ་དག་གིས་མཆོག་
ཀྱང་སྩོལ། །འདི་སྐད་ཀྱང་གསུངས་སོ། །སྔགས་ཀྱི་སེམས་པས་བྱ་བ་ནི། །རྡོ་རྗེ་གསང་བ་རྨད་པོ་ཆེ། །ཁྲོ་བོའི་རྒྱལ་པོས་བཀུག་ནས་ནི། །སངས་རྒྱས་ཐམས་ཅད་མཆོད་པར་བྱ། །རྡོ་རྗེ་དྲི་

82-1-499a

༄༅། །མེད་གསུམ་དག་གི །དམ་ཚིག་མཆོད་པ་དུས་གསུམ་པ། །རྡོ་རྗེ་གསུམ་གྱི་སྦྱོར་བས་བྱ། །སྔགས་ཀྱི་དངོས་གྲུབ་ཐོབ་པར་བྱེད། །འདི་སྐད་ཀྱང་གསུངས་
སོ༑ ༑སྔགས་རྣམས་ཐམས་ཅད་ཉིད་ལ་ཡང༌། །རྨད་དུ་བྱུང་བའི་གཏོར་མ་དབུལ། །བཤང་གཅི་ཤ་དང་འབྲུ་མར་དང༌། །སེམས་ལས་བྱུང་བའི་ཙནྡན་དང༌། །ཁུ་བ་དག་གིས་
སྔགས་རྣམས་ཀུན། །ཚིམ་པར་འགྱུར་བར་ཀུན་ཏུ་བཤད། །འདི་ནི་དམ་ཚིག་མཆོག་ཡིན་ཏེ། །སངས་རྒྱས་བྱང་ཆུབ་རྫོགས་བྱེད་པའོ། །ཐིག་གདབ་པ་ཡི་ཆོ་ག་འདི། །བདག་
ཉིད་གང་ཚེ་སྤྱོད་པ་ན། །རྣམ་པར་སྣང་མཛད་བསྒོམས་ནས་སུ། །རྡོ་རྗེ་སེམས་དཔའ་རབ་ཏུ་བསྒོམ། །ཡང་ན་རྡོ་རྗེ་མི་འཆིར་གྲགས། །སློབ་མ་རྡོ་རྗེ་འོད་པོ་ཆེ། །སངས་རྒྱས་
ཀུན་གྱིས་བསྟེན་པ་ཡི། །ལས་ཀྱི་གོ་འཕང་བསྒོམ་པར་བྱ། །སངས་རྒྱས་རྒྱལ་ཆེན་ལྔ་རྣམས་ནི། །རྡོ་རྗེའི་ཐིག་སྐུད་དག་ལ་དགོད། །འདི་ནི་སངས་རྒྱས་ཐམས་ཅད་ཀྱི། །
གསང་བ་རབ་ཏུ་རྨད་བྱུང་བའོ། །རྣམ་པ་ཉི་ཤུ་རྩ་ལྔར་ནི། །ཚོན་རྩི་དག་ཀྱང་རྣམ་པར་བསྒོམ། །འདི་ནི་སངས་རྒྱས་ཐམས་ཅད་ཀྱི། །གསང་བ་བྱང་ཆུབ་དམ་པ་ཡིན། །སྔགས་
རྣམས་ཐམས་ཅད་ཉིད་ལ་ཡང༌། །རྡོ་རྗེ་ཧཱུཾ་ནི་བསྒོམ་པར་བྱ། །སྐུ་དང་གསུང་དང་དམ་ཚིག་མཆོག །གནས་ལྔ་དག་ཏུ་བསྒོམ་པར་བྱ། །དེ་ལྟར་རྟག་ཏུ་བྱས་ན་ནི། །རྡོ་རྗེ་མི་

82-1-499b

ཕྱེད་གསུམ་ལས་སྐྱེས། །རྡོ་རྗེ་སེམས་དཔའ་བློ་ལྡན་པ། །འཇིགས་ཤིང་སྐྲག་ནས་བྱིན་རློབ་མཛད། །རྡོ་རྗེ་བུམ་པ་བཞག་པ་ནི། །སྔགས་རྒྱུད་བདག་པོས་ཤེས་བྱ་སྟེ། །རྡོ་རྗེ་སེམས་
དཔའི་ཏིང་འཛིན་གནས། །བརྟན་པའི་བློས་ནི་བརྟག་པར་བྱ། །དངོས་གྲུབ་ཀུན་གྱི་འབྲས་འདོད་པའི། །སྔགས་ཤེས་པས་ནི་སྦྱིན་སྲེག་བྱ། །བཤང་ཅིག་འབྲུ་མར་ཤ་ལ་སོགས། །སྦྱིན་
སྲེག་ཏུ་ནི་དབུལ་བར་བྱ། །རྡོ་རྗེ་མི་ཕྱེད་གསུམ་དག་ལ། །རྡོ་རྗེ་གསང་བའི་སྦྱིན་སྲེག་དབུལ། །དབུས་སུ་རང་གི་ལྷ་ཡི་གཟུགས། །བསམས་ཏེ་གཞལ་དུ་དབབ་པར་བྱ། །འདི་སྐད་
ཀྱང་གསུངས་སོ། །དབང་པོ་གཉིས་ཀྱི་དམ་ཚིག་གིས། །སྦྱིན་སྲེག་བརྒྱ་རྩ་བརྒྱད་དུ་བྱ། །འདི་ནི་སངས་རྒྱས་ཐམས་ཅད་ཀྱི། །དམ་ཚིག་ཤིན་ཏུ་འདའ་དཀའ་བའོ། །རྣམ་སྣང་
མཛད་ཀྱི་སྦྱོར་བ་ཡིས། །སློབ་མ་རྡོ་རྗེ་གསུམ་ལས་བྱུང༌། །ཨཱཿནི་ལུས་དང་ངག་སེམས་ལ། །བསྒོམས་ནས་རྡོ་རྗེ་གཟུང་བར་བྱ། །རྒྱལ་ཆེན་རྡོ་རྗེ་སེམས་དཔའ་དང༌། །གྲགས་
ཆེན་རྣམ་པར་སྣང་མཛད་དག །སྐུ་གསུང་ཐུགས་ཀྱི་དམ་ཚིག་ཏུ། །བྱིང་ཡིས་བརླབས་ནི་རབ་ཏུ་གསོལ། །དེ་ལ་འདི་ནི་དཀྱིལ་འཁོར་ཆེན་པོར་འཇུག་པའི་རྡོ་རྗེའི་དམ་ཚིག་གོ། །ཨཱཿ
ཁཾ་བི་ར་ཧཱུཾ། འདི་ནི་དམ་ཚིག་ཐམས་ཅད་ཀྱི་ལུས་དང༌། ངག་དང༌། སེམས་རྡོ་རྗེའི་སྙིང་པོའོ། །དེ་ལ་འདི་ནི་རྡོ་རྗེ་ཆེན་པོའི་དབང་བསྐུར་བའི་གསང་བའི་ཡེ་ཤེས་གསང་བའོ། །སངས་

82-1-500a

༄༅། །རྒྱས་ཀུན་གྱིས་ནམ་མཁའི་ཁམས། །ཡོངས་སུ་གང་བར་རབ་ཏུ་བསྒོམ། །རྡོ་རྗེའི་རིགས་ནི་འཛིན་པ་ཡིས། །སིལ་སྙན་དྲི་ཡི་སྤྲིན་རྣམས་བསྒོམ། །འདི་
སྐད་ཀྱང་གསུངས་སོ། །རྡོ་རྗེ་སྐུ་གསུམ་སྡགས་ཀྱི་ནི། །ཡུངས་ཀར་དག་གིས་བརྡེག་པར་བྱ། །དེ་ལ་དེ་ཡི་ཚེ་ན་ནི། །བདག་ཉིད་དབང་བསྐུར་རབ་ཏུ་སྩོལ། །རྡོ་རྗེ་སེམས་དཔའི་ཏིང་
འཛིན་གྱིས། །ཡང་ན་སངས་རྒྱས་བསྒོམ་པར་བྱ། །བུམ་པ་དམ་ཚིག་མཆོག་རྣམས་ཀྱིས། །བཟུང་བར་མཁས་པ་དག་གིས་བསྒོམ། །རྡོ་རྗེ་རྣམ་པར་སྣང་མཛད་བསམ། །སློབ་
མ་རྟག་ཏུ་བློ་བརྟན་ལ། །ལུས་དང་ངན་སེམས་རྡོ་རྗེ་ཅན། །སྔགས་ཤེས་པས་ནི་དགོད་པར་བྱ། །དེ་ལ་འདི་ནི་དབང་བསྐུར་བ་ཐམས་ཅད་ཀྱི་གསང་བ་སློབ་དཔོན་ཐམས་ཅད་
ཀྱི་རྡོ་རྗེའི་ཚིག་ཏུ་སྨྲ་བར་བྱའོ། །སངས་རྒྱས་རྣམས་ནི་ཐམས་ཅད་ཀྱི། །རྡོ་རྗེ་གསང་བ་གསུམ་བས་བྱང༌། །ཁམས་གསུམ་དག་གིས་ཕྱག་བྱས་བ། །རྡོ་རྗེ་དབང་བསྐུར་ཆེན་པོ་
སྦྱིན༑ ༑དེ་ལ་འདི་ནི་སློབ་མ་ཐམས་ཅད་ཀྱིས་རྡོ་རྗེ་ཆེན་པོའི་གསོལ་བ་བྱ་བའི་ཆོ་ག་གསང་བའོ། །བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་བཞིན། །བདག་
ཀྱང་འགྲ་ཏུ་བསྒྲལ་བའི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །དེ་ཚེ་དེ་ལ་དབང་བསྐུར་བ། །རབ་ཏུ་དགྱེས་ནས་སྩོལ་བར་མཛད། །ལྷ་ཡི་གཟུགས་ཀྱི་སྦྱོར་བ་ཡིས། །སྙིང་

82-1-500b

གར་བདག་པོ་གཞག་པར་བྱ། །རྡོ་རྗེ་སློབ་མ་བློ་ལྡན་ལ། །སྔགས་ཀྱི་ཡི་གེའི་ཚིག་བྱིན་ལ། །དཀྱིལ་འཁོར་དག་ནི་བསྟན་པར་བྱ། །སངས་རྒྱས་ཀུན་གྱིས་གསུངས་པ་ཡི། །དམ་ཚིག་
གསང་པ་བསྒྲག་པར་བྱ། །ཁྱོད་ཀྱིས་སྲོག་ཆགས་གསད་པར་བྱ། །བརྫུན་གྱི་ཚིག་ཀྱང་སྨྲ་བར་བྱ། །མ་བྱིན་པར་ཡང་ཁྱོད་ཀྱིས་ལོང༌། །བུད་མེད་དག་ཀྱང་བསྟེན་པར་བྱ། །རྡོ་རྗེའི་ལམ་
ནི་འདི་དག་གིས། །སེམས་ཅན་ཐམས་ཅད་བསྐུལ་བར་བྱ། །འདི་སྐད་ཀྱང་གསུངས་ཏེ། །འདི་སངས་རྒྱས་ཐམས་ཅད་ཀྱི། །དམ་ཚིག་མཆོག་ཏུ་རྟག་པའོ། །སྔགས་ཀྱིས་བསྐུལ་
བ་སྨྲས་པ་ཡིས། །དེ་ལ་སྔགས་ཀྱང་སྦྱིན་པར་བྱ། །སྔགས་ཀྱི་རྒྱལ་པོའི་ཏིང་འཛིན་དང༌། །གསང་བ་སྦྱིན་པ་བརྩམ་པར་བྱ། །ཁུ་བའམ་ཡང་ན་བཤང་བའང་རུང༌། །ཆོག་བཞིན་
དུ་བསྔགས་ནས་ནི། །རྡོ་རྗེའི་བློས་ནི་བཟའ་བར་བྱ། །འོན་ཏང་དངོས་གྲུབ་རྙེད་མི་དཀའ། །རྣམ་པ་འདི་བཞི་གསང་ཆེན་ཏེ། །རྡོ་རྗེ་ཅན་ནི་ཀུན་གྱི་གསང༌། །སྔགས་ཀྱི་འཁོར་
ལོ་བུད་མེད་གཟུགས། །སེམས་ཅན་དོན་སྤྱོད་ཕྱིར་གནས་པའོ། དེ་ལ་འདི་ནི་རྡོ་རྗེའི་དཀྱིལ་འཁོར་ཐམས་ཅད་ཀྱང་སྔགས་ཀྱི་མཉེས་པར་བྱ་བ་གསང་བའོ། །གླང་པོའི་
ཤ་དང་རྟ་ཡི་ཤ། ཤ་ཆེན་དག་ཀྱང་བཟའ་བྱ་ཞིང༌། །སྔགས་རྣམས་ཀུན་ལ་དབུལ་བར་བྱ། །དེ་ལྟར་བྱས་ན་མགོན་པོ་མཉེས། །ཉིན་རེ་རྡོ་རྗེ་སློབ་མ་ལ། །མཁས་པས་དཀྱིལ་

82-1-501a

༄༅། །འཁོར་བསྟན་པར་བྱ། །བཤང་གཅི་ཤ་ཡི་བྱ་བ་དང༌། །རྡོ་རྗེ་གསང་བའི་ཚིག་དག་གིས། །སྔགས་རྣམས་ཀུན་གྱི་ཡི་གེ་ཨོཾ། །བསྒོམས་ན་དེ་མ་ཐག་ཏུ་
འབར། །བཅོམ་ལྡན་འདས་སྔགས་ཀྱི་རིགས་པའི་སྐྱེས་བུ་ཆེན་པོས་དེ་སྐད་ཅེས་བཀའ་སྩལ་ཏོ། །དངོས་གྲུབ་ཐམས་ཅད་བསྒྲུབ་པ་དང༌། །དམ་ཚིག་ཆེན་པོ་བསྒྲུབ་པ་དང༌། །
སངས་རྒྱས་བྱང་ཆུབ་ཉིད་དག་ཀྱང༌། །ནན་ཏན་དུ་ནི་བསྒྲུབ་པར་བྱ། །མི་སྣང་སྟོབས་དང་བརྩོན་འགྲུས་དང༌། །རྡོ་རྗེ་དགུག་པའི་མཆོག་དག་ཀྱང༌། །རྡོ་རྗེ་སྐུ་ཡི་བཀའ་
བཞིན་དུ། །དཀྱིལ་འཁོར་དག་གིས་ཐམས་ཅད་འགྲུབ། །བཤང་གཅི་དང་ནི་ཤ་ཆེན་རྣམས། །ཆ་ནི་མཉམ་པར་བྱས་ནས་སུ། །ཁམ་ཕོར་སྦྱར་མར་བཞག་ན་ནི། །སངས་
རྒྱས་ཀུན་དང་ལྷན་ཅིག་འཁོད། །འདི་སྐད་ཅེས་ཀྱང་གསུངས་ཏེ། དེ་ལ་འདི་ནི་གསང་བ་ཐམས་ཅད་ཀྱི་རྡོ་རྗེ་མངག་གཞུག་པ་རབ་ཏུ་སྒྲུབ་པའི་དམ་ཚིག་གི་མཆོག་གོ །ཧྲཱིཿ
ནི་འབར་བའི་འོད་བཟང་པོ། །ནམ་མཁའ་རྡོ་རྗེའི་དབུས་སུ་བསམ། །སངས་རྒྱས་ཀུན་གྱིས་ནམ་མཁའི་ཁམས། །ཡོངས་སུ་གང་བར་རྣམ་པར་བསྒོམ། །དེ་ཡི་སྐུ་གསུང་
ཐུག་ གནས། །དེར་ནི་སྔགས་ཀྱི་དབབ་པར་བྱ། །དེ་ལ་འདི་ནི་སྐུ་དང༌། གསུང་དང༌། ཐུགས་ཀྱི་སྔགས་རྡོ་རྗེ་བྱིན་གྱིས་རློབ་པའི་སྙིང་པོའོ། །ཨཱཿཁཾ་དྷཱིཿཕྱག་ན་རྡོ་རྗེའི་

82-1-501b

གཟུགས་ཆེན་དང༌། །ཕྱག་ན་པདྨོ་འོད་ཆེན་དང༌། །གཞན་གྱིས་མི་ཐུབ་གཟུགས་ཆེན་དག །བསྒོམས་ནས་གསང་བའི་གནས་བཞག་གོ །དེ་ལ་འདི་ནི་རྡོ་རྗེ་གསང་བའི་གནས་
སོ༑ ༑ཉི་མའི་དཀྱིལ་འཁོར་དབུས་གནས་པར། །མི་བསྐྱོད་པ་ནི་རབ་ཏུ་བརྟག། །ཚེ་དཔག་མེད་པའི་འཁོར་ལོ་ཆེ། །རྡོ་རྗེ་སྣང་མཛད་དེ་བཞིན་ཏེ། །འོད་ཆེན་སྡུག་བསྔལ་ཆེན་པོ་ཡིས། །
ཐམས་ཅད་སྙིང་པོས་བསྐུལ་བར་བྱ། །དེ་ལ་འདི་ནི་རྡོ་རྗེའི་སྙིང་པོ་ཐམས་ཅད་བསྐུལ་བའོ། །ཨཱཿ། མདུང་རྩེ་ཆེ་དང་རྡོ་རྗེ་ཆེ། །ལྕགས་ཀྱུ་སྣ་ཚོགས་མཆོག་རྣམས་ཀྱིས། །རྡོ་རྗེ་ཆོ་
ག་བཞིན་བསྐུལ་ན། །སངས་རྒྱས་བྱང་ཆུབ་རབ་ཏུ་འགྲུབ། །འདི་སྐད་ཅེས་ཀྱང་གསུངས་སོ། །ཉམས་དགའ་བ་ཡི་དྭགས་དང༌། །ཆུ་གླིང་རྣམ་པ་སྣ་ཚོགས་སུ། །ཟླ་བ་ཕྱེད་ནི་ཚོན་
ཆད་ཀྱིས། །སངས་རྒྱས་ཐོབ་པ་གདོན་མི་ཟ། །རི་རབ་སུམ་ཅུ་རྩ་དྲུག་གི །རྡུལ་ཕྲན་ཇི་སྙེད་ཡོད་པ་ཡི། །དེ་ཡི་འཁོར་ཚོགས་ལྷན་ཅིག་ཏུ། །འཁོར་ལོ་ཅན་གྱི་བྱང་ཆུབ་འགྲུབ། །ཕྱོགས་
བཅུའི་སངས་རྒྱས་ཐམས་ཅད་ཀྱི། །སངས་རྒྱས་ཞིང་དུ་འགྲོ་བར་འགྱུར། །ཟབ་མོའི་ཆོས་ཀྱང་ཐོས་འགྱུར་ཞིང༌། །སངས་རྒྱས་ཡང་འཐོབ་པར་འགྱུར། །བཅོམ་ལྡན་འདས་དམ་
ཚིག་རྡོ་རྗེ་བཞད་པས་དེ་སྐད་ཅེས་བཀའ་སྩལ་ཏོ། །དེ་ལ་འདི་ནི་མངག་གཞུག་པ་ཐམས་ཅད་ཀྱི་གསང་བའི་རྡོ་རྗེ་གསང་བའོ། །རྡོ་རྗེ་སེམས་དཔའ་ཡེ་ཤེས་ཆེ། །དེ་བཞིན་གསུང་

82-1-502a

༄༅། །གི་རྡོ་རྗེ་འཛིན། །རྡོ་རྗེ་སྐུ་ཡི་དགོད་པ་ཆེས། །མངག་གཞུག་པ་དག་རྟག་ཏུ་བསྐུལ། །དེ་ལ་འདི་ནི་རྡོ་རྗེ་ཡེ་ཤེས་འཁོར་ལོ་སྔགས་ཀྱི་དམ་ཚིག་གི་གནས་
སོ༑ ༑དམ་ཚིག་བསྐུལ་བ་དང༌། དམ་ཚིག་གཏོང་བ་དང༌། དམ་ཚིག་པོད་པ་དང༌། དམ་ཚིག་བཅིང་བའོ། །མཁའ་དབྱིངས་རྒྱ་ཆེན་དག་པ་ནི། །ཆོས་རྣམས་ཐམས་ཅད་རྣམ་
པར་སྤངས། །གོང་བུའི་ཚུལ་གྱིས་བྱེད་པ་ནི། །རྡོ་རྗེ་རྨད་བྱུང་གཟུགས་ཅན་ནོ། །བཅོམ་ལྡན་འདས་སངས་རྒྱས་ཐམས་ཅད་ཀྱི་བུ་གཅིག་པ་རྡོ་རྗེ་སེམས་དཔའ་ཆེན་པོས་
དེ་སྐད་ཅེས་བཀའ་སྩལ་ཏོ། །སངས་རྒྱས་རྡོ་རྗེ་སེམས་དཔའང་རུང༌། །གལ་ཏེ་དབང་དུ་བྱ་འདོད་ན། །རྡོ་རྗེ་མཆོག་གསུམ་འཛིན་པ་ཆེ། །གསང་བ་ཆེན་པོ་འདི་བསམ་
མོ༑ ༑རྡོ་རྗེ་འཇམ་པ་སྟོབས་པོ་ཆེ། །ནམ་མཁའ་རྡོ་རྗེའི་དབུས་སུ་བསམ། །མདའ་ལྔའི་སྦྱོར་བ་དག་གིས་ནི། །དབུ་རྒྱན་རྩེ་མོ་ཡང་དག་སྤྲོ། །གནས་ལྔ་དག་ཏུ་སྔགས་
ཤེས་པས། །རྡོ་རྗེ་ཁྲོ་བོས་རབ་ཏུ་དབབ། །སྡངས་ཤིང་བརྒྱལ་བར་བསྒོམ་པ་ནི། །བྱིས་པའི་བློ་ནི་གྲགས་ཆེན་གྱིས། །བསམ་གཏན་འདི་ནི་ཟླ་ཕྱེད་དུ། །གསང་བའི་བསྐུལ་བ་
དག་གིས་བསྒོམ། །སྔགས་རྣམས་ཀུན་གྱིས་རབ་གསང་བ། །རྡོ་རྗེའི་དོན་གྱིས་བློ་ཡིས་གསུངས། །སངས་རྒྱས་དཀྱིལ་འཁོར་མཆོག་དག་ནི། །ནམ་མཁའ་རྡོ་རྗེའི་དབུས་

82-1-502b

བསམ་པ༑ ༑སྔགས་ཀྱི་རྡོ་རྗེ་ཧཱུཾ་ལ་སོགས། །རྡོ་རྗེ་གསུམ་ལ་སོགས་པར་བསྒོམ། །ཨོཾ་ནི་མིག་གི་དབུས་བསམས་ནས། །འདི་དག་ཆོ་ག་བཞིན་དུ་བསྟན། །སྔགས་རྣམས་ཀུན་གྱི་
གཟུགས་དག་ནི། །སྐུ་གསུང་རྡོ་རྗེ་ཅན་དུ་མཐོང༌། །བཀྲེས་སྐོམ་ལ་སོགས་ཉོན་མོངས་ཆེ། །སྦྱོར་བ་འདི་ནི་རྣམ་བསམ་ན། །རྡོ་རྗེ་ཐུགས་ཀྱི་བཀའ་བཞིན་དུ། །སྡུག་བསྔལ་ཐམས་
ཅད་བྱང་བར་འགྱུར། །རྣམ་པར་སྣང་མཛད་གཟུགས་ཆེན་པོ། །པས་མ་ན་དོན་རྣམས་ཐམས་ཅད་འབྱོར། །བཾ་ནི་ཁ་ཡི་ནང་དུ་བསྒོམ། །ཨོཾ་ནི་ལྕེ་ལ་འདུག་པར་བསམ། །བཟའ་ཕར་
བྱ་བ་ཀུན་གྱི་གནས། །ཡིད་བཞིན་ནོར་བུས་བརྒྱན་པ་སྟེ། །ཞི་བ་སྡུག་བསྔལ་ཐམས་ཅད་སེལ། །ཡེ་ཤེས་རྡོ་རྗེ་ལས་བྱུང་བའོ། །བཅོམ་ལྡན་འདས་ཡིད་བཞིན་གྱི་ནོར་བུས་དེ་
སྐད་ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ་དཔའ་བོ་ཆེན་པོ་རྡོ་རྗེ་དེ་བཞིན་གཤེགས་པས། རྡོ་རྗེ་བསྒོམ་པའི་ཚིག་གི་མཆོག །
རྡོ་རྗེའི་གསུང་ཕྱུང་བའོ། །བཱི༑ སངས་རྒྱས་དཀྱིལ་འཁོར་འོད་བཟང་པོ། །ནམ་མཁའ་རྡོ་རྗེའི་དབུས་སུ་བསམ། །རྡོ་རྗེ་སྐུ་གསུམ་སྦྱོར་བ་ཡིས། །བསྐྱེད་དེ་འདི་ནི་རྣམ་པར་
བསམ། །རྒྱན་རྣམས་ཐམས་ཅད་ཡོངས་རྫོགས་པ། །ཅུང་ཟད་སེར་བ་རྡོ་རྗེ་འགྱིང༌། །ཞི་བ་ཐོར་ཚུགས་དབུ་རྒྱན་ཅན། །བསམས་ནས་ཐམས་ཅད་བརྩམ་པར་བྱ། །རྡོ་རྗེ་

82-1-503a

༄༅། །དཔའ་བོ་རླབས་ཀྱི་ཕྲེང་བ་ཞེས་བྱ་བའི་ཏིང་ངེ་འཛིན་ཏོ། །དེ་ནས་བཅོམ་ལྡན་འདས་ཀུན་ནས་དབྱངས་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས༑ རྡོ་རྗེ་ཆེན་པོ་སྒོམ་པའི་ཚིག་འདི། ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ཙུཾ། ཉི་མའི་དཀྱིལ་འཁོར་དམ་པ་ནི། །ནམ་མཁའི་རྡོ་རྗེའི་དབུས་སུ་བསམ། །
སངས་རྒྱས་སྤྲིན་གྱི་ཆོ་ག་ཡིས། །རྡོ་རྗེ་གསུམ་གྱི་གྲགས་ཆེ་ནི། །ལུས་དང་ངག་དང་སེམས་ལ་དབབ། །བསྐུལ་བྱེད་རྡོ་རྗེ་མ་བསྒོམ་མོ། །རྒྱན་རྣམས་ཐམས་ཅད་ཡོངས་རྫོགས་
པ༑ ༑ཁ་དོག་དཀར་མོར་རབ་ཏུ་བསྒོམ། །རྡོ་རྗེ་སེམས་དཔའ་རྒྱལ་པོ་ཆེ། །བསམས་ལ་སྔགས་ཀྱི་ཚིག་དགོད་དོ། །རྡོ་རྗེའི་དམ་ཚིག་ཡེ་ཤེས་ཀྱི་འོད་ཟེར་ཞེས་བྱ་བའི་ཏིང་ངེ་
འཛིན་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ། བསམ་པ་ཐམས་ཅད་རྡོ་རྗེ་ལོངས་སྤྱོད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས།
ཏིང་ངེ་འཛིན་གྱི་འཁོར་ལོའི་ཚུལ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཛཾ། སངས་རྒྱས་དཀྱིལ་འཁོར་དམ་པ་དག །ནམ་མཁའི་དབྱིངས་ཀྱི་དབུས་སུ་བསམ།།
སངས་རྒྱས་ཀུན་གྱི་ཆོ་ག་ཡིས། །རྡོ་རྗེ་བསྒོམ་པས་དབབ་པར་བྱ། །ཛམྦྷ་ལ་ནི་ནོར་སྒྲུབ་པ། །གནོད་སྦྱིན་ཆེན་པོ་བསྐྱེད་པར་བྱ། །ཞི་བ་གནོད་སྦྱིན་གཟུགས་འཛིན་པ། །ཐོར་

82-1-503b

ཚུགས་དབུ་རྒྱན་རྡོ་རྗེ་ཅན། །སངས་རྒྱས་ལྔ་ཡི་ཆོ་ག་ཡིས། །གནས་ལྔ་དག་ཏུ་བསྒོམ་པར་བྱ། །རྡོ་རྗེ་བདུད་རྩིའི་ཆུ་དེ་ཡིས། །བསམ་གཏན་གནས་ལ་འདུག་ལ་དབུལ། །རྡོ་རྗེ་སེམས་
དཔའི་ཆོ་ག་ཡིས། །དབུ་རྒྱན་དེ་ལ་རྣམ་པར་བསམ། །དེ་ལྟར་བྱས་ན་གནོད་སྦྱིན་དབང༌། །གནོད་གནས་དབང་པོ་འོད་ཆེན་གཉིས། །རྡོ་རྗེ་དམ་ཚིག་གི་ཕྱག་རྒྱ་རྫས་སྒྲུབ་པའི་ཏོག་གི་
དཔལ་ཞེས་བྱ་བའི་ཏིང་ངེ་འཛིན་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ། །རྡོ་རྗེ་འདོད་པ་ཉེ་བར་ལོངས་སྤྱོད་པའི་དཔལ་ཞེས་བྱ་བའི་ཏིང་ངེ་འཛིན་ལ་སྙོམས་
པར་ཞུགས་ནས། གནོད་སྦྱིན་མོའི་རྡོ་རྗེའི་དམ་ཚིག་གི་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཀྵིཾ། མཁའ་དབྱིངས་རྡོ་རྗེའི་དབུས་གནས་པར། །གྲུ་བཞི་ལྷམ་
པ་རབ་ཏུ་བཟང༌། །ཐམས་ཅད་རིན་ཆེན་བཞི་ལས་བྱས། །མེ་ཏོག་སྤོས་ཀྱིས་ཀུན་ཏུ་འཁྲིགས། །གནོད་སྦྱིན་མོ་ནི་ཐམས་ཅད་ཀྱིས། །ནམ་མཁའི་དབྱིངས་ནི་གང་བར་བསམ། །གཟུགས་
ཀྱི་སྤྲིན་དག་རྣམ་བསམས་ལ། །རྡོ་རྗེ་གསུམ་གྱི་སྦྱོར་བས་དབབ། །གཟུགས་ནི་གཅིག་ཏུ་བསམ་པར་བྱ། །ལུས་གསུམ་རྡོ་རྗེ་བྱེ་བྲག་གིས། །དེ་ཡི་བསམ་གཏན་བསྒོམ་པར་བྱ། །རྡོ་རྗེ་
འཇམ་པའི་ཏིང་འཛིན་གནས། །དབུ་རྒྱན་ལ་ནི་ཁྲོ་བོ་བསྒོམ། །སྙིང་གར་སྔགས་ཀྱི་ཚིག་བསྒོམས་ལ། །རྡོ་རྗེའི་སྦྱོར་བ་བརྩམ་པར་བྱ། །གནོད་སྦྱིན་མོ་ཐམས་ཅད་དང་མཉམ་པ་ཉིད་དུ་

82-1-504a

༄༅། །གནས་པ་བསྒོམ་པའི་རྡོ་རྗེ་ཞེས་བྱ་བའི་ཏིང་ངེ་འཛིན་ཏོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ། རྡོ་རྗེའི་སྔགས་ཐམས་ཅད་ཀྱི་
དངོས་གྲུབ་ཀྱི་རྣམ་པར་འཕྲུལ་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། དངོས་གྲུབ་ཕྲ་མོ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སྐུ་
དང་གསུང་ཐུགས་ཡང་དག་འགྲུབ། །སངས་རྒྱས་གཟུགས་འཛིན་འདི་བཟང་པོ། །ཛམྦུ་ཆུ་བོའི་གསེར་འོད་འདྲ། །དངོས་གྲུབ་ཕྲ་མོ་དག་ལ་གནས། །མི་སྣང་ལ་སོགས་ཡང་དག་
གྲུབ༑ ༑འཇམ་པའི་འོད་དང་འདྲ་བར་འགྱུར། །གནོད་སྦྱིན་རྒྱལ་པོ་གྲུབ་པ་ཆེ། །རིག་འཛིན་དག་གི་དབང་པོར་འགྱུར། །དེ་ལ་འདི་ནི་རྡོ་རྗེའི་དངོས་གྲུབ་ཐམས་ཅད་ཀྱི་གཟུགས་
གསང་བའི་དངོས་གྲུབ་རྣམས་སོ། །སྔགས་ཀྱི་དངོས་གྲུབ་ཐོབ་པ་ཡི། །མཛེས་པའི་གཟུགས་རྣམས་ཐམས་ཅད་ནི། །འཇིག་རྟེན་ཁམས་ནི་ཐམས་ཅད་དུ། །མཐོང་བ་ཉིད་ཀྱིས་
དགའ་བར་འགྱུར། །གཙུག་ཏོར་ཐམས་ཅད་གྲུབ་པ་ནི། །ཡིད་བཞིན་ནོར་བུའི་བདག་པོར་འགྱུར། །སངས་རྒྱས་བྱང་ཆུབ་བྱེད་པའི་མཆོག །སངས་རྒྱས་རྡོ་རྗེ་རབ་བསྒོམ་
པའོ། །བཅོམ་ལྡན་འདས་བསམ་པ་ཐམས་ཅད་ཡོངས་སུ་རྫོགས་པར་བྱེད་པའི་རྡོ་རྗེས་འདི་སྐད་ཅེས་བཀའ་སྩལ་ཏོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ། དེ་

82-1-504b

བཞིན་གཤེགས་པ་ཐམས་ཅད་ཀྱི་བདག་པོས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རིག་པའི་བརྟུལ་ཞུགས་ཡང་དག་པར་ལེན་པའི་སྤྱོད་པ་འདི། །
ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །སྐུ་གསུང་ཐུགས་ཀྱི་རྡོ་རྗེ་རྣམས། །ལུས་དང་ངག་སེམས་སྒོམ་པ་ནི། །རང་ཚུལ་ཉིད་ཀྱིས་དེ་བྱས་ཏེ། །དེ་ལྟར་དངོས་གྲུབ་འཐོབ་
པར་འགྱུར། །དེ་ལ་འདི་ནི་སྐུ་དང༌། གསུང་དང༌། ཐུགས་ཀྱི་རྡོ་རྗེའི་རིག་པའི་བརྟུལ་ཞུགས་སོ། །ཐོར་ཚུགས་དབུ་རྒྱན་ཅན་གྱི་གཟུགས། །ཆེན་པོ་ཁ་དོག་དཀར་པོ་འདྲ། །སྔགས་
ཀྱི་སྡོམ་པས་ཀུན་ཏུ་བསྡམས། །ཆོ་ག་བཞིན་དུ་ཐམས་ཅད་བྱ། །ལོ་གྲངས་བཅུ་དྲུག་ལོན་པ་ནི། །རྒྱན་རྣམས་ཀུན་གྱིས་རྣམ་པར་ཀླུབས། །བཞིན་སྡུག་མིག་གི་དཀྱུས་རིང་
པ༑ ༑རྙེད་ནས་རིག་པའི་བརྟུལ་ཞུགས་སྤྱད། །སྤྱན་གྱི་གོ་འཕང་ལོངས་སྤྱོད་ཅིང༌། །རྡོ་རྗེའི་མཚན་མས་བསྒོམ་པར་བྱ། །ཕྱག་རྒྱ་སྔགས་ཀྱི་ཆོ་ག་ཤེས། །སྔགས་ཀྱི་རྒྱུད་
རྣམས་ལེགས་པར་བསླབས། །དེ་བཞིན་གཤེགས་པའི་བཙུན་མོར་བྱ། །སངས་རྒྱས་བྱང་ཆུབ་ལ་རབ་གནས། །བརྟུལ་ཞུགས་ཆེན་པོ་དུས་བཞིར་ནི། །གསང་བའི་
མཆོད་པ་རབ་ཏུ་བྱ། །སྡོང་བུ་རྩ་བ་འབྲས་བུ་ཡི། །བཟའ་དང་བཅའ་བ་སྤྱད་པར་བྱ། །འོན་ཏང་མྱུར་དུ་སངས་རྒྱས་འགྱུར། །བདག་པོ་ཡེ་ཤེས་རྒྱ་མཚོ་ཆེ། །ཟླ་བ་དྲུག་

82-1-505a

༄༅། །གིས་དེ་དག་ཀུན། །གདོན་མི་ཟ་བར་འཐོབ་པར་འགྱུར། །རྟག་ཏུ་གཞན་གྱི་ནོར་རྐུ་ཞིང༌། །བསད་པའང་རྨད་དུ་བྱུང་བ་དང༌། །འདོད་ཆགས་རྡོ་
རྗེའི་གནས་སྤྱད་པ། །སྡོམ་པ་འདིས་ནི་ཀུན་ཏུ་བསྡམས། །འདོད་ཆགས་རྡོ་རྗེ་ལྕགས་ཀྱུ་མོ། །ཡོན་ཏན་ལུག་རྒྱུད་མཱ་མ་ཀཱི། །གསུང་གི་རྡོ་རྗེ་ཐུགས་མཆོག་ལ། །འདི་ནི་རྣམ་པ་
ཀུན་ཏུ་རིགས། །བསམ་གཏན་ཡིག་གསུམ་རྡོ་རྗེ་ཅན། །རང་གི་ཕྱག་རྒྱ་སེམས་ཀྱི་བསམ། །དེ་ལྟར་སངས་རྒྱས་ཀུན་མཁྱེན་པ། །མཉེས་པར་འགྱུར་བ་གདོན་མི་ཟ། །སྒྲུབ་
པ་པོ་ནི་བློ་བརྟན་པས། །ནགས་ཚལ་དག་ཏུ་བསོད་སྙོམས་བསླང༌། །ཁ་ཟས་བཟང་པོ་བསྟར་བ་དང༌། །དེ་དག་སྐྲག་ནས་སྟེར་བར་འགྱུར། །རྡོ་རྗེའི་བདག་ཉིད་གསུམ་
འདས་ནས། །རྡོ་རྗེའི་ཡི་གེ་འཇིག་པར་འགྱུར། །ལྷ་མོ་ཀླུ་མོ་གནོད་སྦྱིན་མོ། །ལྷ་མ་ཡིན་ནམ་མི་མོའང་རུང༌། །རྙེད་ནས་རིག་པའི་བརྟུལ་ཞུགས་བྱ། །རྡོ་རྗེ་གསུམ་གྱི་ཡེ།
ཤེས་བསྟེན། །འདི་ནི་སྔགས་རྣམས་ཐམས་ཅད་ཀྱི། །དེ་ཉིད་གསང་བའི་ཚུལ་ཆེན་ཡིན། །རྡོ་རྗེ་གསུམ་གྱི་ཡེ་ཤེས་འབྱུང༌། །སངས་རྒྱས་བྱང་ཆུབ་རབ་འཇུག་པའོ། །
བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རིག་པའི་བརྟུལ་ཞུགས་ཀྱི་དམ་ཚིག་གི་དེ་ཁོ་ན་ཉིད་ཀྱི་རྡོ་རྗེས་དེ་སྐད་ཅེས་བཀའ་སྩལ་ཏོ། །དེ་བཞིན་གཤེགས་

82-1-505b

པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། དངོས་གྲུབ་ཐམས་ཅད་ཀྱི་དཀྱིལ་འཁོར་རྡོ་རྗེ་མངོན་པར་བྱང་ཆུབ་པ་ཞེས་བྱ་བའི་ལེའུ་སྟེ་བཅུ་
དྲུག་པའོ།།    །།དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་འདུས་ནས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་
དང༌། ཐུགས་རྡོ་རྗེ་དེ་བཞིན་གཤེགས་པ་ལ་གསོལ་བ་བཏབ་པ། མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོག་དཀྱིལ་འཁོར་གསུམ། །གསང་
བའི་དབྱངས་ལ་ཕྱག་འཚལ་ལོ། །རྣམ་པར་སྣང་མཛད་དག་པ་ཆེ། །རྡོ་རྗེ་ཞི་བ་དགའ་བ་ཆེ། །རང་བཞིན་འོད་གསལ་མཆོག་གི་མཆོག །སྟོན་པ་རྡོ་རྗེ་ཕྱག་འཚལ་ལོ། །རིན་
ཆེན་རྒྱལ་པོ་རབ་ཏུ་ཟབ། །རྡོ་རྗེ་ནམ་མཁའ་དྲི་མ་མེད། །རང་བཞིན་དག་པ་གོས་པ་མེད། །རྡོ་རྗེ་སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །
འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེ་གསུང་ལ་ཕྱག་འཚལ་ལོ། །དོན་ཡོད་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་རྫོགས་མཛད་པ། །དག་པ་ངོ་བོ་ཉིད་ལས་བྱུང༌། །རྡོ་རྗེ་སེམས་
དཔའ་ཕྱག་འཚལ་ལོ། །སངས་རྒྱས་ཀུན་གྱིས་བསྐུལ་བ་ཡི། །བསྟོད་ཚིག་ཞི་བ་འདི་རྣམས་ཀྱིས། །རྡོ་རྗེ་ལོངས་སྤྱོད་བསྟོད་ན་ནི། །དེ་ཡང་སངས་རྒྱས་འདྲ་བར་འགྱུར། །དེ་ནས་སྟོན་

82-1-506a

༄༅། །པ་རྡོ་རྗེ་འཛིན། །སངས་རྒྱས་ཀུན་ལ་རྗེས་བརྩེ་བ། །རྡོ་རྗེ་གསང་བ་གསུང་དག་པ། །རྡོ་རྗེའི་གསུང་ནི་བཀའ་སྩལ་ཏོ། །ཨེ་མའོ་སངས་རྒྱས་ཐམས་ཅད་ཀྱི། །
ཆོས་ཀྱི་དབྱིངས་ནི་ཡི་གེ་ཆེ། །རང་བཞིན་འོད་གསལ་ཡོངས་སུ་དག །ནམ་མཁའི་དབྱིངས་བཞིན་དྲི་མ་མེད། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་
སངས་རྒྱས་ཐམས་ཅད་ཀྱི་སྐུ་རྡོ་རྗེའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སངས་རྒྱས་ཡེ་ཤེས་རྒྱ་མཚོ་ཡི། །དམ་ཚིག་བཞི་ནི་བསྲུང་བར་བྱ། །ཤ་ཆེན་
རྟག་ཏུ་བཟའ་བར་བྱ། །འདི་ནི་དམ་ཚིག་མཆོག་ཡིན་ནོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། །སངས་རྒྱས་ཐམས་ཅད་ཀྱི་གསུང་རྡོ་རྗེའི་
དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །དམ་ཚིག་བཞི་པོ་བསྲུང་བར་བྱ། །གསུང་གི་རྡོ་རྗེ་ཡི་གེ་ཆེས། །བཤང་གཅི་དག་ནི་རྟག་ཏུ་བཟའ། །འདི་ནི་
གསང་བ་རྨད་བྱུང་བའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། རྡོ་རྗེ་འཛིན་ཐམས་ཅད་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་
ལས་ཕྱུང་ངོ༌། །རྡོ་རྗེ་སེམས་དཔའ་རྫུ་འཕྲུལ་ཆེས། །དམ་ཚིག་བཞི་པོ་བསྲུང་བར་བྱ། །ཁྲག་དང་ཁུ་བ་སྦྱར་བ་དག །བརྟུལ་ཞུགས་བརྟན་པས་རྟག་ཏུ་བཟའ། །སྐུ་གསུང་ཐུགས་ཀྱི་རྡོ་རྗེ་

82-1-506b

ཡི༑ ༑དམ་ཚིག་འདི་ནི་རྨད་པོ་ཆེ། །སངས་རྒྱས་ཀུན་གྱི་བརྟག་པ་འདི། །རྡོ་རྗེ་འཛིན་གྱིས་བསྲུང་བར་བྱ། །གང་ཞིག་དམ་ཚིག་འདི་སྲུང་བ། །རྡོ་རྗེ་སེམས་དཔའ་འོད་པོ་ཆེ། །དེ་ཡི་སྐུ་གསུང་
ཐུགས་རྟོགས་པའོ། །དེ་མ་ཐག་ཏུ་སངས་རྒྱས་འགྱུར། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་རང་སངས་རྒྱས་ཀྱི་དོན་གྱི་དམ་ཚིག་འདི། ཉིད་ཀྱི་སྐུ་དང༌།
གསུང་དང༌། ཐུགས་རྡོ་རྗེ་ལས་ཕྱུང་ངོ༌། །དེ་ཡི་ལུས་ཀྱི་སྟོན་པ་ནི། །རྡོ་རྗེའི་སྐུ་ལ་རབ་ཏུ་གནས། །སེམས་ཅན་གཟུང་བའི་ངང་ཚུལ་ཏེ། །དམ་ཚིག་མཆོག་ཏུ་རྟག་པའོ། །དེ་ནས་ཕྱག་ན་རྡོ་རྗེ་
དེ་བཞིན་གཤེགས་པ་ཐམས་ཅད་ཀྱི་བདག་པོས། ཉན་ཐོས་ཀྱི་བསླབ་པའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་བའོ། །དགེ་བ་བཅུས་ལས་ཀྱི་
ལམ༑ ༑བྱད་པ་ཡེ་ཤེས་སྤངས་པ་རྣམས། །དམན་པར་མོས་པ་ཐམས་ཅད་ཀྱི། །དམ་ཚིག་འདི་ནི་རྨད་པོ་ཆེ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་
པོས༑ ཚངས་པའི་དམ་ཚིག་འདི། །ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །གཏི་མུག་ལས་ཀྱི་ལམ་གང་རྣམས། །བྱེད་པ་འཇིགས་ཤིང་མི་སྡུག་པ། །སངས་རྒྱས་
བྱང་ཆུབ་སྟོན་པ་སྟེ། །སྐུ་ཡི་རྡོ་རྗེ་ཉིད་དུ་འགྱུར། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། དྲག་པོའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་

82-1-507a

༄༅། །རྡོ་རྗེ་ལས་ཕྱུང་ངོ༌། །ཁམས་གསུམ་དག་ན་གནས་པ་ཡི། །བུད་མེད་རྡོ་རྗེ་ལས་བྱུང་རྣམས། །སྣ་ཚོགས་དངོས་པོས་སྤྱད་པ་ནི། །དམ་ཚིག་མཆོག་ཏུ་རྨད་བྱུང་
བའོ༑ ༑དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་ཁྱབ་འཇུག་གི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སེམས་ཅན་
ལས་བྱུང་ཇི་སྙེད་པ། །དབྱེར་མེད་སྐུ་གསུམ་ལ་གནས་པ། །རྡོ་རྗེ་མཁའ་དབྱིངས་བདག་ཉིད་ཀྱང༌། །བསམ་གཏན་རྡོ་རྗེས་གསད་པར་བྱ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་
པ་ཐམས་ཅད་ཀྱི་བདག་པོས་རང་གི་དམ་ཚིག་རྡོ་རྗེ་འདི། ཉིད་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སྐུ་ཡི་རྡོ་རྗེ་ཚངས་པར་འགྱུར། །གསུང་གི་རྡོ་རྗེ་དབང་ཕྱུག་ཆེ། །
ཐུགས་ཀྱི་རྒྱལ་པོ་རྡོ་རྗེ་འཛིན། །དེ་ཉིད་ཁྱབ་འཇུག་རྫུ་འཕྲུལ་ཆེ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། གནོད་སྦྱིན་མོ་ཐམས་ཅད་ཀྱི་དམ་ཚིག་
འདི། ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །ཁྲག་དང་ཤ་ནི་ཟ་བ་དང༌། །རྟག་ཏུ་གཞན་གྱི་བུད་མེད་སྤྱོད། །དམ་ཚིག་དགའ་བ་འདི་རྣམས་ཀྱིས། །རྡོ་རྗེ་ཆེན་པོ་
 །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་ཀླུའི་རྒྱལ་པོ་ཐམས་ཅད་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་

82-1-507b

ཕྱུང་ངོ༌། །འོ་མ་འཐུང་བ་ཕྲ་མ་ཅན། །དེ་དག་འདོད་དང་དྲི་ལ་འབད། །དམ་ཚིག་འདིས་ནི་བསྒྲུབ་པར་བྱ། །གཞན་དུ་ངེས་པར་ཉོན་མོངས་འགྱུར། །དེ་ནས་ཕྱག་ན་རྡོ་རྗེ་དེ་བཞིན་
གཤེགས་པ་ཐམས་ཅད་ཀྱི་བདག་པོས། ལྷ་མ་སྲིན་གྱི་བུ་མོའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཁྲོ་ཞིང་ང་རྒྱལ་གསོད་པས་ནོན། །སྤོས་དང་
མེ་ཏོག་སྤྱོད་ལ་དགྱེས། །རྡོ་རྗེ་ས་འོག་དམ་ཚིག་སྟེ། །གདུལ་དཀའ་རྡོ་རྗེ་འཇིགས་བྱེད་པའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་སྲིན་མོ་རྣམས་
ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཐོད་རུས་བདུག་པའི་འབྲུ་མར་དང༌། །ཞག་གིས་རབ་ཏུ་དགའ་བར་འགྱུར། །འབྱུང་པོ་ཀུན་གྱི་དམ་ཚིག་སྟེ།
དག་བྱེད་འདི་ནི་དོན་ཆེན་བྱེད། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་མཁའ་འགྲོ་མ་ཐམས་ཅད་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌།
ཐུགས་རྡོ་རྗེ་ལས་ཕྱུང་ངོ༌། །བཤང་གཅི་དང་ནི་ཁྲག་དག་བཟའ། །ཆང་ལ་སོགས་པའང་རྟག་ཏུ་བཏུང༌། །རྡོ་རྗེ་མཁའ་འགྲོའི་སྦྱོར་བ་ཡིས། །གནས་ཀྱི་མཚན་ཉིད་ཀྱིས་གསད་བྱ།
ངོ་བོ་ཉིད་ཀྱིས་ཀུན་འབྱུང་བ། །ཁམས་གསུམ་དག་ན་རྣམ་པར་སྤྱོད། །སེམས་ཅན་ཀུན་ལ་ཕན་འདོད་པའི། །དམ་ཚིག་མ་ལུས་སྤྱད་པར་བྱ། །ཁམས་གསུམ་པ་ཐམས་ཅད་ཀྱི་

82-1-508a

༄༅། །རྡོ་རྗེའི་དམ་ཚིག་གི་རྗེས་སུ་འབྲང་བ་ཞེས་བྱ་བའི་ཏིང་ངེ་འཛིན་ཏོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་ལུས་ཀྱི་དངོས་
གྲུབ་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ལུས་ཀྱི་རྣམ་གསུམ་ཐམས་ཅད་ནི། །རྡོ་རྗེ་ལས་ནི་བྱུང་བར་བྱ། །སེམས་ཅན་ཁམས་ནི་ཐམས་
ཅད་དུ། །རྟག་པར་སངས་རྒྱས་སྐུ་བྱེད་པའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་ངག་གི་དངོས་གྲུབ་ཀྱི་དམ་ཚིག་འདི། ཉིད་ཀྱི་སྐུ་དང༌།
གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཚིག་གི་ལས་ལམ་མ་ལུས་པར། །ཁམས་གསུམ་དྲི་མེད་དཀྱིལ་འཁོར་ཏེ། །ཚིག་གི་དངོས་གྲུབ་ཡིད་འོང་འདི། །དམ་ཚིག་ཤིན་
ཏུ་འདའ་དཀའ་བའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་སེམས་རྡོ་རྗེའི་དམ་ཚིག་གི་དངོས་གྲུབ་འདི། ཉིད་ཀྱི་སྐུ་དང་གསུང་དང་ཐུགས་
རྡོ་རྗེ་ལས་ཕྱུང་ངོ༌། །ཡིད་ཀྱི་རྡོ་རྗེའི་རང་བཞིན་ཀུན། །རྡོ་རྗེ་བརྟན་པ་འཛིན་པས་བསྒོམ། །རྡོ་རྗེ་མི་ཕྱེད་གསུམ་ལྡན་གྱི། །དམ་ཚིག་བཤད་པ་འདི་ཡིན་ནོ། །བཅོམ་ལྡན་
འདས་ཀུན་ཏུ་མཛེས་དགའ་རྡོ་རྗེ་སེམས་དཔས་དེ་སྐད་ཅེས་དགའ་སྩལ་ཏོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་སྔགས་ཐམས་ཅད་ཀྱི་རྡོ་རྗེའི་

82-1-508b

སྙིང་པོའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སངས་རྒྱས་བྱང་ཆུབ་སེམས་དཔའ་དང༌། །རང་རྒྱལ་ཉན་ཐོས་དེ་བཞིན་ཏེ། །སྐུ་གསུང་ཐུགས་
སུ་སྦྱོར་བ་ན། །ཕྱག་འཚལ་ན་ནི་མ་རུང་འགྱུར། །དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་
དང༌། ཐུགས་རྡོ་རྗེའི་བསམ་གཏན་གྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཀུན་ཏུ་རྡོ་རྗེ་སེམས་དཔའ་ཡི། །སྐུ་གསུང་ཐུགས་ཀྱི་དཀྱིལ་འཁོར་
ལ༑ ༑བསམ་གཏན་རྡོ་རྗེ་གསུམ་སྦྱོར་བས། །སྔགས་ཟློས་པས་ནི་བསམ་གཏན་བྱ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་སྔགས་སྒྲུབ་
པའི་དམ་ཚིག་དང༌། སྡོམ་པ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །མདོར་ན་སེམས་ཅན་ཁམས་རྣམས་ནི། །སམ་གཏན་རྡོ་རྗེས་བསྐུལ་བར་བྱ། །
རྡོ་རྗེ་གསུམ་གྱི་ཕྱག་འཚལ་མཆོག །དམ་ཚིག་རྡོ་རྗེ་ལས་བྱུང་བའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་བསྙེན་པ་དང༌། སྒྲུབ་པ་དང༌།
ཉེ་བར་སྒྲུབ་པ་དང༌། སྒྲུབ་པ་ཆེན་པོའི་སྡོམ་པ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །རྡོ་རྗེ་བཤང་གཅིས་ནམ་མཁའི་དབྱིངས། །ཡོངས་སུ་གང་བར་རྣམ་

82-1-509a

༄༅། །པར་བསམ། །དུས་གསུམ་རྡོ་རྗེ་དག་ལ་དབུལ། །དམ་ཚིག་རབ་ཏུ་བརྟག་པའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་
པོས་རྡོ་རྗེ་མི་སྣང་བ་ཐམས་ཅད་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །དུས་བཞིར་ཇི་ལྟར་མཆོག་བཞིན་དུ། །རྡོ་རྗེ་མོ་ནི་ཉིན་རེ་སྤྱད། །
ཡང་ན་རྫས་ཀྱང་རྟག་ཏུ་དཔྲོག །དམ་ཚིག་རྡོ་རྗེ་རྫོགས་བྱེད་པའོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་ནམ་མཁའི་རིག་འཛིན་གྱི་
དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སྐུ་གསུང་ཐུགས་ཀྱི་རྡོ་རྗེ་ནི། །དབུ་རྒྱན་དག་ལ་བསམ་གཏན་བསམ། །རྡོ་རྗེ་གསུམ་གྱི་དམ་
ཚིག་སྟེ། །ཁྲོས་པ་རྣམས་ཀྱིས་མི་ཐུབ་བོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་སྔགས་འཆང་ལས་དང་པོ་པ་ཐམས་ཅད་ཀྱི་དམ་
ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །སྐུ་ཡི་རྡོ་རྗེ་ཁ་ཟས་ལ། །ཕྱི་རོལ་རྡོ་རྗེ་འཛིན་པ་དང༌། །མདོ་གདོན་ཆོ་གའི་བྱ་བ་ལ། །རྟག་པར་རྡོ་རྗེ་
ཆོས་སུ་བྱ། །བཅོམ་ལྡན་འདས་ངོ་བོ་ཉིད་དག་པ་རྡོ་རྗེས་དེ་སྐད་ཅེས་བཀའ་སྩལ་ཏོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས་རྡོ་རྗེ་

82-1-509b

འཛིན་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་རྡོ་རྗེ་མཉམ་པ་ཉིད་རྣམ་པར་དགོངས་ནས་ཅང་མི་གསུང་བར་གྱུར་ཏོ། །དེ་ནས་ཡང་བརྗོད་དུ་མེད་པའི་ཡང་བརྗོད་དུ་མེད་
པའི་སངས་རྒྱས་ཀྱི་ཞིང་རི་རབ་ཀྱི་རྡུལ་རབ་ཏུ་ཕྲ་བ་དང་མཉམ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས། དེ་བཞིན་གཤེགས་པ་ཐམས་ཅད་ལ་
ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་ཅིའི་སླད་དུ་དེ་བཞིན་གཤེགས་པ་ཐམས་ཅད་དང༌།
བྱང་ཆུབ་སེམས་དཔའི་འཁོར་གྱི་ནང་དུ་ཅང་མི་གསུང་བར་བཞུགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས་བྱང་ཆུབ་སེམས་དཔའ་དེ་དག་
ཐམས་ཅད་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བདག་པོ་འདི། སྐུ་དང༌། གསུང་དང༌། ཐུགས་
རྡོ་རྗེའི་ངོ་བོ་ཉིད་དམིགས་སུ་མེད་པའི་ཡི་གེའི་ཚིག་ལ། ངོ་བོ་ཉིད་མེད་པའི་ཡི་གེའི་ཚིག་བརྗོད་ནས་ཅང་མི་གསུང་བར་བཞུགས་སོ། །རིགས་ཀྱི་བུ། དེ་བཞིན་གཤེགས་
པ་ཐམས་ཅད་ཀྱི་བདག་པོ་འདི་སེམས་པ་ནི་འདི་སྙམ་དུ་གྱུར་ཏོ། །སྐུ་ནི་མི་འགྱུར་མ་སྐྱེས་པ། །གསུང་དང་ཐུགས་ཀྱང་མཚན་མ་མེད། །ནམ་མཁའ་རྡོ་རྗེ་རྟོག་ལས་

82-1-510a

༄༅། །བྱུང་༑ ༑ལོག་པར་བཟུང་བས་ཟིན་པ་ཡིན། །དེ་ནས་འཇམ་དཔལ་ལ་སོགས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་
ཀྱིས༑ དེ་བཞིན་གཤེགས་པ་དེ་དག་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་གསུང་རྡོ་རྗེའི་ཚིག་ལ་ཕྱིན་ཅི་ལོག་ཀུན་འབྱུང་
བར་མི་རྟག་ཏུ་གསོལ། དེ་ཅིའི་སླད་དུ་ཞེ་ན། དེ་བཞིན་གཤེགས་པ་ཐམས་ཅད་ཀྱི་བདག་པོ་འདི་ནི། དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་དབྱིངས་ཀྱི་ངོ་བོ་ཉིད།
སྤྱོད་བར་འགྱུར་བ་གཤེགས་པ་དང༌། བྱོན་པའི་རྗེས་སུ་འགྲོའོ། །དེ་ཅི་སླད་དུ་ཞེ་ན། ཚངས་པ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ། མངོན་
པར་ཤེས་པ་ཆེན་པོའི་ཡེ་ཤེས་ཐོབ་པ་རྣམས་ཆོས་ཐམས་ཅད་ཀྱི་མཚན་ཉིད་ཀྱི་ངོ་བོ་ཉིད་མི་ཤེས་ནས་འདི་སྙམ་དུ་རྣམ་པར་རྟོག་སྟེ། ཅི་རྡོ་རྗེའི་བདག་ཉིད་འདི་དེ་བཞིན་
གཤེགས་པ་ཐམས་ཅད་ཀྱི་ཆོས་ཐམས་ཅད་ཀྱི་རྡོ་རྗེའི་དེ་ཁོ་ན་ཉིད་ཡོངས་སུ་མ་ཤེས་ནས། གསང་བའི་ཡི་གེ་རྣམས་འཆད་དམ་སྙམ་དུ་སེམས་པ་ཡང་མཆིས་སོ། །དེ་
ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱིས། བྱང་ཆུབ་སེམས་དཔའ་དེ་དག་ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་ཁྱེད་རྣམས་ལྟ་ཅི་

82-1-510b

སྨོས་ཏེ། ངེད་དེ་བཞིན་གཤེགས་པ་ཐམས་ཅད་ཀྱིས། སྐུ་དང༌། གསུང་དང༌། ཐུགས་རྡོ་རྗེའི་གསང་བ་མི་འགྱུར་བ་རྙེད་པའང་སྐུ་དང༌། གསུང་དང༌། ཐུགས་ཀྱི་བྱང་ཆུབ་མི་ཤེས་སོ། །དེ་ཅིའི་ཕྱིར་ཞེ་
ན༑ སྐྱེ་བ་མེད་པའི་རྡོ་རྗེ་མངོན་པར་བྱང་ཆུབ་པ་ནི་ངོ་བོ་ཉིད་མེད་པ་མི་འགྱུར་བ་ལས་བྱུང་བའོ། །རིགས་ཀྱི་བུ། སེམས་ཅན་ཆེན་པོའི་ཁོངས་སུ་གཏོགས་པའི་སེམས་ཅན་ཇི་སྙེད་ཡོད་པ་དེ་
དག་ཐམས་ཅད་བྱང་ཆུབ་ལ་གནས་པ་སངས་རྒྱས་རྡོ་རྗེའོ། །དེ་ཅིའི་ཕྱིར་ཞེ་ན། ཀྱེ་མ་སེམས་ཅན་དེ་དག་ནི་སྐུ་གསུམ་རྡོ་རྗེའི་ཆོས་ཉིད་ཀྱི་ཕྱིར། སྐུ་དང༌། གསུང་དང༌། ཐུགས་རྡོ་རྗེའི་ཡེ་ཤེས་
ཐོབ་པའོ། དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་བདག་པོས་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་
དེ་དག་ལ་འདི་སྐད་ཅེས་གསུངས་སོ། །རང་བཞིན་དག་ཅིང་བདག་མེད་པ། །ཆོས་ཀྱི་དབྱིངས་ཀྱི་གནས་མེད་པ། །རྟོག་པ་རྡོ་རྗེ་ལས་བྱུང་བ། །སྨྲ་བར་བྱེད་པ་སྨྲ་མ་ཡིན། །དེ་ནས་བཅོམ་
ལྡན་འདས་དེ་བཞིན་གཤེགས་པ་ཐམས་ཅད་ཀྱིས། བཅོམ་ལྡན་འདས་དེ་བཞིན་གཤེགས་པ་ཕྱག་ན་རྡོ་རྗེ་ཆེན་པོ་ལ་ཕྱག་བཙལ་ནས་འདི་སྐད་ཅེས་གསོལ་ཏོ། །བཅོམ་
ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་དངོས་གྲུབ་ཇི་ལྟར་ཡང་དག་པར་འཇུག །གང་ན་གནས་དེ་བཞིན་གཤེགས་པ་ཐམས་ཅད་ཀྱི་བདག།

82-1-511a

༄༅། །པོ་རྡོ་རྗེ་འཛིན་པས་གསུངས་པ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་ཐམས་ཅད་དང༌། ཐམས་ཅད་མཁྱེན་པ་དང༌།
ཁམས་གསུམ་ཇི་སྙེད་པ་དག །རང་གི་སྐུ་དང༌། གསུང་དང༌། ཐུགས་ཀྱི་རྒྱུད་ཀྱི་རྡོ་རྗེ་ལ་གནས་སོ། །དེ་བཞིན་གཤེགས་པ་ཐམས་ཅད་ཀྱིས་སླར་གསོལ་པ། བཅོམ་ལྡན་འདས་དེ་
བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་དངོས་གྲུབ་དང༌། ཁམས་གསུམ་ཐམས་ཅད་གང་ན་གནས། དེ་བཞིན་གཤེགས་པ་ཐམས་ཅད་ཀྱི་
བདག་པོ་ཡེ་ཤེས་རྡོ་རྗེའི་བདག་པོས་གསུངས་པ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དངོས་གྲུབ་དང༌། ཁམས་
གསུམ་པ་ཐམས་ཅད་ནི་ནམ་མཁའ་ལ་གནས་སོ། །དེ་བཞིན་གཤེགས་པ་ཐམས་ཅད་ཀྱིས་གསོལ་པ། ནམ་མཁའ་གང་ན་གནས། དེ་བཞིན་གཤེགས་པ་
ཐམས་ཅད་ཀྱི་བདག་པོས་གསུངས་པ། གང་ན་ཡང་མ་ཡིན་ནོ། །དེ་ནས་བྱང་ཆུབ་སེམས་དཔའ་དེ་དག་ངོ་མཚར་དུ་གྱུར། རྨད་དུ་གྱུར་ནས། ཨེ་མའོ་རྡོ་རྗེ་ཨེ་
རྡོ་རྗེ༑ ༑ཨེ་མའོ་རྡོ་རྗེ་ཡི་བཤད་པ། །གང་དུ་ལུས་དང་ངག་སེམས་མེད། །དེ་རུ་གཟུགས་ནི་རྣམ་པར་བསྒོམ། །དེ་ནས་སྟོན་པ་རྡོ་རྗེ་འཛིན། །སངས་རྒྱས་ཀུན་གྱིས་

82-1-511b

ཕྱག་བྱས་ནས། །རྡོ་རྗེ་གསུམ་མཆོག་མཆོག་ཆེན་མཆོག །རྡོ་རྗེ་གསུམ་གྱི་དབང་ཕྱུག་མཆོག །རིག་པའི་སྐྱེས་བུ་བསྒོམ་པ་ཡི། །དངོས་གྲུབ་ཀུན་ནི་བཤད་པར་མཛད། །མཁའ་
དབྱིངས་རྡོ་རྗེའི་དབུས་གནས་པར། །སངས་རྒྱས་དཀྱིལ་འཁོར་བསྒོམ་པར་བྱ། །རྡོ་རྗེའི་སྐུ་ནི་རབ་བསྒོམས་ནས། །སྤྱི་བོར་རྡོ་རྗེ་རབ་ཏུ་བསྒོམ། །ཞལ་གསུམ་སྐུ་གསུམ་ལས་
བྱུང་བ། །རྣམ་པར་འཕྲོ་བར་བསམ་པར་བྱ། །རྡོ་རྗེ་འཁོར་ལོ་འཛིན་བསམས་ན། །བྱང་ཆུབ་མྱུར་དུ་ཐོབ་པར་འགྱུར། །ཐམས་ཅད་རིགས་ཀྱི་བྱེ་བྲག་གིས། །གསང་བ་འདི་ནི་རྣམ་
པར་བསམ། །གཞན་དུ་རྣམ་པར་བསྒོམས་ན་ནི། །དེ་དག་དངོས་གྲུབ་མཆོག་མི་འགྱུར། །བཅོམ་ལྡན་འདས་རིག་པའི་སྐྱེས་བུ་རྡོ་རྗེ་གསང་བས་དེ་སྐད་ཅེས་བཀའ་སྩལ་ཏོ། །
ཁམས་གསུམ་ལས་བྱུང་རྒྱལ་མོ་ཆེ། །མཉེས་པར་བྱེད་མ་རྣམས་བསམས་ནས། །རྡོ་རྗེ་སྐུ་གསུམ་གྱིས་མཚན་པ། །ཁྱུ་མཆོག་དེས་ནི་མཉེས་པར་འགྱུར། །གང་ཞིག་འདི་
དག་སྒོམ་པ་ཡི། །བྱང་ཆུབ་སེམས་དཔའ་གྲགས་ཆེན་རྣམས། །ཞག་བདུན་གྱིས་ནི་གཟི་ཆེ་བའི། །སྐུ་གསུམ་དངོས་གྲུབ་ཐོབ་པར་འགྱུར། །དེ་ནས་ཡང་བཅོམ་ལྡན་འདས་
ཀྱིས་སྐུ་དང༌། གསུང་དང༌། ཐུགས་རྡོ་རྗེ་བསྡུས་པའི་གསང་བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་བྱུང་ངོ༌། །སྐུ་གསུང་ཐུགས་ཀྱི་དམ་ཚིག་ནི། །ཕྱག་རྒྱ་ཆེན་པོའི་དོན་

82-1-512a

༄༅། །རྟོགས་པ། །ཆོ་ག་བཞིན་དུ་ཀུན་བསྒོམས་ན། །སྐད་ཅིག་གིས་ནི་སངས་རྒྱས་འཐོབ། །དེ་ནས་ཕྱག་ན་རྡོ་རྗེས་སྒྲུབ་པ་པོ་ཐམས་ཅད་ཀྱི་ལུས་དང༌། ངག་
དང་༑ སེམས་གསང་བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །གལ་ཏེ་བྱང་ཆུབ་མཆོག་འདོད་ན། །ལག་པའི་ཕྱག་རྒྱ་མི་བཅིང་ངོ༌། །སྔགས་རྣམས་
ཀུན་གྱི་དམ་ཚིག་འདི། །རྒྱལ་བ་རྣམས་ཀྱང་མི་འདའོ། །དེ་ནས་ཡང་ཕྱག་ན་རྡོ་རྗེས་སངས་རྒྱས་ཐམས་ཅད་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས།
ཕྱུང་ངོ༌། །བཤང་གཅི་ཁུ་བ་ཁྲག་རྣམས་ནི། །སྨད་པ་དག་ཏུ་ཡོང་མི་བྱ། །ཆོ་ག་བཞིན་དུ་རྟག་ཏུ་བཟའ། །གསང་འདི་རྡོ་རྗེ་གསུམ་བྱུང་ཡིན། །དེ་ནས་ཡང་བཅོམ་ལྡན་
འདས་ཕྱག་ན་རྡོ་རྗེས་གསུང་རྡོ་རྗེའི་དམ་ཚིག་འདི། །ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཁམས་གསུམ་དག་གི་ལམ་མཆོག་ན། །བུད་མེད་ཇི་སྙེད་ཡོད་
པ་རྣམས། །ཐམས་ཅད་ཆོ་ག་བཞིན་དུ་སྤྱད། །གསུང་གི་རྡོ་རྗེ་མི་སྨད་དོ། །དེ་ནས་ཡང་ཕྱག་ན་རྡོ་རྗེས་ཐུགས་ཀྱི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་
ལས་ཕྱུང་ངོ༌། །རྡོ་རྗེ་སྐུ་གསུང་ལ་གནས་པ། །དམ་ཚིག་ཇི་སྙེད་ཡོད་པ་ཀུན། །རྡོ་རྗེ་གསུམ་གྱི་དམ་ཚིག་གིས། །མགུ་ཞིང་ཚིམ་པ་དག་ཏུ་བྱ། །ཐུགས་ཀྱི་རྡོ་རྗེ་མི་སྨད་དོ། །

82-1-512b

བཅོམ་ལྡན་འདས་དམ་ཚིག་ཆེན་པོ་གསུམ་གྱི་དམ་ཚིག་གིས་དེ་སྐད་ཅེས་བཀའ་སྩལ་ཏོ། །དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། དེ་བཞིན་
གཤེགས་པ་ཐམས་ཅད་ཀྱི་གསང་བའི་རྡོ་རྗེ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །མདོར་ན་ཕུང་པོ་ལྔ་རྣམས་ནི། །སངས་རྒྱས་ལྡར་ནི་རབ་ཏུ་བསྒྲགས།
རྡོ་རྗེའི་སྐྱེ་མཆེད་ཉིད་དག་ཀྱང༌། །བྱང་ཆུབ་སེམས་དཔའི་དཀྱིལ་འཁོར་མཆོག །དེ་ནས་ཕྱག་ན་རྡོ་རྗེས་ཁམས་གསུམ་གྱི་འཁོར་ལོ་འདི། ཉིད་ཀྱི་སྐུ་དང༌། གསུང་དང༌། ཐུགས་
རྡོ་རྗེ་ལས་བྱུང་ངོ༌། །ས་ནི་སྤྱན་ཞེས་བྱ་བ་ཡིན། །ཆུ་ཡི་ཁམས་ནི་མཱ་མ་ཀཱི །དཀར་དང་སྒྲོལ་མ་ཞེས་བྱ་བ། །མེ་དང་རླུང་དུ་རབ་ཏུ་བསྒྲགས། །མཁའ་དབྱིངས་རྡོ་རྗེ་དམ་ཚིག་
ནི༑ ༑རྡོ་རྗེ་འཛིན་པ་དེ་ཉིད་ཡིན། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་གནས་ཀྱི་དབང་ཕྱུག་རྡོ་རྗེ་སེམས་དཔའ་ཆེན་པོས་དེ་སྐད་ཅེས་བཀའ་སྩལ་ཏོ། །
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི། །སྐུ་དང༌། གསུང་དང༌། ཐུགས་རྡོ་རྗེ་དེ་བཞིན་གཤེགས་པ་དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་ལ་
གནས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་ཀྱང་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་ལ་གཟིགས་ནས་

82-1-513a

༄༅། །ཅང་མི་གསུང་བར་གྱུར་ཏོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས། དེ་བཞིན་གཤེགས་པ་ཐམས་ཅད་ལ་ཕྱག་
བཙལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་གསང་བ་གསང་བ་འདུས་པར། མངོན་པར་
དབང་བསྐུར་བའི་སློབ་དཔོན་ལ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཇི་ལྟར་བལྟ་བར་བགྱི། རིགས་ཀྱི་བུ། དེ་བཞིན་
གཤེགས་པ་ཐམས་ཅད་དང༌། བྱང་ཆུབ་སེམས་དཔའ་རྣམས་ཀྱིས་བྱང་ཆུབ་ཀྱི་སེམས་རྡོ་རྗེ་བཞིན་དུ་བལྟ་བར་བྱའོ། །དེ་ཅིའི་ཕྱིར་ཞེ་ན། སློབ་དཔོན་ནི་བྱང་ཆུབ་ཀྱི་
སེམས་དང་མཉམ་ཞིང་རྣམ་པ་གཉིས་སུ་དབྱེར་མེད་དོ། །རིགས་ཀྱི་བུ། མདོར་བསྟན་ན། ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་དང༌། བྱང་ཆུབ་སེམས་
དཔའ་ཇི་སྙེད་འཁོད་ཅིང་འཚོ་ལ་སྐྱོང་བ་དེ་དག་ཐམས་ཅད་དུས་གསུམ་དུ་བྱོན་ནས། སློབ་དཔོན་དེ་ལ་དེ་བཞིན་གཤེགས་པ་ཐམས་ཅད་ཀྱི་མཆོད་པས་ཡང་དག་
པར་མཆོད་ནས། སངས་རྒྱས་ཀྱི་ཞིང་དེར་ཡང་འགྲོ་ཞིང་ངག་རྡོ་རྗེའི་ཡི་གེའང་འདི་སྐད་དུ་འབྱིན་ཏོ། །བདག་ཅག་དེ་བཞིན་གཤེགས་པ་ཐམས་ཅད་ཀྱི་ཕའོ། །བདག་

82-1-513b

ཅག་དེ་བཞིན་གཤེགས་པ་ཐམས་ཅད་ཀྱི་མའོ་ཞེས་བྱ་བ་ནས། བདག་ཅག་དེ་བཞིན་གཤེགས་པ་ཐམས་ཅད་ཀྱི་སྟོན་པའོ་ཞེས་བྱ་བའི་བར་དུའོ། །འདི་ལྟ་སྟེ། དཔེར་ན། རིགས་
ཀྱི་བུ་སངས་རྒྱས་བཅོམ་ལྡན་འདས་ཕྱོགས་བཅུ་ན་ཇི་སྙེད་བཞུགས་པ་དང༌། སངས་རྒྱས་བཅོམ་ལྡན་འདས་དེ་རྣམས་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་བྱུང་བའི་བསོད་
ནམས་ཀྱི་ཕུང་པོ་ཇི་སྙེད་པ་དེ་བས་ཀྱང་སློབ་དཔོན་གྱི་བ་སྤུའི་བུ་ག་གཅིག་གི་བསོད་ནམས་ཁྱད་བར་དུ་འཕགས་སོ། །དེ་ཅིའི་ཕྱིར་ཞེ་ན། རིགས་ཀྱི་བུ། བྱང་ཆུབ་ཀྱི་
སེམས་ནི་སངས་རྒྱས་ཀྱི་ཡེ་ཤེས་ཀྱི་སྙིང་པོར་གྱུར་པའོ། །སྐྱེ་བའི་གནས་སུ་གྱུར་པ་ནས་ཐམས་ཅད་མཁྱེན་པའི་ཡེ་ཤེས་ཀྱི་འབྱུང་གནས་ཡིན་པའི་བར་དུའོ། །དེ་ནས་ཡང་
བྱང་ཆུབ་སེམས་དཔའ་བྱམས་པ་ཡིད་འཇིགས་ཤིང་སྐྲག་ནས་ཅང་མི་སྨྲ་བར་གྱུར་ཏོ། །དེ་ནས་དེ་བཞིན་གཤེགས་པ་མི་བསྐྱོད་པ་དང༌། དེ་བཞིན་གཤེགས་པ་དཀོན་
མཆོག་དཔལ་དང༌། དེ་བཞིན་གཤེགས་པ་འོད་དཔག་ཏུ་མེད་པ་དང༌། དེ་བཞིན་གཤེགས་པ་གདོན་མི་ཟ་བར་གྲུབ་པ་དང༌། དེ་བཞིན་གཤེགས་པ་རྣམ་པར་སྣང་མཛད་རྣམས།
རྡོ་རྗེ་འཛིན་ཐམས་ཅད་ཀྱི་དངོས་གྲུབ་ཀྱི་དམ་ཚིག་ལ་དམིགས་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། བྱང་ཆུབ་སེམས་དཔའ་དེ་དག་ཐམས་ཅད་ལ་བཀའ་

82-1-514a

༄༅། །སྩལ་པ། བྱང་ཆུབ་སེམས་དཔའ་ཁྱེད་རྣམས་ཐམས་ཅད་ཉོན་ཅིག །གང་ཡང་ཕྱོགས་བཅུའི་སངས་རྒྱས་བཅོམ་ལྡན་འདས་དུས་གསུམ་གྱི་
རྡོ་རྗེའི་ཡེ་ཤེས་ལས་བྱུང་བ་དེ་རྣམས་ཀྱང༌། གསང་བ་འདུས་པའི་སློབ་དཔོན་དང་ཕྲད་ན། མཆོད་པ་བྱེད་ཅིང་ཕྱག་འཚལ་ལོ། །དེ་ཅིའི་ཕྱིར་ཞེ་ན། དེ་ཉིད་སྟོན་
པ་ཡིན། བཅོམ་ལྡན་འདས་རྡོ་རྗེ་འཛིན་པ་ཡིན། སངས་རྒྱས་ཐམས་ཅད་ཀྱི་ཡེ་ཤེས་ཀྱི་བདག་པོ་ཡིན་པའི་ཕྱིར་རོ། །དེ་ནས་བྱང་ཆུབ་སེམས་དཔའ་ཆེན་པོ་དེ་
དག་ཐམས་ཅད་ཀྱིས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་
དང་༑ ཐུགས་ཀྱི་དངོས་གྲུབ་རྣམས་ཅི་ལ་གནས། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། སྐུ་གསུམ་གསང་བའི་སྐུ་དང༌། གསུང་དང༌། ཐུགས་ནི། རྡོ་
རྗེ་སློབ་དཔོན་གྱི་ལུས་དང༌། ངག་དང༌། སེམས་རྡོ་རྗེ་ལ་གནས་སོ། །བྱང་ཆུབ་སེམས་དཔའ་ཆེན་པོ་རྣམས་ཀྱིས་གསོལ་པ། ལུས་དང༌། ངག་དང༌། སེམས་རྡོ་རྗེ་གང་ལ་
གནས། གང་ལ་ཡང་མི་གནས་སོ། །དེ་ནས་བྱང་ཆུབ་སེམས་དཔའ་དེ་དག་ངོ་མཚར་དུ་གྱུར། རྨད་དུ་གྱུར་ནས་ཅང་མི་སྨྲ་བར་འཁོད་དོ། །དེ་ནས་བཅོམ་ལྡན་

82-1-514b

འདས་ཕྱག་ན་རྡོ་རྗེ། དེ་བཞིན་གཤེགས་པའི་གསང་བའི་རྡོ་རྗེའི་ཏིང་ངེ་འཛིན་ལས་བཞེངས་ནས། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་
རྣམས་ལ་བོས་ཏེ་བཀའ་སྩལ་པ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཁྱེད་ཐམས་ཅད། དེ་བཞིན་གཤེགས་པ་ཐམས་ཅད་ཀྱི་བྱང་
ཆུབ་ཀྱི་སེམས་ཀུན་འབྱུང་བ་ཞེས་བྱ་བའི་ཏིང་ངེ་འཛིན་གྱི་དཀྱིལ་འཁོར་ཉོན་ཅིག །དེ་ནས་ཡང་དེ་བཞིན་གཤེགས་པ་དང༌། བྱང་ཆུབ་སེམས་དཔའ་དེ་དག་ཐམས་
ཅད་ཀྱི་ཐལ་མོ་སྦྱར་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། བཅོམ་ལྡན་འདས། དཀྱིལ་འཁོར་ཆེན་པོ་བཤད་དུ་གསོལ། བདེ་བར་གཤེགས་པ། བཤད་
དུ་གསོལ། ནམ་མཁའི་དབྱིངས་ཀྱི་དབུས་བསམ་པ། །གྲུ་བཞི་ལྷམ་པ་རབ་ཏུ་མཛེས། །སངས་རྒྱས་དཀྱིལ་འཁོར་སྦྱོར་བ་ཡིས། །བསམ་གཏན་རྡོ་རྗེ་རབ་བསྐུལ་བྱ། །རྡོ་
རྗེ་དཀྱིལ་འཁོར་བསམ་གཏན་གྱིས། །འཁོར་ལོ་ཅན་ཀུན་བཞུགས་པར་བྱ། །མཆོད་པའི་ཆོ་ག་དེ་ཉིད་ཀྱིས། །བློ་དང་ལྡན་པས་རྟག་ཏུ་བྱ། །སློབ་དཔོན་སྙིང་གར་རབ་བསྒོམས་
ནས༑ ༑དབང་བསྐུར་བ་ནི་བརྩམ་པར་བྱ། །སངས་རྒྱས་ཀུན་གྱིས་ནམ་མཁའི་དབྱིངས། །ཡོངས་སུ་གང་བར་རྣམ་བསྒོམས་ལ། །དབང་བསྐུར་བ་ཡི་གནས་གསུམ་

82-1-515a

༄༅། །གྱིས༑ ༑ཐམས་ཅད་ཆོ་ག་བཞིན་དུ་དབབ། །སེམས་ཅན་ཀུན་ལ་ཕན་འདོད་པའི། །བྱང་ཆུབ་འདི་ཡིས་འབབ་འགྱུར་ཞིང༌། །ངོ་མཚར་
ཆེན་པོའི་དངོས་གྲུབ་ཀུན། །སྐུ་གསུང་ཐུགས་ནི་འགྲུབ་པར་འགྱུར། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་དམ་ཚིག་གི་འཁོར་ལོ་ཞེས་བྱ་བ།
བསམ་གཏན་གྱི་དཀྱིལ་འཁོར་རོ། །དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་སྦྱོར་བ་ཞེས་བྱ་བ་སྐུ་དང༌། གསུང་དང༌། ཐུགས་རྡོ་རྗེའི་གསང་
བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཧཱུཾ་ཧྲི་ཁཾ། ཤ་རུས་ལ་སོགས་དཀྱིལ་འཁོར་ནི། །ནམ་མཁའི་དབྱིངས་ཀྱི་དབུས་སུ་བསམ། །སྐུ་དང་
གསུང་ཐུགས་གསུམ་སྙིང་པོ། །རྡོ་རྗེ་སེམས་དཔའ་བསྒོམ་པར་བྱ། །དྲག་པོ་མི་སྡུག་ཁྲོས་པ་ནི། །ཨུཏྤལ་སྔོན་པོའི་ཁ་དོག་འདྲ། །ཕྱག་བཞི་པ་ཡི་ཆོ་ག་ཡི། །ཕྱག་ན་
ཐོད་པ་བསྣམས་པར་བསྒོམ། །འོད་ཟེར་ལྔ་རྣམས་ཡང་དག་བྱུང༌། །རང་ལྕེ་བརྟུལ་ཞུགས་ཅན་གྱིས་བསྒོམ། །བསམ་གཏན་རྡོ་རྗེ་སྦྱོར་བ་ཡིས། །ཁྲག་དྲང་བ་ནི་
མཆོག་ཡིན་ནོ། །རྩེ་གསུམ་རྡོ་རྗེ་དམ་ཚིག་དང༌། །ཕུར་བུ་དྲག་པོ་མཆོག་དག་གིས། །སངས་རྒྱས་ཉིད་ཀྱི་སྐུ་དག་ཀྱང༌། །རྡོ་རྗེའི་སྦྱོར་བས་གདབ་པར་བྱ། །དེ་ནས་ཡང་

82-1-515b

ཕྱག་ན་རྡོ་རྗེས་རྡོ་རྗེའི་ཁ་ཟས་ཀྱི་དམ་ཚིག་གི་བྱ་བ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །བཟའ་བའམ་བཏུང་བ་གང་ཅུང་ཟད། །བརྟུལ་ཞུགས་ཅན་གྱིས་གང་བཟའ་
བ༑ ༑བཤང་གཅི་ཤ་ཡི་སྦྱོར་བ་ཡིས། །ཆོ་ག་བཞིན་དུ་ཡོངས་སུ་བརྟག །དེ་ནས་ཡང་ཕྱག་ན་རྡོ་རྗེས་དེ་བཞིན་གཤེགས་པ་ཐམས་ཅད་ཀྱི། སྐུ་དང༌། གསུང་དང༌། ཐུགས་རྡོ་རྗེ་
མཆོད་པའི་མཆོག་འདི། །ཉིད་ཀྱི་སྐུ་དང་གསུང་དང་ཐུགས་རྡོ་རྗེ་ལས་ཕྱུང་ངོ༌། །མཆོད་པའི་ཡོ་བྱད་མཆོག་ལྔ་ཡི། །མཆོད་པས་དེ་དག་མཆོད་པར་བྱ། །འདི་ནི་རྡོ་རྗེ་ཐམས་ཅད་
ཀྱི༑ ༑དམ་ཚིག་ཤིན་ཏུ་འདའ་དཀའ་བའོ། །དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་མཆོད་པ་གསང་བ་འདི། ཉིད་ཀྱི་
སྐུ་དང༌། གསུང་དང༌། ཐུགས་ཀྱི་རྡོ་རྗེ་ལས་ཕྱུང་ངོ༌། །དབང་པོ་གཉིས་ཀྱི་སྦྱོར་བ་ཡིས། །བདག་གི་ཁུ་བ་ལ་སོགས་པ། །ཆོ་ག་བཞིན་དུ་ཀུན་མཆོད་ན། །སངས་རྒྱས་བྱང་ཆུབ་
ཐོབ་པར་འགྱུར། །དེ་ནས་ཡང་ཕྱག་ན་རྡོ་རྗེས་དེ་བཞིན་གཤེགས་པ་ཐམས་ཅད་ཀྱི་སྤྱོད་པ། ལུས་དང་ངག་དང་སེམས་ཀྱི་སྡོམ་པ་འདི། །ཉིད་ཀྱི་སྐུ་དང་གསུང་དང་ཐུགས་
རྡོ་རྗེ་ལས་ཕྱུང་ངོ༌། །སེམས་ཅན་ཁམས་རྣམས་མཐའ་ཡས་ཀྱི། །དམ་ཚིག་འཛིན་པའི་མ་རྣམས་ལ། །དམ་ཚིག་གསུམ་གྱི་རྡོ་རྗེ་སྤྱད། །སྡོམ་པ་འདི་ནི་རྨད་པོ་ཆེ། །དེ་ནས་ཡང་

82-1-516a

༄༅། །ཕྱག་ན་རྡོ་རྗེས་སྒྲུབ་པ་པོ་ཐམས་ཅད་ཀྱི་སྡོམ་པའི་རྡོ་རྗེ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ལུས་དང་དག་སེམས་ལོངས་
སྤྱོད་ཀྱི། །གསང་བ་གསུམ་གནས་རྡོ་རྗེ་སྐྱེས། །བཟང་པོ་བདག་གིས་བསྒྲུབ་པར་བྱ། །འདིར་ནི་ཡོང་ཡེ་འཇིག་པར་འགྱུར། །དེ་ནས་ཡང་ཕྱག་ན་རྡོ་རྗེས་སྒྲུབ་པ་པོ་ཐམས་
ཅད་ཀྱི་རྡོ་རྗེ་སེམས་དཔའི་སྡོམ་པ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །མཐོ་གང་ཙམ་གྱི་དཔགས་པར་ནི། །སྤྱི་བོར་དཀྱིལ་འཁོར་བརྟག་པར་བྱ། །
ཨོཾ་ནི་དབུས་སུ་གནས་བསམས་ནས། །བདུད་རྩི་ལྔ་པོ་དབབ་པར་བྱ། །རྡོ་རྗེའི་སྦྱོར་བ་འདི་ཡིས་ནི། །སྐད་ཅིག་དག་གིས་གཟི་ཅན་འགྱུར། །ལུས་དང་ངག་སེམས་བདེར་
གནས་པར། །འགྱུར་བར་འདི་ནི་དོགས་པ་མེད། །དེ་ནས་ཡང་ཕྱག་ན་རྡོ་རྗེས་སྔགས་འཛིན་པ་ཐམས་ཅད་ཀྱི་ལུས་དང༌། ངག་དང༌། སེམས་ཀྱི་གསང་བ་འདི། ཉིད་ཀྱི་སྐུ་དང༌།
གསུང་དང༌། ཐུགས་རྡོ་རྗེ་ལས་ཕྱུང་ངོ༌། །མཆོད་རྟེན་དག་གི་ལས་མི་བྱ། །གླེགས་བམ་བཀླགས་པའང་མི་བྱ་ཞིང༌། །དཀྱིལ་འཁོར་དག་ཀྱང་ཡོང་མི་བྱ། །རྡོ་རྗེ་གསུམ་
ཆོག་ཕྱག་མི་བྱའོ། །དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། དུག་ཐམས་ཅད་འབྱིན་པའམ། གནོན་པ་དང༌། འདྲེན་པའི་གསང་བ་འདི།

82-1-516b

ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ༑ འོད་ཟེར་དཀར་པོའི་ཕྲེང་བ་ཅན། །འཁོར་ལོའི་དབུས་སུ་ཆུད་པར་བཞག །འོད་ཟེར་སེར་པོ་འཁྲིགས་པ་ནི། །སེར་པོ་ལྟ་
བུར་བསྒོམ་པར་བྱ། །རྡོར་གསུམ་འོད་ཟེར་དམ་ཚིག་གིས། །ས་བོན་གསང་གསུམ་ལས་བྱུང་བའོ། །དེ་ནས་ཡང་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས།
ལུས་དང༌། ངག་དང༌། སེམས་སྲུང་བའི་འཁོར་ལོའི་སྔགས་རྡོ་རྗེ་དང་ལྡན་པ་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ཨོཾ་ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ།
ཧ་ན་ཧ་ན། ད་ཧ་ད་ཧ། ཨ་མྲྀ་ཏེ་ཧཱུཾ་ཕཊ། གྲོ་ག་ལ་སོགས་འཁོར་ལོ་ནི། །ལས་ཀྱི་རྡོ་རྗེ་ལ་གནས་པར། །ཧཾ་ནི་དབུས་སུ་བཞག་ནས་སུ། །མིང་ནི་དབུས་སུ་བྲི་བར་བྱ། །སྔགས་
ཀྱི་ཡི་གེའི་ཚིག་རྣམས་ཀྱིས། །བརྒྱན་ཏེ་རྟག་ཏུ་གཞག་པར་བྱ། །འདི་ནི་སྔགས་རྣམས་ཐམས་ཅད་ཀྱི། །གསང་བ་གསུམ་གྱི་གནས་བསྡུས་པའོ། །དེ་ནས་ཡང་ཕྱག་ན་རྡོ་རྗེ་དེ་
བཞིན་གཤེགས་པ་ཐམས་ཅད་ཀྱི་བདག་པོས། རྡོ་རྗེ་ཨཉྫ་ནའི་དམ་ཚིག་འདི། ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལས་ཕྱུང་ངོ༌། །ལམ་གྱི་བཞི་མདོ་ཤིང་གཅིག་དྲུང༌། །
མ་མོའི་གནས་སམ་ཞི་གནས་སུ། །དེ་རུ་རྡོ་རྗེ་ཨཉྫ་ན། །ཐོད་པར་རྟག་ཏུ་དབབ་པར་བྱ། །ཚིལ་ཆེན་པོ་དང༌། ཁྲག་དང༌། བཤང་བ་དང༌། པདྨོའི་སྐུད་པ་དང༌། ཨརྒའི་སྐུད་

82-1-517a

༄༅། །པས་མེ་མར་གྱི་སྙིང་པོ་བྱས་ལ། ཚེས་ཉི་ཤུ་དགུའི་ནམ་ཕྱེད་ན། རྡོ་རྗེ་ཨཉྫ་ན་དབབ་པར་བྱའོ། །དེ་ཉིད་ལ་སྔགས་བརྒྱ་རྩ་བརྒྱད་བཏབ་ན།
དངོས་གྲུབ་རྣམ་པ་གསུམ་དུ་འགྱུར་རོ། །ཞེས་བཅོམ་ལྡན་འདས་ཀུན་ཏུ་བཟང་པོས་གསུངས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཀྱིས། ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གསང་བའི་ཡི་གེ་དུ་དང་ལྡན་ན་བྱང་ཆུབ་སེམས་
དཔའ་སེམས་དཔའ་ཆེན་པོ་དེ་དག །དེ་བཞིན་གཤེགས་པ་ཐམས་ཅད་ཀྱི་གསང་བའི་དམ་ཚིག་གི་སྤྱོད་པའི་རྡོ་རྗེ་འདི་ལ་དད་ཅིང་སྒོམ་པར་འགྱུར། དེ་བཞིན་གཤེགས་
པ་ཐམས་ཅད་ཀྱི་བདག་པོ་ཕྱག་ན་རྡོ་རྗེས་དེ་བཞིན་གཤེགས་པ་དེ་དག་ལ་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད། གསང་བའི་ཡི་གེ་གསུམ་
དང་ལྡན་ན་བྱང་ཆུབ་སེམས་དཔའ་དེ་བཞིན་གཤེགས་པ་ཐམས་ཅད་ཀྱི་སྤྱོད་པའི་རྡོ་རྗེ་གང་ཡིན་པ་དེ་ལ་དད་ཅིང་སྒོམ་པར་འགྱུར་རོ། །དེ་བཞིན་གཤེགས་པ་ཐམས་
ཅད་ཀྱིས་གསོལ་པ། གསུམ་པོ་གང་ཞིག་ལགས། རྡོ་རྗེ་འཛིན་པས་བཀའ་སྩལ་བ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ་དང༌། དེ་བཞིན་གཤེགས་པ་ཐམས་

82-1-517b

ཅད་ཀྱི་གསུང་རྡོ་རྗེ་དང༌། དེ་བཞིན་གཤེགས་པ་ཐམས་ཅད་ཀྱི་ཐུགས་རྡོ་རྗེ་སྟེ་གསུམ་མོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས། བཅོམ་ལྡན་འདས་ཕྱག་
ན་རྡོ་རྗེ་ལ་ཕྱག་བཙལ་ནས་ཅང་མི་གསུང་བར་གྱུར་ཏོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། དེ་བཞིན་གཤེགས་པ་ཐམས་ཅད་དང༌།
བྱང་ཆུབ་སེམས་དཔའ་དེ་དག་ལ་བཀའ་སྩལ་པ། བཅོམ་ལྡན་འདས་དེ་བཞིན་གཤེགས་པ་ཐམས་ཅད། སྔོན་བྱུང་བ་ན་བརྗོད་ཀྱིས་མི་ལང་བའི་ཡང་བརྗོད་ཀྱིས་མི་ལང་བའི་སངས་
རྒྱས་ཀྱི་ཞིང་རྡུལ་རབ་ཏུ་ཕྲ་བ་དང་མཉམ་པའི་བསྐལ་པ་ཡང་འདས་ནས། གང་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མར་མེ་
མཛད་འདས་པ་ནས། ཐུབ་པ་ཆེན་པོ་འོད་སྲུང་མངོན་པར་སངས་རྒྱས་པའི་བར་གྱིས་ཀྱང་མ་གསུངས་སོ། །དེ་ཅིའི་ཕྱིར་ཞེ་ན། བཅོམ་ལྡན་འདས་གསང་བ་ཆེན་པོའི་
གནས་ཀྱི་དོན་བཤད་པ་དེ། དེའི་ཚེ་དེའི་དུས་ན་སེམས་ཅན་རྣམས་ལ་སྐལ་བ་མེད་པའི་ཕྱིར་རོ། །འོན་ཀྱང་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་
གསང་བ་འདུས་པ་འདི་ལ། སྐད་ཅིག་ཐང་ཅིག་ཡུད་ཙམ་གྱིས་སངས་རྒྱས་ཀྱི་བྱང་ཆུབ་རྫོགས་པར་བྱེད་དོ། །གངྒཱའི་ཀླུང་གི་བྱེ་མ་སྙེད་ཀྱི་བསྐལ་པར་བྱང་ཆུབ་

82-1-518a

༄༅། །སེམས་དཔའ་རྣམས་ཀྱིས་འབད་ཅིང་བཙལ་ཀྱང་བྱང་ཆུབ་ཐོབ་པར་མི་འགྱུར་བ་དེ། གསང་བ་འདུས་པ་ལ་མངོན་པར་དགའ་བའི་བྱང་
ཆུབ་སེམས་དཔའ་ཚེ་འདི་ཉིད་ལ་དེ་བཞིན་གཤེགས་པ་རྣམས་ཀྱི་སངས་རྒྱས་ཞེས་བྱ་བའི་གྲངས་སུ་འགྲོའོ། །དེ་ནས་བྱང་ཆུབ་སེམས་དཔའ་དེ་དག་གིས་གསུང་
རྡོ་རྗེའི་ཡི་གེའི་ཚིག་འདི་ཐོས་ནས་རབ་ཏུ་དུས་སོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་དེ་རྣམས་ལ་འདི་སྐད་ཅེས་
བཀའ་སྩལ་ཏོ། །བྱང་ཆུབ་སེམས་དཔའ་ཁྱེད་རྣམས་མ་དུ་ཞིག །སྡུག་བསྔལ་གསུམ་ལ་མ་སྒོམས་ཤིག །དེ་ནས་དེ་བཞིན་གཤེགས་པ་ཐམས་ཅད་ལ། བྱང་
ཆུབ་སེམས་དཔའ་དེ་རྣམས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད། ཇི་ལྟར་མི་དུ་བར་བགྱི། ཇི་ལྟར་སྡུག་
བསྔལ་གསུམ་མི་སྒོམ་པར་བགྱི། དེ་ཅིའི་ཕྱིར་ཞེ་ན། གསང་བའི་ཡི་གེའི་མིང་ཙམ་ཐོས་པའི་སྐལ་བ་ཡང་མ་མཆིས་སོ། །དེ་བཞིན་གཤེགས་པ་ཐམས་ཅད་ཀྱིས་
བཀའ་སྩལ་པ། དེ་སྐད་མ་ཟེར་ཅིག །ཡི་གེ་ནི་ཐུན་མོང་བ་སྟེ། རིགས་ཀྱི་བུ་ཁྱེད་རྣམས་ཀྱིས་ཇི་ལྟར་མི་ཤེས་པ་དང་མ་ཐོས་པ་དེ་བཞིན་དུ་ངེད་དེ་བཞིན་

82-1-518b

གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཀྱང༌། རིགས་ཀྱི་བུ། གསང་བའི་ཡི་གེ་འདི་དག་མ་ཐོས་ཤིང་མངོན་པར་སངས་རྒྱས་སོ། །དེ་ཅིའི་
ཕྱིར་ཞེ་ན། གསང་བའི་ཡི་གེ་རྣམ་པར་དག་པའི་ཕྱིར་རོ། །དེ་ནས་བྱང་ཆུབ་སེམས་དཔའ་དེ་དག་ཐམས་ཅད་མི་སྨྲ་བར་གནས་པར་གྱུར་ཏོ། །དེ་ནས་བཅོམ་ལྡན་འདས་
དེ་བཞིན་གཤེགས་པ་ཐམས་ཅད། དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་བཙུན་མོའི་བྷ་ག་ལ་བཞུགས་སོ། །དེ་ནས་དེ་བཞིན་གཤེགས་པ་
ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་བཙུན་མོས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་རྡོ་རྗེ་འཛིན་ཆེན་པོ་ལ་དགའ་བས་བསྟོད་པ། སེམས་
ཅན་ཁམས་ན་གནས་ཀྱི་དབང་ཕྱུག་ཁྱེད་ནི་རྡོ་རྗེའི་ཐུགས། །དགའ་བ་ཡིད་འོད་དོན་ཆེན་འདོད་པས་བདག་ལ་བསྐྱབ་ཏུ་གསོལ། །མགོན་པོ་གལ་ཏེ་དེ་རིང་བདག་ནི་གསོན་
པར་མཆིས་བཞེད་ན། །སེམས་ཅན་ཡབ་ཆེན་གཉེན་མཆོག་བདག་ལ་དགྱེས་པར་མཛད་དུ་གསོལ། །དེ་ནས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌།
ཐུགས་ཀྱི་བཙུན་མོར་མཱ་མ་ཀྱིས༑ བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་རྡོ་རྗེ་འཛིན་ཆེན་པོ་ལ། རྡོ་རྗེ་འདོད་པའི་དགའ་བའི་མཆོད་པའི་

82-1-519a

༄༅། །མཆོག་གི་ཡི་གེའི་ཚིག་འདིས་ཡང་དག་པར་བསྟོད་དོ། །རྡོ་རྗེའི་སྐུ་ཁྱོད་བཀའ་ཡི་འཁོར་ལོ་སེམས་ཅན་ཀུན་ལ་ཕན། སངས་རྒྱས་དོན་དུ་བྱང་ཆུབ་དོན་
དམ་རྗེས་སུ་ཕན་སྟོན་པ། །མགོན་པོ་གལ་ཏེ་དེ་རིང་བདག་ནི་གསོན་པར་མཆིས་བཞེད་ན། །འདོད་ཆགས་དམ་ཚིག་ཆགས་པས་བདག་ལ་དགྱེས་པར་མཛད་དུ་གསོལ། །
དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་བདག་པོ་ལ། འཇིག་རྟེན་གྱི་དབང་ཕྱུག་གི་སྐུ་དང༌། གསུང་དང༌། ཐུགས་རྡོ་རྗེའི་སྤྱན་གྱིས། རྡོ་རྗེ་འཛིན་པ་ཆེན་
པོ་ལ་འདོད་པ་ལ་ཉེ་བར་ལོངས་སྤྱོད་པའི་དམ་ཚིག་གིས་ཡང་དག་པར་བསྟོད་པ། །ཁྱོད་ནི་རྡོ་རྗེའི་གསུང་སྟེ་ཀུན་ལ་ཕན་ཞིང་ཐུགས་བརྩེ་བ། །འཇིག་རྟེན་དག་གི་དགོས་
པའི་དོན་མཛད་པ་ལ་རྟག་ཏུ་བརྩོན། །མགོན་པོ་གལ་ཏེ་དེ་རིང་བདག་ནི་གསོན་པར་མཆིས་བཞེད་ན། །རབ་དགའི་སྤྱོད་པ་ཀུན་ཏུ་བཟང་པོ་བདག་ལ་དགྱེས་པར་མཛད་དུ་
གསོལ། །དེ་ནས་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་དམ་ཚིག་རྡོ་རྗེའི་བཙུན་མོས། བཅོམ་ལྡན་འདས་དེ་བཞིན་གཤེགས་པ་ཐམས་ཅད་
ཀྱི་བདག་པོ་རྡོ་རྗེ་འཛིན་ཆེན་པོ་ལ་།དེ་བཞིན་གཤེགས་པ་ཐམས་ཅད་ཀྱི་བདེ་བ་དང༌། ཡིད་བདེ་བའི་དགའ་བ་འདིས་བསྟོད་དོ། །ཁྱོད་ནི་རྡོ་རྗེ་འདོད་པ་དམ་ཚིག་མཆོག་གི་ཕན་

82-1-519b

དོན་ཆེ། །ཡང་དག་རྫོགས་སངས་རྒྱས་ཀྱི་གདུང་མཆོག་མཉམ་པ་ཉིད་གཟིགས་པ། །མགོན་པོ་གལ་ཏེ་དེ་རིང་བདག་ནི་གསོན་པར་མཆིས་བཞེད་ན། ཡོན་ཏན་རིན་ཆེན་མང་པོའི་གཏེར་གྱུར་བདག་
ལ་དགྱེས་པར་མཛད་དུ་གསོལ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པ་འདོད་ཆགས་ཐམས་ཅད་ཉེ་བར་ལོངས་སྤྱོད་པའི་རྡོ་རྗེའི་དཔལ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་ནས། དེ་བཞིན་གཤེགས་པ་ཐམས་ཅད་ཀྱི་བཙུན་མོ་དེ་དག་ལ་དམ་ཚིག་གི་འཁོར་ལོས་འདོད་པ་སྤྱོད་ཅིང་ཅང་མི་གསུང་བར་གྱུར་ཏོ། །དེ་ནས་ནམ་མཁའི་དབྱིངས་
འདི་དག་ཐམས་ཅད་ལ་དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེའི་དམ་ཚིག་གི་ཁུ་བས་ཡོངས་སུ་གང་སྟེ། བུམ་པ་རྡོ་རྗེ་ཆུས་གང་བ་ལྟར་གནས་པར་གྱུར་
ཏོ༑ ༑དེ་ནས་རྡོ་རྗེ་ནམ་མཁའི་དབྱིངས་འདི་ན་གང་སེམས་ཅན་སྐུ་གསུམ་གྱི་དམ་ཚིག་ལས། ཡང་དག་པར་བྱུང་བ་དེ་རྣམས་རྡོ་རྗེའི་དཔལ་གྱིས་རེག་ནས། ཐམས་ཅད་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་གསུམ་གྱི་ཡེ་ཤེས་ཅན་དུ་གྱུར་ཏོ། །དེ་ནས་བརྩམས་ཏེ་སེམས་ཅན་ཐམས་ཅད་ཀུན་ཏུ་བཟང་པོ་ཀུན་ཏུ་བཟང་པོ་ཞེས། དེ་
བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེས་དབང་བསྐུར་བར་གྱུར་ཏོ། །དེ་ནས་དེ་བཞིན་གཤེགས་པ་ཕྱག་ན་རྡོ་རྗེས་དེ་བཞིན་གཤེགས་པ་དེ་དག་ཐམས་

82-1-520a

༄༅། །ཅད་ལ་འདི་སྐད་ཅེས་བཀའ་སྩལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཆོས་ཐམས་ཅད་ཀྱི་མཉམ་པ་ཉིད་མཐོང་ངམ། དེ་ནས་དེ་བཞིན་
གཤེགས་པ་ཐམས་ཅད་ཀྱིས། ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེ་བཞིན་གཤེགས་པ་ཐམས་ཅད་
ཀྱི་རྡོ་རྗེ་ཡེ་ཤེས་ཀྱི་སྤྱོད་པ་མཐོང་ལགས་སོ། །བདེ་བར་གཤེགས་པ། མཐོང་ལགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད། དེ་བཞིན་གཤེགས་པ་
ཐམས་ཅད་ཀྱི་བཙུན་མོའི་བྷ་ག་ལས་མངོན་པར་བྱུང་ནས། བཅོམ་ལྡན་འདས་དེ་བཞིན་གཤེགས་པ་ཕྱག་ན་རྡོ་རྗེ་ཆེན་པོ་ལ་འདི་སྐད་ཅེས་གསོལ་ཏོ། །གང་འདོད་ཆགས་ཀྱི་ཡི་
གེའི་ཚིག་གིས་སངས་རྒྱས་ཀྱི་བྱང་ཆུབ་རྗེས་སུ་རྟོགས་པ་དེ་ནི། བཅོམ་ལྡན་འདས། ངོ་མཚར་ཏོ། །བདེ་བར་གཤེགས་པ། ངོ་མཚར་ཏོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་
པ་ཐམས་ཅད་ཀྱི་བདག་པོས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསུངས་སོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་དེ་སྐད་མ་ཟེར་ཅིག །
དེ་ཅིའི་ཕྱིར་ཞེ་ན། ཆོས་ཐམས་ཅད་ནི་ནམ་མཁའི་རྡོ་རྗེའི་དམ་ཚིག་དང་མཚུངས་པའི་ཕྱིར་གཟུགས་ཀྱི་ཕུང་པོ་མ་ཡིན། ཚོར་བའི་ཕུང་པོ་མ་ཡིན། འདུ་ཤེས་ཀྱི་ཕུང་པོ་མ་ཡིན།

82-1-520b

འདུ་བྱེད་ཀྱི་ཕུང་པོ་མ་ཡིན། རྣམ་པར་ཤེས་པའི་ཕུང་པོ་མ་ཡིན། ཁམས་མ་ཡིན། སྐྱེ་མཆེད་མ་ཡིན། དེ་བཞིན་དུ་འདིར་འདོད་ཆགས་མ་ཡིན། ཞེ་སྡང་མ་ཡིན། གཏི་མུག་མ་ཡིན། ཆོས་མ་ཡིན་
ཆོས་མ་ཡིན་པ་ཡང་མ་ཡིན་ནོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཅང་མི་གསུང་བར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཕྱག་ན་རྡོ་རྗེས། དེ་
བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་དེ་རྣམས་ལ་བཀའ་སྩལ་པ། ཁྱེད་རྣམས་ཀྱིས་འཇིག་རྟེན་གྱི་ཁམས་ཐམས་ཅད་དུ་དེ་བཞིན་གཤེགས་པ་ཐམས་
ཅད་ཀྱི་སྐུ་དང༌། གསུང་དང༌། ཐུགས་རྡོ་རྗེ་འདི་བསྒོ་བར་གྱིས་ཤིག །དེ་ཅིའི་ཕྱིར་ཞེ་ན། ཕྱོགས་བཅུ་ན་གནས་པའི་བྱང་ཆུབ་སེམས་དཔའ་དེ་རྣམས་ཆོས་ཀྱི་རྣམ་གྲངས་འདི་ལ་སྐལ་
བ་ཡོད་པའི་ཕྱིར་རོ། །དེ་ནས་ཕྱག་ན་རྡོ་རྗེ་དེ་བཞིན་གཤེགས་པ་ཐམས་ཅད་ཀྱི་བདག་པོས། རྡོ་རྗེ་ཆོས་ལ་བཀའ་སྩལ་པ། རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱི་དམ་ཚིག་
གི་དེ་ཁོ་ན་ཉིད་འདི་གཟུང་ཞིག །ཁྱོད་ཀྱང་དེ་བཞིན་གཤེགས་པ་ཐམས་ཅད་ཀྱིས་ཆོས་ཀྱི་དབང་ཕྱུག་རྡོ་རྗེ་ཞེས་དབང་བསྐུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་
རྗེ་ཆོས་ཀྱིས་དེ་བཞིན་དུ་བགྱིའོ། །ཞེས་གསོལ་ནས་ཅང་མི་གསུང་བར་གྱུར་ཏོ། །དེ་ནས་དེ་བཞིན་གཤེགས་པ་ཐམས་ཅད་རྡོ་རྗེ་སེམས་དཔའི་ཡི་གེ་གསུམ་ལ་རང་གི་སྐུ་དང༌། གསུང་དང༌།

82-1-521a

༄༅། །ཐུགས་ཞུགས་པར་གྱུར་ཏོ། །དེ་ནས་དེ་བཞིན་གཤེགས་པ་སྐུ་རྡོ་རྗེ་རྣམ་པར་སྣང་མཛད་ཁམས་གསུམ་ཐམས་ཅད་ཀྱི་ལུས་རྡོ་རྗེ་ལ་གནས་ཤིང༌། །དེ་བཞིན་
གཤེགས་པ་ཐམས་ཅད་ཀྱི་སྐུ་མཉམ་པ་ཉིད་ལ་དམིགས་ནས་ཅང་མི་གསུང་བར་གྱུར་ཏོ། །དེ་ནས་དེ་བཞིན་གཤེགས་པ་གསུང་རྡོ་རྗེ་ཁམས་གསུམ་ཐམས་ཅད་ཀྱི་ངག་རྡོ་རྗེ་ལ་
གནས་ཤིང༌། དེ་བཞིན་གཤེགས་པ་ཐམས་ཅད་ཀྱི་གསུང་མཉམ་པ་ཉིད་ལ་དམིགས་ནས་ཅང་མི་གསུང་བར་གྱུར་ཏོ། །དེ་ནས་དེ་བཞིན་གཤེགས་པ་ཕྱག་ན་རྡོ་རྗེ་ཁམས་གསུམ་
ཐམས་ཅད་ཀྱི་སེམས་རྡོ་རྗེ་ལ་གནས་ཤིང༌། །དེ་བཞིན་གཤེགས་པ་ཐམས་ཅད་ཀྱི་ཐུགས་མཉམ་པ་ཉིད་ལ་དམིགས་ནས་ཅང་མི་གསུང་བར་གྱུར་ཏོ། །དེ་སྐད་ཅེས་བཀའ་སྩལ་ཏོ། །
དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་གསང་བ་འདུས་པ་ལས། དེ་བཞིན་གཤེགས་པ་ཐམས་ཅད་ཀྱི་དམ་ཚིག་དང༌། སྡོམ་པ་རྡོ་རྗེའི་བྱིན་གྱིས་
བརླབས་ཀྱི་རྒྱལ་པོ་ཞེས་བྱ་བའི་ལེའུ་སྟེ་བཅུ་བདུན་པའོ།།    །།དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་གསང་ཞིང་རབ་ཏུ་གསང་བ་ཞེས་བྱ་བ་རྟོག་པ་
ཆེན་པོའི་རྒྱལ་པོ་རྫོགས་སོ།།    །།རྒྱ་གར་གྱི་མཁན་པོ་ཤྲདྡྷཱ་ཀ་ར་ཝ་རྨ་ དང༌། ཞུ་ཆེན་གྱི་ལོཙྪ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པ། རྒྱ་གར་གྱི་

82-1-521b

མཁན་པོ་ཤྲཱི་ཛྙཱ་ན་ཀ་ར་བས་བཤད་ནས། ཞུ་ཆེན་གྱི་ལོཙྪ་བ་འགོས་ལྷས་བཙས་ཀྱིས་ཞུས་གཏུགས་གཡར་ཁྲལ་དུ་འཚལ་བའོ། །འདུས་བའི་རྩ་རྒྱུད་ལ་ལོ་ཆེན་གྱིས་བསྒྱུར་བ་མང་དུ་སྣང་
ནའང༌། འགོས་ཀྱིས་འགྱུར་བཅོས་མཛད་པ་ཉུང་བར་སྣང་ལ། འགྲེལ་པའི་བཤད་པ་འགོས་འགྱུར་གྱི་སྟེང་ནས་བྱེད་པ་ལ་རྒྱུད་ཀྱི་འགོས་འགྱུར་གལ་ཆེ་བར་མཐོང་ནས་བྲིས་པའོ།།    །།རྒྱུད་ཕྱི་མ། དེ་ནས་
བྱམས་པ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དེ་བཞིན་གཤེགས་པ་ཐམས་ཅད་ཀྱི་དབང་བསྐུར་བ་དང༌། སྐུ་དང༌། གསུང་དང༌། ཐུགས་ཀྱི་གསང་བ་བསྟན་པ་
ལ་དངོས་པོ་ཐམས་ཅད་ཀྱིས་ཇི་ལྟ་བ་དང༌། དུས་ཇི་ལྟ་བ་བཞིན་དུ་མཐོང་ཞིང་ཐོས་ལ་ཁོང་དུ་ཆུད་ནས་ཆོས་གཟིགས་པ་དང་ལྡན་པའི་དེ་བཞིན་གཤེགས་པ་དེ་དག་ཐམས་ཅད་ལ་
འདི་སྐད་ཅེས་གསོལ་ཏོ། །ཨེ་མའོ་ཀུན་ཏུ་བཟང་པོ་ཡི། །སྐུ་གསུང་ཐུགས་ཀྱི་ངེས་པ་དག །རྡོ་རྗེ་གསུམ་གྱིས་ཀུན་ཏུ་ནི། །རྡོ་རྗེ་གསུམ་ལ་ཀུན་ཏུ་བཞུགས། །སེམས་ཅན་ཐམས་ཅད་
དུས་གསུམ་གྱི། །རྡོ་རྗེའི་ངོ་བོར་ཡང་དག་བྱུང༌། །སངས་རྒྱས་རྡོ་རྗེ་རྫུ་འཕྲུལ་ཆེ། །བྱང་ཆུབ་རྡོ་རྗེའི་གནས་ཐོབ་པའོ། །ཨེ་མའོ་འདི་རབ་ངོ་མཚར་ཆེ། །ཨེ་མའོ་ཞི་བ་དབང་པོ་འདས།།
ཨེ་མའོ་འཁོར་བ་དག་གི་རྒྱུན། །ཨེ་མའོ་མཆོག་ཏུ་མྱ་ངན་འདས། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམས་

82-1-522a

༄༅། །ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ། དེ་དེ་བཞིན་ནོ། །སེམས་དཔའ་ཆེན་པོ། དེ་དེ་བཞིན་ནོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་དེ་དག་ཐམས་ཅད་ཡང་འདུས་པར་གྱུར་ནས། དེ་བཞིན་གཤེགས་པ་དེ་དག་ཐམས་ཅད་ལ་གསང་བ་དང༌། ཕྱིའི་མཆོད་པ་རྣམས་ཀྱིས་ཡང་དག་པར་
མཆོད་ནས་ཕྱག་བྱས་ཏེ་མགྲིན་གཅིག་ཏུ་འདི་སྐད་ཅེས་གསོལ་ཏོ། །ཨེ་མའོ་ཤིན་ཏུ་རྙེད་དཀའ་བ། །བྱང་ཆུབ་སྒྲུབ་པའི་ཐབས་འདི་ཡིན། །རྒྱུད་ཀྱི་མཆོག་གི་མཆོག་
གྱུར་པ། །གསང་བ་འདུས་པ་ཞེས་བྱ་བའི་རྒྱུད། །སྦས་པ་དེ་ནི་རྟོགས་ཕྱིར་དང༌། །སེམས་ཅན་རྣམས་ལ་ཕན་འདོད་པས། །ཡང་དག་གསུང་བས་གང་བཤད་པ། །མགོན་པོ་ཁྱེད་
ལ་གསོལ་བར་འཚལ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་དེ་རྣམས་ལ་ནི་འདི་སྐད་ཅེས་བཀའ་སྩལ་ཏོ། །གང་ཞིག་སྦས་པའི་
རྒྱུད་ཚིག་དེ། །དེ་དག་ཐམས་ཅད་འདྲི་འདོད་པ། །སེམས་དཔའ་ཆེན་པོ་ལེགས་སོ་ལེགས། །ཡོན་ཏན་འབྱུང་གནས་ལེགས་སོ་ལེགས། །དེ་ནས་བྱང་ཆུབ་སེམས་དཔའ་
ཀུན༑ ༑རབ་ཏུ་དགའ་བས་མིག་གདངས་ཏེ། །ཡང་དང་ཡང་དུ་ཕྱག་བཙལ་ནས། །འདི་ཡི་སོམ་ཉི་ཞུས་པར་གྱུར། །གསང་བ་ཞེས་འདི་གང་ལ་བགྱི། །འདུས་པ་ཞེས་ནི་གང་ལ་

82-1-522b

བརྗོད། །རྒྱུད་ཀྱི་འབྲེལ་པ་ཇི་ལྟ་བུ། །རྣལ་འབྱོར་རྒྱུད་འདིར་ཅི་ལ་བ་གྱི། །དེ་ཉིད་རྣམ་པ་དུ་རུ་བཤད། །དེ་བཞིན་གསང་བ་རྣམ་པ་དུ། །གསང་ཆེན་ཞེས་ནི་གང་ལ་བགྱི། །དམ་པ་རྣམ་པ་
དུ་ཞིག་མཆིས། །བྱང་ཆུབ་སེམས་ཞེས་གང་ལ་བགྱི། །དེ་བཞིན་རིག་པའི་སྐྱེས་བུ་ཅི། །བཛྲ་དྷྲྀཀ་ཅེས་ཅི་ལ་བགྱི། །དེ་བཞིན་ཛི་ན་ཛིཀ་ནི་གང༌། །དེ་ལ་རཏྣ་དྷྲྀཀ་ནི་གང༌། །དེ་བཞིན་
ཨཱ་རོ་ལི་ཀ་ནི་ཅི། །པྲཛྙཱ་དྷྲྀཀ་ཅེས་གང་ལ་བགྱི། །རིགས་འདིར་དེ་བཞིན་གང་ཞིག་ལ། །མོ་ཧ་ཞེས་ནི་གང་ལ་བགྱི། །དེ་ཥ་ཞེས་འདིར་གང་ལ་བགྱི། །རཱ་ག་ཞེས་ནི་ཅི་ལ་བགྱི། །བཛྲ་
སྔགས་ནི་གང་ལ་བགྱི། །ར་ཏི་ཞེས་འདིར་གང་ལ་བགྱི། །ཕུན་སུམ་ཚོགས་པ་གང་ཞིག་ལགས། །ཡ་མནྟ་ཀྲྀཏ་དོན་ནི་གང༌། །དེ་བཞིན་པྲ་ཛྙཱནྟ་ཀྲྀཏ་ཅི། །པད་མཱནྟ་ཀྲྀཏ་མིང་ཅི་ལྟ། །
དེ་བཞིན་བིགྷྣཱནྟ་ཀྲྀཏ་ཅི། །ཀུན་ཏུ་སྤྱོད་པ་གང་ཅི་ལགས། །དེ་བཞིན་སྔགས་ཀྱི་སྤྱོད་པ་གང༌། །འདིར་ནི་བཟླས་པ་གང་ཞིག་ལགས། །རྒྱས་བཏབ་པ་ཞེས་གང་ལ་བགྱི། །ཆོས་འབྱུང་
བ་ནི་ཇི་ལྟར་བསྒོམ། །དེ་བཞིན་སྡོམ་པ་ཇི་ལྟ་བུ། །ཞེ་སྡང་གཏི་མུག་འདོད་ཆགས་ཆེས། །སེམས་ཅན་དོན་མཛད་ཇི་ལྟ་བུ། །དཀྱིལ་འཁོར་ཞེས་ནི་གང་ལ་བགྱི། །ཕྱག་རྒྱའི་
དཀོད་པ་ཅི་ལྟར་ལགས། །འདིར་ནི་མེ་ཏོག་ཅི་ཞིག་ལགས། །མཆོད་རྟེན་ཞེས་ནི་གང་ལ་བཤད། །ཡེ་ཤེས་འཁོར་ལ་ཇི་ལྟར་ཤེས། །འདིར་ནི་གནས་ཞེས་གང་ལ་བཤད། །

82-1-523a

༄༅། །མགོན་པོ་བསྐུལ་བ་ཇི་ལྟ་བུ། །གཏོང་བ་དག་ཀྱང་ཇི་ལྟ་བུ། །ཇི་ལྟར་དེ་རྣམས་སྤྱན་དང་བགྱི། །བཅིང་བ་འདིར་ནི་ཇི་ལྟ་བུ། །དབང་བསྐུར་བ་ནི་ཇི་ལྟར་སྩལ།།
དེ་བཞིན་རིག་པའི་བརྟུལ་ཞུགས་གང༌། །བདུད་རྩི་ལྔ་རྣམས་ཇི་ལྟར་བཟའ། །དེ་བཞིན་དཔའ་བོ་ལྔ་གང་ལགས། །དངོས་གྲུབ་ཐ་མལ་ཇི་ལྟ་བུ། །དེ་བཞིན་མཆོག་ཀྱང་ཇི་ལྟ་བུ། །དེ་
ལ་ཐབས་ནི་རྣམ་པ་དུ། །དེ་བཞིན་ཐབས་བྱུང་ཇི་ལྟ་བུ། །རྣལ་འབྱོར་རྡོ་རྗེ་ཅན་ཀུན་གྱི། །བཀའ་ནི་ཇི་ལྟར་བསྒོ་བར་བགྱི། །ལས་ཀྱི་མཆོག་གི་ཚོགས་རྣམས་ནི། །སྣ་ཚོགས་ཇི་ལྟར་བྱེད་
པར་འགྱུར། །དེ་ནས་དེ་བཞིན་གཤེགས་པ་དེ་དག་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཞུས་པའི་ཚིག་ཉེ་བར་གསན་ནས། བྱང་ཆུབ་སེམས་དཔའ་
ཆེན་པོ་རྡོ་རྗེ་འཛིན་པ་ལ་དམིགས་པར་མཛད་ནས་སྐད་ཅིག་ཅང་མི་གསུང་བར་གྱུར་ཏོ། །དེ་ནས་བྱང་ཆུབ་སེམས་དཔའ་ཆེ། །སྙིང་རྗེའི་བདག་ཉིད་རབ་དགའ་ནས། །རྫོགས་པའི་སངས་
རྒྱས་བདེ་བར་གཤེགས། །མགོན་ལ་ཡང་དང་ཡང་རབ་བསྐུལ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་དེ་རྣམས་ལ་འདི་སྐད་ཅེས་བཀའ་སྩལ་
ཏོ༑ ༑ལུས་ངག་ཡིད་ནི་རྡོ་རྗེ་ཡིས། །སྐུ་གསུང་ཐུགས་ནི་རྡོ་རྗེ་ཡིས། །སྐུ་གསུང་ཐུགས་ནི་རྡོ་རྗེ་ལ། །གཞག་ནས་བྱང་ཆུབ་སེམས་དབང་པོ། །ཞུས་པ་རྒྱ་ཆེན་མཉན་པར་གྱིས། །དེ་ནས་བྱང་

82-1-523b

ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་དེ་བཞིན་གཤེགས་པ་དེ་དག་ཐམས་ཅད་ཀྱིས་རྗེས་སུ་གསུངས་པའི་བཀའ་སྤྱི་བོས་རབ་ཏུ་མནོས་ཏེ། བཅོམ་ལྡན་འདས། ལེགས་
སོ་ལེགས་སོ། །བདེ་བར་གཤེགས་པ། །ལེགས་སོ་ལེགས་སོ། །ཞེས་གསོལ་ནས། རང་རང་ལུས་དང༌། ངག་དང༌། ཡིད་རྡོ་རྗེས་བྱང་ཆུབ་སེམས་དཔའ་ཆེན་པོ་རྡོ་རྗེ་འཛིན་པ་ཆེན་པོའི་སྐུ་
དང༌། གསུང་དང༌། ཐུགས་རྡོ་རྗེ་ལ་དམིགས་ཏེ་ཅང་མི་སྨྲ་བར་གྱུར་ཏོ། །དེ་ནས་དེ་བཞིན་གཤེགས་པ་དེ་དག་ཐམས་ཅད་རང་རང་གི་ཐུགས་རྡོ་རྗེ་ཆེན་པོ་ལ་དམིགས་པར་བྱིན་གྱིས་བརླབས་
ནས་བྱང་ཆུབ་སེམས་དཔའ་ཆེན་པོ་དག་རྣམས་ལ་ཞུས་པ་དེ་དག་གསུང་གཅིག་གིས་བཀའ་སྩལ་པ། སྐུ་གསུང་ཐུགས་ནི་རྣམ་པ་གསུམ། །གསང་བ་ཞེས་ནི་བསྟན་པ་ཡིན། །སངས་
རྒྱས་ཐམས་ཅད་ཅེས་བྱ་བ། །ཚོགས་པ་འདུས་པ་ཡིན་པར་བཤད། །ལྔ་པ་དང་ནི་དགུ་པ་དང༌། །བཅུ་བདུན་པ་དང་བཅུ་གསུམ་པ། །སངས་རྒྱས་བྱང་ཆུབ་སེམས་རྣམས་ཀྱིས། །བསྟན་
པ་དག་ནི་སྒྲུབ་ཆེན་ཡིན། །བཞི་པ་དང་ནི་བཅུ་དྲུག་པ། །བརྒྱད་པ་དེ་བཞིན་བཅུ་གཉིས་པ། །སློབ་དཔོན་སྤྱི་ཡི་ལས་དང་ནི། །དངོས་གྲུབ་བརྟུལ་ཞུགས་སྡོམ་པ་ཡིན། །དྲུག་པ་དང་ནི་
གཉིས་པ་དང༌། །བཅུ་པ་དང་ནི་བཅུ་བཞི་པ། །དྲག་སྤྱོད་རྗེས་སུ་ཆགས་པ་དང༌། །ཉེ་བར་སྒྲུབ་པའི་སྡོམ་པའོ། །བདུན་པ་དང་ནི་གསུམ་པ་དང༌། །བཅུ་གཅིག་པ་དང་བཅོ་ལྔ་པ། །དངོས་

82-1-524a

༄༅། །གྲུབ་ཞིང་དང་མཚན་མ་ནི། །བསྙེན་པ་སྒྲུབ་པའི་སྡོམ་པའོ། །དེ་བཞིན་གཤེགས་པ་ཀུན་གྱི་ལས། །ཚར་གཅོད་ཕན་འདོགས་སྤྱོད་པ་དག །དུལ་དང་
གདུལ་དཀའ་ཞི་བ་ཡི། །སེམས་ཅན་རྣམས་ཀྱི་འཇུག་པའོ། །བསྐྱེད་པའི་རིམ་དང་འབྲེལ་པ་ཡི། །བསྙེན་པ་རྡོ་རྗེ་ཆོ་ག་བཞི། །ཐུན་མོང་དངོས་གྲུབ་འབྲེལ་པ་ཡིན། །མཆོག་ཏུ་
གྱུར་པའི་གཞུང་ཉིད་དོ། །དཀྱིལ་འཁོར་བརྟུལ་ཞུགས་འབྲེལ་པ་ཡི། །གཞུང་ནི་སློབ་དཔོན་ཕུན་ཚོགས་པའོ། །བླ་མས་སྔགས་ཀྱི་ལམ་གྱིས་ནི། །སློབ་མ་ཡོངས་སུ་སྨིན་བྱ་བ།།
བརྟུལ་ཞུགས་བཟང་དང་དབང་བསྐུར་བ། །རང་གི་སློབ་མ་བདག་ཉིད་ཆེ། །སངས་རྒྱས་བྱང་ཆུབ་སེམས་རྣམས་ཀྱི། །སྟོན་པས་ཡོངས་སུ་གྲོལ་བ་ཡིན། །ཐབས་དང་ཤེས་
རབ་སྙོམས་འཇུག་པ། །རྣལ་འབྱོར་ཞེས་ནི་བཤད་པ་ཡིན། །གང་ཞིག་དངོས་མེད་ཤེས་རབ་སྟེ། །ཐབས་ནི་དངོས་པོའི་མཚན་ཉིད་དོ། །རྒྱུད་ནི་རྒྱུན་ཞེས་བྱ་བར་གྲགས།།
རྒྱུན་དེ་རྣམ་པ་གསུམ་འགྱུར་ཏེ། །གཞི་དང་དེ་བཞིན་རང་བཞིན་དང༌། །མི་འཕྲོགས་པ་ཡིས་རབ་ཕྱེ་བ། །གཞི་དང་རང་བཞིན་རྒྱུ་ཡིན་ཏེ། །དེ་བཞིན་མི་འཕྲོགས་འབྲས་བུའོ། །
གཞི་ནི་ཐབས་ཞེས་བྱ་བ་སྟེ། །གསུམ་གྱིས་རྒྱུད་ཀྱི་དོན་བསྡུས་པའོ། །རིགས་ནི་ལྔ་དང་གསུམ་དག་དང༌། །ངོ་བོ་ཉིད་གཅིག་རིགས་བརྒྱ་འོ། །བྱང་ཆུབ་རྡོ་རྗེ་བཅས་གསུངས་པ།།

82-1-524b

དེ་ནི་ཕྱི་མའི་རྒྱུད་དུ་འདོད། །དེ་ཉིད་རྣམ་པ་ལྔ་རུ་བཤད། །གསང་བ་རྣམ་པ་གསུམ་དུ་བཤད། །ལྷག་པའི་ལྷ་ནི་གསང་ཆེན་ཏེ། །དམ་པའི་རིགས་ནི་རྣམ་པ་བརྒྱ། །ཐོག་མ་ཐ་མ་མེད་
ཞི་བ༑ ༑དངོས་དང་དངོས་མེད་མི་ཟད་གཙོ། །སྟོང་ཉིད་སྙིང་རྗེ་མི་ཕྱེ་བ། །བྱང་ཆུབ་སེམས་ཞེས་བྱ་བ་ཡིན། །སྐུ་གསུང་ཐུགས་ཀྱི་རྡོ་རྗེ་ཡིས། །མི་ཕྱེད་ཕྱེ་བའི་དངོས་པོ་ཉིད། །རིག་
ཁང་ ལྷན་ཅིག་ལྡན་པས་ན། །རིག་པའི་སྐྱེས་བུ་ཞེས་བརྗོད་དོ། །རྒྱུ་ལྔ་དང་ནི་འབྲས་བུ་ལྔ། །རྡོ་རྗེ་ཞེས་ནི་བཤད་པ་ཡིན། །འཆང་བ་འཛིན་ཞེས་གྲགས་པ་སྟེ། །རྣམ་ཤེས་རྡོ་རྗེ་
འཛིན་དུ་འདོད། །བཛྲ་དྷྲྀཀ་ནི་རྣམ་ཤེས་ཡིན། །ཡོད་དང་མེད་དང་དབུས་ལས་འདས། །འབྱུང་དང་འབྱུང་ལས་གྱུར་ལས་བྱུང༌། །སེམས་ཅན་ཀུན་གྱི་ལུས་ཡིན་ཏེ། །སྐྱེ་ལས་
རྒྱལ་བས་འཛིན་ཛིཀ །དོན་རྣམས་ཐམས་ཅད་འབྱུང་བས་ན། །སེམས་ནི་རིན་པོ་ཆེ་ཞེས་བྱ། །ཚོར་བ་པོས་ནི་ངེས་ཚོར་བས། །ཚོར་བ་རཏྣ་དྷྲྀཀ་ཏུ་བརྗོད། །མཚན་གཞི་མཚན་ཉིད་
དངོས་པོ་ཡིས། །ཀུན་ལ་ཀུན་གྱིས་ཐམས་ཅད་དུ། །དགའ་བའི་མཚན་ཉིད་མཚན་གཞི་ནི། །ཨཱ་རོ་ལིཀ་ཅེས་བཤད་པ་ཡིན། །རྣམ་ཤེས་རབ་མཐར་ཕྱིན་བྱེད་པ། །གང་ཡིན་
དེ་ནི་ཤེས་རབ་སྟེ། །འདུ་བྱེད་སེམས་པས་འཛིན་པས་ན། །པྲ་ཛྙཱ་དྷྲྀཀ་ཅེས་བྱ་བར་བཤད། །རིགས་ཀྱི་རྒྱུད་ཅེས་བྱ་བར་བཤད། །རྒྱུད་ནི་ཐོག་མ་ཞེས་བརྗོད་དེ། །མི་འཇིགས་

82-1-525a

༄༅། །སྐྱེ་བ་མེད་གང་ཡིན། །མགོན་པོ་དེ་ནི་ཡིན་པར་བཤད། །རྒྱུ་འབྲས་གཉིས་ལ་སྡང་བས་ན། །རྣམ་ཤེས་ཞེ་སྡང་ཡིན་པར་བཤད། །བེམས་པོ་བཅིངས་
པའི་རང་བཞིན་པས། །གཟུགས་ནི་གཏི་མུག་ཅེས་བྱར་བཤད། །བདག་ཏུ་སློབ་པའི་ངོ་བོ་བས། །ཚོར་བ་དྲེགས་པ་ཡིན་པར་བཤད། །དངོས་ལ་ཆགས་པའི་མཚན་ཉིད་ཅན། །
འདུ་ཤེས་ཡང་དག་ཆགས་བདག་ཉིད། །རྐྱེན་གྱིས་དྲངས་པའི་བདག་ཉིད་ཅན། །འདུ་བྱེད་རྟག་ཏུ་ཕྲག་དོག་ཡིན། །བྱང་ཆུབ་སེམས་ཀྱི་ངོ་བོ་ཉིད། །སྲིད་པ་ཀུན་འབྱུང་ཐམས་
ཅད་དུ། །འདོད་ཆགས་ཞེ་སྡང་རྨོངས་ལྡན་པའི། །སེམས་ནི་འདོད་པ་ཞེས་བྱར་བཤད། །དམ་ཚིག་སྣ་ཚོགས་འདྲ་བ་ཡི། །མངོན་ཕྱོགས་ལས་ལས་སྐྱེས་འབྲས་བུ། །གཉིས་
མེད་ཡེ་ཤེས་ཆོས་རྣམས་ལ། །ང་རྒྱལ་བྱེད་པ་རྨོངས་ཞེས་བཤད། །དེ་ལ་ཕན་ཚུན་འཛེར་བ་ནི། །ཞེ་སྡང་ཞེས་ནི་བྱ་བར་བཤད། །མཚན་ཉིད་འདོད་ཆགས་ཞེན་པ་ཡིན། །
ཡེ་ཤེས་ཐབས་ནི་རྡོ་རྗེར་བཤད། །དགའ་བ་རྗོགས་པའི་ལོངས་སྤྱོད་མཆོག །བུད་མེད་བདེ་མཆོག་ཕུན་སུམ་ཚོགས། །གཏི་མུག་ཞེ་སྡང་འདོད་ཆགས་དང༌། །རྡོ་རྗེ་ལ་དགའ་
རྟག་པར་གནས། །དེ་ནས་སངས་རྒྱས་རྣམས་ཀྱི་ཐབས། །རྡོ་རྗེ་ཐེག་པ་ཞེས་བཤད་དོ། །མི་འཇིག་བདག་ཉིད་ཆོས་རྣམས་ནི། །མ་སྐྱེས་པ་ཡི་ངོ་བོ་ཉིད། །དངོས་བོ་ཀུན་གྱི་དམ་

82-1-525b

ཚིག་སྟེ། །དེ་ཉིད་གཤིན་རྗེ་མཐར་བྱེད་དོ། །རྣམ་ཤེས་མིན་བདག་ཆོས་རྣམས་ནི། །དོན་དམ་མི་འགྱུར་དག་གྱུར་ཉིད། །སེམས་ཀུན་གྱི་ནི་དམ་ཚིག་སྟེ། །དེས་ན་རྒྱལ་བ་ཤེས་མཐར་
བྱེད༑ ༑བརྗོད་མེད་བདག་ཉིད་ཆོས་རྣམས་ནི། །མིང་དང་གཟུགས་བློ་དངོས་པོ་མེད། །ཆོས་རྣམས་ཀུན་གྱི་དམ་ཚིག་སྟེ། །དེས་ན་ཁྱབ་བདག་པད་མཐར་བྱེད། །མི་རྟོག་བདག་
ཉིད་ཆོས་རྣམས་ནི། །རང་བཞིན་གྱིས་ནི་ཞི་བའི་དངོས། །རྡོ་རྗེ་ཀུན་གྱི་དམ་ཚིག་སྟེ། །དེས་ན་གཙོ་བོ་བགེགས་མཐར་བྱེད། །མི་འཇིགས་རྣམ་པར་མི་ཤེས་པ། །བརྗོད་དུ་མེད་
དང་རྟོག་བྲལ་བ། །སངས་རྒྱས་བྱང་ཆུབ་ཡེ་ཤེས་འདི། །ཤེས་ན་བདེ་བ་ཐོབ་པར་འགྱུར། །གཏི་མུག་གཏི་མུག་ལོངས་སྤྱོད་པས། །གཏི་མུག་ཟད་ཕྱིར་གཤིན་རྗེ་གཤེད། །དེས་
ན་ལུས་མཐར་བྱེད་པ་སྟེ། །དེས་ན་ཤེས་བྱ་མཐར་བྱེད་འགྱུར། །ཉེས་པ་ཉེས་པ་ལོངས་སྤྱོད་པས། །ཉེས་པ་ཟད་ཕྱིར་ཤེས་མཐར་བྱེད། །དེས་ན་སེམས་ནི་མཐར་བྱེད་དེ། །དེས་ན་
ཉོན་མོངས་མཐར་བྱེད་འགྱུར། །འདོད་ཆགས་འདོད་ཆགས་ལོངས་སྤྱོད་པས། །འདོད་ཆགས་ཟད་པས་པད་མཐར་བྱེད། །དེས་ན་འདོད་ཆགས་མཐར་བྱེད་དེ། །དེ་བཞིན་སྙོམས་
འཇུག་མཐར་བྱེད་འགྱུར། །ཉོན་མོངས་ཀུན་ཟད་གང་ཡིན་དང༌། །དེ་བཞིན་ལས་ནི་ཐམས་ཅད་ཟད། །སྒྲིབ་པ་ཀུན་ཟད་ཡེ་ཤེས་ནི། །བགེགས་མཐར་བྱེད་ཅེས་བྱ་བར་བཤད། །ཉོན་

82-1-526a

༄༅། །མོངས་རྡོ་རྗེ་སྒྲིབ་དག་ན། །ལས་རྣམས་ཐམས་ཅད་རྣམ་པར་དག །ལས་རྣམས་ཐམས་ཅད་རྣམ་དག་པས། །ལས་སྐྱེས་འབྲས་བུ་རྣམ་དག་འགྱུར། །
གཟུང་དང་ཆགས་པ་ཉིད་དང་ནི། །རྣམ་པ་དེ་བཞིན་མི་གཡོ་དང༌། །རྒྱུ་ཉིད་འབྲས་བུ་ཉིད་དག་སྟེ། །དྲུག་ལས་ཐུགས་ནི་ཀུན་ཏུ་འབྱུང༌། །འདོད་པའི་རྒྱལ་པོ་ལ་སོགས་དྲུག །ཁྲོ་
བོའི་དབང་པོར་རྣམ་པར་གྲགས། །དམ་ཚིག་རྡོ་རྗེ་ལ་སོགས་དྲུག །ས་ལ་སོགས་པ་རྣམ་པ་ལྔ། །འབྱུང་དང་འབྱུང་ལས་གྱུར་པར་གྲགས། །རིག་པའི་རྒྱལ་པོ་ཞེས་བཤད་དོ། །གཟུགས་
ཀྱི་རྡོ་རྗེ་ལ་སོགས་དྲུག །རྡོ་རྗེ་བདག་པོ་ཞེས་བཤད་དོ། །སྐུ་གསུང་ཐུགས་ཀྱི་རྡོ་རྗེ་ལས། །བདག་ཉིད་ཆེན་པོ་ཀུན་ཏུ་འབྱུང༌། །ཐབས་དང་ཤེས་རབ་ལས་བྱུང་བའི། །ཕུང་པོ་ཁམས་
དང་སྐྱེ་མཆེད་གཟུགས། །རྫོགས་པའི་རིམ་པའི་སྦྱོར་བ་ཡིས། །སྔགས་པས་སྦྱོར་བ་ངེས་བྱས་ལ། །ཐམས་ཅད་དག་པར་མོས་པ་ཡིས། །འཇིགས་པ་ཐམས་ཅད་སྤངས་ནས་སུ། །དོགས་
པ་མེད་པའི་སེམས་ཀྱིས་ནི། །སྔགས་པས་སེང་གེ་བཞིན་དུ་སྤྱོད། །འདི་ལ་མི་བྱ་ཅི་ཡང་མེད། །དེ་བཞིན་མི་བཟའ་ཡོད་མ་ཡིན། །སྨྲ་བར་མི་བྱ་ཅུང་ཟད་མེད། །རྟག་ཏུ་མི་བསམ་ཅི་
ཡང་མེད། །མཉམ་པར་མ་བཞག་སྦྱོར་བ་ཡིས། །རྟག་པ་ཉིད་དུ་མཉམ་པར་འཇོག །གང་གིས་སེམས་ཀུན་ལ་སྤྱོད་པ། །ཀུན་ཏུ་སྤྱོད་པ་ཞེས་བཤད་དོ། །དབང་པོ་དང་ནི་ཡུལ་རྣམས་ཀྱི།།

82-1-526b

རྐྱེན་གྱིས་གང་དང་གང་བྱུང་ཡིད། །ཡིད་དེ་མཱན་ཤེས་བྱ་བར་བཤད། །ཏྲ་ནི་སྐྱོབ་པར་བྱེད་པའི་དོན། །འཇིག་རྟེན་སྤྱོད་ལས་རྣམ་གྲོལ་བར། །གང་བཤད་དམ་ཚིག་སྡོམ་པ་སྟེ། །རྡོ་རྗེ་ཀུན་
གྱིས་བསྲུངས་པ་ནི། །སྔགས་ཀྱི་སྤྱོད་པ་ཞེས་བཤད་དོ། །རང་རང་གི་ནི་ངོ་བོ་ཉིད། །སྙིང་པོ་ཡིད་ཀྱིས་རྣམ་བསམས་ཏེ། །གསང་སྔགས་ཟློས་པའི་དབྱེ་བ་ཡིས། །ཟློས་པར་བྱེད་
ཅིང་སྤྲོ་ཞིང་བསྡུ། །སངས་རྒྱས་སྣ་ཚོགས་རྡོ་རྗེའི་བདག །ཡེ་ཤེས་ས་བོན་དག་གིས་བསྡུ། །བྱང་ཆུབ་བདག་མེད་ས་བོན་གྱིས། །བརྟུལ་ཞུགས་ཅན་གྱིས་བདག་མེད་གཟུང༌། །སྣ་
ཚོགས་བཞིན་དུ་སྣ་ཚོགས་སྤྲོ། །དུས་གསུམ་ས་བོན་དག་གིས་བཟླ། །བཟླས་པ་སྨྲ་བར་གྲགས་པས་ན། །ངག་ཀུན་བཟླས་པ་ཞེས་བཤད་ལ། །སྔགས་ཀུན་འབོད་པ་ཞེས་བཤད་དེ།།
དེ་ཉིད་བསྐུལ་བར་སྨྲ་བའོ། །ཇི་ལྟར་ཐུགས་སོགས་བྱིན་རློབ་པ། །ཏིང་ངེ་འཛིན་ཀྱང་དེ་བཞིན་ནོ། །དེ་རྣམས་སྤྱི་བོར་དབང་བསྐུར་དང༌། །དེ་བཞིན་ཀུན་ཏུ་མཆོད་པའོ། །རྡོ་རྗེ་འཆང་
བ་གང་ཡིན་པའི། །རིག་པ་ཡོད་པའི་སྦྱོར་བ་དང༌། །བདག་བྱིན་བརླབ་སོགས་དེ་བཞིན་ཏེ། །དེ་ཡི་ལོངས་སྤྱོད་བཞིར་ཤེས་བྱ། །དཔའ་བོ་རྡོ་རྗེ་གཅིག་པུ་ཡི། །སྤྱི་བོར་དབང་བསྐུར་
རེ་རེ་སྟེ། །སྙིང་པོ་ཕྱག་རྒྱ་སྔགས་ཙམ་དག །རང་རིགས་རིམ་གྱིས་རྒྱས་གདབ་བོ། །འབྲས་བུས་རྒྱུ་ནི་རྒྱས་གདབ་ཅིང༌། །རྒྱུ་ཡིས་འབྲས་བུ་རྒྱས་གདབ་པར། །སྒོམ་གྱི་

82-1-527a

༄༅། །གཞན་དུ་དངོས་གྲུབ་ནི། །བསྐལ་པ་བྱེ་བར་འབྱུང་མི་འགྱུར། །ལོངས་སྤྱོད་བཞི་དང་ཡང་དག་ལྡན། །རིག་པའི་སྐྱེས་བུ་རྡོ་རྗེ་ཅན། །སྐུ་གསུང་ཐུགས་
ཀྱི་དབྱེ་བ་ཡིས། །གྲུ་གསུམ་དུ་ནི་རྣམ་པར་སྒོམ། །ཀུན་ནས་སེར་བའི་འཁོར་ལོ་ནི། །རྩིབས་བཅུ་དེ་དབུས་རྣམ་པར་བསྒོམ། །རྩིབས་ཀུན་ལ་ནི་ཁྲོ་བོ་བཅུ། །ཡེ་ཤེས་བདག་
ཉིད་བཅུ་ལས་བྱུང༌། །འགོག་པའི་རྡོ་རྗེས་བསྒོམ་བྱ་ཞིང༌། །མཆོག་ཏུ་མཛེས་པ་བསྒྲུབ་པར་བྱ། །རྡོ་རྗེ་འབར་བའི་སྤྲིན་སྤྲོས་པས། །མི་གཡོ་བ་དང་མཚུངས་པར་འཁོར། །དེ་
ལྟར་ཆོས་འབྱུང་ཡེ་ཤེས་ནི། །རང་བཞིན་དྲི་མ་མེད་ཞི་བ། །བསྒོམས་པས་སྐད་ཅིག་ཉིད་ཀྱིས་ནི། །སངས་རྒྱས་སྤྱན་ནི་རབ་ཏུ་འབྱུང༌། །རྡོ་རྗེ་ཅན་གྱིས་ཆོས་བསྟན་པ། །རིམ་
པ་གཉིས་ལ་ཡང་དག་བསྟེན། །བསྐྱེད་པ་ཡི་ནི་རིམ་ཉིད་དང༌། །དེ་བཞིན་རྫོགས་པའི་རིམ་པའོ། །སྒྲུབ་པ་དང་ནི་ནན་ཏན་དང༌། །དམ་ཚིག་དེ་བཞིན་སྡོམ་པ་རྣམས། །སྔར་ནི་
དེ་ཀུན་རྒྱས་པར་ནི། །རིམ་པའི་དབྱེ་བས་ཕྱེ་བ་ཡིན། །གཟུགས་དང་སྒྲ་སོགས་འདོད་པ་ནི། །བདེ་སྡུག་གཉིས་ཀའི་བདག་ཉིད་ཅན། །འདོད་ཆགས་ཞེ་སྡང་གཏི་མུག་སོགས། །
རྟག་ཏུ་སྙིང་ལས་སྐྱེ་བར་འགྱུར། །ཆགས་ལ་འདོད་ཆགས་རྡོ་རྗེ་ཅན། །རྡོ་རྗེ་འདྲ་བར་རིན་ཆེན་འབྱུང༌། །རིན་ཆེན་བཞིན་དུ་དམ་ཚིག་ཤེས། །འདོད་པ་དེ་རྣམས་དམ་ཚིག་མཚུངས། །

82-1-527b

རྣམ་བཅས་དང་ནི་རྣམ་པ་མེད། །ཀུན་འགྲོ་ཡི་གེ་གསུམ་བདག་ཉིད། །བྱ་བ་དང་ནི་དབྲོག་པ་དང༌། །སྤྲོ་དང་རང་གི་བཟླས་པ་བྱའོ། །དེ་ལྟར་ཞེ་སྡང་གཏི་མུག་དག། །ས་གསུམ་དུ་ནི་
བསྐྱེད་པར་བྱ། །གསང་བ་དག་ལ་རྒྱས་གདབ་ཅིང༌། །རྡོ་རྗེ་ཅན་གྱིས་དོན་བྱེད་དོ། །ཞེ་སྡང་སྦྱོར་བའི་རྣལ་འབྱོར་པས། །ཞེ་སྡང་འཁོར་ལོ་བསྐྱེད་ནས་སུ། །རྡོ་རྗེ་དྲག་པོས་བཅོམ་
ནས་ནི། །ཡེ་ཤེས་རྡོ་རྗེ་ཅན་གྱིས་བསྡུ། །དེ་ནི་སྤྲོ་བས་བསྡུ་བྱས་ལ། །དེ་བཞིན་སླར་ཡང་བསྡུ་བར་བྱའོ། །འདི་ལྟའི་སྦྱོར་བ་གོམས་བྱས་ན། །ཞེ་སྡང་རྡོ་རྗེར་བདག་ཉིད་འགྱུར། །
ཁམས་གསུམ་པོ་ནི་མ་ལུས་པ། །བསད་དང་དེ་བཞིན་གསོ་བ་དང༌། །སྐད་ཅིག་ཙམ་གྱིས་བྱེད་པར་ནི། །མངོན་དུ་ནུས་པར་ཐེ་ཚོམ་མེད། །གཏི་མུག་སྦྱོར་བའི་རྣལ་འབྱོར་པས། །
གཏི་མུག་འཁོར་ལོ་བསྐྱེད་ནས་ནི། །རྒྱན་ལ་སོགས་པ་གང་ཅིའང་རུང༌། །དེ་དག་ཐམས་ཅད་རྟག་ཏུ་སྐུ། །གཏི་མུག་སེམས་ཀྱི་རྒྱ་མཚོ་བསྒོམ། །རིན་ཆེན་ཀུན་གྱི་རབ་ཏུ་དགང༌། །
གཏི་མུག་འཁོར་ལོ་ཅན་ཀུན་གྱིས། །སྦྱིན་པའི་ཆར་ནི་རབ་ཏུ་འབེབས། །རྫས་རྣམས་ཐམས་ཅད་མ་ལུས་པར། །རབ་ཏུ་སྦྱིན་དང་དབྲོག་པ་ཉིད། །སེམས་ཀྱི་རྡོ་རྗེ་བརྟན་པོ་
ཡིས༑ ༑སྐད་ཅིག་ཙམ་གྱིས་བྱེད་པར་འགྱུར། །འདོད་ཆགས་སྦྱོར་བའི་རྣལ་འབྱོར་པས། །འདོད་ཆགས་འཁོར་ལོ་བསྐྱེད་ནས་ནི། །ལྷ་མོ་ཐམས་ཅད་ཕྲོགས་ནས་སུ། །

82-1-528a

༄༅། །འདོད་པའི་སྦྱོར་བས་འདོད་པ་སྤྱོད། །དགའ་སྡུག་བདེ་བ་རངས་པ་ཡིས། །འདོད་པའི་རྩེད་མོར་རྣམ་པར་འཕྲུལ། །དེ་ནས་འཁོར་ལོ་ཅན་ཀུན་ལ། །ལྷ་
མོ་རབ་ཏུ་དབུལ་བར་བྱ། །ཁམས་གསུམ་དག་ཏུ་བྱུང་བ་ཡི། །ལྷ་དང་ལྷ་མིན་ཆུང་མ་མེད། །སྐད་ཅིག་ཙམ་གྱིས་འདོད་སྤྱོད་ན། །མི་ཡི་བུད་མེད་སྨོས་ཅི་དགོས། །དཀྱིལ་འཁོར་
དང་ནི་དབང་བསྐུར་དང༌། །ལས་མཆོག་གི་ནི་ཚོགས་རྣམས་དག །ཉམས་སུ་ལེན་ཅིང་བྱིན་རློབ་པ། །གྲུབ་པའི་བགྲོད་པ་གཞན་ཡིན་ནོ། །བྷ་གའི་དཀྱིལ་འཁོར་ཞེས་གྲགས་
དང་༑ ༑བྱང་ཆུབ་སེམས་ཀྱི་དཀྱིལ་འཁོར་དང༌། །ལུས་ཀྱི་དཀྱིལ་འཁོར་ཞེས་བཤད་པ། །གསུམ་པོ་དཀྱིལ་འཁོར་ཡིན་པར་གསུངས། །ཕུང་པོ་སྐྱེ་མཆེད་ཁམས་རྣམས་ནི།།
སངས་རྒྱས་ཐམས་ཅད་རྒྱས་བཏབ་པའོ། །དེ་ནི་རྟག་པར་རྒྱ་དགོད་པ། །དཀྱིལ་འཁོར་ཞེས་ནི་བསྟན་པ་ཡིན། །འདོད་རྒྱལ་དབྱིག་སྔོན་སྟོབས་མི་གཡོ། །ལྕགས་ཀྱུ་དབྱིག་པ་
རྩེ་གསུམ་དང༌། །རལ་གྲི་མཚམས་སུ་རྣམ་པར་དགོད། །སྟེང་དུ་འཁོར་ལོ་འོག་གནོད་མཛེས། །རིག་རྒྱལ་རྡོ་རྗེ་ཅན་རྣམས་ཀྱི། །འཁོར་ལོས་བསྒྱུར་བ་དྲུག་གི་རྒྱ། །ས་ལ་སོགས་
བའི་སེམས་དཔའ་ཡི། །ཕྱག་རྒྱ་ངང་ གི་དཀྱིལ་འཁོར་བ། །ལེ་ལོར་པི་ དང་དང་ནི། །དེ་བཞིན་ དང་སྣ་ཚོགས་ཅས། །ཆོས་འབྱུང་བ་ཡི་ཕྱག་རྒྱ་དྲུག །རྡོ་རྗེའི་བདག་པོ་

82-1-528b

རྡོ་རྗེ་ཅན། །སངས་རྒྱས་བྱང་ཆུབ་སེམས་དཔའ་དང༌། །ཁྲོ་རྒྱལ་རྣམས་ཀྱིས་རྒྱས་གདབ་བོ། །དེ་ནས་གཞན་ཡང་དཔའ་བོ་གཅིག །རིགས་ནི་ཁ་དོག་དག་གིས་བརྟག །ལྷ་མོ་དགུ་དང་
ནམ་མཁའི་ཁམས། །མེ་ཏོག་ཅེས་ནི་བཤད་པ་ཡིན། །སྐུ་གསུང་ཐུགས་ཀྱི་དབྱེ་བ་ཡིས། །རིགས་ཀྱི་རིམ་གྱིས་དགོད་པར་བྱ། །མཆོད་རྟེན་སངས་རྒྱས་ཐམས་ཅད་ཀྱི། །བཞུགས་
གནས་ཕོ་བྲང་ཡིན་པར་བཤད། །ཡེ་ཤེས་སེམས་དཔས་གང་རེག་པ། །ཡེ་ཤེས་འཁོར་ལོ་ཞེས་བཤད་དོ། །མི་འགྱུར་རྡོ་རྗེ་གསུམ་ཡི་གེ །ས་བོན་ཡི་གེ་གནས་ཞེས་བཤད། །
སྐུ་གསུང་ཐུགས་ཀྱི་དེ་ཉིད་ནི། །སད་པར་བྱས་པས་བསྐུལ་བར་བཤད། །ཕྱོགས་བཅུའི་འཇིག་རྟེན་ཁམས་རྣམས་སུ། །འོད་ཟེར་འགྱེད་པ་གཏོང་བའོ། །རྡོ་རྗེ་ཅན་ཀུན་སྤྱན་འདྲེན་
པས༑ ༑རྡོ་རྗེ་ཅན་ཀུན་སྤྱན་དྲང་བའོ། །རྡོ་རྗེ་ཅན་གྱི་གནས་དེ་ཡི། །འོད་ཟེར་གྱིས་ནི་རྡོ་རྗེ་ཀུན། །བསྡུས་ནས་གོང་བུའི་ཚུལ་གྱིས་སུ། །བཅིངས་པ་བཅིང་བ་ཡིན་པར་བཤད། །སྐུ་གསུང་
ཐུགས་ཀྱི་རྡོ་རྗེ་ཡིས། །སྐུ་གསུང་ཐུགས་ཀྱི་དཀྱིལ་འཁོར་དུ། །སྐུ་གསུང་ཐུགས་ཀྱི་རྒྱས་བཏབ་སྟེ། །རི་མོའི་དཀྱིལ་འཁོར་བརྟག་པར་བྱ། །དབང་བསྐུར་དབྱེ་བ་རྣམ་གསུམ་དུ། །རྒྱུད་
འདི་ལ་ནི་རབ་ཏུ་བརྟག །བུམ་པའི་དབང་བསྐུར་དང་པོ་སྟེ། །གཉིས་པ་གསང་བའི་དབང་བསྐུར་བ། །ཤེས་རབ་ཡེ་ཤེས་གསུམ་པ་སྟེ། །བཞི་པ་དེ་ཡང་དེ་བཞིན་ནོ། །མིག་ཡངས་

82-1-529a

༄༅། །སྔགས་ཀྱི་སྣོད་དུ་རུང༌། །མེ་ཏོག་བཅས་ཤིང་ས་བོན་བྱུང༌། །བླངས་ནས་གསང་བའི་དབང་བསྐུར་བ། །སྔགས་པས་སློབ་མ་དག་ལ་སྦྱིན། །ནམ་མཁའི་
དབྱིངས་ཀྱི་དབུས་གནས་པར། །དྲི་ཆུ་རྐང་དང་ཡང་དག་ལྡན། །རྡོ་རྗེ་པདྨའི་སྦྱོར་བ་ཡིས། །རྡོ་རྗེ་ཅན་ཀུན་ཡང་དག་བསྡུ། །སྐུ་གསུང་ཐུགས་ཀྱི་རྡོ་རྗེ་ཡིས། །དེ་དག་ཐམས་ཅད་
སྙིང་གར་བསྡུ། །རྡོ་རྗེའི་ལམ་ནས་བྱུང་ནས་སུ། །སློབ་མའི་ཁར་ནི་དབབ་པར་བྱ། །འདི་ནི་གསང་སྔགས་དེ་ཀུན་གྱི། །དབང་བསྐུར་བ་ཡི་གོ་འཕང་མཆོག །ལས་མཆོག་གི་ནི་ཚོགས་
རྣམས་དང༌། །གསང་སྔགས་ཐམས་ཅད་འགྲུབ་པར་འགྱུར། །མཆོག་ཏུ་དད་ཅིང་ཤེས་རབ་ཆེ། །གཟུགས་བཟང་སྒྲུབ་པ་པོ་ལ་དགའ། །སྦྱོར་བ་གཅིག་གིས་བྱ་བ་གོམས། །
དམ་ཚིག་དག་གི་དམ་ཚིག་ཅན། །བླ་མ་ལ་ནི་སློབ་མ་ཡིས། །ཡོན་རྣམས་རབ་ཏུ་ཕུལ་ནས་ནི། །བླ་མས་དེ་ནི་བྱིན་རླབས་ཏེ། །སྒྲུབ་པ་པོ་ལ་སྦྱིན་པར་བྱ། །རྨོངས་པས་གཏི་
མུག་བདག་ཉིད་སྦྱོར། །གཏི་མུག་དགའ་དང་ཡང་དག་ལྡན། །གཏི་མུག་རྒྱུན་གྱིས་དབང་བསྐུར་ན། །གཏི་མུག་རྡོ་རྗེར་བདག་ཉིད་འགྱུར། །ཞེ་སྡང་སྡང་བའི་བདག་ཉིད་སྦྱོར།།
ཞེ་སྡང་དགའ་དང་ཡང་དག་ལྡན། །ཞེ་སྡང་རྒྱུན་གྱིས་དབང་བསྐུར་ན། །ཞེ་སྡང་རྡོ་རྗེར་བདག་ཉིད་འགྱུར། །ཆགས་ལ་འདོད་ཆགས་བདག་ཉིད་སྦྱོར། །འདོད་ཆགས་དགའ་

82-1-529b

དང་ཡང་དག་ལྡན། །འདོད་ཆགས་རྒྱུན་གྱིས་དབང་བསྐུར་ན། །འདོད་ཆགས་རྡོ་རྗེར་བདག་ཉིད་འགྱུར། །ཤེས་རབ་ཡེ་ཤེས་བདག་ཉིད་སྦྱོར། །རྡོ་རྗེ་དགའ་དང་ཡང་དག་ལྡན།
ཡེ་ཤེས་རྒྱུན་གྱིས་དབང་བསྐུར་ན། །ཤེས་རབ་ཡེ་ཤེས་བདག་ཉིད་འགྱུར། །རིག་པའི་ལྷ་མོ་དེ་ཉིད་ནི། །རྡོ་རྗེ་ཅན་གྱི་སློབ་མས་བླང༌། །ལག་པར་ལག་པ་བཞག་ནས་ནི། །དེ་
བཞིན་གཤེགས་རྣམས་དབང་བྱས་ལ། །སློབ་མའི་མགོ་བོར་ལག་བཞག་སྟེ། །བླ་མ་རྡོ་རྗེ་ཅན་གྱིས་བསྒོ། །ཐབས་གཞན་གྱིས་ནི་འཚང་མི་རྒྱ། །དེ་བས་རིག་པ་འདི་མཆོག་
ཡིན༑ ༑ཆོས་ཀུན་གཉིས་སུ་མེད་པ་ལ། །དངོས་པོ་གཉིས་སུ་བརྟགས་པ་ཡིན། །དེ་བས་འཁོར་བ་རྣམ་བྲལ་བ། །རྟག་ཏུ་ཁྱེད་ཀྱིས་མི་བྱའོ། །འདི་ནི་སངས་རྒྱས་ཐམས་ཅད་
ཀྱི༑ ༑རིག་པའི་བརྟུལ་ཞུགས་བླ་མེད་པའོ། །རྨོངས་པ་གང་ཞིག་འདས་གྱུར་ན། །དེ་ཡི་དངོས་གྲུབ་མཆོག་མི་འགྲུབ། །ཐ་མལ་ལུས་ཀྱི་ཆོས་ལ་ནི། །དྲི་མ་ལྔ་རྣམས་སྣང་བ་ནི།།
ཡེ་ཤེས་ལྔ་ཡིས་བྱིན་བརླབས་པས། །བདུད་རྩི་ལྔ་ཞེས་བྱ་བར་བཤད། །སྤར་དང་དེ་བཞིན་བསྲེག་པ་དང༌། །སྣང་བར་བྱ་དང་གཟུགས་སྣང་བ། །སྔགས་ཀྱི་ལུས་སུ་རབ་སྦྱོར་
བས༑ ༑བདུད་རྩི་ལྔ་ནི་བཟའ་བར་བྱ། །རྡོ་རྗེ་ཧཱུཾ་ལས་བྱུང་བ་ནི། །བར་སྣང་ལ་གནས་བསམ་པར་བྱ། །ཨཿལས་བྱུང་བའི་པདྨ་ནི། །དེ་ཡི་འོག་ཏུ་བསྒོམ་པར་བྱ། །ཨོཾ་གྱིས་མཚན་

82-1-530a

༄༅། །པའི་བདུད་རྩི་ནི། །དེ་ཡི་དབུས་སུ་གཞག་པར་བྱ། །འབར་བས་རྣལ་འབྱོར་ཚིམ་བར་བྱ། །ཤེས་དང་མཚུངས་པར་སྣང་གྱུར་ཅིང༌། །ཡེ་ཤེས་ཉི་མ་
གཉིས་པར་འགྱུར། །ཕྱོགས་བཅུའི་འཇིག་རྟེན་ཁམས་རྣམས་ཀྱི། །མཚོན་ཆ་མཆོག་གིས་དྲངས་ནས་ནི། །བདུད་རྩི་དེ་རུ་ཕབ་ནས་ཀྱང༌། །བཟའ་བའི་སྦྱོར་བས་བཟའ་བར་བྱ། །
བསྒྲུབ་བྱའི་དངོས་གྲུབ་ཆོ་ག་ཡིས། །དེ་བཞིན་དཔའ་བོ་ལྔ་རྣམས་བཟའ། །ཡིག་གསུམ་ས་བོན་ལས་བསྐྱེད་བྱ། །གཞན་དུ་དེ་ནི་འགྲུབ་མི་འགྲུབ། །མི་སྣང་ལ་སོགས་
དངོས་གྲུབ་ནི། །ཐ་མལ་པ་ཞེས་བཤད་པ་ཡིན། །སངས་རྒྱས་ཉིད་སྒྲུབ་སངས་རྒྱས་ཀྱིས། །དངོས་གྲུབ་མཆོག་ཅེས་གསུངས་པ་ཡིན། །ཐབས་ནི་རྣམ་པ་བཞི་པོ་དག །བྱང་
ཆུབ་རྡོ་རྗེ་ཅན་གྱིས་གསུངས། །རྣལ་འབྱོར་རྒྱུད་ནི་ཐམས་ཅད་དུ། །རྣལ་འབྱོར་པ་ཡིས་བརྟག་པར་སྔགས། །བསྙེན་པའི་ཆོ་ག་དང་པོ་སྟེ། །ཉེ་བར་སྒྲུབ་པ་གཉིས་པ་ཡིན།།
སྒྲུབ་པ་ཡང་ནི་གསུམ་པ་ཡིན། །སྒྲུབ་པ་ཆེན་པོ་བཞི་པའོ། །ཐུན་མོང་མཆོག་གི་བྱེ་བྲག་གིས། །བསྙེན་པ་རྣམ་པ་གཉིས་སུ་འགྱུར། །རྡོ་རྗེ་བཞི་པོ་ཐུན་མོང་སྟེ། །ཡེ་ཤེས་
བདུད་རྩི་མཆོག་ཡིན་ནོ། །དང་པོ་སྟོང་ཉིད་བྱང་ཆུབ་སྟེ། །གཉིས་བ་ས་བོན་སྲས་ པ་ཡིན། །གསུམ་པ་གཟུགས་ནི་རྫོགས་པ་སྟེ། །བཞི་པ་ཡི་གེ་དགོད་པའོ། །རྡོ་རྗེ་རྣམ་

82-1-530b

བཞི་འདི་དག་གིས། །ཐ་མལ་བསྒྲུབ་ལ་བསྙེན་པར་བྱ། །མཆོག་ནི་ཡེ་ཤེས་བདུད་རྩི་ཉིད། །སྦྱོར་བ་དྲུག་གིས་བྱ་བ་ཡིན། །བསྙེན་པ་ཡན་ལག་དྲུག་གིས་ནི། །བྱས་པས་སྒྲུབ་
པ་མཆོག་ཏུ་འགྱུར། །གཞན་དུ་བསྒྲུབས་པར་གྱུར་ན་ནི། །དངོས་གྲུབ་མཆོག་ནི་འབྱུང་མི་འགྱུར། །སོ་སོར་སྡུད་དང་བསམ་གཏན་དང༌། །སྲོག་རྩོལ་དེ་བཞིན་འཛིན་པ་དང༌། །
རྗེས་སུ་དྲན་དང་ཏིང་འཛིན་ཏེ། །སྦྱོར་བའི་ཡན་ལག་དྲུག་ཏུ་བཤད། །དབང་པོ་བཅུ་པོ་རྣམས་ཀྱི་ཡང༌། །རང་གི་འཇུག་ནས་ཐམས་ཅད་དུ། །འདོད་པ་སོ་སོར་སྡུད་པས་ན། །
སོ་སོར་སྡུད་པ་ཞེས་བཤད་དོ། །འདོད་པ་ལྔ་ནི་མདོར་བསྡུས་ནས། །སངས་རྒྱས་ལྔ་རུ་སྦྱོར་བ་ཡིས། །བརྟག་པ་བསམ་གཏན་ཞེས་བཤད་དེ། །བསམ་གཏན་དེ་ནི་རྣམ་ལྔར་
འགྱུར། །རྟོག་དང་དཔྱོད་དང་དགའ་བ་དང༌། །དེ་བཞིན་བདེ་བ་ཉིད་དང་ཡང༌། །སེམས་ཀྱི་རྩེ་གཅིག་ཉིད་དག་སྟེ། །ལྔ་པོ་དེར་ནི་བསམ་གཏན་བསྡུ། །གསང་བའི་རྒྱུད་ནི་ཐམས་
ཅད་དུ། །རྣམ་པ་དུ་མར་ཡོངས་བཤད་པ། །གསང་བ་གསུམ་བྱུང་རྟོག་པ་སྟེ། །དེ་ཡི་ལོངས་སྤྱོད་དཔྱོད་པའོ། །དགའ་དང་འདྲ་བ་གསུམ་པ་སྟེ། །བདེ་བསྡུས་པ་ནི་བཞི་
པའོ༑ ༑ཤེས་དང་ཤེས་བྱ་བྱུང་ཟད་པའི། །རང་སེམས་ལྔ་པར་ཤེས་པར་བྱ། །སངས་རྒྱས་ཀུན་དངོས་ཞི་བ་ནི། །འདོད་པ་ཀུན་ལ་རབ་ཏུ་གནས། །ཡེ་ཤེས་ལྔ་ཡི་རང་

82-1-531a

༄༅། །བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །གོང་བུའི་གཟུགས་ཀྱི་ཕྱུང་ནས་ནི། །སྣ་ཡི་རྩེ་མོར་རབ་ཏུ་བརྟག །རིན་ཆེན་ཁ་དོག་སྣ་ལྔ་པ། །སྲོག་དང་སྩོལ་
བ་ཞེས་བྱར་བཤད། །རང་སྔགས་སྙིང་གར་བསམས་ནས་ནི། །སྲོག་ནི་ཐིག་ལེར་གྱུར་པར་བཞག །རང་དབང་རིན་ཆེན་དགག་པ་ཡི། །གཟུང་བ་འཛིན་པ་ཡིན་པར་བཤད།།
སེམས་ནི་འགོག་པའི་རྡོ་རྗེར་གྱུར། །མཚན་མ་ཉེར་འཛིན་འབྱུང་བར་འགྱུར། །མཚན་མའི་ཁམས་ནི་རྣམ་པ་ལྔར། །བྱང་ཆུབ་རྡོ་རྗེས་གསུངས་པ་ཡིན། །སྨིག་རྒྱུ་འདྲ་
བ་དང་པོ་སྟེ། །དུ་བ་ལྟ་བུ་གཉིས་པ་ཡིན། །མཁའ་སྣང་འདྲ་བ་གསུམ་པ་སྟེ། །མར་མེ་ལྟར་འབར་བཞི་པ་འོ། །སྤྲིན་མེད་ནམ་མཁའ་ལྟ་བུར་ནི། །རྟག་ཏུ་སྣང་བ་ལྔ་པ་འོ།།
བརྟན་འགྱུར་རྡོ་རྗེའི་ལམ་ནས་ནི། །ནམ་མཁའི་ཁམས་སུ་སྤྲོ་བར་བྱ། །རྗེས་དྲན་གང་ཞིག་རྣམ་བསྒོམ་པ། །དེ་དང་འདྲ་བར་སྤྲོ་བར་བྱ། །རྗེས་སུ་དྲན་པ་ཞེས་བཤད་དེ། །
སོ་སོར་སྣང་བ་དེ་ལ་སྐྱེ། །ཐབས་དང་ཤེས་རབ་སྙོམས་འཇུག་པས། །དངོས་པོ་ཐམས་ཅད་མདོར་བསྡུས་པ། །གོང་བུའི་ཚུལ་གྱིས་བསྡུས་ནས་ནི། །དབུས་སུ་གཟུགས་ནི་
རྣམ་པར་བསྒོམ། །ཡིད་ཀྱིས་ཡེ་ཤེས་རྫོགས་བྱེད་པ། །ཏིང་ངེ་འཛིན་ཅེས་བྱ་བར་གནས། །སོ་སོར་སྡུད་ལ་སྙོམས་འཇུག་ན། །སྔགས་རྣམས་ཐམས་ཅད་བྱིན་གྱིས་རློབས།།

82-1-531b

བསམ་གཏན་ཡེ་ཤེས་སྙོམས་འཇུག་ན། །མངོན་ཤེས་ལྔ་པོ་ཐོབ་པར་འགྱུར། །སྲོག་དང་རྩོལ་བས་ངེས་པར་ནི། །བྱང་ཆུབ་སེམས་དཔའ་རྣམས་ཀྱིས་གཟིགས། །རྟག་ཏུ་འཛིན་
པའི་སྟོབས་ཀྱིས་ནི། །རྡོ་རྗེ་སེམས་དཔའ་ཡང་དག་འཇུག །རྗེས་དྲན་མཉམ་པར་སྦྱོར་བ་ཡིས། །འོད་ཀྱི་དཀྱིལ་འཁོར་འབྱུང་བར་འགྱུར། །ཏིང་འཛིན་དབང་གྱུར་ཙམ་གྱིས་ནི།།
སྒྲིབ་པ་རྣམས་དང་བྲལ་བར་འགྱུར། །སྙིང་པོ་དེ་ནི་ཐུགས་ཀ་རུ། །ཟླ་བ་རྡོ་རྗེའི་སྦྱོར་བས་བལྟ། །མཚོན་ཆ་མཆོག་གིས་དྲངས་ནས་ནི། །སེམས་ནི་སྔགས་ཀྱི་དངོས་བྱ་སྟེ། །སྔགས་
ཀྱི་གཟུགས་ཀྱི་ཚུལ་གྱིས་ནི། །བྱང་ཆུབ་ཚིགས་བཅད་བརྗོད་པར་བྱ། །ཆོ་ག་ཡང་དག་སྦྱོར་བསྒོམ་པས། །རང་གི་དཀྱིལ་འཁོར་ལ་གནས་ཏེ། །སེམས་དེ་ཡེ་ཤེས་གཟུགས་
ཀྱིས་ནི། །སྒོམ་པ་ཉེ་བར་སྒྲུབ་པ་འོ། །ཇི་སྲིད་མཐོང་བ་དེ་སྲིད་དུ། །རྣམ་གཉིས་ཟླ་བ་དྲུག་ཏུ་བསྒོམ། །འདོད་པ་ཀུན་ལ་ལོངས་སྤྱོད་པས། །ཐམས་ཅད་དུ་ནི་རྟག་ཏུ་བྱ། །གལ་ཏེ་ཟླ་བ་
དྲུག་གིས་ནི། །ཇི་སྐད་གསུངས་པ་མ་མཐོང་ན། །ཇི་སྐད་བཤད་པའི་ཆོ་ག་དང༌། །སྡོམ་པས་ལན་གསུམ་བརྩམ་པར་བྱ། །དེ་ལྟར་བྱས་ཀྱང་སྒྲུབ་པ་པོས། །མཐོང་བ་འབྱུང་
བར་མ་གྱུར་ཅིང༌། །གང་ཚེ་བྱང་ཆུབ་མ་གྲུབ་ན། །དྲག་ཤུལ་སྦྱོར་བས་བསྒྲུབ་པར་བྱ། །དེའི་ཚེ་དེ་ཡི་ཡེ་ཤེས་ནི། །འགྲུབ་པ་ངེས་པར་ཉེ་བར་འབྱུང༌། །རིགས་ཀྱི་དབྱེ་བའི་སྦྱོར་

82-1-532a

༄༅། །བས་ནི། །རྡོ་རྗེ་ཕུར་བུས་ཕུར་བུ་གདབ། །དེ་ནས་དབང་དུ་བྱ་བ་དང༌། །བསྲུང་བའི་སྦྱོར་བ་དག་ཀྱང་བྱ། །འདོད་ཆགས་ཆེན་པོའི་ཚུལ་གྱིས་ནི། །ཡེ་
ཤེས་འཁོར་ལོ་ཅན་རྣམས་བསྡུ། །ལྷ་མོ་དགུ་ནི་སྤྲོས་ནས་སུ། །བསྒྲུབ་པར་བྱ་བའི་ལུས་ལ་དགོད། །ཡོངས་སུ་གྱུར་ལས་ཕྱག་རྒྱ་བཞི། །དཀྱིལ་འཁོར་དེར་ནི་བརྟག་པར་
བྱ༑ ༑བདག་ཉིད་དབུས་སུ་གནས་བྱ་ལ། །འཁོར་ལོ་ཅན་ཀུན་བསྡུ་བར་བྱ། །ཐམས་ཅད་རྡོ་རྗེའི་དངོས་བྱས་ལ། །དེ་འོག་བྱང་ཆུབ་བསྒོམ་པར་བྱ། །བསྐུལ་བའི་གླུ་དབྱངས་
བཞི་ཡིས་ནི། །ལྷ་མོས་སྙིང་པོ་བསྐུལ་བ་ཡིས། །དུས་གསུམ་རྡོ་རྗེའི་རང་བཞིན་སེམས། །ཡེ་ཤེས་ལྟ་བུར་ལུས་བསྒོམ་མོ། །བཞི་ཡིས་ཁ་དོག་རྣམ་པར་དབྱེ། །དེ་བཞིན་
ཉམས་ཀྱི་སྙིང་པོ་སྟེ། །དབང་བསྐུར་པས་ནི་རང་གི་རྒྱུ། །བཞི་ཡིས་འབྲས་བུ་ཕྱེ་བ་ཡིན། །སྔགས་ཀྱིས་ཆོས་ནི་བྱེད་འགྱུར་ལ། །རིག་པའང་ཆོས་ཀྱི་ཕྱག་རྒྱས་སོ། །འཁོར་
ལོས་བསྒྱུར་བའི་རྒྱལ་པོ་དྲུག །གཙུག་ཏོར་ཞེས་ནི་རྣམ་པར་གྲགས། །རྫུ་འཕྲུལ་ཆེན་པོའི་ལོངས་སྤྱོད་བཞི། །རིག་པའི་རྒྱལ་མོ་ཞེས་བྱར་གྲགས། །དེ་བཞིན་རྡོ་རྗེའི་
བདག་པོ་རྣམས། །འདོད་པ་ཐམས་ཅད་ཅེས་བྱར་བཤད། །བསམ་གཏན་རྡོ་རྗེས་ཐམས་ཅད་ལ། །དབང་བསྐུར་བ་ནི་རབ་ཏུ་བསྔགས། །ཆོ་གའི་སྦྱོར་བ་འདི་ཡིས་ནི།།

82-1-532b

ཡེ་ཤེས་ལུས་དང་ལྷན་ཅིག་ཏུ། །སྐུ་གསུང་ཐུགས་ནི་རྡོ་རྗེ་ཡིས། །གཉིས་སུ་མེད་པར་བྱེད་སྒྲུབ་པ། །སྔར་བཤད་པ་ཡི་རིམ་གྱིས་ནི། །རེག་པའི་སྐྱེས་བུ་རྡོ་རྗེ་ཅན། །བདག་དང་འདྲ་བར་
དཀྱིལ་འཁོར་བསྐྱེད། །སྒྲུབ་པ་ཆེན་པོ་ཞེས་བཤད་དོ། །བསྙེན་པའི་དུས་སུ་གཙུག་ཏོར་ཆེ། །སྦྱོར་བ་ཉིད་ཀྱི་གཟུགས་སུ་དམིགས། །ཉེ་བར་སྒྲུབ་པའི་དུས་སུ་ནི། །བདུད་རྩི་
འཁྱིལ་བའི་གཟུགས་ཀྱི་བར། །སྔགས་པ་ཆོ་ག་ཤེས་པ་ཡིས། །སྒྲུབ་པ་རང་ལྷའི་སྦྱོར་བས་བྱ། །སྒྲུབ་པ་ཆེན་པོའི་དུས་སུ་ནི། །གཙོ་བོ་སངས་རྒྱས་བདག་པོའི་སྐུ། །འདི་ནི་རྡོ་
རྗེ་ཅན་ཀུན་དང༌། །རྣལ་འབྱོར་མཆོག་གི་གསང་བ་ཆེ། །དེ་ལྟའི་རྣམ་ཕྱེས་ཤེས་བྱས་ནས། །དངོས་གྲུབ་མཆོག་ནི་བསྒྲུབ་པར་བྱ། །གཞན་དུ་བསྐལ་པ་བྱེ་བས་ནི། །སངས་རྒྱས་
སྐྱོབ་པ་རྣམས་ཀྱིས་ཀྱང༌། །དངོས་གྲུབ་མཆོག་ནི་ཞི་བ་དག །ངེས་པར་འབྱུང་བར་མི་འགྱུར་རོ། །བསྒྲུབ་བྱ་སྒྲུབ་པར་ཡང་དག་སྦྱོར། །གང་ཡིན་དེ་ནི་བསྙེན་པར་བཤད། །
རྡོ་རྗེ་པདྨ་མཉམ་སྦྱོར་བ། །ཉེ་བར་སྒྲུབ་པ་ཞེས་བཤད་དོ། །ཡི་གེ་ཧཱུཾ་དང་ཕཊ་ལྡན་པ། །བསྐྱོད་པ་སྒྲུབ་པ་ཞེས་བཤད་ལ། །ངོ་བོ་ཉིད་ནི་ཞི་བདེ་བ། །སྒྲུབ་པ་ཆེན་པོ་ཞེས་
བཤད་དོ། །བཅོམ་ལྡན་སངས་རྒྱས་ཀུན་གྱི་བདག །རྡོ་རྗེ་འཆང་བ་ཆེན་པོའི་གནས། །སངས་རྒྱས་ཀུན་གྱི་ཐབས་ལས་བྱུང༌། །དེ་ཉིད་ཆོས་རྣམས་ཆོས་ཉིད་དོ། །ལས་དང་རྗེས་

82-1-533a

༄༅། །མཐུན་གང་གང་གིས། །རྣལ་འབྱོར་པ་ཡིས་སྦྱོར་བ་དམིགས། །དཀྱིལ་འཁོར་དེ་དང་དེ་བསྐྱེད་ནས། །དམ་ཚིག་མི་ཟད་བསྒོམ་པར་བྱ། །སྐུ་གསུང་
ཐུགས་ཀྱི་རྡོ་རྗེ་ཡིས། །དམ་ཚིག་དང་པོ་བསྲུང་བར་བྱ། །དེ་ནས་གཙུག་ཏོར་དམ་ཚིག་ནི། །ཆོ་ག་ཇི་སྐད་གསུངས་ལས་བྱུང༌། །ལས་དང་གང་གང་རྗེས་མཐུན་པས། །རང་
གི་འཁོར་ལ་བཀའ་ཡང་བསྒོ། །བསྒྲུབ་བྱའི་ལུས་གང་ཡིན་པ་ལའང༌། །དཀྱིལ་འཁོར་རྣམ་པར་བསྒོམས་ནས་སུ། །དེ་ཡི་ལུས་གནས་འཁོར་ལོ་ལ། །དེ་ཡི་ཉེས་པ་བསྒྲག་
པར་བྱ། །དེ་ནས་དེ་རྣམས་དེ་བཅོམ་ནས། །བྱུང་བར་གྱུར་པར་རྣམ་པར་བསྒོམ། །དངོས་པོ་ཀུན་གྱིས་རྣམ་བསྒོམས་ནས། །དངོས་པོ་ཀུན་གྱིས་དྲངས་ནས་ནི། །དེ་ནི་རང་གི་
འཁོར་ལོར་གཞུག །ཇི་སྐད་གསུངས་པའི་རྫས་རྣམས་ཀྱིས། །དེ་ཡི་གཟུགས་བརྙན་བྱས་ནས་ནི། །ཁྲོ་བས་ཁྱབ་པའི་སེམས་ཀྱིས་ནི། །རྐང་པས་མཚན་མ་མནན་པར་བྱ། །
དེ་ནས་བཀའ་མནོས་ཁྲོ་བོ་ནི། །སྣ་ཚོགས་ཚོགས་ཀྱིས་བསྐོར་བ་རྣམས། །སྒྲུབ་པ་རྡོ་རྗེ་ཅན་གྱིས་ནི། །བསྒྲུབ་བྱ་བསད་ཕྱིར་བཏང་བར་བྱ། །ཁྲོ་བོའི་རྒྱལ་པོ་དེས་བསྐོར་
ནས༑ ༑དེ་ནི་བཅིངས་ཤིང་བརྡེག་པ་དང༌། །དེ་ནས་བརྡུངས་ཤིང་སྐྲག་གྱུར་པ། །སྒྲུབ་པ་པོས་ནི་དགུག་པར་བྱ། །རྡོ་རྗེ་གསུམ་གྱི་སྔགས་ཀྱིས་ནི། །དེ་ཡི་གཟུགས་བརྙན་

82-1-533b

ལ་ཕབ་ནས། །སྔགས་པས་རྡོ་རྗེ་དག་གིས་ནི། །སྤྱི་བོ་མགྲིན་པ་སྙིང་ཁ་རུ། །ཕུར་བུའི་སྔགས་ཀྱིས་ཕུར་བུ་གདབ། །ཡམས་དང་ཉེ་བར་འཚེ་བ་ཀུན། །སྣ་ཚོགས་ཡུལ་ལས་བྱུང་
བ་རྣམས། །གཟུགས་དེ་ལ་ནི་ཕབ་ནས་སུ། །དེ་རྣམས་ཀྱི་ནི་ཕུར་བུས་གདབ། །དེ་ནས་སྦྱོར་བ་ཐམས་ཅད་ཀྱིས། །ཆོ་ག་ཇི་སྐད་གསུངས་པ་བཞིན། །འཁྲུལ་འཁོར་སྔགས་ཀྱི་སྦྱོར་
ལ་སོགས། །ལས་ཀྱི་དབྱེ་བས་སྦྱར་བར་བྱ། །མཚན་མ་མནན་ནས་བཟླས་པའམ། །ཁྲོ་བོའི་དཀྱིལ་འཁོར་སྦྱིན་སྲེག་གམ། །བསྒོམས་པས་གདུགས་པའི་སེམས་ཅན་ནི། །ཟོས་
པར་གྱུར་པར་རབ་ཏུ་བརྟག །ཞི་ལ་ཞི་བའི་སེམས་ཀྱིས་བྱ། །རྒྱས་ལ་དགའ་བའི་ཡིད་ཀྱིས་ཏེ། །དབང་ལ་ཆགས་པའི་ཡིད་དུ་བྱ། །ཁྲོ་བོ་གཏུམ་པས་རབ་ཏུ་སྒྲུབ། །ཞེས་པའོ།།
དེ་ནས་བཅོམ་ལྡན་འདས་དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམས་ཀྱི་ཐེ་ཚོམ་ཐམས་ཅད་བཅད་པར་མཛད་ནས།
ཐེ་ཚོམ་ཐམས་ཅད་གཅོད་པར་མཛད་པ་སྐུ་དང༌། གསུང་དང༌། ཐུགས་རྡོ་རྗེ་ལ་ཞུགས་ཏེ། དེ་ཉིད་ཀྱི་སྐུ་དང༌། གསུང་དང༌། ཐུགས་ལ་དམིགས་ནས་ཅང་མི་གསུང་བར་བཞུགས་
པར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་ཀྱིས་དེ་བཞིན་གཤེགས་པ་དེ་དག་ཐམས་ཅད་ལ་བསྟོད་པའི་རྒྱལ་པོ་འདིས་བསྟོད་

82-1-534a

༄༅། །དོ༑ ༑ཐམས་ཅད་སྐུ་ཁྱོད་ཕྱག་འཚལ་ལོ། །ཐམས་ཅད་གསུང་ལ་ཕྱག་འཚལ་འདུད། །ཐམས་ཅད་ཐུགས་ཁྱོད་ཕྱག་འཚལ་ལོ། །ཐམས་ཅད་
མཛད་ལ་ཕྱག་འཚལ་འདུད། །སྐུ་གསུང་ཐུགས་ནི་རྡོ་རྗེ་ཡི། །སྐུ་གསུང་ཐུགས་ནི་ཐོབ་འགྱུར་པས། །སེམས་ཅན་སངས་རྒྱས་མི་མཉམ་མཉམ། །བསྒྲུབ་བྱ་སུ་ཡིན་སྒྲུབ་
པོ་གང༌། །སྒྲུབ་པའི་དབང་པོ་བདག་ཉིད་ཆེ། །སངས་རྒྱས་ཐམས་ཅད་གསོད་པ་ཡིས། །ཇི་ལྟར་སྡིག་པས་གོས་མི་འགྱུར། །གལ་ཏེ་གོས་འགྱུར་འབྲས་བུ་གང༌། །དེ་ནས་
དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམས་ལ་ལེགས་སོ་ལེགས་སོ་ཞེས་བྱ་བ་བྱིན་ཏེ། སེམས་དཔའ་ཆེན་པོ་
ལེགས་སོ་ལེགས། །བདག་ཉིད་ཆེན་པོ་ལེགས་སོ་ལེགས། །གསུང་དབྱངས་ཆེན་པོ་ལེགས་སོ་ལེགས། །མཆོད་པ་ཆེན་པོ་ལེགས་སོ་ལེགས། །སློབ་དཔོན་བྱང་ཆུབ་
རྡོ་རྗེ་ཅན། །དཔལ་ལྡན་སངས་རྒྱས་ཀུན་གྱི་བདག །དངོས་རྣམས་ཐམས་ཅད་སྒྱུ་མ་བཞིན། །བསྐྱེད་དང་སྡུང་པར་མཛད་པ་པོ། །དེས་ན་དེ་ཡི་སྡིག་མི་འབྱུང༌། །བསོད་ནམས་
དག་ཀྱང་དེ་བཞིན་ཏེ། །གང་ལ་སྡིག་དང་བསོད་ནམས་མེད། །དེ་ནི་བྱང་ཆུབ་ཡིན་པར་གསུངས། །མགོན་པོ་དེ་ཡི་སླུ་བ་ཡིས། །ལུས་ཅན་ཐམས་ཅད་འཇིགས་མཛད་

82-1-534b

ཀྱང་༑ ༑ངན་འགྲོར་སྐྱེ་བར་མི་འགྱུར་ཞིང༌། །བྱང་ཆུབ་ཀྱང་ནི་རྙེད་མི་དཀའ། །སྔོན་ནི་མི་བཟད་ལས་བྱས་པས། །གལ་ཏེ་དམྱལ་བ་རྣམས་སུ་ནི། །སྐྱེ་བོ་སྐྱེ་འགྱུར་དེ་རྣམས་ཀྱི། །
དམྱལ་བ་རྣམས་ཀྱི་འབྲས་བུ་ཆེ། །བྱང་ཆུབ་རྡོ་རྗེས་བསྒྲུབ་བྱ་འདི། །ཡེ་ཤེས་ཀྱིས་ནི་རྒྱས་བཏབ་པས། །སེམས་ཅན་རྣམས་ཀྱིས་སྦྱོར་བ་དེས། །མཆོག་ཏུ་ཕན་བཏགས་ཤེས་པར་བྱ།།
ཚར་གཅོད་པ་དང་རྗེས་བཟུང་ལས། །བདག་ཉིད་ཆེན་པོ་དེ་ཡིས་བྱ། །སྒྲུབ་པ་ཆེན་པོའི་མཐར་ཐུག་པར། །བྱས་ནས་ལས་རྣམས་བརྩམ་པར་བྱ། །དེ་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་དེ་རྣམས་རྡོ་རྗེ་ཅན་གྱི་ཐུགས་རྗེ་ཆེན་པོའི་ཚུལ་གྱིས་ཆོས་ཐོས་པས་དགའ་ཞིང་རབ་ཏུ་དགའ་བའི་ཡིད་ཀྱིས་ལེགས་ཞེས་གསོལ་ཏོ། །མགོན་པོ་ཆེན་པོ་ལེགས་སོ་
ལེགས། །ཐུབ་པ་ཆེན་པོ་ལེགས་སོ་ལེགས། །ཆོས་རྣམས་ཆེན་པོ་ལེགས་སོ་ལེགས། །ཐུགས་རྗེ་ཆེན་པོ་ལེགས་སོ་ལེགས། །ཨེ་མའོ་ཀུན་ཏུ་བཟང་པོ་ཡི། །ཐུགས་རྗེ་ཆེན་པོ་དྲི་
མ་མེད། །གདུག་པ་མི་བཟད་ལས་ཀྱིས་ཀྱང༌། །སངས་རྒྱས་ཉིད་ཀྱི་འབྲས་བུ་སྩོལ། །དེ་ནས་དེ་བཞིན་གཤེགས་པ་དེ་དག་ཐམས་ཅད་ཀྱིས་བྱང་ཆུབ་སེམས་དཔའ་སེམས་དཔའ་
ཆེན་པོ་དེ་རྣམས་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་ལྟ་བས་ན་དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བའི་གསང་བ་འདུས་པར་དབང་བསྐུར་བའི་

82-1-535a

༄༅། །སྔགས་པས་འཇིགས་པར་མི་བྱ་ཞིང་སྐྲག་པར་མི་བྱ་དངང་པར་ཡང་མི་བྱའོ། །དེ་ཅིའི་ཕྱིར་ཞེ་ན། བྱང་ཆུབ་རྡོ་རྗེ་ལས་བྱུང་བ། །ཞེ་སྡང་རྡོ་རྗེ་ཆེ་ལ་
སོགས། །སྔགས་ཀྱི་རྒྱུད་ནི་བསྡུས་པ་དག །ཡོངས་སུ་སྤང་བར་མི་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་ཅད་ཀྱིས། །དེ་བཞིན་གཤེགས་པ་དེ་དག་
ཐམས་ཅད་ལ་མགྲིན་གཅིག་ཏུ་ཚིགས་སུ་བཅད་པ་འདིས་མངོན་པར་བསྟོད་དོ། །དུས་གསུམ་རྡོ་རྗེའི་ཐུགས་ཡིན་སྲིད་དང་ཐར་གྱུར་གང༌། །ཞི་ཞིང་སྒྲིབ་མེད་ནམ་མཁའ་དག་པའི་ངོ་བོ་
ཉིད། །སངས་རྒྱས་རྣམ་རྒྱས་བྱང་ཆུབ་དབང་ཕྱུག་རྡོ་རྗེ་ཅན། །དེ་ལ་ལུས་ངག་ཡིད་ཀྱི་རྟག་ཏུ་ཕྱག་འཚལ་ལོ། །གང་ཞིག་གཟུགས་དང་ཚོར་བ་འདུ་ཤེས་འདུ་བྱེད་དང༌། །རྣམ་པར་
ཤེས་དང་སྐྱེ་མཆེད་དྲུག་དང་དབང་པོ་དྲུག །ས་ཆུ་མེ་དང་རླུང་དང་ནམ་མཁའ་ཐམས་ཅད་ནི། །བྱང་ཆུབ་སེམས་འདྲ་རྒྱ་ཆེན་དེ་ལ་ཕྱག་འཚལ་ལོ། །གཏི་མུག་ཉེས་པ་འདོད་ཆགས་རྡོ་
རྗེ་ཆོས་བཅས་གང༌། །རིག་པའི་སྦྱོར་བ་ལས་བྱུང་རྟག་ཏུ་རབ་འབྲེལ་པར། །རྣམ་པ་སྣ་ཚོགས་དགའ་བས་མྱོས་པའི་དངོས་གྱུར་པ། །བྱང་ཆུབ་སེམས་འདྲ་རྒྱ་ཆེན་དེ་ལ་ཕྱག་འཚལ་ལི། །
སྤྲོ་དང་དགའ་དང་རྣམ་པ་དེ་བཞིན་མི་འགྱུར་དང༌། །རྒྱུ་དང་འབྲས་བུའི་རང་བཞིན་སེམས་སུ་རྗེས་ཐོགས་ཆོས། །རྨོངས་དང་ཞེ་སྡང་འདོད་ཆགས་སྒྲིབ་པ་རྡོ་རྗེ་སྟེ། །བྱང་ཆུབ་སེམས་འདྲ་རྒྱ་

82-1-535b

ཆེན་དེ་ལ་ཕྱག་འཚལ་ལོ། །གང་ཞིག་ཐོགས་མེད་དངོས་པོ་རྣམ་དག་འདི་སྒོམ་པ། །ཐབས་དང་ཤེས་རབ་ལས་བྱུང་སྤྲོས་དང་རྣམ་པར་བྲལ། །གསང་བའི་དབང་བསྐུར་བརྟུལ་ཞུགས་དམ་ཚིག་སྦྱོར་
བ་རྟག །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་ཞིག་དངོས་གྲུབ་མཆོག་གི་ཐབས་ནི་འདི་སྒོམ་ཞིང༌། །བསྙེན་པའི་ཆོ་ག་ཉེ་བར་སྒྲུབ་དང་སྒྲུབ་པ་དང༌། །སྒྲུབ་པ་ཆེན་པོས་བློ་མི་
འགྱུར་བའི་སྒྲུབ་དབང་པོ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་ཞིག་ཐུན་བཞིའི་རྡོ་རྗེ་དག་ནི་སྒྲུབ་བྱེད་པ། །མི་སྣང་ལ་སོགས་སྣ་ཚོགས་མཆོག་དང་དམན་འགྲུབ་ཅིང༌། །བླ་
མའི་དྲིན་གྱིས་འདི་ན་མ་ནོར་ལམ་རྟོགས་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་ཞིག་རབ་གསང་འདུས་པའི་རྒྱུད་འདི་ཉན་པ་དང༌། །འདོན་པར་བྱེད་དང་ཀློག་པ་དང་ནི་
སེམས་པ་དང༌། །མཆོད་པར་བྱེད་པ་དང་ནི་འདྲིའམ་འདྲིར་འཇུག་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་དུ་ཞི་སོགས་ལས་ཚོགས་ཤིན་ཏུ་བརྟགས་པ་ཡིས། །འཁྲུལ་
འཁོར་སྔགས་ཀྱི་ཆོ་ག་དེ་བཞིན་རྒྱས་འདེབས་པའི། །བསྒྲུབ་བྱ་འདི་དང་ལྡན་པའི་སྒྲུབ་པའི་དབང་པོ་ནི། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །གང་གིས་གཙོ་བོ་སྒྲུབ་པ་པོ་མཐོང་རེག་
པ་དང༌། །ལེགས་པར་དྲན་དང་མིང་ཙམ་ངེས་པར་ཐོས་པ་དང༌། །དད་པར་བྱེད་ཅིང་ཕྱོགས་གཅིག་ཙམ་ཞིག་འཛིན་པ་དག །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །བསྟོད་པའི་

82-1-536a

༄༅། །ཚིག་ནི་ཞི་བ་འདིས། །འདྲེན་པ་ཀུན་ལ་བསྟོད་པ་དང༌། །བྱང་ཆུབ་སེམས་དཔའ་མཆོད་ཆེན་ལ། །མགོན་པོ་དེ་དག་རྗེས་ཡི་རང༌། །འདུས་པ་གསང་བ་ལས་
བྱུང་བ། །དེ་བཞིན་གཤེགས་པ་ཀུན་གྱི་གསང༌། །རྒྱུད་ཀུན་བདག་པོའི་དབང་པོ་ཡི། །རྒྱུད་འདི་ལེགས་པར་གསུངས་པ་ཡིན། །དེ་ནས་དེ་བཞིན་གཤེགས་པ་དེ་དག་ཐམས་
ཅད་དང༌། བྱང་ཆུབ་སེམས་དཔའ་དེ་དག་ཐམས་ཅད་ཀྱིས་དེ་སྐད་ཅེས་གསུངས་ནས་ཉིད་ཀྱི་སྐུ་དང༌། གསུང་དང༌། ཐུགས་རྡོ་རྗེ་ལ་བཞུགས་ཏེ། སྐུ་དང༌། གསུང་དང༌། ཐུགས་རྡོ་རྗེའི་
སྐུ་དང༌། གསུང་དང༌། ཐུགས་རྡོ་རྗེ་ལ་དམིགས་ཏེ་ཅང་མི་གསུང་བར་གྱུར་ཏོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང༌། གསུང་དང༌། ཐུགས་ཀྱི་གསང་བ་ཆེན་པོ་གསང་བ་
འདུས་པ་ལས། གསང་བ་ཐམས་ཅད་སྔོན་པ་རྡོ་རྗེའི་ཡེ་ཤེས་ཀྱིས་བྱིན་གྱིས་རློབ་པ་ཞེས་བྱ་བ་ལེའུ་སྟེ་བཅོ་བརྒྱད་པ་རྫོགས་སོ།།    །།རྒྱ་གར་གྱི་མཁན་པོ་ཨཱ་
ཙཪྱ་ཤྲདྡྷ་ཀ་ར་བརྨ་དང༌། ཞུ་ཆེན་གྱི་ལོཙྪ་བ་དགེ་སློང་རིན་ཆེན་བཟང་པོས་བསྒྱུར་ཅིང་བཅོས་ཏེ་གཏན་ལ་ཕབ་པའོ།།    །།

82-1-536b


