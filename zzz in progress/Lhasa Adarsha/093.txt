93-1-1a

༄༅། །རྒྱུད་བ་པ་བཞུགས་སོ།།

93-1-1b

༄༅༅། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་
པོ་བཅུ་གསུམ་པ། བསོད་ནམས་ཀྱི་ཕུང་པོ་ཆེན་པོའི་དགེ་བའི་རྩ་བ་བསགས་པར་
འགྱུར་རོ། །རྟག་ཏུ་འཇིག་རྟེན་དབང་ཕྱུག་རྗེས་སུ་འབྲང་བར་འགྱུར་རོ། །རྟག་ཏུ་ཕྱག་
གཡས་པ་བྱང་ཆུབ་སེམས་དཔའ་དེའི་སྤྱི་བོ་ལ་འཇོག་པར་འགྱུར་རོ། །རྟག་ཏུ་མཆོག་

93-1-2a

སྦྱིན་པ་མཛད་པར་འགྱུར་རོ། །རྟག་ཏུ་ཞལ་མཐོང་བར་འགྱུར་རོ། །དེ་ལྟར་ན། ཡོན་ཏན་
ཆེན་པོ་བརྗོད་པའི་གཟུངས་དང༌། དཀྱིལ་འཁོར་དང༌། ཕྱག་རྒྱ་དང༌། ཆོ་ག་འདི་ནི། མཆོག་ཏུ་དཀོན་པ་ཡིན་
ནོ༑ ༑གཟུངས་དང༌། དཀྱིལ་འཁོར་གྱི་ཆོ་ག་འདི་ཐོས་པ་ཙམ་དང༌། རྣ་བའི་བུ་གར་འདིའི་སྒྲ་ལན་བདུན་ངེས་
པར་ལྷུང་ན། དེ་འཆི་འཕོ་བ་ཙམ་དང༌། བསམ་པ་ཙམ་གྱིས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་
ཏེ༑ འོད་དཔག་མེད་ཀྱི་སྤྱན་སྔར་ཞབས་ཀྱི་དྲུང་དུ་པདྨ་ལས་བརྫུས་ཏེ་སྐྱེ་བར་འགྱུར་རོ། །རྒྱན་ཐམས་ཅད་ཀྱིས་རྣམ་

93-1-2b

པར་བརྒྱན་པ་དང༌། དེ་བཞིན་གཤེགས་པ་ཐམས་ཅད་ཀྱིས་གསུངས་པའི་མདོ་སྡེ་དང༌། ཆོ་ག་ཞིབ་མོ་དང༌། དཀྱིལ་འཁོར་
དང༌། ཕྱག་རྒྱ་རྣམས་ཁ་ཏོན་དུ་ཀུན་ཏུ་གནས་ཤིང༌། ཚེ་རབས་དྲན་པར་ཡང་འགྱུར་རོ། །དབང་པོ་དྲུག་ཡོངས་སུ་དག་པ་དང༌།
མངོན་པར་ཤེས་པ་ལྔ་ཡང་སོ་སོར་ཐོབ་བོ། །ཙམ་ལ་རབ་ཏུ་སྐྱེ་བར་འགྱུར། ལྷའི་གཟུགས་དང༌། ཁ་དོག་དང༌། རྟགས་དང༌། དབྱིབས་ཡོངས་སུ་དག་པ་དེའི་ཕྱིར་སྟོབས་དང༌། བརྩོན་འགྲུས་ཀྱིས་སེམས་ཅན་ཐམས་ཅད་སྣ་ཚོགས་འཛིན་པ་དང༌། མཉན་
པར་བགྱི། བཀླག་པར་བགྱི། ཁ་ཏོན་དུ་བགྱི། སེར་སྣའི་དྲི་མ་དང་བྲལ་བ་དང༌། ཕྲག་དོག་དང་བྲལ་བར་བགྱི། སེམས་ཅན་ཐམས་
ཅད་བྱམས་པ་དང༌། སྙིང་རྗེ་ལ་སོགས་པ་མཆོག་དང་ཡང་དག་པར་ལྡན་པས་བགྱིའོ། །གཟུངས་དང༌། དཀྱིལ་འཁོར་གྱི་ཆོ་ག་

93-1-3a

འདི་མཉན་པར་བགྱི། བལྟ་བར་བགྱི། འཇུག་པར་བགྱིའོ། །ཕྱི་མའི་དུས་དང༌། ཕྱི་མའི་ཚེ་མ་ཡིན་པར་ཕུལ་
དུ་བྱུང་བའི་དོན་ལ་བརྩོན་པར་བགྱིའོ། །ཞེས་པའོ། །འཇིག་རྟེན་ལས་འདས་པའི་སྒྲུབ་ཐབས་ཀྱི་ཆོ་ག་འདི་ནི། བླ་ན་མེད་པ་ཞེས་
བགྱིའོ༑ ༑མང་དུ་སྨོས་ཅི་འཚལ་ཏེ། དེ་ལ་འགྲན་སེམས་ཀྱིས་ཀྱང་མཉན་པར་བགྱིའོ། །ཞེས་སོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་གཟུངས་འདི་གསུངས་པའི་དེ་མ་ཐག་ཏུ་སྐད་ཅིག་ཐང་
གཅིག་ཡུད་ཙམ་གྱིས་པོ་ཊ་ལའི་རི་བོ་འདི་རིན་པོ་ཆེ་སྣ་བདུན་གྱི་རང་བཞིན་དུ་གྱུར་ཏོ། །མེ་ཏོག་གི་ཤིང་ལྗོན་པ་དང༌། འབྲས་བུའི་
ཤིང་ལྗོན་པ་གང་ཡིན་པ་རྣམས་ཀྱང༌། རིན་པོ་ཆེ་སྣ་བདུན་གྱི་རང་བཞིན་གྱི་ཁང་པ་བརྩེགས་པར་རབ་ཏུ་གྱུར་ཏོ། །གངྒཱའི་ཀླུང་གི་

93-1-3b

བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་རྣམས་འབུམ་ཕྲག་བྱེ་བ་དགུ་བཅུ་རྩ་དགུའི་རྡུལ་ཕྲ་རབ་དང་མཉམ་པར་རབ་ཏུ་གྱུར་ཏོ། །ལྷ་རྫས་ཀྱི་མེ་ཏོག་དང༌། འབྲས་བུ་རྣམ་པར་
བཀྲ་བ་རྣམ་པ་སྣ་ཚོགས་པ་རྣམས་ཕམ་པར་བྱས་པའི་རྒྱན་རྣམ་པར་བཀྲ་བས་རྣམ་པར་བཀྲ་ཞིང༌། དྲིལ་བུ་གཡེར་ཀའི་དྲ་བ་དང༌། གསེར་གྱི་དྲིལ་བུ་འཁྲོལ་བའི་བླ་རེས་
དཔྱངས་པ་རྣམས་དང༌། ལྷ་རྫས་ཀྱི་སེངྒེའི་ཁྲི་ཡོངས་སུ་བཤམས་པ་རྣམས་ཀྱང་རེ་རེ་ཞིང་ཁང་པ་བརྩེགས་པའི་དབུས་ན་སེངྒེའི་ཁྲི་བཤམས་པ་བརྒྱ་སྟོང་ཕྲག་དགུ་བཅུ་
རྩ་དགུར་རབ་ཏུ་བྱུང་བར་གྱུར་ཏེ། སེངྒེའི་ཁྲི་ཐམས་ཅད་ལ་ཕྱོགས་བཅུ་ནས་དེ་བཞིན་གཤེགས་པ་ཡང་དག་པར་བྱོན་ཏེ་བཞུགས་སོ། །དེ་བཞིན་གཤེགས་པ་ཐམས་ཅད་
ཀྱང་ཕྱག་གསེར་གྱི་ཁ་དོག་ཅན་བརྐྱང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་སྤྱི་བོའི་གཙུག་ཏུ་ཕྱག་འཇོག་པར་
མཛད་ཅིང༌། ལེགས་སོ་ཞེས་བྱ་བའི་སྒྲ་བརྗོད་པར་མཛད་དོ། །སྤྱན་རས་གཟིགས་དབང་ཕྱུག། ལེགས་སོ་ལེགས་སོ་མཆོག་ཏུ་ཁྱད་པར་དུ་འཕགས་པའི་འཇིག་རྟེན་ལས་
འདས་པའི་ལམ་ཆེན་པོར་རབ་ཏུ་བསྟན་པས། སེམས་ཅན་ཐམས་ཅད་ཕ་རོལ་ཏུ་འགྲོ་བར་བྱེད་པ་དང༌། གང་གིས་ཐོས་པ་ཙམ་གྱིས་འཇིག་རྟེན་ལས་འདས་པ་སོ་སོར་

93-1-4a

ཁྱད་པར་དུ་འཕགས་པའི་སངས་རྒྱས་ཉིད་ཀྱི་ལམ་ཚོལ་བ་ལ་རྗེས་སུ་འགྲོའོ། །འོན་ཀྱང་བཟླས་པ་དང༌། འབྲི་བ་དང༌། ཀློག་པ་དང༌། དཀྱིལ་འཁོར་
མཐོང་བ་དང༌། འཇུག་པ་ཆེས་མང་བའི་དབང་དུ་བྱས་པའི་སེམས་ཅན་རྣམས་དམ་ཚིག་ལ་རྗེས་སུ་འཇུག་པར་གྱུར་པ་དེ། སྐྱེ་བ་འདི་ཉིད་ལ་དེ་བཞིན་གཤེགས་པའི་
ལུས་སུ་རིག་པར་བྱའོ། །དེ་ནས་པོ་ཊ་ལའི་གནས་ཀྱི་རི་བོ་དང༌། རྩྭ་དང༌། ཤིང་གེལ་པ་དང༌། སྨན་དང༌། ནགས་དེ་རྣམས་ཐམས་ཅད་ལ་མི་གང་ཙམ་དུ་མཐོ་བ་ཉིད་དང༌།
ཤིང་རྟའི་འཁོར་ལོའི་ཚད་ཙམ་པའི་རིན་པོ་ཆེ་སྣ་བདུན་གྱི་རང་བཞིན་ཅན་གྱི་པདྨ་རྣམས་རབ་ཏུ་བྱུང་སྟེ། འདབ་མ་ཁ་དོག་སྣ་ཚོགས་པ་དང༌། སྡོང་བུ་བཻ་ཌཱུཪྱ་དང༌།
འཛམ་བུ་ཆུ་བོའི་གསེར་གྱི་ཁ་དོག་ལྟར་དམར་བའི་མུ་ཏིག་གི་ཟེའུ་འབྲུ་དང༌། ལྷ་རྫས་ཀྱི་མུ་ཏིག་གི་གེ་སར་གྱི་ཁོར་ཡུག་ཏུ་བསྐོར་བ་གང་ཡིན་པ་ལ་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་བཞུགས་ཏེ། བྱང་ཆུབ་སེམས་དཔའ་དེ་རྣམས་ཐམས་ཅད་ཀྱང་ཆོས་ལ་གུས་པས། ཐམས་ཅད་པུས་མོ་བཙུགས་ཏེ་གཟུངས་
འདིའི་དཀྱིལ་འཁོར་དང༌། ཕྱག་རྒྱ་མཐོང་བའི་དོན་དུ་མུ་ཏིག་གི་དོ་ཤལ་བརྒྱ་སྟོང་རི་བ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་

93-1-4b

དབང་ཕྱུག་ལ་མངོན་པར་བཀབ་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྡོ་རྗེའི་རང་བཞིན་དུ་བྱིན་གྱིས་བརླབས་པ་འདི་ཡང་ཆེས་ཆེར་གཡོས་
པར་གྱུར་ཏོ། །ལྷའི་མེ་ཏོག་གི་ཆར་ཆེན་པོ་མང་པོ་རབ་ཏུ་ཕབ་སྟེ་དེ་བཞིན་གཤེགས་པ་ཐམས་ཅད་མཆོད་པའི་དོན་དང༌། བྱང་ཆུབ་སེམས་དཔའ་ཐམས་ཅད་མཆོད་པའི་
དོན་དང༌། གཟུངས་འདིའི་དཀྱིལ་འཁོར་དམ་པ་ལ་མཆོད་པའི་དོན་དུ་ཆར་རབ་ཏུ་ཕབ་བོ། །དེ་ནས་ཡང་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་བཞིན་འཛུམ་ཞིང་
རྡོ་རྗེ་བསྐོར་བཞིན་དུ་བཅོམ་ལྡན་འདས་གང་ན་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས། འཇིག་རྟེན་ལས་འདས་པའི་གཟུངས་ཀྱི་དཀྱིལ་འཁོར་གྱི་ཆོ་ག་འདི་ནི། ཤིན་ཏུ་རྙེད་པར་དཀའ་བ་སྟེ། འདི་ལྟ་བུའི་རྫུ་འཕྲུལ་
གྱི་རྣམ་པར་འཕྲུལ་པ་དང༌། ཆོ་འཕྲུལ་ནི། དེ་བཞིན་གཤེགས་པ་བསྐྱེད་པ་བལྟ་བར་བགྱི། ཆོས་ཀྱི་འཁོར་ལོ་བསྐོར་བར་བལྟ་བར་བགྱི། དེ་བཞིན་གཤེགས་པ་དང་
མཉམ་པ་ཉིད་དུ་བལྟ་བར་བགྱིའོ། །བཅོམ་ལྡན་འདས། མཐུ་ཆེན་པོ་འདི་འཛམ་བུའི་གླིང་ན་མཆོག་ཏུ་དཀོན་པར་བལྟ་བར་བགྱི་སྟེ། འདི་ནི། ཕྱི་མའི་དུས་ཕྱི་མའི་ཚེ་ན་

93-1-5a

དེ་བཞིན་གཤེགས་པའི་མཛད་པ་དང༌། སངས་རྒྱས་ཀྱི་མཛད་པ་བྱེད་པར་འགྱུར་རོ། །གང་གིས་ཐོས་པ་ཙམ་གྱིས་འདི་ལྟ་བུའི་ཡོན་ཏན་དང༌། ཕན་
ཡོན་སོ་སོར་ཐོབ་བོ། །ཀུན་ཏུ་སྣང་བར་བྱེད་པར་འགྱུར་བ་འདི་ཉིད་ནི། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་མ་
གཏོགས་པར་སེམས་ཅན་ཐམས་ཅད་ཀྱི་ནང་ན་གཞན་སུ་ཡང་མ་མཆིས་སོ། །བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། ཇི་སྐད་སྨྲས་པ་དེ་དེ་བཞིན་
ནོ༑ ༑ལག་ན་རྡོ་རྗེ། འཛམ་བུའི་གླིང་པའི་སེམས་ཅན་ཐམས་ཅད་མ་དང་ཕར་གྱུར་པ་འདི། གཟུངས་ཀྱི་དཀྱིལ་འཁོར་འདི་དང༌། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་འདི་སེམས་ཅན་ཐམས་ཅད་ཀྱི་རེ་བ་སྐོང་བ་དང༌། སྐྱོབ་པ་དང༌། སྐྱབས་དང༌། འཇིག་རྟེན་དང་འཇིག་རྟེན་ལས་འདས་
པའི་དཔུང་གཉེན་བྱེད་པ་ནས་ཇི་སྲིད་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་སེམས་ཅན་ཐམས་ཅད་སངས་རྒྱས་ཉིད་ཀྱི་བདག་ཉིད་ཀྱི་བར་ལ་རབ་ཏུ་འགོད་པར་
བྱེད་དོ༑ ༑དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་སྟོབས་དང༌། བརྩོན་འགྲུས་དང༌། ཕ་རོལ་གནོན་པས་

93-1-5b

སྔོན་སེམས་ཅན་རྣམས་ལ་ཕན་པའི་དོན་དུ་ཞུགས་པ་ཡིན་ནོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ཉི་མའི་འོད་ཟེར་གྱི་སྙིང་པོ་དྲི་མ་མེད་པ་ཞེས་བྱ་བའི་ནོར་
བུ་རིན་པོ་ཆེ་ཆེན་པོ་ཐོགས་ནས་བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གང་ན་བ་དེར་དོང་སྟེ་ལྷགས་ནས་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་ཞབས་གཉིས་ལ་མགོ་བོས་ཕྱག་འཚལ་ནས་ནོར་བུ་རིན་པོ་ཆེ་ཆེན་པོ་དེ་ཡང་མངོན་པར་དགའ་བར་ཕུལ་ལོ། །ལྷ་
རྫས་ཀྱི་མེ་ཏོག་སྣ་ཚོགས་པས་གཅལ་དུ་བཀྲམ་པ་མཆོད་པའི་དོན་དུ་རབ་ཏུ་བཀོད་ནས་རང་གི་སྟན་ལ་འདུག་གོ །དེ་ནས་བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དོན་ཡོད་པ་དྲི་མ་མེད་ཅིང་རྣམ་པར་དག་པ་རབ་ཏུ་གསལ་བའི་འོད་ཟེར་ཞེས་བྱ་བའི་ཏིང་ངེ་འཛིན་ལ་སྙོམས་པར་
ཞུགས་སོ། །བཅོམ་ལྡན་འདས་ཏིང་ངེ་འཛིན་ལ་སྙོམས་པར་ཞུགས་པ་གང་གིས་སྤྱི་བོའི་གཙུག་ཏུ་གདུགས་ཀྱི་རྣམ་པའི་ཁང་པ་བརྩེགས་པ་ཀུན་ཏུ་གནས་པར་གྱུར་ཏོ། །
ཁང་པ་བརྩེགས་པ་དེ་ལས་ཀྱང་འོད་ཟེར་རྣམ་པ་སྣ་ཚོགས་པ་བྱུང་ངོ༌། །འོད་ཟེར་སྣ་ཚོགས་པའི་སྣང་བ་དེས་ཀྱང་ནམ་མཁའི་མཐིལ་དུ་རྫུ་འཕྲུལ་གྱི་རྣམ་པར་འཕྲུལ་པ་

93-1-6a

དང༌། ཆོ་འཕྲུལ་ཆེན་པོ་སྣ་ཚོགས་པ་བསྟན་ཏོ། །འོད་ཟེར་གྱི་སྣང་བ་རེ་རེས་ཀྱང་དེ་བཞིན་གཤེགས་པའི་སྐུ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་
ཕྲག་དགུ་བཅུ་རྩ་དགུ་རབ་ཏུ་བསྟན་ཏོ། །དེ་བཞིན་གཤེགས་པའི་སྐུ་དེ་རྣམས་ཐམས་ཅད་ཀྱིས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། སེམས་ཅན་ཆེན་པོ། མཆོག་ཏུ་རྙེད་པར་དཀའ་བའི་གཟུངས་ཀྱི་དཀྱིལ་འཁོར་དང༌། ཕྱག་རྒྱ་འདི་བཤད་པ་འདི་ལེགས་སོ་ལེགས་
སོ༑ ༑འཇིག་རྟེན་ལས་འདས་པ་ཤིན་ཏུ་ཁྱད་པར་དུ་འཕགས་པའི་བྱང་ཆུབ་ཀྱི་སྙིང་པོར་འགྲོ་བར་བྱེད་པའི་ལམ། ཆོས་ཀྱི་འཁོར་ལོ་བསྐོར་བར་བྱེད་པའི་ལམ། ཆོས་ཀྱི་རྣམ་
འཕྲུལ་འབར་བར་བྱེད་པ། ཆོས་ཀྱི་རྒྱལ་མཚན་བསྒྲེང་བར་བྱེད་པ། ཆོས་ཀྱི་དུང་འབུད་པར་བྱེད་པ། བདུད་བཞིའི་དཀྱིལ་འཁོར་ལས་རྣམ་པར་རྒྱལ་བར་བྱེད་པ། དེ་བཞིན་གཤེགས་
པའི་སྟོབས་བཅུས་གནོན་པར་བྱེད་པ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རབ་ཏུ་རྫོགས་པར་བྱེད་པ། མི་འཇིགས་པ་བཞིས་གནོན་པར་བྱེད་པ། དེ་བཞིན་ཉིད་དང་ཡང་
དག་པའི་མཐའ་ཕ་རོལ་གནོན་པར་བྱེད་པ། ཕ་རོལ་ཏུ་ཕྱིན་པ་བཅུ་རབ་ཏུ་རྫོགས་པར་བྱེད་པའོ། །འདི་ནི། འཕགས་པའི་ལམ་ཡན་ལག་བརྒྱད་སྒོམ་པར་བྱེད་པའོ། །འདི་

93-1-6b

ནི༑ ལམ་རབ་ཏུ་ཉམས་པ་རྣམས་ཀྱི་ལམ་དུ་ཆགས་པར་བྱེད་པ། བསམ་པ་རབ་ཏུ་ཉམས་པ་རྣམས་ཀྱི་བསམ་པ་ཡོངས་སུ་དག་པ། ངན་སོང་དུ་འགྲོ་བར་རྒྱུ་བ་རྣམས་ཀྱི་བདེ་འགྲོའི་
ལམ་དུ་འགྲོ་བར་བྱེད་པ། འདི་ནི། བྱང་ཆུབ་ཆེན་པོའི་ས་བོན་དང༌། འབྲས་བུ་རབ་ཏུ་སྟོན་པར་བྱེད་པའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས། བྱང་
ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སེམས་ཅན་དག་པ། འཇིག་རྟེན་ལས་འདས་པ་ཁྱད་པར་དུ་འཕགས་པ་
རྣམ་པར་ཐར་པའི་དཀྱིལ་འཁོར་དོན་ཡོད་པའི་ཞགས་པའི་རྣམ་པར་འཕྲུལ་པ་འཇིག་རྟེན་ལས་འདས་པའི་དཀྱིལ་འཁོར་གྱི་ཉེ་བར་སྤྱོད་པའི་ཆོ་ག་ཤོད་ཅིག །བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱི་སྤྱན་སྔ་ནས་བསྐུལ་བ་ཐོབ་ནས་བཅོམ་ལྡན་འདས་ཀྱི་སྤྱན་སྔར་འཇིག་རྟེན་
ལས་འདས་པའི་ཆོ་ག་དང༌། དཀྱིལ་འཁོར་གྱི་ཉེ་བར་སྤྱོད་པའི་ཆོ་ག་དང༌། སྒྲུབ་ཐབས་གསུངས་སོ། །གནས་བཟང་ས་གཞི་དགེ་བ་དང༌། །ས་གཞི་གཙང་ཞིང་ནེའུ་གསིང་ལ། །
ལྗོན་ཤིང་མེ་ཏོག་འབྲས་བུས་ཁྱབ། །མེ་ཏོག་འཁྲི་ཤིང་འགྲམ་དང་ནི། །ས་གཞི་མཉེན་ལ་དག་པ་དང༌། །གང་དུ་ཆུ་བོ་འབབ་བ་དང༌། །གཟི་བརྗིད་ལྡན་ཞིང་ཡིད་དགའ་བ། །ས་

93-1-7a

གཞི་སེམས་ནི་དགའ་བར་འོས། །ཡིད་ཀྱི་ཤིང་རྟ་རྒྱས་བྱེད་ཅིང༌། །གོ་སྐབས་ལེགས་པར་གནས་པ་དང༌། །ཤིན་ཏུ་དག་ཅིང་ཐུན་ཚགས་བྲལ། །རུས་པ་གསེག་
མ་གྱོ་མོ་དང༌། །ཕུབ་མ་སོལ་བ་ཡོངས་སུ་སྤངས། །གཙང་ཞིང་གཙང་ལ་ལེགས་དག་པའི། །ས་གཞི་ཡོངས་སུ་ཟླུམ་པ་དེར། །མཁས་པས་རྒྱར་ནི་གཟིངས་ཚད་དུ། །གཞལ་ནས་
ཤིན་ཏུ་རྣམ་འབྱེས་ཤིང༌། །གཙང་ཞིང་མཉན་ལ་འཇམ་པར་ཕྱེ། །གནས་དེར་དཀྱིལ་འཁོར་ལེགས་པར་བསྒྲུབས། །སངས་རྒྱས་བྱང་ཆུབ་བླ་ན་མེད། །འཇིག་རྟེན་ལས་འདས་
ཁྱད་འཕགས་པར། །དེ་བཞིན་གཤེགས་ཀུན་གྱིས་བྱིན་བརླབས། །ས་ཡི་ཆ་ལས་དབངས་སུ་ནི། །མི་གང་ཚད་དུ་བརྐོ་བར་བྱ། །གཟུངས་དང་དཀྱིལ་འཁོར་དམར་པོ་འམ། །ཡང་ན་གུར་གུམ་ཁ་དོག་དང༌།།
ས་རྡུལ་དཀར་པོ་སྣུམ་པ་ནི། །མར་གསར་འདྲ་བ་འཇམ་པ་ཡིན། །ས་ཡི་ཁྱད་པར་དབྱེ་བ་དེ། །དེ་བཞིན་གཤེགས་པ་ཀུན་གྱིས་བསྔགས། །བྱང་ཆུབ་སྙིང་པོ་ས་དེར་མཚུངས།།
རིང་བསྲེལ་བཞུགས་པའི་མཆོད་རྟེན་དང༌། །དེ་ནི་མཚུངས་པར་གྱུར་པ་ཡིན། །བརྐོས་པའི་ནང་དུ་མཁས་པ་ཡིས། །སླར་ཡང་ས་དེ་དགང་བར་བྱ། །ཇི་སྲིད་དོང་བུ་མཉམ་པར་གང༌། །
དེ་ནི་དཀྱིལ་འཁོར་ཡང་དག་པའོ། །ཉུང་དང་ལྷག་པ་བསྔགས་པ་མིན། །འདིར་ནི་འགྲུབ་པ་མེད་པར་བསྟན། །ཁྲུ་ནི་སུམ་ཅུ་རྩ་གཉིས་ཚད། །མཁས་པས་དཀྱིལ་འཁོར་ཐིག་དག་

93-1-7b

གདབ༑ ༑ཡང་ན་ཁྲུ་ནི་བཅུ་དྲུག་དང༌། །ཡང་ན་ཁྲུ་ནི་བཅོ་ལྔར་བྱ། །མཉམ་ཞིང་གྲྭ་བཞིར་ལེགས་པར་དབྱེ། །བ་ཡི་ལྕི་བ་དག་དང་ནི། །ས་དང་བསྲེས་ཏེ་བསྐུ་བྱ་བ། །ཤིན་ཏུ་ཞེན་པར་
བསྡིག་པ་དང༌། །འཇམ་ཞིང་མཉན་པར་བྱ་བ་ཡིན། །དེ་ལ་དཀྱིལ་འཁོར་ཐིག་གདབ་པ། །སྣ་ཚོགས་ཚོན་གྱིས་ཀུན་ཏུ་དབྱེ། །སྒོ་བཞི་རྣམ་པར་འབྱེས་པ་དང༌། །རྟ་བབས་བཞི་དང་
ལྡན་པར་བྱ། །དཀྱིལ་འཁོར་དབུས་ཀྱི་སྙིང་པོ་ནི། །རྣམ་པར་ཕྱེ་སྟེ་གྲུ་བཞི་ཚད། །ཁྲུ་གསུམ་ཡང་ན་ཁྲུ་བཞི་ནི། །ཐིག་སྐུད་ཚོན་གྱིས་རྣམ་པར་དབྱེ། །ནང་གི་ཐིག་གི་ཚད་དག་ཏུ།།
མདུང་རྩེ་གསུམ་པ་དག་དང་ནི། །ནོར་བུ་རིན་ཆེན་སྣ་ཚོགས་བྱ། །བར་གྱི་ཐིག་གི་ཚད་དག་ཏུ། །པདྨ་དང་ནི་རྡོ་རྗེ་དང༌། །ཀུན་ཏུ་བྲི་བར་བྱ་བ་ཡིན། །ཕྱི་ཡི་ཐིག་གི་ཚད་དག་ཏུ། །རྡོ་རྗེ་
རྣམ་པའི་སྟེགས་བུ་དང༌། །རིན་ཆེན་སྣ་ཚོགས་གཞལ་མེད་ཁང༌། །སྟེགས་བུ་དག་ཀྱང་བྲི་བར་བྱ། །པདྨའི་དབུས་སུ་གཞལ་མེད་ཁང༌། །གཞལ་ཡས་ཁང་པ་གནས་པར་བྱ། །
དཀྱིལ་འཁོར་དབུས་ཀྱི་པདྨ་ལ། །རྣམ་པར་སྣང་མཛད་ཐུབ་པ་བྱ། །གཡོན་དུ་འོད་ནི་དཔག་མེད་པ། །གཡས་ཕྱོགས་སུ་ནི་དེ་བཞིན་གཤེགས། །ཤཱཀྱའི་རྒྱལ་པོ་དག་དང་ནི། །དོན་ཡོད་
རྒྱལ་པོ་འཇིག་རྟེན་གྱི། །དབང་ཕྱུག་མགོན་ལ་མངོན་སུམ་དུ། །བཏུད་དེ་ཐལ་མོ་སྦྱོར་བ་ནི། །ཕྱག་བཞི་པར་ནི་བྱ་བ་ཡིན། །ཕྱག་གཉིས་ཀྱིས་ནི་སྣ་ཚོགས་པའི། །མེ་ཏོག་རྣམས་

93-1-8a

ནི་འཆང་བ་དང༌། །རྒྱན་རྣམས་ཀུན་གྱིས་བརྒྱན་པར་བྱ། །འོད་དཔག་མེད་པའི་མདུན་དུ་ནི། །ཁྲོ་བོའི་རྒྱལ་པོ་ཕྱག་བཞི་པ། །བཏུད་དེ་ཐལ་མོ་སྦྱོར་བ་དང༌།།
ལྷ་རྫས་མེ་ཏོག་སྣ་ཚོགས་པ། །ལག་པ་གཉིས་ན་ཐོགས་པ་དང༌། །སྣ་ཚོགས་རྒྱན་གྱིས་བརྒྱན་པར་བྱ། །དབུས་ཀྱི་དཀྱིལ་འཁོར་ལེགས་པར་བརྒྱན། །སྣ་ཚོགས་དར་གྱིས་
མཛེས་པར་བྱ། །དོན་ཡོད་ཞགས་པའི་ཕྱག་རྒྱ་ཆེ། །པདྨའི་གདན་དང་རྣམ་བརྒྱན་པ། །འབར་བའི་ནང་ན་ཡོད་པར་བྱ། །གྲ་བཞི་དག་ནི་བྱས་ན་ནི། །གཉིས་ཀྱི་བར་གྱི་ཆ་བཞི་
སྟེ༑ ༑དབུས་ཀྱི་གནས་སུ་འཇིགས་མེད་པ། །ཤར་གྱི་གནས་སུ་གནས་པ་ནི། །ལྷ་མོ་སྒྲོལ་མ་རྣམ་པར་བརྒྱན། །གཡས་ཀྱི་གནས་སུ་གནས་པ་ནི། །གོས་དཀར་མོ་ནི་རྣམ་
པར་བརྒྱན། །ནུབ་ཀྱི་གནས་ན་གནས་པ་ནི། །ལྷ་མོ་དཀར་མོ་རྣམ་པར་བརྒྱན། །བྱང་གི་གནས་ན་གནས་པ་ནི། །ལྷ་མོ་པདྨ་མཛེས་དགས་བརྒྱན། །དཀྱིལ་འཁོར་ཕྱི་རིམ་གྲྭ་
རྣམས་སུ། །རྒྱལ་ཆེན་བཞི་ནི་གཞག་པར་བྱ། །བར་གྱི་གནས་སུ་བཞག་པ་ནི། །རལ་པ་གཅིག་པ་གཏུམ་པོ་ཤར། །ནུབ་ཏུ་ཕོ་ཉ་བཞིན་སྒྱུར་མ། །གཡས་ཕྱོགས་སུ་ནི་
བཞིན་སྒྱུར་མ། །རྡོ་རྗེ་ལྕགས་སྒྲོག་བྱ་བ་ཡིན། །བྱང་དུ་སྲིན་མོ་ཁྲོ་གཉེར་གདོང༌། །ཀུན་ཀྱང་མེ་དབུས་འཇིགས་པ་མེད། །དཀྱིལ་འཁོར་དབུས་སུ་དགོད་པ་བཞིན། །ཕྱི་རོལ་

93-1-8b

ཐིག་ལེ་པདྨོའི་ཕྲེང༌། །རྡོ་རྗེ་རྩེ་གསུམ་བཞག་པ་ནི། །ཀུན་ཏུ་འབར་བ་ཕྲེང་བར་བཅས། །ཕྱི་རོལ་དཀྱིལ་འཁོར་ཀུན་ཏུ་ནི། །བྲི་བྱ་རྟགས་དང་ཕྱག་རྒྱ་དང༌། །ལྷ་ནི་དབང་ཕྱུག་
དབང་ཕྱུག་ཆེ། །ཚངས་པ་ཁྱབ་འཇུག་གཤིན་རྗེ་དང༌། །ཆུ་ལྷ་དབང་པོ་ལུས་ངན་པོ། །དབང་སྒྱུར་དགའ་ལྡན་གནས་དག་གི །ལྷ་ནས་འོག་མིན་གནས་ཀྱི་བར། །ལྷ་རྣམས་བྲི་བར་
བྱ་བ་ཡིན། །སུམ་ཅུ་རྩ་གསུམ་ལྷ་རྣམས་དང༌། །རྟགས་ནི་རྣམ་པ་སྣ་ཚོགས་དང༌། །ཀུན་ཀྱང་པདྨོའི་གདན་ལ་གནས། །དེ་བཞིན་ཆོས་ཀྱི་འཁོར་ལོ་དང༌། །རྡོ་རྗེ་རྩེ་ལྔ་རྡོ་རྗེ་དང༌། །
ཞགས་པ་དང་ནི་དགྲ་སྟ་དང༌། །ལེགས་མཐོང་འཁོར་ལོ་དེ་བཞིན་ནོ། །མདུང་རྩེ་གསུམ་དང་པཊྚི་ས། །ངོས་ལ་དབྱུག་པ་ཐོ་བ་དང༌། །རྡོ་རྗེ་དཀྱིལ་འཁོར་པདྨའི་ཕྲེང༌། །འཁོར་ལོ་
དུང་དང་ག་དཱ་དང༌། །རལ་གྲི་དང་ནི་ཏོ་མ་རཾ། །བུམ་པ་གང་བ་དག་དང་ནི། །མི་སྣང་བ་ཡི་འབག་ཤ་དང༌། །པདྨ་དང་ནི་ཨུཏྤ་ལ། །རྒྱལ་མཚན་གདུགས་དང་ནོར་བུ་དང༌། །དབྱུག་
པ་དང་ནི་རྡོ་རྗེ་དང༌། །གྲྭ་བཞིར་རྡོ་རྗེས་མཚན་པ་ཡིན། །ནོར་བུ་རྡོ་རྗེ་དག་དང་ནི། །དགྲ་སྟ་རྡོ་རྗེ་དག་དང་ནི། །ཕྱག་རྒྱ་བཞི་དང་དགའ་བ་འཁྱིལ། །བྱ་བ་བུམ་དང་ཀུན་དི་དང༌། །རིལ་བ་
བྷྲིངྐ་རི་དང་ནི། །རི་དྭགས་ཨེ་ནའི་པགས་པ་དང༌། །མཆོད་ཕྱིར་ཐོགས་པའི་སྣམ་བུ་དང༌། །སྟེང་དུ་རྒྱུ་སྐར་བཅས་པ་ཡི། །ཟླ་བ་ཉི་མ་དེ་བཞིན་ནོ། །ཀུན་ཀྱང་འབར་བའི་ནང་དུ་

93-1-9a

འདུག །སོ་སོ་ཆ་ནི་དབྱེ་བར་བྱ། །མཁས་པས་ཤར་གྱི་སྒོར་བྲི་བ། །འགྱིང་བག་མཐོང་ན་འཇིགས་སུ་རུང༌། །ལག་ན་རྡོ་རྗེ་འཇིགས་པ་མེད། །རྡོ་རྗེ་འཆང་བ་
འབར་བའི་ནང༌། །ཀི་ལི་ཀི་ལ་གཏུམ་པོ་ཆེ། །ལྷོ་ཕྱོགས་ཀྱི་ནི་སྒོ་རུ་གཞག །ནུབ་ཏུ་རྡོ་རྗེ་པིངྒ་ལ། །མཐོང་ན་འཇིགས་སུ་རུང་བ་ཡིས། །བྱང་དུ་ངེས་པར་གནོད་མཛེས་བྱ། །
ཕྱི་རོལ་དཀྱིལ་འཁོར་ཀུན་ཏུ་ནི། །པདྨའི་ཕྲེང་དང་ཨུཏྤལ་ཕྲེང༌། །གྲྭ་དག་དང་ནི་གྲྭ་རྣམས་སུ། །ཀླུ་ཡི་རྒྱལ་པོ་བཞི་རྣམས་བྲི། །སྒོ་སྲུང་བ་དག་བྲི་བ་ནི། །ནོར་བུ་བཟང་དང་གང་
བ་བཟང༌། །སྟོབས་ཀྱི་ལྷ་དང་ལྔས་རྩེན་ཡིན། །སྒོ་ཡི་གནས་ཀྱི་བར་དག་ཏུ། །ཆུ་བོ་བཞི་ནི་བྲི་བྱ་བ། །གངྒཱ་དང་ནི་སཱི་ཏ་དང༌། །པཀྵུ་དང་ནི་སིནྡྷུ་ཡིན། །ཕྲེང་བའི་ནང་རོལ་ཐོག་
དག་ཏུ༑ ༑དཔལ་གྱི་ལྷ་མོ་བ་སནྟི། །དཔེ་མེད་མ་དང་ས་ཡི་ལྷ། །ལོ་ཏོག་སྨན་གྱི་ལྷ་མོ་དང༌། །སྒྲ་དབྱངས་མ་དང་འཇིགས་ལྡན་མ། །དེ་བཞིན་མེ་ཡི་ལྷ་དག་དང༌། །འཕྲོག་མ་
དང་ནི་དུང་ཅན་མ། །གཏུམ་མོ་དང་ནི་མེ་ཏོག་སོ། །དེ་དག་བྲི་བར་བྱ་བ་ཡིན། །ཁྲུས་བྱས་འབྲི་མཁན་གཙང་མ་ཡིས། །གཙང་མའི་སྣོད་དུ་ཚོན་རྣམས་ནི། །ལྷག་མ་མིན་པས་
ཀུན་ཏུ་བྲི། །ཟས་ནི་དཀར་གསུམ་གྲུབ་པར་བྱ། །ཁྱད་པར་འདོད་པས་ཟས་ངན་པ། །སྤང་བར་བྱ་བ་ཉ་ཤ་དང༌། །ཙོང་དང་སྒོག་སྐྱ་ཀེའུ་རྣམས་དང༌། །འདྲེས་པ་སྤང་བར་བྱ་བ་

93-1-9b

ནི༑ ༑ལོག་འདྲེན་གླགས་ཚོལ་སྤང་ཕྱིར་རོ། །ཁྲུས་བྱས་གོས་ནི་གསར་པ་བགོས། །གཙང་མས་དཀྱིལ་འཁོར་བྲི་བར་བྱ། །དཀྱིལ་འཁོར་རྣམ་པ་སྣ་ཚོགས་ཀྱིས། །ཀུན་ཏུ་བརྒྱན་
པར་བྱ་བ་ནི། །བ་དན་རྣམ་པ་སྣ་ཚོགས་དང༌། །རྣམ་པ་སྣ་ཚོགས་མདའ་དང་ནི། །ལྷ་རྫས་དར་ནི་དཔྱང་བ་དང༌། །བ་དན་ཡང་ནི་དཔྱང་བར་བྱ། །ཚོན་སྐུད་སྣ་ལྔའི་སྲད་བུ་ཡིས། །ཀུན་ཏུ་
ཡོངས་སུ་བསྐོར་བར་བྱ། །ཟངས་ལས་བྱས་པའི་པདྨའི་ཚད། །སོར་བཞི་འདབ་མ་བྱེ་བ་དག །མཛེས་པ་གྲྭ་བཞིར་གཟུགས་པར་བྱ། །སྙིང་པོའི་དཀྱིལ་འཁོར་གྲྭ་རྣམས་སུ། །པདྨ་
བརྒྱད་ནི་གཞལ་བ་དག །གསེར་ལས་བྱས་པ་བཞི་གཞག་ཅིང༌། །དེ་བཞིན་དངུལ་ལས་བྱས་པ་བཞི། །ཀུན་ཏུ་བྱི་རུའི་ཕྲེང་བ་དང༌། །མུ་ཏིག་ཕྲེང་བ་དེ་བཞིན་ནོ། །ཀུན་ཏུ་གསེར་གྱི་
སྲད་བུ་དང༌། །རིན་ཆེན་སྣ་ཚོགས་གཞག་པར་བྱ། །སྙིང་པོའི་དཀྱིལ་འཁོར་ཐིག་བར་དུ། །གསེར་གྱི་སྣོད་ནི་བཞི་དག་དང༌། །དངུལ་གྱི་སྣོད་ནི་བཞི་གཞག་གོ །དངུལ་གྱི་བུམ་པ་
གང་བ་བཞི་ལ་དངུལ་དང༌། གསེར་དང༌། ཟངས་ལས་བྱས་པའི་མེ་ཏོག་གིས་སྤྲས་པའི་མགོ་ལྕོགས་ཀྱིས་སྤྲས་པ་གཞག་པར་བྱའོ། །གསེར་གྱི་བུམ་པ་བཞི་བཞག་པ་ལ་མུ་ཏིག་
དང༌། བྱུ་རུ་དང༌། པདྨ་རཱ་ག་དང༌། མརྒད་དང༌། ཨིནྡྲ་ནཱི་ལ་དང༌། དངུལ་དང༌། གསེར་དང༌། མེ་ཏོག་གིས་སྤྲས་པའི་མགོ་ལྕོགས་གཞག་པར་བྱའོ། །གླ་རྩི་དང༌། ག་བུར་དང༌།

93-1-10a

གུར་གུམ་དང༌། ལྷ་རྫས་ཀྱི་ཙནྡན་གྱི་ཕྱེ་མས་གསེར་གྱི་སྣོད་བཀང་བ་དང༌། དངུལ་གྱི་སྣོད་ཀྱི་ནང་དུ་གསེར་གྱི་མེ་ཏོག་དང༌། དངུལ་གྱི་མེ་ཏོག་དང༌།
ཟངས་ཀྱི་མེ་ཏོག་མུ་ཏིག་གིས་བརྒྱན་ཅིང༌། རིན་པོ་ཆེ་སྣ་ཚོགས་པས་སྤྲས་པ་གཞག་པར་བྱ། ཅོད་པན་གྱི་རྒྱལ་མཚན་བཞི་གཞག་པར་བྱ། རིན་པོ་ཆེའི་རྒྱལ་མཚན་བཞི་
གཞག་པར་བྱ། ཚོན་སྣ་ཚོགས་ཅན་དང༌། དར་དམར་པོ་དཔྱང་བར་བྱ། དངུལ་གྱི་པོག་ཕོར་བཞི་བཞག་སྟེ་ཙནྡན་དང༌། གླ་རྩི་དང༌། ག་པུར་དང༌། གུར་གུམ་གྱི་བདུག་པས་
བདུག་པར་བྱ། ས་ལས་བྱས་པའི་བུམ་པ་གསེར་གྱིས་གཡོགས་པའི་ནང་དུ་དྲི་ཆབ་རྣམ་པ་སྣ་ཚོགས་ཀྱིས་བཀང་སྟེ་རིན་པོ་ཆེ་སྣ་བདུན་དང་ལྡན་པར་བགྱིས་ལ་བཀང་
བ་ལ་དར་གྱིས་བཅིངས་ལ་རྒྱན་རྣམ་པ་སྣ་ཚོགས་ཀྱིས་བརྒྱན་པའི་སྟེང་དུ་ཟངས་ལས་བྱས་པའི་མེ་ཏོག་གཞག་ནས་སྙིང་པོའི་དཀྱིལ་འཁོར་གྱི་སྟེང་དུ་པདྨའི་སྟེང་དུ་གཞག་
པར་བྱའོ། །དེ་ནས་ཕྱི་རོལ་གྱི་དཀྱིལ་འཁོར་ཐོག་ཐག་ཏུ་དྲི་དང༌། ཕྱེ་མ་དང༌། བྱུག་པ་དང༌། མེ་ཏོག་དང༌། འབྲས་བུ་ལ་སོགས་པ་རྣམ་པ་སྣ་ཚོགས་དང༌། མཆོད་ཡོན་གྱི་ཆབ་
ཀྱིས་དངུལ་གྱི་སྣོད་དང༌། ཟངས་ཀྱི་སྣོད་བཀང་བ་དྲུག་ཅུ་རྩ་བཞི་གཞག་པར་བྱའོ། །ལྕགས་ཀྱི་སྣོད་བུམ་པ་གང་བ་དྲུག་ཅུ་རྩ་བཞི་གཞག་པར་བྱའོ། །མེ་ཏོག་དང༌། མགོ་

93-1-10b

ལྕོག་དང༌། པོག་ཕོར་བཀང་བ་དྲུག་ཅུ་རྩ་བཞི་གཞག་པར་བྱའོ། །གཞག་པར་བྱ་སྟེ། བདུག་པ་སྣ་ཚོགས་ཀྱིས་བདུག་པར་བྱའོ། །སྒོ་བཞིར་དྲི་ཆབ་ཀྱི་བུམ་པ་དར་གྱིས་
བརྒྱན་ཅིང་སྤྱད་པ་གཞག་པར་བྱའོ། །སྣ་མའི་མེ་ཏོག་གིས་གདུ་བུའི་སྟེང་དུ་མདའ་ལ་བ་དན་བཏགས་པ་དྲུག་ཅུ་རྩ་བཞི་བཙུགས་ཏེ་ཚོན་སྣ་ཚོགས་ཀྱིས་བཀྲ་བར་བྱས་པའི་མདའ་
དང༌། ནོར་བུའི་ཕྲེང་བ་རྣམ་པ་སྣ་ཚོགས་ཀྱིས་དཀྱིལ་འཁོར་བརྒྱན་པར་བྱའོ། །དེ་ནས་ཕྱི་རོལ་གྱི་དཀྱིལ་འཁོར་ཐོག་ཐག་ཏུ་ས་དང་བསྲེས་པའི་བའི་ལྕི་བས་དཀྱིལ་འཁོར་བྱས་ལ་
དྲི་ཆབ་ཀྱིས་བསྐུས་ཏེ་ཚོན་སྣ་ལྔའི་སྲད་བུས་ཐིག་བཏབ་ལ་སྒོ་བཞི་རྣམ་པར་ཕྱེ་སྟེ་སེང་ལྡེང་གི་ཕུར་བུ་ཚད་སོར་བཅུ་གཉིས་པ་དྲུག་ཅུ་རྩ་བཞི་གདབ་བོ། །ཚོན་སྣ་ལྔའི་སྲད་
བུས་དཀྱིལ་འཁོར་ཀུན་ཏུ་བསྐོར་བར་བྱའོ། །བུམ་བུ་དང༌། བུམ་པ་དང༌། བྱ་མ་བུམ་དྲུག་ཅུ་རྩ་བཞིའི་གཏོར་མ་སྣ་ཚོགས་ཀྱིས་བཀང་བ་བཞག་གོ །ཁམ་ཕོར་ཟླུམ་པོ་དྲུག་ཅུ་རྩ་
བཞི་གཏོར་མ་སྣ་ཚོགས་ཀྱིས་བཀང་བ་གཞག་གོ །གཏོར་མ་ཚུལ་སྣ་ཚོགས་པ་དྲུག་ཅུ་རྩ་བཞི་སོ་སོར་གཞག་གོ །སྣོད་ཚོན་སྣ་ལྔ་པ་དྲུག་ཅུ་རྩ་བཞི་ཁ་ཟས་རྣམ་པ་སྣ་ཚོགས་
ཀྱིས་བཀང་བ་དང༌། བཅའ་བ་རྣམ་པ་སྣ་ཚོགས་བླུགས་པ་དང༌། གཏོར་མ་དཀར་པོ་རྣམ་པ་སྣ་ཚོགས་གཞག་གོ །ཡོ་བྱད་ཐམས་ཅད་ཀྱིས་ཡོངས་སུ་གང་བ་རོ་རྣམ་པ་སྣ་ཚོགས་ཀྱི་

93-1-11a

གཏོར་མ་གཞག་གོ། འབྲས་བུ་སྣ་ཚོགས་དང༌། མེ་ཏོག་སྣ་ཚོགས་དགྲམ་མོ། །ཕྲེང་བ་བརྒྱ་ཉི་ཤུ་རྩ་གཅིག་དཀྱིལ་འཁོར་དུ་དཔྱང་བར་བྱ་སྟེ། བྱང་ཕྱོགས་
ཀྱི་དཀྱིལ་འཁོར་ལ་དྲུག་ཅུ་རྩ་བཞི། སྙིང་པོའི་དཀྱིལ་འཁོར་ལ་སུམ་ཅུ་རྩ་གཉིས་གདགས་སོ། །མེ་མར་གྱི་སྡོང་བུ་བཞི་བུད་པར་བྱའོ། །གཏོར་མ་བརྒྱ་དྲུག་ཅུ་རྩ་བཞི་
དང༌། དཀྱིལ་འཁོར་ཐོག་ཐག་ཏུ་མར་མེ་བུད་པར་བྱའོ། །ཆང་དང༌། ཤ་དང༌། པེག་ཙོང་དང༌། སྒོག་སྐྱ་དང༌། ཀེའུ་དང༌། ཚོད་སྔོན་དང༌། ལ་ཕུག་སྤངས་པའི་གཏོར་མ་གཞན་
རྣམ་པ་སྣ་ཚོགས་གཞག་པར་བྱའོ། །དཀྱིལ་འཁོར་གྱི་ཕྱིའི་གྲྭ་བཞིར་དོན་ཡོད་པའི་ཞགས་པའི་མདོ་སྡེ་བཀླག་པར་བྱ་སྟེ། སྒོ་རེ་རེར་བཅོམ་ལྡན་འདས་མ་ཤེས་རབ་ཀྱི་
ཕ་རོལ་ཏུ་ཕྱིན་པ་བཀླག་པར་བྱའོ། །ཆོས་ཀློག་པ་ལེགས་པར་ཁྲུས་བྱས་ཏེ་ལྷ་རྫས་ཀྱི་གོས་ཀྱིས་དཀྲིས་ཏེ་གཙང་མ་ལ་དྲི་རྣམ་པ་སྣ་ཚོགས་ཀྱིས་བསྒོས་པའི་གོས་གཙང་
མ་གསར་པ་བགོས་ཏེ་ཆོས་ཀྱི་སྟན་ཤིན་ཏུ་བརྒྱན་པ་ལྷ་རྫས་ཀྱི་སྟན་ལ་འདུག་ནས་ཚིག་འཇམ་པོ་ཚིག་མཉེན་པོས་བཀླག་པར་བྱའོ། །ནུབ་ཀྱི་ཕྱོགས་ཆ་ལ་དཀྱིལ་འཁོར་
མཐོན་པོ་ལ་བདེ་བ་ཅན་གྱི་བཀོད་པ་བྲིས་པ་འོད་དཔག་མེད་དང༌། འཕགས་པ་སྤྱན་རས་གཟིགས་ཀྱི་དབང་ཕྱུག་དང༌། མཐུ་ཆེན་ཐོབ་པའི་གཟུགས་བྲིས་པའི་རས་ཀྱི་སྐུ་

93-1-11b

གཟུགས་དཀྱིལ་འཁོར་ལ་མངོན་དུ་ཕྱོགས་པར་གཞག་པར་བྱའོ། །ཤར་གྱི་ཕྱོགས་ཆ་ལ་དཀྱིལ་འཁོར་གྲུ་བཞི་མཐོན་པོ་བྱས་ལ་རྣམ་པར་གྲོལ་བའི་དཀྱིལ་འཁོར་ལ་ཤཱཀྱ་
ཐུབ་པ་དང༌། འཕགས་པ་རྡོ་རྗེ་འཆང་བ་དང༌། དོན་ཡོད་པའི་ཞགས་པའི་ཁྲོ་བོའི་གཟུགས་བྲིས་པ་རས་ཀྱི་སྐུ་གཟུགས་དཀྱིལ་འཁོར་ལ་མངོན་དུ་ཕྱོགས་པར་གཞག་གོ །
ལྷོའི་ཕྱོགས་ཆ་ལ་རི་འདྲ་བའི་གནས་མཐོན་པོ་བྱས་ལ་དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་དང༌། འཇམ་དཔལ་དང༌། སྒྲིབ་པ་ཐམས་ཅད་རྣམ་པར་
སེལ་བ་དང༌། དོན་ཡོད་པའི་ཞགས་པ་རས་ལ་བྲིས་པའི་དཀྱིལ་འཁོར་ལ་མངོན་དུ་ཕྱོགས་པར་གཞག་གོ། །བྱང་གི་ཕྱོགས་ཆ་ལ་ཁྲོ་བོའི་རྒྱལ་པོ་དང༌། དེ་བཞིན་གཤེགས་
པ་རྣམ་པར་སྣང་མཛད་དང༌། བྱམས་པ་དང༌། སའི་སྙིང་པོ་བྲིས་པའི་རས་ཀྱི་སྐུ་གཟུགས་དཀྱིལ་འཁོར་ལ་མངོན་དུ་ཕྱོགས་པར་གཞག་གོ །སྟེགས་བུའི་རྣམ་པར་
མཐོན་པོར་བྱས་པ་ཐམས་ཅད་ལེགས་པར་བརྒྱན་པར་བྱའོ། །དར་གྱི་ཕྲེང་བས་བརྒྱན་པར་བྱའོ། །རྒྱན་ཐམས་ཅད་ཀྱིས་བརྒྱན་པ་དང༌། བུམ་པ་གང་བ་བཞག་པ་དང༌།
དྲིས་དཀྱིལ་འཁོར་བྱ་བ་དང༌། རོའི་མཆོག་རྣམ་པ་སྣ་ཚོགས་བཟའ་བའི་ངོ་བོ་རྣམ་པ་དུ་མའི་ཁ་ཟས་ཀྱི་རོ་དབུལ་བ་དང༌། འབྲས་བུ་རྣམ་པ་སྣ་ཚོགས་དང་ལྡན་པའི་བསོད་

93-1-12a

སྙོམས་གཞག་པ་དང༌། ཙནྡན་དང༌། ཨ་ག་རུ་དང༌། དུ་རུ་ཀ་དང༌། ག་པུར་དང༌། གླ་རྩི་དང༌། གུར་གུམ་དང་བསྲེས་པའི་བདུག་པ་རས་ཀྱི་སྐུ་གཟུགས་
ལ་དབུལ་བར་བྱའོ། །དེ་ནས་རིག་སྔགས་འཆང་བས་དུས་གསུམ་དུ་ཁྲུས་བྱ་ཞིང༌། གོས་ལན་གསུམ་བརྗེས་ཏེ་དུས་གསུམ་དུ་བཟླས་བརྗོད་དང༌། ཆོ་ག་བྱའོ། །ཚེས་བརྒྱད་
ནས་བརྩམས་ཏེ་ཚེས་བཅོ་ལྔ་ཚང་གི་བར་དུ་དོན་ཡོད་པའི་ཞགས་པ་ལན་ཉི་ཤུ་རྩ་གཅིག་བཟླས་བརྗོད་བྱའོ། །ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བྱའོ།།
དོན་ཡོད་པའི་ཞགས་པའི་ལྕགས་ཀྱུ་ཉི་ཤུ་རྩ་གཅིག་དང༌། དོན་ཡོད་པ་རྣམ་པར་ལྟ་བའི་ཞགས་པའི་སྙིང་པོ་དང༌། འཇིག་རྟེན་ལས་འདས་པ་རྣམ་པར་འཕྲུལ་པ་ལན་
ཉི་ཤུ་རྩ་གཅིག་དང༌། རྣམ་པར་གྲོལ་བའི་དཀྱིལ་འཁོར་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ་སྟོང་རྩ་བརྒྱད་བཟླས་བརྗོད་བྱ་བ་དང༌། རྣམ་པར་གྲོལ་
བའི་དཀྱིལ་འཁོར་གྱི་ཞགས་པའི་སྙིང་པོ་སྟོང་རྩ་བརྒྱད་བཟླས་བརྗོད་བྱའོ། །ཟླ་བ་ཉར་ཐུག་གི་བར་དུ་ཟས་དཀར་གསུམ་བཟའ་བར་བྱའོ། །ཚེས་བཅོ་ལྔའི་ཉིན་
མཚན་ཐོག་ཐག་ཏུ་དོན་ཡོད་པའི་ཞགས་པའི་སྙིང་པོ་དཔག་ཏུ་མེད་པར་བཟླས་བརྗོད་བྱའོ། །མཚན་ཐོག་ཐག་བཟླས་བརྗོད་བྱས་ཀྱང་ངལ་བ་མེད་པ་དང༌། ལུས་སྙོམས་

93-1-12b

པ་དང་བྲལ་བས་བཟླས་བརྗོད་བྱའོ། །བྱམས་པ་དང༌། སྙིང་རྗེའི་ལྷག་པའི་བསམ་པའི་སེམས་སུ་བྱའོ། །བཟླས་བརྗོད་ཀྱི་ཆོ་ག་ཟིན་ནས་དཀྱིལ་འཁོར་གྱི་བྱ་བ་མཚམས་
བཅད་པ་དང༌། ཕྱོགས་བཅིང་བ་དང༌། བདག་སྲུང་བ་དང༌། གཞན་སྲུང་བ་དང༌། དཀྱིལ་འཁོར་བསྡམ་པ་བྱས་ནས་དེ་ནས་འཁོར་རྣམས་དཀྱིལ་འཁོར་དུ་དམ་ཚིག་ལ་གཞུག་
པར་བྱའོ། །དཀྱིལ་འཁོར་དུ་གཞུག་པ་དང༌། དཀྱིལ་འཁོར་གྱི་ལས་ཟིན་ནས་མཆོད་པ་བརྩམ་མོ། །མཆོད་པའི་ཆོ་ག་ཟིན་པ་དང༌། དེ་ནས་བཟླས་བརྗོད་བརྩམ་པར་བྱ་སྟེ།
དོན་ཡོད་པའི་ཞགས་པའི་དཀྱིལ་འཁོར་གྱི་སྤྱན་སྔར་འདུག་ནས་དོན་ཡོད་པའི་ཞགས་པའི་སྙིང་པོ་བཟླས་བརྗོད་བྱས་ལ་ཁྲོ་བོའི་རྒྱལ་པོ་བརྒྱ་རྩ་བརྒྱད་ཀྱིས་དབང་བསྐུར་
རོ༑ ༑བཟླས་བརྗོད་ལན་ཉི་ཤུ་རྩ་གཅིག་དང༌། དབང་བསྐུར་མ་ཐག་ཏུ་རས་ཀྱི་སྐུ་གཟུགས་དང༌། དཀྱིལ་འཁོར་ཐམས་ཅད་ཀུན་ཏུ་འབར་ཞིང་འོད་ཟེར་སྣ་ཚོགས་འབྱིན་ཅིང་
ལེགས་སོ་ཞེས་བྱ་བའི་སྒྲ་འབྱིན་པར་འགྱུར་རོ། །རིག་སྔགས་འཆང་བའི་སྙིང་དགའ་ཞིང་ལུས་འབར་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་ཤིན་ཏུ་
འབར་ཞིང་འོད་འཕྲོ་བ་ཉི་མ་སྟོང་བས་ལྷག་པའི་འོད་ཟེར་ཅན་དོན་ཡོད་པའི་ཞགས་པ་ཚངས་པའི་ཆ་བྱད་འཆང་བ་དཀྱིལ་འཁོར་གྱི་དབུས་ཀྱི་ནང་ནས་མངོན་དུ་གཤེགས་ཏེ་

93-1-13a

ཕྱོགས་བཅུའི་དཀྱིལ་འཁོར་ཀུན་ལ་རྣམ་པར་གཟིགས་ཤིང་རིག་སྔགས་འཆང་བ་ལེགས་སོ་ཞེས་བྱ་བའི་སྒྲ་ཕྱུང་སྟེ། ཕྱག་གཡས་པ་བརྐྱང་སྟེ་
རིག་སྔགས་འཆང་བའི་སྤྱི་བོ་ལ་བཞག་སྟེ་དཀྱིལ་འཁོར་གྱི་མཆོག་ཤིན་ཏུ་བརྒྱན་ཅིང་སྤྲས་པ་འདི་ནི། ཤིན་ཏུ་བཟང་བ་ཡིན་ཏེ། ལེགས་སོ་ལེགས་སོ། །འདི་
རྣམ་པར་གྲོལ་བའི་དཀྱིལ་འཁོར་དོན་ཡོད་པའི་ཞགས་པ་རྣམས་པར་འཕྲུལ་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པ། བྱང་ཆུབ་སེམས་དཔའ་
ཐམས་ཅད་ཀྱིས་ཕྱག་བྱས་པ། དེ་བཞིན་གཤེགས་པ་དང༌། བྱང་ཆུབ་སེམས་དཔའ་ཐམས་ཅད་ཀྱི་གསང་བ། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་
དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་རྣམས་ཀྱི་དམ་ཚིག་གི་དཀྱིལ་འཁོར། བདུད་ཐམས་ཅད་ཕམ་པར་བྱེད་པའི་དཀྱིལ་
འཁོར༑ བགེགས་དང༌། རྣམ་པར་ལོག་འདྲེན་ཐམས་ཅད་འཇོམས་པ། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྗེའུའི་
རིགས་དང༌། དམངས་རིགས་དང༌། ཐ་ན་བྱོལ་སོང་གི་སྐྱེ་གནས་སུ་གཏོགས་པའི་བྱ་ཡང་རུང་སྟེ། སེམས་ཅན་ཐམས་ཅད་འཁོར་བའི་གཅོང་རོང་ལས་སྒྲོལ་བ་

93-1-13b

ཡིན་ནོ༑ ༑འདི་ནི། སྡིག་པ་དང༌། སྒྲིབ་པ་ཐམས་ཅད་དང༌། དམྱལ་བ་དང༌། སྡུག་བསྔལ་དང༌། ནད་དང༌། སྐྱེ་བ་དང༌། རྒ་བ་དང༌། འཆི་བ་ལས་ཡོངས་སུ་ཐར་པར་བྱེད་ཅིང་
འཇིགས་པ་མེད་པའི་ཁྱིམ་དུ་འཇུག་པར་བྱེད་པ་ཡིན་ནོ། །འདི་ནི། རྣམ་པར་ཐར་པར་བྱེད་པ་དཀྱིལ་འཁོར་ཆེན་པོ་སྙིང་པོ་དང༌། གསང་སྔགས་སུ་བཅས་པ་རྣམ་པར་གྲོལ་
བའི་དཀྱིལ་འཁོར་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ་འདི་རིག་སྔགས་འཆང་བ་དེ་དང་དེས་མིང་བརྗོད་པ་དང༌། གང་དྲན་པ་ཙམ་ལ་སོགས་པ་དང༌། ལྟ་བ་
དང༌། ཉན་པ་དང༌། མིང་འཛིན་པ་ཡང་འཁོར་བའི་ཕ་རོལ་ཏུ་བརྒལ་བར་འགྱུར་རོ། །ཕྱིར་མི་ལྡོག་པ་ཉིད་དུ་ས་བཅུ་བགྲོད་ནས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལས་ཕྱིར་མི་ལྡོག་པ་འཐོབ་པར་འགྱུར་རོ། །དེ་གང་ཞེ་ན། གང་ཞིག་དཀྱིལ་འཁོར་ཆེན་པོ་འདི་འདྲ་བ་མངོན་དུ་མཐོང་བ་དང༌། རྣམ་པར་གྲོལ་བའི་གཟུངས་འཇིག་
རྟེན་ལས་འདས་པའི་གསང་སྔགས་ཀྱི་ཚིག་བཟླས་བརྗོད་བྱེད་པ་དང༌། ཀློག་པ་དང༌། དྲན་པ་དང༌། འཆད་པ་དང༌། ལན་འགའ་སྨྱུར་བས་མཐོང་བ་དང༌། ཐང་གཅིག་དང༌། སྐད་
ཅིག་དང༌། ཡུད་ཙམ་གྱིས་མཐོང་བ་ནི། ང་དང་མཉམ་པ་དང༌། མི་མཉམ་པ་ཡིན་ནོ། །ཞེས་སྨྲའོ། །བདག་ནི། སེམས་ཅན་དེ་ལ་དེ་བཞིན་གཤེགས་པ་ཡིན་པར་ཡང་འཛིན་

93-1-14a

ཏེ༑ འཇིག་རྟེན་དང༌། འཇིག་རྟེན་ལས་འདས་པ་ཡིན་པས་སྤྱི་བོས་དབང་བསྐུར་བར་བགྱིའོ། །རིག་སྔགས་འཆང་བས་ཟུངས་ཤིག་དང༌། མཆོག་ཇི་
ལྟར་འདོད་པ་དང༌། ཇི་ལྟར་ཡིད་ལ་རེ་བ་དང༌། བསམ་པ་དེ་ཐམས་ཅད་རྗེས་སུ་གཟུང་ཞིང་སྦྱིན་པར་མཛད་དོ། །དེའི་ཚེ་རིག་སྔགས་འཆང་བས་ཡིད་ལ་ཇི་ལྟར་བསམ་པའི་
མཆོག་སྨྲས་ན། དེ་ཐམས་ཅད་སྦྱིན་པར་མཛད་ཅིང་དོན་ཡོད་པའི་ཡེ་ཤེས་བཀོད་པ་རྣམ་པར་གྲོལ་བ་དྲི་མ་མེད་པ་ཞེས་བྱ་བའི་ཏིང་ངེ་འཛིན་ཐོབ་པར་འགྱུར་རོ། །གཞན་
ཡང་གངྒཱའི་ཀླུང་གི་བྱེ་མ་དང་མཉམ་པ་ཁྲག་ཁྲིག་སྟོང་ཕྲག་བཅུའི་ཏིང་ངེ་འཛིན་ཐོབ་པར་འགྱུར་རོ། །རྫུ་འཕྲུལ་གྱིས་ནམ་མཁའ་ལ་འགྲོ་བར་འགྱུར་རོ། །དཀྱིལ་འཁོར་
དེའི་དམ་ཚིག་ཏུ་ཞུགས་པ་ནི། དམ་ཚིག་ཤེས་པའི་རྗེས་སུ་ཞུགས་པ་ཡིན་ཏེ། དེ་དག་ཐམས་ཅད་ས་བཅུ་ལ་རབ་ཏུ་གནས་པ་ཡིན། འདི་ལྟ་སྟེ། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བའི་ཕྱིར་མི་ལྡོག་པ་ཐོབ་པར་འགྱུར་བ་ཡིན། ལུང་བསྟན་པ་དང་བྱིན་གྱིས་བརླབས་པར་འགྱུར་བ་
ཡིན༑ དེ་ནི། མངལ་ན་གནས་པར་སྐྱེ་བའི་ཐ་མ་སྟེ། ཕྱིས་མངལ་ན་གནས་པའི་དྲི་མས་གོས་པར་མི་འགྱུར་རོ། །ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་

93-1-14b

འགྱུར་རོ། །དེ་པདྨོའི་ནང་ནས་རྒྱན་ཐམས་ཅད་ཀྱིས་བརྒྱན་པར་བརྫུས་ཏེ་སྐྱེས་པར་འགྱུར་རོ། །ཚེ་རབས་ཀུན་ཏུ་ཚེ་རབས་དྲན་པར་འགྱུར་རོ། །དོན་ཡོད་པའི་རྒྱལ་པོའི་ཕུན་སུམ་
ཚོགས་པ་ཆོ་ག་ཞིབ་མོའི་རྒྱལ་པོ་རྣམ་པར་གྲོལ་བའི་དཀྱིལ་འཁོར་དེ་བཞིན་གཤེགས་པ་ཐམས་ཅད་ཀྱིས་བྱང་ཆུབ་ཀྱི་སྙིང་པོ་ཆོས་ཀྱི་འཁོར་ལོ་བསྐོར་བ་དམ་ཚིག་ཆེན་
པོ་འདི་ཁ་ཏོན་བྱེད་ན། ཕྱོགས་བཅུའི་དེ་བཞིན་གཤེགས་པ་ཐམས་ཅད་སངས་རྒྱས་ཀྱི་ཞིང་ན་བྱང་ཆུབ་ཀྱི་སྙིང་པོ་ལ་བཞུགས་པ་མཐོང་བར་འགྱུར་རོ། །དེ་བཞིན་གཤེགས་
པ་ཐམས་ཅད་ཀྱི་སྤྱན་སྔར་ལེགས་སོ་ཞེས་བྱ་བ་ཐོབ་པར་འགྱུར་ཏེ། རིགས་ཀྱི་བུ། སྐྱེ་བ་བླངས་པ་ལེགས་པར་སྐྱེ་བ་ཡིན་པས་ལེགས་སོ་ལེགས་སོ། །ཕྱིར་མི་ལྡོག་པར་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་གནས་པ་ཡིན་ནོ། །དེ་བཞིན་གཤེགས་པ་དེ་དག་ཐམས་ཅད་དང༌། ཕྱོགས་བཅུའི་སངས་རྒྱས་བཅོམ་ལྡན་འདས་
རྣམས་འོད་ཟེར་འབུམ་ཕྲག་བྱེ་བས་མཛེས་པར་གྱུར་ཅིང༌། བསོད་ནམས་ཀྱིས་བརྒྱན་པའི་ཕྱག་གསེར་གྱི་མདོག་ཅན་བརྐྱངས་ནས་སྤྱི་ངོར་ཕྱག་འཇོག་ཅིང་དབུགས་
འབྱིན་པར་ཡང་མཛད་དོ། །བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ཆོས་འབྲེལ་བའི་གཏམ་མངོན་སུམ་དུ་སྒྲོག་པར་མཛད་དོ། །ཐ་ན་དཀྱིལ་འཁོར་ཆེན་པོ་རོལ་མོའི་

93-1-15a

སྒྲ་རྔ་བོ་ཆེ་དང༌། རྔ་བྲན་དང༌། དུང་དང༌། རྫ་རྔ་དང༌། རོལ་མོའི་སྒྲ་གང་དག་གྲག་པ་ལ་སེམས་ཅན་གང་དག་གིས་སྒྲ་དེ་ཐོས་ནས་སྣ་བའི་བུ་ག་ཙམ་དུ་
སོང་བ་དེ་ཐམས་ཅད་ཕྱིར་མི་ལྡོག་པར་འགྱུར་ཞིང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་གནས་པར་འགྱུར་རོ། །ཐ་ན་བྱོལ་སོང་གི་སྐྱེ་གནས་སུ་
གཏོགས་པ་བྱའི་རྣ་བར་སྒྲ་ཐོས་པ་དེ་དག་ཐམས་ཅད་ཀྱང་ཕྱིར་མི་ལྡོག་པར་འགྱུར་རོ། །དེ་ལྟར་ན། རྣམ་པར་འཕྲུལ་པའི་ཆོ་འཕྲུལ་ཆེན་པོ་དང་ལྡན་པ་རྣམ་པར་ཐར་
པའི་དཀྱིལ་འཁོར་གྱི་ཆོ་ག་མཐུ་ཆེན་པོ་རྣམ་པར་འཕྲུལ་པ་ཡིན་ནོ། །རིགས་ཀྱི་བུ་ཕོའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ།
དགེ་བསྙེན་མའམ། སེམས་ཅན་གཞན་གང་ཡང་རུང་བ་དགེ་སྦྱོང་ངམ། བྲམ་ཟེའམ། རྒྱལ་རིགས་སམ། རྗེའུའི་རིགས་སམ། དམངས་རིགས་སམ། འགའ་ཞིག་གི་
རྣམ་པར་གྲོལ་བའི་དཀྱིལ་འཁོར་གྱི་ཆོ་ག་འདི་འཁོར་མང་པོའི་ནང་དུ་ཀློག་པ་དང༌། སེམས་ཅན་གང་གིས་སྒྲ་དེ་ཐོས་ནས་སྒྲ་དབྱངས་དེ་དང༌། མིང་ཐོས་པ་རྣ་བའི་བུ་གར་
སོང་བར་གྱུར་པ་དེ་དག་ཐམས་ཅད་སྒྲིབ་པ་དང༌། སྡིག་པ་མི་བཟད་པ་ལས་བྲལ་བར་འགྱུར་རོ། །སྔོན་གྱི་སྒྲིབ་པ་དང༌། སྡིག་པ་ལས་རྣམ་པར་གྲོལ་བར་འགྱུར་རོ། །

93-1-15b

ཕྱིར་མི་ལྡོག་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་སྲས་སུ་རིག་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་སྲས་ཀྱི་ཐུ་བོ་ཡིན་ནོ། །རྟག་པར་
འཕགས་པ་སྤྱན་རས་གཟིགས་ཀྱི་དབང་ཕྱུག་གྲོགས་མཛད་ཅིང་རྗེས་སུ་འབྲང་བར་འགྱུར་རོ། །རྟག་ཏུ་དབུགས་འབྱིན་པར་མཛད་པར་འགྱུར་རོ། །མཐར་བྱང་ཆུབ་ཀྱི་སྙིང་པོ་
ལ་གནས་ཀྱི་བར་དུ་རྟག་ཏུ་རྗེས་སུ་སྲུང་བར་མཛད་དོ། །སེམས་ཅན་གང་ཞིག་དཀྱིལ་འཁོར་དེའི་ས་ཕྱོགས་སུ་སོང་སྟེ་ས་གཞི་སྣང་བ་ཙམ་མཐོང་བ་དེ་དག་ཐམས་ཅད་ཀྱང་
ཕྱིར་མི་ལྡོག་པར་འགྱུར་རོ། །ཉོན་མོངས་པ་ཐམས་ཅད་བསྲེགས་ཤིང་སྒྲིབ་པ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །དེའི་ས་རྡུལ་རླུང་གིས་བདས་ཏེ་ལུས་ལ་
ཕོག་པ་གང་ཡིན་བ་དེ་དང༌། ཐ་ན་སེམས་ཅན་ངན་པ་ཡང་རུང་སྟེ། དེ་དག་ཐམས་ཅད་ཕྱིར་མི་ལྡོག་པར་འགྱུར་བའི་གནས་ལ་རབ་ཏུ་གནས་པར་འགྱུར་རོ། །སྡིག་པ་ཐམས་
ཅད་ལས་ཡོངས་སུ་གྲོལ་བ་དང༌། འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཐོང་བ་དང་ལྡན་པར་འགྱུར་རོ། །དེ་བཞིན་གཤེགས་པ་ཐམས་ཅད་དགོངས་པར་
འགྱུར་རོ། །བྱང་ཆུབ་སེམས་དཔའ་ཐམས་ཅད་ཀྱིས་དབུགས་ཕྱུང་བར་འགྱུར་རོ། །ལྷ་ཐམས་ཅད་ཀྱིས་སྲུང་བར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་ཡོངས་སུ་བཟུང་

93-1-16a

བར་འགྱུར་རོ། །དགེ་བའི་རྩ་བ་ཆེན་པོ་དང་ལྡན་པར་འགྱུར་རོ། །དེ་ལྟར་ན། སྒྲ་ཐོས་པ་ཙམ་དང༌། མིང་འཛིན་པ་ཙམ་གྱིས་འབྲས་བུ་ཆེན་པོ་ཐོབ་པར་
འགྱུར་རོ། །དེ་ནས་རྣམ་པར་གྲོལ་བའི་དཀྱིལ་འཁོར་གྱི་སྦྱིན་སྲེག་གི་ཆོ་ག་བཤད་པར་བྱ་སྟེ། སྡིག་པ་དང༌། སྒྲིབ་པ་ཐམས་ཅད་སྲེག་ཅིང་སྡུག་བསྔལ་དྲག་པོ་ལས་རྣམ་
པར་གྲོལ་བར་འགྱུར་བ་དང༌། ཉོན་མོངས་པ་དྲག་པོའི་རྒྱ་མཚོ་དང༌། འཁོར་བ་ལས་སྒྲོལ་བ་འགྲུབ་པ། ཕྱིར་མི་ལྡོག་པའི་གནས་བླ་ན་མེད་པར་དབུགས་འབྱིན་པར་མཛད་པ།
སངས་རྒྱས་ཐམས་ཅད་དང་བྱང་ཆུབ་སེམས་དཔའ་རྣམས་ཀྱི་འཇིག་རྟེན་ལས་འདས་པའི་ལམ་བླ་ན་མེད་པ་ཡང་དག་པར་རྫོགས་པའི་ལམ་སྟོན་པ། སངས་རྒྱས་དང་བྱང་ཆུབ་
སེམས་དཔའ་སྟོན་པ། ལྷའི་སྟེགས་སྦྱིན་སྲེག་བྱས་པ་ཙམ་གྱི་མོད་ལ་ཐེ་ཚོམ་མེད་པར་མེ་ལྷ་དང༌། དབང་པོ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། དབང་ཕྱུག་དང་
གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། གཞོན་ནུ་རྣམས་སྦྱིན་སྲེག་བྱས་པ་འདི་ཙམ་གྱི་མོད་ལ་ཐམས་ཅད་འོང་བར་འགྱུར་རོ། །ཐེ་ཚོམ་མེད་པར་ལྷ་དང༌། ཀླུ་
དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། ཤ་ཟ་དང༌། གྲུལ་བུམ་ཐམས་ཅད་

93-1-16b

འོང་བར་འགྱུར་ཞིང༌། དེའི་མོད་ལ་རིག་སྔགས་འཆང་བའི་རྐང་པ་གཉིས་ལ་རྟག་ཏུ་འདུད་པར་བྱེད་དོ། །དེ་བཞིན་དུ་ཉིན་མཚན་དུ་ཀུན་ཏུ་སྲུང་བར་འགྱུར་རོ། །རྒྱལ་པོ་ཆེན་
པོ་བཞི་དང༌། ཕྱག་ན་རྡོ་རྗེ་བདག་ཉིད་ཆེན་པོ་དང༌། གནོད་སྦྱིན་གྱི་དབང་པོ་ཆེན་པོ་བཅུ་ཡང་ཕྱོགས་བཅུར་སྲུང་བར་བྱེད་དེ། མི་སྲུན་པ་མ་རུངས་པ་སེལ་ཅིང་དམྱལ་བ་དང༌།
འཇིགས་པ་མི་བཟད་པ་དང༌། དུག་དྲག་པོ་དང༌། སེམས་ཅན་མ་རུངས་པ་རྣམས་སེལ་བར་བྱེད་དོ། །དེ་མ་ཐག་ཏུ་བསོད་ནམས་ཆེན་པོའི་ལྷུན་པོ་དང༌། བསོད་ནམས་ཆེན་པོའི་
ཕུང་པོ་བླ་ན་མེད་པ་སྐྱེ་བར་འགྱུར་རོ། །ཙནྡན་སྲང་ཉི་ཤུ་དང༌། ཨ་ག་རུ་སྲང་ལྔ་དང༌། དུ་རུ་སྐ་སྲང་བདུན་དང༌། ག་བུར་དང༌། གླ་རྩི་སྲང་གཅིག་གི་བཞི་ཆ་རེ་རེ་དང༌། གུར་གུམ་
སྲང་གཅིག་དང༌། །ལྕེ་པོག་ཀུན་ཏུ་ར་སྲང་ལྔ་དང༌། གུ་གུལ་སྲང་བདུན་དང༌། འདི་རྣམས་གཅིག་ཏུ་བསྲེས་ཏེ་ཕྱེ་མར་བྱས་ལ་ཁ་ར་དཀར་པོ་དང༌། སྦྲང་རྩིས་རིལ་བུ་ཞོ་རེའི་ཚད་
ཙམ་དུ་བྱས་པ་སྟོང་རྩ་བརྒྱད་དང༌། ཡུངས་ཀར་དང༌། འབྲས་ཡོས་བསྲེས་ཏེ་རིལ་བུ་དང་བསྲེས་ནས་མར་གྱི་ནང་དུ་སྨྱུགས་ཏེ་སྦྱིན་སྲེག་བྱའོ། །ཤིང་སུ་ར་བྷི་དང༌། ཤིང་ཨརྒ་
དང༌། ཤིང་ཤ་མྱའི་ཡམ་ཤིང་གི་མེ་སྦར་ཏེ་སྦྱིན་སྲེག་གི་ཆོ་ག་བྱའོ། །གང་དང་གང་གི་ཚེ་སྟོང་རྩ་བརྒྱད་སྦྱིན་སྲེག་བྱས་ན། དེ་དང་དེའི་ཚེ་སྡིག་པ་དང༌། སྒྲིབ་པ་དྲག་པོ་

93-1-17a

ཐམས་ཅད་སྲེག་པར་འགྱུར་རོ། །དེ་དང་དེའི་ཚེ་དེ་ནད་ཐམས་ཅད་ལས་ཡོངས་སུ་གྲོལ་བར་འགྱུར་རོ། །དེ་དང་དེའི་ཚེ་གཅོང་ཐམས་ཅད་ལས་ཡོངས་
སུ་གྲོལ་བར་འགྱུར་རོ། །དེ་དང་དེའི་ཚེ་འཛམ་བུའི་གླིང་གི་སེམས་ཅན་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། དགེ་སློང་དང༌། བྲམ་ཟེ་དང༌། རྒྱལ་རིགས་དང༌།
རྗེའུ་རིགས་དང༌། དམངས་རིགས་ལ་སོགས་པ་ཐམས་ཅད་ཀྱི་སྡིག་པ་དང༌། སྒྲིབ་པ་ཐམས་ཅད་བྱང་བར་འགྱུར་རོ། །སྡིག་པ་ཐམས་ཅད་དང༌། བྱུར་ཐམས་ཅད་དང༌།
གནོད་པ་ཐམས་ཅད་དང༌། འཁྲུག་པ་ཐམས་ཅད་དང༌། འཐབ་པ་དང༌། རྩོད་པ་དང༌། གཡུལ་འགྱེད་པ་དང༌། ཤགས་འགྱེད་པ་ཐམས་ཅད་དང༌། རང་གི་འཁོར་དང༌།
གཞན་གྱི་འཁོར་གྱི་འཇིགས་པ་ཐམས་ཅད་དང༌། ཕྱིར་རྒོལ་བའི་དགྲས་འཇིགས་པ་ཐམས་ཅད་དང༌། སེམས་ཅན་མ་རུངས་པ་ཐམས་ཅད་དང༌། རྐུན་པོ་དང༌། ཟོལ་བ་དང༌།
མི་རྒོད་པ་དང༌། གཅན་གཟན་གཏུམ་པོའི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །སེམས་ཅན་དེ་དག་ཐམས་ཅད་འཇིགས་པ་མེད་པར་འགྱུར་རོ། །བུད་མེད་དང༌།
སྐྱེས་པ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་གང་དག་གིས་དེའི་དྲི་ཚོར་བ་དེ་དག་ཐམས་

93-1-17b

ཅད་ཀྱང་ཕྱིར་མི་ལྡོག་པར་འགྱུར་ཞིང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་གནས་པར་འགྱུར་རོ། །ཚེ་བརྗེས་ནས་ཐམས་ཅད་བདེ་བ་ཅན་གྱི་འཇིག་རྟེན་
གྱི་ཁམས་སུ་འགྲོ་བར་འགྱུར་ཞིང༌། པདྨོའི་ནང་ནས་བརྫུས་ཏེ་སྐྱེ་བར་འགྱུར་རོ། །བྱོལ་སོང་གི་སྐྱེ་གནས་སུ་གཏོགས་པ་རྐང་གཉིས་དང༌། རྐང་བཞི་པ་རྣམས་ཀྱིས་དེའི་དྲི་
ཚོར་བ་ཙམ་གྱིས་ཐམས་ཅད་ངེས་པར་ཕྱིར་མི་ལྡོག་པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་སངས་རྒྱས་ཉིད་ལས་ཕྱིར་མི་ལྡོག་པར་འགྱུར་ཞིང་མངོན་པར་རྫོགས་
པར་འཚང་རྒྱའོ། །རིག་སྔགས་འཆང་བ་དེ་ཇི་ལྟ་ཇི་ལྟར་སྦྱིན་སྲེག་བྱེད་པ་དེ་ལྟ་དེ་ལྟར་དེའི་ལུས་དྲི་མ་མེད་ཅིང་ཡོངས་སུ་དག་པར་འགྱུར་རོ། །སྟོང་རྩ་བརྒྱད་ཚང་ན། རིག་སྔགས་
འཆང་བའི་ལུས་འབར་བར་འགྱུར་རོ། །ཕྱོགས་བཅུའི་སངས་རྒྱས་མང་པོའི་སྐུ་མཐོང་བར་འགྱུར་རོ། །དེ་བཞིན་གཤེགས་པའི་སྐུ་དེ་དག་གིས་རིག་སྔགས་འཆང་བ་ལ་ལེགས་སོ་
ཞེས་བྱ་བའི་སྒྲ་འབྱིན་ཏེ། རིག་སྔགས་འཆང་བ། ལེགས་སོ་ལེགས་སོ། །འདི་ནི། དེ་བཞིན་གཤེགས་པ་ཐམས་ཅད་ཀྱི་གསང་བའི་མཆོག །རྣམ་པར་གྲོལ་བའི་དཀྱིལ་འཁོར།
འཇིག་རྟེན་ལས་འདས་པའི་སྦྱིན་སྲེག་གི་ཆོ་ག་ཡིན་ནོ། །འདི་ནི། བདུད་ཐམས་ཅད་རབ་ཏུ་འཇོམས་པའི་སྦྱིན་སྲེག་ཆེན་པོའི་ཆོ་ག་ཡིན་ནོ། །འདི་ནི། གནོད་སྦྱིན་དང༌། སྲིན་པོ་

93-1-18a

དང༌། འབྱུང་པོ་དང༌། བརྗེད་བྱེད་དང༌། བགེགས་དང༌། ལོག་འདྲེན་ཚར་གཅོད་བའི་སྦྱིན་སྲེག་ཆེན་པོའི་ཆོ་ག་ཡིན་ནོ། །འདི་ནི། བྱང་ཆུབ་ཀྱི་སྙིང་པོར་
སོང་སྟེ་ཆོས་ཀྱི་འཁོར་ལོ་བསྐོར་བའི་སྦྱིན་སྲེག་ཆེན་པོའི་ཆོ་ག་ཡིན་ནོ། །འདི་ནི། བྱང་ཆུབ་ཀྱི་ལམ་བླ་ན་མེད་པ་ཡིན་ནོ། །དེ་ནས་དེ་བཞིན་གཤེགས་པའི་སྐུ་དེ་དག་ཐམས་
ཅད་ཀྱིས་ཕྱག་གཡས་པ་གསེར་གྱི་ཁ་དོག་ལྟ་བུ་བརྐྱང་སྟེ་རིག་སྔགས་འཆང་བའི་མགོའི་སྤྱི་བོ་ལ་ཕྱག་འཇོག་པར་མཛད་དོ། །འཕགས་པ་སྤྱན་རས་གཟིགས་དབང་ཕྱུག་
གི་རང་གི་ངོ་བོ་ཉིད་ཀྱི་རྒྱན་ཐམས་ཅད་ཀྱིས་བརྒྱན་པ། དོན་ཡོད་པའི་ཞགས་པ་དང་ཚངས་པའི་ཆ་བྱད་འཆང་བ། དབུ་ལྕང་ལོ་ཅོད་པན་གྱིས་བརྒྱན་པ། པདྨ་དང༌། མདུང་
རྩེ་གསུམ་པ་དང༌། ཞགས་པ་ཐོགས་པ། རིག་སྔགས་འཆང་བའི་མདུན་ན་བཞུགས་ཏེ་བཀའ་སྩོལ་པ། རིག་སྔགས་འཆང་བ། ཁྱོད་ཀྱིས་དོན་ཡོད་པའི་ཞགས་པའི་
སྙིང་པོ་རྣམ་པར་གྲོལ་བའི་དཀྱིལ་འཁོར། འཇིག་རྟེན་ལས་འདས་པའི་སྦྱིན་སྲེག་གི་ཆོ་ག་ཆེན་པོ་གྲུབ་པ་ལེགས་སོ་ལེགས་སོ། །ཟུངས་ཤིག་དང༌། མཆོག་ཇི་ལྟ་བ་དང་
ཇི་ལྟར་འདོད་པ་དེ་ཐམས་ཅད་སྦྱིན་ནོ། །དེ་ནས་རིག་སྔགས་འཆང་བས་ཇི་ལྟར་འདོད་པའི་མཆོག་སྨྲས་ན། དེ་ཐམས་ཅད་ཐོབ་པར་འགྱུར་རོ། །འཕགས་པ་སྤྱན་རས་

93-1-18b

གཟིགས་ཀྱི་དབང་ཕྱུག་གིས་ཕྱག་བརྐྱང་སྟེ་རིག་སྔགས་འཆང་བའི་མགོའི་སྤྱི་བོ་ལ་ཕྱག་བཞག་པ་དང༌། ཕྱག་བཞག་མ་ཐག་ཏུ་རིག་སྔགས་འཆང་བ་ནམ་མཁའ་ལ་འགྲོ་
བར་འགྱུར་རོ། །ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་འགྲོ་བར་འགྱུར་རོ། །དེ་བཞིན་གཤེགས་པ་ཐམས་ཅད་མངོན་སུམ་དུ་མཐོང་བ་ཐོབ་པར་འགྱུར་རོ། །ཕྱིར་མི་
ལྡོག་པ་དང༌། ཕྱིར་མི་ལྡོག་པའི་གནས་ཐོབ་པར་འགྱུར་རོ། །སངས་རྒྱས་ཐམས་ཅད་ཀྱི་ཞིང་དུ་དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བ་ཐོབ་པར་འགྱུར་རོ།།
སངས་རྒྱས་ཐམས་ཅད་ཀྱི་ཞིང་ལ་བསྙེན་བཀུར་བྱས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་འགྲོ་བར་འགྱུར་རོ། །དེ་བཞིན་གཤེགས་པ་འོད་དཔག་མེད་བྱང་ཆུབ་སེམས་
དཔའི་འཁོར་དང་བཅས་པ་ཆོས་འཆད་པ་བྱང་ཆུབ་ཀྱི་སྙིང་པོ་ལ་ཐུག་གི་བར་དུ་མངོན་སུམ་དུ་ཐོབ་པར་འགྱུར་རོ། །དེ་ནས་ཧོཾ་ཁུང་བཤད་པར་བྱ་སྟེ། འཇིག་རྟེན་ལས་འདས་
པའི་སྦྱིན་སྲེག་གི་གནས་བླ་ན་མེད་པ་ནི། པདྨ་ཁ་བྱེ་བ་འདྲ་བར་བྱས་པ། ཟླུམ་པོ་ཁྲུ་གསུམ་པས་དང་བའི་ལྕི་བ་བསྲེས་པ་དང་ལྡན་པར་བྱས། པདྨའི་སྙིང་པོ་ལ་ཧོཾ་ཁུང་
ཟབས་སུ་བརྐོ་བ་དང༌། ཐད་ཀ་ཀུན་དུ་ཁྲུ་གང་པ་བརྐོ་བར་བྱའོ། །ནང་དུ་པདྨ་བཅུ་དྲུག་པ་འབུར་དུ་བྱས་པ་བཞག་ལ་ཚོན་སྣ་ཚོགས་ཀྱིས་པདྨ་དེ་བརྒྱན་པར་བྱའོ། །པདྨའི་

93-1-19a

ཕྱི་འཁོར་དུ་དཀྱིལ་འཁོར་གྲུ་བཞིར་བྱས་ལ་དྲི་སྣ་ཚོགས་ཀྱིས་གཏོར་བ་དང༌། བརྒྱན་པར་བྱའོ། །དཀྱིལ་འཁོར་ཀུན་ཏུ་བུམ་པ་གང་བ་བཞི་དང༌།
དངུལ་གྱི་སྣོད་གང་བ་བཞི་དང༌། མཆོད་ཡོན་གྱི་ཆུས་བཀང་བ་གསེར་གྱི་སྣོད་བཞི་དང༌། རོ་སྣ་ཚོགས་ཀྱི་གཏོར་མ་བཞག་པ་ནི། གཏོར་མ་དཀར་གསུམ་རྣམ་པ་སྣ་ཚོགས་
དང༌། འབྲས་བུ་རྣམ་པ་སྣ་ཚོགས་བཞག་པ་དང༌། དྲི་དང་མེ་ཏོག་སྣ་ཚོགས་ཀྱིས་གཏོར་ཏེ་ཕྲེང་བ་རྣམ་པ་སྣ་ཚོགས་དཔྱངས་ལ། དཀྱིལ་འཁོར་ཀུན་ཏུ་ཚོན་སྣ་ལྔའི་བ་
དན་གྱིས་མདའ་ལ་བརྒྱན་ཏེ་གཟུགས་པ་དང༌། སྒོ་བཞི་ཆ་དབྱེ་བ་དང༌། བུམ་པ་བཞག་པ་ནི། ལེགས་པར་བརྒྱན་ཅིང་དྲི་ཆུས་ཡོངས་སུ་བཀང་བ་བྱའོ། །སྒོ་བཞིར་ཆོས་
སྨྲ་བ་ཤིན་ཏུ་བརྒྱན་པའི་སྟན་ལ་འདུག་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་བཀླག་པར་བྱའོ། །གྲྭ་བཞིར་ཆོས་སྨྲ་བ་ཆོས་ཀྱི་སྟན་ལེགས་པར་བརྒྱན་པ་ལ་འདུག་ནས་
དོན་ཡོད་པའི་ཞགས་པའི་མདོ་སྡེ་བཀླག་པར་བྱའོ། །གསེར་གྱི་མེ་ཏོག་དང༌། དངུལ་གྱི་མེ་ཏོག་དང༌། ཟངས་ཀྱི་མེ་ཏོག་དང༌། རིན་པོ་ཆེ་སྣ་བདུན་གྱིས་མཆོད་པར་བྱའོ།།
དེ་ནས་རིག་སྔགས་འཆང་བས་ཁྲུས་བྱས་གོས་གཙང་མ་བགོས་དྲི་ཞིམ་བོས་བསྒོས་ཏེ་གཙང་མར་བྱས་ལ་རིལ་བུ་ལ་དོན་ཡོད་པའི་ཞགས་པའི་སྙིང་པོ་བརྒྱ་རྩ་བརྒྱད་

93-1-19b

བཟླས་བརྗོད་བྱའོ། །ཁྲོ་བོའི་རྒྱལ་པོ་བརྒྱ་རྩ་བརྒྱད་ཀྱིས་དབང་བསྐུར་རོ། །དོན་ཡོད་པ་རྣམ་པར་ལྟ་བའི་སྙིང་པོ་བརྒྱ་རྩ་བརྒྱད་བཟླས་བརྗོད་བྱའོ། །དེ་ནས་དོན་ཡོད་པ་རྣམ་པར་
ལྟ་བའི་འབར་བ་རྣམ་པར་གྲོལ་བའི་དཀྱིལ་འཁོར་གྱི་ཞགས་པའི་སྙིང་པོས་སྟོང་རྩ་བརྒྱད་སྦྱིན་སྲེག་བྱ་བ་ནི། མི་སྨྲ་བར་བྱས་པའི་སེམས་དང༌། སྙིང་ཐག་པ་ནས་བརྩེ་བ་
དང༌། སྙིང་རྗེ་བར་བྱ་བ་ནི། ལས་བླ་ན་མེད་པ་ཡིན་ནོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །འདི་ལྟ་སྟེ། ཨོཾ་པདྨ་མ་པཱ་ནི། ཙ་ར་ཙ་ར་པདྨ་བྷུ་ཛེ། ཛྭ་ལ་ཛྭ་ལ་ཧཱུ་ཏ་ཤ་ནེ། བྷུ་རུ་བྷུ་རུ། བི་མོཀྵ་བྷུ་ཛེ། ད་ཧ་ད་ཧ། སརྦྦ་མ་ལ་
ན༑ ཨ་མོ་གྷ་པ་ནི་བ་ར་དེ། ཧཱུཾ་ཧཱུཾ་ནི་ར་ད་ཧ། པཱ་པཾ། ཤ་མ་ཤ་མ་ནི། ལོ་ཀོཏྟ་ར་ཎི། ས་མནྟ་རཤྨི་བ་ར་དེ། ཏུ་རུ་ཏུ་རུ། པྲ་བ་རེ། ཨ་མོ་གྷ་སིདྡྷི། ཨོཾ་བྷུརྦྷུ་བ། ན་མོསྟུ་ཏེ་སྭཱཧཱ།
དེ་ནི༑ རྣམ་པར་གྲོལ་བའི་དཀྱིལ་འཁོར་འབར་བ་ཞགས་པ་ཆེན་པོའི་སྙིང་པོ་དང༌། གཟུངས་ཀྱི་སྦྱིན་སྲེག་གི་ཆོ་ག་འཇིག་རྟེན་ལས་འདས་བ་བླ་ན་མེད་པ་ཡིན་ནོ། །དེ་ནས་
རིག་སྔགས་འཆང་བས་ཐལ་བ་དེས་རྨད་དུ་བྱུང་བ་ཆེན་པོའི་བྱ་བ་ཐམས་ཅད་བྱའོ། །ཐལ་བ་དེས་གང་ལུས་ལ་བྱུགས་པ་དེ་ནི། སྒྲིབ་པ་དང་སྡིག་པ་ཐམས་ཅད་ལས་གྲོལ་

93-1-20a

བར་འགྱུར་རོ། །དཔྲལ་བར་ཐིག་ལེ་བྱས་ན། དེ་མ་ཐག་ཏུ་ཞག་བཞི་པའི་རིམས་ལས་ཐར་པར་འགྱུར་རོ། །ཞག་གཉིས་པ་དང༌། ཞག་གསུམ་པ་
དང༌། མཚན་མོ་དང༌། ཉིན་པར་པ་དང༌། ནམ་ཕྱེད་པ་དང༌། ཉིན་ཕྱེད་པ་དང༌། ལོ་གཅིག་པ་དང༌། ཟླ་བ་གཅིག་པ་དང༌། ཞག་བདུན་པ་དང༌། རྟག་པའི་རིམས་དང༌། ལན་
འགའ་ཡང་གནས་ཤིང་ཕྱིར་འོང་བར་མི་འགྱུར་རོ། །དཔག་ཚད་བརྒྱ་འདས་ཏེ་འབྲོས་པར་འགྱུར་རོ། །མཚོགས་མར་ཐིག་ལེ་བྱས་ན། གདོན་སྟོང་ཕྲག་བརྒྱད་ཅུ་རྩ་བཞི་
ལས་ཐར་པར་འགྱུར་རོ། །ཐམས་ཅད་ཀྱང་ཕྱོགས་བཅུར་དཔག་ཚད་སྟོང་དུ་འབྲོས་པར་འགྱུར་རོ། །ཐལ་བའི་རྡུལ་བྱ་རོག་གི་མཆུ་ལ་གོས་པ་ཕྱོགས་ཀྱི་གནས་གང་དུ་
ལྷུང་བ་དེར་གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། ཡི་དྭགས་དང༌། གྲུལ་བུམ་དང༌། བརྗེད་བྱེད་དང༌། བགེགས་དང༌། ལོག་འདྲེན་ཕྱིར་གནས་པར་
མི་འགྱུར་རོ། །ཐམས་ཅད་འབྲོས་སོ། །ཕྱོགས་ཀྱི་གནས་དེར་ལྷུང་ན། སླར་འོང་བར་མི་འགྱུར་རོ། །སྙིང་གར་ཐིག་ལེ་བྱས་ན། ནད་ཐམས་ཅད་ལས་ཐར་པར་འགྱུར་རོ། །
ལྟེ་བའི་གནས་སུ་ཐིག་ལེ་བྱས་ན། ལྟོ་བའི་ནང་གི་ནད་ཐམས་ཅད་མོད་ལ་སོས་པར་འགྱུར་རོ། །གདུག་པས་ཟིན་པ་ལ་བསྐུས་ན། དུག་མེད་པར་འགྱུར་རོ། །དུག་གིས་

93-1-20b

མྱོས་པ་ལ་བྱིན་ན། དུག་མེད་པར་འགྱུར་རོ། །ཐལ་བས་ཁྲུས་བྱས་ན། བྱད་དང༌། གཡེང་བྱེད་དང༌། སྔགས་དང༌། དུག་ཐམས་ཅད་རྣམ་པར་ཞིག་པར་འགྱུར་རོ། །ཤ་བཀྲ་དང༌།
མཛེ་དང༌། འབྲས་དང༌། ཤུ་ཕྲན་མཆེད་པ་དང༌། འབྲུམ་བུ་དང༌། ལྷོག་པ་དང༌། མེ་དབལ་དང༌། འབྲུམ་ཕྲན་རྣམས་བྱུང་ན། ཆུ་དྲོན་པོ་དང་སྦྱར་ཏེ་བསྐུས་ལ་མར་ལ་ལན་
བདུན་བཟླས་བརྗོད་བྱས་པས་བསྐུས་ན་མོད་ལ་ནད་ཐམས་ཅད་ལས་ཡོངས་སུ་ཐར་བར་འགྱུར་རོ། །སྤྲིན་ལོགས་སུ་གཏོར་ན། སད་དང༌། རླུང་དང༌། སེར་བ་ཐམས་ཅད་མི་
འབབ་བོ། །རླུང་ལྡང་བའི་ལོགས་སུ་གཏོར་ན། རླུང་བསྡམས་པར་འགྱུར་རོ། །ཕྱོགས་བཞིར་གཏོར་ན། མཚམས་ཆེན་པོ་བཅད་པར་འགྱུར་རོ། །ཡུལ་འཁོར་ཀུན་ཏུ་གཏོར་
ན༑ མེ་ཏོག་དང༌། འབྲས་བུ་དང༌། ལོ་ཏོག་དང༌། མེ་ཏོག་གི་ལྗོན་ཤིང་དང༌། ཤིང་གི་ཡལ་ག་དང༌། ལྡུམ་ར་དང༌། ཀུན་དགའ་ར་བ་དང༌། རི་དང༌། རྩྭ་དང༌། ཤིང་གེལ་པ་དང༌།
ནགས་ཚལ་ཐམས་ཅད་ལེགས་པར་སྲུང་པར་འགྱུར་རོ། །ཡུལ་འཁོར་ལ་དཔག་ཚད་བརྒྱ་ཚུན་ཆད་ཀུན་ཏུ་མཚམས་ཆེན་པོ་བཅད་པ་བྱས་པར་འགྱུར་རོ། །གྲོང་ཁྱེར་གྱི་
སྒོ་བཞིར་གཏོར་ན། དེར་འཇུག་པ་དང༌། ཕྱིར་འབྱུང་བའི་སེམས་ཅན་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེ་

93-1-21a

རིགས་དང༌། དམངས་རིགས་དང༌། བྱོལ་སོང་གི་སྐྱེ་གནས་སུ་གཏོགས་པ་རྐང་གཉིས་པ་དང༌། རྐང་བཞི་པ་དང༌། རི་དྭགས་དང༌། བྱ་དེ་དག་ཐམས་ཅད་
སྒྲིབ་པ་དང༌། སྡིག་པ་དང་བྲལ་བར་འགྱུར་རོ། །དགོངས་པ་ཙམ་གྱིས་ནད་དང༌། སྡུག་བསྔལ་ཐམས་ཅད་ལས་གྲོལ་བར་འགྱུར་རོ། །ནད་ཐམས་ཅད་དང་བྲལ་བར་
འགྱུར་རོ། །ཚེ་ཡོངས་སུ་བརྗེས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་འགྲོ་ཞིང༌། སངས་རྒྱས་ཉིད་དུ་གནས་ཀྱི་བར་དུ་ཕྱིར་མི་ལྡོག་པར་འགྱུར་བའི་གནས་ཐོབ་
པར་འགྱུར་རོ། །དུར་ཁྲོད་དམ། རོ་བསྲེགས་པའི་སྟེང་དུ་ཐལ་བས་གཏོར་ན། དམྱལ་བར་སྐྱེས་པའི་སེམས་ཅན་དེ་དག་ཐམས་ཅད་མདོ་ལ་དམྱལ་བ་ནས་ཐར་ཏེ་མངོན་
པར་དགའ་བའམ། བདེ་བ་ཅན་དུ་སྐྱེ་བར་འགྱུར་རོ། །གྲོང་ཁྱེར་རམ། གཙུག་ལག་ཁང་ངམ། ལྷའི་གནས་སམ། གྲོང་ངམ། ཁྱིམ་མམ། དགོན་པའི་གནས་སམ། ཡུལ་
འཁོར་ཀུན་ཏུ་གཏོར་ན། མཚམས་ཆེན་པོ་བཅད་ཅིང་ཞི་བ་ཆེན་པོར་འགྱུར་རོ། །རྒྱལ་པོའི་ཕོ་བྲང་གི་སྒོར་གཏོར་ན། རྒྱལ་པོ་དང་བཙུན་མོའི་འཁོར་དགྲ་ཐམས་ཅད་
ལས་ལེགས་པར་སྲུང་བར་འགྱུར་རོ། །སྐྱེ་བོ་མང་པོའི་ནང་དུ་གཏོར་བ་ཙམ་གྱི་མདོ་ལ་སྐྱེ་བོ་མང་པོ་དེ་དག་ཐམས་ཅད་སྒྲིབ་པ་དང༌། སྡིག་པ་དང་བྲལ་བར་འགྱུར་རོ། །

93-1-21b

ནད་ཐམས་ཅད་དང་བྲལ་བར་འགྱུར་རོ། །གཞན་ཡང་བྱེ་བ་སྟོང་ཕྲག་བརྒྱ་བྱེད་པས་རང་འདོད་པ་ལ་རང་གིས་བློས་ཐམས་ཅད་དུ་སྦྱར་བར་བྱའོ། །དེ་ནས་རྣམ་པར་གྲོལ་བའི་དཀྱིལ་
འཁོར་དོན་ཡོད་པའི་ཞགས་པའི་སྙིང་པོ་འཇིག་རྟེན་ལས་འདས་པའི་སྐུ་གཟུགས་རས་ལ་བྲིས་པ་བཤད་པར་བྱའོ། །དར་རམ་རས་གཙང་མ་ལེགས་པར་བཏགས་པ་ཚད་ཁྲུ་
དོའམ༑ ཁྲུ་གསུམ་མམ། ཁྲུ་བཞི་པ་དེའི་དབུས་སུ་དོན་ཡོད་པའི་ཞགས་པ། འཇིག་རྟེན་དབང་ཕྱུག་ཚངས་པའི་ཆ་བྱད་འཆང་བ། དབུ་ལྕང་ལོ་ཅོད་པན་གྱིས་བརྒྱན་པ། ཅོད་པན་
རྒྱལ་བ་འོད་དཔག་མེད་དང་གཡས་སུ་ཟླ་བ་ཚེས་པ་ཅན་གྱིས་བརྒྱན་པ། ཕྱག་བཞི་བ་རྒྱན་ཐམས་ཅད་ཀྱིས་བརྒྱན་པ། སྐྱིལ་མོ་ཀྲུང་བཅས་ཏེ་བཞུགས་པ་བྲི་བ་ནི། རི་བོ་པོ་ཊ་
ལ་ལྕུག་མ་མེ་ཏོག་ཅན་སྣ་ཚོགས་ཀྱིས་གང་བ། རིན་པོ་ཆེ་སྣ་ཚོགས་ཀྱི་ལྕུག་མས་གང་བ་བྱའོ། །དེའི་སྟེང་དུ་རྒྱན་ཐམས་ཅད་ཀྱིས་བརྒྱན་པ། སེངྒེའི་ཁྲིའི་ཁྲི་བྱའོ། །སེངྒེའི་
ཁྲིའི་སྟེང་དུ་པདྨའི་གདན་བྱའོ། །དེའི་སྟེང་དུ་འཕགས་པ་སྤྱན་རས་གཟིགས་དབང་ཕྱུག་བཞུགས་པར་བྱ་སྟེ། པདྨ་དང༌། མདུང་རྩེ་གསུམ་པ་དང༌། ཞགས་པ་ཐོགས་ཤིང་
གཟུགས་དེ་ཕྱག་དབུགས་འབྱིན་པ་བྱའོ། །དབུའི་གོང་མན་ཆད་གཞལ་མེད་ཁང་ཆེན་པོ་ལྷ་རྫས་རིན་པོ་ཆེ་སྣ་ཚོགས་ཀྱིས་སྤྲས་པ། དབུས་སུ་མཐོ་བ་དང་བཅས་པ་བྱའོ།།

93-1-22a

དབུས་མཐོ་བའི་སྟེང་དུ་དེ་བཞིན་གཤེགས་པ་བདུན་ཚད་དང་མཐུན་པར་པདྨའི་གདན་ལ་བཞུགས་ཤིང་རྒྱན་ཐམས་ཅད་ཀྱིས་བརྒྱན་པའོ། །དེ་བཞིན་
གཤེགས་པ་དེའི་གོང་གི་དབུས་སུ་དེ་བཞིན་གཤེགས་པ་རྣམ་པར་སྣང་མཛད་དང༌། འོད་དཔག་མེད་དང༌། སྤྱན་རས་གཟིགས་དབང་ཕྱུག་འོད་དང༌། དེ་བཞིན་གཤེགས་
པ་གསུམ་རྒྱན་ཐམས་ཅད་ཀྱིས་བརྒྱན་པ་སྐྱིལ་མོ་ཀྲུང་བཅས་ཏེ་གཞལ་མེད་ཁང་གི་ནང་ན་བཞུགས་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་འོད་
འདོམ་གང་པ་ལ་འཁོར་བར་དེ་བཞིན་གཤེགས་པ་སུམ་ཅུ་རྩ་གཉིས་ཀྱིས་བརྒྱན་པར་བྱ། དེ་བཞིན་གཤེགས་པའི་ཉེ་འཁོར་ཀུན་ཏུ་འོད་ཟེར་འབར་བ་སྣ་ཚོགས་དང༌། མདུང་
རྩེ་གསུམ་པའི་ཕྲེང་བ་བྱའོ། །དེ་ཉིད་ཀྱི་ཉེ་འཁོར་དུ་ལྷ་སུམ་ཅུ་རྩ་གཉིས་བྱའོ། །གོང་གི་དབུས་སུ་རྡོ་རྗེ་འཆང་བ་ཁྲོ་གཉེར་ཅན་རྡོ་རྗེ་གསོར་བར་བྱའོ། །དེ་ནས་ཚངས་པ་དང༌།
ཁྱབ་འཇུག་དང༌། དབང་ཕྱུག་དང༌། དབང་ཕྱུག་ཆེན་པོ་དང༌། ལྷའི་དབང་ཕྱུག་ཆེན་པོ་དང༌། སུམ་ཅུ་རྩ་གསུམ་གྱི་སྙིང་པོའི་དབང་པོ་དང༌། འོག་མིན་གནས་ཀྱི་ལྷའི་བུ་དང༌།
དགའ་ལྡན་གྱི་ལྷའི་བུ་དང༌། འཕྲུལ་དགའི་ལྷའི་བུ་དང༌། ཟླ་བ་དང༌། ཉི་མའི་ལྷའི་བུ་དང༌། རྒྱལ་པོ་ཆེན་པོ་བཞི་དང༌། གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། གཞོན་

93-1-22b

ནུ་དང༌། མེ་ལྷ་དང༌། ནག་པོ་ཆེན་པོ་དང༌། དགའ་བའི་དབང་ཕྱུག་དང༌། དགའ་བོ་དང༌། ཉེ་དགའ་བོ་དང༌། སྟོབས་ལྷ་དང༌། གང་བ་བཟང་པོ་དང༌། ནོར་བུ་བཟང་པོ་དང༌། གནས་
གཙང་མའི་རིགས་ཀྱི་ལྷ་དང༌། སུམ་ཅུ་རྩ་གསུམ་པའི་ལྷ་དང༌། གཞན་འཕྲུལ་དབང་བྱེད་ཀྱི་ལྷ་རྣམས་མེ་ཏོག་སྣ་ཚོགས་དང༌། ནོར་བུ་རིན་པོ་ཆེ་སྣ་ཚོགས་ལག་པ་ནས་འཕྲུལ་
པ་དང༌། མཚོན་ཆ་སྣ་ཚོགས་ཐོགས་པར་བྱ། འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་བཅུ་བཞི་པ། ལྷ་རྣམས་ཀྱི་ཕྱི་རོལ་ཐོག་ཐག་
ཏུ་པདྨའི་ཕྲེང་བ་རྡོ་རྗེ་དང༌། མདུང་རྩེ་གསུམ་པས་སྤྲས་པའི་པདྨའི་ཕྲེང་བས་ཀུན་ཏུ་འཁོར་བར་བྱ། གཡས་ཕྱོགས་སུ་འཕགས་མ་སྒྲོལ་མ་སྐྱིལ་མོ་ཀྲུང་ཕྱེད་དུ་བཅས་ཏེ་
བཞུགས་པ་ཨུཏྤ་ལ་དང༌། ནོར་བུ་རིན་པོ་ཆེ་ཕྱག་ན་ཐོགས་པ། རྒྱན་ཐམས་ཅད་ཀྱིས་བརྒྱན་པ། འཕགས་པ་སྤྱན་རས་གཟིགས་དབང་ཕྱུག་གི་ཞལ་དུ་བལྟ་བར་བྱའོ།།
དེའི་རྒྱབ་ཏུ་ཁྲོ་གཉེར་མ་མེ་ཏོག་སྣ་ཚོགས་འཆང་བ། རྒྱན་ཐམས་ཅད་ཀྱིས་བརྒྱན་པ་བྱའོ། །གཡོན་དུ་དཀར་མ་ཞས་བྱ་བ་ནི། སྐྱིལ་མོ་ཀྲུང་ཕྱེད་དུ་བཅས་ཏེ། བཞུགས་པ།
ཀྲུ་མུད་དང༌། ནོར་བུ་རིན་པོ་ཆེ་ལག་ན་ཐོགས་པ། རྒྱན་ཐམས་ཅད་ཀྱིས་བརྒྱན་པ་སྤྱན་རས་གཟིགས་དབང་ཕྱུག་ལ་བལྟ་བར་བྱའོ། །དཀར་མོ་དེའི་རྒྱབ་ཏུ་པདྨ་མཛེས་

93-1-23a

དགའ་མ། མེ་ཏོག་སྣ་ཚོགས་ཐོགས་པ་རྒྱན་ཐམས་ཅད་ཀྱིས་བརྒྱན་པར་བྱའོ། །ལྷ་མོ་སྒྲོལ་མ་དང༌། དཀར་མོའི་འོག་ཏུ་ཕ་རོལ་ཏུ་ཕྱིན་པ་བཅུའི་ལྷ་མོ་
ཐམས་ཅད་ཀྱང་དབུ་ཡིད་ཙམ་འདུད་པ། ན་བཟའ་དཀར་པོ་གསོལ་བ། རྒྱན་ཐམས་ཅད་ཀྱིས་བརྒྱན་པར་བྱའོ། །གཡས་ཕྱོགས་སུ་སྲིན་མོ་རལ་པ་གཅིག་མ་གཏུམ་མོ་སྐྱིལ་མོ་
ཀྲུང་ཕྱེད་དུ་བཅས་ཏེ་བཞུགས་པ། ཕྱག་བཞི་ལ་ཞགས་པ་དང༌། དགྲ་སྟ་དང༌། རལ་གྲི་དང༌། རྡོ་རྗེ་ལག་ན་ཐོགས་པ་འཕགས་པ་སྤྱན་རས་གཟིགས་དབང་ཕྱུག་ལ་བལྟ་
བར་བྱའོ། །གཡོན་དུ་ཕོ་ཉ་མོ་ཞལ་མཆེ་བ་གཙིགས་པ། རྒྱན་ཐམས་ཅད་ཀྱིས་བརྒྱན་པ། ཕྱག་བཞི་ལ་ཞགས་པ་དང༌། དགྲ་སྟ་དང༌། རྡོ་རྗེ་དང༌། མདུང་རྩེ་གསུམ་པ་ཕྱག་
ན་ཐོགས་པ། སྐྱིལ་མོ་ཀྲུང་ཕྱེད་དུ་བཅས་ཏེ་བཞུགས་པ། འབར་བའི་ནང་ན་འཇིག་རྟེན་དབང་ཕྱུག་ལ་བལྟ་བར་བྱའོ། །རི་བོ་པོ་ཊ་ལའི་ངོས་ཀྱི་གསེབ་ཏུ་ཀླུའི་རྒྱལ་པོ་དགའ་
བོ་དང༌། ཉེ་དགའ་བོ་དང༌། ཀླུའི་བུ་མོ་ཀླུའི་གནས་དང་བཅས་པ་བྱ་སྟེ། མེ་ཏོག་སྣ་ཚོགས་ཐོགས་ཤིང༌། གོང་དུ་བཅོམ་ལྡན་འདས་འཇིག་རྟེན་དབང་ཕྱུག་ལ་འཐོར་བར་
བྱའོ༑ ༑རིའི་སྨད་དུ་ལྷ་མོ་དཔེ་མེད་མ་དང༌། ལྷ་མོ་བ་སནྟི་དང༌། སའི་ལྷ་མོ་དང༌། དཔལ་ལྷ་མོ་དང༌། ལྷ་མོ་འཇིགས་བྱེད་མ་དང༌། སྒྲ་དབྱངས་མ་དང༌། ལྕགས་སྒྲོག་མ་དང༌། དུང་

93-1-23b

ཅན་མ་སྟེ། རྒྱན་ཐམས་ཅད་ཀྱིས་བརྒྱན་པ། མེ་ཏོག་སྣ་ཚོགས་དང༌། ནོར་བུ་རིན་པོ་ཆེ་ཐོགས་པ་བྱའོ། །གཞལ་མེད་ཁང་གི་གོང་དུ་མཆོད་རྟེན་ཆེན་པོ་བརྒྱད་ཕྲེང་བར་སྦྲེངས་ལ་
མཆོད་རྟེན་གྱི་རྒྱན་ཇི་ལྟར་རྒྱན་པ་དེ་ལྟར་བརྒྱན་པར་བྱའོ། །མཆོད་རྟེན་གྱི་འོག་གཡས་རོལ་ཏུ་བཅོམ་ལྡན་འདས་བྱང་ཆུབ་ཀྱི་སྙིང་པོར་གཤེགས་པ་ལ་འཇིག་རྟེན་དབང་ཕྱུག་
མངོན་དུ་མཆོད་པ་མཛད་པ་བྱའོ། །འཕགས་པ་རྡོ་རྗེ་འཆང་བ་ཕྱག་ན་རྔ་ཡབ་ཐོགས་པ་བྱའོ། །དེའི་འོག་ཏུ་དྲང་སྲོང་དང༌། ལྷའི་བུ་མེ་ཏོག་སྣ་ཚོགས་ཀྱིས་བཅོམ་ལྡན་འདས་
ལ་མཆོད་པ་བྱའོ། །གཡོན་ཕྱོགས་སུ་བཅོམ་ལྡན་འདས་ཆོས་ཀྱི་འཁོར་ལོ་བསྐོར་བ་བྱ་སྟེ། ཀུན་དགའ་བོ་དང༌། རྡོ་རྗེ་འཆང་བ་ལག་ན་རྔ་ཡབ་ཀྱིས་བཅོམ་ལྡན་འདས་ལ་མངོན་
དུ་གཡོབ་པར་བྱའོ། །གཡས་སུ་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པ་བཅོམ་ལྡན་འདས་ལ་མཆོད་པ་བྱེད་པ་བྱའོ། །གཡོན་ཕྱོགས་སུ་ཁྲོ་བོའི་
རྒྱལ་པོ་བཅོམ་ལྡན་འདས་ལ་མཆོད་པ་བྱེད་པ་བྱའོ། །དེའི་འོག་ཏུ་དྲང་སྲོང་དང༌། ལྷའི་ཚོགས་བཅོམ་ལྡན་འདས་ལ་མཆོད་པ་བྱེད་པ་བྱའོ། །རས་ཀྱི་སྐུ་གཟུགས་ཀྱི་གཡོན་དང་
གཡས་ཀྱི་ཕྱི་རོལ་ཐོག་ཐག་ཏུ་དེ་བཞིན་གཤེགས་པའི་སྐུ་གཟུགས་བརྒྱ་རྩ་བརྒྱད་པདྨོའི་གདན་ལ་ཚད་ཇི་ལྟ་བ་བཞིན་དུ་སྐྱིལ་མོ་ཀྲུང་བཅས་ཏེ་བཞུགས་པ་རྒྱན་ཐམས་

93-1-24a

ཅད་ཀྱིས་བརྒྱན་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་སེངྒེའི་གདན་གྱི་ཞབས་དྲུང་དུ་རིག་སྔགས་འཆང་བ་བུས་མོ་བཙུགས་ཏེ་མེ་
ཏོག་དང༌། བོག་ཕོར་དང༌། བགྲང་ཕྲེང་ལག་ན་ཐོགས་ཏེ་འཕགས་པ་སྤྱན་རས་གཟིགས་དབང་ཕྱུག་ལ་མངོན་དུ་བལྟ་བར་བྱའོ། །རི་མོ་མཁན་ཁྲུས་བྱས་ཤིང་གོས་གཙང་མ་
བགོས་ཏེ་གཙང་བར་བྱས་ལ་རོ་སྣ་ཚོགས་པའི་ཟས་དཀར་གསུམ་བཟའ་བར་བྱའོ། །སྣོད་གསར་བ་གཙང་མའི་ནང་ནས་ཚོན་ལྷག་མ་མ་ཡིན་པས་བྲི་བར་བྱའོ། །འདི་ཡང་
ཁ་ཟས་མི་གཙང་བ་སྣ་ཚོགས་དང༌། གོས་ངན་པ་མི་གཙང་བ་ཡོངས་སུ་སྤང་བར་བྱའོ། །ཚིག་ངན་པ་དང༌། སེམས་ངན་པ་ཡོངས་སུ་སྤང་བར་བྱའོ། །ཆང་དང༌། ཤ་དང༌།
བེག་ཙོང་དང༌། སྒོག་སྐྱ་དང༌། ཀེའུ་དང་འདྲེས་པ་ཡོངས་སུ་སྤངས་པར་བྱའོ། །ཉི་མ་རེ་རེ་ཞིང་བའི་རྣམ་ལྔ་ལ་རེག་པར་བྱའོ། །དྲི་མ་དང་བྲལ་ཞིང་སེར་སྣ་དང༌། ཕྲག་དོག་
དང་བྲལ་བར་བྱའོ། །བྱམས་པ་དང༌། སྙིང་རྗེའི་ལྷག་པའི་བསམ་པ་དང༌། དཀོན་མཆོག་གསུམ་ལ་དད་པ་ལྷག་པར་བྱ་སྟེ། རས་ཀྱི་སྐུ་གཟུགས་བྲི་བར་བྱའོ། །ག་པུར་དང༌།
གླ་རྩིས་བསྒོས་པའི་ཚོན་སྣ་ཚོགས་ཀྱིས་བྲི་བར་བྱའོ། །དཔེན་ཞིང་འདུ་འཛི་ཡོངས་སུ་སྤང་བར་བྱའོ། །རྨུགས་པ་དང༌། གཉིད་ཡོངས་སུ་སྤང་བར་བྱའོ། །དེ་ལྟར་རི་མོ་བྲི་

93-1-24b

བ་ནི༑ ལས་ལེགས་པར་བྱས་པ་ཡིན་ནོ། །ཟླ་བ་ཡར་གྱི་ངོ་ལ་བྲི་བར་བྱའོ། །རྒྱུ་སྐར་ཤིན་ཏུ་བཀྲ་ཤིས་པ་དང༌། ཚེས་གྲངས་དང༌། ཉི་མ་ཤིན་ཏུ་བཀྲ་ཤིས་པ་ལ་བརྩམ་པར་བྱའོ།།
རྒྱུ་སྐར་རྒྱལ་ནི། བཀྲ་ཤིས་པ་ཡིན་ཏེ། དེ་བཞིན་གཤེགས་པ་ཐམས་ཅད་ཀྱིས་བསྔགས་པ། བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབས་པ། ལྷ་ཐམས་ཅད་
ཀྱི་སི་རྗེས་སུ་བཟུང་བ་ཡིན་ནོ། །རིགས་ཀྱི་བུ་དང༌། རིགས་ཀྱི་བུ་མོ་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་དང༌། དགེ་སྦྱོང་དང༌། བྲམ་ཟེ་དང༌།
རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་གང་ལ་ལ་ཞིག་དོན་ཡོད་པའི་ཞགས་པའི་སྙིང་པོ་བྱང་ཆུབ་སེམས་
དཔའ་ཐམས་ཅད་ཀྱིས་ཕྱག་བྱས་པ། དེ་བཞིན་གཤེགས་པ་ཐམས་ཅད་རྣམ་པར་གཟིགས་པ། བྱང་ཆུབ་ཆེན་པོའི་དཀྱིལ་འཁོར་གསང་བ། རྣམ་པར་གྲོལ་བའི་དཀྱིལ་འཁོར་
གསང་བ། རས་ཀྱི་སྐུ་གཟུགས་ཆེན་པོ་མཐོང་བ་ནི། སྐུ་གཟུགས་མཐོང་བ་ཙམ་གྱི་མདོ་ལ་སྡིག་པ་དང༌། སྒྲིབ་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །མཚམས་
མེད་པ་ལྔ་བྱེད་པ་དང༌། མནར་མེད་པ་ལ་གཞོལ་བ་དང༌། དམ་པའི་ཆོས་ཡོངས་སུ་སྤོང་བ་དང༌། འཕགས་པ་ལ་སྐུར་བ་འདེབས་པ་དང༌། སངས་རྒྱས་དང༌། བྱང་ཆུབ་སེམས་

93-1-25a

དཔའ་དང༌། ཉན་ཐོས་དང༌། རང་སངས་རྒྱས་ཐམས་ཅད་སྤོང་བར་བྱེད་པ་རྣམས་ཀྱང་མཐོང་བ་ཙམ་ལ་སོགས་པས་སྡིག་པ་ཐམས་ཅད་ཕྱེ་མར་རློག་གོ།
རྣམ་པར་གྲོལ་བར་འགྱུར་རོ། །སྡོམ་པ་ཆེན་པོ་ཡང་དག་པར་འཛིན་པར་འགྱུར་རོ། །གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུ་སྙེད་ཀྱི་དེ་བཞིན་
གཤེགས་པ་བྱང་ཆུབ་སྙིང་པོ་ལ་མངོན་དུ་གཤེགས་པ་དང༌། ཆོས་ཀྱི་འཁོར་ལོ་བསྐོར་བ་མཐོང་བ་དང་འདྲ་བར་རིག་པར་བྱའོ། །རས་ཀྱི་སྐུ་གཟུགས་འདི་མཐོང་བ་ནི།
གཞལ་མེད་ཁང་དང་བཅས་པའི་རི་བོ་པོ་ཊ་ལ་ན་འཕགས་པ་སྤྱན་རས་གཟིགས་དབང་ཕྱུག་འཁོར་གྱི་དཀྱིལ་འཁོར་དང་བཅས་ཏེ་མངོན་དུ་བཞུགས་པ་མངོན་དུ་མཐོང་
བ་དང་འདྲ་སྟེ། འདི་ལ་ཐེ་ཚོམ་མི་བྱའོ། །ཡིད་གཉིས་བསྐྱེད་པར་མི་བྱའོ། །སེམས་ཀྱི་སྐད་ཅིག་གཅིག་རབ་ཏུ་དང་བ་བྱས་ན། བསོད་ནམས་ཀྱི་ཕུང་པོ་ཆེན་པོ་ཡོངས་སུ་
བཟུང་བར་འགྱུར་རོ། །དགེ་བའི་རྩ་བ་ཆེན་པོ་སོགས་པ་དང་ལྡན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གིས་དགོངས་ཏེ་མཆོག་སྦྱིན་པར་འགྱུར་
རོ༑ ༑དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་བཟུང་བར་འགྱུར་རོ། །ལུས་དང་སེམས་ཡིད་ལས་བྱུང་བ་ཡོངས་སུ་དག་པར་འགྱུར་རོ། །དབང་པོ་ཐམས་ཅད་ཡོངས་

93-1-25b

སུ་དག་པར་འགྱུར་རོ། །དྲི་མ་དང་བྲལ་ཞིང་སེར་སྣ་དང༌། ཕྲག་དོག་དང་བྲལ་བར་འགྱུར་རོ། །འཇིག་རྟེན་པ་ཐམས་ཅད་དགའ་བ་དང༌། བླ་མར་ལྟ་བར་འགྱུར་རོ། །ཚེ་རིང་པོར་
འགྱུར་རོ། །ནད་ཐམས་ཅད་དང་བྲལ་བར་འགྱུར་རོ། །ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐལ་པ་མཉམ་པར་སྐྱེ་བར་འགྱུར་རོ། །ཚེ་རབས་དྲན་པར་འགྱུར་རོ། །པདྨའི་
ནང་ནས་བརྫུས་ཏེ་སྐྱེ་བར་འགྱུར་རོ། །མཐོང་བ་ཙམ་གྱི་མདོ་ལ་ཕྱིར་མི་ལྡོག་པར་འགྱུར་རོ། །དེ་བཞིན་གཤེགས་པ་འོད་དཔག་ཏུ་མེད་པའི་སྐུ་གཟུགས་འདི་གང་གིས་མཆོད་
པ་དེ་ནི༑ ཕྱོགས་བཅུའི་དེ་བཞིན་གཤེགས་པ་ཐམས་ཅད་མཆོད་པར་འགྱུར་རོ། །འདི་ནི། མངལ་ན་གནས་པའི་ཐ་མ་ཡིན་ཏེ། ཕྱིས་མ་རིག་པའི་མུན་པའི་ནང་དུ་ལྟུང་བར་མི་
འགྱུར་རོ། །དེ་ལྟར་ན། མི་མཉམ་པ་དང་འདྲ་བར་ཡིན་ཏེ། རས་ཀྱི་སྐུ་གཟུགས་ཀྱི་ཆོ་ག་འཇིག་རྟེན་ལས་འདས་པ་སྒྲུབ་པའི་ཆོ་ག་འདི་ནི། དམ་པ་ཡིན་ནོ།    །དེ་ནས་གསང་སྔགས་
ཀྱི་ཆོ་ག་འཇིག་རྟེན་ལས་འདས་པ་སྒྲུབ་པ་བརྗོད་པར་བྱའོ། །གང་གིས་དྲན་བ་ཙམ་གྱི་མདོ་ལ་དེ་བཞིན་གཤེགས་པ་ཐམས་ཅད་མངོན་སུམ་དུ་མཐོང་ནས་འདུག་པ་དང༌།
ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་སྒོ་ཕྱེ་སྟེ་འདུག་པ་དང༌། བྱང་ཆུབ་སེམས་དཔའ་ཐམས་ཅད་ཀྱི་མངོན་དུ་མཐོང་བ་སྦྱིན་པར་མཛད་པ་དང༌། དཀྱིལ་འཁོར་གྱི་ལྷ་ཐམས་

93-1-26a

ཅད་མངོན་དུ་སྲུང་བ་དང༌། སྐྱོབ་པ་དང༌། སྦེད་པར་མཛད་པ་དང༌། དཀྱིལ་འཁོར་དང༌། ཕྱག་རྒྱ་དང༌། གསང་སྔགས་དང༌། སྙིང་པོ་དང༌། ཆོ་ག་ཞིབ་མོ་ཐམས་
ཅད་མངོན་དུ་འགྱུར་རོ། །འཇིག་རྟེན་ལས་འདས་པའི་ལུས་སུ་འགྲོ་བ་ཡོངས་སུ་དག་པར་འགྱུར་རོ། །དུས་གསུམ་དུ་གཤེགས་ཤིང་སོ་སོ་ན་བཞུགས་པའི་དེ་བཞིན་གཤེགས་
པ་དང༌། བྱང་ཆུབ་སེམས་དཔའ་ཆེན་པོའི་འཕགས་པའི་ཚོགས་མཆོག་ཐམས་ཅད་ལ་ཕྱག་འཚལ་ལོ། །འཕགས་པ་རྡོ་རྗེ་འཆང་བ་དང༌། དཀྱིལ་འཁོར་གྱི་ལྷ་ཐམས་ཅད་
དང༌། རིག་པའི་རྒྱལ་པོ་ལ་ཕྱག་འཚལ་ལོ། །ཨོཾ་ཨ་མོ་གྷ་ཨ་བ་ལོ་ཀི་ཏེ་མ་ཧཱ་མཎྜལ་པདྨ་སརྦྦ་བོ་དྷི་སཏྭ་ན་མ་སྐྲྀ་ཏེ། བྷ་ར་བྷ་ར། ས་མནྟ་ཨ་བ་ལོ་ཀི་ཏེ་ཨ་མོ་གྷ་མ་ཧཱ།
བྲཧྨཾ། བེ་ཥ་དྷ་ར། དྷ་ར་དྷ་ར། མཧཱ་ཀཱ་རུ་ཎི་ཀ་བོ་དྷ་ཡ་བོ་དྷ་ཡ། མ་ཧཱ་བོ་དྷ་ནི། བོ་དྷི་བོ་དྷི། པདྨ་བི་བོ་དྷ་ནི། སརྦྦ་པཱ་པཾ་ཨནྡྷ་ཀ་ར། པྲ་ཤ་མ་ནི། སརྦྦ་དུར་གཏི། བྷཱ་ར་ཀ།
མ་ཧཱ་ཀ་རུ་ཎི་ཀ། བ་ཧུ་བི་བི་དྷ། བེ་ཥ་དྷ་ར། སརྦྦ་ཏ་ཐཱ་ག་ཏ་གརྦྷེ། ཧུ་རུ་ཧུ་རུ། ཨ་མོ་གྷ་ག་རྦྷེ། ཏུ་རུ་ཏུ་རུ། ཨ་མོ་གྷ་པ་ཤ་ཧ་སྟེ། མུ་རུ་མུ་རུ། བི་མོཀྵ་བྷུ་ཛེ། ཀྵི་ཎི་ཀྵི་ཎི།
སརྦྦ་ཨཱ་བ་ར་ཎ་བི་ཤུདྡྷེ། བྷ་ར་བྷ་ར། སརྦྦ་ཏ་ཐཱ་ག་ཏེ་པ་རི་བཱུ་ར་ཎི། ཏ་ར་ཏ་ར། ཏཱ་ར་ཡ་མཱ་ན། ཨ་བ་ལོ་ཀཱ་ཡ་པདྨ་བྷུ་ཛེ། མ་ཎི་ཀ་ན་ཀ། བི་བྷུ་ཥི་ཏ། བཱ་ཧུ། ད་མ་ད་མ།

93-1-26b

དུ་ར་དཱ་ནྟཱ་ནཱཾ། མ་ཧཱ་བོ་དྷི་སཏྭ་བ་ར་ད། མ་ཧཱ་ཀཱ་རུ་ཎི་ཀ། སརྦྦ་དེ་བ་ག་ཎ་ན་མ་སྐྲྀ་ཏ། རི་ཥི་ག་ན་སྟ་བི་ཏ།་ཤ་ཏ་ས་ཧ་སྲ་ཙནྡྲ་སཱུ་ཪྱ་ཨ་ཧེ་རེ་ཀ །རཥྨྲི། ཨ་བ་བྷཱ་སཾ་ཏ། མ་ཧཱ་པ་ཤུ་པ་
ཏི༑ བེ་ཥ་དྷ་ར། པ་ར་མ། ཤུདྡྷ་སཏྭཱ། ཨ་བ་ལོ་ཀི་ཏེ། ལོ་ཀེ་ཤྭ་ར། མ་ཧེ་ཤྭ་ར། པ་ར་མ། ཀཱ་རུ་ཎི་ཀ། མཎྜེ་ལེ་ཤྭ་ར། སུ་པྲ་བུདྡྷ། མ་ཧཱ་པདྨ། བྷུ་ཛེ་ཤྭ་ར། མ་ཧཱ་བིདྱཱ་དྷ་རེ་ཤྭ་རེ།
དྷི་རི་དྷི་རི། མ་ཧཱ་ཀཱ་རུ་ཎི་ཀ། མ་ཧཱ་བི་མོ་ཀྵ། མཎྜལ་དྷ་ར་སརྦྦ་ཏ་ཐཱ་ག་ཏེ། གུ་ཧྱ། མུ་དྲ་ས་མ་ཡ་དྷ་ར། མ་ཧཱ་བ་ལ་བིདྱཱ་དྷ་ར། མཧཱ་མ་ཎི་མཽ་ལི་དྷ་ར།་ཨ་མི་ཏཱ་བྷ། མུ་ཀུ་ཊ་དྷ་ར། དྷུ་
རུ་དྷུ་རུ། ས་མནྟ་ཨ་བ་ལོ་ཀི་ཏ། ལོ་ཀེ་ཤྭ་ར། མ་ཧེ་ཤྭ་ར། པ་ཤ་དྷ་རེ་ཤྭ་ར། པ་ར་པ་ར། པ་ར་མ། མ་ཧཱ་མེ་ཏྲི། ཨ་བ་ལོ་ཀི་ཏེ། སརྦྦ་སཏྭ་སཾ་ཏ་རཱ་ག །སིདྡྷིའི་སིདྡྷིའི་ཤཱ། པ་རི་པཱུ་ར་
ཀ། མཧཱ་བ་ར་པྲ་མོ་ད་ན་ན་མོ་སྟུ་ཏེ་སྭཱཧཱ། འདི་ནི། ཐམས་ཅད་རྣམ་པར་གྲོལ་བའི་དཀྱིལ་འཁོར། བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ། དེ་བཞིན་གཤེགས་པ་
ཐམས་ཅད་ཀྱི་གསང་བ། འཕགས་པ་སྤྱན་གཟིགས་དབང་ཕྱུག་གི་སྙིང་པོའི་མཆོག་གསང་བ། སྡིག་པ་དང་སྒྲིབ་པ་ཐམས་ཅད་ཡོངས་སུ་སྦྱོང་བ། འཇིག་རྟེན་ལས་འདས་པའི་
ལམ་རྣམ་པར་སྦྱོང་བ། དེ་བཞིན་གཤེགས་པ་ཐམས་ཅད་ཀྱི་རིགས་སུ་འཇུག་པ་ཡིན་ནོ། །དཀོན་མཆོག་གསུམ་ལ་ཕྱག་འཚལ་ལོ། །དུས་གསུམ་དུ་གཤེགས་པའི་སངས་རྒྱས།

93-1-27a

དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཨོཾ་བཱི་ར་བཱི་ར། མ་ཧཱ་མཎྜལ། བི་ཤྭ་རུ་པ་ཥ་ཊ་པཱ་ར་མི་ཏཱ། བ་རི་པཱུ་ར་ཀ། སརྦྦ་བོ་དྷི་སཏྭཱ་
ན་མ་སྐྲྀ་ཏ། བ་ར་མ་བི་པུ་ལ། བི་མོ་ཀྵ་དྷ་ར། མ་ཧཱ་པཱ་ཤ། བི་ལོ་ཀི་ཏེ། ཨ་མོ་གྷ་པཱ་ཤ་ཛྭ་ལི་ཏ། མ་ཧཱ་ཛྭ་ལ་ཨ་བ་ལོ་ཀི་ཏེ། མ་ཧཱ་མ་ཎ། བིཥྚ་དྷ་ར། ས་མནྟ་ཨ་བྷཱ་སི་ཏ།
ཛྭ་ལ་ཛྭ་ལ། མ་ཧཱ་གམྦྷི་ར། བི་མོཀྵ་པཱ་ཤ་དྷ་ར། བ་ལ་བོ་དྷྱངྒ། ཨཱ་ཀཪྵ་ཀ། ཨོཾ་བྲཧྨ་རཱུ་པ། མ་ཧཱ་ཨ་མོ་གྷ་པཱ་ཤ་ཧཱུཾ་ཧཱུཾ། ཕཊ་ཕཊ། སརྦྦ་སཏྭ། པི་ལོ་ཀི་ཏ། བ་ར་པྲ་ད། ན་
མོ་སྟུ་ཏེ་སྭཱཧཱ། འདི་ནི། རྣམ་པར་གྲོལ་བའི་དཀྱིལ་འཁོར་དོན་ཡོད་པའི་ཞགས་པའི་སྙིང་པོ་འཇིག་རྟེན་ལས་འདས་པའི་རྣམ་པར་འཕྲུལ་པའོ། །དཀོན་མཆོག་གསུམ་ལ་
ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་བི་བུདྡྷྱ། བི་བུདྡྷྱ།
མ་ཧཱ་ཀཱ་རུ་ཎི་ཀ། ཏ་ར་ཏ་ར། ཏ་རཱ་ཡ། མ་ཧཱ་ཨརྞ་བ་པཱ་རཾ། མ་ཧཱ་བྷུ་ཛ་བི་ལོ་ཀཱ་ཡ་ཧཱུཾ་ཕཊ་སྭཱཧཱ། ཉེ་བའི་།སྙིང་པོའོ། །དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ།།
བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་ཨ་མོ་གྷ་པཱ་ཤ་།མ་ཧཱ་དཱ་ན་པཱ་ར་མི་ཏཱ།

93-1-27b

པ་རི་པཱུ་ར་ཡ་ཧཱུཾ། ད་ར་ད་ར། བི་བི་དྷ། པི་ཙི་ཏེ། སརྦྦ་སཏྭ། ཨུ་པ་བྷོ་ག །སརྦྦ་ཏ་ཐཱ་ག་ཏ། མ་ཧཱ་དཱ་ན། པཱུ་ཛཱ་མེ་གྷ། པྲ་ཝ་རྟ་ཡ། ཏ་ར་ཏ་ར། ཏ་ར་ཡ། མ་ཧཱ་པདྨ་པཱ་ཎི་ཧཱུཾ་ཕཊ་སྭཱཧཱ།
འདི་ནི། སྦྱིན་པའི་ཕ་རོལ་ཏུ་ཕྱིན་པའི་ཞགས་པ་ཆེན་པོའི་སྙིང་པོ་སྟེ། གང་གིས་ཡུངས་འབྲུ་ཙམ་ཡང་སྦྱིན་པ་བྱིན་ཏེ་དྲན་པ་ཙམ་གྱིས་ལན་བདུན་བཟླས་བརྗོད་བྱས་ན། མཆོད་
སྦྱིན་སྦྱིན་པ་རྣམ་པར་འཕྲུལ་པ་ཆེན་པོ་ཤིན་ཏུ་རྒྱས་པ་ཆེན་པོའི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །དེ་བཞིན་གཤེགས་པ་ཐམས་ཅད་ལ་ཕྱག་
འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་ཨ་མོ་གྷ་ཤཱི་ལ། སཾ་བྷ་ར་
སཾ་བྷ་ར༑ བྷ་ར་བྷ་ར། མ་ཧཱ་ཤུདྡྷ་སཏྭ། པདྨ་བི་བྷུ་ཤི་ཏ། བྷུ་ཛ་དྷ་ར་དྷ་ར། ས་མནྟ། ཨ་བ་ལོ་ཀི་ཏེ་ཧཱུཾ་ཕཊ་སྭཱཧཱ། གཟུངས་འདི་མྱུང་བ་བྱས་ཏེ་གསོ་སྦྱོང་གི་ཡན་ལག་བརྒྱད་
བཟུང་ནས་མི་སྨྲ་བར་ལན་ཉི་ཤུ་རྩ་གཅིག་དན་པར་བྱའོ། །དེ་ནས་དོན་ཡོད་པའི་ཞགས་པའི་སྙིང་པོ་བཟླས་བརྗོད་བྱའོ། །བཟླས་བརྗོད་བྱས་པ་ཙམ་གྱི་མདོ་ལ་ཚུལ་ཁྲིམས་
ཡོངས་སུ་དག་པ་ཆེན་པོ་དང་ལྡན་པར་འགྱུར་རོ། །ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །ཚུལ་ཁྲིམས་ཀྱི་དྲི་ཞིམ་པོའི་དྲི་མང་པོ་ལུས་ལས་འབྱུང་

93-1-28a

ཞིང་ཕྱོགས་བཅུའི་འཇིག་རྟེན་དུ་གྲགས་པར་འགྱུར་རོ། །གང་ཞིག་ཉི་མ་རེ་རེ་ཞིང་གཟུངས་འདི་དྲན་ན། དེ་ནི། རྟག་ཏུ་ཚུལ་ཁྲིམས་ཡོངས་སུ་
དག་པར་འགྱུར་རོ། །དགེ་སློང་གང་ཞིག་ཚུལ་ཁྲིམས་ཉམས་པས་སྨྱུང་བ་བྱས་ཏེ་འདི་བཟླས་བརྗོད་བྱས་པ་ཙམ་གྱི་མདོ་ལ་ཚུལ་ཁྲིམས་ཡོངས་སུ་དག་པར་འགྱུར་རོ། །
ཚུལ་ཁྲིམས་མང་པོ་དང་ལྡན་པར་འགྱུར་རོ། །དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་མ་ཧཱ་བཱི་ཪྱ་ཨ་མོ་གྷ་བི་ལོ་ཀི་ཏེ། བ་ར་བ་ར། དྲི་ཌྷ་བཱི་ཡ། མ་ཧཱ་བ་ལ། བ་ལ་བ་ལ། མ་ཧཱ་བོ་དྷྱ་དག་བ་ལ་བོ་
དྷ་ནི༑ ཧཱུཾ་ཕཊ་སྭཱཧཱ། གཟུངས་འདི་དུས་རྟག་ཏུ་ཡོངས་སུ་དག་པའི་ཡིད་ཀྱིས་དྲན་པར་བྱས་ན། དྲན་པ་ཙམ་གྱི་མོད་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་
པར་འགྱུར་རོ། །བྱང་ཆུབ་ཀྱི་སྙིང་པོ་ལ་ཐུག་གི་བར་དུ་ནམ་ཡང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་བྲལ་བར་མི་འགྱུར་རོ། །དེ་བཞིན་གཤེགས་པ་ཐམས་ཅད་ལ་
ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་ཨ་མོ་གྷ་ཀྵ་ནྟི།

93-1-28b

སརྦྦ་བོ་དྷི་སཏྭ་ཀྵ་མི་ཎ། ཀྵ་ཎ་ཀྵ་ཎ། མ་ཧཱ་མཻ་ཏྲི། ཀཱ་རུ་ཎ། སརྦྦ་སཏྭ་བ་ཏ་ས་ལ། མ་ཧཱ་ཀཱ་རུ་ཎི་ཀ། སརྦྦ་སཏྭ་ཀྵ་མི་ཎ་ཧཱུཾ་ཕཊ་སྭཱཧཱ། གཟུངས་འདི་སེམས་ཅན་དུ་གྱུར་པ་ཐམས་ཅད་
ལ་བཟོད་པ་ཆེན་པོ་དང༌། བརྩེ་བའི་སེམས་ཀྱིས་དམྱལ་བ་ན་གནས་པ་དང༌། བྱོལ་སོང་གི་སྐྱེ་གནས་སུ་གཏོགས་པ་རི་དྭགས་དང༌། བྱ་གང་དག་འདས་པ་གང་ཡིན་པ་དང༌།
གནས་གང་ཡིན་པ་དང༌། སྐྱེ་བ་གང་ཡིན་པ་དེ་རྣམས་ལ་སྙིང་རྗེ་བའི་ཕྱིར་གང་ཞིག་གཟུངས་ཀྱི་མཆོག་དྲན་པར་བྱེད་ན། དམྱལ་བའི་སེམས་ཅན་ལས་ཐར་པར་འགྱུར་ཞིང་སྐྱེ་
བོ་མང་པོ་གནས་པ་གང་ཡིན་པ་རྣམས་གྲོལ་བར་འགྱུར་རོ། །ནམ་སངས་རྒྱས་ཀྱི་ཞིང་ལ་གནས་ཀྱི་བར་དུ་བཟོད་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །དེ་
བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་ཀྱི་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་
སརྦྦ་ཏ་ཐཱ་ག་ཏ། མ་ཧཱ་ཨ་མོ་གྷ། ཀ་རུ་ཎ། དྷྱ་ན་ས་མཱ་དྷི། སརྦྦ་བི་མོཀྵ། ཨ་པྲ་ཀྀ་བྱ་ཀ། ཙུ་རུ་ཙུ་རུ་ཧཱུཾ་ཕཊ་སྭཱཧཱ། གཟུངས་འདི་འཕགས་པ་སྤྱན་རས་གཟིགས་དབང་ཕྱུག་ལ་
དམིགས་ནས་ཡིད་རྩེ་གཅིག་ཏུ་བྱས་ཏེ་དྲན་པར་བྱས་ན་དྲན་བ་ཙམ་གྱི་མདོ་ལ་དེ་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །གཞན་ཡང་ཏིང་ངེ་

93-1-29a

འཛིན་སྟོང་ཕྲག་བརྒྱ་སོ་སོར་ཐོབ་པར་འགྱུར་རོ། །སངས་རྒྱས་ཀྱི་ཞིང་ཐམས་ཅད་དུ་ཞུགས་པར་འགྱུར་རོ། །བཟླས་བརྗོད་བྱས་པ་ཙམ་གྱིས་ཏིང་ངེ་
འཛིན་ཐམས་ཅད་ལ་དབང་སྒྱུར་བར་འགྱུར་རོ། །དེ་བཞིན་གཤེགས་པ་ཐམས་ཅད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་ཨ་མོ་གྷ། མ་ཧཱ་པྲ་ཛྙཱ། ཨ་བ་བྷཱ་ས། སྥ་ར་ཎ་བུདྡྷི། པྲ་ས་ར་པྲ་ས་ར། མ་མནྟ་བདྡྷི། ཨ་བ་ལོ་ཀི་ཏ།
བྷ་ག་ཝཱ་ན་པྲ་ཛྙཱ། ཨ་བ་ལོ་ཀི་ཏ། ཙཀྵུ་ཥེ་མ་ཧཱ་པྲ་ཛྙཱ། བ་ར་ད། པཱ་ཎྀ། མ་ཧཱ་པྲ་ཛྙཱ་དྷ་ར་ཎི། བྷུ་ཛེ་ཧཱུཾ་ཕཊ་སྭཱཧཱ། གཟུངས་འདི་དྲན་པ་ཙམ་གྱི་མདོ་ལ་ཤེས་རབ་ཀྱི་ཕ་རོལ་
ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །ཐབས་དང་ཤེས་རབ་སྣ་ཚོགས་ཀྱིས་དག་བ་ཆེན་པོའི་བློ་འཕེལ་བར་འགྱུར་རོ། །རྟག་ཏུ་རྒྱན་མི་འཆད་པར་ཕ་རོལ་ཏུ་ཕྱིན་པ་
བཅུའི་བློ་དང་ལྡན་པར་འགྱུར་རོ། །ཕྱོགས་བཅུའི་དེ་བཞིན་གཤེགས་པ་དང༌། འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་རྗེས་སུ་དྲན་པའི་ཤེས་
རབ་དང་བློར་འགྱུར་རོ། །ལན་འགའ་ཡང་ཕ་རོལ་ཏུ་ཕྱིན་པ་དྲུག་དང་བྲལ་བར་མི་འགྱུར་རོ། །སྦྱིན་པ་དང༌། ཚུལ་ཁྲིམས་དང༌། བཟོད་པ་དང༌། བརྩོན་འགྲུས་དང༌། བསམ་

93-1-29b

གཏན་དང༌། ཤེས་རབ་ཀྱི་བློ་ཉམས་བར་མི་འགྱུར་རོ། །བྱང་ཆུབ་སེམས་ལ་ཐུགས་གི་བར་དང༌། རབ་ཏུ་རྨོངས་པར་མི་འགྱུར་རོ། །དོན་ཡོད་པའི་ཕ་རོལ་ཏུ་ཕྱིན་པ་དྲུག་གི་གཟུངས་ཆེན་
པོ་ཡིན་ནོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་
འཚལ་ལོ། །ཏདྱ་ཐཱ། ཨ་མོ་གྷ་བི་མོཀྵ། མཎྜ་ལ་མ་ཧཱ་ད་བྷུ་ཏ་བི་མ་ལེ། དྷ་ར་དྷ་ར། དྷི་རི་དྷི་རི། མ་ཧཱ་ད་བྷུ་ཏ། ཨ་མི་ཏ་བྷ། མ་ཀུ་ཊ། དྷ་ར་ཧཱུཾ་ཕཊ་སྭཱཧཱ། དཀྱིལ་འཁོར་དེར་
ཡུངས་ཀར་དང༌། དྲི་ཆབ་དང་ལྡན་པའི་བུམ་པ་ལ་སྔགས་བཟླས་བརྗོད་བྱས་ནས་ཆུས་ཀུན་ཏུ་ཆག་ཆག་གཏབ་ན་ཆག་ཆག་གཏབ་པ་ཙམ་གྱི་མོད་ལ་དཀྱིལ་འཁོར་ཀུན་ཏུ་
དཔག་ཚད་གཅིག་གི་ནང་དུ་ས་སྦྱངས་ཏེ་ཡོངས་སུ་དག་པར་འགྱུར་རོ། །ཇི་ལྟར་ཤེལ་གོང་དང༌། རིན་པོ་ཆེ་སྣ་ཚོགས་པ་དག་པ་དྲི་མ་མེད་པ་མཛེས་པ་དེ་འདྲ་བའི་ས་གཞིར་
འགྱུར་རོ། །ཤིན་ཏུ་དག་པ་དང༌། ཤིན་ཏུ་དྲི་མ་མེད་པ་དང༌། ཤིན་ཏུ་ཉམས་དགའ་བ་དང༌། ཤིན་ཏུ་ཡིད་དུ་འོང་བའི་ས་གཞིར་འགྱུར་རོ། །ཤིན་ཏུ་ས་གཞིར་སྤ་བར་འགྱུར་
རོ༑ ༑ས་ཕྱོགས་དེའི་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའི་རིགས་དང༌། དམངས་རིགས་གང་དག་འཁོད་པ་

93-1-30a

དེ་དག་ཐམས་ཅད་ཕྱིར་མི་ལྡོག་པའི་ས་ལ་རབ་ཏུ་གནས་པར་འགྱུར་རོ། །དེ་དག་ཐམས་ཅད་ཕྱིར་མི་ལྡོག་པར་འགྱུར་རོ། །ཤི་ནས་བདེ་བ་ཅན་གྱི་
འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །ཚེ་རབས་དྲན་པར་འགྱུར་རོ། །ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བའི་བར་དུ་བསོད་ནམས་ཀྱི་ཕུང་པོ་ཆེན་པོའི་དགེ་བའི་རྩ་བ་ཆེན་པོ་གསོག་པར་འགྱུར་རོ། །གང་དག་བྱོལ་སོང་གི་སྐྱེ་གནས་སུ་གཏོགས་པའི་རིགས་དང༌། བྱ་དེ་དག་
ཕྱོགས་དེར་འགྲོ་ཞིང་རབ་ཏུ་འཇུག་པ་དེ་དག་ཐམས་ཅད་ཡོངས་སུ་གྲོལ་བར་འགྱུར་རོ། །བདེ་འགྲོའི་ལམ་ལ་རབ་ཏུ་གནས་པར་འགྱུར་རོ། །གང་གིས་དེའི་ས་ལག་
པར་འོངས་ཏེ་རེག་པ་དེ་དག་ཐམས་ཅད་ནད་དང་བྲལ་བ་དང༌། ཉོན་མོངས་པ་དང་བྲལ་བ་དང༌། རིམས་དང་བྲལ་བ་དང༌། སྒྲིབ་པ་མེད་པ་དང༌། སྡིག་པ་དང་བྲལ་བར་
འགྱུར་རོ། །དེ་དག་ཕྱིས་ལུས་ལ་ཚོར་བའི་ནད་འབྱུང་བར་མི་འགྱུར་རོ། །རྟག་ཏུ་བདེ་བས་ཚིམ་པའི་ལུས་སུ་འགྱུར་རུ། །ས་ཡོངས་སུ་སྦྱོང་བའི་རིག་སྔགས་སོ། །དཀོན་
མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །

93-1-30b

ཏདྱ་ཐཱ༑ ཨོཾ་ཨ་མོ་གྷ་དྲུ་མ། ལ་ཏ་བྲིཀྵ། ཤཾ་ཁ་པ་ཏྲ། པུཥྤ་ཕ་ལ། པ་ཊི་པ་ཨཱ་རོ་ཧ། ན་ཧི་ཌཱ་ག། པུ་ཤཀ་རི་ཎ། ཨུད་ས་ཧྲིད། སུནྡ་ར་བྲ་པ་ཎི། བི་བི་དྷ། བི་ཙ་ཏྲ། པ་རི་
དྷ་ཡ། པདྨ་བྷུ་ཛེ། ས་མ་ས་མ། ས་མནྟེ་ན། པ་རི་མཎྜལ། པ་རི་ཤོ་དྷ་ཡ། མ་ལ་མ་ལ། བི་མ་ལ་བི་མ་ལ་ནི་རྨ་ལ་སུ་བ་རི་ཤུདྡྷ། པདྨ་ཨུཏྤ་ལི་བྷ་ཛ་ལ་མ་ལཱ་ནཱ་བི་ཤུདྡྷེ། ཤོ་དྷ་
ཡ་ཤོ་དྷ་ཡ། པ་ར་མ་མ་ཧཱ་ཤུདྡྷ་ཡ། སཏྭ་ཧཱུཾ་ཕཊ། ན་མཿཏྲི་བྷུ་བ་ནེ་ཧཱུཾ་ཕཊ་སྭཱཧཱ། འདིས་ཙནྡན་དང༌། པདྨ་དང༌། ཆུ་དང༌། ཡུངས་ཀར་ལ་ཡོངས་སུ་བཟླས་ཏེ་ལྗོན་པའི་སྡོང་པོ་
དང༌། མེ་ཏོག་གི་ཤིང་དང༌། འབྲས་བུའི་ཤིང་དང༌། སྣ་ཚོགས་པའི་ལྕུག་མ་དང༌། རྩྭ་དང༌། ཤིང་གེལ་པ་དང༌། སྨན་དང༌། ཆུ་ཀླུང་དང༌། མཚོ་ཕྲན་དང༌། ལྟེང་ཀ་དང༌། རྫིང་བུ་
དང༌། འབབ་ཆུ་མཛེས་པའི་སྟེང་དུ་གཏོར་བར་བྱ་སྟེ། དེ་རྣམས་ཐམས་ཅད་ལ་བདུད་རྩི་བླུག་པར་འགྱུར་རོ། །དེ་རྣམས་ཐམས་ཅད་ལ་ལྷ་རྫས་ཀྱི་མེ་ཏོག་དང་འབྲས་བུར་
འགྱུར་རོ། །ཐ་ན་ལྷའི་རྩྭ་དང༌། ཤིང་གེལ་པ་དང༌། སྨན་དང༌། ནགས་ཀྱི་བདག་པོར་འགྱུར་རོ། །གང་ལ་རེག་པ་ཙམ་གྱིས་རེག་པ་དེ་ཐམས་ཅད་སེར་སྣའི་དྲི་མ་དང་བྲལ་ཞིང༌།
ཕྲག་དོག་སྤངས་པར་འགྱུར་རོ། །མཁྲིས་པ་དང༌། བད་ཀན་དང༌། མཆིལ་མ་དང་བྲལ་ཞིང༌། ལུས་ཀྱི་ཕྱི་དང༌། ནང་གི་དྲི་མི་ཞིམ་པ་ཐམས་ཅད་ཡོངས་སུ་དག་པར་འགྱུར་རོ་

93-1-31a

གང་ཡང་ལུས་ཀྱི་ནང་གི་ནད་དང༌། གནོད་པ་སྣ་ཚོགས་པ་དེ་ཐམས་ཅད་ཡོངས་སུ་གྲོལ་བར་འགྱུར་ཞིང༌། རྣམ་པར་དག་པ་དང༌། རྣམ་པར་ཉམས་པ་
དང༌། ལེགས་པར་ཡོངས་སུ་དག་པ་དང༌། དྲི་མ་མེད་པར་འགྱུར་རོ། །ཞེས་སོ། །དེ་ལ་ཆུས་ཁྲུས་བྱས་པ་གང་ཡིན་པ་དེ་རྣམས་ཀྱང་ལྷའི་ཆུ་དང༌། བྱང་ཆུབ་ཡན་ལག་གི་
ཆུས་ཁྲུས་བྱས་པར་འགྱུར་རོ། །སྡིག་པ་དང༌། སྒྲིབ་པའི་དྲི་མ་ཐམས་ཅད་བཀྲུས་པར་འགྱུར་རོ། །དེས་སོ་ཤིང་ཟོས་པ་གང་ཡིན་པ་དེ་རྣམས་ཀྱང་སངས་རྒྱས་ཀྱི་ཡེ་ཤེས་
རྗེས་སུ་དྲན་པ་ཆེན་པོ་འཕེལ་བར་འགྱུར་རོ། །མྱ་ངན་ཐམས་ཅད་དང་བྲལ་བར་འགྱུར་ཞིང༌། ཞགས་པ་ཐམས་ཅད་ཡོངས་སུ་སྤང་བ་དང༌། རྟག་ཏུ་ཁ་ནས་ཨུཏྤ་ལའི་དྲི་
བྲོ་བར་འགྱུར་རོ། །ངག་འཇམ་ཞིང་སྙན་པར་ཡང་འགྱུར་ཞིང༌། ངག་མཉེན་པར་ཡང་འགྱུར་རོ། །དགའ་བའི་གཏམ་བྱེད་པར་འགྱུར་ཞིང༌། སྐྱེ་བོ་ཐམས་ཅད་ཡིད་དགའ་
བར་ཡང་འགྱུར་རོ། །མི་འམ་ཅིའི་དབྱངས་སུ་ཡང་འགྱུར་རོ། །བསྟན་བཅོས་དང༌། ཆོ་ག་ཞིབ་མོ་དང༌། གསང་སྔགས་དང༌། ཐེག་པ་ཆེན་པོ་ཐམས་ཅད་ཐོས་པ་ཙམ་གྱིས་
ཀུན་ཏུ་འཛིན་པར་བྱེད་ཅིང་ཁ་ཏོན་དུ་ཡང་གནས་པར་བྱེད་དོ། །མེ་ཏོག་དེ་ལམ་ནམས་པ་དང༌། ཕྲེང་བ་མགུལ་བར་འཆིང་བར་བྱེད་པ་གང་ཡིན་པ་དེ་རྣམས་ཀྱང་བྱང་

93-1-31b

ཆུབ་ཡན་ལག་གི་མེ་ཏོག་གི་ཕྲེང་བ་བཅིངས་པར་འགྱུར་རོ། །དེ་བཞིན་གཤེགས་པའི་དབང་གིས་མངོན་པར་དབང་བསྐུར་བར་ཡང་འགྱུར་རོ། །སྣ་ཚོགས་སུ་དག་པར་
ཡང་འགྱུར་ཏེ། ལྷའི་དྲི་དང༌། རེག་པ་དང་ཡང་དག་པར་ལྡན་པར་འགྱུར་རོ། །ལྕེ་པདྨའི་འདབ་མ་དང་མཚུངས་པར་ཡོངས་སུ་དག་པར་འགྱུར་རོ། །ལྷའི་སོ་དང་མཚུངས་པའི་
ཁ་དོག་ཏུ་འགྱུར། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་གང་ལ་གཏམ་སྨྲས་པ་དེ་རྟག་ཏུ་དབང་དུ་འགྱུར་རོ། །ཤི་འཕོས་ཤིང་སྐྱེ་བ་བརྗེས་ནས་བདེ་བ་ཅན་གྱི་
འཇིག་རྟེན་གྱི་ཁམས་སུ་སྐྱེ་བར་འགྱུར་ཏེ། པདྨ་ལས་བརྫུས་ཏེ་སྐྱེ་བར་འགྱུར་རོ། །ཚེ་རབས་དྲན་པར་ཡང་འགྱུར་རོ། །ཞེས་པའོ། །འབྲས་བུ་དང༌། མེ་ཏོག་དང༌། ཆུ་དང༌།
ནགས་ཀྱི་བདག་པོ་དང༌། རྩྭ་དང༌། ཤིང་གེལ་པ་དང༌། སྨན་ཡོངས་སུ་སྦྱོང་བའི་སྔགས་སོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཏདྱ་ཐཱ། ཨོཾ་ཨ་མོ་གྷ་ཨ་མ་ལེ་ཏྲི་མ་ལེ། བི་མ་ལ། ནིཪྱ་ལེ། དི་བྱ་བ་རི་ཤུདྡྷེ་སརྦྦ་
མ་ལོ་པ་ཀཪྵི་ཏེ། མཧཱ་བོ་དྷི་སཏྭ་བ་ར་དེ་པྲ་བ་ར་པ་རི་ཤུདྡྷེ། མ་ཧཱ་མ་ཎི་རཏྣ་ཀཱ་ཡ་པ་རི་ཤུདྡྷེ་མ་ཎི་མ་ཎི་ཤོ་དྷ་ནི་མ་ཧཱ་ཨ་མོ་གྷ་ཙིནྟཱ་མ་ཎི་ཤུདྡྷེ། ཧྲི་ད་ཡ་ཤུདྡྷེ་ཀཱ་ཡ་ནིརྨ་ལ་མ་ཧཱ་

93-1-32a

མ་ཎི་པ་རི་ཤུདྡྷེ། ཧུ་རུ་ཧུ་རུ་པ་བ་ར་པ་ཎཱི་མ་ཧཱ་བུ་ཛ་པ་ར་དེ། ཏུ་རུ་ཏུ་རུ། མ་ཧཱ་སཏྭ་བ་ཏ་ས་ལེ། བ་རི་ཤོ་དྷ་ཡ་མཱཾ། སརྦ་སུ་བི་ཤུདྡྷ་མ་ལེ་སྭཱཧཱ། རིག་
སྔགས་འདིས་རིག་སྔགས་འཆང་གི་བདག་ཉིད་ཀྱི་ལུས་ཡོངས་སུ་སྦྱང་བར་བྱ་སྟེ། ཙནྡན་ན་གྱི་ཚུལ་དང༌། གུར་གུམ་དང༌། གླ་རྩིའི་ཆུ་དང༌། ག་བུར་གྱི་ཆུ་དང༌། ཡུངས་
ཀར་དང༌། བ་བྱུང་ལྔ་བསྲེས་པས་རྫ་གསར་པའི་བུམ་པ་བཀང་སྟེ་རིག་སྔགས་འདི་སྟོང་རྩ་བརྒྱད་དུ་བཟླ་བར་བྱའོ། །རས་དཀར་པོས་བཀྲུ་བར་བྱ་ཞིང་ལན་བདུན་དུ་
བཏུང་བར་བྱའོ། །ཁྲུས་བྱས་པ་ཙམ་གྱི་མོད་ལ་ཁྲོ་བོའི་རྒྱལ་པོས་བདག་ཉིད་དབང་བསྐུར་བར་བྱའོ། །ཁྲུས་བྱས་པ་ཙམ་དང༌། དབང་བསྐུར་བ་ཙམ་གྱིས་བདག་རང་གི་
ཕྱི་ནང་ཡོངས་སུ་དག་ཅིང་དྲི་མ་མེད་པར་འགྱུར་རོ། །སྡིག་པ་དང༌། སྒྲིབ་པ་དང༌། དུག་དང་བྲལ་བར་འགྱུར་རོ། །ཉོན་མོངས་པ་དང༌། ནད་དང་བྲལ་བར་འགྱུར་རོ། །རྒ་བ་ལ་
སོགས་པ་དང་བྲལ་བར་འགྱུར་རོ། །བགེགས་དང༌། ལོག་འདྲེན་དང༌། བདུད་ལ་སོགས་པ་ཐམས་ཅད་ལས་ཡོངས་སུ་ཐར་པར་འགྱུར་རོ། །གནོད་སྦྱིན་དང༌། སྲིན་པོ་དང༌།
འབྱུང་པོ་དང༌། ཤ་ཟ་ལ་སོགས་པ་ཐམས་ཅད་ཡོངས་སུ་སྤངས་པར་འགྱུར་ཞིང༌། བར་ཆད་བྱ་བའི་ཕྱིར་རིག་སྔགས་འཆང་བའི་དྲུང་དུ་སླར་འོད་ནུས་པར་མི་འགྱུར་རོ། །

93-1-32b

རིག་སྔགས་འཆང་བདེ་བར་སྒྲུབ་པ་དང༌། བདེ་བར་ཉལ་བ་དང༌། བདེ་བར་སད་པ་དང༌། ནམ་འཚོའི་བར་དུ་བདེ་བར་གནས་པ་དང༌། དྲི་མ་ཐམས་ཅད་སྤངས་པ་དང༌། དེ་བཞིན་
གཤེགས་པ་ཐམས་ཅད་མཐོང་བ་དང༌། བྱང་ཆུབ་སེམས་དཔའ་མཐོང་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མངོན་སུམ་དུ་མཐོང་སྟེ་ཤི་བའི་དུས་བྱེད་པར་
འགྱུར་རོ། །བདེ་བ་ཅན་གྱི་འཇིག་རྟེན་གྱི་ཁམས་སུ་སྐལ་པ་མཉམ་པར་སྐྱེ་བར་འགྱུར་རོ། །པདྨོའི་ནང་ནས་བརྫུས་ཏེ་སྐྱེས་ནས་དེ་བཞིན་གཤེགས་པ་འོད་དཔག་མེད་མངོན་སུམ་
དུ་མཐོང་བར་འགྱུར་རོ། །རྒྱན་ཐམས་ཅད་ཀྱིས་བརྒྱན་པ་དང༌། ལུས་མཚན་དང་དཔེ་བྱད་ཀྱིས་བརྒྱན་པ་དང༌། ཚེ་རབས་དྲན་པར་འགྱུར་རོ། །མཐར་བྱང་ཆུབ་ལ་ཐུག་གི་བར་དུ་སངས་
རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་འགྱུར་རོ། །རྣམ་པར་གྲོལ་བའི་དཀྱིལ་འཁོར་དོན་ཡོད་པའི་ཞགས་པའི་སྙིང་པོ་ཆོ་ག་ཞིབ་མོ་འདི་མཐའ་དག་རྫོགས་པར་ཁ་ཏོན་
བྱེད་པར་འགྱུར་རོ། །གཞན་ཡང་དེ་བཞིན་གཤེགས་པས་བཀའ་སྩལ་པའི་མདོ་སྡེ་གཞུང་སྣ་ཚོགས་རྣམ་པ་དུ་མ་ཁ་ཏོན་བྱེད་པར་འགྱུར་རོ། །བསྐལ་པ་སྟོང་ཕྲག་བརྒྱ་
ཚུན་ཆད་དུ་སྐྱེ་བ་དྲན་པར་འགྱུར་རོ། །ཨོཾ་ཨ་མོ་གྷ་པདྨ་བི་མ་ལེ། པྲ་ས་ར། ས་མནྟ། མུ་ཁེ་སྭཱཧཱ། དཀྱིལ་འཁོར་ཆར་ཕྱེ་སྟེ་ཐིག་གདབ་པའི་སྔགས་སོ། །ཨོཾ་ཨ་མོ་གྷ་བི་བི་

93-1-33a

དྷེ༑ རཱུ་པ་པི་ཅི་ཧྲ། གནྡྷ་ར། སནྡྷ་ར། པྲ་བ་ར་བྷུ་ཛེ་སྭཱཧཱ། ཚོ་ན་རྩིའི་སྔགས་དང༌། སྐུ་གཟུགས་གཞག་པ་དང༌། མཚོན་ཆའི་རྟགས་བྲི་བའི་སྔགས་སོ། །
ཨོཾ་ཨ་མོ་གྷ་སནྟ་པ་རི་མཎྜ་ལ་པཱ་ཤ་བནྡྷེ་ཧཱུཾ། ཡུངས་ཀར་ལ་ལན་བདུན་བཟླས་བརྗོད་བྱས་པས་དཀྱིལ་འཁོར་བསྡམ་པར་བྱའོ། །ཨོཾ་ཨ་མོ་གྷ་ས་མནྟ། ད་ཤ་དིག་མ་ཧཱ་
སཱི་མན། བནྡྷ་ཡ། དྷུ་རུ་དྷུ་རུ་ཧཱུཾ་ཕཊ་སྭཱཧཱ། ཡུངས་ཀར་དང་ཆུ་ལ་ལན་བདུན་བཟླས་བརྗོད་བྱས་པས་མཚམས་བཅད་པའོ། །ཨོཾ་ཨ་མོ་གྷ་རཀྵ་ཎ་པཱ་ཤ་ཧསྟེ། བྷུ་རུ་བྷུ་རུ་
སྭཱཧཱ༑ ཡུངས་ཀར་དང༌། དྲི་ཆབ་ལ་ལན་བདུན་བཟླས་བརྗོད་བྱས་པས་བདག་སྲུང་བའོ། །ཨོཾ་ཨ་མོ་གྷ། ཙཱུ་ཏ་མ་ཎི། ཧུ་རུ་ཧུ་རུ། ནཱ་ག་པཱ་ཤ་བནྡྷེ་ཧཱུཾ་སྭཱཧཱ། ལན་ཉི་ཤུ་རྩ་
གཅིག་བཟླས་བརྗོད་བྱས་པས་སྤྱི་གཙུག་བཅིང་བའི་སྔགས་སོ། །ཨོཾ་ཨ་མོ་གྷ་རཀྵ་ས་མནྟེ་ན་མ་ཧཱ་པཱ་ཤེ་དྷུ་རུ་དྷུ་རུ་སྭཱཧཱ། སློབ་མ་དང༌། གྲོགས་རྣམས་སྲུང་བ་སྟེ། ཡུངས་
ཀར་དང༌། ཐལ་བ་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་བསྲུང་བར་བྱའོ། །ཨོཾ་ཨ་མོ་གྷ་།ཨི་ལ་བི་མ་ལེ། སུ་རུ་སུ་རུ་སྭཱཧཱ། དྲི་ཆུ་ལ་ལན་ཉི་ཤུ་རྩ་གཅིག་བཟླས་
བརྗོད་བྱས་པས་ཁྲུས་བྱ་བའི་སྔགས་སོ། །ཨོཾ་ཨ་མོ་གྷ་ཨ་མྲྀ་ཏ། བིནྡུ་ཙ་ར་ཙ་ར་སྭཱཧཱ། ཉེ་རེག་བྱ་བའི་སྔགས་སོ། །ཨོཾ་ཨ་མོ་གྷ་དི་བྱ་བསྟྲེ་ཙུ་རུ་ཙུ་རུ་སྭཱཧཱ། གོས་ཀྱི་སྔགས་

93-1-33b

སོ༑ ༑ཨོཾ་ཨ་མོ་གྷ་བྷུ་ཛ་ཀ། ཀ་པ་ཙ། བ་ར་དེ། ཙི་རི་ཙི་རི་སྭཱཧཱ། གོ་ཆའི་སྔགས་ཡིན་ཏེ། ཡུངས་ཀར་དང༌། གུར་གུམ་གྱི་ཆུས་བྱའོ། །ཨོཾ་ཨ་མོ་གྷ་བྲཧྨ་བྷུ་ཛེ་པཱཪྱནྟེ་ན་ཕྲ་ས་ར་སྭཱཧཱ།
མཆོད་ཕྱིར་ཐོགས་ཀྱི་སྔགས་སོ། །ཨོཾ་ཨ་མོ་གྷ་ཙཱུ་ཌ་མ་ཎི་པདྨེ། ཨ་བྷི་ཥིཉྩ་ཡ། མ་མ་སརྦྦ་ཏ་ཐཱ་ག་ཏ་ཨ་བྷི་ཥེ་ཀ་མ་ཎི་མ་ཎི་སྭཱཧཱ། དབང་བསྐུར་བའི་བསྔགས་སོ། །ཨོཾ་ཨ་མོ་གྷ་
པདྨེ་བ་སུནྡྷ་ར། དྷ་ར་དྷ་ར། དྷ་ར་ཎི། མཎྜེ་ཧཱུཾ། སྟན་གྱི་གསང་སྔགས་སོ། །ཨོཾ་ཨ་མོ་གྷ་ས་མནྟ་པཱཪྱངྐ། བྷུ་བི་སྭཱཧཱ། སྐྱིལ་མོ་ཀྲུང་བཅའ་བའི་སྔགས་སོ། །ཨོཾ་ཨ་མོ་གྷ་སུ་ར་
དྷི༑ པདྨེ་པ་ར་པ་ར་ཧཱུཾ། མེ་ཏོག་གི་སྔགས་སོ། །ཨོཾ་ཨ་མོ་གྷ་བི་བི་དྷ། གནྡྷ། པྲ་ས་རཻ། པཱུརྞ་བྷུ་ཛེ་སྭཱཧཱ། དྲིའི་སྔགས་སོ། །ཨོཾ་ཨ་མོ་གི་བི་བི་དྷ་ལེ་པ་ན་པྲ་བ་རེ་པི་རི་པི་རི་
སྭཱཧཱ༑ བྱུག་པའི་སྔགས་སོ། །ཨོཾ་ཨ་མོ་གྷ་ག་ག་ན་སྥ་ར་ཎ། མ་ཡེ་བྷུ་རུ་བྷུ་རུ་ཧཱུཾ། བདུག་པའི་སྔགས་སོ། །ཨོཾ་ཨ་མོ་གྷ་ཤུ་ཀླ་ས་ར་ས་ར་ས་ཨ་གྷ་དྷ་ར་བྷི་དྷ་ར་ཧཱུཾ། གཏོར་
མའི་སྔགས་ཏེ། ཐམས་ཅད་དུ་བྱའོ། །ཨོཾ་ཨ་མོ་གྷ། པྲ་བ་ར། ནུ་བི་ལོ་ཀི་ནི། ཀི་རི་ཀི་རི་ཧཱུཾ། ཟས་དང་གཏོར་མའི་སྔགས་སོ། །ཨོཾ་བི་བི་དྷ། ཨ་མོ་གྷ། ཕ་ལ། པ་ར་པ་ར་ཧཱུཾ།
འབྲས་བུའི་སྔགས་སོ། །ཨོཾ་ཨ་མོ་གྷ་ཨད་བྷུ་ཏ་གནྡྷ་བྷ་རེ་ཧཱུཾ། མཆོད་ཡོན་གྱི་སྔགས་སོ། །ཨོཾ་ཨ་མོ་གྷ། བི་བི་དྷ། མ་ཎི། བྷུ་ཥ་ཎ། བ་རེ། ཛྭ་ལ་ཛྭ་ལ་ཧཱུཾ། རྒྱན་དང༌། ཐོད་

93-1-34a

དང༌། དར་དཔྱང་དང༌། མདའ་དང༌། ཚོན་སྣ་ལྔ་དང༌། ཐིག་སྐུད་ཀྱི་སྔགས་སོ། །ཨོཾ་ཨ་མོ་གྷ། བི་བི་དྷ། བྷ་ཛ་ན། ཛ་ཡ་ཛ་ཡ་སྭཱཧཱ། སྣོད་ཀྱི་སྔགས་
ཏེ༑ ཐམས་ཅད་དུ་སྦྱར་རོ། །ཨོཾ་ཨ་མོ་གྷ། པྲ་བྷ་ར་བྷ་བ་ན། བྷུ་བེ་ཐ་ར་ཐ་ར་སྭཱཧཱ། གཞུག་པའི་སྔགས་སོ། །ཨོཾ་ཨ་མོ་གྷ་ན་མ་སྐ་ར་ཎ། སརྦྦ་ཏ་ཐཱ་ག་ཏ། ཨོཾ་ཛ་ལེ་ཧཱུཾ།
ཕྱག་འཚལ་བ་དང༌། ཐལ་མོ་སྦྱར་བའི་སྔགས་སོ། །ཨོཾ་ཨ་མོ་གྷ་ཙ་ཀྲེ། དུ་རུ་དུ་རུ་པྲ་དུ་རུ་སྭཱཧཱ། བསྐོར་བའི་སྔགས་སོ། །ཨོཾ་ཨ་མོ་གྷ་ས་མནྟ་བྷ་བ་ནེ་བྷ་བ་བྷ་བ་སྭཱཧཱ།
སྤྱན་དྲང་བའི་སྔགས་སོ། །ཨོཾ་ཨ་མོ་གྷ་ཙིནྟྲ་མ་ཎི་ཨཱ་ཀཪྵ་ཡ་དུ་རུ་དུ་རུ་སྭཱཧཱ། གསོལ་བ་གདབ་པའི་སྔགས་སོ། །ཨོཾ་ཨ་མོ་གྷ་ནི་རྨནྟ་ཎ། བི་མོཀྵ་མཎྜ་ལེ་མི་ལི་མི་ལི་
སྭཱཧཱ༑ སྙན་གསན་དབབ་པའི་སྔགས་སོ། །ཨོཾ་ཨ་མོ་གྷ་མ་ཧཱ་རཤྨི་ཛྭ་ལ་ས་ཧ་སྲ་ཛྭ་ལ་ཛྭ་ལ་ས་མནྟེ་སྭཱཧཱ། མར་མེའི་སྔགས་སོ། །ཨོཾ་ཨ་མོ་གྷ་པཱ་ཤ་ཧསྟེ་པྲ་ས་ར་གཙྪ་
སྭ་བྷཱ་བ་ནཾ་བི་སརྫི་ཏ་སི་ས་ར་ས་ར་ཧཱུཾ་ཕཊ་སྭཱཧཱ། སླར་གཤེགས་སུ་གསོལ་བའི་སྔགས་སོ། །ཨོཾ་ཨ་མོ་གྷ་པཱ་ཤཱ་བྷནྡྷ་ས་མནྟ་མ་ཧཱ་ས་མ་ཡ་དྲི་ཌྷེ་ཧཱུཾ་ཕཊ་སྭཱཧཱ། དམ་
ཚིག་གི་སྔགས་སོ། །ཨོཾ་ཨ་མོ་གྷ་ས་མནྟེ། པྲ་བ་ར། ས་ར་ས་ར། པྲ་ས་ར་མ་ཧཱ་བྷུ་ཏེ་ཤཱ་ར། དྷི་རི་དྷི་རི། ཧཱུཾ་ཧཱུཾ་ཕཊ་སྭཱཧཱ། གསང་སྔགས་འདིས་ལ་དུ་དང༌། མོ་ད་ཀ་ར་དང༌།

93-1-34b

ཟན་དང༌། རྩ་བ་དང༌། སྡོང་བུ་དང༌། གཏོར་མ་དཀར་པོ་དང༌། ཚོགས་ཆེན་པོའི་བདག་པོའི་གཏོར་མ་སྦྱིན་པ་དང༌། མེ་ཏོག་དང༌། བདུག་པའི་སྦྱིན་པ་བྱས་ན། ཕྱིས་བགེགས་
བྱེད་མི་ནུས་པར་འགྱུར་རོ། །འཇིག་རྟེན་འདས་པའི་དཀྱིལ་འཁོར་གྱི། །ཕྱག་རྒྱ་དེ་ནས་བརྗོད་བྱ་སྟེ། །གང་གིས་གཟུང་བ་ཙམ་གྱིས་ནི། །སྡིག་པ་ཐམས་ཅད་ཞི་བར་འགྱུར།།
ལས་དང་ཉོན་མོངས་སྒྲིབ་པ་དང༌། །དུག་རྣམས་ཐམས་ཅད་རྣམ་པར་བཅོམ། །རྣམ་གྲོལ་དཀྱིལ་འཁོར་རིགས་ཀྱི་ནི། །དམ་ཚིག་ཕྱག་རྒྱ་ཡང་དག་ཡིན། །ལག་གཉིས་པདྨ་འདྲར་
བྱས་ལ༑ ༑སོར་མོ་རྣམས་ནི་མཉམ་བཞག་སྟེ། །གུང་མོ་ལྕགས་ཀྱུ་འདྲ་བར་བྱ། །ལག་གཉིས་མཉམ་པར་བཞག་པ་ཡི། །ཕྱག་རྒྱ་རྣམ་གྲོལ་དམ་ཚིག་འདི། །དོན་ཡོད་ཞགས་
པར་བྱིན་གྱིས་བརླབས། །འཇིག་རྟེན་འདས་པ་ཁྱད་པར་གྱིས། །ལམ་གྱི་འབྲས་བུ་ཐོབ་པར་བྱེད། །ཨོཾ་པདྨ་བྷུ་ཛེ། པདྨ་བི་མ་ལེ་སྭཱཧཱ། དམ་ཚིག་རྩེ་མོའི་རྩེ་ཤེས་པས། །རྡོ་རྗེ་
པདྨ་རྟག་ཏུ་བྱ། །གུང་མོ་ཅུང་ཟད་བསྐུམས་ནས་ནི། །ལག་གཉིས་པདྨོ་འདྲ་བར་བྱ། །གང་གིས་ཕྱག་རྒྱ་འདི་མཐོང་བ། །འཇིག་རྟེན་རྣམས་ཀྱི་དབང་ཕྱུག་དག །མཚུངས་པ་མེད་
པར་འགྱུར་བ་ཡིན། །རྣམ་གྲོལ་ཕྱག་རྒྱས་དོགས་མེད་པར། །སངས་རྒྱས་མཚུངས་མེད་འགྱུར་བ་ཡིན། །བྱང་ཆུབ་སེམས་དཔའ་ཀུན་གྱིས་ནི། །ཕྱག་བྱས་པ་ཡི་ཕྱག་རྒྱ་

93-1-35a

འདི༑ ༑རྣམ་གྲོལ་དཀྱིལ་འཁོར་རྨད་དུ་བྱུང༌། །ཨོཾ་པདྨེ་སུ་པདྨ། བི་མོཀྵ་མཎྜ་ལ། པདྨ་ལ། པདྨ་བྷུ་ཛེ་སྭཱཧཱ། རྡོ་རྗེ་བཅིང་བ་མཉམ་གཞག་སྟེ། །རྡོ་རྗེ་
པདྨོ་གུང་མོ་ནི། །བསྐུམས་ན་དེ་བཞིན་གཤེགས་ཀུན་གྱི། །རྣམ་གྲོལ་གསུང་བའི་ཕྱག་རྒྱ་འདི། །ཡང་དག་གྲོལ་བར་རབ་ཏུ་བསྟེན། །ཕྱག་རྒྱ་འདི་ནི་བསྟན་པས་ནི། །ངན་
པར་བྱས་པ་ཐམས་ཅད་འཇིག །ཨོམ་ཨ་མོ་གྷ་བཛྲ་པདྨ་བྷུ་ཛེ་མི་ལི་མི་ལི་སྭཱཧཱ། ལག་གཉིས་ཐལ་མོ་ཁོང་སྟོང་ལས། །མདོར་ན་ནོར་བུ་འདྲ་བར་བཅིང༌། །ནོར་བུའི་ཕྱག་
རྒྱ་རྡོ་རྗེ་འདྲ། །ཡིད་བཞིན་ནོར་བུར་བརྗོད་པ་ཡིན། །ལས་ནི་དོན་ཡོད་ཐམས་ཅད་བྱེད། །དོན་ཡོད་མཆོད་པའི་ཆར་འབེབས་ཤིང༌། །དོན་ཡོད་ཕ་རོལ་ཕྱིན་དྲུག་རྫོགས། །དོན་ཡོད་
སངས་རྒྱས་རྣམས་དང་ནི། །བྱང་ཆུབ་སེམས་དཔའ་མཐོང་བ་ཡིན། །དོན་ཡོད་རྣམ་གྲོལ་དཀྱིལ་འཁོར་གསང༌། །མཚམས་མེད་ལྔ་པོ་སྦྱོང་བར་མཛོད། །ཨོཾ་ཨ་མོ་གྷ་།མ་ཎི་
མ་ཎི༑ མ་ཧཱ་མ་ཎི་པདྨ་མ་ཎི་སྭཱཧཱ། རྡོ་རྗེ་པདྨའི་ཐལ་མོ་སྦྱར། །པདྨ་ཁ་བྱེ་འདྲ་བར་རྒྱས། །གུང་མོ་ལྕགས་ཀྱུ་འདྲ་བ་ཡི། །ཕྱག་རྒྱ་འདི་ནི་མཆོག་ཏུ་བཟང༌། །ཕྱག་རྒྱ་འདི་ནི་
མཐོང་ཙམ་གྱིས། །འབྲས་བུ་ཆེན་པོ་རྨད་དུ་བྱུང༌། །འཇིག་རྟེན་འདས་པ་ཁྱད་པར་འཕགས། །དུས་གསུམ་སངས་རྒྱས་མཐོང་བ་ཡིན། །ཨོཾ་ཨ་མོ་གྷ། བཛྲེ་མཧཱ་པདྨེ། ཛྭ་

93-1-35b

ལེ་སུ་ཛྭ་ལེ། མ་ཧཱ་ཛྭ་ལེ་སྭཱཧཱ། སྙིང་གར་རྡོ་རྗེ་པདྨ་ཉིད། །རྡོ་རྗེ་བཅིང་བ་ཕུན་སུམ་ཚོགས། །མཛུབ་མོ་ལྕགས་ཀྱུ་འདྲ་བ་ནི། །བཅིང་བར་བྱ་བའི་ཕྱག་རྒྱ་འདི། །གཟི་བརྗིད་ཆེན་པོ་དག་དང་
ནི༑ ༑སྟོབས་ཆེན་ཕ་རོལ་གནོན་པ་དང༌། །ཐམས་ཅད་གྲུབ་པར་བྱེད་པའི་གནས། །ཐམས་ཅད་གྲུབ་པར་རབ་ཏུ་སྦྱིན། །འཇིག་རྟེན་འདས་པ་གྲུབ་པ་ཆེ། །སངས་རྒྱས་ཉིད་ཕྱིར་བླ་ན་
མེད༑ ༑སྡིག་པ་ཐམས་ཅད་འཕྲོག་པ་གྲུབ། །གསང་སྔགས་གྲུབ་པ་བླ་ན་མེད། །ཨོཾ་ཨ་མོ་གྷ་སིདྡྷི། སརྦྦ་ཏ་ཐཱ་ག་ཏ་སིདྡྷི། ཨ་བ་ལི་ཀཱ་ཡ་སིདྡྷི། མ་ཧཱ་བི་བུ་ལ་སིདྡྷི། ཀུ་རུ་ཀུ་རུ་
སྭཱཧཱ༑ རྡོ་རྗེ་ཐལ་མོ་མཉམ་བཞག་སྟེ། །གུང་མོ་གཤིབས་ཏེ་བསྒྲེང་པ་དང༌། །སྲིན་ལག་མཐེ་བོང་སོ་སོར་འགྱེད། །གུང་མོ་ཡིད་ཙམ་དགུག་བྱ་བ། །པདྨའི་དབང་ཕྱུག་སེམས་
དཔའ་ཆེ། །འཇིག་རྟེན་དབང་ཕྱུག་བླ་མ་སྟེ། །རྟག་ཏུ་རྣམ་གྲོལ་དཀྱིལ་འཁོར་ནི། །བྱང་ཆུབ་སེམས་དཔའ་ཐམས་ཅད་ཀྱིས། །ཕྱག་རྒྱ་བྱས་པ་འདི་ཡིན་ནོ། །ཕྱག་རྒྱ་འདི་དང༌།
དོན་ཡོད་པའི་སྙིང་པོའི་ཕྱག་རྒྱ་དང༌། ཕྱག་རྒྱ་དེ་དག་མཐོང་བ་ནི། འཇིག་རྟེན་དབང་ཕྱུག་མཐོང་བ་དང་འདྲ་བ་ཡིན་ནོ། །ཕྱག་རྒྱ་མཆོག་འདི་མཐོང་བ་ནི། རྣམ་པར་གྲོལ་བའི་
དཀྱིལ་འཁོར་མཐོང་བ་དང་འདྲ་བ་ཡིན་ཏེ། ཕྱིར་མི་ལྡོག་པ་ཐོབ་པར་འགྱུར་རོ། །ཕྱག་རྒྱ་འདི་བཅིངས་པ་ཙམ་མཐོང་བའི་མོད་ལ་དམ་ཚིག་ཐམས་ཅད་ཤེས་པར་འགྱུར་རོ། །

93-1-36a

མཐོང་བ་དང༌། བཟུང་བ་ཙམ་གྱི་མོད་ལ་འབྲས་བུ་ཆེན་པོ་འཐོབ་ཅིང་མོད་ལ་སངས་རྒྱས་ཀྱི་བྱང་ཆུབ་བླ་ན་མེད་པ་ཡིན་ནོ། །དཀོན་མཆོག་གསུམ་ལ་
ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ལ་ཕྱག་འཚལ་ལོ། །ཨོཾ་ཨ་བ་ལོ་ཀི་ཏ།
མ་ཧཱ་ཤུདྡྷ་སཏྭ་ས་ར་ས་ར། ས་མནྟ་ཨ་བ་བྷཱ་ས། ཀུཎྜ་ལ། དྷ་ལ་ཨ་མི་ཏཱ་བྷཱ་མུ་ཀུ་ཊ་དྷ་ར་ཛཱ་ཊ་མ་ཀུ་ཊ། ན་བ་བཛྲནྡྲ། མནྜི་ཏ། ཙ་ར་ཙ་ར། སཾ་བྷ་ར། བྷུ་བ་ཎི་ཤྭ་ར་པདྨ་བྷུ་
ཛེ་སྭཱཧཱ། ཕྱག་རྒྱ་ཆེན་པོ་བདུན་པོ་དེ་དག་ནི། འཇིག་རྟེན་ལས་འདས་པའི་བྱང་ཆུབ་སྙིང་པོའི་ལམ་གྱི་འབྲས་བུ་སྟོན་པ། རྟག་ཏུ་འཇིག་རྟེན་དབང་ཕྱུག་བླ་མའི་འཇིག་
རྟེན་མགོན་པོའི་ཆོས་ཀྱི་དཀྱིལ་འཁོར་བསྐོར་བ་ཡིན་ནོ། །ཕྱག་རྒྱ་བདུན་ནི། ཕྱག་རྒྱ་ཆེན་པོ་བྱེ་བ་ཕྲག་བདུན་གྱིས་ཡོངས་སུ་བསྐོར་བ་ཡིན་ཏེ། ཕྱག་རྒྱ་ཆེན་པོ་བདུན་པོ་
དེ་གང་དུ་བཅིངས་ཤིང་ཕྱག་རྒྱ་མཆོག་བཟུང་བ་ནི། ཕྱག་རྒྱ་ཆེན་པོ་བྱེ་བ་ཕྲག་བརྒྱ་བཅིངས་པར་འགྱུར་རོ། །བཟུང་བར་འགྱུར་རོ། །དེ་དག་ཐམས་ཅད་མཆོད་པ་དང༌།
བསྙེན་བཀུར་བྱས་པར་འགྱུར་རོ། །བསྟོད་པར་འགྱུར་རོ། །མིང་འཛིན་པ་བྱས་པར་འགྱུར་རོ། །ཕྱག་རྒྱ་བདུན་པོ་དེ་དག་ནི། གསང་སྔགས་སྒྲུབ་པ་ཐམས་ཅད་དང༌། ཀུན་

93-1-36b

ཏུ་ལས་ཐམས་ཅད་ལ་སྦྱར་བ་བྱའོ། །ཐམས་ཅད་བྱེད་པའི་ཕྱག་རྒྱ་འཇིག་རྟེན་ལས་འདས་པའི་ལམ་བླ་ན་མེད་པ་ཡིན་ནོ། །གང་ཞིག་ཕྱག་རྒྱ་དེ་དག་བཅིངས་པ་མཐོང་ཞིང་ཁྲུས་
ལེགས་པར་བྱས་ཏེ་གཙང་མས་སྒྲུབ་པར་བྱེད་པ་འདི་ནི། ངན་འགྲོར་འགྲོ་བར་མི་འགྱུར། སྔོན་གྱི་སྒྲིབ་པས་དམྱལ་བ་མཐོང་བར་མི་འགྱུར། ཕྱག་རྒྱ་བཅིངས་པ་ཙམ་གྱི་མོད་
ལ་ཡང་དག་པར་རྫོགས་པའི་སངས་རྒྱས་བྱ་བ་ཁྲག་ཁྲིག་འབུམ་ཕྲག་བདུན་གྱི་དྲུང་དུ་དགེ་བའི་རྩ་བ་བསགས་པར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་ཀུན་ཏུ་བཟུང་
བར་འགྱུར་རོ། །ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །ས་བཅུ་ལ་རབ་ཏུ་གནས་པར་འགྱུར་རོ། །ཕྱིར་མི་ལྡོག་པའི་གནས་རབ་ཏུ་ཐོབ་པར་འགྱུར་རོ། །མཚམས་
མེད་པ་ལྔ་བྱེད་པ་དང༌། དམ་པའི་ཆོས་སྤོང་བ་དང༌། འཕགས་པ་ལ་སྐུར་པ་འདེབས་པ་དང༌། མནར་མེད་པ་ལ་གཞོལ་བ་རྣམས་ཀྱི་ཅི་སྟེ་ཕྱག་རྒྱ་བཟུང་བ་ཙམ་དང༌། བསྟན་པ་
ཙམ་གྱི་མོད་ལ་སྡིག་པ་དེ་དག་ཐམས་ཅད་རྣམ་པར་ཞིག་པར་འགྱུར་རོ། །སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཡོངས་སུ་བཟུང་བར་འགྱུར་རོ། །ལྷ་དང༌། ཀླུ་
དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་ལ་སོགས་པ་རྣམས་ལས་ལེགས་པར་བསྲུངས་པར་འགྱུར་རོ། །དབང་ཕྱུག་དང༌། དབང་ཕྱུག་ཆེན་པོ་དང༌། རྒྱལ་

93-1-37a

པོ་ཆེན་པོ་བཞི་དང༌། གཤིན་རྗེ་དང༌། ཆུ་ལྷ་དང༌། ལུས་ངན་དང༌། གཞོན་ནུ་རྣམས་རྟག་ཏུ་རྒྱུན་མི་འཆད་པར་བསྲུང་བ་དང༌། བསྐྱབ་པ་དང༌། སྦ་བའི་ཕྱིར་
རྒྱུན་དུ་རྗེས་སུ་འབྲང་བ་བྱེད་པར་འགྱུར་རོ། །སེམས་ཅན་ཐམས་ཅད་དགའ་བ་མཐོང་བར་འགྱུར་རོ། །མཆོད་རྟེན་དུ་འགྱུར་བ་ཡིན་པར་འདོད་པ་དང༌། ལུས་རིང་བསྲེལ་གྱི་སྙིང་
པོ་ཡིན་པར་འགྱུར་རོ། །རྡོ་རྗེ་ལྟར་མཁྲེགས་པའི་ལུས་སུ་འགྱུར་རོ། །དུག་གིས་མི་ཚུགས། མེས་མ་ཡིན། མཚོན་གྱིས་མ་ཡིན། ཆུས་མ་ཡིན། དབྱིག་དུག་གི་
འཇིགས་པས་མ་ཡིན། སེངྒེས་མ་ཡིན། གཅན་གཟན་གཏུམ་པོས་མ་ཡིན། དུག་མི་བཟད་པས་མ་ཡིན། རྐུན་པོ་དང་མི་རྒོད་ཀྱིས་མ་ཡིན། ཁྱིམ་རྡིབ་པས་མ་ཡིན།
གནོད་སྦྱིན་དང༌། སྲིན་པོའི་གདོན་ཡང་འོང་བར་མི་འགྱུར། ནད་ཐམས་ཅད་འཇུག་པར་མི་འགྱུར། ལུས་ལ་དུག་སྦྱར་མ་དང༌། བྱད་དང༌། རྦོད་གཏོང་གི་འཇིགས་པ་འབྱུང་
བར་མི་འགྱུར་རོ། །རྟག་ཏུ་སྡིག་པ་ཅན་གྱི་རྨི་ལམ་མཐོང་བར་མི་འགྱུར་རོ། །རྟག་ཏུ་དེ་བཞིན་གཤེགས་པ་ལྟ་བ་མཐོང་བར་འགྱུར་རོ། །བྱང་ཆུབ་སེམས་དཔའ་ལྟ་བ་མཐོང་
བར་འགྱུར་རོ། །རྟག་ཏུ་འཕགས་པ་སྤྱན་རས་གཟིགས་དབང་ཕྱུག་མཐོང་སྟེ། རྟག་ཏུ་མཆོག་སྦྱིན་པ་མཛད་པར་འགྱུར་རོ། །ལྷ་ཐམས་ཅད་ཀྱང་རྟག་ཏུ་རྒྱུན་མི་འཆད་པར་

93-1-37b

འདིས་མཐོང་བར་དགྱེས་པར་འགྱུར་རོ། །རྟག་ཏུ་ཡོན་ཏན་དང༌། བསོད་ནམས་འབར་རོ། །དཔལ་གྱི་ལུས་ལ་ཤིན་ཏུ་འབར་བའི་ལུས་སུ་འགྱུར་རོ། །ཐམས་ཅད་དུ་འདི་མཆོད་
པར་འོས་པ་ཆེན་པོར་འགྱུར་ཏེ། རྒྱལ་པོ་དང༌། བློན་པོ་དང༌། བྲམ་ཟེ་དང༌། ཁྱིམ་བདག་དང༌། བཙུན་མོའི་འཁོར་གྱིས་མཆོད་པར་འོས་པ་ཆེན་པོར་འགྱུར་རོ། །ལྷའི་གནས་སུམ་ཅུ་
རྩ་གཉིས་ཀྱི་བར་དུ་ཡང་དགྱེས་པར་འགྱུར་ཏེ། མཆོད་པར་བྱེད་དོ། །ལྷ་རྣམས་ཀྱི་དབང་པོ་བརྒྱ་བྱིན་ལྷའི་བདག་པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་
པོ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། གཞོན་ནུ་དང༌། དྲང་སྲོང་གི་ཚོགས་རྣམས་ཀྱིས་མཆོད་པར་འོས་པ་ཆེན་པོར་འགྱུར་རོ། །སེམས་ཅན་ཐམས་ཅད་ཀྱང་
རྟག་ཏུ་དེ་མཐོང་བར་འདོད་པར་འགྱུར་རོ། །རྟག་ཏུ་དགྱེས་པར་སྟོན་པ་བཞེད་པར་འགྱུར་རོ། །རིག་སྔགས་འཆང་བས་ཁྲུས་བྱས་གོས་གཙང་མ་བགོས་ཏེ་གཙང་མར་བྱས་ལ་
དྲི་སྣ་ཚོགས་ཀྱིས་ལུས་བསྐུ་བ་དང༌། བདུག་པ་སྣ་ཚོགས་ཀྱིས་བདུག་པ་བྱས་ལ། ཙནྡན་དཀར་པོ་དང༌། གུར་གུམ་གྱིས་ལག་པ་གཉིས་བསྐུས་ཏེ་ག་པུར་དང༌། གླ་རྩིས་
བསྐོས་པའི་ས་ཕྱོགས་གཙང་མར་རས་ཀྱི་སྐུ་གཟུགས་ཀྱི་སྤྱན་སྔའམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྔའམ། འཕགས་པ་སྤྱན་རས་གཟིགས་དབང་ཕྱུག་གི་སྐུ་

93-1-38a

གཟུགས་ཀྱི་སྤྱན་སྔར་སྐྱིལ་མོ་ཀྲུང་བཅས་ཏེ་འདུག་ནས་ཕྱག་རྒྱ་འདི་བཅིང་བར་བྱའོ། །མཆོད་རྟེན་རིང་བསྲེལ་ཅན་གྱི་དྲུང་དུ་ཕྱག་རྒྱ་བཅིང་བར་
བྱའོ༑ ༑སངས་རྒྱས་ལ་མཆོད་པའི་ཚོགས་ཡོན་ཆབ་ལ་སོགས་པ་དབུལ་བར་བྱའོ། །བྱམས་པ་དང༌། སྙིང་རྗེའི་སེམས་སུ་བྱའོ། །སེམས་ཅན་ཐམས་ཅད་ལ་ལྷག་པར་བརྩེ་
བ་དང༌། སྙིང་རྗེའི་སེམས་བསྒོམ་པར་བྱའོ། །སེམས་ཅན་ཐམས་ཅད་ལ་བུ་གཅིག་པ་དང་འདྲ་བར་ཤེས་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་ཡིད་ལ་
དྲན་པར་བྱའོ། །སངས་རྒྱས་ཡིད་ལ་བྱེད་པ་དྲན་པ་བསྒོམ་པར་བྱ་སྟེ། ཕྱག་རྒྱ་ཆེན་པོ་བདུན་པོ་དེ་དག་བཅིང་བ་བྱས་ན། ཕྱག་རྒྱ་བྱེ་བ་ཕྲག་བདུན་བཅིངས་པར་འགྱུར་རོ།།
དེ་ནས་མཐུ་བརྗོད་པར་བྱའོ། །མཐུ་ནི། འཇིག་རྟེན་ལས་འདས་པ་ཡང་དག་པར་མཐོང་བ་དང༌། དོན་ཡོད་པའི་ཞགས་པའི་ཆོ་འཕྲུལ་དང༌། རང་བཞིན་གྱི་སྐུ་མངོན་དུ་
མཐོང་བ་ཡིན་ནོ། །རྒྱལ་པོའམ། བཙུན་མོའི་ནང་དུའམ། སྐྱེ་བོ་མང་པོའི་ནང་དུ་ཚོགས་པ་དང༌། དགེ་སློང་གི་ཚོགས་ཀྱི་དགེ་འདུན་གྱི་ནང་དུའམ། འཁོར་དུ་བཅད་པའི་
ནང་དུའམ། རིག་བྱེད་བཞི་ཚོགས་པ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། རྗེའུ་རིགས་དང༌།

93-1-38b

དམངས་རིགས་དང་བཅས་པ་དེ་དག་གི་ནང་དུ་དེ་དག་གིས་དོན་ཡོད་པའི་ཞགས་པའི་ཆོ་འཕྲུལ་འཇིག་རྟེན་ལས་འདས་པ་མོད་ལ་མངོན་དུ་མཐོང་བ་དང༌། འདས་པའམ། མ་
འོངས་པ་དང༌། ད་ལྟར་བྱུང་བའི་འཆི་བ་དང༌། སྐྱེ་བ་དང༌། སྐྱེས་ནས་ཡང་དག་པར་དགེ་བ་དང༌། མི་དགེ་བའི་འབྲས་བུ་དང༌། དགེ་བ་དང༌། མི་དགེ་བས་ཤི་བ་དང༌། སྐྱེས་ནས་ཕྱུག་
པོའམ། དབུལ་པོའམ། རྒྱལ་པོ་ཐོབ་པའམ། ལྷའི་ལོངས་སྤྱོད་དང༌། ལྷའི་གནས་སུམ་ཅུ་རྩ་གཉིས་དང༌། བརྒྱ་བྱིན་དང༌། ཚངས་པ་དང༌། ཁྱབ་འཇུག་དང༌། རྟག་ཏུ་དབང་ཕྱུག་
ཆེན་པོར་འགྱུར་བ་དང༌། ཀླུའི་སྐྱེ་གནས་དང༌། ཡི་དྭགས་དང༌། གནོད་སྦྱིན་དང༌། སྲིན་པོ་གསང་བ་པ་རྣམས་ཀྱིས་དམྱལ་བ་མི་བ་མི་ཟད་པར་སྐྱེ་བ་དང༌། མཚམས་མེད་པ་ལ་ཐུག་
གི་བར་དུ་མཐོང་བ་དང༌། བྲམ་ཟེའི་རིགས་སམ། རྒྱལ་རིགས་སམ། གཞན་ཡང་རིགས་དུ་མ་སྣ་ཚོགས་པར་སྐྱེ་བར་མཐོང་བ་དག་འཇིག་རྟེན་མགོན་པོའི་མཐུས་མངོན་སུམ་
དུ་མཐོང་བར་འགྱུར་རོ། །འཇིག་རྟེན་པའི་ལས་བསྒྲུབ་པར་བྱ་བ་དེ་དག་ཐམས་ཅད་བསྟན་པར་བྱ་སྟེ། རྒྱལ་བ་དང༌། རྣམ་པར་རྒྱལ་བ་དང༌། བདེ་བ་དང༌། ལོ་ལེགས་པ་དང༌། མི་
ངས་དང༌། ཡམས་ཀྱི་ནད་དང༌། ཕ་རོལ་གྱི་འཁོར་རམ་རང་གི་འཁོར་ལ་གནོད་པ་དང༌། དགྲ་དང༌། ཕྱིར་རྒོལ་བ་དང༌། འགྱེད་པ་དང༌། གཡུལ་སྤྲོད་པ་དང༌། ཚེ་རིང་བ་དང༌། ཚེ་ཐུང་བ་

93-1-39a

དང༌། ནད་འབྱུང་བ་དང༌། ནད་མེད་པ་དང༌། ཆར་འབབ་པ་དང༌། ཤིན་ཏུ་ཆར་འབབ་པ་དང༌། ཆར་མི་འབབ་པ་དང༌། དུས་མ་ཡིན་པར་འབབ་པ་དང༌། དར་
བ་དང༌། རྒུད་པ་དང༌། འབྱོར་པ་དང༌། མི་འབྱོར་པ་དང༌། འོང་བ་དང༌། འགྲོ་བ་དང༌། ནོར་དང༌། འབྲུ་རྙེད་པ་དང༌། འཕེལ་བ་དང༌། འབྲི་བ་དང༌། ལོ་ཉེས་པ་མཐོང་བ་དང༌། འཁོར་
བ་ན་ད་ལྟར་གྱི་ལས་གང་ཅུང་ཟད་ལེགས་པར་བྱེད་པ་དང༌། ཉེས་པ་བྱེད་པ་དང༌། དགེ་བའམ། མི་དགེ་བའམ། འབྲི་བའམ། འཕེལ་བའམ། སྐྱེ་བ་ལེགས་པར་སྐྱེ་བའམ། ངན་
པར་སྐྱེ་བ་དང༌། བུ་འབྱུང་བ་བུ་ཕོའམ། བུ་མོའམ། བུ་བཟང་པོའམ། བུ་ངན་པའམ། བསོད་ནམས་ཅན་ནམ། བསོད་ནམས་མེད་པ་མངལ་ན་གནས་པ་དེ་དག་བདེན་པ་
ཉིད་དུ་མཐོང་སྟེ། ལས་ཀྱི་ཆོ་ག་ལེགས་པར་བྱས་པས་ཐེ་ཚོམ་མི་བྱའོ། །ཚེས་གྲངས་དང༌། རྒྱུ་སྐར་དང༌། ཉིན་མཚན་བརྗོད་པར་བྱ་མི་དགོས་ཀྱི། བཟླས་བརྗོད་དང༌། གཏོར་
མ་དང༌། གཙང་སྦྲ་དང༌། བཀྲུ་བཤལ་དང༌། ཤིན་ཏུ་ཁྲུས་བྱ་བ་དང༌། གོས་གཙང་མ་བཅང་བ་དང༌། བདེན་པར་སྨྲ་བ་དང༌། བྱམས་པའི་སེམས་དང༌། བླ་མ་ལ་ལེགས་པར་
མཉན་པ་དེ་བཟུང་བ་ཁོ་ནར་བྱའོ། །ཟས་དང༌། སྐོམ་གཙང་མ་དང༌། ཆང་དང༌། ཤ་དང༌། བེག་ཙོང་དང༌། སྒོག་སྐྱ་དང༌། ཀེའུ་དང་འདྲེས་པར་བྱས་པའི་འདྲེས་པའི་ཟས་ཡོངས་

93-1-39b

སུ་སྤང་བ་དང༌། ཤིན་ཏུ་འབགས་པ་དང༌། དེ་དག་ནི། ཁྱབ་པར་འདོད་པས་ཡོངས་སུ་སྤངས་པར་བྱས་ན། ལས་འདི་ནི། མོད་ལ་ཐམས་ཅད་མངོན་དུ་མཐོང་བར་འགྱུར་རོ། །དཀའ་
ཐུབ་སྤྱོད་པ་ལ་བརྙས་སེམས་མི་བྱ། མ་གུས་པ་མི་བྱའོ། ཀློག་ཏུ་ཡང་མི་བྱའོ། །རྗེས་སུ་བསྟན་པ་དེ་དག་ནི། མཆོག་ཡིན་ནོ། །བསྒྲུབ་པར་བྱ་བ་མཆོག་དེ་དག་ནི། འཇིག་རྟེན་
དབང་ཕྱུག་མགོན་པོས་བཀའ་སྩལ་པ་ཡིན་ནོ། །དངུལ་ལས་མེ་ལོང་ཆུ་ཞེང་དུ་སོར་བཅུ་དྲུག་པ་བྱས་ལ་ཟངས་ལས་པདྨོའི་གདན་ཁྲུ་གང་གི་ཚང་སྡོང་བུ་དང་བཅས་པར་བྱའོ། །
མེ་ལོང་གི་གོང་དུ་དངུལ་ལམ། གསེར་ལས་འཕགས་པ་སྤྱན་རས་གཟིགས་དབང་ཕྱུག་དོན་ཡོད་པའི་ཞགས་པ་བྱ་སྟེ། ཚད་སོར་བཞི་པ། གདན་པདྨོ་ཕྱག་བཞི་ལ་མདུང་རྩེ་
གསུམ་པ་དང༌། ཞགས་པ་དང༌། པདྨ་དང༌། ནོར་བུ་རིན་པོ་ཆེ་ཐོགས་པར་བྱ་བ་ནི། འཇོག་སྦྱོང་ལེགས་པར་བྱས་པ། འཇམ་པོ་འོད་ཕྱིན་པ་ཙམ་དུ་སྦྱང་བར་བྱའོ། །དེ་ནས་རིག་སྔགས་
འཆང་བས་མེ་ལོང་གི་གོང་གི་འཇིག་རྟེན་དབང་ཕྱུག་གི་སྐུ་ལ་རིང་བསྲེལ་གཞག་པར་བྱའོ། །ག་བུར་དང༌། གླ་རྩིས་སྐུ་ལ་མཆོད་པར་བྱའོ། །མེ་ལོང་གི་ཉེ་འཁོར་ཐོག་ཐག་
ཏུ་དངུལ་གྱི་མེ་ཏོག་དང༌། གསེར་གྱི་མེ་ཏོག་རིན་པོ་ཆེ་སྣ་ཚོགས་ཀྱིས་སྤྲས་པའི་ཕྲེང་བ་གདགས་པར་བྱའོ། །དབང་བསྐུར་བའི་དར་གདགས་པར་བྱའོ། །དེ་ནས་རིག་སྔགས་འཆང་

93-1-40a

བས་མེ་ལོང་དེ་ལ་ཉི་མ་རེ་རེ་ཞིང་དུས་གསུམ་དུ་དོན་ཡོད་པའི་ཞགས་པའི་སྙིང་པོ་བརྒྱ་རྩ་བརྒྱད་བཟླས་བརྗོད་བྱ་སྟེ། ཇི་ཙམ་བརྒྱད་སྟོང་ཚང་གི་
བར་དུ་བྱའོ། །ཁྲོ་བོའི་རྒྱལ་པོ་དབང་བསྐུར་བར་བྱའོ། །དེ་ནས་མེ་ལོང་འབར་བར་འགྱུར་རོ། །གཅིག་ཁོ་ནར་ཁ་དོག་སྣ་ཚོགས་པར་འབར་བར་འགྱུར་རོ། །འཇིག་རྟེན་
དབང་ཕྱུག་གི་སྐུ་གཟུགས་དེ་ལས་ལྷ་རྫས་ཀྱི་ཆུ་འཛག་གོ །འོད་ཟེར་སྣ་ཚོགས་འབྱུང་ངོ༌། །དེ་ནས་རིག་སྔགས་འཆང་བའི་ལུས་འབར་ཞིང་དགའ་བར་འགྱུར་རོ། །དོན་
ཡོད་པར་དགའ་བ་དྲི་མ་མེད་པ་ཞེས་བྱ་བ་དོན་ཡོད་པའི་ཞགས་པའི་སྙིང་པོ་ཆོ་ག་ཞིབ་མོ་གྲུབ་པ་འཐོབ་པར་འགྱུར་རོ། །ལུས་ཤིན་ཏུ་དྲི་མ་མེད་ཅིང་ཡོངས་སུ་དག་པར་
འགྱུར་རོ། །དེ་ནས་རིག་སྔགས་འཆང་བས་འཇིག་རྟེན་ཐམས་ཅད་ཀྱི་མངོན་སུམ་དོན་ཡོད་པའི་ཞགས་པ་རྣམ་པར་འཕྲུལ་པ་འགྲུབ་པ་བསྟན་པར་བྱ་དགོས་པས། དེ་
ནས་རིག་སྔགས་འཆང་བས་ས་དང་བའི་ལྕི་བ་བསྲེས་པའི་དཀྱིལ་འཁོར་རྒྱར་ཁྲུ་བཞི། འཕང་དུ་ཁྲུ་ངོ་པ་བྱས་པ་ཤིན་ཏུ་མཁྲེགས་པ་ཤིན་ཏུ་འཇམ་པར་བྱའོ། །ཐིག་
སྐུད་ཀྱིས་རྣམ་པར་ཕྱེ་སྟེ། ཚོན་སྣ་ཚོགས་རྣམ་པར་དབྱེ་ཞིང་སྒོ་བཞི་རྣམ་པར་ཕྱེ་ནས་དཀྱིལ་འཁོར་གྱི་སྒོ་རྣམ་པར་ཕྱེ་སྟེ་པདྨ་འདབ་མ་བརྒྱད་ཚོན་གྱིས་གསལ་

93-1-40b

བར་བྲི་ཞིང་པདྨའི་དཀྱིལ་དུ་གེ་སར་དང༌། ཟེ་བ་བྱའོ། །སྟེགས་བུ་གྲུ་བཞི་ལ་རིན་པོ་ཆེ་སྣ་ཚོགས་ཀྱིས་བརྒྱན་པ་དང༌། སྟེགས་བུའི་གྲྭ་བཞིར་རྒྱལ་པོ་ཆེན་པོ་བཞི་གོ་ཆ་བགོས་
པ༑ གཏུམ་པ། འཇིགས་པར་བྱེད་པའི་གཟུགས་བྲི་བར་བྱའོ། །སྟེགས་བུའི་དབུས་ཀྱི་གནས་བར་བར་དུ་ལྷ་དབང་ཕྱུག་དང༌། དབང་ཕྱུག་ཆེན་པོ་དང༌། གཤིན་རྗེ་དང༌། ཆུ་ལྷ་
དང༌། གཞོན་ནུ་དང༌། ལུས་ངན་པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། ལྷ་དབང་ཕྱུག་དང༌། ཕྱག་ན་རྡོ་རྗེ་དང༌། རལ་པ་གཅིག་པ་དང༌། སྒྲོལ་མ་དང༌།
དཀར་མོ་དང༌། ཁྲོ་གཉེར་མ་དང༌། རྡོ་རྗེ་ཕོ་ཉ་མོ་རྣམས་ཚོན་སྣ་ཚོགས་ཀྱིས་བྲི་ཞིང་རྒྱན་ཐམས་ཅད་ཀྱིས་བརྒྱན་པ། མེ་ཏོག་སྣ་ཚོགས་ཐོགས་པ་བྱའོ། །སྟེགས་བུའི་ཕྱི་རོལ་
ཏུ་མདུང་རྩེ་གསུམ་པའི་ཕྲེང་བ་དང༌། རྡོ་རྗེ་ཕྲེང་བ་དང༌། པདྨའི་ཕྲེང་བ་ཀུན་ཏུ་བྱའོ། །ཕྲེང་བའི་བར་དབུས་དང༌། གྲྭའི་བར་དུ་ལྷ་མོ་བརྒྱད་དང༌། འཇིགས་བྱེད་མ་དང༌། དཔེ་
མེད་མ་དང༌། བ་སིནྟི་དང༌། དཔལ་སྒྲ་དབྱངས་དང༌། སའི་ལྷ་མོ་དང༌། དུང་ཅན་མ་དན། པུས་པ་དནྟི་རྣམས་རྒྱན་ཐམས་ཅད་ཀྱིས་བརྒྱན་པ། མེ་ཏོག་སྣ་ཚོགས་དང༌། རིན་པོ་ཆེའི་
སྣོད་ཐོགས་པ་བྱའོ། །ཕྱི་རོལ་ཐོག་ཐག་ཏུ་ཕྲེང་བའི་བར་བར་དུ་དྲི་སྣ་ཚོགས་ཀྱིས་དཀྱིལ་འཁོར་བསྐུ་ཞིང་ཙནྡན་དཀར་པོ་དང༌། གུར་གུམ་གྱི་མཆོད་པ་སྣ་ཚོགས་བྱའོ། །ག་

93-1-41a

བུར་དང༌། གླ་རྩིས་མཆོད་ཅིང༌། དཀྱིལ་འཁོར་ཀུན་ཏུ་དར་སྣ་ཚོན་སྣ་ལྔའི་རྒྱལ་མཚན་དང༌། མདའ་དང༌། རྟ་བབས་ཀྱིས་བརྒྱན་པར་བྱའོ། །དངུལ་
གྱི་སྣོད་བཞི་ཅུང་པེང་གིས་བཀང་སྟེ་གཞག་པར་བྱའོ། །དངུལ་གྱི་སྣོད་བཞི་གཏོར་མ་དཀར་གསུམ་གྱིས་དགང་བར་བྱའོ། །དངུལ་གྱི་སྣོད་བཞིར་མཆོད་ཡོན་གྱི་ཆུ་བཞག་
པར་བྱའོ། །སྣོད་བརྒྱད་རོ་སྣ་ཚོགས་ཀྱི་གཏོར་མས་དགང་བར་བྱའོ། །འབྲས་བུ་རྣམ་པ་སྣ་ཚོགས་གཞག་པར་བྱའོ། །ཁ་ཟས་བཟའ་བ་དང༌། གཏོར་མ་སྣ་ཚོགས་གཞག་
པར་བྱའོ། །དྲི་སྣ་ཚོགས་དང༌། བྱུག་པས་དངུལ་གྱི་སྣོད་བཀང་སྟེ་གཞག་པར་བྱའོ། །དངུལ་གྱི་པོག་ཕོར་བརྒྱད་ཙནྡན་དང༌། ཨ་ག་རུ་དང༌། ཏུ་རུ་ཀ་དང༌། ག་པུར་དང༌། གླ་
རྩི་དང༌། གུར་གུམ་དང༌། སྲ་རྩི་པོག་དང༌། པོག་གིས་གང་བར་བྱ་ཞིང༌། བདུག་སྤོས་སྣ་ཚོགས་པ་བསྲེག་གོ །དངུལ་དང༌། ཟངས་དང༌། གསེར་གྱི་མེ་ཏོག་གི་སྙིང་པོའི་
དཀྱིལ་འཁོར་དུ་བཅལ་དུ་དགྲམ་མོ། །ཕྱིའི་དཀྱིལ་འཁོར་དུ། ཇི་ལྟར་རྙེད་པའི་མེ་ཏོག་བཅལ་དུ་དགྲམ་པར་བྱ་སྟེ། ཕྲེང་བ་རྣམས་ཁོ་ར་ཡུག་ཏུ་བསྐོར་ནས་བཞག་སྟེ། དེ་
ལ་ཡང་མེ་ལོང་ལེགས་པར་བརྒྱན་པར་བྱས་ནས་དབུས་ཀྱི་དཀྱིལ་འཁོར་གྱི་པདྨའི་གེ་སར་དང༌། ཟེའུ་འབྲུ་ལ་ཤར་དུ་ཕྱོགས་པར་གཞག་པར་བྱའོ། །རིག་སྔགས་འཆང་

93-1-41b

གཙང་མ་ཁྲུས་བྱས་གོས་གཙང་མ་བགོ་བར་བྱ་སྟེ། དཀྱིལ་འཁོར་གྱི་ལས་དང༌། བྱ་བ་ཐམས་ཅད་བྱས་ནས་མེ་ལོང་ལ་མངོན་དུ་ཕྱོགས་ཏེ་སྐྱིལ་མོ་ཀྲུང་དུ་འདུག་པར་གྱུར་ནས་
འཕགས་པ་དོན་ཡོད་པའི་ཞགས་པའི་སྙིང་པོ་བཟླས་བརྗོད་དབུལ་བར་བྱ་སྟེ། བཟླས་བརྗོད་བརྒྱ་རྩ་བརྒྱད་རྫོགས་པ་དང༌། ཁྲོ་བོའི་རྒྱལ་པོས་དབང་བསྐུར་རོ། །དབང་བསྐུར་བ་
ཙམ་གྱི་མདོ་ལ་འཇིག་རྟེན་ཐམས་ཅད་ཀྱི་མངོན་སུམ་དང༌། འཁོར་ཆེན་པོའི་དབུས་སུ་མེ་ལོང་གི་དབུས་དེར་འཕགས་པ་སྤྱན་རས་གཟིགས་དབང་ཕྱུག་རང་གི་གཟུགས་ཀྱིས་
མཐོང་སྟེ། མེ་ལོང་གི་དབུས་དེ་ནས་རིག་སྔགས་འཆང་དེ་ལ་ལེགས་སོ་ཞེས་བྱ་བ་སྦྱིན་པར་མཛད་དོ། །རིག་སྔགས་འཆང་ཆེན་པོ་ལེགས་སོ་ལེགས་སོ། །བདག་ལ་དོན་ཡོད་
པའི་མེ་ལོང་ལ་འབེབས་པའི་དེ་ཁོ་ན་ཉིད་དམ་པར་གྱུར་པ་འདི་ཐམས་ཅད་ཡང་དག་པར་མཐོང་སྟེ། འཇིག་རྟེན་དང༌། འཇིག་རྟེན་ལས་འདས་པའི་ལས་ཀྱི་འབྲས་བུ་བླ་ན་མེད་པ་
ཞེས་བྱ་བ་ཡོངས་སུ་དག་པ་ཉིད་དོ། །རིག་སྔགས་འཆང༌། ཁྱོད་ཀྱིས་འབྲས་བུ་ཆེན་པོ་འཇིག་རྟེན་ལས་འདས་པའི་ལམ་མཚུངས་པ་མེད་པ་ཐོབ་བོ། །ཁྱོད་ཀྱིས་དོན་ཡོད་པའི་
ཞགས་པའི་སྙིང་པོའི་འཇིག་རྟེན་དང༌། འཇིག་རྟེན་ལས་འདས་པའི་སྒྲུབ་པའི་ཆོ་ག་དང༌། ཆོ་ག་ཞིབ་མོ་དང༌། དཀྱིལ་འཁོར་དང༌། ཕྱག་རྒྱ་གྲུབ་བོ། །རིག་སྔགས་འཆང༌། འཇིག་

93-1-42a

རྟེན་དང༌། འཇིག་རྟེན་ལས་འདས་པའི་ཆོ་ག་གང་འདོད་པ་སྨྲོས་ཤིག །དེ་ཐམས་ཅད་སྦྱིན་པར་བྱའོ། །ཞེས་སོ། །དེ་ནས་རིག་སྔགས་འཆང་གིས་མཆོག་
གང་དོན་དུ་གཉེར་བ་དེ་བླངས་ན་ཐམས་ཅད་འཕྲལ་ཉིད་དུ་སྦྱིན་པར་བྱེད་དོ། །འཁོར་གྱི་དཀྱིལ་འཁོར་གང་ཡིན་པ་དེར་ཀུན་ནས་འོངས་པའི་བུད་མེད་དང༌། སྐྱེས་པ་
དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། དམངས་རིགས་དང༌། རྗེ་རིགས་དང༌། རྒྱལ་པོ་དང༌། བློན་པོ་དང༌། བཀྲབས་པ་དང༌། མདུན་
ན་འདོན་དང༌། བཙུན་མོའི་འཁོར་དུ་ཀུན་འོངས་པ་དང༌། བསོད་ནམས་དང་ལྡན་པའམ། བསོད་ནམས་དང་མི་ལྡན་པའམ། ཡོངས་སུ་དག་པའམ། ལྟ་བ་ངན་པའམ། གཞན་
དམྱལ་བ་པའི་སེམས་ཅན་གཏི་མུག་གི་མུན་པ་ལ་ལྷུང་པ། མནར་མེད་པ་ལ་གཞོལ་བ། མཚམས་མེད་པ་ལྔ་བྱེད་པ། འཕགས་པ་ལ་སྐུར་པ་འདེབས་པ། དམ་པའི་ཆོས་
སྤོང་བ་གང་ཡིན་པ་དེ་རྣམས་ཐམས་ཅད་ལའང་འཕགས་པ་སྤྱན་རས་གཟིགས་དབང་ཕྱུག་གི་ལུས་དེ་ལ་སྟོན་པར་བྱེད། ཐམས་ཅད་དུ་སྨྲ་བར་བྱེད། ཡང་དག་པར་དབུགས་
འབྱིན་པར་བྱེད། ཐམས་ཅད་དུ་རང་གི་ལས་ལ་དགེ་བའམ། མི་དགེ་བའི་འབྲས་བུ་རྣམ་པར་སྨིན་པ་དེ་ཐམས་ཅད་སྟོན་པར་བྱེད་དོ། །རིག་སྔགས་ཀྱིས་ཆོམ་རྐུན་དང༌།

93-1-42b

གདོལ་པ་དང༌། རིག་སྔགས་སྤོང་ཞིང་ཉམས་པར་བྱེད་པ་དང༌། རིག་སྔགས་སུན་འབྱིན་པར་བྱེད་པ་དང༌། རིག་སྔགས་ལ་མ་དད་ཅིང་གུས་པས་མི་ཉན་པ་དེའི་མི་མཐོང་བ་ནི།
མ་གཏོགས་ཏེ། གཞན་དུ་ན་རང་གི་ལས་ཀྱི་འབྲས་བུ་སྡུག་བསྔལ་རྣམ་པ་སྣ་ཚོགས་ངེས་པར་འབྱུང་བར་མཐོང་ངོ༌། །དེ་ནས་སེམས་ཅན་དེ་རྣམས་གང་འདོད་པའི་དོན་ཡིད་
ལ་བྱེད་པ་འཇུག་སྟེ། འཇིག་རྟེན་པའམ། འཇིག་རྟེན་ལས་འདས་པ་དེ་ཐམས་ཅད་འཁོར་གྱི་དཀྱིལ་འཁོར་ཆེན་པོར་རང་རང་གི་འབྲས་བུ་ངེས་པར་འབྱུང་བ་བསོད་ནམས་
དང༌། བསོད་ནམས་མ་ཡིན་པའི་འབྲས་བུ་མཐོང་བར་བྱེད་དོ། །དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་མཐོང་ངོ༌། །དེ་བཞིན་གཤེགས་པའི་སྐུ་ཆེན་པོ་དང༌།
ཁང་པ་བརྩེགས་པ་དང་བཅས་པའི་གཞལ་ཡས་ཁང་མཐོང་ངོ༌། །པོ་ཊ་ལ་ཀའི་རི་བོའི་གཞལ་ཡས་ཁང་རྣམས་བཅོམ་ལྡན་འདས་ཀྱི་རྣམ་པར་འཕྲུལ་པ་དང་བཅས་པ་དང༌།
འཕགས་པ་སྤྱན་རས་གཟིགས་དབང་ཕྱུག་འཁོར་དང་བཅས་པ་གཞལ་ཡས་ཁང་ན་ལྷ་དང་ཀླུས་ཡོངས་སུ་བསྐོར་བ་མཐོང་ངོ༌། །གཞན་ཇི་ལྟར་ད་ལྟར་གྱི་དགེ་བ་དང༌། མི་
དགེ་བའམ། ལོ་ལེགས་པ་དང༌། ལོ་ཉེས་པའམ། ནད་དང༌། འཆི་བ་དང༌། ཚེ་ཐུང་བ་དང༌། ཚེ་རིང་བ་དང༌། རང་གི་དམག་ཚོགས་དང༌། ཕ་རོལ་གྱི་དམག་ཚོགས་དང༌། གཡུལ་

93-1-43a

དང༌། འཁྲུག་པ་དང༌། འཇིགས་པ་དང༌། རྒྱལ་པའམ། ཕམ་པའམ། བརླག་པའམ། མ་བརླག་པའམ། ཡམས་དང༌། ཆར་ཆེས་པ་དང༌། དུས་མ་
ཡིན་པའི་ཆར་རམ། ཆར་མེད་པའམ། རླུང་ངམ། སད་དམ། ཚད་པ་ཡང་རུང་སྟེ་དེ་དག་ཐམས་ཅད་མཐོང་ངོ༌། །ནོར་དང་ལྡན་པའམ། ཉམས་པའམ། འཕེལ་པའམ། ལོ་
ཐོག་གམ། མེ་ཏོག་གམ། འབྲས་བུ་འཕེལ་བ་ཡང་རུང་སྟེ། དེ་དག་ཐམས་ཅད་མཐོང་ངོ༌། །ཆོམ་རྐུན་དང༌། རྐུན་པོ་དང༌། དུག་དང༌། མཚོན་ཆའི་འཇིགས་པའམ། རྒྱལ་
པོའི་འཇིགས་པའམ། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། མཁའ་འགྲོ་མ་དང༌། བརྗེད་བྱེད་ཀྱི་འཇིགས་པ་དེ་ཐམས་ཅད་མཐོང་ངོ༌། །ནོར་ཆེན་པོའམ། །ནོར་མེད་
པ་དེ་ཐམས་ཅད་མཐོང་ངོ༌། །འཆི་འཕོ་བ་དང༌། སྐྱེ་བ་མཐོང་ངོ༌། །བུ་ཐོབ་པ་དང༌། གྲོང་དང༌། གྲོང་ཁྱེར་དང༌། ཡུལ་དང༌། ལྗོངས་ཐོབ་པ་དང༌། བུད་མེད་ཐོབ་པ་དེ་ཐམས་ཅད་
མཐོང་སྟེ། འདི་ལ་དོགས་པ་དང༌། ཡིད་གཉིས་དང༌། ཐེ་ཚོམ་བསྐྱེད་པར་མི་བྱ་ཞིང༌། མཆོག་ཏུ་དད་པ་དང༌། གུས་པས་ཤིན་ཏུ་འབད་དེ་ཆོ་ག་འདི་བསྒྲུབ་པར་བྱའོ། །
དོན་ཡོད་ཞགས་པའི་རྣམ་པར་ཐར་པའི་དཀྱིལ་འཁོར་དུ་འཇིག་རྟེན་ལས་འདས་པའི་སྒྲུབ་ཐབས་ཀྱི་ཆོ་ག་རྫོགས་སོ།།    །།དེ་ནས་ཡང་གནོད་སྦྱིན་གྱི་སྡེ་དཔོན་

93-1-43b

ཆེན་པོ་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་གིས་དོན་ཡོད་པའི་ཞགས་པའི་སྙིང་པོ་གསུངས་པ་ཆོ་ག་ཞིབ་མོའི་ཉེ་བར་སྤྱོད་པ་དང་བཅས་པ་དང༌། དཀྱིལ་འཁོར་དང་ཕྱག་རྒྱ་རིམ་པར་ཕྱེ་བ་དང༌། རས་རིས་ཤིན་
ཏུ་ཟབ་པ། ཤིན་ཏུ་གཏིང་དཔག་དཀའ་ཞིང་ཤིན་ཏུ་རྒྱ་ཆེ་ལ། ཤིན་ཏུ་སྒྲུབ་དཀའ་བ་དང༌། དཀྱིལ་འཁོར་མང་པོ་དང༌། ཕྱག་རྒྱ་མང་པོ་དང༌། གསང་སྔགས་མང་པོ་དང༌། རས་
རིས་མང་པོ་ཡོངས་སུ་བསྒྲགས་པ་རྣམས་ནི། རབ་རིབ་དང་བྲལ་བར་མཐོང་སྟེ། བཅོམ་ལྡན་འདས། རྒྱ་མཚོ་ཆེན་པོ་དུག་ཅན་པ་ཟབ་པ་ལྟ་བུ། ལྷུན་པོ་ཆེན་པོ་དང་མཚུངས་
པ་ལྟ་བུ༑ སྨིག་རྒྱུ་ལྟ་བུ། རྡུལ་ཕྲ་རབ་ལྟ་བུ། དེ་བཞིན་གཤེགས་པའི་ཡེ་ཤེས་དང་མཚུངས་པ་ལྟ་བུ། བགྲང་བ་ལས་ཡང་དག་པར་འདས་པ། མཚུངས་པ་མེད་པ། གཞལ་
དུ་མེད་པ། ཚད་མེད་པ། བསྐལ་པའི་གྲངས་ཀྱིས་བགྲང་བར་བྱ་བ་མེད་པའི་བསྐལ་པའི་ཚད་མ་དང༌། བསྐལ་པ་བསམ་གྱིས་མི་ཁྱབ་པའི་ཚད་མ་དང༌། ལྷའི་ཡུལ་གྱི་ཚད་མ་
དང༌། ཀླུའི་ཡུལ་གྱི་ཚད་མ་དང༌། སེམས་ཅན་གྱི་ཚད་མ་དང༌། དེ་བཞིན་གཤེགས་པའི་བསམ་གྱིས་མི་ཁྱབ་པའི་ཚད་མ་དང༌། དེ་བཞིན་གཤེགས་པའི་སྤྱན་ལ་སྣང་བའི་ཚད་

93-1-44a

མ་དང༌། དེ་བཞིན་གཤེགས་པའི་ཡེ་ཤེས་ལ་ཀུན་ཏུ་སྣང་བའི་ཚད་མ་དང༌། བྱང་ཆུབ་སེམས་དཔའི་ཡེ་ཤེས་ཀྱི་ཚད་མ་དང༌། བདུད་ཀྱི་ཡུལ་གྱི་ཚད་མ་
རྣམས་ཀྱིས་ཐོག་མར་དམིགས་པ་མ་ལགས་སོ། །བཅོམ་ལྡན་འདས་བར་དུ་ཡང་དམིགས་པ་མ་ལགས། བཅོམ་ལྡན་འདས། བར་དུ་ཡང་དམིགས་པ་མ་ལགས་སོ། །ཐ་
མར་ཡང་མ་ལགས་ན། བཅོམ་ལྡན་འདས། དེ་ཇི་ལྟར་ཡོངས་སུ་ཤེས་པར་བགྱི། སྒྲུབ་ཐབས་ཀྱི་ཆོ་གས་བསྒྲུབ་པར་བྱ་བ་ནི། དུ་ཞིག་ལགས། གསང་སྔགས་ནི། དུ་
ཞིག། ཕྱག་རྒྱ་ནི། དུ་ཞིག། དཀྱིལ་འཁོར་ནི། དུ་ཞིག། བྲི་བར་བྱ་བའི་ཕྱག་རྒྱ་ནི། དུ་ཞིག །ལག་པའི་ཕྱག་རྒྱ་ནི། དུ་ཞིག། བདུག་པའི་སྦྱོར་བ་ནི། དུ་ཞིག །མིག་
སྨན་ནི། དུ་ཞིག །རིལ་བུ་ནི། དུ་ཞིག །བདུག་པ་ནི། དུ་ཞིག །རས་རིས་ནི། དུ་ཞིག །རྩ་བའི་གསང་སྔགས་ནི། དུ་ཞིག །སྙིང་པོ་ནི། དུ་ཞིག །ཉེ་བའི་སྙིང་པོ་ནི། དུ་ཞིག།
ཁྲོ་བོའི་གསང་སྔགས་ནི། དུ་ཞིག །དྲག་པོ་ནི། དུ་ཞིག །ཞི་བ་ནི། དུ་ཞིག །ཡི་གེ་གཅིག་པ་ནི། དུ་ཞིག །ཡི་གེ་གཉིས་པ་ནི། དུ་ཞིག །ཡི་གེ་གསུམ་པ་ནི། དུ་ཞིག །ཡི་
གེ་བཞི་པ་ནི། དུ་ཞིག །ཡི་གེ་ལྔ་པ་ནི། དུ་ཞིག །ཡི་གེ་དྲུག་པ་ནི། དུ་ཞིག །ཡི་གེ་བདུན་པ་ནི། དུ་ཞིག །ཡི་གེ་བརྒྱད་པ་ནི། དུ་ཞིག །ཡི་གེ་དགུ་པ་ནི། དུ་ཞིག། ཡི་གེ་

93-1-44b

བཅུ་པ་ནི། དུ་ཞིག་ལགས། སྨྱུང་བར་གནས་པ་ཇི་ལྟར་ལགས། ཉིན་མོ་དང་མཚན་མོ་ནི། ཇི་ལྟར། ཁྲུས་ཀྱི་ཆོ་ག་ནི། ཇི་ལྟར། གོས་བསྒོ་བ་ནི། ཇི་ལྟར། ཕྱོགས་བཅིང་བ་ནི་
ཇི་ལྟར༑ དཀྱིལ་འཁོར་བཅིང་བ་ནི། ཇི་ལྟར། གཙུག་ཏོར་བཅིང་བ་ནི། ཇི་ལྟར། བདག་སྲུང་བ་ནི། ཇི་ལྟར། གཞན་སྲུང་བ་ནི། ཇི་ལྟར། གྲོགས་སྲུང་བ་ནི། ཇི་ལྟར། སློབ་མ་
སྲུང་བ་ནི། ཇི་ལྟར། རབ་ཏུ་འཇུག་པ་ནི། ཇི་ལྟར། ཕྱག་བྱ་བ་ནི། ཇི་ལྟར། བསྐོར་བ་བྱ་བ་ནི། ཇི་ལྟར། མཆོད་ཡོན་དང༌། ཞབས་བསིལ་འབུལ་བ་ནི། ཇི་ལྟར། གཏོར་མ་འབུལ་
བ་ནི༑ ཇི་ལྟར། མེ་ཏོག་འབུལ་བ་ནི། ཇི་ལྟར། བདུག་པ་ནི། ཇི་ལྟར། དྲི་ནི། ཇི་ལྟར། མར་མེ་ནི། ཇི་ལྟར། ཉེ་རེག་ནི། ཇི་ལྟར། ལྷ་བཤོས་ནི། ཇི་ལྟར། ཐམས་ཅད་དུ་སྤྱན་དྲང་བ་
ནི༑ ཇི་ལྟར། སྙན་གསན་དབབ་པ་ནི། ཇི་ལྟར། རྨི་ལམ་བསྐུལ་བ་ནི། ཇི་ལྟར། སྦྱིན་སྲེག་གི་ཆོ་ག་ནི། ཇི་ལྟར་ལགས། ཞི་བ་ཅན་ནི། དུ་ཞིག་ལགས། རྒྱས་པ་ཅན་ནི།
དུ་ཞིག །མངོན་སྤྱོད་ཅན་ནི། དུ་ཞིག །ཞགས་པ་ནི། དུ་ཞིག །རྡོ་རྗེ་ནི་།དུ་ཞིག །པདྨ་ནི་།དུ་ཞིག །གཤེགས་སུ་གསོལ་བ་ནི། དུ་ཞིག །ཉེ་བར་འཕོ་བར་བྱེད་པའི་བྱ་བ་ནི།
དུ་ཞིག་ལགས། བཅོམ་ལྡན་འདས། དེ་དག་གི་མཚན་ཉིད་ཇི་འདྲ་བ་དང༌། རྒྱུ་མཚན་ཇི་འདྲ་བ་དང༌། ཀུན་ཏུ་སྤྱོད་པར་འགྱུར་བ་ནི། མི་ཤེས་སོ། །བཅོམ་ལྡན་འདས། བདག་

93-1-45a

ལས་སྒྲུབ་པའི་ཆོ་ག་དུ་ཞིག་གི་རྗེས་སུ་འབྲང་བར་བགྱི། བཅོམ་ལྡན་འདས། ཇི་ལྟར་ཕྱི་མའི་དུས་ཕྱི་མའི་ཚེ་ན་སེམས་ཅན་རྣམས་ཀྱི་རྗེས་སུ་འབྲང་
བར་འགྱུར་རོ། །དངོས་གྲུབ་དུ་ཞིག་རྗེས་སུ་སྩལ་བར་བགྱི། ཇི་ལྟར་སེམས་ཅན་བླ་ན་མེད་པར་འགྱུར་བར་བགྱི། བཅོམ་ལྡན་འདས། འདི་དག་ལ་བདག་འཁྲུགས་པར་
གྱུར་ཅིང༌། བདག་ལ་སྤོབས་པ་མེད་དོ། །བཅོམ་ལྡན་འདས། བདག་གིས་ཤེས་པར་མི་ནུས་ན། བཅོམ་ལྡན་འདས་ཀྱིས་ཆོ་གའི་མཚན་ཉིད་ཇི་ལྟ་བ་དེ་དག་བདག་ལ་
གསུང་དུ་གསོལ། བཅོམ་ལྡན་འདས། བདག་ལ་ཐེ་ཚོམ་མཆིས་པས། བཅོམ་ལྡན་འདས་ཀྱིས་བདག་གི་ཐེ་ཚོམ་གཅད་དུ་གསོལ། དེ་ནས་བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་ཞུ་བ་ཡོངས་སུ་ཞུས་པར་གྱུར་པ་གསན་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་
འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། མཆོག་ཏུ་རྙེད་པར་དཀའ་བ་འདི་དྲི་བ་ཡོངས་སུ་དྲིས་པ་ནི། ལེགས་སོ་ལེགས་སོ། །ལག་ན་རྡོ་རྗེ། ཁྱོད་ལ་ཡོངས་སུ་འདྲི་བར་
བྱེད་པའི་སྤོབས་པ་སྐྱེས་པ་ནི། ལག་ན་རྡོ་རྗེ། སེམས་ཅན་ཐམས་ཅད་ལ་ཕན་པའི་ཕྱིར་དོན་གྱི་ཆེད་ཡོངས་སུ་ཞུས་པའི་ཕྱིར་དང༌། རིག་སྔགས་འཆང་ཐམས་ཅད་ཀྱི་

93-1-45b

མཆོག་འགྲུབ་པའི་དོན་དུ་ཡོངས་སུ་ཞུས་པའི་ཕྱིར་དང༌། ལག་ན་རྡོ་རྗེ། འདི་ནི། མཆོག་ཏུ་རྨད་དུ་བྱུང་བས་ཏེ། ཕྱི་བཞིན་དུ་རྗེས་སུ་འབྲང་ངོ༌། །ལག་ན་རྡོ་རྗེ། འདི་ནི། སྒྱུ་མ་ལྟ་
བུའི་ཏིང་ངེ་འཛིན་དང་མཚུངས་པའོ། །ལག་ན་རྡོ་རྗེ། དོན་ཡོད་ཞགས་པའི་སྙིང་པོའི་ཆོ་ག་ཞིབ་མོའི་རྒྱལ་པོ་ཆེན་པོའི་ཆོ་ག །རྒྱ་མཚོ་ཆེན་པོ་དུག་ཅན་པ་དང་ཟབ་པར་མཚུངས་
པས་ཏེ༑ འདི་ནི། གཏིང་དཔག་དཀའ་བའོ། །ལག་ན་རྡོ་རྗེ། རྒྱ་མཚོ་ཆེན་པོ་ཐིགས་པའི་གྲངས་ཀྱིས་བགྲང་བར་ནུས་ཀྱི། ལག་ན་རྡོ་རྗེ། དོན་ཡོད་ཞགས་པའི་སྙིང་པོའི་ཚད་ནི།
གཟུང་བར་མི་ནུས་སོ། །ལག་ན་རྡོ་རྗེ། རིའི་རྒྱལ་པོ་རི་རབ་ནི། རྡུལ་ཕྲ་རབ་ཏུ་གཏོར་བའི་གྲངས་ཀྱི་མཐར་ཐུག་པར་བྱ་བར་ནུས་ཤིང༌། སླར་ཡང་རིའི་རྒྱལ་པོ་རི་རབ་ཏུ་གནས་
པར་འདོད་པས་རང་གི་གནས་སུ་རབ་ཏུ་གཞག་པར་ནུས་ཀྱི། དོན་ཡོད་ཞགས་པའི་སྙིང་པོའི་ཆོ་ག་ཞིབ་མོའི་ཚད་ནི། གཟུང་བར་མི་ནུས་སོ། །དེ་ལྟར་རྒྱ་ཆེ་བ། དེ་ལྟར་གཏིང་
དཔག་དཀའ་བ། དེ་ལྟར་ཟབ་པ་སྟེ། ལག་ན་རྡོ་རྗེ། འདས་པ་དང༌། མ་འོངས་པ་དང༌། ད་ལྟར་བྱུང་བའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱིས་མཁྱེན་པ་དང༌། གཏིང་
དཔག་པར་མི་ནུས་སོ། །དོན་ཡོད་ཞགས་པའི་སྙིང་པོའི་ཆོ་ག་ཞིབ་མོའི་ཚད་འཛིན་པར་ནི། མི་ནུས་སོ། །ལག་ན་རྡོ་རྗེ། སྒྱུ་མ་ལྟ་བུ་གང་ཡིན་པ་དེ་དང༌། སྙིང་པོ་དང༌། ཏིང་ངེ་

93-1-46a

འཛིན་གང་ཡིན་པ་དེ་དང༌། ཞགས་པ་དང༌། སྒྱུ་མ་ལྟ་བུའི་ཏིང་ངེ་འཛིན་གྱི་རྣམ་པར་འཕྲུལ་པ་འདི་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་གི་སེམས་ཅན་རྣམས་ཀྱི་གཟུགས་དང༌། ཁ་དོག་དང༌། དབྱིབས་སྣ་ཚོགས་དང༌། ཚུལ་སྣ་ཚོགས་སུ་མཐོང་བར་བྱེད་དེ། སེམས་ཅན་
ཐམས་ཅད་བསྒྲལ་བའི་ཆེད་དང༌། རིག་སྔགས་འཆང་ཐམས་ཅད་ཀྱི་དངོས་གྲུབ་ཀྱི་མཆོག་བསྒྲུབ་པར་བྱེད་པའོ། །ལག་ན་རྡོ་རྗེ་འདི་ནི། བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐམས་ཅད་དུ་མཉམ་པར་འགྲོ་བ་སྟེ། གང་དུ་ཆུ་དང་འོ་མ་མཉམ་པས་མཉམ་པ་བཞིན་ནོ། །ཐམས་ཅད་དུ་མཉམ་པས་
བྱམས་པ་དང་སྙིང་རྗེ་ཆེན་པོ་རྒྱས་པར་བྱེད་དོ། །དོན་ཡོད་པའི་ཞགས་པས་འགུགས་པར་བྱེད་ལ་སྒྲོལ་བར་བྱེད་དོ། །འཆི་བ་མེད་པའི་ཐད་རྡོ་རྗེའི་དཀྱིལ་འཁོར་དུ་འཇོག་པར་
བྱེད་དོ། །དམན་པ་དང༌། མཆོག་དང༌། བར་མ་དང༌། རིགས་མཐོན་པོ་དང༌། དམའ་བ་དང༌། དམྱལ་བ་དང༌། བྱོལ་སོང་གི་སྐྱེ་གནས་དང༌། གཤིན་རྗེའི་འཇིག་རྟེན་ལ་སོགས་
པ་རྣམས་ཐམས་ཅད་དུ་མཉམ་པར་དྲན་པར་བྱེད་ཅིང་མིང་སྨོས་པ་ཙམ་གྱིས་འཛིན་པར་བྱེད་ཅིང༌། སེམས་ཅན་ཐམས་ཅད་བླ་ན་མེད་པར་བྱེད་ལ། དུབ་པ་དང༌། ངལ་བ་

93-1-46b

དང༌། ཡིད་ལ་གཅགས་པར་འགྱུར་བ་མེད་དོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། སྲིན་
པོ་དང༌། འབྱུང་པོ་དང༌། བརྗེད་བྱེད་དང༌། ཡི་དྭགས་དང༌། ནགས་དང༌། གཤིན་རྗེའི་གནས་ཇི་སྲིད་དུ། ས་འོག་གི་ནང་དུ་སོན་པ་རྣམས་དང༌། སྲིད་པའི་རྩེ་མོ་ནས་མནར་མེད་པའི་
མཐར་ཐུག་པ་དང༌། ཇི་སྲིད་དུ་འོག་མིན་གྱི་སྲིད་པའི་བར་དུ་གཅིག་ཏུ་སེམས་བསྐྱེད་པས་ཡོངས་སུ་རྒྱུག་གོ །ལྷ་དང༌། ཀླུ་དང་བཅས་པ་ནས་ཇི་སྲིད་དུད་འགྲོའི་སྐྱེ་གནས་ཀྱི་བར་
ཐམས་ཅད་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་རྣམས་བླ་ན་མེད་པར་བྱེད་དོ། །དཔེར་ན། ཉི་མའི་འོད་ཟེར་ནི། མུན་པས་མདོངས་པ་ཐམས་ཅད་སེལ་བར་བྱེད། ཛམྦུ་
གླིང་ཐམས་ཅད་དུ་མཉམ་པར་སྣང་བར་བྱེད་དོ། །དེ་བཞིན་ཉིད་དུ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐམས་ཅད་དུ་སྙིང་རྗེ་
ཆེན་པོས་ཀུན་ཏུ་སྣང་བར་བྱེད་ཅིང་ཐམས་ཅད་ལ་ཐམས་ཅད་དུ་མཉམ་པར་གནས་ཏེ་སྡུག་བསྔལ་གྱི་ཚོར་བ་དང༌། འཇིགས་པ་མི་བཟད་པ་དང༌། ནད་དང༌། མྱ་ངན་དང༌། སྡུག་
བསྔལ་གྱི་འཆིང་བ་རྣམས་ཐམས་ཅད་ཡོངས་སུ་གྲོལ་བར་བྱེད་དོ། །སྐྱེ་བ་དང༌། རྒ་བ་དང༌། འཆི་བའི་སྡུག་བསྔལ་ཡོངས་སུ་གྲོལ་བར་བྱེད་དོ། །མཐོ་རིས་ལ་གཞོལ་བ་ལ་སོགས་

93-1-47a

པའི་ལམ་ཐམས་ཅད་དུ་འགོད་པར་བྱེད་དོ། །དེ་ལྟར་ན། སྙིང་རྗེ་ཆེན་པོ་དང༌། བྱམས་པ་ཆེན་པོས་ཐམས་ཅད་དུ་མཉམ་པར་རྗེས་སུ་འགྲོ་སྟེ། ཐམས་
ཅད་དུ་མཉམ་པར་མཆོག་ཏུ་བྱེད་ཅིང༌། ཐམས་ཅད་དུ་མཉམ་པར་བྱང་ཆུབ་ཀྱི་ལམ་ལ་རབ་ཏུ་དགོད་པར་བྱེད་དོ། །ཐམས་ཅད་དུ་མཉམ་པར་སྐྱབས་དང༌། དཔུང་གཉེན་དུ་
འགྱུར་རོ། །ལག་ན་རྡོ་རྗེ། དེ་ལྟར་ན། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ནི། བརྟན་པ་དང༌། གོ་ཆ་དང༌། སྤྲོ་བ་ཆེན་པོས་རིག་སྔགས་
འཆང་བ་ཐམས་ཅད་དང༌། སེམས་ཅན་ཐམས་ཅད་ཀྱི་དོན་གྱི་ཆེད་དུ་ཞུགས་པའོ། །ལག་ན་རྡོ་རྗེ། འདི་ནི། ཐབས་གཅིག་ཏུ་འཇུག་པ་ཆེན་པོ་སྟེ། སེམས་ཅན་ཐམས་ཅད་
འཇིགས་པ་ཆེན་པོའི་ལམ་ལས་སོ་སོར་ལྡོག་པར་བྱེད་པའོ། །བདེ་བ་ནས་བདེ་བར་གཤེགས་པའི་ལམ་དུ་འགོད་པར་བྱེད་པའོ། །རྟོག་པ་མེད་ཅིང་རྣམ་པར་རྟོག་པ་མེད་ལ་
བསམ་པ་རྣམ་པ་གཞན་དུ་འགྱུར་བ་མེད་དོ། །སེམས་ཀྱིས་ཡིད་ལ་གཅགས་པར་འགྱུར་བ་མེད་དོ། །དེ་ནས་ཡང་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེས་བཅོམ་ལྡན་
འདས་ཀྱི་སྤྱན་སྔ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་ཡོན་ཏན་བསྔགས་པ་ཆེན་པོ་འདི་ཐོས་ནས་དགའ་བ་དང་

93-1-47b

མགུ་བ་དང༌། ཡིད་རངས་པ་དང༌། རབ་ཏུ་རངས་པ་དང༌། དགའ་བ་དང༌། ཡིད་བདེ་བ་སྐྱེས་ནས་ཆེད་དུ་བརྗོད་པ་ནི། ཆེད་དུ་བརྗོད་པར་གྱུར་ཏོ། །ཨེ་མ་མགོན་པོ་འཇིག་རྟེན་དབང་
ཕྱུག །ཨེ་མ་འཇིག་རྟེན་དབང་ཕྱུག་བླ་མ། ཁྱོད་ཀྱི་མིང་གི་ཡོན་ཏན་བསྐྱེད་པས་ངན་འགྲོ་ཐམས་ཅད་གྲོལ་བར་བྱེད་དོ། །ཕྱག་ན་རྡོ་རྗེས་བྱང་ཆུབ་སེམས་དཔའ་ལ་སྨྲས་པ། འདི་
ནི༑ འཇིག་རྟེན་གྱི་བླ་མ་མགོན་པོ། འདི་ནི། འཇིག་རྟེན་གྱི་ཡབ་ཆེན་པོ། འདི་ནི། འཇིག་རྟེན་སྒྲོལ་བར་བྱེད་པའི་མགོན་པོ། ཐུབ་པ་ཉིན་མོའི་ཉི་མའོ། །བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །དེ་ལྟ་བུར་ལག་ན་རྡོ་རྗེ་ཇི་ལྟར་སྨྲ་བར་བགྱིད། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། བྱང་ཆུབ་སེམས་དཔའ་སེམས་དཔའ་ཆེན་
པོ་སྤྱན་རས་གཟིགས་དབང་ཕྱུག་ཅན་སོང་ལ་མངོན་པར་ཕྱག་འཚལ་ནས་ཡོངས་སུ་ཞུས་ཤིག །མཆོག་ཏུ་གྱུར་པའི་ཚིག་གིས་ཆོ་ག་ཇི་ལྟ་བ་བཞིན་དུ་སྙིང་པོ་དང༌། དེ་
ཁོ་ན་ཉིད་ཀྱི་རང་བཞིན་དེ་རྣམས་སྟོན་པར་བྱེད་དོ། །དོན་ཡོད་ཞགས་པའི་སྙིང་པོའི་ཆོ་ག་ཞིབ་མོའི་སྒྲུབ་པའི་དངོས་གྲུབ་ཇི་ལྟ་བ་བཞིན་དུ་སྟོན་པར་འགྱུར་ཞིང་ལུང་འབོགས་
པར་བྱེད་དོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་ཟབ་མོ་ཟབ་པ་རྟོགས་ཤིང་ཁོང་དུ་ཆུད་དེ་སེངྒེའི་རྩལ་གྱིས་འགྲོ་ཞིང༌། རྡོ་རྗེ་བསྐོར་བར་བྱེད་བཞིན་པས་

93-1-48a

ཟླ་བ་མཛེས་པ་དྲི་མ་མེད་པའི་མེ་ཏོག་བཟུང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ག་ལ་བ་
དེར་དོང་སྟེ་ལྷགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་ཞབས་གཉིས་ལ་མགོ་བོས་ཕྱག་འཚལ་ནས་ལན་
གསུམ་བསྐོར་བ་བྱས་ཏེ་ཟླ་བ་མཛེས་པ་དྲི་མ་མེད་པའི་མེ་ཏོག་ཕུལ་ཏེ། པུས་མོ་གཡས་པའི་ལྷ་ང་ས་ལ་བཙུགས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི། ཤིན་ཏུ་རྨོངས་པ་དང་ལྡན་པ། དྲན་པ་ཡོངས་སུ་ཉམས་པ།
བློའི་དཔའ་ཞུམ་པ་སྟེ། དོན་ཡོད་ཞགས་པའི་སྙིང་པོའི་གསང་སྔགས་དང༌། ཕྱག་རྒྱ་མང་པོ་དང༌། རས་རིས་ཀྱི་སྒྲུབ་པའི་ཆོ་ག་ཤིན་ཏུ་རྒྱས་པ་འདི་དང༌། དེ་དག་མི་
ཤེས་སོ༑ ༑སྔོན་མ་ནི། དུ་ཞིག། བར་མ་ནི། དུ་ཞིག །ཐ་མ་ནི། དུ་ཞིག །རྩ་བའི་གསང་སྔགས་ནི། དུ་ཞིག །སྙིང་པོ་ནི། དུ་ཞིག །ཉེ་བའི་སྙིང་པོ་ནི། དུ་ཞིག །ཇི་སྲིད་དུ་ཡི་
གེ་བཅུ་པའི་བར་གྱི་གསང་སྔགས་ནི། དུ་ཞིག། དཀྱིལ་འཁོར་དང༌། ཆོ་ག་ཞིབ་མོ་དང༌། རས་རིས་ནི། དུ་ཞིག་ལགས། བཅོམ་ལྡན་འདས། བདག་ལ་སྐབས་དབྱེ་

93-1-48b

བར་གསོལ་ཞེས་སོ། །དེ་ནས་བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཕྱག་ན་རྡོ་རྗེ་ལ་བརྩེ་བའི་དོན་དུ་ཟླ་བ་མཛེས་པ་དྲི་མ་མེད་པའི་
མེ་ཏོག་བླངས་ནས་བཅོམ་ལྡན་འདས་ལ་མཆོད་པའི་དོན་དུ་ནམ་མཁའི་དབྱིངས་སུ་གཏོར་ཏོ། །གཏོར་མ་ཐག་ཏུ་བཅོམ་ལྡན་འདས་ཀྱི་དབུའི་སྟེང་གི་མཚམས་སུ་འཁོར་
ལོའི་རྣམ་པར་གནས་སོ། །དཔག་ཚད་ལྔ་བརྒྱར་ཁྱབ་ཅིང་ས་གཞི་ལས་གྱེན་དུ་འཕགས་པ་ཉིད་ཀྱིས་ཇི་སྲིད་འོག་མིན་གྱི་གནས་ཀྱི་བར་དུ་གནས་ཏེ། བཻ་ཌཱུཪྱ་སྔོན་པོ་ཆེན་པོའི་
སྡོང་བུ་ལ་ཛམྦུ་ཆུ་བོའི་གསེར་གྱི་དྲིལ་བུ་དཔྱངས་པའི་བ་དན་བཅིངས་པས་མཛེས་ཤིང་འབར་བར་ཡོངས་སུ་གྱུར་ཏོ། །འཁོར་ལོའི་རྣམ་པ་ལེགས་པར་ཡོངས་སུ་འཁོར་བ་
ནི༑ ཉི་མ་བྱེ་བ་བརྒྱ་སྟོང་ཕྲག་པས་ལྷག་པའི་ཀུན་ཏུ་སྣང་བ། ལེགས་པར་ཡོངས་སུ་དག་པ། ཡོངས་སུ་བྱང་བ་ཤིན་ཏུ་དྲི་མ་མེད་པའི་གསེར་གྱི་མཆོད་སྡོང་རྣམ་པར་
མཛེས་པར་ཤིན་ཏུ་གནས་པ། ནོར་བུ་རིན་པོ་ཆེ་ཆེན་པོ་སྣ་ཚོགས་པས་སྤྲས་པ་དགའ་བར་བྱ་བ། ཡིད་ཀྱི་ཤིང་རྟ་རབ་ཏུ་ཚིམ་པར་བྱེད་པ་དང༌། དགའ་བར་བྱ་བ་མཐོང་བ།
ལྷ་དང༌། ལྷ་མ་ཡིན་གྱི་ཕྱག་བྱ་བར་འོས་པ་དང༌། རྗེད་པར་བྱ་བར་འོས་པ་དང༌། དྲང་སྲོང་རྣམས་ཀྱིས་བསྟོད་པར་འོས་པ་དང༌། སངས་རྒྱས་བཅོམ་ལྡན་འདས་རྣམས་ཀྱིས་ལུང་

93-1-49a

བསྟན་པར་འོས་པ་སྟེ། ཐམས་ཅད་དུ་ཟླ་བ་མཛེས་པ་དྲི་མ་མེད་པའི་མེ་ཏོག་གི་གེ་སར་ལ་དེ་བཞིན་གཤེགས་པའི་སྐུ་བཞུགས་པའི་རིན་པོ་ཆེ་སྣ་
བདུན་གྱི་ཁང་པ་བརྩེགས་པར་འཁོར་གྱི་དཀྱིལ་འཁོར་གྱིས་ཡོངས་སུ་བསྐོར་ནས་བཞུགས་པ་ལ་གདུགས་ཀུན་ནས་ཡོངས་སུ་འཁོར་བའི་ལྷ་རྫས་ཀྱི་གཞལ་མེད་ཁང་
དང༌། ལྷ་དང༌། ཀླུ་དང༌། ཆུས་བྱུང་དང༌། ལྷའི་བུ་མོ་དང༌། ཀླུའི་བུ་མོ་དང༌། མི་འམ་ཅིའི་བུ་མོ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། མིའམ་
ཅི་དང༌། ལྟོ་འཕྱེ་ཆེན་པོ་དང༌། རིག་སྔགས་འཆང་དང༌། རིག་པ་འཛིན་པ་བརྒྱ་སྟོང་ཕྲག་གིས་ལྷ་རྫས་ཀྱི་མེ་ཏོག་སྣ་ཚོགས་པའི་གཞལ་མེད་ཁང་དང༌། ལྷ་རྫས་ཀྱི་
རྒྱན་དང༌། གོས་དང༌། ལྷབ་ལྷུབ་ཀྱིས་བརྒྱན་ཅིང༌། དར་དཔྱངས་དང༌། བ་དན་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་དང༌། གདུགས་དང༌།
རྒྱལ་མཚན་དང༌། བ་དན་རྣམས་ཐོགས་ཏེ་བཅོམ་ལྡན་འདས་དང༌། འཁོར་གྱི་དཀྱིལ་འཁོར་ལ་མཆོད་པ་བྱེད་པར་འགྱུར་ཏེ། ལྷ་རྫས་སྣ་ཚོགས་པའི་མཆོད་པའི་སྤྲིན་
གྱི་ཆར་འབབ་པར་གྱུར་ཅིང༌། ལྷའི་དྲི་ཟའི་གླུ་དབྱངས་ཡང་དག་པར་ལེན་ཅིང༌། རྔ་དང༌། ཕེག་རྡོབ་རྣམས་ཀྱིས་མཆོད་པའི་དོན་དུ་རོལ་མོ་བྱེད་པར་གྱུར་ཏོ། །པོ་ཊ་ལའི་རི་བོར་

93-1-49b

གཞལ་མེད་ཁང་འཁོར་གྱི་དཀྱིལ་འཁོར་དང་བཅས་པར་ཅ་ཅོའི་སྒྲ་ཆེན་པོ་སྒྲོག་པར་གྱུར་ཏོ། །པོ་ཊ་ལ་ཀར་གནས་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་
ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་གང་ཡིན་པ་རྣམས་ཀྱང་སེམས་ཚིམ་པ་ཐོབ་ཅིང༌། རྨད་དུ་བྱུང་བ་ཐོབ་བོ། །དེ་བཞིན་གཤེགས་པའི་རིགས་
ཀྱི་དཀྱིལ་འཁོར་བའི་ལྷ་གང་ཡིན་པ་རྣམས་དང༌། པདྨའི་རིགས་ཀྱི་དཀྱིལ་འཁོར་གྱི་ལྷ་གང་ཡིན་པ་རྣམས་དང༌། རྡོ་རྗེའི་རིགས་ཀྱི་དཀྱིལ་འཁོར་བའི་ལྷ་གང་ཡིན་པ་
རྣམས་དང༌། ནོར་བུའི་རིགས་ཀྱི་དཀྱིལ་འཁོར་བའི་ལྷ་གང་ཡིན་པ་རྣམས་དང༌། གླང་པོའི་རིགས་ཀྱི་དཀྱིལ་འཁོར་གྱི་ལྷ་གང་ཡིན་པ་དང༌། དཀྱིལ་འཁོར་ཆེན་པོའི་ལྷ་གང་
ཡིན་པ་དེ་རྣམས་ཐམས་ཅད་མཆོག་ཏུ་ཡ་མཚན་པ་དང་ལྡན་ཞིང༌། རྨད་དུ་བྱུང་བ་ཐོབ་སྟེ་སེམས་ཚིམ་པ་སྐྱེས་ལ་ངོ་མཚར་བ་ཐོབ་ནས་བཅོམ་ལྡན་འདས་ལ་ལྟ་བར་
བྱེད་བཞིན་དུ་ཀུན་ཏུ་གནས་པར་གྱུར་ཏོ། །ཟླ་བ་དང༌། ཉི་མ་དང༌། རྒྱུ་སྐར་དང༌། སྐར་མའི་ཚོགས་དང༌། ལྷ་དང༌། མཚན་མོའི་ལྷ་དང༌། དབང་པོ་དང༌། ཚངས་པ་དང༌། ཁྱབ་
འཇུག་དང༌། དབང་ཕྱུག་ཆེན་པོ་དང༌། གཞོན་ནུ་དང༌། དགའ་བྱེད་དབང་ཕྱུག་དང༌། ཚོགས་ཀྱི་དབང་ཕྱུག་དང༌། ནག་པོ་ཆེན་པོ་དང༌། དབང་ཕྱུག་དང༌། དབང་ཕྱུག་ཆེན་པོ་

93-1-50a

དང༌། ཚངས་རིས་ཀྱི་ལྷའི་བུ་དང༌། རྒྱལ་པོ་ཆེན་པོ་བཞི་དང༌། ནོར་བུ་བཟང་པོ་དང༌། གང་བ་བཟང་པོ་དང༌། སྟོབས་ཀྱི་ལྷ་དང༌། གཤིན་རྗེ་དང༌།
ཆུ་ལྷ་དང༌། ལུས་ངན་གྱི་ལྷ་རྣམས་དང༌། གཞོན་ནུའི་ལྷ་རྣམས་གདུགས་ཀྱི་ཡུ་བ་ནས་བཟུང་ནས་བཅོམ་ལྡན་འདས་ལ་མཆོད་པ་བྱེད་པར་གྱུར་ཏོ། །ལྷའི་གཞལ་
མེད་ཁང་ཆེན་པོ་ལྷའི་རྣམ་པར་སྤྲུལ་པའི་མཆོད་པའི་སྤྲིན་གྱི་མཆོད་པ་བྱེད་དོ། །གདུགས་ཀྱི་རྣམ་པའི་ཁོར་ཡུག་གི་ནང་དུ་དགའ་ལྡན་གྱི་ལྷ་དང༌། འོག་མིན་གྱི་ལྷ་དང༌།
ལྷའི་གནས་ཐམས་ཅད་དུ་ལྷའི་བུས་ཡོངས་སུ་བསྐོར་བ་གང་ཡིན་པ་དེ་ནམ་མཁའ་ལ་མཆོད་པའི་སྤྲིན་ཆེན་པོས་བཅོམ་ལྡན་འདས་ཤཱཀྱ་ཐུབ་པ་དང༌། སྤྱན་རས་གཟིགས་
ཀྱི་དབང་ཕྱུག་འཁོར་གྱི་དཀྱིལ་འཁོར་ལ་མཆོད་པ་བྱེད་དོ། །སའི་ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། དྲི་ཟ་གང་ཡིན་པ་རྣམས་དང༌། ས་གཞིའི་ལྷ་དང༌། ཆུའི་
ལྷ་དང༌། ནགས་ཀྱི་ལྷ་དང༌། ལོ་ཐོག་གི་ལྷ་དང༌། སྨན་གྱི་ལྷ་གང་ཡིན་པ་དེ་རྣམས་ཐམས་ཅད་སའི་མཐིལ་གྱི་གཞལ་ཡས་ཁང་དེ་སྦྱོང་བར་བྱེད་པར་གྱུར་ཏེ། དྲི་
སྣ་ཚོགས་པའི་ཆུས་ཆག་ཆག་འདེབས་ཤིང༌། དྲི་སྣ་ཚོགས་པའི་ཕྱེ་མས་བྱུག་པར་བྱེད། མེ་ཏོག་སྣ་ཚོགས་བཅལ་དུ་འགྲེམ་ཞིང༌། བདུག་པ་སྣ་ཚོགས་ཀྱིས་

93-1-50b

བདུགས་ནས་སའི་དཀྱིལ་འཁོར་ཡང་དག་པར་བརྒྱན་པར་གྱུར་ཏོ། །དེ་ལྟར་རྣམ་པར་འཕྲུལ་བའི་གོ་སྐབས་རྒྱ་ཆེན་པོ་ནི། དེ་བཞིན་གཤེགས་པའི་ཁྱུ་མཆོག་དེ་བཞིན་
གཤེགས་པའི་དམ་ཚིག་བྱིན་གྱིས་རློབ་པའོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་དེ་ལྟ་བུའི་རྫུ་འཕྲུལ་གྱི་རྣམ་པར་འཕྲུལ་པ་ཆེན་པོ། ཡངས་པ་རྒྱ་ཆེན་པོ་
མཐོང་ནས་ཤིན་ཏུ་ཡ་མཚན་པ་ཐོབ་ཅིང་རྨད་དུ་བྱུང་བ་ཐོབ་སྟེ། འདི་ལྟར་སེམས་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་གི་བསྟན་པ་ནི། ཤིན་ཏུ་ཡ་མཚན་ནོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་སླར་ཡང་གསོལ་བ་བཏབ་བོ། །བཅོམ་ལྡན་འདས། སྐབས་དབྱེ་བར་མཛོད་ཅིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། དོགས་པ་བསལ་བ་དང༌། ཐེ་ཚོམ་གཅོད་པ་
ལ་རྗེས་སུ་གཟུང་ངོ༌། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྟན་ལས་ལངས་ཏེ་བཅོམ་ལྡན་འདས་ག་ལ་བ་དེར་

93-1-51a

ལོགས་སུ་ཐལ་མོ་སྦྱར་བ་བཏུད་ནས་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ཀྱི་སྤྱན་སྔར་འཁོད་ནས་མིག་མི་འཛུམ་ཞིང༌། བཞིན་
རབ་ཏུ་འཛུམ་པ་ལུས་འོད་ཟེར་འབར་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་དོན་ཡོད་ཞགས་པའི་དཀྱིལ་འཁོར་དང༌། པདྨ་
ཡངས་པའི་རྣམ་པར་འཕྲུལ་བ་དང༌། པདྨ་གཙུག་ཏོར་གྱི་ནོར་བུའི་དཀྱིལ་འཁོར་དང༌། དོན་ཡོད་ཞགས་པའི་གསང་བ་སྒྱུ་མ་ལྟ་བུའི་སྙིང་པོ་དང་ཕྱག་རྒྱ་དང༌། ཀུན་ཏུ་
སྤྱན་རས་གཟིགས་ཀྱི་དཀྱིལ་འཁོར་ཆེན་པོའི་རིམ་པར་ཕྱེ་བ་མཆིས་ཏེ། བཅོམ་ལྡན་འདས། དེ་དག་བདག་གིས་བཅོམ་ལྡན་འདས་ཀྱི་སྤྱན་སྔར་ཡོངས་སུ་བསྒྲག་
པར་བགྱིའོ། །སྒྲུབ་པ་སླ་ཞིང༌། བཀླགས་པས་འགྲུབ་པ་དམ་ཚིག་མཆོག་ཏུ་གྱུར་པའི་སྙིང་པོ་ཉེ་བར་བསྟན་པར་བགྱིའོ། །དེ་ནས་བཅོམ་ལྡན་འདས་དེ་བཞིན་གཤེགས་
པ་ཤཱཀྱ་ཐུབ་པས་ཕྱག་གསེར་གྱི་ཁ་དོག་ཅན། འོད་ཟེར་སྣ་ཚོགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་གིས་ཡང་དག་པར་བརྒྱན་པ་བརྐྱང་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་སྤྱི་བོའི་གཙུག་ཏུ་འཇོག་པར་མཛད་ཅིང༌། སེམས་ཅན་དག་པ་ཆེན་པོ་ལེགས་སོ་ལེགས་སོ། །སྤྱན་རས་

93-1-51b

གཟིགས་ཀྱི་དབང་ཕྱུག། ད་ལྟ་དེའི་དུས་ལ་བབ་པར་ཤེས་ན་སྨྲོས་ཤིག། དེ་ནས་བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་
འདས་ཀྱིས་བསྐུལ་བར་རིག་ནས་ཕྱོགས་བཅུར་ཀུན་ཏུ་བལྟས་ཏེ། དེ་བཞིན་གཤེགས་པ་ཐམས་ཅད་ལ་ཕྱག་བྱས་ནས་དེ་བཞིན་གཤེགས་པ་ཐམས་ཅད་ལ་ཀུན་ཏུ་བལྟས་
ཏེ་རྩ་བའི་གསང་སྔགས་དོན་ཡོད་ཞགས་པའི་པདྨ་གཙུག་ཏོར་གྱི་ནོར་བུ་དོན་ཡོད་ཞགས་པའི་སྙིང་པོ་གསུངས་སོ། །དོན་ཡོད་པའི་སྙིང་པོའི་དཀྱིལ་འཁོར་དུ་པདྨ་གཙུག་
ཏོར་གྱི་གསང་བའི་རྣམ་པར་འཕྲུལ་པ་དྲིས་པའི་དཀྱིལ་འཁོར་གྱི་ཆོ་ག་དང་པོ་ནི། དུས་གསུམ་དུ་གཤེགས་ཤིང་རབ་ཏུ་བཞུགས་པའི་དེ་བཞིན་གཤེགས་པ་ཐམས་ཅད་
ཀྱི་གཙུག་ཏོར་དོན་ཡོད་པ་གསང་བའི་དཀྱིལ་འཁོར་གྱི་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདས་པ་དང༌། མ་བྱོན་པ་དང༌། ད་ལྟར་
བྱུང་བའི་རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་ཐམས་ཅད་ལ་ཕྱག་འཚལ་ལོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་རིགས་ཀྱི་སྙིང་
པོའི་དམ་ཚིག་རྣམས་ལ་ཕྱག་འཚལ་ལོ། །ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །བློ་གྲོས་ཆེན་པོ་

93-1-52a

འཕགས་པ་ཤཱ་རདྭ་ཏིའི་བུ་ལ་ཕྱག་འཚལ་ལོ། །འཕགས་པ་བྱམས་པ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པའི་
ཚོགས་ཀྱི་མཆོག་རྣམས་ལ་ཕྱག་འཚལ་ལོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཕགས་པ་འོད་དཔག་ཏུ་མེད་པ་ལ་ཕྱག་
འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །པདྨོའི་གཙུག་ཏོར་གྱི་དཀྱིལ་འཁོར་འཆང་བ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན་ལ་ཕྱག་འཚལ་ལོ། །དྲང་སྲོང་ཆེན་པོ་འཕགས་པའི་ཚོགས་ཀྱི་མཆོག་རྣམས་ལ་ཕྱག་འཚལ་
ལོ༑ ༑དེ་རྣམས་ལ་ཕྱག་འཚལ་ལོ། །རྣམ་པར་ཐར་པའི་དཀྱིལ་འཁོར་འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་གསུངས་པ། དོན་ཡོད་པའི་རྒྱལ་པོའི་
པདྨ་གཙུག་ཏོར་གྱི་སྙིང་པོ་དེ་བཞིན་གཤེགས་པའི་སྤྱན་སྔར་གསུངས་པ་འདི་བདག་གིས་ད་ལྟར་འཁོར་ཆེན་པོ་ལ་བཤད་པར་བགྱིའོ། །ཏདྱ་ཐཱ། ཨོཾ་པདྨོ་ཥྞི་ཥ་བ་
ར་ད་ཧཱུཾ། ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། མ་ཧཱ་ཀཱ་རུ་ཎི་ཀ། ཙི་རི་ཙི་རི། པི་རི་པི་རི། ཙི་རི་ཙི་རི། པ་ར་མ་ཀཱ་རུ་ཎི་ཀཱ། སི་རི་སི་རི། ཙི་རི་ཙི་རི། པི་རི་པི་རི། བི་རི་བི་རི།

93-1-52b

མ་ཧཱ་པདྨ་ཧ་སྟཾ། ཀ་ལ་ཀ་ལ། ཀི་ལི་ཀི་ལི། ཀུ་ལུ་ཀུ། མ་ཧཱ་ཤུདྡྷ་སྟྭ། ཨེ་ཧྱེ་ཧི། བུདྷྱ་བུདྷྱ། བྷཱ་བ་དྷཱ་བ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུདྡྷ་སཏྭ། ཀ་ར་ཀ་
ར༑ ཀི་རི་ཀི་རི། ཀུ་རུ་ཀུ་རུ། མ་ཧཱ་སྠཱེ་མ་པྲཔྟ། ཙ་ལ་ཙ་ལ། སཉྩ་ལ། བི་ཙ་ལ། ཨི་ཊྚ། ཨེ་ཊྚ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། མ་ཧཱ་བི་མ་ལ། པདྨོ་ཥྞཱི་ཥ་བི་ར་ཛ་སཱ་དྷ་
ཡ་ཧཱུཾ་ཧཱུཾ། ཨེ་ཧྱེ་ཧི། མ་ཧཱ་ཀ་རུ་ཎི་ཀ། མ་ཧཱ་བ་ཤུ་པ་ཏི། བཾ་ཥ་དྷ་ར། དྷ་ར་དྷ་ར། མ་ཧཱ་པདྨོ་ཥྞི་ཥ་དྷ་ར། ས་ར་ས་ར། སརྦ་ཨཱ་པ་ར་ཎ་ཧ་ར། ཙ་ར་ཙ་ར། སརྦ་བིདྱ་དྷ་ར་ན་
མསྐྲི་ཏེ༑ ཧ་ར་ཧ་ར་སརྦ་ཀིལྦི་ཥ་ཧ་ར། ཧཱ་ཧཱ་ཧཱ་ཧཱ། ཧཱི་ཧཱི་ཧཱི་ཧཱི། ཧཱུ་ཧཱུ་ཧཱུ་ཧཱུ། ཨོཾ་ཀཱ་ར་བྲཧྨ་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། མ་ཧཱ་པདྨ་ཛྭ་ལ་དྷ་ར། ཏ་ར་ཏ་ར།
ས་ར་ས་ར། པ་ར་པ་ར། པདྨ་པཱ་ཤ་དྷ་ར། ཙ་ར་ཙ་ར། བ་ར་བ་ར། བ་ར་རཤྨི་ཤ་ཏ་ས་ཧ་སྲ། པྲ་ཏི་མཎྜི་ཏ་ཤ་རཱི་རཱ་ཡ། ཛྭ་ལ་ཛྭ་ལ། ཏ་པ་ཏ་པ། བྷ་ག་ཝཱན་སོ་མ་ཨཱ་དི་ཏྱ་
ཡ་མ༑ བ་ར་ཎུ། ཀུ་བེ་ར། བྲཧྨ། ཨིནྡ། རྀ་ཥི་ག་ཎ། དེ་བ་ག་ཎ་ཨ་བྷྱ་ཪྩི་ཏ། ཙ་ར་ཎ། སུ་རུ་སུ་རུ། ཙུ་རུ་ཙུ་རུ། པུ་རུ་པུ་རུ། མུ་རུ་མུ་རུ། ས་ན་ཏ་ཀུ་མཱ་ར། རུ་ཏྲ། བཱ་
ས་བ༑ བིཥྞུ། དྷ་ན་ད། དེ་བ་རི་ཥི། ནཱ་ཡ་ཀ། བ་ཧུ། བི་བི་དྷ། བེ་ཥ་དྷ་ར། མ་ཧཱ་པདྨ་དཎྜ་དྷ་ར། པཱ་ཤ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཐ་ར་ཐ་ར། གྷ་ར་གྷ་ར།

93-1-53a

ཡ་ར་ཡ་ར། ལ་ར་ལ་ར། ཧ་ར་ཧ་ར། པ་ར་པ་ར། ས་ར་ས་ར། ཙ་ར་ཙ་ར། བ་ར་བ་ར། མ་ཧཱ་བ་ར་དཱ་ཡ་ཀ། ས་མནྟ་མཎྜ་ལ། ཨ་བ་ལོ་ཀི་ཏ། ལོ་ཀེ་ཤྭ་
ར༑ མ་ཧེ་ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་ཡ་མུ་ཡ། མུཉྩ་མུཉྩ། བྷ་ག་ཝཱན་ཨཱཪྱ་ཨ་བ་ལོ་ཀི་ཏེ་ཤྭ་ར། རཀྵ་རཀྵ། མ་མ་སརྦ་བྷ་ཡེ་བྷྱཿ། སརྦ་བྷ་ཡེ་བྷྱཿ། སརྦ་ཨུ་པ་
ཏྲ་བེ་བྷྱཿ། སརྦ་གྲ་ཧེ་བྷྱཿ། སརྦ་ཛྭ་ར་བྷྱཿ། སརྦ་བྱ་དྷི་བྷྱཿ། བདྡྷ་བནྡྷ་ན་ཏཱ་ཌ་ན་ཏརྫ་ན། ར་ཛ། ཙཽ་ར། ཏསྐ་ར། ཨགྣི། ཨུ་ད་ཀ། བི་ཥ། ཤསྟྲ། པ་རི་མོ་ཙ་ཀ། ཀ་ཎ་ཀ་
ཎ༑ ཀི་ཎི་ཀི་ཎི། ཀུ་ཎུ་ཀུ་ཎུ། ཙ་ར་ཙ་ར། ཨིནྡྲི་ཨ་བ་ལ། བོདྷྱཾ་ག། ཙ་ཏུ་རཱ་ཪྱ་ས་ཏྱ། སཾ་པྲ་ཀཱ་ཤ་ཀ། ཏ་མ་ཏ་མ། ད་མ་ད་མ། ས་མ་ས་མ། ས་མ་ས་མ། མ་ཧཱ་ཏ་
མོནྡྷ་ཀ་རི་བ་དྷ་མ་ཎ། ཥ་ཊ་པཱ་ར་མི་ཏཱ་པ་རི་པཱུ་ར་ཀ། མི་ལི་མི་ལི། ཊ་ཊ་ཊ་ཊ། ཋ་ཋ་ཋ་ཋ། ཊི་ཊི་ཊི་ཊི། ཋི་ཋི་ཋི་ཋི། ཊུ་ཊུ་ཊུ་ཊུ། ཋུ་ཋུ་ཋུ་ཋུ། ཨེ་ནེ་ཡ་ཙ་རྨ་ཀྲྀ་ཏ་པ་རི་ཀ་ར་
ཨེ་ཧྱེ་ཧི། ཨཱི་ཤྭ་ར། མ་ཧཱེ་ཤྭ་ར། པདྨེ་ཤྭ་ར། མ་ཧཱ་བྷུ་ཏ་ག་ཎ། སཾ་བྷ་ཉྫ་ཀ། མ་ཧཱ་སིདྡྷི་སྭ་ར། ཀུ་རུ་ཀུ་རུ། པ་ར་པ་ར། ཀ་ཊ་ཀ་ཊ། མ་ཊ་མ་ཊ། བི་ཤུདྡྷ་བི་ཥ་ཡ། ནི་
བཱ་སི་ན༑ མ་ཧཱ་ཀཱ་རུ་ཎི་ཀཱ། ཤྭེ་ཏ་ཡཛྙོ་པ་བཱི་ཏ་རཏྣ་མ་ཀུ་ཊ་མཱ་ལཱ་དྷ་ར། སརྦ་ཛྙཱ་ཤི་ར་སི་ཀྲི་ཏ་མ་ཀུ་ཊ་མ་ཧ་དྦྷཱུ་ཏ། ཀ་མ་ལཱ་ལཾ་ཀྲྀ་ཏ། ཀ་ར་ཏ་ལ། དྷྱ་ན་སཱ་མ་དྷི། བི་

93-1-53b

མོཀྵ་པྲ་ཀམྤ། བ་ཧུ་ས་ཏ་སནྟ་ཏི། པ་རི་པཱ་ཙ་ཀ། མེ་ཧཱ་ཀཱ་རུ་ཎི་ཀ། སརྦ་ཀརྨ་ཨཱ་པ་ར་ཎ་བི་ཤོ་དྷ་ཀ། སརྦ་བཱ་དྷི་པྲ་མོ་ཙ་ཀ། སརྦ་ཨཱ་ཤཱ་པ་རི་བཱུ་ར་ཀ། སརྦ་སྟྭ། ས་མ་ཤྭ་ས་ཀ།
ཨོཾ་པདྨོ་ཥྞཱི་ཥ་པཱ་ཤ་ཧྲྀ་ད་ཡ་མཎྜ་ལ་ན་མོ་སྟུ་ཏེ་སྭཱཧཱ། འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་ཞགས་པའི་པདྨ་གཙུག་ཏོར་གྱི་གསང་བའི་སྙིང་པོའི་དཀྱིལ་
འཁོར་འདི་གསུངས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ས་གཞི་ཆེར་གཡོས་པར་གྱུར་ཏེ། རི་དང༌། ནགས་དང་དགོན་པར་བཅས་པ་རྣམ་པར་
འགྱུར་བ་དྲུག་ཏུ་གཡོས་པར་གྱུར་ཏོ། །ཀུན་ནས་སའི་མཐིལ་འདི་ཡང་རིན་པོ་ཆེ་སྣ་བདུན་གྱི་རང་བཞིན་གྱི་པདྨའི་གདན་ཀུན་ནས་བཏིང་བར་གྱུར་ཏོ། །བཅོམ་ལྡན་འདས་ཕྱག་ན་
པདྨའི་ལྟེ་བའི་གནས་ན་པདྨ་ཆེན་པོ་གྱེན་དུ་འཕགས་པ། འདབ་མ་སྟོང་བ། རིན་པོ་ཆེ་སྣ་བདུན་གྱི་རང་བཞིན། བཻ་ཌཱུ་ཪྱ་སྔོན་པོ་ཆེན་པོའི་སྡོང་བུ་དང༌། འཛམ་བུ་ཆུ་བོའི་གསེར་
གྱི་སྙིང་པོ་དང༌། མུ་ཏིག་དམར་པོའི་ཟེའུ་འབྲུ་དང༌། ལྷའི་མུ་ཏིག་ཆེན་པོའི་གེ་སར་དང་གཅིག་ཏུ་འབབ་པར་གྱུར་པ་འོད་ཟེར་སྣ་ཚོགས་པ་འབྱིན་པར་བྱེད་པས་ཏེ། འདི་ལྟ་སྟེ།
སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང༌། བཙོད་དང༌། ཤེལ་དང༌། དངུལ་གྱི་ཁ་དོག་ཏུ་སྣང་བཞིན་པས་འབར་ཞིང༌། རྣམ་པར་གསལ་ལ་ལྷང་ངེའོ། །ཕྱོགས་བཅུ་

93-1-54a

ཀུན་ཏུ་སངས་རྒྱས་ཀྱི་ཞིང་རྣམས་སུ་ཀུན་ཏུ་སྣང་བར་བྱེད་དོ། །ལྷའི་གནས་དང༌། ཀླུའི་གནས་དང༌། གནོད་སྦྱིན་དང༌། སྲིན་པོའི་གནས་དང༌། དྲི་ཟའི་གནས་
དང༌། ལྷ་མ་ཡིན་གྱི་གནས་དང༌། ནམ་མཁའ་ལྡིང་གི་གནས་དང༌། མི་འམ་ཅིའི་གནས་དང༌། ལྟོ་འཕྱེ་ཆེན་པོའི་གནས་རྣམས་ཀུན་ཏུ་སྣང་བར་བྱེད་དོ། །རབ་ཏུ་ཚིམ་པར་བྱེད་
དོ༑ ༑ཡང་དག་པར་སྐུལ་བར་བྱེད་དོ། །ཡང་དག་པར་དབུགས་འབྱིན་པར་བྱེད་དོ། །དམྱལ་བ་ཆེན་པོ་བཅུ་དྲུག་པོ་རྣམས་ཀུན་ཏུ་སྣང་ཞིང༌། རེག་པས་དམྱལ་བ་ཆེན་པོ་དེ་
རྣམས་ཀྱང་པདྨ་ཅན་ཆེན་པོར་སྐྱེས་པར་གྱུར་ཏོ། །སེམས་ཅན་དམྱལ་བ་དེ་རྣམས་ཀུན་ཀུན་ནས་སྣང་ཞིང་རེག་པ་ཙམ་གྱིས་དེ་རྣམས་ཐམས་ཅད་ཡོངས་སུ་གྲོལ་ཏེ། བསམས་
པ་ཙམ་གྱི་མོད་ལ་བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེས་ཤིང༌། ལྷའི་ལུས་ལ་རྒྱན་དང༌། ལྷུབ་ལྷུབ་དང༌། གོས་དང༌། སྤུད་པས་རྣམ་པར་བརྒྱན་
ཅིང༌། སྐྱེ་བ་ནས་སྐྱེ་བར་སྐྱེ་བ་དྲན་པར་སྐྱེས་སོ། །དེ་བཞིན་དུ་དུད་འགྲོའི་སྐྱེ་གནས་སུ་སོང་བ་རྣམས་ཀུན་ནས་སྣང་བས་རི་དྭགས་དང༌། བྱ་དེ་དག་ཐམས་ཅད་ཀྱང་དུད་
འགྲོའི་སྐྱེ་གནས་ལས་ཡོངས་སུ་གྲོལ་ཏེ་མཐོ་རིས་སུ་རྣ་རྒྱན་དྲི་མ་མེད་ཅིང་གཡོ་བ་འཛིན་པར་སྐྱེས་སོ། །དེ་བཞིན་དུ་ཕྱོགས་བཅུ་ཀུན་ཏུ་སེམས་ཅན་ཐམས་ཅད་ཀུན་ཏུ་

93-1-54b

སྣང་ཞིང་རེག་པ་དེ་རྣམས་ཐམས་ཅད་ས་ཆེན་པོ་བརྒྱད་པ་ལ་རབ་ཏུ་གནས་པར་གྱུར་ཏོ། །དེས་ཀྱང་འཁོར་ཆེན་པོར་ཀུན་ཏུ་འོངས་པའི་བྱང་ཆུབ་སེམས་དཔའི་ཚོགས་ཆེན་པོ་དེ་
རྣམས་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཕྱིར་མི་ལྡོག་པ་ཉིད་ལ་རབ་ཏུ་བཀོད་པར་གྱུར་ཏོ། །རིག་སྔགས་འཆང་གི་འཁོར་གང་ཡིན་པ་ཐམས་ཅད་
ཀྱང་དོན་ཡོད་པ་པདྨའི་གཙུག་ཏོར་ཆེན་པོའི་སྙིང་པོ་གསང་བ་དོན་ཡོད་ཞགས་པའི་དངོས་གྲུབ་སོ་སོར་ཐོབ་པར་གྱུར་ཏོ། །ཀླུའི་རྒྱལ་པོའི་འཁོར་གང་ཡིན་པ་དེ་ཐམས་ཅད་ཀྱང་
ཡིད་བཞིན་གྱི་ནོར་བུའི་རྒྱལ་མཚན་སོ་སོར་སྣང་བར་གྱུར་ཏོ། །ལྷའི་འཁོར་གང་ཡིན་པ་དེ་རྣམས་ཐམས་ཅད་ཀྱང་འོད་འབར་བའི་ཏིང་ངེ་འཛིན་སོ་སོར་ཐོབ་བོ། །གནོད་སྦྱིན་
དང་སྲིན་པོ་གང་ཡིན་པ་དེ་རྣམས་ཐམས་ཅད་རིན་པོ་ཆེའི་གཞལ་མེད་ཁང་དུ་གནས་པར་གྱུར་ཏོ། །འབྱུང་པོའི་འཁོར་གང་ཡིན་པ་དེ་རྣམས་ཐམས་ཅད་གཟི་བརྗིད་དྲི་མ་མེད་པའི་
ཏིང་ངེ་འཛིན་སོ་སོར་ཐོབ་པར་གྱུར་ཏོ། །ལྷ་མ་ཡིན་གྱི་འཁོར་གང་ཡིན་པ་དེ་རྣམས་ཐམས་ཅད་རྡོ་རྗེའི་གོ་ཆ་དང༌། རྡོ་རྗེ་རྒྱལ་མཚན་གྱི་ཡ་ལད་བགོས་པར་གྱུར་ཏོ། །ནམ་མཁའ་
ལྡིང་གི་འཁོར་གང་ཡིན་པ་ཐམས་ཅད་ཀྱང་རྡོ་རྗེ་མཆུ་རྩེ་མོ་ཆེན་པོ་སྟོབས་ཀྱི་ཤུགས་རྗེས་སུ་ཐོབ་པར་གྱུར་ཏོ། །མི་འམ་ཅི་དང༌། ལྟོ་འཕྱེ་ཆེན་པོའི་འཁོར་གང་ཡིན་པ་ཐམས་ཅད་

93-1-55a

ཀྱང་ལུས་དང༌། ངག་དང༌། ཡིད་ཡོངས་སུ་དག་པར་གྱུར་ཏོ། །དགེ་བསྙེན་དང༌། དགེ་བསྙེན་མ་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་གང་ཡིན་པ་
དེ་རྣམས་ཐམས་ཅད་སྐྱེ་བ་དང༌། རྒ་བ་དང༌། འཆི་བའི་སྡུག་བསྔལ་ལས་ཡོངས་སུ་གྲོལ་བར་གྱུར་ཏོ། །བཅོམ་ལྡན་འདས་ཀྱིས་ཀྱང་སྐུ་ལས་ཉི་མའི་ཏོག་ཅེས་བྱ་བའི་འོད་ཟེར་
ཆེན་པོ་རྣམ་པར་སྦྲོས་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་ཐུགས་ཀར་རྗེས་སུ་ཞུགས་སོ། །སྤྱན་རས་གཟིགས་དབང་ཕྱུག་
གི་ཐུགས་ཀར་ཞུགས་མ་ཐག་ཏུ་གནོད་སྦྱིན་གྱི་སྡེ་དཔོན་ཆེན་པོ་སྙག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། དོན་ཡོད་ཞགས་པའི་པདྨ་གཙུག་ཏོར་གྱི་གསང་
པའི་རྣམ་པར་འཕྲུལ་པ་ལ་ལྟོས་ཤིག །ལག་ན་རྡོ་རྗེས་གསོལ་པ། བཅོམ་ལྡན་འདས། བདག་གིས་མཐོང་ལགས་སོ། །སེམས་དཔའ་དག་པ། བདག་གིས་མཐོང་ལགས་སོ། །
སེམས་དཔའ་ཆེན་པོ་དག་པ། འདིའི་རྣམ་པར་འཕྲུལ་པ་བསམ་གྱིས་མི་ཁྱབ་པ་པདྨའི་དབང་ཕྱུག་དོན་ཡོད་པའི་ཞགས་པའི་སྙིང་པོ། པདྨ་གཙུག་ཏོར་གྱི་གསང་བའི་སྙིང་པོའི་
དཀྱིལ་འཁོར་ཤིན་ཏུ་ཟབ་པ། ཤིན་ཏུ་རྒྱ་ཆེ་བ། རྨད་དུ་བྱུང་བ་ཆེན་པོ། དངོས་གྲུབ་མཆོག་སྒྲུབ་པར་བྱེད་པ་ནི། བཅོམ་ལྡན་འདས། མཐའ་དག་རྒྱས་པར་གསུངས་ཤིག།

93-1-55b

གསང་སྔགས་རིམ་པར་ཕྱེ་བ་དང༌། རིག་སྔགས་དང་དཀྱིལ་འཁོར་རྨད་དུ་བྱུང་བ། ཉེ་བར་སྤྱོད་པའི་ཆོ་ག་དང་བཅས་པ་ནི། སེམས་ཅན་ཐམས་ཅད་ཀྱི་སྡིག་པ་རྣམ་པར་འཇོམས་
པའི་དོན་དང༌། རིག་སྔགས་འཆང་རྣམས་ཀྱི་མཆོག་འགྲུབ་པའི་དོན་དུ་དེ་བཞིན་གཤེགས་པའི་སྤྱན་སྔར་གསུངས་ཤིག། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། དོན་ཡོད་ཞགས་པའི་སྙིང་པོའི་མཆོག་
ཏུ་གསང་བ། གཙུག་ཏོར་ཐམས་ཅད་ཀྱི་དཀྱིལ་འཁོར་སེམས་ཅན་ཐམས་ཅད་ཀྱི་དོན་གྱི་ཆེད་དུ་སྡིག་པ་ཐམས་ཅད་ཉམས་པར་བྱེད་པ། སྒྲིབ་པ་ཐམས་ཅད་རྣམ་པར་སྦྱོང་བར་
བྱེད་པ༑ དྲི་མ་དང་རྙོག་མ་ཐམས་ཅད་སེལ་བར་བྱེད་པ། ནད་ཐམས་ཅད་རབ་ཏུ་ཞི་བར་བྱེད་པ། བཀྲ་མི་ཤིས་པ་ཐམས་ཅད་ཟློག་པར་བྱེད་པ། སྡིག་པ་དང༌། མ་རུངས་པའི་སེམས་
ཅན་ཕྱིར་རྒོལ་བ་དང༌། དགྲའི་འཇིགས་པ་རབ་ཏུ་ཞི་བར་བྱེད་པ། བགེགས་དང༌། ལོག་པར་འདྲེན་པ་ཐམས་ཅད་ཚར་གཅོད་པར་བྱེད་པ། བདུད་ལ་སོགས་པའི་རུངས་པ་
ཐམས་ཅད་འཇོམས་པར་བྱེད་པ། དུག་དང༌། མཚོན་ཆ་དང༌། མེ་དང༌། ཆུའི་འཇིགས་པ་དང༌། མཆེ་བའི་དུག་དང༌། སེངྒེ་དང༌། རྒྱལ་པོ་དང༌། གནོད་སྦྱིན་རྣམས་ཟློག་པར་བྱེད་

93-1-56a

པ༑ དུག་དང༌། བྱང་སྟེམས་དང༌། གཡེང་བྱེད་དང༌། ཕྱེ་མའི་སྦྱོར་བ་ཐམས་ཅད་རྣམ་པར་ཉམས་པར་བྱེད་པ། དོན་ཡོད་ཞགས་པའི་སྙིང་པོ་དེ་ཁོ་ན་ཉིད་
གཅེས་པ་རྨད་དུ་བྱུང་བ་དེ་ཁོ་ན་ཉིད་ཀྱི་སྙིང་པོའི་སྒྲུབ་པ་བླ་ན་མེད་པ་བཀླགས་པས་གྲུབ་པ་འདི་རྗེས་སུ་ཟུངས་ཤིག། དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་
བཞིན་འཛུམ་ཅིང༌། གདོང་ཁྲོ་གཉེར་དང་བྲལ་བས་རྡོ་རྗེ་བསྐོར་བར་བྱེད་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་
ཅེས་སྨྲས་སོ། །བཅོམ་ལྡན་འདས། དོན་ཡོད་པའི་ཞགས་པའི་སྙིང་པོ་དམ་པར་གྱུར་པ་གསང་བ་པདྨ་གཙུག་ཏོར་གྱི་དཀྱིལ་འཁོར་དེ་རྣམས་དུ་ཞིག་ལགས་པ་དེ་དག་
བཅོམ་ལྡན་འདས་ཀྱིས་གསུངས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་
ཆེན་པོ་ལག་ན་རྡོ་རྗེས་གསོལ་བ་བཏབ་པར་རིག་ནས་ཕྱག་གཡས་པས་ལྟེ་བའི་པདྨའི་ཕྱག་རྒྱའི་རྣམ་པ་ལ་རེག་གོ །རེག་མ་ཐག་ཏུ་ཕྱག་གཡས་པའི་པདྨ་ལ་སྙིང་པོ་
རིག་སྔགས་དེ་ཡང་པདྨའི་སྟེང་དུ་འདུག་སྟེ། རང་གི་ངོ་བོ་གཞལ་མེད་ཁང་ཚངས་པའི་ཆ་བྱད་འཆང་བ་དོན་ཡོད་པའི་གཟུགས་སྤྱན་གསུམ་པ། ཕྱག་བཞི་པ། རྒྱན་

93-1-56b

ཐམས་ཅད་གྱི་རྣམ་པར་བརྒྱན་པ། ནོར་བུ་གསེར་གྱི་ཅོད་པན་ཅན། འོད་དཔག་མེད་ཀྱི་ཅོད་བན་གྱིས་བརྒྱན་པ། རལ་བའི་ཅོད་པ་ན་པདྨའི་གཙུག་ཏོར་གྱིས་སྤུད་པ། ཟླ་བ་ཕྱོད་
པས་རྣམ་པར་མཛེས་པ། ཞགས་པ་འཆང་བ། པདྨའི་གཙུག་ཏོར་འཆང་བ་དང༌། ནོར་བུའི་བྱུག་པ་འཆང་བ་དང༌། རྡོ་རྗེའི་དབྱུག་པ་འཆང་བ། སྐྱིལ་མོ་ཀྲུང་གིས་བཞུགས་
པ༑ འོད་ཟེར་འབར་བས་ཡང་དག་པར་བརྒྱན་པ། གོས་རྣམ་པར་བཀྲ་བ་སྣ་ཚོགས་དང༌། སྤྱན་ཉི་མ་དང༌། ཟླ་བས་ལྷག་པར་འབར་བས་རྣམ་པར་མཛེས་པ། པདྨ་རྣམས་ཀྱི་སྟེང་
ན་མཛེས་བཞིན་པ། དེ་བཞིན་གཤེགས་པ་ཐམས་ཅད་ཐུགས་མཉེས་པར་བྱེད་པ། བྱང་ཆུབ་སེམས་དཔའ་ཐམས་ཅད་ཀྱི་ཕྱག་བྱ་བར་འོས་པ། ལྷ་ཐམས་ཅད་ཀྱིས་
མཆོད་པར་འོས་པ། ཀླུ་ཐམས་ཅད་ཀྱིས་རྗེས་སུ་གཟུང་བར་འོས་པ། དྲང་སྲོང་ཐམས་ཅད་ཀྱིས་དགའ་བར་འོས་པ། ལྷ་མ་ཡིན་པ་དང༌། ནམ་མཁའ་ལྡིང་དང༌། མི་འམ་ཅི་དང༌།
ལྟོ་འཕྱེ་ཆེན་པོ་ཐམས་ཅད་ཀྱིས་རྗེས་སུ་འགྲོ་བར་འོས་པ། སེམས་ཅན་ཐམས་ཅད་ཀྱི་བླ་མར་འོས་པ་མཐོང་སྟེ། དེ་ལྟ་བུའི་སྣང་བ་རྒྱ་ཆེན་པོ་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་དེ་ཁོ་ན་ཉིད་གཅེས་པའི་སྙིང་པོར་གྱུར་པའི་སྙིང་པོ་ཉེ་བར་བསྟན་ནོ། །དེ་ནས་གནོད་སྦྱིན་གྱི་སྡེ་དཔོན་ཆེན་

93-1-57a

པོ་ལག་ན་རྡོ་རྗེས་འཁོར་གྱི་དཀྱིལ་འཁོར་ཆེན་པོ་དེ་མཐོང་བ་ཙམ་གྱི་མོང་ལ་སྙིང་པོ་གསང་བ་དོན་ཡོད་པའི་པདྨ་དྲི་མ་མེད་པའི་གཙུག་ཏོར་འོད་ཟེར་འབར་
བའི་ཏིང་ངེ་འཛིན་སོ་སོར་ཐོབ་པར་གྱུར་ཏོ། །ཏིང་ངེ་འཛིན་སོ་སོར་ཐོབ་པ་གང་གིས་སྒྱུ་མ་ལྟ་བུའི་ཏིང་ངེ་འཛིན་གྱི་ནང་དུ་ཆུད་པར་གྱུར་ཏོ། །དེ་རྣམས་ཐམས་ཅད་རབ་ཏུ་མ་གུ་
བའི་ཡིད་ཀྱིས་ཞབས་དག་གི་རྗེས་ལ་ཕྱག་འཚལ་བར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་དོན་
ཡོད་ཞགས་པའི་སྙིང་པོའི་གསང་སྔགས་འདི་སྨྲས་སོ། །ཨོཾ་ཨ་མོ་གྷ་པཱ་ཤ་ཧྲི་ད་ཡ་པདྨོ་ཥྞི་ཥ་ཀུ་མཱ་ར་པེ་ཥ་དྷ་ར། པདྨེ་ཤྭ་ར། ཨཱ་བ་ཤ་ཡ། སརྦ་ཨ་མོ་གྷ་ཀུ་ལ་ས་མ་ཡ་
ཧྲྀ་ད་ཡ། སརྦ་སིདྡྷི་ཨ་མོ་གྷ་པྲ་ཡཙྪ་པདྨ་པདྨ་ཧཱུཾ་ཧཱུཾ་ན་མོ་སྟུ་ཏེ་སྭཱཧཱ། འདི་ནི། དོན་ཡོད་ཞགས་པའི་སྙིང་པོ་བཀླགས་པས་གྲུབ་པའི་སྒྲུབ་ཐབས་སོ། །ཨོཾ་ཨ་མོ་གྷ་པདྨོ་ཥྣཱི་
ཥ་ཤྭ་ར༑ པདྨེ་ཤྭ་ར། ས་མནྟ་ཡ་སརྦ་ཏ་ཐཱ་ག་ཏ་ནཱཾ། ཨ་མོ་གྷ་པདྨོ་ཥྞཱི་ཥ་ས་མ་ཡཾ་ཨཱ་ཀཪྵ་ཡ། པྲ་བེ་ཤ་ཡ། སརྦ་ཀརྨ་སིདྡྷིཾ་པྲ་ཡཙྪ་མེ་ཨ་བ་ལོ་ཀི་ཏེ་ཤྭ་ར་ཧཱུཾ་ཧཱུཾ། མ་ཧཱ་
པདྨོ་ཥྞཱི་ཥ་བྷུ་ཛེ་སྭཱཧཱ། རིགས་ཀྱི་རྒྱལ་པོའི་གསང་སྔགས་སོ། །ཨོཾ་མ་ཧཱ་ཙཎྜ་པདྨེ་ཤྭ་ར་བི་བི་དྷ་རཱུ་པ། བི་ཀ་ཊ། པདྨ་དཾ་ཥྚཱ་ཀ་ར་ལ་བྷཱི་ཥ་ཎ། བཀྟྲ་སརྦ་དུཥྚ་ཧྲྀ་ད་ཡཾ། ཁཱ་ད་

93-1-57b

ཡ༑ བིགྷྣཾ། པདྨ་དྷྲྀ་ཀ། ཙི་ཊི། དྲི་ཊྀ་ཧཱུཾ་སྭཱཧཱ། ཁྲོ་བོའི་རྒྱལ་པོའི་རིགས་ཀྱི་སྙིང་པོའོ། །ནང་གི་དཀྱིལ་འཁོར་གྱི་གསང་བའི་ལས་རྣམས་སོ། །ཨོཾ་ཨ་མོ་གྷ་པདྨོ་ཥྞཱི་ཥ་པདྨ་པཱ་ཤ་ཀྲོ་དྷ་
ཀ། མཱ་ཡི་ཀརྨ་པྲ་བེ་ཤ་ཡ་མ་ཧཱ་པཱ་ཤུ་པ་ཏི། ཡ་མ། བ་རུ་ཎ། ཀུ་བེ་ར། བྲཧྨ་བེ་ཥ་དྷ་ར། མ་ཧཱ་ཙཎྜ་བེ་ག་ཨ་མོ་གྷ་ཀུ་ལ་ས་མ་ཡ་པདྨ་ཧཱུཾ་ཧཱུཾ། ཁྲོ་བོའི་རྒྱལ་པོ་དོན་ཡོད་ཞགས་
པའི་པདྨ་གཙུག་ཏོར་གྱི་སྙིང་པོའོ། །དེ་ནས་དོན་ཡོད་པའི་སྙིང་པོའི་ལས་རྣམས་སུ་འགྱུར་ཏེ། དྲན་པ་ཙམ་གྱི་མོད་ལ་དུས་གསུམ་གྱི་དེ་བཞིན་གཤེགས་པ་ཐམས་ཅད་དང་
མཉམ་པས་གཅིག་ཏུ་མཚུངས་པར་འགྱུར་རོ། །ཚེ་དཔག་མེད་དང་མཉམ་པའི་ལུས་སུ་འགྱུར་རོ། །ཕྱོགས་བཅུའི་སངས་རྒྱས་ཀྱི་ཞིང་རྣམས་ཐམས་ཅད་དང་མཉམ་པའི་དེ་བཞིན་
གཤེགས་པ་ཐམས་ཅད་དང་མཚུངས་ཤིང་མཉམ་པ་ཉིད་དུ་འགྱུར་རོ། །མཚུངས་ཤིང་མཉམ་པ་ཉིད་ཀྱི་དེ་བཞིན་གཤེགས་པ་ཐམས་ཅད་མཉམ་པ་ཉིད་དུ་མཐོང་ངོ༌། །པདྨའི་
ཕྱག་གི་ཏིང་ངེ་འཛིན་རྣམས་དང༌། པདྨའི་གཙུག་ཏོར་གྱི་ཕྱག་གིས་འཇིག་རྟེན་དབང་ཕྱུག་དང་མཉམ་པ་ཉིད་དུ་འགྱུར་རོ། །པདྨའི་གཙུག་ཏོར་བཅིངས་པ་ཉིད་ཀྱིས་སྦྱིན་པའི་
གཙུག་ཏུ་མངོན་པར་དབང་བསྐུར་ན། དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་རོ། །པདྨའི་གཙུག་ཏོར་གྱིས་དོན་ཡོད་པར་དབང་བསྐུར་བ་

93-1-58a

གང་ཡིན་པ་དེ། པདྨའི་གཙུག་ཏོར་གྱི་སྙིང་པོ་རྒྱས་པར་གྱུར་པ་ཐོབ་སྟེ། ཏིང་ངེ་འཛིན་བརྒྱ་སྟོང་ཕྲག་དང༌། བླ་ན་མེད་པའི་དཔལ་འཐོབ་བོ། །རིགས་ཀྱི་རྒྱལ་
པོའི་གསང་སྔགས་རྒྱས་པར་གྱུར་པ་པདྨའི་གཙུག་ཏོར་གྱི་དཀྱིལ་འཁོར་དུ་རིགས་ཀྱི་རྒྱལ་པོ་ལེགས་པར་གྲུབ་པར་འགྱུར་ཏེ། ཐམས་ཅད་དུ་རིགས་ཀྱི་རྒྱལ་པོའི་དངོས་གྲུབ་
བཟང་པོ་རྣམས་འོང་པར་འགྱུར་རོ། །རིགས་ཀྱི་རྒྱལ་པོའི་གསང་སྔགས་ཀྱི་རྒྱལ་པོ་དང༌། རིག་སྔགས་ཀྱི་རྒྱལ་པོ་མཆོག་གི་དངོས་གྲུབ་ཐམས་ཅད་རབ་ཏུ་སྦྱིན་པར་བྱེད་དོ། །
པདྨོའི་ཕྱག་གིས་རྗེས་སུ་འཇུག་ཅིང༌། དོན་ཡོད་པའི་རིགས་ཀྱི་དངོས་གྲུབ་ཇི་ལྟ་བ་བཞིན་དུ་འགྲུབ་སྟེ། བཀླགས་པས་གྲུབ་པ་འདི་ལ་ཐེ་ཚོམ་མེད་དོ། །པདྨ་གཙུག་ཏོར་གྱི་
རིགས་ཀྱི་དངོས་གྲུབ་དང༌། པདྨ་ཡངས་པའི་དཀྱིལ་འཁོར་རམ། དོན་ཡོད་ཞགས་པའི་དཀྱིལ་འཁོར་དུ་བཀླགས་ནས་བཟླས་བ་ཙམ་གྱིས་འགྲུབ་སྟེ། རིགས་ཀྱི་རྒྱལ་པོ་
དང༌། རིག་སྔགས་ཀྱི་རྒྱལ་པོ་གང་ཡིན་པ་དེ་ཐམས་ཅད་དུ་དབང་ཕྱུག་ཏུ་འགྱུར་རོ། །དཀྱིལ་འཁོར་རྣམས་ཀྱི་ཆོ་ག་ཞིབ་མོ་དང༌། ཕྱག་རྒྱས་བྱང་ཆུབ་སེམས་དཔའ་ཐམས་
ཅད་ཀྱི་རིགས་ཐུན་མོང་པ་ཐམས་ཅད་དུ་རྒྱལ་པོའི་བྱ་བ་བྱེད་པར་འགྱུར་རོ། །སངས་རྒྱས་ཀྱི་ཞིང་སྟོང་ཕྲག་རྣམས་དང༌། སངས་རྒྱས་ཀྱི་ཞིང་བརྒྱ་ཕྲག་རྣམས་དང༌།

93-1-58b

གངྒཱའི་ཀླུང་གི་བྱེ་མ་དང་མཉམ་པའི་ཞིང་དུ་རྒྱལ་པོར་འགྱུར་རོ། །རིགས་ཀྱི་རིག་པས་ལྷའི་དབང་ཕྱུག་དང༌། ལྷའི་ཚོགས་རྣམས་ཀྱི་དབང་ཕྱུག་ཏུ་འགྱུར་རོ། །རྟག་ཏུ་ཡང་གནོད་
སྦྱིན་རྣམས་དང༌། སྲིན་པོ་རྣམས་སུ་གྱུར་པ་དང༌། དྲི་ཟ་རྣམས་དང༌། གནོད་སྦྱིན་རྣམས་དང༌། སྲིན་པོ་རྣམས་ཀྱི་དེ་བཞིན་ཉིད་དུ་ཐམས་ཅད་དུ་རྒྱལ་པོ་དང་དབང་ཕྱུག་ཏུ་རྟག་ཏུ་
འགྱུར་ཏེ། ཐེ་ཚོམ་མེད་དོ། ནམ་མཁའ་ལྡིང་རྣམས་དང༌། མི་འམ་ཅི་རྣམས་དང༌། ལྷོ་འཕྱེ་ཆེན་པོ་རྣམས་དང༌། ཐམས་ཅད་དུ་ཇི་སྲིད་བྱང་ཆུབ་ལ་ཡང་དག་པར་གནས་ཀྱི་བར་
དུ་རིགས་ཀྱི་རྒྱལ་པོར་འགྱུར་རོ། །དེ་ནས་ཁྲོ་བོའི་རྒྱལ་པོ་དྲན་པ་ཙམ་དང༌། དྲག་པོ་དེ་ཡིད་ལ་སེམས་པ་ཙམ་གྱི་མོད་ལ་འཕྲལ་དུ་རི་རབ་ལྟུང་བར་བྱེད་ཅིང༌། ཁོར་ཡུག་གི་རི་རྣམ་
པར་འཐོར་བར་བྱེད་དོ། །རྒྱ་མཚོ་ཆེན་པོ་ཀུན་ནས་དཀྲུག་ཅིང་རྒྱ་མཚོ་ཆེན་པོ་ཉེ་བར་སྐྱེ་བར་བྱེད་དོ། །ཀུན་ཏུ་གསལ་བར་བྱེད་དོ། །ཀླུའི་གནས་ཐམས་ཅད་དུ་ཀླུའི་གནས་
འབར་བར་ཡང་བྱེད་དོ། །བགེགས་དང་ལོག་པར་འདྲེན་པ་ཐམས་ཅད་ཀྱི་སྐད་ཅིག་ཙམ་གྱིས་སྟེང་དུ་བདུག་པར་བྱེད་དོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌།
གཟའ་དང༌། བརྗེད་བྱེད་དང༌། མི་བཟད་པ་དེ་རྣམས་ཐམས་ཅད་ཁྲོ་བོའི་རྒྱལ་པོ་དྲན་པ་ཙམ་གྱིས་འཇིགས་པར་འགྱུར་རོ། །ཁྲོ་བོའི་རྒྱལ་པོའི་གསང་བ་པ་ཐམས་ཅད་ཀྱི་རིགས་

93-1-59a

ཀྱི་དམ་ཚིག་ལ་གནས་པ་དང༌། དཀྱིལ་འཁོར་དུ་ཕྱག་རྒྱ་གནས་པ་དང༌། གསང་སྔགས་ཀྱི་ལྷ་གཞན་གང་ཡིན་པ་རྣམས་ཀྱིས་ཁྲོ་བོའི་རྒྱལ་པོ་དྲན་
པ་ཙམ་གྱིས་དེ་རྣམས་ཐམས་ཅད་རིག་སྔགས་འཆང་ལ་སྐྱབས་སུ་འགྲོ་བར་བྱེད་དོ། །དེ་རྣམས་ཐམས་ཅད་རྗེས་སུ་འབྲང་བར་འགྱུར་ཞིང་གནས་པར་བྱེད་དོ། །འགའ་
ཞིག་གང་དུ་འགྲོ་བའམ་འདུག་པ་དེ་ལ་དབང་པོ་དང༌། སྐབས་གསུམ་པའི་ལྷ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། གཤིན་རྗེས་དང༌། ཆུ་ལྷ་དང་
ཀླུའི་རྒྱལ་པོ་རྒྱ་མཚོ་དང༌། དགའ་བོ་དང༌། ཉེ་དགའ་བོ་དང༌། གཞོན་ནུ་དང༌། སྡེ་དཔོན་དང༌། དེ་བཞིན་དུ་རྒྱལ་པོ་ཆེན་པོ་བཞི་དུས་རྟག་ཏུ་རིག་སྔགས་འཆང་གི་རྗེས་
སུ་འབྲང་བར་བྱེད་དོ། །ཐེ་ཚོམ་མེད་དོ། །ཁྲོས་པའི་ལས་རྣམས་སམ། དེ་བཞིན་དུ་དྲག་པོའི་ལས་རྣམས་ཐམས་ཅད་ཀྱང་ཧཱུཾ་ཡིག་ཙམ་གྱིས་དེ་ལ་དངོས་གྲུབ་མཐོང་ངོ༌། །
ཕྱིར་རྒོལ་བ་དང༌། དགྲ་དང༌། སེམས་ཅན་མ་རུངས་པ་ཤིན་ཏུ་མི་བཟད་པ་རྣམས་དང༌། ཕ་རོལ་གྱི་དམག་ཚོགས་དང༌། འཇིགས་པ་དང༌། རྣམ་པར་འགྲས་པའི་སྐྱེ་བོ་དང༌།
སྡིག་པ་དེ་རྣམས་ཐམས་ཅད་ཧཱུཾ་ཡིག་གིས་མཆོག་ཏུ་གཟིར་བ་ཙམ་གྱིས་ཐལ་བར་འཇིགས་པར་འགྱུར་རོ། །སྡང་བ་དང༌། ངན་སེམས་པའི་སེམས་ཅན་དང༌། བྱས་པ་

93-1-59b

མི་གཟོ་བ་དང༌། བྱས་པ་ལ་འཁོན་པ་ཐམས་ཅད་དྲག་པོའི་ཧཱུཾ་ཡིག་བཟླས་པ་ཙམ་གྱིས་སྐད་ཅིག་ལ་སྲེག་སྟེ། དཔེར་ན་མེས་ཕྱེ་མ་ལེབ་བཞིན་ནོ། །ལས་གཞན་སྟོང་ཕྲག་
རྣམས་དང༌། ལས་བརྒྱ་སྟོང་ཕྲག་ཉིད་བཟླས་པ་ཙམ་གྱིས་འགྲུབ་སྟེ། དྲན་པ་ཙམ་གྱི་མདོ་ལ་ལས་ཐམས་ཅད་འགྲུབ་བོ། །དེ་ནས་དོན་ཡོད་པ་པདྨའི་གཙུག་ཏོར་དྲན་པ་ཙམ་
གྱིས་བྱ་བ་ཐམས་ཅད་ནི། གཉིས་སུ་འགྱུར་ཏེ། ཇི་ལྟར་གང་ཅུང་ཟད་ཡིད་ལ་བྱེད་པས་ལས་བྱེད་དོ། །དཀྱིལ་འཁོར་རམ། གནས་རྣམས་པ་གཞན་ཐམས་ཅད་དུ་ཇི་ལྟར་ཡིད་ལ་
བྱེད་པའི་བྱ་བ་ཐམས་ཅད་དུ་བྱེད་དོ། །ཞེས་སོ། །འཕགས་པ་དོན་ཡོད་པའི་ཞགས་པའི་ཆོ་ག་བཞི་བ་མོའི་རྒྱལ་པོ། བམ་པོ་བཅོ་ལྔ་པ། དེ་ནས་གསང་སྔགས་ལ་
འཇུག་པ་རྣམས་ཀྱི་དགོངས་པ་ཐམས་ཅད་སོ་སོར་འགྲུབ་པར་འགྱུར་བ་ནི། ཨོཾ་ཞེས་བྱ་བ་དོན་ཡོད་པའི་ཞགས་པ་པདྨ་གཙུག་ཏོར་གྱི་དཀྱིལ་འཁོར་ཐམས་ཅད་དུ་གསང་
སྔགས་ཡི་གེ་གཅིག་པའོ། །འཇིག་རྟེན་མགོན་པོའི་སྤྱན་སྔར་འབུམ་དྲན་པར་བྱས་ན། ས་དང་པོ་ལ་གནས་པར་འགྱུར་རོ། །སྔོན་གྱི་སྡིག་པ་བསགས་པ་སེམས་ཅན་དམྱལ་
བ་མི་བཟད་པ་གང་ཅི་ཡང་རུང་བ་དེ་དག་ཐམས་ཅད་ཇི་ལྟར་རླུང་གིས་ཕྱག་དར་གཏོར་བ་བཞིན་འཇིག་པར་འགྱུར། དངོས་གྲུབ་ཐམས་ཅད་ཐོབ་པར་འགྱུར་རོ། །དོན་ཐམས་

93-1-60a

ཅད་རྗེས་སུ་འཇུག་པར་འགྱུར། དེ་བཞིན་གཤེགས་པ་ཐམས་ཅད་དང༌། གང་དཀྱིལ་འཁོར་གྱི་ལྷ་གཞན་དག་ཀྱང་དགྱེས་པར་འགྱུར་ལ།
འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཆོག་སྦྱིན་པ་མཛད་དོ། །གསང་སྔགས་ཨོཾ་ཞེས་བྱ་བ་དྲན་ནས་ཚེ་འཕོས་པ་ནི། འཇིག་རྟེན་གྱི་ཁམས་བདེ་བ་ཅན་
དུ་འགྲོ་བར་འགྱུར་རོ། །གསང་སྔགས་ཀྱི་ཡི་གེ་གཅིག་པའོ། །ཨོཾ་བྷུ། ཡི་གེ་གཉིས་པ་འབུམ་བཟླས་བརྗོད་བྱས་ན། ས་གཉིས་པ་ཐོབ་པར་འགྱུར་རོ། །དེ་བཞིན་
གཤེགས་པ་སྣང་བ་མཐའ་ཡས་ཀྱི་སྤྱན་སྔར་འདུག་པར་འགྱུར་ཞིང་མཆོག་ཐམས་ཅད་རྗེས་སུ་སྦྱིན་པར་མཛད། སྡིག་པ་ཐམས་ཅད་ཀྱང་རྣམ་པར་དག་པར་མཛད།
སྔོན་གྱི་ནད་ཀྱང་སོས་པར་འགྱུར། ནོར་གྱི་དབང་ཕྱུག་ནོར་བུ་བཟང་པོའི་བུ་དབང་དུ་འགྱུར་ཞིང་ཉེ་བར་གནས་པར་འགྱུར་རོ། །མི་གང་གིས་ཀྱང་ཕྱིར་ཞིང་བར་ཆད་
བྱེད་ནུས་པར་མི་འགྱུར། ཚེ་འཕོས་ནས་རི་གྲུ་འཛིན་དུ་སྐྱེ་བར་འགྱུར། དོན་ཡོད་པའི་ཞིགས་པའི་དངོས་གྲུབ་ཀྱང་ཐོབ་པར་འགྱུར་རོ། །ཨོཾ་པདྨེ། གསང་སྔགས་ཀྱི་ཡི་
གེ་གསུམ་པ་འབུམ་བཟླས་བརྗོད་བྱས་ན། ས་གསུམ་པ་ལ་ཡང་དག་པར་འཇུག་པར་འགྱུར། །པདྨ་ཡངས་པའི་དཀྱིལ་འཁོར་གྱི་ཕྱག་རྒྱ་དང༌། གསང་སྔགས་གང་

93-1-60b

ཡིན་པ་ཐམས་ཅད་ལ་ཞུགས་པར་འགྱུར། འཕགས་པ་སྤྱན་རས་གཟིགས་དབང་ཕྱུག་གཞོན་ནུའི་ཆ་བྱད་ཅན་མདུན་ན་བཞུགས་པར་འགྱུར་ཞིང་འདོད་པ་ཐམས་ཅད་ཀྱི་
མཆོག་རྗེས་སུ་སྦྱིན་པར་མཛད། དོན་ཡོད་པའི་ཞགས་པའི་པདྨ་གཙུག་ཏོར་དཀྱིལ་འཁོར་གྱི་སྟོན་པར་མཛད། དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་
རྣམས་སྟོན་པར་མཛད། ཐམས་ཅད་དུ་དངོས་གྲུབ་རྗེས་སུ་སྦྱིན་པར་མཛད་དོ། །ཨོཾ་པདྨ་ཧྲཱིཿ། གསང་སྔགས་ཡི་གེ་བཞི་པ་འབུམ་བཟླས་བརྗོད་བྱས་ན། ས་བཞི་པ་ལ་འཇུག་
པར་འགྱུར། འཕགས་པ་དེ་བཞིན་གཤེགས་པ་མི་འཁྲུགས་པའི་སྐུ་མདོག་གསེར་གྱི་ཁ་དོག་ཅན་མདུན་ན་བཞུགས་ཤིང་དཔུང་པ་བརྐྱང་ནས་ཕྱག་སྤྱི་བོར་འཇོག་པར་མཛད་
ལ་རིག་སྔགས་འཆང་བ་ལེགས་སོ། །ཞེས་བྱ་བ་རྗེས་སུ་སྦྱིན་པར་མཛད་དེ། རིག་སྔགས་འཆང༌། ཚུར་ཤོག་ཁྱོད་ཀྱི་སྡིག་པ་དང་སྒྲིབ་པ་ཐམས་ཅད་ཡོངས་སུ་དག་སྟེ་རང་གི་
ངོ་བོ་ཐམས་ཅད་ཤིན་ཏུ་དྲི་མ་མེད་པར་ཡོངས་སུ་དག་གོ། མིའི་འཇིག་རྟེན་འདི་ནས་ཚེ་འཕོས་ནས་ངའི་སངས་རྒྱས་ཀྱི་ཞིང་དུ་འོང་ཞིང་ཚེ་རབས་དྲན་པར་འགྱུར། །ཕྱིར་ཞིང་ནམ་
ཡང་མངལ་ན་གནས་པས་གོས་པར་མི་འགྱུར། །འཇིག་རྟེན་བ་དགོས་པ་ཐམས་ཅད་འགྲུབ་པར་འགྱུར་རོ། །ཨོཾ་པདྨ་བྷུ་། གསངས་སངས་ཡི་གེ་ལྔ་པ་འབུམ་བཟླས་བརྗོད།

93-1-61a

བྱས་ན༑ ས་ལྔ་པ་ལ་གནས་པར་འགྱུར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་བླ་མ་རབ་ཏུ་
སྟོན་པ་མཛད། སྒྲིབ་པ་ཐམས་ཅད་ཡོངས་སུ་ཟད་པར་འགྱུར། རིག་སྔགས་འཆང་ལ་ལེགས་སོ་ཞེས་བྱ་བའི་སྒྲ་འབྱིན་པར་འགྱུར་ཏེ། རིག་སྔགས་འཆང༌། ལེགས་སོ་
ལེགས་སོ། །ཁྱོད་ལ་བསོད་ནམས་ཀྱི་ཕུང་པོ་ཆེན་པོ་སྐྱེས་ཏེ། རིག་སྔགས་འཆང༌། ཁྱོད་དགེ་བའི་རྩ་བ་ཆེན་པོ་བསྐྱེད་པས། རིག་སྔགས་འཆང༌། ཁྱོད་ཚེ་བརྗེས་ན་དེ་བཞིན་
གཤེགས་པ་བྱེ་བ་ཁྲག་ཁྲིག་དགུ་བཅུ་རྩ་གཉིས་ཀྱི་དྲུང་དུ་དགེ་བའི་རྩ་བ་མཚུངས་བར་བསྐྱེད་པར་འགྱུར་ཞིང་ངའི་སངས་རྒྱས་ཀྱི་ཞིང་དུ་སྐྱེ་བར་འགྱུར། ཁྱོད་ཀྱིས་
དོན་ཡོད་པའི་ཞགས་པ་པདྨ་གཙུག་ཏོར་གྱི་སྙིང་པོ་དང༌། གསང་བའི་དཀྱིལ་འཁོར་དང༌། ཕྱག་རྒྱ་ཆེན་པོ་རིམ་པར་ཕྱེ་བ་གྲུབ་ཅིང༌། རིག་སྔགས་འཆང༌། ཁྱོད་སྒྲིབ་པ་
དང་སྡིག་པ་ཐམས་ཅད་སྤངས་ཀྱི། བྱ་བ་ཐམས་ཅད་གྱིས་ཤིག །ཡིད་ལ་བྱ་བའི་སྒྲུབ་པ་ཐམས་ཅད་ཇི་ལྟར་འདོད་པ་བཞིན་དེ་དག་ཐམས་ཅད་ཤིན་ཏུ་འགྲུབ་པར་
འགྱུར་རོ། །ཨོཾ་པདྨ་ཨ་བ་ལོ་ཀི་ཏེ། གཟུངས་སྔགས་ཡི་གེ་དྲུག་པ་འབུམ་བཟླས་བརྗོད་བྱས་ན། ས་དྲུག་པ་ཐོབ་སྟེ་འཇུག་པར་འགྱུར། དེ་བཞིན་གཤེགས་པ་

93-1-61b

ཐམས་ཅད་སྣང་བ་མཛད་པར་འགྱུར། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྡུལ་ཕྲ་མོ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་རྣམས་གཟིགས་ཤིང་མངོན་སུམ་དུ་སྟོན་པ་མཛད། དབུགས་འབྱིན་པར་མཛད་དོ། །དེ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་པདྨ་གཟིགས་པའི་རྒྱལ་མཚན་རིག་སྔགས་འཆང་དེ་ལ་ཡང་དག་པར་དབུགས་འབྱིན་པར་མཛད་དོ། །རིག་སྔགས་འཆང༌། ངའི་སངས་རྒྱས་
ཀྱི་ཞིང་དུ་བྱང་ཆུབ་སྙིང་པོའི་མཐར་ཐུག་གི་བར་དུ་ཚུར་ཤོག །ལས་བྱས་པ་ནི། ཤིན་ཏུ་ཡོངས་སུ་ཟད་ཅིང་ཁྱོད་ཀྱིས་སེམས་ཅན་དམྱལ་བའི་སྒོ་རྣམས་བཅད། ཁྱོད་ཀྱིས་
སངས་རྒྱས་ཀྱི་ཞིང་ཐམས་ཅད་ཀྱི་སྒོ་རྣམས་ནི། ཕྱེ། ཁྱོད་ཀྱིས་དེ་བཞིན་གཤེགས་པ་ཐམས་ཅད་ཀྱི་ས་བོན་དང༌། རིགས་ཀྱི་སྤྱི་ནི། ཁོང་དུ་ཆུད། ཁྱོད་ཀྱིས་དོན་ཡོད་པའི་
ཞགས་པ་པདྨ་གཙུག་ཏོར་གྱི་སྙིང་པོ་དང༌། གསང་བའི་དཀྱིལ་འཁོར་ནི། གྲུབ། ཁྱོད་ཀྱིས་ཐམས་ཅད་དུ་གནས་ཀྱི་སྒོ་རྣམས་ནི། ཕྱེ་བས་འཇིག་རྟེན་དང༌། འཇིག་རྟེན་ལས་
འདས་པའི་ལས་སྒྲུབ་པ་རྣམས་ཇི་ལྟར་ཡིད་ལ་བྱས་པ་བཞིན་ལས་ཐམས་ཅད་བྱོས་ཤིག །ཨོཾ་པདྨ་ཛཱ་ལ་ཧཱུཾ་དྷྲིཀ། ཡི་གེ་བདུན་པ་འབུམ་བཟླས་བརྗོད་བྱས་མ་ཐག་ཏུ་ཏིང་

93-1-62a

འཛིན་པདྨ་དྲི་མ་མེད་པ་སྒྲིབ་པ་དང་བྲལ་བ་དག་པ་ཞེས་བྱ་བ་ཐོབ་པར་འགྱུར་ལ། ཏིང་ངེ་འཛིན་གང་ཐོབ་བས་ལུས་ཤིན་ཏུ་འབར་བར་འགྱུར་ཞིང་འོད་ཟེར་
ཁ་དོག་སྣ་ཚོགས་སུ་འགྱུར། ས་བདུན་པ་ལ་གནས་པར་འགྱུར། ལུས་ཀྱི་སྣང་བ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སངས་རྒྱས་ཀྱི་ཞིང་
ཐམས་ཅད་ཀྱི་གནས་རྣམས་སྣང་བར་བྱེད་ཅིང༌། གང་དང་གང་དུ་འོད་ཟེར་རིན་པོ་ཆེ་འབར་བ་སྣ་ཚོགས་དག་འབབ་པ་ལས་མེ་ཏོག་གི་ཆར་སྣ་ཚོགས་པ་རྣམས་འབྱུང་
བར་འགྱུར་ལ། དེ་བཞིན་གཤེགས་པ་ཐམས་ཅད་ལ་མཆོད་པར་འགྱུར་རོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མ་མེད་
པའི་པདྨ་འོད་ཟེར་འབར་བ་གསེར་གྱི་མདོག་ཅན་དཔུང་པ་བརྐྱང་སྟེ། ཕྱག་གཡས་པས་རིག་སྔགས་འཆང་གི་སྤྱི་བོར་འཇོག་ཅིང་ལེགས་སོ་ཞེས་བྱ་བ་ཡང་སྦྱིན་ལ་
དབུགས་ཕྱིན་པར་མཛད་དེ། རིག་སྔགས་འཆང༌། ལེགས་སོ་ལེགས་སོ། །འདི་ནི། སངས་རྒྱས་བཅོམ་ལྡན་འདས་རྣམས་ཀྱི་སྙིང་པོ་གསང་བ་བཟླས་བརྗོད་ཀྱི་ཆོ་ག་
མཆོད་པའི་མཆོག་ཡིན་ནོ། །འདི་ནི། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་གསང་བ་གཅེས་པའི་དཀྱིལ་འཁོར་དོན་ཡོད་པའི་ཞགས་པ་པདྨ་གཙུག་ཏོར་

93-1-62b

གྱི་སྙིང་པོ་ཡང་དག་པའོ། །རིག་སྔགས་འཆང༌། ཁྱོད་ཀྱིས་དཀྱིལ་འཁོར་མཐའ་དག་རྫོགས་པ་དང༌། པདྨ་གཙུག་ཏོར་གྱི་སྙིང་པོ་ཆོ་ག་ཞིབ་མོ་དང༌། དོན་ཡོད་པའི་ཞགས་པ་
རྣམ་པར་སྤྲུལ་པ་གྲུབ་ཀྱི། རིག་སྔགས་འཆང༌། ངའི་སངས་རྒྱས་ཀྱི་ཞིང་དུ་སོང་ལ་སངས་རྒྱས་ཀྱི་མཛད་པ་གྱིས་ཤིག །ཨོཾ་ཨ་མོ་གྷ་མ་ཎི་པདྨེ། གཟུངས་སྔགས་ཀྱི་སྙིང་པོ་ཡི་
གེ་བརྒྱད་པ་འབུམ་བཟླས་བརྗོད་བྱས་ན། ལུས་ཤིན་ཏུ་ཡོངས་སུ་དག་ཅིང་དྲི་མ་མེད་པར་འགྱུར། བཟླས་བརྗོད་བྱས་པ་ཙམ་གྱིས་ནོར་བུ་རིན་པོ་ཆེ་ཆེན་པོ་ཤེལ་ལྟར་ཕྱི་ནང་
ཤིན་ཏུ་ཡོངས་སུ་དག་སྟེ། དེ་ལྟར་རིག་སྔགས་འཆང་གི་ལུས་ཡོངས་སུ་དག་པར་འགྱུར། ས་བརྒྱད་པ་ལ་གནས་པར་འགྱུར། བྱང་ཆུབ་སེམས་དཔའ་སེམས་དཔའ་ཆེན་
པོ་འཕགས་པ་སྤྱན་རས་གཟིགས་དབང་ཕྱུག་རང་གི་ལུས་ཡོངས་སུ་དག་པ་རང་གི་གཟུགས་ཀྱི་ངོ་བོ་སྟོན་ཅིང༌། རིག་སྔགས་འཆང་གི་མདུན་ན་གནས་ལ་རིག་སྔགས་
འཆང་ཡང་དག་པར་དབུགས་འབྱིན་པར་མཛད་དེ། ཕྱག་གཡས་པ་མགོའི་སྤྱི་བོར་འཇོག་པར་མཛད། ལེགས་སོ་ཞེས་བྱ་བ་ཡང་སྦྱིན་པར་མཛད་དེ། རིག་སྔགས་འཆང་
ལེགས་སོ་ལེགས་སོ། །རིག་སྔགས་འཆང༌། ཁྱོད་ལྷག་པའི་བསམ་པ་དམ་པ་དགའ་བ་ལ་ཞུགས་སོ། །རིག་སྔགས་འཆང་སངས་རྒྱས་ཀྱི་ཞིང་མཉམ་པར་འབྲེལ་བའི་

93-1-63a

འཇིག་རྟེན་རྣམ་པར་བལྟ་བར་ཚུར་ཤོག། དེར་ཁྱོད་ཀྱིས་སངས་རྒྱས་ཀྱི་མཛད་པ་བྱེད་བར་འགྱུར་རོ། །ཁྱོད་ཀྱིས་དོན་ཡོད་པའི་ཞགས་པ་པདྨ་གཙུག་
ཏོར་གྱི་སྙིང་པོ་དཀྱིལ་འཁོར་གསང་བ་གྲུབ་ཀྱི། འཇིག་རྟེན་དང་འཇིག་རྟེན་ལས་འདས་པའི་སྒྲུབ་པ་དམ་པ་བྱ་བ་ཐམས་ཅད་གྱིས་ཤིག །ཨོཾ་པདྨ་ལོ་ཙ་ནེ་ཧུ་རུ་ཧཱུཾ། གསང་
སྔགས་ཀྱི་སྙིང་པོ་ཡི་གེ་དགུ་པ་འབུམ་བཟླས་བརྗོད་བྱས་ན། ས་དགུ་པ་ལ་གནས་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྲས་ཀྱི་གཙོ་བོར་
འགྱུར༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྱེ་བ་ཁྲག་ཁྲིག་དགུ་བཅུ་རྩ་དགུ་དག་རིག་སྔགས་འཆང་ལ་མངོན་སུམ་དུ་སྟོན་
ཅིང༌། སངས་རྒྱས་ཀྱི་ཡུལ་རྣམ་པར་སྤྲུལ་པ་སྣ་ཚོགས་སྟོན་པར་མཛད། རིག་སྔགས་འཆང་གི་སྤྱི་བོར་ཐམས་ཅད་ཀྱི་ཕྱག་འཇོག་པར་མཛད། ལེགས་སོ་ཞེས་བྱ་བ་
ཡང་སྦྱིན་པར་མཛད་དེ། རིག་སྔགས་འཆང༌། ཆེན་པོ་ལེགས་སོ་ལེགས་སོ། །ཁྱོད་ཀྱིས་ངལ་ཞིང་སྦྱང་བའི་ལས་ལེགས་པར་སྒྲུབ་པ་བྱས་སོ། །ཁྱོད་ཀྱིས་འཇིག་རྟེན་པ་
དང༌། འཇིག་རྟེན་ལས་འདས་པ་སངས་རྒྱས་ཉིད་དུ་སྒྲུབ་པ་སྟེ། དོན་ཡོད་པའི་ཞགས་པའི་དཀྱིལ་འཁོར་ཆོ་ག་ཞིབ་མོ་སྒྲུབ་པ་དང༌། མདོ་སྡེ་ལུང་བཅས་པ་སྒྲུབ་པ་

93-1-63b

འཇིག་རྟེན་གྱི་འདྲེན་པས་བསྟེན་པ་གང་ཡིན་པ་དེ་དག་ཐམས་ཅད་གྲུབ་པ་ཡིན་ནོ། །ཨོཾ་པདྨོ་ཥྞི་ཥ་བིམ་ལ་ཧཱུཾ་ཕཊ། གསང་སྔགས་ཀྱི་སྙིང་པོ་ཡི་གེ་བཅུ་པ་འབུམ་བཟླས་བརྗོད་
བྱས་ན། ཕྱིར་མི་ལྡོག་པ་ཉིད་དུ་གྱུར་ནས་ས་བཅུ་པ་ལ་གནས་པར་འགྱུར་ཞིང༌། ལྷ་དང་མིའི་སྐྱེ་རྒུ་དག །འདི་ནི། དེ་བཞིན་གཤེགས་པའོ་ཞེས་བརྗོད་ལ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར། དོན་ཡོད་པའི་པདྨ་གཙུག་ཏོར་གྱི་འཁོར་ལོས་བསྒྱུར་བར་འགྱུར་ཏེ། ཐེ་ཚོམ་མི་བྱའོ། །གསང་སྔགས་བཅུ་
པའི་སྒྲུབ་པ་དེ་ཁོ་ན་ཉིད་ཀྱི་དངོས་གྲུབ་བླ་ན་མེད་པ་འདི་ནི། དོན་ཡོད་པའི་ཞགས་པའི་སྙིང་པོ་རྣམ་པར་སྤྲུལ་པ་བཟླས་བརྗོད་ཙམ་གྱིས་འགྲུབ་པ་ཡིན་ཏེ། བདག་གིས་སྔར་
བསྟན་པ་ཐམས་ཅད་ལ་ལྷག་པར་ཞེན་པ། གཙང་མ། གཙང་སྦྲ་སྤྱོད་པ། གོས་གཙང་མ་བགོས་པ། བྱམས་པའི་སེམས་དང་སྙིང་རྗེ་སྐྱེས་པ། བདེན་པར་སྨྲ་བ། བླ་མ་ལ་གུས་
པ༑ དཀོན་མཆོག་གསུམ་ལ་དད་པ་ཆེ་བ། བླ་མ་དང་སློབ་དཔོན་ལ་རྟག་ཏུ་མཆོད་པ་བྱེད་པ་འདི་ནི། བཟླས་བརྗོད་ཀྱི་ཆོ་ག་ཡིན་ཏེ། སངས་རྒྱས་ཀྱི་བྱང་ཆུབ་བླ་ན་མེད་པར་
བསྟན་ཏོ། །དེ་ནས་གནོད་སྦྱིན་གྱི་སྡེ་དཔོན་ལག་ན་རྡོ་རྗེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་རབ་ཏུ་འཛུམ་ལ་ལག་

93-1-64a

ན་རྡོ་རྗེ་བསྐོར་བཞིན་དུ་མགོ་བཏུད་ནས་སྨྲས་པ། སེམས་དཔའ་ཆེན་པོ་གཟུངས་ཀྱི་གསང་སྔགས་ཀྱི་གཞི་དོན་ཡོད་པའི་ཞགས་པ་པདྨ་གཙུག་ཏོར་
དཀྱིལ་འཁོར་གྱི་སྙིང་པོ་གསང་བ་ཆེན་པོ་འདི་ནི། ཤིན་ཏུ་རྙེད་པར་དཀའ་སྟེ། གཟུངས་སྔགས་ཀྱི་སྙིང་པོ་རེ་རེ་པོ་འདི་དག་ནི། བཟླས་བརྗོད་ཙམ་གྱིས་སངས་རྒྱས་ཀྱི་མཛད་
པ་བྱེད་པར་འགྱུར་ན། སྤྱན་རས་གཟིགས་དབང་ཕྱུག་གང་ཆེས་དལ་ཞིང་དུབ་པར་བཟླས་བརྗོད་སྒྲུབ་པ་དང༌། ཆོ་ག་རྒྱས་པར་སྒྲུབ་པ་ལྟ་སྨོས་ཀྱང་ཅི་དགོས། ཉིན་ཞག་
གཅིག་བསྙེན་གནས་ལ་གནས་ཤིང་ཟས་བསླངས་པ་དང༌། འབྲས་བུ་དང༌། ལྡུམ་བུ་དང༌། རྩ་བ་བཟའ་བ་ཟོས་ནས་རིག་སྔགས་འདི་བསྒྲུབས་ན། སྤྱན་རས་གཟིགས་
དབང་ཕྱུག་དེའི་དངོས་གྲུབ་ཇི་ལྟ་བུ་ཞིག་འབྱུང་བར་འགྱུར། སྤྱན་རས་གཟིགས་དབང་ཕྱུག་གིས་སྨྲས་པ། ལག་ན་རྡོ་རྗེ། ཉིན་ཞག་གཅིག་སྨྱུང་བ་ལ་གནས་ཤིང་ཉིན་
ཞག་གཅིག་ཙམ་བཟླས་བརྗོད་བྱས་པ་ཙམ་གྱིས་འབྲས་བུ་འགྲུབ་པར་འགྱུར་བ་ནི། ལག་ན་རྡོ་རྗེ། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་
མའམ༑ དགེ་བསྙེན་ནམ། དགེ་བསྙེན་པའམ། གཞན་ཡང་དགེ་སྦྱོང་མགོ་བྲེགས་པ། རིགས་ཀྱི་གཙོ་བོ་བྲམ་ཟེའམ། རྒྱལ་རིགས་སམ། སྐྱེས་པའམ། བུད་མེད་

93-1-64b

དམ༑ ཁྱེའུ་འམ། བུ་མོའམ། རྗེའུ་རིགས་སམ། དམངས་རིགས་གང་ལ་ལ་སྐད་ཅིག་ཐང་གཅིག་ཡུད་ཅམ་མམ། དུས་ཚིགས་གཅིག་གམ། དུས་ཚིགས་གཉིས་སམ། དུས་
ཚིགས་གསུམ་ཡོངས་སུ་རྫོགས་པར་གཞན་མི་སྨྲ་བར་དོན་ཡོད་པའི་ཞགས་པ་པདྨ་གཙུག་ཏོར་གྱི་སྙིང་པོ་ཁྲོ་བོའི་རིགས་ཀྱི་གསང་སྔགས་རིམ་པར་ཕྱེ་བ་གཟུངས་སྔགས་
ཆེན་པོའི་སྙིང་པོ་བཅུ་པོ་འདི་ལན་གཅིག་དྲན་ནམ། ཀློག་གམ། མིང་གཟུང་བ་ཡང་དྲན་ནམ། ལག་ན་རྡོ་རྗེ། དུས་ཚིགས་གཅིག་ཏུ་དྲན་པ་ཙམ་གྱིས་ཀྱང་དེའི་མཚམས་མེད་པ་
བྱེད་པ་མནར་མེད་པར་གཞོལ་བ། བསྐལ་པར་གནས་པ་ཡང་དེས་ཐམས་ཅད་རྣམ་པར་དག་པར་འགྱུར་ལ། སྡིག་པ་དང་སྒྲིབ་པ་བསགས་པ་རྣམས་ཟད་པར་འགྱུར། ལུས་ཡོངས་
སུ་དག་ཅིང་དྲི་མ་མེད་པར་འགྱུར། སྒྲིབ་པ་དང་སྡིག་པ་དང་བྲལ་བར་འགྱུར། ཚེ་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་པདྨ་དག་ལས་བརྫུས་ཏེ་སྐྱེ་བར་འགྱུར། ཆེ་རབས་
སུ་ཚེ་རབས་དྲན་པར་འགྱུར། ནམ་ཡང་ངན་འགྲོར་འགྲོ་བར་མི་འགྱུར། བསྐལ་པ་བྱེ་བ་འབུམ་ཕྲག་བརྒྱད་ཅུར་འཁོར་ལོས་བསྒྱུར་བ་མཆོག་ཏུ་འགྱུར། བསྐལ་པ་བྱེ་བ་
འབུམ་ཕྲག་བརྒྱད་ཅུར་འཇིག་རྟེན་གྱི་ཁམས་བདེ་བ་ཅན་དུ་བདེ་བ་མྱོང་བར་འགྱུར། བསྐལ་པ་འབུམ་ཕྲག་དྲུག་ཅུ་རྩ་གཉིས་སུ་འཇིག་རྟེན་གྱི་ཁམས་མངོན་པར་དགའ་བར་

93-1-65a

བདེ་བ་མྱོང་བར་འགྱུར། བསྐལ་བ་འབུམ་ཕྲག་བདུན་ཅུ་རྩ་གཉིས་སུ་འཇིག་རྟེན་གྱི་ཁམས་འཇིག་རྟེན་རྣམ་པར་གཟིགས་པར་སྐྱེ་བར་འགྱུར། ཚེ་
རབས་སུ་ཚེ་རབས་དྲན་པར་འགྱུར། བསྐལ་པ་འབུམ་ཕྲག་དྲུག་ཅུ་རྩ་གཉིས་སུ་ནོར་བུ་དབང་བའི་འཁོར་ལོས་བསྒྱུར་བར་འགྱུར། བསྐལ་པ་ཁྲི་ཕྲག་བརྒྱད་ཅུར་
འཕགས་པ་སྤྱན་རས་གཟིགས་དབང་ཕྱུག་གི་གནས་རི་གྲུ་འཛིན་དུ་བདེ་བ་མྱོང་བར་འགྱུར། བསྐལ་བ་སྟོང་ཕྲག་དགུ་བཅུ་རྩ་དགུར་འོག་མིན་གྱི་ལྷ་རྣམས་ཀྱི་ནང་དུ་
སྐྱེ་བར་འགྱུར། བསྐལ་པ་འབུམ་ཕྲག་བརྒྱད་ཅུར་དགའ་ལྡན་གྱི་ལྷ་རྣམས་ཀྱི་ནང་དུ་བདེ་བ་མྱོང་བར་འགྱུར། །བསྐལ་པ་འབུམ་ཕྲག་སུམ་ཅུ་རྩ་གསུམ་གྱི་ནང་དུ་བརྒྱ་བྱིན་
ཉིད་བྱེད་པར་འགྱུར། བསྐལ་པ་འབུམ་ཕྲག་ལྔ་བཅུ་རྩ་གཉིས་སུ་ཕྱོགས་བཅུའི་སངས་རྒྱས་ཀྱི་ཞིང་རྣམས་སུ་འཇུག་བར་འགྱུར། བསྐལ་པ་སྟོང་ཕྲག་ཉི་ཤུར་འཁོར་
ལོས་བསྒྱུར་བའི་རྒྱལ་སྲིད་ལ་སྤྱོད་པར་འགྱུར་ཏེ་ནམ་ཡང་མིའི་མངལ་དུ་སྐྱེ་བར་མི་འགྱུར་ཞིང་གང་དང་གང་དུ་སྐྱེ་བར་འགྱུར་བ་ཐམས་ཅད་དུ་བརྫུས་ཏེ་སྐྱེ་བར་འགྱུར།
ཐམས་ཅད་དུ་ཚེ་རབས་དྲན་བར་འགྱུར་ཏེ། ལག་ན་རྡོ་རྗེ། དེ་ལྟར་རིག་སྔགས་ལན་གཅིག་དྲན་པ་ཙམ་གྱིས་དགེ་བའི་རྩ་བ་བསོད་ནམས་ཀྱི་ཕུང་པོ་ཆེན་པོ་དང་ལྡན་

93-1-65b

བར་འགྱུར་རོ། །ལག་ན་རྡོ་རྗེ། གལ་ཏེ་གང་ཞིག་ཞག་གཅིག་གམ། ལན་གཅིག་སྨྱུང་བ་ལ་གནས་ཏེ་བཟླས་བརྗོད་དང་བཅས་པ་བྱད་ན། ལག་ན་རྡོ་རྗེ། དེ་ནི། ཚེ་འདི་ཉིད་ལ་མི་
བདག་ཉིད་ཀྱི་ངོ་བོ་ཉིད་སྒྲིབ་པ་དང་བྲལ་ནས་དོན་ཡོད་པ་ཆེན་པོ་དྲི་མ་མེད་པ་ཞེས་བྱ་བའི་ཏིང་ངེ་འཛིན་འཐོབ་བོ། །དོན་ཡོད་པ་བཀོད་པའི་ཏིང་ངེ་འཛིན་ཐོབ་བོ། །པདྨ་གསལ་བ་
རྣམ་པར་འཕྲུལ་པའི་ཏིང་ངེ་འཛིན་འཐོབ་བོ། །དོན་ཡོད་པ་དྲི་མ་མེད་པ་སྣང་བ་ཞེས་བྱ་བའི་ཏིང་འཛིན་འཐོབ་བོ། །དོན་ཡོད་པ་རྣམ་པར་གཟིགས་པའི་རྒྱལ་མཚན་ཞེས་བྱ་བའི་
ཏིང་ངེ་འཛིན་འཐོབ་བོ། །པདྨ་གཙུག་ཏོར་མཐར་ཕྱིན་པའི་རྒྱལ་མཚན་ཞེས་བྱ་བའི་ཏིང་ངེ་འཛིན་འཐོབ་བོ། །དོན་ཡོད་པ་འབར་བའི་གཙུག་ཏོར་གྱི་སྙིང་པོ་གསང་བ་གྲུབ་པ་
འཐོབ་བོ། །དེ་བཞིན་གཤེགས་པ་བྱེ་བ་ཁྲག་ཁྲིག་དགུ་བཅུ་རྩ་གཉིས་དང༌། དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་ལ་དགེ་བའི་རྩ་བ་བསྐྱེད་པར་འགྱུར། བསོད་
ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར། ཚེ་བརྗེས་ནས་འཇིག་རྟེན་གྱི་ཁམས་བདེ་བ་ཅན་དུ་པདྨ་དག་ལས་བརྫུས་ཏེ་སྐྱེ་བར་འགྱུར་ཏེ། འདི་ནི། དོན་ཡོད་པའི་ཞགས་པའི་
སྙིང་པོ་ཆོ་ག་ཞིབ་མོ་དང༌། དོན་ཡོད་པ་པདྨ་གཙུག་ཏོར་གྱི་ཆོ་ག་མཐའ་དག་རྫོགས་པ་དང༌། ཕྱག་རྒྱ་དང་བཅས་པ་ཆོ་ག་ཞིབ་མོའི་མཐའ་དག་རྫོགས་པར་ཁ་ཏོན་དུ་ལོབས་པ་

93-1-66a

འགྱུར་ཞིང༌། དོན་ཡོད་པའི་རིག་སྔགས་འཆང་འཁོར་ལོས་བསྒྱུར་བར་འགྱུར་རོ། །དོན་ཡོད་པའི་ཞགས་པའི་སྙིང་པོ་པདྨ་གཙུག་ཏོར་གྱི་དཀྱིལ་
འཁོར་གྱི་སྙིང་པོ་གསང་སྔགས་སྒྲུབ་པའི་ཆོ་ག་སྟེ། སྒྲུབ་པའི་ཆོ་ག་གཉིས་པའོ།།    །།དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བཅོམ་ལྡན་འདས་དོན་ཡོད་པ་པདྨ་གཙུག་ཏོར་གྱི་དཀྱིལ་འཁོར་དོན་ཡོད་
པའི་ཞགས་པའི་སྙིང་པོ་བྱ་བའི་ཆོ་ག་དང༌། སྒྲུབ་པའི་ཆོ་ག་དང་བཅས་པ་བཤད་པར་གསོལ། བཅོམ་ལྡན་འདས། རིག་སྔགས་འཆང་ཀུན་གྱིས་འགྲུབ་པ། བསམ་པ་ཡོངས་
སུ་རྫོགས་པ། དངོས་གྲུབ་སྒྲུབ་པའི་ཆོ་ག་དེ་ཁོ་ན་བཤད་དུ་གསོལ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་
གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། བྱ་བའི་ཆོ་ག་དང༌། སྒྲུབ་པའི་ཆོ་ག་བཤད་པར་བྱ་ཡི། ཉོན་ཅིག། ལག་ན་རྡོ་རྗེ། གསང་
སྔགས་རྩ་བ་དོན་ཡོད་པའི་ཞགས་པ་པདྨ་གཙུག་ཏོར་གྱི་སྙིང་པོ་གསང་བ་འདིའི་རིག་སྔགས་འཆང་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ།

93-1-66b

དགེ་བསྙེན་ནམ། དགེ་བསྙེན་མ་ལན་གཅིག་ཙམ་དྲན་པ་ཡིད་ལ་བྱེད་པ་ཡོངས་སུ་དག་པའི་བདག་ཉིད་སྙིང་རྗེ་ཆེན་པོ་དང༌། བྱམས་པ་དང་ལྡན་པའི་བསམ་པས་སེམས་ཅན་ལ་
དམིགས་པའི་སེམས་ཅན་གང་ཡང་རུང་བ་ངན་སོང་གསུམ་དུ་སྐྱེ་བར་མི་འགྱུར་ཏེ། སེམས་ཅན་དམྱལ་བའམ། དུད་འགྲོའི་སྐྱེ་གནས་སམ། ཡི་དྭགས་ཀྱི་ཡུལ་རྣམས་ཀྱི་
གནས་དེ་དག་མེད་དེ། དེ་ལྟར་སེམས་ཅན་ཐམས་ཅད་སྒྲུབ་པ་དགེ་བའི་རྩ་བ་ཆེན་པོ་དང་ལྡན་པར་འགྱུར་རོ། །ལན་གཉིས་བརྗོད་པ་ཙམ་གྱིས་ནད་ཐམས་ཅད་རབ་ཏུ་ཞི་བར་
འགྱུར་རོ། །ལན་གསུམ་བརྗོད་པ་ཙམ་གྱིས་ནད་ཐམས་ཅད་རབ་ཏུ་ཞི་བར་འགྱུར་ཏེ། དུག་དང༌། འབྲུམ་བུ་དང༌། འབྲས་དང༌། ལྷོག་པ་དང༌། རྐང་ཤུ་དང༌། མཛེ་དང༌། གཡན་
པ་ལ་སོགས་པ་ཐམས་ཅད་འཇིགས་པར་འགྱུར་རོ། །ལན་བཞི་བརྗོད་པ་ཙམ་གྱིས་དབྱིག་དུག་དང༌། བྱད་ཐམས་ཅད་སེལ་བར་འགྱུར་རོ། །ལན་ལྔ་བརྗོད་པ་ཙམ་གྱིས་འཐབ་
པ་དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་འགྱུར་རོ། །ལན་དྲུག་བརྗོད་པ་ཙམ་གྱིས་འཇིག་པ་དང༌། གདོན་དང༌། རིམས་ཐམས་ཅད་འཇིག་པར་
འགྱུར་རོ། །ལན་བདུན་བརྗོད་པ་ཙམ་གྱིས་དུས་མ་ཡིན་པར་འཆི་བས་འཇིགས་པ་ཐམས་ཅད་དང༌། སེམས་ཅན་ཐམས་ཅད་ཀྱི་ནད་དང༌། ཡམས་ཀྱི་ནད་ཐམས་ཅད་རབ་ཏུ་ཞི་བར་

93-1-67a

འགྱུར་རོ། །ལག་ན་རྡོ་རྗེ། དེ་ལྟ་བས་ན། སེམས་ཅན་ཐམས་ཅད་ཀྱི་དོན་དུ་ཉིན་རེ་ཞིང་གཞན་མི་སྨྲ་བར་ལན་བདུན་དྲན་པར་བྱའོ། །སེམས་ཅན་གང་ལ་
ལ་སེམས་ཅན་དམྱལ་བར་གཞོལ་བ་ཤི་བ་དང༌། དགེ་སློང་གང་ལ་ལ་བསླབ་པའི་སྡོམ་པ་དང༌། ཚུལ་ཁྲིམས་ཀྱི་སྡོམ་པ་རལ་བ་དང༌། མཁན་པོ་དང༌། སློབ་དཔོན་ལ་གུས་
པར་མ་བྱས་པ་ཤི་བ་དེའི་དོན་དུ་བྱེ་མ་གཙང་མ་བླངས་ལ་ལན་བདུན་བཟླས་བརྗོད་བྱས་ན། དུར་ཁྲོད་དམ། རོ་བསྲེགས་པའམ། འཆད་པ་དེར་བྱེ་མ་གཏོར་བར་བྱའོ། །གང་
དང་གང་ན་སེམས་ཅན་གང་དག་གི་རུས་པ་ཡོད་སར་བྱེ་མ་གཏོར་མ་ཐག་ཏུ་དེ་དང་དེར་བྱེ་མ་བབ་པའི་སེམས་ཅན་དམྱལ་བའམ། ཡི་དྭགས་སམ། ཤ་ཟར་སྐྱེས་པའམ།
གནོད་སྦྱིན་ནམ། སྲིན་པོའི་སྐྱེ་གནས་སུ་སྐྱེས་ན། དེ་དེའི་མོད་ལ་ཚེ་བརྗེས་ནས་ཐམས་ཅད་མཐོ་རིས་སུ་གཞོལ་བར་འགྱུར་ཞིང༌། ནམ་ཡང་སེམས་ཅན་དམྱལ་བར་གཞོལ་
བར་མི་འགྱུར་རོ། །ཡང་ན་གྲོ་ག་ལ་བྲིས་ནས་མཆོད་རྟེན་གྱི་ནང་དུ་བཅུག་པའི་གནས་དེར་རྐང་པ་གཉིས་པའམ། རྐང་པ་བཞི་པ་གང་དག་ཉེ་བར་འོངས་པ་དེ་དག་ཐམས་
ཅད་གྲིབ་མ་ཕོག་པ་ཙམ་གྱིས་སྡིག་པ་དང་སྒྲིབ་པ་ཐམས་ཅད་རྣམ་པར་དག་ཅིང༌། ཐམས་ཅད་མཐོ་རིས་སུ་གཞོལ་བར་འགྱུར་རོ། །ཐ་ན་རི་དྭགས་དང༌། བྱ་དང༌། ཐ་ན་

93-1-67b

ལྡང་ཀོ་ཀ་དང༌། ནེའུ་ལེ་དང༌། སྡིག་པ་དང༌། སྦྲུལ་དང༌། ཁྱི་དང༌། རུས་སྦལ་དང༌། ལག་འགྲོ་དང༌། དཀྱིལ་འཁོར་དེ་ལ་གྲིབ་མ་བབ་པ་ཙམ་གྱིས་ཐམས་ཅད་ཀྱི་ལས་ཀྱི་སྒྲིབ་
བ་རྣམས་རྣམ་པར་དག་པར་འགྱུར་ཞིང༌། དེ་དག་ཐམས་ཅད་མཐོ་རིས་ཀྱི་འཇིག་རྟེན་དུ་གཞོལ་བར་འགྱུར་རོ། །དུང་ལ་ལན་བདུན་བཟླས་བརྗོད་བྱས་ནས་གནས་མཐོན་པོར་
བུས་ན༑ སེམས་ཅན་གནག་དག་དུང་དེའི་སྒྲ་ཐོས་པ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དང༌། རི་དྭགས་དང༌། བྱ་དང༌། དུད་འགྲོའི་སྐྱེ་གནས་སུ་གཏོགས་པ་
དེ་དག་ཐམས་ཅད་མཐོ་རིས་ཀྱི་འཇིག་རྟེན་དུ་གཞོལ་བར་འགྱུར་རོ། །གང་དག་ཚུལ་ཁྲིམས་ཡོངས་སུ་དག་པ་དང༌། སེམས་ཅན་གང་དག་སྦྱིན་པ་ལ་དགའ་བ་དང༌། གང་དག་
བསྙེན་གནས་ལ་ཉེ་བར་གནས་པ་དང༌། གང་དག་སྐྱབས་གསུམ་གཟུང་བ་དང༌། གང་དག་བྱང་ཆུབ་སེམས་དཔའི་སྡོམ་པས་བསྡམས་པ་དེ་དག་ཀྱང་དུང་གི་སྒྲ་ཐོས་ན། སེམས་
ཅན་དེ་དག་ཐམས་ཅད་ཕྱིར་མི་ལྡོག་པར་འགྱུར་ཞིང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཐོབ་པར་འགྱུར་ལ། ཚེ་བརྗེས་ནས་འཇིག་རྟེན་གྱི་ཁམས་བདེ་བ་ཅན་
དུ་སྐྱེ་བར་འགྱུར་ཏེ། ཚེ་རབས་སུ་ཚེ་རབས་དྲན་པར་འགྱུར་རོ། །ཙནྡན་ལ་ལན་བདུན་བཟླས་བརྗོད་བྱས་ནས་དགེ་འདུན་གྱི་ཀུན་དགའ་ར་བའམ། མཆོད་རྟེན་གྱི་འཁོར་སའམ།

93-1-68a

དགེ་འདུན་གྱི་ནང་ངམ། སྐྱེ་བོ་མང་བོའི་ནང་ངམ། རྒྱལ་པོའི་ཕོ་བྲང་དུ་བདུགས་ན། གང་དག་དེར་དྲི་མ་ནམས་པའི་སེམས་ཅན་དེ་དག་ཐམས་
ཅད་སངས་རྒྱས་ཀྱི་སྐུ་ཡོངས་སུ་རྫོགས་པར་འགྱུར་རོ། །ཆོས་གོས་ལ་བདུགས་ནས་གང་གིས་ལུས་ལ་གྱོན་པ་དེའི་སྡིག་པ་དང༌། སྒྲིབ་པ་ཐམས་ཅད་རྣམ་པར་འཇིག་པར་འགྱུར་
རོ༑ ༑ལུས་ལ་བབ་པ་ཙམ་གྱིས་དྲི་མ་དང༌། སེར་སྣ་དང༌། སྐྱོན་ཐམས་ཅད་སྤངས་པར་འགྱུར་རོ། །གོས་བཅངས་པ་ཙམ་གྱིས་འཇིག་རྟེན་ཐམས་ཅད་དབང་དུ་འགྱུར་རོ། །
བདག་ཉིད་ཀྱིས་གོས་དེ་བདུགས་ནས་རྒྱལ་པོའི་ཕོ་བྲང་དུ་ཞུགས་ན། རྒྱལ་པོ་བཙུན་མོ་དང༌། འཁོར་དང་བཅས་པ་དབང་དུ་འགྱུར། མཆོད་གནས་ཆེན་པོར་འགྱུར། འཇིག་
རྟེན་ཐམས་ཅད་ཀྱི་བླ་མར་ཡང་འགྱུར་རོ། །འཕགས་པའི་དགེ་འདུན་གྱི་ནང་དུ་ཞུགས་ན། དགེ་སློང་ཐམས་ཅད་ཀྱི་མཆོད་གནས་ཆེན་པོར་འོས་པར་འགྱུར་རོ། །སྐྱེ་བོ་མང་
པོའི་ནང་དུ་ཞུགས་ན། ནོར་ཆེན་པོར་འཕེལ་བར་འགྱུར་ཞིང་མཆོད་པ་ཆེན་པོའི་འོས་སུ་འགྱུར་རོ། །རིའི་རྩེ་མོའི་ཉི་མ་འཆར་བའི་ཁར་བདུགས་ནས་གསང་སྔགས་རྩ་
བ་ལན་བདུན་བཟླས་བརྗོད་བྱས་ན། མོད་ལ་ཉི་མ་འབབ་པར་འགྱུར་ཞིང་འདོད་པ་མཆོག་ཀུན་རྗེས་སུ་སྦྱིན་པར་བྱེད་དོ། །གུ་གུལ་དང་བསྲེས་ནས་ལྷ་ཆེན་པོའི་མདུན་དུ་

93-1-68b

བདུག་པར་བྱ་ཞིང་གསང་སྔགས་རྩ་བ་ལན་བདུན་བྱ་བ་པ་བྱས་ན། མོད་ཉིད་ལ་ལྷ་ཆེན་པོ་འབབ་པར་འགྱུར་ཞིང་རིག་སྔགས་འཆང་གི་མདུན་དུ་འདུད་གནས་བསར་པ་
ཐམས་ཅད་ཡོངས་སུ་སྐོང་བར་བྱེད་དོ། །བོ་ལ་དང༌། ཙནྡན་དང༌། གུ་གུལ་བསྲེས་ནས་སྲེད་མེད་ཀྱི་བུའི་མདུན་དུ་བདུག་པར་བྱ་ཞིང་གསང་སྔགས་རྩ་བས་ལན་ཉི་ཤུ་རྩ་
གཅིག་ལུས་ཀྱི་ཡན་ལག་ལ་བྱ་བ་པ་བྱས་ན། སྲེད་མེད་ཀྱི་བུ་རང་གི་གཟུགས་ཀྱིས་མདུན་ན་འདུག་ཅིང་འདོད་པ་མཆོག་ཀུན་རྗེས་སུ་སྦྱིན་པར་བྱེད་ལ། དངོས་པོ་སྣ་ཚོགས་ཀྱང་
སྦྱིན་པར་བྱེད་དོ། །ཡུངས་ཀར་དང་བསྲེས་ནས་ཚངས་པ་ལ་བདུག་ཅིང་གསང་སྔགས་རྩ་བ་ལན་བཅུ་བཞི་བྱབ་པ་བྱས་ན། ཚངས་པ་རང་གཟུགས་ཀྱིས་མདུན་ན་འདུག་ལ་
མཆོག་ཐམས་ཅད་སྦྱིན་པར་བྱེད་དོ། །པདྨའི་བྱེ་མ་དང་བསྲེས་ནས་ནག་པོ་ཆེན་པོ་དང༌། མ་མོའི་ཚོགས་ལ་བདུགས་ན། ནག་པོ་ཆེན་པོ་དང༌། མ་མོའི་ཚོགས་འཁོར་དང་བཅས་
པ་རང་གི་གཟུགས་ཀྱིས་མདུན་ན་འདུག་ཅིང་མཆོག་དང༌། བྱ་བ་སྒྲུབ་པ་ཐམས་ཅད་སྦྱིན་པར་བྱེད་དོ། །ནཱ་ག་པུཥྤ་དང༌། སྦྲུལ་གྱི་ཤུན་པ་དང༌། བསྲེས་པའི་བདུག་པ་ཀླུའི་
མཚོར་བདུག་ཅིང་གསང་སྔགས་རྩ་བ་ལན་བདུན་ཡུངས་ཀར་ལ་བཟླས་བརྗོད་བྱས་ནས་ཀླུའི་མཚོར་གཏོར་ལ། དོན་ཡོད་པའི་ཞགས་པའི་སྙིང་པོའི་མདོ་ལན་གཅིག་བརྗོད་

93-1-69a

ཅིང་དྲན་པར་བྱས་ན། ཀླུ་དང༌། ཀླུ་མོ་དང༌། ཀླུའི་བུ་པོ་དང༌། ཀླུའི་བུ་མོ་ཐམས་ཅད་གནས་ཀུན་ནས་བྱུང་ནས་རིག་སྔགས་འཆང་གི་རྐང་
གཉིས་ལ་འདུད་ཅིང་གང་བསྒོ་བ་དེ་དག་ཐམས་ཅད་བྱེད་ལ་འདོད་པ་ཐམས་ཅད་སྦྱིན་ཞིང་དབང་དུ་འགྱུར་རོ། །ལན་གསུམ་སྦྱར་ན། ཀླུའི་རྒྱལ་པོ་རྒྱ་མཚོ་ཡང་འོང་ངོ༌། །
ཀླུའི་རྒྱལ་པོ་དགའ་བོ་དང༌། ཉེ་དགའ་བོ་ཡང་འོང་ཞིང་ཐམས་ཅད་བསྒོ་བ་བཞིན་བྱེད་ལ་དབང་དུ་གྱུར་ནས་འདུག་གོ །གནོད་སྦྱིན་དང༌། སྲིན་པོ་དགུག་པར་འདོད་པས་
དུར་ཁྲོད་ཀྱི་ནང་དུ་མི་རོ་བསྲེགས་པའི་སོལ་བས་བདུག་ལ། གསང་སྔགས་རྩ་བ་གསང་མཐོན་པོས་ལན་བདུན་བརྗོད་ཅིང་དྲན་ན་གནོད་སྦྱིན་དང་སྲིན་པོ་དག་རྒྱུག་ཅིང་
འོང་ལ༑ རིག་སྔགས་འཆང་གི་རྐང་པ་གཉིས་ལ་བཏུད་ནས་རྗེ་བཙུན་བཀའ་སྩོལ་ཅིག་ཅེས་ཟེར་བ་དང༌། དེའི་ཚེ་རིག་སྔགས་འཆང་གིས་དེ་བསྒོ་བ་ཇི་ལྟ་བ་བཞིན་དུ་
བྱས་ན༑ བསྒོ་བ་ཐམས་ཅད་བྱེད་ལ་མངག་པའི་ལས་བྱེད་པར་འགྱུར་ཅིང༌། ཇི་སྲིད་འཚོའི་བར་དུ་འདུག་གོ། ཐོད་པ་སྦྱར་བ་ལ་ལན་བདུན་བཟླས་བརྗོད་བྱས་ནས་ཐོད་པ་
བཀང་པའི་བདུག་པས་བདུགས་ན་འབྱུང་པོ་ཐམས་ཅད་ཀུན་ནས་འོང་ཞིང་ཐམས་ཅད་དབང་དུ་འགྱུར་ལ། ལས་བྱེད་པར་འགྱུར་རོ། །གནོད་སྦྱིན་མོ་དབབ་པར་འདོད་པས་

93-1-69b

བཅག་གིས་གནོད་སྦྱིན་མོ་བྲིས་ལ། བ་ལང་གི་ལྕི་བའི་དཀྱིལ་འཁོར་བྱས་པར་བྱེས་པདྨའི་རི་མོ་བྲི་ཞིང་ཕྱེའི་གཏོར་མ་ལྟ་བུར་བྱས་པ་བཞག་ལ་བདུག་པ་འདིས་བདུག་
ཅིང༌། གསང་སྔགས་བརྒྱ་རྩ་བརྒྱད་བཟླས་བརྗོད་བྱ། ཡུངས་ཀར་ལ་ལན་བདུན་བཟླས་བརྗོད་བྱས་ནས་གནོད་སྦྱིན་མོ་ལ་བརྡེག་པ་བྱས་ན། གནོད་སྦྱིན་མོ་རང་གི་གཟུགས་
ཀྱིས་མདུན་དུ་འདུག་ཅིང༌། ལྷའི་འཇིག་རྟེན་གྱི་བར་དུ་འགྲོ་ལ་སླར་ཡང་འོང་སྟེ། དོན་གསང་བ་ཐམས་ཅད་བསྒོ་བ་ཙམ་གྱིས་བྱེད་པར་འགྱུར་རོ། །ཡང་ན་མའམ། ཆུང་མའམ།
སྲིང་མོ་ཡིན་ནོ་ཞེས་སྨྲ་བར་བྱ་སྟེ། གལ་ཏེ་མར་བྱས་ན། བུ་ལ་སྡུག་པ་ལོངས་སྤྱོད་དང༌། གཞལ་མེད་ཁང་ཐམས་ཅད་ཀྱི་ནང་དུ་འཇུག་ལ་རྒྱལ་པོའི་བུ་བཞིན་ཡོངས་སུ་སྐྱོང་
བར་བྱེད་དོ། །གལ་ཏེ་སྲིང་མོར་བྱས་ན། རྣམ་ཐོས་ལ་འགྲན་པར་འགྱུར་རོ། །གལ་ཏེ་ཆུང་མར་བྱས་ན། སུམ་ཅུ་རྩ་གསུམ་གྱི་བདག་པོ་ལྟར་དགའ་བའི་ལོངས་སྤྱོད་དག་ལ་རྩེར་
འཇུག་པར་བྱེད་དོ། །ལྷ་མོ་དཔལ་ལ་བདུག་ལ་གསང་སྔགས་རྩ་བ་ལན་བདུན་བཟླས་བརྗོད་བྱ་ཞིང་ལྷ་མོ་དཔལ་གྱི་མགོ་ལ་བྱུགས་ན། ལྷ་མོ་ཆེན་མོ་དཔལ་རང་གི་གཟུགས་
ཀྱིས་མདུན་ན་འདུག་ཅིང༌། ནོར་གྱི་ཕུང་པོ་ཆེན་པོ་འབུལ་བར་བྱེད་དེ། ནམ་འཚོའི་བར་དུ་ཁྱིམ་ན་འདུག་ཅིང་ནོར་ཆེན་པོ་ཉིད་འཕེལ་བར་འགྱུར་རོ། །རྣམ་ཐོས་ཀྱི་བུ་ལ་བདུག་

93-1-70a

ན༑ གསེར་སྲང་སྟོང་སྦྱིན་པར་བྱེད་དོ། །ནོར་བུ་བཟང་པོའི་བུ་ལ་བདུགས་ན། གསེར་གྱི་དོད་ཙེ་སྟོང་སྦྱིན་པར་བྱེད་དོ། །ཚལ་གསེབ་ཏུ་
བདུགས་ན། ཚལ་ན་གནས་པའི་ལྷ་རང་གི་གཟུགས་ཀྱིས་མདུན་ན་འདུག་ཅིང༌། རྫས་དང༌། སྨན་ཐམས་ཅད་རང་གི་གཟུགས་ཀྱིས་མདུན་ན་འདུག་གོ །རི་རྣམས་
ལ་བདུགས་ན། རྩྭ་དང༌། ཤིང་གེལ་པ་དང༌། སྨན་དང་རྫས་ཐམས་ཅད་འབར་བར་འགྱུར་རོ། །གྲོང་ཁྱེར་བཞིའི་སྒོ་རྣམས་སུ་བདུགས་ན། གྲོང་ཁྱེར་ཀུན་ཏུ་ཡམས་
ཀྱི་ནད་དང༌། གནོད་པ་དང༌། ནད་འགོ་བ་དང༌། ནད་ཐམས་ཅད་དང༌། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་འགྱུར་རོ། །འབྲོག་
ཏུ་བདུགས་ན། རྐུན་མོ་དང༌། གཡོན་ཅན་དང༌། གནོད་བྱེད་དང༌། སེངྒེ་དང༌། སྟག་དང༌། སྦྲུལ་དང༌། དྲེད་དང༌། དོམ་གྱི་འཇིགས་པ་ཐམས་ཅད་འབྱུང་བར་མི་
འགྱུར་ཞིང༌། རི་དྭགས་གཏུམ་པོའི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །རིམས་ཐམས་ཅད་ལ་བདུགས་ན། རིམས་ཐམས་ཅད་ལས་ཐར་པར་འགྱུར་རོ། །
སྡིག་པ་ཐམས་ཅད་འགེགས་པ་ཙནྡན་གྱི་བདུག་པ་སྒྲུབ་པའི་ཆོ་ག་སྟེ་གསུམ་པའོ།།    །།དེ་ནས་ཐིག་ལེ་ཡང་དག་པར་བཤད་པར་བྱ་སྟེ། རིགས་ཀྱི་

93-1-70b

རྒྱལ་པོའི་གསང་སྔགས་སྒྲུབ་པ་ནི། ཉི་མའི་གཟི་བརྗིད་དང་མཚུངས་ཤིང་སྐར་མའི་རྣམ་པ་ལྟར་འབར་བ་ཡིན་ཏེ། གཟི་བརྗིད་ཀྱི་རྒྱལ་པོ་དེ་གཉིས་ཀྱིས་འབར་བར་འགྱུར་བ་ནི། བསོད་
ནམས་ཀྱི་ཕུང་པོ་རྣམ་པར་འཕེལ་ལོ། །ལྷ་རྣམས་ཀྱི་ནང་ན་ལྷའི་དབང་པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང་བཅས་པས་རྟག་ཏུ་མཆོད་པའི་གནས་སུ་འགྱུར་ཞིང༌།
རིག་སྔགས་འཆང་གིས་ཐེ་ཚོམ་མི་བྱའོ། །དཔྲལ་བའི་སྟེང་དུ་ཐིག་ལེ་བྱེད་པ་ནི། རྟག་ཏུ་མཛེས་པ་ཡིན་ཏེ། ཉི་མ་ལྟར་འོད་ཟེར་གྱི་དྲ་བ་སྟོང་གིས་གསལ་ཤིང་ཤེལ་ལྟར་དག་པ་མདོག་
དཀར་བ་དྲི་ཞིམ་པ་དང༌། གླང་པོ་ཆེའི་བྱ་བ་དང༌། དཔྲལ་བ་དང༌། བ་ལང་གི་གནས་ལྟར་སྐྱོན་མེད་ཅིང་མཉམ་པར་མཐུན་ལ་ཤིན་ཏུ་དུལ་བ། དེད་དཔོན་གཅིག་པུའི་ནོར་བུར་གྱུར་ཞིང་
གསང་སྔགས་འབུམ་བཟླས་པས་ལེགས་པར་སྒྲུབ་པ། གསེར་དང༌། གོས་ལྟར་ཀུན་ཏུ་འབར་བ་ནི། ཐིག་ལེ་ཡིན་ནོ། །སྨིན་མཚམས་ཀྱི་བར་དབྲལ་བ་ན་ཤིན་ཏུ་ཕྲ་བ་རྟག་ཏུ་རྟག་པར་
མཛེས་པ་ནི། ཟླ་བ་ཉ་བ་མཁའ་ལ་འགྲོ་བ་ལྟ་བུ་ཡིན་ལ། སྐྱེ་བོའི་དབུས་ན་གསལ་བ་ནི། རྒྱུ་སྐར་གྱི་རྒྱལ་པོ་ཟླ་བ་དབུས་ན་གནས་པ་བཞིན་རང་གི་འཁྲོ་གྱི་དབུས་ན་ལྷ་རྣམས་
ཀྱི་རྒྱལ་པོ་དབང་པོ་བརྒྱ་བྱིན་ལྟ་བུ་ཡིན་ལ། སྐྱེ་བོའི་དབུས་ན་ནི། འཇིག་རྟེན་གྱི་རྒྱལ་པོ་གདུགས་གཅིག་པ་ལྟར་འབར་བ་ཡིན། །འཇིག་རྟེན་གྱི་ནང་ན་གདུགས་གཅིག་པ་བདེ་

93-1-71a

བར་གཤེགས་པ་ལྟར་ཤིན་ཏུ་དུལ་བ་ཡིན་ལ། ཤཱཀྱའི་རིགས་ཀྱི་རྒྱུད་ལྟར་སེམས་ཅན་ཐམས་ཅད་ལ་ཕན་པར་འདོད་པ་དེ་བཞིན་དུ་ནོར་བུ་མཆོག་རྣམ་པར་
དག་པ་ནི། སེམས་ཅན་ཐམས་ཅད་ལ་ཕན་པར་འདོད་པ་ཡིན་ནོ། །ལྷ་དང་བཅས་པའི་འཇིག་རྟེན་ན་ཇི་ལྟར་འཇིག་རྟེན་དབང་ཕྱུག་གཅིག་པུ་ལྟར་མཆོག་དང༌། རབ་མཆོག་སེམས་ཅན་
ཐམས་ཅད་ཀྱི་དོན་དུ་སྦྱིན་པར་བྱེད་དེ། དེ་ལྟར་ཐིག་ལེ་ནོར་བུའི་མཐུ་ནི། འདོད་པ་ཐམས་ཅད་རབ་ཏུ་སྦྱིན་པར་བྱེད་དོ། །ལྷ་དང༌། ཀླུ་དང༌། གནོད་སྦྱིན་དང་བཅས་པ་དབང་དུ་འགྱུར་ཞིང༌། སུམ་
ཅུ་རྩ་གསུམ་གྱི་བདག་པོ་དབང་པོ་དབང་དུ་འགྱུར་བར་རྗེས་སུ་འགྲོ་བ་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་འདོད་པར་གྱུར་པ་
ཐམས་ཅད་ཀྱང་དབང་དུ་འགྱུར་བ་ནི། ནམ་མཁའ་ལ་སྐར་མ་ལྟར་དབྲལ་བར་རྟག་ཏུ་དབང་དུ་གྱུར་པ་ཡིན་ཏེ། སེམས་ཅན་ཐམས་ཅད་ཀྱི་མགོ་བོས་རྐང་པའི་དྲུང་དུ་རྟག་ཏུ་འདུད་ལ་མེས་
མི་འཚིག །ཆུས་མི་ཁྱེར་ཞིང༌། ལུས་ལ་དུག་དང༌། སྦྱར་བའི་དུག་དང༌། ཕྱེ་མའི་དུག་དང༌། བྱད་མི་བཟད་པ་དང༌། ངན་སྔགས་དང༌། སྡང་བའི་རྣམ་པས་མི་ཚུགས་པར་འགྱུར་ཏེ།
ནོར་བུ་ལྟ་བུའི་མཐུས་དེ་དག་ཐམས་ཅད་ཀྱིས་མི་ཚུགས་པར་འགྱུར་རོ། །རིམས་དང༌། སྡུག་བསྔལ་བ་དང༌། ནད་དང༌། རླུང་དང༌། ཀླད་ནད་ཆེན་པོ་ལ་ཐིག་ལེ་བྱས་པ་ལྟ་བུར་མོད་ལ་

93-1-71b

དེ་དག་ཐམས་ཅད་རབ་ཏུ་ཞི་བར་འགྱུར། སེམས་ཅན་བཙོན་དུ་བཟུང་བ་འམ། ཆད་པས་བཅད་པ་འམ། བཅིང་བར་འོས་པ་ལ་ཐིག་ལེ་ལྟ་བུ་བྱས་པས་དེ་དག་ཐམས་ཅད་ལས་ཐར་བར་འགྱུར་
རོ༑ ༑སྨིན་མཚམས་དཔྲལ་བར་ཐིག་ལེ་ལྟ་བུ་བྱས་ན། དེའི་མོད་ལ་གནོད་སྦྱིན་སྟོང་དང༌། སྲིན་པོ་དྲག་པོའི་གཟུགས་ཅན་གདོན་བརྒྱ་སྟོང་རྣམས་ལུས་ལ་འཇུག་པར་མི་འགྱུར་ཞིང༌། གླང་
པོ་ཆེ་དང༌། རི་དྭགས་ཀྱི་བདག་པོའི་ཁྱུ་དང༌། ཆོམ་རྐུན་དང༌། ཤོད་ཀྱི་ལམ་དང༌། རིའི་ལམ་དང༌། རི་སུལ་དང༌། དམ་གྲོག་དང༌། གློག་དང༌། གླང་དང༌། སྦྲུལ་དང༌། སྡང་འཇིགས་ཀྱི་འཇིགས་པ་
ཐམས་ཅད་ཞི་བར་འགྱུར་རོ། །ཐིག་ལེ་ལྟ་བུའི་མཐུས་དགྲའི་སྡེ་སྟོང་སྙེད་ཀྱི་ནང་ན་འགྱེད་པ་ལས་མྱུར་བ་ཉིད་དུ་རྒྱལ་བར་འགྱུར། གཡུལ་དང༌། འཐབ་མོ་དང༌། ཐ་སྙད་མོད་ཉིད་ལ་ཞི་བར་
འགྱུར་རོ། །དེའི་ཚེ་ནོར་བུ་གཙུག་གི་སྤྱི་བོར་བཏགས་པ་གང་ཡིན་པ་དང༌། ཐིག་ལེ་ཡང་བྱས་ནས་འཁོར་ལོ་ལ་བྱུགས་ལ་ཕ་རོལ་གྱི་དམག་ཚོགས་གཡུལ་གྱི་ནང་དུ་ཞུགས་ན། བདག་
ཉིད་གཅིག་པུས་དཔུང་ཚོགས་ཡན་ལག་བཞི་པ་ལས་རྒྱལ་བར་འགྱུར། འདིས་ཐམས་ཅད་དུ་ཞུགས་པ་ཙམ་གྱིས་ཕམ་པ་བྱས་པར་འགྱུར་ཞིང་ཕྱོགས་བཅུར་འབྲོས་ལ་ཐམས་ཅད་
འཇིགས་པར་འགྱུར་རོ། །ཐིག་ལེ་བྱས་ནས་རྒྱལ་པོའི་ཕོ་བྲང་དུ་ཞུགས་ན། རྒྱལ་པོ་དང༌། བཙུན་མོ་དང༌། འཁོར་དང་བཅས་པ་དབང་དུ་གྱུར་ནས་ཉེ་བར་འཁོད་དོ། །ཇི་སྲིད་འཚོའི་བར་དུ་མཆོད་

93-1-72a

གནས་སུ་འགྱུར་རོ། །དཔུང་པ་གཡས་པར་ནོར་བུ་བཏགས་ལ་ཡན་ལག་དང༌། ཡན་ལག་དག་ཏུ་ཐིག་ལེ་བྱས་ན། ཐམས་ཅད་དུ་རྒྱལ་བ་འཐོབ་ཅིང་རེག་པ་ཙམ་
གྱིས་དབང་དུ་འགྱུར་ལ། དོན་གང་དང་གང་བསྒྲུབས་པ་དེ་དང་དེ་ཐམས་ཅད་འཐོབ་པར་འགྱུར་རོ། །རིལ་བུ་དག་ནི་ཁར་བཅུག་ནས། །ལྷན་ཅིག་འདུག་ལ་སྨྲས་ན་ནི། །ཐམས་ཅད་དབང་དུ་
འོང་བར་འགྱུར། །རྒྱལ་པོ་དང་ནི་བཙུན་མོ་འམ། །དགེ་སྦྱོང་དང་ནི་བྲམ་ཟེ་དང༌། །རྒྱལ་རིགས་དང་ནི་དམངས་རིགས་ཉིད། །སྐྱེས་པ་དང་ནི་བུད་མེད་དང༌། །ཁྱེའུ་དང་བུ་མོ་རྣམས་ཀྱང་
རུང༌། །དེ་དག་ཐམས་ཅད་དབང་དུ་འགྱུར། །ཀུན་ཏུ་མདག་པའི་ལས་རྣམས་བྱེད། །རིལ་བུ་ཟོས་པ་ཙམ་གྱིས་ནི། །ནད་རྣམས་ཐམས་ཅད་རྣམ་པར་འཇིག །གང་གི་ཉིན་བཞི་པ་ཡི་
རིམས། །གང་དག་ཁོངས་སྐེམ་ནད་ཀྱིས་ཉམས། །གང་ཞིག་རྟག་པའི་རིམས་ཀྱིས་བཏབ། །གང་དུ་འཐབ་མོ་འབྱུང་བ་དང༌། །དེ་བཞིན་སྐྱེ་བོ་སྡང་སེམས་ཅན། །བདག་ལ་གྲིབ་གནོན་
གཞན་གྲིབ་གནོན། །སྐེམ་བྱེད་སྐེམ་པ་བརྗེད་བྱེད་དང༌། །གང་ཞིག་གདོན་གཞན་མི་བཟད་པ། །སྡིག་པའི་ལས་ནི་ཀུན་ཏུ་སྤྱོད། །སྔོན་གྱི་ལས་ནི་མི་བཟད་པ། །དེ་ཀུན་སྐད་ཅིག་ཙམ་
གྱིས་འཇིག །རིལ་བུས་ཁྲུས་བྱས་ཙམ་གྱིས་ནི། །འབྲས་དང་ཤུ་བར་གྱུར་རྣམས་དང༌། །ལྷོག་པ་དང་ནི་རྐང་ཤུ་དང༌། །མཚན་བར་རྡོལ་དང་མེ་དབལ་དང༌། །ཁྱི་རྔོ་མཛེ་དང་རྐང་པའི་ནད།།

93-1-72b

མི་བཟད་དེ་རྣམས་ཀུན་དང་ནི། །གང་དག་ནོར་རྒྱས་སྡང་བས་ཟིན། །བྱུགས་པ་ཙམ་གྱི་མོད་ལ་ནི། །ཐམས་ཅད་དུག་མེད་ཞི་བར་འགྱུར། །རིལ་བུ་ཐམས་ཅད་ལས་བྱེད་པ། །ལྷ་རྫས་ཤི་བ་སོས་པར་བྱེན།
རིལ་བུ་དག་ནི་འཆང་བྱེད་ཅིང༌། །ཐིག་ལེ་དག་ནི་བྱས་པ་ཡིས། །ཐམས་ཅད་དུ་ནི་མཆོད་པ་འཐོབ། །ཐམས་ཅད་དུ་ནི་ནོར་དག་འདུ། །དཔལ་འདོད་པ་ནི་དཔལ་ཐོབ་ཅིང༌། །འབྲུ་འདོད་འབྲུ་ཡི་ཕུང་པོ་
འཕེལ༑ ༑ལྷ་རྣམས་དག་ནི་དགའ་འགྱུར་ཞིང༌། །ཀླུ་རྣམས་ཀྱང་ནི་དགའ་དང་བཅས། །གནོད་སྦྱིན་སྲིན་པོ་དྲི་ཟ་དང༌། །ལྷ་མིན་མཁའ་ལྡིང་མི་འམ་ཅི། །ལྟོ་འཕྱེ་ཆེན་པོ་ཐམས་ཅད་དང༌། །འབྱུང་
པོ་རྣམས་ཀྱང་དགའ་དང་བཅས། །རྟག་ཏུ་ཕྱག་བྱའི་གནས་འགྱུར་ཞིང༌། །ཐམས་ཅད་དབང་དུ་གྱུར་ནས་འཁོད། །འཁོད་ཀུན་བྲན་བྱེད་ཅི་བྱ་ཟེར། །གང་ཞིག་རིལ་བུ་དེ་དག་བསྟེན། །རིལ་བུ་
ཐིག་ལེ་རྟག་བྱེད་ལ། །དེ་བཞིན་གཤེགས་ཀུན་དགོངས་པ་མཛད། །འཕགས་པ་སྤྱན་རས་གཟིགས་ཀྱི་དབང༌། །དེ་ཉིད་རིག་ལ་རྟག་ཏུ་ནི། །མཆོག་སྦྱིན་དུས་ཀུན་གཟིགས་པར་མཛད། །བསོད་
ནམས་ཕུང་པོ་སྟོང་དག་ནི། །ཉི་མ་རེ་རེ་གསོག་པར་བྱེད། །འཇིག་རྟེན་པ་ཡི་བདེ་སྤྱད་ཅིང༌། །འཇིག་རྟེན་ཕ་རོལ་ཤིན་ཏུ་བདེ། །ཚེ་བརྗེ་བ་ནི་འཕོས་ནས་སུ། །བདེ་བ་ཅན་དུ་མོད་ལ་འགྲོ། །གང་དང་
གང་དུ་སྐྱེ་བ་ནི། །ཚེ་རབས་རྟག་ཏུ་ཚེ་རབས་དྲན། །ལག་ན་རྡོ་རྗེ་གནོད་སྦྱིན་ཆེ། །གནོད་སྦྱིན་བྱེ་བས་ཡོངས་བསྐོར་ཅིང༌། །གཡེལ་བ་མེད་པར་ཉིན་མཚན་དུ། །དུས་ཀུན་ཏུ་ནི་སྲུང་བ་དང༌།།

93-1-73a

སྐྱོབ་དང་སྦེད་དང་སྲུང་བར་བྱེད། །གང་ཞིག་བུ་ནི་མེད་པ་དང༌། །བུད་མེད་བུ་ནི་འདོད་པ་ལ། །རིལ་བུ་གཅིག་ཅིག་སྦྱར་ནས་སུ། །མཉམ་པར་བཞག་པས་གསང་
སྔགས་ནི། །མཁས་པས་ཟླ་བ་ཡར་གྱི་ངོར། །འབུམ་ནི་ཚང་བར་བཟླས་ནས་སུ། །ཟླ་བ་ཉ་སྟེ་བཅོ་ལྔ་ལ། །སྐྱེས་པ་བུད་མེད་ཁྲུས་བྱ་ཞིང༌། །ཡན་ལག་ཡན་ལག་ཐིག་ལེ་བྱ། །དཀོན་
མཆོག་གསུམ་ནི་ལེགས་མཆོད་ཅིང༌། །བྲམ་ཟེ་དག་ཀྱང་མཆོད་སྟོན་བྱེད། །སྲུང་བའི་ཆོ་ག་བྱས་ནས་སུ། །གཏོར་མ་དཀར་གསུམ་མང་པོ་བཤམས། །བདག་ཉིད་རྒྱན་གྱིས་བརྒྱན་ནས་
སུ༑ ༑གོས་གཙང་རྣམས་ནི་བགོ་བར་བྱ། །བྱམས་པའི་སེམས་ལ་ཡང་དག་གནས། །སྙིང་རྗེ་སེམས་ཅན་སྡུག་པར་བྱེད། །བསམ་པ་དག་ཅིང་ངེས་པ་དང༌། །བླ་མར་རྟག་ཏུ་གུས་པར་བྱ། །མེ་ཏོག་
སྣ་ཚོགས་རབ་དགང་ཞིང༌། །སྤོས་དང་བྱུག་པ་སྣ་ཚོགས་དང༌། །དུ་རུས་ཙནྡན་ས་ལ་ཀི། ལྷ་ཡི་བདུག་པས་བདུག་བྱ་ཞིང༌། །བུ་རམ་འོ་མ་བདུན་དང་ནི། །རིལ་བུ་ལེགས་སྦྱར་བཟའ་བར་
བྱ༑ ༑གསང་བ་འདི་འཐུངས་མོད་ལ་ནི། །བཏུང་དང་ཁ་ཟས་བཟའ་བར་བྱ། །མགོན་པོ་སྤྱན་རས་གཟིགས་ཀྱི་དབང༌། །མཆོག་སྦྱིན་མཛད་པར་མཆོད་པར་བྱ། །བྱམས་མཛད་དེ་ཡི་
ཞབས་དྲུང་དུ། །མཚན་མོ་ཉལ་དང་ནང་པར་ནི། །མཐོང་བ་མཆོག་འདི་ཐོབ་པར་འགྱུར། །འཕགས་པ་སྤྱན་རས་གཟིགས་ཀྱི་དབང༌། །མཆོག་སྦྱིན་རང་གཟུགས་སྟོན་མཛད་ཅིང༌། །

93-1-73b

མཆོག་ཉིད་དམ་པ་སྦྱིན་པར་མཛད། །བུད་མེད་དེ་ནི་བུ་བསྐྱེད་ཅིང༌། །གཟུགས་བཟང་མཆོག་ཏུ་བལྟ་ན་སྡུག། སྟོབས་ལྡན་གཟུགས་ནི་ཕུན་སུམ་ཚོགས། །ལྷ་ཡི་དཔལ་གྱི་རྗེས་སུ་འགྲོ། །ཆོས་ལྡན་
མཁས་ཤིང་གསལ་བ་དང༌། །ཚེ་རིང་དབང་ཕྱུག་ཚད་མེད་འགྱུར། །དཔའ་བོ་དགྲ་ལས་རྒྱལ་བ་དང༌། །སྡང་བ་ཐམས་ཅད་འཇོམས་པར་འགྱུར། །ཡང་ན་དྲན་པའི་བློ་བསྐྱེད་པར་འདོད་པས་ཐོས་པ་ལ་
བརྟེན་ནས་འདུག་ཅིང༌། རིག་སྔགས་འཆང་གཙང་མ་ཞག་བདུན་དུ་ཉིན་རེ་ཞིང་མར་དང་འོ་མ་བསྐོལ་བ་དེར་རིལ་བུ་བདུན་བཅུག་སྟེ་ཟན་མ་ཟོས་པའི་སྔོན་རོལ་དུ་ལན་ཉི་ཤུ་རྩ་གཅིག་བཟླས་
བརྗོད་བྱས་ནས་འཇམ་ཙམ་པ་འཐུངས་ལ་ཕྱིས་ཁ་ཟས་བཟའ་བར་བྱ། ཞག་བདུན་གྱིས་ཐོས་པའི་རྒྱ་མཚོ་ཆེན་པོ་བསགས་པར་འགྱུར་ཏེ། བསྟན་བཅོས་ཐམས་ཅད་དང༌། ཆོས་ལུགས་དང༌། འདུལ་བ་དང༌།
སྙན་ངག་དང༌། བརྡ་སྤྲོད་པ་དང༌། མདོའི་སྡེ་དང༌། དབྱངས་ཀྱིས་བསྙད་པའི་སྡེ་དང༌། ཚིགས་སུ་བཅད་པའི་སྡེ་དང༌། གླེང་གཞིའི་སྡེ་དང༌། ཆེད་དུ་བརྗོད་པའི་སྡེ་དང༌། དེ་ལྟ་བུ་བྱུང་བའི་སྡེ་དང༌། སྐྱེས་པ་རབས་ཀྱི་སྡེ་
དང༌། ཆོས་མངོན་པ་དང༌། རྩིས་དང༌། ཆོ་ག་ཞིབ་མོ་དང༌། གསང་སྔགས་དང༌། ཕྱག་རྒྱ་ཐམས་ཅད་དང༌། ཐེག་པ་ཆེན་པོ་ཐམས་ཅད་ཁ་ཏོན་དུ་ལོབས་པར་འགྱུར་རོ། །ཞག་ཉི་ཤུ་རྩ་གཅིག་ཏུ་སྦྱར་བ་
བྱས་ན༑ སྟོབས་ཆེན་པོའི་བརྩོན་འགྲུས་ཀྱིས་ཕ་རོལ་གནོན་པར་འགྱུར་ཏེ། གླང་པོ་ཆེ་ཁྲིའི་སྟོབས་སུ་འགྱུར་རོ། །ཟླ་བ་གཅིག་ཙམ་སྦྱར་བ་བྱས་ན། ལོ་ལྔ་བརྒྱར་འཚོ་ཞིང་གཉེར་མ་དང༌། སྐྲ་དཀར་སྤངས་

93-1-74a

ལ་སྐྲ་ལྕང་ལོ་འཁྱིལ་ཤིང་འཁྱིལ་བར་འགྱུར་བ་དང༌། ལུས་ཀྱི་མདོག་དཀར་ཤམ་ལྟ་བུར་འགྱུར་རོ་ལོ་གཅིག་ཏུ་སྦྱར་ན། ལྷའི་སྨན་བཅུད་ཀྱིས་ལེན་མཆོག་ལ་འཇུག་ཅིང་
ནམ་མཁའི་སྟེང་དུ་ལྷ་རྣམས་དང་ལྷན་ཅིག་མཐུན་པར་འགྱུར་ལ། བརྒྱ་བྱིན་དང་ཡང་ལྷན་ཅིག་འགྲན་པར་འགྱུར། ལྷ་རྣམས་ཀྱི་ལྷ་མོའི་ཚོགས་དང༌། ལྷའི་གཞལ་མེད་ཁང་ན་རྩེ་ཞིང་དགའ་བར་
བྱེད་ལ་རིན་པོ་ཆེ་སྣ་བདུན་གྱི་གཞལ་མེད་ཁང་གི་གནས་ན་གནས་པར་འགྱུར། ཉི་མ་ལྟ་བུར་འོད་གཏོང་ཞིང་རྒྱུ་ལ་གནས་པ་བཟང་པོ་རྣམས་ཀྱིས་འགྲོ་བར་བྱེད། གཟི་བརྗིད་ཤིན་ཏུ་གསལ་
བ་མི་བཟོད་ཅིང་རྣམ་པར་དག་པར་འགྱུར་རོ། །ཞེས་བྱ་བ་ལ་ཐེ་ཚོམ་མི་བྱའོ། །ལས་ཐམས་ཅད་སྒྲུབ་པའི་ཐིག་ལེ་དང༌། རིལ་བུ་སྒྲུབ་པའི་ཆོ་ག་སྟེ་བཞི་པའོ།།    །།དེ་ནས་མི་སྣང་བར་བྱ་
བ་དང༌། ནམ་མཁའ་ལ་འགྲོ་བ་སྨན་གྱི་མཆོག་དོན་ཡོད་པའི་མཐུས་གྲུབ་པ་བཤད་པར་བྱ་སྟེ། རིག་སྔགས་འཆང་བ་རྣམས་ཀྱི་གྲུབ་པའི་མཆོག་དེ་ཁོ་ན་ཉིད་ཡིན་ནོ། །སྨན་དངུལ་ཆུ་དང༌།
བྲཧྨཱ་ཀྵི་ར་དང༌། སུ་པརྞ་ཀྵི་ར་དང༌། ཤེལ་སྔོ་སངས་དང༌། ཀུ་ཀྵི་དང༌། སུ་གནྡྷི་དང༌། ཀིཾ་ཀུཥྛ་སྐྱོན་མེད་པ་དང༌། ཨུཏྤ་ལ་བཟང་པོ་དང༌། པདྨ་ཀྵ་དང༌། གུ་གུལ་དང༌། ཕེ་ལུ་པ་ཏ་ཏྲ་དང༌། གུར་གུམ་
དང༌། ནཱ་ག་པུཥྤ་དང་བཅས་པ་དང༌། སྤང་སྤོས་དང༌། ཤི་རི་ཥའི་མེ་ཏོག་དང༌། ཙནྡན་དཀར་པོ་དང་བཅས་པ་བསྲེས་ནས་ཞིབ་ཏུ་བཏགས་པའི་ཕྱེ་མ་ལ་དོན་ཡོད་པ་པདྨ་གཙུག་ཏོར་གྱི་

93-1-74b

གསང་བའི་རིགས་ཀྱི་རྒྱལ་པོའི་སྔགས་ཀྱིས་ཤིན་ཏུ་བརྩོན་པར་ལན་བརྒྱད་བརྒྱ་བཟླས་བརྗོད་བྱ་ཞིང་ཁྲོ་བོའི་གསང་སྔགས་ལན་བརྒྱད་སྟོང་བཟླས་བརྗོད་བྱས་པས་ལན་ཉི་ཤུ་རྩ་གཅིག་ཏུ་
དབང་བསྐུར་ལ། ཡི་གེ་གཅིག་པ་ལ་ལན་འབུམ་བཟླས་བརྗོད་བྱ། དེའི་ཚེ་གསང་སྔགས་བཅུ་པོ་སོ་སོར་ལན་ཉི་ཤུ་རྩ་རེ་རེ་བཟླས་བརྗོད་བྱ་སྟེ། གསང་སྔགས་ཐམས་ཅད་རྫོགས་པར་བཟླས་
བརྗོད་བྱས་ནས་སྨན་དོན་ཡོད་པར་རྒྱ་ཆེ་བ་གསལ་བ་ཞེས་བྱ་བ་སྨན་གྱི་མཆོག་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་བཞག་ལ་གྲིབ་མ་ལ་བསྐམ་
པར་བྱའོ། །ཡང་དོན་ཡོད་པའི་ཞགས་པའི་གཙུག་ཏོར་གྱིས་ལན་བརྒྱ་རྩ་བརྒྱད་བཟླས་བརྗོད་བྱས་ནས་སྣོད་གཙང་མའི་ནང་དུ་བཅུག་ལ་ནམ་དགོས་པ་བྱུང་བ་དེའི་ཚེ་ཐམས་ཅད་དུ་བསྒྲུབས་པའི་
དགོས་པ་ཐམས་ཅད་ལ་སྦྱར་བར་བྱའོ། །དེ་ནས་རིག་སྔགས་འཆང་གཙང་མར་གྱུར་པས་ལུས་ལེགས་པར་ཁྲུས་བྱས་ལ་སྤོས་ཆུས་བྱུགས་ཏེ་གོས་གཙང་མ་བགོ་བར་བྱ། སྨན་གྱི་མཆོག་
འདི་ཡུངས་མར་གྱིས་སྦྲུས་ལ་རང་གི་ལུས་ལ་བྱུགས་པར་བྱ་སྟེ། ལན་གཅིག་བསྐུས་པ་ཙམ་གྱིས་མི་སྣང་བར་འགྱུར་ལ། གནས་གསང་བར་བྱ་བའི་སྒོ་བཅད་པ་ཐམས་ཅད་མཐོང་བར་འགྱུར།
གནས་ཐམས་ཅད་དུ་ཇི་ལྟར་འདོད་པ་བཞིན་དུ་འཇུག་པར་འགྱུར། དོན་ཐམས་ཅད་བྱེད་པར་འགྱུར། འབྱུང་པོ་དང༌། གནོད་སྦྱིན་དང༌། སྲིན་པོ་དང༌། ཤ་ཟ་ལ་སོགས་པའི་གཙོ་བོ་རྒྱལ་པོར་

93-1-75a

འགྱུར་ཞིང་དེ་དག་ཐམས་ཅད་དབང་དུ་འགྱུར་ཏེ། ཅི་བགྱི་ཞེས་བྱ་བ་བྱེད་ལ་ཇི་སྲིད་འཚོའི་བར་དུ་ཉེ་བར་གནས་ནས་ལས་སུ་བྱ་བའི་དགོས་པ་ཐམས་ཅད་ཀྱི་རྗེས་སུ་
འཇུག་པར་འགྱུར་རོ། །ཀླུའི་གནས་ཀྱི་སྒོ་བཅད་པ་ཐམས་ཅད་ན་འདུག་ལ་ཀླུ་འཁོར་དང་བཅས་པ་ཐམས་ཅད་མདུན་དུ་འཁོད་ནས་བྱ་བ་ཐམས་ཅད་ལ་ཅི་བགྱི་ཞེས་བྱ་བ་བྱེད་པར་འགྱུར་ཞིང༌།
ལས་སུ་བྱ་བ་དང་དགོས་པ་ཐམས་ཅད་བྱེད་པར་འགྱུར། ཇི་སྲིད་འཚོའི་བར་དུ་ཉེ་བར་འཁོད་ཅིང་ཉིན་མཚན་དུ་གནས་ལ། དེ་ནས་ཀླུ་ཐམས་ཅད་བསྒོ་བ་བཞིན་བྱེད་པར་འགྱུར་རོ། །སྨན་ལ་
སིཾ་ཧ་ཛི་ཧྭཱ་དང༌། བའི་འོ་མ་དང་སྦྱར་བས་མགོ་ཀུན་བྱུགས་ན་ཇི་ལྟ་བ་ཡིད་ལ་བྱས་པ་དང༌། རང་གི་བློས་འདོད་པའི་ངོ་བོ་སྣ་ཚོགས་སྟོན་པར་བྱེད། གནས་སུ་གཏོགས་པ་ཐམས་ཅད་ཇི་
ལྟར་འདུག་པ་བཞིན་སྟོན་པར་བྱེད། གནས་སུ་གཏོགས་པ་ཐམས་ཅད་འཁོར་གྱི་ནང་ན་ཇི་ལྟར་རྣམ་པར་སྤྲུལ་པའི་གཟུགས་སྣ་ཚོགས་སྟོན་པར་བྱེད། ཇི་སྲིད་འཚོའི་བར་དུ་འཕེལ་
བ་རྣམས་སྟོན་པར་བྱེད་ཅིང་བྱ་བ་ཐམས་ཅད་བྱེད་དོ། །སྤོས་ཀྱི་ཏིལ་མར་དང་སྦུས་ནས་བྱིན་པ་དང་རྐང་པ་ལ་བསྐུས་ན། ནམ་མཁའ་ལ་འཕགས་པར་འགྱུར་ཞིང༌། ནམ་མཁའ་ལ་འགྲོ་
བར་འགྱུར་ལ་གང་དུ་འདོད་པ་དེར་འགྲོ་བར་འགྱུར། ཆུའི་སྟེང་དུ་འགྲོ་ཞིང་ནམ་ཡང་ཕྱི་རས་ལ་རྐང་པ་འཇོག་པར་མི་འགྱུར། ལག་པ་གཡས་པ་ལ་བསྐུས་ན། གང་དང་གང་ལ་

93-1-75b

ལག་པ་རེག་པ་དེ་འོང་བར་འགྱུར་ལ་སུས་ཀྱང་མཐོང་བར་མི་འགྱུར། བུད་མེད་གཞོན་ནུའི་འོ་མ་དང་བསྲེས་ནས་མིག་ལ་བསྐུས་ནས་རྒྱལ་པོའི་ཕོ་བྲང་དུ་ཞུགས་ན། མཐོང་བར་མི་
འགྱུར་ཞིང༌། དོན་འདོད་པ་གང་ཡིན་པ་བྱེད་དོ། །དོན་གྱི་རྫས་གང་ཡིན་པ་བླངས་ཀྱང་སུས་ཀྱང་མི་མཐོང་ངོ༌། །བུད་མེད་གང་དང་ཕྲད་ན། སུས་ཀྱང་མི་མཐོང་ལ་ཇི་སྲིད་འཚོའི་བར་དུ་འདུག་ཀྱང་སུས་
ཀྱང་མི་ཤེས་སོ། །ཁར་བྱུགས་ནས་གང་དང་གང་ན་བྲོ་གར་བྱེད་པ་དང༌། བཞད་གད་བྱེད་པ་ཉིད་ཀྱི་ནང་དུ་ཞུགས་ན། བྱ་བ་ཐམས་ཅད་བྱེད་ལ། ལུས་ནི། སུས་ཀྱང་མི་མཐོང་ངོ༌། །བུམ་པ་ལ་བྱུགས་ནས་ཆུས་
བཀད་ན། ཆུའི་རྒྱུན་སྣང་ལ་བུམ་པ་དེ་ནི། མི་མངོན་ནོ། །གཞོང་པ་ཆུས་བཀང་བ་དེའི་དབུས་སུ་བྱུགས་ན། ཆུ་དེ་གང་བར་སྣང་ལ་གཞོང་པ་དེ་ནི། མི་སྣང་ངོ༌། །བདག་ཉིད་ལ་བྱུགས་ནས་བུམ་པ་ཆུས་བཀང་བ་
ལག་ན་ཐོགས་ན། བུམ་པ་ལས་ཆུ་འབྱུང་བ་ནི། སྣང་ལ། མི་དེའི་ལུས་ནི། མི་སྣང་ངོ༌། །མིག་ལ་བསྐུས་ནས་སྐྱེ་བོ་མང་པོའི་ནང་དུ་ཞུགས་ན། མི་མཐོང་བར་འགྱུར་ལ། དེའི་སྒྲ་ནི། ཐོས་ཤིང༌། རང་གི་ལུས་ནི།
མི་མངོན་ནོ། །གནས་སུ་གཏོགས་པ་ཐམས་ཅད་དུ་ཞུགས་ན། རང་གི་ལུས་ཁྲུས་མ་བྱས་ཀྱི་བར་དུ་མི་མཐོང་ངོ༌། །སུ་ཡང་རུང་བའི་མིག་ལ་བསྐུས་ལ་ལུས་ལ་ཡང་བསྐུས་ན། དེ་དག་ཐམས་ཅད་མི་
མཐོང་བར་འགྱུར་ཞིང༌། གང་དང་གང་དུ་འགྲོ་བ་དེ་དང་དེར་མི་སྣང་བར་འགྱུར་ལ་ཁྲུས་བྱས་པ་ཙམ་གྱིས་ཕྱིར་སྣང་བར་འགྱུར་རོ། །ལུས་ཀུན་ལ་བསྐུས་ནས་མཛོད་ཆེན་པོའི་ནང་དུ་ཞུགས་ན།

93-1-76a

མི་མཐོང་བར་འགྱུར་ལ། གསེར་དང༌། དངུལ་དང༌། ཕྲ་མེན་དང༌། ནོར་བུ་དང༌། མུ་ཏིག་དང༌། བྱི་རུ་དང༌། དུང་དང༌། མན་ཤེལ་དང༌། རྡོ་རྗེ་དང༌།
བཻ་ཌཱུཪྱ་དང༌། མརྒད་དང༌། མཐོང་ཀ་དང༌། གོས་དང༌། སྤུད་པ་དང༌། རྒྱན་དང༌། ལྷབ་ལྷུབ་གང་ཡང་རུང་བ་ཉིད་འདོད་ན། ཐམས་ཅད་བླངས་ནས་སོང་ན་སུས་ཀྱང་མི་
མཐོང་ལ་གང་དགའ་བར་འགྲོ་བར་འགྱུར་རོ། །ཇི་སྲིད་དུ་ཁྲུས་མ་བྱས་པ་དེ་སྲིད་དུ་རང་མི་མངོན་ལ། ཁྲུས་བྱས་ན་ཐད་དུ་མཐོང་ངོ༌། །རིག་སྔགས་འཆང་བུད་མེད་
ཀྱི་ནང་དུ་འཇུག་པར་འདོད་པ་གཙང་མར་ཁྲུས་བྱའོ། །དེ་ནས་སྤོས་ཆུས་ཁྲུས་བྱ་འོ། །དེའི་འོག་ཏུ་བ་གཅིན་གྱིས་ཁྲུས་བྱའོ། །ཡང་གུར་གུམ་གྱིས་ཁྲུས་བྱ་འོ། །དེའི་འོག་
ཏུ་བའི་རྣམ་ལྔས་ཁྲུས་བྱ་འོ། །དེའི་འོག་ཏུ་བའི་ཏིལ་མར་དང་ལྷན་གཅིག་བསྲེས་པ་དེས་ལུས་བསྐུ་བར་བྱ་འོ། །དེའི་འོག་ཏུ་བུད་མེད་གཞོན་ནུའི་ནུ་ཞོ་དང་སྦྱར་བས་མིག་
ལ་བསྐུས་ལ། དེ་ནས་རིལ་བུ་གསུམ་དཔུང་པ་གཡས་པ་ལ་གདག་པར་བྱ་འོ། །དེ་ནས་གོས་གཙང་མ་བགོས་ནས་གསང་སྔགས་བརྗོད་ཅིང་དྲན་པར་བྱས་ལ་རྒྱལ་
པོའི་ཕོ་བྲང་དུ་ཞུགས་ན་མི་མཐོང་བར་འགྱུར་ཏེ། ལུས་སུས་ཀྱང་མི་མཐོང་ངོ༌། །ཉི་མ་གཅིག་གམ། ཉི་མ་གཉིས་སམ། ཉི་མ་བདུན་ནམ། ཉི་མ་བཅུ་བཞི་འམ།

93-1-76b

ཉི་མ་ཉི་ཤུ་རྩ་གཅིག་ཏུ་ཁྲུས་བྱས་ལ་བུད་མེད་དེ་དག་གི་ནང་ན་རྩེ་ཞིང་དགའ་བར་བྱེད་ལ། ཡོངས་སུ་སྤྱོད་པར་བྱེད་ཀྱང་སུས་ཀྱང་མི་ཤེས་ལ་འཇུག་ཅིང་ཕྱིར་འགྲོ་བ་ན་སུས་
གླགས་མི་རྙེད་དེ། ཇི་སྲིད་དུ་ཁྲུས་མ་བྱས་པའི་བར་དུ་རང་གི་ལུས་མི་སྣང་བར་འགྱུར་རོ། །ཕུག་ཏུ་འཇུག་ན། ལུས་ཀུན་སྤོས་ཀྱི་ཏིལ་མར་གྱིས་བྱུགས་ལ་ཕུག་ཏུ་ཞུགས་ན་ཕུག་
གི་སྒོ་ཐམས་ཅད་ཕྱེ་བར་འགྱུར་གྱི། གནས་དེའི་ནང་དུ་ཞུགས་ལ་ཇི་ལྟ་ཇི་ལྟར་ལས་སུ་བྱ་བ་དེ་ལྟ་དེ་ལྟར་གྱིས་ཤིག །ཆུའི་ནང་དུ་ཞུགས་ན། ཇི་ལྟར་ཁྱིམ་གྱི་ནང་ན་འདུག་པ་བཞིན་
ཆུས་མི་བརླན་ལ། ཆུས་གོས་པར་ཡང་མི་འགྱུར་རོ། །མེའི་ནང་དུ་ཞུགས་ན། མེས་ལུས་ལ་མི་རེག་ཅིང་ཙནྡན་ལྟར་བསིལ་བར་འགྱུར་རོ། །ཀླུའི་གནས་མཚོར་ཞུགས་ན། གནས་
ན་འཁོད་པ་རྣམས་ཀྱིས་དེ་མི་མཐོང་གི་ཇི་ལྟར་རང་གིས་ཡིད་ལ་ལས་སུ་བྱ་བར་འདོད་པའི་ལས་ཀྱི་རྣམ་པ་གཞན་དག་ཀྱང་གྱིས་ཤིག །མི་སྣང་བར་བྱ་བ་རིལ་བུའི་སྒྲུབ་པའི་
ཆོ་གའོ།    །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་བཅུ་དྲུག་པ། དེ་ནས་སྦྱིན་སྲེག་གི་ཆོ་ག་བཤད་པར་བྱ་སྟེ། ལས་ཐམས་ཅད་ཀྱི་
དོན་སྒྲུབ་པར་བྱེད་པ། དངོས་གྲུབ་ཐམས་ཅད་བྱེད་པའི་གནས། སྡིག་པ་ཐམས་ཅད་འཕྲོག་པ། དེ་བཞིན་དུ་སྒྲིབ་པ་ཐམས་ཅད་རྣམ་པར་དག་པ། རིག་སྔགས་ཐམས་ཅད་

93-1-77a

ཀྱི་དངོས་གྲུབ་བླ་ན་མེད་པ། གནོད་སྦྱིན་ཐམས་ཅད་རབ་ཏུ་ཞི་བར་བྱེད་པ། སྡིག་པ་ཐམས་ཅད་འཇོམས་པར་བྱེད་པ། སངས་རྒྱས་ཐམས་ཅད་ཀྱི་ལེགས་
པར་རྒྱལ་བ་སྦྱིན་པ། དགྲ་ཐམས་ཅད་ཟློག་པར་བྱེད་པ། འཐབ་པ་དང༌། རྩོད་པ་ཉིད་དང༌། འགྱེད་པ་དང༌། མཚོན་ཆའི་དྲ་བ་ཐམས་ཅད་ལས་སྒྲོལ་བར་བྱེད་པ། གྲུབ་པ་
དོན་ཡོད་པ། མཆོག་ཏུ་རྙེད་པར་དཀའ་བ། རིག་སྔགས་འཆང་ཐམས་ཅད་ཀྱི་དངོས་གྲུབ་ཐམས་ཅད་དུ་གསང་སྔགས་དང་དཀྱིལ་འཁོར་གྱི་དངོས་གྲུབ། ཕྱག་རྒྱ་འཕོ་
བ་དང༌། དེ་ཁོ་ན་ཉིད་ཀྱི་རིམ་པར་ཕྱེ་བའི་སྒྲུབ་པ་ལས་ཐམས་ཅད་དུ་མཆོག་གི་དངོས་གྲུབ་ཀྱང་འགྲུབ་སྟེ། འདི་ལ་ཐེ་ཚོམ་མེད་དོ། །བདེ་བ་ཐམས་ཅད་རྟག་ཏུ་རབ་
ཏུ་སྦྱིན་པ་དང༌། དབང་ཕྱུག་མ་ཡིན་པ་ཐམས་ཅད་ཀྱི་སྒྲུབ་པ་དང༌། འགུགས་པ་དང༌། ལྷ་དང༌། ཀླུ་ཐམས་ཅད་སྤྱན་འདྲེན་པ་དང༌། གནོད་སྦྱིན་དང༌། སྲིན་པོ་ཐམས་
ཅད་རབ་ཏུ་འཇོམས་པ་དང༌། བདུད་དང༌། འབྱུང་པོ་དང༌། ཤ་ཟ་དང༌། གདོན་མི་བཟད་པ་དང༌། བརྗེད་བྱེད་མི་བཟད་པ་དང༌། ཚངས་པའི་སྲིན་པོ་རྣམས་ཐམས་ཅད་
ཐམས་ཅད་དུ་སྒྲོལ་བར་བྱེད་པར་གྲུབ་པ་དང༌། ཉིན་མོ་དང་མཚན་མོའི་དུས་རྟག་ཏུ་ཚར་གཅོད་པར་ཐེ་ཚོམ་མེད་དོ། །རིམས་ཐམས་ཅད་རྟག་ཏུ་རབ་ཏུ་ཞི་བར་

93-1-77b

བྱེད་པ༑ ནད་ཐམས་ཅད་ཟློག་པར་བྱེད་པ། དུག་ཐམས་ཅད་གསོད་པར་བྱེད་པ། འཕྲལ་དུ་སྲེག་བླུགས་བྱིན་པ་ཙམ་གྱིས་ཐམས་ཅད་དུ་རྟག་ཏུ་གནང་ཆེན་པོ་དང༌། ཐམས་ཅད་
དུ་ཐམས་ཅད་དུ་མཐོང་ན་དགའ་བ་དང༌། འཇིག་རྟེན་ཐམས་ཅད་ཀྱི་བླ་མར་མཆོད་པར་བྱ་བ་དང༌། ཐམས་ཅད་དུ་སྟོབས་དང་བརྩོན་འགྲུས་དང་ཕ་རོལ་གནོན་པ་དང༌། དེ་
བཞིན་གཤེགས་པ་རྟག་ཏུ་མཐོང་བ་ཡང་སྦྱིན་པར་འགྱུར་ཏེ། འདི་ལ་ཐེ་ཚོམ་མེད་དོ། །བྱང་ཆུབ་སེམས་དཔའ་རྟག་ཏུ་ཀུན་ཏུ་སྣང་བ་དང༌། དུས་ཐམས་ཅད་ཀྱི་ཚེ་ལས་
ཐམས་ཅད་ལ་ཤིན་ཏུ་དགའ་བ་དང༌། སྐྱེ་བ་ནས་སྐྱེ་བར་ཚིག་བཙུན་པར་འགྱུར་རོ། །ཐམས་ཅད་དུ་བླ་མ་ལ་སྲི་ཞུ་ཆེ་བ་དང༌། ཐམས་ཅད་དུ་མཆོད་པར་འོས་པའི་བླ་མའོ། །དེ་
ནས་དཔལ་ལྡན་རྡོ་རྗེ་འཛིན་པས་རྟག་ཏུ་ཡང་སྲུང་བ་དང༌། ཡོངས་སུ་སྐྱོང་བར་བྱེད་པ་དང༌། རྒྱལ་པོ་ཆེན་པོ་བཞི་དང༌། གཤིན་རྗེ་དང༌། ཆུ་ལྷ་ཉིད་ཀྱིས་ཀྱང་དུས་རྟག་ཏུ་སྲུང་བ་
དང༌། སྐྱོབ་པ་དང༌། སྦ་བར་བྱེད་པར་ཐེ་ཚོམ་མེད་དོ། །དབང་ཕྱུག་དང༌། དབང་ཕྱུག་ཆེན་པོ་དང༌། ལྷའི་བུ་སྟོང་ཕྲག་དགུ་བཅུ་རྩ་དགུ་དང༌། ལྷའི་བུ་རྫུ་འཕྲུལ་ཆེ་བ་རྣམས་
ཀྱིས་སྲུང་བ་དང༌། བསྐྱབ་པ་དང༌། སྦ་བར་བྱེད་ཅིང༌། རྟག་ཏུ་ལེགས་པར་ཁ་ལོས་བསྒྱུར་བར་གནས་པར་འགྱུར་རོ། །ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་

93-1-78a

པོ་དང༌། དྲག་པོ་དང༌། གཞོན་ནུ་དང༌། ནོར་བུ་བཟང་པོ་དང༌། སྟོབས་ཀྱི་ལྷ་དང༌། གང་བ་བཟང་པོ་དང༌། ལྔས་རྩེན་དང༌། གར་མཁན་མཆོག་སྟེ། འདི་རྣམས་
ཀྱིས་རྟག་ཏུ་སྲུང་བ་དང༌། སྐྱོབ་པར་བྱེད་ཅིང་གནས་ཏེ། འདི་ལ་ཐེ་ཚོམ་མེད་དོ། །མེའི་ལྷ་གཟི་བརྗིད་ཆེན་པོ་དང༌། ཉི་མ་དང༌། ཟླ་བ་དང༌། རྒྱུ་སྐར་གྱི་ལྷ་རྣམས་ཀྱིས་
སྲུང་བ་དང༌། བསྐྱབ་པ་དང༌། སྦ་བར་བྱེད་ཅིང༌། མཆོག་ཏུ་མཆོད་པ་བྱེད་པས་གནས་པར་འགྱུར་རོ། །སྦྱིན་སྲེག་ཙམ་འདི་ནི། བྱ་བ་ཐམས་ཅད་བླ་ན་མེད་པའི་དངོས་
གྲུབ་རྣམས་ལའོ། །འབྲས་འཐུག་པོ་ཆེ་དང༌། ཡུངས་ཀར་དང༌། གུ་གུལ་དང༌། མར་དང༌། སྦྲད་རྩི་བསྲེས་པས་སྦྱིན་སྲེག་སྟོང་ཕྲག་བརྒྱད་བྱས་ན། འཕགས་པ་སྤྱན་
རས་གཟིགས་དབང་ཕྱུག་གིས་ཐམས་ཅད་མཆོག་སྦྱིན་པར་འགྱུར་ཏེ། བྱ་བ་ཐམས་ཅད་སྒྲུབ་པར་བྱེད་པར་འགྱུར་རོ། །ཙནྡན་དང༌། པདྨའི་ཆུ་བ་དང༌། འབྲས་ཡོས་
དང༌། ཡུངས་ཀར་དང༌། ཨ་ག་རུ་དང༌། ཞོ་དང༌། སྦྲང་རྩི་དང༌། མར་བསྲེས་པས། ས་མྱའི་ཤིང་གི་ཞི་བའི་མེ་སྦར་ཏེ་སྟོང་ཕྲག་བརྒྱད་ཏུ་སྦྱིན་སྲེག་བྱ་འོ། །དེ་ནས་འཕགས་
པ་སྤྱན་རས་གཟིགས་དབང་ཕྱུག་རང་གི་གཟུགས་ཀྱིས་མདུན་དུ་ཉེ་བར་གནས་ཏེ་མཆོག་ཐམས་ཅད་སྦྱིན་པར་འགྱུར་རོ། །བྱ་བ་ཐམས་ཅད་ཀྱི་དངོས་གྲུབ་ཏུ་ཡང་

93-1-78b

འགྱུར་རོ། །ཡིད་ཀྱི་ཤིང་རྟ་ཐམས་ཅད་ཡོངས་སུ་རྫོགས་པར་ཡང་འགྱུར་རོ། །ཆོ་ག་ཞིབ་མོ་ཐམས་ཅད་ཀྱི་དངོས་གྲུབ་ཏུ་ཡང་འགྱུར་རོ། །ཐམས་ཅད་དུ་དོན་ཡོད་པ་ཐོགས་པ་
མེད་པའི་དངོས་གྲུབ་ཏུ་ཡང་འགྱུར་རོ། །བསོད་ནམས་ཐམས་ཅད་འགུགས་པའི་དངོས་གྲུབ་ཏུ་ཡང་འགྱུར་རོ། །དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། ཆོ་ག་ཞིབ་
མོ་དང༌། སྒྲུབ་པའི་ཆོ་ག་ཐམས་ཅད་ཀྱི་མཆོག་གི་དངོས་གྲུབ་ཏུ་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་གསང་བ་ལ་རྗེས་སུ་ཞུགས་པར་འགྱུར་རོ། །
སེང་ལྡེང་དང༌། ནིམ་པའི་ཤིང་གི་ཡམ་ཤིང་གིས་འབྲས་སཱ་ལུ་དང༌། ཏིལ་དང༌། ཡུངས་ཀར་དང༌། ཞོ་དང༌། མར་དང༌། ལན་ཚྭ་དང་བསྲེས་པའི་སྦྱིན་སྲེག་སྟོང་ཕྲག་བརྒྱད་བྱས་ན།
བགེགས་དང༌། ལོག་པར་འདྲེན་པ་དང༌། གནོད་སྦྱིན་དང༌། སྲིན་པོའི་གདོན་ཐམས་ཅད་དང༌། གདུག་པ་དང༌། ཕྱིར་རྒོལ་བ་དང༌། དགྲ་ཐམས་ཅད་རབ་ཏུ་ཞི་བར་བྱེད་དོ། །
འཐབ་པ་དང༌། རྩོད་པ་དང༌། འགྱེད་པ་ཐམས་ཅད་ལས་སྒྲོལ་བར་བྱེད་དོ། །མཚོན་ཆ་ཐམས་ཅད་ལས་རྒྱལ་བར་འགྱུར་རོ། །ཕ་རོལ་གྱི་དམག་ཚོགས་དང༌། ཕྱིར་རྒོལ་བ་
དང༌། དགྲ་ཐམས་ཅད་ལས་རྒྱལ་བ་སྦྱིན་པར་འགྱུར་རོ། །ཙནྡན་དང༌། འབྲས་ཡོས་དང༌། ཞོ་དང༌། སྦྲང་རྩི་དང༌། མར་བསྲེས་པའི་པདྨའི་སྦྱིན་སྲེག་སྟོང་ཕྲག་བརྒྱད་བྱས་ན།

93-1-79a

ཡུལ་འཁོར་དང༌། རི་བྲག་དང༌། གྲོང་དང༌། གྲོང་ཁྱེར་དང༌། ལྗོངས་རྣམས་སུ་ཀུན་ནས་དཔག་ཚད་སྟོང་ཕྲག་གཅིག་ཁོ་ར་ཁོར་ཡུག་ཏུ་ཞི་བ་ཆེན་པོར་འགྱུར་
རོ༑ ༑སེམས་ཅན་ཐམས་ཅད་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་རྣམས་ལ་བསྲུང་བ་དང་བསྐྱབ་པའི་ཆེད་དུ་ཡང་དག་པར་སྒྲུབ་པར་འགྱུར་རོ། །ནད་ཐམས་
ཅད་ཐམས་ཅད་དུ་རབ་ཏུ་ཞི་བར་འགྱུར་རོ། །གཅན་གཟན་གཏུམ་པོ་ཐམས་ཅད་དང༌། སྦྲུལ་གདུག་པ་དང༌། མ་རུངས་པ་ཐམས་ཅད་བྱམས་པར་འགྱུར་རོ། །རྒྱལ་པོ་དང༌།
ཡུལ་འཁོར་དང༌། བཙུན་མོའི་འཁོར་གྱིས་ཡོངས་སུ་བསྐོར་བ་ཐམས་ཅད་ཤིས་པ་དང༌། བདེ་བར་འགྱུར་རོ། །མ་ཏཾ་ག་དང༌། ཡུངས་ཀར་དང༌། མར་དང༌། ཀླུ་ཤིང་གི་མེ་
ཏོག་དང༌། འབྲས་ཡོས་རྣམས་བསྲེས་པས་ཨརྒའི་ཤིང་གི་ཡམ་ཤིང་གི་མེ་སྦར་ལ་སྟོང་ཕྲག་བརྒྱད་སྦྱིན་སྲེག་བྱས་ན། ཆར་མི་འབབ་པར་བྱེད་པ་ལ་དེ་ནས་ཀླུ་ཆེན་
པོ་རྣམས་ཀྱིས་ཆར་གྱི་རྒྱུན་འབྱིན་པར་བྱེད་དེ། ཇི་སྲིད་ཆར་པ་འབབ་པར་འདོད་པའི་བར་དུའོ། །ལོ་ཐོག་དང༌། ཤིང་དང༌། རྩྭ་དང༌། ཤིང་གེལ་པ་དང༌། སྨན་གྱི་རྫས་
དང༌། མེ་ཏོག་དང༌། འབྲས་བུ་རྣམས་ཡོངས་སུ་རྫོགས་པར་བྱེད་དོ། །ལེགས་པར་ཡོངས་སུ་རྫོགས་པར་འགྱུར་རོ། །ཀླུའི་རྒྱལ་པོ་ཆེན་པོ་འཁོར་དང་བཅས་པ་ཐམས་

93-1-79b

ཅད་ཀྱིས་དགའ་བ་ཆེན་པོར་འགྱུར་ཞིང༌། དུས་དུས་སུ་ཇི་ལྟ་བ་བཞིན་དུ་ཆར་གྱི་རྒྱུན་འབྱིན་པར་བྱེད་དོ། །ཧ་ཅང་ཆར་ཆེས་ན། དེ་ཉིད་ཀྱི་ཐལ་བས་སྟོང་ཕྲག་བརྒྱད་དུ་སྦྱིན་
སྲེག་བྱས་ན། ཧ་ཅང་ཆར་ཆེས་པ་རབ་ཏུ་ཞི་བར་བྱེད་དོ། །འབྲས་ཡོས་དང༌། གོ་ལ་དང༌། ཡུངས་ཀར་དང༌། གཏུམ་པོའི་ས་བོན་མར་དང་བསྲེས་པའི་སྦྱིན་སྲེག་བྱས་ན། རླུང་དང་
སེར་བ་ཐམས་ཅད་ཟློག་པར་བྱེད་དོ། །དཔག་ཚད་སྟོང་ཕྲག་ཁོར་ཡུག་ཏུ་མཚམས་ཆེན་པོ་བཅིང་བར་བྱས་པར་འགྱུར་རོ། །རླུང་བཅིང་བ་ལ་ཡུངས་ཀར་དང༌། འབྲས་ཐུག་
པོ་ཆེའི་སྦྱིན་སྲེག་སྟོང་ཕྲག་བརྒྱད་བྱས་ན། རླུང་གི་དཀྱིལ་འཁོར་ཐམས་ཅད་བཅིང་བར་བྱས་པར་འགྱུར་ཏེ། ཇི་སྲིད་དུ་བེ་རཾ་བྷའི་རླུང་གི་བར་དུ་བཅིངས་པར་འགྱུར་རོ། །ཀླུ་
བཅིང་བ་ལ་ནི། ཡུངས་ཀར་དང༌། ཏིལ་གྱི་སྦྱིན་སྲེག་སྟོང་ཕྲག་བརྒྱད་བྱས་ན། ལོ་བཅུ་གཉིས་སུ་ཀླུ་བཅིངས་པ་བྱས་པར་འགྱུར་རེ། །ནད་ཐམས་ཅད་རབ་ཏུ་ཞི་བར་བྱ་བ་ལ་
ནི༑ ཡུངས་ཀར་མར་དང་བསྲེས་པའི་སྦྱིན་སྲེག་སྟོང་ཕྲག་བརྒྱད་བྱས་ན། ནད་ཐམས་ཅད་རབ་ཏུ་ཞི་བར་བྱེད་དོ། །ཕ་རོལ་གྱི་དམག་ཚོགས་ཟློག་པ་ལ་ནི། ཀཱ་ར་བཱི་རའི་
ཤིང་གི་མེ་སྔར་ཏེ་ནིམ་པའི་འདབ་མ་དང༌། ལན་ཚྭ་དང༌། ཕུབ་མའི་སྦྱིན་སྲེག་སྟོང་ཕྲག་བརྒྱད་བྱས་ན། ཕ་རོལ་གྱི་དམག་ཚོགས་དང༌། ཕྱིར་རྒོལ་བ་དང༌། དགྲ་ཐམས་

93-1-80a

ཅད་རྣམ་པར་ཉམས་པར་བྱེད་དོ། །ཇི་སྲིད་འཚོའི་བར་དུ་ཕྱིས་འབྱུང་བར་མི་འགྱུར་རོ། །ཕྱོགས་བཅིང་བ་ལ་དཔག་ཚད་སྟོང་ཕྲག་ཁོར་ཡུག་གིས་སོ། །ཏིལ་
དང༌། ཡུངས་ཀར་དང༌། འབྲས་ཡོས་དང༌། པདྨའི་འདབ་མ་མར་དང་བསྲེས་པས་སྦྱིན་སྲེག་སྟོང་ཕྲག་བརྒྱད་བྱས་ན། དཔག་ཚད་སྟོང་ཕྲག་ཁོར་ཡུག་ཏུ་མཚམས་
ཆེན་བོ་བཅིང་བ་བྱས་པར་འགྱུར་རོ། །ལོག་འདྲེན་ཐམས་ཅད་བཅིང་བ་ལ་ནི། ཡུངས་ཀར་ནག་པོ་དང༌། ཏིལ་ནག་དང༌། སྲན་མ་དང༌། ཏིལ་དང་མར་སྲེས་པས་
སྦྱིན་སྲེག་སྟོང་ཕྲག་བརྒྱད་བྱས་ན། བགེགས་དང༌། ལོག་འདྲེན་དང༌། བདུད་ལ་སོགས་པ་མ་རུངས་པ་དང༌། གནོད་སྦྱིན་དང༌། སྲིན་པོ་རྣམས་བཅིང་བ་བྱས་པར་
འགྱུར་རོ། །གནོད་སྦྱིན་འབྱིན་པ་ལ་ནི། བྷཾ་གའི་ས་བོན་དང༌། ལན་ཚྭ་དང༌། ཏིལ་མར་བསྲེས་པས་སྦྱིན་སྲེག་སྟོང་ཕྲག་བརྒྱད་བྱས་ན། གནོད་སྦྱིན་དང༌། སྲིན་
པོ་དང༌། འབྱུང་པོ་དང༌། ཤ་ཟ་དང༌། བརྗེད་བྱེད་ལ་སོགས་པ་ཐམས་ཅད་འཇིག་རྟེན་ཐམས་ཅད་ཀྱི་མངོན་སུམ་དུ་ངེས་པར་འབྱིན་པར་འགྱུར་རོ། །ཡམས་དང༌།
ཉེ་བར་འཚེ་བ་དང༌། ནད་འགོ་བ་ཐམས་ཅད་དང༌། འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །དགེ་ལེགས་ཐམས་ཅད་འབྱུང་བར་འགྱུར་རོ། །བྲམ་ཟེ་

93-1-80b

དབང་དུ་བྱེད་པ་ལ་འབྲས་ཡོས་དང༌། ཨརྒའི་ཡམ་ཤིང་མར་གྱིས་བཏགས་པས་སྦྱིན་སྲེག་སྟོང་ཕྲག་བརྒྱད་བྱས་ན། བྲམ་ཟེ་ཐམས་ཅད་དབང་དུ་འགྱུར་རོ། །རྒྱལ་རིགས་དབང་
དུ་བྱེད་པ་ལ་བུ་རམ་དང༌། མར་དང༌། འབྲས་ཡོས་དང༌། ཨརྒའི་འདབ་མས་སྦྱིན་སྲེག་སྟོང་ཕྲག་བརྒྱད་བྱས་ན། རྒྱལ་རིགས་ཐམས་ཅད་དབང་དུ་བྱེད་པར་འགྱུར་རོ། །དམངས་
རིགས་དབང་དུ་བྱེད་པ་ལ་མྱོས་བྱེད་ཀྱི་འབྲས་བུ་དང༌། དོང་ཀའི་སྦྱིན་སྲེག་སྟོང་ཕྲག་བརྒྱད་བྱས་ན། དམངས་རིགས་ཐམས་ཅད་དུ་བྱེད་པའི་མཆོག་འགྲུབ་བོ། །རྗེ་རིགས་
དབང་དུ་བྱེད་པ་ལ་མར་རྣམ་པ་གསུམ་གྱིས་བསྲེས་པའི་སྦྱིན་སྲེག་སྟོང་ཕྲག་བརྒྱད་བྱས་ན། རྗེ་རིགས་ཐམས་ཅད་དབང་དུ་བྱེད་དོ། །སྣ་མའི་མེ་ཏོག་མར་གྱིས་བཏགས་པའི་
སྦྱིན་སྲེག་སྟོང་ཕྲག་བརྒྱད་བྱས་ན། བུད་མེད་ཐམས་ཅད་དབང་དུ་བྱེད་པར་འགྱུར་རོ། །གཞོན་ནུ་མ་དབང་དུ་བྱེད་པ་ལ་ཆུའི་མེ་ཏོག་མར་གྱིས་བཏགས་པའི་སྦྱིན་སྲེག་སྟོང་ཕྲག་
བརྒྱད་བྱས་ན། གཞོན་ནུ་མ་ཐམས་ཅད་དབང་དུ་བྱེད་པར་འགྱུར་རོ། །འཇིགས་པ་ཐམས་ཅད་རབ་ཏུ་ཞི་བར་བྱེད་པ་ལ་འབྲུ་དང་མར་གྱི་སྦྱིན་སྲེག་སྟོང་ཕྲག་བརྒྱད་བྱས་ན། འཇིགས་
པ་དང༌། འཐབ་མོ་དང༌། འཐབ་པ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་བྱེད་དོ། །ནོར་དང་འབྲུ་འཕེལ་བར་བྱེད་པ་ལ་འབྲུ་བདུན་མར་གྱིས་བཏགས་པའི་སྦྱིན་

93-1-81a

སྲེག་སྟོང་ཕྲག་བརྒྱད་བྱས་ན། ནོར་དང༌། འབྲུ་འཕེལ་བར་འགྱུར་རོ། །དབང་ཕྱུག་ཐོབ་པ་ལ་ཡུངས་ཀར་དང༌། མདྡྷཱཿདང༌། སྦྱིན་སྲེག་སྟོང་ཕྲག་བརྒྱད་
བྱས་ན༑ དབང་ཕྱུག་ཆེན་པོ་འཕེལ་བར་འགྱུར་རོ། །ཡུལ་ཐོབ་པ་ལ་ཚ་བ་གསུམ་མར་དང༌། མདྡྷཱ་དང་བསྲེས་པའི་སྦྱིན་སྲེག་སྟོང་ཕྲག་བརྒྱད་བྱས་ན། ཡུལ་ཆེན་པོ་ཐོབ་པར་
འགྱུར་རོ། །གྲོང་གི་དོན་དུ་ཀཱ་ར་བཱི་རའི་མེ་ཏོག་དང༌། ཡུངས་ཀར་དང༌། འབྲས་ཡོས་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན། གྲོང་རྙེད་པར་འགྱུར་རོ། །གཏེར་
གདོན་པ་ལ་ནི། པདྨའི་ཆུ་བ་མར་དང་བསྲེས་པའི་སྦྱིན་སྲེག་སྟོང་ཕྲག་བརྒྱད་བྱས་ན། གཏེར་ཆེན་པོ་སོ་སོར་རྙེད་དོ། །གནོད་སྦྱིན་སྤྱན་དྲང་བར་འདོད་པས། གུ་གུལ་དང༌།
གཏུམ་པོའི་ས་བོན་དང༌། སྦྲང་རྩི་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན། གནོད་སྦྱིན་རང་གི་གཟུགས་ཀྱིས་མདུན་དུ་ཉེ་བར་འདུག་སྟེ། ཅི་བསྒོ་
བ་བྱེད་ཅིང་ལས་ཐམས་ཅད་བྱེད་པར་འགྱུར་རོ། །འདོད་པའི་གཟུགས་ཅན་མ་སྤྱན་དྲང་བར་འདོད་པས་འབྲས་ཡོས་དང༌། ཡུངས་ཀར་དང༌། ཞོ་དང༌། སྦྲང་རྩི་དང༌། མར་
གྱིས་བཏགས་པའི་དྲི་དང༌། པྲི་ཡང་ཀུའི་ས་ཀཱ་ར་བཱི་རའི་ཤིང་ཡམ་ཤིང་གི་མེ་སྦར་ནས་སྦྱིན་སྲེག་སྟོང་ཕྲག་བརྒྱད་བྱས་ན། དེའི་འོག་ཏུ་འདོད་པའི་གཟུགས་ཅན་

93-1-81b

མ་འོངས་ཏེ། ཇི་ལྟར་འདོད་པ་བཞིན་དུ་སྤྱོད་པར་བྱེད་དོ། །རྣམ་པ་གསུམ་བརྗོད་པར་བྱ་སྟེ། མ་དང༌། ཆུང་མ་དང༌། སྲིང་མོ་འོ། །གལ་ཏེ་མ་ཡིན་ན། བུ་ལ་ཞེན་པས་ནོར་དང༌།
འབྲུ་དང༌། ལོངས་སྤྱོད་ཆེན་པོ་རྣམ་པར་འཕེལ་ཞིང་ཕུན་སུམ་ཚོགས་པར་བྱེད་དེ། ཇི་སྲིད་འཚོའི་བར་དུ་མི་འབྲལ་བར་ཀུན་ཏུ་གནས་པར་བྱེད་དོ། །གལ་ཏེ་ཆུང་མ་ཡིན་ན།
རྣམ་པ་སྣ་ཚོགས་པའི་དགའ་བ་དུ་མས་རྩེ་ཞིང་ལོངས་སྤྱོད་ལ་ཡོངས་སུ་སྤྱོད་པར་བྱེད་དེ། རྣམ་པ་སྣ་ཚོགས་པའི་གོས་དང༌། རྒྱན་དང༌། ལྷབ་ལྷུབ་དང༌། དྲི་དང༌། ཕྲེང་བ་དང༌།
བྱུག་བ་དང༌། བཟའ་བ་དང༌། བཏུང་བ་རྣམ་པ་སྣ་ཚོགས་པའི་རོ་བྲོ་བའི་ལོངས་སྤྱོད་ལ་ཡོངས་སུ་སྤྱོད་ཅིང༌། རྣམ་པ་སྣ་ཚོགས་པའི་མལ་སྟན་དང༌། ནོར་དང༌། འབྲུ་དང༌། མཛོད་
དང༌། བང་བ་དང་བཅས་པ་རྣམ་པར་འཕེལ་བ་ལ་ཡོངས་སུ་སྤྱོད་དེ། ཇི་སྲིད་འཚོའི་བར་དུ་གྲིབ་མ་བཞིན་དུ་རྗེས་སུ་འབྲང་བར་འགྱུར་རོ། །སྲོག་ཀྱང་ཡོངས་སུ་གཏོང་བར་བྱེད་དོ། །
གལ་ཏེ་སྲིང་མོ་ཡིན་ན། དེའི་ཚེ་རྣམ་པ་སྣ་ཚོགས་པའི་དབང་ཕྱུག་དང༌། ལྷའི་གཞལ་མེད་ཁང་ན་ལོངས་སྤྱོད་ལ་ཡོངས་སུ་སྤྱོད་ཅིང༌། ཇི་སྲིད་འཚོའི་བར་དུ་བསྙེན་བཀུར་
དང༌། རིམ་གྲོ་བྱེད་དོ། །ཕ་རོལ་གྱི་དམག་ཚོགས་ཟློག་པ་ལ་ཕུབ་མ་དང༌། ལན་ཚྭའི་སྦྱིན་སྲེག་གིས་དཔག་ཚད་བརྒྱ་སྟོང་ཕྲག་གི་ནང་དུ་དགྲ་མི་འབྱུང་སྟེ། སྦྱིན་སྲེག་

93-1-82a

སྟོང་ཕྲག་བརྒྱད་བྱས་ན། གཡུལ་དང༌། འཁྲུག་པ་ཆེན་པོ་ལས་རྒྱལ་བར་འགྱུར་རོ། །ཉི་མ་འབབ་པར་བྱེད་པ་ལ་རིའི་རྩེ་མོར་སྦྲང་རྩི་དང༌། ན་ལེ་ཤམ་
དང༌། འབྲས་འཐུག་པོ་ཆེ་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན། ཉིན་རེ་རེ་ཞིང་ཉི་མ་འབབ་པར་བྱེད་དེ། མཆོག་ཐམས་ཅད་རྗེས་སུ་སྩོལ་
བར་བྱེད་ཅིང༌། ཇི་སྲིད་འཚོའི་བར་དུ་འདོད་པ་ཙམ་གྱིས་བསྙེན་བཀུར་དང༌། རིམ་གྲོ་བྱེད་ཅིང་ཉེ་བར་གནས་སོ། །ཟླ་བ་དང༌། རྒྱུ་སྐར་དང༌། སྐར་མའི་ཚོགས་འབབ་པར་
འདོད་པས་གནས་མཐོན་པོར་ཚ་བ་གསུམ་དང༌། རྒྱམ་ཚྭ་དང༌། ལན་ཚྭ་དང༌། འོ་མ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་བྱས་ན། ཟླ་བ་དང༌། རྒྱུ་སྐར་
དང༌། སྐར་མའི་ཚོགས་འབབ་པར་བྱེད་དེ། འདོད་པ་དང༌། ཡིད་ཀྱི་ཤིང་རྟ་དང༌། སྐལ་པ་དང༌། དབང་ཕྱུག་ཐམས་ཅད་ཆེར་འཕེལ་བ་རབ་ཏུ་སྦྱིན་ནོ། །ཇི་སྲིད་འཚོའི་
བར་དུ་ཉེ་བར་གནས་ཏེ། ཇི་སྲིད་འཚོའི་བར་དུ་སྲུང་བ་དང༌། སྐྱོབ་པ་དང༌། སྦ་བ་བྱེད་པར་འགྱུར་རོ། །ཉི་མ་རེ་རེ་ཞིང་མཐོང་བར་འདོད་ན་འབབ་པར་བྱེད་དོ། །ལྷ་དང༌། ཀླུ་
དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་དང༌། བུད་མེད་དང༌། སྐྱེས་

93-1-82b

པ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེ་རིགས་དང༌། དམངས་རིགས་ཐམས་ཅད་འགུགས་པ་ལ་ཏིལ་དང༌། ཡུངས་ཀར་དང༌། འབྲས་
འཐུག་པོ་ཆེ་དང༌། སྨན་སྣ་ཚོགས་དང༌། ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན། འགུགས་པ་ཆེན་པོའི་དངོས་གྲུབ་ཏུ་འགྱུར་ཏེ།
འཇིག་རྟེན་ཐམས་ཅད་དགའ་བར་ཡང་འགྱུར་རོ། །རྒྱལ་པོ་དང༌། བཙུན་མོའི་འཁོར་དང་གཡོག་ཏུ་བཅས་པ་འཁོར་དུ་འགྱུར་ཏེ། རྟག་ཏུ་དེ་ཉིད་ཀྱི་རྗེས་སུ་འབྲང་བར་འགྱུར་
ལ༑ ངག་གི་རྗེས་སུ་འཇུག་པར་འགྱུར་རོ། །བདག་ཉིད་ཀྱིས་སམ་ནོར་གྱིས་ཀྱང་རུང་སྟེ། ཐམས་ཅད་དུ་བླ་མ་གཅིག་པུར་མཆོད་པ་ཆེན་པོ་བྱེད་པར་འགྱུར་རོ། །སྦྱིན་སྲེག་གི་
ཆོ་གའི་སྒྲུབ་ཐབས་སོ།།    །།དེ་ནས་མིག་འཕྲུལ་བཤད་པར་བྱ་སྟེ། དོན་ཡོད་པ་པདྨ་གཙུག་ཏོར་གྱི་རིག་སྔགས་ཀྱིས་སེམས་ཅན་ཐམས་ཅད་ལ་ཕན་པའི་དོན་གྱི་ཆེད་
དུ་ལས་ཐམས་ཅད་བྱེད་པ། དགེ་བ་ལ་མཁས་པ་རྣམས་ཀྱི་བདེ་བ་སྦྱིན་པ། རྟག་ཏུ་དབུལ་པོ་རྣམས་ཀྱི་བདེ་བ་ཐོབ་པར་བྱེད་པའོ། །དེ་ནས་རྟོགས་པའི་མོད་ལ་འབྲུ་མཆོག་ཏུ་
འཕེལ་བར་འགྱུར་ཞིང༌། འཇིག་རྟེན་ཐམས་ཅད་ཀྱི་བླ་མ་ཉིད་དུ་མཆོད་པར་བྱ་བ་དང༌། མི་འཇིགས་པ་དང༌། དབང་ཕྱུག་སྦྱིན་ཞིང༌། ལོངས་སྤྱོད་ཆེན་པོ་འཕེལ་བ་དང༌། རྒྱལ་

93-1-83a

པོའི་བདེ་བ་དང་ལྡན་པ་དང༌། ཕྱོགས་ཕྱོགས་སུ་རབ་མཆོག་སྦྱིན་པར་བྱེད་དོ། །གི་ཝཾ་དང༌། ཅུ་གང་དང༌། ལྡོང་རོས་དང༌། མུ་ཟི་དང༌། པདྨ་གེ་སར་དང༌།
ཨུཏྤ་ལ་སྔོན་པོ་དང༌། ལི་ཁ་ར་དང༌། གུར་གུམ་དང༌། རྒྱ་མཚོའི་ལྦུ་བ་དང༌། གཉིས་དང༌། གསེར་གྱི་འདབ་མ་སྟོང་ཕྲག་སྦྱར་ཏེ་ཕྱེ་མ་ཤིན་ཏུ་ཞིབ་མོར་བྱས་ལ་ལེགས་
པར་བསྒོངས་ལ་ག་པུར་དང༌། གླ་རྩི་ཙམ་གྱིས་བླངས་ལ་སྔགས་ཀྱི་སྟོང་ཕྲག་བརྒྱད་བཟླས་པ། མཁས་པས་རྣམ་པ་གསུམ་དུ་སྦྱར་བར་བྱ་སྟེ། སྐྱེ་བོས་གང་བ་ཉིད་ལ་
ལྔ་མཉམ་པའོ། །དེ་ནས་རིག་སྔགས་འཆང་གིས་མིག་སྨན་གྱི་སྙིང་པོས་སྟོང་རྩ་བརྒྱད་བཟླས་ལ་མིག་ལ་བྱུག་པར་བྱ་སྟེ། མི་སྣང་བར་འགྱུར་རོ། །སྐྱེ་བོ་མང་པོའི་དབུས་སུ་
ནམ་མཁའ་ལ་ཉེ་བར་གནས་པར་བྱེད་དོ། །ཧཱུཾ་ཡིག་གིས་མཐོང་བར་བྱའོ། །ནམ་མཁའ་ལ་འགྲོ་བར་བྱེད་དོ། །གནས་པར་བྱེད་དོ། །ཉལ་བར་བྱེད་དོ། །རྒྱུག་པར་བྱེད་
དོ༑ ༑བསྐུས་ན། ལུས་ལ་མེ་འབར་བར་མཐོང་སྟེ། དེ་སྟོན་པར་བྱེད་དོ། །དུ་བའི་རྒྱལ་མཚན་སྟོན་པར་བྱེད་དོ། །རྐང་པའི་མཐིལ་ལ་ཀུན་ཏུ་བྱུགས་ན། ཆུ་བོ་དང༌། ཆུ་ཀླུང་
ཆེན་པོའི་སྟེང་ནས་འགྲོ་སྟེ། རྐང་པ་ལ་ཆུས་གོས་པར་མི་འགྱུར་རོ། །མེ་ཆེན་པོ་འབར་བའི་ནང་དུ་འཇུག་སྟེ། སྲེག་པར་མི་བྱེད་ཅིང༌། བ་སྤུའི་ཁུང་བུ་གཅིག་ཀྱང་འབྱི་

93-1-83b

བར་མི་འགྱུར་རོ། །ཕྱེ་མས་ཕྱོགས་བཞིར་ནམ་མཁའ་ཀུན་ཏུ་གཏོར་ན། མེ་ཏོག་དང༌། འབྲས་བུ་སྣ་ཚོགས་པའི་ཆར་གྱི་རྒྱུན་ལྟུང་བར་བྱེད་དོ། །རིན་པོ་ཆེ་སྣ་ཚོགས་ཀྱི་གཞལ་
མེད་ཁང་མཐོང་བར་བྱེད་དོ། །ལུས་མཐའ་དག་ལ་བྱུག་པར་བྱ་ཞིང༌། སྐྱེ་བོའི་མིག་སྨན་བསྐུ་ཞིང༌། ཕྱེ་མས་གཏོར་ནས་ལྗོངས་ཆེན་པོའི་ནང་དུ་འཇུག་པར་བྱ་སྟེ། དེ་ཅུང་ཟད་ཀྱང་
མི་མཐོང་ངོ༌། །ཇི་ལྟར་ཡིད་ལ་བྱེད་པ་བཞིན་དུ་རྨོངས་པ་ཆེན་པོའི་སྒྱུ་མ་སྟོན་པར་བྱེད་དེ། རྒྱལ་པོ་དང༌། དམག་སྡེ་ཆེན་པོ་དང༌། དྲང་སྲོང་གི་གཟུགས་དང༌། གསེར་གྱི་བུམ་པ་
ཅན་དང༌། མིའི་སེངྒེ་དང༌། ཕག་དང༌། དགའ་བྱེད་ཀྱི་མཚན་ཉིད་དང༌། རོལ་རྙེད་མ་འཕྲོག་པ་དང༌། ཟླ་འོད་མགོ་བོ་ཡོངས་སུ་གཏོང་བ་སྟོན་པར་བྱེད་དོ། །འཇོམས་པ་དང༌།
གསོད་པ་དང༌། སྲོག་འདོར་བ་སྟོན་པར་བྱེད་དོ། །མེ་ཏོག་གི་ཆར་རམ། འབྲས་བུའི་ཆར་རམ། རླུང་དང༌། སྤྲིན་དང༌། སེར་བ་དང༌། འབྲུའི་ཆར་སྟོན་པར་བྱེད་དོ། །རྣམ་པ་སྣ་ཚོགས་
པའི་རྣམ་འགྱུར་རྣམས་སྟོན་པར་བྱེད་དོ། །གཞལ་མེད་ཁང་ཆེན་པོའི་རྣམ་པ་རྣམས་བསམ་པ་ཙམ་གྱིས་སྟོན་པར་བྱེད་དོ། །དགེ་འདུན་གྱི་ནང་དུ་འཇུག་ན། རྣམ་པར་
འཕྲུལ་པ་རྣམ་པ་སྣ་ཚོགས་པ་ལ་སོགས་པ་ཡ་མ་ཟུང་གཞལ་དུ་མེད་པ་སྟོན་པར་བྱེད་དོ། །བདག་ཉིད་ཀྱི་མགོ་བོ་ལ་བསྐུས་ནས་མགྲིན་པ་ཙམ་གྱིས་དྲི་ཟ། ཏིལ་མར་བསྒོས་

93-1-84a

པའི་ཕྱེ་མས་གཏོར་བར་བྱ་ཞིང༌། མིག་སྨན་གྱིས་བྱུག་པར་བྱ། ཕྱེ་མས་ལུས་མཐའ་དག་ལ་བདག་པར་བྱ། རྐང་པ་ལ་བྱུག་པར་བྱ་སྟེ། དགེ་འདུན་ཕྱི་ནང་
དུ་ཞུགས་ན། ཡང་དག་པར་ཤེས་བཞིན་དང༌། ཞི་བ་དང༌། དུལ་བ་དང༌། ཟུང་ཙམ་དུ་མཐོང་ངོ༌། །དེ་ནས་ཞུགས་པ་ཙམ་གྱིས་མེའི་ཁམས་སུ་མཐོང་བར་བྱེད་དོ། །
སེམས་པར་མཐོང་བར་བྱེད་དོ།།    །།ནམ་མཁའ་ལ་གནས་པར་བྱེད་དོ། །འཆག་པར་བྱེད་དོ། །འདུག་པར་བྱེད་ཅིང་མལ་སྟན་ལ་རྟོག་པར་བྱེད་དོ།།
འོང་བར་བྱེད་ཅིང༌། འགྲོ་བར་བྱེད་དོ། །མེ་ཏོག་འབབ་པར་བྱེད་དོ། །ནམ་མཁའ་ལ་རྔའི་སྒྲ་སྟོན་པར་བྱེད་དོ། །རིག་བྱེད་བཞི་པའི་ནང་དུ་ཤིང་ཨརྒའི་འོ་མས་བསྒོས་
ནས་བྱུགས་པ་ཙམ་གྱིས་འཇིག་རྟེན་གསུམ་པའི་གཟུགས་སུ་མཐོང་བར་བྱེད་དོ། །ལྷའི་གར་མཁན་སྣ་ཚོགས་པའི་གཟུགས་སུ་མཐོང་བར་བྱེད་དོ། །ཇི་ལྟ་ཇི་ལྟར་མིད་
ལ་བྱེད་བཞིན་པའི་བྷ་ར་ཏ་དང༌། དགའ་བྱེད་རྣམས་མཐོང་བར་བྱེད་དོ། །འཁོར་ཆེན་པོའི་དབུས་སུ་རྣམ་པ་སྣ་ཚོགས་པའི་གར་མཁན་རྣམས་སུ་སྟོན་པར་བྱེད་དོ། །
རྒྱལ་པོའི་ཕོ་བྲང་དུ་རྒྱལ་པོ་ཆེན་པོ་འཁོར་དང་བཅས་པའི་དབུས་སུ་ལྷའི་གར་མཁན་སྣ་ཚོགས་པ་རྣམས་སུ་མཐོང་བར་བྱེད་དོ། །གླིང་གི་དབང་ཕྱུག་འཁོར་ལོས་

93-1-84b

བསྒྱུར་བའི་རྒྱལ་པོ་སྣ་ཚོགས་པ་དང༌། མནྡྷཱ་ཏ་དང༌། ཡིད་ལྡན་དང༌། ཤིང་རྟ་བཅུ་པ་དང༌། རིན་ཆེན་འོད་དང༌། དྲག་པོས་འོད་བྱིན་དང༌། མི་བདག་དང༌། མངའ་བདག་དང༌། ཚོང་པ་
དང༌། དེད་དཔོན་དང༌། ཞི་བ་དང༌། མཆེ་བཟང་དང༌། སྙིང་རྗེ་ཅན་དང༌། པདྨ་དཀར་པོ་ལ་སོགས་པ་རྣམས་དང་ལྷན་ཅིག་པའི་གར་མཁན་རྣམས་སུ་མཐོང་ངོ༌། །རིན་པོ་ཆེའི་ཆར་
དང༌། གོས་ཀྱི་ཆར་དང༌། སྤུད་པའི་ཆར་དང༌། ལྷབ་ལྷུབ་ཀྱི་ཆར་མཐོང་བར་བྱེད་དོ། །མེ་ཏོག་གི་གཞལ་མེད་ཁང་དང༌། འབྲས་བུའི་གཞལ་མེད་ཁང་མཐོང་བར་བྱེད་དོ། །གཞལ་
མེད་ཁང་ལ་སོགས་པ་རྣམ་པ་སྣ་ཚོགས་པ་མཐོང་བར་བྱེད་དོ། །དེ་ལྟར་ན་མིག་སྨན་དང༌། ཕྱེ་མ་མཐུ་ཆེན་པོ་བསྐུ་བ་དང༌། སྦྱོར་བས་གཞལ་མེད་ཁང་དང༌། གར་མཁན་དང༌།
གཞལ་མེད་ཁང་མཐོང་བར་བྱེད་དེ། ཇི་སྲིད་སྒྲ་སྒྲོག་དང༌། འཇིགས་བྱེད་དང༌། བུམ་པ་དང༌། གཞལ་མེད་ཁང་མཐོང་བ་དང༌། ཧ་ནུ་མའི་གཞལ་མེད་ཁང་མཐོང་བར་
བྱེད་པ་དང༌། གར་མཁན་རྨོངས་པ་ཆེན་པོའི་གཞལ་མེད་ཁང་མཐོང་བར་བྱེད་དོ། །ཇི་སྲིད་བདུད་འཇོམས་པ་ལ་སོགས་པ་དམག་སྡེ་སྣ་ཚོགས་པའི་མཆོག་གི་གཟུགས་ཀྱི་
བར་དུ་མཐོང་བར་བྱེད་དོ། །སྟོབས་དང༌། བརྩོན་འགྲུས་ཆེན་པོ་མཐོང་བར་བྱེད་དོ། །མིག་སྨན་དང༌། ཕྱེ་མའི་སྦྱོར་བ་གསུམ་ཙམ་གྱིས་དངོས་གྲུབ་ནི། བསྐུ་བ་དང༌། བཀླགས་

93-1-85a

པ་དང༌། ཡང་དག་པར་སྦྱར་བས་ཚེའི་དངོས་གྲུབ་ཆེན་པོར་འགྱུར་རོ། །སྒྱུ་མའི་རྣམ་འཕྲུལ་སྣ་ཚོགས་པ་འགྲུབ་སྟེ། ཡིད་བཞིན་གྱི་ནོར་བུ་ཇི་ལྟ་བ་དེ་བཞིན་དུ་རབ་ཏུ་
སྦྱོར་བའི་དངོས་གྲུབ་ཏུ་འགྱུར་རོ། །རབ་ཏུ་སྦྱར་བ་ཙམ་གྱིས་དངོས་གྲུབ་ཆེན་པོ་རྒྱ་ཆེ་བ་འཇིག་རྟེན་ཐམས་ཅད་ཀྱི་མངོན་སུམ་དུ་འགྲུབ་པར་འགྱུར། སྒྲུབ་པའི་དངོས་གྲུབ་བླ་
ན་མེད་པའི་ཆོ་ག་རྨོངས་པ་ཆེན་པོའི་ཆོ་ག་འོ། །དེ་ནས་དཀྱིལ་འཁོར་བཤད་པར་བྱ་སྟེ། དེ་ཁོ་ན་ཉིད་ཀྱི་དངོས་གྲུབ་བླ་ན་མེད་པ་དང༌། དོན་ཡོད་ཞགས་པའི་པདྨ་གཙུག་
ཏོར་གྱི་དངོས་གྲུབ་དང༌། རིག་པ་འཛིན་པ་ཐམས་ཅད་ཀྱི་དངོས་གྲུབ་ཀྱི་དེ་ཁོ་ན་ཉིད་བླ་ན་མེད་པ་འོ། །དང་པོར་སྡིག་པ་ཟད་པར་བྱེད་པ་དེ་བཞིན་དུ་སྒྲིབ་པ་ཐམས་ཅད་རྣམ་
པར་ཉམས་པར་བྱེད་པ། འདོད་པ་ཐམས་ཅད་ཀྱི་དངོས་གྲུབ་དང༌། དོན་ཡོད་པའི་དངོས་གྲུབ་བླ་ན་མེད་པ་དང༌། སྔགས་ཀྱི་དངོས་གྲུབ་དང༌། མཆོག་གི་དངོས་གྲུབ་དང༌།
གཟུངས་ཐོབ་པའི་དངོས་གྲུབ་རྣམས་དང༌། ས་བཅུ་ལ་རབ་ཏུ་འཇུག་པར་བྱེད་པ་གྲུབ་པ། སངས་རྒྱས་ཉིད་ཀྱི་སྒྲུབ་ཐབས་དེ་ཁོ་ན་ཉིད་མཐོང་བ་རྨད་དུ་བྱུང་བ། བྱང་ཆུབ་
ཀྱི་སྙིང་པོར་ཉེ་བར་འགྲོ་བར་བྱེད་པ། རྡོ་རྗེ་གདན་གྱི་གནས་སུ་ཡང་དག་པར་ལྷག་པར་གནས་པ། ཆོས་ཀྱི་འཁོར་ལོ་བསྐོར་བར་བྱེད་པ། བདུད་འཇོམས་ཤིང་ཚར་

93-1-85b

གཅོད་པ། བགེགས་ཐམས་ཅད་ལྷུང་བར་བྱེད་པ། སངས་རྒྱས་ཀྱི་ཞིང་གི་གནས་མཐོང་བར་བྱེད་པ། དེ་ཉིད་ལས་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རློབ་པའི་གནས་
དང་མཉམ་པ། སེམས་ཅན་ཐམས་ཅད་དང་ཐུན་མོང་པ་འོ། །དེ་ནས་པོ་ཊ་ལ་ཀའི་གཞལ་མེད་ཁང་དང་མཉམ་པའི་གནས། དོན་ཡོད་པ་སྤྱན་རས་གཟིགས་དབང་ཕྱུག་གི་
གནས༑ སྐད་ཅིག་ལ་མནར་མེད་པའི་གནས་དང༌། མཚམས་མེད་པ་ལྔ་རྣམ་པར་སྦྱོང་བར་བྱེད་པ། དེ་བཞིན་གཤེགས་པ་ཐམས་ཅད་ཀྱི་གསང་བའི་གནས་དང་མཉམ་པ།
དེ་བཞིན་དུ་སངས་རྒྱས་ཐམས་ཅད་ཀྱི་རིགས་ཀྱི་མཆོག་བྱང་ཆུབ་སེམས་དཔའི་གཞིའི་གནས། དེ་བཞིན་དུ་རྡོ་རྗེ་སྙིང་པོའི་དགེ་བ་འཕེལ་བ་དེ་བཞིན་གཤེགས་པའི་རིགས་
ཀྱི་རིག་སྔགས་ཀྱི་དངོས་གྲུབ་དང༌། དེ་བཞིན་དུ་པདྨའི་རིགས་དང༌། དེ་བཞིན་དུ་ནོར་བུའི་རིགས་དང༌། དེ་བཞིན་དུ་རྡོ་རྗེའི་རིགས་ཀྱི་དངོས་གྲུབ་དང༌། དཀྱིལ་འཁོར་གྱི་གཙོ་
བོ་གཅིག་པུར་ཞུགས་པ་དཀྱིལ་འཁོར་གྱི་མཆོག་རི་རབ་ཆེན་པོ་དང་མཉམ་པའི་གནས། དེ་བཞིན་དུ་རྒྱ་མཚོ་ཆེན་པོ་ལྟ་བུ་ཁྱད་པར་དུ་འཕགས་པའི་གནས་ཐམས་ཅད་
དུ་སོན་པ། ཡིད་བཞིན་གྱི་ནོར་བུའི་མཆོག་རབ་ཏུ་སྦྱིན་པ། དཔག་བསམ་ཤིང་དང་མཚུངས་པའི་གནས། ཡིད་ཀྱི་ཤིང་རྟ་ཐམས་ཅད་ཡོངས་སུ་རྫོགས་པར་བྱེད་པ། རེ་བ་

93-1-86a

ཕུན་སུམ་ཚོགས་པར་བྱེད་པའི་གནས། ཐམས་ཅད་དུ་མཆོག་སྦྱིན་པ་པོ་འདི་ནི། བྱང་ཆུབ་ཀྱི་ས་བོན་གྱི་གནས་ཏེ། སེམས་ཅན་ཐམས་ཅད་རྟག་ཏུ་སྒྲོལ་
བར་བྱེད་པ། དོན་ཡོད་པའི་གནས་གསང་ཞིང་རྡོ་རྗེ་བྱིན་གྱིས་རློབ་པ་བླ་ན་མེད་པའོ། །བསོད་ནམས་ཐམས་ཅད་འགུགས་པར་བྱེད་པའི་གནས། དགེ་བའི་རྩ་བ་ཐམས་ཅད་
རྣམ་པར་འཕེལ་བར་བྱེད་པ། འདི་ནི། བསོད་ནམས་ཀྱི་ཕུང་པོའི་གནས། ཆོས་ཀྱི་མཛོད་དང་རྟག་ཏུ་མཉམ་པ། སངས་རྒྱས་ཀྱི་མཛོད། མཛོད་ཆེན་པོ་སྤྱན་རས་གཟིགས་ཀྱི་
མཛོད་ལ་མཁས་པ། རྟག་ཏུ་པདྨའི་མཛོད། དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱི་མཛོད། རྡོ་རྗེའི་མཛོད། དེ་བཞིན་དུ་ནོར་བུ་ཆེན་པོ་ཉིད་ཀྱི་མཛོད། རྒྱ་མཚོ་ཆེན་
པོ་ལྟར་ཟབ་པ། མི་གཡོ་བ། མི་འགུལ་བ། ཟིལ་གྱིས་མི་གནོན་པའོ། །བདུད་དང༌། ལོག་པར་འདྲེན་པ། བགེགས་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌།
སྲིན་པོ་ཐམས་ཅད་ཀྱིས་སྡང་བའི་སེམས་ཀྱིས་འཇུག་པར་མི་ནུས་སོ། །དེ་ལ་མི་གཡོ་བའི་གནས་རྙེད་དཀའ་ཞིང་བླ་ན་མེད་པའོ། །དཀྱིལ་འཁོར་གྲུ་བཞི་པར་བྱ་སྟེ། བ་བྱུང་
དང་ཡང་དག་པར་ལྡན་པ་ཁྲུ་སུམ་ཅུ་རྩ་གཉིས་པ་བྱའོ། །ཡང་ན་ཁྲུ་བརྒྱད་པར་བྱ་སྟེ། དེ་ཕྱེད་དང་གཉིས་ཀྱི་ཁྲུའི་ཚད་ཀྱི་ཐིག་སྐུད་ཀྱིས་ཚད་རྣམ་པར་ཕྱེ་སྟེ་གདབ་པར་

93-1-86b

བྱའོ༑ ༑གྲ་བཞི་མཉམ་པར་ཕྱེ་བ། ལོགས་བཞི་ལེགས་པར་རྣམ་པར་ཕྱེ་བ། ཤིན་ཏུ་འཇམ་པ། ཤིན་ཏུ་ལེགས་པར་བཅག་པ། བསྙེན་ལ་འཇམ་ཞིང་བརྒྱན་པ། ས་གཞི་བཻ་ཌཱུཪྱའི་
ཁ་དོག་ལ་དཀྱིལ་འཁོར་མཛེས་པ་ཐིག་གིས་ཆར་རྣམ་པར་དབྱེ་བར་བྱ་སྟེ། སྒོ་བཞི་རྣམ་པར་ཕྱེ་བ། སྐུད་པ་ལ་ཚོན་སྣ་ལྔ་བྱིན་ཏེ་དབུས་ཀྱི་དཀྱིལ་འཁོར་གྱི་སྙིང་པོར་གྲུ་བཞི་པར་རྣམ་
པར་དབྱེའོ། །ཁྲུ་གཉིས་ཀྱི་ཚད་ཀྱི་རེ་ཁཱ་ལྔ་རྣམ་པར་དབྱེའོ། །དབུས་ཀྱི་དཀྱིལ་འཁོར་གྱི་སྙིང་པོར་པདྨ་འདབ་མ་སུམ་ཅུ་རྩ་གཉིས་པ་ཀུན་ནས་རྒྱས་པ་བྲི་བར་བྱ་སྟེ། དབུས་ཀྱི་
པདྨའི་གེ་སར་ལ་དོན་ཡོད་པ་པདྨའི་གཙུག་ཏོར་བྱ་སྟེ། པདྨ་ཕྱེད་ཁ་བྱེ་བའི་པདྨའི་འདབ་མའི་སྟེང་དུ་པདྨ་ལ་ཞལ་གསུམ་པར་བྲི་བར་བྱ་སྟེ། བདེ་བའི་གཟུགས་དང་མཚན་གྱིས་
བརྒྱན་པ། གཙུག་ཏོར་གྱི་རྣམ་པ་འབར་བའི་སྙིང་པོ་ལ་ཁོར་ཡུག་ཏུ་ཡོངས་སུ་བསྐོར་བ་བྲིའོ། །གཞོགས་གཡས་སུ་འཕགས་པ་སྤྱན་རས་གཟིགས་དབང་ཕྱུག་གི་གཟུགས་
རལ་པའི་ཅོད་པན་གྱིས་བརྒྱན་པ། དབུ་ལ་འོད་དཔག་མེད་འབར་བའི་སྙིང་པོའི་ལུས་ཅན་ནོ། །གཞོགས་གཡོན་དུ་འཕགས་པ་སྤྱན་རས་གཟིགས་དབང་ཕྱུག་གི་གཟུགས་
རལ་པ་དང་རྒྱན་བཅངས་པ། འབར་བའི་སྙིང་པོའི་ལུས་དང་དབུ་ལ་པདྨ་གཙུག་ཏོར་གྱི་ཁོར་ཡུག་ཏུ་འོད་ཟེར་སྣ་ཚོགས་འབར་བའོ། །ཕྱི་རོལ་ཏུ་ཙམ་པ་ཀ་དང༌། བཱཪྵི་ཀ་དང༌།

93-1-87a

ཨུཏྤ་ལ་སྔོན་པོའི་མེ་ཏོག་གི་ཕྲེང་བ་བཅིང་བར་བྱའོ། །དེ་ནས་དཀྱིལ་འཁོར་གྱི་སྙིང་པོའི་གྲ་བཞིའི་གནས་རྣམས་སུ་རྒྱལ་པོ་ཆེན་པོ་བཞི་བྲི་བར་བྱ་སྟེ།
གོ་ཆ་དང༌། ཡ་ལད་བགོས་པ། དྲག་པོའི་གཟུགས་ཅན། འཇིགས་པར་བྱེད་པ། འབར་བའི་ཕྲེང་བའི་སྙིང་པོའི་ལུས་སོ། །དཀྱིལ་འཁོར་གྱི་རེ་ཁཱ་སྔོན་མ་ལ་རྡོ་རྗེ་དང༌། མདུང་
རྩེ་གསུམ་པའི་རེ་ཁཱ་འབར་བ་དང་བཅས་པ་བྲི་བར་བྱའོ། །རེ་ཁཱ་རིམ་པར་ཕྱེ་བ་གཉིས་པ་ལ་མེ་ཏོག་གི་རེ་ཁཱ་བྲི་བར་བྱའོ། །གསུམ་པ་ལ་ནོར་བུ་རིན་པོ་ཆེ་ཆེན་པོའི་སྐུད་པ་
རེ་ཁཱ་བྲི་བར་བྱའོ། །རེ་ཁཱ་བཞི་པ་ལ་ལག་པའི་ཕྱག་རྒྱ་མཚོན་ཆ་སྣ་ཚོགས་པ་འཛིན་པ་བྲི་བར་བྱའོ། །རེ་ཁཱ་ལྔ་པ་ལ་ཁ་ཁྱེར་གྱི་རྣམ་པ་བྲི་བར་བྱ་སྟེ། ཚོན་སྣ་ཚོགས་པས་
རྣམ་པར་ཕྱེ་བ་རྣམ་པར་བཀྲ་བའོ། །དཀྱིལ་འཁོར་གྱི་ཕྱིའི་ཁོར་ཡུག་ཏུ་མཚན་མའི་ཕྱག་རྒྱ་མཚོན་ཆ་སྣ་ཚོགས་པ་རྣམས་བྲི་བར་བྱའོ། །དཀྱིལ་འཁོར་གྱི་སྒོ་བཞི་རྣམས་
སུ་གནོད་སྦྱིན་ཆེན་པོ་བཞི་བྱ་སྟེ། དྲག་པོ་དྲག་ཏུ་རྒོད་པའི་གཟུགས་ཅན། མཆེ་བ་གཙིགས་པ། བཞིན་རྣམ་པར་འགྱུར་བ། བུམ་པ་གང་བ་ཐོགས་པ། སྐྲ་བརྫེས་པ། རྒྱན་
ཐམས་ཅད་ཀྱིས་རྣམ་པར་བརྒྱན་པ། ཐོད་པའི་ཅོད་པན་ཅན། འབར་བའི་སྙིང་པོའི་ལུས་ཅན་རི་བོའི་གདན་ལ་གནས་པར་བྱའོ། །དཀྱིལ་འཁོར་གྱི་རེ་ཁཱའི་ཕྱི་རོལ་ཏུ་

93-1-87b

ཕྲེང་སུམ་འགྱུར་དུ་བྲི་བར་བྱའོ། །པདྨ་དང༌། ཨུཏྤ་ལ་སྔོན་པོ་དང༌། ཙམ་པ་ཀ་དང༌། སྣ་མའི་མེ་ཏོག་དང༌། བཱཪྵི་ཀ་དང༌། ཨ་དྷི་མུཀྟ་ཀ་རྣམས་རྣམ་པར་དབྱེ་བར་བྱའོ། །དེ་ནས་
རིག་སྔགས་འཆང་གིས་དཀྱིལ་འཁོར་ལེགས་པར་བྲི་བར་བྱས་ནས་ཤིན་ཏུ་རྣམ་པར་ཕྱེ་བ། ཤིན་ཏུ་མཁས་པ། དཀྱིལ་འཁོར་གྱི་ཁོར་ཡུག་ཏུ་རྒྱན་དང༌། རྟ་བབས་བཞིས་
མཛེས་པར་བྱས་པ། ཁོར་ཡུག་ཏུ་མདའ་དང༌། ཚོན་སྣ་ཚོགས་ཀྱིས་རྣམ་པར་བཀྲ་བའི་བ་དན་དང༌། གདུགས་དང༌། རྒྱལ་མཚན་དང༌། བ་དན་དང༌། བླ་རེ་དང༌། དར་དཔྱངས་དང༌།
ཁོར་ཡུག་ཏུ་བུམ་པ་གང་བ་བཅུ་དྲུག་དང༌། གཏོར་མའི་བུམ་པ་བཅུ་དྲུག་དང༌། དེ་བཞིན་དུ་བདུག་པའི་སྣོད་བཅུ་དྲུག་དང༌། གཞོང་པ་བཅུ་དྲུག་ཏུ་རབ་ཏུ་བརྗོད་དོ། །ཁམ་པོར་བཅུ་
དྲུག་ཏུ་བཤད་པ་དང༌། དྲི་སྣ་ཚོགས་པའི་སྣོད་དང༌། ལྷུང་བཟེད་བཅུ་དྲུག་ཉིད་དང༌། མཆོད་ཡོན་གྱི་སྣོད་བཅུ་དྲུག་དང༌། དངུལ་གྱི་སྣོད་བཞི་དང༌། དྲིའི་ཕྱེ་མ་རྣམས་བཞག་ཅིང༌།
གཏོར་མའི་བུམ་པ་བཅུ་དྲུག་བཞག་ནས་པོག་ཕོར་བཞིའི་ནང་དུ། ཙནྡན་དང༌། ཨ་ག་རུ་དང༌། དུ་རུ་ཀ་དང༌། པོག་དང༌། གུ་གུལ་གྱི་བདུག་པ་སྲེག་ཅིང༌། དེ་བཞིན་དུ་སྤྲིཀྐ་དང༌།
སྲ་རྩི་པོག་དང༌། གུར་གུམ་དང༌། གླ་རྩི་དང༌། བོ་ལ་དང༌། ག་པུར་ཙམ་དང་ཡང་དག་པར་ལྡན་པའོ། །དཀྱིལ་འཁོར་གྱི་ལྷ་ཐམས་ཅད་ཀྱི་བྱུག་པ་འདི་ཉེ་བར་གཞག་པར་བྱའོ།།

93-1-88a

ཙནྡན་དང༌། གུར་གུམ་དང༌། དེ་བཞིན་དུ་ཛེ་གྷ་དང༌། པལླི་ཀའི་ཕྱེ་མ་རྣམས་ཐམས་ཅད་ཡང་དག་པར་སྦྱར་བ་འདིས་ཕྱེ་མར་སྦྱར་བས་བསྒོས་པའོ། །མེ་ཏོག་སྣ་
ཚོགས་གཅལ་དུ་བཀྲམ་ཞིང༌། ཇི་ལྟར་འདོད་པ་ཇི་ལྟར་སྟོང་པ་དང༌། ཇི་ལྟར་ཐོབ་པའི་མེ་ཏོག་མཛེས་པ་མངོན་པར་གཏོར་བར་བྱའོ། །དཀྱིལ་འཁོར་གྱི་ཁོར་ཡུག་ཏུ་དྲིའི་ཆུས་
གང་བའི་བུམ་པ་མ་རེག་པ་དང༌། གསེར་དང༌། དངུལ་ལས་བྱུང་བའི་སྣོད་གསར་པ་ཉིད་དང༌། ཟངས་དང༌། ས་ལས་བྱུང་བའི་མཆོག་དང༌། དྲི་སྣ་ཚོགས་སྦྱར་བས་དགང་བར་
བྱའོ༑ ༑བུམ་པ་དང༌། བཀྲ་ཤིས་བཅིང་བར་བྱ་ཞིང༌། པི་ཝཾ་དང༌། གོས་བཟང་པོ་དང༌། རྒྱན་དང༌། ལྷབ་ལྷུབ་རྣམས་ཀྱིས་བརྒྱན་པར་བྱའོ། །རིང་བསྲེལ་པདྨའི་སྟེང་དུ་བཞག་ནས་
བུམ་པ་དང༌། གཙུག་ཏོར་གྱི་མཚན་ཉིད་དང༌། སྣ་མའི་མེ་ཏོག་དང༌། གདུ་བུ་བྱས་ནས་གཞག་པར་བྱའོ། །དབུས་ཀྱི་སྙིང་པོའི་དཀྱིལ་འཁོར་དུ་སྙིང་པོ་དང༌། ཉེ་བའི་སྙིང་
པོ་ཉིད་ཀྱི་གསང་སྔགས་སྟོང་ཕྲག་བརྒྱད་བཟླས་སོ། །དེ་ནས་གཏོར་མའི་ལས་ལ་མཉམ་པར་བཞག་ནས་སྣ་ཚོགས་པའི་གཟུགས་རྣམ་པ་སྣ་ཚོགས་དང༌། དཀར་པོ་དང༌།
དེ་བཞིན་དུ་སྣ་ཚོགས་པའི་གཟུགས་ཉིད་དང༌། སྣ་ཚོགས་པའི་རོ་གཞག་པར་བྱའོ། །རྣམ་པ་སྣ་ཚོགས་སུ་ཕྱེ་བའི་སྣ་ཚོགས་པའི་གཟུགས་དང༌། སྣ་ཚོགས་པའི་རྣམ་པ་

93-1-88b

དང༌། སྣ་ཚོགས་པའི་ཁ་དོག་དང༌། རོ་ཉིད་དང༌། སྣ་ཚོགས་པའི་ཡུལ་དུ་རྒྱུ་བ་སྟེ། འདི་ནི། གཏོར་མར་བརྗོད་དེ། འབྱོར་པའི་གཏོར་མར་བཤད་དོ། །དཀྱིལ་འཁོར་གྱི་ཁོར་ཡུག་ཏུ་རྒྱན་
གདགས་ཏེ། སྣ་ཚོགས་པའི་འབྲས་བུ་རྒྱ་ཆེན་པོ་དང༌། སྣ་ཚོགས་པའི་ལོ་མ་སྔོན་པོའི་ཕྲེང་བ་དང༌། མར་མེའི་ཕྲེང་བ་བརྒྱ་རྩ་བརྒྱད་དང༌། ཇི་ལྟར་རྙེད་པའི་མར་དང༌། ཏིལ་མར་གྱིས་
ཀུན་ནས་བཀང་བ་བརྒྱ་རྩ་བརྒྱད་དོ། །བདག་དངོས་གྲུབ་འདོད་པ་རྣམས་ཕྱེ་དང༌། ལ་ཕུག་དང༌། དཀར་དང༌། ལ་དུ་དང༌། སྲན་མ་མུད་གའི་ལ་དུ་དང༌། འབྲས་བུ་རྣམས་དེ་བཞིན་
དུ་ལོག་འདྲེན་ལ་གཏོར་མར་བྱིན་པས་ལས་ཐམས་ཅད་བདེ་བླག་ཏུ་འགྲུབ་བོ། །ཕྱེའི་ཟན་དང༌། ཞོའི་ཉིད་ཁུ་དང༌། ལོ་མ་སྔོན་པོ་ཉིད་དང༌། གནོད་སྦྱིན་དང་།སྲིན་པོ་ཀུན་ནས་
ཕྱོགས་བཞིར་གནས་པ་རྣམས་ལ་གཏོར་མར་སྦྱིན་པར་བྱའོ། །ཞོའི་ཟན་དང༌། འོ་མ་ཡང་སྟེ། འདི་ནི། འབྱུང་པོའི་གཏོར་མར་བཤད་དོ། །ལོ་མའི་གོང་བུ་དང༌། ཕྱེ་དང༌། འབྲས་
འཐུག་པོ་ཆེའི་ཟན་དང༌། དེ་བཞིན་དུ་འཁུར་བ་ཟླུམ་པོ་སྟེ། འདི་ནི། ཕྱོགས་བཞིར་ཡི་དྭགས་དང་ཤ་ཟ་རྣམས་ལ་གཏོར་མར་སྦྱིན་པར་བྱའོ། །འབྲས་འཐུག་པོ་ཆེ་དང༌། འོ་
མའི་ཟན་ནི། ཟླ་བ་དང༌། ཉི་མའི་ཚོགས་ཀྱིས་ལྷན་ཅིག་པའི་ལྷ་དང༌། རྒྱུ་སྐར་རྣམས་ཀྱི་གཏོར་མར་བྱའོ། །རྟག་ཏུ་ཙནྡན་གྱི་ཆུ་དང༌། དེ་བཞིན་དུ་མེ་ཏོག་དང༌། འོ་མའི་ཟན་ནི།

93-1-89a

མཚན་མོའི་ལྷ་ལ་གཏོར་མར་སྦྱིན་པར་བྱ་སྟེ། ལས་ཀྱི་དངོས་གྲུབ་བླ་ན་མེད་པའོ། །འབྲུ་བདུན་མཛེས་པ་ཆེན་པོ་དང༌། ཤིང་སྣུ་ཧ་མཆོག་ཏུ་མཛེས་པ། འདྲས་
ཨཱ་མ་ཁུ་བསྐོལ་བ་མཛེས་པ་དང༌། ཞོ་དང་འོ་མ་སོ་སོར་མཉམ་པ་དང༌། མེ་ཏོག་དང༌། འབྲས་བུ་དང་བཅས་པ་རྣམ་པ་བདུན་པོ་སའི་དཀྱིལ་འཁོར་གྱི་ལྷ་ལ་གཏོར་མར་སྦྱིན་པར་
བྱའོ༑ ༑ས་ཀུརྒ་དང༌། རྩབ་མོ་དང༌། འབྲས་འཐུག་པོ་ཆེ་བཙོས་པའི་ཁུ་བ་དང་ལྡན་པ་འདི། རླུང་ལྷའི་གཏོར་མར་བརྗོད་དེ། རླུང་གི་དཀྱིལ་འཁོར་ཐམས་ཅད་དགྱེས་པར་བྱེད་དོ། །
ཞོ་དང༌། འོ་མ་བསྐོལ་བ་དང༌། འབྲས་འཐུག་པོ་ཆེ་དང༌། ཧྭགས་དང་བཅས་ཤིང༌། བུ་རམ་དང་བཅས་པར་ལྡན་པ། འཁུར་བ་ཟླུམ་པོ་དང༌། མར་གྱིས་གང་བའི་འཁུར་བ་འདི་ནི།
ཀླུའི་རྒྱལ་པོ་རྣམས་ཀྱི་གཏོར་མར་བརྗོད་དེ། ལས་ཐམས་ཅད་སྒྲུབ་པའོ། །འཁུར་བ་ཟླུམ་པོ་དང༌། བ་བྱུང་ལྔ་དང༌། པུ་ཤེལ་ཙ་དང༌། མ་ལ་ཡའི་ཙནྡན་དང༌། འབྲས་འཐུག་པོ་
ཆེ་དང༌། ཞབས་བསིལ་དང༌། མཆོད་ཡོན་རྣམས་བདུད་ཀྱི་དཀྱིལ་འཁོར་ལ་གཏོར་མར་སྦྱིན་པར་བྱའོ། །གུར་གུམ་གྱི་ཆུ་དང༌། འབྲས་འཐུག་པོ་ཆེ་ལ་དྲི་བཟང་པོས་བསྒོས་
ཏེ་ཆུ་ཀླུང་གི་རྒྱལ་པོ་ལ་གཏོར་མར་སྦྱིན་པར་བྱའོ། །ཐམས་ཅད་དུ་ལས་ཐམས་ཅད་སྒྲུབ་པར་བྱེད་དོ། །རྩྭ་དུར་བའི་ཆུ་དང༌། འོ་མ་དང༌། གཏུམ་པའི་ས་བོན་བཙོས་པ་དང༌།

93-1-89b

འབྲས་འཐུག་པོ་ཆེ་ནི། ཚངས་པའི་སྲིན་པོ་ཉིད་དང༌། གསང་བ་པ་རྣམས་ལ་གཏོར་མར་དབུལ་བར་བྱ་སྟེ། ཐམས་ཅད་རིགས་པས་སོ། །འདི་ནི། གཏོར་མར་བརྗོད་དོ། །བགེགས་རྣམས་
ཀྱི་དཀྱིལ་འཁོར་སྒྲུབ་པར་བྱེད་པ་ལ་བགེགས་རྣམས་ཇི་སྲིད་འཚོའི་བར་དུ་དགའ་བར་འགྱུར་ཏེ། ཐེ་ཚོམ་མེད་དོ། །དེའི་ཕྱིར་རིག་སྔགས་འཆང་མཁས་པས་ཐམས་ཅད་ལེགས་པར་
བསྒྲུབ་པར་བྱའོ། །ཞོ་དང༌། འོ་མ་དང༌། འོ་ཐུག་དང༌། བུ་རམ་དང༌། མར་དང༌། ལི་ཁར་དང་ལྡན་པ་འདིས་བདག་སྐྱེས་པའི་རྒྱུ་སྐར་གྱི་ལྷ་ལ་གཏོར་མར་སྦྱིན་པར་བྱ་སྟེ། ཚེའི་དངོས་
གྲུབ་དང༌། དེ་བཞིན་དུ་རྒྱས་པ་དང༌། ཞི་བ་དང༌། སྡིག་པ་ཐམས་ཅད་ཟློག་པར་བྱེད་དོ། །འདི་ནི། གཏོར་མར་བརྗོད་དེ། རིག་སྔགས་འཆང་རྣམས་ཀྱི་བདེ་བ་ཐོབ་པའོ། །བྱ་བ་གང་
ཡིན་པ་དེ་རྣམས་ལ་བདག་གི་གཏོར་མ་ཐུན་གསུམ་དུ་བྱས་ན། རིག་སྔགས་འཆང་རྣམས་ཀྱི་རིག་སྔགས་དང༌། གསང་སྔགས་བདེ་བླག་ཏུ་འགྲུབ་སྟེ། ཐེ་ཚོམ་མེད་དོ། །དེའི་
བགེགས་ཐམས་ཅད་དང༌། སྡིག་པ་དང༌། སྔག་བ་རྣམས་ནམ་ཡང་བར་དུ་གཅོད་པར་མི་ནུས་ཏེ། ནམ་ཡང་ཕྱིས་སྡིག་པ་མི་འབྱུང་ངོ༌། །རྟག་ཏུ་གཏོར་མ་རྒྱས་པ་ཐོབ་པར་བྱེད་
ཅིང༌། སྟོབས་དང་བརྩོན་འགྲུས་དང་ལྡན་པ་དང༌། ཐམས་ཅད་ཐོགས་པ་མེད་པར་འགྱུར་རོ། །དེ་ལྟ་བུ་བྱེད་བཞིན་པའི་རིག་སྔགས་སྨྲ་བའི་མཁས་པ་དེ་བགེགས་རྣམས་ཐམས་

93-1-90a

ཅད་ཀྱིས་དེ་ནམ་དུ་ཡང་མཐོང་བར་མི་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟས་སྡང་བར་བྱེད་པ་མེད་དོ། །ནད་མེད་ཅིང༌། རྒྱལ་པོའི་
དཔལ་མིན་མེད་ལ། སྐེམ་བྱེད་དང༌། སྐེམ་པ་མེད་ལ་བརྗེད་བྱེད་དང༌། ཀླུ་དང༌། གཟའ་དང༌། རིམས་མེད་ཅིང་ཐམས་ཅད་ཀྱི་ཚེ་ཅུང་ཟད་ཀྱང་མེད་དོ། །དུག་མེད་ཅིང་སྦྱར་བའི་
དུག་ཉིད་ཀྱང་མེད་ལ། བྱད་སྟེམས་ཐམས་ཅད་ཀྱང་ནམ་ཡང་མི་ཡོང་སྟེ། ཀུན་ནས་དཔག་ཚད་སྟོང་ཕྲག་ཏུ་རིང་དུ་འབྲོས་པར་བྱེད་དོ། །ཀུན་ནས་སྟོབས་ཉིད་རྒྱས་པ་དང༌། དེ་
བཞིན་དུ་ཡང་དགའ་བ་དང༌། དེ་བཞིན་དུ་ཡང་སྟོབས་དང༌། བརྩོན་འགྲུས་དང༌། གཟི་བརྗིད་འཕེལ་བར་འགྱུར་རོ། །ཐམས་ཅད་དུ་ཕྱག་རྒྱ་དང༌། གསང་སྔགས་དང༌། ཆོ་
ག་ཞིབ་མོ་ཐམས་ཅད་ཀྱི་དངོས་གྲུབ་ཐོབ་པར་བྱེད་དོ། །ཚེ་རིང་དུ་འཕེལ་ཞིང༌། ལྷ་དང༌། མི་རྣམས་ཀྱི་མཆོད་པའི་འོས་སུ་འགྱུར་རོ། །སྐྱེས་པའི་རྒྱུ་སྐར་གྱི་ལྷ་གང་ཡིན་པ་
ཡང་དྲི་ཡོངས་སུ་འཛིན་པར་འགྱུར་ཞིང༌། དེ་རྣམས་ཐམས་ཅད་ཀྱི་ཇི་སྲིད་འཚོའི་བར་དུ་སྟོབས་དང༌། བརྩོན་འགྲུས་འཕེལ་བར་བྱེད་པར་ཐེ་ཚོམ་མེད་དོ། །དེ་ལ་དགྲ་མི་
འབྱུང་ཞིང་ནམ་དུ་ཡང་ཕྱིར་རྒོལ་བ་དང༌། དགྲ་བོ་མེད་དེ་ཕྱག་རྒྱ་འཛིན་པ་ཉིད་མེད་ཀྱང་དཀྱིལ་འཁོར་གྱི་མཆོག་ཏུ་ཞུགས་པ་ཙམ་གྱི་མོད་ལའམ། ཡང་ན་འཇུག་པའི་

93-1-90b

དཀྱིལ་འཁོར་མཐོང་བ་ཙམ་ལ་དེ་རྣམས་ཀྱི་ལུས་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་ཕྲག་བཅུའི་བྱིན་གྱིས་བརླབས་པའི་ལུས་སུ་འགྱུར་རོ།
དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞིའི་དྲུང་དུ་བསོད་ནམས་ཀྱི་ཕུང་པོ་རབ་ཏུ་སྐྱེ་བར་འགྱུར་ཏེ། རི་རབ་ཆེན་པོ་དང་མཉམ་
པའི་བསོད་ནམས་ཀྱི་ཕུང་པོ་ཆེན་པོ་ཡོངས་སུ་འཛིན་པར་འགྱུར་རོ། །དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་སྙེད་དགུ་བཅུ་རྩ་དགུ་དང་མཉམ་
པའི་དྲུང་དུ་དགེ་བའི་རྩ་བ་ཆེན་པོ་དང་ཡང་དག་པར་ལྡན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་གསང་བ་དང༌། ཆོ་ག་ཞིབ་མོ་དང༌། གསང་
སྔགས་རྣམས་ཀྱི་དངོས་གྲུབ་ཆེན་པོ་སོ་སོར་རྙེད་དོ། །བྱང་ཆུབ་སེམས་དཔའ་ཐམས་ཅད་ཀྱི་རིས་ཐུན་མོང་བའི་ཚོགས་བསྡུས་པའི་སར་བགྲོད་དེ་ཕྱིར་མི་ལྡོག་པར་འགྱུར་རོ། །སུམ་
ཅུ་རྩ་གཉིས་ཀྱི་ལྷའི་གནས་ན་གནས་པ་དང༌། ལྷའི་དབང་པོ་བརྒྱ་བྱིན་དང༌། སུམ་ཅུ་རྩ་གསུམ་གྱི་ལྷའི་ཚོགས་དང་ལྷན་ཅིག་ཐམས་ཅད་དུ་བསྲུང་བ་དང༌། བསྐྱབ་པ་དང༌།
སྦ་བའི་ཆེད་དུ་ཡང་དག་པར་སྒྲུབ་པར་འགྱུར་རོ། །ལག་ན་རྡོ་རྗེ་དང༌། རིག་པ་འཛིན་པའི་དབང་པོ་དུ་མ་རིག་པ་འཛིན་པ་བྱེད་པའི་ཚོགས་ཀྱིས་ཡོངས་སུ་བསྐོར་ཞིང་རྟག་ཏུ་

93-1-91a

རྗེས་སུ་འབྲང་བ་རྣམས་བསྲུང་བ་དང༌། བསྐྱབ་པ་དང༌། སྦ་བའི་ཆེད་དུ་ཡང་དག་པར་སྒྲུབ་པར་འགྱུར་རོ། །སྟོབས་ཆེན་པོ་དང༌། བརྩོན་འགྲུས་དང༌། ཕ་རོལ་
གནོན་པ་དང༌། མདངས་ཀྱི་རྣམ་པ་སོ་སོར་རྙེད་པར་འགྱུར་རོ། །དཀྱིལ་འཁོར་མཐོང་བ་ཙམ་གྱི་མོད་ལ་བསྐལ་པ་བྱེ་བར་བརྒྱུད་ནས་བསགས་པའི་སྡིག་པ་དང༌། སྒྲིབ་པ་དང་།མཚམས་
མེད་པ་ལྔའི་འགྲོ་བ་རྣམས་དང༌། མནར་མེད་པ་ལ་གཞོལ་བ་དེ་ཐམས་ཅད་ཡོངས་སུ་ཟད་ཅིང་ཡོངས་སུ་གཏུགས་པར་འགྱུར་རོ། །ཐམས་ཅད་རབ་ཏུ་ཞི་བར་བྱེད་དོ། །དོན་
ཡོད་པའི་བྱ་བའི་དངོས་གྲུབ་སོ་སོར་རྙེད་དོ། །སྒྲིབ་པ་དང༌། ཉོན་མོངས་པའི་རྙོག་པའི་དྲི་མ་དང༌། སེར་སྣའི་དྲི་མ་ཐམས་ཅད་དང་བྲལ་བར་འགྱུར་རོ། །འཇིག་རྟེན་ཐམས་
ཅད་དགའ་བ་དང༌། བླ་མ་ཆེན་པོ་མཆོད་པར་འོས་པར་འགྱུར་རོ། །དེ་བཞིན་གཤེགས་པ་ཐམས་ཅད་མཐོང་བར་འདོད་པར་ཡང་འགྱུར་རོ། །འཕགས་པ་སྤྱན་རས་གཟིགས་
དབང་ཕྱུག་གིས་རྟག་ཏུ་མཆོག་སྩོལ་བར་བྱེད་ཅིང་བླ་མར་འགྱུར་རོ། །འཆི་འཕོས་ཏེ་སྐྱེ་བ་བརྗེས་པ་ན་བསམ་པ་ཉིད་ཀྱི་མོད་ལ་བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་
ལས་བརྫུས་ཏེ་སྐྱེ་བར་འགྱུར་རོ། །དཀྱིལ་འཁོར་གྱི་སློབ་དཔོན་ལ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་གི་བླ་མར་ཤེས་པར་བྱ། མཆོད་པར་བྱ། འོད་དཔག་

93-1-91b

མེད་དང༌། སྤྱན་རས་གཟིགས་དབང་ཕྱུག་དང༌། མཐུ་ཆེན་ཐོབ་ཀྱི་བཀོད་པ་དང་འདྲ་བར་བལྟ་བར་བྱའོ། །དེ་ན་རིག་སྔགས་འཆང་དཀྱིལ་འཁོར་གྱི་སློབ་དཔོན་དེས་ཀྱང་དཀྱིལ་འཁོར་
དུ་འཇུག་པ་བྱས་ནས་ཀུན་ནས་མཚམས་བཅིང་བ་བྱས་ཤིང༌། སྲུང་བའི་ཆོག་ག་བྱས་ལ། བདག་བཅིང་བ་དང༌། གཙུག་ཏོར་བཅིང་བ་དང༌། མཚམས་བཅིང་བ་བྱས་ཏེ། དེའི་འོག་ཏུ་ཁ་ཤར་དུ་
ཕྱོགས་ཏེ་དཀྱིལ་འཁོར་ལ་མངོན་དུ་ཕྱོགས་པས་སྐྱིལ་མོ་ཀྲུང་གིས་འདུག་ལ། དོན་ཡོད་པ་པདྨའི་།ཙུག་ཏོར་སྟོང་ཕྲག་བརྒྱད་བཟླས་བར་བྱའོ། །གུ་གུལ་ལ་ལན་བརྒྱ་རྩ་བརྒྱད་བཟླས་པའི་
བདུག་སྤོས་དབུལ་བར་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་དབུས་ཀྱི་སྙིང་པོའི་དཀྱིལ་འཁོར་དུ་པདྨའི་གེ་སར་གྱི་དབུས་སུ་ཚངས་པའི་ཆ་བྱད་འཆང་བ། པདྨ་དང་ཞགས་
པ་ཐོགས་ཏེ་བཞེངས་ནས་ཕྱོགས་བཅུར་རྣམ་པར་གཟིགས་པར་མཛད་དེ་རིག་སྔགས་འཆང་ལ་བཀའ་སྩལ་པ། རིག་སྔགས་འཆང༌། ལེགས་སོ་ལེགས་སོ། །ཁྱོད་ཀྱིས་རིག་པ་
འཛིན་པ་གྲུབ་བོ། །དོན་ཡོད་པའི་ཞགས་པ་པདྨ་གཙུག་ཏོར་གྱི་རིག་པའི་རྒྱལ་པོ་འདི་རྗེས་སུ་ཟུངས་ཤིག། རིག་སྔགས་འཆང༌། ཇི་ལྟར་ཡིད་ལ་བྱེད་པ་བཞིན་དུ་འདོད་པའི་མཆོག་
ཐམས་ཅད་སྦྱིན་པར་འགྱུར་རོ། །འདི་ནི། རིག་སྔགས་འཆང་དེ་རྣམས་ཀྱི་མངལ་དུ་གནས་པའི་སྐྱེ་བའི་ཐ་མ་ཡིན་ཏེ། སྐྱེ་བ་བརྗེས་ནས་ཐམས་ཅད་དུ་པདྨ་ལས་བརྫུས་ཏེ་སྐྱེ་བར་འགྱུར་

93-1-92a

རོ༑ ༑ཐམས་ཅད་དུ་ཚེ་རབས་དྲན་པར་འགྱུར་ཞིང་ཐམས་ཅད་དུ་སྐྱེ་བ་དྲན་པར་འགྱུར་རོ། ༑སྐྱེ་བ་ནས་སྐྱེ་བ་ཐམས་ཅད་དུ་དོན་ཡོད་ཞགས་པའི་དཀྱིལ་འཁོར་མཐའ་དག་དང༌།
ཆོ་ག་ཞིབ་མོའི་རྒྱལ་པོ་མཐའ་དག་ཁ་ཏོན་དུ་བྱེད་དོ། །དོན་ཡོད་ཞགས་པའི་གཙུག་ཏོར་དྲི་མ་མེད་པ་ཁ་ཏོན་དུ་ཀུན་ཏུ་གནས་སོ། །དེ་ནས་རིག་སྔགས་འཆང་གིས་འཕགས་པ་སྤྱན་རས་
གཟིགས་དབང་ཕྱུག་གི་ཞབས་དྲུང་དུ་མཆོད་ཡོན་དང༌། ཞབས་བསིལ་དབུལ་བར་བྱ། ཨ་ག་རུའི་བདུག་པ་དབུལ་བར་བྱ། མེ་ཏོག་ཇི་ལྟར་འབྱོར་པ་དབུལ་བར་བྱ། གཤེགས་སུ་གསོལ་
བར་བྱ་སྟེ། དེས་འཕགས་པ་སྤྱན་རས་གཟིགས་དབང་ཕྱུག་མི་སྣང་བར་འགྱུར་རོ། །དེ་ལྟ་བུ་བྱས་ནས་རིག་སྔགས་འཆང་ནམ་མཁའ་ལ་འགྲོའོ། །དོན་ཡོད་པའི་གཙུག་ཏོར་པདྨ་དྲི་མ་མེད་
པའི་འོད་ཟེར་གྱི་བཀོད་པ་ཞེས་བྱ་བའི་ཏིང་ངེ་འཛིན་སོ་སོར་ཐོབ་སྟེ། རིག་པ་འཛིན་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དྲུག་ཅུ་རྩ་བཞིས་ཡོངས་སུ་བསྐོར་བར་འགྱུར་ཞིང༌། པདྨའི་རིགས་ཀྱི་
འཁོར་ལོས་བསྒྱུར་བར་འགྱུར་རོ། །ཚེ་ལོ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུར་འགྱུར་རོ། །དཀྱིལ་འཁོར་གྱི་ཆོ་ག་དང༌། སྒྲུབ་ཐབས་ཀྱི་ཆོ་གའོ།།    །།དེ་ནས་དེའི་རས་རིས་
བཤད་པར་བྱ་སྟེ། དོན་ཡོད་པའི་ཞགས་པ་པདྨ་གཙུག་ཏོར་གྱི་རིག་པས་རས་ཁྲུ་བཞི་པ་བྱས་ནས་སམ། ཡང་ན་དར་ལ་བལ་ཚོན་སྣ་ཚོགས་པས་རྣམ་པར་ཕྱེ་སྟེ། ལྷའི་གཟུགས་མཆོག་ཏུ་

93-1-92b

མཛེས་པ། ཕྱག་གཉིས་པ་འོད་ཟེར་གྱིས་འཁོར་བར་བྱའོ། །རས་རིས་སྒྲུབ་པ་ནི། དཀར་པོའི་ཕྱོགས་ཀྱི་ཚེས་བཅོ་ལྔ་ལ་ཚོན་ལྷག་མ་མིན་པ་སྣོད་གསར་པར་བཞག་པས་རི་མོ་མཁན་གཙེའི་
མ་ལེགས་པར་ཁྲུས་བྱས་པས་འབྲིར་གཞུག་པར་བྱའོ། །དབུས་སུ་འཕགས་པ་སྤྱན་རས་གཟིགས་དབང་ཕྱུག་ཚངས་པའི་ཆ་བྱད་འཆང་བ། པདྨ་རྒྱས་པས་ཡོངས་སུ་བསྐོར་བ་བྱ་སྟེ། ཁོར་ཡུག་ཏུ་
འོད་འདོམ་གང་བ། ཀུན་ནས་འབར་བའི་ཕྲེང་བ་ཅན་ཕྱག་བཞི་པ། ཞལ་གསུམ་པ། རལ་པའི་ཅོད་པན་གྱིས་བརྒྱན་པ། ཟླ་བ་ཚེས་པས་སྤྲས་པ། འོད་དཔག་མེད་ཀྱི་ཅོད་པན་འཆང་བ། མདུང་
རྩེ་གསུམ་འཆང་བ། པདྨའི་འདབ་མ་རྣམ་པར་བཀྲ་བའི་པདྨའི་ཞགས་པ་འཆང་བ། ཕྱག་གཡོན་པར་པདྨ་འཆང་བ། པདྨའི་སྟེང་དུ་པདྨ་གཙུག་ཏོར་བྱའོ། །འདབ་མ་ཕྱེད་ཁ་ཕྱེ་བའི་དབུས་
ཀྱི་པདྨའི་འདབ་མ་ལ་འཕགས་པ་སྤྱན་རས་གཟིགས་དབང་ཕྱུག་མགུལ་ཡན་ཆད་ཙམ་ཅོད་པན་འཆང་བ། དབུ་འབར་བའི་སྙིང་པོར་ཡོད་པར་བྲི་བར་བྱའོ། །ཕྱག་གཅིག་ནི། དབུགས་འབྱིན་
པ་འཆང་ཞིང༌། རིན་པོ་ཆེའི་ཆར་འབེབས་པ། འབར་བའི་སྙིང་པོ་ཅན་རྒྱན་ཐམས་ཅད་ཀྱིས་རྣམ་པར་བརྒྱན་པ། སྣ་ཚོགས་པའི་གོས་འཆང་བ་བྱའོ། །པདྨའི་གདན་ལ་ཀླུའི་རྒྱལ་པོ་དགའ་
བོ་དང༌། ཉེ་དགའ་བོ་མགོ་བོ་དགུ་པ། ཀླུས་ཡོངས་སུ་བསྐོར་བ་དང་བཅས་པ་ཐལ་མོ་འཆང་ཞིང་ལུས་ཕྱེད་པར་བྱའོ། །ཉ་དང༌། ཆུ་སྲིན་དང༌། མེ་ཏོག་སྣ་ཚོགས་དང༌། ནོར་བུ་ཤེལ་དང༌། ངག་པ་དང༌།

93-1-93a

ངུར་པ་དང༌། ཤང་ཤང་ཏེའུས་ཡང་དག་པར་བརྒྱན་པའི་ཁ་ཁྱེར་དང་བཅས་པས་སྤྲས་པའོ། །གཞོགས་གཡས་སུ་སྒྲོན་མ་རྒྱན་ཐམས་ཅད་ཀྱིས་བརྒྱན་པ། ཐལ་མོ་སྦྱར་བ་སྨད་
དེ་འཛིན་པ་འབར་བའི་སྙིང་པོའི་ལུས་ཅན་བྱའོ། །གཡོན་དུ་གོས་དཀར་མོ་གོས་དཀར་པོ་འཆང་བ། རྒྱན་ཐམས་ཅད་ཀྱིས་རྣམ་པར་བརྒྱན་པ། འབར་བའི་སྙིང་པོའི་ལུས་ཅན་ཐལ་མོ་
སྨད་དེ་འཆང་པའོ། །གཞོགས་གཡས་སུ་ཁྲོ་གཉེར་ཅན་སྐྱིལ་ཀྲུང་ཕྱེད་པས་བཞུགས་པ་བྱའོ། །དེའི་འོག་ཏུ་དཀར་ཤམ་མ་གོས་དཀར་པོ་འཆང་བ་བྱེད་དོ། །གཡོན་དུ་སྲིན་མོ་རལ་པ་
གཅིག་མ་བྱ་སྟེ། ཕྱག་བརྒྱད་པ། དྲག་མོ་དྲག་ཏུ་རྒོད་པའི་ཕོ་ཉ་མོ་བྱའོ། །བཞིན་ཁྲོ་གཉེར་ཅན་ཐམས་ཅད་སྐྱིལ་ཀྲུང་ཕྱེད་པས་བཞུགས་པ། རྒྱན་ཐམས་ཅད་ཀྱི་རྣམ་པར་བརྒྱན་པ།
ཐམས་ཅད་པདྨའི་གདན་ལ་བཞུགས་པ་བྱའོ། །སྟེང་དུ་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། ལྷའི་དབང་པོ་རྣམས་ནམ་མཁའ་ནས་བཅོམ་ལྡན་འདས་དང༌། བཅོམ་
ལྡན་འདས་ལ་མཆོད་པ་བྱེད་བཞིན་པ་བྱའོ། །འོག་ཏུ་པདྨ་ལ་གཤིན་རྗེ་དང༌། ཆུ་ལྷ་དང༌། ལུས་ངན་དང༌། གཞོན་ནུ་རྣམས་ཁྲུས་བྱ་སྟེ་སྐྱིལ་ཀྲུང་ཕྱེད་པས་བཞུགས་པ་བྱའོ། །རྒྱལ་པོ་
ཆེན་པོ་བཞི་རྣམས་བྱ་སྟེ། དྲག་པོའི་གཟུགས་སྐྱིལ་ཀྲུང་ཕྱེད་པས་བཞུགས་ཏེ། དེ་རྣམས་ཐམས་ཅད་ཀྱང་པདྨ་འཛིན་པའི་གཟུགས་སུ་བྱའོ། །རིག་སྔགས་འཆང་ནི། བཅོམ་ལྡན་

93-1-93b

འདས་དང༌། འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་པདྨའི་གདན་ལ་རིག་སྔགས་འཆང་པུས་མོ་བཙུགས་པ་བྱ་སྟེ། པོག་ཕོར་དང༌། ལག་ན་མེ་ཏོག་གི་ཕོར་པ་དང༌། བགྲང་ཕྲེང་
འཛིན་པ། བཅོམ་ལྡན་འདས་ཀྱི་ཞལ་ལ་ལྟ་བར་བྱེད་བཞིན་པ་བྱའོ། །དེ་ལྟ་བུའི་རས་རིས་ཀྱི་བྱ་བ་པདྨ་ཡངས་པའི་དཀྱིལ་འཁོར་མཐའ་དང༌། རས་རིས་དཀྱིལ་འཁོར་མཐའ་དག་གི་ནང་དུ་གཏོགས་
པར་འགྱུར་རོ། །མཐོང་བ་ཙམ་གྱི་མོད་ལ་སྡུག་བསྔལ་དང༌། སྡིག་པ་དང༌། ངན་འགྲོ་ཐམས་ཅད་རྣམ་པར་ཉམས་པར་བྱེད་དོ། །ཐམས་ཅད་རབ་ཏུ་ཞི་བར་འགྱུར་རོ། །འགྲོ་བ་ཐམས་ཅད་གཅོད་
པར་འགྱུར་རོ། །ཉེས་པར་བྱས་པ་ཐམས་ཅད་འཇོམས་པར་ཡང་འགྱུར་རོ། །སྡིག་པ་དང༌། སྒྲིབ་པ་ཐམས་ཅད་དང༌། མཚམས་མེད་པ་ལྔ་ལས་རྣམ་པར་ཐར་པར་བྱེད་དོ། །མཐོང་བ་ཙམ་གྱི་
མོད་ལ་དོན་ཡོད་པའི་དངོས་གྲུབ་སོ་སོར་ཐོབ་བོ། །སེམས་ཅན་ཐམས་ཅད་ཀྱིས་ཀུན་ཏུ་བསྐོར་བར་བྱ་བ་དང༌། མཆོད་པར་བྱ་བའི་འོས་སུ་འགྱུར་རོ། །དགོངས་པ་ཐམས་ཅད་ལེགས་པར་གྲུབ་པར་བྱེད་
པར་འགྱུར་རོ། །བདེ་བར་བྱེད་པར་འགྱུར་རོ། །ནོར་དང་གཟུགས་བྱེད་པ་དང༌། བཀྲ་ཤིས་དང༌། ལོངས་སྤྱོད་དང་།རིགས་དང༌། དབང་ཕྱུག་དང༌། སྟོབས་དང༌། སྤོབས་པ་དང༌། བསོད་ནམས་དང༌། སྐ་
པ་བཟང་པོར་བྱེད་པ་དང༌། བདག་ཉིད་ཆེན་པོའི་ཡོན་ཏན་གྱི་བྱེ་བྲག་འཕེལ་བ་དང༌། བསོད་ནམས་བསགས་པ་དང༌། དགེ་བའི་རྩ་བ་མངོན་པར་འཕེལ་བ་དང༌། ཕུན་སུམ་ཚོགས་པར་བྱེད་དོ། །མཐོ་

93-1-94a

བ་ཙམ་གྱི་མོད་ལ་ལས་སུ་བྱ་བར་འོས་པའི་བྱ་བ་ཐམས་ཅད་བྱེད་དོ། །དེ་ལྟར་རས་རིས་མཐོང་བ་ཙམ་གྱི་མོད་ལ་ཡོན་ཏན་གྱི་བྱེ་བྲག་ལྷག་པར་རྟོགས་པར་འགྱུར་རོ། །
ཞེས་སོ༑ ༑རས་རིས་སྒྲུབ་པའི་ཆོ་ག་དང༌། སྒྲུབ་ཐབས་ཀྱི་ཆོ་གའོ།།    །།དེ་ནས་ཕྱག་རྒྱ་བཤད་པར་བྱ་སྟེ། ཕྱག་རྒྱ་རྣམས་ཀྱི་དོན་ཡོད་པའི་འཁོར་ལོས་བསྒྱུར་བ། ཕྱག་རྒྱ་ཆེན་པོ་
བླ་ན་མེད་པ། འཇིག་རྟེན་དབང་ཕྱུག་གིས་རྒྱས་བཏབ་པ། སེམས་ཅན་ཐམས་ཅད་ལ་ཕན་པར་བྱེད་པ། དོན་ཡོད་པའི་ཕྱག་རྒྱ་ཐམས་ཅད་དང་སྒྲུབ་ཐབས་ཐམས་ཅད་ཀྱི་དངོས་གྲུབ་
བླ་ན་མེད་པ། སྡིག་པ་ཐམས་ཅད་ཟད་པར་བྱེད་པ་ཉིད་དང༌། ཕྱག་རྒྱའི་དམ་ཚིག་གི་དངོས་གྲུབ་བླ་ན་མེད་པ། ཕྱག་རྒྱ་བཟུང་བ་ཙམ་གྱིས་མནར་མེད་པ་ཡང་སྐེམ་པར་བྱེད་པ།
དམྱལ་བ་པ་རྣམས་སྐེམ་པར་བྱེད་པ་སྟེ། གང་གིས་བཟུང་བ་ཙམ་ལ་སོགས་པས་དམྱལ་བ་པའི་སེམས་ཅན་ཐམས་ཅད་གྲོལ་བར་བྱེད་ཅིང་སྐེམ་པར་བྱེད་དོ། །དུས་གསུམ་
གྱི་དེ་བཞིན་གཤེགས་པ་ཐམས་ཅད་དང༌། རྒྱལ་བ་དེ་རྣམས་ཐམས་ཅད་ཀྱིས་དགོངས་པར་འགྱུར་རོ། །ཕྱོགས་བཅུ་ཀུན་ཏུ་གཟིགས་པར་འགྱུར་ཏེ། ཐེ་ཚོམ་མེད་དོ། །དུས་གསུམ་
གྱི་རྒྱལ་བ་དང༌། བྱང་ཆུབ་སེམས་དཔའི་ཚོགས་ཐམས་ཅད་དང༌། དེ་བཞིན་དུ་པདྨའི་ཕྱག་གིས་རྟག་ཏུ་མཆོག་སྦྱིན་པ་དང༌། རྟག་ཏུ་མཐོང་བར་འདོད་པ་དང༌། ལྷ་རྣམས་ཀྱིས་རྟག་ཏུ་

93-1-94b

སྲུང་བར་བྱེད་ཅིང་དགའ་བ་དང༌། འོག་མིན་གྱི་ལྷ་དང༌། ལྷའི་དབང་པོ་བརྒྱ་བྱིན་དང༌། སུམ་ཅུ་རྩ་གསུམ་པའི་ལྷ་ཐམས་ཅད་ཀྱིས་སྲུང་བར་བྱེད་ཅིང་ཀུན་ནས་ཡོངས་སུ་སྐྱོང་བར་བྱེད་དེ། ཐམས་
ཅད་ལ་ཆོ་ག་བཞིན་དུ་བདག་ཉིད་ཀྱི་སྙིང་ལས་སྐྱེས་པའི་བུ་བཞིན་དུ་དགེ་བ་དང༌། སྟོབས་དང༌། བརྩོན་འགྲུས་ཉིད་དང༌། མདངས་ཀྱང་རབ་ཏུ་འཇུག་པར་བྱེད་ཅིང༌། དེ་བཞིན་དུ་ཡང་ཚེ་
འཕེལ་ལོ། །ཕྱག་རྒྱ་འདི་རྣམས་བཟུང་བས་བཀྲ་མི་ཤིས་པ་ཐམས་ཅད་ཉམས་པར་བྱེད་དོ། །བགེགས་ཐམས་ཅད་ཉམས་པར་བྱེད་ཅིང༌། བདུད་དང༌། ལོག་པར་འདྲེན་པ་དང༌། གདུག་པའི་གནོད་
སྦྱིན་རྣམ་པར་ཉམས་པར་བྱེད་དོ། །གདུག་པའི་སྲིན་པོ་དང༌། ཡི་དྭགས་ཐམས་ཅད་ཀྱང་ཕྱག་རྒྱ་འཛིན་བཞིན་པའི་སྐད་ཅིག་དེ་ལ་མགོ་བོ་ཚལ་པ་བདུན་དུ་འགས་ཤིང་མིག་འབྱིན་པར་བྱེད་
དོ༑ ༑བརྒྱ་བྱིན་དང༌། ཚོགས་དང་བཅས་པའི་གདུག་པ་ཐམས་ཅད་རབ་ཏུ་ཉམས་པར་བྱེད་དོ། །དེའི་ཕྱིར་ཡང་དག་པར་འཛིན་པར་བྱེད་པ་ལ་ལག་པའི་ཐལ་མོ་པདྨ་འདྲ་བ། པདྨ་འབྱུང་བའི་
གཙུག་ཏོར་དོན་ཡོད་ཞགས་པའི་ཕྱག་རྒྱས། སྡིགས་མཛུབ་ཡོངས་སུ་དཀྲིས་ལ། མཐེ་བོང་གི་སོར་མོ་དང༌། གུང་མོའི་སོར་མོ་རབ་ཏུ་བརྐྱང་ལ་ལྕགས་ཀྱུའི་རྣམ་པར་བཀུག་སྟེ་མིང་མེད་
དང༌། མཐེའུ་ཆུང་ལག་པའི་ནང་དུ་བཅུག་ནས་རྟག་ཏུ་སྙིང་གའི་གནས་སུ་གཞག་པར་བྱ་སྟེ། འདི་ནི། དོན་ཡོད་པ་པདྨ་གཙུག་ཏོར་གྱི་རྩ་བའི་གསང་སྔགས་ཀྱི་སྔགས་དང་ཕྱག་རྒྱར་བརྗོད་

93-1-95a

དོ༑ ༑དེ་བཟུང་བ་ཙམ་དང༌། ཕྱག་རྒྱ་དང༌། གསང་སྔགས་བརྗོད་པ་ཉིད་ཀྱིས་དུས་གསུམ་དུ་གཤེགས་པའི་སངས་རྒྱས་ཀྱི་ཞིང་ཐམས་ཅད་རྣམ་པར་འགྱུར་བ་དྲུག་ཏུ་གཡོས་
ཏེ། ཆར་འབབ་པར་བྱེད་དོ། །མེ་ཏོག་གི་ཆར་དང༌། ལྷ་རྫས་ཀྱི་གོས་དང༌། རྒྱན་དང༌། ལྷབ་ལྷུབ་རྣམས་མཆོད་པའི་དོན་དུ་ཀུན་ནས་ཆར་འབབ་བོ། །དུས་གསུམ་དུ་གཤེགས་པའི་སངས་
རྒྱས་དང༌། བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་ཀྱི་བསོད་ནམས་ཀྱི་ཕུང་པོ་ཆེན་པོ་སྟོང་ཕྲག་བསྐྱེད་དོ། །ཕྱག་རྒྱ་དེ་བཟུང་པ་ཙམ་གྱི་སྐད་ཅིག་དེ་ལ་ཕྱག་རྒྱ་གངྒཱའི་
ཀླུང་གི་བྱེ་མ་དང་མཉམ་པ་བྱེ་བ་སྟོང་ཕྲག་བྱེ་བའི་གྲངས་སུ་བགྲངས་པའི་ཕྱག་རྒྱ་བཅིངས་པར་འགྱུར་རོ། །ཕྱག་རྒྱ་དེ་བཟུང་བ་ཙམ་གྱིས་དེ་བཞིན་གཤེགས་པ་ཐམས་ཅད་དང༌།
དེ་བཞིན་དུ་ཐུབ་པ་རྣམ་པར་སྣང་མཛད་ཀྱི་ཕྱག་རྒྱས་བྱིན་གྱིས་རློབ་བོ། །རི་རབ་ཀྱི་ཚད་དང་མཉམ་པའི་རིན་པོ་ཆེ་སྣ་བདུན་གྱི་རིན་པོ་ཆེའི་ཕུང་པོར་བྱས་ཏེ་དུས་གསུམ་དུ་
གཤེགས་པའི་དེ་བཞིན་གཤེགས་པ་སོ་སོ་སོ་སོ་ལ་ཕུལ་བ་དང༌། རྒྱལ་བ་ཐམས་ཅད་ཀྱི་བསོད་ནམས་ཀྱི་ཕུང་པོ་ཐོབ་པའི་གྲངས་ཀྱི་ཚོགས་ཉིད་ཀྱང་ཕྱག་རྒྱ་བཅིངས་
པ་ཙམ་གྱིས་འདིའི་འབྲས་བུར་འགྱུར་ཏེ། དེ་བཞིན་གཤེགས་པས་ཉིན་མཚན་རྟག་ཏུ་རྣམ་པར་གཟིགས་པར་ཐེ་ཚོམ་མེད་དོ། །ཞེས་སོ། །ཕྱག་རྒྱ་འདི་ཉིད་ལས་

93-1-95b

གཡས་པའི་མཛུབ་མོ་བརྐྱངས་ཏེ་རྩ་བའི་གསང་སྔགས་ལན་གཅིག་བརྗོད་དོ། །ཕྱག་རྒྱ་འདི་ནི། དོན་ཡོད་ཞགས་པའི་གཙུག་ཏོར་དྲི་མ་མེད་པའི་ཆུ་སྐྱེས་ཀྱི་སྟོབས་སྤྱན་རས་
གཟིགས་ཀྱི་སྙིང་པོ་ཞེས་བྱ་སྟེ། ཐམས་ཅད་དུ་ལས་ཐམས་ཅད་ལེགས་པར་ཐོབ་པར་བྱེད་དོ། །ཕྱག་རྒྱ་འདི་བཅིངས་པ་ཙམ་གྱིས་ཀྱང་བསོད་ནམས་ཀྱི་ཚོགས་ཐམས་ཅད་དང༌། སྤྱན་
རས་གཟིགས་དོན་ཡོད་པ་དྲི་མ་མེད་པའི་དངོས་གྲུབ་ཏུ་ཡང་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གཟིགས་པ་དག་པའི་སྙིང་པོའི་ཕྱག་རྒྱ་ཡང་དག་པར་འཛིན་
པར་འགྱུར་རོ། །སྡིག་པ་དང༌། ངན་འགྲོ་དང༌། ལོག་པར་ལྟུང་བའི་འཇིགས་པ་ཐམས་ཅད་རབ་ཏུ་ཞི་བར་འགྱུར་རོ། །ཕྱག་རྒྱ་འདི་བཟུང་བ་ཙམ་དང༌། དང་པོ་བཅིངས་བ་ཙམ་
གྱིས་རི་རབ་ཆེན་པོ་ལྟར་འགྱུར་ཏེ། བདུད་དང་བགེགས་ལ་སོགས་པ་ཐམས་ཅད་དང༌། འབྱུང་པོ་དང༌། འབྱུང་པོ་དང༌། གནོད་སྦྱིན་དང༌། སྲིན་པོ་ཐམས་ཅད་ཀྱིས་མི་འགུལ་ཞིང་མི་གཡོ་ལ་
ཟིལ་གྱིས་མི་ནོན་ཡང་འགྱུར་རོ། །ཕྱིར་རྒོལ་པ་དང༌། དགྲའི་འཇིགས་པ་ཐམས་ཅད་ནས་ཡོངས་སུ་གྲོལ་ལོ། །དེ་བཞིན་གཤེགས་པ་གངྒའི་ཀླུང་གི་བྱེ་མ་དང་མཉམ་པ་
བྱེ་བ་བརྒྱ་སྟོང་ཕྲག་དགུ་བཅུ་རྩ་དགུའི་དྲུང་དུ་དགེ་བའི་བསོད་ནམས་ཀྱི་ཚོགས་ཆེན་པོ་ཀུན་ཏུ་འཛིན་པར་འགྱུར་རོ། །དགེ་བའི་རྩ་བ་བསྐྱེད་པ་དང་ལྡན་པར་འགྱུར་རོ། །

93-1-96a

དེ་བཞིན་གཤེགས་པ་ཐམས་ཅད་ཀྱི་སྐུ་མངོན་སུམ་དུ་མཐོང་བ་དང་ལྡན་པར་འགྱུར་རོ། །ཕྱག་རྒྱའི་གསང་བའི་ལྷག་པར་འདྲེན་པ་འདི་བཅིང་བཞིན་པ་དེ་དེ་
བཞིན་གཤེགས་པའི་ཕྱག་རྒྱ་གང་ཅུང་ཟད་ཡོད་པ་དེ་མིག་གིས་གསལ་བར་མཐོང་ངོ༌། །ཐམས་ཅད་དུ་རབ་ཏུ་འཆིང་ཞིང་འཛིན་པར་འགྱུར་རོ། །གང་ཡང་འཕགས་པ་སྤྱན་རས་
གཟིགས་དབང་ཕྱུག་གི་སྒྱུ་མ་ལྟ་བུའི་ཏིང་ངེ་འཛིན་གྱི་ཕྱག་རྒྱ་གང་ཡིན་པ་དང༌། ཕྱག་སྟོང་གི་ཕྱག་རྒྱ་གང་ཡིན་པ་དང༌། ནོར་བུའི་རིགས་ཀྱི་དཀྱིལ་འཁོར་གྱི་ཕྱག་རྒྱ་གང་
ཡིན་པ་དང༌། གླང་པོའི་རིགས་ཀྱི་དཀྱིལ་འཁོར་གྱི་ཕྱག་རྒྱ་གང་ཡིན་པ་དང༌། དོན་ཡོད་ཞགས་པའི་ཡངས་པ་རྒྱ་ཆེན་པོའི་དཀྱིལ་འཁོར་གང་ཡིན་པ་དང༌། རྟ་མགྲིན་གྱི་
ཕྱག་རྒྱ་གང་ཡིན་པ་དང༌། མགྲིན་སྔོན་གྱི་ཕྱག་རྒྱ་གང་ཡིན་པ་དང༌། གཞན་ཕྱག་རྒྱའི་དམ་ཚིག་གསང་བ་རྣམ་པ་སྣ་ཚོགས་པ་གང་ཡིན་པ་དེ་རྣམས་ཐམས་ཅད་ཀྱང་ཕྱག་རྒྱ་
འདི་གཅིག་པུ་བཅིངས་པ་ཙམ་གྱིས་དེ་རྣམས་ཐམས་ཅད་བཅིངས་པར་འགྱུར་ཞིང་ཡང་དག་པར་གཟུང་བར་འགྱུར་ལ། ཀུན་ཏུ་བཅིངས་པ་དང༌། མཆོད་པར་ཡང་འགྱུར་
རོ༑ ༑འདི་ནི། ཕྱག་རྒྱ་ཐམས་ཅད་ཀྱི་ཕྱག་རྒྱའི་གསང་བའི་དཀྱིལ་འཁོར་དུ་གདུགས་གཅིག་པུར་གྱུར་པ་སྟེ། ཇི་ལྟར་འཕགས་པ་སྤྱན་རས་གཟིགས་དབང་ཕྱུག་གི་སྒྱུ་མ་

93-1-96b

ལྟ་བུའི་ཏིང་ངེ་འཛིན་གྱི་རྣམ་པར་འཕྲུལ་པ་བཞིན་དུ་ཕྱག་རྒྱ་འདི་ནི། སྒྱུ་མ་ལྟ་བུའི་ཕྱག་རྒྱའི་རྣམ་པར་འཕྲུལ་པ་སྟེ། ལས་ཐམས་ཅད་ལ་ཕྱག་རྒྱ་འདི་སྦྱར་ན། གང་དང་གང་
ལ་རབ་ཏུ་སྦྱར་བ་དེ་ཐོགས་པ་མེད་པར་འགྲུབ་བོ། །ཕྱག་རྒྱ་འདི་ཉིད་ལས་མཛུབ་མོའི་སོར་མོ་གཉིས་བརྐྱངས་ལ་ལྕགས་ཀྱུའི་རྣམ་པ་ཙམ་དུ་བཀུག་པ་འདི་ནི། གནས་པའི་ཕྱག་
རྒྱ་འདི་སྤྱན་དྲངས་པ་དང༌། འབོད་པ་དང༌། ཡང་དག་པར་བསྐུལ་བ་དང༌། མཆོད་པའི་སྤྲིན་ཉིད་ཀྱང་ཡིན་ཏེ། དམ་ཚིག་དང༌། ཕྱག་བྱེད་པ་དང༌། འཇུག་པ་དང༌། བསྐོར་བ་བྱེད་
པ་ཉིད་དང༌། གདན་དང༌། ཕྱོགས་བཅིངས་པ་དང༌། དཀྱིལ་འཁོར་བཅིངས་པ་དང༌། མཚམས་བཅིངས་པ་ཞེས་པ་དང༌། གཙུག་ཏོར་བཅིང་བ་དང༌། བདག་སྲུང་བ་དང༌། གཞན་
སྲུང་བ་དང༌། དེ་བཞིན་ཉིད་དུ་གྲོགས་སྲུང་བ་དང༌། ཁྲུས་དང༌། གོས་བགོ་བ་དང༌། ཉེ་རེག་བྱེད་པ་ཉིད་དང༌། སྦྱིན་སྲེག་དང༌། དེ་བཞིན་དུ་སྔགས་བཟླས་པ་དང༌། བདུག་པ་དང༌། མེ་
ཏོག་དང༌། དྲི་དང༌། ཕྲེང་བ་དང༌། བྱུག་པ་དང༌། གཏོར་མ་འབུལ་བའི་ལས་དང༌། དེ་བཞིན་དུ་གཤེགས་སུ་གསོལ་བ་ཉིད་དང༌། དེ་བཞིན་དུ་འགུགས་པ་སྟེ། ཐམས་ཅད་ལ་
ཕྱག་རྒྱ་འདི་བྱའོ། །ས་བཅུ་གནོན་པའི་ཕྱག་རྒྱ་དང༌། གསང་སྔགས་བཅུ་ལ་ཡང་ཕྱག་རྒྱ་འདི་བྱ་སྟེ། སྙིང་པོ་དང༌། ཉེ་བའི་སྙིང་པོ་འདི་ཉིད་ཀྱང་ཐམས་ཅད་དུ་སྦྱར་བར་བྱའོ།།

93-1-97a

ཁྲོ་བོའི་རྒྱལ་པོ་ཉིད་དང༌། མངོན་པར་དབང་བསྐུར་བ་དང༌། རིགས་ཀྱི་གསང་སྔགས་དང༌། གཞན་ལ་ཡང་ཕྱག་རྒྱ་འདི་དང༌། ཕྱག་རྒྱ་འདིའི་སྙིང་པོ་
དང༌། ཉེ་བའི་སྙིང་པོ་ཉིད་ཀྱང་རབ་ཏུ་སྦྱར་བར་བྱའོ། །ཁྲོ་བོའི་རྒྱལ་པོའི་མངོན་པར་དབང་བསྐུར་བ་དང༌། རིགས་ཀྱི་གསང་སྔགས་གཞན་ལ་ཡང་གནས་ཐམས་ཅད་དུ་
སྦྱར་བར་བྱའོ། །ཞེས་སོ། །ཕྱག་རྒྱའི་ཆོ་ག་དང༌། སྒྲུབ་ཐབས་ཀྱི་ཆོ་གའོ།།    །།ཕྱག་རྒྱ་གསུམ་ནི་རྣམ་སྤྲུལ་པ། །ཕྱག་རྒྱ་དེ་དག་ཡང་དག་བསྟན། །བཟང་པོ་གཙོ་བོ་
ཆེན་པོ་སྟེ། །མཆོག་དང་རབ་མཆོག་ཉིད་ཡིན་ནོ། །ཕྱག་རྒྱ་གྱ་ནིམ་བླ་ན་མེད། འཇིག་རྟེན་འདྲེན་པས་བསྟན་པ་ཡིན། །སྙིང་པོ་དེ་ཉིད་གྱུར་པ་སྟེ། །ཕྱག་རྒྱ་དཀྱིལ་ཆེན་
ལེགས་པར་བསྒྲུབས། །སངས་རྒྱས་བྱང་ཆུབ་ཕྱག་རྒྱ་འདི། །དུས་གསུམ་གཏོགས་པའི་དེ་བཞིན་གཤེགས། །ཀུན་གྱིས་འདི་ནི་བྱིན་གྱིས་བརླབས། །ཕྱག་རྒྱ་དུས་གསུམ་
གཤེགས་པ་ཡི། །དེ་བཞིན་གཤེགས་པས་ཕྱག་རྒྱར་བཏབ། །དེ་བཞིན་སངས་རྒྱས་ཆེན་པོ་པ། །ཐུབ་པ་སྣང་མཛད་ཀྱིས་ཀྱང་བཏབ། །དེ་བཞིན་གཤེགས་པའི་རིགས་དཀྱིལ་
གྱི༑ ༑གསང་ཉིད་ཀུན་ཏུ་བཞུགས་པ་ཡིན། །དེ་ནས་གསང་སྔགས་གསང་བ་ཉིད། །དངོས་གྲུབ་བླ་མེད་བཤད་པར་བྱ། །ཨོཾ་ཨ་མོ་གྷ་ཧྲི་ད་ཡ། པདྨོཥྞཱི་ཥ་ཨཱ་ཀཪྵ་ཡ། སཱ་དྷ་

93-1-97b

ཡ༑ བྷ་ར་སཾ་བྷ་ར། མ་ཧཱ་པདྨེ་སྭཱཧཱ། བསྐུལ་བ་དང༌། སྤྱན་དྲང་བ་དང༌། གཤེགས་སུ་གསོལ་བའི་སྔགས་སོ། །ཨོཾ་པདྨོཥྞཱི་ཥ་ཨ་མོ་གྷ་མཎྜ་ལེ་ཧཱུཾ། དཀྱིལ་འཁོར་སྲུང་བ་དང༌། ཕྱོགས་
བཅིངས་བ་དང༌། མཚམས་བཅད་པ་དང༌། དྲི་ཆབ་དང༌། ཆུ་དང༌། ཡུངས་ཀར་བསྲེས་པ་ལ་ལན་བདུན་བཟླས་བརྗོད་བྱས་པས་བྱའོ། །ཨོཾ་པདྨ་ཤི་ཁ་རེ་ཧཱུཾ། སྤྱི་གཙུག་བཅིང་བ་ཡིན་ཏེ།
ལན་བདུན་བཟླས་བརྗོད་བྱས་པས་སོ། །ཨོཾ་པདྨོཥིཎཱི་ཥ་ཨ་མོ་གྷ་ཛ་ལེ་ཧཱུཾ། ཁྲུས་བྱ་བའི་སྔགས་ཏེ། ཡུངས་ཀར་དང༌། ཆུ་ལ་ལན་བདུན་བཟླས་བརྗོད་བྱས་པས་སོ། །ཨོཾ་བི་མ་ལེ་ཤུདྡྷེ་
ཧཱུཾ༑ ཉེ་རེག་བྱ་བའི་སྔགས་སོ། །ཨོཾ་སཾཙྪ་ད་ཡ་པདྨེ་ཧཱུཾ། གོས་བགོ་བའི་སྔགས་སོ། །ཨོཾ་མི་ལི་མི་ལི་ཤུདྡྷེ་ཧཱུཾ། ལུས་ཡོངས་སུ་སྦྱང་བའི་སྔགས་ཏེ། བའི་རྣམ་ལྔའི་ཆུ་ལ་ལན་བདུན་བཟླས་
བརྗོད་བྱས་པས་སོ། །ཨོཾ་པདྨོ་ཥྞཱི་ཥ་ཨ་མོ་གྷ་ཨ་བྷི་ཥི་ཉྩ་ཨཱ་ཏམ་ཤུདྡྷེ་ཧཱུཾ། དབང་བསྐུར་བའི་སྔགས་ཏེ། དྲེ་ཆབ་ལ་ལན་བདུན་བཟླས་བརྗོད་བྱས་པས་སོ། །ཨོཾ་པདྨ་ཀ་པ་ཙེ། དྲྀ་ཌྷ་བནྡྷ་
ཧཱུཾ་ཛྭ་ལ་སྭཱཧཱ། གོ་ཆའི་སྔགས་ཏེ། ལན་ཉི་ཤུ་རྩ་གཅིག་བཟླས་བརྗོད་བྱས་པས་སོ། །ཨོཾ་བཛྲ་ཨ་དྷིཥྛཱ་ན་པདྨེ་ཧཱུཾ། བྱིན་གྱིས་བརླབ་པའི་སྔགས་སོ། །ཨོཾ་ཛྭ་ལ་པདྨེ་
དྷ་ར་དྷ་ར་ཧཱུཾ། སའི་སྔགས་སོ། །ཨོཾ་པདྨ་ཨ་ཤྲ་ཡ། རུ་ཧ་ཙ་ལ་ཙ་ལ་ཧཱུཾ། གདན་གྱི་སྔགས་སོ། །ཨོཾ་དི་བྱ་པདྨེ་མཾ། མེ་ཏོག་གི་སྔགས་སོ། །ཨོཾ་པདྨ་ཨ་མོ་གྷ་སཾ་བར་ཎི་

93-1-98a

སྭཱཧཱ༑ བདུག་སྤོས་ཀྱི་སྔགས་སོ། །ཨོཾ་པདྨ་གནྡྷ་ཨཱི་ཤྭ་རི་ཧཱུཾ། བྱུག་སྤོས་ཀྱི་སྔགས་སོ། །ཨོཾ་པདྨ་པྲ་ཀརྞྀ་དྷ་ར་ཎི་ས་མེ་སྭཱཧཱ། འབྲས་ཡོས་དང་མེ་ཏོག་
དགྲམ་པའི་སྔགས་སོ། །ཨོཾ་པདྨ་ཛ་ལེ་སུ་གནྡྷ་བ་ཏི་ཧཱུཾ། མཆོད་ཡོན་དབུལ་བའི་སྔགས་སོ། །ཨོཾ་ཤུ་ཀླ་བ་རེ་ར་ས་ཡ་ཤུདྡྷེ་ཧཱུཾ། ལྷ་བཤོས་ཀྱི་སྔགས་སོ། །ཨོཾ་སུ་རུ་སུ་རུ་ཀུམྦྷ་
བ་ཏི་སྭཱཧཱ། གཏོར་མའི་སྔགས་སོ། །ཨོཾ་མ་ཧཱ་པདྨ་ཨ་ཤྲི་ནི་སཱ་དྷ་ཡ་ཧཱུཾ། གཏོར་མ་ཟར་གཞུག་པའི་སྔགས་སོ། །ཨོཾ་ཕ་ལ་བི་ཤུདྡྷེ་པྲ་བ་ར་ཧཱུཾ། འབྲས་བུའི་སྔགས་སོ། །ཨོཾ་བྲ་བ་ར་
པུཥྤེ་ཛ་ཡ་སྭཱཧཱ། ཕྲེང་བའི་སྔགས་སོ། །ཨོཾ་ཛྭ་ལ་ཛྭ་ལ་ཡ་ར་ས་ར་ས་གྲྀ་ཎི་ཧཱུཾ། གཏོར་མ་བཅོས་པའི་སྔགས་སོ། །ཨོཾ་པདྨ་དཱི་པ་ཡ་ཛྭ་ལ་ཧཱུཾ། མར་མེའི་སྔགས་སོ། །ཨོཾ་ས་མ་པདྨ་
བྷུ་བ་ཎེ་ཥུ་ས་ར་ཧཱུཾ། འཇུག་པའི་སྔགས་སོ། །ཨོཾ་པདྨོ་ཥྞཱི་ཥ་ཨ་མོ་གྷ་མུ་ནི་ཧཱུཾ། ཕྱག་བྱ་བའི་སྔགས་སོ། །ཨོཾ་ཙ་ཀྲ་མཎྜ་ལེ་ས་མནྟ་པདྨེ་ཧཱུཾ། བསྐོར་བའི་སྔགས་སོ། །ཨོཾ་ས་མནྟ་
པྲ་ཀིརྞ་པདྨེ་སཾ་བྷ་ར་ཧཱུཾ། མེ་ཏོག་དོར་བའི་སྔགས་སོ། །ཨོཾ་པདྨ་ས་མ་ཡ་ཨུཥྞཱ་ཥི་མ་ཧཱ་ཨ་མོ་གྷ་ས་མ་ཡ་ཧཱུཾ། དམ་ཚིག་གི་སྔགས་སོ། །ཨོཾ་ས་མནྟ་སཱ་དྷ་ར་ཎི་དྷར་པདྨེ་ཧཱུཾ་ཕཊ། སྐྱིལ་
མོ་ཀྲུང་གི་སྔགས་སོ། །ཨོཾ་ཨ་པ་རི་མི་ཏ་ཛྭ་ལ་པདྨེ་ཧཱུཾ། བགྲང་ཕྲེང་གི་སྔགས་སོ། །ཨོཾ་ཤ་ཏ་ས་ཧ་ས་ཛྭ་ལི་ཏ་པདྨེ་དྷ་ར་དྷ་ར་ཧཱུཾ། བཟླས་བརྗོད་ཀྱི་སྔགས་སོ། །ཨོཾ་ས་མནྟ་དྷ་

93-1-98b

རི་ཤ་པདྨེ་ཧཱུཾ། རྨི་ལམ་གྱི་སྔགས་སོ། །ཨོཾ་ས་མནྟ་རཀྵ་ར་ཎི་པདྨེ་ཧཱུཾ། སྲུང་བའི་སྔགས་སོ། །ཨོཾ་ས་མནྟ་མེ་རུ་དྲི་ཌྷ་སྠི་རི་ཧཱུཾ། ར་བའི་སྔགས་སོ། །ཨོཾ་ས་མནྟ། ཛྭ་ལཱ་མ་ལ་གརྦྷེ་ཛྭ་ལ་ཛྭ་ལ་
མ་ཧཱ་པདྨ་ཛྭ་ལེ་ཧཱུཾ། མེའི་སྔགས་སོ། །ཨོཾ་དྷུ་རུ་དྷུ་རུ་པྲ་ས་ར་དྷུ་རི་མནྟྲེ་སྭཱཧཱ། སྦྱིན་སྲེག་གི་སྔགས་སོ། །ཨོཾ་ས་མནྟ་པྲ་ཛྭ་ལི་ཏེ་བུདྡྷེ་ས་མ་ཡ་ཧཱུཾ། སྲེག་བླུགས་ཀྱི་སྔགས་སོ། །ཨོཾ་ས་མནྟ་
ཨ་བ་ལོ་ཀི་ཏེ་གུ་ཧྱེ་བཱ་ཡུ་ཛ་བེ་པདྨ་བི་གི་ནི་སྭཱཧཱ། ནམ་མཁའ་ལ་འགྲོ་བའི་སྔགས་སོ། །ཨོཾ་ཤུ་བྷ་ཤ་སྟ་དྷཱ་རི་ཎི་པདྨ་བྷུ་ཛེ་ཧཱུཾ། མཚོན་ཆའི་སྔགས་སོ། །ཨོཾ་ས་མནྟ་ཨཱ་ཀཪྵི་ཎི་པྲ་ས་ར་གུ་
ཧྱེ་ཧཱུཾ༑ དྲང་བའི་སྔགས་སོ། །ན་མཿཏྲི་བྷུ་བ་ན་ཨཱི་ཤྭ་རཱ་ཡ། ལོ་ཀེ་ཤྭ་ར་ཡ། མ་ཧཱ་ཤྭ་རཱ་ཡ། དྷ་ར་དྷ་ར། ས་མནྟ། ཨ་བ་ལོ་ཀི་ཏ་གུ་ཧྱེ། ཨཱ་གཙྪ་བྷ་ག་ཝཱ་ན་དྷི་རི་དྷི་རི། མ་ཧཱ་བི་རི།
མ་ཎི་ཀ་ན་ཀ་བཛྲ་བཻ་ཌཱུ་ཪྱ་མ་ར་ཀ་ཏ་པདྨ་རཱ་ག་ཨིནྡྲ་ནཱི་ལ་མ་ཧཱ་མུཀྟི་ཀ་བི་བྷུ་ཥི་ཏ་ཤ་རི་ར་མ་ཧཱ་པདྨེ་བྷུ་ཛ། ཨ་མོ་གྷ་པཱ་ཤ་དྷ་ར། ས་མནྟ་ཨ་བ་ལོ་ཀི་ཏ། བ་ར་དཱ་བ་ར་དཱ་ཡ་ཀ། ཛྭ་ལ་ཛྭ་
ལ༑ ས་མནྟ་ཨ་བ་ལོ་ཀི་ཏ། ཨཱ་གཙྪ་ཨཱ་གཙྪ། བྷ་ག་ཝཱ་ན་ཤཱི་གྷྲཾ་ས་མ་ཡ་མ་ནུ་སྨར། བི་བི་དྷ་བེ་ཥ་དྷ་ར། ཡ་མ་བ་རུ་ཎ་ཀུ་བེ་ར་ན་མ་སྐྲྀ་ཏ། ཨཱི་ཤྭ་ར། མ་ཧེ་ཤྭ་ར། པདྨེ་ཤྭ་ར། ལོ་ཀེ་
ཤྭ་ར༑ ཨེ་ཧི་བྷ་ག་ཝཱ་ན། ཤཱི་གྷྲཾ་ཨཱ་གཙྪ། སརྦ་བིདྱ་མཎྜ་ལ། ས་མ་ཡ་མ་ནུ་སྨ་ར། ད་རི་ཤ་ན་སྭ་ར་པ་ན། བི་བི་དྷ་ཏེ་ཛ་དྷ་ར། ས་མནྟ་ར་ཤྨི། ཛྭ་ལ་གརྦྷ་ཤ་རཱི་ར། མ་ཧཱ་ཀཱ་རུ་ཎི་ཀ་

93-1-99a

སཽ་མ་སྱ་མུ་ཁ། པ་རི་པཱུ་ར་ཎ་ཙནྡྲ་མཎྜ་ལ་ན་མཿཙཎྡྲ་ཛ་ཊ་དྷ་ར༑ ཨ་མི་ཏཱ་བྷཱ། མ་ཀུ་ཊ་དྷ་ར། མ་ཧཱ་བྲ་ཧྨཾ་བེ་ཥ་དྷ་ར། ཏྲི་ལོ་ཙ་ན་ཨ་མོ་གྷ་བ་ར་ད། བྷུ་རུ་བྷུ་རུ། མ་ཧཱ་ཀཱ་
རུ་ཎི་ཀ༑ པདྨ་པཱ་ཤཱ་ཨ་བ་ལོ་ཀི་ཏེ་ཤུ་དྡྷ་སྟྭ་བ་ར་ད་ཡ་ཀ །ན་མོསྟུ་ཏེ་སྭཱཧཱ། འཕགས་པ་སྤྱན་རས་གཟིགས་དབང་ཕྱུག་གཤེགས་སུ་གསོལ་བའི་སྔགས་སོ། །རིག་སྔགས་
འདིས་གུ་གུལ་ནག་པོ་ལ་ལན་བརྒྱ་རྩ་བརྒྱད་བཟླས་བརྗོད་བྱས་ནས་འཕགས་པ་སྤྱན་རས་གཟིགས་དབང་ཕྱུག་ལ་བདུག་པར་བྱའོ། །བདུགས་པ་ཙམ་གྱི་མོད་ཉིད་ལ་འཕགས་
པ་སྤྱན་རས་གཟིགས་དབང་ཕྱུག་གི་གཟུགས་ཀྱི་སྟོན་པར་མཛད་ཅིང་མཆོག་ཐམས་ཅད་སྦྱིན་བར་མཛད་དོ། །གལ་ཏེ་མཚམས་མེད་པ་ལྔ་བྱེད་པ་མནར་མེད་པར་གཞོལ་བ་
དེས་ཀྱང་བདུགས་པ་ཙམ་གྱིས་ངེས་པར་སྟོན་པར་མཛད་ན། དགེ་སློང་ཚངས་པ་ལེགས་པར་སྤྱོད་པ། བསམ་པ་དག་པ། དད་པ་ཅན། མོས་པ་ལ་ལྟ་སྨོས་ཀྱང་ཅི་དགོས།
མོད་ཉིད་ལ་རང་གི་གཟུགས་རང་གི་ངོ་བོ་ཡོངས་སུ་དག་པ་མངོན་སུམ་དུ་སྟོན་པར་མཛད་ཅིང༌། མཆོག་ཐམས་ཅད་སྦྱིན་པར་མཛད་ལ། དོན་ཡོད་པ་ཆེན་པོའི་དངོས་གྲུབ་
སྦྱིན་པར་མཛད་དོ། །དྲག་པོ་ལ་བདུགས་ན། གཟུགས་མངོན་སུམ་དུ་མདུན་ན་འདུག་ཅིང༌། འདོད་པ་དང༌། དགོས་པའི་དངོས་གྲུབ་ཐམས་ཅད་སྦྱིན་པར་བྱེད་དོ། །སྲེད་མེད་

93-1-99b

ཀྱི་བུ་ལ་བདུགས་ན། གཟུགས་བརྙན་འགུལ་ཞིང༌། ཚིག་འབྱིན་ལ་ཡིད་ལ་བསམ་པ་ཐམས་ཅད་མངོན་དུ་ཕྱོགས་བར་བྱེད། རྟག་ཏུ་རྗེས་སུ་འབྲང་བར་འགྱུར། སྟོབས་དང༌། ཤུག་
དང༌། བརྩོན་འགྲུས་དང༌། ཕ་རོལ་གནོན་པར་བྱེད་པའི་དངོས་གྲུབ་སྦྱིན་པར་བྱེད་དོ། །མ་མོའི་གནས་སུ་ནག་པོ་ཆེན་པོ་ལ་བདུགས་ན། ནག་པོ་ཆེན་པོ་མ་མོའི་ཚོགས་དང་བཅས་པ་དབང་དུ་
གྱུར་ནས་འདུག་ལ་ལས་དང༌། བྱ་བ་ཐམས་ཅད་གྲུབ་པར་བྱེད། ཐམས་ཅད་དུ་དབང་ཕྱུག་ཆེན་པོ་སྒྲུབ་པར་བྱེད་དོ། །ཚོགས་ཀྱི་དབང་ཕྱུག་ལ་བདུགས་ན། བགེགས་དང་
ལོག་འདྲེན་ཐམས་ཅད་བཅིངས་པར་འགྱུར་རོ། །འདོད་པའི་དབང་ཕྱུག་ལ་བདུགས་ན། སྤང་པ་དང༌། འདུ་བ་དང༌། བར་ཆད་བྱེད་པ་གཞན་གང་ཡིན་པ་དེ་དག་ཐམས་ཅད་
བཅིངས་པར་འགྱུར་ཞིང་མི་སྣང་བར་འགྱུར་རོ། །རྒྱལ་པོའི་སྒོར་བདུགས་ན། རྒྱལ་པོའི་བཙུན་མོའི་འཁོར་དང་བཅས་པ་བཀུག་ནས་དབང་དུ་འགྱུར་ཏེ། ཉེ་བར་གནས་ལ་
འདོད་པ་དང༌། བྱ་བ་ཐམས་ཅད་བྱེད་དོ། །ཉི་མ་ཤར་བའི་ཚེ་ཉི་མར་མངོན་དུ་ཕྱོགས་ནས་བདུགས་ན། ཉི་མ་འབབ་ཅིང་འདོད་པའི་དངོས་གྲུབ་ཐམས་ཅད་སྦྱིན་པར་བྱེད་དོ།།
ཟླ་བ་ཉ་ལ་བདུགས་ན། ཟླ་བ་འབབ་ཅིང་དབང་ཕྱུག་འབྱོར་པ་ཆེན་པོ་སྦྱིན་པར་བྱེད་དོ། །རྣམ་ཐོས་ཀྱི་བུ་ལ་བདུགས་ན། ནོར་བསལ་བ་ཆེན་པོ་སྦྱིན་པར་བྱེད་དོ། །ལྷ་མོ་ཆེན་

93-1-100a

མོ་དཔལ་ལ་ལ་བདུགས་ན། དཔལ་འཐོབ་པར་འགྱུར་རོ། །གདོན་ཐམས་ཅད་ལ་བདུགས་ན། བདུགས་པ་ཙམ་གྱིས་འབབ་ཅིང་ཕྱོགས་བཅུར་འབྲོས་སོ། །ཟིན་
པའམ་མ་ཟིན་པ་ལ་འདུགས་ན། མོད་ལ་འོང་ངོ༌། །དུར་ཁྲོད་ཀྱི་མི་རོ་ལ་བདུགས་ན། རོ་ལངས་ལྡང་བར་འགྱུར་རོ། །ཐོད་པ་ལ་བདུགས་ན། འབབ་ཅིང་གར་བྱེད་གླུ་ལེན་
རྒྱུག་པར་བྱེད་ཅིང་རྦོད་གཏོང་བྱེད་དོ། །རྡོ་རྗེ་ལ་བདུགས་ན། འབར་རོ། །མདུང་རྩེ་གསུམ་པ་ལ་བདུགས་ན། འབབ་པར་བྱེད་དོ། །འཁོར་ལོ་ལ་བདུགས་ན། ནམ་མཁའ་
ལ་འགྲོའོ། །ཐག་པ་ལ་བདུགས་ན། སྦྲུལ་བཞིན་འཁྲིལ་བར་བྱེད། རྫ་མ་དང་བུམ་པ་ལ་བདུགས་ན། འབབ་པར་བྱེད་ཅིང་རང་ཉིད་འགྱུར་བར་བྱེད་ལ་ཕན་ཚུན་འགྲོ་བར་བྱེད་
དོ༑ ༑ལྷུང་བཟེད་ལ་བདུགས་ན། རང་ཉིད་འགྲོ་བར་བྱེད་དོ། །རལ་གྲི་ལ་བདུགས་ན། འབབ་པར་བྱེད་ཅིང་འབར་བར་བྱེད་ལ་རང་ཉིད་འགྲོ་བར་བྱེད་དོ། །དུང་ལ་བདུགས་ནས་
བུས་ན༑ སྒྲ་གང་དུ་གྲགས་པ་དེ་དག་ཐམས་ཅད་དུ་འཐབ་པ་དང༌། འཐབ་མོ་དང༌། རྩོད་པ་དང༌། ་པ་དང༌། ཡམས་ཀྱི་ནད་དང༌། གནོད་པ་དང༌། འགོ་བའི་ནད་དང༌། འཁྲུག་
པ་དང༌། ནད་ཐམས་ཅད་དང༌། ཉོན་མོངས་པ་ཐམས་ཅད་དང༌། སྡིག་པ་དང༌། གདུག་པ་ཐམས་ཅད་དང༌། དགྲ་ཐམས་ཅད་ལས་ཐར་པར་འགྱུར་ཞིང༌། སྒྲིབ་པ་ཐམས་ཅད་

93-1-100b

ཟད་པར་འགྱུར་རོ། །རིམས་ཐམས་ཅད་ལ་བདུགས་ན། རིམས་ཐམས་ཅད་ཞི་བར་འགྱུར་རོ། །རིམས་ཉིན་བཞི་བ་ལ་བདུག་ཅིང་གསང་སྔགས་ཀྱང་རྗེས་སུ་དྲན་ན། རིམས་ཉིན་
བཞི་པ་ཀུ་ཅོ་འདོན་ཅིང་འབྲོས་པར་འགྱུར་རོ། །ཀླུའི་མཚོར་བདུགས་ན། མོད་ཉིད་ལ་ཆར་གྱི་རྒྱུན་ཆེན་པོ་འབབས་པར་བྱེད་དོ། །ཆར་ཆེས་ན་གནས་མཐོན་པོར་བདུགས་ན།
ཆར་ཆེས་པ་གཅོད་པར་བྱེད་དོ། །སྤྲིན་ལ་མངོན་དུ་ཕྱོགས་ནས་བདུགས་ན། གྲང་ལྷགས་དང༌། རླུང་དང༌། སེར་བ་ཐམས་ཅད་གཅོད་པར་བྱེད་ལ། ལོ་གཅིག་གི་བར་དུ་མཚམས་
ཆེན་པོ་བཅད་པར་འགྱུར་རོ། །རི་མཐོན་པོའི་རྩེར་བདུགས་ན། ཕྱོགས་བཞི་ཐམས་ཅད་ཀྱི་ཕ་རོལ་གྱི་དམག་ཚོགས་དང༌། ཕྱིར་རྒོལ་བ་དང༌། ཕས་ཀྱི་དགྲ་ཐམས་ཅད་དང༌།
དཔག་ཚད་སྟོང་གི་བར་དུ་རྨུགས་པ་དང༌། རེངས་པ་དང༌། བཅིངས་པར་འགྱུར་ལ་དཔག་ཚད་སྟོང་གི་བར་དུ་མཚམས་ཆེན་པོ་བཅད་པར་འགྱུར་རོ། །བདག་ཉིད་ལ་བདུགས་
ན༑ སེམས་ཅན་ཐམས་ཅད་ལ་མཆོད་པའི་གནས་ཆེན་པོར་འགྱུར་ལ་སེམས་ཅན་ཐམས་ཅད་དབང་དུ་འགྱུར་རོ། །བུ་མོ་ལ་བདུགས་ན། བག་མར་བླངས་པར་འགྱུར་རོ། །ཚོང་
ཟོང་ལ་བདུགས་ན། རིན་ཆེ་བར་ལོན་པར་འགྱུར་རོ། །བང་བ་ལ་བདུགས་ན། འབྲུ་འཕེལ་བ་མང་པོར་འགྱུར་རོ། །བཏུང་བའི་གནས་སུ་བདུགས་ན། བཏུང་བ་འཕེལ་བ་མང་

93-1-101a

པོར་འགྱུར་རོ། །གོས་ལ་བདུགས་ན། གོས་ཐོབ་པར་འགྱུར་རོ། །མེ་ཏོག་དང་འབྲས་བུ་ལ་བདུགས་ན། གང་ལ་བྱིན་པ་དེ་དག་བདག་ཉིད་དམ་ནོར་གྱི་སྒོ་
ནས་དབང་དུ་འགྱུར་རོ། །ཕྲེང་བ་ལ་བདུགས་ན། གསང་སྔགས་ལན་བདུན་བཟླས་བརྗོད་བྱས་ན་གང་གི་མགོ་ལ་བཅིངས་པ་དེ་ལ་འབབ་པར་བྱེད་ཅིང༌། ཡ་མཚན་བྱུང་བ་དང༌།
འབྱུང་བ་སྨྲའོ། །འཕགས་པ་རྡོ་རྗེ་འཆང་ལ་བདུགས་ན། རིག་སྔགས་ཆེན་པོའི་དངོས་གྲུབ་ཐོབ་པར་འགྱུར་ཞིང༌། འཕགས་པ་རྡོ་རྗེ་འཆང་སྟོན་པར་མཛད་ལ། དགོས་པ་ཐམས་
ཅད་སྒྲུབ་པར་མཛད་དོ། །གནོད་སྦྱིན་མོའི་གཟུགས་བྲིས་པ་ལ་བདུགས་ལ་གསང་སྔགས་ལན་བདུན་དྲན་པར་བྱས་ན། གནོད་སྦྱིན་མོ་འོངས་ནས་འདོད་པ་ཐམས་ཅད་སྦྱིན་
ཞིང་ལས་བྱེད་པར་འགྱུར་ལ་ཇི་སྲིད་འཚོའི་བར་དུ་ཉེ་བར་འདུག་གོ །སྦྱོར་བ་མོ་ལ་བདུགས་ན་།སྦྱོར་བ་མོ་ཐམས་ཅད་དང༌། མཁའ་འགྲོ་མ་ཐམས་ཅད་དབང་དུ་གྱུར་ནས་
ཇི་སྲིད་འཚོའི་བར་དུ་ཉེ་བར་འདུག་གོ །འདོད་རྒུར་སྒྱུར་བའི་གཟུགས་ཅན་མ་ལ་བདུགས་ན། འདོད་རྒུར་སྒྱུར་བའི་གཟུགས་ཅན་མ་འོངས་ནས་ཆུང་མར་བྱའོ། །ཞེས་སྨྲ་ན།
ཇི་སྲིད་འཚོའི་བར་དུ་ཡོ་བྱད་དང༌། ལོངས་སྤྱོད་དུ་བྱ་བ་ཐམས་ཅད་སྒྲུབ་པར་བྱེད་ལ་འདོད་པའི་ཡོན་ཏན་ལྔ་ལ་རྩེ་བས་དགའ་བར་འགྱུར་པ་དང༌། རྣམ་ཐོས་ཀྱི་བུ་ལ་འགྲན་

93-1-101b

པར་འགྱུར་རོ། །དྲིལ་བུ་ལ་བདུགས་ནས་སྒྲ་དཀྲོལ་ན། འཇིགས་པ་ཐམས་ཅད་ལས་ཐར་བར་འགྱུར་ལ། སྲུང་བ་ཆེན་པོ་བྱས་པར་འགྱུར། ཁྱིམ་གྱི་ནང་དུ་དཀྲོལ་ན། འབྱུང་པོ་དང༌།
གནོད་སྦྱིན་དང༌། སྲིན་པོ་དང༌། ཡི་དྭགས་དང༌། བརྗེད་བྱེད་དང༌། གྲིབ་གནོན་ཐམས་ཅད་བྱུང་ནས་ཕྱོགས་བཅུར་འབྲོས་པར་འགྱུར་རོ། །ཨོཾ་ཨ་མོ་གྷ་བཱ་ཤ་པདྨ་ཨུཥྞཱི་ཥ། ཏ་ར་ཏ་ར།
ཨ་བ་ཏ་རཾ་ཏུ། བྷ་བན་གཙྪ་ཏུ། སྭ་བྷཱ་བཱ་ནཱན་།ཏུ་རུ་ཏུ་རུ། མ་ཧཱ་པདྨ་བྷུ་ཛེ་སྭཱཧཱ། སླར་གཤེགས་སུ་གསོལ་བའི་སྔགས་ཏེ། བདུག་སྤོས་གུ་གུལ་དང༌། ཆུ་དང༌། ཡུངས་ཀར་དང་
བསྲེས་པ་ལ་ལན་བདུན་བཟླས་བརྗོད་བྱས་ན། ཐམས་ཅད་དུ་སླར་གཤེགས་སུ་གསོལ་བའི་སྔགས་བྱས་པར་འགྱུར་རོ། །གསང་སྔགས་རིམ་པར་ཕྱེ་བའི་ཆོ་ག་དང༌། སྒྲུབ་པའི་
ཆོ་གའོ༑༑    །།དེ་ནས་ལྷ་མོ་ཆེན་མོ་སྒྲོལ་མ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ག་ལ་བ་དེར་སོང་སྟེ་ཕྱིན་ནས་བྱང་ཆུབ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་ཞབས་ལ་མགོ་བོས་ཕྱག་འཚལ་ནས་ལྷའི་མཆོད་པའི་སྤྲིན་ཆེན་པོས་མཆོད་དེ་ལན་གསུམ་བསྐོར་བ་བྱས་
ནས་མགོ་བཏུད་དེ་ཐལ་མོ་སྦྱར་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བཅོམ་ལྡན་འདས།

93-1-102a

རིག་སྔགས་ཆེན་པོ་འཇིག་རྟེན་དུ་ཆེར་བསྟན་ལགས་སོ། །གསང་བ་ཆེན་པོའི་དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། ཆོ་ག་ཞིབ་མོ་དང༌། དོན་ཡོད་
པའི་ཞགས་པ་པདྨ་གཙུག་ཏོར་གྱི་རིག་སྔགས་ཀྱི་རྒྱལ་པོ་ཆེན་པོའི་སྙིང་པོ་རིག་སྔགས་འཆང་ཐམས་ཅད་ཀྱི་དོན་དང༌། སེམས་ཅན་ཐམས་ཅད་ལ་ཕན་པ་དང༌། བདེ་བར་བགྱི་
བའི་སླད་དུ་ཛམྦུའི་གླིང་དུ་བཞག་ལགས་སོ། །བཅོམ་ལྡན་འདས། བདག་གིས་ཀྱང་དོན་ཡོད་པ་པདྨ་གཙུག་ཏོར་གྱི་རིག་སྔགས་ཀྱི་རྒྱལ་པོ་དེའི་སྙིང་པོ་དང༌། ཆོ་ག་ཞིབ་མོ་དོན་
ཡོད་པར་སྒྲོལ་བ། དྲི་མ་མེད་པ། པདྨ་གཙུག་ཏོར་གྱི་ཞགས་པ་ཞེས་བགྱི་བ་རིག་སྔགས་ཀྱི་རྒྱལ་པོའི་སྙིང་པོ་བཤད་པར་བགྱི་སྟེ། རིག་སྔགས་འཆང་གང་གིས་དྲན་པ་ཙམ་
གྱིས་བདག་བཀུག་ཅིང་གཡར་དྲངས་པར་འགྱུར། རིག་སྔགས་འཆང་གིས་རིག་སྔགས་སྒྲུབ་ཅིང་ཡོངས་སུ་སྤྱོད་པ་ལ་རིམ་གྲོ་བགྱི་བ་དང༌། རིག་སྔགས་འཆང་སྒྲུབ་པའི་དངོས་
གྲུབ་མཆོག་སྩོལ་བར་བགྱི་བ་དང༌། བསམ་པ་ཐམས་ཅད་ཡིད་བཞིན་དུ་ཡོངས་སུ་བསྐང་བར་བགྱི་བ་དེ་དག་གིས་བཅོམ་ལྡན་འདས་ཀྱི་སྤྱན་སྔར་འཁོར་མང་པོ་འདུས་པའི་མངོན་
སུམ་དུ་རིག་སྔགས་ཀྱི་རྒྱལ་པོ་བཤད་པར་བགྱིའོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་ལྷ་མོ་སྒྲོལ་མ་ལ་འདི་སྐད་ཅེས་བཀའ་སྩལ་ཏོ། །ལྷ་མོ་ཆེན་མོ་སྒྲོལ་

93-1-102b

མ༑ རང་གི་རིག་སྔགས་ཀྱི་རྒྱལ་པོ་དེ་བཞིན་གཤེགས་པ་ངའི་བྱིན་གྱི་རླབས་ཀྱི་ཕྱག་རྒྱས་བྱིན་གྱིས་བརླབ་ཀྱི། ཤོད་ཅིག །དེ་ནས་ལྷ་མོ་ཆེན་མོ་སྒྲོལ་མ་བཅོམ་ལྡན་འདས་ཀྱི་སྤྱན་
སྔར་དོན་ཡོད་པར་སྒྲོལ་བ། དྲི་མ་མེད་པ། པདྨ་གཙུག་ཏོར་གྱི་ཞགས་པ་ཞེས་བྱ་བ་རིག་སྔགས་ཀྱི་སྙིང་པོ་སྨྲས་པ། ན་མ་སྟྲཻ་ཡ་དྷྭི་ཀཱ་ནཱཾ། ཏཱ་ཐཱ་ག་ཏཱ་ནཱཾ། ཤཱཀྱ་རཱ་ཛཱ་ཡ་ཨ་དྷིཥྛི་ན་ན་
མསྐྲྀ་ཏཱ་ནཱཾ། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མཿཏཱ་རཱ་ཡ། མ་ཧཱ་དེ་བི། ཨོཾ་ཏཱ་ར་ཎི་ཏཱ་ར་ཎི་ཏཱ་རེ། པདྨ་བི་
བྷུ་ཥི་ཏ་ཏཱ་རེ། མ་ཎི་ཀ་ན་ཀ་བི་ཙི་ཏྲི་ཏ་མཱ་ལ། ཛ་ཊ་མ་ཀུ་ཊ་ནན། དི་ཏ་པདྨེ། དྷུ་རུ་དྷུ་རུ། པདྨ་པཱ་ཤ་བྷུ་ཛེ། ཨ་མོ་གྷ་པཱ་ཤ་ཧསྟེ། ཏཱ་ར་ཡ་བྷ་ག་བ་ཏི། མ་ཧཱ་སིདྡྷི། བ་ར་དེ། ཏུ་རུ་ཏུ་རུ།
མ་ཧཱ་ཏཱ་ར་ཎི་བ་ར་དེ། སཱ་དཱ་ཡ་སཱ་དཱ་ཡ། སིདྡྷེ། ཨ་མོ་གྷ་བ་ར་དེ་སྭཱཧཱ། ཨོཾ་ཨ་མོ་གྷ་པདྨི་ནི་ཏཱ་རེ་སྭཱཧཱ། སྙིང་པོའོ། །ཨོཾ་མ་ཎི་ཏཱ་རེ་ཧཱུཾ། ཉེ་བའི་སྙིང་པོའོ། །བཅོམ་ལྡན་འདས། འདི་
ནི༑ བདག་གི་གསང་སྔགས་ནོར་བུ་རིན་པོ་ཆེ་ཆེན་པོའི་སྙིང་པོ། །དོན་ཡོད་པའི་ཞགས་པ། པདྨ་གཙུག་ཏོར་གྱི་རིག་སྔགས་ཀྱི་སྙིང་པོའི་ཞགས་པ་ཆོ་ག་ཞིབ་མོའི་རིག་སྔགས་
འཆང་བ་རྣམས་ཀྱི་བསམ་པ་ཡོངས་སུ་རྫོགས་པར་བགྱི་བ་དང༌། སེམས་ཅན་ཐམས་ཅད་ལ་མཆོག་སྩལ་བ་རབ་ཏུ་སྩལ་བར་བགྱི་བའི་སླད་དུ་རྗེས་སུ་སྩལ་བ་ལགས་སོ། །

93-1-103a

བཅོམ་ལྡན་འདས། རིག་སྔགས་ཀྱི་རྒྱལ་པོ་འདིའི་ཡོ་བྱད་དང༌། ཆོ་ག་བཤད་པར་བགྱི་སྟེ། དུ་རུ་ཀ་དང༌། གུ་གུལ་དང༌། སྤྲྀག་ཀ་གཅིག་ཏུ་བགྱིས་ལ། གསང་
སྔགས་ཀྱི་སྙིང་པོ་འདིས་ལན་བརྒྱ་རྩ་བརྒྱད་བཟླས་བརྗོད་བགྱིས་ནས་བཅོམ་ལྡན་འདས་བདག་ལ་བདུགས་ན། བདུགས་པ་ཙམ་གྱི་མོད་ལ་བཅོམ་ལྡན་འདས་བདག་དགུག་
པ་དང༌། གཡར་དྲངས་པར་འགྱུར་ལགས་སོ། །བཅོམ་ལྡན་འདས། རིག་སྔགས་འདི་སྒྲུབ་པའི་ཚེ་རང་གི་གཟུགས་ཀྱིས་མདུན་ན་མཆིས་ཤིང་བསམ་པ་ཐམས་ཅད་ཡིད་
བཞིན་དུ་དངོས་གྲུབ་རྗེས་སུ་སྩལ་བར་བགྱི། བགེགས་དང༌། ལོག་འདྲེན་ཐམས་ཅད་བཟློག་པར་བགྱི། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་ཐམས་ཅད་
བཟློག་པར་བགྱི། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་བགྱི། བསམ་པ་ཐམས་ཅད་ཡིད་བཞིན་དུ་རྫོགས་པར་བགྱི། མཆོག་
སྩལ་བར་བགྱི། བདེ་ལེགས་དང༌། དགེ་ལེགས་བསྲུང་བ་དང༌། བསྐྱབ་པ་དང༌། སྦ་བར་བགྱིའོ། །བཅོམ་ལྡན་འདས། མཆིས་ཉལ་བ་ན་བདུག་སྤོས་ཀྱི་རྒྱལ་པོ་འདིས་
བདག་ལ་བདུགས་ཤིང༌། བདག་གི་སྙིང་པོ་ནོར་བུ་རིན་པོ་ཆེ་ཆེན་པོའི་སྙིང་པོ་གསུམ་པོ་དེ་དག་ལན་ཉི་ཤུ་རྩ་གཅིག་བརྗོད་ན། བདུགས་པ་ཙམ་གྱི་མོད་དང༌། དྲན་པ་

93-1-103b

ཙམ་གྱིས་བཅོམ་ལྡན་འདས་བདག་ཉིད་ཀྱི་ངོ་བོ་རང་གི་གཟུགས་ཡོངས་སུ་དག་པ་བསྟན་ཅིང༌། མངོན་སུམ་དུ་མཆིས་པར་བགྱི། མཆོག་ཐམས་ཅད་རྗེས་སུ་སྩལ་བར་བགྱི། བྱུང་
བ་དང་འབྱུང་བའི་བཀའ་མཆིད་བགྱིའོ། །དྲན་པ་ཙམ་གྱི་མོད་ལ་དོན་ཡོད་པ་པདྨ་གཙུག་ཏོར་གྱི་ཞགས་པའི་སྙིང་པོ་འདི་དྲན་པ་ཙམ་གྱིས་བཅོམ་ལྡན་འདས། བདག་རིག་སྔགས་
འཆང་དེའི་མདུན་དུ་མཆིས་ཤིང་བསམ་པ་ཐམས་ཅད་ཡིད་བཞིན་དུ་ཡོངས་སུ་རྫོགས་པར་བགྱི། སྡང་བ་དང༌། སྡིག་པ་ཐམས་ཅད་དང༌། བགེགས་དང་ལོག་འདྲེན་ཐམས་ཅད་སོ་
སོར་བཟློག་པར་བགྱི། དངོས་གྲུབ་ཆེན་པོ་སྒྲུབ་པ་རྗེས་སུ་སྩལ་བར་བགྱི། བཀྲ་ཤིས་ཀྱི་སྒྲ་ཐམས་ཅད་འབྱུང་བར་བགྱི། རིག་སྔགས་ཀྱི་དངོས་གྲུབ་ཐམས་ཅད་རྗེས་སུ་སྩལ་
བར་བགྱི། ཆོ་ག་ཞིབ་མོ་དང༌། དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བའི་དངོས་གྲུབ་ཐམས་ཅད་རྗེས་སུ་སྩལ་བར་བགྱི། བསོད་ནམས་དྲང་བའི་དངོས་གྲུབ་ཐམས་ཅད་རྗེས་སུ་
སྩལ་བར་བགྱི། དུས་མ་ཡིན་པར་འཆི་བ་ཐམས་ཅད་སོ་སོར་བཟློག་པར་བགྱི། སྡིག་པ་དང༌། སྒྲིབ་པ་ཐམས་ཅད་རྣམ་པར་དག་པར་བགྱི། རྟག་ཏུ་རྗེས་སུ་འབྲང་བར་བགྱི།
རྟག་ཏུ་རྒྱུན་མི་འཆད་པར་རིག་སྔགས་འཆང་གི་བགེགས་དང་ལོག་འདྲེན་ཐམས་ཅད་སོ་སོར་བཟློག་པར་བགྱི། ནད་ཐམས་ཅད་བསལ་བར་བགྱིའོ། །བཅོམ་ལྡན་འདས།

93-1-104a

རིག་སྔགས་འཆང་འགུམ་པའི་ཚེ་རྣམ་པར་ཤེས་པ་ཐ་མ་ལ་བབ་པ་སྟེ། བཅོམ་ལྡན་འདས། བདག་གིས་རྟག་ཏུ་མངོན་སུམ་དུ་བསྟན་ཅིང་མདུན་ན་ཉེ་བར་
མཆིས་པར་བགྱི། སངས་རྒྱས་ཡིད་ལ་བགྱིད་པ་ཤིན་ཏུ་དྲན་པས་དུས་ལས་འདའ་བར་བགྱིད་པ་དང༌། ཇི་ལྟར་སྦྲུལ་པགས་པ་བརྗེས་པ་བཞིན་ལུས་བརྗེས་ནས་འཇིག་
རྟེན་གྱི་ཁམས་བདེ་བ་ཅན་གྱི་སྐལ་པ་དང་མཉམ་པར་པདྨ་དག་ལས་བརྫུས་ཏེ་སྐྱེ་ལ་རྒྱན་ཐམས་ཅད་ཀྱིས་བརྒྱན་པ་དང༌། ཚེ་རབས་སུ་ཚེ་རབས་དྲན་པར་འགྱུར། དེ་
བཞིན་གཤེགས་པ་ཐམས་ཅད་ཀྱིས་ཡོངས་སུ་བཟུང་ཞིང་བྱིན་གྱིས་བརླབས་པར་འགྱུར། ལུས་རྡོ་རྗེར་འགྱུར། སངས་རྒྱས་ཀྱི་ཞིང་ཐམས་ཅད་དུ་ཆུད་པར་འགྱུར། ས་བཅུ་
ལ་གནས་པར་ཡང་འགྱུར། ཕྱིར་མི་ལྡོག་པའི་ས་ལ་གནས་པར་ཡང་འགྱུར། དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་པར་ཡང་འགྱུར། དགེ་བའི་རྩ་བ་
ཐམས་ཅད་བསྐྱེད་པར་ཡང་འགྱུར། དེ་བཞིན་གཤེགས་པ་ཐམས་ཅད་མངོན་སུམ་དུ་སྟོན་པར་འགྱུར། བསོད་ནམས་ཀྱི་ཚོགས་ཐམས་ཅད་བསགས་པར་འགྱུར།
སྡིག་པ་དང༌། སྒྲིབ་པ་དང༌། སྡིག་པ་ཐམས་ཅད་ཡོངས་སུ་དག་པར་འགྱུར་རོ། དེ་བཞིན་གཤེགས་པ་ཐམས་ཅད་ཀྱི་དགེ་བའི་རྩ་བའི་དམ་ཚིག་རྟོགས་པ་དང༌། གསང་

93-1-104b

བའི་དཀྱིལ་འཁོར་ཆེན་པོའི་དམ་ཚིག་བྱང་ཆུབ་ཀྱི་སྙིང་པོའི་མཐར་ཐུག་པའི་བར་དུ་འཚལ་བར་འགྱུར་བ་ལགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་
ཤཱཀྱ་ཐུབ་པས་ལྷ་མོ་ཆེན་མོ་སྒྲོལ་མ་ལ་ལེགས་སོ་ཞེས་བྱ་བ་བྱིན་ཏེ། ལྷ་མོ་ཆེན་མོ་ལེགས་སོ་ལེགས་སོ། །རིག་སྔགས་ཀྱི་རྒྱལ་པོ་འདི་ཁྱོད་ཀྱིས་བཤད་པ་མཆོག་ཏུ་ལེགས་
སོ༑ ༑ཆོ་ག་ཞིབ་མོ་འདི་ཡོངས་སུ་རྫོགས་པར་བྱ་བ་དང༌། རིག་སྔགས་འཆང་དེ་ཡང་ཡོངས་སུ་བསྲུང་བའི་ཕྱིར་དང༌། ཡོངས་སུ་བསྐྱང་བའི་ཕྱིར་དང༌། དངོས་གྲུབ་རབ་ཏུ་སྦྱིན་
པའི་ཕྱིར་ཁྱོད་ཀྱིས་ཡོངས་སུ་བསྐྱང་བར་བྱའོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དང༌། རྒྱལ་པོ་ཆེན་པོ་བཞི་དང༌། ཚངས་པ་དང༌། ཁྱབ་འཇུག་དང༌། དབང་
ཕྱུག་ཆེན་པོ་དང༌། ལྷ་རྣམས་ཀྱི་དབང་པོ་བརྒྱ་བྱིན་དང༌། ཚོགས་ཀྱི་བདག་པོ་ནག་པོ་ཆེན་པོ་དང༌། རིག་སྔགས་དང་དཀྱིལ་འཁོར་གྱི་ལྷ་དུ་མ་དང༌། ནོར་བུ་བཟང་པོའི་བུ་དང༌། ལྔ་
རྩེན་དང༌། གར་མཁན་མཆོག་དང༌། སྟོབས་ཅན་དང༌། སྟོབས་པོ་ཆེ་དང༌། ལྗང་སྔོ་དང༌། དུང་ཅན་དང༌། དེ་བཞིན་དུ་འཇིགས་བྱེད་དང༌། དབྱངས་ལྡན་མ་དང༌། དཔེ་མེད་མ་
དང༌། ལྷ་མོ་ཆེན་མོ་དཔལ་དང༌། རལ་པ་གཅིག་མ་དང༌། མེ་ཏོག་ཚེམས་ཏེ། ཐམས་ཅད་འདུས་ནས་མཐུན་པར་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་

93-1-105a

གཡས་བའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་ནས་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། བདག་ཅག་ཀྱང་ཕྱི་མའི་དུས་ཕྱི་མའི་ཚེ་རིག་སྔགས་འཆང་དེ་དང༌། རིག་སྔགས་སྨྲ་བའི་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ།
དགེ་བསྙེན་ནམ། དགེ་བསྙེན་མའམ། གཞན་ཡང་སྐྱེས་པའམ། བུད་མེད་དམ་ཁྱེའུ་འམ། བུ་མོ་གང་ཞིག་དོན་ཡོད་པའི་ཞགས་པ་གཙུག་ཏོར་འདི་སྒྲུབ་པར་བགྱིད་དམ།
ཀློག་པར་བགྱིད་དམ། འདོན་ཏམ། ཐ་ན་མིང་ཙམ་ཡང་འཛིན་པར་བགྱིད་ན། བཅོམ་ལྡན་འདས། དེ་ལ་བདག་ཅག་ཀུན་ནས་མ་གྲུབ་པར་རྟག་ཏུ་རྗེས་སུ་འབྲང་ཞིང་བསྲུང་
བར་བགྱི། ཡོངས་སུ་བསྐྱང་བར་བགྱི། གཟི་བརྗིད་གཞུག་པར་བགྱི། དངོས་གྲུབ་ཆེན་པོའི་བསམ་པ་ཡོངས་སུ་རྫོགས་པར་བགྱི། བསམ་པ་ཐམས་ཅད་ཀྱི་མཆོག་ཡོངས་སུ་
རྫོགས་པར་བགྱི། ཉེས་པར་བགྱིས་པ་ཐམས་ཅད་སོ་སོར་བཟློག་པར་བགྱི། སྡིག་པ་དང༌། སྒྲིབ་པ་ཐམས་ཅད་ཡོངས་སུ་སྦྱང་བར་བགྱི། བྱང་ཆུབ་ཀྱི་སྙིང་པོ་ལ་མཐར་ཐུག་
གི་བར་དུ་རྟག་ཏུ་རྗེས་སུ་འབྲང་བར་བགྱིའོ། །བཅོམ་ལྡན་འདས་ཀྱིས་འདི་སྐད་དུ་གྲོགས་པོ་དག་ལེགས་སོ་ལེགས་སོ། །ཁྱེད་ཀྱིས་བྱ་བ་དེ་ལྟར་ཡིན་ཏེ། རིག་སྔགས་

93-1-105b

ཀྱི་རྒྱལ་པོ་ཆེན་པོ་འདི་ངས་གཏམས་ཤིང་ཡོངས་སུ་གཏད་དོ་ཞེས་བཀའ་སྩལ་ཏོ། །དོན་ཡོད་པའི་ཞགས་པ་པདྨ་གཙུག་ཏོར་གྱི་རྡོ་རྗེ་ཆེན་པོའི་སྙིང་པོ་གསང་བ་རྫོགས་སོ།།    །།
རྣམ་པར་ཐར་པ་ཆེན་པོའི་དཀྱིལ་འཁོར་གྱི་སྙིང་པོ་གསང་བ་བསྟན་པ་བཀླགས་པས་གྲུབ་པ་ཆོ་ག་ཞིབ་མོ་རྒྱས་པ་མཆོག་ཏུ་གསང་བ་མཐའ་དག་རྫོགས་པ་ཡོངས་སུ་རྫོགས་སོ།།    །།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་མིག་མི་འཛུམ་པར་བཅོམ་
ལྡན་འདས་ཀྱི་ཞལ་དུ་བལྟས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདིས་ན་བདག་ལ་པདྨ་ཡངས་པའི་དཀྱིལ་འཁོར་པདྨའི་རིགས་ཀྱི་སྙིང་
པོར་འགྱུར་པ་གསང་བ་དེ་ཁོ་ན་ཉིད་བསྟན་པ་མཆིས་ཏེ། རྣམ་པར་ཐར་པའི་དཀྱིལ་འཁོར་གྱི་གསང་བའི་དོན་ཡོད་པའི་ཞགས་པའི་སྙིང་པོ་ཁྲོ་བོའི་རྒྱལ་པོ་རིག་སྔགས་ཀྱི་རྒྱལ་
པོའི་སྙིང་པོ་བཅོམ་ལྡན་འདས་ཀྱི་སྤྱན་སྔར་ངོ་བོ་ཐ་དད་པ་དང༌། ཕྱག་རྒྱ་ཐ་དད་པ་དང༌། སྔགས་ཐ་དད་པ་དང༌། དཀྱིལ་འཁོར་དང༌། གཟུགས་བྲི་བ་ཡོངས་སུ་བསྒྲག་པར་བགྱི།
སེམས་ཅན་ཐམས་ཅད་རྗེས་སུ་གཟུང་བའི་སླད་དུ་རིག་སྔགས་འཆང་བ་རྣམས་ཀྱི་དེ་ཁོ་ནར་གྱུར་པ་ནི། འདི་ལགས་ཏེ། རིག་སྔགས་འཆང་བ་ཐམས་ཅད་ཀྱི་གནས་གསང་

93-1-106a

བའི་དཀྱིལ་འཁོར་པདྨ་ཡངས་པའི་དམ་ཚིག་དོན་ཡོད་པའི་ཞགས་པ་སྒྲུབ་པའི་ཆོ་ག་རྗེས་སུ་སྩལ་བར་བགྱི་ན། བཅོམ་ལྡན་འདས། དེ་བདག་ལ་གནང་བར་
མཛད་ཅིང༌། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་བྱིན་གྱིས་བརླབ་པ་དང༌། དེ་བཞིན་གཤེགས་པའི་རིགས་དང༌། པདྨའི་རིགས་དང༌། ནོར་བུའི་རིགས་
དང༌། རྡོ་རྗེའི་རིགས་དང༌། སྤྱིའི་དམ་ཚིག་འགྲུབ་པར་འགྱུར། སྤྱིའི་བྱིན་གྱི་རླབས་དང༌། རིག་སྔགས་ཀྱི་རྒྱལ་པོའི་དཀྱིལ་འཁོར་དང༌། གཟུགས་བྲི་བ་དང༌། ཕྱག་རྒྱ་རིམ་
པར་ཕྱེ་བ་ལ་རྗེས་སུ་འཇུག་པར་འགྱུར། ཆོ་ག་ཞིབ་མོ་སྒྲུབ་པ་ཐམས་ཅད་ཀྱི་དངོས་གྲུབ་དེ་ཁོ་ན་ཉིད་དུ་འགྱུར། དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་
དང༌། བྱང་ཆུབ་སེམས་དཔའ་དཀྱིལ་འཁོར་དུ་འཇུག་པའི་དམ་ཚིག་བྱིན་གྱི་རླབས་ཀྱི་དེ་ཁོ་ན་ཉིད་དུ་འགྱུར་ལགས་སོ། །དེ་ནས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་
སྩལ་ཏོ༑ ༑སྙིང་རྗེ་ཆེན་པོ་དང་ལྡན་པ་དོན་ཡོད་པའི་ཞགས་པའི་དམ་ཚིག་རྣམ་པར་ཐར་པ་ཆེན་པོའི་དཀྱིལ་འཁོར་རྣམ་པར་འཕྲུལ་པ། བྱང་ཆུབ་སེམས་དཔའ་ཐམས་

93-1-106b

ཅད་ཀྱི་དམ་ཚིག་དཀྱིལ་འཁོར་ཆེན་པོ་དང༌། ཕྱག་རྒྱ་རིམ་པར་ཕྱེ་བ་ཆོ་ག་ཞིབ་མོ་དེའི་དུས་ལ་དབབ་པར་ཤེས་ན་ཤོད་ཅིག །ངས་བྱིན་གྱིས་བརླབས་ཤིང་རྗེས་སུ་ཡི་རང་ལ་ཕྱག་རྒྱ་
ཆེན་པོས་བཏབ་ནས་བྱིན་གྱིས་བརླབས་སོ། །སྔོན་གྱི་དེ་བཞིན་གཤེགས་པ་གངྒཱའི་ཀླུང་གི་བྱེ་བ་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུའི་དེ་བཞིན་གཤེགས་པ་ཐམས་ཅད་
ཀྱི་བྱིན་གྱི་རླབས་ཀྱིས་བྱིན་གྱིས་བརླབས་སོ། །སེམས་ཅན་ཐམས་ཅད་ཀྱི་དོན་དུ་དེ་ཁོ་ན་ཉིད་ཀྱི་དངོས་གྲུབ་བླ་ན་མེད་པ་ཕྱག་རྒྱ་དང༌། དཀྱིལ་འཁོར་དང༌། དམ་ཚིག་ཆེན་པོར་བྱིན་
གྱིས་བརླབས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཞིན་འཛུམ་ཞིང༌། དེ་བཞིན་གཤེགས་པ་ཐམས་ཅད་ཀྱི་
གསང་བ་རྣམ་པར་ཐར་པའི་དཀྱིལ་འཁོར་རྣམ་པར་འཕྲུལ་པ་བཀོད་པ་དོན་ཡོད་པ་མཐོང་བའི་ཏིང་ངེ་འཛིན་མངོན་སུམ་དུ་བྱས་ནས་ཏིང་ངེ་འཛིན་དེས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ན་སངས་རྒྱས་ཀྱི་ཞིང་ཐམས་ཅད་འོད་ཟེར་གྱིས་སྣང་བར་བྱས། ལྷའི་གནས་ཐམས་ཅད་སྣང་བར་བྱས། ཀླུའི་གནས་ཐམས་ཅད་སྣང་བར་བྱས། གནོད་
སྦྱིན་དང་སྲིན་པོའི་གནས་ཐམས་ཅད་སྣང་བར་བྱས། འབྱུང་པོའི་གནས་ཐམས་ཅད་སྣང་བར་བྱས། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་

93-1-107a

གནས་ཐམས་ཅད་སྣང་བར་བྱས། སའི་འོག་ཏུ་གཏོགས་པ་འོག་ནས་གནས་པ་ཐམས་ཅད་སྣང་བར་བྱས། བར་སྣང་གི་གནས་ནམ་མཁའ་ལ་རྒྱུ་བའི་ལྷ་
རྣམས་སྣང་བར་བྱས་ཤིང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀུན་ནས་གཡོ་བ་ཆེན་པོར་འགྱུར་བ་དང༌། གཡོ་བའི་མཐུ་དེས་དེ་དག་ཐམས་ཅད་བསྐུལ་བར་
གྱུར་ཏོ༑ ༑བསྐུལ་བ་ཙམ་གྱི་མོད་ཉིད་ལ་དེ་དག་ཐམས་ཅད་ལྷགས་ཏེ། རི་གྲུ་འཛིན་ན་འཁོར་མང་པོ་འདུས་པར་མཐུན་པར་ལྷགས་ནས་འཁོད་དོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་འཁོར་མང་པོ་འདུས་པར་མཁྱེན་ནས་དོན་ཡོད་པའི་ཞགས་པའི་ཆ་བྱད་དུ་ཞུགས་ཤིང་བཅོམ་ལྡན་འདས་ཀྱི་
སྤྱན་སྔར་འདུག་ནས་འདི་ལྟར་དེ་བཞིན་གཤེགས་པའི་གསང་བ་ཐམས་ཅད་དུ་རིགས་སྤྱིའི་དམ་ཚིག་གི་ཚུལ་དུ་ཞུགས་ལ། རལ་པའི་ཐོར་ཚུགས་ཀྱིས་བརྒྱན་ཞིང་རྒྱལ་བ་འོད་
དཔག་མེད་ཐོར་ཚུགས་སུ་ཐོགས་པ། ཚངས་པའི་གཟུགས་ཅན་ཕྱག་བཅོ་བརྒྱད་པ་རང་གི་ངོ་བོ་ཞགས་པ་ཐོགས་པ། ཐལ་མོ་སྦྱར་བ། སྐུ་ཕྱེད་ན་ཕྱག་གཡོན་པ་བརྟེན་པ།
མདུང་རྩེ་གསུམ་པ་བསྣམས་པ། རིལ་པ་སྤྱི་བླུགས་དང༌། བགྲང་ཕྲེང་བསྣམས་པ། པདྨ་བསྣམས་པ། པདྨའི་ཕྱག་རྒྱ་བསྣམས་པ། ཡིད་བཞིན་གྱི་ནོར་བུ་དང་རྒྱལ་མཚན་

93-1-107b

བསྣམས་པ། མེ་ཏོག་གི་ཕུར་མ་དང༌། བཱི་ཛ་པཱུ་ར་བསྣམས་པ། དབུགས་འབྱིན་པར་མཛད་པ། རིན་པོ་ཆེའི་ཆར་འབེབས་པར་མཛད་པ། ཐལ་མོ་སྦྱར་བའི་ཕྱག་རྒྱ་མཛད་པ། སྤྱི་བོར་ཕྱག་
རྒྱ་མཛད་པ། དམ་ཚིག་གི་ཕྱག་རྒྱ་མཛད་པ། པདྨ་ཡངས་པའི་ཕྱག་རྒྱ་མཛད་པ། རྡོ་རྗེའི་རིགས་ཀྱི་དམ་ཚིག་གི་ཕྱག་རྒྱ་མཛད་པ། དེ་བཞིན་གཤེགས་པ་དང༌། ནོར་བུའི་ཕྱག་རྒྱ་
མཛད་པ། གཟུགས་ཞི་བ། སྤྱན་གསུམ་པ། མཆོད་ཕྱིར་ཐོགས་པ། གདན་པདྨ། སྐུ་འོད་ཟེར་སྣ་ཚོགས་འབར་བ། སྒྲོལ་མ་བདུན་རྗེས་སུ་འབྲང་བ། ཕ་རོལ་ཏུ་ཕྱིན་པ་བཅུས་བསྐོར་
བ༑ བརྒྱ་བྱིན་དང༌། ཚངས་པ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་པོས་བསྐོར་བ། དབང་ཕྱུག་དང༌། དབང་ཕྱུག་ཆེན་པོ་དང༌། ཚངས་པ་དང༌། ལྷའི་བུ་དང༌། སྲེད་མེད་ཀྱི་བུ་
དང༌། དབང་ཆེན་དང༌། རྒྱ་མཚོ་དང༌། དགའ་བོ་དང༌། ཉེ་དགའ་བོ་འཁོར་དང་བཅས་པ་བཅོམ་ལྡན་འདས་ཤཱཀྱ་ཐུབ་པའི་སྤྱན་སྔར་འཁོད་ནས་མིག་མི་འཛུམ་ཞིང་བཞིན་
འཛུམ་པས། མེ་ཏོག་སྣ་ཚོགས་པ་རྣམས་བཅོམ་ལྡན་འདས་ལ་འཐོར་ཏེ། འདི་ལྟ་སྟེ། མེ་ཏོག་ཤྭ་ལ་དང༌། ཏ་མ་ལ་དང༌། ཙམ་པ་ཀ་དང༌། ཨ་ཏི་མུཀྟ་ཀ་དང༌། ཤོ་ཀཱ་
བརྟ་དང༌། ཁ་བྱེ་འཁྱིལ་བ་དང༌། གནྡྷ་བཪྵི་ཀ་དང༌། མཐོན་ཀ་དང༌། མཐོན་ཀ་ཆེན་པོ་དང༌། ཀ་དམ་པ་དང༌། མདོག་མཛེས་པ་དང༌། སུ་མ་ནྱ་ཀ་དང༌། སྐྱ་སྣར་དང༌། ཆེར་གསལ་

93-1-108a

བ་དང༌། དྲི་མེད་གཟི་བརྗིད་དང༌། དྲི་དགའ་དང༌། རབ་སིམ་དང༌། པ་ལ་ཤ་དང༌། ཟ་བ་དང༌། མ་རཎྜ་ཀ་དང༌། གཟི་བརྗིད་བསིལ་དང༌། དྲི་མེད་དང༌། གཟི་ཡངས་
ལྡན་དང༌། ཤིན་ཏུ་བསྟན་དང༌། ལྷ་དགའ་དང༌། ཡིད་དགའ་དང༌། ཡུ་ཐི་ཀ་དང༌། པདྨ་དང༌། ཀུ་མུ་ད་དང༌། པདྨ་དཀར་པོ་དང༌། ཨུཏྤ་ལ་དང༌། ཨུཏྤ་ལ་དམར་པོ་དང༌། ཏ་
ར་ཎ་གུ་ཧྱ་དང༌། གསེར་དང༌། དངུལ་དང༌། རིན་པོ་ཆེ་རྣམ་པ་སྣ་ཚོགས་ཀྱི་མེ་ཏོག་རྣམས་ཀྱིས་བཅོམ་ལྡན་འདས་ལ་མཆོད་པ་བྱེད་པ་ནི། མངོན་སུམ་དུ་རྣམ་པར་ཐར་པའི་
དཀྱིལ་འཁོར་གསང་བ་དོན་ཡོད་པའི་རྒྱལ་པོ་འདི་སྨྲས་སོ། །དུས་གསུམ་དུ་གཤེགས་ཤིང་བཞུགས་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ༑ ༑དེ་བཞིན་གཤེགས་པ་ཐམས་ཅད་ཀྱི་གསང་བ་རིགས་ཀྱི་དམ་ཚིག་ལ་ཕྱག་འཚལ་ལོ། །རིག་སྔགས་ཀྱི་རྒྱལ་པོ་དོན་ཡོད་པ་རྣམ་པར་ཐར་པའི་དཀྱིལ་འཁོར་རིགས་
དང༌། ཕྱག་རྒྱ་ཐམས་ཅད་ལ་ཕྱག་འཚལ་ལོ། །འདས་པ་དང༌། མ་འོངས་པ་དང༌། ད་ལྟར་བྱུང་བའི་རང་སངས་རྒྱས་དང༌། ཉན་ཐོས་ཀྱི་དགེ་འདུན་ཐམས་ཅད་ལ་ཕྱག་འཚལ་
ལོ༑ ༑ཡང་དག་པར་རྟོགས་པ་རྣམས་ལ་ཕྱག་འཚལ་ལོ། །ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །བློ་གྲོས་ཆེན་པོ་དང་ལྡན་པ་ཤཱ་རདྭ་ཏིའི་བུ་ལ་ཕྱག་འཚལ་

93-1-108b

ལོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་ལ་སོགས་པ་འཕགས་པའི་ཚོགས་ཀྱི་མཆོག་རྣམས་ལ་ཕྱག་འཚལ་ལོ། །འཕགས་པ་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་
ཐུགས་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །དྲང་སྲོང་ཆེན་པོ་དེ་དག་དང༌། འཕགས་པའི་ཚོགས་ཀྱི་མཆོག་དེ་དག་ལ་ཕྱག་འཚལ་
ནས་འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་བྱུང་བ། དོན་ཡོད་པའི་རྒྱལ་པོ་རྣམ་པར་ཐར་པའི་དཀྱིལ་འཁོར་གྱི་སྙིང་པོ་དེ་བཞིན་གཤེགས་པའི་མངོན་སུམ་དུ་
གསུངས་པ་འདི་འཁོར་མང་པོའི་ནང་དུ་བདག་གིས་ད་བཟླའོ། བདག་གི་དགོས་པ་ཐམས་ཅད་གྲུབ་པར་གྱུར་ཅིག །འཇིགས་པ་ཐམས་ཅད་དུ་སྲུང་བར་གྱུར་ཅིག །ཏདྱ་ཐཱ། ཨོཾ་
ཙ་ར་ཙ་ར། ཙི་རི་ཙི་རི། ཙུ་རུ་ཙུ་རུ། མ་ཧཱ་ཀཱ་རུ་ཎི་ཀ །བི་རི་བི་རི། པི་རི་པི་རི། ཙི་རི་ཙི་རི། པ་ར་མ་མ་ཧཱ་ཀ་རུ་ཎི་ཀ །སི་རི་སི་རི། ཙི་རི་ཙི་རི། བི་རི་བི་རི། བི་རི་བི་རི། མ་ཧཱ་པདྨ་ཧསྟ། ཀ་ལ་
ཀ་ལ༑ ཀི་ལི་ཀི་ལི། ཀུ་ལུ་ཀུ་ལུ། མཧཱ་ཤུདྡྷ་སཏྭ། ཨེ་ཧྱེ་ཧི། བུདྡྷྱ་བུདྡྷྱ། དྷཱ་བ་དྷཱ་བ། ཀ་ཎ་ཀ་ཎ། ཀི་ཎི་ཀི་ཎི། ཀུ་ཎུ་ཀུ་ཎུ། པ་ར་མ་ཤུདྡྷ་སཏྭ། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མ་ཧཱ་

93-1-109a

སྠཱ་མ་པྲཱབྟ། ཙ་ལ་ཙ་ལ། སཉྩ་ལ་སཉྩ་ལ། བི་ཙ་ལ་བི་ཙ་ལ། ཨེ་ཊ་ཊ་ཨེ་ཊ་ཊ། བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། ཨེ་ཧྱེ་ཧི་མ་ཧཱ་ཀཱ་རུ་ཎི་ཀ །མ་ཧཱ་བ་ཤུ་པ་ཏི། བེ་ཥ་དྷ་
ར་༑དྷ་ར་དྷ་ར། ས་ར་ས་ར། ཙ་ར་ཙ་ར། ཧ་ར་ཧ་ར། ཧཱ་ཧཱ་ཧཱ་ཧཱ། ཧཱི་ཧཱི་ཧཱི་ཧཱི། ཧཱུ་ཧཱུ་ཧཱུ་ཧཱུ། ཨོཾ་ཀཱ་ར་བྲཧྨ་བེ་ཥ་དྷ་ར། དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ། ཏ་ར་ཏ་ར། ས་ར་ས་ར། པ་ར་པ་ར།
ཙ་ར་ཙ་ར། བྷ་ར་བྷ་ར། རཤྨི་ཤ་ཏ་ས་ཧ་སྲ་པྲ་ཏི། མཎྜི་ཏ་ཤ་རཱི་ར། ཛྭ་ལ་ཛྭ་ལ། ཏ་པ་ཏ་པ། བྷ་ག་ཝན། སོ་མ་ཨཱ་དི་ཏྱ། ཡ་མ་བ་རུ་ཎ་ཀུ་བེ་ར་བྲཧྨ་ཨིནྡྲ་རི་ཥི་དེ་བ་ག་ཎ། ཨ་བྷྱ་རྩི་ཏ་ཙི་ར་
ཎ༑ སུ་རུ་སུ་རུ། ཙུ་རུ་ཙུ་རུ། པུ་རུ་པུ་རུ། མུ་རུ་མུ་རུ། ས་ནད་ཀུ་མ་རཱ། རུ་དྲ་བཱ་ས་བ། བིཥྞུ་དྷ་ན་ད། བཱ་ཡུ་དེ་བ་རི་ཥི་ནཱ་ཡ་ཀ །བི་ནཱ་ཡ་ཀ །བ་ཧུ་བི་བི་དྷ་བེ་ཥ་དྷ་ར། དྷ་ར་དྷ་ར། དྷི་རི་
དྷི་རི༑ དྷུ་རུ་དྷུ་རུ། ཐ་ར་ཐ་ར། གྷ་ར་གྷ་ར། ཡ་ར་ཡ་ར། ལ་ར་ལ་ར། ཧ་ར་ཧ་ར། མ་ར་མ་ར། པ་ར་པ་ར། ཙ་ར་ཙ་ར། བ་ར་བ་ར། བ་ར་དཱ་ཡ་ཀ །ས་མནྟ་ཨ་བ་ལོ་ཀི་ཏེ། བི་ལོ་ཀི་ཏེ།
ལོ་ཀེ་ཤྭ་ར། མ་ཧེ་ཤྭ་ར། མུ་ཧུ་མུ་ཧུ། མུ་རུ་མུ་རུ། མུ་ཡ་མུ་ཡ། མུཉྩ་མུཉྩ། བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་བདག་དང་སེམས་ཅན་ཐམས་
ཅད་འཇིགས་པ་ཐམས་ཅད་དང༌། གནོད་པ་ཐམས་ཅད་དང༌། ཡམས་ཀྱི་ནད་ཐམས་ཅད་དང༌། གདོན་ཐམས་ཅད་དང༌། ནད་ཐམས་ཅད་ལས་སྲུང་དུ་གསོལ། སྲུང་དུ་

93-1-109b

གསོལ༑ གནོད་པ་དང༌། འཆིང་བ་དང༌། རྡེག་པ་དང༌། བསྡིགས་པ་དང༌། རྒྱལ་པོ་དང༌། ཆོམ་རྐུན་དང༌། གནོད་བྱེད་དང༌། མེ་དང༌། ཆུ་དང༌། དུག་དང༌། མཚོན་ལས་ཡོངས་སུ་ཐར་བར་མཛད་
པ༑ ཀ་ཎ་ཀ་ཎ། ཀི་ནི་ཀི་ནི། ཀུ་ཎུ་ཀུ་ཎུ། ཙ་ར་ཙ་ར། ཨིནྡྲི་ཡ། བ་ལ་བོ་དྷྱངྒ། མཱ་ར་ཀ །ཙུ་ཏུ་རཱ་ཪྱ་ས་ཏྱ་ས་མ་པྲ་ཀཱ་ཤཱ་ཀ་ཏ་མ་ཏ་མ། ད་མ་ད་མ། ཤ་མ་ཤ་མ། ས་མ་ས་མ། མ་ཧཱ་
ཏ་མཱན་དྷ་ཀ་ར། བྷི་དྷ་མན། ཥ་ཊ་པཱ་ར་མི་ཏཱ། པ་རི་པཱུ་ར་ཀ །མི་ལི་མི་ལི། ཊ་ཊ་ཊ་ཊ། ཋ་ཋ་ཋ་ཋ། ཊི་ཊི་ཊི་ཊི། ཊུ་ཊུ་ཊུ་ཊུ། ཋི་ཋི་ཋི་ཋི། ཋུ་ཋུ་ཋུ་ཋུ། ཨེ་ཎེ་ཡ་ཙརྨ་ཀྲྀ་ཏ། པ་རི་ཀ་ར།
ཨེ་ཧྱེ་ཧི་མ་ཧཱ་ཀཱ་རུ་ཎི་ཀ་མ་ཧེ་ཤྭ་ར། མ་ཧཱ་བྷུ་ཏ། ག་ཎ་བྷཾ་ཛ་ཀ །ཀུ་རུ་ཀུ་རུ། པ་ར་པ་ར། ཀ་ཊ་ཀ་ཊ། མ་ཊ་མ་ཊ། བི་ཤུདྡྷ་བི་ཥ་ཡ་ནི་པཱ་ས་ནི། མ་ཧཱ་ཀཱ་རུ་ཎི་ཀ །ཤྭེ་ཏ་ཡཛྙོ་པ་
པཱི་ཏ་ཡ། རཏྣ་མ་ཀུ་ཊ། མཱ་ལཱ་དྷ་ར། སརྦ་ཛྙཱ་ཤི་ར་སི་ཀྲི་ཏ། ཛ་ཊཱ་མ་ཀུ་ཊ་མཧཱ་ད་བྷུ་ཏ། ཀ་མ་ལ་ཀྲི་ཏ། ཀ་ར་ཏ་ལ། དྷྱ་ན་ས་མ་དྷི། བི་མོ་ཀྵ། ཨ་པྲ་ཀམྤྱ། པ་ཧུ་ས་ཏྭ། སནྟ་ཏི། པ་རི་
པཱ་ཙ་ཀ །མ་ཧཱ་ཀཱ་རུ་ཎི་ཀ །སརྦ་ཀརྨ་ཨཱ་བ་ར་ཎ་བི་ཤོ་དྷ་ཀ །སརྦ་བྱཱ་དྷི་བ་རི་མོ་ཙ་ཀ །སརྦ་ཨཱ་ཤཱ་བ་པི་པཱུ་ར་ཀ །སརྦ་སཏྭ། སཾ་མཱ་ཤྭཱ་ས་ན་ཀ་ར་ན་མོ་སྟུ་ཏེ་སྭཱཧཱ། ཨོཾ་བྲཧྨ་བེ་ཥ་དྷ་ར། དྷ་
ར་དྷ་ར༑ དྷི་རི་དྷི་རི། དྷུ་རུ་དྷུ་རུ། ས་མནྟ། ཛྭ་ལ་ཨ་མོ་གྷ་ཧཱུཾ། དོན་ཡོད་པའི་སྙིང་པོ་ཨ་ཡི་གེ་གཅིག་པོ་ནི། ཀུན་ནས་གསང་བ། དེ་བཞིན་གཤེགས་པའི་རིགས་ཀྱི་དམ་ཚིག་དང༌། པདྨ་

93-1-110a

ཡངས་པའི་དཀྱིལ་འཁོར་དུ་ཞུགས་པ། རིགས་ཐམས་ཅད་ཀྱི་སྤྱིའི་ཡིན་ཏེ། བཀླགས་པས་གྲུབ་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་ཡི་གེ་གཅིག་པོ་ཀུན་ནས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་གསང་བ་སྤྱིའི་རྣམ་པར་ཐར་པའི་དཀྱིལ་འཁོར་
སྨྲས་པ་ཙམ་གྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རྣམ་པ་དྲུག་ཏུ་གཡོས་ཤིང་ལྷའི་མེ་ཏོག་གི་ཆར་རབ་ཏུ་བབ་ལ། ཀུན་ནས་རིན་པོ་ཆེའི་ཆར་རབ་ཏུ་
བབ་བོ༑ ༑དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་སྟོང་ཀུན་ནས་གཤེགས་ནས་ནམ་མཁའི་དཀྱིལ་ལ་རྫུ་འཕྲུལ་གྱིས་བཞུགས་སོ། །དོན་ཡོད་པའི་རིམ་
པར་ཕྱེ་བའི་སྤྲིན་ལྷའི་རིན་པོ་ཆེའི་སྣ་བདུན་ཕབ་ལ་འབབ་པས་ཁེབས་པ་དང༌། ལྷའི་རིན་པོ་ཆེ་སྣ་བདུན་གྱི་མེ་ཏོག་རྣམས་དང༌། ལྷའི་རྒྱན་དང༌། གོས་སྣ་ཚོགས་པའི་ཆར་བཅོམ་
ལྡན་འདས་དང༌། འཕགས་པ་སྤྱན་རས་གཟིགས་དོན་ཡོད་པའི་རྒྱལ་པོའི་ཚུལ་དུ་ཞུགས་པ་ལ་མཆོད་པ་དང༌། བཀུར་སྟི་བྱ་བའི་ཕྱིར་རབ་ཏུ་ཕབ་བོ། །སངས་རྒྱས་བཅོམ་ལྡན་
འདས་དེ་དག་གིས་ཀྱང་ལེགས་སོ། །ཞེས་བྱ་བའི་སྒྲ་འབྱིན་པར་མཛད། སེམས་ཅན་དག་པ་ཆེན་པོ་ཁྱོད་ཀྱིས་སངས་རྒྱས་འབྱུང་བ་མཆོག་བསྟན་པ་ལེགས་སོ། །འདི་

93-1-110b

ལྟ་སྟེ༑ དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་གསང་བའི་ཕྱག་རྒྱ་དང༌། དཀྱིལ་འཁོར་དང༌། རིག་སྔགས་ཀྱི་གནས་རིམ་པར་ཕྱེ་བ་རྣམ་པར་ཐར་པའི་དཀྱིལ་འཁོར་དང༌།
ཡི་གེ་གཅིག་པའི་རྗེས་སུ་ཞུགས་པ་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་ཉི་མ་གཅིག་ཤར་བ་ཡིན་ནོ། །གང་འདས་པ་དང༌། མ་འོངས་པ་དང༌། ད་ལྟར་བྱུང་
བའི་སངས་རྒྱས་བཅོམ་ལྡན་འདས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྡུལ་ཕྲ་མོ་སྙེད་ཀྱི་སངས་རྒྱས་འབྱུང་བ་རྫོགས་པར་སངས་རྒྱས་འབྱུང་བ་གཅིག་གིས་ཐམས་
ཅད་ཀྱི་རྗེས་སུ་ཞུགས་པ་ཡིན་ཞིང༌། སྙིང་པོ་ཡི་གེ་གཅིག་གི་རྗེས་སུ་ཞུགས་པ་ཡིན་ལ། ཕྱག་རྒྱ་དང༌། དཀྱིལ་འཁོར་རིམ་པར་ཕྱེ་བ་དང༌། དམ་ཚིག་གཅིག་གིས་རྗེས་སུ་ཞུགས་པ་
ཡིན་ནོ༑ ༑དོན་ཡོད་པའི་རྣམ་པར་འཕྲུལ་པ་རྣམ་པར་ཐར་པའི་དཀྱིལ་འཁོར་དེ་བཞིན་གཤེགས་པའི་གསང་བ་བཟང་པོ་འདི་ནི། དོན་ཡོད་པའི་གསང་སྔགས་ཀྱི་ཞགས་པས་དྲངས་
ཤིང་སྐུ་གཅིག་གི་དམ་ཚིག་ལ་བཀོད་པ་ཡིན་ཏེ། དེ་ནས་དོན་ཡོད་པའི་ཞགས་པ་ཞེས་བྱ་བར་བྱིན་གྱིས་བརླབས་སོ། །སྙིང་པོ་ཡི་གེ་གཅིག་པའི་གཟུངས་སྔགས་ནི། རྟག་ཏུ་
བཀླགས་པས་གྲུབ་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པ་ཡིན་ནོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་

93-1-111a

དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། སྙིང་རྗེ་ཆེན་པོ་དང་ལྡན་པ། ལེགས་སོ་ལེགས་སོ། །དེ་ཁོ་ན་ཉིད་སྒྲུབ་པ་
གྲུབ་པ༑ དེ་བཞིན་གཤེགས་པའི་རིགས་སྤྱིའི་དམ་ཚིག་ཐམས་ཅད་གྲུབ་པ། དོན་ཡོད་པའི་ཞགས་པའི་སྙིང་པོ་སྒྲུབ་པ་བཀླགས་པས་འགྲུབ་པ་འདི་ནི། མཆོག་ཏུ་བཟང་བ་
ཡིན་གྱི༑ ཡོན་ཏན་གྱི་ཕུང་པོ་ཤོད་ཅིག། སྙིང་པོ་ཡི་གེ་གཅིག་པ་འདི་ནི། དོན་ཡོད་པའི་ཞགས་པ་སྒྲུབ་པའི་ཆོ་ག་སྒྲུབ་པ་བདེ་བ། བཀླགས་པས་གྲུབ་པ། ཕྱག་རྒྱ་དང༌། དཀྱིལ་འཁོར་
དང༌། སྐུ་གཟུགས་རི་མོ་དང་བཅས་པ་སྒྲུབ་པའི་ཆོ་ག་བླ་ན་མེད་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དོན་ཡོད་པའི་ཞགས་པ་པདྨ་ཡངས་པའི་དཀྱིལ་འཁོར་དང༌། པདྨའི་རིགས་ཀྱི་རྣམ་པར་
ཐར་པའི་དཀྱིལ་འཁོར་དང༌། དེ་ཁོ་ན་ཉིད་ཀྱི་དམ་ཚིག་གསང་བ་ཆེན་པོ་དང༌། རིགས་སྤྱིའི་སྒྲུབ་པ་བཀླགས་པས་འགྲུབ་པ་འདིའི་ཡོ་བྱད་དང༌། ཆོ་ག་བཤད་པར་བགྱི་ཡི།
བཅོམ་ལྡན་འདས་ཀྱིས་བྱིན་གྱིས་བརླབ་ཏུ་གསོལ། བཅོམ་ལྡན་འདས། གང་གིས་དྲན་པ་ཙམ་གྱིས་བདག་མདུན་ན་ཉེ་བར་མཆིས་ཤིང༌། བསམ་པ་ཐམས་ཅད་ཡིད་

93-1-111b

བཞིན་དུ་ཡོངས་སུ་རྫོགས་པར་བགྱི། རིག་སྔགས་ཀྱི་དངོས་གྲུབ་ཐམས་ཅད་རྗེས་སུ་སྩལ་བར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། སྤྱན་རས་གཟིགས་དབང་ཕྱུག་
ལེགས་སོ་ལེགས་སོ། །དེ་ལྟར་ཁྱོད་ཀྱིས་སེམས་ཅན་ཐམས་ཅད་བསྒྲལ་བར་བྱ་ཞིང༌། རིག་སྔགས་འཆང་རྣམས་ཀྱི་དངོས་གྲུབ་དམ་པ་མཆོག་དེ་ཁྱོད་ཀྱིས་རབ་ཏུ་སྦྱིན་པར་གྱིས་
ཤིག །དོན་ཡོད་པའི་ཞགས་པའི་སྙིང་པོ་གསང་བའི་དམ་ཚིག་དང༌། ཡི་གེ་གཅིག་པོ་རིགས་སྤྱིའི་རྗེས་སུ་ཞུགས་པ་དེ་བཞིན་གཤེགས་པས་བྱིན་གྱིས་བརླབས་ཀྱི། ཡོ་བྱད་དང༌།
སྒྲུབ་པའི་ཆོ་ག་ཤོད་ཅིག། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱིས་དབུགས་ཕྱུང་བདག་ཐོས་ནས་
སྙིང་ཤིན་ཏུ་དགའ་སྟེ་ཡོ་བྱད་དང༌། ཆོ་ག་སྨྲས་པ། བཅོམ་ལྡན་འདས་ཀྱིས་མངོན་སུམ་ཉིད་དུ་སྡིག་པ་སྲེག་ཅིང་མ་ལུས་པར་ཟད་པར་བགྱིད་པ། སེམས་ཅན་དམྱལ་བ་རྩ་བ་
ནས་འབྱིན་པའི་དཀྱིལ་འཁོར་གྱི་ཆོ་ག་སྨྲས་པ། དཀྱིལ་འཁོར་གྲུ་བཞིར་བྱས་ནས་སུ། །དབུས་སུ་པདྨའི་འཁོར་ལོ་བྱ། །ཚོན་རྩི་སྣ་ཚོགས་རྣམ་པར་དབྱེ། །པདྨ་ཟེ་བའི་དབུས་སུ་ནི།
སྤྱན་རས་གཟིགས་དབང་བཞུགས་པར་བྱ། །བུམ་པ་བཀང་དང་འཕན་རྣམས་ཀྱིས། །དཀྱིལ་འཁོར་ཀུན་ནས་བརྒྱན་པར་བྱ། །མེ་ཏོག་སྣ་ཚོགས་ལེགས་པར་དགྲམ། །སྤོས་དྲི་

93-1-112a

བཟང་པོས་བསྒོས་པ་ཡི། །མར་མེའི་ཕྲེང་བ་ཀུན་ཏུ་བུད། །མཆོད་ཡོན་ཆུ་དག་གཞག་པར་བྱ། །གུ་གུལ་དང་ནི་ས་ལླ་ཀི །ཨ་ག་རུ་དང་དུ་རུ་སྐ། །བདུག་སྤོས་སྣོད་
བཞི་དག་ནས་བདུག །རིག་སྔགས་འཆང་བ་ཁྲུས་བྱས་ནས། །གོས་གཙང་བགོས་ཏེ་སྨྱུང་བ་ལ། །ཉེ་བར་གནས་ནས་ཚེས་བརྒྱད་དམ། །བཅུ་བཞིའམ་ཚེས་ནི་བཅོ་ལྔ་སྟེ། །ཟླ་བ་
ཡར་གྱི་ངོ་ལ་བསྒྲུབ། །ཤར་དུ་ཁ་བལྟས་འདུག་ནས་སུ། །དོན་ཡོད་ཞགས་པ་དུས་གསུམ་དུ། །ཉི་ཤུ་རྩ་གཅིག་བཟླས་བརྗོད་བྱ། །སྙིང་པོའང་བརྒྱ་རྩ་བརྒྱད་དུ་བཟླས། །ཡི་
གེ་གཅིག་པོ་འབུམ་དུ་ནི། །མཚན་མོ་བར་ཆད་མེད་པར་བཟླས། །སྐྱ་རེངས་ཤར་ནས་འཇིག་རྟེན་དབང༌། །ཟེ་བའི་དབུས་ན་འབར་འགྱུར་ཞིང༌། །འགུལ་འགྱུར་འགུལ་བ་དེ་ཡིས་
ནི༑ ༑དམྱལ་བ་ཆེན་པོ་བཅུ་དྲུག་གི། སྒོ་རྣམས་དག་ནི་དབྱེ་བར་འགྱུར། །དམྱལ་བའི་གནས་ནས་ཤུགས་ཆེན་གྱིས། །གཡོ་ལ་གཡོས་པ་ཙམ་དེས་ནི། །དམྱལ་བའི་ཚོར་ཀུན་རྣམ་
པར་འཇིག །དམྱལ་བ་དེ་ཡང་རྣམ་པར་འཇོམས། །སེམས་ཅན་དམྱལ་བ་དེ་དག་ནི། །ཐར་ནས་ཕྱོགས་བཅུར་རྒྱུག་པ་ཡི། །དམྱལ་བའི་སྡུག་བསྔལ་ཀུན་ལས་གྲོལ། །མཐོ་
རིས་ལམ་དུ་ཞུགས་པར་འགྱུར། །དུད་འགྲོའི་སྐྱེ་གནས་ཀྱི་སྡུག་བསྔལ་ཐམས་ཅད་དུ་དུད་འགྲོ་རྣམས་ལས་ཡོངས་སུ་གྲོལ་བར་འགྱུར། །བདག་ཉིད་ཀྱི་སྒྲིབ་པ་དང༌། སྡིག་

93-1-112b

པ་དང༌། སྡུག་བསྔལ་མི་བཟད་པ་ཐམས་ཅད་མཐར་གཏུགས་པར་ཡོངས་སུ་ཟད་པར་འགྱུར། འཁོར་བའི་སྡུག་བསྔལ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །གལ་ཏེ་སྡིག་པ་ཐམས་
ཅད་ཟད་པར་གྱུར་ན། དེའི་ཚེ་འཕགས་པ་སྤྱན་རས་གཟིགས་དབང་ཕྱུག་གི་སྐུ་མདོག་གསེར་གྱི་མདོག་ཅན་སྟོན་པར་མཛད་ལ་མཆོག་ཐམས་ཅད་སྦྱིན་པར་མཛད་དོ། །དོན་ཡོད་པ་དྲི་མ་
མེད་པའི་ཡེ་ཤེས་རྒྱ་མཚོ་བཀོད་པ་ཞེས་བྱ་བའི་ཏིང་ངེ་འཛིན་ཐོབ་པར་འགྱུར། སྒྲིབ་པ་དང་བྲལ་བ་སེམས་ཅན་གྱི་རྒྱན་རྣམ་པར་དག་པའི་བདག་ཉིད་ཀྱི་ངོ་བོ་ཐོབ་པར་འགྱུར། དེ་བཞིན་
གཤེགས་པ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུ་པོ་རྣམས་མོད་ཉིད་ལ་མངོན་སུམ་དུ་སྟོན་པར་མཛད་ལ། དེ་བཞིན་གཤེགས་པ་དེ་དག་ཐམས་ཅད་
ཀྱི་ཕྱག་གཡས་པ་མགོའི་སྤྱི་བོར་འཇོག་པར་མཛད། བསོད་ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར། དགེ་བའི་རྩ་བ་ཆེན་པོ་ཡོངས་སུ་བཟུང་བར་འགྱུར། འཇིག་རྟེན་པ་ཀུན་
གྱིས་གཅིག་པུ་མཆོད་པ་ཆེན་པོ་བྱས་པར་འགྱུར། གཤིན་རྗེ་དང༌། ཆུ་ལྷ་དང༌། ལུས་ངན་དང༌། ཟླ་བ་དང༌། ཉི་མ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་རང་གི་
གཟུགས་ཀྱིས་མངོན་སུམ་དུ་སྟོན་ཅིང༌། ཉེ་འཁོར་ལ་ཀུན་ནས་སྲུང་བ་དང༌། སྐྱོབ་པ་དང༌། སྦེད་པ་བྱེད་པར་འགྱུར། དངོས་གྲུབ་དང༌། དགོས་པ་ཐམས་ཅད་གྲུབ་པར་འགྱུར།

93-1-113a

གལ་ཏེ་སྡིག་པ་ཐམས་ཅད་ཟད་པར་མ་གྱུར་ན། དེའི་ཚེ་འཕགས་པ་སྤྱན་རས་གཟིགས་དབང་ཕྱུག་གི་སྐུ་མདོག་གསེར་གྱི་ཁ་དོག་ཅན་དུ་མི་མཐོང༌། དེས་
སྒྲིབ་པ་དང༌། སྡིག་པ་མ་ལུས་པར་ཤེས་པར་བྱ་སྟེ། དེ་ཉིད་དུ་བཟླས་བརྗོད་ཀྱི་ཆོ་ག་སྨྱུང་བ་གཉིས་པ་བྱས་པ་དང༌། སྡིག་པ་དང༌། སྒྲིབ་པ་ཐམས་ཅད་རྩ་བ་དང་བཅས་པ་
ཐམས་ཅད་ཕྱུང་བར་འགྱུར་རོ། །གལ་ཏེ་བཟླས་བརྗོད་ཀྱི་ཆོ་ག་སྨྱུང་བ་གསུམ་པ་བྱེད་ན། བཟླས་བརྗོད་ཀྱི་ཆོ་ག་གསུམ་རྫོགས་པ་དང༌། འཕགས་པ་སྤྱན་རས་གཟིགས་
ཀྱི་ཕྱག་གཡས་པ་བརྐྱང་ནས་རིག་སྔགས་འཆང་བཏེག་སྟེ་མོད་ལ་འཇིག་རྟེན་གྱི་ཁམས་བདེ་བ་ཅན་དུ་འོད་དཔག་མེད་ཀྱི་སྤྱན་སྔར་འཇོག་པར་མཛད་ལ་མངོན་སུམ་དུ་
བཞུགས་སོ། །དེ་བཞིན་གཤེགས་པ་ཚེ་དཔག་མེད་ཀྱིས་དབུགས་འབྱིན་པར་མཛད་ཅིང་ཕྱག་སྤྱི་བོར་འཇོག་པར་མཛད་དེ། ཚེ་དཔག་ཏུ་མེད་པར་འགྱུར་རོ། །གལ་ཏེ་སེམས་
ཅན་གཞན་རིགས་ཀྱི་བུའམ། རིགས་ཀྱི་བུ་མོའམ། དགེ་སྦྱོང་ངམ། བྲམ་ཟེའམ། སྐྱེས་པའམ། བུད་མེད་དམ། ཁྱེའུ་འམ། བུ་མོའམ། ཐ་ན་དུད་འགྲོའི་སྐྱེ་གནས་སུ་སོང་
བ་གང་ཞིག་སྡིག་པ་དང༌། སྒྲིབ་པ་ཟད་པར་འདོད་ན། རིག་སྔགས་འཆང་ཁྲུས་བྱས་ལ་གོས་གཙང་མ་བགོས། སྨྱུང་བ་བྱས་པ་དེས་དཀྱིལ་འཁོར་ལ་མངོན་དུ་ཕྱོགས་པར་

93-1-113b

བཞག་ལ་རིག་སྔགས་འཆང་ཆོ་ག་བྱེད་པས་གསང་སྔགས་རྗེས་སུ་དྲན་པར་བྱས་ནས་རྨ་བྱའི་སྒྲོས་བྱབ་པར་བྱའོ། །དེ་ཙམ་གྱིས་ཡོན་ཏན་གྱི་ཁྱད་པར་ཐོབ་པར་འགྱུར་ཏེ། སྡིག་པ་
དང༌། སྒྲིབ་པ་ཐམས་ཅད་ཟད་པར་འགྱུར། ནད་ཐམས་ཅད་དང༌། གདུག་པ་ཐམས་ཅད་དང༌། ན་པ་ཐམས་ཅད་དང༌། མཚམས་མེད་པ་ཐམས་ཅད་ཟད་པར་འགྱུར་ཏེ། ཐེ་ཚོམ་མེད་དོ། །སྒྲིབ་
པ་དང་བྲལ་བ་ཉིད་ཐོབ་པར་འགྱུར་ཞིང་ཚིག་གཟུང་བར་འོས་པར་འགྱུར། ལྷ་ཐམས་ཅད་ཀྱིས་བཟུང་ཞིང་ཀུན་ནས་སྲུང་བར་འགྱུར། དེ་བཞིན་གཤེགས་པའི་གསུང་ཐོབ་པར་འགྱུར།
འཕགས་པ་སྤྱན་རས་གཟིགས་དབང་ཕྱུག་གཟིགས་བཞེད་པར་འགྱུར། ཚེ་རིང་བ་དང༌། སྒྲིབ་པ་དང༌། ནད་དང་བྲལ་བར་འགྱུར། ཚེ་འཕོས་ནས་འཇིག་རྟེན་གྱི་ཁམས་བདེ་བ་ཅན་དུ་
སྐྱེ་བར་འགྱུར། ཚེ་རབས་སུ་ཚེ་རབས་དྲན་པར་འགྱུར། དགེ་བའི་རྩ་བ་བསོད་ནམས་ཀྱི་ཚོགས་ཐམས་ཅད་དང་ལྡན་པར་འགྱུར་ཏེ། སྙིང་རྗེ་དང༌། བྱམས་པ་ཆེན་པོ་ཡིད་ལ་བྱ་བ་རྩེ་
གཅིག་ཏུ་བྱ་ཞིང་སྨྱུང་བ་དང༌། བཟླས་བརྗོད་བྱའོ། །སྡིག་པ་དང༌། སྒྲིབ་པ་ཟད་པར་བྱ་བའི་དཀྱིལ་འཁོར་ཆེན་པོའི་ཆོ་གའོ།    །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་
རྒྱལ་པོ༑ བམ་པོ་བཅུ་བདུན་པ། དེ་ནས་རྟག་ཏུ་བཟླས་པའི་དཀྱིལ་འཁོར་གྱི་ཆོ་ག་བཤད་པར་བྱ་སྟེ། དཀྱིལ་འཁོར་གྱི་ཚད་ཇི་ལྟ་བ་བཞིན་དུ་ལེགས་པར་ཕྱེ་བ། གྲུ་བཞི་

93-1-114a

པ༑ རྒྱར་གཟིངས་ཀྱི་ཚད་ཀྱིས་ཤིན་ཏུ་རྣམ་པར་ཕྱེ་བ་བྱ་སྟེ། དྲིའི་ཚོན་རྩི་རྣམ་པར་བཀྲ་བ་ཀུན་ནས་པདྨའི་ཕྲེང་བ་དང༌། རྡོ་རྗེའི་གེ་སར་ལ་བརྟེན་པའི་དབུས་སུ་
པདྨ་བྱའོ། །རྡོ་རྗེའི་ཐིག་སྐུད་ཀྱིས་ཀུན་ནས་བསྐོར་བའི་དབུས་ཀྱི་པདྨའི་གེ་སར་ལ་འཕགས་པ་སྤྱན་རས་གཟིགས་དབང་ཕྱུག་ཚངས་པའི་ཆ་བྱད་འཛིན་པ་དགོད་པར་བྱའོ། །ཉི་མ་རེ་
རེ་ཞིང་མེ་ཏོག་དང་བདུག་པ་དབུལ་བར་བྱ་ཞིང༌། ཉི་མ་རེ་རེ་ཞིང་ཨ་ག་རུའི་བདུག་པ་དང༌། ཁྲུས་བྱས་གོས་གཙང་མ་བགོས་ཏེ་དོན་ཡོད་རྒྱལ་པོའི་བཟླས་བརྗོད་དང༌། ཕྱག་རྒྱ་
བཅིང་བར་བྱའོ། །ཡི་གེ་གཅིག་པོའི་སྙིང་པོའི་བཟླས་བརྗོད་ཐུན་གསུམ་དུ་ལན་གསུམ་མམ། ལན་བདུན་ནམ། ལན་ཉི་ཤུ་རྩ་གཅིག་ཏུ་བཟླའོ། །ཟས་ངན་པ་བཅུ་ཡོངས་
སུ་སྤང་བར་བྱ་ཞིང༌། སེམས་ཅན་ངན་པ་ཡང་སྤང་བར་བྱའོ། །སྒྲུབ་ཐབས་ཀྱི་དེ་ཁོ་ན་ཉིད་ལས་ཐམས་ཅད་དུ་འཇིག་རྟེན་པའི་བྱ་བ་ཐམས་ཅད་འགྲུབ་བོ། །འཇིགས་པ་ཆེན་པོ་
མི་བཟད་པ་བརྒྱད་པོ་དེ་རྣམས་ལས་གྲོལ་ལོ། །དོན་ཡོད་པའི་རྒྱལ་པོ་དྲན་པས་ནད་ཐམས་ཅད་རྣམ་པར་ཉམས་པར་བྱེད་དོ། །དུག་དང༌། སྦྱར་དུག་དང༌། བྱད་སྟེམས་དང༌།
གདོན་ཐམས་ཅད་དང༌། འཇིགས་པ་དང༌། སྡང་བ་དང༌། སྐྲག་པ་དང༌། རིམས་དང༌། ནད་ཐམས་ཅད་དང༌། ཕོལ་མིག་དང༌། ལྷོག་པ་དང༌། མཚན་པར་རྡོལ་བ་དང༌། གཡན་པ་

93-1-114b

དང༌། རྐང་ཤུ་དང༌། མཛེ་དང༌། མགོ་བོ་ན་བ་དང༌། མིག་ན་བ་དང༌། རྣ་བ་ན་བ་དང༌། སྣ་ན་བ་དང༌། ཁ་ན་བ་དང༌། རྐན་ན་བ་དང༌། མགུལ་ན་བ་དང༌། སྙིང་ན་བ་དང༌། ལྟོ་ན་བ་དང༌། སོ་དང༌།
མཆུན་བ་དང༌། ལག་པ་ན་བ་དང༌། རྩིབ་ལོགས་ན་བ་དང༌། ཆུ་སོ་ན་བ་དང༌། ཕོ་བའི་ནད་དང༌། མ་ཞུ་བ་དང༌། རྐང་པ་ན་བ་དང༌། རྒྱབ་ན་བ་དང༌། ཡན་ལག་དང་ཉིང་ལག་ཐམས་ཅད་
ན་བ་དང༌། ཚད་པ་དང༌། གཞང་ནད་དང༌། གཅིན་ནད་དང༌། གསུད་པ་དང༌། འཁོག་པ་ལ་ལན་གཅིག་བརྗོད་དེ་བྱས་པ་ཙམ་གྱིས་ཐམས་ཅད་སེལ་བར་བྱེད་དེ། མྱུར་དུ་རབ་ཏུ་ཞི་བར་
བྱེད་ཅིང་སྐད་ཅིག་དེ་ཉིད་ལ་ཡང་དག་པར་གནས་པར་བྱེད་དོ། །འཇིག་རྟེན་པའི་བྱ་བ་གཞན་ཐམས་ཅད་འགྲུབ་པར་འགྱུར་རོ། །དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་
ཕྲག་དགུ་བཅུ་རྩ་དགུའི་དགེ་བའི་རྩ་བ་ཉི་མ་རེ་རེ་ཞིང་བསྐྱེད་པར་འགྱུར་རོ། །བསོད་ནམས་ཆེན་པོ་དང་ལྡན་པར་འགྱུར་རོ། །ཚིག་བཙུན་པར་ཡང་འགྱུར་རོ། །འཇིག་རྟེན་ཐམས་
ཅད་ཀྱི་བླ་མར་ཡང་འགྱུར་རོ། །མཆོད་པའི་འོས་ཆེན་པོར་འགྱུར་རོ། །དོན་ཆེ་ཞིང་ཆེ་བ་དག་འོང་བར་འགྱུར་རོ། །དབང་ཕྱུག་དང༌། དཔོན་པོ་ལྷུན་གྱིས་གྲུབ་པ་ཉིད་དུ་རྙེད་དོ། །རྒྱལ་
པོ་དང༌། བཙུན་མོའི་འཁོར་དང༌། གཡོག་ཏུ་བཅས་པས་གཅིག་ཏུ་མཆོད་པར་འོས་པར་འགྱུར་རོ། །ཉི་མ་རེ་རེ་ཞིང་འཕགས་པ་སྤྱན་རས་གཟིགས་དབང་ཕྱུག་མཐོང་བར་འགྱུར་

93-1-115a

རོ༑ ༑རྟག་ཏུ་ཡང་དེ་བཞིན་གཤེགས་པའི་སྐུ་མཐོང་བ་སོ་སོར་ཐོབ་བོ། །སངས་རྒྱས་ཀྱི་ཞིང་ཡང་དག་པར་བརྒྱན་པ་མཐོང་ངོ༌། །ཚེས་བརྒྱད་དང་བཅོ་ལྔ་ལ་
པོ་ཊ་ལ་ཀའི་རི་བེའི་གཞལ་མེད་ཁང་འཕགས་པ་སྤྱན་རས་གཟིགས་དབང་ཕྱུག་གི་གནས་ན་འཕགས་པ་སྤྱན་རས་གཟིགས་དབང་ཕྱུག་བཞུགས་ཏེ་འཁོར་ཆེན་པོ་ལ་ཆོས་
སྟོན་པར་མཛད་པ་དང༌། འོད་དཔག་མེད་བདེ་བ་ཅན་གྱི་གནས་ན་བཞུགས་པ་མཐོང་སྟེ། ཇི་སྲིད་བྱང་ཆུབ་སྙིང་པོའི་བར་དུ་མཐོང་ངོ༌། །འཆི་འཕོས་པ་ན་བསམས་པ་ཉིད་ཀྱི་མོད་
ལ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་ཏེ། རྒྱན་ཐམས་ཅད་ཀྱིས་རྣམ་པར་བརྒྱན་པར་པདྨ་ལས་བརྫུས་ཏེ་སྐྱེ་བར་འགྱུར་རོ། །སྒྲིབ་པ་དང་བྲལ་ཞིང་རྣམ་པར་
འཕྲུལ་པ་བྱིན་གྱིས་རློབ་པ་དོན་ཡོད་པའི་འོད་ཟེར་ཞེས་བྱ་བའི་ཏིང་ངེ་འཛིན་སོ་སོར་ཐོབ་བོ། །ཏིང་ངེ་འཛིན་གང་ཞིག་ཐོབ་པས་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་བྱེ་བ་
ཁྲག་ཁྲིག་བརྒྱ་སྟོང་ཕྲག་སྙེད་ལས་འདས་པའི་དེ་བཞིན་གཤེགས་པ་ཐམས་ཅད་ལ་མངོན་པར་ཕྱག་བྱས་ནས་སེ་གོལ་གཏོགས་པ་ཙམ་ཉིད་ལ་སླར་ཡང་འོང་བ་དེ་ལྟ་བུའི་
ཏིང་ངེ་འཛིན་སོ་སོར་ཐོབ་བོ། །ཏིང་ངེ་འཛིན་གཞན་ཁྲག་ཁྲིག་བརྒྱ་སྟོང་ཕྲག་སོ་སོར་ཐོབ་ཅིང༌། བཟླས་པའི་ཆོ་ག་གཅིག་པུས་ལས་ཐམས་ཅད་སྒྲུབ་པར་འགྱུར་རོ། །ཞེས་

93-1-115b

སོ༑ ༑བཟླས་པའི་དཀྱིལ་འཁོར་ཆེན་པོའི་ཆོ་གའོ། །དེ་ནས་ཁྲུས་ཀྱི་དཀྱིལ་འཁོར་བཤད་པར་བྱ་སྟེ། ཁྲུས་བྱེད་པ་ལ་མཁས་པ་གང་གིས་དྲི་མ་ཐམས་ཅད་སེལ་བར་བྱེད་ཅིང་མཛེས་པ།
སྡིག་པ་ཐམས་ཅད་རྣམ་པར་ཉམས་པར་བྱེད་པ། དངོས་གྲུབ་ཐམས་ཅད་བྱེད་པའི་དེ་ཁོ་ན་ཉིད་བསོད་ནམས་དང་གཟི་བརྗིད་རབ་ཏུ་འཕེལ་བར་བྱེད་པ། ནད་ཐམས་ཅད་སེལ་བར་
གྲུབ་པ༑ སྡིག་པ་དང༌། སྡིག་ཏོ་ཉམས་པར་བྱེད་པ། དེ་བཞིན་དུ་ཟད་པ་དང་ཉམས་པ་བཅོམ་པ། དུག་དང་བྱད་སྟེམས་ཉམས་པ། ནད་ཡུན་རིང་པོ་ཡོངས་སུ་སྤངས་པ། དེ་བཞིན་
དུ་གཅོད་ཡུན་རིང་པོ་དང་རིམས་ཡོངས་སུ་སྤངས་པ་སྟེ། འདི་དག་ཁྲུས་ཀྱིས་འགྲུབ་སྟེ། རིག་སྔགས་གང་ཡིན་པ་དེས་འགྲུབ་པར་དོན་ཡོད་པ་སྤྱན་རས་གཟིགས་དབང་ཕྱུག་གིས་
ཡོངས་སུ་བསྒྲགས་སོ། །བགེགས་ཀྱིས་རེག་པ་གང་ཡིན་པ་དང༌། གྲིབ་གནོན་གྱི་གདོན་མི་བཟད་པས་རེག་པ་གང་ཡིན་པ་དང༌། ཕ་རོལ་གྱི་དམག་ཚོགས་ཀྱི་འཇིགས་པ་མི་བཟད་
པ་དང༌། འཐབ་པ་དང༌། རྩོད་པ་ལ་ཡང་དགྲ་རྣམས་ཀྱིས་ཕམ་པ་དང༌། སྐྱེ་བོ་སྡང་བ་དང༌། གང་གི་འཁྲུག་པའི་གཡུལ་དུ་སོང་བ་དང༌། རྒྱུ་སྐར་གྱིས་བཅོམ་པ་གང་ཡིན་པ་དང༌།
བློའི་སྐྱེ་བ་ཟད་པ་དང༌། མ་ནིང་དང༌། ཉམས་པའི་མ་ནིང་དང༌། དབང་པོ་ཉམས་པའི་བར་གང་ཡིན་པ་རྣམས་དང༌། བུ་མི་འཚོ་བ་གང་ཡིན་པ་རྣམས་ཀྱི་བུ་མཐུན་པར་སྐྱེ་བར་འགྱུར་

93-1-116a

རོ༑ ༑བསད་ཅིང་གཞོམ་པ་ཐོབ་པ་གང་ཡིན་པ་དང༌། འཆིང་བ་དང༌། གསོད་པར་སོང་བ་གང་ཡིན་པ་དང༌། ཆོམ་རྐུན་ནམ། རྐུན་མོའི་ནང་ངམ། གནོད་
སྦྱིན་ནམ། སྲིན་པོའི་ནང་དུ་སོང་བ་གང་ཡིན་པ་དང༌། གཅན་གཟན་གཏུམ་པོའི་ནང་དུ་སོང་བ་གང་ཡིན་པ་དང༌། མཆེ་བ་གདུག་པ་དང༌། དུག་གི་ཁྲོད་དུ་སོང་བས་དུག་
འཇིགས་པ་མི་བཟད་པ་ཟོས་པ་གང་ཡིན་པ་དང༌། ཁྱིམ་རྡིབ་པ་དང༌། གཡང་ས་དང༌། བྱི་བ་ཁ་གདུག་པའི་འཇིགས་པ་རྣམས་དང༌། མི་མངོན་པར་སྡིག་པ་བྱེད་པ་གང་ཡིན་པ་
དང༌། མཚམས་མེད་པ་བྱེད་པ་གང་ཡིན་པ་དང༌། འཕགས་པ་ལ་སྐུར་པ་འདེབས་པ་དང༌། དམ་པའི་ཆོས་སྤོང་བ་འདི་རྣམས་དཀྱིལ་འཁོར་དུ་ཁྲུས་བྱས་པས་ཐམས་ཅད་
ཡང་དག་པར་ཟད་པར་འགྲོ་ཞིང༌། མྱུར་དུ་ཐམས་ཅད་རྣམ་པར་ཉམས་པར་བྱེད་དེ། རྩྭ་རྣམས་མེས་སྲེག་པ་བཞིན་དུ་སྔོན་བསགས་པའི་མི་བཟད་པའི་ལས་འདི་དག་
ཐམས་ཅད་རྣམ་པར་ཉམས་པར་བྱེད་དོ། །འཇིག་རྟེན་ཐམས་ཅད་ཀྱི་བླ་མ་དང༌། རྟག་ཏུ་མཆོད་པར་འོས་པར་འགྱུར་རོ། །ཚེ་ཡུན་རིང་པོར་གནས་ཏེ། རྟག་ཏུ་བདེ་བ་
དང༌། དགའ་བར་བྱེད་དོ། །ཇི་སྲིད་འཚོའི་བར་དུ་ནད་མེད་ཅིང་རིམས་མེད་པ་ཉིད་དུ་གནས་སོ། །བདེ་བླག་ཏུ་བྱ་བ་བྱེད་ཅིང༌། དེའི་སྐྱེ་བ་བདུན་དྲན་པར་འགྱུར་རོ། །ལྷ་

93-1-116b

རྣམས་ཀྱིས་རྟག་ཏུ་སྲུང་བར་བྱེད་ཅིང༌། མཐར་ཐུག་རྟག་ཏུ་དཔལ་འབར་བར་བྱེད་དོ། །སངས་རྒྱས་རྣམས་རྟག་ཏུ་མཐོང་བ་དང༌། རྟག་ཏུ་འཇིག་རྟེན་དབང་ཕྱུག་གི་མཆོག་སྦྱིན་
པར་བྱེད་པ་དང༌། རྟག་ཏུ་མཐོང་པར་འདོད་པ་ཡང་ཐུན་མཚམས་རྟག་ཏུ་མངོན་སུམ་དུ་མཐོང་བས་གནས་པར་བྱེད་དོ། །རྟག་ཏུ་རིག་སྔགས་དང༌། དཀྱིལ་འཁོར་གྱི་ལྷ་དང༌།
རིག་སྔགས་ཀྱི་དངོས་གྲུབ་ཏུ་འགྱུར་ཏེ། རྟག་ཏུ་དཀྱིལ་འཁོར་གྱི་མཆོག་གང་ཡིན་པ་ཡང་སྒྲུབ་པར་བྱེད་དོ། །རྒྱར་གཟིངས་ཀྱི་ཚད་ཀྱི་དཀྱིལ་འཁོར་གྲུ་བཞི་པ་བྱ་སྟེ། ཚོན་སྣ་ཚོགས་
པས་རྣམ་པར་ཕྱེ་བའི་དཀྱིལ་འཁོར་གྱི་མཆོག་བྲི་བར་བྱའོ། །མེ་ཏོག་དང་འབྲས་བུ་སྣ་ཚོགས་པས་བཀྲ་བ། སྒོ་བཞི་ཀུན་ནས་རྣམ་པར་ཕྱེ་བ་དང༌། ལས་རྣམས་ལེགས་པར་ཟིན་
ནས་དབུས་ཀྱི་དཀྱིལ་འཁོར་གྱི་སྙིང་པོར་འཁོར་ལོ་ཡང་དག་པར་བྲིའོ། །པདྨའི་ལྟེ་བ་དང༌། སྙིང་པོ་ཉིད་ཀྱང་འབར་བར་བྱའོ། །ཟུར་དང་ཟུར་རྣམས་སུ་ཞགས་པ་འབར་བ་པདྨ་
ལ་གནས་པ་བྱའོ། །རིག་སྔགས་འདོད་པས་ཁྲུས་དང་གཏོར་མ་དཀར་པོ་ཡང་འདིར་དགོད་པར་བྱའོ། །ཨ་ག་རུའི་བདུག་པ་དབུལ་ཞིང༌། དཀྱིལ་འཁོར་གྱི་ཆོ་ག་ཇི་ལྟ་བ་བཞིན་
དུ་དཀྱིལ་འཁོར་ལེགས་པར་བརྒྱན་པར་བྱའོ། །ལས་གཞན་སྒྲུབ་པ་ནི། རོ་སྣ་ཚོགས་པའི་གཏོར་མས་མཆོད་པར་བྱ་ཞིང་སྣ་ཚོགས་པའི་བདུག་སྤོས་དབུལ་ལོ། །བུམ་པ་

93-1-117a

ཆུས་བཀང་ནས་རྫས་ཀྱི་ཕྱེ་མ་རྣམས་དེར་གཞུག་ཅིང༌། རིན་ཆེན་སྣ་བདུན་བཅུག་སྟེ་དེ་ལ་རྒྱ་དར་གྱིས་བཅིངས་ལ། དོན་ཡོད་ཞགས་པ་བརྒྱ་དང༌།
སྙིང་པོ་ཉིད་ཀྱང་ལན་བརྒྱར་བཟླས་སོ། །ཡི་གེ་གཅིག་པ་བརྒྱ་རྩ་བརྒྱད་དུ་བཟླའོ། །ཙནྡན་དང༌། ས་མཱི་དང༌། སི་རི་ཥ་དང༌། ཧབ་ཤང་ཙིའུ་དང༌། གུར་གུམ་དང༌། ཡུངས་
ཀར་དང༌། པདྨ་གེ་སར་རྣམས་ལེགས་པར་བཏགས་ནས་བུམ་པ་བཀང་བར་བྱ་སྟེ། འདི་རྣམས་ཀྱིས་ཁྲུས་བྱའོ། །ཉེའུ་ཤིང་ཤུ་ཏི་དང༌། བིལ་བ་སྟེ། འདི་རྣམས་ཀྱིས་ཉེད་པ་
དང༌། རྟག་ཏུ་སྔོན་དུ་བྱབ་པར་བྱས་ལ། དེ་ནས་མཁས་པས་ཁྲུས་བྱའོ། །དེ་ནས་སྲུང་བའི་ཆོ་ག་ནི། དོན་ཡོད་རྒྱལ་པོས་བྱའོ། །དེ་ནས་རྩྭ་དུར་བ་བཏིང་ནས་དེ་ལ་སྐྱིལ་མོ་ཀྲུང་
གིས་འདུག་སྟེ་བུམ་པའི་ཆུས་ཁྲུས་བྱ་ཞིང༌། པདྨའི་ཕྱག་རྒྱ་ཡང་བྱེད་དུ་གཞུག་གོ །དེ་ནས་གཙང་མ་གོས་གཙང་མ་བགོས་ཏེ་གཙུག་ཏོར་བཅིང་པར་བྱ་ཞིང༌། སྔོན་དུ་
བཟླས་པ་འབུལ་བ་དང༌། བསྐོར་བ་བྱས་ནས་སྒོ་དང་སྒོ་ནས་ཕྱག་བྱའོ། །ཤར་གྱི་སྒོ་རུ་ཞུགས་ལ་དབུས་ཀྱི་དཀྱིལ་འཁོར་གྱི་སྙིང་པོར་སྐྱིལ་ཀྲུང་གིས་འདུག་ལ། དོན་
ཡོད་པའི་རྒྱལ་པོས་ལན་བདུན་དུ་བྱབ་པར་བྱའོ། །ལག་ཏུ་རྡོ་རྗེ་དང༌། བགྲང་ཕྲེང་གིས་མངོན་པར་དབང་བསྐུར་ཞིང༌། ཆུ་དང༌། ཡུངས་ཀར་དང༌། ཕྱག་རྒྱས་དབང་བསྐུར་

93-1-117b

བར་བྱའོ། །དེ་ནས་དཀོན་མཆོག་གསུམ་ལ་མཆོད་པ་བྱའོ། །འདི་ནི། ཁྲུས་ཀྱི་གཙོ་བོར་འཇིག་རྟེན་དབང་ཕྱུག་གིས་གསུངས་སོ། །སེམས་ཅན་ཐམས་ཅད་ལ་ཕན་པའི་དོན་གྱི་
ཆེད་དང༌། རིག་སྔགས་འཆང་རྣམས་ལ་ཁྱད་པར་དུ་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་དང༌། ལྷ་ཐམས་ཅད་ཀྱིས་མཆོད་པ་དང༌། དོན་ཡོད་པའི་ཕུན་སུམ་ཚོགས་པ་
གདོན་མི་ཟ་བར་བྱེད་དོ། །གང་དང་གང་དུ་ལས་ལ་ངེས་པར་སྦྱར་བ་ཐམས་ཅད་དུ་དོན་ཡོད་པའི་དངོས་གྲུབ་ཐོབ་པར་འགྱུར་ཏེ། ཐམས་ཅད་དུ་འདི་ལ་ཐེ་ཚོམ་མེད་དོ། །སྔགས་
ཀྱི་དངོས་གྲུབ་བླ་ན་མེད་པ་མ་གྲུབ་པ་ཡང་གྲུབ་པར་འགྱུར་ཏེ། དོན་ཡོད་པའི་དངོས་གྲུབ་ཐོབ་ཅིང་འཕྲལ་ཉིད་དུ་འབྲས་བུ་མཐོང་བ་ཡིན་ནོ། །ལུས་ཡོངས་སུ་དག་ཅིང་ཤིན་ཏུ་དྲི་
མ་མེད་པ་དང༌། ལེགས་པར་ཁྲུས་བྱས་པར་དེ་བརྗོད་པར་བྱའོ། །སྡིག་པ་ཐམས་ཅད་ཉམས་པར་བྱེད་པ། ཉོན་མོངས་པ་ཐམས་ཅད་ཟད་པར་བྱེད་པ། ནད་ཐམས་ཅད་ལས་
ཡོངས་སུ་གྲོལ་བར་བྱེད་པ་སྟེ། མདོར་ན་ཐམས་ཅད་དུ་དངོས་གྲུབ་སོ་སོར་རྙེད་ཅིང༌། དཔལ་ཆེན་པོར་ལྷག་པར་འགྲོའོ། །རིག་སྔགས་དོན་དུ་གཉེར་བ་ཐོབ་སྟེ། རིག་སྔགས་
དོན་ཡོད་པའི་དངོས་གྲུབ་ཀྱི་དེ་ཁོ་ན་ཉིད་ལས་བུ་འདོད་པས་ནི། བུ་ཐོབ་བོ། །ནོར་འདོད་པས་ནི། ནོར་ཐོབ་བོ། །དབང་ཕྱུག་འདོད་པས་ནི། དབང་ཕྱུག་ཐོབ་བོ། །མྱུར་དུ་དཔལ་

93-1-118a

འདོད་པས་ནི། དཔལ་ཐོབ་བོ། །མངོན་པར་འདོད་པ་ཐམས་ཅད་འཕྲལ་དུ་ཡོངས་སུ་རྫོགས་པར་བྱེད་དོ། །ཞེས་སོ། །ཁྲུས་ཀྱི་དཀྱིལ་འཁོར་གྱི་ཆོ་གའོ།།    །།
དེ་ནས་ནོར་བུའི་སྒྲུབ་ཐབས་ཀྱི་ཆོ་ག་དང༌། དཀྱིལ་འཁོར་གྱི་ཆོ་ག་བཤད་པར་བྱ་སྟེ། ཡིད་བཞིན་གྱི་ནོར་བུའི་སྒྲུབ་པ་རྨད་དུ་བྱུང་བ། དོན་ཡོད་པའི་ནོར་བུའི་དངོས་གྲུབ་དང༌།
བྱ་བ་ཐམས་ཅད་སྒྲུབ་པར་བྱེད་པ། ཐམས་ཅད་དུ་ལྟུང་བའི་སྡུག་བསྔལ་ལས་བྱུང་བའི་འཇིགས་པ་ཐམས་ཅད་ལས་སྐྱོབ་པར་བྱེད་པ། བསོད་ནམས་ཐོབ་པ་མངོན་པར་
ཐར་པར་བྱེད་པ། མཚོན་ཆ་དང༌། ཁོང་སྒྲིལ་གཅོག་པར་བྱེད་པར་ཐེ་ཚོམ་མེད་དོ། །སྡིག་པ་ཐམས་ཅད་རྣམ་པར་ཉམས་པར་བྱེད་པ། མཚམས་མེད་པ་ཟད་པར་བྱེད་པ།
རྟག་ཏུ་གསོད་པ་མེད་པའི་གནས་ཐམས་ཅད་དུ་སོན་པར་བྱེད་པ། རྟག་ཏུ་འཁྲུགས་པ་དང༌། གཡུལ་ངོ་ལས་རྒྱལ་བ་སྦྱིན་པར་འགྱུར་རོ། །ཆོམ་རྐུན་གྱི་ནང་ནས་གྲོལ་
བར་འགྱུར་ཞིང༌། རྐུན་མོ་ལས་ཀྱང་སྒྲོལ་བར་བྱེད་དོ། །གཅན་གཟན་གཏུམ་པོ་སེངྒེ་དང༌། གླང་པོ་ཆེ་དང༌། དོམ་དང༌། གཟིག་དང༌། དྲེད་དང༌། ཁྱི་དང༌། ཕག་དང༌།
ལྕེ་སྤྱང་རྣམས་ལས་ནོར་བུའི་རྒྱལ་པོ་གང་དུ་གནས་པའི་མོད་ལ་ཐམས་ཅད་དུ་སྒྲོལ་བར་བྱེད་དོ། །དུག་དང༌། སྦྲུལ་ཐམས་ཅད་དམ། མཆེ་བ་གདུག་པ་དང༌། སྦྲུལ་

93-1-118b

གོ་ན་ས་དང༌། བ་ཏ་ས་ནཱ་བྷ་དང༌། དུག་ཉིད་དང༌། དུག་ཤྲིངྒ་དང༌། དུག་མུ་སྟ་ཀ་ཉིད་དང༌། དར་དའི་དུག་དང༌། ལུས་ལ་བྱས་པ་དང༌། མི་བཟད་པའི་དུག་དང༌། དུག་ཧ་ལ་ཧ་ལ་དང༌།
སྡིག་པ་ལ་སོགས་པ་གང་ཡིན་པ་དང༌། མཐོང་བའི་དུག་གང་ཡིན་པ་དང༌། དབུགས་ཀྱི་དུག་མི་བཟད་པ་གང་ཡིན་པ་དང༌། རེག་པའི་དུག་འཇིགས་པ་དང༌། འཇོག་པོས་ཀྱང་ཟིན་
པ་དང༌། གཞན་ཡང་སྲོག་ཆགས་མི་བཟད་པ་རྣམ་པ་སྣ་ཚོགས་པའི་དུག་མི་བཟད་པ་རྣམས་དཀྱིལ་འཁོར་མཐོང་བ་ཙམ་དང༌། ནོར་བུ་རེག་པ་ཙམ་གྱིས་དེ་རྣམས་ཐམས་
ཅད་འཕྲལ་དུ་དུག་མེད་པར་འགྱུར་རོ། །གལ་ཏེ་གང་གར་འབབ་པའི་དུག་འཐུངས་ཀྱང་འཕྲལ་དུ་འཇོམས་པར་བྱེད་དོ། །ནམ་མཁའ་ལྡིང་གིས་སྦྲུལ་ཉིད་དང་ཀླུ་བཞིན་ནོ།།
མེས་མི་འཚིག་གོ། སླར་ཡང་ཆུས་འཁྱེར་བར་མི་འགྱུར་རོ། །བྱི་བ་ཁ་གདུག་པའི་འཇིགས་པ་མི་འབྱུང༌། དེ་ལ་རྒྱལ་པོ་ཁྲོ་བར་མི་བྱེད་དོ། །ནམ་ཡང་ཕྱིར་རྒོལ་བ་དང༌། དགྲ་
དང༌། འཐབ་མོ་དང༌། འཁྲུལ་འཁོར་བྱེད་པ་དང༌། སྡང་པ་གང་ཡིན་པ་དེ་རྣམས་མེད་དེ། ཆོ་ག་འདི་ནི། མཆོག་གོ །དུག་དང༌། བྱད་སྟེམས་དང༌། ཕྱེ་མའི་སྦྱོར་བ་ལ་སོགས་
པ་ཐམས་ཅད་སྐད་ཅིག་དེ་ལ་ཉམས་པར་བྱེད་དོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཡི་དྭགས་དང༌། སྐེམ་བྱེད་དང༌། བརྗེད་བྱེད་དང༌། གསང་བ་པ་དང༌། བགེགས་

93-1-119a

དང༌། ལོག་འདྲེན་རྣམས་དཀྱིལ་འཁོར་མཐོང་བ་ཙམ་དང༌། ནོར་བུ་བཟུང་བ་ཉིད་ཀྱིས་ཐམས་ཅད་འབྲོས་པར་བྱེད་དེ། འདི་ལ་ཐེ་ཚོམ་མེད་དོ། །འདི་ཐམས་ཅད་
ཀྱིས་ཐུན་མོང་དུ་ནོར་བུའི་དཀྱིལ་འཁོར་མཐོང་བ་ལ། བསམ་པ་གང་ཡིན་པའི་བསམ་པ་དེ་ཐམས་ཅད་ཡིད་ལ་དོན་དུ་གཉེར་བར་བྱ་བ་གང་ཡིན་པ་རྣམས་ཀྱང་ནོར་བུ་བཟུང་བ་
ཉིད་ལ་ཐམས་ཅད་མྱུར་དུ་ཕུན་སུམ་ཚོགས་པར་བྱེད་དོ། །ཚེ་འཕེལ་བ་དང༌། སྔགས་ཀྱི་དངོས་གྲུབ་བླ་ན་མེད་པ་འགྲུབ་བོ། །བཀྲ་ཤིས་པ་དང༌། དམ་པ་དང༌། བསོད་ནམས་དང༌།
དག་པ་དང༌། སྡིག་པ་ཉམས་པ་དང༌། རྨི་ལམ་ངན་པ་ཉམས་པ་དང༌། འཕྲལ་དུ་རྨི་ལམ་བཟང་པོར་བྱེད་པ་ཉིད་དང༌། རྟག་ཏུ་སངས་རྒྱས་དང༌། བྱང་ཆུབ་སེམས་དཔའ་མཐོང་
བ་དང༌། རྟག་ཏུ་ལྷ་རྣམས་འགུགས་པ་ཉིད་དང༌། རྟག་ཏུ་འབྱོར་པ་ཐམས་ཅད་བྱེད་པ་དང༌། རྟག་ཏུ་ཟླ་བ་ཉ་བ་ལྟར་འོད་ཟེར་འབར་བས་རྣམ་པར་མཛེས་པ་དང༌། ཚིག་བཙུན་
པ་དང༌། རྟག་ཏུ་དགའ་བ་དང༌། ཐམས་ཅད་དུ་མཆོད་པར་བྱ་བའོ། །དེ་ནས་རིག་སྔགས་འཆང་གིས་རྫས་ཀྱི་སྦྱོར་བ་བྱ་སྟེ། ཆ་མཉམ་པར་ལེགས་པར་ཕྱེ་ལ་གཙོ་བོའི་རྗེས་
སུ་འབྲང་བར་བྱའོ། །འདི་ལྟ་སྟེ། རྒྱལ་བ་དང༌། རྣམ་པར་རྒྱལ་བ་དང༌། ནཱ་ཀུ་ལི་དང༌། དྲིའི་ནཱ་ཀུ་ལི་དང༌། ཨ་རུ་ར་དང༌། ལག་པ་དང༌། དབང་པོ་ལག་པ་དང༌། དྲིའི་པྲི་ཡང་

93-1-119b

ཀུ་དང༌། རྒྱ་སྤོས་དང༌། འཁོར་ལོ་དང༌། འཁོར་ལོ་ཆེན་པོ་དང༌། ཁྱབ་འཇུག་གནོན་པ་དང༌། སོ་མ་རཱ་ཛ་དང༌། སུ་ན་ན་ད་དང༌། པདྨ་གེ་སར་དང༌། མ་ལ་ཡའི་ཙནྡན་ན་ལ་ད་དང༌། གུར་གུམ་དང༌།
བ་བླ་དང༌། ཨུཏྤ་ལ་སྔོན་པོ་དང༌། ཀླུ་ཤིང་གི་མེ་ཏོག་དང༌། ཙམ་པ་ཀའི་མེ་ཏོག་དང༌། པ་ཊཱ་དང༌། བྲག་སྐྱེས་དང༌། སྤང་སྤོས་དང༌། ས་མཱ་མ་ཀ་རྣམས་མཉམ་པར་བྱས་ཏེ་ཕྱེ་མ་ཞིབ་མོར་
ལེགས་པར་བཏགས་ལ་པུ་ཤེལ་ཙི་དང༌། ཙནྡན་གྱི་ཆུས་སྦྲུས་ཏེ་ཟངས་ཀྱི་སྣོད་དུ་བཞག་ལ། ཁྲུས་ཀྱི་དཀྱིལ་འཁོར་གྱི་སྟེང་དུ་བཀོད་དེ་དོན་ཡོད་ཞགས་པའི་སྙིང་པོ་བརྒྱ་རྩ་བརྒྱད་
བཟླས་ནས་སྙིང་པོ་བརྒྱ་རྩ་བརྒྱད་ཉིད་དང༌། ཡི་གེ་གཅིག་པ་འབུམ་དུ་བཟླས་པས་རྫས་ཀྱི་སྣོད་འབར་བར་བྱེད་དོ། །དེ་ནས་ནོར་བུ་མགོ་བོ་ལ་བཅིངས་པའམ། ལག་པ་ལ་བཅིངས་
ལ་གཟུང་བར་བྱ་སྟེ། མཆོག་ཏུ་སྐལ་པ་བཟང་པོ་ཐོབ་ཅིང༌། དབང་ཕྱུག་གི་མཆོག་དང༌། དཔོན་པོ་ཐོབ་བོ། །རྗེ་རིགས་བུ་མེད་པས་ཀྱང་མི་དང་ནོར་འཕེལ་བར་འགྱུར་རོ། །རྒྱལ་པོ་དང༌།
དགྲ་རབ་ཏུ་འཇོམས་ཤིང་།སྲུང་བའི་མཆོག་ཏུ་རྙེད་པར་དཀའ་བ་སྟེ། ནོར་བུ་གང་དུ་གནས་པ་དེར་གློག་གི་གནོད་པ་མེད་དོ། །དེར་བྱི་བ་ཁ་གདུག་པའི་འཇིགས་པ་དང༌། གཡོ་
བ་མི་འབྱུང་ངོ༌། །ནོར་བུའི་རྒྱལ་པོ་གང་དུ་གནས་པའི་གནས་འདི་མཆོད་རྟེན་དུ་བཀུར་རོ། །སུམ་ཅུ་རྩ་གསུམ་ན་གནས་པའི་ལྷ་རྣམས་ཀྱིས་རྟག་ཏུ་སྲུང་བར་བྱེད་ཅིང༌། རྟག་ཏུ་

93-1-120a

ཡང་རྒྱལ་པོ་ཆེན་པོ་བཞི་དང༌། ལག་ན་རྡོ་རྗེ་སྟོབས་པོ་ཆེས་རྟག་ཏུ་ཡང་སྲུང་ཞིང༌། དུས་རྟག་ཏུ་རྗེས་སུ་འབྲང་བར་འགྱུར་ཏེ། ཐེ་ཚོམ་མེད་དོ། །དཀྱིལ་འཁོར་
བཤད་པར་བྱ་སྟེ། རྒྱར་གཟིངས་ཀྱི་ཚད་ཀྱི་ལོགས་བཞི་པ། ཟུར་བཞི་པ། ཤིན་ཏུ་བཅགས་པ། ལེགས་པར་སྦྱར་བ་མཆོག་ཏུ་མཛེས་པ་བྱའོ། །ཁོར་ཡུག་ཏུ་མེ་ཏོག་སྣ་ཚོགས་
ཀྱི་མགོ་ལྕོགས་ཀྱི་བཀྲ་བ་བྲིས་ལ་ཤར་གྱི་སྒོ་རྣམ་པར་ཕྱེ་སྟེ་དབུས་ཀྱི་དཀྱིལ་འཁོར་གྱི་པདྨ་རྡོ་རྗེའི་དཀྱིལ་འཁོར་གྱིས་ཡོངས་སུ་བསྐོར་པའི་དབུས་ཀྱི་པདྨའི་གེ་སར་ལ་ཡང་
འཇིག་རྟེན་དབང་ཕྱུག་དགོད་པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་རྫས་ཀྱི་སྣོད་གཞག་པར་བྱ་ཞིང་མེ་ཏོག་གཅལ་དུ་བཀྲམ་པར་བྱ་ལ། དཀྱིལ་
འཁོར་བརྒྱན་པར་བྱ་སྟེ། དྲི་དང༌། ཡོན་ཆབ་དབུལ་བར་བྱ་ཞིང༌། ཙནྡན་གྱི་བདུག་པ་བསྲེག་གོ། ཉིན་མཚན་དུ་གོས་གཙང་མ་བགོ་ཞིང་བཅིང་བར་བྱ། ཤིན་ཏུ་དྲི་མ་མེད་པའི་
སེམས་སུ་འགྱུར་བར་བྱ། བྱམས་པ་དང༌། སྙིང་རྗེ་མཆོག་ཏུ་འགྱུར་བར་བྱ་ཞིང༌། དེ་ནས་ནོར་བུའི་རྫས་བསྒྲུབ་བོ། །ཞེས་སོ། །ནོར་བུའི་དཀྱིལ་འཁོར་གྱི་ཆོ་གའོ།།    །།
དེ་ནས་ལྡོང་རོས་ཀྱི་མིག་སྨན་གྱི་ཆོ་གའི་དཀྱིལ་འཁོར་བཤད་པར་བྱ་སྟེ། རྒྱར་གཟིངས་ཀྱི་ཆེས་མཐར་ཐུག་པས་དཀྱིལ་འཁོར་གྲུ་བཞི་པ་བྱས་ཏེ་དྲི་སྣ་ཚོགས་དང༌། རྣམ་

93-1-120b

པར་བཀྲ་བའི་རིག་སྔགས་འཆང་ནི། གྲ་རྣམས་སུ་མཁས་པས་བྲི་བར་བྱའོ། །དབུས་ཀྱི་དཀྱིལ་འཁོར་གྱི་སྙིང་པོར་པདྨ་འདབ་མ་ཕྱེད་ཁ་བྱེ་བའོ། །ལག་པ་གཉིས་ཀྱི་དབུས་
སུ་པདྨ་གེ་སར་རྒྱས་པ་འཆང་བའོ། །ཤར་གྱི་སྒོ་རྣམ་པར་ཕྱེ་བ་བྱ་སྟེ། ལྡོང་རོས་དངུལ་གྱི་སྣོད་དུ་བཞག་ནས་དཀྱིལ་འཁོར་དུ་པདྨའི་སྟེང་དུ་དགོད་པར་བྱའོ། །སྣོད་ཀྱི་ཁོར་ཡུག་ཏུ་
དར་དམར་པོའི་གོས་བཟང་པོས་གཡོགས་པར་བྱའོ། །ཡང་ན་པདྨའི་འདབ་མའམ། ཡང་ན་བྱང་ཆུབ་ཤིང་གི་འདབ་མའམ། ཡང་ན་ཤིང་འཛམ་བུའི་འདབ་མས་གཡོགས་
པར་བྱའོ། །ཨ་ག་རུའི་བདུག་པ་དབུལ་བར་བྱའོ། །འཕགས་པ་སྤྱན་རས་གཟིགས་དབང་ཕྱུག་དོན་ཡོད་ཞགས་པའི་གཟུགས་འཛིན་པ་པདྨའི་འདབ་མའི་དྲུང་དུ་དགོད་པར་
བྱའོ༑ ༑མེ་ཏོག་དང་དྲིས་མཆོད་པར་བྱ། རིག་སྔགས་འཆང་གིས་དཀར་གསུམ་ཟོས་ལ་འཕགས་པའི་ཡན་ལག་བརྒྱད་ཀྱི་བསྙེན་གནས་སུ་འགྱུར་བར་བྱའོ། །ཡང་ན་ཉིན་མཚན་
དུ་སྨྱུང་བར་གནས་པར་བྱ། ཟླ་བ་ཡར་ངོའམ། ཚེས་བཅོ་ལྔའི་ཉའམ། ཚེས་བཅུ་བཞིའམ། ཚེས་བརྒྱད་ལ་གཙང་མར་ཁྲུས་བྱས་ཏེ་གོས་གཙང་མ་བགོ་བར་བྱ། དོན་ཡོད་ཞགས་
པའི་སྙིང་པོ་བརྒྱ་རྩ་བརྒྱད་བཟླ་ཞིང༌། སྙིང་པོ་བརྒྱ་རྩ་བརྒྱད་ཀྱང་བཟླ་བར་བྱ། ཡི་གེ་གཅིག་པ་སྟོང་ཕྲག་བཅུར་བཟླས་ལ། དཀྱིལ་འཁོར་ཉེ་བར་སྤྲས་ཤིང་མེ་ཏོག་དང༌།

93-1-121a

བདུག་པ་དང༌། དྲི་དང་མར་མེ་དང༌། གཏོར་མ་དབུལ་བར་བྱའོ། །དེ་ནས་ཡུངས་ཀར་ལ་ལན་ཉི་ཤུ་རྩ་གཅིག་བཟླ་བར་བྱ་སྟེ། དཀྱིལ་འཁོར་གྱི་སྟེང་དུ་འཕང་
བར་བྱའོ། །འཕངས་པ་ཙམ་གྱི་མོད་ལ་འཕགས་པ་སྤྱན་རས་གཟིགས་དབང་ཕྱུག་གི་ལུས་ལས་འོད་ཟེར་སྣ་ཚོགས་འབྱིན་པར་བྱེད་དོ། །ལྡོང་རོས་ཀྱི་སྣོད་དེ་ཡང་འབར་
བར་བྱེད་དེ། འབར་བ་ཙམ་གྱི་མོད་ལ་མིག་ལ་བསྐུས་ན། ནམ་མཁའ་ལ་འགྲོའོ། །དོན་ཡོད་པའི་ཡེ་ཤེས་ཡངས་པ་ཡིད་བཞིན་གྱི་ནོར་བུའི་འོད་ཟེར་གྱི་བཀོད་པ་ཞེས་བྱ་
བའི་ཏིང་ངེ་འཛིན་སོ་སོར་ཐོབ་བོ། །དོན་ཡོད་པའི་འཁོར་ལོ་ཀུན་ནས་རྣམ་པར་གཟིགས་པ་ཞེས་བྱ་བའི་རིག་སྔགས་འཆང་གི་འཁོར་ལོས་བསྒྱུར་བར་འགྱུར་ཏེ། རིག་
སྔགས་འཆང་གི་འཁོར་ལོས་བསྒྱུར་བ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུས་ཡོངས་སུ་བསྐོར་བར་འགྱུར་རོ། །ཐམས་ཅད་དུ་གནས་ཀྱི་
མངའ་བདག་རྒྱལ་པོར་འགྱུར་རོ། །སངས་རྒྱས་ཀྱི་ཞིང་ཐམས་ཅད་དུ་འགྲོ་ཞིང༌། ཚེ་བསྐལ་པ་དཔག་ཏུ་མེད་པར་འགྱུར་རོ། །རྒྱལ་བ་འོད་དཔག་མེད་ཀྱི་ཅོད་པན་འཆང་
བར་འགྱུར་རོ། །དོན་ཡོད་པ་དྲི་མ་མེད་པའི་སྤྱན་ཞེས་བྱ་བའི་རྫུ་འཕྲུལ་སོ་སོར་ཐོབ་སྟེ། རྫུ་འཕྲུལ་གང་གི་སེ་གོལ་གཏོགས་པ་ཙམ་གྱིས་སངས་རྒྱས་ཀྱི་ཞིང་གངྒཱའི་

93-1-121b

ཀླུང་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུར་འགྲོ་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་དོན་ཡོད་པའི་དངོས་གྲུབ་ཡངས་པའི་མཆོད་པར་འགྱུར་
ཞིང་སྐད་ཅིག་གིས་སླར་ཡང་འོང་བར་བྱེད་དོ། །རང་གི་ལུས་ལ་འོད་ཟེར་བརྒྱ་སྟོང་ཕྲག་དུ་མ་འབར་བར་བྱེད་དོ། །གང་འདོད་པ་ཐམས་ཅད་བྱེད་དོ། །དེ་ནས་དུ་བ་འཐུལ་
བཞིན་པ་ནི། བསྐུས་ན་མི་སྣང་བར་འགྱུར་ཏེ། མི་སྣང་བའི་རིག་པ་འཛིན་པ་ཐམས་ཅད་ཀྱི་འཁོར་ལོས་བསྒྱུར་བ་རིག་སྔགས་འཆང་གི་རྒྱལ་པོར་འགྱུར་རོ། །ལྷ་དང༌། ཀླུ་དང་
གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་གནས་ཀྱི་སྒོ་ཐམས་ཅད་བྱེ་ནས་གནས་ཏེ། གང་དུ་འདོད་
པ་དེར་འཇུག་པར་བྱེད་དོ། །གནས་ཐམས་ཅད་ན་གནས་པ་རྣམས་འབངས་སུ་གྱུར་ནས་གནས་ཏེ། ཅི་བསྒོ་བ་བྱེད་དོ། །སེམས་ཅན་ཐམས་ཅད་ཀྱང་རྗེས་སུ་འབྲང་བར་འགྱུར་
རོ༑ ༑རྒྱལ་པོ་དང༌། བཙུན་མོའི་འཁོར་གཡོག་དང་བཅས་པས་མཆོད་པ་དང༌། བླ་མར་བྱ་བའི་གནས་གཅིག་པུར་འགྱུར་རོ། །བཀའ་བསྒོ་བ་ཡང་བདག་ཉིད་དང༌། ནོར་
གྱིས་ཀྱང་བྱེད་ཅིང་གནས་སོ། །དབུ་བ་འབྱུང་བཞིན་པ་བསྐུས་ན། ཆོ་ག་ཞིབ་མོ་དང༌། ཕྱག་རྒྱ་དང༌། དཀྱིལ་འཁོར་ཐམས་ཅད་དང༌། དེ་བཞིན་གཤེགས་པ་ཐམས་

93-1-122a

ཅད་རིགས་ཀྱི་གསང་བའི་དམ་ཚིག་མངོན་དུ་གྱུར་ནས་གནས་ཏེ། མ་འོངས་པ་དང༌། ད་ལྟར་བྱུང་བའི་དེ་བཞིན་གཤེགས་པ་ཐམས་ཅད་ཀྱིས་གསུངས་པ་
རྣམས་མངོན་དུ་གྱུར་ནས་གནས་སོ། །ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་ཐམས་ཅད་ཡང་དག་པར་རྗེས་སུ་འབྲང་ཞིང༌། བསྲུང་བ་དང༌། བསྐྱབ་པ་
དང༌། སྦ་བའི་ཆེད་དུ་རྟག་པ་ཁོ་ནར་རྗེས་སུ་འགྲོའོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་མངོན་སུམ་དུ་མཐོང་བ་སྦྱིན་པར་འགྱུར་རོ། །དོན་ཡོད་པའི་
འོད་ཟེར་དང་ལྡན་པ་ཞེས་བྱ་བའི་ཏིང་ངེ་འཛིན་སོ་སོར་ཐོབ་སྟེ། སའི་སྟེང་ནས་སོར་བཞི་ཚད་དུ་འཕགས་པའི་ནམ་མཁའ་ལ་གནས་སོ། །ལྡོང་རོས་ལ་བཟླས་ནས་མིག་
ལ་བསྐུས་ནས་མིག་གིས་གང་མཐོང་བ་དེ་དབང་དུ་གྱུར་ནས་གནས་ཏེ། རྒྱལ་པོ་དང༌། བཙུན་མོའི་འཁོར་དང༌། བློན་པོ་དང༌། བཀྲབས་པ་དང༌། མདུན་ན་འདོན་དང༌།
དཔུང་གི་ཚོགས་ཡན་ལག་བཞི་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེ་རིགས་དང༌། མདངས་
རིགས་རྣམས་དབང་དུ་གྱུར་ནས་གནས་སོ། །ཐ་ན་རི་དྭགས་དང༌། བྱ་ཡང་ལྟ་བར་བྱེད་བཞིན་དུ་དབང་དུ་གྱུར་ནས་ཉེ་བར་གནས་སོ། །འདིས་བྱུགས་པས་མིག་གི་

93-1-122b

ནད་དང༌། གནོད་པ་དང༌། སྡིག་པ་དང༌། སྒྲིབ་པ་ཐམས་ཅད་རྣམ་པར་ཉམས་པར་བྱེད་དོ། །ལུས་ཀྱི་གདུང་བ་དང༌། སེམས་ཀྱི་གདུང་བ་ཐམས་ཅད་དང༌། རྨི་ལམ་ངན་པ་
དང༌། མཚན་མ་ངན་པ་དང༌། བཀྲ་མི་ཤིས་པར་གྱུར་པ་ཐམས་ཅད་རྣམ་པར་ཉམས་པར་བྱེད་དོ། །སྐྱེ་བ་བརྗེས་ནས་ཀྱང་སྤྱན་ལྔ་ཡོངས་སུ་དག་པ་སོ་སོར་ཐོབ་བོ། །ཚེ་
རབས་དྲན་པར་ཡང་སྐྱེ་བར་འགྱུར་རོ། །འཇིགས་པ་དང༌། སྒྲིབ་པ་དང་བྲལ་ཞིང༌། དོན་ཡོད་པ་ལེགས་པར་རབ་ཏུ་གནས་པ་ཀུན་ཏུ་གཟིགས་པ་ཞེས་བྱ་བའི་ལུས་དག་པ་
སོ་སོར་ཐོབ་བོ། །ཀུན་ནས་དོན་ཡོད་པའི་དཀྱིལ་འཁོར་གྱི་གསང་བ་དེ་བཞིན་གཤེགས་པ་ཐམས་ཅད་ཀྱི་དམ་ཚིག་སོ་སོར་ཐོབ་བོ། །དེ་བཞིན་གཤེགས་པ་ཐམས་ཅད་
ཀུན་ཏུ་གཟིགས་པའི་རྒྱལ་མཚན་ཞེས་བྱ་བ། བྱང་ཆུབ་སེམས་དཔའི་དབང་བསྐུར་བ་སོ་སོར་ཐོབ་བོ། །བྱང་ཆུབ་སེམས་དཔའ་ཐམས་ཅད་དང་རྟག་ཏུ་ཡང་འགྲོགས་ཤིང་
གནས་པ་དང༌། དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་པར་འགྱུར་རོ། །ཞེས་མིག་སྨན་གྱི་དཀྱིལ་འཁོར་གྱི་ཆོ་གའོ།།    །།དེ་ན་བདུག་པ་རིམ་པར་ཕྱེ་
བའི་ཆོ་ག་བཤད་པར་བྱ་སྟེ། རིག་སྔགས་འཆང་ཐམས་ཅད་ཀྱི་མཆོག་ཏུ་རྨད་དུ་བྱུང་བ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་མཆོད་པའི་དོན་དང༌། དེ་

93-1-123a

བཞིན་དུ་འཇིག་རྟེན་གསུམ་པོ་ཐམས་ཅད་འགུགས་པ་གྲུབ་པ་དང༌། ལྷ་ཐམས་ཅད་སྤྱན་དྲང་བ་དང༌། དབང་པོ་དང༌། ཚངས་པ་དང༌། ཁྱབ་འཇུག་དང༌།
དབང་ཕྱུག་ཆེན་པོ་རྣམས་སྡིགས་པར་བྱེད་པ། གནོད་སྦྱིན་དང༌། སྲིན་པོ་དང༌། ཤ་ཟ་དང༌། གདོན་མ་རུངས་པ་དེ་རྣམས་ཐམས་ཅད་བདུག་པའི་དྲིས་འབྲོས་པར་བྱེད་པར་
ཐེ་ཚོམ་མེད་དོ། །བགེགས་དང༌། ལོག་པར་འདྲེན་པ་ཉིད་དང༌། སྡང་བ་དང༌། དེ་བཞིན་དུ་བདུད་ཀྱང་རུང་སྟེ། བདུག་པའི་དྲིས་རྣམ་པར་ཞིག་པར་འགྱུར་ཞིང༌། ཡན་ལག་
དང༌། ཉིང་ལག་རྣམ་པར་འཐོར་བར་བྱེད་དོ། །རང་གི་དམག་དང༌། ཕ་རོལ་གྱི་དམག་ཚོགས་དང༌། ཤིན་ཏུ་འགྲས་པ་དང༌། ཕྱིར་རྒོལ་བ་དང༌། དེ་བཞིན་དུ་དགྲ་བོ་ཉིད་
དང༌། སྐྱེ་བོ་སྡང་བ་དང༌། གང་དུ་འཐབ་པ་དང༌། རྩོད་པ་དང༌། འགྱེད་པ་དང༌། གཡུལ་ཉིད་ཀྱང་བདུག་པའི་དྲིས་ཐམས་ཅད་རབ་ཏུ་ཞི་བར་འགྱུར་བར་ཐེ་ཚོམ་མེད་དོ། །
གལ་ཏེ་སྐྱེས་པའམ། བུད་མེད་དམ། ཁྱེའུ་འམ། བུ་མོའམ། དགེ་སྦྱོང་ངམ། བྲམ་ཟེ་ཉིད་དང༌། དེ་བཞིན་དུ་དགེ་བསྙེན་དང༌། དགེ་བསྙེན་མ་དང༌། དགེ་སློང་དང༌། དགེ་
སློང་མ་དང༌། རྒྱལ་པོའམ། རྒྱལ་ཕྲན་དང༌། དེ་བཞིན་དུ་རྒྱལ་མོ་དང༌། བཙུན་མོའི་འཁོར་ཀྱང་རུང་སྟེ། ལེགས་པར་ཁྲུས་བྱས། གོས་གཙང་མ་བགོས་ནས་བདུག་

93-1-123b

སྤོས་འདིས་བདུགས་ན། གང་གིས་བདུག་པའི་དྲི་མ་ནམས་པ་དང༌། དེ་ལུས་ལ་རེག་པ་ཙམ་གྱིས་སྡིག་པ་ཐམས་ཅད་ལས་རྣམ་པར་གྲོལ་ལོ། །སྒྲིབ་པ་ཐམས་ཅད་རྣམ་པར་དག་པའི་
བདག་ཉིད་ཐོབ་པར་འགྱུར་ཏེ། འདི་ལ་ཐེ་ཚོམ་མེད་དོ། །མཚམས་མེད་པ་ལྔའི་སྡིག་པ་རྣམས་འཕྲལ་དུ་ཐམས་ཅད་རྣམ་པར་དག་པར་འགྱུར་རོ། །ཞེས་སོ། །བདུག་པ་འདི་ཙམ་
གྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དྲིས་ཀུན་ཏུ་འགེངས་ཏེ་སུམ་ཅུ་རྩ་གསུམ་པའི་ལྷའི་གནས་ནས་ཇི་སྲིད་ཚངས་པའི་འཇིག་རྟེན་གྱི་བར་དྲིས་ཀུན་ཏུ་འགེངས་
སོ༑ ༑སྟོབས་དང་ཤུགས་ཆེན་པོས་ལྷའི་གནས་ཐམས་ཅད་འགུལ་བར་བྱེད་ཅིང་སྐྱོད་པར་བྱེད་དོ། །ཆུ་རྒྱུན་གྱི་ཀླུ་རྣམས་འགུལ་བར་བྱེད་ཅིང་རི་རབ་ལས་གཞན་པའི་རི་གང་
ཡིན་པ་འདར་ཡེད་ཡེད་བྱེད་དོ། །གསང་བར་གནས་པ་རྣམས་རྣམ་པར་སྐྲག་པར་བྱེད་དོ། །དམྱལ་བ་བཅུ་དྲུག་གི་འཇིགས་པ་རྣམས་རྣམ་པར་ཞིག་པར་བྱེད་དོ། །དེ་བཞིན་དུ་
སའི་མཐིལ་ཐམས་ཅད་ཀྱང་དཀར་བསིལ་དུ་སྣང་བར་འགྱུར་རོ། །དམྱལ་བ་བའི་སེམས་ཅན་རྣམས་ཤིན་ཏུ་སྦྱངས་པ་དང༌། སྡུག་བསྔལ་མི་བཟད་པ་དེ་རྣམས་ཐམས་ཅད་ཡོངས་
སུ་གྲོལ་ཏེ་བདེ་བ་ཅན་དུ་ཡང་འགྲོའོ། །མཐོ་རིས་ཐམས་ཅད་དུ་ཇི་ལྟ་བ་བཞིན་དུ་གནས་སོ། །དམྱལ་བ་ཐམས་ཅད་ཉམས་ཏེ་པདྨ་ཅན་དུ་རབ་ཏུ་འགྱུར་རོ། །ཉི་ཚེ་བའི་དམྱལ་

93-1-124a

བ་རྣམ་པ་སྣ་ཚོགས་པ་གཞན་རྣམས་དང༌། ས་འོག་གི་ནང་དུ་སོང་བ་གང་ཡིན་པ་དང༌། དགོན་པ་དང༌། རི་དང༌། ཚང་ཚིང་དང༌། དགོན་དུང་དང༌། གཡང་
སར་གནས་པའི་དམྱལ་བའི་སྡུག་བསྔལ་མྱོང་བ་གང་ཡིན་པ་དེ་རྣམས་ཐམས་ཅད་བདུག་པའི་དྲིས་ཡོངས་སུ་གྲོལ་ལོ། །མི་གཙང་བ་ཟ་བའི་གནོད་སྦྱིན་དང༌། སྲིན་པོ་དང༌།
འབྱུང་པོ་དང༌། ཤ་ཟ་གང་ཡིན་པ་རྣམས་དང༌། བཤང་བ་དང༌། ལྕི་བ་ཟ་བ་གང་ཡིན་པ་རྣམས་དང༌། མཆིལ་མ་དང༌། སྣབས་ཟ་བ་གང་ཡིན་པ་རྣམས་དང༌། འདྲེས་པ་ཟ་བ་
གང་ཡིན་པ་དེ་རྣམས་ཐམས་ཅད་བདུག་པའི་དྲི་མ་ནམས་པ་ཙམ་གྱིས་ཡོངས་སུ་གྲོལ་ནས་འཕྲལ་ཉིད་དུ་ལྷའི་འཇིག་རྟེན་དུ་སྐྱེའོ། །རྣམ་པ་སྣ་ཚོགས་པའི་རོ་བྲོ་བའི་
མཆོག་དང༌། དྲི་ཞིམ་པོའི་ཁ་ཟས་རྙེད་པར་འགྱུར་རོ། །དུད་འགྲོའི་སྐྱེ་གནས་སུ་སོང་བའི་སྲོག་ཆགས་རི་དྭགས་དང༌། བྱ་རྣམས་ཐམས་ཅད་དྲིལ་མནམས་པ་ཙམ་གྱིས་
ནད་ཐམས་ཅད་ལས་ཡོངས་སུ་གྲོལ་ལོ། །བདུག་པ་མནམས་པ་ཙམ་འདིས་ནད་ཐམས་ཅད་ལས་ཡོངས་སུ་གྲོལ་ལོ། །རིམས་ཐམས་ཅད་ལས་ཡོངས་སུ་གྲོལ་ལོ། །ན་
བ་ཐམས་ཅད་ལས་ཡོངས་སུ་གྲོལ་ལོ། །འབྲས་དང༌། ཕོལ་མིག་དང༌། ལྷོག་པ་དང༌། མེ་དབལ་དང༌། ཤུ་བ་དང༌། མཛེ་དང༌། གཡན་པ་དང༌། མིག་ན་བ་དང༌། མགོ་ན་

93-1-124b

བ་དང༌། གཞོགས་ཕྱེད་ན་བ་དང༌། རྣ་བ་ན་བ་དང༌། སྣང་བ་དང༌། སོ་ན་བ་དང༌། ཁ་ན་དང༌། སྦ་བ་དང༌། འཇིགས་པ་དང༌། སྐྲག་པ་དང༌། ནད་འགོ་བ་དང༌། འཁྲུག་པའི་སྡུག་
བསྔལ་ཐམས་ཅད་བདུག་པའི་དྲི་མནམས་པ་ཙམ་གྱིས་རབ་ཏུ་ཞི་བར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་དེ་དང༌། དོན་ཡོད་པའི་རྒྱལ་པོའི་སྙིང་པོའི་མཐུས་
སྡུག་བསྔལ་མྱོང་བར་འགྱུར་བའི་ལས་ཀྱི་སྒྲིབ་པ་ཐམས་ཅད་རྣམ་པར་ཉམས་པར་བྱེད་ཅིང༌། རྣམ་པར་གྲོལ་ཏེ་མི་འཇིགས་པའི་གྲོང་དུ་འགྲོ་བར་འགྱུར་རོ། །དེ་ནས་རྫས་རྣམས་
ཀྱི་རང་གི་ཆ་ཤས་རྣམ་པར་ཕྱེ་བ་དང་ལྡན་པ་བཤད་པར་བྱ་སྟེ། ཙནྡན་སྲང་གསུམ་དང༌། ཨ་ག་རུ་སྲང་གསུམ་དང༌། ཏུ་རུ་སྐ་སྲང་ལྔ་དང༌། གུར་གུམ་སྲང་བཅུ་དང༌། སྤྲི་ཀ་
སྲང་གཉིས་དང་། ན་ལནྡ་སྲང་གཉིས་དང༌། མ་ཧེའི་མིག་སྲང་ཉི་ཤུ་དང༌། སྲ་རྩི་པོག་སྲང་བཅུ་དང༌། བོ་ལ་སྲང་གསུམ་དང༌། སལླ་ཀི་སྲང་བརྒྱད་དང༌། རྒྱ་སྤོས་སྲང་གཉིས་དང༌།
སྤང་སྤོས་སྲང་གཅིག་དང༌། ཤཱ་མ་ཀ་སྲང་གཅིག་དང༌། གནྡྷ་པ་ཏྲ་སྲང་གཅིག་དང༌། པདྨ་གེ་སར་སྲང་གཅིག་དང༌། ཤྲཱི་རཱི་མའི་མེ་ཏོག་སྲང་གཅིག་དང༌། ལི་ཁ་ར་དཀར་པོ་སྲང་
བཅུ་དང༌། དྲིའི་པྲི་ཡང་ཀུ་སྲང་གཅིག་དང༌། པུ་ཤེལ་ཙི་སྲང་ལྔ་དང༌། སྟག་སེན་སྲང་གཅིག་དང༌། སུག་སྨེལ་སྲང་གསུམ་དང༌། བཱ་ལ་ཀ་སྲང་ལྔ་དང༌། གུར་གུམ་དང༌། གླ་རྩི་

93-1-125a

ཚོར་བ་སྟེ། ཐམས་ཅད་ལགས་པར་རྣམ་པར་དབྱེ་བར་བྱས་ནས་ཕྱེ་མར་བྱས་ལ་མཐར་ཐམས་ཅད་གཅིག་ཏུ་བསྡོམས་ཏེ་སྦྲང་རྩིས་སྦྲུ་བར་བྱའོ། །ཚེས་
བཅོ་ལྔ་ལ་རྒྱུ་སྐར་དང༌། ཚེས་གྲངས་ཀྱི་ལྷ་དགེ་བ་ལ་རིག་སྔགས་འཆང་གཙང་མར་གྱུར་པས་གོས་གཙང་མ་བགོས་ཏེ་ལེགས་པར་ཁྲུས་བྱས་པར་གྱུར་པས་བརྟུལ་ཞུགས་
སྤྱད་པས་བདུག་པའི་མཆོག་སྦྱར་བར་བྱའོ། །དེ་ནས་བདུག་པའི་རྒྱལ་པོ་སྒྲུབ་པའི་དཀྱིལ་འཁོར་གྲུ་བཞི་པ་ཚད་ཤིན་ཏུ་རྣམ་པར་ཕྱེ་བ་བྱ་སྟེ། གཟིངས་ཀྱི་ཚད་ཀྱི་ཤིན་ཏུ་
བཅགས་པ། འཇམ་ཞིང་བསྙེན་པ་ལ་ཚོན་རྣམ་པ་སྣ་ཚོགས་པས་སྒོ་བཞི་ཤིན་ཏུ་རྣམ་པར་ཕྱེ་བ་མཛེས་པར་བྲི་བར་བྱའོ། །དབུས་ཀྱི་དཀྱིལ་འཁོར་གྱི་སྙིང་པོར་པདྨའི་
ཕྲེང་བ་བྲིའོ། །དབུས་ཀྱི་པདྨ་ཕྱེད་ཁ་བྱེ་བའི་ཕྲེང་བ་བྲི་སྟེ། ལག་པ་གཉིས་ཐོན་ནས་སྣ་ཚོགས་པའི་སྤྲིན་འཁྲིགས་པ་འཛིན་པར་བྱེད་པའོ། །དེའི་སྟེང་དུ་བདུག་པའི་
སྣོད་བཀོང་ནས་མེའི་ཁ་དོག་ཅན་གྱི་གོས་ཀྱིས་གཡོགས་ལ། དཀྱིལ་འཁོར་གྱི་གྲ་བཞིན་རྣམས་སུ་རླུང་གི་རྒྱལ་པོ་བྲིའོ། །སྒོ་བཞིར་ཞགས་པ་བྲིས་ནས་ཁོར་ཡུག་ཏུ་ལག་པའི་
ཕྱག་རྒྱའོ། །པདྨའི་ཕྲེང་བ་ལས་ངེས་པར་ཐོན་པའོ། །བདུག་སྤོས་འཁྱིལ་བ་འཆིང་བར་བྱེད་པ་དཀྱིལ་འཁོར་གྱི་སྟེང་དུ་སྤྲས་པར་བྱའོ། །ཇི་ལྟར་འབྱོར་པའི་གཏོར་མ་དང་

93-1-125b

མེ་ཏོག་དབུལ་བར་བྱ། མཆོད་ཡོན་གྱི་སྣོད་དང༌། གང་བའི་བུམ་པ་དང༌། བ་དན་དང༌། རྒྱན་དང༌། སྐྱུད་པ་དམར་པོས་མཚམས་བཅིངས་པ་དང༌། དཀྱིལ་འཁོར་ལ་དངུལ་དང༌།
གསེར་གཞག་ཅིང༌། ཁོར་ཡུག་ཏུ་མར་མེའི་ཕྲེང་བ་དང༌། དྲི་སྣ་ཚོགས་རྒྱ་ཆེན་པོའོ། །འཕགས་པ་སྤྱན་རས་གཟིགས་དབང་ཕྱུག་བཀོད་ནས་ཁ་ཤར་དུ་ཕྱོགས་ནས་པདྨའི་ཕྲེང་བ་
ལ་ཉེ་བར་དགོད་པར་བྱའོ། །དེ་ནས་རིག་སྔགས་འཆང་གིས་བདུག་པའི་རྒྱལ་པོ་ལ་ཡོངས་སུ་བཟླ་བར་བྱ་སྟེ། ཉི་མ་བདུན་ལ་ཐུན་གསུམ་དུ་དོན་ཡོད་པའི་རྒྱལ་པོ་བརྒྱ་རྩ་བརྒྱད་
བཟླ་ཞིང་སྙིང་པོ་བརྒྱ་རྩ་བརྒྱད་བཟླའོ། །དོན་ཡོད་པའི་སྙིང་པོ་ཡི་གེ་གཅིག་པའི་བཟླས་བརྗོད་འབུམ་རྫོགས་པ་སྟེ། སྟོང་ཕྲག་བརྒྱ་རྫོགས་པ་ནི། བཟླས་བརྗོད་ཀྱི་ཆོ་གའོ། །
དེ་ནས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱ་ཞིང༌། སླར་ཡང་དོན་ཡོད་པའི་རྒྱལ་པོའི་བཟླས་བརྗོད་ཉི་ཤུ་རྩ་གཅིག་དང༌། ཁྲོ་བོའི་རྒྱལ་པོའི་བཟླས་
བརྗོད་ཉི་ཤུ་རྩ་གཅིག་བྱའོ། །དེ་ནས་ཐོག་མར་སངས་རྒྱས་བཅོམ་ལྡན་འདས་ལ་བདུག་པ་དབུལ་བར་བྱ། དེ་ནས་འཕགས་པ་སྤྱན་རས་གཟིགས་དབང་ཕྱུག་ལ་བདུག་
པ་དབུལ་ལོ། །འདི་ནི། བདུག་པ་སྒྲུབ་པའི་ཆོ་ག་གྲུབ་པར་འགྱུར་རོ། །བདུག་པའི་རྒྱལ་པོ་འདིས་བྱ་བ་དེ་སྒྲུབ་པར་འགྱུར་རོ། །གལ་ཏེ་རིག་སྔགས་འཆང་གིས་ཡུངས་

93-1-126a

ཀར་གྱི་འབྲས་བུ་གཅིག་གི་ཚད་ཙམ་གྱི་བདུག་པས་དེ་བཞིན་གཤེགས་པ་ཐམས་ཅད་མཆོད་པར་འདོད་པ་དང༌། སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་དྲི་གཅིག་གིས་རྒྱས་པར་འདོད་པ་དང༌། བདུག་པའི་སྤྲིན་འཁྲིགས་པས་ཀུན་ནས་གཡོགས་པར་འདོད་པ་དང༌། དྲི་སྣ་ཚོགས་པའི་ཆར་འབེབས་པར་
བྱེད་པར་འདོད་པ་དེས་བདུག་པའི་རྒྱལ་པོས་བདུག་པ་དེ། རིག་སྔགས་འཆང་གིས་རྟག་ཏུ་རྒྱུན་མི་འཆང་པར་མངོན་པར་བརྩོན་པར་བྱའོ། །དེ་ནས་རིག་སྔགས་འཆང་
གིས་ཉི་མ་རེ་རེ་ཞིང་སངས་རྒྱས་བཅོམ་ལྡན་འདས་དང༌། འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དཀྱིལ་འཁོར་བྱས་ལ་མེ་ཏོག་གཅལ་དུ་བཀྲམ་པར་
བྱའོ༑ ༑མཆོད་ཡོན་དང༌། ཞབས་བསིལ་ཡང་གཞག་པར་བྱ། བདུག་པའི་རྒྱལ་པོ་འདིས་བདུག་པར་བྱ་ཞིང༌། དོན་ཡོད་པའི་རྒྱལ་པོ་དུས་གཅིག་ཏུ་བརྗོད་པར་བྱ་སྟེ།
ཕྱོགས་བཅུར་བདུག་པའི་པོག་ཕོར་དབུལ་བར་བྱའོ། །དེ་བཞིན་གཤེགས་པ་ཐམས་ཅད་ཡིད་ལ་བྱེད་པར་འགྱུར་བ་དང༌། སེམས་ཅན་འབྱུང་པོ་ཐམས་ཅད་ལ་
བྱམས་པ་བསྒོམ་པར་བྱ། སངས་རྒྱས་ཀྱི་ཞིང་དུ་གཏོགས་པ་ཐམས་ཅད་དྲི་མ་མེད་པའི་སེམས་ཀྱིས་ཡིད་ལ་བསྒོམ་པར་བྱ། དཀྱིལ་འཁོར་ལ་མེ་ཏོག་དང༌། བདུག་

93-1-126b

པ་དང༌། མཆོད་ཡོན་དང༌། ཞབས་བསིལ་ཕུལ་ཏེ་ཡི་གེ་གཅིག་པ་ཡིད་ལ་བརྗོད་ཅིང༌། ཕྱག་རྒྱ་ཡང་ལན་གཅིག་བཅིངས་ལ་ཕྱག་བྱའོ། །ཞེས་སོ། །ཕུལ་བ་ཙམ་གྱི་མོད་ལ་
ཕྱོགས་རེ་རེ་ཞིང་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུའི་སངས་རྒྱས་བྱེ་བ་ལ་དྲིས་ཁྱབ་པར་བྱེད་ཅིང༌། བདུག་པ་ཆེན་པོ་འཁྲིགས་པས་ནམ་
མཁའི་མཐིལ་དུ་ཁྱབ་པར་འགྱུར་རོ། །དྲི་སྣ་ཚོགས་ཀྱི་ཆར་འབབ་པར་འགྱུར་ཏེ། བཅོམ་ལྡན་འདས་མཆོད་པའི་ལས་སངས་རྒྱས་ཀྱི་ཞིང་རེ་རེ་ཞིང་གངྒཱའི་ཀླུང་གི་བྱེ་མ་
ཁྲག་ཁྲིག་བརྒྱ་སྟོང་ཕྲག་ཕྱེ་བ་དགུ་བཅུ་རྩ་དགུའི་སངས་རྒྱས་བཅོམ་ལྡན་འདས་ལ་མཆོད་པར་འགྱུར་རོ། །དེ་བཞིན་གཤེགས་པ་ཐམས་ཅད་མཆོད་པས་དེ་བཞིན་གཤེགས་
པ་དེ་རྣམས་ཐམས་ཅད་རིག་སྔགས་འཆང་ལ་དུས་སུ་དོན་ཡོད་པའི་རྒྱལ་པོ་དྲན་པར་བྱེད་པ་བསྲུང་བའི་དོན་དང༌། ཕྱག་རྒྱ་འཆིང་བར་བྱེད་པ་དེ་བསྲུང་བའི་དོན་དུ་
ལེགས་སོ་ཞེས་བྱ་བའི་སྒྲ་རྗོད་པར་བྱེད་དོ། །དེ་བཞིན་གཤེགས་པ་ཐམས་ཅད་བྱམས་པ་རྒྱས་པར་བྱེད་པ་དེ་བཞིན་དུ་བྱའོ། །དོན་ཡོད་པ་ཆེན་པོའི་དངོས་གྲུབ་ཀྱང་
སྦྱིན་པར་བྱེད་དོ། །དེ་བཞིན་གཤེགས་པ་དེ་རྣམས་ཀྱི་དྲུང་དུ་བསོད་ནམས་ཀྱི་ཚོགས་ཆེན་པོ་ཉེ་བར་གསོག་པར་བྱེད་དོ། །དེ་བཞིན་གཤེགས་པ་རེ་རེ་ཞིང་བྱེ་བ་

93-1-127a

བརྒྱ་སྟོང་ཕྲག་གི་དྲུང་དུ་བསོད་ནམས་ཀྱི་ཕུང་པོ་དང༌། དགེ་བའི་རྩ་བ་ཉེ་བར་གསོག་པར་བྱེད་དོ། །ཇི་ལྟར་རིག་སྔགས་འཆང་དེ་བཞིན་གཤེགས་པ་
མཆོད་པའི་ཆོ་ག་བྱེད་བྱེད་པ་དེ་བཞིན་དུ་རྣམ་པ་དུ་མ་དེ་བཞིན་གཤེགས་པ་རེ་རེ་ཞིང་གི་སྤྱན་སྔར་རབ་ཏུ་འབྱུང་བར་འགྱུར་རོ། །རིག་སྔགས་འཆང་ཉི་མ་བདུན་དུ་
རབ་ཏུ་བརྩོན་པས་དེ་བཞིན་གཤེགས་པ་དང༌། བླ་མ་མཆོད་དོ། །ཕྱོགས་བཅུའི་དེ་བཞིན་གཤེགས་པ་ཐམས་ཅད་མངོན་སུམ་དུ་མཐོང་བ་སྩོལ་བར་བྱེད་དོ། །དེ་
རྣམས་ཐམས་ཅད་ཀྱིས་དབུགས་འབྱིན་པར་བྱེད་ལ་མཆོག་རབ་ཏུ་སྩོལ་བར་འགྱུར་རོ། །དོན་ཡོད་པའི་དངོས་གྲུབ་རྗེས་སུ་སྩོལ་བར་འགྱུར་རོ། །ཕྱིར་མི་ལྡོག་པ་
ལ་རབ་ཏུ་གནས་པར་འགྱུར་རོ། །ས་བཅུ་ཡང་དག་པར་གནོན་ཏེ་མངོན་པར་ཤེས་པ་ལྔར་འགྱུར་རོ། །འཇིག་རྟེན་པའི་བདུག་པ་སྒྲུབ་པའི་ཆོ་གའོ།།    །།དེ་བཞིན་
ཉིད་དུ་འཇིག་རྟེན་ལས་འདས་པ་ལ་འཆི་འཕོ་བ་ན་དེ་བཞིན་གཤེགས་པའི་སྤྱན་སྔའི་ཞབས་དྲུང་དུ་པདྨ་ལ་བརྫུས་ཏེ་སྐྱེ་བར་འགྱུར་རོ། །ཚེ་རབས་དྲན་པར་ཡང་
འགྱུར་རོ། །དེ་བཞིན་གཤེགས་པའི་སངས་རྒྱས་ཀྱི་ཞིང་གང་དང་གང་དུ་འགྲོ་བར་བྱེད་པ་དེ་ཐམས་ཅད་དུ་ཡང་དེ་བཞིན་གཤེགས་པས་རིག་སྔགས་འཆང་ལ་ལུང་སྟོན་

93-1-127b

པར་འགྱུར་རོ། །ཕྱིས་ཀྱང་སྐྱེ་བ་གཞན་དུ་སྐྱེ་བར་མི་འགྱུར་རོ། །ལུས་འདི་ཉིད་ཀྱིས་དེ་བཞིན་གཤེགས་པ་ཐམས་ཅད་ལ་བསྙེན་བཀུར་ནས་བདེ་བ་ཅན་གྱི་འཇིག་རྟེན་གྱི་ཁམས་
སུ་སོང་སྟེ་སངས་རྒྱས་བཅོམ་ལྡན་འདས་ཀྱི་ཆོས་ཀྱི་འཁོར་ལོ་བསྐོར་བར་བྱེད་དོ། །ཚེ་དཔག་ཏུ་མེད་པར་འགྱུར་རོ། །དེ་བཞིན་གཤེགས་པ་ཚེ་དཔག་ཏུ་མེད་པ་ཇི་ལྟ་བ་དེ་བཞིན་
དུ་འདིའི་རྫུ་འཕྲུལ་དང༌། རྣམ་པར་འཕྲུལ་པའི་ཁྱད་པར་སོ་སོར་ཐོབ་བོ། །འདི་ནི། འཇིག་རྟེན་ལས་འདས་པའི་བདུག་པ་སྒྲུབ་པའི་ཁྱད་པར་རོ།།    །།དེ་ནས་འཇིག་རྟེན་པའི་
བདུག་པ་སྒྲུབ་པའི་ཆོ་ག་བརྒྱ་སྟོང་ཕྲག་དུ་མ་འགྲུབ་པར་བྱེད་དོ། །ཇི་ལྟར་ཇི་ལྟར་བདུག་པ་ཉིད་ཡིད་ལ་བྱེད་པ་དེ་ལྟ་དེ་ལྟར་ཐམས་ཅད་ཡང་དག་པར་འགྲུབ་པར་འགྱུར་རོ། །
ཀླུའི་གནས་སུ་བདུགས་ན། བདུགས་པ་ཙམ་གྱི་མོད་ལ་ཀླུའི་རྒྱལ་པོས་ཆར་རྒྱུན་ཆེན་པོ་འབྱིན་པར་བྱེད་དོ། །རྒྱལ་པོའི་སྒོར་བདུགས་ན། རྒྱལ་པོ་དང༌། བཙུན་མོའི་འཁོར་
གཡོག་དང་བཅས་པ་དབང་དུ་གྱུར་ནས་གནས་སོ། །སྐྱེ་བོ་མང་པོའི་དབུས་སུ་བདུགས་ན། རིགས་བཞིའི་འཇིག་རྟེན་དབང་དུ་གྱུར་ནས་གནས་སོ། །བདག་ཉིད་ལ་བདུགས་ན།
ཐམས་ཅད་དུ་མཆོད་པའི་འོས་ཆེན་པོར་འགྱུར་རོ། །ནད་ཐམས་ཅད་ལ་བདུགས་ན། ནད་ཐམས་ཅད་ཡོངས་སུ་གྲོལ་བར་བྱེད་དོ། །དུག་ལ་བདུགས་ན། དུག་མེད་པར་

93-1-128a

འགྱུར་རོ། །མཚམས་ཀྱི་ནང་དུ་བདུགས་ན། མེ་ཏོག་དང༌། འབྲས་བུ་ཐམས་ཅད་རོ་ཞིམ་པ་དང༌། ལེགས་པར་བསྲུངས་པར་འགྱུར་རོ། །ལོ་ཐོག་ལ་
བདུགས་ན། འབྲུའི་ཕུང་པོ་ཆེན་པོར་འགྱུར་རོ། །ཁྱིམ་མམ། གཙུག་ལག་ཁང་ངམ། གྲོང་ངམ། གྲོང་ཁྱེར་ལ་བདུགས་ན། དུག་དང༌། སྦྱར་དུག་དང༌། དུག་དང་བཅས་
པའི་སྲོག་ཆགས་ཐམས་ཅད་ནམ་ཡང་མི་འབྱུང་ངོ༌། །གཡུལ་གྱི་དབུས་སུ་བདུགས་ན། ཆེར་རྒྱལ་བར་འགྱུར་རོ། །བདག་ཉིད་དམ། གཞན་རྣམས་སམ། དོན་འཐུན་པ་
རྣམས་ལ་བདུགས་ན། ལམ་དུ་འགྲོ་བ་ན་ཆོམ་རྐུན་དང༌། གཡོན་ཅན་དང༌། རྐུན་མོ་དང༌། གཅན་གཟན་གཏུམ་པོའི་འཇིགས་པ་ཐམས་ཅད་མི་སྣང་བར་འགྱུར་ཞིང༌།
བདེ་བ་དང༌། ལེགས་པས་རང་གི་ཁྱིམ་དུ་འོང་ངོ༌། །དཔག་ཚད་སྟོང་དུ་འགྲོ་ཡང་ངལ་བ་མེད་ཅིང༌། སླར་ཡང་འོང་བར་བྱེད་དོ། །དུང་ལ་བདུགས་ནས་མཐོན་པོར་བུས་ན།
ཇི་སྲིད་དུང་གི་སྒྲ་ཐོས་པ་དེ་སྲིད་དུ་གནོད་པ་ཐམས་ཅད་དང༌། འཇིགས་པ་ཐམས་ཅད་དང༌། ནད་ཐམས་ཅད་དང༌། མཚོན་ཆ་དང༌། འཐབ་མོ་དང༌། འཐབ་པ་དང༌། རྩོད་
པ་དང༌། འགྱེད་པ་དང༌། ཕྱིར་རྒོལ་བ་དང༌། དགྲ་བོ་དང༌། སྡང་བ་དང༌། རབ་ཏུ་སྡང་བའི་སེམས་ཅན་ཐམས་ཅད་རྣམ་པར་ཉམས་པར་བྱེད་དོ། །ཡམས་ཐམས་ཅད་

93-1-128b

དང༌། ཉེ་བར་འཚེ་བ་དང༌། ནད་འགོ་བ་ཐམས་ཅད་དང༌། འཁྲུགས་པ་ཐམས་ཅད་རྣམ་པར་ཉམས་པར་བྱེད་དོ། །བདེ་བ་དང༌། ལོ་ལེགས་པ་དང༌། དགའ་བར་འོས་པར་
འགྱུར་རོ། །དགེ་བའི་རྩ་བ་ཐམས་ཅད་འདོད་པར་འགྱུར་རོ། །ནད་མེད་པ་དང༌། གནོད་པ་མེད་པ་དང༌། རིམས་མེད་པ་དང༌། ཐང་ཆད་པ་མེད་པར་ཇི་སྲིད་འཚོའི་བར་དུ་གནས་
སོ༑ ༑ཁང་པའི་སྟེང་མཐོན་པོར་ཕྱོགས་བཞིར་བདུགས་ན། རླུང་དང༌། སད་དང༌། སྤྲིན་གྱི་སེར་བ་ཐམས་ཅད་བཅིངས་པར་འགྱུར་ཏེ། ཇི་སྲིད་ཡིད་ལ་བྱེད་པ་ནར་མར་
ཡོད་པ་དེ་སྲིད་དུ་མཚམས་བཅིངས་པར་བྱས་པར་འགྱུར་རོ། །ཁྱིམ་གྱི་ནང་དུ་བདུགས་ན། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དང༌། བྲན་ཕོ་དང༌། བྲན་མོ་ཐམས་
ཅད་དང༌། ཇི་སྲིད་དུ་རྐང་གཉིས་པ་དང༌། རྐང་བཞི་པ་ཐམས་ཅད་བྱམས་པའི་ཡིད་དུ་འགྱུར་ཏེ། དབང་དུ་གྱུར་ནས་གནས་སོ། །ཇི་སྲིད་འཚོའི་བར་དུ་བསྙེན་བཀུར་བྱེད་དོ། །
སླར་ཡང་ཡིད་གཞན་དུ་མི་འགྱུར་རོ། །འཆི་བའི་དུས་ཀྱི་ཚེ་བདུགས་ན། དྲི་མནམས་པའི་མཐུ་དེས་སངས་རྒྱས་རྗེས་སུ་དྲན་པ་སྐྱེས་ཏེ། དེ་བཞིན་གཤེགས་པ་བྱེ་བ་ཕྲག་
དགུ་བཅུ་རྩ་དགུ་མངོན་སུམ་དུ་མཐོང་བ་སོ་སོར་ཐོབ་ཏེ། ཕྱིས་ཀྱང་ངན་འགྲོ་ལོག་པར་ལྟུང་བར་འགྲོ་བར་མི་འགྱུར་རོ། །དགེ་བའི་རྩ་བའི་ཚོགས་ཐམས་ཅད་ཡང་

93-1-129a

དག་པར་འཛིན་པར་འགྱུར་རོ། །འཆི་འཕོ་བ་ན་བདེ་བ་ཅན་གྱི་འཇིག་རྟེན་གྱི་ཁམས་སམ། མངོན་པར་དགའ་བར་སྐྱེས་ཏེ། འདི་ལ་དོགས་པ་དང༌།
ཡིད་གཉིས་བསྐྱེད་པར་མི་བྱ་ཞིང༌། ཐེ་ཚོམ་བསྐྱེད་པར་མི་བྱའོ། །ཞེས་སོ། །མ་མོའི་དཀྱིལ་འཁོར་གྱི་ཁྱིམ་ལ་བདུགས་ན། ནག་པོ་ཆེན་པོ་ལ་སོགས་པ་མ་མོའི་
ཚོགས་ཀྱིས་ཡོངས་སུ་བསྐོར་བ་དབང་དུ་འགྱུར་ཏེ། མདུན་དུ་ཉེ་བར་གནས་པར་བྱེད་དོ། །ལྷ་དང༌། ཀླུ་དང༌། གནོད་སྦྱིན་དང༌། སྲིན་པོ་ཐམས་ཅད་དང༌། ནག་པོ་
ཆེན་པོའི་གཟུགས་བརྙན་གྱི་སྤྱི་བོའི་གཙུག་ཏུ་བདུགས་ན། བདུགས་པ་ཙམ་གྱི་མོད་ལ་ཁ་ནས་ཁྲག་སྐྱུག་གོ །རིག་སྔགས་འཆང་གིས་དེ་བླངས་ཏེ་ཐིག་ལེ་བྱས་ནས་
ནམ་མཁའ་ལ་ལྡིང་བར་བྱེད་དོ། །མིག་ལ་བྱུགས་ན། མི་སྣང་བར་འགྱུར་ཏེ། བདེ་བླག་ཏུ་འབྱུང་པོའི་བདག་པོ་ཆེན་པོར་འགྱུར་རོ། །ལྟོ་བར་ཡོངས་སུ་བྱུགས་ན། གནོད་
སྦྱིན་དང༌། སྲིན་པོའི་དཔོན་པོའོ། །ལུས་མཐའ་དག་ལ་བྱུགས་ན། སྟོབས་དང༌། བརྩོན་འགྲུས་དང༌། རྩལ་ཆེན་པོ་ནག་པོ་ཆེན་པོ་དང་མཚུངས་པའི་ཤུགས་སུ་འགྱུར་ཏེ།
དེ་ཉིད་ཀྱི་གཟུགས་སུ་འགྱུར་རོ། །འཁོར་གྱི་ཚོགས་ཆེན་པོར་ཡང་འགྱུར་རོ། །ཚངས་པ་ལ་བདུགས་ན། བདུགས་པ་ཙམ་གྱི་མོད་ལ་འོ་མ་འཛག་པ་བླང་བར་བྱ་

93-1-129b

སྟེ༑ ལུས་ལ་བྱུག་པར་བྱའོ། །ཚངས་པ་དང་འདྲ་བའི་སྟོབས་དང་ཤུགས་སུ་འགྱུར་ཏེ། ནམ་མཁའ་ལ་འགྲོ་བར་བྱེད་དོ། །ཁྱབ་འཇུག་ལ་བདུགས་ན། བདུགས་པ་ཙམ་གྱི་མོད་ལ་
ལུས་ལ་པ་ལ་ཤའི་ཁ་དོག་གི་དྲིའི་ཆུ་འཛག་སྟེ། རིག་སྔགས་འཆང་གི་ལུས་ལ་བྱུག་པར་བྱའོ། །སྲེད་མེད་ཀྱི་བུའི་གཟུགས་དང༌། སྟོབས་དང༌། ཤུགས་འཆང་བར་འགྱུར་ཏེ།
ལག་ན་འཁོར་ལོ་ཐོགས་པས་ནམ་མཁའ་ལ་འགྲོའོ། །དབང་ཕྱུག་ཆེན་པོ་ལ་བདུགས་ན། དབང་ཕྱུག་ཆེན་པོའི་ལུས་ལ་རྡུལ་འབྱུང་ཏེ། རིག་སྔགས་འཆང་གི་ལུས་ལ་
བྱུག་པར་བྱའོ། །དབང་ཕྱུག་ཆེན་པོའི་གཟུགས་སུ་འགྱུར་ཏེ། ལག་ན་མདུད་རྩེ་གསུམ་དང༌། སྟོབས་དང༌། བརྩོན་འགྲུས་དང༌། རྩལ་གྱིས་འབྱུང་པོའི་བདག་པོ་ཆེན་པོར་
འགྱུར་ཏེ། ནམ་མཁའ་ལ་འགྲོའོ། །ཐམས་ཅད་ལ་དོན་ཡོད་རྒྱལ་པོའི་བཟླས་བརྗོད་ལན་གསུམ་གསུམ་རྣམ་པར་སྦྱིན་པར་བྱའོ། །སྙིང་པོ་ཡི་གེ་གཅིག་པས་སྤྱི་བོར་བཟླས་བརྗོད་
ལན་བདུན་དུ་བཟླས་བརྗོད་སྦྱིན་པར་བྱའོ། །སྤྲ་ཚིལ་ལས་བྱུང་བའི་ཀླུ་མགོ་བོ་དགུ་པ་སོར་བཞི་པའི་ཚད་དུ་བྱ་སྟེ། གསེར་གྱིས་གཡོགས་པར་བྱ་ཞིང་དྲིའི་དཀྱིལ་འཁོར་བྱ་
སྟེ༑ དཀྱིལ་འཁོར་གྱི་སྟེང་དུ་གཞག་པར་བྱའོ། །དོན་ཡོད་པའི་རྒྱལ་པོས་ལན་བརྒྱ་རྩ་བརྒྱད་དུ་བཟླའོ། །བདུག་པ་འདིས་བདུགས་པས་ཀླུ་ལྡང་བར་བྱེད་དོ། །རིག་སྔགས་

93-1-130a

འཆང་གིས་འཇིགས་པ་མེད་པར་བྱ་སྟེ། ཁྲོ་བོའི་རྒྱལ་པོ་ཡུངས་ཀར་ལ་བཟླས་ཏེ་སྤྱི་བོའི་གཙུག་ཏུ་བརྡེགས་ན། ལྡིང་བར་བྱེད་དོ། །གང་དུ་འདོད་པ་དེར་གནས་
ནས་ཀླུ་ཆེན་པོའི་མཚོ་དང༌། གནས་དང༌། གཞལ་མེད་ཁང་རབ་ཏུ་འབྱུང་ངོ༌། །ཆུ་གང་ཡིན་པ་དེ་རྣམས་ཀྱང་འཐུང་བར་བྱེད་པ་དང༌། ཁྲུས་བྱེད་པའི་བུད་མེད་དང༌། སྐྱེས་པ་དང༌།
ཁྱེའུ་དང༌། བུ་མོའམ། ཐ་ན་དུད་འགྲོའི་སྐྱེ་གནས་སུ་སོང་བས་འཐུང་བ་དང༌། ཁྲུས་བྱེད་པ་དེ་རྣམས་ཐམས་ཅད་ཀྱང་ནད་རྣམས་དང་བྲལ་བར་འགྱུར་རོ། །སྡིག་པ་དང༌། སྒྲིབ་
པ་བྲེལ་བ་དང༌། འཇིགས་པ་ཐམས་ཅད་དང་བྲལ་བར་ཡང་འགྱུར་རོ། །ཀླུ་རྣམས་ཀྱང་དུས་སུ་ཆར་གྱི་རྒྱུན་ཆེན་པོ་འབྱིན་པར་བྱེད་ཅིང༌། ཆར་འབེབས་པར་བྱེད་དོ། །
དུས་དུས་སུ་མེ་ཏོག་དང༌། འབྲས་བུ་དང༌། ལོ་ཐོག་རྣམས་རྫོགས་པར་བྱེད་དེ། རོ་ཞིམ་པོའི་རོ་མྱོང་བར་འགྱུར་རོ། །ཕྱིར་ཞིང་ལོག་པར་ལྟུང་བར་འགྲོ་བར་མི་འགྱུར་རོ། །
ཕུག་དང་ཁུང་བུའི་སྒོར་འཁྲུལ་འཁོར་གྱི་སྒོ་གླེགས་ལ་བདུགས་ན། བྱེ་ཞིང་གཅོག་པར་འགྱུར་རོ། །འཁྲུག་པའི་དུས་སུ་བདུགས་ན། ཕམ་པར་འགྱུར་རོ། །ལག་མཐིལ་
ལ་བདུགས་ན། གང་དང་གང་ལ་རེག་པ་ཐམས་ཅད་དུ་དབང་དུ་བྱེད་དོ། །བདུག་པའི་དཀྱིལ་འཁོར་གྱི་ཆོ་གའོ།།    །།དེ་ནས་སྨན་གྱི་དཀྱིལ་འཁོར་གྱི་ཆོ་ག་བཤད་

93-1-130b

པར་བྱ་སྟེ། དོན་ཡོད་པར་ཐམས་ཅད་དུ་གཞན་གྱིས་མི་ཐུབ་པ། ནད་ཐམས་ཅད་སེལ་བར་གྲུབ་པ། ཐམས་ཅད་དུ་དུག་འཇོམས་པར་བྱེད་པ། ན་བ་ཐམས་ཅད་སེལ་བར་གྲུབ་
པ༑ སྡང་བ་ཐམས་ཅད་ལྡོག་པར་བྱེད་པ། འབྱུང་པོ་ཐམས་ཅད་ལ་མི་འཇིགས་པ། མཚོན་དང༌། མེ་དང༌། ཆུ་དང༌། དུག་རབ་ཏུ་འཇོམས་པ། རྟག་ཏུ་སྲུང་བ་དང་སྐྱོབ་པ་དང་སྦ་
བར་བྱེད་པ། དགྲ་རྣམས་དང༌། གཞན་རྒྱལ་བ་ཟློག་པར་བྱེད་པ། རྒྱལ་པོ་དང༌། རྒྱལ་ཕྲན་ནམ། བཙུན་མོའི་འཁོར་དུ་སོང་བ་དང་གཙོ་བོ་རྟག་ཏུ་དབང་དུ་བྱེད་ཅིང་ཐམས་ཅད་
དུ་ཐོགས་པ་མེད་པར་འགྱུར་རོ། །ཕ་རོལ་གྱི་དམག་ཚོགས་དང༌། འཁྲུག་པ་དང༌། གཡུལ་རྣམས་རྟག་ཏུ་རབ་ཏུ་འཇོམས་པར་བྱེད་པ། གང་གི་ཚེ་ཆོམ་རྐུན་གྱི་ནང་དུ་སོང་བ་
ཉིད་དང༌། དོན་འཐུན་གྱི་ནང་དང༌། རྐུན་མོ་དང༌། སེངྒེ་དང༌། སྟག་གི་ནང་དུ་སོང་བ་དེའི་ཚེ་ཐམས་ཅད་དུ་སྨན་གྱི་རྒྱལ་བ་སྟེར་རོ། །ཚེ་རིང་པོར་འགྱུར་ཏེ། རྟག་ཏུ་པདྨའི་ཕྱག་
གིས་མཆོག་སྦྱིན་པར་འགྱུར་རོ། །ལྷ་རྣམས་ཀྱིས་རྟག་ཏུ་སྲུང་བར་བྱེད་དོ། །གནོད་སྦྱིན་དང༌། སྲིན་པོ་དང༌། ཀླུ་དང༌། ལྷ་མ་ཡིན་དང༌། ནམ་མཁའ་ལྡིང་ཉིད་དང༌། མིའམ་
ཅི་དང༌། ལྟོ་འཕྱེ་ཆེན་པོ་ཉིད་དང༌། མི་མ་ཡིན་གདུག་པ་གང་ཡིན་པ་དེ་རྣམས་ཐམས་ཅད་ཉིན་དང་མཚན་དུ་བསྲུང་བའི་དོན་དུ་ཡང་དག་པར་སྒྲུབ་པར་འགྱུར་ཏེ། ཐེ་ཚོམ་

93-1-131a

མེད་དོ། །རྒྱལ་པོ་ཆེན་པོ་རྣམ་ཐོས་སྲས་དང༌། རྒྱལ་པོ་ཆེན་པོ་ཡུལ་འཁོར་སྲུང་དང༌། རྒྱལ་པོ་ཆེན་པོ་འཕགས་སྐྱེས་པོ་དང༌། མིག་མི་བཟང་དཔུང་དང་
བཞོན་པ་དང་བཅས་པ་དང༌། སྐབས་གསུམ་པའི་ལྷའི་དབང་པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། ལྷ་དེ་རྣམས་ཐམས་ཅད་མཐུན་པས་
རྟག་ཏུ་སྲུང་བར་བྱེད་དོ། །སངས་རྒྱས་ཀྱིས་རྣམ་པར་གཟིགས་ཤིང༌། རྟག་ཏུ་ཡང་མཐོང་བ་སྩོལ་བར་མཛད་དོ། །གང་སྨན་ལག་ཏུ་ཕྱིན་པར་འགྱུར་བ་འདི་ཡང་
ནས་ཡང་དུ་རིག་སྔགས་ཀྱི་དངོས་གྲུབ་མྱུར་དུ་ཐོབ་བོ། །བྱད་སྟེམས་འཕོ་བ་མེད་དོ། །དེ་ལ་དུག་མེད་ཅིང་སྡིག་པ་མེད་ལ། མི་བཟད་པའི་སྦྱོར་བ་དང༌། ཕྱེ་མའི་སྦྱོར་
བས་གནོན་པར་མི་འགྱུར་རོ། །སྔོན་གྱི་སྒྲིབ་པ་ཉམས་པར་བྱེད་དེ། དེ་བཞིན་དུ་ཡང་སྡིག་པ་ཐམས་ཅད་དང༌། རྨི་ལམ་ངན་པ་དང༌། མཚན་མ་ངན་པ་གང་ཡིན་
པ་དང༌། གཞན་རྣམ་པ་སྣ་ཚོགས་པའི་སྡང་བ་ཉིད་དེ། དེ་རྣམས་ཐམས་ཅད་མྱུར་དུ་རྣམ་པར་ཉམས་པར་བྱེད་དོ། །སྨན་གང་དུ་གནས་པའི་དཔག་ཚད་ཁོར་ཡུག་
ཏུ་སྲུང་བ་དང༌། དེ་བཞིན་ཉིད་དུ་མཚམས་བཅིང་བར་བྱེད་དོ། །བགེགས་དང༌། ལོག་པར་འདྲེན་པ་ཐམས་ཅད་དང༌། དེ་བཞིན་དུ་བདུད་དམ་སྡང་བ་དེ་རྣམས་

93-1-131b

ཐམས་ཅད་རབ་ཏུ་འབྲོས་པར་བྱེད་དོ། །སྨན་གང་དུ་གནས་པར་གདོན་རབ་ཏུ་འབྲོས་པར་བྱེད་དོ། །མཁའ་འགྲོ་མ་གང་ཡིན་པ་དང༌། རྣལ་འབྱོར་མ་གང་ཡིན་པ་དང༌། སྐེམ་
བྱེད་དང༌། གཟའ་དང༌། བརྗེད་བྱེད་དང༌། གྲིབ་གནོན་གང་ཡིན་པ་དང༌། མི་བཟད་པ་དེ་རྣམས་ཐམས་ཅད་རབ་ཏུ་ཞི་བར་འགྲོ་བར་འགྱུར་རོ། །ལྷ་རྣམས་དེར་གནས་པར་བྱེད་ཅིང༌།
འཁྲུལ་འཁོར་ལ་སྨན་ཨ་ག་རུ་དེ་མཆོག་གོ །ཞེས་སོ། །རྒྱལ་བས་དབུགས་འབྱིན་པར་མཛད་ཅིང༌། དངོས་གྲུབ་ཐམས་ཅད་ཀྱི་དེ་ཁོ་ན་ཉིད་སྩོལ་བར་མཛད་དོ། །རྟག་
ཏུ་འཇིག་རྟེན་དབང་ཕྱུག་གིས་མཆོག་སྩོལ་ཞིང༌། རྟག་པའི་མཐར་མཐོང་བ་སྩོལ་བར་འགྱུར་རོ། །དོན་ཡོད་པའི་ཞགས་པ་མྱུར་དུ་འགྲུབ་སྟེ། སྨན་འཆང་བ་ལ། སྨན་
གང་དུ་གནས་པར་གང་གིས་ཀྱང་གླགས་མི་རྙེད་དོ། །དོན་ཡོད་པའི་མཆོག་སྦྱིན་པ་ཞེས་བྱ་བ་ཡིད་བཞིན་གྱི་ནོར་བུ། སྨན་གྱི་མཆོག །རབ་ཏུ་འབད་པས་བཅངས་པས་
ལེགས་པར་བསྒྲུབ་པར་བྱ་བ། དངོས་གྲུབ་ཀྱི་མཆོག །ལས་ཐམས་ཅད་བྱེད་པ་དེ་ཉིད་དེའི་ཚེ་ཤི་བ་ཡང་དག་པར་འཚེ་བར་བྱེད་པ། ལོ་རྫོགས་པར་བསྟེན་ཏེ་སྔགས་
དང་ཕྱག་རྒྱས་གསོ་བར་བྱའོ། །ལོ་སྟོང་ཕྲག་ཏུ་རྟག་ཏུ་བདེ་བ་དང༌། དགའ་བར་བྱེད་དོ། །དབང་ཕྱུག་དང༌། ནོར་ཐོབ་པ་དང༌། འབྲུ་འཕེལ་བ་དང༌། བླ་ན་མེད་པ་དང༌། རྒྱལ་པོ་

93-1-132a

དགའ་བར་འགྱུར་ཏེ་རྟག་ཏུ་གནས་པ། །འབངས་དང༌། ཅི་བགྱི་དང༌། མཆོད་པ་ཆེན་པོ་རྙེད་དོ། །ཐམས་ཅད་དུ་དེ་དག་རྟག་ཏུ་ཚིག་བཙུན་པའོ། །ཐོས་
པས་དངོས་གྲུབ་མཆོག་གྱུར་པའི། །རྫས་ཀྱང་འདིར་ནི་བཤད་བྱ་སྟེ། །ཙནྡན་རྒྱ་སྤོས་རུ་རྟ་དང༌། །སྤྲི་ཀ་ཤིང་ཚ་བཱ་ལ་ཀ །བྲག་སྐྱེས་སྤང་སྤོས་སཱ་མ་ཀང༌། །སུག་སྨེལ་
གླ་སྒང་ན་ལ་ད། །པདྨ་ཨུཏྤལ་པྲི་ཡང་ཀུ། ཤིང་ཀུན་འདབ་མ་ཚ་བ་གསུམ། །ཤི་རི་ཤ་ཡི་མེ་ཏོག་དང༌། །དེ་བཞིན་པ་རི་པཻ་ལ་བ། །འདི་རྣམས་ཆ་ནི་མཉམ་པར་
ལྡན། །ཐམས་ཅད་ལེགས་གཞལ་ལེགས་པར་སྦྱར། །གསང་སྔགས་བརྒྱ་རྩ་བརྒྱད་བཟླས་ལ། །ཁྲོ་བོའི་རྒྱལ་པོས་དབང་བསྐུར་ཏེ། །ཡི་གེ་གཅིག་པས་སྟོང་ཕྲག་
བཅུར་བཟླའོ། །འདིར་སྨན་རྣམས་བགྲང་ཕྲེང་གི་ཚད་ཙམ་དུ་བསྒོངས་ནས་གྲིབ་མ་ལ་ཡོངས་སུ་བསྐམ་པར་བྱའོ། །གླ་རྩི་དང༌། ག་ཕུར་གྱིས་བླངས་ལ་ལེགས་པར་
སྦྱོར་བའི་བྱ་བ་བྱས་པ་དང༌། དཀྱིལ་འཁོར་དུ་འཇུག་པ་ནི། ཇི་ལྟ་བ་བཞིན་དུ་དཀྱིལ་འཁོར་གྱི་བྱ་བ་དང༌། ཕྱག་རྒྱ་དང༌། གསང་སྔགས་དང༌། དམ་ཚིག་ལ་རབ་ཏུ་འཇུག་
པ་ལ༑ ཤར་གྱི་སྒོར་ཕྱག་བྱས་ནས་དཀྱིལ་འཁོར་མཆོག་ལ་བསྐོར་བ་བྱ་སྟེ། སྒོ་དང་སྒོ་རུ་ཕྱག་བྱ་ཞིང༌། ཤར་གྱི་སྒོ་རུ་འཇུག་པར་བྱའོ། །དབུས་ཀྱི་དཀྱིལ་འཁོར་

93-1-132b

གྱི་སྙིང་པོར་འཕགས་པ་སྤྱན་རས་གཟིགས་དབང་ཕྱུག་ལ་མངོན་དུ་ཕྱོགས་པར་པདྨའི་གེ་སར་ལ་འདུག་ནས་དོན་ཡོད་བའི་རྒྱལ་པོའི་བཟླས་བརྗོད་བརྒྱ་རྩ་བརྒྱད་དང༌། ཁྲོ་བོའི་
རྒྱལ་པོའི་བཟླས་བརྗོད་བརྒྱ་རྩ་བརྒྱད་བྱ་སྟེ། མངོན་པར་དབང་བསྐུར་བར་བྱ་ཞིང༌། ཕྱག་རྒྱ་དང༌། གསང་སྔགས་ལེགས་པར་བསྒྲུབ་བོ། །དེ་ནས་མཆོད་པས་འཇིག་རྟེན་
མགོན་པོའི་དངོས་གྲུབ་མཐོང་བར་བྱེད་ཅིང་རྟག་ཏུ་གཡོ་བར་བྱེད་ལ་འཇིག་རྟེན་མགོན་པོའི་འོད་ཟེར་གྱི་སྦྱིན་སྲེག་རབ་ཏུ་གྲོལ་ལོ། །དཀྱིལ་འཁོར་བཤད་པར་བྱ་སྟེ། གྲུ་
བཞི་པོ་ཀོ་ལའི་ཚད་དུ་ཆ་ལེགས་པར་ཕྱེ་བ་གྲུ་བཞི་དང༌། སྒོ་བཞི་ཡོད་པ། ཐེམ་སྐས་ཀྱི་རིམ་པ་ཅན་དུ་ཚོན་སྣ་ཚོགས་ཀྱི་སྐུད་པས་ཐིག་གདབ་ཅིང་དཀྱིལ་འཁོར་གྱི་སྙིང་པོ་
མཛེས་པར་བྱ། དཀྱིལ་འཁོར་གྱི་དབུས་ཀྱི་སྙིང་པོ་པདྨ་མཆོག་ཁ་ཕྱེ་བ་འདབ་མ་བརྒྱ་རྩ་བརྒྱད་པ། སྙིང་པོ་དང༌། ཟེ་བ་ཤིན་ཏུ་མཛེས་པ། སྙིང་པོ་ལས་པདྨ་བྱུང་པ། ཁ་ཕྱེད་བྱེ་
བ་དང༌། ལག་པ་གཉིས་བྱུང་བས་པདྨའི་འདབ་མ་འཛིན་པ་བྲིས་པར་དངུལ་གྱི་སྣོད་ཀྱི་ནང་དུ་སྨན་བཀང་སྟེ་དར་གྱིས་ཁ་གཡོགས་ནས་པདྨའི་འདབ་མའི་སྟེང་དུ་གཞག་པར་
བྱ༑ འཕགས་པ་སྤྱན་རས་གཟིགས་དབང་ཕྱུག་རྟག་ཏུ་ཚངས་པའི་ཆ་བྱད་དུ་བཞུགས་པ། དར་གྱི་ཅོད་པན་བཅིངས་ཤིང་བརྒྱན་པ་པདྨའི་སྟེང་དུ་བཞུགས་པར་བྱའོ། །དཀྱིལ་

93-1-133a

འཁོར་ཕྱི་རོལ་ཀུན་ཏུ་ཕྱག་རྒྱའི་རྟགས་རྣམས་གསལ་པར་ཕྲིའོ། །སྒོ་སྒོར་དོན་ཡོད་པའི་ཞགས་པ་པདྨའི་སྟེང་དུ་བཞག་པ་ཁ་དོག་དང་འོད་ཟེར་འབར་
བ་བྲིའོ། །གྲ་གྲར་བུམ་པ་གང་བར་བྲིའོ། །དཀྱིལ་འཁོར་ཀུན་ཏུ་འཕན་དང༌། བུམ་པ་གང་བ་དང༌། འབྲས་བུ་དང༌། མེ་ཏོག་བསྲེས་པ་མཛེས་པས་བརྒྱན་པར་བྱའོ། །གཏོར་
མ་རྣམ་པ་སྣ་ཚོགས་གཞག་པར་བྱའོ། །མཆོད་ཡོན་གྱི་ཆུ་དབུལ་བར་བྱ། ཙནྡན་དང༌། ཨ་ག་རུའི་བདུག་སྤོས་དང༌། སྤོས་སྣ་ཚོགས་དབུལ་བར་བྱ། དཀྱིལ་འཁོར་ཀུན་
ཏུ་མར་མེའི་ཕྲེང་བ་དང༌། མེ་ཏོག་ཕྲེང་བ་དགོད་ཅིང༌། ཀུན་ཏུ་འབྲས་ཡོས་དང༌། ཡུངས་ཀར་དགྲམ་པར་བྱའོ། །རིག་སྔགས་འཆང་གཙང་མར་གྱུར་པས་ལེགས་པར་ཁྲུས་བྱ་
ཞིང་གོས་གཙང་མ་བགོས་པ་འཇིགས་པ་མེད་པས་ཟླ་བ་ཡར་གྱི་ངོ་ཉ་ལ་བསྒྲུབ་པར་བྱ་སྟེ། སེམས་ཅན་ཐམས་ཅད་ལ་བརྩེ་བར་གྱུར་ཅིང་བྱམས་པའི་སེམས་དང༌། སྙིང་རྗེའི་
བདག་ཉིད་ཅན་གྱིས་བསྒྲུབ་པར་བྱའོ། །གང་གིས་ལག་གིས་བཟུང་བ་ཙམ་དང༌། རེག་པ་ཙམ་གྱི་མོད་ལ་དེ་དགའ་བ་འཐོབ་ཅིང་སྡིག་པ་ཐམས་ཅད་འཇིགས་པར་འགྱུར།
སྔོན་གྱི་སྒྲིབ་པ་རྣམས་འཇིགས་པར་འགྱུར། མཚམས་མེད་པ་བྱེད་པ་རྣམས་ལས་གྲོལ་བར་འགྱུར། མོད་ལ་ནད་ཐམས་ཅད་འབྱང་ཞིང་ངན་འགྲོ་ཐམས་ཅད་འཇིག་

93-1-133b

པར་བྱེད་པ། བསོད་ནམས་ཆེན་པོའི་སྟོབས་ཀྱི་དངོས་གྲུབ་སྨན་གྱི་དེ་ཁོ་ན་ཉིད་མཐོང་བ་ནི། སངས་རྒྱས་ཐམས་ཅད་ཀྱིས་ལུང་བསྟན་ཅིང་དེ་བཞིན་གཤེགས་པ་ཐམས་ཅད་
ཀྱི་བྱིན་གྱིས་བརླབས་པ། བྱང་ཆུབ་སེམས་དཔའ་རྣམས་ཀྱིས་བསྔགས་པ། འདྲེན་པ་འཇིག་རྟེན་དབང་ཕྱུག་གིས་སྤྲུལ་པ། དཀྱིལ་འཁོར་གྱི་ལྷ་ཐམས་ཅད་ཀྱིས་བསྔགས་
པ༑ རིག་སྔགས་འཆང་གི་དབང་པོ་ཐམས་ཅད་ཀྱིས་ཕྱག་བྱས་པ། ལྷ་ཐམས་ཅད་ཀྱིས་བསྲུངས་པ། ཀླུའི་དབང་པོ་ཐམས་ཅད་རྗེས་སུ་འབྲང་བ། སུམ་ཅུ་རྩ་གསུམ་གྱི་ལྷའི་
དབང་པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། གཤིན་རྗེ་དང༌། ཆུ་ལྷ་དང༌། ཀུ་བེ་ར་དང༌། ཉི་མ་དང༌། ཟླ་བས་མཆོད་པ་དེ་བཞིན་དུ་རྒྱུ་སྐར་གྱི་ཚོགས་
དང༌། གཟའ་ཀུན་དང༌། མཇུག་རིང་དང༌། དེ་བཞིན་དུ་གཟའི་ཁྱིམ་དང༌། ཐམས་ཅད་དུ་བཀྲ་ཤིས་ཀྱིས་མཆོད་པ། ཆོ་ག་ཞིབ་མོ་ཐམས་ཅད་དང༌། དེ་བཞིན་དུ་དཀྱིལ་འཁོར་
དང༌། ཕྱག་རྒྱ་དང༌། བཟླས་བརྗོད་ཐམས་ཅད་དང༌། གསང་སྔགས་ཐམས་ཅད་ཀྱི་རྗེས་སུ་ཞུགས་པ། རིགས་སྤྱིའི་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་
ཁྲིག་འབུམ་ཕྲག་དྲུག་ཅུ་རྩ་བཞིའི་དེ་བཞིན་གཤེགས་པ་རྣམས་ཀྱིས་སྨན་གྱི་མཆོག་དབང་བསྐུར་བ། དུས་གསུམ་གྱི་དེ་བཞིན་གཤེགས་པ་རྣམས་ཀྱིས་ལུང་བསྟན་པ།

93-1-134a

ཡིད་བཞིན་གྱི་ནོར་བུ་ཐམས་ཅད་དང་མཐུན་པའི་སྨན་གྱི་རྫས་བཀྲ་ཤིས་པ་བྱེ་བ་ཁྲག་ཁྲིག་གམ། ལྷག་པར་གྱུར་པ་གཞན་གང་ཡང་མེད་དོ། །
སྨན་དེ་ལྟ་བུ་ནི། རྟག་ཏུ་མཆོག་གཙོ་བོ་འབྱིན་པ་འཇིག་རྟེན་དབང་ཕྱུག་དང་འདྲ་བ་ཡིན་ནོ། །དེའི་ཕྱིར་ཐམས་ཅད་སྨན་འཆང་བར་འདོད་པས་གནས་གང་ཡང་རུང་བར་
སྦྱར་བར་བྱ་སྟེ། གཙང་མ་ལེགས་པར་ཁྲུས་བྱས་པ་དེས་སྦྱར་བར་བྱའོ། །ཇི་ལྟ་ཇི་ལྟར་བཀྲ་ཤིས་ཀྱི་བསམ་པ་ཡིད་ལ་བྱེད་པ་དེ་ལྟ་དེ་ལྟར་བསམ་པ་ཡིད་ལ་བྱེད་པ་
ཡངས་སུ་རྫོགས་པར་འགྱུར་ཏེ། སྦྱར་བ་ཙམ་གྱི་མོད་ལ་ཐམས་ཅད་འགྲུབ་པར་འགྱུར། འདོད་པ་ཐམས་ཅད་ཀྱི་བསམ་པ་ཡོངས་སུ་རྫོགས་པར་འགྱུར། རིག་སྔགས་
འཆང་གཙང་མར་གྱུར་པ་གོས་གཙང་མ་བགོས་པ་སྤོས་ཆུས་ལེགས་པར་ཁྲུས་བྱས་ལ་ཉིན་རེ་སྨན་རེ་རེ་དོན་ཡོད་པའི་རྒྱལ་པོས་བཟླས་བརྗོད་བྱས་ཏེ་ཟོས་ན། ཟོས་པ་
ཙམ་གྱི་མོད་ལ་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་དང༌། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་
གིས་དགོངས་ཤིང་སྣང་བ་རྣམ་པར་དག་པར་འཐོབ་པར་འགྱུར། ཉིན་ཞག་གསུམ་དུ་སྦྱར་ན། ངག་རྣམ་པར་དག་པ་འཐོབ་བོ། །ཉིན་ཞག་ལྔར་སྦྱར་ན། དྲན་པ་རྣམ་

93-1-134b

པར་དག་པ་འཐོབ་བོ། །ཉིན་ཞག་བདུན་དུ་སྦྱར་ན། རིག་སྔགས་ཆེན་པོའི་ཆོ་ག་ཞིབ་མོ་རྣམ་པར་དག་པ་འཐོབ་བོ། །ཉིན་ཞག་བཅུ་བཞིར་སྦྱར་ན། དོན་ཡོད་པའི་ཞགས་
པ་དེ་ཁོ་ན་ཉིད་ཀྱི་དངོས་གྲུབ་ཀྱི་དམ་ཚིག་ཆེན་པོ་འཐོབ་བོ། །ཉིན་ཞག་ཉི་ཤུ་རྩ་གཅིག་ཏུ་སྦྱར་ན། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་དང༌། ཕྱག་རྒྱ་
དང༌། དཀྱིལ་འཁོར་ཆེན་པོའི་དམ་ཚིག་གི་དངོས་གྲུབ་ཐོབ་བོ། །དེ་བཞིན་གཤེགས་པ་ཐམས་ཅད་ཀྱི་གསང་པ་དེ་ཁོ་ན་ཉིད་ཀྱི་དམ་ཚིག་གི་དངོས་གྲུབ་ཐོབ་བོ། །ཟླ་བ་
གཅིག་གི་བར་དུ་སྦྱར་ན། འཕགས་པ་སྤྱན་རས་གཟིགས་དབང་ཕྱུག་གིས་དངོས་གྲུབ་སྒྱུ་མ་ལྟ་བུས་བརྒྱན་པ་ཐོབ་ཅིང་ཚེ་ལོ་སྟོང་ཐུབ་པར་འགྱུར་རོ། །ཟླ་བ་གསུམ་
དུ་སྦྱར་ན། ལུས་ཡོངས་སུ་དག་པ་དང༌། མདོག་ཡོངས་སུ་དག་པ་འཐོབ་བོ། །ལོག་གཅིག་ཚང་བར་སྦྱར་ན། དོན་ཡོད་པའི་དངོས་གྲུབ་རིག་སྔགས་འཆང་འཁོར་ལོས་སྒྱུར་
བར་འགྱུར་ཏེ། མིག་མཐོན་མཐིང་མདོག་བུང་བ་ལྟ་བུ་སྐྲ་རལ་བུ་འཁྱིལ་བར་འགྱུར། ཚེ་ལོ་བདུན་པ་ལྟ་བུའི་གཟུགས་དང་མཐུན་པར་འགྱུར་ལ། ཚེ་བསྐལ་པ་འབུམ་
ཐུབ་པར་འགྱུར་རོ། །བདར་ནས་བདག་ཉིད་ལ་བྱུགས་ན། གང་དྲི་མནམས་པ་ཙམ་གྱིས་བགེགས་དང༌། ལོག་འདྲེན་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌།

93-1-135a

ཤ་ཟ་དང༌། ཡི་དྭགས་དང༌། སྐེམ་བྱེད་དང༌། བརྗེད་བྱེད་དང༌། གྲིབ་གནོན་ཐམས་ཅད་དང༌། གདོན་ཐམས་ཅད་དང༌། གདུག་པ་ཐམས་ཅད་དང༌། དགྲ་
ཐམས་ཅད་དཔག་ཚད་སྟོང་དུ་འབྲོས་སོ། །གལ་ཏེ་མྱུར་དུ་མི་འབྲོས་ན་ནི། སྤྱི་བོ་དུམ་བུ་འབུམ་དུ་མི་འབྲོས་ན་ནི། སྤྱི་བོ་དུམ་བུ་འབུམ་དུ་འགས་ཤིང་ཡན་ལག་དང༌། ཡན་ལག་རྣམས་ཞིག་པར་འགྱུར་ལ།
བུ་དང་ཆུང་མར་བཅས་པ་འཇིག་པར་འགྱུར། སྔོན་གྱི་སྡིག་པ་དང་སྒྲིབ་པ་རྣམས་ཀྱིས་མི་ཚུགས་པར་འགྱུར། སེམས་ཅན་དམྱལ་བ་མྱོང་བར་འགྱུར་བ་མཚམས་
མེད་པ་ལྔ་དག་འཇིག་པར་འགྱུར། རྨི་ལམ་ངན་པ་དང༌། ལྟས་ངན་པ་དང༌། མི་ཤིས་པ་དང༌། བཀྲ་མི་ཤིས་པའི་དངོས་པོ་ཐམས་ཅད་འཇིག་པར་འགྱུར། སྤོས་མནམས་
པ་ཙམ་གྱིས་རྒྱལ་པོ་དང༌། རྒྱལ་པོའི་བློན་པོ་དང༌། བྲམ་ཟེ་དང༌། ཁྱིམ་བདག་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་ཅི་བགྱི་ཞེས་བྱ་བ་བྱེད་ལ།
དབང་དུ་གྱུར་ནས་འཁོད་དོ། །བྱུགས་པ་ཙམ་གྱིས་འབྲས་དང༌། ཕོལ་མིག་དང༌། ལྷོག་པ་དང༌། མེ་དབལ་དང༌། རྐང་ཤུ་དང༌། གཡན་པ་དང༌། མཛེ་དང༌། ཁྱི་རྔོ་དང༌།
ཤུ་བ་དང༌། འབྲུམ་བུ་ཕྲ་མོ་དང༌། རྨ་དང༌། ཁོང་གི་རྨ་ཡོངས་སུ་སོས་པར་འགྱུར། དུག་ཐམས་ཅད་དང༌། ཟོས་པ་དང༌། དུག་མྱོས་དང༌། སྦྱར་དུག་དྲག་པོ་དང༌།

93-1-135b

དུག་སྦྱར་མ་དང༌། སྦྱར་དུག་ཕྱེ་མ་དང༌། བྱད་རྣམས་ལ་བསྐུས་པ་ཙམ་དང༌། ཆུ་དྲོན་པོ་འཐུངས་པ་ཙམ་གྱིས་དུག་མེད་པར་འགྱུར་རོ། །དྲི་ཙམ་གྱིས་ཀླུའི་རྒྱལ་པོ་འཇོག་
པོའི་དུག་ཀྱང་མེད་པར་འགྱུར་རོ། །རིགས་ཉིན་བཞི་པས་ཐེབས་པ་ལ་དཔྲལ་བར་བསྐུས་ན། ཀུ་ཅོ་འདོན་ཅིང་འབྲོས་སོ། །རིམས་ཐམས་ཅད་དང༌། ཉིན་གཅིག་པ་དང༌།
ཉིན་གཉིས་པ་དང༌། ཉིན་གསུམ་པ་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་དང༌། ཝ་བ་དང༌། ཕོ་བའི་
ནད་དང༌། མཆིན་བ་ན་བ་དང༌། ལྟོ་བ་ན་བ་དང༌། སྐྲན་དང༌། གཅིན་སྲི་བ་དང༌། སྙིང་ན་བ་དང༌། རྩིབ་ལོགས་ན་པ་དང༌། མགུལ་བ་ན་བ་དང༌། ཁ་ན་བ་དང༌། འཁྱིལ་ཞིང་ན་བ་
དང༌། ཚད་པ་དང༌། མདོམས་ན་བ་དང༌། ཡན་ལག་དང༌། ཉིང་ལག་ན་བ་ཆུ་དྲོན་པོ་འཐུངས་པ་ཙམ་གྱིས་ཡོངས་སུ་སོས་པར་འགྱུར་རོ། །གཞོགས་ཕྱེད་ན་བ་དང༌། མགོན་བ་
དང༌། མིག་ན་བ་དང༌། རྣ་བ་ན་བ་ལ་བསྐུས་པ་ཙམ་གྱིས་སོས་པར་འགྱུར་རོ། །ཐིག་ལེ་བྱས་ན། ཆོམ་རྐུན་དང༌། གནོད་བྱེད་དང༌། མེ་དང༌། ཆུ་དང༌། བྱི་བ་ཟ་བས་འཇིགས་
པ་དང༌། གཅན་གཟན་ཁྲོ་བོས་འཇིགས་པ་ལས་ཐར་པར་འགྱུར་ཞིང༌། འཇིགས་པ་ཐམས་ཅད་ལས་ཡོངས་སུ་ཐར་པར་འགྱུར་རོ། །ཉེས་པར་བྱས་པ་ཐམས་ཅད་ཡོངས་

93-1-136a

སུ་ཐར་པར་འགྱུར་རོ། །ལག་པ་གདེངས་པའི་འཇིགས་པ་འབྱུང་བར་མི་འགྱུར། མི་མ་ཡིན་པ་གང་གིས་ཀྱང་མདངས་འཕྲོག་པར་མི་ནུས་ཤིང་བར་ཆད་བྱ་
བར་མི་ནུས་སོ། །མཁའ་འགྲོ་མ་ཐམས་ཅད་མཐོང་བ་ཙམ་གྱིས་དབང་དུ་གྱུར་ནས་འཁོད་དོ། །རྒྱལ་པོ་བཙུན་མོ་དང༌། འཁོར་དང་བཅས་པའི་མཆོད་གནས་ཆེན་པོར་
འགྱུར། གཞན་ཡང་གང་དང་གང་དུ་སྦྱར་བ་རང་གི་བློས་བྱེ་བ་ཕྲག་འབུམ་སྦྱར་ན། ལས་སྒྲུབ་པར་བྱེད་དེ། སྨན་གྱི་མཆོག་ཤིན་ཏུ་འབད་པས་བསྒྲུབ་པར་བྱའོ། །སྨན་
གྱི་དཀྱིལ་འཁོར་གྱི་ཆོ་གའོ།།    །།དེ་ནས་དེའི་ཕྱིར་གསེར་གྱི་རི་ལུའི་དཀྱིལ་འཁོར་བཤད་པར་བྱ་སྟེ། འཇིག་རྟེན་དབང་ཕྱུག་གི་དོན་ཡོད་པའི་སྙིང་པོ། དེ་
བཞིན་གཤེགས་པ་ཐམས་ཅད་ཀྱི་དོན་ཡོད་པའི་རྣམ་པར་གཟིགས་པ། དེ་བཞིན་གཤེགས་པ་པདྨ་གཙུག་ཏོར་གྱི་རྒྱལ་པོ་ཞེས་བྱ་བས་བྱིན་གྱིས་བརླབས་པ། དེ་བཞིན་
གཤེགས་པ་རྣམ་པར་སྣང་མཛད་དང༌། དེ་བཞིན་གཤེགས་པ་རིན་ཆེན་སྙིང་པོས་བྱིན་གྱིས་བརླབས་པ། དེ་བཞིན་གཤེགས་པ་འཇིག་རྟེན་དབང་ཕྱུག་འོད་ཀྱིས་བཀའ་སྩལ་པ།
གཞན་ཡང་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་འབུམ་ཕྲག་དགུ་བཅུ་རྩ་དགུས་གསུངས་ཤིང་བསྔགས་བ། བྱིན་གྱིས་བརླབས་པ། དབང་བསྐུར་བ།

93-1-136b

རྗེས་སུ་ཐུགས་རངས་པར་མཛད་པ། ལུང་བསྟན་པ། མགོན་པོ་འཕགས་པ་སྤྱན་རས་གཟིགས་དབང་ཕྱུག་གི་གཙུག་གི་ནོར་བུ་ཅོད་པན་འཆང་བ། རྒྱལ་པ་འོད་དཔག་མེད་ཀྱི་
གཙུག་ཏོར་གྱི་མཚན་ཉིད་ཀྱི་ཐིག་ལེ་ཡིད་བཞིན་གྱི་ནོར་བུ་རྒྱལ་མཚན་གྱི་ནོར་བུ་ཆེན་པོའི་རྒྱལ་པོ་མཆོག་ཏུ་གྲུབ་པ། རིག་སྔགས་དང༌། དཀྱིལ་འཁོར་དང༌། ཕྱག་རྒྱ་དང༌། ཆོ་ག་ཞིབ་མོ་
ཐམས་ཅད་ཀྱི་གསང་བ། དེ་བཞིན་གཤེགས་པ་ཐམས་ཅད་གྱི་རིགས་དམ་ཚིག་སྤྱི། སྐུའི་སྙིང་པོ་གང་གིས་མཐོང་བ་ཙམ་ལ་སོགས་པ་འདིར་ཚང་བར་བསྟན་པ་ལྟ་སུ་ཞིག་གིས་ནུས་མོད་
ཀྱི༑ འོན་ཀྱང་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་དང༌། དུས་གསུམ་གྱི་དེ་བཞིན་གཤེགས་པ་རྫོགས་པར་མངོན་སུམ་དུ་མཐོང་བ་དང་འདྲ་བར་འགྱུར་ཞིང༌། དེ་བཞིན་
གཤེགས་པ་དེ་དག་ཉིད་མངོན་སུམ་དུ་མཆོད་པར་བཟུང་བ་དང༌། ལུང་སྟོན་པ་འཐོབ་པར་འགྱུར། དེ་བཞིན་གཤེགས་པ་དེ་དག་གི་མངོན་སུམ་དུ་དགེ་བའི་རྩ་བ་བསོད་ནམས་
ཀྱི་ཕུང་པོ་དང་ལྡན་པར་འགྱུར་རོ། །ནོར་བུ་གསེར་གྱི་ཁ་དོག་ཏུ་བསྟན་པའི་རིལ་བུ་འདི་གང་གིས་མཐོང་ཞིང་འཆང་བ་ནི། དགེ་བའི་རྩ་བ་བསོད་ནམས་ཀྱི་ཕུང་པོ་ཆེན་པོ་བསྐྱེད་བསྐྱེད་
པར་འགྱུར། ནོར་བུ་རིལ་བུ་འདི་མཐོང་བ་ཙམ་གྱིས་སྒྲིབ་པ་དང༌། སྡིག་པ་ཐམས་ཅད་དང༌། གདུག་པ་དང༌། མཚམས་མེད་པ་ལྔ་དང༌། མནར་མེད་པར་གཞོལ་བ་དང༌། དམ་པའི་

93-1-137a

ཆོས་སྤོང་བ་དང༌། འཕགས་པ་ལ་སྐུར་པ་འདེབས་པ་དང༌། སྔོན་གྱི་ཚེ་རབས་ནས་བསགས་པའི་སྒྲིབ་པ་ཐམས་ཅད་རྣམ་པར་འཇིག་ཅིང་སྤང་བར་འགྱུར།
རིམས་དང༌། ནད་ཐམས་ཅད་ལས་ཡོངས་སུ་ཐར་པར་འགྱུར། གང་གི་ལག་ན་སྨན་འདི་ཡོད་པར་འགྱུར་བའི་སེམས་ཅན་དེ་ནི། ལུང་བསྟན་པར་འགྱུར་རོ། །རིལ་བུ་གང་ལ་ཡོད་པ་
ནི༑ ཕྱིར་མི་ལྡོག་པར་ལུང་བསྟན་ཅིང༌། མགོན་པོ་ས་བཅུ་དག་ལ་གནས། །རྟག་ཏུ་མཆོད་རྟེན་གྱུར་པ་སྟེ། །སྐུ་གདུང་སྙིང་པོའི་བདག་ཉིད་ཅན། །རྟག་ཏུ་སངས་རྒྱས་བདག་
ཉིད་འགྱུར། །དུས་གསུམ་དག་ལ་བཞུགས་པ་ཡི། །སངས་རྒྱས་དེ་བཞིན་གཤེགས་པ་གང༌། །སངས་རྒྱས་དཔའ་བོ་དེ་ཀུན་གྱི། །སྲས་གཅིག་ཏུ་ནི་བརྗོད་པ་ཡིན། །འདི་ནི་དེ་
བཞིན་གཤེགས་པའི་སྲས། །ཐུགས་ལས་སྐྱེས་དང་ཞལ་ལས་སྐྱེས། །ཆོས་ཀྱི་དབྱིངས་སྤྲུལ་ཆོས་ལས་སྐྱེས། །འཇིག་རྟེན་དབང་ཕྱུག་མཆོག་སྦྱིན་མགོན། །རྟག་ཏུ་རྗེས་སུ་
འབྲང་བར་འགྱུར། །ཕྱག་གཡས་རྟག་ཏུ་སྤྱི་བོར་ནི། །འཇོག་མཛད་འདི་ནི་ཐེ་ཚོམ་མེད། །རིལ་བུ་མཐོང་བ་ཙམ་གྱིས་ནི། །སྡུག་བསྔལ་ཀུན་ལས་རབ་ཏུ་གྲོལ། །སྡིག་པ་ཐམས་
ཅད་ལྷག་པར་འཚེད། །སྒྲིབ་པ་ཐམས་ཅད་རྣམ་པར་དག །དེ་ནི་ངན་འགྲོར་འགྲོ་མི་འགྱུར། །ཕྱིར་ཞིང་གནས་མཆོག་ཞི་བ་འཐོབ། །འཇིག་རྟེན་འདྲེན་པ་འོད་དཔག་མེད། །

93-1-137b

མགོན་པོ་རྟག་ཏུ་མངོན་སུམ་མཐོང༌། །བདེ་བ་ཅན་དུ་འཇུག་པར་བྱེད། །གང་ན་དེ་ཡི་མངོན་དགའ་བ། །དེ་བཞིན་གཤེགས་པ་མི་འཁྲུགས་པ། །རྟག་ཏུ་མི་འཁྲུགས་པར་འགྱུར་
ཞིང༌། །དེ་བཞིན་མི་གཡོ་མི་འགུལ་ཏེ། །སེམས་དཔའ་རི་རབ་ཆེ་དང་མཉམ། །གཟུང་དུ་མེད་པས་མཚོ་དང་འདྲ། །དེ་ལ་བགེགས་དང་ལོག་འདྲེན་དག །ནམ་ཡང་འཇུག་པར་མི་འགྱུར་
ལ༑ ༑སེམས་དཔའ་ཕྱག་བྱའི་གནས་སུ་འགྱུར། །གང་ལ་ནོར་རྒྱལ་འདི་ཡོད་ལ། །རྒྱལ་པོ་ཆེན་པོ་བཞི་པོ་དག །དཔུང་དང་བཅས་པ་བཀོལ་དང་བཅས། །རྟག་ཏུ་སྲུང་ཕྱིར་གནས་བྱེད་དེ། །
འདིར་ནི་ཉིན་མཚན་དེ་བཞིན་ནོ། །ལྷ་ཚོགས་ཐམས་ཅད་སྲུང་བར་ནི། །ཐེ་ཚོམ་མེད་པར་བྱེད་པར་འགྱུར། །གཟི་བརྗིད་དཔལ་ཡང་རབ་ཏུ་འཕེལ། །དེ་ལ་ལེགས་པར་འཇུག་པར་
འགྱུར༑ ༑འཇིགས་མེད་རྟག་ཏུ་རྨི་ལམ་ནི། །དངོས་པོ་ཆེན་པོ་སྣ་ཚོགས་མཐོང༌། །གྲུ་འཛིན་རི་ལ་གཞལ་མེད་ཁང༌། །ཚལ་དང་བཅས་ཤིང་རིན་ཆེན་བཅས། །གནས་དང་
བཅས་པ་མཐོང་བར་འགྱུར། །ལྷ་དང་ཀླུ་དང་གནོད་སྦྱིན་དང༌། །དྲི་ཟ་ལྷ་མིན་གསང་བ་པ། །ནམ་མཁའ་ལྡིང་དང་མི་འམ་ཅི། །དེ་བཞིན་ལྟོ་འཕྱེ་འཁོར་དང་བཅས། །བྱང་ཆུབ་
སེམས་དཔའི་འཁོར་རྣམས་ནི། །ཀུན་ནས་བསྐོར་བ་མཐོང་བར་འགྱུར། །རིན་ཆེན་ལྷ་ཡི་སེངྒེའི་གདན། །ཁང་པ་བརྩེགས་པ་རིན་ཆེན་དང༌། །ནོར་བུ་ཆེན་པོས་བརྒྱན་པ་དང༌། །

93-1-138a

འཇིག་རྟེན་དབང་ཕྱུག་ཐུབ་པའི་གཙོ། །པདྨ་སྙིང་པོ་ལ་ཞུགས་ནས། །དོན་ཡོད་ཞགས་པའི་ཕྱག་རྒྱ་དང༌། །དཀྱིལ་འཁོར་བཅས་པའི་ཆོས་བསྟན་ཏོ། །གསུང་
ཀུན་ཐོབ་པར་གྱུར་ནས་ནི། །ཐུབ་པ་རང་གི་ངོ་བོ་མཐོང༌། །དེ་ལྟར་རྨི་ལམ་བཟང་རྨི་བ། །ཉིན་གཅིག་བཞིན་དུ་མཐོང་བར་འགྱུར། །ནོར་བུ་རྒྱལ་པོའི་མཐུ་ནི་དེ་འདྲ་བས། །
དེ་བས་མི་ཡིས་འབད་པ་ཆེན་པོས་གཟུང༌། །དགེ་སྦྱོང་བྲམ་ཟེ་ཉིད་དང་རྒྱལ་རིགས་དང༌། །དམངས་རིགས་ཉིད་དམ་ཡང་ན་རྒྱལ་པོ་འམ། །བཙུན་མོ་སྲས་སམ་དཔུང་གི་གཙོ་བོ་
འམ༑ ༑སྐྱེས་པའམ་བུད་མེད་ཁྱེའུ་དང་བུ་མོ་དག །ནོར་བུའི་རྒྱལ་པོ་རྟག་ཏུ་འཆང་བྱེད་པ། །དེ་ནི་སྟོན་པ་ཉིད་དང་འདྲ་བར་འགྱུར། །ཆོམ་རྐུན་གྱིས་ནི་མི་སླུ་ཞིང༌། །གནོད་
བྱེད་ཀྱིས་ནི་འཇིགས་མི་འགྱུར། །འཇིགས་པ་མི་བཟད་བརྒྱད་ལས་ཐར། །དེ་ལ་དུག་དང་སྦྱར་བའི་དུག །སྦྱར་དུག་དྲག་པོས་མི་ཚུགས་ཤིང༌། །དེ་ལ་བྱད་ཀྱིས་ཚུགས་
མི་འགྱུར། །གང་ལ་ནོར་བུའི་རྒྱལ་པོ་ཡོད། །དེ་ལ་ནད་ཀྱིས་མི་ཚུགས་ཤིང༌། །ན་བས་མ་ཡིན་སྡིག་པས་མིན། །པདྨ་ཆུ་ཡིས་མི་ཆགས་ལྟར། །རྟག་ཏུ་ཆགས་པ་མེད་
པར་གནས། །གཡུལ་འགྱེད་པ་ཡི་ནང་ན་འམ། །འཐབ་བམ་འགྱེད་དམ་རྩོད་པ་ན། །ལན་ཐེབས་རྟག་ཏུ་རྒྱལ་བར་ནི། །ཐོབ་པར་འགྱུར་ཏེ་ཐེ་ཚོམ་མེད། །དེ་ནས་རྫས་

93-1-138b

ནི་བཤད་བྱ་སྟེ། །སྨན་ནི་བཀྲ་ཤིས་དང་ལྡན་པ། །གྲུབ་པའི་མཐའ་སྟེ་མཆོག་ཏུ་གཙང༌། །འཇིག་རྟེན་མགོན་དང་མཉམ་པར་གསུངས། །ཨ་ག་རུ་དང༌། ཙནྡན་དང༌། པདྨ་དང༌། ཨུཏྤ་
ལ་དང༌། ཤི་རི་ཤའི་མེ་ཏོག་དང༌། ཨ་པ་མརྒ་དང༌། མེ་རུ་དང༌། ན་ལ་ད་དང༌། ཆུ་སྲིན་གྱི་སེན་མོ་དང༌། ཀ་ན་ཀའི་འབྲས་པུ་དང༌། ཙནྡན་གྱི་འབྲས་བུ་དང༌། པདྨའི་འབྲས་བུ་དང༌། རྡོ་དྲེག་
དང༌། མ་ད་དང༌། བཙོད་དང༌། སཱུ་ཀ་རི་དང༌། མ་ཀ་ཊཱི་དང༌། ཛ་ཡ་དང༌། བི་ཛ་ཡ་དང༌། པ་རི་ཕེ་ལ་བ་དང༌། ར་ས་དང༌། བཱི་རཱ་དང༌། དྷྱ་མ་ཀ་ཀ་དང༌། རྒྱ་སྤོས་དང༌། བུ་སཱ་དང༌། ཨ་བརྟ་ཀ་དང༌།
རུ་རྟ་དང༌། བྱ་གྲ་ན་ཁ་དང༌། པ་ཏ་ཏྲ་དང༌། ཏྲ་ཙ་དང༌། ཀ་ད་མ་བཱ་རཱ་དང༌། པྲི་ཡང་ཀུ་དང༌། གི་ཝང་དང༌། སྤྲི་ཀ་དང༌། སྨྱིག་རྐང་དང༌། ཡུངས་ཀར་དང༌། ནཱ་ག་པུཥྤ་དང༌། ཨེ་ལ་དང༌།
ལྡོང་རོས་དང༌། གུར་གུམ་དང༌། ག་བུར་དང༌། གླ་རྩི་དང༌། སྤང་སྤོས་དང༌། ན་ལེ་ཤམ་དཀར་པོ་དང༌། སུ་མ་དང༌། ཉེའུ་ཤིང་དང༌། ཤུ་ཏི་དང༌། སྦྲང་རྩི་དང༌། ཙམ་པ་ཀ་སྟེ། ད་
བཞིན་རྫས་ནི་དེ་དག་ཀུན། །སུ་ཝརྞ་ནི་དཀར་པོས་སྦྱར། །རིལ་བུ་ནམ་གཅིག་ཙམ་དུ་ནི། །སྐྱེས་བུ་མཁས་པས་བྱ་བ་ཡིན། །སུ་ཝརྞ་ས་ནི་བཀབ་ནས་སུ། །རྫས་རྣམས་བསྲེས་
ནས་སྦྱར་བར་བྱ། །ཆ་རྣམས་འཕེལ་བར་བྱ་བ་སྟེ། །གླ་རྩི་ཡིས་ནི་དྲི་བསྐྱེད་དོ། །ཕྱེ་མ་ཞིབ་མོར་བཏགས་ནས་སུ། །ཙནྡན་དཀར་པོའི་ཆུ་སྦྱར་ནས། །གྲིབ་མ་ལ་ནི་བསྐམ་པར་

93-1-139a

བྱ༑ ༑ཚེས་བརྒྱད་དག་ནས་བརྩམས་ནས་ནི། །ཚེས་ནི་བཅོ་ལྔ་ཉ་ཡི་བར། །ཉིན་གཅིག་བཞིན་དུ་དོན་ཡོད་པའི། །རྒྱལ་པོས་བརྒྱ་རྩ་བརྒྱད་དུ་བཟླས། །
ཁྲོ་བོའི་རྒྱལ་པོས་ཉིན་གཅིག་བཞིན། །ལན་བདུན་བར་དུ་དབང་བསྐུར་རོ། །ཕྱག་རྒྱས་དབང་བསྐུར་བར་ཡང་བྱ། །དེ་ནས་ཚེས་ནི་བཅོ་ལྔ་སྟེ། །ཉ་ལ་ཆུ་དང་ཡུངས་ཀར་
དག །དཀྱིལ་འཁོར་དུ་ནི་གཞག་པར་བྱ། །དེ་ནས་ནོར་བུའི་རྒྱལ་པོ་ནི། །བཞག་པའི་དཀྱིལ་འཁོར་བཤད་པར་བྱ། །ཆ་རྣམས་མ་ནོར་ལེགས་པར་དབྱེ། །རྒྱར་ནི་ཀོ་ལའི་
ཚལ་དུ་བྱ། །ཤིན་ཏུ་འཇམ་ལ་བྱི་བདར་ལེགས། །ཚོན་རྩི་སྣ་ཚོགས་མཛེས་པ་དང༌། །དཀྱིལ་འཁོར་མཆོག་ནི་ཐིག་གདབ་པོ། །སྒོ་བཞི་གདོད་ཅིང་གྲ་བཞི་གདོད། །ཀུན་
ནས་ཤིན་ཏུ་ཆ་ཕྱེ་ཞིང༌། །དཀྱིལ་འཁོར་སྙིང་པོ་ཆ་ཕྱེ་བ། །ཚད་དང་ཤིན་ཏུ་ལྡན་པར་བྱ། །པདྨ་ཆེན་པོ་བཞི་དག་དང༌། །དེ་བཞིན་ཕྱག་དང་སྤྱན་དུ་བཅས། །དོན་ཡོད་དངོས་
གྲུབ་བྲི་བར་བྱ། །ནོར་བུ་རྒྱལ་པོ་འཆང་བ་ཡིས། །ཕྱག་རྒྱར་བཅས་པ་བྲི་བར་བྱ། །ཆུ་ཡི་རྒྱ་མཚོའི་ནང་དུ་ནི། །ལས་ཀྱི་རྡོ་རྗེ་ལེགས་པར་བྲི། །དཀྱིལ་འཁོར་སྙིང་པོ་དམ་པ་ལ། །
ཀུན་ནས་ཁ་ཁྱེར་རྣམ་པ་དང༌། །མེ་ཏོག་སྣ་ཚོགས་པ་དག་བྲི། །དཀྱིལ་འཁོར་ཕྱི་རོལ་ཀུན་ཏུ་ནི། །ནོར་བུ་པདྨ་ལེགས་པར་བྲི། །སྒོ་བཞི་ཡི་ནི་གནས་རྣམས་སུ། །པདྨ་ཞགས་

93-1-139b

པ་མདུང་རྩེ་གསུམ། །རྡོ་རྗེའི་ཚུལ་མཆོག་ལེགས་པར་བྲི། །གྲ་བཞི་ཡི་ནི་གནས་རྣམས་སུ། །ལག་ནི་ནོར་བུ་ཡོད་པ་བྲི། །པདྨའི་སྟེང་ན་རབ་ཏུ་གནས། །དཀྱིལ་འཁོར་བཟང་པོ་འཕན་
ཕྲན་དང༌། །བུམ་པ་རྐང་དང་མེ་ཏོག་དང༌། །བདུག་པ་འབྲས་བུ་རྣམས་ཀྱིས་བརྒྱན། །གཏོར་མ་རྣམ་པ་སྣ་ཚོགས་དག །ཅི་བདོག་བུངས་ཆེར་གཞག་པར་བྱ། །ཀུན་ཏུ་མར་མེ་ཕྲེང་བ་དང༌། །
མཆོད་ཡོན་ཆུ་དང་ཨ་ག་རུ། །ཙནྡན་བདུག་སྤོས་དབུལ་བར་བྱ། །ནོར་བུ་རྒྱལ་པོ་འཇིགས་མེད་པ། །སྣོད་བཟང་ལེགས་པར་བཀང་ནས་སུ། །རྒྱ་དར་ལ་ཡིས་ཁ་གཡོགས་ཏེ། །དཀྱིལ་
འཁོར་དེ་ཉིད་རིག་པས་གཞག །དཀྱིལ་འཁོར་སྙིང་པོར་འཇིག་རྟེན་དབང༌། །བཞག་སྟེ་དེ་ནས་ལས་རྡོ་རྗེ། །སྣོད་ཀྱི་སྟེང་དུ་བཞག་པ་ནི། །ནོར་བུ་དཀྱིལ་འཁོར་བྱ་བ་ཡིན། །དེ་ནས་
རིག་སྔགས་འཆང་གིས་དོན་ཡོད་པའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བྱ། ཁྲོ་བོའི་རྒྱལ་པོས་ལན་བདུན་དབང་བསྐུར་བར་བྱ། དེ་ནས་གསང་སྔགས་ཡི་གེ་གཅིག་པོ་
འབུམ་ཚང་བར་བཟླས་བརྗོད་བྱ་སྟེ། འབུམ་བཟླས་བརྗོད་བྱས་ན། ནོར་བུའི་རྒྱལ་པོ་འབར་བར་འགྱུར་རོ། །དེ་ནས་རིག་སྔགས་འཆང་གི་ལག །གཡས་དང་ལྡན་པས་བཟུང་ནས་ནི། །
ཆང་པ་དམ་དུ་བསྡམ་པར་བྱ། །བསྡམས་པ་ཙམ་གྱི་མོད་དག་ལ། །རྫུ་འཕྲུལ་གྱིས་ནི་མཁའ་ལ་འགྲོ་།ནོར་བུ་དྲི་མ་མེད་པ་དོན་ཡོད་པའི་རྣམ་པར་འཕྲུལ་བ་བཀོད་པ་ཞེས་བྱ་བ་

93-1-140a

རིག་སྔགས་འཆང་གི་འཁོར་ལོས་བསྒྱུར་བ་འཐོབ་ལ། འཁོར་རིག་སྔགས་འཆང་འཁོར་ལོས་བསྒྱུར་བ་བྱེ་བ་ཕྲག་འབུམ་ཡོད་པར་འགྱུར། ཁུང་གི་
སྒོ་ཐམས་ཅད་ཕྱེ་བར་འགྱུར། སངས་རྒྱས་ཀྱི་ཞིང་ཐམས་ཅད་ཕྱེ་བར་འགྱུར། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་དང༌། དཀྱིལ་འཁོར་དང༌། ཕྱག་
རྒྱ་དག་ཁ་ཏོན་དུ་ལོབས་པར་འགྱུར། སངས་རྒྱས་ཀྱི་ཞིང་ཐམས་ཅད་དུ་འཇུག་པར་འགྱུར། དེ་བཞིན་གཤེགས་པ་ཐམས་ཅད་ལ་ཕྱག་འཚལ་བ་དང༌། འདུད་པ་དག་གིས་
གསོང་པོར་སྨྲ་བར་བྱེད། ཐམས་ཅད་དུ་ཡང་དོན་ཡོད་པའི་དཀྱིལ་འཁོར་རྣམ་པར་ཐར་པའི་དཀྱིལ་འཁོར་རྣམ་པར་ཕྱེ་བ་ཐོབ་པར་འགྱུར། ཚེ་བསྐལ་པ་འབུམ་ཕྲག་
བདུན་ཅུ་རྩ་གཉིས་སུ་རིང་བར་འགྱུར། དོན་ཡོད་པའི་པདྨའི་འཁོར་ལོ་མདུན་ནས་འགྲོ་བར་འགྱུར་རོ། །གལ་ཏེ་འབར་བར་མ་གྱུར་ན། སྔར་བསྟན་པའི་ཡོན་ཏན་གྱི་
ཁྱད་པར་རྣམས་ཐོབ་པར་འགྱུར་ལ། མཉམ་པ་ཉིད་ཀྱིས་དེ་བཞིན་གཤེགས་པ་དང་འདྲ་བའི་ནོར་བུ་རྒྱལ་པོའི་རིལ་བུ་ནི། འཇིག་རྟེན་དང༌། འཇིག་རྟེན་ལས་འདས་
པའི་ལས་རྣམས་སྒྲུབ་པ་ཡིན་ནོ། །ཚེ་བརྗེས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་ལ། གང་དང་གང་དུ་སྐྱེ་བའི་ཚེ་རབས་ཐམས་ཅད་དུ་ཚེ་རབས་དྲན་

93-1-140b

པར་འགྱུར། ནོར་བུའི་རོལ་བུ་འདི་མཐོང་བཙམ་གྱིས་དུས་གསུམ་གྱི་དེ་བཞིན་གཤེགས་པ་མངོན་སུམ་དུ་མཐོང་ཞིང་བལྟ་བར་འགྱུར། འཕགས་པ་སྤྱན་རས་གཟིགས་དབང་ཕྱུག་
མངོན་དུ་མཐོང་ཞིང་རྟག་ཏུ་བལྟ་བར་འགྱུར། རིལ་བུ་གང་གི་ལུས་ལ་ཡོད་པ་དེ་ཡང་ཕྱིར་མི་ལྡོག་པར་རིག་པར་བྱའོ། །དེ་བཞིན་གཤེགས་པའི་རིང་བསྲེལ་གྱི་སྙིང་པོ་མཆོད་
རྟེན་དང་མཉམ་པ་ཞེས་བྱ་བ་སྟེ། འདི་ལ་སོམ་ཉི་དང༌། ཡིད་གཉིས་བསྐྱེད་པར་མི་བྱའོ། །མཐོང་བ་དང་རེག་པ་ཙམ་གྱི་མོད་ལ་སྔོན་གྱི་ལས་ཀྱི་སྒྲིབ་པ་གྲངས་དང་བགྲང་བའི་
ཚུལ་གྱིས་བསྐལ་པ་འབུམ་དུ་བསགས་པ་མནར་མེད་པའི་གནས་སུ་འགྲོ་བར་འགྱུར་བ། མཚམས་མེད་པ་ལྔ་བྱེད་པ། འཕགས་པ་ལ་སྐུར་པ་འདེབས་པ། དམ་པའི་ཆོས་སྤོང་
བ་དེ་དག་ཐམས་ཅད་དུས་གསུམ་གྱི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་མཐུ་དང༌། འཕགས་པ་སྤྱན་རས་
གཟིགས་དབང་ཕྱུག་གི་ནོར་བུའི་རྒྱལ་པོའི་མཐུས་ཐམས་ཅད་ཟད་པར་འགྱུར། སེམས་ཅན་དམྱལ་བའི་འགྲོ་བ་དག་ལས་ཡོངས་སུ་ཐར་པར་འགྱུར། བདེ་འགྲོའི་ལམ་ལ་
གཞོལ་བར་འགྱུར། ཚེ་བརྗེས་ནས་འཇིག་རྟེན་གྱི་ཁམས་བདེ་བ་ཅན་དུ་སྐྱེ་བར་འགྱུར་རོ། །དེ་ལྟ་བས་ན། ལེགས་པར་སྒྲུབ་པ་མཐར་ཐུག་པར་བྱ་ཞིང་བསྒྲུབ་པར་བྱ།

93-1-141a

མཐུ་སྟོབས་ཀྱིས་སྦྱར་བར་བྱ། ཤིན་ཏུ་གསལ་ཞིང་རབ་ཏུ་གསལ་བའི་བསམ་པ་འབད་པས་སྦྱར་བར་བྱ། རང་གི་ཤ་དང་ཁྲག་ཀྱང་ཡོངས་སུ་བཏང་ནས་
བཙལ་བར་བྱ་ཞིང༌། ཆོ་ག་ཞིབ་མོའི་རྒྱལ་པོ་ཡོངས་སུ་བཙལ་བར་བྱ་བ་ཡིན་ན། ཕྱི་རོལ་གྱི་དངོས་པོ་ནོར་དང༌། འབྲུ་དང༌། དབྱིག་དང༌། གསེར་དང༌། དངུལ་དང༌། གོས་དང༌།
རྒྱན་རྣམས་ཡོངས་སུ་བཏང་ནས་ཡོངས་སུ་བཙལ་བར་བྱ་བ་ལྟ་སྨོས་ཀྱང་ཅི་དགོས་ཏེ། སྲོག་གཏང་བར་བྱའོ། དེ་གཏང་བར་མི་བྱའོ། །དོན་ཡོད་པའི་ཞགས་པའི་སྙིང་པོའི་རྣམ་
པར་ཐར་པའི་དཀྱིལ་འཁོར་རིམ་པར་ཕྱེ་བ་སྒྲུབ་པ་འདི་བརྩལ་བར་བྱ་ཞིང་བསྒྲུབ་པར་བྱའོ། །འདིས་དུས་ཕྱི་མའི་ཚེ་ན་སེམས་ཅན་ཐམས་ཅད་ལ་སངས་རྒྱས་ཀྱི་མཛད་པ་
བྱེད་པར་འགྱུར། སེམས་ཅན་ཐམས་ཅད་ཡང་དག་པ་ཉིད་ཀྱི་དད་པས་སངས་རྒྱས་ཉིད་དུ་མངོན་པར་རྫོགས་པར་འཚང་རྒྱ་བར་འགྱུར། ཕྱིར་མི་ལྡོག་པར་འགྱུར་ཞིང་
ནམ་ཡང་ངན་འགྲོ་ལོག་པར་འགྲོ་བར་མི་འགྱུར་རོ། །ནོར་བུའི་རིལ་བུ་སྒྲུབ་པའི་དཀྱིལ་འཁོར་གྱི་ཆོ་གའོ།།    །།དེ་ནས་དེའི་ཕྱིར་དོན་ཡོད་པ་ཡངས་པའི་དཀྱིལ་
འཁོར་ཆེན་པོ་དོན་ཡོད་པ་ཆེན་པོའི་རྣམ་པར་འཕྲུལ་པའི་དངོས་གྲུབ་ཀྱི་སྨན་ནོར་བུ་དང༌། གསང་སྔགས་རྣམས་བཤད་པར་བྱ་སྟེ། སྨན་ནོར་བུ་དང༌། གསང་སྔགས་

93-1-141b

དང་༑ དཀྱིལ་འཁོར་དང༌། ཕྱག་རྒྱའི་མཐུ་དེས་ཕྱི་མའི་དུས་ཕྱི་མའི་ཚེ་ན་རིག་སྔགས་འཆང་རྣམས་ཀྱི་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་སྤྱིའི་གསང་
བའི་དཀྱིལ་འཁོར་རྣམ་པ་སྣ་ཚོགས་སྒྱུ་མ་ལྟ་བུའི་ངོ་བོ་ཉིད་བསྟན་པ་ཡང་དག་པར་སྟོན་པར་མཛད། བཀླགས་པས་གྲུབ་པ། རིགས་ཀྱི་དམ་ཚིག་སྤྱིའི་གསང་བ་ཐམས་ཅད་
དུ་ཉེ་བར་སྟོན་པར་མཛད་དོ། །རིག་སྔགས་འཆང་རྣམས་ཀྱི་ངལ་བ་འབྲས་བུ་མེད་པ་གཞན་དུ་འགྱུར་བ་མེད་དོ། །ངལ་བ་དང༌། དུབ་པ་དང༌། འབད་པའི་བཟླས་བརྗོད་ཀྱི་ཆོ་ག་
འབྲས་བུ་མེད་པར་མི་འགྱུར་པར་བྱ་བའི་ཕྱིར་རང་གི་སེམས་ཀྱི་རྒྱུད་དད་པ་དང༌། གུས་པ་དང༌། གསང་ཆེན་དང༌། གསང་བར་བྱ་བ་གཞན་ལ་བསྟན་པར་མི་བྱ་སྟེ། དངོས་
གྲུབ་མེད་པར་མི་འགྱུར་རོ། །དེ་ལྟ་བས་ན། གསང་སྔགས་སྒྲུབ་པ་ནི། ཤིན་ཏུ་གསང་བར་བྱ་ཞིང་ལེགས་པར་སྨྱུང་བ་བྱས་ལ་འབད་པར་བྱ། ཁ་ཟས་ངན་པ་སྤང་བར་
བྱ༑ གོས་ངན་པ་དང༌། སེམས་ངན་པ་ཡང་ཡོངས་སུ་སྤང་བར་བྱ། མི་སྲུན་པ་དང༌། མི་བདེན་པ་དང༌། ཕྲ་མ་དང༌། སེམས་ཅན་སུན་འབྱིན་པར་བྱེད་པ་དང༌། གསང་སྔགས་
རྐུ་བ་དང༌། ཆོ་ག་ཞིབ་མོ་བརྐུ་བར་བྱ་བ་དང༌། ཕྱག་རྒྱ་དང༌། དཀྱིལ་འཁོར་རྐུ་བར་བྱེད་པ་དེ་དག་གི་རྟོགས་པ་ནི། གང་ན་ཡང་མེད་དེ། དུས་གསུམ་གྱི་མགོན་པོས་སྨད་ཅིང་

93-1-142a

བྱང་ཆུབ་སེམས་དཔས་ཀྱང་སྨད་ལ། མགོན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཀྱང་སྨད་པ་ཡིན་ནོ། །སེམས་ཅན་སྡོང་དུམ་བསྲེགས་པ་འདི།
གསང་བ་སུན་འབྱིན་མ་རུངས་པ། འཇིག་རྟེན་འདི་དང་ཕ་རོལ་ཏུ། །རྟག་ཏུ་སྨད་པར་བྱ་བ་ཡིན། །ལྷ་རྣམས་ཀྱིས་ནི་ཡོངས་སུ་བཏང༌། །མ་རུངས་པས་ནི་བདུད་ཀྱིས་ཟོས། །མ་རུངས་
པས་ནི་བགེགས་ཀྱིས་ཟོས། །བསླབ་གཞི་ཚུལ་ཁྲིམས་ཉམས་པ་དང༌། །མགོན་པོའི་བསྟན་པ་སུན་འབྱིན་པ། །དེ་ལ་དངོས་གྲུབ་ཇི་ལྟར་འབྱུང༌། །དེ་ལ་སྐྱོབ་པ་གང་ཡང་མེད།།
མགོན་མེད་ཀུན་ཏུ་སྨད་པ་ཡིན། །དེ་བས་དེ་ལ་དངོས་གྲུབ་ནི། །ཆུང་ངུའང་མེད་ལ་ཉེས་པ་ཡིས། །གསང་སྔགས་དང་ནི་སྨན་མི་འགྲུབ། །ཉེས་པ་དེ་དག་རང་གིས་བྱས། །གཞན་
ཡང་མ་རུངས་བྱེད་པ་ཡིན། །དེ་བས་སེམས་ཅན་མཁས་ལ་སྦྱིན། །སློབ་པ་འདོད་ཅིང་ཡོན་ཏན་དགའ། །སྙིང་རྗེའི་བདག་ཉིད་བྱམས་ལ་གནས། །སེམས་ཅན་ཀུན་ལ་བརྩེ་བའི་མཆོག།
དེ་ཡི་ལག་ཏུ་སྦྱིན་བྱ་སྟེ། །དེ་ཡི་དངོས་གྲུབ་བླ་ན་མེད། །གསང་བ་འདི་ནི། ཤིན་ཏུ་གསང་བ་ཡིན་ཏེ། འཇིག་རྟེན་དབང་ཕྱུག་གི་སྙིང་པོ་གསང་བ་དེ་ཡང་རིག་སྔགས་འཆང་རྣམས་
ཀྱི་དེ་ཁོ་ན་ཉིད་ཀྱི་གསང་བ་དང༌། གསང་སྔགས་དང༌། ཕྱག་རྒྱ་བསྒྲུབ་སླ་སྟེ། བཀླགས་པས་འགྲུབ་པ་དེ་བཞིན་དུ་སྨན་ནོར་བུ་འདི་ལ་རྟག་ཏུ་འཇུག་ཅིང་དངོས་གྲུབ་ཀྱི་དེ་ཁོ་ན་ཉིད་ར་

93-1-142b

ཏུ་སྟོན་པར་བྱེད་པ་ཡིན་ནོ། །རིག་སྔགས་འཆང་ནི་བདག་ཉིད་ཀྱིས། །མཆོག་ཏུ་གསང་བ་བསྒྲུབ་བྱ་བ། །རིག་སྔགས་འཆང་ནི་གཙང་མ་ཡིས། །ཁྲུས་བྱས་གོས་གཙང་གྱོན་བྱེད་ལ། །འདིར་
ནི་ཉིན་ཞག་སྨྱུང་བ་དང༌། །དད་དང་གུས་པས་མཆོད་པ་བྱ། །དོན་ཡོད་འཁོར་ལོ་སྒྲུབ་བྱེད་པས། །དངོས་གྲུབ་དཀྱིལ་འཁོར་དམ་པ་སྒྲུབ། །སྨན་སྤྲི་ཀ་དང༌། ཙནྡན་གྱི་ཕྱེ་མ་དང༌། ཨ་ག་
རུ་དང༌། པདྨ་གེ་སར་དང༌། པདྨ་དང༌། པདྨའི་ལྡུམ་བུ་དང༌། པདྨའི་འདབ་མ་དང༌། དེ་བཞིན་དུ་གིའུ་ཝང་དང༌། ལྡོང་རོས་དང༌། ཙམ་པ་ཀ་དང༌། སུ་མ་ན་སྟེ། དེ་བཞིན་ཆ་ནི་མཉམ་སྦྱར་ཏེ།།
ཕྱེ་མ་དག་ཏུ་བྱས་ནས་ནི། །དེ་ནས་དོན་ཡོད་རྒྱལ་པོ་ཡིས། །ཚེས་བརྒྱད་ནས་ནི་བཅོ་ལྔའི་བར། །བརྒྱ་རྩ་བརྒྱད་དུ་བཟླས་བརྗོད་བྱ། །ཁྲོ་བོའི་རྒྱལ་པོས་བརྒྱ་རྩ་བརྒྱད་བཟླས་བརྗོད་བྱས་
ནས་དབང་བསྐུར་རོ། །དེའི་འོག་ཏུ་ཆ་ལྔར་བྱ་སྟེ། མིག་བསྐུ་བ་དང༌། རིལ་བུ་དང༌། ཕྱེ་མ་དང༌། ཏིལ་མར་ཚོས་པ་དང༌། ཁ་གདོང་བཀྲུ་ཞིང་ཁྲུས་བྱའོ། །མིག་སྨན་ནི། སོའུ་བྱི་རེ་
དང་ལྷན་ཅིག་སྦྲུས་ལ་དོན་ཡོད་པའི་རྒྱལ་པོས་བརྒྱ་སྟོང་བཟླས་བརྗོད་བྱའོ། །རིལ་བུ་ནི། སྦྲང་རྩི་དཀར་པོ་དང་ལྷན་ཅིག་སྤྲུའོ། །ཕྱེ་མ་ནི། འཇིག་རྟེན་དབང་ཕྱུག་ལ་ཕུལ་བའི་
མེ་ཏོག་དང་ལྷན་ཅིག་སྦྲུའོ། །ཏིལ་མར་བཙོས་པ་ནི། བྲཧྨ་ཏི་ལ་སྟེ། ཤིང་པ་ལ་ཤའི་མར་དང་ལྷན་ཅིག་སྦྲུའོ། །ཁ་གདོང་བཀྲུ་བ་ནི། ཙནྡན་དཀར་པོའི་ཆུ་དང་ལྷན་ཅིག་

93-1-143a

སྤྲུ་ཞིང༌། སུ་མ་ན་དང༌། གུར་གུམ་དང༌། སྤོས་ཆུས་ལྷན་ཅིག་བཀྲུས་ལ་སོ་སོར་བརྒྱ་རྩ་བརྒྱད་བཟླས་བརྗོད་བྱ། ཁྲོ་བོའི་རྒྱལ་པོས་ཉི་ཤུ་རྩ་གཅིག་བཟླས་
བརྗོད་བྱས་ནས་དབང་བསྐུར་བར་བྱའོ། །དེ་ནས་རིག་སྔགས་འཆང་ཉིན་ཞག་གཅིག་སྨྱུང་བ་བྱས་པས་གཅིག་ཏུ་བཀྲུས་ཏེ་དངུལ་གྱི་སྣོད་ཀྱི་ནང་དུ་བཅུག་ལ། སོ་སོར་
བརྒྱ་རྩ་བརྒྱད་བཟླས་བརྗོད་བྱས་ནས་ཤར་ཕྱོགས་ཀྱི་སྒོ་ནས་དཀྱིལ་འཁོར་དུ་གཞག་པར་བྱ་སྟེ། དཀྱིལ་འཁོར་མཆོག་ལ་ཕྱག་དང་བསྐོར་བ་བྱས་ལ་དེ་ནས་སོ་སོར་དར་
གྱིས་ཁ་བཅད་དེ་དཀྱིལ་འཁོར་གྱི་སྙིང་པོར་བཞག་ལ་དོན་ཡོད་པའི་རྒྱལ་པོ་བརྒྱད་བཟླས་བརྗོད་བྱ། ཁྲོ་བོའི་རྒྱལ་པོ་བརྒྱ་རྩ་བརྒྱད་བཟླས་བརྗོད་བྱས་ནས་དབང་བསྐུར་
བར་བྱ། དབང་བསྐུར་བར་བྱས་ནས་ཀྱང་རིག་སྔགས་འཆང་གིས་དབང་བསྐུར་བར་བྱ། དེ་ནས་དཀྱིལ་འཁོར་སྙིང་པོར་ནི། །འཇིག་རྟེན་དབང་ཕྱུག་མཆོད་བྱ་སྟེ། །བདུག་སྤོས་
ལྔ་དག་དབུལ་བྱ་བ། །ཨ་ག་རུ་དང་ཙནྡན་དང༌། །སྤྲི་ཀ་གུ་གུལ་དུ་རུ་ཀ། མཆོད་ཡོན་སྣོད་ནི་ལྔ་དབུལ་ཞིང༌། །གཏོར་མ་ལྔ་ནི་ད་གང་བྱ་སྟེ། །རོ་ལྡན་སྣ་ཚོགས་དག་གིས་
དགང༌། །རོ་ལྡན་འབྲས་བུ་སྣ་ཚོགས་པའི། །གཏོར་མ་ཆ་ལྔ་དབུལ་བར་བྱ། །ཀུན་ཏུ་ཕྲེང་བ་ཉི་ཤུ་དང༌། །མར་མེ་ཉི་ཤུ་ལྔ་དག་དང༌། །སྤོས་ཀྱི་ཕྱེ་མ་ལྔ་དག་དང༌། །སྤོས་ཀྱི་

93-1-143b

ཆ་ལྔར་ཕྱེ་བས་བྱུག། འཕན་ཕྲན་ཉི་ཤུ་རྩ་ལྔ་གདགས། །ཚོན་རྩི་ལྔ་ཡིས་མཛེས་པར་བྱ། །གསེར་དང་དངུལ་གྱིས་གཡོགས་པ་ཡི། །བུམ་པ་གང་བ་ཉི་ཤུ་ལྔ། །རིན་པོ་ཆེ་ནི་ལྔ་གཞུག་
གོ། སྒོ་བཞི་གྲ་བཞིར་བུམ་པ་བརྒྱད། །རྒྱ་དང་ཉི་ཤུ་རྩ་ལྔ་ཉིད། །དཀྱིལ་འཁོར་མེ་ཏོག་འབྲས་ཡོས་དང༌། །ཡུངས་ཀར་ཉིད་ཀྱིས་མངོན་པར་དགྲམ། །སློབ་དཔོན་བླ་མ་མཆོད་པ་ནི།།
གོས་དང་སྣོད་དང་ཡོན་གྱིས་སོ། །ཐུབ་པ་འཇིག་རྟེན་དབང་ཕྱུག་ལྟར། །སྟོན་པའི་འདུ་ཤེས་བསྐྱེད་ནས་སུ། །དཀྱིལ་འཁོར་སློབ་དཔོན་མཆོད་བྱས་ནས། །དེ་ནས་དཀྱིལ་འཁོར་
གཤེགས་པར་གསོལ། །དེ་ནས་ལས་རྣམས་བྱ་བ་ནི། །ཇི་ལྟར་ཡིད་ལ་སྣ་ཚོགས་བྱ། །དོན་ཡོད་ཆེན་པོའི་གཞལ་མེད་ཁང༌། །རིག་སྔགས་འཆང་གིས་རྟག་ཏུ་གསང༌། །དེ་ཉིད་
དངོས་གྲུབ་བསྒྲུབ་སླ་བ། །དེ་བཞིན་ནོར་བུ་སྨན་སྔགས་སོ། །དོན་འདི་ཤིན་ཏུ་བཀྲ་ཤིས་སོ། །མཁས་པ་མི་ཡིས་བྱ་བ་ཡིན། །ཕྲ་མའི་ཚིག་ཀྱང་མི་བསྟེན་ཏེ། །བརྫུན་ནི་
ནམ་ཡང་སྨྲ་མི་བྱ། །འདི་ནི་གྲུབ་པའི་དེ་ཉིད་དེ། །དེ་ལ་འགྲུབ་པ་ཐེ་ཚོམ་མེད། །འདིར་ནི་དཀྱིལ་འཁོར་བཤད་པར་བྱ། །ཀུན་ནས་གྲུ་བཞི་ལྷམ་པ་སྟེ། །གྲ་བཞི་ཆ་ནི་
ལེགས་པར་དབྱེ། །ཀོ་ལའི་ཚད་དེ་ལེགས་པ་དང༌། །སྣ་ཚོགས་ཚོན་གྱི་ཐིག་སྐུད་ཀྱིས། །དཀྱིལ་འཁོར་དམ་པ་ཐིག་གདབ་བོ། །དཀྱིལ་འཁོར་དབུས་ཀྱི་སྙིང་པོར་ནི།།

93-1-144a

འཁོར་ལོ་བཟང་པོ་བྲི་བར་བྱ། །དབུས་ཀྱི་ལྟེ་བར་པདྨོ་ཡི། །འཁོར་ལོ་གསལ་བ་བྲི་བར་བྱ། །པདྨའི་སྙིང་པོ་གསེར་དང་ནི། །དངུལ་ལམ་ཙནྡན་ལས་བྱས་
པ༑ ༑འབར་བ་འཇིག་རྟེན་དབང་ཕྱུག་བཞུགས། །འཁོར་ལོ་ཀུན་ཏུ་རྩིབས་དང་ནི། །མུ་ཁྱུད་དག་གིས་ཆ་དབྱེའོ། །དཀྱིལ་འཁོར་སྙིང་པོའི་གྲ་རྣམས་དེར། །ལྷ་ཡི་དབང་པོ་
ཚངས་པ་དང༌། །ཁྱབ་འཇུག་དབང་ཕྱུག་ཆེན་པོ་བྲི། །ཀུན་ཏུ་ཁ་ཁྱེར་རྣམ་པ་དང༌། །པདྨ་ཕྲེང་བ་རྣམས་བྱའོ། །དཀྱིལ་འཁོར་ཕྱི་རོལ་ཀུན་ཏུ་ནི། །རྟགས་དང་ཕྱག་རྒྱ་རྣམས་
བྲི་སྟེ༑ ༑རྡོ་རྗེ་དགྲ་སྟ་མདུང་རྩེ་གསུམ། །རལ་གྲི་ཞགས་པ་ཐོ་བ་དང༌། །གཤིན་རྗེ་བེ་ཅོན་པདྨ་གདུགས། །དབྱུག་ཏོ་མངའ་བོ་ཆེ་རྣམས་སོ། །གྲ་རྣམས་ཀུན་ཏུ་ཕྲེང་བ་དང༌།།
མེ་ཏོག་རྣམ་པ་སྣ་ཚོགས་དགྲམ། །སྒོ་སྒོ་དེར་ནི་དཀྱིལ་འཁོར་གྱི། །ལྷ་སྟེ་གཤིན་རྗེ་ཆུ་ལྷ་དང༌། །ལུས་ངན་དང་ནི་གཞོན་ནུ་བྲི། །དཀྱིལ་འཁོར་གྲ་བཞི་རྣམས་སུ་ནི།།
རྒྱལ་པོ་ཆེན་པོ་བཞི་པོ་དག། གོ་ཆ་ལེགས་པར་བགོས་པ་དང༌། །ཁྲོ་བོར་ལྟ་བ་འཇིགས་བྱེད་བྲི། །འདི་ནི་དཀྱིལ་འཁོར་མཆོག་ཡིན་ཏེ། །དཀྱིལ་འཁོར་གྱི་ནི་དགོས་པ་རྣམས།།
ལེགས་པར་ཡོངས་སུ་རྫོགས་པར་ནི། །རིག་སྔགས་ཇི་བཞིན་བསྟན་པ་ཡིན། །དེ་ནས་ལེགས་པར་ཁྲུས་བྱས་ལ། །གོས་གཙང་བགོས་པ་འཇིགས་མེད་པས། །སྨན་མཆོག་

93-1-144b

བཟུང་སྟེ་ལས་བྱའོ། །རྨོངས་པའི་དྲ་བ་སྣ་ཚོགས་དང༌། །སྒྱུ་མ་ལྟ་བུའི་རྣམ་སྤྲུལ་པ། །གང་གིས་ངན་འགྲོ་ཐར་འགྱུར་བ། །སེམས་ཅན་ཀུན་ལ་བསྟན་པར་བྱ། །རྟག་ཏུ་དགའ་
དང་དད་པ་དང༌། །གུས་པ་དེ་ཉིད་ཐོབ་པར་འགྱུར། །རིག་སྔགས་འཆང་གིས་སྒྲུབ་པའི་མཆོག། དངོས་གྲུབ་དེ་ཉིད་ཐོབ་པར་འགྱུར། །རིག་སྔགས་འཆང་གིས་སྔར་ཁྲུས་བྱས་ལ་
རྫས་ཀྱི་དྲི་ཆབ་གཙང་མ་དོན་ཡོད་པའི་རྒྱལ་པོས་བརྒྱ་རྩ་བརྒྱད་བཟླས་བརྗོད་བྱ། །ཙནྡན་གྱི་ཆུ་ལ་བརྒྱ་རྩ་བརྒྱད་བཟླས་བརྗོད་བྱས་ནས་སྐྲ་ཡན་ཆད་ཙམ་བྱུགས་ལ་ཚོད་ཟིན་
པར་བསྐུས་ནས་ཁ་གདོང་བཀྲུ་བར་བྱའོ། །མིག་སྨན་ལ་བརྒྱ་རྩ་བརྒྱད་བཟླས་བརྗོད་བྱས་ནས་བསྐུས་ན། མིག་བཟང་བར་འགྱུར་རོ། །བརྒྱ་རྩ་བརྒྱད་ཚང་བར་བཟླས་བརྗོད་
བྱས་ནས་བདག་ཉིད་དང་ཕྱོགས་བཅུར་གཏོར་རོ། །དེ་བཞིན་དུ་ཏིལ་མར་ལ་བརྒྱ་རྩ་བརྒྱད་བཟླས་བརྗོད་བྱས་ནས་སྐྲ་ཡན་ཆད་བསྐུ་བ་དང༌། ཚོད་ཟིན་པར་བསྐུ་བ་དང༌།
ལུས་རྐང་མཐིལ་ཡན་ཆད་བསྐུའོ། །ཡི་གེ་གཅིག་པོ་ཡིད་ལ་བྱ་བ་ལ་སེམས་བྱམས་པ་ཉིད་ལ་གནས་ནས་རྒྱལ་པོ་དང༌། བཙུན་མོའི་སྒོའམ། སྐྱེ་བོའི་ནང་ངམ། འདུས་
པ་ཆེན་པོའམ། དགེ་འདུན་གྱི་ནང་ངམ། ཚོགས་དང་ཕྲད་པའམ། དེ་བཞིན་དུ་གཞན་དག་ཀྱང་རུང་སྟེ། དེ་དག་ཐམས་ཅད་ཀྱིས་འཇིག་རྟེན་མགོན་པོའི་གཟུགས་དང༌།

93-1-145a

ཁ་དོག་ཏུ་མཐོང་ཞིང་སའི་སྟེང་ནས་རྐང་པ་ཁྲུ་གང་ཙམ་གྱིས་སྤགས་ཏེ་འདུག་ལ། ཇི་ལྟ་ཇི་ལྟར་འདུལ་བ་རྣམས་ཀྱི་དད་པ་དེ་ལྟ་དེ་ལྟར་གཟུགས་
རྣམས་སྟོན་པར་བྱེད་དེ། རྒྱལ་པོའམ། འཁོར་ལོས་བསྒྱུར་པའམ། མིའི་སེངྒེའམ། ཕག་གམ། སྲེད་མེད་ཀྱི་བུར་སྟོན་པའམ། ཚངས་པ་དང༌། སུམ་ཅུ་རྩ་གསུམ་གྱི་
དབང་པོའམ། དབང་ཕྱུག་ཆེན་པོ་མིག་གསུམ་པའམ། གཞོན་ནུའམ། ཆུ་ལྷའམ། གཤིན་རྗེའམ། རྣམ་ཐོས་ཀྱི་བུའམ། དེ་བཞིན་དུ་རྒྱལ་པོ་ཆེན་པོ་བཞིའམ།
ནག་པོ་ཆེན་པོའམ། དགའ་བྱེད་དབང་ཕྱུག་གམ། སེར་སྐྱའམ། གསང་བ་པའམ། ལག་ན་རྡོ་རྗེ་སྟོབས་པོ་ཆེའམ། ནོར་བུ་བཟང་པོའི་བུའམ། གང་བ་བཟང་པོའམ།
སྟོབས་ཀྱི་ལྷ་འམ། གར་མཁན་མཆོག་གམ། རླུང་ལྷའམ། དྲང་སྲོང་ཉིད་དེ་ཇི་ལྟར་གཟུགས་རྣམ་པ་སྣ་ཚོགས་ཡིད་ལ་བྱས་པ་ཐམས་ཅད་སྟོན་པར་བྱེད་དོ། །མེ་
ཏོག་དང༌། འབྲས་བུ་སྣ་ཚོགས་པ་ཉིད་འབྱུང་བར་བྱེད་དོ། །དེ་བཞིན་དུ་དགེ་འདུན་གྱི་ནང་དུ་ཞུགས་ན། དེ་སངས་རྒྱས་ཀྱི་གཟུགས་དང༌། གཟུགས་སྣ་ཚོགས་སུ་
སྣང་ཞིང་གཞལ་མེད་ཁང་གི་རྣམ་པ་དག་ཀྱང་སྟོན་པར་བྱེད་དོ། །ཇི་ལྟར་འདོད་པར་འགྱུར་བ་ཡིད་ལ་བྱས་པ་དེ་ལྟར་གཟུགས་རྣམས་སྟོན་པར་བྱེད་དོ། །འཁོར་

93-1-145b

ཚོགས་པའམ། དགོན་པའམ། འཆགས་དག་ཀྱང་སྨན་ནོར་བུ་དང༌། གསང་སྔགས་ཀྱི་མཐུས་གཟུགས་སྣ་ཚོགས་སུ་སྟོན་པར་བྱེད་དོ། །འགྲོན་པོ་འབྲོག་གི་ནང་དུ་ཕྱིན་པ་ཉམ་
ཐག་པ། འཇིགས་པ་མི་བཟད་པ། ཆུ་མེད་པ། དགོན་པར་མགོན་མེད་པ། སྡུག་བསྔལ་དྲག་པོ་དེ་ལྟ་བུའི་ནང་དུ་ཆུད་པའི་སྐྱེ་བོ་སྡུག་པར་གྱུར་པ། སྐྱབས་མེད་པ། མགོན་མེད་པར་
གྱུར་པ། སྐྱོ་བ་པ་མེད་པ། དཔུང་གཉེན་མེད་པར་གྱུར་པ་ན་དེ་ལ་རིག་སྔགས་འཆང་གིས་ཕྱེ་མ་འདིས་ཕྱོགས་བཞིར་མཚམས་གཅད་པར་བྱ། ཕྱེ་མས་དཀྱིལ་འཁོར་གྱི་ཚུལ་དུ་རི་མོ་
བྲིས་ལ་རིལ་བུ་ལ་དཀྱིལ་འཁོར་གྱི་དབུས་སུ་གཞག་གོ །ཡུངས་ཀར་ལ་ཏིལ་མར་གྱི་རྒྱལ་པོས་བསྐུས་ལ་དོན་ཡོད་པའི་རྒྱལ་པོས་བརྒྱ་རྩ་བརྒྱད་བཟླས་བརྗོད་བྱ། ཁྲོ་བོའི་རྒྱལ་པོས་
བརྒྱ་རྩ་བརྒྱད་བཟླས་བརྗོད་བྱས་ཏེ་དབང་བསྐུར་ནས་ཁྲོ་བོའི་རྒྱལ་པོ་ཧཱུཾ་ཞེས་བྱ་བས་ཕྱག་རྒྱ་བཅིངས་ལ་ས་ལ་བསྣུན་ཅིང་ཕྱོགས་བཞིར་གཏོར་བར་བྱ་བ་ཕྱག་རྒྱ་དང་ལྡན་པར་བྱས་
བ་ཙམ་གྱིས་ཆུ་བཟང་པོ་རྣམ་པ་སྣ་ཚོགས་འབབ་ཅིང་རྫིང་འབྱུང་བར་འགྱུར། ཚལ་དང༌། ཉེ་བའི་ཚལ་དང༌། མེ་ཏོག་དང༌། འབྲས་བུ་སྣ་ཚོགས་དང་ལྡན་པའི་གཞལ་མེད་ཁང་འབྱུང་
བར་འགྱུར། ཕྱེ་མའི་དཀྱིལ་འཁོར་དེ་ལས་གྲོང་ཁྱེར་དང༌། ཁང་བཟང་འབྱུང་བར་འགྱུར། ཁྱིམ་གྱི་གནས་ལྔ་སྟོང་འབྱུང་བར་འགྱུར་ཞིང་བདེ་བ་དང༌། ལོ་ལེགས་པ་

93-1-146a

དང༌། ཉམས་དགའ་བ་དང༌། སྐྱེ་བོ་དང༌། མི་མང་པོས་གང་བ་འབྱུང་བར་འགྱུར། ཉོ་ཚོང་དང༌། བ་ལང་དང༌། མ་ཧེ་དང༌། རྟ་དང༌། གླང་པོའི་གནས་དག་
འབྱུང་བར་འགྱུར། དགེ་སྦྱོང་དང༌། བྲམ་ཟེ་དང༌། ཚོང་པ་དང༌། ཁྱིམ་དང༌། ཁང་པ་བཟང་པོ་དག་འབྱུང་བར་འགྱུར་ཏེ། ཇི་སྲིད་དུ་བསམ་པ་དེ་སྲིད་དུ་འདུག་གོ །ཆུ་དང་ཡུངས་
ཀར་ལ་ལན་བདུན་བཟླས་བརྗོད་བྱས་ནས་ཕྱོགས་བཞིར་གཏོར་ན། མི་སྣང་བར་འགྱུར་རོ། །ཡུངས་ཀར་དེ་གཡུལ་འགྱེད་པའི་ནང་དུ་གཏོར་ན། དཔུང་གི་ཚོགས་ཡན་ལག་
བཞི་དང་ལྡན་པར་འབྱུང་བར་འགྱུར་ཏེ། ངེས་ཕ་རོལ་གྱི་དམག་ཚོགས་དང༌། དགྲ་འཇིགས་ཤིང་འཇོམས་པར་བྱེད་པ་ལས་རྒྱལ་བར་འགྱུར་རོ། །གྲོང་ཁྱེར་ཕྱོགས་བཞི་
ཀུན་ཏུ་གཏོར་ན། གཏོར་བ་ཙམ་གྱི་མོད་ལ་འོབས་བཅད་ཅིང་ར་བ་ཁ་ཁྱེར་གྱིས་བསྐོར་ལ་གྲོང་ཁྱེར་ཀུན་ཏུ་སྐྱེས་བུ་གོ་ཆ་བགོས་པ་དག་སྣང་བས་གྲོང་ཁྱེར་མནན་
པའམ༑ གཙེ་བར་སུས་ཀྱང་མི་ནུས་སོ། །མཚན་མོར་དྲིའི་ཏིལ་མར་དེ་ཉིད་ཡུངས་ཀར་ལ་བསྐུས་ཏེ། བརྒྱ་རྩ་བརྒྱད་བཟླས་བརྗོད་བྱས་ནས་ཆང་བ་གང་མེའི་ནང་དུ་
གཏོར༑ ཆང་བ་གང་ཕྱོགས་བཞི་ཀུན་ཏུ་གཏོར་ན། ཀུན་ནས་མར་མེའི་ཕྲེང་བ་འབྱུང་བར་འགྱུར་ལ། ཇི་སྲིད་དགོས་པ་དེ་སྲིད་དུ་འབར་རོ། །གཙུག་ལག་ཁང་ངམ།

93-1-146b

དགོན་པའམ། རིའམ། ཕུག་གམ། འཆག་སའི་གནས་སམ། ཁྱིམ་དུ་གཏོར་ན། མར་མེའི་ཕྲེང་བ་འབྱུང་བར་འགྱུར་ལ། ཆུ་དང་ཡུངས་ཀར་གྱིས་མི་སྣང་བར་འགྱུར་།གྲོང་ཁྱེར་
གྱི་སྒོར་ཡུངས་ཀར་གཏོར་ན། གཏོར་བ་ཙམ་གྱི་མོད་ལ་དགྲ་ཐམས་ཅད་དང༌། ཕ་རོལ་གྱི་དམག་ཚོགས་ཀྱི་གྲོང་ཁྱེར་མི་སྣང་བར་འགྱུར་རོ། །གང་ན་ཕྱིར་རྒོལ་བ་དང༌། ཕ་
རོལ་གྱི་དམག་ཚོགས་གནས་པའི་གྲོང་ངམ། གྲོང་ཁྱེར་རམ། ཚུལ་གྱི་ནང་ངམ། དགོན་པའི་གནས་སུ་གཏོར་ན། འབྲོག་དགོན་པ་འབྱུང་བར་འགྱུར་ལ། ཐམས་ཅད་ཕན་
ཚུན་ངོ་མི་ཤེས་ནས་འཇིགས་ཤིང་སྐྲག་པ་ཆེན་པོས་རབ་ཏུ་འབྲོས་པར་བྱེད་དོ། །དགྲའི་ཚོགས་ཀྱི་ནང་དུ་གཏོར་ན། མཚོན་ཆ་ཐམས་ཅད་དང༌། འགྱེད་པའི་གོ་ཆ་ཐམས་ཅད་
མི་སྣང་ཞིང་གཅེར་བུར་འགྱུར་རོ། །ཞལ་ཆེ་འགྱེད་པའི་ནང་དུ་གཏོར་ན། འགྱེད་ཟླ་གཙོ་བོ་དེ་གཅེར་བུར་འགྱུར་རོ། །དགྲའི་སྟེང་དུ་གཏོར་ན། མེ་འབར་བ་འབྱུང་བར་འགྱུར་ཏེ།
དེ་དག་ལ་སོགས་པ་ཡིད་ལ་ཇི་ལྟར་བྱས་པའི་ལས་འབུམ་སྙེད་བྱེད་དོ། །དེ་ནས་ལས་རྒྱ་ཆེན་པོ་བྱེད་པར་འདོད་པའི་རིག་སྔགས་འཆང་གཙང་མ་ལེགས་པར་ཁྲུས་བྱས་པ་སྤོས་
ཀྱིས་ལུས་བསྐུས་པ་དེས་ཡུངས་ཀར་དང༌། ཏིལ་མར་གྱི་རྒྱལ་པོས་བསྐུས་པ་ལ་བརྒྱ་རྩ་བརྒྱད་བཟླས་བརྗོད་བྱས་ནས་འཕགས་པ་སྤྱན་རས་གཟིགས་དབང་ཕྱུག་ལ་གཏོར་

93-1-147a

བར་བྱ། ཁྲོ་བོའི་རྒྱལ་པོས་ལན་བདུན་དབང་བསྐུར་ནས་ཕྱག་རྒྱ་བཅས་པའི་ལག་པས་རིལ་བུ་སྤྱི་བོར་བཞག་ལ་ཕྱེ་མས་གདབ་པར་བྱ། ཏིལ་མར་གྱི་རྒྱལ་
པོས་རྐང་པ་ལ་བྱུག་པར་བྱ། དོན་ཡོད་པའི་རྒྱལ་པོ་ལན་གཅིག་དྲན་པར་བྱ་སྟེ། ཡོངས་སུ་སྦྱང་པའི་ལས་ལྷན་ཅིག་བྱ་བ་ལེགས་པར་བྱས་པས་འཕགས་པ་སྤྱན་རས་
གཟིགས་དབང་ཕྱུག་གི་གཟུགས་གཡོ་སྟེ་གར་དགའ་བར་འགྲོ་ལ། གཟུགས་བརྙན་གང་དུ་འགྲོ་བ་དེ་ཉིད་དུ་རང་འགྲོ། ལྷའི་སྟེང་དུ་གཏོར་ན། ལྷ་ལྷའི་གནས་ནས་འཕོ་
ཞིང་གར་དགའ་བ་དེར་འགྲོའོ། །ཕྱེ་མས་ལྷའི་སྟེང་དུ་གཏོར་ན། ཁྲོ་བོའི་རྒྱལ་པོ་ཧཱུཾ་ཞེས་བྱ་བ་མི་སྣང་བར་འགྱུར་རོ། །ཏིལ་མར་གྱི་རྒྱལ་པོ་ལ་ལན་བརྒྱ་རྩ་བརྒྱད་བཟླས་
བརྗོད་བྱས་ལ་བདག་ཉིད་ཀྱི་པུས་མོ་དང་བྱིན་པ་ལ་བསྐུས་ན། ནམ་མཁའ་ལ་འགྲོ་བར་འགྱུར་རོ། །རྐང་མཐིལ་ལ་བསྐུས་ན་སའི་སྟེང་ན་རྐང་པ་སོར་བཞི་ཙམ་མི་
རེག་གོ །རྡོའི་སྟེང་དུ་རྐང་པ་བཞག་པ་དང༌། རྐང་རྗེས་བྱུང་བའི་སྟེང་དུ་རྫ་མ་དང༌། བུམ་པ་དང༌། བུམ་བུ་བཞག་པའི་རྐུབ་ལ་བསྐུས་ན། སོར་བཞི་ཙམ་གྱི་ཚང་དུ་ནམ་མཁའ་
ལ་འདུག་གོ །ཡུངས་ཀར་ལ་བཟླས་བརྗོད་བྱས་ནས་མེས་སྦྱིན་སྲེག་བྱས་པའི་ཐལ་བ་དེ་བླངས་ནས་ལན་བརྒྱ་རྩ་བརྒྱད་བཟླས་བརྗོད་བྱས་ལ། ཏིལ་མར་གྱིས་སྦྲུས་

93-1-147b

པ་ལ་ཁྲོ་བོའི་རྒྱལ་པོས་བརྒྱ་རྩ་བརྒྱད་དབང་བསྐུར་ནས་མིག་ལ་བསྐུས་ན། མིག་གསུམ་སྟོན་ཅིང་དབང་ཕྱུག་ཆེན་པོའི་གཟུགས་སུ་སྟོན་པར་བྱེད་དོ། །ཐལ་བས་ལུས་ལ་བྱུགས་ན།
ཚངས་པའི་གཟུགས་སུ་སྟོན་ཏོ། །ཤིང་ཡལ་ཤ་དང༌། པརྞ་ཤ་བསྲེས་པས་ལུས་ལ་བྱུགས་ན། སྲེད་མེད་ཀྱི་བུའི་སྟོབས་དང༌། ཤུགས་དང༌། གཟུགས་སུ་སྟོན་ཏོ། །ཏིལ་མར་ཆེན་པོས་ཁར་བསྐུས་ལ་
ཐལ་བས་དཔྲལ་བར་ཐིག་ལེ་བྱས་ན། གཞོན་ནུའི་གཟུགས་སུ་སྟོན་ཏོ། །ཡུངས་ཀར་གྱི་འབྲུ་ཁ་དོག་སྣ་ཚོགས་ཅན་ལ་ཏིལ་མར་ཆེན་པོ་བྱུགས་པས་བསྐུས་ལ་དོན་ཡོད་པའི་རྒྱལ་པོས་བརྒྱ་རྩ་བརྒྱད་
བཟླས་བརྗོད་བྱ། ཕྱག་རྒྱས་བརྒྱ་རྩ་བརྒྱད་དབང་བསྐུར་ཅིང་ཁྲོ་བོའི་རྒྱལ་པོས་བརྒྱ་རྩ་བརྒྱད་དབང་བསྐུར་ལ། དེ་ནས་དངུལ་གྱི་སྣོད་ཀྱི་ནང་དུ་བཞག །དེ་ནས་ལས་ཐམས་ཅད་བྱེད་དེ། ནམ་མཁའ་ལ་
གཏོར་ན། ནོར་བུ་དང༌། རིན་པོ་ཆེའི་ཆར་འབབ་པར་སྟོན་ཏོ། །དེ་བཞིན་གཤེགས་པ་མཆོད་པའི་ཚེ་ནམ་མཁའ་ལ་གཏོར་ན། མེ་ཏོག་གི་ཆར་སྣ་ཚོགས་འབབ་པར་འགྱུར། འདུས་པའི་ནང་དུ་ནམ་མཁའ་ལ་
གཏོར་ན། འབྲས་བུ་དང༌། ནོར་གྱི་རྒྱུན་སྣ་ཚོགས་པ་སྟོན་ཏོ། །ཚལ་གྱི་ནང་དུ་གཏོར་ན། མེ་ཏོག་དང༌། འབྲས་བུ་སྣ་ཚོགས་པ་སྟོན་ཏོ། །རི་ཕུག་ཏུ་གཏོར་ན། རྫས་དང༌། སྨན་སྣ་ཚོགས་སྟོན་ཏོ། །མཆོད་རྟེན་
རྙིང་པའམ། གཙུག་ལག་ཁང་ངམ། ལྷའི་གནས་སུ་གཏོར་ན། ཡོ་བྱད་ཐམས་ཅད་ཀྱིས་ཡོངས་སུ་གང་ཞིང་རྫོགས་པ་གང་བ་བཟང་པོ་ཡངས་པ་གནས་ཀྱི་མཆོག་སྟོན་ཏོ། །གྲོང་ཁྱེར་སྟོང་པར་གཏོར་

93-1-148a

ན༑ འཚོ་བའི་ཡོ་བྱད་ཐམས་ཅད་ཕུན་སུམ་ཚོགས་ཤིང་ཡོངས་སུ་རྫོགས་པ་དང༌། ཡུལ་གྱི་རྒྱལ་པོ་དང༌། སླས་དང༌། བཀྲབས་པ་དང༌།
མདུན་ན་འདོན་པ་དང༌། བློན་པོ་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་དག་སྟོན་ཏོ། །ཡང་ཁྲོ་བོའི་རྒྱལ་པོ་ཧཱུཾ་ཞེས་བྱ་བས་གཏོར་ན། དཔུང་གི་
ཚོགས་ཡན་ལག་བཞི་པ་སྟོན་ཏོ། །དུར་ཁྲོད་ཀྱི་ནང་དུ་གཏོར་ན། ཤི་བའི་རུས་པ་གང་དང་གང་ལ་བབ་པ་དེ་དང་དེ་གང་དུ་སེམས་ཅན་དམྱལ་བའམ། དུད་འགྲོའི་
སྐྱེས་གནས་སམ། གཤིན་རྗེའི་འཇིག་རྟེན་ནམ། ལྷ་མ་ཡིན་ནམ། ནམ་མཁའ་ལྡིང་ངམ། དྲི་ཟའམ། མི་འམ་ཅིའམ། ལྟོ་འཕྱེ་ཆེན་པོའམ། བྱའམ། ཉའམ།
རུས་སྦལ་གྱི་རིགས་སུ་སྐྱེས་པའམ། ལྷའི་འཇིག་རྟེན་ནམ། སངས་རྒྱས་ཀྱི་ཞིང་དུ་སྐྱེས་པ་དེའི་རུས་པའམ། ཐོད་པ་ལ་ཚིག་འབྱུང་བར་འགྱུར་ལ། གང་དུ་སྐྱེས།
པ་དེའི་གཏམ་ཡང་སྨྲའོ། །གང་དང་གང་གི་སྐྱེས་གནས་སུ་སྐྱེས་པ་དེ་ཐམས་ཅད་སྨྲ་ལ་ཐབས་ཇི་ལྟར་བྱ་བ་དེ་སྨྲའོ། །ཡུངས་ཀར་དེས་ཀྱང་རུས་གོང་འབྲེལ་
བའམ༑ ཤི་བའི་རོའམ། རུས་པ་འཐོར་བ་ལ་བབ་ན། བབ་པ་ཙམ་གྱི་མོད་ལ་སེམས་ཅན་དམྱལ་བ་ལས་ཡོངས་སུ་ཐར་ནས་འཇིག་རྟེན་གྱི་ཁམས་བདེ་བ་

93-1-148b

ཅན་དུ་སྐྱེ་བར་འགྱུར་རོ། །ཟོང་བཀྲམ་པའི་ནང་དུ་གཏོར་ན། ཐམས་ཅད་མི་མངོན་པར་འགྱུར་རོ། །ནམ་མཁའ་ལ་གཏོར་ན། སྐར་མ་རྣམས་མི་མཐོང་བར་འགྱུར་རོ། །སྐྱེ་
བོ་མང་པོའི་ནང་དུ་གཏོར་ན། ཐམས་ཅད་གཅེར་བུར་འགྱུར་རོ། །འདུས་པའི་ནང་དུ་གཏོར་ན། ཐམས་ཅད་བྲོ་རྡུང་བར་བྱེད་དོ། །དགེ་འདུན་གྱི་ནང་དུ་གཏོར་ན། དགེ་སློང་
ཐམས་ཅད་བསམ་གཏན་འཐོབ་པར་འགྱུར་རོ། །ཚོགས་ཀྱི་གཙོ་བོ་ལ་གཏོར་ན། རྣལ་འབྱོར་སྤྱོད་པར་འགྱུར་རོ། །མཁའ་འགྲོ་མའི་ཚོགས་ཀྱི་ནང་དུ་གཏོར་ན། ཐམས་
ཅད་བོང་བུ་དང༌། ཝ་དང༌། ཁྱིའི་གཟུགས་ཅན་དུ་འགྱུར་རོ། །སྦྱོར་མའི་སྒོར་གཏོར་ན། སྦྱོར་མ་ཐམས་ཅད་འབར་ལ་མ་ཧེའི་གཟུགས་ཅན་དུ་སྣང་ངོ༌། །ཤི་བའི་སྟེང་དུ་
གཏོར་ན། བྲོ་རྡུང་བར་བྱེད་དོ། །ཐོད་པའི་སྟེང་དུ་གཏོར་ན། བྲོ་རྡུང་བར་བྱེད་ཅིང་རྒྱུག་ལ་ཕན་ཚུན་རྒྱུག་པར་བྱེད་དོ། །ལམ་གྱི་བཞིར་མདོར་གཏོར་ན། གནོད་སྦྱིན་དང༌།
སྲིན་པོ་དང༌། འབྱུང་པོ་ཐམས་ཅད་རང་གི་གཟུགས་ཀྱིས་མདུན་ན་ཉེ་བར་འཁོད་ལ་ཇི་སྲིད་འཚོའི་དབང་དུ་གྱུར་ནས་འཁོད་དོ། །ཉིན་གཅིག་བཞིན་བདག་ཉིད་ལ་གཏོར་ན།
མཆོད་པ་ཆེན་པོའི་གནས་སུ་འགྱུར་ཏེ། གཞན་ཡང་རང་གི་བློ་རྣམས་ཀྱིས་ལས་འབུམ་སྙེད་བྱེད་དོ། །དོན་ཡོད་པ་ཆེན་པོ་རྣམ་པར་འཕྲུལ་པའི་དཀྱིལ་འཁོར་སྒྱུ་མ་

93-1-149a

ལྟ་བུའི་ཆོ་གའོ།།    །། འཕགས་པ་དོན་ཡོད་པའི་ཞགས་པའི་ཆོ་ག་ཞི་བ་མོའི་རྒྱལ་པོ། བམ་པོ་བཅོ་བརྒྱད་པ། དེ་ནས་དེའི་ཕྱིར་གདུགས་
པ་ཆེན་པོ་དང༌། ལག་ན་རྡོ་རྗེའི་གཟུགས་བསྟན་པའི་ཆོ་ག་བཤད་པར་བྱ་སྟེ། གང་གིས་ལྷ་རྣམས་མྱུར་དུ་འོང་བ་དང༌། ཕྱག་ན་རྡོ་རྗེའི་གཟུགས་མྱུར་དུ་སྟོན་ཏོ། །རྡོ་
རྗེའི་སྐུ་དང་སྟོབས་པོ་ཆེ། །རྟ་མགྲིན་དང་ནི་མགུལ་སྔོན་དང༌། །དེ་བཞིན་རྟ་ནི་རྒོད་མའི་ཁ། །བདུད་རྩི་འཁྱིལ་ལྡན་གཟུགས་པོ་ཆེ། །ལོག་འདྲེན་རྣམས་ནི་རབ་
འཇོམས་དང༌། །ཁྲོ་རྒྱལ་དེ་བཞིན་འཇིགས་བྱེད་སྤྱན། །ཀི་ལིའི་ཀི་ལིའི་རྒྱལ་པོ་ཆེ། །ཁྲོ་བོ་འཆོལ་བ་སྟོབས་པོ་ཆེ། །དེ་བཞིན་རྡོ་རྗེ་ས་འོག་གཟུགས། །རྡོ་རྗེ་རྩེ་མོ་དེ་
ཉིད་དང༌། །ཀླུ་ཆེན་རབ་འཇོམས་སྤྱན་ཡངས་དང༌། །སོག་མ་མེད་ནི་འདུལ་བ་དང༌། །དེ་བཞིན་ཐིགས་ཁྲོ་ཁྲོས་ཆེན་དང༌། །དེ་བཞིན་མཆེ་བ་གཙིགས་མཛད་དང༌། །
རྒྱལ་པོ་ཆེན་པོ་རྡོ་རྗེའི་སྒྲོག །ཀླུ་ཡི་དབང་པོ་སྟོབས་ཀྱིས་གནོན། །མགོན་པོ་གོས་སྔོན་གྱོན་པ་དང༌། །དབྱུག་སྔོན་དགྲ་ལས་རྒྱལ་བ་དང༌། །འཇིག་རྟེན་དབང་ཕྱུག་
པདྨའི་ལྟེ། །ཕྱག་ན་པདྨ་པདྨ་བྱུག །དེ་བཞིན་འཇིགས་པ་བརྒྱད་སེལ་དང༌། །དེ་བཞིན་མཆོད་རྟེན་འཇིག་རྟེན་བླ། །སྣ་ཚོགས་གཟུགས་ཏེ་བཟང་པོ་དང༌། །སྲེད་མེད་

93-1-149b

བུ་དང་ཚངས་པ་དང༌། །དྲག་པོ་དཎྜི་དབང་ཕྱུག་དང༌། །ནག་པོ་ཆེན་པོ་གཞོན་ནུ་དང༌། །གཤིན་རྗེ་དང་ནི་ཆུ་ལྷ་ཉིད། །ཉི་མ་དང་ནི་ཟླ་བ་དང༌། །རྒྱུ་སྐར་སྒྲ་གཅན་མཇུག་
རིང་དང༌། །དེ་བཞིན་གཟའ་དང་ལྷ་མ་ཡིན། །ནམ་མཁའ་ལྡིང་དང་མི་འམ་ཅི། །གནོད་སྦྱིན་སྲིན་པོ་ལྟོ་འཕྱེ་ཆེ། །འབྱུང་པོ་དཔལ་ལྡན་རྣམ་ཐོས་བུ། །དེ་བཞིན་ཡུལ་སྐྱོང་
མིག་མི་བཟང༌། །འཕགས་སྐྱེས་དེ་ཉིད་མཐོང་བ་དང༌། མིའུ་ཐུང་དང་ནི་དྲང་སྲོང་གཟུགས། །ནོར་བུ་བཟང་སྲས་གང་བ་བཟང༌། །སྣ་ཚོགས་གཟུགས་ཅན་སྟོན་པ་དང༌། །
རྒྱལ་པོ་དང་ནི་དེད་དཔོན་དང༌། །ཚོང་དཔོན་དེ་བཞིན་ཁྱིམ་བདག་དང༌། །བྲམ་ཟེ་དང་ནི་རྒྱལ་རིགས་དང༌། །དགེ་སྦྱོང་སྟག་དང་སེངྒེ་དང༌། །ཁྱུ་མཆོག་དེ་བཞིན་ནགས་ཀྱི་
ལྷ༑ ༑ཤིང་ལྷ་དེ་བཞིན་ལོ་ཏོག་ལྷ། །གངྒཱ་སཱི་ཏ་ཡ་མུ་ན། །ཟླ་བ་སྐལ་ལྡན་རུས་སྦལ་ཉ། །ལག་འགྲོ་དང་ནི་ཐོད་པ་ཅན། །སྐལ་ཡོད་དེ་བཞིན་འབྲས་བུ་དང༌། །མེ་ཏོག་རྒྱ་
རླབས་ཆེན་པོ་དང༌། །སྣ་ཚོགས་གཟུགས་དང་རྣམ་སྣ་ཚོགས། །དེ་ལྟར་དགུག་པ་བསྟན་པ་དང༌། །དེ་ལྟར་སླར་གཤེགས་གསོལ་བ་ཉིད། །སྦྱིན་སྲེག་དྲ་བ་འདི་ཉིད་ཀྱིས།།
རྒྱུ་འཕྲུལ་རྨད་བྱུང་གསང་སྔགས་གྲུབ། །རྫས་གྲུབ་ནོར་བུ་ཏིལ་མར་གྲུབ། །དོན་ཡོད་ཞགས་པ་བསྒྲུབ་པའི་ཕྱིར། །དེ་ཉིད་དངོས་གྲུབ་རབ་སྟོན་པ། །མཆོད་རྟེན་དགོན་

93-1-150a

པ་གཙུག་ལག་ཁང༌། །ལྷ་ཡི་གནས་དང་དེ་བཞིན་གྲོང༌། །གྲོང་ཁྱེར་ཉིད་དང་འབབ་ཆུའི་དོང༌། །མཚེའུ་དང་ལྟེང་ག་ཆུ་བོ་དང༌། །རྫིང་དང་དེ་བཞིན་
ཆར་འབབ་དང༌། །འབྲུག་སྒྲོག་དང་ནི་གློག་འགྱུར་དང༌། །གཞན་ཡང་མེ་ནི་འབར་བ་དང༌། །དུད་པའི་ཕུང་པོ་བདེ་འགྱེད་དང༌། །སྐྱེས་བུ་གོ་ཆ་གྱོན་པ་དང༌། །དེ་བཞིན་
མཚོན་ཆ་སྣ་ཚོགས་མཐོང༌། །ཁྱུ་མཐོང་གྲུབ་པ་མཐོང་བ་དང༌། །དེ་ཉིད་རྨད་དུ་བྱུང་བ་སྟེ། །རྫས་ཉུང་སྦྱར་བ་ཉུང་གྱུར་ཀྱང༌། །དེ་ཉིད་དངོས་གྲུབ་བླ་ན་མེད། །སེམས་ཅན་
རྣམས་ལ་ཕན་འཚལ་ནས། །བཅོམ་ལྡན་དེ་ཉིད་བདག་གིས་བཤད། །རིག་སྔགས་འཆང་རྣམས་བཀླགས་པས་འགྲུབ། །དབུལ་པོ་རྣམས་ནི་ནོར་འཐོབ་ཅིང༌། །སྡང་
བ་རྣམས་ནི་བྱམས་པར་བགྱིད། །མུ་སྟེགས་གཞན་རྣམས་དད་པར་བགྱིད། །མཁས་པ་རྣམས་ནི་དགའ་བར་བགྱིད། །གདུལ་དཀའ་རྣམས་ནི་ཐར་པར་འཚལ།།
དགེ་སློང་རྣམས་ནི་བསམ་གཏན་འཐོབ། །ཏིང་འཛིན་བླ་ན་མེད་པ་འཐོབ། །ཆོས་འདོད་རྣམས་ནི་སངས་རྒྱས་མཐོང༌། །སྡིག་པ་བྱེད་རྣམས་སྡིག་པ་འཇིག །མི་རིགས་
བྱས་རྣམས་ཐར་པ་འཐོབ། །མཚམས་མེད་ལྔ་རྣམས་རྣམ་དག་དོན། །དབུགས་མ་ཕྱིན་རྣམས་དབུགས་འབྱིན་མཆོག །མ་དུལ་བ་རྣམས་དེ་བཞིན་འདུལ། །མ་

93-1-150b

རྒལ་བ་རྣམས་སྒྲོལ་བའི་གྲུ། །ཐར་པའི་ལམ་དུ་འགྲོ་བར་གནས། །མ་གྲོལ་ངན་འགྲོ་ཀུན་ལས་གྲོལ། །སྡིག་པ་ཀུན་ལས་རྣམ་པར་གྲོལ། །ལུང་མ་བསྟན་པ་ལུང་སྟོན་
བྱེད༑ ༑སྐྱོན་དང་དྲི་མ་སྡིག་པ་རྣམས། །ཐམས་ཅད་མོད་ལ་སྤོང་བགྱིད་དེ། །དེ་ལ་སོགས་པའི་ལས་རྣམས་ནི། །བཀླགས་པས་གྲུབ་པ་བགྱིད་པ་ལགས། །འཇིག་རྟེན་
པ་དང་འཇིག་རྟེན་འདས། །དོན་གྱི་དངོས་གྲུབ་བླ་ན་མེད། །གང་དང་གང་དུ་སྦྱོར་བ་བགྱིད། །དགོས་པ་ཐམས་ཅད་འགྲུབ་པར་འགྱུར། །ཡིད་ལ་བསམ་པ་འགྲུབ་པར་
འགྱུར༑ ༑འདིར་ནི་ཡིད་ཀྱིས་རྣམ་བསམ་པ། །ཇི་ལྟར་ཡིད་ལ་འདོད་པ་དང༌། །ཇི་ལྟར་ངོ་བོ་ཀུན་བསམ་པ། །དེ་ལྟར་རྣམ་འཕྲུལ་སྟོན་པར་བགྱི། །ཚེས་གྲངས་རྒྱུ་སྐར་
སྦྱར་མི་འཚལ། །སྨྱུང་བ་བགྱི་བ་མི་འཚལ་ཏེ། །ཆོ་ག་ཇི་བཞིན་དུས་ཇི་བཞིན། །ཆོ་ག་རིག་སྔགས་རྒྱལ་པོ་བཟླས། །རིག་སྔགས་འཆང་བ་གཙང་གྱུར་ཅིང༌། །ལེགས་
པར་ཁྲུས་བགྱིས་གོས་གཙང་དག །བགོས་པ་བདེན་པར་སྨྲ་བ་དང༌། །བླ་མ་ལ་ནི་གུས་བྱེད་པ། །རྟག་ཏུ་བྱམས་པའི་སེམས་ལ་གནས། །སེམས་ཅན་ཀུན་ལ་བརྩེ་བའི་
མཆོག །སྡོམ་ལ་གནས་ཤིང་ཚངས་པར་སྤྱོད། །ཆོས་མ་ཡིན་པ་སྤོང་བྱེད་པ། །གལ་ཏེ་དེ་ཉིད་གྲུབ་འདོད་ན། །སྒོག་སྐྱ་ཤ་དང་ཀུན་དོང་དང༌། །འདྲེས་དང་ཟ་འཕྲོ་སྦགས་

93-1-151a

པ་སྤང༌། །སེམས་ཅན་ངན་པ་སུན་འབྱིན་པ། །རིག་སྔགས་རྐུ་དང་ཆོ་ག་རྐུ། །ཆོས་སྐུ་གསང་སྔགས་རྐུ་པ་དང༌། །དེ་བཞིན་རྐུན་མོ་ཆོམ་རྐུན་དང༌།།
སེར་སྣ་རྟག་ཏུ་སྤང་བར་གྱིས། །དེ་དག་ལ་ནི་དངོས་གྲུབ་མེད། །མ་རུངས་པ་ཡི་དམ་ཚིག་ཉམས། །ཡིད་གཅུགས་པ་ནི་མེད་པར་བྱེད། །སྡིག་པའི་ཆོས་ནི་ཀུན་ཏུ་
སྤྱོད༑ ༑དེ་བཞིན་གཤེགས་པ་ཀུན་གྱིས་སྨད། །བྱང་ཆུབ་སེམས་དཔའ་རྣམས་ཀྱིས་སྨད། །རྟག་ཏུ་ཆོས་ཀྱི་སྡོང་དུམ་འགྱུར། །ཤི་ནས་སེམས་ཅན་དམྱལ་བར་
གཞོལ༑ ༑རྟག་ཏུ་སྨད་པའི་གནས་སུ་འགྱུར། །དབུལ་པོ་ལུས་ནི་བསྐམས་པ་དང༌། །མཛེ་དང་ཁྱི་རྔོ་ས་འདེབས་པ་དང༌། །སྡུག་བསྔལ་རྐུན་མ་ཆོས་སུན་འབྱིན། །ཆོས་
རྐུ་བ་ཡི་ལུས་ཅན་ནི། །འཇིག་རྟེན་འདིར་ནི་བདེར་མི་འགྱུར། །འཇིག་རྟེན་ཕ་རོལ་ག་ལ་བདེ། །སེམས་ཅན་དམྱལ་བར་གཞོལ་བ་ཡིན། །དེ་ལྟ་བས་ན། ཆེན་པོ་
འདོད་པས་ནི། རྟག་ཏུ་དམ་པའི་ཆོས་ཀྱི་རྗེས་སུ་འབྲང་བར་བྱ་ཞིང་རྟག་ཏུ་དཀོན་མཆོག་གསུམ་དང༌། ཕ་དང༌། མ་དང༌། བླ་མ་དང༌། སྟོན་པ་ནི། སྐྱོབ་པ་དང༌།
སྐྱབས་དང༌། དཔུང་བསྙེན་མཛད་པ། སྟོན་པ་མཆོག་སྦྱིན་པ། དངོས་གྲུབ་དང༌། མི་འཇིགས་པ་སྦྱིན་པ། རྒ་ཤི་ལས་ཐར་པར་བྱེད་པ། དབང་ཕྱུག་སྦྱིན་པ། ནོར་

93-1-151b

སྦྱིན་པ། ལོངས་སྤྱོད་སྦྱིན་པ། དང་བ་མཆོག་བསྐྱེད་པ་དེ་ཉིད་འཇིག་རྟེན་གྱི་བླ་མ། མགོན་པོ། འཇིག་རྟེན་དབང་ཕྱུག་ཆེན་པོ། དབང་ཕྱུག་མགོན་པོ། །མཆོག་སྦྱིན་པར་
མཛད་པ། གཟུགས་སྣ་ཚོགས་སྟོན་པར་མཛད་པ། དངོས་གྲུབ་སྣ་ཚོགས་སྦྱིན་པར་བགྱིད་པ། མགོན་པོ་སྡུག་བསྔལ་སྣ་ཚོགས་ལས་ཡོངས་སུ་ཐར་པར་བགྱིད་པ།
ནད་སྣ་ཚོགས་སྦྱོར་བར་གྲུབ་པ། རིན་པོ་ཆེ་སྣ་ཚོགས་རབ་ཏུ་སྦྱིན་པར་བགྱིད་པ། འཇིག་རྟེན་གྱི་སྡིག་པ་སྣ་ཚོགས་སེལ་བར་བགྱིད་པ། བླ་མ་ལ་གུས་པ་སྣ་ཚོགས་
བགྱིད་བ་ལགས་ཏེ། དེ་ལྟ་བས་ན། རྟག་ཏུ་འབད་པས་དགོས་པ་ཐམས་ཅད་རབ་ཏུ་སྦྱིན་པར་བགྱིད་པ། རྟག་ཏུ་འབད་པས་ཤིན་ཏུ་གུས་པར་བགྱིད་པ་ལགས་སོ། །དེ་ནས་
རྫས་ཀྱི་སྨན་སྒྲུབ་པ་དང༌། བཟླས་བརྗོད་ཀྱི་ཆོ་ག་བཤད་པར་བགྱིད་དེ། སེངྒེའི་ལྕེ་དང༌། སྙིང་དང༌། མིག་དང༌། དེ་བཞིན་དུ་ཉ་ཕྱིས་ཀྱི་ཕྱེ་མ་དང༌། ལྡོང་རོས་དང༌། བྲཧྨའི་
འོ་མ་དང༌། གུ་གུལ་དང༌། པདྨ་དང༌། པདྨའི་ཟེ་བ་དང༌། ཨུཏྤལ་སྔོན་པོ་དང༌། ནཱ་ག་པུས་པ་དང༌། ལི་ཤི་དང༌། རྒྱ་སྤོས་དང༌། དེ་བཞིན་དུ་གིའུ་ཝང་དང༌། གླ་རྩི་དང༌།
ག་པུར་དང༌། གུར་གུམ་དང༌། ཙནྡན་དཀར་པོ་དང༌། སྤྲིག་ཀ་དང༌། ཏེ་ཛ་བ་ཏི་སྟེ། དེ་ལྟར་ཆ་མཉམ་པར་བྱས་པ་དེ་དག་ཐམས་ཅད་ཕྱེ་མ་ཞིབ་མོར་བྱས་ལ་དངུལ་གྱི་སྣོད་

93-1-152a

བཀང་སྟེ་དར་གྱིས་གཡོགས། དོན་ཡོད་པའི་རྒྱལ་པོ་སྤྱན་རས་གཟིགས་དབང་ཕྱུག་གི་མདུན་དུ་དུས་གསུམ་དུ་ཁྲི་བཟླས་བརྗོད་བྱའོ། །དུས་གསུམ་
དུ་ཁྲོ་བོའི་རྒྱལ་པོ་ལན་ཉི་ཤུ་རྩ་གཅིག་བཟླས་བརྗོད་བྱས་པས་དབང་བསྐུར་ཞིང་ཕྱག་རྒྱས་ཀྱང་ཉི་ཤུ་རྩ་གཅིག་ཏུ་དབང་བསྐུར་རོ། །ཁྲི་ཚང་ནས་ཆ་ལྔ་བྱས་ཏེ་ཕྱེ་མ་དང༌།
ཏིལ་མར་དང༌། ནོར་བུ་དང༌། མིག་བསྐུ་བ་དང༌། ཏིལ་མར་ཚོས་པ་དང་ཆ་ལྔའོ། །ཕྱེ་མའི་པདྨ་མུ་རུ་ཀའི་ཕྱེ་མ་དང་སྦྱར་ལ་བཟླས་བརྗོད་བྱའོ། །ཁྲོ་བོའི་རྒྱལ་པོས་ནི། ལྔ་
སྟོང་ངོ༌། །ཏིལ་མར་ནི། མ་ཧཱ་རུ་ཏི་རས་འགྲུབ་སྟེ། བརྒྱ་སྟོང་བཟླས་བརྗོད་བྱའོ། །ཁྲོ་བོའི་རྒྱལ་པོས་བཞི་སྟོང་ངོ༌། །ནོར་བུ་ནི། སྦྲུལ་གྱི་ཁྲག་གིས་སྦྲུས་ཏེ་ཁྲི་ཆིག་སྟོང་
བཟླས་བརྗོད་བྱའོ། །ཁྲོ་བོའི་རྒྱལ་པོས་ལྔ་སྟོང་ལྔ་བརྒྱའོ། །མིག་སྨན་ནི། རྨ་བྱའི་མིག་ཆུ་དང༌། འུག་པའི་མིག་དང༌། ཀླད་པ་དང་སྦྱར་ལ་ཁྲི་ཆིག་སྟོང་བཟླས་བརྗོད་
བྱའོ༑ ༑ཁྲོ་བོའི་རྒྱལ་པོ་སྟོང་རྩ་བརྒྱད་དོ། །བྲཧྨ་ཏེ་ལ་སྲང་ཉི་ཤུ་།གནྡྷ་ར་བ་ཏེ་ལ་སྲང་བརྒྱད། ཡུངས་མར་ལ་སྲང་བཅུ་དྲུག །འོ་མ་ལ་སྲང་བརྒྱ། བ་སེར་མོ་གྲུས་མའི་
འོ་མ་དང༌། བའི་ལྕི་བ་དང༌། བ་གཅིན་སྲང་བདུན། དུ་རུ་ཀའི་མར་ཁུ་སྲང་གཉིས་ཏེ། རྫས་འདི་རྣམས་ཆུ་དང་བསྲེས་ནས་པདྨའི་སྡོང་བུས་དཀྲུགས་ཤིང་ཟངས་སྣོད་དུ་

93-1-152b

བཙོའོ༑ ༑མཉམ་པར་བཞག་པས་གསང་སྔགས་བཟླས། །ཆོ་ག་དག་གིས་བསྲུང་བར་བྱ། །ཆོ་ག་བཞིན་དུ་གཏོར་མ་སྦྱར། །མེ་ཏོག་བདུག་སྤོས་དག་གིས་བདུག །ཏིལ་མར་
མཆོག་ནི་བསྒྲུབ་པར་བྱ། །ཆུང་ངུར་མེ་བུད་གྲུབ་པ་མཆོག །སྤོས་ཀྱི་ཤིང་གིས་བུད་པ་བཟང༌། །འདི་ལྟར་གྲུབ་པར་ཤེས་པ་དང༌། །ཁྲོ་བོའི་རྒྱལ་པོས་དབང་བསྐུར་བ། །ཉི་ཤུ་
གཅིག་ཏུ་དབང་བསྐུར་རོ། །ཏིལ་མར་དེ་ནི་སྣོད་གཙང་མ། །ཟངས་སྣོད་ཡང་ན་དངུལ་སྣོད་བཟང༌། །སྨིག་མའི་སྣོད་དུ་གཞག་པར་བྱ། །དེ་ནས་རིག་སྔགས་བརྒྱད་སྟོང་དང༌། །ཁྲོ་
བོའི་རྒྱལ་པོ་བརྒྱད་སྟོང་ཉིད། །སོ་སོ་དག་ཏུ་བཟླས་བརྗོད་བྱ། །དཀྱིལ་འཁོར་ཡོངས་སུ་རྫོགས་པ་དེར་གཞག་པར་བྱ་བ་ནི། ཇི་ལྟར་དཀྱིལ་འཁོར་གྱི་ཆོ་གར་བྱ་བ་དེ་ལྟར་
བྱས་ནས་བཞག་ཅིང་སློབ་དཔོན་གྱི་ལས་ཀྱང་བྱ་སྟེ། ཇི་ལྟར་དཀྱིལ་འཁོར་སྒྲུབ་པ་དང༌། འཇུག་པ་དང༌། དམ་ཚིག་དང༌། ཕྱག་རྒྱ་དང༌། དབང་བསྐུར་བ་དང༌། མཆོད་པ་
དང༌། དཀྱིལ་འཁོར་བསྐོར་བ་དང༌། ཕྱག་བྱ་བ་དང༌། སྤྱིའུ་གཙུག་བཅིང་བ་དང༌། ཕྱག་རྒྱ་བཅིང་བ་དང༌། སྲུང་བའི་ཆོ་ག་དང༌། ཉེ་རེག་བྱ་བ་དང༌། གོས་བགོ་བ་དང༌། མཆོད་
ཕྱིར་ཐོགས་པ་སྟེ། དཀྱིལ་འཁོར་གྱི་སློབ་དཔོན་ཀུན་གྱིས་དེ་དག་ཐམས་ཅད་བསྟན་པར་བྱའོ། །དེ་ནས་དཀྱིལ་འཁོར་གྱི་དབུས་ཀྱི་སྙིང་པོར་བཞག་ལ་རིག་སྔགས་

93-1-153a

འཆང་སྦྱང་བའི་ཆོ་ག་བྱས་པས་འཕགས་པ་དོན་ཡོད་པའི་ཞགས་པའི་སྙིང་པོ་སྟོང་རྩ་བརྒྱད་བཟླས་བརྗོད་བྱ། ཁྲོ་བོའི་རྒྱལ་པོས་ཀྱང་སྟོང་རྩ་
བརྒྱད་དུ་དབང་བསྐུར། ཕྱག་རྒྱས་ཀྱང་སྟོང་རྩ་བརྒྱད་དུ་དབང་བསྐུར་ལ་ཕྱག་རྒྱ་བཅིངས་ནས་རྣམ་པ་གསུམ་འདྲ་བར་དབང་བསྐུར་རོ། །དེ་ནས་ལས་ཐམས་ཅད་བྱས་ཏེ་
ཡུངས་ཀར་དཀར་པོ་གྲུབ་པ་ལ་རིག་སྔགས་འཆང་གིས་བརྒྱད་སྟོང་བཟླས་བརྗོད་བྱས་ལ་པདྨའི་མཆོག་གཙོ་བོ་གཙང་བ། གཙང་མར་བྱས་པ། ལེགས་པར་བཀྲུས་
པ༑ སྦྱངས་པ། ཕྱེ་མ་ཞིབ་ཏུ་བཏགས་པ། ཐལ་བ་ལྟ་བུ་ལ་བརྒྱད་སྟོང་བཟླས་བརྗོད་བྱས་ནས་སྣོད་དགང༌། གུ་གུལ་དང༌། ཙནྡན་དང༌། ཨ་ག་རུ་དང༌། སྤྲིག་ཀ་ལ་
བརྒྱ་རྩ་བརྒྱད་བཟླས་བརྗོད་བྱས་ནས་སྣོད་ཀྱི་ནང་དུ་བཀང་ལ། དབུས་ཀྱི་དཀྱིལ་འཁོར་དམ་པའི་སྟེང་དུ་སོ་སོར་གཞག་གོ །དེ་ནས་ཁྲོ་བོའི་རྒྱལ་པོས་དབང་བསྐུར་
ཅིང་ཕྱག་རྒྱས་ཀྱང་དབང་བསྐུར་བ་བྱས་ན། གང་གི་ཚེ་དོན་དུ་བྱ་བ་བྱུང་བའི་ཚེ་བྱ་བ་ཐམས་ཅད་བྱེད་དོ། །གསེར་རམ། ཡང་ན་དངུལ་ལམ། ཟངས་ལས་པདྨའི་ཚལ་
དུ་བྱས་པ་འདབ་མ་ཉི་ཤུ་རྩ་གཅིག་དང༌། སྙིང་པོ་དང༌། ཟེ་བ་ཅན་དང༌། དེ་བཞིན་དུ་སོར་བཅུ་གཉིས་པའི་ཚད་ལ་སྡོང་བུ་སོར་བཅུ་དྲུག་པའི་ཚད་རྡོ་རྗེའི་རྣམ་པ་ཅན་

93-1-153b

དུ་བྱ༑ སྐུད་པ་དམར་པོའི་ཞགས་པ་པདྨའི་ཚོན་དམར་པོས་བཞེན་པ། གཞོན་ནུས་བཀལ་པ་གྲུབ་པ་དེ་དག་ལ་བརྒྱ་སྟོང་བཟླས་བརྗོད་བྱ། ཁྲོ་བོའི་རྒྱལ་པོས་དབང་བསྐུར་
ཅིང་ཕྱག་རྒྱས་ཀྱང་དབང་བསྐུར་བ་བྱས་ལ་མཁས་པས་གསང་བའི་གནས་སུ་གཞག་གོ །གང་གི་ཚེ་དོན་དུ་བྱ་བ་བྱུང་བ་དེའི་ཚེ་ལས་ཐམས་ཅད་གྲུབ་པ་སྟོན་ཏོ། །ཤིན་
ཏུ་གཙང་ཞིང་གཙང་བར་བྱ་སྟེ། སུ་ལ་ཡང་མི་སྦྱིན་ནོ། །སངས་རྒྱས་རྣམས་ལ་སྐུ་བརྙས་པར་གྱུར་པ། དམ་ཚིག་ཉམས་པ་ལ་བགེགས་འཇུག་པར་འགྱུར་ཞིང༌། འཕྲལ་
དུ་མཚམས་མེད་པ་ལྔ་བྱེད་པ་རྨོངས་པའི་དྲ་བ་དེ་ལ་དངོས་གྲུབ་ནམ་ཡང་ཤེས་པར་མི་འགྱུར་རོ། །གཞན་ནི། བླ་མ་ལ་གུས་ཤིང༌། སངས་རྒྱས་ཆོས་ལ་སྟོན་བྱེད་པ། །
འཕགས་པའི་ཚོགས་ལ་དད་པ་དང༌། །བྱམས་སེམས་སྙིང་རྗེའི་བདག་ཉིད་ཅན། །དེ་ཡི་ལག་ཏུ་རབ་ཏུ་སྦྱིན། །བདག་གི་སྲོག་བཞིན་གཏད་པར་བྱ། །དེ་དག་དངོས་གྲུབ་
མཆོག་སྦྱིན་ཏེ། །བཀླགས་དང་མཐོང་བ་ཙམ་གྱིས་ནི། །ཇི་ལྟར་ཡིད་ལ་བྱས་པ་བཞིན། །རྗེས་སུ་མཐུན་པའི་ལས་བྱེད་དོ། །འཇིག་རྟེན་འདིར་ནི་རྟག་ཏུ་བདེ། །འཇིག་
རྟེན་ཕ་རོལ་བདེ་བ་ཡིན། །འགྲོ་བ་ལམ་ནི་བདེ་བར་འགྲོ་།གང་ན་འོད་དཔག་མེད་པ་བཞུགས། །བདེ་བ་ཅན་དུ་རྟག་ཏུ་འགྲོ། །བརྫུས་ཏེ་སྐྱེས་ཏེ་པདྨ་ལས། །རྒྱན་རྟགས་

93-1-154a

ཀུན་གྱིས་རྣམ་པར་བརྒྱན། །ཚེ་རབས་དག་ནི་དྲན་འགྱུར་ཏེ། །སྔོན་གྱི་ཚེ་རབས་དྲན་པར་འགྱུར། །དེ་ནས་རིག་སྔགས་འཆང་རྨོངས་པ་ཆེན་
པོའི་དམ་ཚིག་སྟོན་པར་འདོད་པ་གཙང་མས་ལེགས་པར་ཁྲུས་བྱ། གོས་གཙང་མ་བགོས་ནས་ཉིན་ཞག་གཅིག་སྨྱུང་བ་བྱས་པས་ལག་ན་རྡོ་རྗེ་དང༌། འཕགས་
པ་སྤྱན་རས་གཟིགས་དབང་ཕྱུག་ཞལ་མངོན་དུ་བཞག་སྟེ་མེ་ཏོག་དང༌། བདུག་སྤོས་དབུལ་ཞིང་འཕགས་པ་སྤྱན་རས་གཟིགས་དབང་ཕྱུག་གི་སྐུ་གཟུགས་
དང༌། ཕྱག་ན་རྡོ་རྗེའི་སྐུ་གཟུགས་ལ་མཆོད་པ་ཡང་བྱ། འཕགས་པ་སྤྱན་རས་གཟིགས་དབང་ཕྱུག་ལ་ཨ་ག་རུའི་བདུག་སྤོས་ཀྱིས་བདུག །ལག་ན་རྡོ་རྗེ་ལ་གུ་
གུལ་གྱི་བདུག་སྤོས་ཀྱིས་བདུག །འཕགས་པ་སྤྱན་རས་གཟིགས་དབང་ཕྱུག་ལ་ལྷ་བཤོས་དཀར་པོ་དབུལ། ལག་ན་རྡོ་རྗེ་ལ་རོ་སྣ་ཚོགས་དང་ལྡན་པའི་ལྷ་
བཤོས་ཕུལ་ལ་ཉིན་པར་དོན་ཡོད་པའི་རྒྱལ་པོ་བཟླས་བརྗོད་བྱ། མཚན་མོར་ཁྲོ་བོའི་རྒྱལ་པོ་ངལ་བ་མེད་པར་བཟླས་བརྗོད་བྱ་སྟེ། ཁ་གདོང་ཁྲོ་གཉེར་མེད་པ་
དང༌། དྲི་མ་དང་སེར་སྣ་མེད་པས་ནམ་ལངས་ཀྱི་བར་དུ་བཟླས་བརྗོད་བྱས་པ་དང༌། འཕགས་པ་སྤྱན་རས་གཟིགས་དབང་ཕྱུག་འབར་བར་འགྱུར་ལ། ལག་ན་

93-1-154b

རྡོ་རྗེ་ཡང་པུས་མོ་འཛུགས་པར་འགྱུར་ཏེ། དེ་གཉིས་ཀྱི་མིག་ནས་འཛག་པ་རིག་སྔགས་འཆང་གིས་བླངས་ནས་ཐིག་ལེ་བྱས་ན་མི་སྣང་བར་འགྱུར་རོ། །མིག་ལ་བསྐུས་
ན༑ ནམ་མཁའ་ལ་འགྲོའོ། །ཁར་བཅུག་ན། རིག་སྔགས་དང༌། ཆོ་ག་ཞིབ་མོ་དང༌། གསང་སྔགས་དང༌། དཀྱིལ་འཁོར་མངོན་དུ་འགྱུར་རོ། །ལག་ན་རྡོ་རྗེའི་སྟོབས་
དང༌། ཤུགས་དང༌། བརྩོན་འགྲུས་ཀྱིས་ཕ་རོལ་གནོན་པར་འགྱུར། ལག་ན་རྡོ་རྗེའི་རང་གི་གཟུགས་ཀྱིས་མདུན་ན་ཉེ་བར་འདུག་ཅིང་འདོད་པ་ཐམས་ཅད་ཀྱི་མཆོག་
རྗེས་སུ་སྦྱིན་པར་བྱེད་ལ། རང་གི་གཟུགས་ཀྱིས་སྤྱོད་པར་བྱེད། ལག་ན་རྡོ་རྗེའི་སྟོབས་དང༌། ཤུགས་དང༌། བརྩོན་འགྲུས་ཀྱིས་ཕ་རོལ་གནོན་པ་རྗེས་སུ་སྦྱིན་པར་
བྱེད༑ དེ་ལྟར་ལག་ན་རྡོ་རྗེས་འགུགས་པར་འགྱུར་རོ། །ཉི་མ་འཆར་བའི་དུས་སུ་ཏིལ་མར་ཆེན་པོ་རན་པར་བདག་ཉིད་ལ་བསྐུ། མིག་སྨན་གྱིས་མིག་བྱུག །ཕྱེ་མས་གཏོར་
ཞིང་བདག་ཉིད་ལ་ཐིག་ལེ་བྱ། ནོར་བུ་མགོ་ལ་བཞག་ནས་གུ་གུལ་གྱིས་བདུག །བདག་ཉིད་གོས་ངུར་སྨྲིག་བགོས་ནས་སངས་རྒྱས་ཡིད་ལ་བྱ་བ་བསྒོམ་ཞིང༌། ཞི་བ་དང་
དུལ་བའི་ཡིད་ཀྱིས་སྡེ་ཙན་གྱི་ནང་ངམ་དགེ་འདུན་གྱི་ནང་དུ་འཇུག་པར་བྱའོ། །དེ་ནས་དགེ་སློང་དེ་དག་གིས་སྡེ་ཅན་གྱི་ནང་དུ་ཞུགས་སམ། དགེ་འདུན་གྱི་ནང་དུ་ཞུགས་

93-1-155a

པའི་རིག་སྔགས་འཆང་དེ་བཅོམ་ལྡན་འདས་ཀྱི་སྐུ་དང༌། མདོག་དང༌། རྟགས་དང༌། སྤྱོད་ལམ་དུ་མཐོང་སྟེ། མཚན་ཉི་ཤུ་རྩ་བརྒྱད་ཡོད་པ་
འོད་འདོམ་གང་བ། སྟན་པདྨ། བརྒྱ་བྱིན་དང་ཚངས་པའི་མདུན་གྱིས་བདར་བའི་ལྷ་ཚོགས་སྣ་ཚོགས་ཀྱིས་གཟུགས་མཐོང་བར་སྟོན་ཏོ། །དགེ་སློང་དེ་དག་གིས་ཀྱང་
དེ་བཞིན་གཤེགས་པའི་སྐུ་དང༌། མདོག་ཏུ་མཐོང་ནས་ཐམས་ཅད་ཞབས་གཉིས་ལ་འདུད་པར་བྱེད་དོ། །རིག་སྔགས་འཆང་དེས་བརྙས་པར་མི་བྱ་ཞིང༌། བདག་ལ་
བསྟོད་པར་ཡང་མི་བྱ། བརྙས་པ་ཙམ་གྱིས་ཁྱོད་ཀྱི་བསོད་ནམས་ཡོངས་སུ་ཉམས་པར་མི་འགྱུར་བར་བྱའོ། །འཕགས་པའི་དགེ་སློང་གི་དགེ་འདུན་རྫུ་འཕྲུལ་ཆེན་
པོས་སྟོབས་བཅུ་དང་ལྡན་པར་དབུགས་དབྱུང་བར་བྱ་སྟེ། རྒྱུ་དེས་ན། བརྙས་པར་མི་བྱའོ། །དེ་ནས་གྲོང་ཁྱེར་དང༌། རྒྱལ་པོའི་ཕོ་བྲང་དུ་འཇུག་པར་བྱ། དེ་ནས་འདུས་
པའི་ནང་དུ་འཇུག་པར་བྱ། དེ་ནས་གྲོང་དང༌། ཚང་ཚིང་དང༌། ཡུལ་དང༌། རི་བྲག་གི་ནང་དུ་འཇུག་པར་བྱ། དེ་ནས་བཙུན་མོའི་ནང་དུ་འཇུག་པར་བྱ་སྟེ། ཡུལ་གྱི་སྐྱེས་
པ་དང༌། བུད་མེད་དང༌། ཁྱེའུ་དང༌། བུ་མོ་དེ་དག་ཐམས་ཅད་ཀྱིས་ཀྱང་སངས་རྒྱས་ཀྱི་སྐུ་དང༌། མདོག་དང༌། རྟགས་དང༌། དབྱིབས་སུ་མཐོང་ཞིང་མཆོད་པ་ཆེན་པོ་

93-1-155b

དང༌། རིམ་གྲོ་སྣ་ཚོགས་བྱེད་པར་འགྱུར་ལ། དེ་བཞིན་གཤེགས་པ་སངས་རྒྱས་ཡིན་ནོ། །ཞེས་སྨྲ་སྟེ། དེ་བཞིན་གཤེགས་པའི་ཆོ་ག་འཐོབ་བོ། །ཡུངས་ཀར་དང༌། ཏིལ་
མར་གྱིས་རང་གི་འཁོར་གྱིས་སྤྱི་བོར་གཏོར་ཅིང་བྱུགས་ན། ཐམས་ཅད་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་
དང༌། ལྟོ་འཕྱེ་ཆེན་པོའི་གཟུགས་སུ་སྟོན་ཏོ། །རྐང་པ་ཏིལ་མར་གྱིས་བསྐུས་ན། སའི་སྟེང་ནས་སོར་བརྒྱད་ཙམ་གྱིས་སྤགས་ཏེ་ནམ་མཁའ་ལ་འགྲོ་སྟེ། ཇི་སྲིད་དུ་མ་བཀྲུས་པ་
དེ་སྲིད་དུ་སངས་རྒྱས་ཀྱི་ཆ་བྱད་དུ་སྟོན་ཏོ། །མགོན་པོ་སྤྱན་རས་གཟིགས་མཐོང་བར་འདོད་པའི་རིག་སྔགས་འཆང་དེ་ནང་པར་སྔར་ལངས་ནས་གཙང་མ་ཁྲུས་བྱས་ཏེ་གོས་
གཙང་མ་བགོས་ནས་ཁང་སྟེང་དུ་འདུག་ལ་ཡུངས་ཀར་ལ་ཏིལ་མར་གྱིས་བྱུགས་ནས་ཕྱོགས་བཞིར་གཏོར་ན། རྒྱལ་པོ་དང༌། བློན་པོ་དང༌། རྒྱལ་རིགས་དང༌། བྲམ་ཟེ་དང༌།
བཙུན་མོ་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་སྒྱུ་མ་ཆེན་པོས་རྨོངས་པར་འགྱུར་རོ། །དེ་ནས་རིག་སྔགས་འཆང་དེས་ནོར་བུ་བཞིས་དབུ་རྒྱན་
དང་ཕྲེང་བ་བྱས་ལ་མགོ་ལ་གདགས་སོ། །ཏིལ་མར་གྱིས་ཡན་ལག་ཙམ་ལ་བསྐུ་བར་བྱ། དཔྲལ་བར་ཐིག་ལེ་བྱ། མིག་སྨན་གྱིས་མིག་བསྐུ། ཕྱེ་མས་བདག་ཉིད་ལ་

93-1-156a

གདབ༑ རས་བཟང་པོ་ཡུག་གཅིག་བགོ །བྱང་ཆུབ་སེམས་དཔའི་ཆ་བྱད་དུ་བགྱི་བ་དང༌། ནོར་བུ་དང༌། གདུ་བུ་དང༌། དབུང་རྒྱན་དང༌། གསེར་
སྐུད་ཀྱིས་བཅིངས་ན། དེ་དག་ཐམས་ཅད་རྒྱན་དང༌། སྤུད་པ་དང༌། ནོར་བུ་དང༌། དངུལ་དང༌། རྡོ་རྗེ་དང༌། བཻ་ཌཱུཪྱ་སྣ་ཚོགས་ལ་སོགས་པས་ལུས་བརྒྱན་པར་སྣང་ངོ༌། །
ལག་ན་པདྨ་ཐོགས་ན། འཕགས་པ་སྤྱན་རས་གཟིགས་དབང་ཕྱུག་གི་གཟུགས་སུ་སྣང་ངོ༌། །ཡིད་ལ་ཇི་ལྟར་བསམ་པ་དོན་ཡོད་པའི་ཞགས་པའི་ཚུལ་དང༌། འཇིགས་
པ་བརྒྱད་དང༌། ཚངས་པའི་ཚུལ་དང༌། ཡིད་བཞིན་ནོར་བུ་དང༌། རྒོད་མའི་ཁ་དང༌། མགུལ་སྔོན་དང༌། རྟ་མགྲིན་དུ་སྟོན་ཏོ། །ཇི་ལྟར་གཟུགས་ཡིད་ལ་བྱས་པ་དེ་ལྟར་
སྟོན་ཏེ༑ ཇི་སྲིད་དུ་ཐིག་ལེ་ཡོད་ཅིང་དབུ་རྒྱན་ཐོགས་པ་དེ་སྲིད་དུ་ཚུལ་སྣ་ཚོགས་སྟོན་པར་བྱེད་དོ། །ཏིལ་མར་དང༌། ཡུངས་ཀར་དང་བསྲེས་ནས་ཀི་ཀུཥྛ་དང་ལྷན་ཅིག་
སྦྲུས་ནས་ལག་པ་གཡས་ན་རྡོ་རྗེ། དཔྲལ་བར་དབང་ཕྱུག་ཆེན་པོའི་ཐིག་ལེ་བྱས་ནས་པདྨའི་ཕྱེ་མ་གཏོར་ལ། ནོར་བུ་སྤྱི་གཙུག་ཏུ་བཅིང༌། མིག་སྨན་གྱིས་མིག་
བསྐུ༑ གུ་གུལ་གྱིས་བདུགས་ལ་ཤེས་རབ་ཅན་ཁྲོ་བོའི་ལྟ་བའི་ཚུལ་བྱས་ན། མངོན་སུམ་དུ་རྡོ་རྗེ་འཆང་གི་གཟུགས་སུ་སྣང་སྟེ། དེ་ལ་ཐེ་ཚོམ་མི་བྱའོ། །ཇི་སྲིད་

93-1-156b

དུ་བདག་ཁྲུས་མ་བྱས་པ་དེ་སྲིད་དུ་རྡོ་རྗེའི་གཟུགས་ཅན་དུ་སྣང་ལ། ལས་སྣ་ཚོགས་བྱེད་ཅིང་མི་དང༌། འཇིག་རྟེན་ཐམས་ཅད་ཀྱིས་རྡོ་རྗེ་འཆང་ཉིད་དུ་སེམས་ཏེ། དེ་ལ་ཐེ་ཚོམ་
མི་བྱའོ༑ ༑སེངྒེའི་ཁྲག་གིས་ཏིལ་མར་དང༌། ནོར་བུ་སྦྲུས་ནས་ལུས་ལ་བསྐུས་ན། མིའི་སེངྒེ་ཆེན་པོའི་གཟུགས་སུ་སྟོན་ཏོ། །ཕག་གི་ཁྲག་གིས་སྦྲུས་ནས་ལུས་ལ་བསྐུས་
ན༑ ཕག་གི་གཟུགས་ཆེན་པོར་སྟོན་ཏོ། །ཏིལ་མར་དང༌། ཕྱེ་མ་ལྷན་ཅིག་སྦྲུས་ནས་ཡུང་བ་དང༌། ཤིང་པ་ལ་ཤའི་མདོག་ཏུ་བྱས་ལ་ལུས་ལ་བསྐུས་ན། སྲེད་མེད་
ཀྱི་བུའི་གཟུགས་སུ་སྟོན་ཏོ། །རིག་སྔགས་འཆང་གིས་པདྨ་དང༌། ཏིལ་མར་ལྷན་ཅིག་སྦྲུས་ལ་བསྐུས་ན། དབང་ཕྱུག་ཆེན་པོའི་གཟུགས་སུ་སྟོན་ཏོ། །ཤིང་ཨརྒའི་འོ་མ་
དང༌། ཏིལ་མར་དང༌། མཉམ་པར་སྦྱར་ལ་ལུས་ལ་བསྐུས་ན། ཚངས་པའི་གཟུགས་སུ་སྟོན་ཏོ། །གླང་པོ་ཆེའི་ཁྲག་དང་ཏིལ་མར་སྦྱར་ནས་ལུས་ལ་བསྐུས་ན། ཚོགས་ཀྱི་
དབང་ཕྱུག་ཆེན་པོའི་གཟུགས་སུ་སྟོན་ཏོ། །རའི་ཁྲག་དང་སྦྲུས་ནས་ལུས་ལ་བྱུགས་ན། རའི་གཟུགས་སུ་སྟོན་ཏོ། །ཏིལ་མར་དང༌། ཐིང་ཤིང་དང༌། པདྨའི་ཕྱེ་མ་དང༌། གླང་
པོ་ཆེའི་ཁྲག་དང་ལྷན་ཅིག་སྦྱར་ནས་ལུས་ལ་བསྐུས་ན། ནག་པོ་ཆེན་པོའི་གཟུགས་མངོན་སུམ་དུ་རང་གི་གཟུགས་སྟོན་ལ། གང་དང་གང་དག་ལ་ཐིག་ལེ་བྱས་ན། མ་

93-1-157a

མོའི་ཚོགས་ཀྱི་གཟུགས་སུ་སྟོན་ཏོ། །སྦྲུལ་གྱི་ཁྲག་དང༌། པགས་པ་དང༌། ཏིལ་མར་གྱི་རྒྱལ་པོ་དང་ལྷན་ཅིག་སྦྲུས་ལ་སྒལ་ཚིགས་སུ་བསྐུ་ཞིང་
དཔུང་པ་གཡོན་པར་ཡང་བསྐུས་ན། ཀླུའི་རྒྱལ་པོ་ཆེན་པོའི་གཟུགས་སུ་སྟོན་ཏེ། ཇི་ལྟ་ཇི་ལྟར་ཁྲག་དང་སྦྱར་ཞིང་ཇི་ལྟ་ཇི་ལྟར་ཡིད་ལ་བསམ་པ་དེ་ལྟ་དེ་ལྟར་གཟུགས་
སྟོན་ཏོ༑ ༑དེ་ནས་གཞལ་མེད་ཁང་ལྟ་བར་འདོད་ན། ཡུངས་ཀར་ལ་ཏིལ་མར་གྱིས་བསྐུས་ནས་དགེ་འདུན་གྱི་ནང་དུ་སྟེང་འོག་ཏུ་གཏོར། ཕྱེ་མས་ནོར་བུ་རྒྱལ་མཚན་
གྱི་རྩེ་མོ་ཀུན་ཏུ་བསྐུས་ན། དགེ་འདུན་རྒན་རིམ་དུ་བཀོད་པའི་དབུས་སུ་གཞལ་མེད་ཁང་ཆེན་པོ་རྒྱན་གྱིས་བརྒྱན་པ་སྟོན། དགེ་སློང་རྣམས་ཀྱི་སྟེང་དུ་གཏོར་ན། དགེ་སློང་
ཐམས་ཅད་གཟུགས་སྣ་ཚོགས་ཡིད་ལ་ཇི་ལྟར་བྱས་པ་བཞིན་རྒྱལ་པོའི་གཟུགས་སུ་སྣང་བ་དང༌། གཞན་དག་བློན་པོ་དང༌། གཞན་དག་བཀྲབས་པ་དང༌། གཞན་དག་
མདུན་ན་འདོན་པ་དང༌། གཞན་དག་ཡོངས་སུ་སྤྱོད་པའི་གཟུགས་སུ་སྟོན་ལ་ཡུངས་ཀར་ལ་བསྐུས་པས་གཏོར་ན། སླར་ཡང་དགེ་སློང་རྣམས་སུ་སྣང་ངོ༌། །ཤིང་ཨརྒའི་
འོ་མ་ཡུངས་ཀར་ལ་བསྐུས་ནས་དགེ་འདུན་གྱི་དབུས་སུ་དགེ་སློང་རྣམས་ཀྱི་མལ་སྟན་གྱི་སྟེང་དུ་གཏོར་ན། ཇི་ལྟར་དགེ་སློང་ཐམས་ཅད་འཁོད་པ་ལྟར་སྣང་ངོ༌། །

93-1-157b

རལ་པའི་ཐོར་ཚུགས་ཀྱིས་བརྒྱན་པ་ལ་གཏོར་ན། རྒན་མོ་འཁར་བ་ཐོགས་པ་སྒུར་པོ་ལྟག་དགྱེ་སྐྲ་དཀར་ཅན་ཉམ་ཆུང་བར་སྣང་ངོ༌། །མལ་སྟན་གྱི་སྟེང་དུ་ཡུངས་ཀར་གཏོར་
བ་གལ་ཏེ་མཚན་ཐོག་ཐག་བཞག་ན། གཟུགས་གཞན་དུ་མི་འགྱུར་རོ། །ལུག་གི་སྟེང་ན་སྣོད་ཡོད་པ་ལ་གཏོར་ན། དེ་ཐུར་མའི་གཟེབ་དང༌། སྦྲུལ་ནག་པོ་སྣང་ངོ༌། །སྣོད་ཀྱི་སྟེང་
དུ་གཏོར་ན། ཁམ་ཕོར་དུ་སྣང་བར་འགྱུར་རོ། །བཏུང་བའི་སྣོད་སྦྲང་རྩིས་བྱུགས་པའི་སྟེང་དུ་གཏོར་ན། ཕྱག་དར་གྱི་ཕུང་པོར་སྣང་ངོ༌། །གྲོང་ཁྱེར་གྱི་སྒོ་དང་གྲོང་ཁྱེར་ཀུན་ཏུ་གཏོར་
ན༑ གྲོང་ཁྱེར་ཀུན་ནས་མི་སྣང་བར་འགྱུར་རོ། །གྲོང་ཁྱེར་ཀུན་ལ་ཡུངས་ཀར་དང་པདྨའི་ཕྱེ་མ་གཏོར་ན། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་མི་སྣང་བ་ཐམས་ཅད་
སྣང་བར་འགྱུར་རོ། །སེངྒེའི་ཁྲག་དང་སྦྱར་ནས་དུད་འགྲོའི་སྐྱེ་གནས་ཀྱི་སྟེང་དུ་གཏོར་ན། ལམ་གྱི་བཞི་མདོ་ཐམས་ཅད་དུ་སེངྒེའི་གཟུགས་སུ་སྟོན་ཏོ། །དེ་དྲག་ཅིང་གཏུམ་ལ་
ཡན་ལག་མཆོག་གི་གཟུགས་དང་ལྡན་པའི་སྟེང་དུ་གཏོར་ན། ཐམས་ཅད་ཝའི་གཟུགས་སུ་སྣང་ལ་ཕྱོགས་བཅུར་རྒྱུག་གོ །གཡུལ་འགྱེད་སར་གཏོར་ན། ཐམས་ཅད་
གཉིད་ལོག་པར་བྱས་པར་འགྱུར་ལ་མཚོན་ཆ་ཐམས་ཅད་དང༌། གོ་ཆ་ཐམས་ཅད་མི་སྣང་བར་འགྱུར་རོ། །མེའི་ནང་དུ་གཏོར་ན། མི་སྣང་བ་རྣམས་སྣང་བར་འགྱུར་རོ། །

93-1-158a

ཏིལ་མར་དང་སྦྱར་ནས་མེའི་ནང་དུ་གཏོར་ན། རྟག་ཏུ་འབར་བར་འགྱུར་རོ། །ཆུའི་ནང་དུ་གཏོར་ན། ཆུ་མི་མངོན་པར་འགྱུར་རོ། །བུམ་པ་ཆུས་བཀང་བ་ལ་
གཏོར་ན། སྲོག་ཆགས་ཆུའི་ནང་ན་གནས་པ་ཐམས་ཅད་ཆུའི་ནང་ནས་འབྱུང་ཞིང་ཐང་ལ་གནས་སོ། །ཚལ་གྱི་ནང་དུ་ཡུངས་ཀར་གྱིས་གཏོར་ན། མེ་ཏོག་དང་འབྲས་
བུ་མི་སྣང་བར་གྱུར་པ་ཐམས་ཅད་སྣང་ཞིང་ཤིང་སྐམ་པོ་དང༌། ཚལ་གྱི་མཐར་མེ་ཏོག་དང་འབྲས་བུ་ཐམས་ཅད་སྟོན་ཏོ། །ནམ་མཁའ་ལ་གཏོར་ན། ཕྱོགས་བཞིའི་
དགེ་འདུན་གྱི་ནང་ངམ། འདུས་པའི་ནང་ངམ། སྐྱེ་བོ་མང་པོའི་ནང་དུ་མེ་ཏོག་གི་ཆར་རྣམ་པ་སྣ་ཚོགས་དག་འབབ་སྟེ། ལྷའི་དྲི་ལེགས་པར་སྨིན་པ་ཡིད་དགའ་བ་སིམ་
པར་བྱེད་པ་འབབ་བོ། །ལས་དང་ལྡན་པའམ། བཟོའི་གནས་ཀྱི་ལས་ཏེ། ལས་ཀྱི་སྣོད་ཐམས་ཅད་ལ་ཏིལ་མར་གྱི་རྒྱལ་པོས་བྱུགས་ལ་ཕྱེ་མས་བསྐུ། པདྨ་ཆེན་པོའི་
ཕྱེ་མས་དཀྱིལ་འཁོར་གྱི་གནས་བསྐུ། ཡུངས་ཀར་གྱིས་ཕྱོགས་བཞིར་གཏོར་ལ། དེ་ནས་ལས་ཀྱི་བཟོ་བཟང་པོ་ཇི་ལྟ་བ་བཞིན་སྟོན་པར་འདོད་ན། ལས་ཀྱི་སྣོད་དེ་
དང་དེ་དག་ཉིད་གཡོ་ལ། ལས་ཀྱི་བཟོའི་ཚུལ་བཟང་པོས་མཐར་ཕྱིན་པ་རྣམ་པ་དུ་མ་དག་སྟོན་པར་བྱེད་ལ་ཉོ་ཚོང་བྱེད་པ་འབྱུང་སྟེ། གལ་ཏེ་ཕྱིར་ཟློག་པ་མ་བྱས་ན།

93-1-158b

རིན་ཇི་ལྟ་ཇི་ལྟར་བ་དེ་ལྟ་དེ་ལྟར་ཉོ་ཚོང་བྱེད་དོ། །ཆུ་དང་ཡུངས་ཀར་གྱིས་བཟློག་པ་བྱས་ན། མི་སྣང་བར་འགྱུར་ལ། དཔག་ཚད་བརྒྱ་སྟོང་ཙམ་གྱི་བར་དུ་ཁྲིད་ན། དེ་དང་དེ་
ཉིད་དུ་མི་སྣང་བར་འགྱུར་རོ། །རྫ་མཁན་གྱི་འཁོར་ལོ་ལ་ཕྱེ་མས་བྱུག་ཅིང་ཡུངས་ཀར་ཆགས་པར་བྱས་ལ། པདྨ་ཆེན་པོའི་ཕྱེ་མས་གཏོར་ན། འཇིམ་པ་བཞག་ལ་སྣོད་
ཀྱི་ངོ་བོ་ཇི་ལྟར་འདོད་པ་བཞིན་བྱ་སྟེ། སྣོད་ངོ་བོ་དངུལ་ལས་བྱས་པའམ། གསེར་ལས་བྱས་པའམ། ཟངས་ལས་བྱས་པའམ། ལྕགས་ལས་བྱས་པའམ། ལྕགས་ལྔ་ལས་
བྱས་པ་རིན་པོ་ཆེ་བཟང་པོ་སྣ་ཚོགས་ཀྱིས་སྦྲས་པ་ཇི་ལྟ་བ་དེ་ལྟ་བུའི་སྣོད་བཀྲ་བ་རྣམ་པ་སྣ་ཚོགས་དག་འབྱུང་བར་འགྱུར་ལ། ཉོ་ཚོང་བྱེད་པ་ཡང་འབྱུང་སྟེ། རིན་ཆེན་པོས་
ཚོང་བྱེད་དོ། །ཡུངས་ཀར་གྱི་ཕྱེ་མ་དང༌། པདྨའི་ཕྱེ་མ་ལྷན་ཅིག་སྦྱར་ནས་ཚོང་འདུས་ཀྱི་དབུས་སུ་གཏོར་ན། ཀུན་ཏུ་ཟོང་བཀྲམ་པའི་སྣོད་མི་སྣང་བར་བྱས་པ་ཐམས་ཅད་
སྣང་བར་བྱེད་དོ། །ཐག་པའི་སྟེང་དུ་གཏོར་ན་སྦྲུལ་ཆེན་པོ་སྟོན་ཏོ། །ཁྱིམ་དང༌། ར་བའི་ངོས་དང༌། སྒོ་དང༌། ཤིང་སྦྱར་བ་དང༌། ཀ་བའི་སྟེང་དུ་གཏོར་ན། ཁང་པ་དང༌། ར་བ་དང༌།
འཁོར་གྱི་ཁྱམས་རྣམས་སྤྲུལ་དུ་སྟོན་ཏོ། །ཇི་སྲིད་དུ་ཆུ་དང་ཡུངས་ཀར་གྱིས་བཟློག་པ་མ་བྱས་པ་དེ་སྲིད་དུ་སྤྲུལ་པ་རྣམས་འདུག་གོ །བཟློག་པ་བྱས་ན། མི་སྣང་བར་འགྱུར་རོ། །

93-1-159a

གཙུག་ལག་ཁང་ངམ། ལྷའི་གནས་སམ། ཁང་བཟང་གི་ངོས་ལ་གཏོར་ན། སྦྲུལ་ཆེན་པོར་སྣང་ངོ༌། །ལྷའི་སྟེང་དུ་གཏོར་ལ་མིག་སྨན་གྱིས་བསྐུ།
རིལ་བུས་ཐིག་ལེ་བྱས་ན། ལྷའི་གཟུགས་བརྙན་དེ་ཀུ་ཅོ་འདོན་ཅིང་འགྲོ་སྟེ། གར་འདོད་པ་དེར་འགྲོའོ། །བཟློག་པ་བྱས་ན། ཕྱིར་འདུག་གོ །སངས་རྒྱས་ཀྱི་སྐུ་གཟུགས་
ཀྱི་ཞབས་ལ་བྱུགས་ལ་ཕྱེ་མས་གཏོར་ན། སངས་རྒྱས་ཀྱི་སྐུ་གཟུགས་གཡོ་བར་མཛད། བཞུད་པར་མཛད་དོ། །འཇུག་པར་མཛད་དོ། །འཆག་པར་མཛད་དོ། །ཙནྡན་
ལ་བཟླས་བརྗོད་བྱས་ནས་བདུགས་ན། ཕྱིར་བཞུགས་སོ། །བུམ་པ་སྦྲང་རྩིས་བསྐུས་པ་རྣམས་ལ་གཏོར་ན། གཡོ་བར་བྱེད་དོ། །ཇི་ཙམ་དུ་ཕྱིར་བཟློག་པ་མ་བྱས་པ་དེ་
ཙམ་དུ་གཡོའོ། །ཆུ་དང་ཡུངས་ཀར་གྱིས་བཟློག་ན། ཕྱིར་འདུག་གོ །དེ་ནས་རྡོ་རྗེ་བསྐྱོད་པར་འདོད་ན། སྤོས་ཀྱི་དཀྱིལ་འཁོར་བྱས་ལ་མེ་ཏོག་བཀྲམ་སྟེ་གུ་གུལ་གྱི་བདུག་
པས་བདུག །དེ་ཡང་ཡུངས་ཀར་དང་ཕྱེ་མ་དང་བཅས་པ་གཏོར་ལ་དོན་ཡོད་པའི་རྒྱལ་པོ་ལན་བདུན་བཟླས་བརྗོད་བྱས་ན། རྡོ་རྗེ་དཀྱིལ་འཁོར་ལས་ལངས་ནས་ནམ་མཁའ་
ལ་འགྲོ་བར་བྱེད་དོ། །འཕར་བར་བྱེད། འདུག་པར་བྱེད། འབར་བར་བྱེད་ཅིང༌། ཕན་ཚུན་འགྲོ་བར་བྱེད། མཐོ་བར་འགྲོ་བར་བྱེད། དམའ་བར་འགྲོ་བར་བྱེད། རྣམ་པར་འགྲོ་

93-1-159b

བར་བྱེད། འབར་བ་ཆེན་པོས་འབར་བར་བྱེད་དེ། ཇི་སྲིད་དུ་ཟློག་པ་མ་བྱས་པ་དེ་སྲིད་དུ་ནམ་མཁའ་ལ་འགྲོའོ། །ཆུ་དང་ཡུངས་ཀར་གྱིས་བཟློག་པ་བྱས་ན། དེ་ཉིད་དུ་སྣང་ངོ༌། །
དེ་ནས་འཁོར་ལོ་བསྐྱོད་པར་འདོད་ན། དཀྱིལ་འཁོར་གྲུ་བཞི་པ་བྱས་ལ་སྤོས་སྣ་ཚོགས་ཀྱིས་བྲིས་ནས་མེ་ཏོག་སྣ་ཚོགས་དགྲམ་པར་ཡང་བྱ། གུ་གུལ་གྱི་བདུག་པས་ཀྱང་
བདུགས་ནས་འཁོར་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ལ་ཏིལ་མར་གྱི་རྒྱལ་པོས་བསྐུ། ཕྱེ་མས་བསྐུ། ལྟེ་བའི་དབུས་སུ་ཐིག་ལེ་བྱས་ནས་དཀྱིལ་འཁོར་གྱི་དབུས་
སུ་གཞག་པར་བྱ། དེ་ལ་ཡང་ཡུངས་ཀར་དང༌། པདྨ་ཆེན་པོའི་ཕྱེ་མས་གདབ་པར་བྱ། འཁོར་ལོ་ཀུན་ནས་གུ་གུལ་གྱི་བདུག་པས་བདུག་ཅིང་སེ་གོལ་གྱི་སྒྲ་ཡང་བྱས་ན།
འཁོར་ལོ་དེ་དཀྱིལ་འཁོར་ལས་ལངས་ནས་ནམ་མཁའ་ལ་འཕར་ཞིང་སྡང་བ་ཐམས་ཅད་ལ་འབབ་པར་བྱེད་དེ། གལ་ཏེ་གཡུལ་འགྱེད་པར་འབབ་ན། དེའི་ཚེ་དགྲ་ཐམས་ཅད་
ཀྱི་མགོ་གཅོད་པར་བྱེད། སྡང་བ་ཐམས་ཅད་དང༌། ཕྱིར་རྒོལ་བ་ཐམས་ཅད་ལ་བབ་ན། འཇིག་པར་བྱེད། བགེགས་ཐམས་ཅད་ལ་འབབ་པ་དང༌། གནོད་སྦྱིན་དང༌། སྲིན་
པོ་དང༌། འབྱུང་པོ་དང༌། ཤ་ཟ་དང༌། བརྗེད་བྱེད་དང༌། གདོན་རྣམས་ལ་འབབ་པ་དང༌། ཀླུ་སྡང་བ་ཐམས་ཅད་ལ་བབ་ན། འཇིག་པར་བྱེད་དེ། ཇི་སྲིད་དུ་ཟློག་པ་མ་བྱས་

93-1-160a

པ་དེ་སྲིད་དུ་འཕར་རོ། །ཆུ་དང་ཡུངས་ཀར་གྱིས་བཟློག་པ་བྱས་ན། སླར་དཀྱིལ་འཁོར་ལ་འདུག་གོ །མདུང་རྩེ་གསུམ་པ་བསྐྱོད་བར་འདོད་ན།
དཀྱིལ་འཁོར་བྱས་ལ་ཐོད་པ་གཞག་པར་བྱ། མེ་ཏོག་དགྲམ་པ་ཡང་བྱ། གུ་གུལ་གྱི་བདུག་པས་ཀྱང་བདུགས་ལ། མདུང་རྩེ་གསུམ་པ་ལ་ཏིལ་མར་གྱི་རྒྱལ་པོས་
བསྐུ། ཕྱེ་མས་གདབ་ཅིང་ཐིག་ལེ་བྱ། རྩེའི་རྒྱུན་གསུམ་ལ་པདྨ་ཆེན་པོའི་ཕྱེ་མས་གཏོར་ནས་ཐོད་པའི་སྟེང་དུ་གཞག་པར་བྱ། ཡུངས་ཀར་གྱིས་གཏོར་ཞིང་ཧཱུཾ་ཞེས་
སེ་གོལ་བྱས་ན་མདུང་རྩེ་གསུམ་པ་འབར་བར་བྱེད། ལྡང་བར་བྱེད། ནམ་མཁའ་ལ་འགྲོ་བར་བྱེད། ཀུན་ཏུ་འབར་བར་བྱེད། འགྲོ་བར་བྱེད། ཕྱོགས་བཅུར་འཕར་བར་
བྱེད་དེ། ཇི་སྲིད་དུ་ཟློག་པ་མ་བྱས་པ་དེ་སྲིད་དུ་འཕར་བར་བྱེད་དོ། །ཆུ་དང་ཡུངས་ཀར་གྱིས་བཟློག་པ་བྱས་ན། སླར་དཀྱིལ་འཁོར་ལ་འདུག་གོ །དུང་ལ་ཏིལ་མར་གྱིས་
བྱུགས་ལ་ཕྱེ་མས་གཏོར་ལ་ཐིག་ལེ་བྱ། ཡུངས་ཀར་གྱིས་ཀྱང་ཕྱི་ནང་གཏོར་ལ་བུས་ན། ཇི་སྲིད་དུ་སྒྲ་ཐོས་པ་དེ་སྲིད་ཀྱི་སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་
ཐམས་ཅད་བྲོ་རྡུང་བར་བྱེད། རྒྱུག་པར་བྱེད། མཆོད་པར་བྱེད་ཅིང༌། ཕྱོགས་བཅུར་རབ་ཏུ་རྒྱུག་པར་བྱེད་དོ། །གཡུལ་ངོར་བུས་ན། འགྱེད་པའི་མི་ཐམས་ཅད་དང༌།

93-1-160b

མཚོན་ཆ་ཐམས་ཅད་དང༌། གོ་ཆ་ཐམས་ཅད་བཏང་ནས་བྲོ་རྡུང་བར་བྱེད། གཅེར་བུར་འབྱུང་བར་བྱེད། ཕྱོགས་བཅུར་རྒྱུག་པར་བྱེད་དོ། །གལ་ཏེ་དུང་ལན་བདུན་བུས་ན།
ཕྱིར་རྒོལ་བ་དང༌། ཕ་རོལ་གྱི་དམག་ཚོགས་དེས་ཉོན་མོངས་པ་སྐྱེད་པར་འགྱུར། ཇི་སྲིད་དུ་ཟློག་པ་མ་བྱས་པ་དེ་སྲིད་མཆོད་ཞིང་ཕྱོགས་བཅུར་རྒྱུག་གོ །སྦོས་ཆུས་བཟློག་
ཅིང་ཁྲུས་བྱས་ན། ཕྱིར་བདེ་བར་གནས་པར་འགྱུར་ལ། རྟག་ཏུ་རྒྱལ་བ་དང༌། དཔལ་གྱི་མཆོག་སྦྱིན་པར་འགྱུར་རོ། །དེ་ནས་སྒྱུ་མ་དེ་ཁོ་ན་ཉིད་སྒྲུབ་པའི་གསང་སྔགས་དང༌།
རྣམ་པར་འཕྲུལ་པའི་དངོས་གྲུབ་ཀྱི་དཀྱིལ་འཁོར་བཤད་པར་བྱ་སྟེ། སྒྱུ་འཕྲུལ་གྱི་དྲ་བ་རྣམ་པར་འཕྲུལ་བའི་དཀྱིལ་འཁོར་གང་དུ་དཀྱིལ་འཁོར་ཡོངས་སུ་རྫོགས་ཤིང༌། ཀུན་
ནས་རྒྱན་པར་ཡུངས་ཀར་དང༌། ཏིལ་མར་གྱི་རྒྱལ་པོ་དང༌། ཕྱེ་མར་བསྲེས་པས་བྱུགས་པ་དང༌། ཐིག་ལེས་ཀྱང་དབང་བསྐུར་ཅིང་པདྨ་ཆེན་པོའི་ཕྱེ་མས་བྱུགས་ལ་ལག་པ་
པདྨའི་ཕྱག་རྒྱ་དང༌། ཧཱུཾ་ཞེས་བྱ་བའི་སྒྲ་བརྗོད་ན། བརྗོད་པ་ཙམ་དང༌། ཡུངས་ཀར་གྱིས་གཏོར་བའི་མོད་ལ་གཏོར་མའི་སྣོད་དང༌། སྣོད་རྫ་མ་དང༌། བུམ་པ་དང༌། བུམ་པ་བཀང་
པ་ཐམས་ཅད་དང༌། མཚོན་ཆ་ཐམས་ཅད་དང༌། དཀྱིལ་འཁོར་གྱི་སྟེང་ནས་ནམ་མཁའ་ལ་སོར་བཞི་ཙམ་གྱིས་སྒྲགས་ཏེ་འདུག་ལ་ཇི་སྲིད་དུ་དཀྱིལ་འཁོར་གྱི་ལས་སུ་བྱ་བ་

93-1-161a

ཐམས་ཅད་རྫོགས་རྫོགས་ཀྱི་བར་དུ་ནམ་མཁའ་ལ་འདུག་གོ །རིག་སྔགས་འཆང་བ་སའི་སྟེང་གི་སོར་བཞི་ཙམ་གྱི་ཚད་ཀྱི་སྟེང་གི་ནམ་མཁའ་
ལ་འདུག་གོ །ལས་སུ་བྱ་བ་ཐམས་ཅད་ཟིན་ནས་དཀྱིལ་འཁོར་གྱི་ཡོ་བྱད་དྲི་ཆབ་ཀྱི་ཆོ་གས་དབང་བསྐུར་ན། གཏོར་མ་དང༌། སྣོད་རྫ་མ་དང༌། བུམ་པ་དང༌། བུམ་བུ་
ཐམས་ཅད་རང་ཉིད་འཕར་བར་བྱེད་ལ་སླར་ཡང་རང་གི་གནས་སུ་འདུག་གོ །གོ་ཆ་དེ་ལྟ་བུ་ནི། དཀྱིལ་འཁོར་ཐམས་ཅད་ལ་བྱ་སྟེ། ཐམས་ཅད་དུ་ཡོན་ཏན་སྟོན་པར་སྣང་
ལ༑ བྱས་པ་ཙམ་གྱིས་ལས་ཐམས་ཅད་སྒྲུབ་པར་འགྱུར་ཏེ། ཐེ་ཚོམ་མི་བྱའོ། །ཞེས་བཤད་དོ། །དེའི་ཕྱིར་པདྨའི་དངོས་གྲུབ་བཤད་པར་བྱ་སྟེ། གསེར་རམ། དངུལ་
ལམ། ཟངས་ལས་ཤིན་ཏུ་ལེགས་ཤིང་མཛེས་པ་སྙིང་པོ་དང༌། ཟེ་བ་དང་བཅས་ཤིང་སྡོང་བུ་ཚད་དང་ལྡན་པར་བྱས་ལ། འདབ་མ་ཕྱེད་ཁ་ཕྱེ་བ་འཁོར་བར་འདབ་མ་
དྲུག་ཅུ་རྩ་བཞི་ཡོད་པ་ཁྲུ་གང་ཙམ་གྱི་ཚད་སྡོང་བུ་དང༌། སྙིང་པོ་དང༌། ཟེ་བའི་ཚད་སོར་བཞི་ཙམ་དུ་བྱས་པ་ལ་ཏིལ་མར་གྱི་རྒྱལ་པོས་བསྐུ། པདྨའི་ཕྱེ་མ་དང༌། མིག་
སྨན་དང༌། མིག་བསྐུ་བ་དང༌། ཐིག་ལེར་བྱས་པ་དང་བཅས་པས་ཀུན་ལེགས་པར་བསྐུས་ལ། པདྨའི་སྡོང་བུའི་བར་དུ་ནོར་བུ་རིན་པོ་ཆེ་བཞག་ནས་ལན་སྟོང་རྩ་བརྒྱད་

93-1-161b

བཟླས་བརྗོད་བྱ། ཁྲོ་བོའི་རྒྱལ་བོས་ལན་བདུན་གྱི་བར་དུ་དབང་བསྐུར་ནས་རིག་སྔགས་འཆང་གཙང་མ་ལེགས་པར་ཁྲུས་བྱས་ལ་གོས་གཙང་མ་བགོས་པས་ཏིལ་མར་གྱིས་
བདག་ཉིད་ལ་བསྐུ་བར་བྱ། མིག་བསྐུ་བ་དང༌། ཐིག་ལེ་དང༌། བདུག་པས་བདག་ཉིད་ཀྱིས་ལུས་ལ་བདུག་པར་བྱའོ། །ལག་པ་གཡས་པ་ལ་ནོར་བུ་གདགས། ལག་པ་གཡོན་
པར་པདྨ་བཟུང་ལ་བཅོམ་ལྡན་འདས་ཀྱི་སྤྱན་སྔར་འདུག་སྟེ་འཁོར་གྱི་ནང་དུ་བཅོམ་ལྡན་འདས་ལ་པདྨའི་མཆོད་པ་འབུམ་བྱ་སྟེ། པདྨ་འབུམ་འབྱུང་བར་འགྱུར་རོ། །མཆོད་
པའི་ཆོ་ག་བྱས་ནས་ཆུ་དང༌། ཡུངས་ཀར་གྱིས་བཏབ་ན་ཡང་འབྱུང་བར་འགྱུར་རོ། །པདྨ་སྤྲུལ་པ་གང་ཡིན་པ་དེ་དག་ཐམས་ཅད་ཆུའི་ནང་དུ་པོར་ན། པདྨ་མགལ་མེ་བསྐོར་བ་ལྟར་
འཁོར་བར་འགྱུར་ལ། པདྨ་འབུམ་རྣམས་ཆར་དུ་འབབ་པར་འགྱུར་རོ། །པདྨའི་ཆུའི་ནང་དུ་གཞག་པར་བྱ་བ་ནི། མཚོ་བྲན་ནམ། ལྟེང་ཀའམ། ཆུ་བོའམ། ཆུ་བོ་ཆེན་པོའམ།
འོབས་སམ། རྫིང་ངམ། མཚོའི་ནང་གང་རུང་བའི་གནས་སུ་བཞག་ན། གནས་དེ་དང་དེ་ཐམས་ཅད་དུ་པདྨའི་མཚོ་ཆེན་པོ་འབྱུང་སྟེ། ཇི་སྲིད་དུ་པདྨ་མ་ཕྱུང་བ་དེ་སྲིད་དུ་དུས་
རྟག་ཏུ་པདྨའི་མཚོར་འདུག་སྟེ། སྟོན་ཀའམ། དགུན་ནམ། དཔྱིད་དམ། སོས་ཀ་ཚ་བའི་དུས་སུ་རྟག་ཏུ་པདྨའི་མཚོར་འདུག་གོ །ཚལ་གྱི་འགྲམ་དུ་ཞུགས་ནས་ཡུངས་ཀར་

93-1-162a

ལ་ཏིལ་མར་གྱིས་བསྐུས་པ་ཕྱེ་མ་དང་སྦྱར་ནས་མེ་ཏོག་གང་ཡང་རུང་བ་ཞིག་ལག་གིས་བཟུང་སྟེ་བསྐོར་ལ་ཡུངས་ཀར་གྱིས་གཏོར་ན། ཚལ་གྱི་
མཐའི་ཤིང་ཐམས་ཅད་ལ་མེ་ཏོག་རྒྱས་པར་སྣང་ངོ༌། །དགེ་འདུན་གྱི་ནང་ངམ། ཚོགས་པའི་ནང་ངམ། རྒྱལ་པོའི་ཕོ་བྲང་འཁོར་རམ། སྐྱེ་བོའི་ནང་དུ་མེ་ཏོག་ཇི་སྙེད་པ་ལག་
གིས་བསྐོར་ལ་ཡུངས་ཀར་གྱིས་གཏོར་ན། མེ་ཏོག་མང་པོ་འབྱུང་བར་འགྱུར་རོ། །ཆུ་དང་ཡུངས་ཀར་གྱིས་ཐམས་ཅད་དུ་ཟློག་པར་བྱེད་པ་ཡིན་ནོ། །འབྲས་བུ་ཇི་སྙེད་པ་
ལག་གིས་བཟུང་ནས་ཡུངས་ཀར་གྱིས་གཏོར་ན། འབྲས་བུའི་ཆར་འབབ་པར་འགྱུར་རོ། །གོས་ལག་པས་བཟུང་ནས་ཡུངས་ཀར་གྱིས་གཏོར་ཏེ་བསྐོར་ན། གོས་དང་བླ་རེ་
སྣ་ཚོགས་སྟོན་པར་བྱེད་དོ། །རྒྱན་ལག་པས་བཟུང་ནས་ཡུངས་ཀར་གྱིས་གཏོར་ན། ལྷའི་རྒྱན་བཟང་པོ་སྣ་ཚོགས་པ་ལག་ཏུ་འབྱུང་བར་འགྱུར་ཞིང་སྐྱེ་བོ་འདུས་པ་
ཐམས་ཅད་ཀྱི་རྒྱན་དུ་བྱེད་ལ། ཐམས་ཅད་ལ་རྒྱན་བཏགས་པར་འགྱུར་རོ། །ཡུངས་ཀར་དང༌། ཆུས་བཟློག་པར་བྱའོ། །ཡུངས་ཀར་ལ་ཏིལ་མར་གྱིས་བསྐུས། ཕྱེ་མས་
བསྒོ༑ ༑གིའུ་ཝང་དང༌། གུར་གུམ་དང༌། ཤིང་ཀུན་དང༌། སྣུ་ཧྭའི་འོ་མས་ཀྱང་བསྒོས་ལ་དེ་དག་གཅིག་ཏུ་བྱས་ནས་གྲིབ་མ་ལ་བསྐམ་མོ། །དེ་ནས་འབྲས་བུ་གཅིག་

93-1-162b

ཁར་བཅུག་ལ་ཕྱོགས་བཞིར་གཏོར་ན། ཁ་ནས་མེ་འབར་བར་སྣང་ཞིང་ལུས་ལས་འབར་བ་སྣ་ཚོགས་འབྱུང་བར་སྣང་སྟེ། ཇི་སྲིད་དུ་ཡུངས་ཀར་ཁ་ན་ཡོད་པའི་བར་དུ་ལུས་
ལས་འོད་ཟེར་འབར་བ་ཁ་དོག་རྣམ་པ་སྣ་ཚོགས་འབྱུང་ངོ༌། །ཏིལ་མར་དང་ལྷན་ཅིག་བཏགས་པའི་སྙིང་པོར་བྱ། ཀོང་བུར་ཏིལ་མར་གྱི་རྒྱལ་པོས་བཀང་སྟེ་མར་མེ་འབུམ་
སྟོན་པར་བྱེད་དོ། །མེ་ཐབ་ཁུང་བུའི་ནང་དུ་བཅུག་ན། ཇི་སྲིད་དུ་མ་ཕྱུང་བ་དེ་སྲིད་དུ་མེ་འབར་བར་སྟོན་ཏེ། །མར་མེའི་སྡོང་བུའི་ནང་དུ་བཅུག་ལ་མ་ཕྱུང་ན། རྟག་ཏུ་འབར་རོ། །
མགལ་མེ་འབར་བའི་ནང་དུ་བཅུག་ན། འབར་བའི་འཕྲེང་བ་འབུམ་སྙེད་དུ་སྣང་ངོ༌། །གཏོར་མའི་རྫ་མ་དང༌། བུམ་པའི་ནང་དུ་གཏོར་ན། གཏོར་མའི་རྫ་མ་དང༌། བུམ་པ་ཐམས་
ཅད་འབར་བར་སྣང་ངོ༌། །ལག་ཆ་དང༌། མཚོན་ཆ་ཐམས་ཅད་ལ་བྱུགས་ན། གཅིག་ཏུ་འབར་བར་འགྱུར་རོ། །བདག་ཉིད་ཀྱི་ལུས་ལ་བྱུགས་ལ་རིལ་བུ་གཙང་མ་སྤྱི་བོར་བཞག་ན།
ལུས་ཐམས་ཅད་གཅིག་ཏུ་འབར་བར་སྣང་བ་ནས་ལུས་རིལ་བསྲེགས་པ་ལྟར་སྣང་ངོ༌། །འོ་མ་དང་ཡུངས་ཀར་གྱིས་གཏོར་ན། ལུས་སླར་སྣང་བར་འགྱུར་རོ། །ལག་པ་དང་རྐང་པ་ལ་
བསྐུས་ལ་རིལ་བུ་གཙང་མ་འབར་བ་ལག་པ་གཡས་པས་བཟུང་བའམ། རྐང་པའི་མཐེ་བོས་བཟུང་ན། ལག་པ་དང༌། རྐང་པ་གཅིག་པུ་འབར་བ་དང༌། འབྲེལ་བར་སྣང་ངོ༌། །འདུས་

93-1-163a

པའི་ནང་ངམ། སྐྱེ་བོ་འདུས་པ་མང་པོའམ། རྒྱལ་པོའི་འཁོར་རམ། སྡེ་ཅན་གྱི་ནང་ངམ། རིག་བྱེད་བཞིའི་ནང་ཐམས་ཅད་དུ་ཡན་ལག་ཉམས་པར་སྣང་
ངོ༌། །དྲི་ཆབ་དང་ཡུངས་ཀར་གྱིས་གཏོར་ན། ལུས་སླར་རྫོགས་པར་འགྱུར་རོ། །མཚན་མོའི་རིལ་བུ་བསྲེགས་བ་ལམ་གྱི་བཞི་མདོར་བཞག་ནས་ཡུངས་ཀར་གྱིས་ཕྱོགས་
བཞིར་གཏོར་ན། མར་མེ་འབུམ་ཕྲག་བྱེ་བ་སྣང་ངོ༌། །ཀུན་ནས་ཕྱོགས་བཞིར་ཆུ་དང་ཡུངས་ཀར་གྱིས་བཟློག་པར་བྱ་བ་ཡིན་ནོ། །ཚལ་ཆེན་པོའི་མཐའ་དང༌། ནང་དུ་གཏོར་
ལ་ཤིང་གཅིག་ལ་རིལ་བུ་གཙང་མ་བཞག་ན། ཤིང་དང༌། རྩྭ་དང༌། ཤིང་གེལ་པ་དང༌། འདབ་མ་དང༌། ལོ་མ་ཐམས་ཅད་གཅིག་ཏུ་འབར་བར་སྣང་ངོ༌། །རིའི་རྩེ་མོར་མར་
མེ་བུས་ནས་རི་ཀུན་ཏུ་གཏོར་ན། རི་ཀུན་ནས་གཅིག་ཏུ་འབར་ཞིང་མཆེད་པར་སྣང་ལ་སེམས་ཅན་ཐམས་ཅད་ཀུན་ནས་ངོ་མཚར་དུ་འཛིན་པར་འགྱུར་རོ། །རྐུན་མ་དང༌།
གཡོན་ཅན་དང༌། གནོད་བྱེད་དང༌། ཕ་རོལ་གྱི་དམག་ཚོགས་དང༌། སྡང་བ་དང༌། ཕྱིར་རྒོལ་བ་དང༌། ཕས་ཀྱི་དགྲ་ཐམས་ཅད་དང༌། སྡང་སེམས་ཅན་ནས་རི་དྭགས་
གཏུམ་པོ་དང༌། བྱ་ལ་སོགས་པའི་བར་རི་ལ་གནས་པ་རྣམས་དེའི་མཚན་མོ་ཉིད་ཕྱོགས་བཅུ་ཀུན་ཏུ་བྲོས་ཤིང་ཧ་ཧ་ཞེས་བྱ་བའི་སྒྲ་འབྱིན་ཏོ། །སྤོས་ཆབ་ཀྱིས་བཟློག་པར་

93-1-163b

འགྱུར་རོ། །གཟུགས་བརྙན་གྱི་སྟེང་དུ་གཏོར་ལ་གཙང་མའི་རིལ་བུ་འབར་བར་བཞག་ན། གཟུགས་བརྙན་ཐམས་ཅད་གཅིག་ཏུ་འབར་བར་འགྱུར་ཏེ། སྤོས་ཆུ་དང༌། ཡུངས་
ཀར་གྱིས་བཟློག་པར་འགྱུར་རོ། །མར་མེའི་རིལ་བུ་གྲོང་ཁྱེར་གྱི་ཤར་ཕྱོགས་ཀྱི་སྒོར་སྦར་སྟེ་གནས་གཙང་མར་བཞག །དཀྱིལ་འཁོར་གཅིག་བྱས་ནས་གཏོར་མའི་ཆོ་ག་
བུམ་པ་བཀང་བ་བཞག །གྲོང་ཁྱེར་ཀུན་ཏུ་ཡུངས་ཀར་གྱིས་གཏོར་ཞིང་དོན་ཡོད་པའི་རྒྱལ་པོ་ཡང་དྲན་པར་བྱས་ན། གྲོང་ཁྱེར་ཀུན་ནས་མར་མེའི་ཕྲེང་བ་འབར་བ་གཅིག་ཏུ་
སྣང་ངོ༌། །གྲོང་ཁྱེར་གྱི་སྒོ་བཞིར་དཀྱིལ་འཁོར་གྱི་ཆོ་ག་བྱས་ལ་ཤར་ཕྱོགས་ཀྱི་སྒོ་ནས་ཞུགས་ན། གང་གྲོང་ཁྱེར་ན་གནས་པ་སྐྱེས་པ་དང༌། བུད་མེད་དང༌། ཁྱེའུ་དང༌། བུ་
མོ་དེ་དག་ཐམས་ཅད་དགའ་བ་ཆེན་པོ་རྒྱ་ཆེ་བས་ཚིམ་པར་འགྱུར་རོ། །གྲོང་ཁྱེར་དེ་ན་གང་སྡང་བའི་སེམས་ཅན་ཕྱིར་རྒོལ་བ་དང༌། ཕས་ཀྱི་དགྲ་དང༌། ཆོམ་རྐུན་དང༌། གཡོན་
ཅན་དང༌། གནོད་བྱེད་དང༌། གླགས་ཚོལ་བར་གྱུར་པ་གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། བརྗེད་བྱེད་དང༌། མི་མ་ཡིན་པ་གང་ཡང་རུང་བ་གྲོང་ཁྱེར་
དེ་ན་གནས་པ་དེ་དག་ལང་ལོང་དུ་གྱུར་ཅིང་གདུགས་ལ་ངུ་ཞིང་ཧ་ཧ་ཞེས་སྒྲ་འབྱིན་ཅིང་གྲོང་ཁྱེར་གྱི་སྒོར་བྱུང་ནས་ཕྱོགས་བཅུར་རབ་ཏུ་འབྲོས་སོ། །གྲོང་ཁྱེར་དེ་ཡང་ཀུན་ནས་

93-1-164a

གནོད་པ་མེད་ཅིང་འཁྲུག་པ་མེད་པར་འགྱུར། འཇིགས་པ་དང༌། གནོད་པ་དང༌། ནད་འགོ་བ་དང༌། འཁྲུག་པ་ཐམས་ཅད་དང༌། ནད་ཐམས་ཅད་
རབ་ཏུ་ཞི་བར་འགྱུར། མཚན་མོ་འདས་ནས་སྤོས་ཆུ་དང༌། ཡུངས་ཀར་གྱིས་གྲོང་ཁྱེར་གྱིས་སྒོར་གཏོར་ཞིང་དབང་བསྐུར་ན། བཟློག་པར་འགྱུར་རོ། །འཕགས་པ་དོན་
ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། །བམ་པོ་བཅུ་དགུ་པ། ལྡོང་རོས་དང༌། མཐིང་ཤུན་གྱི་ཕྱེ་མ་དང༌། ཡུངས་ཀར་དང༌། མ་ཧཱ་ཏཻ་ལ་དང༌། ཨརྒའི་འོ་
མ་དང༌། ཕ་གུའི་འོ་མ་དང་གཅིག་ཏུ་སྦྱར་རོ། །ཉའི་མིག་མཁྲིས་པ་དང་བཅས་པ་དང༌། ནཱ་ག་པུས་པ་དང༌། པདྨའི་ཆུ་རྣམས་ཀྱང་ལྷན་ཅིག་ཏུ་ཕྱེ་མས་ཞིབ་མོར་བྱའོ། །
ཕྱེ་མ་སྔ་མ་ལེགས་པར་སྦྱར་ལ་ཆུས་རིལ་བུར་བྱས་པ་དང༌། ཕྱེ་མས་གཞན་ཡང་བཅང་ངོ༌། །ཕྱེ་མས་འདི་དང༌། པདྨ་ཆེན་པོའི་ཕྱེ་མ་བཅང་བ་ལྷན་ཅིག་ཏུ་བསྲེས་
པའི་ཕྱེ་མས་ལུས་བསྐུས་ལ་ཕྱོགས་བཞིར་ཡུངས་ཀར་གཏོར་ཏེ། རིལ་བུ་ཁར་བཅུག་ལ་ཧཱུཾ་ཞེས་བྱ་བ་བསྡམས་ཏེ་བརྗོད་ན། དེའི་ལུས་ལས་ཆུ་འཛག་ཅིང༌། དེ་ཁོ་ན་
བཞིན་དུ་རྣ་བ་གཉིས་ཀྱང་ལྷ་རྫས་ཀྱི་ཆུ་འབྱུང་བར་སྣང༌། ལུས་ལས་སྤོས་ཀྱི་རིགས་ཡིད་དུ་འོང་བ་རབ་ཏུ་སིམ་པར་བྱེད་པ་འབྱུང་བ་ནི། ནད་ཐམས་ཅད་གྲུབ་པར་སྣང་

93-1-164b

སྟེ༑ རྒྱལ་བའི་ཕྱག་བཞིན་ནོ། །ཡུངས་ཀར་གྱི་ཕྱེ་མ་བླངས་ཏེ་ནམ་མཁའ་ལ་གཏོར་ལ་རིལ་བུ་ལག་པས་བསྐོར་ན། ཆར་ཆེན་པོ་འབབ་པར་འགྱུར་རོ། །རིལ་བུ་ནམ་མཁའ་
ལ་འཕངས་ན། མི་འབབ་བོ། །གཡུལ་ཆེན་པོ་འགྱེད་པའི་ནང་དུ་ཕྱེ་མ་དེ་ཡུངས་ཀར་དང་བསྲེས་ཏེ་ནམ་མཁའ་ལ་གཏོར་ལ་རིལ་བུ་དེ་ཡང་ཁར་བཅུག་སྟེ་སྟེང་དུ་བལྟས་ལ་
ཧཱུཾ་ཞེས་བྱ་བའི་སྒྲས་པོས་ལ་གནམ་ལྕགས་ཆེན་པོ་འབབ་སྟེ་ཡིད་མི་འཆད་པ་དང༌། སྡུག་བསྔལ་བསྐྱེད་པར་འགྱུར་རོ། །ཆུའི་ནང་དུ་ཞུགས་ཏེ་ཕྱེ་མ་དེ་གཏོར་ལ་ཡུངས་ཀར་
དང༌། རིལ་བུ་ཆུའི་ནང་དུ་གདབ་པར་བྱ། ཕྱོགས་བཞིར་ཡུངས་ཀར་གཏོར་ཏེ་ཏིལ་མར་གྱིས་ལུས་ལ་བསྐུས་ན། ཀླུ་ཆེན་པོའི་གཟུགས་སུ་སྣང་ངོ༌། །རིལ་བུ་དང་ཡུངས་ཀར་
མེའི་མདོག་ལྟ་བུ་ཆུ་དང་བསྲེས་པའི་ཡུངས་ཀར་ནམ་མཁའ་ལ་གཏོར་ན། འབྲུག་སྒྲ་ཆེན་པོ་འབྱུང་ཞིང་གློག་ཆེན་པོ་གསལ་བ་སྣང་བར་འགྱུར་རོ། །ཆུའི་ནང་ནས་འབྱུང་ན།
མི་སྣང་བར་འགྱུར་རོ། །ཁྲོན་པའི་ནང་དུ་འབབ་ན། ཆུ་ལུང་ནས་ཕྱོགས་ཀུན་ཏུ་འབབ་པར་འགྱུར་རོ། །རྫ་མའམ། བུམ་པའམ། རྫིའུ་འམ། རིལ་བ་བྷྲྀངྒ་རའམ། རིལ་བ་ལ་
ཕྱེ་མས་བྱུགས་ཏེ། དེའི་སྟེང་དུ་ཡུངས་ཀར་གྱིས་གཏོར་ནས་ཆུས་བཀང་སྟེ་ཁྲུས་བྱས་ན། དེ་ཆུ་འབབ་པར་སྣང་ཞིང་དེའི་སྣོད་ནི། མི་སྣང་བར་འགྱུར་རོ། །གཞན་ཡང་དགོས་པ་

93-1-165a

མང་པོ་བྱེད་དེ་མཆོག་ཏུ་གྲུབ་པ་ཡིན་ནོ། །དེ་ནས་རི་ཆེན་པོའི་འབྲུ་མར་གྱི་རྒྱལ་པོ་བྱས་ཏེ་འབྲུ་མར་གཞན་དང༌། དེ་བཞིན་དུ་ཏིལ་ལས་བྱས་འབྲུ་
མར་གྱི་རྒྱལ་པོ་དེ་བཞིན་དུ་སྦྱར་རོ། །ལག་པ་དང་རྐང་པ་བཞག་ལ་འདིར་ཉམས་དྲོད་ཀྱང་ཤེས་པར་བྱའོ། །བཞག་པ་ཐམས་ཅད་ཉམས་དྲོད་ཤེས་པར་བྱ་བ་ནི། མར་
སར་བཞིན་དུ་འཇམ་པར་འགྱུར་ཞིང་སྐད་ཅིག་དེ་ཉིད་ལ་མཐོ་བ་དང༌། དམའ་བ་ཇི་ལྟར་ཡིད་ལ་འདོད་པ་བཞིན་དུ་རི་ཡང་འགྱུར་རོ། །སྙིང་པོ་ཐུར་མ་འདྲ་བ་དང༌། ཟླུམ་
པོའམ༑ ཡང་ན་ལྕུག་མ་ལྟ་བུར་བྱས་པས་ཀ་བ་ཡང་འདུད་པ་དང༌། རི་ཡང་དམའ་བའམ། ཡང་ན་མཐོན་པོར་འགྱུར་བར་བྱེད་དོ། །ཡུངས་ཀར་དང་པདྨ་ཆེན་པོའི་ཕྱེ་མ་
ལྷན་ཅིག་བསྲེས་པ་འབྲུ་མར་གྱི་རྒྱལ་པོས་བསྒོས་པ་ཕྱོགས་བཞིར་ཀུན་ཏུ་གཏོར་ན། རི་ཐམས་ཅད་མི་སྣང་ཞིང་འབྲོག་དགོན་པ་སྣང་བར་འགྱུར་རོ། །ཡང་རི་བོར་སྣང་
བར་འགྱུར་རོ། །ཡང་ན། མིས་བགྲོད་པར་མི་ནུས་པའི་རིའི་རྩེ་མོ་ན་སེངྒེ་དང༌། སྟག་གི་གང་ལྕུག་མ་དང་ཚེར་མ་ཅན་གྱི་ཤིང་ལྗོན་པ་སྣ་ཚོགས་ཀྱིས་གང་བའམ། རྩུབ་
པའམ༑ དུམ་བུའམ། ཁོང་སྟོང་དུ་སྣང་བར་འགྱུར་རོ། །ཅི་སྟེ་རིག་སྔགས་འཆང་འཕགས་པ་སྤྱན་རས་གཟིགས་དབང་ཕྱུག་གི་ཕོ་བྲང་རི་བོ་པོ་ཏ་ལའི་གཞལ་མེད་ཁང་

93-1-165b

མཐོང་བར་འདོད་ན། དེ་ནས་རིག་སྔགས་འཆང་གིས་ཞག་བདུན་གྱི་ངར་དུ་ནས་ཀྱི་འོ་ཐུག་གི་ཟས་ཟོས་ཏེ་གཙང་མ་ཤིན་ཏུ་ཁྲུས་བྱས་པ་གོས་གཙང་མ་བགོས་པས་རིའི་
གསེབ་ཏུ་ཞུགས་ལ། ས་ཕྱོགས་གཙང་མའི་གནས་དེར་ཤིང་དྲི་ཞིམ་པོའི་མེ་སྦར་བ་ལ་ཡུངས་ཀར་ཕྱེ་མ་དང་བསྲེས་པ་འབྲུ་མར་གྱི་རྒྱལ་པོ་དང་སྦྱར་ལ་འབྲས་སོ་བ་དང་བསྲེས་
པ་སྟོང་རྩ་བརྒྱད་ཞག་བདུན་དུ་དུས་གསུམ་དུ་སྦྱིན་སྲེག་བྱའོ། །ལྷ་བཤོས་དང་གཏོར་མ་དཀར་པོ་འབུལ་ལོ། །དེ་ནས་རིག་སྔགས་འཆང་གིས་ཚེས་བརྒྱད་ལ་ཉིན་ཞག་གཅིག་
སྨྱུང་བ་བྱས་ལ་ཤིན་ཏུ་ཁྲུས་བྱས་པ་གཙང་མས་སྤོས་སྣ་ཚོགས་ཀྱིས་ལུས་བསྐུས། གོས་བཟང་པོ་གཙང་མ་བགོས་ཏེ་འབྲུ་མར་གྱི་རྒྱལ་པོས་རང་གི་ལུས་ལ་བསྐུས། ཕྱེ་མས་
ལུས་བྱུགས། མིག་སྨན་གྱིས་མིག་བསྐུས། ཐིག་ལེ་བྱས་ལ་ནོར་བུས་མགོ་བཅིང་ཞིང་མགུལ་བ་དང༌། དཔུང་པ་དང༌། རྐེད་པར་ཡང་བཅིངས་ལ་ཡུངས་ཀར་དང་མཚལ་བསྲེས་
པས་རེའི་ཕྱོགས་བཞིར་གཏོར་བར་བྱ། པདྨ་ཆེན་པོའི་ཕྱེ་མ་དེ་ཡང་ཕྱོགས་བཞིར་གཏོར། རང་གི་ལག་པ་གཡོན་པས་ཞགས་པ་དང༌། པདྨ་བཟུང་ཞིང་གཡས་པས་རྣམ་པར་
ལྟ་བ་སྣང་བ་དང༌། དོན་ཡོད་པ་ཆེན་པོས་དྲི་མ་མེད་པའི་ཕྱག་རྒྱ་བཟུང་སྟེ། དོན་ཡོད་པའི་ཞགས་པའི་མདོ་ལན་གཅིག་བཟླས་བརྗོད་བྱས་ན། ཇི་ལྟར་དོན་ཡོད་པའི་ཞགས་པའི་

93-1-166a

མདོ་སྡེ་བཤད་པ་ལས་བསྟན་པ་དེ་ལྟར་རི་བོ་པོ་ཊ་ལའི་གཞལ་མེད་ཁང་མཐོང་བར་འགྱུར་རོ། །རིག་སྔགས་འཆང་དེ་ཡང་འཕགས་པ་སྤྱན་རས་
གཟིགས་དབང་ཕྱུག་གི་གཟུགས་སུ་སྣང་བར་འགྱུར་རོ། །ཇི་ལྟར་རི་བོ་པོ་ཊ་ལའི་གཞལ་མེད་ཁང་བཞིན་དུ་རི་དེ་ལ་ཡང་གཞལ་མེད་ཁང་སྣང་སྟེ། རི་དེ་ལ་རིན་པོ་ཆེའི་
ཤིང་ལྗོན་པ་སྣ་ཚོགས་སྣང་ངོ༌། །མེ་ཏོག་སྣ་ཚོགས་ཀྱི་གཞལ་མེད་ཁང་སྣང་ངོ༌། །སཱ་ལ་དང༌། ཏཱ་ལ་དང༌། ཏཱ་མ་ལ་དང༌། ཙམ་པ་ཀ་དང༌། ཨ་ཤོ་ཀ་དང༌། ཨ་དྷི་མུཀྟ་ཀ་
དང༌། བ་རི་ཤ་ཀ་དང༌། ཀ་དམ་པ་དང༌། ནཱི་ལ་དང༌། པ་ཊ་ལ་དང༌། པ་ལཱ་ཤ་དང༌། ཨུ་དུམ་བ་ར་དང༌། དོང་ཀའི་མེ་ཏོག་སྣ་ཚོགས་དང༌། སྣ་མའི་མེ་ཏོག་དང༌། ཏ་ར་ཎ་
དང༌། ན་ལ་མ་ལི་ཀ་དང༌། ཀུ་བ་བྱ་ཀ་སྣ་ཚོགས་སྣང་བར་འགྱུར་རོ། །བྱའི་ཚོགས་སྣ་ཚོགས་ཀྱིས་ལེགས་པར་བརྒྱན་པ་དང༌། རི་དྭགས་ཀྱི་ཚོགས་སྣ་ཚོགས་ཀྱིས་གང་
བ་སྣང་བར་འགྱུར་རོ། །གང་གི་ཚེ་ཕྱིར་བསྡུ་བ་བྱེད་པར་འདོད་པ་དེའི་ཚེ་གནས་གཞན་དུ་འགྲོ་བར་བྱའོ། །གཞན་ཡང་དགོས་པ་སྣ་ཚོགས་ལ་རང་གི་བློ་གྲོས་ལ་ཇི་ལྟར་སྣང་
བ་བཞིན་བྱའོ། །དགོས་པ་ཐམས་ཅད་ལ་རབ་ཏུ་སྦྱར་བ་ནི། བཀླགས་པ་ཙམ་གྱིས་འགྲུབ་པར་འགྱུར་རོ། །དོན་ཡོད་པའི་ཞགས་པ་ཆེན་པོའི་དཀྱིལ་འཁོར་གྱི་རིག་

93-1-166b

སྔགས་འཆང་གི་ཆོ་ག་གསང་བའོ།།    །།དོན་ཡོད་པའི་སྒྱུ་མ་རྣམ་པར་འཕྲུལ་བ་ཞེས་བྱ་བའི་སྒྲུབ་པའི་ཆོ་ག་ནི། དེ་ནས་དེའི་འོག་ཏུ་ཕྱག་རྒྱ་བྲི་བའི་དཀྱིལ་འཁོར་བཤད་
པར་བྱ་སྟེ། རྟགས་མཚོན་ཕྱག་རྒྱའི་དེ་ཉིད་ནི། །པདྨ་རྒྱས་དང་སྣ་ཚོགས་མཚོན། །པདྨ་ཁ་ནི་ཕྱེད་བྱེ་བ། །ཕྱག་དག་ན་ནི་རབ་ཏུ་འཛིན། །ཕྱག་གཉིས་ཕྱུང་ཞིང་བརྐྱང་ནས་ཀྱང༌།།
བསྐུམ་པའམ་འཛིན་སྟངས་དེ་ཉིད་ཀྱིས། །ཀུན་ནས་ཕྲེང་བ་འབར་བའི་རྟགས། །མཚོན་ཆ་ཕྱག་རྒྱ་བསྣམས་པ་ནི། འདི་ལྟ་སྟེ། རལ་གྲི་དང༌། མདུང་ཐུང་དང༌། མདའ་པོ་ཆེ་དང༌།
མདུང་རྩེ་གསུམ་པ་དང༌། ཡིད་བཞིན་གྱི་ནོར་བུ་དང༌། རྒྱལ་མཚན་དང༌། རྡོ་རྗེ་དང༌། རྡོ་རྗེ་ཕྲེང་ཟླུམ་དང༌། ལས་ཀྱི་རྡོ་རྗེ་དང༌། ཟུར་གསུམ་མ་ཞེས་བྱ་བ་དང༌། འཁོར་ལོ་དང༌།
དུང་དང༌། ཐོ་བ་དང༌། ཞགས་པ་དང༌། དགྲ་སྟ་དང༌། དབྱུག་ཐོ་དང༌། མེ་ཏོག་གི་ཐུམ་པོ་དང༌། བུམ་པ་གང་བ་དང༌། རིན་པོ་ཆེའི་སྣོད་དང༌། པདྨའི་ཕྲེང་དང༌། རྡོ་རྗེ་ཕྲེང་ཟླུམ་དང༌།
ཨུཏྤ་ལའི་ཕྲེང་བ་དང༌། མེ་ཏོག་གི་ཕྲེང་བ་དང༌། པདྨ་དང༌། ཨུཏྤ་ལ་དང༌། ཟླ་བ་དང༌། རི་རབ་དང༌། མེ་ལོང་དང༌། ཀླུ་དང༌། མཆོད་ཕྱིར་ཐོགས་དང༌། ཟླ་བ་དང༌། ཉི་མའི་རྒྱལ་
མཚན་དང༌། གདུགས་དང༌། བེ་ཅོན་དང༌། གཤིན་རྗེའི་བེ་ཅོན་དང༌། ཆུ་སྲིན་གྱི་ཁ་དང༌། སྔགས་དེའི་ཕྲེང་བ་དང༌། མདུང་རྩེ་གསུམ་པའི་ཕྲེང་ཟླུམ་དང༌། བསྡིགས་པ་དང༌།

93-1-167a

བསྒྱིངས་པ་དང༌། དབུགས་འབྱིན་པ་དང༌། མི་འཇིགས་པ་དང༌། མཆོག་སྦྱིན་པ་དང༌། ཐལ་མོ་སྦྱར་བ་དང༌། གླེགས་བམ་བསྣམས་པ་དང༌། མཁར་
གསིལ་དང༌། ལྷུང་བཟེད་དང༌། གདུགས་དང༌། དབུ་རྒྱན་དང༌། ནོར་བུ་བརྒྱུས་པ་དང༌། གསེར་སྐུད་དང༌། མུ་ཏིག་གི་ཕྲེང་བ་དང༌། གདུ་བུ་དང༌། དཔུང་རྒྱན་དང༌། རྣ་ཆ་དང༌།
མེའི་ཐབ་ཁུང་ངོ༌། །ཀུན་ནས་འབར་ཕྲེང་ཕྱག་རྒྱ་དེ། །སྣ་ཚོགས་རྨད་དུ་བྱུང་བས་སྨྲས། །མཚོན་ཆ་སྣ་ཚོགས་བསྣམས་པ་ཡི། །པདྨ་འཛིན་ལ་རབ་ཏུ་གནས། །རས་ལ་བྲིས་
པའམ་དཀྱིལ་འཁོར་རམ། །རྩིག་པའམ་གང་ཡང་རུང་བ་ལ། །ཚོན་རྩི་རྣམ་པ་སྣ་ཚོགས་ཀྱིས། །གང་དུ་བྲིས་པ་མཐོང་བ་དེ། ངན་འགྲོ་སེམས་ཅན་དམྱལ་བར་ནི། །ཕྱིར་
ཡང་འགྲོ་བར་མི་འགྱུར་རོ། །འཇིག་རྟེན་དབང་གིས་རྟག་མཆོག་སྦྱིན། །སྡིག་པ་ཐམས་ཅད་རྣམ་པར་སྤངས། །གང་ཞིག་ཉེས་བྱས་མི་བཟད་པ། །མཚམས་མེད་ལྔ་པོ་བྱེད་
པ་ཉིད༑ ༑མནར་མེད་པ་ཡི་གནས་དང་ནི། །དམྱལ་བ་གཞན་དུ་གཞོལ་པ་གང༌། །ཕྱག་རྒྱ་དེ་དག་མཐོང་ཙམ་གྱིས། །འགྲོ་བ་ཐམས་ཅད་ཟད་པར་འགྱུར། །སྐྱེ་དང་འཆི་ལས་
རྣམ་པར་གྲོལ། །འཁོར་བའི་རྒྱ་མཚོ་རྒལ་བར་འགྱུར། །དེ་དག་སྐྱེ་བ་ཕྱིར་མར་ནི། །ཕྱིར་ཡང་མངལ་གྱིས་མི་གོས་ཏེ། །ཡང་དང་ཡང་དུ་པདྨ་ལས། །བརྫུས་ཏེ་སྐྱེ་བ་དག་

93-1-167b

ཏུ་འགྱུར། །རྟག་ཏུ་བདེ་བ་ཅན་དུ་འགྲོ། །གང་ན་འདྲེན་པ་ཚེ་དཔག་མེད། །བཞུགས་པའི་སྤྱན་སྔར་རྟག་ཏུ་དེར། །སྐྱེ་འགྱུར་ཐེ་ཚོམ་མི་ཟ་ཞིང༌། །དོན་རྣམས་བདེ་བར་འགྲུབ་འགྱུར་
ཞིང༌། །རིག་སྔགས་སྣ་ཚོགས་བདེ་བར་འགྲུབ། །དེ་བར་དཀྱིལ་འཁོར་འགྲུབ་འགྱུར་ཞིང༌། །རྟག་ཏུ་མི་ལྡོག་ས་ནས་འགྱུར། །ཕྱག་རྒྱ་འདི་དག་མཐོང་ཙམ་གྱིས། །སངས་རྒྱས་
བྱང་ཆུབ་དང་མཉམ་འགྱུར། །དུས་གསུམ་གཤེགས་པའི་སངས་རྒྱས་ལ། །བླ་མེད་དགེ་རྩ་བསྐྱེད་པར་འགྱུར། །འཇིག་རྟེན་འདི་དང་ཕ་རོལ་ཏུ། །བསོད་ནམས་ཕུང་པོ་ཆེན་པོ་
འཐོབ༑ ༑དེ་ནས་དཀྱིལ་འཁོར་རབ་བཤད་པ། །དེ་ཉིད་འགྲུབ་པའི་ཕྱག་རྒྱ་རྣམས། །འཇིག་རྟེན་འདི་དང་ཕ་རོལ་ཏུ། །འདོད་པ་ཐམས་ཅད་རབ་ཏུ་སྦྱིན། །སྡིག་པ་ཐམས་ཅད་མོད་
ལ་སེལ༑ ༑གང་ཞིག་མཚམས་མེད་བྱེད་པ་དག །མི་བཟད་མནར་མེད་གནས་པ་ཡི། །སྡིག་པ་ཐམས་ཅད་འཇིག་པར་འགྱུར། །དམྱལ་བའི་སྒོ་རྣམས་བཅད་ནས་ནི། །མཐོ་རིས་
སྒོ་ཕྱེ་ཐེ་ཚོམ་མེད། །སྒོ་ཕྱེ་གྱུར་པ་རྣམས་ལ་ནི། །སངས་རྒྱས་ཞིང་རྣམས་སྣང་བར་འགྱུར། །དེ་བཞིན་གཤེགས་པ་ཐམས་ཅད་ཀྱིས་དགོངས་པ། མགོན་པོ་འཇིག་རྟེན་དབང་ཕྱུག་
གི་ཕྱག་རྒྱའི་དཀྱིལ་འཁོར་མཐོང་བ་ཙམ་གྱིས་སེམས་ཅན་ཕྱིར་མི་ལྡོག་པར་འགྱུར་རོ། །ཕྱག་རྒྱའི་དཀྱིལ་འཁོར་འདི་མཐོང་ན། ཤི་འཕོས་པའི་མོད་ལ་བདེ་བ་ཅན་དུ་སྐྱེ་བར་

93-1-168a

འགྱུར་རོ། །དཀྱིལ་འཁོར་འདིར་ཞུགས་པ་ཙམ་གྱིས་གང་ན་ཐུབ་པ་འདྲེན་པ་འོད་དཔག་མེད་བཞུགས་པའི་ཕོ་བྲང་དུ་མྱུར་དུ་འཇུག་པར་འགྱུར་རོ། །
དཀྱིལ་འཁོར་གྲུ་བཞི་ལྷམ་པ་ལ། །ཀུན་ནས་ཆ་ནི་མཛེས་པར་བྱ། །གྲུ་བཞི་གོ་ལའི་ཚད་ཙམ་ལ། །སྒོ་བཞི་ཐེམ་སྐས་བཞི་ཡིས་བརྒྱན། །ཤིན་ཏུ་ལེགས་པར་བསྐུས་
དང་ལྡན། །འཇམ་ཞིང་མཉེན་ལ་མཉམ་པ་ཡི། །ས་ཡི་ཆ་དང་ལྡན་པ་ལ། །དཀྱིལ་འཁོར་ཤེས་རབ་ཅན་གྱིས་དབྱེ། །དཀྱིལ་འཁོར་དེ་ཉིད་ཐིག་བཏབ་ལ། །ཕྱག་རྒྱ་བྲི་བ་
རྣམ་པར་དབྱེ། །ཕྱོགས་བཞིའི་ཆ་ནི་མཉམ་པ་ཡི། །དབུས་ན་དཀྱིལ་འཁོར་སྙིང་པོ་ཡིན། །གྲུ་བཞི་པ་ལ་ཀུན་ནས་ཁ་ཁྱེར་གྱི་རྣམ་པ་དང༌། མདུང་རྩེ་གསུམ་པའི་ཕྲེང་བ་
རྣམ་པར་དབྱེའོ། །གྲུ་བཞི་པའི་དབུས་སུ་ཕྱག་རྒྱ་དོན་ཡོད་པའི་ཞགས་པའི་ཕྱག་རྒྱ་ཀུན་ནས་འབར་བ་བླ་ན་མེད་པ་དང༌། ཕྱག་རྒྱ་རྒྱན་གྱིས་བརྒྱན་པ་ཚོན་རྩི་སྣ་ཚོགས་
ཀྱིས་བྲིའོ། །དབུས་ཀྱིས་དཀྱིལ་འཁོར་གྱི་ཕྱི་རོལ་གྱི་ཕྱག་རྒྱ་བྲི་བ་ཡང་ཤིན་ཏུ་འབྱིན་པར་བྱའོ། །དཀྱིལ་འཁོར་ཀུན་ནས་གོས་དང༌། བ་དན་དང༌། རྒྱལ་མཚན་གྱིས་བརྒྱན་
ལ་ཀུན་ཏུ་ཡུངས་ཀར་དཀར་པོ་གཏོར་རོ། །ཕྱག་རྒྱའི་དཀྱིལ་འཁོར་གྱི་ཕྱི་རོལ་གྱི་གནས་སུ་ཕྱོགས་བཞི་ཀུན་ཏུ་བྱ་བ་ནི། བ་ལང་གི་ལྕི་བ་ས་དང་བསྲེས་པས་ཤིན་ཏུ་ལེགས་

93-1-168b

པར་བྱུགས་པ་དང་ལྡན་པ་ལ་ཚོན་རྩིའི་ཕྱེ་མས་ཁ་ཁྱེར་གྱི་རྣམ་པ་དང༌། ཀུན་ནས་པདྨའི་ཕྲེང་བ་ཆེན་པོ་དང༌། མཚོན་ཆ་བྲིས་ལ་འདིའི་སྒོ་བཞི་ཡང་རྣམ་པར་འབྱེས་པར་
བྲིའོ༑ ༑ཇི་ལྟར་ཕྱག་རྒྱ་དང་མཐུན་པའི་རོ་སྣ་ཚོགས་ཀྱིས་གཏོར་མ་གཞག་པར་བྱ་སྟེ། ཕྱག་རྒྱ་རེ་རེ་ལ་ཡང་མཆོད་ཡོན་ཕུལ་ལ་དབྱིབ་མོ་དང༌། ཕྲུ་བ་དང༌། བུམ་པ་དང༌།
ཁམ་ཕོར་དང༌། རྫེའུ་གཏོར་མས་བཀང་ལ་གཞག་གོ །ཀུན་ཏུ་བུམ་པ་གང་བ་དང༌། །བདུག་སྤོས་ཀྱི་ནི་སྣོད་དག་དང༌། །མེ་ཏོག་འབྲས་བུ་སྣ་ཚོགས་དང༌། །གཏོར་མ་དཀར་
པོ་དག་གིས་བཀང༌། །མེ་ཏོག་རྣམ་པར་བཀྲམ་བྱས་ལ། །ཀུན་ཏུ་ཕྲེང་བས་གཞག་པར་བྱ། །ཕྲེང་བ་བཟང་པོ་བཞག་ནས་ཀྱང༌། །དེ་བཞིན་ཀུན་ཏུ་བདུག་སྤོས་དབུལ། །ཨ་ག་
རུ་དང་ཙནྡན་དང༌། དུ་རུ་ཀ་དང༌། ས་ལ་ཀི་དང༌། སྤྲི་ཀ་དང༌། གུ་གུལ་དང༌། སྲ་རྩི་པོག་དང༌། སྒྲོན་ཤིང་དང༌། གླ་རྩི་དང༌། ག་པུར་གྱི་བདུག་པ་འདི་དག་གིས་བདུགས་ལ།
གཏོར་མ་དང༌། མེ་ཏོག་དང༌། ལྷ་བཤོས་དབུལ་ལོ། །ཕྱག་རྒྱའི་དཀྱིལ་འཁོར་དུ་འཇུག་པས་དོན་ཡོད་པའི་རྒྱལ་པོ་དྲན་པར་བྱས་ཏེ་བསྐོར་ལ་ཕྱག་རྒྱའི་དཀྱིལ་འཁོར་ལ་
ཕྱག་བྱ་ཞིང་ཕྱག་རྒྱ་ཐམས་ཅད་ལ་མེ་ཏོག་བཀྲམ་ཞིང་མེ་ཏོག་གཏོར་རོ། །གང་ཕྱག་རྒྱའི་དེ་ཁོ་ན་ཉིད་གསང་བ་འདི་དང༌། ཕྱག་རྒྱའི་དཀྱིལ་འཁོར་འདི་སྒྲུབ་པ་གང་

93-1-169a

དགོས་པ་ལ་སྔར་དཀྱིལ་འཁོར་ཕྱག་རྒྱ་དང་བཅས་པ་ལ་མཆོག་ཏུ་མཛེས་པར་བྱས་ལ། ཕྱིས་ལས་ཐམས་ཅད་བྱའོ། །རིག་སྔགས་འཆང་བ་
གཙང་མ་ཡིས། །གཙང་མ་ཡི་ནི་གོས་བགོས་ལ། །ཇི་ལྟར་དཀྱིལ་འཁོར་ཆོ་ག་བཞིན། །དཀྱིལ་འཁོར་དུ་ནི་གཞུག་པར་བྱ། །ཇི་ལྟར་དཀྱིལ་འཁོར་ལ་བགོས་པ། །
དེ་བཞིན་དུ་ནི་ལས་བྱའོ། །ཕྱག་རྒྱའི་དཀྱིལ་འཁོར་བླ་མེད་པ། །དཀྱིལ་འཁོར་འདིར་ནི་ཞུགས་ཙམ་གྱིས། །ཐུབ་པ་སྣང་མཛད་ཀྱིས་གསུངས་པའི། །སྤྱི་ཡི་རིགས་ནི་
ཐམས་ཅད་དུ། །ཕྱག་རྒྱ་དཀྲིགས་དང་གཏམས་རྣམས་ཀྱིས། །དམ་ཚིག་ཀུན་ཏུ་ཤེས་པར་འགྱུར། །སྤྱི་རིགས་ཀུན་གྱི་ཆོ་ག་ཡིས། །དམ་ཚིག་རྗེས་ཞུགས་དེ་བཞིན་
ནོ༑ ༑དཀྱིལ་འཁོར་ཀུན་ཏུ་ཞུགས་པ་དང༌། །རྒྱལ་བས་ལུང་ནི་བསྟན་པར་འགྱུར། །ཀུན་གཟིགས་དེ་བཞིན་གཤེགས་པ་ཡིས། །ཕྱག་ནི་སྤྱི་བོར་འཇོག་པར་མཛད། །
ཆོས་ཀྱི་རོ་ནི་བདུད་རྩི་ཡི། །གཟི་བརྗིད་མོད་ལ་འཇུག་པར་འགྱུར། །རྣམ་སྣང་མཛད་གསུང་དཀྱིལ་འཁོར་དུ། །དོན་ཡོད་དངོས་གྲུབ་སྩོལ་བ་མཛད། །ཕྱག་རྒྱའི་དཀྱིལ་
འཁོར་གང་བཞུགས་པ། །ཀུན་ཏུ་སྤྱི་ཡི་རིགས་རྣམས་ཀྱི། །དོན་ཡོད་དངོས་གྲུབ་མཆོག་མྱུར་ཐོབ། །སངས་རྒྱས་བྱེ་བ་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་ཕྲག་

93-1-169b

དགུ་བཅུ་རྩ་དགུའི་དེ་བཞིན་གཤེགས་པའི་དྲུང་དུ་དགེ་བའི་རྩ་བ་བསྐྱེད་པར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར་ཏེ། ཡོན་ཏན་གྱི་ཕན་ཡོན་
འདི་དག་ནི། ཚེ་འདི་ཡིན་པར་ཁོང་དུ་ཆུད་པར་བྱའོ། །བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེས་པར་འགྱུར་རོ། །ཚེ་རབས་སུ་ཚེ་རབས་དྲན་ཞིང་འོད་
ཟེར་བྱེ་བ་འབར་བའི་ལུས་དང་ལྡན་ཞིང༌། ཚེ་བསྐལ་པ་བརྒྱ་སྟོང་དཔག་ཏུ་མེད་པར་འགྱུར་རོ། །ཡོན་ཏན་ཐམས་ཅད་དྲི་མ་མེད་པར་སྣང་བ་དོན་ཡོད་པའི་རྣམ་པར་འཕྲུལ་
པ་བསྟན་པ་བཀོད་པ་ཞེས་བྱ་བའི་ཏིང་ངེ་འཛིན་འཐོབ་སྟེ། གང་ཏིང་ངེ་འཛིན་ཐོབ་པས་སྒྱུ་མ་ཆེན་པོ་ལྟ་བུའི་རྣམ་པར་འཕྲུལ་པའི་རྫུ་འཕྲུལ་གྱི་ཆོ་འཕྲུལ་སྟོན་པར་བྱེད་དོ། །
དཀྱིལ་འཁོར་ཐམས་ཅད་ཀྱི་ལྷའི་སྤྱིའི་རིགས་དེ་བཞིན་གཤེགས་པའི་རིགས་ཀྱི་བྱིན་གྱི་རླབས་ཀྱིས་རྗེས་སུ་འཇུག་པར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་
ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། ལྟོ་འཕྱེ་ཆེན་པོ་དང༌། མི་དང་མི་མ་ཡིན་པ་ཐམས་ཅད་དབང་དུ་གྱུར་ནས་རྟག་ཏུ་རྗེས་སུ་འབྲང་བར་འགྱུར་རོ། །སངས་
རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་དཀྱིལ་འཁོར་རྣམས་འབྱོར་བ་གཟིགས་ནས་སྲུང་བ་དང༌། སྐྱོབ་པ་དང༌། སྦ་བ་མཛད་པར་འགྱུར་རོ། །སེམས་ཅན་

93-1-170a

ཐམས་ཅད་ཕྱི་བཞིན་འབྲང་ཞིང་མཆོད་པ་ཆེན་པོ་བྱེད་པར་འགྱུར་རོ། །རྒྱལ་པོ་བཙུན་མོ་དང༌། འཁོར་དང་བཅས་པ་རྣམས་ཀྱིས་མཆོད་པའི་འོས་
ཆེན་པོར་འགྱུར་རོ། །སེམས་ཅན་ཐམས་ཅད་གཅིག་ཏུ་བླ་མར་བྱེད་པར་འགྱུར་རོ། །ནད་ཐམས་ཅད་མེད་པར་འགྱུར་རོ། །སྒྲིབ་པ་ཐམས་ཅད་རྣམ་པར་དག་པར་འགྱུར་
རོ༑ ༑མཚན་མ་བྲི་བའི་ཕྱག་རྒྱའི་དཀྱིལ་འཁོར་གྱི་ཆོ་གའོ།།    །། དེ་ནས་སྦྱིན་སྲེག་གི་ཆོ་གའི་དཀྱིལ་འཁོར་བཤད་པར་བྱ་སྟེ། རིག་སྔགས་འཆང་བ་རྣམ་དག་
གི །འདི་ཉིད་སྒྲུབ་པ་བསྒྲུབ་པའི་ཕྱིར། །སྤྱི་ཡི་རིགས་རྣམས་ཐམས་ཅད་ཀྱི། །ཆོ་ག་ཞིབ་མོ་བླ་མེད་ཡིན། །གང་གིས་སྦྱིན་སྲེག་བྱས་ཙམ་གྱིས། །ཕྱོགས་ཀུན་རྣམ་པར་
གཟིགས་པ་ཡིན། །དེ་བཞིན་གཤེགས་ནས་བྱོན་འགྱུར་ཞིང༌། །བྱང་ཆུབ་སེམས་དཔའ་དགོངས་པར་འགྱུར། །རིགས་རྣམས་དངོས་གྲུབ་རྗེས་སྩོལ་ཅིང༌། །རྟག་ཏུ་
སྲུང་བ་མཛད་པར་འགྱུར། །མགོན་པོ་འཕགས་པ་སྤྱན་རས་གཟིགས། །ཐེ་ཚོམ་མེད་པར་མྱུར་དུ་བྱོན། །མགོན་པོ་འཁོར་བཅས་གནས་ཉིད་ན། །རང་གི་གཟུགས་སུ་
མཐོང་བར་འགྱུར། །འདོད་པ་ཐམས་ཅད་རྟག་ཏུ་སྩོལ། །རྟག་ཏུ་མཆོག་ནི་སྩོལ་བ་ཉིད། །ཉིན་དང་མཚན་དུ་རྟག་པར་ནི། །རྣམ་པར་གཟིགས་འགྱུར་ཐེ་ཚོམ་མེད། །

93-1-170b

དཀྱིལ་འཁོར་བཤད་པར་བྱ་སྟེ། དཀྱིལ་འཁོར་གྲུ་བཞི་ཤིན་ཏུ་མཛེས་པར་བྱ་བ་ནི། རྒྱ་ཆེན་པོ་ཀོ་ལའི་ཚད་ཙམ་ལ་ལེགས་པར་བྱུགས་པ། ཤིན་ཏུ་འཇམ་པ། ཤིན་ཏུ་
གསལ་བ། གྲུ་བཞི་སྒོ་བཞི་དང༌། ཐེམ་སྐས་བཞི་དང་ལྡན་པ། རྣམ་པར་འབྱེས་པ། མཆོག་ཏུ་མཛེས་པ། དབུས་ཀྱི་དཀྱིལ་འཁོར་གྱི་སྙིང་པོར་ཡང་བྱའོ། །མེ་ཡི་གནས་
ཀྱི་དཀྱིལ་འཁོར་ནི། །གྲུ་བཞི་ཉིད་ཀྱི་རྣམ་པ་ལ། །ཀུན་ནས་ཐེམ་སྐས་བཞི་དག་དང༌། །སྟེང་དུ་གྲ་ནི་བཞི་པ་བྱ། །རྟག་ཏུ་པདྨའི་སྙིང་པོ་དང༌། །སྙིང་པོ་རྒྱས་པའི་སྟེང་དུ་ཡང༌། །
ཀུན་ནས་འདབ་མ་མཛེས་པར་བྱ། །གྲ་བཞིར་པདྨའི་ཕྲེང་བ་བྱ། །དེ་བཞིན་དུ་གྲ་གཉིས་ཀར་རྡོ་རྗེ་པདྨ་དང་བཅས་པའོ། །གསུམ་པར་མདུང་རྩེ་གསུམ་པདྨ་དང་བཅས་པའོ། །
བཞི་པར་འཁོར་ལོ་པདྨ་དང་བཅས་པའོ། །ལྔ་པར་བུམ་པ་གང་བ་གཞག་གོ །སྣ་ཚོགས་ཚོན་གྱིས་རྣམ་མཛེས་པའི། །ཀུན་ནས་འདབ་མའི་མྱུ་གུ་བྱ། །རིན་ཆེན་སྣོད་ནི་
བཀང་བ་དང༌། །མེ་ཏོག་ཕྲེང་དང་ངང་པ་དང༌། །ཕྱེ་མ་པདྨར་བཅས་པ་དང༌། །དེ་བཞིན་མེ་ཏོག་རིགས་དག་ཉིད། །དེ་བཞིན་སྣ་ཚོགས་བརྒྱན་པ་འོ། །ནུབ་ཀྱི་གནས་དག་གྲ་
དག་ཏུ༑ ༑པདྨའི་འདབ་མ་ཨུཏྤལ་བཅས། །བུམ་པ་དུར་བས་བཀང་བ་བྲི། །རྩ་བའི་བུམ་པ་དབུ་མ་ལ། །འདིར་ནི་ཁ་ཁྱེར་ཐིག་ཀྱང་གདབ། །དེ་ནས་དཀྱིལ་འཁོར་མཛེས་བྱ་

93-1-171a

བ༑ ༑ཐིག་གིས་ཀུན་ནས་ཆ་མཉམ་ཞིང༌། །སྒོ་བཞི་མཛེས་པར་བྱ་བ་ནི། །ཚོན་སྣ་ལྔ་ཡི་སྐུད་པས་གདབ། །མེ་འབར་མདོག་ཅན་བྲི་བ་ནི། །ཀུན་ནས་
འབར་བའི་ཕྲེང་བ་ཅན། །གྲ་དང་གྲར་ནི་མེ་ལྷ་བྲི། །ལུས་ནི་མེ་མདོག་འབར་བ་དང༌། །ལག་ན་མེ་འབར་འཛིན་པ་དང༌། །མཚན་མ་སྣ་ཚོགས་གཞན་དག་ཀྱང༌། །ཆོ་ག་
བཞིན་དུ་བྲི་བར་བྱ། །དཀྱིལ་འཁོར་གྱི་ནི་ཆོ་ག་བཞིན། །བ་དན་མདའ་དང་སྣ་ལྔ་ཡི། །སྐུད་པས་བུམ་པ་གང་དཀྲིས་དང༌། །དེ་བཞིན་བདུག་སྤོས་སྣོད་དག་གིས། །ཀུན་
ནས་དཀྱིལ་འཁོར་བརྒྱན་པར་བྱ། །སྣ་ཚོགས་གཟུགས་ཅན་རྒྱ་ཆེ་ཡི། །སྣ་ཚོགས་རོ་ཡི་གཏོར་མ་གཞག །རྫེའུ་དང་ཁམ་ཕོར་རྣམ་གསུམ་གྱི། །དཀར་པོས་བཀང་བ་
གཞག་པར་བྱ། །རྫེའུ་དང་དབྱིབ་མོ་བུམ་པ་ནི། །གཏོར་མས་བཀང་པ་ཀུན་ཏུ་གཞག །འབྲས་བུ་རྣམ་པ་སྣ་ཚོགས་གཞག །ཀུན་ནས་མེ་ཏོག་དགྲམ་བྱ་ཞིང༌། །ཕྲེང་བ་
སྣ་ཚོགས་གཞག་པར་བྱ། །འབྲས་ཡོས་ཡུངས་ཀར་གཏོར་ནས་ནི། །ཀུན་ཏུ་མར་མེ་འབར་བ་དང༌། །སྣ་ཚོགས་དྲི་དང་དེ་བཞིན་དུ། །དྲི་ཡི་ཕྱེ་མ་ལྷ་བཤོས་དང༌། །དཀྱིལ་
འཁོར་ཀུན་ལ་གཞག་པར་བྱ། །དཀྱིལ་འཁོར་དག་ནི་ཐམས་ཅད་ལ། །བླུགས་གཟར་དུར་བ་རྟག་ཏུ་གཞག །ཤིང་ནི་ཨརྒ་ཤི་མི་དང༌། །ཡུངས་ཀར་འབྲས་ནི་སོ་བ་དང༌།།

93-1-171b

ཞུན་མར་དང་ནི་མར་དཀར་དང༌། །ཀུན་ཏུ་རུ་ཀ་ཙནྡན་དཀར། །སྦྱིན་སྲེག་ཆོ་གར་འདིར་བཞག་སྟེ། །དུས་གསུམ་རྟག་ཏུ་རིག་འཛིན་གྱིས། །སྦྱིན་སྲེག་བརྒྱ་རྩ་བརྒྱད་དུ་བྱ། །
རིག་པ་འཛིན་པ་གཙང་མ་ཡི། །གཙང་མ་ཡི་ནི་གོས་བགོས་ལ། །དཀར་གསུམ་གྱི་ནི་ཟས་བཟའ་ཞིང༌། །གཞན་ནི་བཟའ་དང་སྤྱད་མི་བྱ། །དཀྱིལ་འཁོར་གྱི་ནི་ནུབ་སྒོ་
ནས༑ ༑དཀྱིལ་འཁོར་ཤེས་པ་འཇུག་བྱ་ཞིང༌། །དརྦྷའི་སྟན་ལ་སྐྱིལ་ཀྲུང་དུ། །ཤར་ཕྱོགས་ཁ་བལྟས་འདུག་པར་བྱ། །བྱམས་པའི་སེམས་ལ་མཉམ་བཞག་སྟེ། །དོན་ཡོད་
རྒྱལ་པོ་དྲན་བྱ་ཞིང༌། །སྔ་དྲོའི་དུས་སུ་སྦྱིན་སྲེག་བྱ། །གུང་ལ་སློབ་མ་གཞུག་བྱ་ཞིང༌། །སྤྱི་ཡི་རིགས་ཀྱི་སྲེག་བླུགས་ནི། །ཕྱེ་མ་རེད་དུས་སུ་བྱ་བའོ། །གང་ཞིག་དཀྱིལ་
འཁོར་དུ་ཞུགས་ལ། །སྦྱིན་སྲེག་དཀྱིལ་འཁོར་དེ་ཉིད་དང༌། །གྲུབ་པ་ཀུན་ཏུ་ཆོ་ག་ཡི། །བདག་ཉིད་དབང་བསྐུར་མེ་ཀུན་གྱིས། །སྦྱིན་སྲེག་བྱེད་པའི་མཆོག་ཏུ་གསུངས། །ཀུན་
ཏུ་གནས་ནི་ཐམས་ཅད་ན། །རྒྱས་པ་གནས་མཆོག་རྭ་གཅིག་དང༌། །ག་ར་གེ་དེ་བཞིན་ཕུར་བུ་དང༌། །མདུན་ན་འདོན་པ་མེ་ལྷ་ནི། །སྦྱིན་སྲེག་བྱེད་པ་འཇིག་རྟེན་པ།།
མཚུངས་ཞེས་སྟོན་པས་ལུང་བསྟན་ཏོ། །འཇིག་རྟེན་འདས་པའི་ལས་སྒྲུབ་པ། །རིག་འཛིན་དབང་པོ་ཆེན་པོ་དང༌། །ཕྱག་ན་རྡོ་རྗེ་ཚངས་པ་དང༌། །ཁྱབ་འཇུག་དབང་ཕྱུག་

93-1-172a

ཆེན་པོ་དང༌། །མཉམ་པ་པས་ཀྱང་ལྷག་པ་ཉིད། །མེ་ཡི་སྦྱིན་སྲེག་བྱེད་པ་ལ། །དེ་བཞིན་གཤེགས་ཀུན་བྱིན་གྱིས་རློབ། །གལ་ཏེ་ཞག་བདུན་
དུས་གསུམ་དུ། །དེ་ལ་སོགས་པའི་ལས་རྣམས་ནི། །མེ་ལ་སྦྱིན་སྲེག་བྱེད་པ་ལ། །མོད་ལ་མངོན་ཤེས་ལྔ་ཐོབ་ཅེས། །དེ་སྐད་འཇིག་རྟེན་འདྲེན་པ་གསུང༌། །ལས་ནི་
བྱས་ནས་དེ་ནས་ནི། །སྦྱིན་སྲེག་ལས་ནི་བརྩམ་པར་བྱ། །སྲེག་བླུགས་སྦྱིན་སྲེག་བྱས་ཙམ་གྱིས། །ལས་རྣམས་ཐམས་ཅད་འགྲུབ་པར་འགྱུར། །ལྷ་རྣམས་རྟག་ཏུ་
འོང་འགྱུར་ཞིང༌། །དེ་བཞིན་གཤེགས་ཀུན་དགྱེས་པར་འགྱུར། །བྱང་ཆུབ་སེམས་དཔའ་བྱོན་ནས་ནི། །མོད་ལ་མཐོང་བའི་སྦྱིན་པར་མཛོད། །སྡིག་པ་ཐམས་ཅད་སྲེག་
པར་འགྱུར། །ཤིན་ཏུ་མི་བཟད་སྔོན་གྱི་ལས། །སྲེག་བླུགས་ཙམ་གྱི་མོད་ལ་སྲེག །འབར་བའི་མེ་ཡིས་ཕྱེ་ལེབ་བཞིན། །དེ་ལ་སོགས་པའི་སྡིག་པ་ནི། །སྲེག་འགྱུར་
འདིར་ནི་ཐེ་ཚོམ་མེད། །སྡང་བའི་ཕྱིར་ནི་རྒོལ་ཉིད་དང༌། །མི་བཟད་ཕས་ཀྱི་དགྲ་རྣམས་དང༌། །ཕ་རོལ་དཔུང་གིས་འཇིགས་པ་ཉིད། །དེ་བཞིན་དུ་ཡང་རྒྱལ་པོའི་དཔུང༌།།
དེ་ཀུན་སྦྱིན་སྲེག་བྱས་ཙམ་གྱིས། །མི་སྣང་བར་འགྱུར་ཐེ་ཚོམ་མེད། །དེ་བཞིན་མི་ངས་གཅོད་ཀུན་དང༌། །ནད་ཀུན་རབ་ཏུ་ཞི་བར་འགྱུར། །མུ་གེའི་དགོན་པའི་འཇིགས་

93-1-172b

ཉིད་ཀྱང༌། །སྦྱིན་སྲེག་བྱས་པ་ཙམ་གྱིས་འཇིག །གནོད་སྦྱིན་སྲིན་པོ་འབྱུང་པོ་དང༌། །དེ་བཞིན་གཤེགས་དང་ལོག་འདྲེན་དང༌། །ཤ་ཟ་བརྗེད་བྱེད་ཡི་དྭགས་དང༌། །དེ་བཞིན་
རྣམ་པ་སྣ་ཚོགས་གདོན། །འདི་ཀུན་སྦྱིན་སྲེག་བྱས་ཙམ་གྱིས། །འཇིག་པར་འགྱུར་བར་ཐེ་ཚོམ་མེད། །རྟག་ཏུ་འཇིགས་མེད་ལོ་ལེགས་ཤིང༌། །གླིང་དང་བདེ་བར་འགྱུར་བ་ཡིན།།
རྟག་ཏུ་སེམས་ཅན་ཐམས་ཅད་ནི། །ཀུན་ཏུ་རྒྱལ་བར་འགྱུར་བ་ཡིན། །རྒྱལ་པོ་དཔུང་དང་བཅས་པ་ཉིད། །བཙུན་མོར་བཅས་པ་ཉིད་ཀྱང་ནི། །རྟག་པར་ཀུན་ཏུ་གསལ་བར་ནི།།
མི་འཇིགས་སྦྱིན་པར་ཐེ་ཚོམ་མེད། །རྟག་ཏུ་ནད་མེད་འགྱུར་བ་དང༌། །དགའ་ཞིང་ཡིད་ནི་བདེ་བ་དང༌། །ལུས་ཅན་དག་ནི་ཐམས་ཅད་ལ། །རྟག་ཏུ་དགའ་བར་བྱེད་ཅིང་གནས། །
རྟག་ཏུ་མེ་ཡི་ལྷ་ཉིད་ནི། །རྒྱུན་དུ་མཐོང་བར་འདོད་པ་ཡིས། །མེ་ལ་སྦྱིན་སྲེག་བྱས་ཙམ་གྱིས། །མེ་ལྷ་ཉིད་ནི་བཞུགས་གྱུར་ཏེ། །རྟག་ཏུ་ལས་ནི་ཐམས་ཅད་མཛད། །རྒྱུན་དུ་ཕྱི་
བཞིན་འབྲང་བར་འགྱུར། །ལྷ་ནི་རྟག་ཏུ་འོང་འགྱུར་ཞིང༌། །ཐམས་ཅད་དུ་ནི་མཐོང་བ་སྟེར། །རྒྱུ་སྐར་ཟླ་བ་ཉི་མ་དང༌། །གཤིན་རྗེ་དང་ནི་ཆུ་ལྷ་དང༌། །རྒྱལ་པོ་ཆེན་པོ་བཞི་པོ་
དག །དཔུང་བཅས་བཞོན་པར་བཅས་པ་ཡང༌། །ཉིན་དང་མཚན་དུ་རྟག་པར་ནི། །རྗེས་འབྲང་སྲུང་འགྱུར་ཐེ་ཚོམ་མེད། །ཅི་སྟེ་རིག་སྔགས་འཆང་དོན་ཡོད་པའི་རྒྱལ་པོའི་

93-1-173a

སྙིང་པོ་སྒྲུབ་པར་འདོད་ན། རིག་སྔགས་འཆང་གཙང་མ་དེས་ཤིན་ཏུ་ཁྲུས་བྱས་ལ་གོས་གཙང་མ་བགོ་བར་བྱ། ཉིན་ཞག་གཅིག་སྨྱུང་བ་བྱ་
ཞིང༌། ཤིང་ཨརྒའི་ཡམ་ཤིང་སྲེག་གི་མེ་སྦར་ལ་པདྨ་དང༌། ཞུན་མར་དང༌། འབྲས་སོ་བའི་སྦྱིན་སྲེག་བརྒྱད་བརྒྱ་བྱས་ནས་སྲེག་བླུགས་ལན་གཅིག་བྱས་པས།
མཚམས་མེད་པ་ལྔ་བྱེད་པ་ཡང་འགྲུབ་པར་འགྱུར་ཏེ། འདི་ལ་ཐེ་ཚོམ་དང༌། ཡིད་གཉིས་བསྐྱེད་པར་མི་བྱའོ། །དེ་བཞིན་གཤེགས་པ་ཐམས་ཅད་ཀྱི་སྤྱིའི་རིགས་ཀྱི་
དངོས་གྲུབ་འདོད་ན། རིག་སྔགས་འཆང་དེས་བྱང་ཆུབ་ཀྱི་ཤིང་གི་མེ་སྦར་ལ་རིགས་སྤྱིར་པདྨ་དང༌། ཨུཏྤལ་སྔོན་པོ་དང༌། ཡུངས་ཀར་དཀར་པོ་དང་ཞུན་མར་བསྲེས་
པའི་སྦྱིན་སྲེག་བརྒྱད་བརྒྱ་བྱས་ན། དེ་བཞིན་གཤེགས་པ་ཐམས་ཅད་ཀྱི་སྤྱིའི་རིགས་ཀྱི་དངོས་གྲུབ་འཐོབ་སྟེ། ཐམས་ཅད་ཆོ་ག་ཆེན་པོ་ཞིབ་མོ་དང༌། སྦྱིན་སྲེག་ཆེན་
པོའི་ཆོ་གར་འགྱུར་རོ། །དེ་ནས་ཕ་རོལ་གྱི་དམག་ཚོགས་གཞོམ་པར་འདོད་ན། རིག་སྔགས་འཆང་གཙང་མ་དེས་ཤིན་ཏུ་ཁྲུས་བྱས་ལ་གོས་གཙང་མ་བགོས། སེང་
ལྡེང་གི་མེ་སྦར་ལ། ཞོ་དང༌། ཞུན་མར་དང༌། ཡུངས་ཀར་དང༌། གུ་གུལ་གྱི་སྲེག་བླུགས་ཀྱིས་སྦྱིན་སྲེག་བརྒྱད་སྟོང་བྱས་ན། དཔག་ཚད་སྟོང་ཚུན་ཆད་ཀྱི་ཕ་རོལ་གྱི་

93-1-173b

དམག་ཚོགས་བཅིང་བ་བྱས་པར་འགྱུར་རོ། །ཕ་རོལ་གྱི་དམག་ཚོགས་དང༌། དགྲ་གཞོམ་པར་འདོད་པ་དང༌། དཔུང་གཞིག་པར་འདོད་ན། དེ་ནས་རིག་སྔགས་འཆང་གིས་
ཤིང་ཀར་བ་ཀའི་མེ་སྦར་ལ། སྦྲུལ་གྱི་པགས་པ་བརྗེས་པ་དང༌། སྐེ་ཙེའི་ས་བོན་དང༌། ལན་ཚྭ་འབྲས་སཱ་ལུ་དང་བསྲེས་པ་ཡུངས་ཀར་མར་དང་སྦྱར་བའི་སྦྱིན་སྲེག་བྱས་ན་
དཔག་ཚད་སྟོང་ཚུན་ཆད་ཀྱི་ཕ་རོལ་གྱི་དམག་ཚོགས་དང༌། དགྲ་ལ་གནམ་ལྕགས་ཆེན་པོ་དང༌། རླུང་གྲང་མོ་འབབ་པས་ཕོངས་པ་དང༌། ཡིད་མི་བདེ་བ་སྐྱེ་བར་འགྱུར།
དགྲ་ཐམས་ཅད་རྣམ་པར་འཇིག་པར་འགྱུར་རོ། །ཀླུས་ཆར་འབེབས་པར་འདོད་ན། རིག་སྔགས་འཆང་དེས་ཉིན་ཞག་གཅིག་སྨྱུང་བ་བྱས་ལ། ཤིན་ཏུ་ཁྲུས་བྱས་པ་
གཙང་མས་དྲི་སྣ་ཚོགས་དང༌། མེ་ཏོག་ཕྲེང་བ་དང༌། ཡུངས་ཀར་དང༌། ཤ་ཏ་པུས་པ་ཞུན་མར་དང་སྦྱར་བའི་སྦྱིན་སྲེག་མཚན་གཅིག་ལ་དུས་གསུམ་དུ་བྱས་ན། ཀླུའི་
རྒྱལ་པོས་ཆར་གྱི་རྒྱུན་ཆེན་པོ་འབེབས་ཏེ། འཛམ་བུའི་གླིང་མཐའ་དག་ཏུ་ཞག་བདུན་གྱི་བར་དུ་ཆར་འབབ་པར་འགྱུར་རོ། །ཆར་དེ་ཉིད་ཧ་ཅང་ཆེས་ན། ཐལ་བ་ནམ་
མཁའ་ལ་གཏོར་ན། ཧ་ཅང་ཆེས་པ་འཆད་པར་འགྱུར་རོ། །ཡང་མེ་ལྷ་འོང་བར་འདོད་ཅིང་རང་གི་གཟུགས་སུ་མཐོང་བར་འདོད་ན། རིག་སྔགས་འཆང་གཙང་མ་དེས་

93-1-174a

གོས་གཙང་མ་བགོས་ལ་ཉིན་ཞག་གཅིག་གནས་པར་གྱུར་པས་ཤིང་སྣ་མའི་མེ་སྦར་ལ་འབྲས་སོ་བ་དང༌། ཞུན་མར་དང༌། བུ་རམ་ཤ་ཁར་དང་
བཅས་པ་དང༌། ཚ་བ་གསུམ་དང༌། སྣ་མའི་མེ་ཏོག་བསྲེས་པ་བརྒྱད་སྟོང་སྦྱིན་སྲེག་བྱའོ། །བརྒྱད་སྟོང་ཚང་བ་དང༌། མེ་ལྷ་མེའི་ནང་ནས་ལུས་ཕྱེད་ཕྱུང་སྟེ་འདུག་ནས་
རིག་སྔགས་འཆང་ལ་ཅི་བགྱི་བཀའ་སྩོལ་ཅིག་ཅེས་ཟེར་ཞིང༌། ཇི་ལྟར་རིག་སྔགས་འཆང་གི་ཆོ་གའི་དོན་དུ་འགྱུར་བ་དེ་བཞིན་དུ་སྨྲའོ། །ཐམས་ཅད་སྦྱིན་པ་ཞེས་བྱ་
བ༑ མཆོག་ཐམས་ཅད་སྦྱིན་པ་ཞེས་བྱ་བ། བདུད་རྩི་འབར་བ་ཞེས་བྱ་བའི་མེའི་ཁ། ཁའི་མཆོག་སྦྱིན་པར་བྱེད་དོ། །གང་བདུད་རྩི་འབར་བའི་མེའི་ཁ་ཐོབ་པས་གང་དུ་
དབུགས་ཕྱུང་བ་དང༌། རྡུབས་པ་དེར་མེ་འབར་བ་འབྱུང་བར་འགྱུར་རོ། །གང་དུ་ཕུ་ཞེས་བྱས་པ་དེར་མེ་འབྱུང་བར་འགྱུར་རོ། །མུན་ནག་ཏུ་དབུགས་ཕྱུང་ན། མེ་འབར་
བ་སྣང་བར་འགྱུར་རོ། །ཙནྡན་དཀར་པོའི་སྦྱིན་སྲེག་སྟོང་རྩ་བརྒྱད་བྱས་པས་འཕགས་པ་སྤྱན་རས་གཟིགས་དབང་ཕྱུག་ཉིད་ཀྱི་གཟུགས་སྟོན་པར་མཛད་དོ། །ས་བོན་
བདུན་གྱི་སྦྱིན་སྲེག་གིས་ནད་ཐམས་ཅད་ཞི་བར་བྱེད་དོ། །འབྲས་སོ་བའི་སྦྱིན་སྲེག་གིས་ནི། རྒྱལ་པོ་དབང་དུ་བྱེད་དོ། །ཕུབ་མ་དང་ལན་ཚྭའི་སྦྱིན་སྲེག་གིས་ནི། ཞེ་

93-1-174b

འགྲས་པར་བྱེད་དོ། །འབྲས་ཡོས་དང་ཡུངས་ཀར་གྱི་སྦྱིན་སྲེག་གིས་ནི། སེམས་ཅན་ཐམས་ཅད་དབང་དུ་བྱེད་དོ། །ཡུངས་ཀར་དང༌། གུ་གུལ་དང༌། ཞུན་མར་གྱི་སྦྱིན་སྲེག་
གིས་ནི། གནོད་སྦྱིན་འགུགས་སོ། །ཀཱ་ར་བཱི་རའི་མེ་ཏོག་དང༌། གུ་གུལ་ཞུན་མར་དང་སྦྱར་བའི་སྦྱིན་སྲེག་གིས་ནི། སྲིན་མོ་འགུགས་སོ། །དེ་བཞིན་དུ་འདིར་ལས་ཐམས་
ཅད་བྱེད་དོ། །སྦྱིན་སྲེག་གི་དཀྱིལ་འཁོར་གྱི་ཆོ་གའོ།།    །།རི་མོའི་དཀྱིལ་འཁོར་གྱི་སྒྲུབ་པའི་ཆོ་ག་བཤད་པར་བྱ་སྟེ། ཀུན་ཏུ་ཐུན་མོང་སྒྲུབ་པའི་མཆོག །དགེ་བའི་
ལས་ཀུན་བྱེད་པ་སྟེ། །སངས་རྒྱས་ཐམས་ཅད་མཐོང་འགྱུར་ཞིང༌། །བླ་མེད་བསོད་ནམས་ཆེན་པོ་གསོག །དོན་ཡོད་རྒྱལ་པོ་དེ་ཉིད་ནི། །རྣམ་པ་སྣ་ཚོགས་གཟུགས་དག་ཏུ།།
འཇིག་རྟེན་འདྲེན་པ་སྣང་བར་བྱ། །མཐུ་དང་དངོས་གྲུབ་སྣ་ཚོགས་པའི། །འཇིག་རྟེན་པ་ཡི་གཟུགས་བྱ་བ། །གྲུབ་པ་སྣ་ཚོགས་བྱེད་པའི་གནས། །སོ་སོའི་གཟུགས་སུ་བྱ་བ་ནི། །
རས་སམ་ཡང་ན་དར་དག་ལ། །འཇིགས་པ་མེད་པས་གཟུགས་བྱའོ། །དོན་ཡོད་པ་ཡི་རྒྱལ་པོ་ནི། །ཁྲུ་གང་ཙམ་གྱི་ཚད་དམ་ཡང་ན་ཚད་ཤིན་ཏུ་རྣམ་པར་འབྱེད་པདྨའི་མདོག་
ལྟ་བུ་ཕྱག་བརྒྱད་པ། དབུ་གསུམ་པ། དེ་བཞིན་དུ་སྤྱན་གསུམ་པ་ཞི་བའི་ཞལ་དུ་བྲི་བར་བྱ་སྟེ། དེ་བཞིན་དུ་ཞགས་པ་འཛིན་པ་དང༌། པདྨ་འཛིན་པ་དང༌། མདུང་རྩེ་

93-1-175a

གསུམ་པ་དང༌། རིལ་བ་སྤྱི་བླུགས་འཛིན་པ་དང༌། ཡིད་བཞིན་གྱི་ནོར་བུ་དང༌། བེ་ཙོན་དང༌། དབུགས་འབྱིན་པ་དང༌། བགྲང་ཕྲེང་དང༌། མེ་ཏོག་
ཐུམ་པོ་འཛིན་པར་བྱའོ། །གཡོན་དུ་ནི། དཀར་མོའོ། །གཡས་སུ་འཕགས་མ་སྒྲོལ་མ་ཐལ་མོ་སྦྱར་ལ་དབུ་ཡིད་ཙམ་འདུད་པ། རྒྱན་ཐམས་ཅད་ཀྱིས་བརྒྱན་པའོ། །འཕགས་
པ་སྤྱན་རས་གཟིགས་དབང་ཕྱུག་ནི། རལ་བའི་ཐོར་ཚུགས་ཅན། དབུ་རྒྱན་འོད་དཔག་མེད་ཀྱིས་བརྒྱན་པ། གཡས་ཕྱོགས་ཀྱི་དབུ་ཟླ་བ་ཚེས་པས་བརྒྱན་པ། རི་དྭགས་ཀྱི་
པགས་པ་མནབས་པ། མཆོད་ཕྱིར་ཐོགས་པ། རྒྱན་ཐམས་ཅད་ཀྱིས་བརྒྱན་པ། འོད་འདོམ་གང་དང་ལྡན་པའོ། །ནང་རིམ་དུ་པདྨའི་ཕྲེང་བའོ། །རིམ་པ་གཉིས་པར་རྡོ་རྗེ་
ཕྲེང་བ་ལྕགས་ཀྱུ་དང་བཅས་པར་བྱའོ། །རིམ་པ་གསུམ་པར་ནོར་བུ་རིན་པོ་ཆེའི་ཕྲེང་བ་དང༌། རིན་པོ་ཆེ་སྣ་ཚོགས་མཛེས་པའོ། །རིམ་པ་བཞི་པར་མདུང་རྩེ་གསུམ་པའི་ཕྲེང་
བའོ༑ ༑རིམ་པ་ལྔ་པར་ཀུན་ནས་འབར་བའི་ཕྲེང་བའོ། །སྟེང་དང་གཡས་ཕྱོགས་ཀྱི་གནས་སུ་དབང་པོ་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་མེ་ཏོག་
སྣ་ཚོགས་ཐོགས་པར་བྱའོ། །གཡོན་དུ་གཞོན་ནུ་དང༌། གཤིན་རྗེ་དང༌། ཆུ་ལྷ་དང༌། ལུས་ངན་དང༌། དབང་ཕྱུག་དང༌། ལྷའི་བུ་རྣམས་བྱ་བ་ནི། མེ་ཏོག་སྣ་ཚོགས་

93-1-175b

ཐོགས་པར་བྱའོ། །ལྷ་མོ་སྒྲོལ་མའི་རྒྱབ་ཏུ་ཁྲོ་བོའི་རྒྱལ་པོ་དོན་ཡོད་པའི་ཞགས་པ་བྱ་བ་ནི། ཁྲོས་པ། གཏུམ་པའི་གཟུགས་འཆང་བ། ཕྱག་བཞི་པ། འབར་བའི་ནང་དུ་
བཞུགས་པ། སྐུ་རྒྱན་ཐམས་ཅད་ཀྱིས་བརྒྱན་པ། རལ་པ་འཆང་བ། འོད་དཔག་མེད་ཀྱི་དབུ་རྒྱན་ཅན། སྤྱན་གསུམ་པ། གཡས་པ་ཟླ་བས་བརྒྱན་ཅིང་རལ་གྲི་འཛིན་པ་
དང༌། ཞགས་པ་འཛིན་པ་དང༌། མདུང་རྩེ་གསུམ་པ་འཛིན་པ་དང༌། དགྲ་སྟ་འཛིན་པར་བྱའོ། །དཀར་མོའི་རྒྱབ་ཏུ་རིག་སྔགས་ཀྱི་རྒྱལ་པོ་དབུ་གསུམ་པ་བྱ་བ་ནི། ཞི་བའི་ཞལ་
རས་ཅན། རྒྱན་ཐམས་ཅད་ཀྱིས་བརྒྱན་པ། དབུ་རྒྱན་རྒྱལ་བ་འོད་དཔག་མེད་ཅན་ཐོགས་པ། པདྨ་འཛིན་པ། ནོར་བུ་རིན་པོ་ཆེ་འཛིན་པར་བྱའོ། །འོག་ཏུ་ཕོ་ཉ་མོ་དང༌། དབྱངས་
ཅན་དང༌། དུང་ཅན་མ་དང༌། དཔལ་མོ་དང༌། གནས་མོ་དང༌། དཔེ་མེད་མ་དང༌། རལ་པ་གཅིག་མ་དང༌། ཕོ་ཉ་མོ་ཞི་བ་དང༌། ལོ་ཏོག་གི་ལྷ་དང༌། སའི་ལྷ་དང༌། རྒྱལ་པོ་ཆེན་
པོ་བཞི་བྱའོ། །སྟེང་དང་གཡས་གཡོན་དུ་སངས་རྒྱས་ཀྱི་སྐུ་གཟུགས་སྐྱིལ་མོ་ཀྲུང་བཅས་པ་སོར་བཞི་བའི་ཚད་ཙམ་བྱའོ། །ཉི་མ་དང་ཟླ་བའི་ལྷ་རྒྱུ་སྐར་དང་བཅས་པ་བྱའོ། །རི་མོའི་
གཟུགས་ཀྱི་ཕྱི་རོལ་གྱི་རིམ་པ་ཀུན་ཏུ་ཕྱག་རྒྱ་དང༌། ཕྱག་མཚན་སྣ་ཚོགས་རྫོགས་པར་བྲིའོ། །ཀླུ་བརྒྱད་བྱ་ཞིང་ཀུན་ནས་འབར་བ་དང་བཅས་པར་བྱའོ། །རིག་སྔགས་དངོས་

93-1-176a

གྲུབ་བླ་མེད་པའི། །རི་མོའི་ཆོ་གའི་གནས་འདི་ནི། །སྡིག་པ་ཐམས་ཅད་མོད་ལ་སེལ། །མཚམས་མེད་ལྔ་པོ་སྦྱོང་བར་བྱེད། །ཕྱག་རྒྱ་དང༌། དཀྱིལ་འཁོར་
དང་བཅས་པའི་རི་མོའི་གཟུགས་གྲུབ་པ་འདི་ནི། སྤྱིའི་རིགས་ཐམས་ཅད་དུ་འཇུག་པ་སྟོན་པ་ཡིན་ནོ། །ཕྱིའི་རིགས་ཐམས་ཅད་ཀྱི་དེ་ཁོ་ན་ཉིད་ཀྱི་རི་མོའི་དཀྱིལ་འཁོར་
འདི་ནི༑ དུས་གསུམ་དུ་གཤེགས་པའི་སངས་རྒྱས་དང༌། དེ་བཞིན་དུ་བྱང་ཆུབ་སེམས་དཔས་ཀྱང་བྱིན་གྱིས་བརླབས་པའོ། །དོན་ཡོད་པའི་བྱིན་གྱིས་བརླབས་ཀྱི་རི་མོ་
འདི་ནི༑ ཐུབ་པ་རྣམ་པར་སྣང་མཛད་ཀྱིས་བྱིན་གྱིས་བརླབས་པ་སྟེ། དོན་ཡོད་པའི་ཞགས་པའི་དེ་ཁོ་ན་ཉིད་སྙིང་པོར་གྱུར་པ་དེ་ཁོ་ན་ཉིད་གསང་བ་འདི་མཐོང་བ་ཙམ་གྱིས་
རྣམ་པར་ཐར་པ་འཐོབ་ཅིང་ལུང་བསྟན་པར་འགྱུར་རོ། །མཐོང་བ་ཙམ་གྱིས་ཆོ་ག་ཞིབ་མོ་བླ་ན་མེད་པ་ཐམས་ཅད་འགྲུབ་བོ། །རྣམ་པར་སྣང་མཛད་འཁོར་གྱི་དཀྱིལ་
འཁོར་ཆེན་པོ་དང་ལྡན་པར་སྣང་བ་བྱེད་པ་གངྒཱའི་ཀླུང་གི་བྱེ་མ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུ་མངོན་སུམ་དུ་མཐོང་བར་འགྱུར་རོ། །དཀྱིལ་འཁོར་ཆེན་
པོ་འཁོར་བཅས་ཀྱི། །རིག་སྔགས་ཆོ་ག་བླ་མེད་པ། །སྤྱི་རིགས་ཡང་དག་འབྱུང་བ་ནི། །ཐུབ་པ་རྣམ་སྣང་མཛད་ཀྱིས་བསྟན། །དེ་བཞིན་གཤེགས་རིགས་གྲུབ་པ་དང༌།།

93-1-176b

གང་ཡང་པདྨའི་རིགས་དེ་བཞིན། །ནོར་རིགས་དེ་ཉིད་འབྱུང་བ་དང༌། །རྡོ་རྗེའི་རིགས་གང་བླ་མེད་པ། །སྤྱི་རིགས་འདི་ཉིད་མཐོང་བ་ནི། །རི་མོ་མཐོང་བའི་ཁྱད་པར་ཡིན། །ཕྱིར་ཡང་ངན་
འགྲོར་མི་འགྲོ་ཞིང༌། །དམྱལ་བ་ངན་འགྲོའི་སྒོ་བཅད་དེ། །མཐོ་རིགས་ཀྱི་ནི་སྒོ་ཡང་ཕྱེ། །བླ་ན་མེད་པ་སྟོན་པ་ཡི། །ཕྱག་རྒྱའི་རི་མོའི་དཀྱིལ་འཁོར་འདི། །བསོད་ནམས་བླ་ན་མེད་
པ་ཡིན༑ ༑ཅི་སྟེ་དོན་ཡོད་པའི་འཇིག་རྟེན་དབང་ཕྱུག་གི་གཟུགས་མཐོང་བར་འདོད་ན། རིག་སྔགས་འཆང་དེས་ཙནྡན་དཀར་པོ་ལས་འཕགས་པ་སྤྱན་རས་གཟིགས་དབང་
ཕྱུག་དོན་ཡོད་པའི་ཞགས་པ་སོར་བརྒྱད་ཀྱི་ཚད་ཙམ་ལ། གནད་ཀྱིས་གནས་ཀྱི་ཆའི་སོ་ཚད་ཤིན་ཏུ་རྣམ་པར་མཛེས་པ། དབུ་དང༌། མགུལ་དང༌། རྐེད་པ་དང༌། པུས་མོ་དང༌།
ཡན་ལག་དང༌། ཞབས་ཀྱི་ཚིགས་དང༌། ཕྱག་སོར་དང༌། ཕྱག་སོར་གྱི་ཚིགས་དང༌། སེན་མོ་ཐམས་ཅད་ཀྱི་ཆའི་མཉམ་ཞིང་མཛེས་པ་དང༌། རལ་པ་དང༌། སེན་མོ་ཚད་ཤིན་
ཏུ་མཛེས་ཤིང་ཅོད་པན་གྱི་རྒྱལ་བའི་གཡས་ཕྱོགས་ན་ཟླ་གམ་ཞི་བའི་གཟུགས་ཅན་སྤྱན་གསུམ་ཕྱག་བཞི་ཤིན་ཏུ་མཛེས་པ་དང༌། དབུ་སྐྲ་ཤིན་ཏུ་མཛེས་པ། རྒྱན་
ཐམས་ཅད་ཀྱིས་བརྒྱན་པའི་གཟུགས་དང་ལྡན་པ། ཞགས་པ་འཛིན་པ། གཡོན་པ་འོད་དཔག་ཅན་ཕྱག་ན་པདྨ་བསྣམས་པ། ཕྱག་གཡས་པ་མདུང་རྩེ་གསུམ་པ་དང༌།

93-1-177a

དབུགས་འབྱིན་ཅིང་རྟག་ཏུ་མཆོག་སྦྱིན་པར་མཛད་པ། པདྨའི་གདན་ལ་བཞུགས་པར་བྱའོ། །སྒྲོལ་མ་དང༌། དཀར་མོ་ཡང་འོད་འདོམ་གང་དང་
བཅས་པར་དགོད་དོ། །མགོན་པོ་ཤིན་ཏུ་མཛེས་པ། ནོར་བུ་དང༌། མུ་ཏིག་གི་རྒྱན་གྱི་མཚམས་སུ་གསེར་གྱི་རྒྱན་གྱིས་གཡོགས་པའི་ཅོད་པན་ནམ། ཡང་ན་སྤྱི་གཙུག་
ཏུ་རིང་བསྲེལ་བཞག་པར་བྱས་ལ། ཙནྡན་དཀར་པོའི་དཀྱིལ་འཁོར་བྱ་ཞིང་གུར་གུམ་དང༌། གླ་རྩི་དང༌། ག་བུར་གྱིས་མཆོད་ལ་དཀྱིལ་འཁོར་གྱི་སྙིང་པོ་འདིའི་དབུས་སུ་
པདྨ་གེ་སར་དང་བཅས་པའི་འདབ་མ་སུམ་ཅུ་རྩ་གཉིས་པ་བྲིས་ལ་དེའི་དབུས་སུ་འཇིགས་པ་མེད་པས་འཇིག་རྟེན་དབང་ཕྱུག་དར་གྱི་ཅོན་པན་གྱིས་བཅིངས་པ་བཞག་
ལ༑ ཨ་ག་རུ་དང༌། ཙནྡན་གྱི་བདུག་པ་དབུལ་ཞིང་མེ་ཏོག་དགྲམ་པར་བྱ། མེ་ཏོག་གི་ཕྲེང་བས་མཆོད་པར་བྱའོ། །རིག་སྔགས་འཆང་གཙང་མར་གྱུར་པ་ཤིན་ཏུ་ཁྲུས་བྱས་
པ་གོས་གཙང་མ་བགོས་པས་སྨྱུང་བ་བྱས་ལ་མགོན་པོ་འཇིག་རྟེན་དབང་ཕྱུག་མངོན་དུ་ཕྱོགས་པར་སྐྱིལ་མོ་ཀྲུང་བཅས་ཏེ་འདུག་ལ་མཆོད་ཡོན་དང༌། ལྷ་བཤོས་ཕུལ་
ལ་བྱམས་པའི་སེམས་ལ་མཉམ་པར་བཞག་སྟེ་སངས་རྒྱས་རྗེས་སུ་དྲན་པ་བསྒོམ་མོ། །སེམས་ཅན་ཐམས་ཅད་ལ་བརྩེ་བར་གྱུར་པའི་ཏིང་ངེ་འཛིན་ཡང་བསྒོམ་ཞིང༌།

93-1-177b

གཏམ་གཞན་མི་སྨྲ་བར་ཤིན་ཏུ་ཡོངས་སུ་སྦྱར་བ་ལེགས་པར་སྤྱོད་ཅིང༌། གཞན་འཇིགས་པ་མེད་པས་བདག་སྲུང་བ་དང༌། ཕྱོགས་བཅིང་བ་དང༌། དཀྱིལ་འཁོར་བཅིང་བ་བསྲུང་
བ་དང་བཅས་པ་ཡང་བྱས་ལ་བཟླས་བརྗོད་དེ་ཉིད་སྟོང་རྩ་བརྒྱད་དང༌། ཕྱག་རྒྱ་ཡང་སྟོང་རྩ་བརྒྱད་བརྩམས་ན། འཕགས་པ་སྤྱན་རས་གཟིགས་དབང་ཕྱུག་འབར་ཞིང་གཡོ་བ་དང༌།
བདག་ཀྱང་འབར་བ་དང༌། སྙིང་དགའ་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་མཆོག་སྦྱིན་པར་མཛད་པའི་ཕྱག་སྤྱི་བོར་བཞག་སྟེ་ལེགས་སོ་
ལེགས་སོ། །རིག་སྔགས་འཆང་ཁྱོད་ཀྱིས་མཆོད་པ་དམ་པ་དང༌། གསང་སྔགས་ཀྱི་ཆོ་ག་ཆེན་པོ་བྱས་སོ། །སྒྲུབ་པ་དམ་པ་བྱས་སོ། །དེ་བཞིན་གཤེགས་པའི་སྤྱི་རིགས་འདི་
དང༌། དེ་བཞིན་གཤེགས་པའི་རིགས་ཐམས་ཅད་ཀྱི་ཆོ་ག་ཞིབ་མོ་གསང་བ་དང༌། ཕྱག་རྒྱ་དང༌། དཀྱིལ་འཁོར་གྱི་ཆོ་ག་དང༌། ཐམས་ཅད་དུ་སྤྱིའི་དངོས་གྲུབ་རིག་སྔགས་འཆང་
ཁྱོད་ལ་འགྲུབ་ཀྱི། དོན་ཡོད་པའི་ཞགས་པའི་སྙིང་པོ་རྗེས་སུ་ཟུངས་ཤིག་དང༌། རིག་སྔགས་འཆང་ཇི་ལྟར་ཡིད་ལ་བྱེད་པ་དེ་ལྟར་འདོད་པ་དང༌། མཆོག་ཐམས་ཅད་ཇི་ལྟར་ཡིད་
ལ་བསམ་པ་དེ་ཐམས་ཅད་རྗེས་སུ་སྦྱིན་ནོ། །འདི་ནི། ཁྱོད་ཀྱི་སྐྱེ་བའི་འཁོར་བ་ཐ་མ་ཡིན་ཏེ། སྐྱེ་བ་དང༌། རྒ་བ་དང༌། འཆི་བ་དང༌། མངལ་དུ་གནས་པ་ལས་ཡོངས་སུ་གྲོལ་བར་

93-1-178a

འགྱུར་རོ། །རིག་སྔགས་འཆང༌། ཁྱོད་ཤི་འཕོས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེ་བར་འགྱུར་རོ། །དེ་བཞིན་གཤེགས་
པ་ཚེ་དཔག་མེད་མངོན་སུམ་དུ་མཐོང་བར་འགྱུར། མངོན་སུམ་དུ་ཆོས་ཉན་པར་འགྱུར་རོ། །བྱང་ཆུབ་ཀྱི་སྙིང་པོ་ལ་གནས་ཀྱི་བར་ཚེའི་ཚད་བསྐལ་བ་བརྒྱ་སྟོང་དཔག་ཏུ་
མེད༑ གྲངས་མེད། བགྲང་དུ་མེད་པར་འགྱུར་རོ། །ཞེས་ཚིག་ཏུ་གསུང་ངོ༌། །དེ་ནས་རིག་སྔགས་འཆང་གིས་ཁྲོ་བོའི་རྒྱལ་པོ་གང་ལ་ཁྲོ་བོའི་རྒྱལ་པོ་མེ་ཏོག་གམ། ཅོད་
པ་ན་ལ་མངོན་པར་གཏོར་ན། དེས་ན་འཕགས་པ་སྤྱན་རས་གཟིགས་དབང་ཕྱུག་རང་གི་སྐུར་བཞུགས་ཏེ། རིག་སྔགས་འཆང་ནམ་མཁའ་ལ་འགྲོ་ཞིང་དོན་ཡོད་པའི་
ཡེ་ཤེས་བཀོད་པ་དྲི་མ་མེད་པ་ཞེས་བྱ་བའི་ཏིང་ངེ་འཛིན་འཐོབ་བོ། །ཡངས་པ་ཆེན་པོས་རྣམ་པར་ཐར་བའི་དཀྱིལ་འཁོར་དོན་ཡོད་པའི་ཞགས་པའི་དངོས་གྲུབ་ཐོབ་པར་
འགྱུར་རོ། །སྐུ་གཟུགས་སྒྲུབ་པ་དེ་ཁོ་ན་ཉིད་ཅེས་པ་འདི་གལ་ཏེ་རིག་སྔགས་འཆང་སྐལ་པ་ཆུང་བ་མནར་མེད་པར་གཞོལ་བ། མཚམས་མེད་པ་ལྔ་བྱེད་པ་དེ་ལན་
གཅིག་ངེས་པར་སྒྲུབ་པ་ཙམ་གྱིས་མདུན་དུ་རང་གི་གཟུགས་ཀྱིས་ངེས་པར་མཆིས་པར་བགྱིའོ། །གལ་ཏེ་དེ་བཞིན་གཤེགས་པ་ཐམས་ཅད་དང༌། དུས་གསུམ་དུ་

93-1-178b

གཤེགས་པའི་སངས་རྒྱས་ལ་སྡང་བས་ཁྲག་དབྱུང་བར་སེམས་བསྐྱེད་པ་དེས་ཀྱང་དེ་བཞིན་གཤེགས་པ་ཐམས་ཅད་དང༌། དུས་གསུམ་དུ་གཤེགས་པ་སངས་རྒྱས་གྱིས་
དགོངས་པའི་དམ་ཚིག་ཆེན་པོས་བྱིན་གྱིས་བརླབས་དེ་རིག་སྔགས་འཆང་སྒྲུབ་ན་རྨི་ལམ་དུ་བདག་གིས་གཟུགས་མཐོང་བ་སྩལ་བར་བགྱི་ཞིང༌། ཡིད་ལ་བསམ་པ་ཐམས་
ཅད་ཡོངས་སུ་རྫོགས་པར་བགྱིའོ། །མཆོག་ཐམས་ཅད་རྗེས་སུ་སྩལ་བར་བགྱི་ཞིང༌། སྡིག་པ་དང་སྒྲིབ་པ་ཐམས་ཅད་རྣམ་པར་དག་པར་བགྱིའོ། །དྲི་མ་མེད་པར་རྣམ་པར་
ཐར་པའི་འོད་ཟེར་གྱི་དཀྱིལ་འཁོར་ལ་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་འཐོབ་བོ། །སད་ནས་འཇིག་རྟེན་པ་ཐམས་ཅད་ཀྱི་མཆོད་པའི་འོས་ཆེན་པོ་གཅིག་པུར་འགྱུར་རོ།།
སྐྱེ་བོ་ཐམས་ཅད་ཀྱིས་མཆོད་པར་བྱ་བ་ཆེན་པོར་འགྱུར་རོ། །སྒྲིབ་པ་དང་བྲལ་ཞིང་རྣམ་པར་དག་པ། སྒོ་ཀུན་ཏུ་དྲི་མ་མེད་པར་སྣང་བ་ཞེས་བྱ་བའི་ལུས་ཡོངས་སུ་དག་པ་
འཐོབ་པར་འགྱུར་རོ། །སེམས་ཅན་གང་དག་གིས་དེ་མཐོང་བར་གྱུར་པ་དེ་དག་ཐམས་ཅད་སྒྲིབ་པ་དང་བྲལ་བར་འགྱུར་རོ། །ནད་ཐམས་ཅད་དང་བྲལ་ཞིང་ཉོན་མོངས་པ་དང་
བྲལ་བར་འགྱུར་རོ། །གདོལ་པས་ཀྱང་དད་པ་དང༌། གུས་པས་སྒྲུབ་པ་རྣམ་པ་གསུམ་དང༌། ཆོ་ག་གཞན་གྱིས་ཀྱང་ངེས་པར་ཡིད་ལ་བསམ་པ་ཐམས་ཅད་ཡོངས་སུ་རྫོགས་

93-1-179a

པར་བགྱི། རང་གི་གཟུགས་ཀྱིས་མཐོང་བ་སྩལ་བར་བགྱི་ན། མིར་གྱུར་བ་དད་པའི་རྗེས་སུ་འབྲང་བ་སྡོམ་བརྩོན་ཅན་གྱིས་ལྟ་སྨོས་ཀྱང་ཅི་འཚལ་
ཏེ༑ དྲན་པ་ཙམ་གྱིས་བདག་རང་གི་གཟུགས་ཀྱིས་མདུན་ན་མཆིས་པར་བགྱི་ཞིང༌། ཡིད་ལ་བསམ་པ་ཐམས་ཅད་ཡོངས་སུ་རྫོགས་པར་བགྱི་སྟེ། འདི་ལ་ཐེ་ཚོམ་
དང༌། ཡིད་གཉིས་བསྐྱེད་པར་མི་བྱའོ། །དེ་ལྟ་མོད་ཀྱི། བཅོམ་ལྡན་འདས། སེམས་ཅན་ཚེ་གཅིག་པུ་པ་དེ་ལ་རིག་སྔགས་གྲུབ་པའི་དངོས་གྲུབ་རྗེས་སུ་སྩལ་བར་བདག་གིས་
རྔོ་མི་ཐོགས་ལགས་སོ། །གང་ཡང་ཕྱི་མའི་དུས་ན་དགེ་སློང་དག་དང༌། རིག་སྔགས་འཆང་བའི་སེམས་ཅན་སེར་སྣ་ཅན། སེམས་གྱ་གྱུ་བ། ཡིད་གཉིས་སུ་མི་བྱེད་
པ༑ ངོ་གཉིས་ཅན། སེར་སྣ་ཅན། བྱས་པ་མི་གཟོ་བ། ཕ་རོལ་གྱི་རྫས་ལ་བརྐམ་ཆགས་ཅན། གསང་སྔགས་རྐུ་བ། ཡི་གེ་རྒུ་བ། གདུག་པ། ཕྲག་དོག་ཆེ་བ། ཁེངས་
པ༑ གཞན་གྱི་རྫས་འཕྲོག་པ། མཁན་པོ་དང་སློབ་དཔོན་ཕྱག་རྒྱ་དང་དཀྱིལ་འཁོར་སྟོན་པའི་བླ་མ་ལ་མ་གུས་པ། རིག་སྔགས་ཀྱི་ཆོ་ག་ཞིབ་མོ་འདི་སྟོན་པ་ལ་མ་གུས་
པ་ཉིད་བརྐམ་ཆགས་ཅན། བྱས་པ་མི་གཟོ་བ་ཉིད་དག་འབྱུང་སྟེ། སེམས་ཅན་དེ་དག་ལ་བསྐྱང་བར་བསྟན་པའམ། དངོས་གྲུབ་བསྟན་པར་རྔོ་མི་ཐོགས་སོ།།

93-1-179b

བདག་ལ་ཡང་བརྙས་པར་བགྱིད་པའི་སེམས་ཅན་དེ་ལྟ་བུ་མང་དུ་འབྱུང་སྟེ། བདག་ལ་ཡང་སུན་པར་བགྱིད་པ། བདག་ལ་ཡང་མ་གུས་པར་བགྱེད་པ། ཀུན་ནས་མནར་
སེམས་དང༌། སྡང་བས་ཁྲག་འབྱིན་པར་བགྱིད་པ་དག་འབྱུང་བར་འགྱུར་རོ། །བདག་ལ་ཡང་འཁུ་བར་བགྱིད་པ། དེ་བཞིན་གཤེགས་པ་ཐམས་ཅད་ཀྱི་གསང་བའི་
དཀྱིལ་འཁོར་དང༌། སྤྱིའི་རིགས་ཀྱི་དམ་ཚིག་སུན་པར་བགྱིད་པའི་སེམས་ཅན་དེ་ནི། སྨད་པར་འོས་པ་ཞེས་བརྗོད་པར་བགྱིའོ། །རིག་སྔགས་ཀྱི་ཆོ་ག་ཞིབ་མོ་དང༌། དམ་
ཚིག་ཀུན་ནས་འཇོམས་པར་བགྱིད་པའི་གདོལ་བ་ཞེས་རིགས་པར་བགྱིའོ། །དེ་བཞིན་གཤེགས་པ་ཐམས་ཅད་ཀྱི་གསང་བ་ཀུན་ནས་འཇོམས་པ་ཞེས་རིག་པར་
བགྱིའོ༑ ༑དེ་བཞིན་གཤེགས་པ་ཐམས་ཅད་ཀྱི་སྙིང་པོ་དང༌། གསང་བ་དང༌། དཀྱིལ་འཁོར་ཀུན་ནས་འཇོམས་པ་ཞེས་རིག་པར་བགྱིའོ། །བྱང་ཆུབ་སེམས་དཔའ་ཐམས་
ཅད་ཀྱི་དམ་ཚིག་དང༌། གསང་བ་དང༌། རིག་སྔགས་འཆང་གི་དཀྱིལ་འཁོར་དང༌། ཕྱག་རྒྱ་ཀུན་ནས་འཇོམས་པ་ཞེས་རིག་པར་བགྱིའོ། །དེ་དག་གིས་བདག་ལ་སྨད་པས་
སེམས་ཅན་དེ་དག་གི་སྡིག་པས་གདོལ་བ་ཞེས་བགྱི་སྟེ། དགེ་སློང་དག་དང༌། རིག་སྔགས་འཆང་དེ་དག་ནི། སྨོད་པར་འོས་པར་རིག་པར་བགྱིའོ། །ཚིག་པ་ཀ་བ་ཚིག་

93-1-180a

པ་ལྟ་བུ༑ རིག་སྔགས་ཉམས་པ། ལོག་འདྲེན་གྱིས་ཟིན་པ། དཀྱིལ་འཁོར་གྱི་ལྷ་ཐམས་ཅད་ཀྱིས་སྨད་པ་ཞེས་བགྱིའོ། །འཇིག་རྟེན་པ་དང་འཇིག་
རྟེན་ལས་འདས་པ་ཆུད་གཞན་པ། རིག་སྔགས་ཉམས་པ། དམྱལ་བར་གཞོལ་བ་དེ་དག་ནི། བདག་གིས་མ་ནོངས་ཏེ། བདག་གིས་ཡོངས་སུ་སྤངས་པ་མ་ལགས་
སོ༑ ༑དེ་ལྟ་མོད་ཀྱི་དུས་གསུམ་དུ་གཤེགས་པའི་དེ་བཞིན་གཤེགས་པ་ཡོངས་སུ་སྤངས་པ། དུས་གསུམ་དུ་གཤེགས་པའི་བྱང་ཆུབ་སེམས་དཔའ་ཡོངས་སུ་སྤངས་
པ༑ རྡོ་རྗེ་དམ་ཚིག་དང༌། དཀྱིལ་འཁོར་དང༌། ཕྱག་རྒྱ་ཐམས་ཅད་སྤངས་པ། ཐུབ་པ་རྣམ་པར་སྣང་མཛད་ཀྱི་དམ་ཚིག་ཆེན་པོའི་དཀྱིལ་འཁོར་དང༌། དམ་ཚིག་ཡོངས་
སུ་སྤངས་པས་བགེགས་དང་ལོག་འདྲེན་ཐམས་ཅད་དང༌། སྡང་བ་ཐམས་ཅད་ཀྱིས་ཟིན་ཅིང་ནད་ཀྱིས་ཡོངས་སུ་ཟིན་པར་འགྱུར་བ་དེ་དག་ནི། བདག་གིས་མ་ནོངས་ཏེ།
བདག་གིས་ཡོངས་སུམ་སྤངས་སོ། །དེ་ལྟ་མོད་ཀྱི། རིག་སྔགས་བསྲེགས་པ། དཀྱིལ་འཁོར་དང་དམ་ཚིག་བསྲེགས་པ། ཕྱག་རྒྱ་བྱེད་པ་དང་བཅས་པར་བསྲེགས་པ།
གསང་བ་བསྲེགས་པ། དེ་བཞིན་གཤེགས་པའི་དམ་ཚིག་དང་རིགས་སུན་པར་བྱེད་པ། སྡིག་པའི་དགེ་སློང་མང་པོ་དེ་དག་ནི། དེས་ན་བསྐལ་པ་མང་པོ་རྡུལ་ཕྲ་མོ་

93-1-180b

བསགས་པའི་བསྐལ་པར་སྡུག་བསྔལ་ཉམས་སུ་མྱོང་སྟེ། འཇིག་རྟེན་འདི་དང་འཇིག་རྟེན་ཕ་རོལ་གྱི་བདེ་བ་ཅན་མེད་དོ། །དེ་ལྟ་བས་ན། སེམས་ཅན་རིག་སྔགས་ཀྱི་
ཆེད་དུ་རིག་སྔགས་རྗེས་སུ་སེམས་པས་བྱམས་པའི་སེམས་སུ་བྱའོ། །གང་གི་དྲུང་དུ་ཕྱག་རྒྱ་དང་གསང་སྔགས་རིམ་པ་ཕྱེ་བ་དང༌། རིག་སྔགས་གསང་བ་རྙེད་པར་
འགྱུར་བ་དེ་ལ་དེས་གུས་པ་ཆེན་པོ་དང༌། བླ་མར་བགྱིད་པ་ཆེན་པོ་བསྐྱེད་པར་བགྱི། ཕ་དང་མ་དང་འདྲ་བའི་སེམས་བསྐྱེད་པར་བགྱི། ཕ་དང་མའི་གུས་པ་བགྱི། སྟོན་པའི་
གུས་པ་བགྱི། རང་གི་ཤ་དང༌། ཁྲག་དང༌། རྐང་ཡང་གཏང་བར་བགྱི། གོས་དང༌། རྒྱན་དང༌། བཟའ་བ་དང༌། བཏུང་བ་དང༌། སྟན་དང༌། བགོ་བས་རིམ་གྲོ་དང༌། མཆོད་
པ་བགྱི་སྟེ། དེ་ལ་ནི། བདག་གིས་མཆོད་པར་བགྱི། རྗེ་དཔོན་དང༌། བླ་མར་བགྱིའོ། །རྟག་ཏུ་འབྲང་བར་བགྱི། དྲན་པ་ཙམ་གྱིས་ཀྱང་བདག་གི་གཟུགས་མཐོང་བ་རྗེས་སུ་
སྩལ་བར་བགྱི། རྒྱུན་དུ་རྗེས་སུ་འབྲང་བར་བགྱི། བདག་རྒྱུན་དུ་རྗེས་སུ་འབྲང་བ་ནི། ཇི་ལྟར་ཆབ་ཀྱི་ནང་དུ་ཏིལ་མར་གྱི་ཐིགས་པ་སྩལ་བ་ལྟར་དངོས་གྲུབ་ཀུན་ཏུ་མཆི་
བར་བགྱི། རྒྱ་མཚོའི་དུས་རླབས་བཞིན་དུ་ཐམས་ཅད་དུ་མཆི་བར་བགྱིའོ། །བདག་གིས་ཞགས་པ་དང༌། ལྕགས་ཀྱུས་དམྱལ་བ་ཐམས་ཅད་དྲང་བར་བགྱི། བདེ་བ་

93-1-181a

གཤེགས་པའི་ལམ་ལ་སོ་སོར་གཞག་པར་བགྱི། སྟོབས་དང༌། བརྩོན་འགྲུས་དང༌། གཟི་བརྗིད་ཆེན་པོ་འཇུག་པར་བགྱི། ཐམས་ཅད་དུ་སྒྲུབ་
པ་དང༌། དངོས་གྲུབ་དང༌། མཆོག་སྩལ་བར་བགྱིའོ། །དེ་ནས་ཙནྡན་གྱི་གཟུགས་འདི་མཐོང་བས་འཕགས་པ་སྤྱན་རས་གཟིགས་དབང་ཕྱུག་ཉིད་ཀྱི་གཟུགས་
མཐོང་སྟེ། དེ་མཚུངས་པར་འཚལ་བར་བགྱིས་ཏེ། བདག་རང་གི་གཟུགས་ཀྱིས་རྒྱུན་ཁོ་ནར་གནས་པར་བགྱིའོ། །གང་ན་ཆོ་ག་འདི་གནས་པ་དེ་མཆོད་རྟེན་དང་བཅས་
པར་མཚུངས་པར་རིག་པར་བགྱིའོ། །ས་ཕྱོགས་དེ་ནི། སྟོན་པ་བླ་མ་བཞུགས་པའི་གནས་སུ་རིག་པར་བགྱིའོ། །གང་ན་དུས་གསུམ་དུ་གཤེགས་པའི་དེ་བཞིན་གཤེགས་
པའི་སྤྱིའི་དམ་ཚིག་གནས་པ་འདི་སངས་རྒྱས་ཀྱི་གནས་སོ་ཞེས་རིག་པར་བགྱིའོ། །དེ་གསང་བའི་དཀྱིལ་འཁོར་རྨད་དུ་བྱུང་བ་ཞེས་རིག་པར་བགྱིའོ། །ལྷ་ཐམས་
ཅད་ཀྱི་གནས་དང་དམ་ཚིག་གོ་ཞེས་རིག་པར་བགྱིའོ། །དེ་བཞིན་གཤེགས་པའི་རིགས་ཐམས་ཅད་ཀྱི་གནས་བྱང་ཆུབ་ཀྱི་སྙིང་པོ་དང༌། ཆོས་ཀྱི་འཁོར་ལོ་བསྐོར་
བ་དང༌། བདུད་འདུལ་བ་དང༌། ཡོངས་སུ་མྱ་ངན་ལས་འདས་པ་ཆེན་པོ་ཡང་དག་པར་སྟོན་པའི་གནས་སོ་ཞེས་རིག་པར་བགྱིའོ། །ས་ཕྱོགས་འདིར་རིན་པོ་ཆེ་སྣ་

93-1-181b

བདུན་གྱི་གཞལ་མེད་ཁང་གི་གནས་བཀོད་པས་བརྒྱན་པར་རིག་པར་བགྱི་སྟེ། དེ་ལ་ཐེ་ཚོམ་དང་ཡིད་གཉིས་བསྐྱེད་པར་མི་བྱའོ། །དེ་ནས་དེའི་འོག་ཏུ་གནས་ཐམས་ཅད་དུ་
གཏོགས་པའི་དངོས་གྲུབ་ཆེན་པོ་སྒྱུ་མ་ཆེན་པོའི་རྣམ་པར་འཕྲུལ་པའི་གནས་བྱེད་པར་འདོད་པ་དང༌། དགོས་པ་ཐམས་ཅད་བྱེད་པར་འདོད་ན། རིག་སྔགས་འཆང་དེས་དྲི་
སྣ་ཚོགས་ལ་འཕགས་པ་སྤྱན་རས་གཟིགས་དབང་ཕྱུག་གི་གཟུགས་སོར་བཅུ་དྲུག་པ། ཤིན་ཏུ་མཛེས་པ། སྐུ་ཤིན་ཏུ་ཚད་དང་ལྡན་པ། ཕྱག་དྲུག་པ། དེ་བཞིན་དུ་ཞལ་
གསུམ་པ་བྱ་སྟེ། དང་པོ་ནི། ཞི་བའི་ཞལ་རས་ཅན། ཚངས་པའི་ཆ་བྱད་འཆང་བ། སྤྱན་གསུམ་པ། རལ་པའི་ཐོར་ཚུགས་ཀྱིས་བརྒྱན་པ། འོད་དཔག་མེད་པའི་དབུ་རྒྱན་
འཆང་བ། ཟླ་བ་མ་ཅན་ནོ། །ཞལ་གཡས་པ་ནི། ཁྲོ་བོའི་རྒྱལ་པོའི་གཟུགས་ཅན། གཟུགས་བསྒྱུར་བ། སྤྱན་གསུམ་པ། རལ་པའི་ཐོར་ཚུགས་ཀྱི་སྟེང་གི་རལ་པ་ལ་འོད་དཔག་
མེད་པའི་དབུ་རྒྱན་འཆང་བ། ཟླ་གམ་གཡས་ཕྱོགས་ན་གནས་པའོ། །གཡོན་པ་ནི། ཞལ་ཁྲོ་གཉེར་ཅན། ཁྲོས་པའི་ལྟ་སྟངས་སུ་ལྟ་བ། སྤྱན་གསུམ་པ། རལ་པའི་ཐོར་
ཚུགས་འཆང་བ། འོད་དཔག་མེད་པའི་དབུ་རྒྱན་འཆང་བ། གཡས་ཕྱོགས་ཟླ་གམ་ཅན། རྒྱན་ཐམས་ཅད་ཀྱིས་བརྒྱན་པ། འོད་འདོམ་གང་གིས་ལེགས་པར་བརྒྱན་

93-1-182a

པ༑ ཞགས་པ་ཐོགས་པ། པདྨ་ཐོགས་པ། མདུད་རྩེ་གསུམ་པ་ཐོགས་པ། དགྲ་སྟེ་ཐོགས་པ། དབུགས་འབྱིན་པ། རིན་པོ་ཆེའི་དབྱུག་པ་ཐོགས་
པ༑ པདྨའི་གདན་ལ་བཞུགས་པའོ། །གཡས་ན་ལྷ་མོ་སྒྲོལ་མ་ཐལ་མོ་སྦྱར་ཅིང་འདུད་པའོ། །གཡོན་ན་དཀར་མོ་ཐལ་མོ་སྦྱར་ཏེ་ཡིད་ཙམ་དུ་འདུད་པ། རྒྱན་ཐམས་ཅད་
ཀྱིས་བརྒྱན་པ། མེ་ཏོག་སྣ་ཚོགས་ཀྱིས་ལེགས་པར་བརྒྱན་པར་བྱའོ། །ཞབས་ཀྱི་དྲུང་དུ་རིག་སྔགས་འཆང་གསེར་གྱི་རྒྱན་གྱིས་བརྒྱན་པ། ལག་ན་མེ་ཏོག་ཐོགས་པ། འཕགས་
པ་སྤྱན་རས་གཟིགས་དབང་ཕྱུག་ལ་ཁ་བལྟས་ནས་པུས་མོ་བཙུགས་ཏེ་འདུག་པར་བྱའོ། །ལྷག་མ་མ་ཡིན་པའི་ཚོན་རྩིས་ཚད་དང་མ་འདྲེས་པར་སྤྱན་དང༌། སྨིན་མ་དང༌།
མཆུ་དང༌། སེན་མོའི་གནས་སུ་སྦྱར་བར་བྱའོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་ཉི་ཤུ་བ། དེ་ནས་རྫས་བཤད་པར་བྱ་སྟེ།
འཇིགས་པ་མེད་པས་སྤོས་ཀྱི་རིགས་ཙནྡན་དང༌། ཏ་ག་ར་དང༌། པུ་ཤེལ་ཙི་དང༌། ལི་ཤི་དང༌། ནཱ་ག་པུཥྤ་དང༌། སྤྲི་ཀ་དང༌། རྒྱ་སྐྱེགས་དང༌། ཁ་པ་ཎི་ཁ་དང༌། སྤང་སྤོས་
དང༌། ན་ལ་ད་དང༌། གུར་གུམ་དང༌། གླ་རྩི་དང༌། ག་བུར་དང༌། སྒྲོན་ཤིང་དང༌། གནྡྷ་པྲི་ཡང་ཀུ་དང༌། ཀུན་ཏུ་རུ་དང༌། ཤ་ཁ་ར་དང༌། པདྨ་གེ་སར་དང༌། དུ་རུ་ཀ་དང༌།

93-1-182b

ཏིལ་མར་དང༌། སྤྲ་ཚིལ་དང་ལྷན་ཅིག་སྦྱར་བའི་ཕྱེ་མ་ཞིབ་མོ་ཤིན་ཏུ་འཇམ་པ། ཤིན་ཏུ་མཉེན་པ་མཆོག་འདི་གཙང་བ་གཙང་སྦྲ་སྤྱོད་པས་ཐུབ་པ་འཕགས་པ་སྤྱན་རས་
གཟིགས་དབང་ཕྱུག་དགེ་ཞིང་ཤིན་ཏུ་དུལ་བ། རབ་ཏུ་ཞི་བའི་རྣམ་པར་ཤིན་ཏུ་མཛེས་པར་བྱའོ། །གསང་སྔགས་བརྒྱད་སྟོང་བཟླས་བརྗོད་བྱས་པས་ལན་གཅིག་སྒྲུབ་པ་ནི།
མཆོག་ཡིན་ཏེ། འདི་ཡོངས་སུ་རྫོགས་ནས་ཁྲོ་བོའི་རྒྱལ་པོས་ཐམས་ཅད་ལ་མངོན་དུ་གཏོར་ཏེ། དེ་ནས་རིག་སྔགས་འཆང་གིས་ལས་བརྩམ་མོ། །དེ་ནས་རིག་སྔགས་
འཆང་གཙང་མར་གྱུར་པས་གོས་གཙང་མ་བགོས་ཏེ་ཤིན་ཏུ་ཁྲུས་བྱས་ལ་དྲིས་བྱུགས་པས་དཀྱིལ་འཁོར་གྲུ་བཞི་ཤིན་ཏུ་མཛེས་པ། གསལ་བ་ཀོ་ལའི་ཚད་ཙམ་གྱི་དཀྱིལ་
འཁོར་བཟང་པོ་ལེགས་པར་བྱུགས་པ་ཤིན་ཏུ་གསལ་བ་བྱའོ། །དྲི་སྣ་ཚོགས་ཀྱིས་བྱུགས་པ་ཤིན་ཏུ་འཇམ་པ་ལ་ཙནྡན་དཀར་པོ་དང༌། གུར་གུམ་གྱིས་དབུས་སུ་ལས་ཀྱི་
དཀྱིལ་འཁོར་རྣམ་པར་ཕྱེ་བ་བྲི་བར་བྱའོ། །འདིར་པདྨ་ཡང་བྱས་ཏེ། འདབ་མ་བརྒྱ་རྩ་བརྒྱད་པ་གེ་སར་དང་སྙིང་པོར་བཅས་པ། ཤིན་ཏུ་མཛེས་པ། ཤིན་ཏུ་བཟང་བ། ཙནྡན་དང་
གུར་གུམ་གྱིས་བྲི་བར་བྱ་སྟེ། དེར་ཚོན་རྩི་གཞན་ནི། སྤྱད་པར་མི་བྱའོ། །བུམ་པ་སྤོས་ཆུས་བཀང་བ་དང༌། དེ་བཞིན་དུ་དྲི་ཆུ་དང༌། གཏོར་མ་ཐམས་ཅད་དྲི་སྣ་ཚོགས་

93-1-183a

ཀྱིས་བསྒོས་པ་དང༌། ཅི་ཡོད་པའི་གཏོར་མ་བཞག་སྟེ། དེ་ནས་འདིར་དཀྱིལ་འཁོར་བྱ་བའི་གནས་སམ། དགོན་པའམ། ཁྱིམ་མམ། གང་དུ་གནས་
པར་འགྱུར་བ་དེར་ཁྲུ་གང་ཚད་དམ། ཁྲུ་དོའམ། ཁྲུ་གསུམ་མམ། ལྷག་པར་ཡང་བྱའོ། །དེ་བཞིན་དུ་བདུག་སྤོས་དང༌། ཙནྡན་དང༌། ཨ་ག་རུ་དང༌། དུ་རུ་ཀ་དང༌། ཀུན་
ཏུ་རུའོ༑ ༑བ་དན་ཁ་དོག་སྣ་ཚོགས་པས་དཀྱིལ་འཁོར་ཀུན་ནས་བརྒྱན་པར་བྱའོ། །མེ་ཏོག་ཕྲེང་བ་དགྲམ་བྱ་ཞིང༌། །དྲི་དང༌། བྱུག་པ་དེ་ཉིད་དང༌། ཀུན་ཏུ་མར་མེའི་ཕྲེང་བའོ།།
དེ་ནས་དྲི་ལས་བྱས་པའི་འཕགས་པ་སྤྱན་རས་གཟིགས་དབང་ཕྱུག་དཀྱིལ་འཁོར་གྱི་དབུས་སུ་པདྨའི་གེ་སར་གྱི་སྟེང་དུ་བཞག་པ་ལ་རིག་སྔགས་འཆང་མངོན་དུ་ཕྱོགས་
པར་སྐྱིལ་མོ་ཀྲུང་བཅས་ཏེ་འདུག་ནས་གཞན་མི་སྨྲ་བར་བཟླས་བརྗོད་བརྒྱད་སྟོང་བརྩམ་པར་བྱའོ། །བརྒྱད་སྟོང་རྫོགས་པ་དང༌། འཕགས་པ་སྤྱན་རས་གཟིགས་དབང་
ཕྱུག་གི་སྐུ་ལས་འོད་ཟེར་སྣ་ཚོགས་འབྱུང་ཞིང་ས་ཆེར་གཡོ་བར་འགྱུར། རང་གི་ལག་པ་གཡས་པ་འབར་བར་འགྱུར་རོ། །གཟུགས་བརྙན་ལས་རིག་སྔགས་འཆང་ལེགས་
སོ་ལེགས་སོ། །ཁྱོད་ཀྱིས་འདོད་པའི་ལས་ཐམས་ཅད་གྲུབ་པའོ། །དོན་ཡོད་པ་ཆེན་པོའི་འཁོར་ལོ་རྣམ་པར་འཕྲུལ་པའི་དངོས་གྲུབ་དང༌། ཐམས་ཅད་དུ་དགོས་པ་གྲུབ་པ་

93-1-183b

དེ་ཁོ་ན་ཉིད་གྲུབ་བོ། །ཁྱོད་ཀྱིས་དོན་ཡོད་པའི་ཞགས་པའི་སྙིང་པོ་འདི་མཆོག་ཏུ་གྲུབ་པའོ། །ཁྱོད་ཀྱིས་སྒྲུབ་པའི་ཆོ་ག་རྒྱ་ཆེར་མཆོག་ཏུ་སྒྲུབ་བོ། །ཞེས་སྒྲ་འབྱུང་ངོ༌། །དེ་ནས་
རིག་སྔགས་འཆང་གི་དགོས་པ་ཡོངས་སུ་རྫོགས་པའི་དཀྱིལ་འཁོར་གྱི་ཆོ་ག་ཇི་ལྟར་དགོས་པར་བྱ་སྟེ། སློབ་མ་གཞུག་པ་དང༌། དམ་ཚིག་ནི། འདིར་དགོས་པ་ཞེས་བྱའོ།།
དེ་ནས་རིག་སྔགས་འཆང་གང་གི་ཚེ་དགོས་པ་བྱུང་བ་དེའི་ཚེ་དྲི་ལས་བྱས་པའི་མགོན་པོ་ལ་སྔར་མཆོད་པ་བྱ་སྟེ། དེ་ནས་དགོས་པ་ཐམས་ཅད་འགྲུབ་པར་འགྱུར་རོ། །འཕགས་
པ་སྤྱན་རས་གཟིགས་དབང་ཕྱུག་མདུན་དུ་བཞག་ལ་བཟླས་བརྗོད་བརྒྱ་རྩ་བརྒྱད་བྱས་ན། དགོས་པ་སྣ་ཚོགས་རྨི་ལམ་དུ་སྟོན་ཅིང༌། ཇི་ལྟར་བསམ་པ་ཐམས་ཅད་སྟོན་པར་
འགྱུར་ཏེ། དེའི་མདུན་དུ་ཙནྡན་དཀར་པོ་ལས་དཀྱིལ་འཁོར་བྱས་ལ། ཙནྡན་དཀར་པོའི་སྦྱིན་སྲེག་བརྒྱ་རྩ་བརྒྱད་བྱའོ། །དེ་ནས་ཐལ་བ་ལ་བཟླས་བརྗོད་ལན་བརྒྱ་རྩ་བརྒྱད་བྱ་སྟེ།
རང་གི་ལུས་མཐའ་དག་ཁྱབ་པར་བསྐུ་ཞིང༌། ཐལ་བ་དེ་ཉིད་དང༌། ཡུངས་ཀར་གྱི་བྱུག་པ་ཕྱོགས་བཞིར་གཏོར་ན། འཇིག་རྟེན་དབང་ཕྱུག་གི་གཟུགས་ཇི་ལྟར་དེ་ལྟར་འཇིག་རྟེན་
ཐམས་ཅད་ཀྱིས་མངོན་སུམ་དུ་མཐོང་སྟེ། ཇི་སྲིད་དུ་ཕྱིར་བསྡུ་བ་མ་བྱས་པ་དེ་སྲིད་དུ་འཇིག་རྟེན་དབང་ཕྱུག་གི་གཟུགས་སུ་སྣང་བར་འགྱུར་རོ། །དྲི་ཆུ་དང་ཡུངས་ཀར་གྱིས་མངོན་དུ་

93-1-184a

ཕྱོགས་པར་གཏོར་ན་ཕྱིར་བསྡུ་བ་བྱས་པར་འགྱུར་རོ། །ཐལ་བ་དེས་རབ་ཏུ་བདུགས་ཏེ་དུར་ཁྲོད་ཀྱི་ནང་དུ་ཞུགས་ན། འབྱུང་པོའི་དབུང་དང༌། འཁོར་དང་
བཅས་པ་མདུན་ན་ཉེ་བར་གནས་པར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་ཐམས་ཅད་མདུན་ན་ཉེ་བར་གནས་ཤིང་དབང་དུ་གྱུར་ནས་གནས་ཏེ་
བདག་དང་ནོར་གྱིས་བགྱི་བ་ཅི་མཆིས་ཞེས་བྱ་བ་བྱེད་དོ། །རང་ལ་བྱུགས་ཏེ་ཚོགས་ཀྱི་ནང་ངམ། དགེ་འདུན་གྱི་ནང་དུ་ཞུགས་ན། སྟོན་པ་མཐོང་བ་ཇི་ལྟ་བ་དེ་ལྟར་རིག་སྔགས་
འཆང་སྣང་ཞིང་མཐོང་སྟེ། མཆོད་པའི་འོས་ཆེན་པོར་འགྱུར་རོ། །ཕྱག་བྱ་བའི་འོས་སུ་འགྱུར། དོན་དང་མཆོད་པ་ཆེན་པོ་འཐོབ་པར་འགྱུར་རོ། །ཐལ་བས་ལུས་བསྐུས་ཏེ་
ཀླུའི་མཚོར་ཞུགས་ན། ཀླུའི་རྒྱལ་པོ་སྟོང་ཕྲག་དྲུག་ཅུ་རྩ་བརྒྱད་ཐམས་ཅད་དབང་དུ་གྱུར་ནས་གནས་ཏེ་བཀའ་བཞིན་བྱེད་པར་འགྱུར་ཞིང༌། ཇི་སྲིད་འཚོའི་བར་དུ་ཉེ་བར་གནས་
པར་འགྱུར་རོ། །རང་ལ་བྱུགས་ཏེ་རྒྱལ་པོའི་ཕོ་བྲང་དུ་ཞུགས་ན། རྒྱལ་པོའི་བཙུན་མོ་དང་འཁོར་དུ་བཅས་པ་རྣམས་དབང་དུ་འགྱུར་ཏེ། ཅི་བགྱི་ཞེས་བྱ་བ་བྱེད་ཅིང་མདུན་ན་
ཉེ་བར་གནས་པར་འགྱུར་རོ། །འཇིག་རྟེན་གྱི་བླ་མ་ཇི་ལྟ་བ་དེ་བཞིན་དུ་མཆོད་པ་ཆེན་པོ་འབྱུང་བར་འགྱུར། དོན་ཆེན་པོ་དང་མཆོད་པ་ཆེན་པོ་འཐོབ་པར་འགྱུར་རོ། །ཇི་སྲིད་

93-1-184b

འཚོའི་བར་དུ་ཉེ་བར་གནས་པར་འགྱུར་ཏེ། སྟོན་པ་འདྲེན་པ་ཇི་ལྟ་བ་བཞིན་ནོ། །གང་དང་གང་ལ་ཐལ་བས་རེག་པ་ཙམ་གྱིས་དེ་དང་དེའི་ནད་ཐམས་ཅད་བྲལ་བར་འགྱུར། སྡིག་
པ་དང་སྒྲིབ་པ་ཐམས་ཅད་རྣམ་པར་དག་པར་འགྱུར། ངན་འགྲོའི་སྒོ་ཐམས་ཅད་བཅད་པར་འགྱུར། མཆོག་ཏུ་བདེ་བ་དང་ལྡན་པར་འགྱུར་རོ། །ཤི་འཕོས་ནས་བདེ་བ་ཅན་གྱི་
འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །བྱས་པ་མི་གཟོ་བ། གསང་སྔགས་ཀྱི་གདོལ་པ། མ་གུས་པ། བླ་མ་མི་བྱེད་པ། རློམ་སེམས་དང་ང་རྒྱལ་དང་ལྡན་པ། བདུད་
ཀྱི་ཕྱོགས་པ། སྐྱེས་བུ་གཏི་མུག་ཅན། གསོག་པ་ལ་ཞེན་པ། ཁེངས་པ། ང་རྒྱལ་ཅན་དེ་དག་གིས་གང་དུ་ཡང་དངོས་གྲུབ་ཡང་དག་པར་རྗེས་སུ་མི་མཐོང་ངོ༌། །དེ་དག་ཡུན་
རིང་པོར་ཐར་པ་མི་རྙེད་པས་དུས་གསུམ་གྱི་དེ་བཞིན་གཤེགས་པ་དང༌། བྱང་ཆུབ་སེམས་དཔའ་དང༌། གང་ཡང་རིག་སྔགས་ཀྱི་དཀྱིལ་འཁོར་གྱི་ལྷ་རྣམས་ཀྱིས་སྨད་པ། སྐྱེ་
བ་རྒྱུད་ལ་དངོས་གྲུབ་བསྲེགས་པ། འཇིག་རྟེན་འདི་དང་ཕ་རོལ་ཆུད་གསོན་པ་དག་ནི། མ་གཏོགས་ཏེ། དེ་ལྟ་མོད་ཀྱི། འདིར་བདག་གིས་ཅུང་ཟད་ཀྱང་མ་ནོངས་ཏེ། སྡུག་
བསྔལ་མང་པོ་དང་ཆེན་པོའི་སེམས་ཅན་དགྲོལ་བར་རྔོ་མི་ཐོགས་ལགས་སོ། །སངས་རྒྱས་ཐུགས་རྗེ་ཆེན་པོས་བཀའ་སྩལ་པའི་ཡིད་ལ་བགྱི་བསྐལ་པ་བགྲངས་པར་ཡིད་ལ་

93-1-185a

བགྱིས་པས་དགྲོལ་བར་རྔོ་མི་ཐོགས་ལགས་སོ། །དེ་ལྟ་མོད་ཀྱི། སྡུག་བསྔལ་མང་པོ་བརྒྱུད་པར་ཉམས་སུ་མྱོང་བར་འགྱུར་རོ། །དངོས་གྲུབ་ནི།
བྱམས་པས་འཐོབ་སྟེ། བྱམས་པ་དང་གསང་སྔགས་ཀྱི་གོ་ཆ་བགོས་པ། བྱམས་པའི་རལ་གྲི་ཐོགས་པ། སེམས་ཅན་ཐམས་ཅད་ལ་ཕན་ཞིང་མཉེས་གཤིན་པ་ལ་
དེ་ཁོ་ན་ཉིད་སྒྲུབ་པའི་དངོས་གྲུབ་འདི་དག་འཇིག་རྟེན་འདྲེན་པས་རྗེས་སུ་གནང་ངོ༌། །མགོན་པོ་འདི་མཐོང་བ་ཙམ་གྱིས་སྤོས་ཀྱི་གཟུགས་ཀྱི་འཇིག་རྟེན་མགོན་པོ་
མཐོང་བ་དང༌། འཇིག་རྟེན་འདྲེན་པ་རང་གི་གཟུགས་སུ་མངོན་སུམ་དུ་མཐོང་བ་མཚུངས་པ་ཉིད་དུ་ཁོང་དུ་ཆུད་པར་བགྱིའོ། །སངས་རྒྱས་བྱེ་བ་གངྒཱའི་ཀླུང་གི་བྱེ་མ་དང་
མཉམ་པར་མངོན་སུམ་དུ་མཐོང་བ་ཁོ་ན་དང༌། འཇིག་རྟེན་གྱི་མགོན་པོ་མཐོང་བ་མཚུངས་པ་ཁོ་ནར་ཁོང་དུ་ཆུད་པར་བགྱི་སྟེ། འདི་ལྟར་ཤེས་པར་བྱའོ། །དེ་ནས་ཕྱིར་
མི་ལྡོག་པའི་གནས་རིག་སྔགས་འཆང་གི་འཁོར་ལོས་བསྒྱུར་བ་ཆེན་པོ་སྒྲུབ་པར་འདོད་པའི་དགེ་སློང་ངམ། རིགས་ཀྱི་བུའམ། རིགས་ཀྱི་བུ་མོའམ། རྒྱལ་པོའམ། བློན་པོ་
ཆེན་པོའམ། རིག་སྔགས་འཆང་ངམ། གཞན་གང་ཡང་རུང་བའི་རིག་སྔགས་འཆང་གི་ཕྱིར་མི་ལྡོག་པའི་གནས་ཐོབ་པར་འདོད་པ་དང༌། དུས་གསུམ་དུ་གཤེགས་

93-1-185b

པའི་སངས་རྒྱས་མཐོང་བར་འདོད་པ་དང༌། འཕགས་པ་སྤྱན་རས་གཟིགས་དབང་ཕྱུག་གི་གནས་མཐོང་བར་འདོད་པ་དང༌། རིག་སྔགས་འཆང་གི་དཀྱིལ་འཁོར་གྱི་ལྷ་ཐམས་
ཅད་མཐོང་བར་འདོད་པ་དང༌། འཕགས་པ་རྡོ་རྗེ་འཛིན་མཐོང་བར་འདོད་པ་དང༌། དེ་བཞིན་གཤེགས་པའི་རིགས་ཐམས་ཅད་ཀྱི་སྤྱིའི་དམ་ཚིག་མཐོང་བར་འདོད་པ་ན་ཆོ་ག་འདི་
བསྒྲུབ་པར་བྱ་སྟེ། སྙིང་པོ་དང་བཅས། བྱ་བ་དང་བཅས་པ་དེས་མྱུར་བ་དང༌། ཤིན་ཏུ་མྱུར་བ་དང༌། མགྱོགས་པར་འཇིག་རྟེན་ཐམས་ཅད་ཀྱི་མངོན་སུམ་དུ་ཆོ་འཕྲུལ་རྨད་དུ་
བྱུང་བར་གསང་བ་སྟོན་པར་མཐོང་སྟེ། འདི་ལ་སོམ་ཉི་དང༌། ནེམ་ནུར་བསྐྱེད་པར་མི་བྱའོ། །ཐེ་ཚོམ་དང༌། ཡིད་གཉིས་བསྐྱེད་པར་མི་བྱའོ། །དེ་ནས་རིག་སྔགས་འཆང་གིས་
འཕགས་པ་སྤྱན་རས་གཟིགས་དབང་ཕྱུག་གསེར་གྱི་མདོག་ཅན་སོར་བཞིའི་ཆད་ཙམ། ཚངས་པའི་ཆ་བྱད་འཆང་བ། རལ་པའི་ཐོར་ཚུགས་ཀྱིས་བརྒྱན་པ་བྱ་སྟེ། ཤིན་ཏུ་
ཚད་དང་ལྡན་པ། ཆ་བྱད་མཛེས་པ། ཆ་ཤིན་ཏུ་རྣམ་པར་མཛེས་པ། ཕྱག་གཉིས་པ། སྤྱན་གསུམ་པ། འོད་དཔག་མེད་པའི་དབུ་རྒྱན་ཅན། གཡས་ན་ཟླ་བ་ཚེས་པ། ཕྱག་
གཡོན་པདྨ་དང༌། རིལ་བ་སྤྱི་བླུགས་བསྣམས་པ། ཕྱག་གཡས་མི་འཇིགས་པ་སྦྱིན་པ། སྐུའི་ནང་ག་བུར་དང༌། གླ་རྩི་དང་རིང་སྲེལ་གྱིས་བཀང་པ། གཡས་ན་ལྷ་མོ་སྒྲོལ་མ་

93-1-186a

དངུལ་ལས་བྱས་པ་ཐལ་མོ་སྦྱར་ཏེ་ཡིད་ཙམ་འདུད་པ། གསེར་གྱི་རྒྱན་གྱིས་བརྒྱན་པ་དང༌། གཡོན་ན་དངུལ་ལས་དཀར་མོ་ཐལ་མོ་སྦྱར་ཏེ་ཡིད་
ཙམ་འདུད་པ་པདྨའི་གདན་ལ་བཞུགས་པར་བྱའོ། །སྟེང་གི་གཡས་ཕྱོགས་ན་འོད་དཔག་མེད་སྐྱིལ་མོ་ཀྲུང་བཅས་ཏེ་བཞུགས་པ་དང༌། གཡོན་ན་ཤཱཀྱའི་རྒྱལ་པོ་སྐྱིལ་
མོ་ཀྲུང་བཅས་ཏེ་བཞུགས་པ་དགོད་པར་བྱའོ། །འོད་འདོམ་གང་དང་བཅས་པས་ལེགས་པར་བརྒྱན་པར་བྱ་ཞིང་གནད་དང་གནད་ཤིན་ཏུ་རྣམ་པར་འབྱེས་པ། སྐྲ་དང༌།
དཔྲལ་བ་དང༌། སྨིན་མ་དང༌། ཤངས་དང༌། སྙན་དང༌། ཞལ་དང༌། མགུལ་པ་དང༌། དཔུང་པ་དང༌། ནུ་མ་དང༌། རྐེད་པ་དང༌། བརླ་དང༌། པུས་མོ་དང༌། བྱིན་པ་དང༌།
ཞབས་དང༌། ཕྱག་གི་སོར་མོ་མཉམ་ཞིང་ཐམས་ཅད་དུ་མཛེས་པ། སྐུ་ཆུ་ཞེང་གབ་ཅིང་མཐོན་དམན་རན་པ། མཆོད་ཕྱིར་ཐོགས་པ་དཀར་པོ་འཆང་བར་བྱའོ། །ལས་
ཤིན་ཏུ་ཡོངས་སུ་རྫོགས་ཤིང་ཤིན་ཏུ་མཐར་ཕྱིན་པ་དང༌། འཕགས་པ་སྤྱན་རས་གཟིགས་དབང་ཕྱུག་གི་གཟུགས་ཟིན་པར་རིག་ནས་རིག་སྔགས་འཆང་གིས་རྒྱུ་
སྐར་བཟང་པོའི་ཟླ་བ་ཉ་བའམ། ཚེས་བརྒྱད་དམ། བཅོ་ལྔའམ། བཅུ་གསུམ་མམ། བཅུ་བཞིའམ། རྒྱུ་སྐར་བཀྲ་ཤིས་པ་རྒྱལ་གྱི་ཉི་མ་དང་མཐུན་པ་རྙེད་ནས་དཀྱིལ་

93-1-186b

འཁོར་བསྒྲུབ་པར་བྱ་སྟེ། དཀྱིལ་འཁོར་ཤིན་ཏུ་མཛེས་པར་བྱ་བ་ནི། གྲུ་བཞི་ལ་ཆ་ལེགས་པར་ཕྱེད་པ། ཀོ་ལའི་ཚད་ཙམ་ལ་ཐེམ་སྐས་བཞིས་བརྒྱན་པ། ཁྲུ་གསུམ་པར་
རྣམ་པར་དབྱེ་བར་བྱ་སྟེ། ཆུང་བ་དང༌། ལྷག་པར་མི་བྱའོ། །ལེགས་པར་བྱུགས་པ། ཤིན་ཏུ་འཇམ་པ། སྙི་བ། མཉེན་པ། དབྱིབས་ལེགས་པ་ལ་ཚོན་རྩི་སྣ་ཚོགས་ཀྱིས་རྣམ་
པར་དབྱེ་ཞིང་དཀྱིལ་འཁོར་དམ་པ། ཐིག་གདབ་པ་ཤིན་ཏུ་རྣམ་པར་མཛེས་པ། སྒོ་བཞི་པ་ལ་དཀྱིལ་འཁོར་གྱི་དབུས་ཀྱི་སྙིང་པོར་པདྨའི་རིགས་ཀྱི་དཀྱིལ་འཁོར་དོན་ཡོད་པའི་
ཞགས་པའི་དཀྱིལ་འཁོར་བྲིའོ། །ཕྱི་རོལ་གྱི་དཀྱིལ་འཁོར་གྱི་གནས་སུ་ཆ་རྣམ་པ་བརྒྱད་དུ་ཕྱེ་ལ། ལྷོའི་གྲའི་གནས་སུ་དེ་བཞིན་གཤེགས་པའི་རིགས་སྣ་ཚོགས་ཀྱིས་
བྲིའོ༑ ༑དེ་ནས་ཕྱང་གི་གྲར་བྲི་བ་ནི། རྡོ་རྗེའི་རིགས་ཀྱི་དཀྱིལ་འཁོར་ཚོན་རྩི་སྣ་ཚོགས་ཀྱིས་རྣམ་པར་བཀྲ་བར་བྲིའོ། །དེ་ནས་ནུབ་ཀྱི་གྲར་བྲི་བ་ནི། ནོར་བུའི་རིགས་ཀྱི་དཀྱིལ་
འཁོར་སྣ་ཚོགས་ཀྱིས་རྣམ་པར་བཀྲ་བར་བྲིའོ། །དེ་ནས་ཤར་གྱི་གྲར་གླང་པོ་ཆེའི་རིགས་ཀྱི་དཀྱིལ་འཁོར་ཚོན་རྩི་སྣ་ཚོགས་ཀྱིས་རྟག་ཏུ་ཤིན་ཏུ་མཛེས་པ་དང༌། ཤིན་ཏུ་
གསལ་བར་བྲིའོ། །ཤར་ཕྱོགས་ཀྱི་དཀྱིལ་འཁོར་གྱི་སྒོར་རི་བོ་པོ་ཊ་ལ་མེ་ཏོག་དང་ཤིང་ལྗོན་པ་སྣ་ཚོགས་ཀྱིས་ལེགས་པར་བརྒྱན་པ་རིའི་ལྷ་དང་བཅས་པ་བྲིའོ། །ལྷོ་ཕྱོགས་

93-1-187a

ཀྱི་སྒོར་རི་རབ་ཀླུའི་རྒྱལ་པོ་དགའ་བོ་དང་ཉེ་དགའ་བོས་ཀུན་ནས་དཀྲིས་པ་དང༌། སུམ་ཅུ་གསུམ་པའི་རིས་ཀྱི་ལྷ་བྲིའོ། །བྱང་ཕྱོགས་ཀྱི་སྒོར་ནི། སྤོས་
ཀྱི་ངད་ལྡང་དྲི་ཟའི་ཚོགས་ཀྱིས་གང་བ་ཤིང་ལྗོན་པ་སྣ་ཚོགས་ཀྱིས་ཤིན་ཏུ་མཛེས་པ་བྲིའོ། །ནུབ་ཕྱོགས་ཀྱི་སྒོར་རི་ཏི་སེ་ལྷ་རྣམས་ཀྱི་གནས་མེ་ཏོག་སྣ་ཚོགས་དང༌།
ཁྲི་ཤིང་དང༌། ཤིང་ལྗོན་པ་སྣ་ཚོགས་མཆོག་གིས་རྟག་ཏུ་གང་བ་བྲིའོ། །ལེགས་པར་ཟིན་ནས་ཀུན་ཏུ་ནི། མདུང་རྩེ་གསུམ་པའི་བར་ཕྲེང་ངོ༌། །དེ་བཞིན་གཤེགས་པའི་
རིགས་སུ་དེ་བཞིན་གཤེགས་པ་དང༌། རྡོ་རྗེའི་རིགས་ཉིད་གཞག་གོ །ནོར་བུའི་རིགས་སུ་དེ་བཞིན་གཤེགས་པ་གཞག་ཅིང་དེ་བཞིན་གཤེགས་པའི་རིགས་དང༌།
ཐམས་ཅད་རྡོ་རྗེ་འཛིན་པ་བཞག་ན། སྤྱིའི་རིགས་གྲུབ་བོ། །ལྷ་མོ་སྒྲོལ་མ་ནི། རི་བོ་པོ་ཊ་ལ་ལ་གཞག་གོ །རི་རབ་ལ་ནི། གོས་དཀར་མོའོ། །དཔེ་མེད་མ་ནི། ཏི་
སེའི་རྩེ་མོར་རོ། །སྒྲོལ་མ་བདུན་ནི། སྤོས་ཀྱི་ངད་ལྡང་ལ་གཞག་གོ །ཤར་ཕྱོགས་ཀྱི་སྒོར་ཕོ་ཉ་མོ་བདུན་གྱིས་ཡོངས་སུ་བསྐོར་བའོ། །ལྷོ་ཕྱོགས་ཀྱི་སྒོར་ནི། སྲིན་
མོ་རལ་པ་གཅིག་མ་སྲིན་མོ་བདུན་གྱིས་ཡོངས་སུ་བསྐོར་བའོ། །ནུབ་ཕྱོགས་ཀྱི་སྒོར་རྡོ་རྗེ་ལུ་གུ་རྒྱུད་ལུ་གུ་རྒྱུད་བདུན་གྱིས་ཡོངས་སུ་བསྐོར་བའོ། །བྱང་ཕྱོགས་ཀྱི་

93-1-187b

སྒོར་ཁྲོ་གཉེར་ཅན་མོ་ཁྲོ་གཉེར་ཅན་བདུན་གྱིས་ཡོངས་སུ་བསྐོར་བའོ། །དེ་ནས་འཇིགས་པ་མེད་པས་མགོན་པོ་འཇིག་རྟེན་གྱི་བླ་མའི་གཟུགས་གསེར་གྱི་མདོག་ཅན་རིང་
བསྲེལ་དང་ལྡན་པ་དོན་ཡོད་པའི་རྒྱལ་པོ་རྣམ་པར་འཕྲུལ་པའི་དཀྱིལ་འཁོར་གྱི་སྙིང་པོ་པདྨ་རྒྱ་ཆེན་པོའི་དཀྱིལ་འཁོར་དུ་གཞག་པར་བྱའོ། །གྲར་རྒྱལ་པོ་ཆེན་པོ་བཞི་
སྟོབས་པོ་ཆེ་གོ་ཆ་བགོས་པ། དྲག་ཤུལ་གྱི་གཟུགས་ཅན། མཚོན་ཆ་འབར་བ་ཐོགས་པ་གཞག་པར་བྱའོ། །གང་ཞིག་ཐུབ་པ་རྣམ་པར་སྣང་མཛད་ཀྱི་སྤྲུལ་པ། སྤྱིའི་རིགས་
ཡང་དག་པར་འབྱུང་བ། དོན་ཡོད་པའི་རྒྱལ་པོ་རྣམ་པར་འཕྲུལ་པ། འཇིག་རྟེན་དབང་ཕྱུག་མཆོག་སྦྱིན་པ་དང་བཅས་པ། དོན་ཡོད་པའི་ཞགས་པ་རྣམ་པར་འཕྲུལ་པ་
བསྒྲུབ་པའི་ཆེད་དུ་ཆོ་ག་སྣ་ཚོགས་དྲན་པ་བྱའོ། །སེམས་ཅན་ཀུན་ལ་ཕན་པའི་ཕྱིར། །རྣམ་ཐར་དཀྱིལ་འཁོར་དེ་ཉིད་ནི། །ལེགས་པར་སྒྲུབ་པ་མཐོང་ཙམ་དང༌། །བཀླགས་པས་
དངོས་གྲུབ་བླ་མེད་འགྱུར། །དེ་བས་རྟག་ཏུ་འབད་པ་ཡིས། །སྒྲུབ་པར་བྱེད་པ་ནི་མཁས་སོ། །དེ་ནས་རིག་སྔགས་འཆང་གཙང་མར་གྱུར་པ་ཤིན་ཏུ་ཁྲུས་བྱས་པ་གོས་གཙང་མ་
བགོས་པས་དར་དང་བ་དན་སྣ་ཚོགས་བཟང་པོས་དཀྱིལ་འཁོར་བརྒྱན་པར་བྱའོ། །རོ་བྲོ་བའི་མཆོག་རྒྱ་ཆེན་པོས་སྣོད་སྣ་ཚོགས་ལེགས་པར་བཀང་བ་དང༌། གསེར་དང་དངུལ་

93-1-188a

གྱི་སྣོད་དུ་མཆོད་ཡོན་འབུལ་ཞིང་རོ་སྣ་ཚོགས་ཀྱི་གཏོར་མ་གཞག་པར་བྱའོ། །དེ་བཞིན་དུ་འབྲས་བུ་སྣ་ཚོགས་གཞག་པར་བྱའོ། །གཟུགས་རྣམ་
པ་སྣ་ཚོགས་པའི་ཁ་ཟས་ཀྱི་གཏོར་མ་ཡང་བསྒྲུབ་བོ། །མེ་ཏོག་སྣ་ཚོགས་བཀྲམ་ཞིང་གཏོར་མ་སྣ་ཚོགས་ཀྱིས་བཀང་བ་དང༌། བུམ་པ་དང༌། རྫེའུ་དང༌། ཕོར་ཟླུམ་དང༌།
ཁམ་པོ་དང༌། དབྱིབ་མོ་དག་ཀྱང་དགང་ངོ༌། །ཀུན་ཏུ་དྲི་ཆུས་བསྒོས་པ་ཡི། །རྒྱ་ཆེན་གཏོར་མ་ཀུན་ཏུའོ། །སྣ་ཚོགས་པ་ཡི་པོག་ཕོར་ནས། །སྣ་ཚོགས་བདུག་སྤོས་
དབུལ་བ་ནི། །ཨ་ག་རུ་དང༌། ཙནྡན་དང༌། སྤྲིག་ཀ་དང༌། དུ་རུ་སྐ་དང༌། ཀུན་ཏུ་རུ་དང༌། གུ་གུལ་དང༌། སྒྲོན་ཤིང་དང༌། ཤྲི་བེ་ཊཥྚ་ཀ་དང༌། ས་ར་དང༌། ས་ར་ཛ་ར་ས་
དང༌། དེ་བཞིན་དུ་ག་པུར་དང༌། གླ་རྩི་དང༌། གུར་གུམ་དང༌། ཤ་ཁ་རའི་བདུག་སྤོས་འདི་དག་ནི། རབ་ཏུ་ཕུལ། ཐམས་ཅད་དུ་སྒྲུབ་པ་བླ་ན་མེད་པ་ཡིན་ནོ། །སྣ་ཚོགས་
པ་ཡི་དྲི་དག་དང༌། །ཕྱེ་མ་བྱུག་པ་སྣ་ཚོགས་ཉིད། །ཤེས་རབ་ཅན་གྱིས་ཀུན་ཏུ་ནི། །དཀྱིལ་འཁོར་དག་ལ་གཞག་པར་བྱ། །ལྷ་རྫས་ཀྱི་རིན་པོ་ཆེ་སྣ་བདུན་གྱི་མེ་ཏོག་
དང༌། དངུལ་གྱི་མེ་ཏོག་དང༌། ཟངས་ཀྱི་མེ་ཏོག་དང༌། བྱི་རུ་དང་ནི་མུ་ཏིག་དང༌། །ཨིནྡྲ་ནཱི་ལ་དག་དང་ནི། །པདྨ་རཱ་ག་དག་ཀྱང་ངོ༌། །གསེར་དང་དངུལ་གྱི་བུམ་པ་རིན་

93-1-188b

པོ་ཆེ་སྣ་བདུན་ཅན་ཡང་གྲ་བཞིར་གཞག་པར་བྱའོ། །འབྲས་ཡོས་དང༌། ཡུངས་ཀར་དང་བསྲེས་པས་དཀྱིལ་འཁོར་དུ་ཀུན་ཏུ་གཏོར་རོ། །ཀུན་ནས་མེ་ཏོག་ཕྲེང་བ་ནི། །རྨད་བྱུང་
དཀྱིལ་འཁོར་ལ་གཞག་ཅིང༌། །ཀུན་ནས་མར་མེའི་ཕྲེང་བ་དང༌། །དཀྱིལ་འཁོར་རྨད་དུ་བྱུང་ལ་གཞག །རིག་སྔགས་འཆང་ཉིན་ཞག་གཅིག་གནས་པར་གྱུར་པས་ཡང་བཟླས་
བརྗོད་རྒྱ་ཆེར་བྱས་ལ་ཆོ་གས་སྲུང་བ་དང༌། ཕྱོགས་བཅིང་བ་དང༌། ཀུན་ནས་དཀྱིལ་འཁོར་བཅིང་བ་བྱས་ལ་དཀྱིལ་འཁོར་གྱི་ལས་བྱའོ། །དེ་ནས་སློབ་མ་གཞུག་པར་བྱ་སྟེ། བླ་
མ་མཁན་པོའམ། སློབ་དཔོན་ནམ། ཕའམ། རྒྱལ་པོའམ། བློན་པོ་ཆེན་པོ་ལ་དམ་ཚིག་དང༌། ཕྱག་རྒྱ་དང༌། དཀྱིལ་འཁོར་གསང་བ་བསྟན་ཏེ། མགོན་པོ་འཇིག་རྟེན་གྱི་བླ་མ་
མཐོང་ཞིང་དཀྱིལ་འཁོར་རྨད་དུ་བྱུང་བ་མཐོང་ནས་ཕྱག་བྱ་ཞིང་མཆོད་པ་དང༌། མེ་ཏོག་དང༌། བདུག་སྤོས་དབུལ་བར་བྱས་ལ་བསྐོར་བ་བྱའོ། །དེ་ནས་རིག་སྔགས་འཆང་གིས་
ཐམས་ཅད་ལ་བྱམས་པའི་སེམས་མཉམ་པར་བཞག་སྟེ་སྐྱིལ་མོ་ཀྲུང་བཅས་ནས་འདུག་ལ་མི་སྨྲ་བར་ཡ་མཚན་དུ་སྣང་བར་མཐོང་གི་བར་དོན་ཡོད་པའི་ཞགས་པའི་སྙིང་པོ་
བཟླས་བརྗོད་བྱས་ལ་དཀྱིལ་འཁོར་ཀུན་ཏུ་ཁྲོ་བོའི་རྒྱལ་པོས་ལན་བརྒྱ་རྩ་བརྒྱད་དབང་བསྐུར་ཞིང༌། ཡུངས་ཀར་དང༌། ཆུ་དང་མེ་ཏོག་གིས་དཀྱིལ་འཁོར་ཀུན་ཏུ་ལན་བརྒྱ་རྩ་

93-1-189a

བརྒྱད་གཏོར་བའི་མོད་ལ་རྟག་ཏུ་ཕྱག་རྒྱ་ལན་བརྒྱ་རྩ་བརྒྱད་བཅིངས་ལ་དཀྱིལ་འཁོར་དུ་མེ་ཏོག་དང༌། བདུག་སྤོས་དང༌། དྲི་ཕུལ་ནས་མགོན་པོ་འཇིག་
རྟེན་དབང་ཕྱུག་དོན་ཡོད་པའི་ཞགས་པ་མཐོང་ན་དོན་ཡོད་པ་ཉིད་མཆོད་པར་བྱའོ། །དེ་ནས་མགོན་པོ་ཕྱག་ན་རྡོ་རྗེ་དང༌། རིག་སྔགས་ཀྱི་རྒྱལ་པོ་བླ་ན་མེད་པ་མཆོད་པ་
བྱེད་དོ། །དེ་ནས་ལྷ་མོ་སྒྲོལ་མ་དང༌། ཀུན་ཏུ་ལྷ་མོ་ཐམས་ཅད་ལའོ། །དེ་ནས་དཀྱིལ་འཁོར་གྱི་ལྷ་ཐམས་ཅད་ལའོ། །དེ་ནས་རིའི་རྒྱལ་པོ་རྣམས་ལ་གནས་པའི་རིའི་ལྷ་
ཐམས་ཅད་ལའོ། །ཐམས་ཅད་དང་སྒོ་བསྲུངས་ལ་རྟག་ཏུ་མཆོད་པ་བྱའོ། །དེ་ནས་ཕྱོགས་བཞི་ཀུན་ཏུ་རིག་སྔགས་འཆང་གིས་རྟག་ཏུ་མཆོད་ནས་སྐྱིལ་མོ་ཀྲུང་བཅས་ཏེ་
འདུག་ལ་འཇིགས་པ་མེད་པས་ལག་པའི་ཕྱག་རྒྱ་བཅིང་བར་བྱའོ། །བྱམས་པའི་སེམས་དང་སྙིང་རྗེའི་ལྷག་པའི་བསམ་པ་ཉིད་ཀྱིས་དོན་ཡོད་པའི་ཞགས་པ་རྟག་ཏུ་དྲན་
པར་བྱ་ཞིང་སངས་རྒྱས་རྗེས་སུ་དྲན་པ་བསྒོམ་མོ། །གསང་སྔགས་བརྗོད་མ་ཐག་ཏུ་དཀྱིལ་འཁོར་དང་ས་གཞི་གཡོ་ཞིང་གང་དཀྱིལ་འཁོར་དུ་ཞུགས་པའི་མོད་ལ་སྙིང་
དགའ་བ་དང༌། སེམས་བདེ་བ་ཐོབ་བོ། །འོད་ཟེར་བྱེ་བ་ཁ་དོག་སྣ་ཚོགས་རྣམ་པར་བཀྲམ་པ་འབྱུང་ཞིང་དཀྱིལ་འཁོར་གྱི་སྙིང་པོ་ན་དོན་ཡོད་པའི་ཞགས་པ་འགུལ་

93-1-189b

བར་འགྱུར་དཀྱིལ་འཁོར་གྱི་སྙིང་པོ་འབར་བར་འགྱུར། དེ་བཞིན་གཤེགས་པ་ཐམས་ཅད་དང༌། དེ་བཞིན་དུ་ཕྱག་ན་རྡོ་རྗེ་འབར་བར་འགྱུར། དཀྱིལ་འཁོར་ལ་གནས་
པའི་ལྷ་དང༌། ལྷ་མོ་ཐམས་ཅད་འབར་བར་འགྱུར། ལྷ་གཡོ་བར་འགྱུར་ཞིང་དཀྱིལ་འཁོར་ཀུན་ནས་ལེགས་སོ་ཞེས་སྒྲ་གྲགས་པར་འགྱུར་རོ། །དེ་ནས་ཇི་ལྟར་གསེར་
བཀོད་པ་དེ་ལྟར་དབུས་ཀྱི་དཀྱིལ་འཁོར་གྱི་སྙིང་པོ་དང༌། མགོན་པོ་དེ་བཞིན་གཤེགས་པ་ཤཱཀྱ་ཐུབ་པ་དང༌། འཕགས་པ་སྤྱན་རས་གཟིགས་དབང་ཕྱུག་དང༌། ཕྱག་ན་རྡོ་
རྗེ་དང༌། སྒྲོལ་མ་དང༌། དཀར་མོ་གསེར་གྱི་མདོག་གིས་བཀོད་པ་ཆེན་པོའི་དཀྱིལ་འཁོར་ཀྱི་ནང་ནས་བཞེངས་པར་འགྱུར། སྐུ་གསེར་མདོག་ཅན་གཟུགས་བཟང་པོས་བདག་
ཉིད་ཀྱིས་རང་གི་ངོ་བོ་སྟོན་པ་སྣང་བར་འགྱུར། ཕྱོགས་བཅུ་ཀུན་ཏུ་རྟག་ཏུ་གཟིགས་པར་འགྱུར་རོ། །ཐམས་ཅད་དུ་རྟག་ཏུ་སེམས་བརྟན་པོར་བྱ་སྟེ། རིག་སྔགས་འཆང་
བྱམས་པ་དང་བཅས་པའི་སེམས་བརྟན་པོར་གྱུར་པས་མེ་ཏོག་དང་རོལ་མོའི་སྒྲ་དབུལ་ཞིང་དོན་ཡོད་པའི་རྒྱལ་པོ་ཡང་དྲན་པར་བྱའོ། །དེ་ནས་དེ་བཞིན་གཤེགས་པས་ཕྱག་
གསེར་གྱི་མདོག་ཅན་བརྐྱངས་ཏེ། རིག་སྔགས་འཆང་གི་སྤྱི་བོར་བཞག་ནས་ལགས་སོ། །ཞེས་བྱ་བ་སྦྱིན་པར་མཛད་ཅིང་རིག་སྔགས་འཆང་ཁྱོད་ཀྱིས་དོན་ཡོད་པའི་ཞགས་

93-1-190a

པའི་སྙིང་པོ་དང༌། ཆོ་ག་ཞིབ་མོ་མཐའ་དག་དང༌། དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་གྲུབ་སྟེ། སྐྱེས་བུ་དམ་པ་ཁྱོད་བདེ་བ་ཅན་གྱི་འཇིག་
རྟེན་གྱི་ཁམས་སུ་ལུང་བསྟན་གྱི། རང་གི་ངོ་བོ་ཉིད་ཀྱིས་ཡོངས་སུ་དག་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཀྱི་བར་
དུ་སྐྱེས་བུ་དམ་པ་ཁྱོད་རང་གི་ངོ་བོ་ཕྱིར་མི་ལྡོག་པ་དང༌། དོན་ཡོད་པའི་རིག་སྔགས་འཆང་གིས་འཁོར་ལོ་བསྒྱུར་བར་འགྱུར་བར་བྱོས་ཤིག །དཀྱིལ་འཁོར་འདི་ལ་
བརྟེན་བའི་སྐྱེ་བོ་དགེ་བ་དང་ལྷག་པའི་བསམ་པ་ལ་ཞུགས་པ། སེམས་ཅན་ཐམས་ཅད་བླ་ན་མེད་པའི་མྱ་ངན་ལས་འདས་པར་ལུང་བསྟན་གྱི་བར་དུ་ཕྱིར་མི་ལྡོག་པར་
འགྱུར་རོ། །ཅི་སྟེ་སེམས་ཅན་ངན་པ་རིག་སྔགས་ཀྱི་གདོལ་པ་སྨད་པ་དག་དེར་ཞུགས་ན། གཟུགས་བརྙན་ལས་ཁྲག་འཛག་ཅིང་སྒྲ་མི་བཟད་པ་འབྱུང་སྟེ། མགོན་པོ་
འདི་མི་མཐོང༌། ས་འདི་གཡོ་བར་མི་འགྱུར། དཀྱིལ་འཁོར་འདི་འབར་བར་མི་འགྱུར་ཏེ། དེའི་ཚེ་རིག་སྔགས་འཆང་ལ་རྨི་ལམ་དུ་སྟོན་ཏེ། དེ་ཉིད་ཀྱང་གཞན་དུ་མི་འགྱུར་
རོ༑ ༑ཇི་ལྟར་མངོན་སུམ་དེ་བཞིན་དུ་རྨི་ལམ་དུ་སྟོན་ཅིང་ཡིད་ལ་བསམ་པ་ཐམས་ཅད་ཡོངས་སུ་རྫོགས་པར་འགྱུར། དེ་ལྟ་བས་ན། རིག་སྔགས་འཆང་ལེགས་པར་

93-1-190b

བརྟག་ཅིང་སོ་སོར་བརྟགས་ཏེ་སེམས་ཅན་དཀྱིལ་འཁོར་དུ་གཞུག་པར་བྱའོ། །སྒྲུབ་པ་པོ་བདེན་པར་སྨྲ་བ་དང༌། དབང་པོ་ཡང་དག་པར་བསྡམས་པ། སེམས་ཅན་ཐམས་
ཅད་ལ་བྱམས་པ། སེམས་ཅན་ཐམས་ཅད་ལ་བརྩེ་པ་ཅན། གཞན་ལ་ཡང་དག་པར་སྨྲ་བ། ཚིག་བརྟགས་པ་དད་པ་ཅན། གུས་པ་དང་ལྡན་པ་ཉིད། མར་འཛིན་པ། ཕར་འཛིན་
པ༑ དཀོན་མཆོག་གསུམ་ལ་སྐྱབས་སུ་སོང་བ། རྟག་ཏུ་བླ་མ་ལ་གུས་པ་ཉིད་ཀྱི་སེམས་ཅན་འདི་དག་གཞུག་པར་བྱའོ། །རབ་ཏུ་བག་ཡོད་པ་དང༌། རྟག་ཏུ་གཙང་ཞིང་གཙང་སྦྲ་
དང་ལྡན་པ་དང༌། ཁ་ཟས་ངན་པ་དང༌། ལྷག་མ་དང༌། འབགས་པ་དང༌། འདྲེས་པ་དང༌། གཅིག་ཏུ་བསྲེས་པ་དང༌། ཅུང་ཟད་བཀྲུས་པ་དང༌། ཆང་དང༌། ཤ་དང༌། ཀུན་དོང་
དང༌། སྒོག་སྐྱ་དང༌། ཀེའུ་དང་བསྲེས་པའི་ཁ་ཟས་དག་སྤང་བར་བྱ་ཞིང༌། རང་གི་ཁ་འཕྲོ་ཡང་སྤང་བར་བྱའོ། །ལྷག་མ་ནི། རྟག་ཏུ་སྤང་བར་བྱ་སྟེ། འདི་དག་སྒྲུབ་པའི་ཆོ་ག་
ལ་དྲན་པར་བྱའོ། །ལག་པ་འབགས་པས་གདོང་ལ་རེག་པར་མི་བྱ། ལྷུང་བཟེད་དོར་བར་མི་བྱའོ། །རྟག་ཏུ་ཁམ་ཕྱེད་ཕྱེད་དུ་གཅོད་པ་དང༌། མཆོག་ཏུ་འབགས་པ་འདི་དག་
ནམ་ཡང་བཟའ་བར་མི་བྱའོ། །གཙང་མས་ཟས་གཙང་མ་བཟའ་ཞིང་ལག་པའི་སོར་མོ་བསྡམས་པས་ཁ་གདོང་ལ་གོས་པ་ལ་མི་རེག་པར་འདི་དག་ཟ་བ་ཉིད་ནི། མཆོག་ཏུ་

93-1-191a

མཛེས་ཤིང༌། བློ་དང་ལྡན་པ་ཡིན་ནོ། །དེ་ནས་རིག་སྔགས་འཆང་གིས་ལས་ཤིན་ཏུ་ཡོངས་སུ་རྫོགས་པར་བྱས་ཤིང་དཀྱིལ་འཁོར་གྱི་བྱ་བ་ལེགས་
པར་རྫོགས་ན། དེ་ལ་ཁྲག་འཛག་པར་མི་འགྱུར་རོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་ཕྱག་བརྐྱང་པས་རིག་སྔགས་འཆང་གི་ལག་པ་ནས་
བཟུང་ནས་དཀྱིལ་འཁོར་གྱི་ནང་དུ་འཇུག་པར་མཛད་ཅིང་ཤིན་ཏུ་དྲི་མ་མེད་པར་སྣང་བ་ཞེས་བྱ་བའི་ནོར་བུ་ཉིད་ཀྱི་མགུལ་པ་ནས་བཀྲོལ་ཏེ་རིག་སྔགས་འཆང་གི་
འགུལ་དུ་འདོགས་པར་མཛད་དོ། །སྤྱི་བོར་ཕྱག་འཇོག་པར་མཛད་ཅིང་འདི་ལ་སྲས་ཀྱི་ཐུ་བོ་ཞེས་གསུང་ངོ༌། །མགུལ་པར་ནོར་བུ་བཅིངས་པ་ཙམ་གྱི་མོད་ལ་དེ་ནམ་
མཁའ་ལ་འགྲོ་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་དམ་ཚིག་དང་དཀྱིལ་འཁོར་མཐོང་བར་གྱུར། བྱང་ཆུབ་ཀྱི་སྙིང་པོ་ལ་ཐུག་གི་བར་དུ་
རིགས་ཐམས་ཅད་དུ་དོན་ཡོད་པའི་རིག་སྔགས་འཆང་གི་རྒྱལ་པོ་འཁོར་ལོས་བསྒྱུར་བར་འགྱུར་རོ། །དོན་ཡོད་པའི་རྒྱལ་པོའི་ཆོ་ག་ཞིབ་མོ་དང༌། དཀྱིལ་འཁོར་ཆེན་
པོ་རྟག་ཏུ་མངོན་དུ་འགྱུར་ཞིང་རྒྱལ་མཚན་གྱི་རྩེ་མོ་ཉིད་སྨིན་མཚམས་ན་འདུག་པར་འགྱུར་རོ། །རྒྱ་ཆེན་པོ་དྲི་མ་མེད་པར་སྣང་བ་དོན་ཡོད་པའི་ཡེ་ཤེས་རྣམ་པར་

93-1-191b

འཕྲུལ་པ་ཞེས་བྱ་བའི་ཏིང་ངེ་འཛིན་ཐོབ་སྟེ། གང་ཏིང་ངེ་འཛིན་རྗེས་སུ་ཐོབ་པས་འཇིག་རྟེན་པ་ཐམས་ཅད་ཀྱི་དངོས་གྲུབ་རྣམ་པར་འཕྲུལ་པའི་ཆོ་འཕྲུལ་སྟོན་པར་འགྱུར་རོ།
ཕྱག་རྒྱ་དང༌། དཀྱིལ་འཁོར་དང༌། ཆོ་ག་ཞིབ་མོ་དང༌། སྒྲུབ་པ་དང༌། དམ་ཚིག་དང༌། གསང་བ་ཐམས་ཅད་ཀྱི་མཐུ་ཆེན་པོ་སྟོན་པར་འགྱུར་རོ། །དོན་ཡོད་པ་ཆེན་པོའི་འཁོར་ལོས་
བསྒྱུར་བའི་རྣམ་པར་འཕྲུལ་པ་ཐམས་ཅད་སྟོན་པར་འགྱུར་རོ། །དོན་ཡོད་པའི་དམ་ཚིག་གི་བྱིན་གྱི་རླབས་དང༌། དེ་བཞིན་གཤེགས་པའི་གསང་བའི་དམ་ཚིག་མཐའ་ཡས་
པ་འཐོབ་སྟེ། གང་དམ་ཚིག་ཐོབ་པས་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་དམ་ཚིག་དང་མཚུངས་པར་ཤེས་པར་འགྱུར་རོ། །དེ་བཞིན་གཤེགས་པའི་དམ་ཚིག་
མཉམ་པ་ཉིད་ཀྱི་རྣམ་པར་འཕྲུལ་བ་སྟོན་པར་འགྱུར་རོ། །དེ་ནས་རིག་སྔགས་འཆང་དཀྱིལ་འཁོར་གྱི་ཆོ་གའི་བྱ་བ་ཐམས་ཅད་ཡོངས་སུ་རྫོགས་པར་བྱས་ནས་སྤྱན་རས་གཟིགས་
དབང་ཕྱུག་རིང་བསྲེལ་དང་བཅས་པ་དེ་ཡང་ས་ཕྱོགས་དཔེན་པའི་གནས་གཙང་མར་གོས་གཙང་མའི་གདན་བཤམས་ལ་དེའི་སྟེང་དུ་གཞག་པར་བྱའོ། །ཨ་ག་རུའི་བདུག་
སྤོས་འབུལ་ཞིང་ཉིན་གཅིག་བཞིན་དུ་ནང་པར་སྔར་གཞན་མི་སྨྲ་བར་བཟླས་བརྗོད་བརྒྱ་རྩ་བརྒྱད་བྱ་སྟེ། རིག་སྔགས་ཀྱི་རྒྱལ་པོས་མཆོད་པ་དབུལ་བར་བྱའོ། །དེ་ནས་འཕགས་

93-1-192a

པ་སྤྱན་རས་གཟིགས་དབང་ཕྱུག་གི་གཟུགས་བརྙན་འབར་བར་འགྱུར་ཏེ། ཉིན་གཅིག་བཞིན་དུ་འཕགས་པ་སྤྱན་རས་གཟིགས་དབང་ཕྱུག་
གཟུགས་བརྙན་སྨྲ་བར་འགྱུར་རོ། །ཚིག་འབྱིན་པར་འགྱུར་རོ། །ད་ལྟར་གྱི་བཞིན་དུ་དེ་ཐམས་ཅད་སྨྲ་བར་འགྱུར་ཏེ། དགེ་བ་དང༌། མི་དགེ་བ་དང༌། འདས་པ་དང༌། མ་
འོངས་པ་དང༌། ད་ལྟར་བྱུང་བ་དེ་ཐམས་ཅད་སྨྲ་བར་འགྱུར་རོ། །ཚེ་རིང་བའམ། ཚེ་ཡོངས་སུ་ཟང་བ་དེ་ཐམས་ཅད་སྟོན་ཅིང་སྨྲ་བར་འགྱུར་རོ། །རྒྱལ་པོ་བརྗེ་བའམ། དགྲ་
འཐབ་པའམ། ཕ་རོལ་གྱི་དམག་ཚོགས་འཐབ་པའམ། ལོ་ཉེས་པ་དང༌། མི་ངས་དང༌། དགོན་པ་དང༌། ནད་དང༌། ན་བ་དང༌། གདོན་དང༌། གནོད་པ་དང༌། འཚེ་
བ་དང༌། གྲང་བ་དང༌། རླུང་དང༌། ཚ་བ་དང༌། སེར་བ་དང༌། ཆོམ་པོའི་འཇིགས་པ་དང༌། རྐུན་པོའི་འཇིགས་པ་དང༌། གཅན་གཟན་གཏུམ་པོའི་འཇིགས་པ་དང༌། སྦྲུལ་
གདུག་པའི་འཇིགས་པ་དང༌། བདེ་བ་དང༌། ལོ་ལེགས་པ་དང༌། འབྲས་བུ་འཕེལ་བ་དང༌། འབྲུ་འཕེལ་བ་དེ་ཐམས་ཅད་སྨྲ་བར་འགྱུར་ཞིང༌། དེའི་ཐབས་ཐམས་ཅད་ཀྱང་
རབ་ཏུ་སྟོན་པར་འགྱུར་རོ། །རིག་སྔགས་འཆང་ལ་ཉིན་གཅིག་བཞིན་དུ་ཁྱད་པར་དུ་གྱུར་པ་རྣམ་པ་མང་པོ་རབ་ཏུ་སྟོན་པར་འགྱུར་རོ། །ཁ་ཅིག་ལ་བསྟན་པར་མི་བགྱི་

93-1-192b

སྟེ༑ སྡང་སེམས་ཅན་རིག་སྔགས་ཀྱི་གདོལ་པ། རྐུན་མ། བྱས་པ་མི་གཟོ་བ་བླང་བ། འཕགས་པའི་དགེ་འདུན་ལ་འཁུ་བ། འཕགས་པའི་དགེ་འདུན་ལ་འཕྲོག་པ། བསླང་
པ་མི་འདོད་པ་དང་ཡང་དག་པར་ལྡན་པ་དེ་དག་གི་ལག་ཏུ་བསྟན་པར་མི་བགྱི། རྣ་བར་བསྒྲག་པར་མི་བགྱི། སྐྲའི་རྩེ་མོ་ཙམ་དུ་སྣང་བ་ཡང་བསྟན་པར་མི་བགྱིའོ། །ཆོ་ག་ཞིབ་
མོ་འདི་ནི། ཡི་གེའི་འབྲུ་གཅིག་ཀྱང་བསྟན་པར་མི་བགྱིའོ། །རྗེས་སུ་འཇུག་པར་མི་བགྱིའོ། །དེ་ནས་རིག་སྔགས་འཆང་བ་དངོས་གྲུབ་མཆོག་ཐོབ་པར་འགྱུར་ཏེ། མཆོག་ཏུ་
ཡིད་བརྟན་པ། རྣམ་པར་ཐར་པ་མཆོག་གི་དཀྱིལ་འཁོར་གསང་བ་ཐོབ་པར་འགྱུར་རོ། །གང་གི་དྲུང་ནས་རིག་སྔགས་ཀྱི་རྒྱལ་པོའི་རིག་སྔགས་ཀྱི་དཀྱིལ་འཁོར་ཆེན་པོ་ལག་ཏུ་
འཐོབ་པར་འགྱུར་བ་དེ་ལ་སྟོན་པ་དང༌། བླ་མའི་འདུ་ཤེས་སྐྱེད་པར་བགྱིད། བདག་དང་འདྲ་བར་མཆོད་པ་སྣ་ཚོགས་ཀྱིས་གུས་པར་བགྱིད་ན། བདག་ལ་གུས་པ་དང༌། བླ་མར་
བགྱིད་པ་ལགས། མཆོད་པ་དང༌། བརྗེད་པ་བགྱིད་པ་ལགས་སོ། །དེ་ལྟ་པས་ན། དད་པའི་རྗེས་སུ་འབྲང་བས་བྱམས་པ་བསྒོམས་པ་དང༌། སྙིང་རྗེ་བསྐྱེད་པས་དངོས་གྲུབ་ཆེན་
པོ་འཐོབ་པར་འགྱུར་རོ། །ཅི་སྟེ་བགྱི་བ་འདི་ལས་འདའ་བར་མི་བགྱིད་པའི་སེམས་ཅན་དེ་ལ་བདག་གིས་རྟག་པར་རྒྱུན་མི་ཆད་པར་དྲན་པ་དང༌། བདག་བརྗོད་པ་ཙམ་གྱིས་རང་

93-1-193a

གི་ཤིན་ཏུ་ཡོངས་སུ་དག་པའི་རང་གི་ངོ་བོས་བདག་མདུན་ན་མཆིས་པར་བགྱི་ཞིང༌། ཡིད་ལ་རེ་བ་ཐམས་ཅད་དང༌། མཆོག་ཡོངས་སུ་རྫོགས་པར་
བགྱིའོ༑ ༑ཅི་སྟེ་བདག་ཇི་ལྟར་དམ་བཅས་པ་ལས་གཞན་དུ་བགྱི་ན་བདག་གིས་སངས་རྒྱས་བཅོམ་ལྡན་འདས་དེ་དག་ལ་བསླུས་པ་ལགས་སོ། །རིག་སྔགས་ཀྱི་གདོལ་པ་
རྐུན་མར་གྱུར་པ་ལ་ནི། མི་བགྱིད་དེ། དམ་བཅས་པ་བཞིན་དུ་སྨྲ་བར་མི་བགྱིད་དེ། རིག་སྔགས་འཆང་གིས་རྟག་ཏུ་གཙང་བར་བགྱིད། རྟག་ཏུ་འཛུམ་པ་དང༌། རྟག་ཏུ་
བྱམས་པ་དང༌། སྙིང་རྗེ་སྒོམ་པ་ཡིད་ལ་བགྱིད་ན། དེ་ལ་བདག་གིས་རྟག་ཏུ་ཡོན་ཏན་ཕུན་སུམ་ཚོགས་པ་ཐམས་ཅད་འཐོབ་པར་འགྱུར་བར་བགྱི། དེ་དགེ་བའི་སྤྱོད་པ་ཐམས་
ཅད་དང་ལྡན་པར་བགྱི། དོན་ཡོད་པ་ཡངས་པ་ཆེན་པོའི་དངོས་གྲུབ་རྗེས་སུ་སྩལ་བར་བགྱིའོ། །སེམས་ཅན་ཐམས་ཅད་ཀྱི་བསམ་པ་ཐམས་ཅད་ཡོངས་སུ་རྫོགས་པར་བགྱི་
བ་ལ་རྒྱ་མཚོའི་དུས་རླབས་ལྟར་ཐམས་ཅད་ཀུན་ཏུ་མཆི་བར་བགྱིའོ། །ངན་སོང་དང༌། ངན་འགྲོ་དང༌། ལོག་པར་ལྟུང་བ་ཐམས་ཅད་ཡོངས་སུ་ཟད་པར་བགྱི་བའི་སླད་དུ་
བདག་དགའ་བས་ཀུན་ཏུ་མཆི་བར་བགྱིའོ། །སེམས་ཅན་གང་ལ་བྱམས་པ་དང༌། སྙིང་རྗེ་མཆིས་པའི་སེམས་ཅན་ཕ་རོལ་དེ་རྣམས་ཀྱི་བསམ་པ་ཕུན་སུམ་ཚོགས་པ་

93-1-193b

ཡོངས་སུ་རྫོགས་པར་བགྱིའོ། །དེ་ལྟ་བས་ན། རིག་སྔགས་འཆང་གིས་ཤིན་ཏུ་སྡོམ་པས་བསྡམས་ཤིང་རིག་སྔགས་བརྗོད་པར་བགྱིའོ། །ཡོངས་སུ་གཏོང་བའི་ལག་པར་བགྱི་
ཞིང་སྤར་ཆུམས་པར་མི་བགྱི་སྟེ། ལག་པ་བརྐྱང་བར་བགྱིའོ། །གཏོང་པ་མང་བས་དེ་བཞིན་གཤེགས་པ་དམ་ཚིག་ལ་གནས་པར་བགྱིའོ། །སྔར་ལེགས་པར་སྤྱད་པར་བགྱི་སྟེ།
དོན་ཡོད་པའི་རྒྱལ་པོའི་སྤྱད་པ་བགྱི་ཞིང་རྟག་ཏུ་ཡིད་ལ་བགྱིའོ། །དེ་ནས་བདག་དང་ཆོས་ཀྱི་མཆོག་ལ་དགའ་བ་ཞེས་བགྱིའོ། །རང་གི་གཟུགས་བརྙན་བྱ་བའི་དཀྱིལ་འཁོར་གྱི་
ཆོ་གའོ༑    ༑དེས་ཁྲོ་བོའི་རྒྱལ་པོ་བཤད་པར་བྱ་སྟེ། དོན་ཡོད་རྒྱལ་པོ་རྨད་བྱུང་ཚེ། །ཀུན་ཏུ་དངོས་གྲུབ་ཐོགས་མེད་ཅིང༌། །དཀྱིལ་འཁོར་ཀུན་ལ་དབང་བསྐུར་བ། །སྡང་བ་ཐམས་
ཅད་རབ་ཏུ་འཇོམས། །བདུད་དང་བགེགས་ནི་རྣམ་པར་འཇིག །གནོད་སྦྱིན་སྲིན་པོ་གསང་བ་པ། །འབྱུང་པོ་ཐམས་ཅད་རབ་ཏུ་འབྲོས། །གདོན་གྱི་གཙོ་བོ་སྐྲོད་བྱེད་ཅིང༌། །སྡང་
བ་ཐམས་ཅད་རབ་ཏུ་འཇོམས། །སྡང་བའི་ཀླུ་རྣམས་རྣམ་འཇིགས་ཤིང༌། །འཇིགས་འཕོངས་རྣམས་ལ་མི་འཇིགས་སྩོལ། །རིག་འཛིན་རྣམས་ལ་གྲུབ་སྩོལ་པ། །དོན་ཡོད་
ཞགས་པའི་དངོས་གྲུབ་མཆོག །དུས་གསུམ་གཤེགས་པའི་སངས་རྒྱས་སྟོན། །སྤྱི་ཡི་རིགས་ནི་རབ་སྟོན་པ། །དོན་ཡོད་སྤྱི་ཡི་གསང་བ་ནི། །རྟག་ཏུ་གཞན་མིན་སྙིང་པོ་ཉིད། །

93-1-194a

ཁྲོ་བོའི་རྒྱལ་པོ་བླ་མེད་པ། །དེ་ནི་བདག་གིས་རབ་ཏུ་བཤད། །བཅོམ་ལྡན་འདས་ཀྱི་སྤྱན་སྔར་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་དོན་ཡོད་པའི་རྒྱལ་པོས་ཁྲོ་བོའི་གཟུགས་སུ་གནས་ཏེ་སྡང་བ་ཐམས་ཅད་འཇིགས་པར་བྱེད་པར་གྱུར་ཅིང་ལག་ན་ཞགས་པ་ཐོགས་ཏེ་
ཁྲོ་བོ་འདི་སྨྲས་སོ། །ན་མཿསརྦ་ཏ་ཐཱ་ག་ཏ། ཨཱཪྱ་ཨ་བ་ལོ་ཀི་ཏེ་ཤྭ་ར་བཛྲ་དྷ་རེ་བྷྱཿ། ཨོཾ་ཙ་ར་ཙ་ར། ཙུ་རུ་ཙུ་རུ། མ་ཧཱ་ཀཱ་རུ་ནི་ཀ །ཙི་རི་ཙི་རི། བི་རི་བི་རི། མ་ཧཱ་པདྨ་ཧཱསྟ།
ཀ་ལ་ཀ་ལ། ཀུ་ལུ་ཀུ་ལུ། མ་ཧཱསྠ། མ་པྲ་བ་ཏེ། ཙ་ར་ཙ་ར། ཙ་ཙ་ར་ནི་ཤཱ་ཙ་རེ། ཤཱ་ར་ཨེ་ཧྱེ་ཧི། བུདྡྷྱ་བུདྡྷྱ། དྷཱ་བ་དྷཱ་བ། ཀི་ཎི་ཀི་ཎི། པ་ར་མ་ཤུདྡྷ་སཏྭ། ཀ་ར་ཀ་ར། ཀི་རི་ཀི་རི།
མ་ཧཱ་པ་ཤུ་པ་ཏི། བེ་ཥ་དྷ་ར། ཧཱ་ཧཱ་ཧཱི་ཧཱི་ཧཱུ་ཧཱུ། ཨོ་ཀ་ར་བྲཧྨ་བེ་ཥ་དྷ་ར། ས་ར་ས་ར། བ་ར་བ་ར། བ་ར་རཤྨི་ཤ་ཏ་ས་ཧ་སྲ། པྲད་ཏི་མཎྜི་ཏ། ཤ་རཱི་རཱ་ཡ། ཛྭ་ལ་ཛྭ་ལ། སུ་རུ་སུ་རུ།
མུ་རུ་མུ་རུ། ས་ནད་ཀུ་མཱ་ར། རུ་ཏྲ་བིཥྞུ་བཱ་ས་བ། དྷ་ན་ད། རི་ཥ་ཎ་ཡ་ཀ །བ་ཧུ་བི་བི་དྷ། བེ་ཥ་དྷ་ར། དྷ་ར་དྷ་ར། ས་མནྟ། ཨ་བ་ལོ་ཀི་ཏ། བི་ལོ་ཀི་ཏ། ལོ་ཀེ་ཤ་ར། མ་ཧེ་ཤྭ་ར།
མུ་ཡ་མུ་ཡ། མུ་མ་ཙ་མུ་མ་ཙ། བྷནྡྷ་བྷནྡྷ་ན་ཏཱ་ད་ན་ཏརྫ་ན། རཱ་ཛ་ཏསྐར། ཨགྣི་ཨུ་ད་ཀ །བི་ཥ་ཤསྟྲ་པ་ར་མི་མོ་ཙ་ཀ །མ་ཎ་ཀ་ཎ། ཙ་ལ་ཙ་ལ། བོ་དྷྱཾ་ག །ལ་ཏུ་རཱ་ཪྱས་སཏྱ་

93-1-194b

སི་པྲ་ཀཱ་ཤ་ཀ་ཏ་མ་ཏ་མ། ས་མ་ས་མ། མ་ས་མ་ས། མ་ཧཱ་ཏ་མོ་ཉ་དྷ་ཀཱ་ར། པྲ་ཤ་མ་ན། མི་ལི་མི་ལི། ཨེ་ཎེ་ཡ། ཙརྨ་པ་རི་ཀ་ར། ཨེ་ཧྱེ་ཧི། མ་ཊ་མ་ཊ། བི་ཤུདྡྷ་བི་ཥ་ཡ་ནི་བཱ་སི་ན།
མ་ཧཱ་ཀཱ་རུ་ཎི་ཀ། ཤྭེ་ཏ་ཡཛྙོ་པ་བི་ཏ། རཏྣ་ཀུ་ཊ་མ་ལཱ་དྷ་ར། སརྦ་ཛྙཱ་ཤི་ར་སི་པྲི་ཏ། ཀ་ར་པུ་ཊ། ས་མཱ་དྷི་ཨ་པྲ་ཀ་མ་བྱ། ཥ་ཊ་པཱ་ར་མི་ཏ་པ་རི་པཱུ་ར་ཀ །མ་ཧཱ་སརྦ་སཏྭ་སནྟ་
ཏི་པ་རི་པཱ་ཙ་ཀ །སརྦ་མ་ར་དུཥྚ་པྲ་མརྡ་ཀ །སརྦ་སིདྡྷ་ཨཱ་ཤཱ་པ་རི་པཱུ་ར་ཀ །ཨ་བྷི་ཥིཉྩ་ཏུ་མཱཾ། སརྦ་ཏ་ཐཱ་ག་ཏཱ་བྷི་ཥེ་ཀཻ་ར། བྷ་ག་ཝཱན། ཨ་མོ་གྷ་རཱ་ཛ་ཧཱུཾ་ཕཊ། ན་མོསྟུ་ཏེ་སྭཱཧཱ། ཁྲོ་
བོའི་རྒྱལ་པོ་དོན་ཡོད་པའི་ཞགས་པའོ། །ཨོཾ་བི་ཀྲི་ཏ་དཾཥྚེ། ཨ་མོ་གྷ་ས་མ་ཡེ་ཨ་བྷི་ཥིཉྩ་མཱཾ། སརྦ་བིདྱ་ཨ་མོ་གྷ་ཨ་བྷི་ཥེ་ཀཻ་རུ། ཧཱུཾ་མི་ལི་མི་ལི་སྭཱཧཱ། དེ་ཁྲོ་བོའི་རྒྱལ་པོའི་སྙིང་
པོའོ༑ ༑དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་པ་ཆེན་པོའི་སྙིང་པོ་གསུངས་མ་ཐག་ཏུ་དེ་ནས་རི་ཆེན་པོ་པོ་ཊ་ལ་རྣམ་པ་དྲུག་ཏུ་རབ་ཏུ་གཡོ་བར་བརྩམས་
ཏེ་ཀླུའི་ཚོགས་ནི། འཁྲུགས་སོ། །ལྷའི་ཚོགས་ཐམས་ཅད་ནི། དགའ་བར་གྱུར་ཏོ། །སྡང་བའི་གནོད་སྦྱིན་དང༌། སྲིན་པོ་དང༌། བགེགས་དང༌། ལོག་འདྲེན་ནི། འབར་བར་གྱུར་
ཏོ༑ ༑བདུད་ལ་སོགས་པ་སྡང་བ་ནི། ཡང་དག་པར་རབ་ཏུ་ཞི་བར་གྱུར་ཏོ། །ངན་སོང་གི་སྡུག་བསྔལ་ཐམས་ཅད་ནི། རབ་ཏུ་ཞིའོ། །དཀྱིལ་འཁོར་གྱི་ལྷ་ཐམས་ཅད་ནི། མཆོག་

93-1-195a

ཏུ་དགའ་བར་གྱུར་ཏོ། །སྡང་བ་དང༌། རབ་ཏུ་སྡང་བ་ཐམས་ཅད་དང༌། ཐམས་ཅད་ནི། མི་སྣང་བར་གྱུར་ཏོ། །ནད་ཐམས་ཅད་ནི། རབ་ཏུ་ཞིའོ། །རིམ་
ཐམས་ཅད་ལས་ནི། རྣམ་པར་གྲོལ་ལོ། །ཉོན་མོངས་པའི་སྒྲིབ་པ་ཐམས་ཅད་ལས་ནི་ཡོངས་སུ་གྲོལ་ལོ། །མེ་ཏོག་གི་ཆར་ཆེན་པོ་རབ་ཏུ་བབ་སྟེ་དེ་བཞིན་གཤེགས་པ་ལ་མཆོད་
པར་གྱུར་ཏོ། །སེམས་ཅན་ཐམས་ཅད་ངན་སོང་གི་སྡུག་བསྔལ་ཐམས་ཅད་ལས་ཡོངས་སུ་གྲོལ་བར་གྱུར་ཏོ། །དེ་ནས་དུས་གསུམ་དུ་གཤེགས་པའི་དེ་བཞིན་གཤེགས་
པ་དང༌། དཀྱིལ་འཁོར་ལ་བརྟེན་པའི་ལྷ་རྣམས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཚིག་གཅིག་ཏུ་ལེགས་
སོ་ཞེས་བྱ་བ་བྱིན་ཏེ་ལེགས་སོ་ལེགས་སོ། །སྙིང་རྗེ་ཆེན་པོ་ཅན། མཆོག་ཏུ་དོན་ཡོད་པའི་རིག་སྔགས་འདི་སྨྲས་ཟིན་གྱི། དེ་བཞིན་གཤེགས་པའི་རིགས་ཐམས་ཅད་
དང༌། རིགས་སྤྱིའི་དམ་ཚིག་དང༌། སྙིང་པོ་དང༌། ཁྲོ་བོའི་དེ་ཁོ་ན་ཉིད་གསང་བ་དང༌། དཀྱིལ་འཁོར་དང༌། སྒྲུབ་པའི་ཆོ་ག་དོན་ཡོད་པའི་རྒྱལ་པོའི་དཀྱིལ་འཁོར་རབ་ཏུ་
སྨྲོས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་པའི་ཞགས་པའི་སྙིང་པོ་ཁྲོ་བོའི་རྒྱལ་པོའི་

93-1-195b

དཀྱིལ་འཁོར་དེ་བཞིན་གཤེགས་པའི་སྤྱན་སྔར་བཤད་དོ། །དཀྱིལ་འཁོར་གྲུ་བཞི་པ། ཤིན་ཏུ་མཛེས་པ། ཀོ་ལའི་ཚད་ཙམ་ཤིན་ཏུ་རྣམ་པར་མཛེས་པའི་གྲུ་བཞི་དང༌། སྒོ་
བཞི་དང༌། ཐེམ་སྐས་བཞི་དང༌། རྟ་བབས་དང༌། མདའི་ཁ་ཁྱེར་དང༌། ཀུན་ནས་རྡོ་རྗེའི་རྣམ་པ་དག་ཀྱང་བྱ་སྟེ། ཚོན་རྩི་སྣ་ཚོགས་རྣམ་པར་མཛེས་པའི་ཐིག་སྐུད་ཀྱིས་དཀྱིལ་
འཁོར་ཐིག་གདབ་པར་བྱའོ། །རི་མོ་མཁན་གཙང་མས་སྣོད་གསར་བ་དང༌། བིར་གཙང་མས་དཀྱིལ་འཁོར་དམ་པ་ལེགས་པར་བྲིའོ། །དཀྱིལ་འཁོར་སྙིང་པོ་རྣམ་དབྱེ་བ། །
དབུས་སུ་ལེགས་པར་རྣམ་ཕྱེ་ལ། །ཀུན་ནས་པདྨའི་ཕྲེང་བ་དང༌། །རྡོ་རྗེ་མདུང་རྩེ་གསུམ་པ་དགོད། །དབུས་སུ་འཁོར་ལོ་རྟ་བྲི་བ། །ཤིན་ཏུ་བལྟ་སྡུག་འཁོར་ལོ་དགོད། །
དབུས་དེར་རྒྱལ་བ་གཞག་པར་བྱ། །ཤཱཀྱའི་རྒྱལ་པོ་དེ་བཞིན་གཤེགས། །གཡས་སུ་ཁྲོ་བོའི་རྒྱལ་པོ་ཡི། །འཇིག་རྟེན་དབང་ཕྱུག་འདྲེན་པ་པོ། །གཡོན་དུ་རྡོ་རྗེ་འཛིན་
གཞག་པ། །རྔ་ཡབ་རྡོ་རྗེ་ལག་ཐོགས་གཞག །དེའི་འོག་ཏུ་འོད་ཟེར་དང་ལྡན་པར་བྱ་བ་ནི། ལྕགས་ཀྱུ་དང༌། དགྲ་སྟ་དང༌། གོ་ཆ་དང༌། དབྱུག་པ་དང༌། ཞགས་པ་དང༌། དགྲ་
སྟ་ལུ་གུ་རྒྱུད་ཅན་དང༌། མདུང་རྩེ་གསུམ་པ་དང༌། གླེགས་བམ་མོ། །འཕགས་པ་སྤྱན་རས་གཟིགས་དབང་ཕྱུག་གི་འོག་ཏུ་དཀར་ཤམ་ཆེན་མོ་དང༌། གོས་དཀར་མོ་དང༌།

93-1-196a

དཀར་མོ་ཆེན་མོ་རལ་པ་ཅན་དང༌། དབྱུག་པ་དང༌། རིལ་པ་སྤྱི་བླུགས་ཕྱག་ན་ཐོགས་པ་བྱའོ། །དེའི་འོག་ཏུ་སྲིན་མོ་རལ་པ་གཅིག་མ་ཞེས་བྱ་
བ་ནི༑ མཆེ་བ་གཙིགས་པ་འཇིགས་སུ་རུང་ཞིང་མི་སྡུག་པ་སྦྲུལ་སེ་རལ་ཁར་ཐོགས་པ། ཕྱག་བཞི་པ། གཡས་པ་ན་རྡོ་རྗེ་དང་དགྲ་སྟ། གཡོན་པའི་སོར་མོ་གཅིག་ལྷ་མ་
ཡིན་དང་ལོག་འདྲེན་ལ་བསྡིགས་ཤིང་ཁྲག་འཛག་པའི་མགོ་བོའི་ཅོ་ཏོ་ནས་འཛིན་པ་དང༌། ཁྲག་གི་སྣོད་ཡོངས་སུ་འཛིན་པ། གླང་པོ་ཆེའི་པགས་པ་རློན་པའི་སྟོད་
གཡོགས་འཕྱང་བ་དང༌། སྨད་གཡོགས་ཅན་བྱའོ། །མཐའི་གྲར་པདྨ་དང༌། རྡོ་རྗེ་གཞག་པ་ནི། འབར་བའི་ཕྲེང་བ་ཅན་ཤིན་ཏུ་བཟང་པོ་གཞག་པར་བྱའོ། །ཤར་ཕྱོགས་
ཀྱི་སྒོར་རྡོ་རྗེ་འཇིགས་བྱེད་མིག་དེའི་སྐུ་འབར་བའི་ཕྲེང་བ་ཅན་གཞག་པར་བྱའོ། །ལྷོ་ཕྱོགས་ཀྱི་སྒོར་ཀི་ལ་ཀི་ལ་ཞེས་བྱ་བའི་རྡོ་རྗེའི་ལོག་འདྲེན་དེ་ཉིད་རྡོ་རྗེ་དང༌། དགྲ་
སྟ་དང༌། ཞགས་པ་ཕྱག་ན་ཐོགས་པར་བྱའོ། །ནུབ་ཕྱོགས་ཀྱི་སྒོར་པདྨ་ཆེན་པོའི་རིགས་མཛེས་མ་ཞེས་བྱ་བའི་ཕོ་ཉ་མོ་བྱ་བ་ནི། ཕྱག་ན་པདྨ་ཐོགས་པར་བྱའོ། །བྱང་
ཕྱོགས་ཀྱི་སྒོར་རྡོ་རྗེ་ཆེན་པོའི་རྩེ་མོ་ཞེས་བྱ་བའི་ཆོ་གས་རྡོ་རྗེ་དང་ཞགས་པ་ཕྱག་ན་ཐོགས་པའོ། །དེ་ནས་འཇུག་པའི་སྒོར་ཙནྡན་གྱི་ཆུ་གུར་གུམ་དང༌། གླ་རྩི་དང༌།

93-1-196b

ག་པུར་གྱིས་བསྒོས་པའི་ཆུས་བུམ་པ་བཀང་ལ་རས་དཀར་པོས་དཀྲིས་ཤིང་བརྒྱན་པ། རིན་བོ་ཆེ་སྣ་བདུན་ཅན་རྟག་ཏུ་གཞག་པར་བྱའོ། །ཇི་སྙེད་པའི་གཏོར་མ་སྣ་ཚོགས་
ཡོངས་སུ་བཤམས་པས་ཀྱང་མཆོད་པར་བྱ། རྣམ་པ་སྣ་ཚོགས་པས་དཀྱིལ་འཁོར་ལེགས་པར་བརྒྱན་བར་བྱའོ། །བདུག་སྤོས་ཀྱིས་བཀང་བ་དང༌། མར་མེའི་ཕྲེང་བ་དང༌།
མེ་ཏོག་དང༌། དྲི་དང༌། བྱུག་པས་མཆོད་པར་བྱའོ། །ཇི་སྲིད་འཇུག་གི་བར་དུ་སློབ་མ་རྣམས་ཆོ་གས་བསྲུངས་ལ། དེ་ནས་དོན་ཡོད་པའི་སྙིང་པོ་བཟླས་བརྗོད་བྱ་ཞིང་དོན་
ཡོད་པའི་ཁྲོ་བོས་དབང་བསྐུར་བར་བྱའོ། །དབང་བསྐུར་བ་ཙམ་གྱིས་ཀྱང་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་བཟུང་བར་འགྱུར་རོ། །འཇིག་
རྟེན་གྱི་མགོན་པོའི་བྱིན་གྱི་རླབས་ཀྱིས་དེ་བཞིན་གཤེགས་པའི་རིགས་ཐམས་ཅད་ཀྱི་དམ་ཚིག་གི་རྗེས་སུ་ཞུགས་པར་འགྱུར་རོ། །དོན་ཡོད་པའི་ཞགས་པའི་རིགས་ཀྱི་དམ་
ཚིག་དང༌། དངོས་གྲུབ་ཐམས་ཅད་མངོན་དུ་འགྱུར་རོ། །གང་བསམ་པ་དང༌། གང་བཅོལ་བ་དེ་ཐམས་ཅད་འབྱོར་པར་འགྱུར་རོ། །དེ་བཞིན་དུ་དམ་ཚིག་ཐམས་ཅད་ཀྱི་
རྗེས་སུ་ཞགས་པར་འགྱུར་རོ། །དམ་ཚིག་དང༌། དཀྱིལ་འཁོར་དང༌། གསང་སྔགས་དང༌། ཕྱག་རྒྱ་དང༌། ཆོ་ག་ཞིབ་མོ་ཐམས་ཅད་མངོན་དུ་འགྱུར་རོ། །སྡིག་པ་དང༌།

93-1-197a

གདུག་པ་དང༌། ལས་ཀྱི་སྒྲིབ་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །དེ་བཞིན་གཤེགས་པའི་ཡོན་ཏན་ཐམས་ཅད་དང་ལྡན་པར་
འགྱུར་རོ། །ལྷ་དང༌། ལྷ་མ་ཡིན་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། གསང་བ་པ་དང༌། རིག་སྔགས་འཆང་གི་གནས་ཁང་ཕུག་དྲི་མ་མེད་པ་དང༌། ནམ་
མཁའི་རྗེས་སུ་རྒྱུ་བ་དང༌། ཆུ་ན་རྒྱུ་བ་དང༌། ནགས་དང༌། སྐྱེད་མོས་ཚལ་ན་སྤྱོད་པའི་རིག་སྔགས་འཆང་གི་འཁོར་ལོས་བསྒྱུར་བའི་དྲུག་ཆ་ལ་ཐམས་ཅད་དུ་དབང་
པར་འགྱུར་རོ། །གསང་བ་པ་ཐམས་ཅད་ཀྱང་འདིའི་མངག་གཞུག་པར་འགྱུར་རོ། །གང་ཞིག་དེ་ལ་མི་ཕན་པར་འདོད་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌།
ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་གང་རིག་སྔགས་འཆང་ལ་མི་ཕན་པར་སེམས་པ་དེ་ཐམས་
ཅད་ཀྱི་དེ་དག་གི་གནས་དང༌། ལུས་ཉིད་རྣམ་པར་གཞིག་པའི་ཕྱིར་སྡིག་བ་རྣམས་འབབ་པར་འགྱུར་རོ། །དེ་ནས་དངུལ་ལས་ཁྲོ་བོའི་རྒྱལ་པོ་སོར་བཅུ་གཉིས་ཀྱི་ཚད་
ཙམ་བྱས་ཏེ། ཤིན་ཏུ་མཛེས་པ། ཤིན་ཏུ་ཚད་དང་ལྡན་པ། ཞལ་གསུམ་པ། རལ་པའི་ཐོར་ཚུགས་བཅིངས་པ། རྒྱན་ཐམས་ཅད་ཀྱིས་བརྒྱན་པ། རྒྱལ་བ་འོད་

93-1-197b

དཔག་ཏུ་མེད་པའི་དབུ་རྒྱན་ཅན། ཟླ་བ་དབུ་ལ་ཐོགས་པ། ཞལ་དང་པོ་ཁྲོ་བོའི་གཟུགས། གཡོན་པ་དང་གཡས་པ་ཞི་བའི་གཟུགས། ཞལ་ཅུང་ཟད་འཛུམ་པ། སྤྱན་
གསུམ་པ། ཕྱག་བཞི་པ། པདྨ་འཛིན་པ། ཞགས་པ་འཛིན་པ། རལ་གྲི་དང་མདུང་རྩེ་གསུམ་པ་འཛིན་པའོ། །གཡས་སུ་ལྷ་མོ་སྒྲོལ་མ་མེ་ཏོག་འབུལ་བ། རྒྱན་ཐམས་ཅད་
ཀྱིས་བརྒྱན་པའོ། །གཡོན་དུ་ལྷ་མོ་རིག་སྔགས་ཀྱི་རྒྱལ་མོ་ནོར་བུ་རིན་པོ་ཆེ་ཆེན་པོ་འབུལ་བ། རྒྱན་ཐམས་ཅད་ཀྱིས་བརྒྱན་པའོ། །འཇིག་རྟེན་དབང་ཕྱུག་གི་ཞབས་ཀྱི་དྲུང་དུ་
རིག་སྔགས་འཆང་པུས་མོ་བཙུགས་པ། ལག་ན་པོག་ཕོར་དང་བགྲང་ཕྲེང་ཐོགས་ཏེ་བཅོམ་ལྡན་འདས་ལ་བལྟའོ། །གཟུགས་བརྙན་དེ་ཉིད་ཀྱི་མདུན་དུ་ཙནྡན་དཀར་
པོའི་དཀྱིལ་འཁོར་བྱ་ཞིང་གུར་གུམ་གྱིས་མཆོད་པ་བྱའོ། །དཀྱིལ་འཁོར་དེའི་སྟེང་དུ་ཁྲོ་བོའི་རྒྱལ་པོ་བཞག་སྟེ་དེའི་སྤྱན་སྔར་བཟླས་བརྗོད་སྟོང་ཕྲག་བརྒྱ་བྱའོ། །དེ་ནས་
གཟུགས་བརྙན་དེ་འགུལ་ཞིང་གཡོ་པར་འགྱུར། འཆག་པར་འགྱུར། འོད་ཟེར་འབྱུང་བར་འགྱུར། ཚིག་འབྱིན་པར་འགྱུར། ལེགས་སོ་ཞེས་བྱ་བ་སྦྱིན་པར་འགྱུར།
ཕྱག་གཡས་པ་སྤྱི་བོར་འཇོག་པར་འགྱུར། ཡིད་ལ་བསམ་པ་དང༌། མཆོག་ཐམས་ཅད་ཡོངས་སུ་རྫོགས་པར་འགྱུར་རོ། །རིག་སྔགས་འཆང་བ་དེ་ཡང་བདག་ཉིད་འབར་

93-1-198a

བར་འགྱུར། ནམ་མཁའ་ལ་འཕགས་པར་འགྱུར་ཞིང་དོན་ཡོད་པ་ཡངས་པར་སྣང་བ། དངོས་གྲུབ་དྲི་མ་མེད་པར་གྲགས་པ་ཞེས་བྱ་བའི་རིག་
སྔགས་འཆང་གི་འཁོར་ལོས་བསྒྱུར་བར་འགྱུར་རོ། །རིག་སྔགས་འཆང་གི་འཁོར་ལོས་བསྒྱུར་བ་བརྒྱ་སྟོང་ཕྲག་དྲུག་ཅུ་རྩ་བརྒྱད་པོ་རྣམས་ཀྱི་གཙོ་བོ་དང༌། རྒྱལ་པོར་
འགྱུར་རོ། །ཚེ་ལྷའི་བསྐལ་པ་ཁྲག་ཁྲིག་བརྒྱ་སྟོང་ཕྲག་བདུན་ཅུ་རྩ་གཉིས་སུ་འགྱུར་རོ། །བསྐལ་པའི་མཇུག་རྫོགས་ཏེ་དེ་ཉིད་ཀྱི་མཚན་མོ་འདས་པ་དང༌། བྱང་ཆུབ་
མངོན་པར་རྫོགས་པར་འཚང་རྒྱའོ། །ཇི་ལྟར་བདེ་བ་ཅན་བཞིན་དུ་འཇིག་རྟེན་གྱི་ཁམས་འདི་གཞལ་མེད་ཁང་གི་རྣམ་པར་འཕྲུལ་པར་འགྱུར་ཞིང༌། ཚེའི་ཚད་བསྐལ་པ་
དཔག་ཏུ་མེད་པར་འགྱུར་རོ། །དོན་ཡོད་པའི་རྣམ་པར་ཐར་པའི་དཀྱིལ་འཁོར་དང༌། ཕྱག་རྒྱ་དང༌། ཆོ་ག་ཞིབ་མོ་ཐམས་ཅད་ཀྱི་ཆོས་སྟོན་པར་འགྱུར་རོ། །དེའི་འོག་ཏུ་
འཇིག་རྟེན་པའི་སྒྲུབ་པ་ནི། དེ་ཉིད་ཀྱི་སྤྱན་སྔར་བཟླས་བརྗོད་བརྒྱ་སྟོང་བྱའོ། །བཟླས་བརྗོད་རྫོགས་པའི་མོད་ལ་འཕགས་པ་སྤྱན་རས་གཟིགས་དབང་ཕྱུག་ཁྲོ་བོའི་རྒྱལ་
པོ་རང་གི་གཟུགས་ཀྱིས་མདུན་ན་བཞུགས་པར་འགྱུར་ཏེ། འཇིག་རྟེན་པའི་ཆོ་ག་ཞིབ་མོ་དང༌། གསང་སྔགས་དང༌། ཕྱག་རྒྱ་དང༌། དཀྱིལ་འཁོར་ཐམས་ཅད་དང༌།

93-1-198b

མིག་འཕྲུལ་དང༌། བཞད་གད་དང༌། ཕུར་པས་གདབ་པ་དང༌། སྲེག་པ་དང༌། འཕང་བ་དང༌། གསད་པ་དང༌། དབང་དུ་བྱ་བ་དང༌། སྒྱུ་མ་བསྟན་པ་དང༌། བདག་སྲུང་བ་དང༌། གཞན་
སྲུང་བ་དང༌། མི་སྣང་བའི་ཆོ་ག་སྨྲ་བ་དང༌། ནོར་སྒྱུར་བ་སྨྲ་བ་དང༌། ས་གཞི་སྨྲ་བ་དང༌། རྒྱུ་བ་དང༌། ནམ་མཁའ་ལ་འགྲོ་བ་དང༌། ཆུ་རྒལ་བ་དང༌། མེ་དང༌། ཆུ་དང༌། དུག་དང༌།
མཚོན་ཆ་ལས་རྒལ་བ་དང༌། རྨོངས་བྱེད་དང༌། རྨུགས་བྱེད་དང༌། རེངས་བྱེད་དང༌། བཅིང་བ་དང༌། རྒྱ་མཚོ་ཆེན་པོ་བསྐྱོད་པ་དང༌། རོ་ལངས་བསླང་པ་དང༌། ཤི་བ་གསོ་བ་དང༌། ཟླ་
བ་དང༌། ཉི་མ་དབབ་པ་དང༌། དགུག་པ་དང༌། བདེན་པ་བསྟན་པ་དང༌། ནད་ལ་སོགས་པ་ཐམས་ཅད་རབ་ཏུ་ཞི་བ་དང༌། དགོས་པ་ཐམས་ཅད་འགྲུབ་པར་འགྱུར་རོ། །གནོད་སྦྱིན་
དགུག་པ་དང༌། སྲིན་པོ་དགུག་པ་དང༌། ཀླུ་དང༌། ལྷ་དགུག་པ་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དགུག་པ་དང༌། གཏང་བ་དང༌། དགོས་པ་ལ་སོགས་པ་ཐམས་
ཅད་འགྲུབ་པར་འགྱུར་རོ། །དྲན་པ་ཙམ་གྱི་མོད་ལ་དངོས་གྲུབ་ཐམས་ཅད་ཐོབ་པར་འགྱུར་རོ། །ལས་ཐམས་ཅད་བྱེད་པར་འགྱུར་རོ། །བཀླགས་པ་ཙམ་གྱིས་ལས་དང༌། དངོས་
གྲུབ་དང༌། སྒྲིབ་པ་ཐམས་ཅད་སྟོན་པར་འགྱུར། ཕྱིར་རྒོལ་བ་དང༌། དགྲ་དང༌། ཕ་རོལ་གྱི་དམག་ཚོགས་དང༌། འཐབ་པ་དང༌། རྩོད་པ་དང༌། འགྱེད་པ་དང༌། སྡང་བའི་སེམས་

93-1-199a

ཅན་ཐམས་ཅད་ཕྱིར་བཟློག་པར་འགྱུར་རོ། །དྲན་པ་ཙམ་གྱིས་མཆོག་ཏུ་འགྲུབ་པར་འགྱུར་ཏེ། སྐལ་པ་ངན་པ་དང༌། ནོར་ཆུད་ཟ་བ་དང༌། མི་འགྲུབ་
པ་དང༌། སྡིག་པའི་རྨི་ལམ་ངན་པ་དང༌། ལྟས་ངན་པ་དང༌། སྒྲིབ་པ་དང༌། སྡིག་པ་གཞིག་པར་བྱ་བ་ལ་མཆོག་ཏུ་གྲུབ་པ་ཡིན་ནོ། །ཁྲོ་བོའི་རྒྱལ་པོའི་ཞབས་ནས་བཟུང་སྟེ་
བཟླས་བརྗོད་སྟོང་རྩ་བརྒྱད་བྱས་ན། སྔོན་བསགས་པའི་བསོད་ནམས་དང་སྐལ་པ་མངོན་དུ་འགྱུར་ཏེ། ཚེའི་མཐར་ཐུག་གི་བར་དུ་དཔལ་ཆེན་པོ་དང༌། ཆེ་བ་ཉམས་སུ་མྱོང་
བར་འགྱུར་རོ། །ཞལ་དུ་བལྟས་ཏེ་བཟླས་བརྗོད་སྟོང་རྩ་བརྒྱད་བྱས་ན། དབང་ཕྱུག་ཆེན་པོའི་དངོས་གྲུབ་ཐོབ་པར་འགྱུར་རོ། །རྐེད་པའི་གནས་ནས་བཟུང་སྟེ་བཟླས་བརྗོད་བརྒྱ་
རྩ་བརྒྱད་བྱས་ན། སྔོན་གྱི་ཚེ་རབས་རྗེས་སུ་དྲན་པར་འགྱུར། རྒྱལ་པོ་བཙུན་མོ་དང༌། འཁོར་དང་བཅས་པ་རྣམས་དབང་དུ་གྱུར་ནས་གནས་ཏེ། བདག་ཉིད་དང་ནོར་གྱིས་
ཇི་སྲིད་འཚོའི་བར་དུ་ཉེ་བར་གནས་པར་འགྱུར་རོ། །ཅོད་པན་ལ་ལན་བརྒྱ་རྩ་བརྒྱད་ཡོངས་སུ་བཟླས་ཏེ་ཁྲོ་བོའི་རྒྱལ་བོའི་དབུ་ལ་བཅིངས་ན། ངེས་པར་དབང་བསྐུར་བ་འཐོབ་
པར་འགྱུར་ཏེ། འདི་ལ་ཐེ་ཚོམ་དང༌། ཡིད་གཉིས་བསྐྱེད་པར་མི་བྱའོ། །འཕགས་བ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་ཉི་ཤུ་གཅིག་པ། དེ་

93-1-199b

ནས་ཕྱག་ན་རྡོ་རྗེ་དོན་ཡོད་པའི་རྫུ་འཕྲུལ་རྣམ་པར་འཕྲུལ་པའི་ཆོ་འཕྲུལ་གྱི་འཁོར་གྱི་དཀྱིལ་འཁོར་དེར་ནམ་མཁའ་ལས་བབས་ནས་འཁོར་གྱི་དཀྱིལ་འཁོར་ཆེན་པོའི་མདུན་
དུ་བཅོམ་ལྡན་འདས་ལ་མཆོད་པ་ཆེན་པོ་དང༌། བཀུར་སྟི་མངོན་དུ་བྱས་ཏེ་བཅོམ་ལྡན་འདས་ལ་ལན་བརྒྱ་སྟོང་དུ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་གཉིས་ལ་
མགོ་བོས་ཕྱག་འཚལ་ཏེ་བཅོམ་ལྡན་འདས་ལ་མཆོད་པ་བྱས་ནས་ཕྱག་འཚལ་ཏེ་སོང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གང་ན་བ་དེ་ལོགས་སུ་སོང་སྟེ་ཕྱིན་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལྷ་རྫས་ཀྱི་མཆོད་པ་ཆེན་པོས་མཆོད་
པ་བྱས་སོ། །མེ་ཏོག་དང༌། བདུག་སྤོས་དང༌། དྲི་དང༌། ཕྲེང་བ་དང༌། བྱུག་པ་དང༌། གོས་དང༌། རྒྱན་དང༌། ལྷབ་ལྷུབ་དང༌། སིལ་སྙན་དང༌། ཕེག་རྡོབ་པ་རྣམ་པ་སྣ་ཚོགས་
ཀྱིས་མཆོད་ནས་ལན་བདུན་བསྐོར་བ་བྱས་སོ། །རི་པོ་ཊ་ལའི་གཞལ་མེད་ན་གནས་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌།
མི་འམ་ཅི་དང༌། ལྟོ་འཕྱེ་ཆེན་པོ་དེ་དག་གིས་ཀྱང་མཆོད་པ་བྱས་སོ། །དཀྱིལ་འཁོར་གྱི་ལྷ་དེ་དག་ལ་ཡང་མཆོད་པ་བྱས་སོ། །འཁོར་ཆེན་པོ་དེ་དག་ལ་ཡང་མཆོད་པ་བྱས་སོ། །

93-1-200a

ལྷན་ཅིག་ལྷགས་པའི་འཁོར་དེ་དག་ཐམས་ཅད་ལ་ཡང་མཆོད་པ་དང༌། མངོན་དུ་བསྟོད་པ་དང༌། ཕྱག་བྱས་ནས་གནོད་སྦྱིན་གྱི་སྡེ་དཔོན་ཆེན་པོ་
ལག་ན་རྡོ་རྗེ་ཡུད་ཙམ་ཞིག་ཅང་མི་སྨྲ་བར་གྱུར་ཏོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་འགྱིང་བག་ཅན། བརྗིད་བག་གི་འགྲོས་ཀྱིས་ལངས་ནས་བཅོམ་
ལྡན་འདས་གང་ན་བ་དེ་ལོགས་སུ་སོང་སྟེ་ཕྱིན་ནས་རྡོ་རྗེ་གསོར་ཞིང་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཞབས་གཉིས་ལ་མགོ་བོས་ཕྱག་འཚལ་ཏེ་
བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཕགས་པ་སྤྱན་རས་གཟིགས་
དབང་ཕྱུག་གི་དོན་ཡོད་པའི་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་ཐར་པའི་དཀྱིལ་འཁོར་གྱི་ཆོ་ག་ཞིབ་མོ་འདི་ཤིན་ཏུ་
ཟབ་པ༑ ཤིན་ཏུ་རྟོགས་པར་དཀའ་བ་རྒྱ་མཚོ་ཆེན་པོ་ལྟ་བུར་ཤིན་ཏུ་ཟབ་པ། རི་རབ་ཆེན་པོ་ལྟ་བུ་ཤིན་ཏུ་མི་གཡོ་ཞིང་མི་འགུལ་བ། མཆོག་ཏུ་རྙེད་པར་དཀའ་བ། ཤིན་ཏུ་
གཟུང་བར་དཀའ་བའི་ཕྱག་རྒྱ་མང་པོ་དང༌། གསང་སྔགས་མང་པོ་དང༌། དཀྱིལ་འཁོར་སྒྲུབ་པ་མང་པོ་དང༌། རི་མོར་སྐུ་གཟུགས་བྲི་བ་མང་པོ་དང༌། སྒྲུབ་པ་གསང་བ་

93-1-200b

རྣམ་པ་མང་པོ་དང༌། དེ་བཞིན་གཤེགས་པའི་རྣམ་པར་འཕྲུལ་བ་མང་བོ་དང༌། འཕགས་པ་སྤྱན་རས་གཟིགས་དབང་ཕྱུག་གི་རྣམ་པར་འཕྲུལ་པ་དོན་ཡོད་པ་བཀླགས་
པས་འགྲུབ་པར་འགྱུར་བ་མང་པོ་ལ་བཅོམ་ལྡན་འདས། བདག་མཆོག་ཏུ་ཡ་མཚན་དུ་གྱུར་ན། ཇི་ལྟར་སྒྲུབ་པར་རྔོ་ཐོགས། ཇི་ལྟར་ངེས་པར་གཟུང་བ་རྔོ་ཐོགས་
ལགས༑ གསང་སྔགས་ཐ་དད་པ་དང༌། ཕྱག་རྒྱ་ཐ་དད་པ་དང༌། དཀྱིལ་འཁོར་སྒྲུབ་པ་ཐ་དད་པ་དང༌། རས་ཀྱི་རི་མོའི་སྐུ་གཟུགས་ཐ་དད་པ་དང༌། གཏོར་མ་ཐ་དད་པ་
དང༌། མེ་ཏོག་དང༌། བདུག་སྤོས་དང༌། དྲི་དང༌། ཕྲེང་བ་དང༌། བྱུག་པ་དང༌། མཆོད་ཡོན་དང༌། ཞབས་བསིལ་དང༌། སྤྱན་དྲངས་བ་དང༌། གཤེགས་སུ་གསོལ་བ་དང༌།
དགུག་པ་དང༌། དམ་ཚིག་དང༌། ཁྲུས་དང༌། སྨྱུང་བ་དང༌། ཕྱག་རྒྱ་བཅིང་བ་དང༌། རབ་ཏུ་འཇུག་པ་དང༌། བཟླས་བརྗོད་དང༌། སྦྱིན་སྲེག་དང༌། སླར་གཤེགས་སུ་གསོལ་
བའམ༑ ངེས་པར་གཟུང་བའམ། དྲན་པར་བགྱི་བར་རྔོ་ཐོགས། བཅོམ་ལྡན་འདས། རྨོངས་པ་ཆེན་པོ་སེམས་ཀྱི་སྤྱོད་པ་རྨུགས་པར་གྱུར་པའི་རིགས་ཀྱི་བུ་རྣམས་
སམ༑ རིགས་ཀྱི་བུ་མོ་རྣམས་སམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་ངམ། བྲམ་ཟེའམ། རྒྱལ་རིགས་སམ། རྗེའུ་རིགས་

93-1-201a

སམ༑ དམངས་རིགས་སམ། རིག་སྔགས་སམ། རིག་སྔགས་འཆང་དེ་རྣམས་ཀྱིས་དོན་ཡོད་པའི་ཆོ་ག་ཞིབ་མོའི་རྒྱལ་པོ་འདི་ངེས་པར་
གཟུང་བར་ཇི་ལྟར་རྡོ་ཐོགས། རིག་སྔགས་འཆང་དེ་རྣམས་ཀྱིས་ཇི་ལྟར་སྒྲུབ་པར་རྡོ་ཐོགས། བཅོམ་ལྡན་འདས། བདག་གི་སྙིང་ལ་མཆོག་ཏུ་ཡ་མཚན་སྐྱེས་པ་
དེ་དག་བཅོམ་ལྡན་འདས་ཀྱིས་ཐེ་ཚོམ་གཅད་པའི་སླད་དུ་བཀའ་སྩལ་དུ་གསོལ། བཅོམ་ལྡན་འདས། ཐེ་ཚོམ་གཅད་པའི་སླང་དུ་ཞུས་པ་ལུང་བསྟན་དུ་གསོལ།
དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། དངོས་
གྲུབ་ཀྱི་སྤྱོད་པ་གསང་བ་རྣམ་པ་སྣ་ཚོགས་གསང་སྔགས་སྒྲུབ་པ་པོ་སྒྲུབ་པ་ལ་གང་གི་ཚེ་དངོས་གྲུབ་ལས་དབུགས་ཕྱུང་བ་དེའི་ཚེ་བློ་གྲོས་ཆེན་པོའི་ཆེན་པོར་འབོགས་
པར་འགྱུར། དངོས་གྲུབ་ཆེན་པོ་འགྲུབ་པར་འགྱུར། །བསོད་ནམས་ཀྱི་ཕུང་པོ་ཆེན་པོའི་ཆེན་པོ་རབ་ཏུ་སྐྱེ་བར་འགྱུར། དགེ་བའི་རྩ་བ་ཆེན་པོའི་ཆེན་པོ་དང་ལྡན་པར་
འགྱུར༑ ཕ་རོལ་ཏུ་བྱིན་པ་དྲུག་གི་དངོས་གྲུབ་ཆེན་པོའི་ཆེན་པོ་འཐོབ་པར་འགྱུར་རོ། །ལག་ན་རྡོ་རྗེས་གསོལ་པ། བཅོམ་ལྡན་འདས། དངོས་གྲུབ་གང་གིས་

93-1-201b

སྒྲུབ་པའི་ཆོ་གའི་དངོས་གྲུབ་འཐོབ་པར་འགྱུར་བའི་དངོས་གྲུབ་དམ་པ་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། གད་ལ་ཡུངས་ཀར་གྱི་འབྲུ་ཙམ་
གྱི་བྱང་ཆུབ་ཀྱི་ས་བོན་གྱི་འབྲས་བུ་ཐོབ་པ་ཡོད་པ་དེ་ལ་ལག་ན་རྡོ་རྗེ། དངོས་གྲུབ་དམ་པ་མཆོག་ཏུ་འགྱུར་རོ། །ལག་ན་རྡོ་རྗེ། རིགས་ཀྱི་བུའམ། རིགས་ཀྱི་བུ་མོའམ། དགེ་
སློང་དམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་ངམ། བྲམ་ཟེའམ། རྒྱལ་རིགས་སམ། རྗེའུ་རིགས་སམ། དམངས་རིགས་སམ། གཞན་ཡང་
སུ་ཡང་རུང་བ་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་གང་གི་ལག་ཏུ་དེ་བཞིན་གཤེགས་པའི་སྐུའི་རིང་བསྲེལ་ཡུངས་ཀར་གྱི་འབྲུ་ཙམ་ཞིག་ཐོབ་པར་གྱུར་ལ། དེས་རིང་
བསྲེལ་དེ་ཟ་མ་ཏོག་གི་ནང་དུ་བཅུག་སྟེ་ཉིན་གཅིག་བཞིན་དུ་མཆོད་པ་དང༌། དཀྱིལ་འཁོར་དང༌། ཁྲུས་ལ་སོགས་པ་བྱེད་ཅིང་བདུག་པ་དང༌། དྲི་དང༌། ཕྲེང་བ་དང༌། ཕྱེ་མ་དང༌། གོས་
དང༌། གདུགས་དང༌། རྒྱལ་མཚན་དང༌། བ་དན་དག་གིས་མཆོད་པ་བྱེད་ན། ལག་ན་རྡོ་རྗེ། རིག་སྔགས་འཆང་དེ་དངོས་གྲུབ་དམ་པ་དང༌། མཆོག་དང༌། བླ་ན་མེད་པ་འཐོབ་
པར་འགྱུར་རོ། །གང་དང་གནང་དུ་དགོས་པར་སྦྱར་བ་དེ་དང་དེར་དངོས་གྲུབ་ཆེན་པོ་མཆོག་ཏུ་འགྱུར། རིང་བསྲེལ་ཡུངས་ཀར་གྱི་འབྲུ་ཙམ་ཞིག་ལ་མཆོད་པ་བྱས་པ་རིགས་ཀྱི་

93-1-202a

བུའམ༑ རིགས་ཀྱི་བུ་མོའམ། དགེ་སྦྱོང་ངམ། རྒྱལ་རིགས་སམ། དམངས་རིགས་སམ། གཞན་བུད་མེད་དམ། སྐྱེས་པའམ། ཁྱེའུའམ། བུ་མོ་དེ་
དག་གིས་དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་དང་མཉམ་པ་ལ་སྐད་ཅིག་གཅིག་གིས་མཆོད་པ་བྱས་པར་འགྱུར། བརྗོད་པ་དང༌།
གུས་པ་དང༌། བསྟོད་པ་དང༌། ཕྱག་བྱས་པར་འགྱུར་རོ། །དེ་བཞིན་གཤེགས་པ་དེ་དག་གི་དྲུང་དུ་དགེ་བའི་རྩ་བ་བསྐྱེད་པར་འགྱུར། དེ་དག་གི་དྲུང་དུ་བསོད་རྣམས་ཀྱི་ཕུང་པོ་
ཆེན་པོ་དང་ལྡན་པར་འགྱུར་རོ། །དེ་བཞིན་གཤེགས་པ་དེ་དག་གི་དྲུང་དུ་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་
བསྙེན་མའམ། གཞན་གང་སུ་ཡང་རུང་བ་དགེ་སྦྱོང་ངམ། བྲམ་ཟེའམ། རྒྱལ་རིགས་སམ། རྗེའུ་རིགས་སམ། དམངས་རིགས་སམ། སྐྱེས་པའམ། བུད་མེད་དམ། ཁྱེའུ་
འམ༑ བུ་མོ་དེ་དག་དེ་བཞིན་གཤེགས་པའི་བྱིན་གྱི་རླབས་ཀྱིས་བརླབས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་པར་འགྱུར་རོ། །ཤེས་རབ་
དང་ཐབས་ལ་མཁས་པའི་དགེ་བའི་རྩ་བ་དཔག་ཏུ་མེད་པར་འགྱུར་རོ། །རིག་སྔགས་འཆང་ཆེན་པོའི་དངོས་གྲུབ་དཔག་ཏུ་མེད་པར་འགྱུར་རོ། །དོན་ཡོད་པའི་ཆོ་ག་ཞིབ་མོའི་

93-1-202b

དཀྱིལ་འཁོར་དང༌། ཕྱག་རྒྱ་དང༌། གསང་སྔགས་ཀྱི་དངོས་གྲུབ་དཔག་ཏུ་མེད་པ་ཐོབ་པར་འགྱུར་རོ། །དོན་ཡོད་པའི་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་
ཕྱག་བྱས་པ། རྣམ་པར་ཐར་པའི་དཀྱིལ་འཁོར་གྱི་ཆོ་ག་ཞིབ་མོའི་རྒྱལ་པོ་ཆེན་པོའི་རིག་སྔགས་རིམ་པར་ཕྱེ་བའི་དངོས་གྲུབ་དཔག་ཏུ་མེད་པ་འཐོབ་པར་འགྱུར་རོ། །ལག་ན་རྡོ་རྗེ།
དེ་ལྟར་རིང་བསྲེལ་ཡུངས་ཀར་གྱི་འབྲུ་ཙམ་ཞིག་ལ་མཆོད་པ་བྱེད་པ་དེ་ཡོན་ཏན་ཆེན་པོར་བརྗོད་པའི་རྣམ་པར་འཕྲུལ་པའི་བྱིན་གྱི་རླབས་ཀྱིས་རྫུ་འཕྲུལ་གྱི་ཏིང་ངེ་འཛིན་འཐོབ་
པར་ཡང་དག་པར་འགྱུར་རོ། །དེ་ལྟར་དངོས་གྲུབ་ཆེན་པོ་འཐོབ་པར་འགྱུར་རོ། །དེ་ལྟ་མོད་ཀྱི། ལག་ན་རྡོ་རྗེ། ཁྱོད་སོང་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
པ་སྤྱན་རས་གཟིགས་དབང་ཕྱུག་ལ་ཡོངས་སུ་དྲིས་ཤིག །དྲིས་པ་དེའི་ལན་ལྡོན་པར་འགྱུར་རོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་དགའ་བ་དང༌། མགུ་བ་དང༌།
ཡིད་རངས་པ་དང༌། རབ་ཏུ་དགའ་བ་དང༌། ཡིད་བདེ་བ་སྐྱེས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་སོང་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
འཕགས་པ་སྤྱན་རས་གཟིགས་དབང་ཕྱུག་གང་ན་བ་དེ་ལོགས་སུ་སོང་སྟེ་ཕྱིན་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་རྐང་

93-1-203a

བ་གཉིས་ལ་མགོ་བོས་ཕྱག་བྱས་ཏེ་ལན་གསུམ་བསྐོར་བ་བྱས་ནས་བཞིན་འཛུམ་པ་དང༌། གདོང་ཁྲོ་གཉེར་མེད་པས་འཕགས་པ་སྤྱན་རས་གཟིགས་དབང་
ཕྱུག་ལ་མིག་མི་འཛུམ་པར་བལྟ་ཞིང་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་འདུག་ནས་རྡོ་རྗེ་གསོར་ཞིང་གདོང་དུ་བལྟས་ཏེ་རྟོག་ཅིང་འདུག་གོ །དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ།
ཁྱོད་མི་གཡོ་བར་མདུན་དུ་འདུག་སྟེ་རྡོ་རྗེ་གསོར་ཞིང་ང་ལ་ཅི་ཞིག་བལྟ། ཅི་ཞིག་ཡོངས་སུ་དྲི་བར་འདོད། ཅི་ཞིག་གསོལ་བ་འདེབས་པར་འདོད། ལག་ན་རྡོ་རྗེ། དེ་ང་ལ་སྨྲོས་
ཤིག །ལག་ན་རྡོ་རྗེ། ཁྱོད་ལ་སྐབས་ཕྱེའི། ཡོངས་སུ་དྲིས་ཤིག་དང༌། དྲིས་པ་དེ་ཐམས་ཅད་ལུང་བསྟན་པས་ཁྱོད་ཀྱི་སེམས་རངས་པར་བྱའོ། །དེ་ནས་གནོད་སྦྱིན་གྱི་སྡེ་དཔོན་
ཆེན་པོ་ཕྱག་ན་རྡོ་རྗེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བཅོམ་ལྡན་འདས། དོན་ཡོད་པའི་ཞགས་
པའི་སྙིང་པོའི་ཆོ་ག་ཞིབ་མོ་ཤིན་ཏུ་རྟོགས་པར་དཀའ་བ། ཤིན་ཏུ་ཟབ་པ། བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་ཐར་པའི་དཀྱིལ་འཁོར་གསང་

93-1-203b

སྔགས་མང་པོ་དང༌། ཕྱག་རྒྱ་མང་པོ་དང༌། དཀྱིལ་འཁོར་སྒྲུབ་པ་མང་པོ་དང༌། རས་ཀྱི་སྐུ་གཟུགས་བྲི་བ་མང་པོ་ཡོངས་སུ་བསྒྲགས་པ་འདི་བཅོམ་ལྡན་འདས། ཇི་ལྟར་ངེས་པར་གཟུང་
བར་ནུས། དངོས་གྲུབ་ཇི་ལྟར་ཤེས་པར་བགྱི། རྒྱ་མཚོ་ཆེན་པོ་ལྟར་ཟབ་ཆེ་བ། རི་རབ་དང་མཚུངས་པར་མི་གཡོ་བ། ནམ་མཁའ་ལྟར་མཐར་ཐུག་པ་མ་མཆིས་པ། ཤིན་ཏུ་རྟོགས་པར་
དཀའ་བ་འདི་ཇི་ལྟར་ཤེས་པར་བགྱི། གནས་ནི། གང༌། འགྲོ་བ་ནི། གང༌། འབྱུང་བ་ནི། གང༌། སྒྲུབ་པའི་གནས་ནི། གང༌། དངོས་གྲུབ་དམ་པའི་གནས་ནི། གང༌། སྔ་མ་ནི། གང༌། ཕྱི་མ་
ནི༑ གང༌། དབུས་ནི། གང༌། ཐ་མ་ནི། གང་ལགས་དེང་དུ་ཡོངས་སུ་ཞུའོ། །དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། གསང་སྔགས་དང༌། སྒྲུབ་པའི་ཆོ་ག་དང༌། དམ་ཚིག་སོ་སོ་ཐ་
དད་པ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་དོན་ཡོད་པའི་རྒྱལ་པོ་ཆེན་པོའི་ཆོ་ག་ཞིབ་མོ། །བྱང་ཆུབ་སེམས་དཔའ་ཐམས་ཅད་ཀྱིས་
ཕྱག་བགྱིས་པ། རྣམ་པར་ཐར་པའི་དཀྱིལ་འཁོར་ཆེན་པོ་རིམ་པར་ཕྱེ་སྟེ་རྗེས་སུ་བཟུང་བ་དེ་ངེས་པར་གཟུང་བར་ཇི་ལྟར་ནུས། བཅོམ་ལྡན་འདས། བདག་གི་ཐེ་ཚོམ་ཆེན་པོ་དང༌། མཆོག་ཏུ་
ངོ་མཚར་དུ་གྱུར་པ་དེ་ཐུགས་རྗེ་ཆེན་པོས་བདག་ལ་བཀའ་སྩལ་དུ་གསོལ། ཇི་ལྟར་གྲུབ་ན། ཕྱག་རྒྱ་དང་གསང་སྔགས་དང་བཅས་པའི་དཀྱིལ་འཁོར་རིམ་པར་ཕྱེ་བ་དང༌། རས་ཀྱི་རི་མོའི་

93-1-204a

ཆོ་ག་མཐའ་དག་ངེས་པར་བཟུང་བར་འགྱུར་བ་ཐེ་ཚོམ་གཅད་པའི་སླད་དུའོ། །སེམས་དཔའ་ཆེན་པོས་བཀའ་སྩལ་དུ་གསོལ། དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། ཡུན་རིང་པོ་ཞིག་ནས་
སྤོབས་པ་གང་ཞིག་སྐྱེས་ཏེ་ང་ལ་ཡོངས་སུ་འདྲི། ལག་ན་རྡོ་རྗེ། ཉོན་ཅིག་དང་བཤད་པར་བྱའོ། །གང་ཡང་ཕྱོགས་བཅུའི་སངས་རྒྱས་ཞིང་ཐམས་ཅད་ཀྱི་སངས་རྒྱས་བཅོམ་ལྡན་
འདས་ནི། ཁ་དོག་གཅིག་པ། རྟགས་གཅིག་པ། ཆོས་གཅིག་ལ་ཞུགས་པ། དབྱིངས་དང༌། ཁམས་དང༌། སྙིང་པོ་གཅིག་པ། སངས་རྒྱས་འབྱུང་བ་དང༌། ཆོས་ཀྱི་འཁོར་ལོ་རབ་ཏུ་
བསྐོར་བ་གཅིག་པའོ། །དེ་ལྟ་མོད་ཀྱི། ལག་ན་རྡོ་རྗེ། གང་འདས་པ་དང༌། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་དེ་བཞིན་གཤེགས་པ་དེ་དག་ནི། སངས་
རྒྱས་ཀྱི་ཞིང་སྣ་ཚོགས་པ་ཉིད་དང༌། རྫུ་འཕྲུལ་གྱི་རྣམ་པར་འཕྲུལ་པ་དང༌། སྐུ་ཚེའི་འདུ་བྱེད་སྣ་ཚོགས་པ་ཉིད་དང༌། སེམས་ཅན་ཡོངས་སུ་སྨིན་པར་མཛད་པ་སྣ་ཚོགས་པ་ཉིད་དང༌།
ལུང་བསྟན་པ་སྣ་ཚོགས་པ་ཉིད་དང༌། ཉན་ཐོས་དང་རང་སངས་རྒྱས་ཀྱི་དགེ་འདུན་སྣ་ཚོགས་པ་ཉིད་དང༌། བྱང་ཆུབ་སེམས་དཔའི་ཚོགས་སྣ་ཚོགས་པ་ཉིད་དང༌། གཞན་ཡང་

93-1-204b

སངས་རྒྱས་ཀྱི་སྐུ་ཐ་དད་པ་ཉིད་དུ་ཡང་དག་པར་ཤེས་སོ། །དེ་ལྟ་མོད་ཀྱི། ལག་ན་རྡོ་རྗེ། དེ་བཞིན་དུ་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་དོན་ཡོད་བའི་ཞགས་བ་བྱང་ཆུབ་
སེམས་དཔའ་ཐམས་ཅད་ཀྱིས་ཕྱག་བྱས་པ། རྣམ་པར་ཐར་པའི་དཀྱིལ་འཁོར་འདི་ཡང་གཅིག་ཉིད་ལས་དེ་ཐམས་ཅད་དུ་རྗེས་སུ་འགྲོའོ། །སྒྱུ་མ་ལྟ་བུའི་ཏིང་ངེ་འཛིན་གྱི་རྣམ་པར་འཕྲུལ་པ་སྣ་
ཚོགས་ཀྱིས་རྣམ་པར་འཕྲུལ་པའི་རྫུ་འཕྲུལ་གྱི་དངོས་གྲུབ་ཀྱི་གནས་དང༌། སེམས་ཅན་ཡོངས་སུ་སྨིན་པར་བྱེད་པའི་གནས། བསམ་པ་ཡོངས་སུ་རྫོགས་པར་བྱེད་པ་ལ་ཇི་ལྟ་ཇི་ལྟར་
དུལ་བར་བྱེད་པ་དེ་ལྟ་དེ་ལྟར་དངོས་གྲུབ་རྗེས་སུ་འཐོབ་ཅིང་དེ་ལྟ་དེ་ལྟར་བསམ་པ་དག་པ་འཐོབ་པར་འགྱུར་རོ། །དེ་ལྟ་དེ་ལྟར་དགེ་བའི་རྩ་བ་ཆེན་པོ་བསྐྱེད་པར་འགྱུར་རོ། །དེ་ལྟ་དེ་ལྟར་
བསོད་ནམས་ཀྱི་ཕུང་པོ་ཆེན་པོ་དང་ལྡན་པར་འགྱུར་རོ། །དེ་ལྟ་དེ་ལྟར་དེ་བཞིན་གཤེགས་པ་ཐམས་ཅད་ཀྱིས་དགོངས་པར་འགྱུར་རོ། །དེ་ལྟ་དེ་ལྟར་བྱང་ཆུབ་སེམས་དཔའི་ཡུལ་ལ་
རྣམ་པར་འཕྲུལ་བ་སྒྱུ་མ་ལྟ་བུའི་ཏིང་ངེ་འཛིན་གྱི་རྫུ་འཕྲུལ་གྱི་ཆོ་འཕྲུལ་དང་ལྡན་པར་འགྱུར་རོ། །དེ་ལྟ་དེ་ལྟར་གཟུངས་དང་ཏིང་ངེ་འཛིན་ཡོངས་སུ་དག་པ་འཐོབ་པར་འགྱུར་རོ། །དེ་
ལྟར་དཔའ་བར་འགྲོ་བའི་ཏིང་ངེ་འཛིན་འཐོབ་པར་འགྱུར་རོ། །རྡོ་རྗེ་ལྟ་བུའི་ཏིང་ངེ་འཛིན་དང༌། རྒྱལ་མཚན་གྱི་རྩེ་མོའི་དཔུང་རྒྱན་གྱི་ཏིང་ངེ་འཛིན་དང༌། ཉོན་མོངས་པ་སྤོང་བའི་ཏིང་ངེ་

93-1-205a

འཛིན་དང༌། སྤྱན་རས་གཟིགས་དབང་ཕྱུག་གི་ཏིང་ངེ་འཛིན་དང༌། རྣམ་བར་ཐར་བའི་ཏིང་ངེ་འཛིན་དང༌། འོད་ཟེར་རབ་ཏུ་འགྱེད་པའི་ཏིང་ངེ་འཛིན་དང༌། དགའ་
བ་སྤོང་པའི་ཏིང་ངེ་འཛིན་དང༌། སྟོབས་བཀོད་པའི་ཏིང་ངེ་འཛིན་དང༌། ཆོས་ལ་རྣམ་པར་ལྟ་བའི་ཏིང་ངེ་འཛིན་དང༌། ལག་ན་རིན་ཆེན་ཕྱག་རྒྱའི་ཏིང་ངེ་འཛིན་དང༌། དྲི་མ་མེད་པའི་
འབྱུང་གནས་ཀྱི་ཏིང་ངེ་འཛིན་དང༌། རྣམ་པར་སྣང་མཛད་ཀྱི་སྙིང་པོའི་ཏིང་ངེ་འཛིན་དང༌། ནི་མ་རབ་ཏུ་གྲོལ་བའི་ཏིང་ངེ་འཛིན་དང༌། རིན་པོ་ཆེའི་སྙིང་པོའི་ཏིང་ངེ་འཛིན་དང༌། ཟླ་བའི་
སྙིང་པོའི་ཏིང་ངེ་འཛིན་དང༌། ཀུན་ཏུ་ལྟ་བའི་འོད་ཟེར་གྱི་ཏིང་ངེ་འཛིན་དང༌། ཆོས་ཀྱི་སྒྲོན་མའི་ཏིང་ངེ་འཛིན་དང༌། དེ་བཞིན་གཤེགས་པ་ཐམས་ཅད་ཀྱི་སྤྱི་གཙུག་ལ་རྣམ་པར་ལྟ་བའི་
ཏིང་ངེ་འཛིན་དང༌། ཡུལ་ལ་རྣམ་པར་འཕྲུལ་པ་ཀུན་ཏུ་བཀོད་པའི་ཏིང་ངེ་འཛིན་དང༌། སྒྲོན་མ་འབར་བའི་ཏིང་ངེ་འཛིན་དང༌། ཆགས་པ་མེད་པའི་ཏིང་ངེ་འཛིན་དང༌། ཕྱིར་མི་ལྡོག་པའི་
འབྱུང་གནས་ཀྱི་ཏིང་ངེ་འཛིན་དང༌། ཟླ་བ་རྫོགས་པའི་ཏིང་ངེ་འཛིན་དང༌། ཤིན་ཏུ་རབ་ཏུ་གནས་པའི་ཏིང་ངེ་འཛིན་དང༌། ཤིན་ཏུ་རབ་ཏུ་སངས་རྒྱས་པའི་ཏིང་ངེ་འཛིན་དང༌། ཀུན་ནས་
དཀྱིལ་འཁོར་འགྲོ་བ་ཡོངས་སུ་དག་པའི་ཏིང་ངེ་འཛིན་དང༌། ཉི་མ་ཀུན་ཏུ་ལྟ་བའི་ཏིང་ངེ་འཛིན་དང༌། ཡིད་གཉིས་ཡང་དག་པར་འཇོམས་པའི་ཏིང་ངེ་འཛིན་དང༌། ཀུན་ཏུ་ཕྱག་རྒྱའི་རྣམ་

93-1-205b

པའི་ཏིང་ངེ་འཛིན་དང༌། ཀུན་ནས་དཀྱིལ་འཁོར་ཡོངས་སུ་དག་པའི་ཏིང་ངེ་འཛིན་དང༌། ཕྱག་རྒྱའི་མཚན་ཉིད་ལ་ཀུན་ཏུ་ལྟ་བའི་ཏིང་ངེ་འཛིན་དང༌། དཀྱིལ་འཁོར་ཡོངས་སུ་དག་པ་ཡང་དག་
པར་འཛིན་པའི་ཏིང་ངེ་འཛིན་དང༌། ཀུན་ཏུ་ལྟ་བའི་འོད་ཟེར་གྱི་ཏིང་ངེ་འཛིན་དང༌། པདྨ་བཀོད་པའི་ཏིང་ངེ་འཛིན་དང༌། དོན་ཡོད་པའི་ཀུན་ཏུ་ལྟ་བའི་ཏིང་ངེ་འཛིན་དང༌། དོན་ཡོད་པ་དྲི་མ་མེད་
བའི་ཏིང་ངེ་འཛིན་དང༌། ཀུན་ཏུ་དོན་ཡོད་པ་དྲི་མ་མེད་པའི་རྣམ་པར་འཕྲུལ་པའི་ཏིང་ངེ་འཛིན་དང༌། རྒྱ་ཆེན་པོ་དབུགས་འབྱིན་པ་དོན་ཡོད་པ་རིན་པོ་ཆེའི་ཏིང་ངེ་འཛིན་དང༌། དཔུང་རྒྱན་གྱི་
ཏིང་ངེ་འཛིན་དང༌། དཔུང་རྒྱན་གྱི་རྒྱལ་མཚན་གྱི་ཏིང་ངེ་འཛིན་དང༌། རྒྱལ་མཚན་གྱི་རྩེ་མོའི་དཔུང་རྒྱན་གྱི་ཏིང་ངེ་འཛིན་དང༌། སྒྲིབ་པ་ཐམས་ཅད་རྣམ་པར་དག་པའི་ཏིང་ངེ་འཛིན་དང༌།
དོན་ཡོད་པའི་ལྕགས་ཀྱུའི་ཏིང་ངེ་འཛིན་དང༌། པདྨའི་ལྕགས་ཀྱུའི་ཏིང་ངེ་འཛིན་དང༌། དྲི་མ་མེད་པའི་ལྕགས་ཀྱུའི་ཏིང་ངེ་འཛིན་དང༌། ཀུན་ནས་འདྲེན་པའི་ལྕགས་ཀྱུའི་ཏིང་ངེ་འཛིན་དང༌།
དོན་ཡོད་པའི་འོད་ཟེར་གྱི་ལྕགས་ཀྱུའི་ཏིང་ངེ་འཛིན་དང༌། ཀུན་ཏུ་ལྟ་བའི་གཟི་བརྗིད་ཀྱི་ཏིང་ངེ་འཛིན་དང༌། རྟོགས་པ་དྲི་མ་མེད་པ་ཐོབ་པའི་ཏིང་ངེ་འཛིན་དང༌། ཀུན་ཏུ་ལྟ་བ་རབ་ཏུ་གསལ་
བའི་ཏིང་ངེ་འཛིན་དང༌། རྣམ་པ་ཐམས་ཅད་ཡོངས་སུ་རྫོགས་པའི་ཏིང་ངེ་འཛིན་དང༌། ཏིང་ངེ་འཛིན་གྱི་གཙོ་བོ་ལྔ་བཅུ་རྩ་གཉིས་པོ་འདི་དག་འཐོབ་པར་འགྱུར་ཏེ། ཏིང་ངེ་འཛིན་རེ་རེ་ལ་

93-1-206a

ཡང་འཁོར་བྱེ་བ་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་དང་མཉམ་པ་དེ་ཐམས་ཅད་རྗེས་སུ་འཐོབ་པར་འགྱུར་རོ། །ལག་ན་རྡོ་རྗེ། དོན་ཡོད་པའི་ཞགས་པའི་
སྙིང་པོ་རྣམ་པར་འཕྲུལ་པར་འདིའི་བྱིན་གྱི་རླབས་ཀྱིས་ཀྱང་དོན་ཡོད་པའི་ཞགས་པའི་སྙིང་པོ་ཀློག་པ་དང༌། འཆང་བ་དང༌། བརྗོད་པ་དང༌། སྒྲུབ་པ་དང༌། ཕྱག་རྒྱ་འཆིང་བས་ཡོན་
ཏན་དེ་དག་འཐོབ་པར་འགྱུར་རོ། །ལག་ན་རྡོ་རྗེ། དོན་ཡོད་པའི་ཞགས་པའི་སྙིང་པོ་འཆང་བ་དང༌། བརྗོད་པ་དང༌། ཀློག་པ་དང༌། ཁ་ཏོན་བྱེད་པ་དང༌། ཉིན་ལན་གསུམ་མཚན་ལན་
གསུམ་དྲན་པར་བྱེད་ན། ལག་ན་རྡོ་རྗེ། སེམས་ཅན་དེ་དངོས་གྲུབ་དོན་ཡོད་པ་འཐོབ་པར་འགྱུར་ཏེ། རྣམ་པར་འཕྲུལ་པ་དོན་ཡོད་པ་དང༌། དེ་བཞིན་གཤེགས་པ་ལྟ་བ་དོན་ཡོད་པ་
འཐོབ་པ་དང༌། གཟུངས་དོན་ཡོད་པ་འཐོབ་པ་དང༌། ཏིང་ངེ་འཛིན་དོན་ཡོད་པ་འཐོབ་པ་དང༌། བསོད་ནམས་གསོག་པ་དོན་ཡོད་པ་འཐོབ་པ་དང༌། དེ་བཞིན་གཤེགས་པའི་ཡུལ་ལ་
རྣམ་པར་འཕྲུལ་པ་དོན་ཡོད་པ་དང༌། བྱང་ཆུབ་སེམས་དཔའི་ཡུལ་ལ་རྣམ་པར་འཕྲུལ་པ་དོན་ཡོད་པ་དང༌། དེ་བཞིན་གཤེགས་པའི་བྱིན་གྱི་རླབས་ཀྱི་རྣམ་པར་འཕྲུལ་པ་དོན་
ཡོད་པ་དང༌། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དོན་ཡོད་པ་དང༌། བྱང་ཆུབ་ཀྱི་སྙིང་པོར་འགྲོ་བ་དོན་ཡོད་པ་དང༌། ཆོས་ཀྱི་འཁོར་ལོ་རབ་ཏུ་བསྐོར་བ་དོན་ཡོད་པ་དང༌།

93-1-206b

ཕྱིར་མི་ལྡོག་པའི་གནས་སུ་འགྲོ་བ་དོན་ཡོད་པ་དང༌། བློ་རྒྱས་པ་དོན་ཡོད་པ་དང༌། ཤེས་རབ་ཟབ་མོ་རྣམ་པར་འཕེལ་བ་དོན་ཡོད་པ་དང༌། ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་
པ་དོན་ཡོད་པ་དང༌། དེ་བཞིན་གཤེགས་པ་ཐམས་ཅད་ལ་མཆོད་པ་དང༌། རིམ་གྲོ་དང༌། བླ་མ་ལ་གུས་པར་བྱ་བ་དོན་ཡོད་པ་དེའི་ཕྱིར་ལག་ན་རྡོ་རྗེ། དོན་ཡོད་པའི་ཞགས་པ་ཞེས་
མིང་དུ་གདགས་པ་བྱས་ན། ལག་ན་རྡོ་རྗེ། རིག་སྔགས་འཆང་རྣམས་ལ་ཇི་ལྟར་རྨོངས་པ་སྐྱེ་བ་འགྱུར། སེམས་འཁྲུག་པར་འགྱུར། དྲན་པ་དང་བློ་གྲོས་རྨོངས་པར་འགྱུར་ཏེ། དེའི་
གནས་ན་མི་སྣང་ན་སུ་ཞིག་སྨྲ་བར་ནུས། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ནི། དོན་ཡོད་པ་སྟེ། དེ་བཞིན་གཤེགས་པའི་ཡེ་ཤེས་གང་ཡིན་པ་དེ་དོན་ཡོད་པའི་ཞགས་པའི་
མིང་དུ་དམིགས་སོ། །བྱང་ཆུབ་སེམས་དཔའ་རྣམས་ཀྱི་ཡེ་ཤེས་ནི། དོན་ཡོད་པ་དང༌། ཡེ་ཤེས་དོན་ཡོད་པ་གང་ཡིན་པ་དེ་དོན་ཡོད་པའི་ཞགས་པའི་སྙིང་པོའི་མིང་དུ་དམིགས་སོ། །སྒྱུ་མ་
ལྟ་བུའི་ཏིང་ངེ་འཛིན་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་རྣམ་པར་འཕྲུལ་པའི་དོན་ཡོད་པ་སྟེ། སྒྱུ་མ་ལྟ་བུ་གང་ཡིན་པ་དེ་དོན་
ཡོད་པའི་ཞགས་པའོ། །ཡེ་ཤེས་གང་ཡིན་པ་དེ་ཞགས་པའོ། །དེའི་སྙིང་པོའོ། །སྙིང་པོ་གང་ཡིན་པ་དེ་དོན་ཡོད་པའི་ཞགས་པའི་སྙིང་པོ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་

93-1-207a

འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་ཞེས་དོན་ཡོད་པའི་ཞགས་བའི་སྙིང་པོའི་མིང་དུ་དམིགས་སོ། །གང་ཡིད་ལ་སེམས་བ་དང༌། གང་དོན་
དུ་གཉེར་བ་དེ་ཐམས་ཅད་འདྲེན་པར་འགྱུར། འགུགས་པར་འགྱུར། ལེན་པར་འགྱུར་ཏེ། ཤིན་ཏུ་རིང་པོ་ནས་ཀྱང་ཡེ་ཤེས་ཀྱི་ཞགས་པས་འགུགས་པར་འགྱུར་རོ། །ལག་ན་རྡོ་
རྗེ༑ དེ་བས་ན། དེ་དོན་ཡོད་པའི་ཞགས་པའི་སྙིང་པོའི་མིང་དུ་དམིགས་སོ། །ལག་ན་རྡོ་རྗེ། གང་གིས་ཏིང་ངེ་འཛིན་འདི་འཐོབ་པ་དེ་ལ་ཇི་ལྟར་རྨོངས་པ་སྐྱེ་བར་འགྱུར། །བློ་དམན་
པར་འགྱུར་ཏེ། གནས་འདི་ནི། མི་སྣང་ངོ༌། །ལག་ན་རྡོ་རྗེ། གཞན་ཡང་གཟུངས་ཀྱི་སྒོ་དུ་མ་འཐོབ་སྟེ། གང་གིས་གཟུངས་འཐོབ་པ་དེས་དོན་ཡོད་པའི་ཞགས་པའི་སྙིང་པོའི་ཆོ་ག་
ཞིབ་མོ་འདིའི་གསང་སྔགས་མཐའ་དག་རྫོགས་པ་དང༌། གསང་སྔགས་དང༌། ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང༌། དཀྱིལ་འཁོར་ཁ་ཏོན་ཉིད་དུ་གནས་ཏེ། ཐམས་
ཅད་སོ་སོར་ཡང་དག་པར་ཤེས་སོ། །འདི་ལྟ་སྟེ། དོན་ཡོད་པའི་རྒྱ་མཚོ་ཞེས་བྱ་བའི་གཟུངས་དང༌། དོན་ཡོད་པའི་ལྕགས་ཀྱུ་ཞེས་བྱ་བའི་གཟུངས་དང༌། དོན་ཡོད་པའི་པདྨའི་
ལྕགས་ཀྱུ་ཞེས་བྱ་བའི་གཟུངས་དང༌། དོན་ཡོད་པར་རབ་ཏུ་གནས་པ་ཞེས་བྱ་བའི་གཟུངས་དང༌། དོན་ཡོད་པ་རྣམ་པར་སྣང་མཛད་ཀྱི་ཟ་མ་ཏོག་ཅེས་བྱ་བའི་གཟུངས་དང༌།

93-1-207b

དོན་ཡོད་པ་ལྷུན་པོའི་སྙིང་པོ་ཡངས་པ་ཞེས་བྱ་བའི་གཟུངས་དང༌། དོན་ཡོད་པ་དྲི་མ་མེད་པའི་པདྨ་ཞེས་བྱ་བའི་གཟུངས་དང༌། དོན་ཡོད་བའི་འོད་ཟེར་རབ་ཏུ་སྣང་བ་ཞེས་བྱ་བའི་
གཟུངས་དང༌། དོན་ཡོད་པའི་ཡིད་བཞིན་གྱི་ནོར་བུའི་རྒྱལ་མཚན་ཞེས་བྱ་བའི་གཟུངས་དང༌། དོན་ཡོད་པ་རྣམ་པར་འཕྲུལ་པའི་འོད་ཟེར་ཞེས་བྱ་བའི་གཟུངས་དང༌། དོན་ཡོད་པའི་
ཕྱག་རྒྱ་ཞེས་བྱ་བའི་གཟུངས་དང༌། དོན་ཡོད་པའི་རྡོ་རྗེ་ཞེས་བྱ་བའི་གཟུངས་དང༌། དོན་ཡོད་པར་རབ་ཏུ་གནས་པ་ཞེས་བྱ་བའི་གཟུངས་དང༌། དོན་ཡོད་པ་ཡངས་པ་སྣང་བ་ཞེས་བྱ་
བའི་གཟུངས་དང༌། དོན་ཡོད་པའི་དངོས་གྲུབ་ཅེས་བྱ་བའི་གཟུངས་དང༌། དོན་ཡོད་པ་དྲི་མ་མེད་པའི་འབྱུང་གནས་ཞེས་བྱ་བའི་གཟུངས་དང༌། དོན་ཡོད་པའི་བློ་རྒྱས་པ་ཞེས་བྱ་བའི་
གཟུངས་དང༌། དོན་ཡོད་པའི་འབར་བའི་ཕྱག་རྒྱ་ཞེས་བྱ་བའི་གཟུངས་དང༌། དོན་ཡོད་པ་ཉི་མའི་སྙིང་པོ་ཞེས་བྱ་བའི་གཟུངས་དང༌། དེ་བཞིན་གཤེགས་པ་དང༌། བྱང་ཆུབ་སེམས་
དཔའ་ཐམས་ཅད་ཀྱི་དཀྱིལ་འཁོར་གསང་བ་དོན་ཡོད་པ་ཞེས་བྱ་བའི་གཟུངས་འཐོབ་སྟེ། གང་གིས་གཟུངས་དེ་རྣམས་ཐོས་པ་ཙམ་གྱིས་དོན་ཡོད་པའི་ཞགས་པའི་སྙིང་པོ་བྱང་ཆུབ་
སེམས་དཔའ་ཐམས་ཅད་ཀྱིས་ཕྱག་བྱས་པ། རྣམ་པར་ཐར་པའི་དཀྱིལ་འཁོར་གྱི་ཕྱག་རྒྱ་དང༌། གསང་སྔགས་རིམ་པར་ཕྱེ་བའི་དཀྱིལ་འཁོར་མཐའ་དག་རྫོགས་པ་དང༌། གསང་

93-1-208a

སྔགས་དང༌། ཆོ་ག་དང༌། ཆོ་ག་ཞིབ་མོ་རྒྱ་ཆེན་པོ་ཁ་ཏོན་དུ་གནས་ཤིང་ཐམས་ཅད་སོ་སོ་ཡང་དག་པར་ཤེས་ཏེ། གང་གིས་མཐུ་འདི་རབ་ཏུ་ཐོབ་པའི་རྨོངས་
པ་སྐྱེས་པར་འགྱུར། དྲན་པ་ཉམས་པར་མི་འགྱུར། དྲན་པ་ཞན་པར་མི་འགྱུར། དྲན་པ་རྨུགས་པར་མི་འགྱུར། དྲན་པ་འཁུམས་པར་མི་འགྱུར། དྲན་པ་མི་བརྟན་པར་མི་འགྱུར།
དྲན་པ་གཞན་དུ་རྒྱུ་བར་མི་འགྱུར། འདོད་ཆགས་དང༌། ཞེ་སྡང་དང༌། གཏི་མུག་དང༌། ང་རྒྱལ་དང༌། སེར་སྣ་དང༌། ཕྲག་དོག་གི་རྗེས་སུ་འགྲོ་བར་མི་འགྱུར། དྲན་པ་སྡིག་པ་
ཅན་དུ་མི་འགྱུར་རོ། །དྲན་པ་འཇིག་རྟེན་པའི་མི་དགེ་བ་བྱེད་པར་མི་འགྱུར་ཏེ། རྟག་ཏུ་བློ་ཡངས་ཤིང་རབ་ཏུ་གསལ་བར་འགྱུར་རོ། །རྟག་ཏུ་མི་མཉམ་པ་དང་མཉམ་པའི་དྲན་
པ་དང༌། བློ་རྒྱ་མཚོ་ལྟ་བུར་འགྱུར་རོ། །རྟག་ཏུ་དྲན་པ་ཟབ་ཅིང་རྒྱ་མཚོ་ཆེན་པོ་བསགས་པ་ལྟ་བུར་འགྱུར་རོ། །ལག་ན་རྡོ་རྗེ། དོན་ཡོད་པའི་ཞགས་པའི་སྙིང་པོའི་གཟུངས་ཆོ་
ག་ཞིབ་མོའི་རྒྱལ་པོ་དེ་ལྟར་གོ་སྐབས་ཡངས་པ་ལ་གང་གིས་གཟུངས་འདི་ཐོབ་པ་དེ་ལག་ན་རྡོ་རྗེ། ཇི་ལྟར་དྲན་པ་རྨོངས་པར་འགྱུར། གཞན་ཡང་ཚད་མེད་གྲངས་མེད་
དཔག་ཏུ་མེད་པའི་ལུས་ཡོངས་སུ་དག་པ་དང༌། ཡིད་ཡོངས་སུ་དག་པ་དང༌། སེམས་ཡོངས་སུ་དག་པ་དང༌། མདངས་ཡོངས་སུ་དག་པ་དང༌། མིག་ཡོངས་སུ་དག་པ་དང༌།

93-1-208b

རྣ་བ་ཡོངས་སུ་དག་པ་དང༌། སྣ་ཡོངས་སུ་དག་པ་དང༌། ལྕེ་ཡོངས་སུ་དག་པ་འཐོབ་པར་འགྱུར་རོ། །དོན་ཡོད་པའི་ཞགས་པའི་སྙིང་པོ་བཀླགས་པ་ཙམ་དང༌། མཉན་པ་ཙམ་དང༌།
མཐོང་བ་ཙམ་དང༌། ལྷག་པའི་བསམ་པ་ཙམ་གྱིས་དེ་རྣམས་ཡོན་ཏན་གྱི་ཕན་ཡོན་ཆེན་པོ་འདི་འཐོབ་སྟེ། གང་གིས་མཐུ་འདི་རབ་ཏུ་ཐོབ་པ་དེ་ལ་ལག་ན་རྡོ་རྗེ། ཇི་ལྟར་རྨོངས་
པ་སྐྱེ་བར་འགྱུར། དེ་ལྟ་མོད་ཀྱི། ལག་ན་རྡོ་རྗེ། ཡུད་ཙམ་ཞིག་སྡོད་ཅིག་དང༌། དེ་བཞིན་གཤེགས་པའི་འཁོར་མང་པོའི་དབུས་སུ་ཇི་ལྟར་མངོན་སུམ་དུ་འགྱུར་བ་བཅོམ་ལྡན་
འདས་ཀྱི་སྤྱན་སྔར་བབ་པར་བསྟན་པར་བྱའོ། །དོན་ཡོད་པའི་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ། རྣམ་པར་ཐར་པའི་དཀྱིལ་འཁོར་གྱི་
ཆོ་ག་རྣམ་པར་འཕྲུལ་པའི་ཆོ་འཕྲུལ་གྱི་རྫུ་འཕྲུལ་དམ་པའི་ཡུལ་གྱི་མཐུ་ཆེན་པོའི་ཆེན་པོ་བསྟན་པར་བྱའོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་དྲུང་ནས་དོན་ཡོད་པའི་ཡོན་ཏན་བཀོད་པའི་རྣམ་པར་འཕྲུལ་པའི་ཏིང་ངེ་འཛིན་འདི་དག་དང༌།
གཟུངས་ཀྱི་སྒོ་འདི་དག་མངོན་སུམ་དུ་ཐོས་ནས་དགའ་བ་དང༌། མགུ་བ་དང༌། ཡིད་རངས་པ་དང༌། རབ་ཏུ་དགའ་བ་དང༌། ཡིད་བདེ་བ་སྐྱེས་ཏེ། སྙིང་དགའ་བས་དགའ་བ་ཆེན་པོ་ཉིད་

93-1-209a

ཐོབ་པར་གྱུར་ནས་སྨྲས་པ། བདག་ལུས་དང་སེམས་ཤིན་ཏུ་སྦྱངས་པས་ཡོངས་སུ་དགའ་བ་ཡིད་ལ་བགྱིད་པས་ངེས་པར་གནས་པར་བགྱིའོ། །ཡིད་ལ་
བགྱིད་པ་མཆོག་ཏུ་དགའ་བ་དང༌། ངོ་མཚར་དུ་གྱུར་པ་དང༌། སོམ་ཉིར་དུ་གྱུར་པ་དང་བྲལ་བ་དང༌། འགྱོད་པ་མ་མཆིས་པས་གནས་པར་བགྱིའོ། །རྣམ་པར་ཐར་པའི་དཀྱིལ་
འཁོར་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། འཕགས་པ་སྤྱན་རས་གཟིགས་དབང་ཕྱུག་གི་དོན་ཡོད་པའི་ཞགས་པའི་སྙིང་པོའི་མཐུའི་རྣམ་པར་འཕྲུལ་
པ་འདི་ནི། མཆོག་ཏུ་རྙེད་པར་དཀའ་བའོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ལ་དྲི་མ་མེད་པར་ཀུན་ཏུ་སྣང་བའི་ནོར་བུ་རིན་པོ་ཆེ་ཆེན་པོ་ཆོས་ཀྱི་དགའ་བར་ཕུལ་ནས་རྐང་པ་གཉིས་ལ་མགོ་བོས་ཕྱག་བྱས་ཏེ་ལན་གསུམ་བསྐོར་བ་བྱས་ནས་
སོང་སྟེ་ཆེད་དུ་བརྗོད་པ་འདི་ཆེད་དུ་བརྗོད་ཅིང༌། འགྱིང་བག་དང༌། བརྗིད་བག་གི་འགྲོས་ཀྱིས་སོང་ནས་རང་གི་སྟན་ལ་འདུག་སྟེ་བཞིན་འཛུམ་པས་བཅོམ་ལྡན་འདས་ཀྱི་ཞལ་དུ་
བལྟས་ནས་སྙིང་ཡོངས་སུ་དགའ་བས་བཅོམ་ལྡན་འདས་ལ་རྟོག་ཅིང་འདུག་གོ །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་

93-1-209b

ཕྱུག་ངོ་མཚར་མཆོག་ཏུ་རྨད་དུ་བྱུང་བ། སྙིང་རྗེ་དམ་པ་རྒྱ་ཆེན་པོའི་ལྷག་པའི་བསམ་པའི་དམིགས་པས་སེམས་ཅན་ཐམས་ཅད་བསྒྲལ་བའི་ཕྱིར་འོད་ཟེར་དྲི་མ་མེད་པར་སྣང་
བའི་ནོར་བུ་རིན་པོ་ཆེ་ཆེན་པོ་དེ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་ཕུལ་ཏེ་ནམ་མཁའ་ལ་འཕགས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་བ་
སྤྱན་རས་གཟིགས་དབང་ཕྱུག་གིས་ནོར་བུ་རིན་པོ་ཆེ་དེ་ནམ་མཁའི་དཀྱིལ་དུ་འཕགས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཆེར་གཡོས་པར་གྱུར་ཏོ།།
འོད་ཟེར་གྱི་སྣང་བ་ཆེན་པོ་ཉི་མ་བྱེ་བ་བརྒྱ་སྟོང་བས་ལྷག་པའི་འོད་ཟེར་བྱུང་བར་གྱུར་ཏོ། །སྣང་བ་གང་གིས་འཛམ་བུའི་གླིང་གི་སེམས་ཅན་ཐམས་ཅད་ཀྱི་ལུས་ལ་རེག་པ་ཙམ་གྱིས་
སྡིག་པ་ཐམས་ཅད་དང༌། དམྱལ་བ་དང༌། ཡི་དྭགས་དང༌། དུད་འགྲོའི་སྐྱེ་གནས་དང༌། གཤིན་རྗེའི་འཇིག་རྟེན་དུ་ངན་སོང་གི་འགྲོ་བ་ལས་ཡོངས་སུ་གྲོལ་བར་གྱུར་ཏོ། །གང་ཡང་
གླིང་བཞི་པའི་ཡི་དྭགས་དང༌། དམྱལ་བ་དེ་དག་ལ་ཡང་སྣང་བ་དེས་སྣང་བར་གྱུར་པས་ཉི་ཚེ་བའི་དམྱལ་བ་རྣམས་ཀྱི་གཏུབས་པ་མེད་པར་གྱུར་ཏེ། སེམས་ཅན་དེ་དག་ཀྱང་ཡོངས་
སུ་ཐར་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐལ་བ་མཉམ་པར་སྐྱེས་ཏེ། ལུས་ཡོངས་སུ་དག་པར་གྱུར་ཏོ། །གང་ཡང་མནར་མེད་བའི་དམྱལ་བ་ཆེན་པོ་བཅུ་དྲུག་པོ་དེ་

93-1-210a

དག་འོད་ཟེར་གྱི་སྣང་བ་དེས་རེག་པས་དམྱལ་བ་དེ་དག་ཐམས་ཅད་དུ་པདྨའི་མཚོ་བྱུང་བར་གྱུར་ཏེ། སེམས་ཅན་དེ་དག་ཀྱང་ཡོངས་སུ་ཐར་ནས་རྒྱན་
ཐམས་ཅད་ཀྱིས་བརྒྱན་ཏེ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐལ་བ་མཉམ་པར་པདྨ་ལས་བརྫུས་ཏེ་སྐྱེས་སོ། །གྲང་བའི་དམྱལ་བ་གང་ཡིན་པ་དེ་དག་ཀྱང་དྲོ་ཞིང་བདེ་བ་
དང༌། རེག་ན་བདེ་བར་གྱུར་ཏོ། །ཚ་བའི་དམྱལ་བ་གང་ཡིན་པ་དེ་དག་ཀྱང་བསིལ་བར་གྱུར་ཅིང་རེག་ན་བདེ་བ་དང༌། རབ་ཏུ་དགའ་པར་གྱུར་ཏོ། །གང་ཡང་དུད་འགྲོའི་སྐྱེ་གནས་སུ་
སོང་བ་རི་དྭགས་དང༌། བྱ་དང༌། ཐ་ན་སྦྲང་བུ་དང༌། ཤ་སྦྲང་དག་ཀྱང་འོད་ཟེར་དེས་རེག་པས་དུད་འགྲོའི་སྐྱེ་གནས་སུ་སོང་བ་དེ་དག་ཐམས་ཅད་དགའ་ལྡན་དུ་ལྷ་རྣམས་ཀྱི་ནང་
དུ་སྐྱེས་སོ། །སེམས་ཅན་གང་དག་བཅིངས་པར་གྱུར་པ་དེ་དག་ཀྱང་འོད་ཟེར་དེས་རེག་པས་སེམས་ཅན་བཅིངས་པ་ལས་ཡོངས་སུ་གྲོལ་བར་གྱུར་ཏོ། །སུ་མི་འདོད་པ་དང༌། ལྕགས་
སྒྲོག་དང༌། ལྕགས་ཀྱུ་ལུ་གུ་རྒྱུད་ཀྱིས་བཅིངས་པ་དེ་དག་ཀྱང་དུམ་བུར་གྱུར་ཏོ། །གང་སྣོད་མ་ཡིན་པ་དེ་ཡང་འོད་ཟེར་དེས་ཕོག་པས་མཐོང་བ་ཡོངས་སུ་དག་པ་འཐོབ་བོ། །གང་
ཤ་བཀྲ་དང་མཛེའི་ནད་ཀྱིས་ལག་པ་དང༌། རྐང་པ་དང༌། རྣ་བ་དང༌། སྣ་མ་ཚང་བ་ཡང་འོད་ཟེར་དེས་ཕོག་པས་ལུས་ཡོངས་སུ་རྫོགས་པ་དང༌། ལུས་མོངས་སུ་དག་པར་གྱུར་

93-1-210b

ཏོ༑ ༑གང་འབྲས་བུའི་ཤིང་ལྗོན་པ་དང༌། མེ་ཏོག་གི་ཤིང་ལྗོན་པ་ཡོངས་སུ་བསྐམས་པར་གྱུར་པ་ཡང་འོད་ཟེར་དེས་རེག་པས་མེ་ཏོག་དང༌། འདབ་མ་དང༌། འབྲས་བུ་བྱུང་བར་གྱུར་ཏོ།
སངས་རྒྱས་ཀྱི་ཞིང་དུ་གཏོགས་པ་གང་དུ་འོད་ཟེར་བབ་པའི་སངས་རྒྱས་ཀྱི་ཞིང་དུ་གཏོགས་པ་དེ་ན་ཡང་སངས་རྒྱས་ཀྱི་ཞིང་སོ་སོའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་དགུ་བཅུ་རྩ་དགུ་སྙེད་བཞུགས་ཏེ། དེ་བཞིན་གཤེགས་པ་སོ་སོའི་རིན་པོ་ཆེ་སྣ་བདུན་གྱི་ཁང་པ་བརྩེགས་
པའི་གཞལ་མེད་ཁང་དང༌། སེངྒེའི་ཁྲི་དང་བཅས་པའི་གཞལ་མེད་ཁང་བྱུང་བར་གྱུར་ཏོ། །ནམ་མཁའི་དཀྱིལ་གང་དུ་འོད་ཟེར་གྱི་སྣང་བས་རེག་པའི་ནམ་མཁའི་དཀྱིལ་དེར་ཡང་
ཕྱོགས་བཅུ་ཀུན་ཏུ་རིན་པོ་ཆེའི་རང་བཞིན་གྱི་སྤྲིན་བརྩེགས་པས་ཁེབས་པར་གྱུར་ཏེ། ལྷ་རྫས་ཀྱི་ནོར་བུ་རིན་པོ་ཆེ་ཆེན་པོ་སྣ་ཚོགས་ཀྱི་ཆར་རབ་ཏུ་འབབ་བོ། །ལྷ་རྫས་ཀྱི་རྒྱན་དང༌།
ཅོད་པན་དང༌། དཔུང་རྒྱན་དང༌། གདུ་བུ་དང༌། དོ་ཤལ་དང༌། སེ་མོ་དོ་དང༌། རྣ་རྒྱན་དང༌། གསེར་གྱི་སྐུད་པ་སྣ་ཚོགས་ཀྱི་ཆར་རབ་ཏུ་འབབ་བོ། །ཚོན་ཁ་དོག་རྣམ་པ་སྣ་ཚོགས་པའི་
ལྷ་རྫས་ཀྱི་གོས་རྨད་དུ་བྱུང་བ་སྣ་ཚོགས་ཀྱི་ཆར་རབ་ཏུ་འབབ་བོ། །ལྷ་རྫས་ཀྱི་མེ་ཏོག་སྣ་ཚོགས་ཀྱི་ཆར་རབ་ཏུ་འབབ་བོ། །ལྷ་རྫས་ཀྱི་བྱུག་པ་སྣ་ཚོགས་ཀྱི་ཆར་རབ་ཏུ་འབབ་བོ། །

93-1-211a

ལྷ་རྫས་ཀྱི་བདུག་པ་སྣ་ཚོགས་དང༌། ཙནྡན་སྦྲུལ་གྱི་སྙིང་པོའི་ཆར་རབ་ཏུ་འབབ་བོ། །ཚོན་ཁ་དོག་སྣ་ཚོགས་བའི་ལྷ་རྫས་ཀྱི་གོས་དང༌། བ་དན་སྣ་
ཚོགས་ཀྱི་ཆར་རབ་ཏུ་འབབ་བོ། །ལྷ་རྫས་ཀྱི་མེ་ཏོག་སྣ་ཚོགས་པདྨ་དང༌། ཀུ་མུ་ད་དང༌། པདྨ་དཀར་བོ་དང༌། ཨུཏྤ་ལ་སྔོན་པོ་དང༌། པ་རུ་ཤ་ཀ་དང༌། ཙམ་པ་ཀ་དང༌། ཨ་དྷི་མུཀྟ་
ཀ་དང༌། ཨ་ཤོ་ཀ་དང༌། སྐྱ་སྣར་དང༌། ཀ་དམ་པ་དང༌། མནྡཱ་ར་བ་དང༌། མནྡཱ་ར་བ་ཆེན་པོའི་མེ་ཏོག་གི་ཆར་རབ་ཏུ་བབས་ཏེ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་
མཆོད་པའི་ལས་བྱེད་དོ། །བཅོམ་ལྡན་འདས་ཤཱཀྱ་ཐུབ་པའི་ཡང་རིན་པོ་ཆེ་སྣ་བདུན་གྱི་ཁང་པ་བརྩེགས་པ་ཡང་དག་པར་གནས་པར་གྱུར་ཏེ། གྲུ་བཞི་པ་ཀ་བ་བཞི་དང༌། སྒོ་
བཞི་དང་ལྡན་པ། ཤིན་ཏུ་འབར་བ། ལྷ་རྫས་ཀྱི་མེ་ཏོག་སྣ་ཚོགས་ལ་ལན་ཀན་གྱིས་ཡོངས་སུ་བསྐོར་ཅིང་མུ་ཏིག་གི་དྲ་བ་སྣ་ཚོགས་ཀྱིས་བརྒྱན་པ། གསེར་གྱི་དྲིལ་བུ་སྣ་
ཚོགས་འཕྱང་བ། གོས་སྣ་ཚོགས་ཀྱི་ཕྲེང་བས་མཛེས་པར་བྱས་པ། ཆུ་ཤིང་གི་རྒྱལ་མཚན་སྣ་ཚོགས་བསྒྲེངས་པ། ནོར་བུ་རིན་པོ་ཆེ་སྣ་ཚོགས་བཀྲམ་པ། གྲར་ལྷ་རྫས་ཀྱི་རྔ་
ཡབ་སྣ་ཚོགས་ཀྱིས་མཛེས་པར་བྱས་པ། གོ་སྐབས་རྒྱ་ཆེ་བའི་འཁོར་གྱི་དཀྱིལ་འཁོར་ཆེན་པོ་འབྱུང་ཞིང་སྣང་ངོ༌། །ནམ་མཁའི་དཀྱིལ་ན་ཡང་ལྷ་རྣམས་ལྷ་རྫས་ཀྱི་མེ་ཏོག་

93-1-211b

དང༌། བདུག་སྤོས་དང༌། དྲི་དང༌། ཕྲེང་བ་དང༌། བྱུག་པ་དང༌། ཕྱེ་མ་དང༌། ཆོས་གོས་དང༌། གདུགས་དང༌། རྒྱལ་མཚན་དང༌། བ་དན་དང༌། རོལ་མོའི་སྒྲ་སྣ་ཚོགས་དང༌། སིལ་
སྙན་དང༌། ཕེག་རྡོབ་པས་བཅོམ་ལྡན་འདས་ལ་མཆོད་པ་བྱེད་ཅིང་འཁོད་དེ། དེ་ལྟར་དོན་ཡོད་པའི་ཆོ་འཕྲུལ་གྱི་རྣམ་པར་འཕྲུལ་པའི་བྱིན་རླབས་རྨད་དུ་བྱུང་བ་ཆེན་པོའི་ཆེན་པོ་
རབ་ཏུ་བསྟན་ཅིང་ཡ་མཚན་རྨད་དུ་བྱུང་བའི་རྫུ་འཕྲུལ་གྱི་རྣམ་པར་འཕྲུལ་པ་ཆེན་པོའི་ཆེན་པོར་བསྟན་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་གིས་རྫུ་འཕྲུལ་གྱི་རྣམ་པར་འཕྲུལ་པའི་ཆོ་འཕྲུལ་འདི་བསྟན་ནས་རྣམ་པར་འཕྲུལ་བའི་བཀོད་པ་ཆེན་པོས་རང་གི་སྟན་ལས་ལངས་ཏེ་བཅོམ་ལྡན་འདས་
ག་ལ་བ་དེ་ལོགས་སུ་སོང་སྟེ་ཕྱིན་ནས་བཅོམ་ལྡན་འདས་ལ་ལན་བརྒྱ་སྟོང་དུ་མར་བསྐོར་བ་བྱས་ཏེ་བཅོམ་ལྡན་འདས་ལ་མངོན་དུ་བལྟས་ནས་བླ་གོས་ཕྲག་པ་གཅིག་ཏུ་
གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས། བདག་ལ་དོན་ཡོད་པའི་ཞགས་པའི་སྙིང་བོ་རྣམ་པར་ཐར་པའི་དཀྱིལ་འཁོར་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། ཕྱག་རྒྱ་དང་

93-1-212a

དཀྱིལ་འཁོར་རིམ་པར་ཕྱེ་བ། གསང་སྔགས་ཀྱི་སྙིང་པོ་གསང་བ། རིག་སྔགས་ཀྱི་རྒྱལ་པོ་ཆེན་པོ། བདག་གི་སྙིང་པོ་གསང་བ། རིག་སྔགས་ཀྱི་
རྒྱལ་པོ་དོན་ཡོད་པའི་ལྕགས་ཀྱུ་དང༌། དོན་ཡོད་པའི་ཁྲོ་བོའི་ལྕགས་ཀྱུ་དང༌། རིག་སྔགས་ཀྱི་རྒྱལ་པོ་དོན་ཡོད་པར་འདྲེན་བ་ནོར་བུ་རིན་པོ་ཆེ་ཆེན་པོ་གསུམ་མཆིས་ཏེ།
བཅོམ་ལྡན་འདས། བདག་གིས་དེ་བཅོམ་ལྡན་འདས་ཀྱི་སྤྱན་སྔར་འཁོར་མང་པོའི་ནང་དུ་ཡོངས་སུ་བསྒྲགས་པར་བགྱིའོ། །གང་གིས་དྲན་པ་ཙམ་གྱིས་དོན་ཡོད་པའི་སྙིང་པོའི་
ཆོ་ག་ཞིབ་མོ་ཕྱག་རྒྱ་དང༌། དཀྱིལ་འཁོར་དང༌། གསང་སྔགས་དང༌། ཆོ་ག་རིམ་པར་ཕྱེ་བ་མཐའ་དག་རྫོགས་པར་མངོན་དུ་གནས་པར་འགྱུར་ཏེ། ཐམས་ཅད་སོ་སོ་ཉིད་
དུ་གནས་སོ། །གསང་སྔགས་འདིས་གཟིར་བས་ཐམས་ཅད་དུ་མངོན་དུ་གནས་སོ། །དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། སེམས་ཅན་དག་པ་ཆེན་པོ། ཁྱོད་ཀྱིས་སྤྱན་རས་གཟིགས་དབང་ཕྱུག་གི་སྙིང་པོ་རིག་སྔགས་ཀྱི་རྒྱལ་པོ་དོན་
ཡོད་པའི་ལྕགས་ཀྱུ་སྨྲས་པ་ལེགས་སོ་ལེགས་སོ། །རིག་སྔགས་འཆང་ཐམས་ཅད་ཀྱི་དོན་དང༌། སེམས་ཅན་ཐམས་ཅད་ཀྱི་དོན་ཆེན་པོའི་ཕྱིར་སེམས་ཅན་དག་པ་ཆེན་པོ།

93-1-212b

ཁྱོད་ཀྱིས་དེའི་དུས་ལ་བབ་པར་ཤེས་ན་ད་སྨྲོས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱིས་
བསྐུལ་བར་རིག་ནས་བཞིན་འཛུམ་ཞིང་མིག་མི་འཛུམ་པར་བཅོམ་ལྡན་འདས་ག་ལ་བ་དེ་ལོགས་སུ་མངོན་དུ་ཕྱོགས་ཏེ་བཅོམ་ལྡན་འདས་ཀྱི་སྤྱན་སྔར་འཁོར་མང་པོའི་ནང་དུ་འཕགས་
པ་སྤྱན་རས་གཟིགས་དབང་ཕྱུག་གི་སྙིང་པོའི་ལྕགས་ཀྱུ་དོན་ཡོད་པའི་ཞགས་པ་འདི་སྨྲས་སོ། །དུས་གསུམ་དུ་གཤེགས་ཤིང་སོ་སོ་ན་བཞུགས་པའི་དེ་བཞིན་གཤེགས་པ་དང༌། བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འཕགས་པ་རྡོ་རྗེ་འཛིན་རིག་སྔགས་ཀྱི་དབང་པོ་ཆེན་པོ་འཁོར་གྱི་ཚོགས་དང་བཅས་པ་ལ་ཕྱག་འཚལ་ལོ། །དཀྱིལ་འཁོར་གྱི་
རིག་སྔགས་ཀྱི་ལྷ་ཐམས་ཅད་དང༌། ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང༌། ཆོ་ག་ཞིབ་མོ་ཐམས་ཅད་ལ་ཕྱག་འཚལ་ལོ། །རང་སངས་རྒྱས་དང༌། འཕགས་པ་ཉན་ཐོས་
ཀྱི་དགེ་འདུན་འདས་པ་དང༌། མ་བྱོན་པ་དང༌། ད་ལྟར་བྱུང་བ་ཐམས་ཅད་ལ་ཕྱག་འཚལ་ལོ། །འཕགས་པ་བྱམས་པ་ལ་སོགས་པ་དགའ་ལྡན་གྱི་བྱང་ཆུབ་སེམས་དཔའ་སེམས་དཔའ་
ཆེན་པོ་འཁོར་གྱི་ཚོགས་ལ་ཕྱག་འཚལ་ལོ། །འཕགས་བ་དེ་བཞིན་གཤེགས་པ་འོད་དཔག་མེད་བདེ་བ་ཅན་ན་གནས་པའི་བྱང་ཆུབ་སེམས་དཔའ་ཆེན་པོའི་དཀྱིལ་འཁོར་གྱི་ཚོགས་

93-1-213a

ལ་ཕྱག་འཚལ་ལོ། །ཕྱོགས་བཅུ་མཐའ་ཡས་མུ་མེད་པའི་འཇིག་རྟེན་གྱི་དེ་བཞིན་གཤེགས་པ་དང༌། དཀྱིལ་འཁོར་གསང་བ་དང༌། ཕྱག་རྒྱ་རིམ་པར་ཕྱེ་བ་
ཆོ་ག་ཞིབ་མོ་དང་བཅས་པ་ཐམས་ཅད་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་
འཕགས་པ་སྤྱན་རས་གཟིགས་དབང་ཕྱུག་རིག་སྔགས་དང༌། དཀྱིལ་འཁོར་ཐམས་ཅད་ཀྱི་སྐུ་སེམས་ཅན་ཐམས་ཅད་ལ་བྱམས་པ་ཀུན་ནས་དོན་ཡོད་པའི་དཀྱིལ་འཁོར་གྱི་རིག་
སྔགས་ཀྱི་རྒྱལ་པོ་ལ་ཕྱག་འཚལ་ལོ། །བགེགས་དང༌། ལོག་འདྲེན་དང༌། སྡང་བ་དང༌། བདུད་ལ་སོགས་པ་ཐམས་ཅད་རབ་ཏུ་ཞི་བར་མཛད་པའི་སེམས་དཔའ་ཆེན་པོ་མཆོག་
སྦྱིན་ལྕགས་ཀྱུ་ལ་ཕྱག་འཚལ་ལོ། །ཏདྱ་ཐཱ། ཨོཾ་ཨཱ་ཀཪྵ་ཡ། པདྨ་ཧ་སྟེ། མཧཱ་ཨ་མོ་གྷ་ཨཾ་ཀུ་ཤི། ཙ་ར་ཙ་ར། ཙ་ཙ་ར། སཾ་ཙ་ར། ས་མནྟེ་ན། མ་ཧཱ་པཱ་ཤ་།ཨཾ་ཀུ་ཤ་།བྷུ་ཛ་བར་ད་
བྷུ་ཛ་ཨཾ་ཀུ་ཤ་པཱ་ཤ་དྷ་ར། དྷ་ར་དྷ་ར། ས་མནྟ་མུཎྜ། མནྟ་མུཎྜ་ལ། པ་ཊ་ལ་དྷ་ར་ཨཾ་ཀུ་ཤ་།པཱ་ཤེ་ན། དྷ་རཱ་ཡ། ཧཱུཾ་ཧཱུཾ་མ་ཧཱ་བྲཧྨ། བེ་ཥ་དྷ་ར་ཨ་མོ་གྷ་རཱུ་པ། ཨཾ་ཀུ་ཤ་དྷ་ར། ཏ་
ར་ཏ་ར༑ ཏ་ཏ་ར། ས་མནྟྲ་རཱ་ཡ། མ་ཧཱ་མུཎྜ། མཎྜ་ལ། ཨ་མོ་གྷ་ཨཾ་ཀུ་ཤ་བ་ར་ད། མ་ཧཱ་ཀཱ་རུ་ཎི་ཀ །ཏྲི་ལོ་ཙ་ན། བ་ཤུ་པ་ཏི། བ་ཤ་དྷ་ར། ཨཱི་ཤྭ་ར། མ་ཧེ་ཤྭ་ར། པ་ར་མ་

93-1-213b

ཀཱ་རུ་ཎི་ཀ །མ་ཧཱ་བྷུ་ཏེ། ཤྭ་ར་ཡ་མ་བ་རུ་ཎ། ན་མ་སྐྲྀ་ཏ། ཀུ་མཱ་ར། ཏྲཻ་ལོཀྱ་བ་ར་ད། མ་ཧཱ་ཀ་ཤ་མ་ཀ །ཤཱ་ས་ཀ། རཀྵ་ཀ་མ་ཧཱ་བིདྱ། ཨ་མོ་གྷ། མཎྜ་ལ། པཱུ་ཛི་ཏེ། རཏྣ་མ་ཀུ་ཊ།
མཱ་ལཱ་དྷ་ར། དྷུ་རུ་དྷུ་རུ། མ་ཧཱ་ཨཾ་ཀུ་ཤ་ཨ་ཀྵ་དྷ་ར་ཧཱུཾ་ཧཱུཾ། བྷ་ར་བྷ་ར། སཾ་བྷ་ར་སཾ་བྷ་ར། ས་མནྟ་མུཎྜ་མཎྜ་ལཾ་པཱུ་ར་ཡ། ཧཱུཾ་ཧཱུཾ། ཧྲྀ་ད་ཡ་ཨཾ་ཀུ་ཤི་།ཨ་བ་ལོ་ཀཱ་ཡ། མན་སཱ་དྷ་ཡ་
སིདྡྷི་ར། ཨཱ་ཀཪྵ་ཡ་མུཎྜ་མནྟ་མཎྜ་ལ། པ་ཊ་ལ། བིགྷྣི་ན་པྲ་སཱ་དྷ་ཡ་མཱ་རཾ། ཧ་ར་ཧ་ར། སརྦ་པྲ་བ་ཀི་ལ་བི་ཥ་མ་ལ། མཱ་ད་སཪྱ། ཧུ་རུ་ཧུ་རུ། མ་ཧཱ་ཨ་ཀུ་ཤི་ཧཱུཾ་ཧཱུཾ། བུདྡྷ་བུདྡྷ། བོ་དྷ་ཡ་
བོ་དྷ་ཡ༑ ཏུ་རུ་ཏུ་རུ། མ་ཧཱ་བོ་དྷི་སཏྭ་ཨཾ་ཀུ་ཤ་རཏྣ་པཱ་ཤ་དྷ་ར། ནཱ་ནཱ་བི་ཙ་ཏྲ། ཨཱ་བྷ་ར་ཎ་བི་བྷུ་ཥི་ཏ། ཨ་མི་ཏཱ་བྷཱ། ཛི་ན་མ་ཀུ་ཊ་དྷ་ར། དྷ་ར་དྷ་ར། པདྨ་པཱ་ཤ་ཨཾ་ཀུ་ཤ་དྷ་ར། སརྦ་བིདྱ་
མནྟྲ་མུཎྜ་མཎྜ་ལ། པྲ་བ་ར་སཱ་དྷ་ཡ་སཱ་དྷ་ཡ། བི་ཤྭ་རཱུ་པ་དྷ་ར། ས་ཧ་སྲ་བྷུ་ཛ། ས་ཧ་སྲ་ནེ་ཏྲ། སོ་སོ་མ་མུ་ཁ་བ་ར་མ་ཧཱ་ཀཱ་རུ་ཎི་ཀ་སཏྭ་བཏ་ས་ལ། སརྦ་མནྟྲ་མུཎྜ་པྲ་ས་དྷ་ཀ །པདྨ་བ་
ར་ད་ས་དཱ་ན་མོསྟུ་ཏེ། ཨ་མོ་གྷ་ཀུ་ཤ་།པདྨ་བྷུ་ཛ་སྭཱཧཱ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་འདོ་སྨྲས་མ་ཐག་ཏུ་རི་བོ་པོ་
ཊ་ལ་ཆེན་པོ་བྲག་དང༌། ནགས་ཚལ་དང༌། སྐྱེད་མོས་ཚལ་དུ་བཅས་བའི་གནས་ཀྱི་གཞལ་མེད་ཁང་རྣམ་པ་དྲུག་ཏུ་རབ་ཏུ་གཡོས་ཏེ། ལྷ་རྫས་ཀྱི་མེ་ཏོག་གི་ཆར་ཆེན་པོ་བཀྲ་བོ། །

93-1-214a

དོན་ཡོད་པའི་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ། རྣམ་པར་ཐར་པའི་དཀྱིལ་འཁོར་ཕྱག་རྒྱ་དང༌། གསང་སྔགས་
དང་བཅས་པའི་དཀྱིལ་འཁོར་རིམ་པར་ཕྱེ་བའི་ཆོ་ག་ཞིབ་མོ་འདི་ཡང་སོ་སོ་ལེའུར་ཕྱེ་བ་མཐའ་དག་རྫོགས་པར་ནམ་མཁའ་ལ་གནས་སོ། །གང་གསང་སྔགས་ཀྱི་ཡིག་འབྲུ་
ཡང་གསེར་ལ་བཻ་ཌཱུ་ཪྱས་ཡི་གེར་བྲིས་པ་སྤྲིན་གྱི་རིམ་པ་ན་སྣང་སྟེ། ཡི་གེའི་ཕྲེང་བ་མཉམ་ཞིང་གསལ་ལ་ཟུར་ཕྱིན་པར་བྲིས་པ། ཐིག་གི་ཕྲེང་བ་གཤིབས་པས་བརྒྱན་པ་
སྣང་ངོ༌། །གང་ལག་པའི་ཕྱག་རྒྱ་ཡང་པདྨའི་ནང་ནས་བྱུང་བ། ཕྱག་རྒྱ་བཅིང་བ་སྣ་ཚོགས་འོད་ཟེར་འབར་བ་ནམ་མཁའ་ལ་གནས་སོ། །གང་མཚན་མའི་ཕྱག་རྒྱ་ཡང་རིན་པོ་ཆེ་
སྣ་བདུན་གྱི་པདྨ་ལ་རབ་ཏུ་གནས་པའི་ནམ་མཁའ་ལ་གནས་པར་གྱུར་ཏོ། །གང་རས་ཀྱི་རི་མོའི་སྐུ་གཟུགས་གཟུགས་རྣམ་པ་སྣ་ཚོགས་འཛིན་པ། རྣམ་པར་བཀྲ་བ། ཆོ་ག་
དང༌། ཡོ་བྱད་དང་བཅས་པ་རིམ་པར་ཕྱེ་བ་བྲིས་པ་ཡང་ནམ་མཁའ་ལ་གནས་སོ། །གང་དཀྱིལ་འཁོར་རིམ་པར་ཕྱེ་བ་དེ་དཀྱིལ་འཁོར་རྣམ་པ་སྣ་ཚོགས་གྲུ་བཞི་པ་གྲ་བཞི་ཆ་
མཉམ་པ་རྣམ་པར་ཕྱེ་བ། དཀྱིལ་འཁོར་ཤིན་ཏུ་སྤྲས་ཤིང་བརྒྱན་པ། གཟུགས་རྣམ་པ་སྣ་ཚོགས་ཀྱིས་མཛེས་པའི་གཞལ་མེད་ཁང་ཡང་ནམ་མཁའ་ལ་གནས་པའོ། །དཀྱིལ་

93-1-214b

འཁོར་ཆེན་པོ་ན་གནས་པའི་རིག་སྔགས་ཀྱི་ལྷ་ཕོ་ཉ་དང༌། ཁྲོ་བོ་དང་བཅས་པ་གཞལ་མེད་ཁང་ན་རྗེས་སུ་རྒྱུ་བ་དག་ཀྱང་ནམ་མཁའི་དཀྱིལ་ན་གནས་ཏེ། བཅོམ་ལྡན་འདས་ལ་
མཆོད་པ་བྱེད་དོ། །ཕྱོགས་སོ་སོའི་དེ་བཞིན་གཤེགས་པ་མང་པོ་བྱེ་བ་ཁྲག་ཁྲིག་བརྒྱ་སྟོང་གངྒའི་ཀླུང་གི་བྱེ་མ་སྙེད་ཀྱང་ཕྱོགས་བཅུ་ཀུན་གྱི་ནམ་མཁའི་དཀྱིལ་ན་དེ་བཞིན་གཤེགས་
པའི་སྐུ་བཞུགས་པར་གྱུར་ཏོ། །དེ་བཞིན་གཤེགས་པའི་སྐུ་དེ་དག་ཐམས་ཅད་ཀྱིས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
ལེགས་སོ་ཞེས་བྱ་བ་བྱིན་ཏེ། སྤྱན་རས་གཟིགས་དབང་ཕྱུག །ལེགས་སོ་ལེགས་སོ། །རིག་སྔགས་ཀྱི་མཆོག་དམ་པ། དོན་ཡོད་པའི་ལྕགས་ཀྱུའི་རིག་སྔགས་ཀྱི་རྒྱལ་པོ་མཐའ་
དག་རྫོགས་པར་སྨྲས་པ་གང་གིས་དོན་ཡོད་པའི་ཞགས་པའི་སྙིང་པོ་རྣམ་པར་ཐར་པའི་དཀྱིལ་འཁོར་གྱི་ཆོ་ག་ཞིབ་མོའི་གསང་སྔགས་དང༌། ཕྱག་རྒྱ་དང༌། གསང་སྔགས་རིམ་པར་
ཕྱེ་བ་དེ་དག་ཐམས་ཅད་དོན་ཡོད་པའི་ལྕགས་ཀྱུའི་གསང་སྔགས་ཀྱི་ཞགས་པས་ཀུན་ནས་དྲངས་སོ། །འཁོར་འདིའི་ནང་ན་ནམ་མཁའི་དཀྱིལ་ན་རབ་ཏུ་གནས་པ་དེ་ཕྱི་མའི་ཚེ་ཕྱི་
མའི་དུས་ན་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་ངམ། བྲམ་ཟེའམ། རྒྱལ་རིགས་སམ།

93-1-215a

རྗེའུ་རིགས་སམ། དམངས་རིགས་སམ། གཞན་སུ་ཡང་རུང་བ་བུད་མེད་དམ། སྐྱེས་བའམ། ཁྱེའུའམ། བུ་མོ་རིག་སྔགས་འཛིན་པ་ཐམས་ཅད་ཀྱིས་
དོན་ཡོད་པའི་ཞགས་པའི་ལྕགས་ཀྱུ་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོའི་གཟུངས་འདི་དྲན་པར་བྱེད་ན། ལན་གཅིག་དྲན་པ་ཙམ་གྱིས་ཀྱང་མདོ་ལ་དོན་
ཡོད་པའི་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བྱས་པ། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ། རྣམ་པར་ཐར་པའི་དཀྱིལ་འཁོར་
གྱི་ཕྱག་རྒྱ་དང༌། གསང་སྔགས་དང༌། དཀྱིལ་འཁོར་རིམ་པར་ཕྱེ་བ་དང༌། ཆོ་ག་ཞིབ་མོ་དེ་ཐམས་ཅད་སོ་སོར་དེ་ལ་ཁ་ཏོན་ཉིད་དུ་གནས་ཏེ། དེ་དག་ཐམས་ཅད་རིམ་གྱིས་
དྲན་པ་དང༌། བློ་རྒྱ་མཚོ་བསགས་པ་དང༌། ཤེས་རབ་འཕེལ་བར་འགྱུར་རོ། །གསང་སྔགས་དང༌། ཕྱག་རྒྱ་དང༌། གསང་སྔགས་རིམ་པར་ཕྱེ་བ་སོ་སོ་ལ་བློ་འཇུག་པར་འགྱུར་
རོ༑ ༑ནམ་ཡང་བློ་དམན་པར་མི་འགྱུར་ཞིང་ནམ་ཡང་བརྗེད་ངས་བར་མི་འགྱུར་རོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། མཆོག་ཆེན་པོ་སྦྱིན་པ། ལག་ན་པདྨ། མཆོག་ཏུ་སྙིང་རྗེ་ཅན་ཁྱོད་ཀྱིས་ཆོ་ག་རྒྱ་ཆེན་པོ་

93-1-215b

ས་པ་ལེགས་སོ་ལེགས་སོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེས་རྫུ་འཕྲུལ་གྱི་རྣམ་པར་འཕྲུལ་པའི་ཆོ་འཕྲུལ་གྱི་ཡོན་ཏན་མཐའ་ཡས་པ་འདི་མཐོང་ནས་དབུགས་
ཆར་འབྱིན་པར་གྱུར་ཅིང་མཆོག་ཏུ་དགའ་བ་ཐོབ་བོ། །དེ་ནས་བྱང་ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱི་སྤྱན་
སྔར་འཁོར་འདིའི་ནང་དུ་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་དོན་ཡོད་པའི་ལྕགས་ཀྱུའི་བྱ་བའི་ཡོ་བྱད་དང༌། ཆོ་ག་བཤད་དོ། །བཅོམ་ལྡན་འདས། དེ་ནས་རིག་སྔགས་
འཆང་གང་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་དོན་ཡོད་པའི་ཞགས་པ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་ཐར་བའི་དཀྱིལ་འཁོར་
འདི་སྒྲུབ་པར་འཚལ་བ་དང༌། གང་ཡང་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ཕའམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་ངམ།
བྲམ་ཟེའམ། རྒྱལ་རིགས་སམ། རྗེའུ་རིགས་སམ། དམངས་རིགས་སམ། གཞན་སུ་ཡང་རུང་བ་བདུ་མེད་དམ། སྐྱེས་བའམ། ཁྱེའུའམ། བུ་མོའམ། དོན་ཡོད་
པའི་ཞགས་པའི་སྙིང་པོ་འདི་བཀླག་པར་འཚལ་བ་དང༌། བསྟན་པར་འཚལ་བ་དང༌། བཟླས་བརྗོད་ཀྱི་ཆོ་ག་བགྱི་བར་འཚལ་བ་དང༌། མཐའ་དག་རྫོགས་པ་

93-1-216a

སྒྲུབ་པར་འཚལ་བ་དེས་སྔོན་རོལ་ཏུ་ཕྱོགས་བཅུར་ཐལ་མོ་སྦྱར་ཏེ་ཕྱག་འཚལ་ནས་ཤར་ཕྱོགས་སུ་ཁ་བལྟས་ཏེ་མཆིས་ལ་གཞན་མི་སྨྲ་བར་དོན་
ཡོད་པའི་ལྕགས་ཀྱུའི་སྙིང་པོ་འདི་ལན་གསུམ་དྲན་པར་བགྱི་ཞིང༌། ཡང་ཐལ་མོ་སྦྱར་ཏེ་ཕྱག་བགྱིའོ། །དེས་ན་དྲན་པ་ཙམ་གྱི་མདོ་ལ་བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཀུག་པར་འགྱུར་ཏེ། རི་བོ་པོ་ཊ་ལའི་གཞལ་མེད་ཁང་དང་བཅས་པ་དང༌། འཁོར་གྱི་དཀྱིལ་འཁོར་དང༌། ལྷ་དང༌།
ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང་བཅས་པ་བཀུག་པར་འགྱུར་རོ།།    །།འཕགས་
བ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་ཉི་ཤུ་གཉིས་པ། དོན་ཡོད་པའི་ཞགས་པའི་སྙིང་པོ་བྱང་ཆུབ་སེམས་དཔའ་ཐམས་ཅད་ཀྱིས་ཕྱག་བགྱིས་པ།
རྣམ་པར་ཐར་པའི་དཀྱིལ་འཁོར་ཕྱག་རྒྱ་དང་བཅས་པ་གསང་སྔགས་རིམ་པར་ཕྱེ་བའི་ཆོ་ག་ཞིབ་མོ་དང༌། སྒྲུབ་པའི་ཆོ་གའི་རྣམ་པ་རྒྱ་ཆེན་པོ་མཐའ་དག་རྫོགས་པ་འདི་ཡང་
བཀུག་པར་འགྱུར་རོ། །དཀྱིལ་འཁོར་གནས་པའི་རིག་སྔགས་ཀྱི་ལྷ་འཁོར་དང་བཅས་པ་བཀུག་པར་འགྱུར་ཏེ། ཐམས་ཅད་ཡིད་རབ་ཏུ་དགའ་བར་གྱུར་པས་དངོས་གྲུབ་དམ་

93-1-216b

པ་རྗེས་སུ་སྩོལ་བར་འགྱུར་རོ། །དེ་ནས་དོན་ཡོད་པའི་རྒྱལ་པོའི་སྙིང་པོ་དྲན་པར་བགྱི་སྟེ། ཇི་ལྟར་ཤིན་ཏུ་རྒྱ་ཆེར་ཡིད་ལ་བགྱིས་པ་དེ་ལྟར་སྒྲུབ་པར་འགྱུར་རོ། །འཕགས་པ་སྤྱན་
རས་གཟིགས་དབང་ཕྱུག་ཉིད་ཀྱི་ཁ་ནས་དྲན་པ་མཉན་ཞིང་རྒྱ་ཆེ་བ་དང༌། བློ་དང་མདངས་དྲི་མ་མ་མཆིས་པ་འཇུག་པར་བགྱིད་དེ། ཞུགས་པ་ཙམ་གྱི་མོད་ལ་ལྕེ་པདྨའི་འདབ་མ་ལྟ་
བུར་འཇམ་པར་འགྱུར་ཞིང༌། ཁ་ནས་ཨུཏྤ་ལའི་དྲི་འབྱུང་བར་འགྱུར་རོ། །དབྱངས་སྙན་ཅིང་མཉེན་པ་དང༌། འཇམ་པ་དང༌། ཟབ་པ་དང༌། ཚིག་རྣམ་པར་དག་པར་འགྱུར་རོ། །མིའམ་
ཅིའི་དབྱངས་དང༌། སྒྲ་སྙན་པ་དང༌། དབྱངས་མཉེན་པ་དང༌། དགའ་བར་བྱེད་པའི་དབྱངས་སུ་འགྱུར་ཞིང་ཀ་ལ་པིང་ཀའི་དབྱངས་སུ་འགྱུར་རོ། །ཅི་སྟེ་དུས་གསུམ་དུ་དྲན་པར་བགྱིད་
ན༑ གསང་སྔགས་དང༌། ཆོ་ག་ཞིབ་མོ་དང༌། དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། ཆོ་ག་ཐམས་ཅད་དང༌། དེ་བཞིན་གཤེགས་པ་ཐམས་ཅད་ཀྱི་རིགས་སྤྱིའི་
དངོས་གྲུབ་དེ་རྫོགས་པར་འགྱུར་ཞིང་སྤྱོད་པར་འགྱུར་རོ། །བགེགས་དང༌། ལོག་འདྲེན་དང༌། བདུད་ལ་སོགས་པ་སྡང་བའི་འཇིགས་པ་ཐམས་ཅད་དང་བྲལ་བར་འགྱུར་རོ། །
སྔོན་གྱི་སྒྲིབ་པ་དང༌། དམྱལ་བར་མཆི་བའི་སྡིག་པ་ཐམས་ཅད་དང་བྲལ་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ། རིག་སྔགས་ཀྱི་རྒྱལ་པོ་ཆེན་

93-1-217a

པོ་དོན་ཡོད་པའི་ལྕགས་ཀྱུ་འདི་ལན་གསུམ་དྲན་པར་བགྱིས་པ་ཙམ་གྱིས་སྐད་ཅིག་དེ་ཉིད་ཀྱི་མོད་ལ་བདག་རང་དང༌། རང་གཞན་ཀྱི་
དང༌། སློབ་མ་དང༌། བསྙེན་བཀུར་དང༌། འཁོར་དང་བཅས་པ་མི་གཙང་བ་ཡང་གཙང་བར་འགྱུར། ཡོངས་སུ་མ་དག་པ་ཡང་ཤིན་ཏུ་ཡོངས་སུ་དག་པར་འགྱུར་རོ། །དྲི་
མ་དང་བཅས་པ་ཡང་ཤིན་ཏུ་དྲི་མ་མ་མཆིས་པར་འགྱུར་རོ། །ཞེ་སྡང་དང་བཅས་པ་ཡང་ཞེ་སྡང་དང་བྲལ་བར་འགྱུར་རོ། །གཏི་མུག་དང་བཅས་པ་ཡང་གཏི་མུག་དང་བྲལ་
བར་འགྱུར་རོ། །འདོད་ཆགས་དང་བཅས་པ་ཡང་འདོད་ཆགས་དང་བྲལ་བར་འགྱུར་རོ། །སྒྲིབ་པ་དང་བཅས་པ་ཡང་སྒྲིབ་པ་དང་བྲལ་བར་འགྱུར་རོ། །བགེགས་དང་བཅས་
པ་དང༌། བདུད་དང་ལོག་འདྲེན་གྱིས་ཡོངས་སུ་ཟིན་པ་ཡང་བགེགས་དང་ལོག་འདྲེན་དང༌། བདུད་ལ་སོགས་པ་དང་བྲལ་བར་འགྱུར་རོ། །སེམས་ཀྱི་སྡིག་པ་ཡང་སྡིག་པ་
དང་བྲལ་བར་འགྱུར་རོ། །ཐུན་མོང་མ་ཡིན་པ་ཡང་ཐུན་མོང་དུ་གྱུར་ཅིང་སྲུང་བར་འགྱུར་རོ། །མི་སྨྲ་བའི་བརྟུལ་ཞུགས་མ་མཆིས་པ་ཡང་མི་སྨྲ་བའི་བརྟུལ་ཞུགས་ཆེན་པོ་དང་
ལྡན་པར་འགྱུར་རོ། །སྨྱུང་བ་མ་བགྱིས་པ་ཡང་སྨྱུང་བ་བགྱིས་པར་འགྱུར་རོ། །རིག་སྔགས་ཀྱི་གནས་དང་ཡུལ་དང་དཀྱིལ་འཁོར་ཐམས་ཅད་དུ་ཚངས་པར་མི་སྤྱོད་པ་ཡང་

93-1-217b

ཚངས་པར་སྤྱོད་པ་ཆེན་པོར་འགྱུར་རོ། །ཚངས་པའི་གནས་ཆེན་པོ་ལ་གནས་པར་འགྱུར་རོ། །དགེ་པ་མི་སྦྱོད་པ་ཡང་དགེ་བ་ཆེན་པོ་དང་ལྡན་པར་འགྱུར་རོ། །ཆོས་མི་སྤྱོད་པ་ཡང་ཆོས་
སྤྱོད་པ་ཆེན་པོ་དང་ལྡན་པར་འགྱུར་རོ། །བསོད་ནམས་མི་བགྱིད་པ་ཡང་བསོད་ནམས་ཀྱི་ཕུང་བ་འཕེལ་བར་འགྱུར་རོ། །དུལ་བའི་སྤྱོད་པ་མ་མཆིས་པ་ཡང་དུལ་བའི་སྤྱོད་པ་ཆེན་པོ་
དང་ལྡན་པར་འགྱུར་རོ། །དཀྱིལ་འཁོར་དང༌། ཕྱག་རྒྱ་དང༌། གསང་སྔགས་མི་མཐོང་བ་དང༌། དམ་ཚིག་མ་མཆིས་པ་ཡང་དཀྱིལ་འཁོར་དང༌། ཕྱག་རྒྱ་དང༌། གསང་སྔགས་
མཐོང་བ་དང༌། དམ་ཚིག་འཚལ་བར་འགྱུར་རོ། །རིག་སྔགས་ཀྱི་གནས་དང༌། འཁོར་ཐམས་ཅད་དུ་སངས་རྒྱས་དང༌། ཆོས་མཐོང་བར་མི་འཚལ་བ་ཡང་བྱང་ཆུབ་དང༌།
ཆོས་དང༌། དམ་ཚིག་དང་ལྡན་པར་འགྱུར་རོ། །བྱང་ཆུབ་སེམས་དཔའ་ཐམས་ཅད་ཀྱིས་མ་བསམ་པ་ཡང་བྱང་ཆུབ་སེམས་དཔའ་ཐམས་ཅད་ཀྱིས་བསམ་པར་འགྱུར་རོ། །སངས་
རྒྱས་ཀྱི་ས་བོན་གྱི་ཡུལ་དུ་མ་གྱུར་པ་ཡང་བྱང་ཆུབ་ཀྱི་ས་བོན་དང་ལྡན་པར་འགྱུར་རོ། །ཕ་རོལ་ཏུ་ཕྱིན་པ་དྲུག་གི་སྤྱོད་པ་དང་མི་འབྲལ་ཞིང་ཕ་རོལ་ཏུ་ཕྱིན་པ་དྲུག་ཡོངས་སུ་
རྫོགས་པར་བགྱི་བ་ལ་མཁས་པར་འགྱུར་རོ། །ཚུལ་ཁྲིམས་དང་མི་འབྲལ་ཞིང་ཏིང་ངེ་འཛིན་རབ་ཏུ་འཐོབ་པར་འགྱུར་རོ། །སྦྱིན་པ་དང་ཡོངས་སུ་གཏོང་བ་དང་མི་འབྲལ་ཞིང་

93-1-218a

སྦྱིན་པ་དང༌། ཡོངས་སུ་གཏོང་བ་དང༌། སྦྱིན་པའི་ཚོགས་ཆེན་པོ་དང་ལྡན་པར་འགྱུར་རོ། །བཟོད་པ་དང་མི་འབྲལ་ཞིང་བཟོད་པ་ཆེན་པོའི་བཟོད་
པའི་རྗེས་སུ་སྤྱོད་པར་འགྱུར་རོ། །བརྩོན་འགྲུས་དང་མི་འབྲལ་ཞིང་བརྩོན་འགྲུས་ཀྱི་སྟོབས་ཆེན་པོའི་གོ་ཆ་བརྟན་པ་བགོས་པར་འགྱུར་རོ། །བསམ་གཏན་དང་མི་འབྲལ་
ཞིང་བསམ་གན་ཆེན་པོ་འཐོབ་བ་དང༌། ཏིང་ངེ་འཛིན་དང་ལྡན་པར་འགྱུར་རོ།། ཤེས་རབ་དང་ཐབས་ལ་མཁས་པ་རྒྱ་ཆེན་པོར་འགྱུར་རོ། །རིག་སྔགས་དང༌། གསང་
སྔགས་ཉམས་པ་ཡང་གསང་སྔགས་དང༌། ཕྱག་རྒྱ་ཡོངས་སུ་ཚང་བ་དང༌། ཆོ་ག་ལ་མཁས་པར་འགྱུར་རོ། །དགེ་པའི་བཤེས་གཉེན་དང་བྲལ་བ་ཡང་དགེ་བའི་
བཤེས་གཉེན་ཆེན་པོའི་ལམ་ལ་རབ་ཏུ་གནས་པར་འགྲུབ་པར་འགྱུར་རོ། །འཇིགས་རྟེན་ཐམས་ཅད་དུ་སྙིང་དུ་སྡུག་པ་དང༌། བླ་མར་བགྱིས་པར་འགྱུར་རོ། །སེམས་ཅན་
ཐམས་ཅད་ཀྱིས་མཆོད་པ་དང༌། མངོན་དུ་ཕྱག་བགྱི་བར་འགྱུར་རོ། །ཚིག་བཙུན་པར་འགྱུར་རོ། །བསམ་པ་ཡོངས་སུ་དག་པར་ཡང་འགྱུར་རོ། །དེ་ལྟར་དོན་ཡོད་པ་ཆེན་
པོའི་ཆོ་ག་རྒྱ་ཆེན་པོ་འདི་དག་ནི། ཐམས་ཅད་དུ་དངོས་གྲུབ་དོན་ཡོད་པ། མཆོག་ཏུ་རྙེད་པར་དཀར་བ། དགེ་བ་དོན་ཡོད་པ་འདི་དོན་ཡོད་པའི་ལྕགས་ཀྱུས་འདྲེན་པར་བགྱིད་དོ།།

93-1-218b

དངོས་གྲུབ་ཐམས་ཅད་འགུགས་པར་བགྱིད་དོ། །སྒྲུབ་པ་ཐམས་ཅད་འདྲེན་པར་བགྱིད་དོ། །སངས་རྒྱས་ཀྱི་ཆོས་ཇི་སྙེད་པ་དེ་བཞིན་གཤེགས་པའི་སྟོབས་བཅུ་དང༌། སངས་
རྒྱས་ཀྱི་ཆོས་མ་འདྲེས་པ་བཅོ་བརྒྱད་དང༌། མི་འཇིགས་པ་བཞི་དང༌། འཕགས་པའི་ལམ་ཡན་ལག་བརྒྱད་དང༌། དེ་བཞིན་ཉིད་དང༌། ཡང་དག་པའི་མཐའ་དང༌། དོན་དམ་
པ་དང༌། སྟོང་པ་ཉིད་འདྲེན་པར་བགྱིད་དེ། དོན་ཡོད་པའི་ལྕགས་ཀྱུ་འདིས་འདྲེན་པར་བགྱིད། ཡངས་པར་བགྱིད། དངོས་གྲུབ་མཆོག་འདྲེན་པར་བགྱིད་དོ། །དེ་ལྟར་
མཐུ་ཆེ་བ་དང༌། ཕན་ཡོན་ཆེ་བ་དང༌། ཡོན་ཏན་ཆེན་པོར་བརྗོད་པས་བསོད་ནམས་ཀྱི་འབྲས་བུ་ཆེན་པོ་སྩོལ་བར་བྱིད་དོ།། དེ་ལྟར་དགེ་བའི་རྩ་བ་ཆེན་པོ་དང་ལྡན་ཞིང་ཀུན་
ཏུ་གསོག་པར་བགྱིད་པས་རིག་སྔགས་ཀྱི་རྒྱལ་པོ་དོན་ཡོད་པའི་ལགས་ཀྱུ། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་ནི། མཆོག་ཏུ་གྲུབ་པ་བླ་ན་མེད་པ་ལགས་
སོ༑ ༑དེ་ནས་རིག་སྔགས་འཆང་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ང༌། །དགེ་སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་ང༌། བྲམ་
ཟེའམ༑ རྒྱལ་རིགས་སམ། རྗེའུ་རིགས་སམ། དམངས་རིགས་སམ། གཞན་སུ་མང་རུང་བ་བུད་མེད་དམ། སྐྱེས་བའམ། ཁྱེའུའམ། བུ་མོ་འཕགས་བ་སྤྱན་རས་གཟིགས་

93-1-219a

དབང་ཕྱུག་རང་གི་གཟུགས་ཀྱིས་དགུག་པར་འཚལ་བ་དང༌། འཕགས་པ་སྤྱན་རས་གཟིགས་དབང་ཕྱུག་བདག་ཉིད་ཀྱི་རང་གི་གཟུགས་སུ་མཐོང་
བར་འཚལ་ན། དེས་ཆོ་ག་འདི་བགྱིའོ། །གཙང་མ་ཤིན་ཏུ་ཁྲུས་བགྱིས་པ། གོས་གཙང་མ་བསྒོས་པ། བའི་རྣམ་ལྔའི་ཆུས་བསང་བའི་མཆོད་ཕྱིར་ཐོགས་བཏགས་པས་
རས་དམར་པོའི་སྐུད་པའི་མཆོད་ཕྱིར་ཐོགས་ཁ་དོག་བཟང་པོ་གནས་བདུན་དུ་ཡོངས་སུ་གཟུང་སྟེ། མཚོག་མ་དང༌། སྤྱི་གཙུག་བཅིང་བ་དང༌། གནས་གསུམ་པ་དཔུང་
པ་གཉིས་སུ་བཅིང་པ། ལག་ངར་གཉིས་སུ་བཅིང་བ་དང༌། དེ་ནས་རྐེད་པར་བཅིངས་པ་ས་ཕྱོགས་གཙང་མར་འདུག་ནས་སམ། གནས་གཞན་གང་ཡང་རུང་བ་དབེན་
ཞིང་འཁྲུགས་པ་མ་མཆིས་པ་དང༌། དཀྱིལ་འཁོར་གྱི་སྟེགས་གྲུ་བཞི་པ་ཤིན་ཏུ་རྣམ་པར་མཛེས་པ། གྲུ་བཞིའི་ཚད་ཙམ་ལ་འཕང་སོར་བརྒྱད་ཀྱི་ཚད་ཙམ་ཀུན་
ནས་ཟླུམ་པོ་ལེགས་པར་བྱུགས་པ་ཤིན་ཏུ་འཇམ་པར་བགྱིའོ། །དེ་ནས་ཚོན་སྣ་ཚོགས་ཀྱི་སྐུད་བས་རྣམ་པར་མཛེས་པར་ཐིག་གདབ་ཅིང་ཚོན་རྩི་སྣ་ཚོགས་ཀྱིས་བྲི་བར་
བགྱིའོ༑ ༑སྙིང་པོའི་དཀྱིལ་འཁོར་ནི། ཁྲུ་གང་ཙམ་གྱི་ཚད་ལ་གྲུ་བཞི་པ། རྣམ་པར་ཕྱེ་བ། ཤིན་ཏུ་མཛེས་པ། གྲུ་བཞི་ཀུན་ཁ་ཁྱེར་གྱི་རྣམ་པ་ཅན་བགྱིའོ། །དབུས་སུ་

93-1-219b

པདྨ་བགྱིའོ། །འདབ་མ་བརྒྱ་རྩ་བརྒྱད་པ། འདབ་མ་ཐམས་ཅད་ལ་ལྕགས་ཀྱུ་བྲི་ཞིང་དབུས་ཀྱི་སྙིང་པོ་གེ་སར་དང་བཅས་པ་རིན་པོ་ཆེ་སྣ་ཚོགས་ཀྱིས་བརྒྱན་པ་བགྱིའོ། །འོད་ཀྱི་
ཕྲེང་བ་ཟླུམ་པོ་ཚོན་རྩི་སྣ་ཚོགས་ཀྱིས་རྣམ་པར་མཛེས་པར་བགྱིའོ། །སྙིང་པོའི་དཀྱིལ་འཁོར་གྱི་གྲ་བཞིར་ལྕགས་ཀྱུ་དང་ཞགས་པ་ཀུན་ནས་ཟླུམ་པོ་ཡང་བགྱིའོ། །ཕྱི་རོལ་གྱི་
དཀྱིལ་འཁོར་ཀུན་ཏུ་མཚན་མའི་ཕྱག་རྒྱ་སྣ་ཚོགས་ཀྱང་བྲི་བར་བགྱིའོ། །དཀྱིལ་འཁོར་གྱི་གྲ་བཞིར་རྣམ་པར་ཕྱེ་བར་རྒྱལ་པོ་ཆེན་པོ་བཞི་འབར་བའི་ནང་ན་གོ་ཆ་བགོས་པ། དྲག་
ཤུལ་གྱི་གཟུགས་ཅན་འཇིགས་པར་བགྱིད་པ་བྲིའོ། །སྒོ་བཞི་རྣམ་པར་ཕྱེ་བར་ཡང་དཀྱིལ་འཁོར་གྱི་ལྷ་བྲི་བར་བགྱི་སྟེ། ཤར་ཕྱོགས་ཀྱི་སྒོར་རྡོ་རྗེ་འཆང་ཞི་བའི་གཟུགས་
ཅན་བཞིན་འཛུམ་པ། རྡོ་རྗེ་འགྱིང་བག་ཅན་དུ་འཛིན་པ། རི་རབ་ཀྱི་སྟེང་ན་འབར་བའི་ནང་ན་མཆིས་པ་བྲིའོ། །ལྷོ་ཕྱོགས་ཀྱི་སྒོར་ཁྲོ་བོའི་རྒྱལ་པོ་དྲག་ཤུལ་གྱི་གཟུགས་ཅན་འཇིགས་
པར་བགྱིད་པ། པདྨ་དང་ཞགས་པ་ཐོགས་པ། མེ་ཏོག་ཁ་ཕྱེ་བའི་སྟེང་ན་འབར་བའི་ནང་ན་མཆིས་པའོ། །ནུབ་ཕྱོགས་ཀྱི་སྒོར་དབང་པོ་རྡོ་རྗེ་ཐོགས་པ། མིག་གསུམ་པ་རིའི་སྟེང་
ན་འབར་བའི་ནང་ན་མཆིས་པ་བྲིའོ། །བྱང་ཕྱོགས་ཀྱི་སྒོར་དོན་ཡོད་པའི་ཞགས་པ་གདོང་ཁྲོ་གཉེར་ཅན། པདྨ་དང་ཞགས་པ་ཐོགས་པ། པདྨའི་འདབ་མའི་སྟེང་ན་འབར་བའི་

93-1-220a

ནང་ན་ལྕགས་ཀྱུ་དང་ལྷན་ཅིག་མཆིས་པ་བྲིའོ། །དཀྱིལ་འཁོར་ཁོར་ཁོར་ཡུག་ཏུ་གོས་དང༌། བ་དན་དང༌། མངའ་དང༌། རྒྱལ་མཚན་ཀུན་གྱིས་བརྒྱར་
པར་བགྱིའོ། །ཚོན་སྣ་ལྔའི་སྐུད་པས་ཁོར་ཁོར་ཡུག་ཏུ་དཀྲི་བར་བགྱིའོ། །གཏོར་མ་ཐམས་ཅད་དཀར་པོ་གཞག་གོ །དཀྱིལ་འཁོར་གྱི་ཕྱི་རོལ་ཀུན་ཏུ་དངུལ་དང༌། གསེར་
གྱི་སྣོད་རྣམ་པ་སྣ་ཚོགས་པ་གཞག་གོ །སྙིང་པོའི་དཀྱིལ་འཁོར་ཁོར་ཁོར་ཡུག་ཏུ་དངུལ་གྱི་སྣོད་བཀང་བ་བཞི་དང༌། འོ་མས་བཀང་བ་ཞི་དང༌། མཆོད་ཡོན་དང༌། ཞབས་
བསིལ་བའི་སྣོད་བཞི་དང༌། དྲིའི་སྣོད་བཞི་དང༌། དྲིས་བཀང་བའི་སྣོད་བཞི་དང༌། དངུལ་གྱི་ཕོག་ཕོར་ཨ་ག་རུ་དང༌། ཙནྡན་དང༌། དུ་རུ་ཀའི་བདུག་སྤོས་བསྲེགས་པ་བཞི་
གཞག་གོ །ཕྱི་རོལ་གྱི་དཀྱིལ་འཁོར་ཁོ་ར་ཁོར་ཡུག་ཏུ་ས་ལས་བྱས་པའི་སྣོད་བཀང་བ་དང༌། གཏོར་མའི་སྣོད་བུམ་པ་ཡོངས་སུ་བཀང་བ་དྲུག་ཅུ་རྩ་བཞི་དང༌།
བདུག་པ་སྣ་ཚོགས་བསྲེགས་པའི་པོག་ཕོར་བརྒྱད་འཇིགས་པ་མེད་པར་གཞག་པར་བགྱིའོ། །དེ་ནས་རིག་སྔགས་འཆང་གིས་ཚེས་བཅུ་བཞི་ནས་ཟླ་བ་ཉ་ཆེས་བཅོ་
ལྔའི་བར་གྱི་ཉིན་ཞག་གཅིག་སྨྱུང་བ་བགྱིས་པས། འབྲས་ཡོས་དང༌། ཡུངས་ཀར་ལ་དོན་ཡོད་པའི་རྒྱལ་པོའི་སྙིང་པོས་ལན་བརྒྱ་རྩ་བརྒྱད་ཡོངས་སུ་བཟླས་པས་

93-1-220b

དཀྱིལ་འཁོར་དུ་གཏོར་བར་བགྱིའོ། །ཡུངས་ཀར་དང༌། དྲི་ཆབ་ལ་ཁྲོ་བོའི་རྒྱལ་པོས་ལན་བརྒྱ་རྩ་བརྒྱད་ཡོངས་སུ་བཟླས་པས་དཀྱིལ་འཁོར་ཀུན་ཏུ་གཏོར་ཞིང་དཀྱིལ་འཁོར་
དབང་བསྐུར་བར་བགྱིའོ། །དཀྱིལ་འཁོར་གྱི་ཕྱི་རོལ་དུ་མར་མེ་དྲུག་ཅུ་རྩ་བཞི་སྦར་བར་བགྱིའོ། །མེ་ཏོག་ཇི་སྙེད་པ་མང་པོ་བཀྲམ་ཞིང་ཁོ་ར་ཁོར་ཡུག་ཏུ་ཕྲེང་བ་གཞག་པར་བགྱིའོ། །
རིག་སྔགས་འཆང་གིས་དོན་ཡོད་པའི་ལྕགས་ཀྱུས་ཡུངས་ཀར་ལ་ལན་ཉི་ཤུ་རྩ་གཅིག་ཡོངས་སུ་བཟླས་པས་དཀྱིལ་འཁོར་ཀུན་དང༌། ཕྱོགས་བཞི་དང༌། སྟེང་དང༌། འོག་ཏུ་
གཏོར་ན། དཀྱིལ་འཁོར་བཅིང་བ་བགྱིས་པར་འགྱུར་རོ། །ཕྱོགས་བཅིང་བ་དང༌། སྤྱི་གཙུག་བཅིང་བ་དང༌། བདག་སྲུང་བ་བགྱིས་པར་འགྱུར་རོ། །བགེགས་དང༌། ལོག་འདྲེན་
དང༌། འབྱུང་པོ་དང༌། གནོད་སྦྱིན་དང༌། སྲིན་པོ་དང༌། བདུད་ལ་སོགས་པ་ཐམས་ཅད་བཅིངས་པར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་
དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་གང་དག་མཐོང་བ་དང༌། དེ་བཞིན་གཤེགས་པའི་བསླབ་པའི་གཞི་འཛིན་པ་དེ་ཐམས་ཅད་བཀུག་པར་
འགྱུར་རོ། །དཀྱིལ་འཁོར་ཀུན་ནས་བསྲུང་བའི་སླད་དུ་གཤིན་རྗེ་དང༌། ཆུ་ལྷ་དང༌། གཞོན་ནུ་དང༌། ཀུ་བེ་ར་དང༌། རྒྱལ་པོ་ཆེན་པོ་བཞི་དཔུང་དང༌། འཁོར་དང་བཅས་པ་

93-1-221a

ལྕགས་ཀྱུ་དང༌། ཞགས་པས་བཀུག་པར་འགྱུར་ཏེ། དཀྱིལ་འཁོར་ཀུན་ནས་སྲུང་བ་དང༌། བསྐྱབ་པ་དང༌། སྦ་བ་བགྱིད་པར་འགྱུར་རོ། །འོག་གི་སའི་ལྷ་མོ་སའི་
འོག་ན་གནས་པ་རྣམས་དང་ལྷན་ཅིག་དཀྱིལ་འཁོར་བསྲུང་བ་དང༌། བསྐྱབ་པ་དང༌། སྦ་བའི་སླད་དུ་མཆིས་པར་འགྱུར་རོ། །སྟེང་ནས་ནམ་མཁའ་ལ་ཚངས་པ་དང༌།
ཁྱབ་འཇུག་དང༌། དབང་ཕྱུག་ཆེན་པོ་དང༌། བརྒྱ་བྱིན་དང༌། མཚན་མོའི་ལྷ་དང༌། ཉི་མ་དང༌། ཟླ་བ་རྒྱུ་སྐར་བཅས་པར་བསྲུང་བ་དང༌། བསྐྱབ་པ་དང༌། སྦ་བ་བགྱིས་
པར་འགྱུར་རོ། །དེ་ནས་རིག་སྔགས་འཆང་གིས་ཕྱག་བགྱི་བའི་ལས་བགྱི་སྟེ། རིག་སྔགས་འཆང་གིས་རྩྭ་ཀུ་ཤའི་སྟེང་དུ་ཤར་ཕྱོགས་ཀྱི་སྒོར་དཀྱིལ་འཁོར་ལ་མངོན་དུ་ཕྱོགས་
པར་སྐྱིལ་མོ་ཀྲུང་བཅས་ཏེ་མཆིས་ལ་གཞན་མི་སྨྲ་བར་དོན་ཡོད་པའི་ཞགས་པའི་སྙིང་པོ་ལན་བརྒྱ་རྩ་བརྒྱད་ཡོངས་སུ་བཟླས་པ་བགྱིས་ལ། དཀྱིལ་འཁོར་གྱི་སྙིང་པོར་
འཕགས་པ་སྤྱན་རས་གཟིགས་དབང་ཕྱུག་བཞག་པར་བགྱི་ཞིང་མེ་ཏོག་རེ་རེ་ལ་བཟླས་བརྗོད་བགྱིས་པས་འཕགས་པ་སྤྱན་རས་གཟིགས་དབང་ཕྱུག་གི་མདུན་དུ་དོར་བར་
བགྱིའོ། །དེ་ནས་ཁྲོ་བོའི་རྒྱལ་པོས་ཡུངས་ཀར་གྱི་འབྲུ་རེ་རེ་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་པས་གཏོར་བར་བགྱིའོ། །དེ་ནས་འཕགས་པ་སྤྱན་རས་གཟིགས་

93-1-221b

དབང་ཕྱུག་གི་སྙིང་པོ་དོན་ཡོད་པའི་ཞགས་པའི་ལྕགས་ཀྱུས་བཟླས་བརྗོད་སྟོང་རྩ་བརྒྱད་བགྱིས་པས་དབུལ་བར་བགྱིའོ། །རིལ་བུ་རེ་རེ་ལ་བཟླས་བརྗོད་བགྱིས་པའི་བདུག་
སྤོས་དབུལ་བར་བགྱིའོ། །ཡུངས་ཀར་རེ་རེ་ལ་བཟླས་བརྗོད་བགྱིས་ལ་སྙིང་པོའི་དཀྱིལ་འཁོར་གྱི་སྟེང་དུ་དོར་བར་བགྱིའོ། །སྟོང་རྩ་བརྒྱད་རྫོགས་པ་དང༌། ཐུན་ཐ་མའི་ནམ་ནངས་
ཀར་གྱ་ནོམ་པ། ཡིད་དུ་འོང་ཞིང་དགའ་བ་དང༌། རབ་ཏུ་དགའ་བར་བགྱིད་པར་ས་གཡོ་བར་འགྱུར་ཞིང༌། སྒྲ་མཉེན་པ་དང༌། སྙན་ཅིང་འཇེབས་པ་དང༌། ཡིད་དུ་འོང་བ་ཟབ་མོ་ཟབ་
མོ་དང༌། ཀ་ལ་པིངྐ་དང༌། མིའམ་ཅིའི་སྒྲ་དབྱངས་ལྟ་བུ་འབྱུང་བར་འགྱུར་ཏེ། རིག་སྔགས་འཆང་གི་སེམས་བརྟན་པོར་བགྱི་ཞིང་མཆོག་ཏུ་དགའ་བར་ཡིད་ལ་བགྱིད་པས་བཟླས་
བརྗོད་བགྱིའོ། །དེ་ནས་དཀྱིལ་འཁོར་གྱི་སྙིང་པོ་ནས་འོད་ཟེར་རྣམ་པ་སྣ་ཚོགས་མང་པོ་འབྱུང་ཞིང་ཕྱོགས་དང༌། ཕྱོགས་མཚམས་ཀུན་ཏུ་མཆི་ཞིང་སྣང་བར་འགྱུར་ཏེ། ནམ་
མཁའི་དཀྱིལ་ན་སྤྲིན་བརྩེགས་པའི་ཕུང་པོ་བཞིན་དུ་འོད་ཟེར་གྱི་གདུགས་སུ་གྱུར་ནས་གནས་པར་འགྱུར་རོ། །དེ་ནས་སྔོན་མ་བྱུང་བའི་དྲི་ཞིམ་པོ་རྨད་དུ་བྱུང་བ་འབྱུང་བར་
འགྱུར་ཞིང་ལྷའི་ཙནྡན་དང༌། གོ་ཤིཪྵའི་ཙནྡན་དང༌། ཙནྡན་སྦྲུལ་གྱི་སྙིང་པོ་དང༌། ག་པུར་དང༌། གླ་རྩིའི་དྲི་འབྱུང་སྟེ། དཔག་ཚད་བརྒྱ་ཁོར་ཁོར་ཡུག་ཏུ་དྲི་གནས་པར་

93-1-222a

འགྱུར་རོ། །ལྷ་རྫས་ཀྱི་བདུག་སྤོས་ཀྱི་དྲི་ཞིམ་པོ་སྔོན་མ་བྱུང་བ་རྨད་དུ་བྱུང་བ་བཻ་ཌཱུཪྱ་སྔོན་པོའི་སྤྲིན་བརྩེགས་པ་ལྟ་བུའི་བདུག་སྤོས་ཀྱི་སྤྲིན་ནམ་
མཁའི་དཀྱིལ་ན་གནས་པར་ཡང་འགྱུར་ཏེ། ཕྱོགས་བཅུ་ཀུན་ཏུ་བདུག་སྤོས་ཀྱི་དྲི་རྒྱས་པར་འགྱུར་རོ། །དེ་ནས་སྙིང་པོའི་དཀྱིལ་འཁོར་གྱི་དབུས་ནས་འཕགས་པ་སྤྱན་རས་
གཟིགས་དབང་ཕྱུག་བདག་ཉིད་ཀྱི་རང་གི་གཟུགས་ཀྱིས་འབྱུང་བར་འགྱུར་ཏེ། ཚངས་པ་བཟང་པོའི་ཆ་ལུགས་ཅན། རལ་པའི་ཐོར་ཚུགས་ཀྱིས་བརྒྱན་པ། དོན་ཡོད་པའི་
ཞགས་པའི་གཟུགས་སུ་ལག་པ་བཞི་པ། པདྨ་དང་ཞགས་པ་ཐོགས་པ། རྒྱལ་བ་འོད་དཔག་ཏུ་མེད་པའི་དབུ་རྒྱན་ཅན། དབུ་རྒྱན་ཟླ་བ་ཚེས་པས་བརྒྱན་པ། མདུང་རྩེ་
གསུམ་པ་ཐོགས་ཤིང་དབུགས་འབྱིན་པ། རྒྱན་ཐམས་ཅད་ཀྱིས་བརྒྱན་པ། མཚན་དང་དཔེ་བྱད་བཟང་པོས་བརྒྱན་པ། རང་གི་འོད་དང་གཟི་བརྗིད་ཀྱིས་ཤིན་ཏུ་འབར་བ།
བཞིན་འཛུམ་ཞིང་ཉི་མ་སྟོང་བས་ལྷག་པའི་འོད་ཟེར་གྱི་སྣང་བ་དང་ལྡན་པ། ཁྲུ་བརྒྱད་ཙམ་གྱིས་ལུས་བཟང་པོས་དཀྱིལ་འཁོར་གྱི་སྙིང་པོའི་པདྨའི་སྟན་ལས་ལངས་ཏེ།
ནམ་མཁའ་ལ་མཆིས་ནས་ཞི་བའི་གཟུགས་ཅན་བྱམས་པའི་སེམས་དང༌། སྙིང་རྗེ་ཆེན་པོ་ཡིད་ལ་བགྱིས་པས་དཀྱིལ་འཁོར་ཀུན་ཏུ་ལྟ་ཞིང་ཕྱོགས་བཅུར་རྟོག་པར་བགྱིད་

93-1-222b

དོ། །དེ་ནས་རིག་སྔགས་འཆང་ལ་ལེགས་སོ་ཞེས་བྱ་བའི་སྒྲ་འབྱུང་སྟེ། རིག་སྔགས་འཆང་ཆེན་པོ་ལེགས་སོ་ལེགས་སོ། །ལག་པ་གཡས་པ་བརྐྱང་བའི་ལག་མཐིལ་ཤིན་ཏུ་
བཟང་པོ་འོད་ཟེར་བྱེ་བ་བརྒྱ་སྟོང་ཕྲག་སྟོང་གིས་ལེགས་པར་བརྒྱན་པའི་ལག་པ་རིག་སྔགས་འཆང་གི་སྤྱི་བོར་འཇོག་པར་འགྱུར་རོ། །འཕགས་པ་སྤྱན་རས་གཟིགས་དབང་
ཕྱུག་གིས་ལག་པ་སྤྱི་བོར་བཞག་མ་ཐག་ཏུ་དེ་ནས་རིག་སྔགས་འཆང་དེ་ནམ་མཁའ་ལ་མཆིས་ཏེ། དོན་ཡོད་པའི་ཞགས་པ་དང༌། ལྕགས་ཀྱུ་རྒྱ་ཆེན་པོ་འོད་ཟེར་སྣང་བ་བཀོད་
པ་རྣམ་པར་འཕྲུལ་པ་ཞེས་བྱ་བ་སྒྱུ་མ་ལྟ་བུའི་ཤུགས་ཀྱི་དཀྱིལ་འཁོར་ཞེས་བྱ་བའི་ཏིང་ངེ་འཛིན་འཐོབ་སྟེ། ཏིང་ངེ་འཛིན་གཞན་ཡང་བྱེ་བ་ཁྲག་ཁྲིག་བརྒྱ་སྟོང་གི་བྱེ་མ་སྙེད་
འཐོབ་བོ། །ཀུན་ཏུ་དོན་ཡོད་པར་ལྟ་བ་ནོར་བུའི་སྙིང་པོ་རྒྱ་ཆེན་པོར་གྲགས་པ་དོན་ཡོད་པའི་ལྕགས་ཀྱུའི་གཟུངས། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོའི་
གཟུངས་འཐོབ་པར་འགྱུར་ཏེ། གང་གིས་གཟུངས་ཐོབ་པའི་མོད་ལ་དོན་ཡོད་པའི་ཞགས་པའི་སྙིང་པོའི་ཕྱག་རྒྱ་དང༌། གསང་སྔགས་རིམ་པར་ཕྱེ་བའི་ཆོ་ག་ཞིབ་མོ་བྱང་ཆུབ་
སེམས་དཔའ་ཐམས་ཅད་ཀྱིས་ཕྱག་བགྱིས་པ། རྣམ་པར་ཐར་པའི་དཀྱིལ་འཁོར་མཐའ་དག་རྫོགས་པར་ཁ་ཏོན་ཉིད་དུ་གནས་སོ། །གཞན་ཡང་པདྨ་རྒྱ་ཆེན་པོའི་དཀྱིལ་

93-1-223a

འཁོར་མཐའ་དག་དང༌། རྡོ་རྗེའི་རིགས་དང༌། དེ་བཞིན་གཤེགས་པའི་རིགས་དང༌། ནོར་བུའི་རིགས་དང༌། གླང་པོ་ཆེའི་རིགས་དང༌། དེ་བཞིན་
གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་དང༌། གསང་བ་ཆེན་པོའི་སྙིང་པོ་དང༌། ཕྱག་རྒྱ་དང་བཅས་པའི་གསང་སྔགས་རིམ་པར་ཕྱེ་བ་གསང་བ་དང༌། ཆོ་ག་ཞིབ་
མོའི་རྣམ་པ་ཐམས་ཅད་ཁ་ཏོན་ཉིད་དུ་གནས་སོ། །རིག་སྔགས་འཆང་གི་འཁོར་ལོས་བསྒྱུར་བ་བྱེ་བ་ཁྲག་ཁྲིག་བརྒྱ་སྟོང་ཕྲག་གངྒཱའི་ཀླུང་གི་བྱེ་མ་དགུ་བཅུ་རྩ་གཉིས་པ་
རྣམས་ཀྱི་གཙོ་བོ་དང༌། མཆོག་དང༌། རིག་སྔགས་འཆང་གི་འཁོར་ལོས་བསྒྱུར་བའི་རྒྱལ་པོར་འགྱུར་རོ། །དེ་ནས་རིག་སྔགས་འཆང་འཕགས་པ་སྤྱན་རས་གཟིགས་
དབང་ཕྱུག་གིས་རིག་སྔགས་འཆང་དེ་ལ་སྨྲས་པ། རིག་སྔགས་འཆང༌། ཇི་ལྟར་ཡིད་ལ་བྱེད་པ་དང༌། བསམ་པ་སྨྲོས་ཤིག་དང༌། མཆོག་དེ་ཐམས་ཅད་རྗེས་སུ་སྦྱིན་
པར་བྱའོ། །དེ་ནས་རིག་སྔགས་འཆང་གིས་ཇི་ལྟར་ཡིད་ལ་བསམ་པ་དང༌། མཆོག་མངོན་པར་འདོད་པ་དེ་ཐམས་ཅད་སྨྲ་ཞིང་མཆོག་ཡིད་ལ་རེ་བ་ཐམས་ཅད་སྦྱིན་པར་
འགྱུར་རོ། །གཞན་ཡང་འཇིག་རྟེན་པ་དང༌། འཇིག་རྟེན་ལས་འདས་པའི་དགོས་པ་སྣ་ཚོགས་ད་ལྟར་བྱུང་བ་རྣམས་སྨྲ་ཞིང་འདས་པ་དང༌། མ་འོངས་པ་དང༌། ད་ལྟར་

93-1-223b

བྱུང་བ་སྨྲའོ། །ལོ་ལེགས་པ་དང༌། ལོ་ཉེས་པ་དང༌། བདེ་བ་དང༌། ནད་དང༌། འཇིགས་བ་དང༌། ལྷག་པར་འཇིགས་པ་དང༌། ཕ་རོལ་གྱི་དམག་ཚོགས་དང༌། རང་གི་དམག་
ཚོགས་དང༌། ཕྱིར་རྒོལ་བ་དང༌། དགྲ་བོ་དང༌། ཡམས་ཀྱི་ནད་དང༌། མི་ངས་དང༌། གནོད་པ་དང༌། ནད་འགོ་བ་དང༌། འཚེ་བ་དང༌། གཟའ་འཐབ་པ་དང༌། འཐབ་མོ་དང༌།
རྩོད་པ་དང༌། མཚང་འདྲུ་བ་དང༌། འགྱེད་པ་དང༌། གཡུལ་འགྱེད་པ་དང༌། ཆར་ཆེས་པ་དང༌། ཆར་དཀོན་པ་དང༌། དུས་མ་ཡིན་པའི་ཆར་དང༌། ཚེ་རིང་བ་དང༌། ཚེ་ཐུང་བ་དང༌།
ཚེ་ཡོངས་སུ་ཟད་པ་དང༌། དུས་མ་ཡིན་པར་འཆི་བ་དང༌། འབྱོར་པ་དང༌། རྒུད་པ་དང༌། དགེ་བ་དང༌། མི་དགེ་བ་དང༌། སྐྱེ་བ་དང༌། འགག་པ་དང༌། འགྲུབ་པ་དང༌། མི་འགྲུབ་
པ་དང༌། བགེགས་དང༌། བགེགས་མེད་པ་དང༌། བདུད་ཀྱི་བར་ཆད་དང༌། འབྲུ་འཕེལ་བ་དང༌། ནོར་འཕེལ་བ་དང༌། ནད་མང་བ་དང༌། ནད་དང་བྲལ་བར་འགྱུར་བ་གང་
ཡིན་པ་དེ་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་རིག་སྔགས་འཆང་ལ་སྨྲ་བར་འགྱུར་རོ། །སེམས་ཅན་དམྱལ་
བ་དང༌། ཡི་དྭགས་དང༌། ལྷ་མ་ཡིན་གྱི་འཇིག་རྟེན་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། གྲུལ་བུམ་དང༌། མིའམ་ཅི་དང༌། ལྟོ་འཕྱེ་ཆེན་

93-1-224a

པོ་དང༌། མི་དང༌། མི་མ་ཡིན་པ་དང༌། དུད་འགྲོའི་སྐྱེས་གནས་པ་རི་དྭགས་དང༌། བྱའི་སྐྱེ་བ་དང༌། འཆི་བ་དེ་ཐམས་ཅད་ཕྱིན་ཅི་མ་ལོག་
པར་སྨྲ་ཞེས་དེ་དག་གི་ཐབས་ཐམས་ཅད་ཀྱང་སྟོན་པར་འགྱུར་རོ། །ལྷར་སྐྱེ་བ་དང༌། ཀླུར་སྐྱེ་བ་དང༌། སངས་རྒྱས་ཀྱི་ཞིང་དུ་འགྲོ་ཞིང་སྐྱེ་བ་དང༌། རྒྱལ་པོ་ཉིད་དང༌། བུད་མེད་དང༌།
སྐྱེས་པ་ཉིད་དང༌། བུ་རྙེད་པ་དེ་ཐམས་ཅད་སྨྲ་བར་འགྱུར་རོ། །བྲམ་ཟེའི་རིགས་སུ་སྐྱེ་བ་དང༌། རྒྱལ་རིགས་སུ་སྐྱེ་བ་དང༌། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་
བུར་སྐྱེ་བ་དེ་ཐམས་ཅད་སྨྲ་བར་འགྱུར་རོ། །གཞན་ཡང་རིགས་མཐོན་པོ་དང༌། དམའ་བ་དང༌། སྨད་པའི་རིགས་སུ་སྐྱེ་བ་སྣ་ཚོགས་དེ་དག་ཐམས་ཅད་སྟོན་ཅིང་སྨྲ་ལ།
ཐབས་ཀྱང་བསྟན་པར་འགྱུར་རོ། །དེ་ནས་རིག་སྔགས་འཆང་གིས་ཇི་ལྟར་བསམ་པའི་དོན་དེ་ཐམས་ཅད་འཕགས་པ་སྤྱན་རས་གཟིགས་དབང་ཕྱུག་དང་མངོན་
སུམ་དུ་སྨྲ་ཞིང་ཐམས་ཅད་གཏམ་ཟེར་རོ། །གཞན་ཡང་འཕགས་པ་སྦྱན་རས་གཟིགས་དབང་ཕྱུག་གིས་འཇིག་རྟེན་པའི་མཆོག་སྣ་ཚོགས་དང༌། སྒྲུབ་པ་དང༌། གྲུབ་
པ་དེ་ཐམས་ཅད་དེ་ལ་སྩོལ་བར་བགྱིད་དེ། འདི་ལྟ་སྟེ་ནོར་བསྒྱུར་བ་སྨྲ་བ་དང༌། ཞིང་སྨྲ་བ་དང༌། མིག་སྨན་གྱི་དངོས་གྲུབ་དང༌། མི་སྣང་བ་དང༌། མིག་འབྲུལ་

93-1-224b

དང་། གཏེར་སྨྲ་བ་དང༌། ཕུག་ཏུ་འཇུག་པ་དང༌། ནགས་སུ་འཇུག་པ་དང༌། སྤྲོ་བ་དང༌། དབང་དུ་བྱ་བ་དང༌། དབབ་པ་དང༌། རོ་ལངས་པ་དང༌། ནད་ཞི་བར་བྱ་བ་དང༌།
གོས་འཐོབ་པ་དང༌། གྲོང་འཐོབ་པ་དང༌། ཡུལ་གྱི་བདག་པོ་ཉིད་དང༌། ཆུ་ཀླུང་ཆེན་པོ་རྒལ་བ་དང༌། དུག་བཟའ་བ་དང༌། གསང་སྔགས་སྣ་ཚོགས་སྒྲུབ་པའི་དངོས་
གྲུབ་པ་དང༌། འཇིགས་པ་ཆེན་པོ་བརྒྱད་ཞི་བར་བྱ་བ་དང༌། དགུག་པ་དང༌། དྲན་པ་དེ་ཐམས་ཅད་སྩོལ་བར་བགྱིད་དོ། །གཞན་ཡང་ཇི་ལྟར་ཡིད་ལ་བགྱིད་པ་དེ་ཐམས་
ཅད་སྩོལ་བར་བགྱིད་དོ། །དེ་དག་ཐམས་ཅད་ཀྱི་དགོས་པ་ཐམས་ཅད་དོན་ཡོད་པའི་ཞགས་པའི་ལྕགས་ཀྱུའི་སྙིང་པོས་འདྲེན་ཅིང༌། དོན་ཡོད་པའི་ཞགས་པས་བཅིངས་
པར་འགྱུར་རོ། །བསམས་པ་དང༌། དོན་དུ་གཉེར་བ་དང༌། ཡིད་ལ་རེ་བའི་དགོས་པ་དེ་ཐམས་ཅད་ཤིན་ཏུ་རིང་པོ་ནས་ཀྱང་དོན་ཡོད་པའི་ཞགས་པས་བཅིངས་ནས་ཞགས་
པ་ཐམས་ཅད་དྲངས་ཏེ་ལག་ཏུ་ཐོབ་པར་འགྱུར་རོ། །སྒྲུབ་པ་མཆོག་གི་དངོས་གྲུབ་ཀྱི་དེ་ཁོ་ན་ཉིད་ཐམས་ཅད་འགྲུབ་པར་འགྱུར་ཏེ། མི་སྣང་བར་གྱུར། རིག་སྔགས་
འཆང་བ་ནམ་མཁའ་ལ་མཆི་བར་འགྱུར་རོ། །འཇིག་རྟེན་གྱི་ཁམས་གང་དུ་སངས་རྒྱས་ཀྱི་ཞིང་ཁམས་གང་དང་གང་དུ་མཆི་འཚལ་བ་དེ་དང་དེ་ཐམས་ཅད་དུ་མཆི་བར་

93-1-225a

འགྱུར་ཏེ། ཐམས་ཅད་དུ་གཙོ་བོར་འགྱུར་རོ། །ཐམས་ཅད་དུ་མཆོད་པར་འགྱུར་རོ། །ཅི་སྟེ་རྨི་ལམ་མཐོང་བར་འཚལ་ན་གུ་གུལ་ལ་ལན་བརྒྱ་རྩ་
བརྒྱད་ཡོངས་སུ་བཟླས་ནས། ཉལ་ཀར་འཕགས་པ་སྤྱན་རས་གཟིགས་དབང་ཕྱུག་ལ་བདུག་སྤོས་སུ་ཕུལ་ཏེ་ཉལ་ན། འཕགས་པ་སྤྱན་རས་གཟིགས་དབང་ཕྱུག་རྒྱལ་
པོའི་ཆ་བྱད་དུ་མཐོང་བ་སྩོལ་ཅིང༌། གང་བསམ་པ་དང༌། གང་དྲིས་པ་དེ་ཐམས་ཅད་སྨྲ་བར་འགྱུར་རོ། །ཇི་ལྟར་བསམ་པའི་མཆོག་སྩོལ་ཅིང་སྒྲིབ་པ་དང་སྡིག་པ་ཐམས་
ཅད་མ་མཆིས་པར་འགྱུར་རོ། །སྟོབས་དང༌། བརྩོན་འགྲུས་དང༌། མདངས་འཇུག་པར་འགྱུར་རོ། །ཚངས་པ་དགུག་པར་འཚལ་ཞིང་མཐོང་བར་འཚལ་ན། དེའི་ཚེ་ཤིང་
ཨརྒའི་འོ་མ་དང༌། གུ་གུལ་དང༌། རྒྱ་སྐྱེགས་རིལ་བུར་བགྱིས་པ་ལ་བཟླས་བརྗོད་བརྒྱ་རྩ་བརྒྱད་བགྱིས་ལ། ཚངས་པ་ལ་བདུག་སྤོས་སུ་ཕུལ་ན། ཚངས་པ་རང་གི་
གཟུགས་ཀྱིས་མདུན་ན་མཆིས་ཤིང་མཆོག་འཚལ་བ་ཐམས་ཅད་རྗེས་སུ་སྩོལ་ཏོ། །ཚངས་པའི་འཇིག་རྟེན་ལ་ཐུག་པའི་བར་གྱི་ཚངས་པའི་གནས་དང་གཞལ་མེད་ཁང་
མཐོང་བར་འགྱུར་ཞིང་ཚངས་བའི་གཟུགས་ཀྱི་ཆ་བྱད་འཆང་བའི་མཆོག་སྩོལ་བར་འགྱུར་རོ། །ལྷའི་གནས་ཐམས་ཅད་དུ་མེས་བོ་ཡིན་ནོ་ཞེས་ཚིག་མངོན་པར་བརྗོད་པར་

93-1-225b

འགྱུར་རོ། །འཇིག་རྟེན་ཐམས་ཅད་དང༌། འཛམ་བུའི་གླིང་པའི་མི་བུད་མེད་དང༌། སྐྱེས་བ་དང༌། ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་
རིགས་དང༌། དམངས་རིགས་དེ་ཐམས་ཅད་ཐམས་ཅད་དུ་ཚངས་པའོ་ཞེས་སེམས་པར་འགྱུར་རོ། །རྒྱལ་པོ་བཙུན་མོ་དང༌། འཁོར་དུ་བཅས་པས་མཆོད་པའི་སྤྲིན་ཆེན་པོ་བགྱིད་
པར་འགྱུར་རོ། །དེ་ནས་སྲེད་མེད་ཀྱི་བུ་དགུག་པར་འཚལ་ན། དེས་ལྷའི་གནས་སུ་སྲེད་མེད་ཀྱི་བུའི་གཟུགས་བརྙན་གྱི་མདུན་དུ་ཉེ་བར་སྦྱིན་སྲེག་གི་ཆོ་ག་བགྱི་སྟེ། རིག་སྔགས་
འཆང་གཙང་མར་གྱུར་པ། ཤིན་ཏུ་ཁྲུས་བགྱིས་པ། གོས་གཙང་མ་བགོས་པ། སྣ་མ་དང་ཤིང་ཨརྒའི་ཡ་མ་སྲེག་ཤིང་གི་མེ་སྦར་བ་ལ་གུ་གུལ་དང༌། ཡུངས་ཀར་དང༌།
སྦྲང་རྩི་དང༌། ཞུན་མར་བསྲེས་པའི་སྦྱིན་སྲེག་བརྒྱ་སྟོང་བགྱིའོ། །བརྒྱ་སྟོང་རྫོགས་པ་དང༌། སྲེད་མེད་ཀྱི་བུ་རང་གི་གཟུགས་ཀྱིས་མདུན་ན་མཆིས་ཤིང་རིག་སྔགས་འཆང༌། ལེགས་
སོ་ལེགས་སོ། །ཞེས་སྨྲའོ། །སྒྲུབ་པ་དམ་པ་འདི་དོན་ཡོད་པའི་ལྕགས་ཀྱུས་འགུགས་ཤིང་རིག་སྔགས་ཀྱི་རྒྱལ་པོའི་ཆོས་ལུགས་ཆེན་པོས་བཀུག་ན། རིག་སྔགས་འཆང་
ཅི་ཞིག་ཀྱང༌། དགོས་པ་ནི། ཅི་ཞིག་ཡོད། མཆོག་ནི། ཅི་ཞིག་དོན་དུ་གཉེར་བ་དེ་སྨྲོས་ཤིག་དང༌། ཐམས་ཅད་རྗེས་སུ་སྦྱིན་པར་བྱའོ། །དེ་ནས་རིག་སྔགས་འཆང་གིས་དོན་

93-1-226a

གང་ཡིད་ལ་བསམས་ཏེ་སྨྲས་པ་དེ་ཐམས་ཅད་སྩོལ་བར་འགྱུར། གཟུགས་སྣ་ཚོགས་པའི་མཆོག་ཀྱང་རྗེས་སུ་སྩོལ་བར་འགྱུར་རོ། །གཞན་
ཡང་གཟུགས་སྣ་ཚོགས་པ་མཆོག་གཙོ་བོ་དང༌། དགོས་པའི་ལས་སྒྲུབ་པའི་མཆོག་རྗེས་སུ་སྩོལ་བར་འགྱུར་རོ། །དེ་ནས་ལྷ་ཆེན་པོ་དགུག་པར་འཚལ་ན། རིག་སྔགས་
འཆང་གཙང་མ་ཤིན་ཏུ་ཁྲུས་བགྱིས་པ་གོས་གཙང་མ་བགོས་པ་དེས་ལྷའི་གནས་སུ་མཆིས་པ་ལ་ལྷ་ཆེན་པོའི་མདུན་དུ་གུ་གུལ་དང༌། པདྨའི་ཕྱེ་མ་དང་ཞུན་མར་བསྲེས་
པའི་སྦྱིན་སྲེག་སྟོང་རྩ་བརྒྱད་བགྱིའོ། །སྟོང་རྩ་བརྒྱད་རྫོགས་པ་དང༌། ལྷ་ཆེན་པོ་རང་གི་གཟུགས་ཀྱིས་མདུན་ན་མཆིས་པར་འགྱུར་རོ། །དེ་ནས་ནག་པོ་ཆེན་པོ་དགུག་པར་
འཚལ་ན། རིག་སྔགས་འཆང་ཤིན་ཏུ་ཁྲུས་བགྱིས་པ་གོས་གཙང་མ་བགོས་པས་དུར་ཁྲོད་དུ་མཆིས་ལ། ཟླ་བ་མར་གྱི་ངོའི་ཆེས་བཅུ་བཞི་ལ་ཉིན་ཞག་གཅིག་སྨྱུང་བ་
བགྱིས་པས་པདྨ་གསར་པའི་ཕྱེ་མ་དང༌། གུ་གུལ་དང༌། རའི་ཁྲག་དང༌། ཡུངས་ཀར་དང༌། ཞུན་མར་དང་སྦྱར་བ་བརྒྱད་སྟོང་དོན་ཡོད་པའི་ལྕགས་ཀྱུའི་བཟླས་བརྗོད་
ཀྱིས་དུར་ཁྲོད་ཀྱི་ཤིང་གི་མེ་ལ་བཟླས་བརྗོད་བགྱིའོ། །ར་ཁྲག་གི་གཏོར་མ་དང་འབྲས་ཐུག་པོ་ཆེའི་ཆན་གྱིས་ལྷ་བཤོས་དང༌། མེ་ཏོག་དམར་པོ་དབུལ་བར་བགྱིའོ།

93-1-226b

ལས་འདི་ཡོངས་སུ་རྫོགས་པར་བགྱིས་ན། ནག་པོ་ཆེན་པོ་མ་མོའི་ཚོགས་ཀྱི་འཁོར་དང་བཅས་པ་མདུན་ན་མཆིས་ཤིང་རིག་སྔགས་འཆང་ལ་ལེགས་སོ་ཞེས་བྱ་བ་གསོལ་
ཏེ༑ རིག་སྔགས་འཆང་ལེགས་སོ་ལེགས་སོ། །སྒྲུབ་པའི་ཆོ་ག་བཟང་པོ་འདིས་བདག་ཡོངས་སུ་མགུ་ཡི། རིག་སྔགས་འཆང་སྨྲོས་ཤིག་དང༌། མཆོག་རྗེས་སུ་སྦྱིན་པར་
བགྱིའོ། །མཆོག་འདོད་པ་ཐམས་ཅད་རྗེས་སུ་ལོངས་ཤིག་དང༌། ཇི་ལྟར་ཡིད་ལ་བྱེད་པ་རེ་བ་དེ་ཐམས་ཅད་རྗེས་སུ་སྦྱིན་པར་བགྱིའོ། །ཁྱོད་བསྲུང་བ་དང༌། ཡོངས་སུ་བསྐྱང་
བའི་དོན་དུ་བདག་རྟག་ཏུ་རྗེས་སུ་འབྲང་བར་བགྱིའོ། །དེ་ནས་རིག་སྔགས་འཆང་གིས་མཆོད་ཡོན་དང་ཞབས་བསིལ་དབུལ་བར་བགྱིའོ། །ཇི་ལྟར་བསམ་པ་དེ་མངོན་སུམ་
དུ་སྨྲས་ན། གང་དོན་དུ་གཉེར་བ་དེ་ཐམས་ཅད་འཐོབ་ཅིང་ཐམས་ཅད་དུ་རྗེས་སུ་འབྲང་བར་འགྱུར་རོ། །ཐམས་ཅད་དུ་ཐམས་ཅད་བགྱིད་པར་འགྱུར་རོ། །དྲན་པ་ཙམ་ལ་
སོགས་པས་ལས་ཐམས་ཅད་བགྱིད་ཅིང་ཉེ་བར་གནས་པར་འགྱུར་རོ། །རྟག་ཏུ་ལྟ་ཞིང་སྤྱིར་ཐམས་ཅད་བགྱིད་པར་འགྱུར་རོ། །གཞན་ཡང་དགོས་པ་སྣ་ཚོགས་དང༌། ལས་
སུ་བགྱི་བ་བགྱིད་པར་འགྱུར་རོ། །མ་མོའི་ཚོགས་ཀྱི་འཁོར་ཐམས་ཅད་དབང་དུ་གྱུར་ནས་གནས་ཏེ། ལས་ཐམས་ཅད་བསྒོ་བ་བཞིན་དུ་བགྱིད་པར་འགྱུར་ཏེ། ནམ་ཡང་

93-1-227a

ཉམས་པར་མི་བགྱིད་དོ། །ཐམས་ཅད་རྗེས་སུ་འབྲང་ཞིང་ལས་ཐམས་ཅད་བགྱིད་བར་འགྱུར་རོ། །ཅི་སྟེ་འདོད་པའི་གཟུགས་ཅན་མ་དགུག་པར་
འཚལ་ན། དེ་ནས་རིག་སྔགས་འཆང་གཙང་མ་ཤིན་ཏུ་ཁྲུས་བགྱིས་པ་གོས་གཙང་མ་བསྒོས་པས་ཤིན་ཏུ་དྲི་ཞིམ་པོའི་དྲིས་ལུས་ལྷག་པར་བསྒོས་ལ། གང་ན་མེ་ཏོག་
གི་ཤིང་ལྗོན་པ་མཆིས་པ་དེར་མཆིས་ལ་ཟླ་བ་མར་གྱི་ངོའི་ཚེས་བཅུ་བཞིའི་ཉིན་ཞག་གཅིག་སྨྱུང་བ་བགྱིས་པས་ཤིན་ཏུ་དྲི་ཞིམ་པའི་དྲིའི་ཤིང་གི་མེ་སྦར་བ་ལ་པུ་ཤེལ་
ཙི་དང༌། ཏ་ཀ་ར་དང༌། སྤང་སྤོས་དང༌། ཡུངས་ཀར་དང༌། ཞོ་དང༌། སྦྲང་རྩི་དང༌། ཞུན་མར་དང་སྦྱར་བའི་སྦྱིན་སྲེག་ལན་སྟོང་རྩ་བརྒྱད་བགྱིའོ། །གླ་རྩི་དང༌། ག་པུར་དང༌།
ཙནྡན་གྱི་ཆུས་བསྒོས་པའི་འབྲས་ཡོས་དང༌། མེ་ཏོག་གིས་བཀང་བའི་མཆོད་ཡོན་གྱི་སྣོད་བུམ་པ་གསར་པ་བརྒྱད་སྩལ་ལོ། །དཀར་གསུམ་གྱི་གཏོར་མས་བཀང་བ་
ག་པུར་གྱིས་བསྒོས་པའི་གཏོར་མའི་བུམ་པ་གསུམ་སྩལ་ལོ། །མེ་ཏོག་ཤིན་ཏུ་དྲི་ཞིམ་པོ་སྩལ་བར་བགྱི་ཞིང་གླ་རྩི་དང༌། ཙནྡན་དང༌། ག་པུར་དང༌། ཀུན་ཏུ་རུའི་བདུག་
སྤོས་སྩལ་བར་བགྱིའོ། །དེ་ནས་ལས་ཡོངས་སུ་རྫོགས་པ་དང༌། འདོད་པའི་གཟུགས་ཅན་མ་བཟང་མོ་དེ་ལྷའི་གཞལ་མེད་ཁང་དུ་མཆི་ཞིང་མདུན་ན་མཆིས་ཏེ་དེ་མཐོང་

93-1-227b

ནས་མའམ། སྲིང་མོའམ། ཆུང་མའམ། ལས་བྱེད་པའམ། མངག་གཞུག་མའམ། ཕོ་ཉ་མ་རྣམས་ཇི་ལྟ་བུར་ཇི་ལྟར་ཚིག་ཏུ་བརྗོད་པ་དེ་ལ་སྨྲོས་ཤིག་དང༌། ཅི་སྟེ་མར་གྱུར་
ན༑ དེའི་ཚེ་བུ་བཞིན་དུ་སྙིང་ནས་ཡོངས་སུ་སྐྱོང་བར་བྱེད་དོ། །ནོར་དང༌། འབྲུ་དང༌། དབྱིག་དང༌། གསེར་དང༌། གོས་དང༌། རྒྱན་དང༌། ལྷབ་ལྷུབ་དང༌། མལ་ཆས་ཡོངས་སུ་
སྐྱོང་བར་བགྱིད་དོ། །ཅི་སྟེ་སྲིང་མོར་གྱུར་ན། དེའི་ཚེ་ལོངས་སྤྱོད་ཐམས་ཅད་ཀྱིས་ཡོངས་སུ་སྐྱོང་བར་བགྱིད་དོ། །ཇི་ལྟར་ཡིད་ལ་བསམ་པའི་བུད་མེད་དཔག་ཆད་བརྒྱའི་ཕ་
རོལ་ནས་ཀྱང་བཀུག་སྟེ། ཡོངས་སུ་ལོངས་སྤྱད་པའི་ཕྱིར་ཡོངས་སུ་སྤྱོད་པར་བགྱིད་ཅིང༌། ཕྱིར་ཡང་དེ་ཉིད་དུ་གཏོང་བར་བགྱིད་དོ། །ཅི་སྟེ་ཆུང་མར་གྱུར་ན། དེ་དང༌། ལྷ་རྫས་
ཀྱི་གཞལ་མེད་ཁང་དམ་པ་ཡོངས་སུ་ལོངས་སྤྱོད་པའི་གཞལ་མེད་ཁང་མཐོང་སྟེ། ལྷ་རྫས་ཀྱི་བཟའ་བ་དང༌། བཏུང་བ་དང༌། ལོངས་སྤྱོད་སྩོལ་བར་བགྱིད་དོ། །རོ་བྲོ་བའི་
མཆོག་རོ་བརྒྱ་དང་ལྡན་པ་ཆེས་ཁྱད་པར་དུ་འཕགས་པའི་ལོངས་སྤྱོད་སྩོལ་བར་བགྱིད་དོ། །མཆོག་ཏུ་དགའ་བའི་རྩེད་མོས་འདོད་པའི་ཡོན་ཏན་ལྔའི་ལོངས་སྤྱོད་ལ་ཡོངས་སུ་སྤྱོད་པར་བགྱིད་
དོ༑ ༑ལྷ་རྫས་ཀྱི་དྲི་དང༌། མེ་ཏོག་དང༌། ཕྲེང་བ་དང༌། བྱུག་པ་དང༌། ལྷ་རྫས་ཀྱི་གོས་དང༌། རྒྱན་དང༌། ལྷབ་ལྷུབ་ཀྱིས་བརྒྱན་པའི་གཞལ་མེད་ཁང་དུ་འགྱུར་རོ། །ནོར་དང༌།

93-1-228a

འདྲུ་དང༌། མཛོད་དང༌། བང་བ་ཡོངས་སུ་གང་ཞིང་མཆིས་པར་འགྱུར་རོ། །ནོར་བུ་དང༌། གསེར་དང༌། རྡོ་རྗེ་དང༌། བཻ་ཌཱུཪྱ་དང༌། གསེར་དང༌། ཤངྐ་
ཤི་ལ་དང༌། བྱི་རུ་དང༌། དངུལ་དང༌། ས་ལེ་སྦྲམ་དང༌། དངུལ་སྐྱོགས་དཔག་ཏུ་མེད་པ་ཐོབ་པའི་གཏེར་སྩོལ་བར་བགྱིད་དོ། །རྟ་དང༌། བ་ལང་དང༌། མ་ཧེ་དང༌།
ཕྱུགས་དང༌། བྲན་ཕོ་དང༌། བྲན་མོ་རབ་ཏུ་མང་པོ་མང་པོར་འཕེལ་ཞིང་མཆིས་པར་འགྱུར་རོ། །མལ་ཆའི་ལོངས་སྤྱོད་སྣ་ཚོགས་སྩོལ་པར་བགྱིད་དོ། །ལྷ་རྫས་ཀྱི་ཆུང་
མའི་ལོངས་སྤྱོད་བུད་མེད་གཟུགས་སྣ་ཚོགས་པའི་འཁོར་བརྒྱ་དང་ལྡན་པ་ཉིན་གཅིག་བཞིན་དུ་གནས་པར་འགྱུར་རོ། །ཡོ་བྱད་ཐམས་ཅད་ཕུན་སུམ་ཚོགས་པས་ཇི་སྲིད་
འཚོའི་བར་དུ་གནས་པར་འགྱུར་རོ། །ཚེ་ལྷའི་ལོ་སྟོང་ཐུབ་པར་འགྱུར་རོ། །རིག་སྔགས་འཆང་གིས་བག་ཡོད་པར་བགྱིད་སྟེ། དཀོན་མཆོག་གསུམ་ལ་མཆོག་ཏུ་གུས་
པ་དང༌། འཕགས་པ་སྤྱན་རས་གཟིགས་དབང་ཕྱུག་དང༌། རྡོ་རྗེ་འཛིན་ལ་མཆོག་ཏུ་གུས་པར་བགྱིའོ། །རྟག་ཏུ་སྦྱིན་པ་ལ་མངོན་པར་དགའ་བར་བགྱི་ཞིང་སེམས་ཅན་
ཐམས་ཅད་ལ་མཆོག་ཏུ་སྙིང་བརྩེ་བར་བགྱིའོ། །གཞན་དུ་མི་སྨྲ་བར་བགྱིའོ། །གལ་ཏེ་ལས་བྱེད་པར་གྱུར་ན། དེའི་ཚེ་རྒྱལ་པོ་ལ་བགྱི་བ་བཞིན་དུ་ལས་ཐམས་ཅད་བགྱིད་

93-1-228b

དེ། ཤིན་ཏུ་ཡོངས་སུ་རྫོགས་ཀྱི་བར་དུ་ལས་ལ་མངོན་པར་བརྩོན་པར་འགྱུར་རོ། །ཅི་སྟེ་མངག་གཞུག་མར་གྱུར་ན། གནས་གང་དུ་མངགས་པ་དེའི་གནས་ཐམས་ཅད་དུ་
མཆིས་ཏེ། དཔག་ཚད་སྟོང་གི་ཕ་རོལ་ཏུ་མཆི་ཞིང༌། སྐད་ཅིག་གིས་སླར་ཡང་མཆིའོ། །ཐམས་ཅད་དུ་གཏེར་ཆེན་པོ་འབྱིན་པར་བགྱིད། འདྲེན་པར་བགྱིད་དོ། །དཔག་ཚད་སྟོང་
གི་ཕ་རོལ་ནས་བུད་མེད་འགུགས་པར་བགྱིད་ཅིང༌། ནོར་དང༌། འབྲུ་དང༌། གླང་པོ་ཆེ་དང༌། མ་ཧེ་དང༌། རྟ་དག་འགུགས་པར་བགྱིད་དོ། །སླར་ཡང་གཏོང་བར་བགྱིད་དོ། །བྲག་
ཡོད་པས་བསྒོ་བར་བགྱིད་དེ། བདག་ཉིད་ཤིན་ཏུ་རིང་པོའི་ཡུལ་དང༌། གནས་སུ་འཕེན་པར་བགྱིད། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ལྷ་མ་ཡིན་གྱི་གནས་
སུ་འདེགས་པར་བགྱིད་དེ། དེར་སྲོག་གི་བར་ཆད་དུ་མི་འགྱུར་བར་བགྱིད་དོ། །ཅི་སྟེ་ཕོ་ཉ་མོར་གྱུར་ན། ཕྱོགས་བཅུ་ཐམས་ཅད་དུ་མཆི་སྟེ། ལྷའི་འཇིག་རྟེན་དུ་མཆིའོ། །ཀླུའི་
འཇིག་རྟེན་དུ་མཆིའོ། །ལྷ་མ་ཡིན་གྱི་གནས་སུ་མཆིའོ། །ནམ་མཁའ་ལྡིང་གི་གནས་སུ་མཆིའོ། །མིའམ་ཅིའི་གནས་སུ་མཆིའོ། །ལྟོ་འཕྱེ་ཆེན་པོའི་གནས་སུ་མཆིའོ། །གནོད་
སྦྱིན་དང༌། སྲིན་པོའི་གནས་སུ་མཆིའོ། །འབྱུང་པོའི་གནས་སུ་མཆི་ཞིང་ཐམས་ཅད་དུ་ཕོ་ཉའི་བྱ་བ་བགྱིས་ནས་སླར་མཆིའོ། །སྐད་ཅིག་གིས་དཔག་ཚད་སྟོང་དུ་མཆི་ཞིང་

93-1-229a

སླར་མཆིའོ། །སྐད་ཅིག་གིས་དཔག་ཚད་སྟོང་དུ་ཐམས་ཅད་དུ་ཕྱིན་ནས་ཕོ་ཉའི་བྱ་བ་བགྱིད་དོ། །ཇི་སྲིད་སའི་འོག་གི་བར་དུ་འཇུག་ཅིང་ཕྱིར་ཡང་
མཆིའོ༑ ༑བྱ་བ་ཤིན་ཏུ་ཡོངས་སུ་རྫོགས་པར་བགྱིས་ནས་བག་ཡོད་པས་ཡང་ལས་ཐམས་ཅད་བགྱི་སྟེ། ཉིན་གཅིག་བཞིན་དུ་མཆོད་ཡོན་དང༌། རྐང་པ་བཀྲུ་བ་སྩལ་
བར་བགྱིའོ། །ཐམས་ཅད་ཀྱི་གནས་ཐམས་ཅད་དུ་བྱིན་ཅིང་བྱ་བ་འགྲུབ་པ། བླ་ན་མ་མཆིས་པར་འགྱུར་རོ། །གནོད་སྦྱིན་མོ་དགུག་པར་འཚལ་ན། རིག་སྔགས་འཆང་
དེས་གཞན་གྱིས་མ་རེག་པའི་ཤིང་ལེབ་གསར་པ་ལ་གནོད་སྦྱིན་དང༌། གནོད་སྦྱིན་མོ་རྒྱན་ཐམས་ཅད་ཀྱིས་བརྒྱན་པ་བྲི་བར་བགྱི་ཞིང༌། གནས་དབེན་ཞིང་འཁྲུག་པ་མ་
མཆིས་པ་གཙང་མའི་གནས་སུ་གཞག་པར་བགྱིའོ། །རིག་སྔགས་འཆང་གཙང་མ་ཤིན་ཏུ་ཁྲུས་བགྱིས་པས་གོས་གཙང་མ་བགོས་པས་འོ་མ་དང༌། འབྲས་ཐུག་པོ་ཆེའི་
ཆན་གྱི་གཏོར་མ་སྩལ་བར་བགྱིའོ། །ཤིང་ཀཱ་ར་བཱི་རའི་མེ་སྦར་བ་ལ་ཡུངས་ཀར་དང༌། གུ་གུལ་དང༌། རའི་ཁྲག་དང༌། ཞུན་མར་དང་བསྲེས་པའི་སྦྱིན་སྲེག་སྟོང་རྩ་
བརྒྱད་བགྱིའོ། །སྟོང་རྩ་བརྒྱད་རྫོགས་པ་དང༌། མེ་ཏོག་དམར་པོ་སྩལ་ན། གནོད་སྦྱིན་མོ་དེ་ཡང་རང་གི་གཟུགས་ཀྱིས་མདུན་ན་མཆིས་ཏེ་རིག་སྔགས་འཆང་སློངས་

93-1-229b

ཤིག་ཅེས་སྨྲ་བར་འགྱུར་རོ། །རིག་སྔགས་འཆང་གིས་ཁྱོད་ངའི་ཅི་བགྱི་ཞེས་བྱ་བ་བྱེད་པ་ཡིན་ནོ། །ངའི་ལས་ཐམས་ཅད་བྱེད་པ་ཡིན་ནོ། །ང་ལ་དབྱིག་མང་པོ་བྱིན་ཅིག་ཅེས་
བརྗོད་པར་བགྱིའོ། །དེའི་ཚེ་གནོད་སྦྱིན་དང་གནོད་སྦྱིན་མོ་དེ་ལྟར་ལེགས་སོ་ཞེས་སྨྲས་ནས་མི་སྣང་བར་འགྱུར་རོ། །གང་གི་ཚེ་དགོས་པ་བྱུང་བ་དེའི་ཚེ་ཡུངས་ཀར་དང༌། གུ་
གུལ་ལ་ཡོངས་སུ་བཟླས་ནས་མེར་གཏོར་ན། དེ་མཆི་ཞིང་ཅི་བགྱི་ཞེས་བྱ་བ་ཐམས་ཅད་བགྱིད་པར་འགྱུར། དབྱིག་སྟོང་སྩོལ་བར་འགྱུར། ཇི་སྲིད་འཚོའི་བར་དུ་མཆིས་པར་
འགྱུར༑ རྟག་ཏུ་ཅི་བགྱི་བའི་བྱ་བ་བགྱིད་པར་འགྱུར་རོ། །དེ་ནས་ལྷ་མ་ཡིན་གྱི་བུ་མོ་དགུག་པར་འཚལ་ནས་རིག་སྔགས་འཆང་དེས་སྤྲ་ཚིལ་ལས་ལྷ་མ་ཡིན་གྱི་བུ་མོ་རྒྱན་
ཐམས་ཅད་ཀྱིས་བརྒྱན་པ་བགྱིའོ། །དེ་ནས་རིག་སྔགས་འཆང་གིས་གནས་འཁྲུག་པ་མ་མཆིས་པ་དང༌། དབེན་པ་དང༌། ས་ཕྱོགས་གཙང་མའི་གནས་སུ་གཞག་པར་
བགྱིའོ༑ ༑རིག་སྔགས་འཆང་གཙང་མ་ཤིན་ཏུ་ཁྲུས་བགྱིས་པ་གོས་གཙང་མ་བགོས་པས་ཞག་གསུམ་ཟན་གཅད་པར་བགྱིས་ལ། དེའི་མདུན་དུ་སྐྱིལ་མོ་ཀྲུང་བཅས་ཏེ་
མཆིས་ལ་གུ་གུལ་གྱི་བདུག་སྤོས་སྩལ་ཅིང་དཀར་གསུམ་གྱི་གཏོར་མ་སྩལ་བར་བགྱིའོ། །དོན་ཡོད་པའི་ལྕགས་ཀྱུ་བཟླས་བརྗོད་ཡུངས་ཀར་ལ་བཟླས་པས་བུ་མོ་དེ་ལ་

93-1-230a

ལན་སྟོང་རྩ་བརྒྱད་བརྡེག་པར་བགྱིའོ། །ལས་ཡོངས་སུ་རྫོགས་པ་དང༌། དེ་ནས་ལྷ་མ་ཡིན་གྱི་བུ་མོ་དེ་རང་གི་གཟུགས་ཀྱིས་མདུན་ན་མཆིས་
ཏེ༑ གང་དང་གང་དུ་དགོས་པ་དེ་དང་དེར་དགོས་པའི་རྗེས་སུ་འབྲང་བར་འགྱུར་རོ། །དེ་ལས་ཐམས་ཅད་བགྱིད་པར་འགྱུར། ཐམས་ཅད་དུ་མཆི་བར་འགྱུར། ཇི་སྲིད་
འཚོའི་བར་དུ་མཆིས་པར་འགྱུར་རོ། །ཅི་སྟེ་སྲིན་པོ་དང༌། སྲིན་མོ་འགུག་པར་འཚལ་ན། གུ་གུལ་དང༌། བ་ལང་གི་ཤ་སྐམ་པོ་དང་ལྷན་ཅིག་བསྲེས་པ་ལ་དོན་ཡོད་པའི་
ལྕགས་ཀྱུས་ལན་སྟོང་རྩ་བརྒྱད་བཟླས་བརྗོད་བགྱིས་པས་དུར་ཁྲོད་དུ་མཚན་ཐོག་ཐག་བདུགས་ན་སྲིན་པོའི་གནས་ཐམས་ཅད་ཀྱི་སྒོ་ཕྱེ་བར་འགྱུར་ཏེ། སྲིན་པོ་དང༌།
སྲིན་མོ་རྣམས་དབང་དུ་གྱུར་ནས་གནས་ཏེ། ཅི་བགྱི་བའི་བྱ་བ་བགྱིད་པར་འགྱུར། ཅི་བསྒོ་བ་དེ་བགྱིད་པར་འགྱུར་རོ། །རྟག་ཏུ་ཕྱི་བཞིན་འབྲང་ཞིང་ཇི་སྲིད་འཚོའི་བར་དུ་
མཆིས་པར་འགྱུར་རོ། །གདུགས་གཅིག་བཞིན་དུ་དངུལ་ཆུ་སྲང་ཁྲི་སྩོལ་བར་བགྱིད་དོ། །དེ་ནས་རིག་སྔགས་འཆང་གིས་ཆ་གསུམ་དུ་དབྱེ་བར་བགྱི་སྟེ། ཆ་གཅིག་ནི།
དཀོན་མཆོག་ལ་མཆོད་པར་བགྱིའོ། །ཆ་གཉིས་པ་ནི། ཉིན་གཅིག་བཞིན་དུ་སྦྱིན་པར་གཏང་ངོ༌། །སྲིན་མོ་རྣམས་ལ་ཟན་དང༌། ཚོད་སྔོན་རློན་པའི་གཏོར་མ་སྩལ་བར་

93-1-230b

བགྱིའོ། །དེ་ནས་སྲིན་པོ་འཁོར་དང་བཅས་པ་དེ་རྣམས་ཚིམ་པར་འགྱུར་རོ། །དེ་ནས་འཁོར་དང་བཅས་པ་ཤིན་ཏུ་མགྱོགས་བར་འགྱུར་ཏེ། ཤུགས་ཆེན་པོས་དགོས་པ་ཐམས་
ཅད་སྒྲུབ་ཅིང་ནམ་ཡང་གཞན་དུ་བགྱིད་པར་མི་འགྱུར་རོ། །གཏོར་མ་གཙང་མ་སྩལ་བར་བགྱིའོ། །ཅི་སྟེ་ཤ་ཟ་དང༌། ཤ་ཟ་མོ་དགུག་པར་འཚལ་ན། བ་ལང་གི་མཁྲིས་པ་
དང༌། དེའི་སོ་དང༌། གུ་གུལ་དང༌། ཤིང་ཨརྒའི་འོ་མ་སྦྱར་ཏེ་ལམ་གྱི་བཞི་མདོར་བདུག་པར་བགྱི་ཞིང༌། ལྷག་མ་དང་འཕགས་པའི་གཏོར་མ་སྩལ་ན། ཤ་ཟ་མོ་དེ་མཆི་
ཞིང་རིག་སྔགས་འཆང་གི་མདུན་དུ་མཆིས་ཏེ། ཅི་བགྱི་བའི་བྱ་བ་བགྱིད་པའི་བྲན་དུ་འགྱུར། ལས་ཐམས་ཅད་བགྱིད་པར་འགྱུར་རོ། །དཔག་ཚད་སྟོང་གི་ཕ་རོལ་ཏུ་མཆི་ཞིང༌།
སྐད་ཅིག་གིས་སླར་ཡང་མཆིའོ། །དགོས་པ་ཐམས་ཅད་སྒྲུབ་པར་བགྱིད་དོ། །དུས་གསུམ་དུ་གཏོར་མ་ལྷག་མའི་གཏོར་མ་སྒོ་དྲུང་དུ་སྩལ་བར་བགྱིའོ། །ཉིན་གཅིག་བཞིན་དུ་
གསེར་གྱི་དོང་རྩེ་བརྒྱ་སྔགས་སུ་འཇོག་པར་འགྱུར་ཏེ། དེས་ཐམས་ཅད་ཟད་པར་བགྱིས་ནས་ཕྱིར་ཞིང་འཕེལ་བར་འགྱུར་རོ། །ཅི་སྟེ་རྒྱལ་པོའི་བཙུན་མོ་དགུག་པར་འཚལ་ན།
རིག་སྔགས་འཆང་གཙང་མ་ཤིན་ཏུ་ཁྲུས་བགྱིས་པ་གོས་གཙང་མ་བགོས་པ་དེས་ཡུངས་ཀར་དཀར་པོ་དང༌། སྐེ་ཚེའི་ས་བོན་དང༌། གིའུ་ཝང་དང༌། པདྨའི་འདབ་མ་དང༌།

93-1-231a

རྒྱམ་ཚ་དང༌། ལན་ཚྭ་བསྲེས་པ་ལན་བརྒྱ་རྩ་བརྒྱད་ཡོངས་སུ་བཟླས་ནས་ཕྱེ་མའི་རྫས་སུ་བགྱིས་ལ་ཡུངས་ཀར་དང༌། སྐེ་ཚེའི་ས་བོན་དང༌། སྦྲང་
རྩིའི་ས་བོན་ལན་གཅིག་མཉེས་ལ་ཡང་ལན་སྟོང་རྩ་བརྒྱད་བཟླས་བརྗོད་བགྱིས་ཏེ། རྒྱལ་པོའི་སྒོའམ། ལམ་གྱི་བཞི་མདོའམ། ལམ་པོ་ཆེའམ། གྲོང་ཁྱེར་གྱི་སྒོར་
གཏོར་ན། གང་དེར་གོམ་པ་བོར་བ་ཙམ་གྱིས་དབང་དུ་གྱུར་ནས་གནས་ཏེ་ཅི་བགྱི་བའི་བྱ་བ་བགྱིད་དོ། །རྒྱལ་པོ་བཙུན་མོའི་འཁོར་དང་བཅས་པ་བཀུག་ཅིང་དབང་དུ་
འགྱུར་རོ། །ཐམས་ཅད་དུ་ཅི་བགྱི་བ་བྱ་བ་བགྱིད་ཅིང༌། བསྒོ་བ་བཞིན་བགྱིད་པར་འགྱུར་རོ། །གང་བསླངས་པ་དེ་སྟེར་ཏེ། དངུལ་དང༌། གསེར་དང༌། གོས་དང༌།
རྒྱན་དང༌། ལྷབ་ལྷུབ་དང༌། སྤུད་པ་དང༌། བཞོན་པ་དང༌། མལ་ཆ་དང༌། འབྲུ་ལ་སོགས་པ་སྩོལ་བར་བགྱིད་དོ། །གང་སྨྲས་པ་དེ་བགྱིད་ཅིང་གང་བསྒོ་བ་བགྱིད་
པར་འགྱུར་རོ། །དེའི་ཡུལ་གཅིག་ཏུ་ཡང་འཇིག་རྟེན་གསུམ་པོ་ཐམས་ཅད་ཀྱིས་མཆོད་པ་ཆེན་པོ་བགྱིད་པར་འགྱུར་ཞིང་ཐམས་ཅད་དབང་དུ་འགྱུར་རོ། །དེ་ནས་བྲམ་
ཟེ་དབང་དུ་བགྱི་བར་འཚལ་ན། རིག་སྔགས་འཆང་དེས་ནས་དང༌། ཏིལ་དང༌། འབྲས་སཱ་ལུ་དང༌། ཞོ་དང༌། སྦྲང་རྩི་དང༌། ཞུན་མར་དང་བསྲེས་པའི་སྦྱིན་སྲེག་སྟོང་

93-1-231b

རྩ་བརྒྱད་བགྱིས་ནས་རིག་བྱེད་བཞི་དང་ལྡན་པའི་བྲམ་ཟེ་ཐམས་ཅད་ཀྱིས་སྤྱི་བོར་བཀུར་བ་གཅིག་པུར་འགྱུར་རོ། །ཐམས་ཅད་དུ་མཆོད་པར་བགྱིད་པར་འགྱུར་ཞིང་བྲམ་
ཟེ་ཐམས་ཅད་ལ་དབང་བགྱིད་པ་ཐོགས་པ་མེད་པར་འགྱུར་རོ། །རྒྱལ་རིགས་དབང་དུ་བགྱི་བར་འཚལ་ན། ཏིལ་དང༌། འབྲས་ཐུག་ཆེན་པོ་དང༌། སྲན་མུད་ག་དང༌། ཞོ་དང༌།
སྦྲང་རྩི་དང༌། ཞུན་མར་བསྲེས་པའི་སྦྱིན་སྲེག་བགྱི་སྟེ། སྦྱིན་སྲེག་སྟོང་རྩ་བརྒྱད་ཀྱི་བར་དུ་བགྱིས་ན། ཐམས་ཅད་ལ་དབང་བསྒྱུར་ཞིང་མཆོད་པའི་འོས་ཆེན་པོར་འགྱུར་རོ། །
ཐམས་ཅད་དབང་དུ་འགྱུར་བར་བགྱིད་དོ། །ཇི་སྲིད་འཚོའི་བར་དུ་བགྱིད་དེ་ཅི་བགྱི་བ་བགྱིད་ཅིང་བསྒོ་བ་བཞིན་བགྱིད་པར་འགྱུར་རོ། །དེ་ནས་དམངས་རིགས་དབང་དུ་བགྱི་བར་
འཚལ་ན། ལན་ཚྭ་དང༌། འབྲས་སཱ་ལུའི་ཕུབ་མ་དང༌། སུ་མུ་ཁའི་ས་བོན་དང༌། ཞོ་དང༌། སྦྲང་རྩི་དང༌། ཞུན་མར་སྦྱར་བའི་སྦྱིན་སྲེག་བརྒྱ་སྟོང་བགྱིས་ན། དམངས་རིགས་
ཐམས་ཅད་བྲན་དུ་གྱུར་ནས་གནས་ཏེ། ཇི་སྲིད་འཚོའི་བར་དུ་མཆིས་པར་འགྱུར་རོ། །དགྲ་དང༌། ཕྱིར་རྒོལ་བ་དང༌། ཕས་ཀྱི་དགྲ་ཐམས་ཅད་ཟློག་པར་འཚལ་ན། རིག་སྔགས་
འཆང་དེས་ཤིང་མངར་གྱི་ཤིང་གི་མེ་སྦར་བ་ལ། ས་བོན་བདུན་དང༌། ཞོ་དང༌། སྦྲང་རྩི་དང༌། ཞུན་མར་དང་སྦྱར་བའི་སྦྱིན་སྲེག་བརྒྱད་སྟོང་བགྱིའོ། །བརྒྱད་སྟོང་རྫོགས་པ་དང༌།

93-1-232a

དགྲ་དང༌། ཕྱིར་རྒོལ་བ་དང༌། པས་ཀྱི་དགྲ་ཐམས་ཅད་ཟློག་པར་འགྱུར་རོ། །ཕ་རོལ་གྱི་དམག་ཚོགས་ཐམས་ཅད་ཟློག་དང་འཚལ་ན། ཤིང་ཚེར་
མ་ཅན་གྱི་མེ་སྦར་བ་ལ་འབྲས་ཡོས་དང༌། ཡུངས་ཀར་དང༌། ཞོ་དང༌། སྦྲང་རྩི་དང༌། ཞུན་མར་དང་སྦྱར་བའི་སྦྱིན་སྲེག་བརྒྱད་སྟོང་བགྱིའོ། །བརྒྱད་སྟོང་རྫོགས་ན། ཕ་རོལ་
གྱི་དམག་ཚོགས་ཐམས་ཅད་ཟློག་པར་འགྱུར་རོ། །གཡུལ་འགྱེད་པ་ཟློག་པར་འཚལ་ན། སྐེ་ཚེའི་ས་བོན་དང༌། གུ་གུལ་དང༌། བྷེངྒའི་ས་བོན་དང༌། ཞོག་ཆུ་དང༌། ཞུན་
མར་དང་སྦྱར་བའི་སྦྱིན་སྲེག་བརྒྱད་སྟོང་བགྱིས་ན་གཡུལ་འགྱེད་པའི་ནང་དུ་སོན་པའི་སེམས་ཅན་ཐམས་ཅད་སླར་ཟློག་པར་འགྱུར་ཞིང༌། ཐམས་ཅད་དུ་རྒྱལ་བ་ཐོབ་
པར་འགྱུར་རོ། །དེ་ནས་གདོན་ཐམས་ཅད་ལས་ཐར་བར་བགྱི་བར་འཚལ་ན། རིག་སྔགས་འཆང་དེས་བདུག་པ་འདི་སྦྱར་བར་བགྱི་བར་འཚལ་ཏེ། ཀྵེ་མ་ཀ་དང་ཤིང་
མངར་དང༌། །ཙ་རོང་དང་ནི་གུ་གུལ་དང༌། །མུ་ར་ཡཀྵ་མུར་དང༌། །བྷུ་ཏ་ཀ་ཤི་མཉམ་བར་གཞལ། །ཕུབ་མ་དང་ནི་བ་ལ་ཀ །ཁྱིམ་བྱའི་སྒོ་ངའི་ཤུན་ལྤགས་དང༌། །སྤྲུལ་
ལྤགས་དང་ནི་ཡུངས་རྣམ་གཉིས། །བྷ་གའི་ས་བོན་བ་ལང་མཁྲིས། །ཉ་དང་ལེགས་པར་སྦྱར་བགྱིས་ཏེ། །ར་ཡི་གཅིན་གྱིས་བསྒོས་བ་ལ། །ལྕགས་ཀྱུའི་གསང་སྔགས་

93-1-232b

བཟླས་པ་ཡིས། །བདུག་པ་དམ་པའི་གཙོ་བོ་འདི། །ཐམས་ཅད་དུ་ནི་རིགས་པ་སྟེ། །སྟོང་ཕྲག་བརྒྱད་ཅུ་རྩ་བཞི་གདོན། །གང་དག་ས་སྟེང་གནས་པ་རྣམས། །བདུག་པའི་དྲི་
འདིས་འཇིག་འགྱུར་ཞིང༌། །མི་བཟད་གདོན་རྣམས་འབྲོས་པར་འགྱུར། །ཕྱོགས་བཅུ་དག་ན་གཡོ་འགྱུར་ཞིང༌། །སུམ་ཅུའི་ལྷ་དང་རི་རབ་གཡོ། །གནོད་སྦྱིན་སྲིན་པོའི་གནས་
དག་དང༌། །སྡང་བའི་སྲོག་ཆགས་ཆེན་པོ་འཚིག །གཞན་ཡང་སྣ་ཚོགས་དུག་བཅས་པའི། །སྲོག་ཆགས་ཐམས་ཅད་འཇིག་འགྱུར་བ། །དྲི་ཙམ་གྱིས་ནི་དོགས་པ་མེད། །
བདུག་པ་འདིས་ནི་བདུགས་བྱས་ན། །དེར་ནི་རིམ་ནད་མི་གནས་ཏེ། །ཉིན་གཅིག་པ་ཡི་རིམས་དང་ནི། །ཉིན་གཉིས་པ་དང་བཞི་པའི་རིམས། །གང་ཡང་མི་བཟད་ཁྱབ་འཇུག་
རིམས། །དེ་དག་ཐམས་ཅད་འཇིག་འགྱུར་ཞིང༌། །སྐད་ཅིག་གིས་ནི་གཏན་ནས་འཇོམས། །འཕགས་པ་དོན་ཡོད་ཞགས་པའི་ཆོ་ག་ཞིབ་མོའི་རྒྱལ་པོ། བམ་
པོ་ཉི་ཤུ་གསུམ་པ། དེ་ནས་མིག་བསྐུ་བའི་སྨན་བརྗོད་པར་བྱའོ། །གདོན་ཐམས་ཅད་འཇོམས་པ་གང་གིས་མིག་ལ་བསྐུས་པ་ཙམ་གྱིས་གདོན་མ་རུངས་པ་འབྲོས་པར་
འགྱུར་རོ། །རོ་སྟོད་ཀྱི་ནད་ཐམས་ཅད་འཇོམས་པར་འགྱུར་ཏེ། མིག་ལ་བསྐུས་པ་ཙམ་གྱིས་དེ་ཐམས་ཅད་མེད་པར་འགྱུར་ཏེ་དོགས་པ་མི་བྱའོ། །མིག་གི་ནད་ནི། ལིང་

93-1-233a

ཏོག་དང༌། སྐྱ་བོར་གྱུར་པ་དང༌། རབ་རིབ་དང༌། ཆུ་བུར་ཅན་དང༌། ཆུ་ཟག་པ་དང༌། ཚག་པོ་དང༌། ཧ་ས་ར་ཛ་དང༌། བྱིས་པའི་མཆི་མ་དང༌། མིག་ཏུ་
སྨེ་བ་བྱུང་བ་དང༌། ཁྲག་དང༌། རླུང་དང༌། བད་ཀན་དང༌། མཁྲིས་པ་དང༌། རྡུལ་འབྱུང་བ་དང༌། འབྲུམ་བུ་དང༌། གཡའ་བ་དང༌། མིག་བསྐམས་པ་དང༌། ལྡོངས་པ་
དང༌། ཀླད་པ་ན་བ་དང༌། ཀླད་པའི་གཞོགས་ཕྱེད་ན་བ་དང༌། ཁ་ནད་དང༌། ཁ་ན་བ་དང༌། དཔྲལ་བ་ན་བ་དེ་དག་ཐམས་ཅད་འཇོམས་པར་འགྱུར་རོ། །མིག་སྨན་གྱིས་
མིག་བསྐུས་པ་ཙམ་གྱིས་རིམས་ཐམས་ཅད་རབ་ཏུ་ཞི་བར་འགྱུར་བ་དང༌། ནད་ཐམས་ཅད་སེལ་བ་དང༌། མོད་ལ་ཉོན་མོངས་པ་ཐམས་ཅད་སྤོང་བ་དང༌། སྡིག་པ་
ཐམས་ཅད་རྣམ་པར་འཇིག་པར་འགྱུར་རོ། །དེ་ལྟར་ན་མིག་སྨན་མཆོག་ཏུ་གྲུབ་པ། བགེགས་ཐམས་ཅད་སེལ་བ་དང༌། མ་རུངས་པ་ཐམས་ཅད་རབ་ཏུ་ཞི་བར་བྱེད་
པ༑ སེམས་ཅན་ཐམས་ཅད་ལ་དབང་བྱེད་པ། ཐམས་ཅད་དུ་རྒྱལ་བར་བྱེད་པ། མིག་སྨན་རྟག་ཏུ་མཆོག་ཏུ་དཀོན་པ། གསད་པ་ལ་ཐུག་པ་ཐར་བར་བྱེད་པ།
བཙོན་ར་ནས་གང་ཐར་པར་བྱེད་པ། རྒྱལ་པོ་དག་གང་ལ་ཁྲོས་པ་ལས་དགོད་ཅིང་སྨྲ་བར་འགྱུར་ཏེ། ནམ་འཚོའི་བར་དུ་རྟག་ཏུ་དུ་བཞིན་ཡོངས་སུ་སྐྱོང་ཞིང་གནས་

93-1-233b

བ༑ དུག་ཐམས་ཅད་མོད་ལ་མེད་པར་བྱེད་པ་ནི། མིག་སྨན་མཆོག་ཡིན་ནོ། །བསམ་པ་ངན་ཅིང་སྡང་བའི་སེམས་ཅན་དང༌། དགྲ་དང༌། ཕྱིར་རྒོལ་བ་དང༌། དགྲ་དང་འགྱེད་
བ་དག་མིག་སྨན་གྱིས་བསྐུས་པས། མཐོང་ན་དབང་དུ་འགྱུར་ཏེ་གནས་སོ། །མ་ཧེ་གཏུམ་པོ་དང༌། གླང་པོ་ཆེ་དང༌། རླུང་དང༌། སེར་བ་དང༌། སྟེང་ཁ་མཐོན་པོ་ནས་གཡང་དུ་
ལྟུང་བ་དང༌། མེའི་ཕུང་པོ་དང༌། ཁྱིམ་རྡིབ་པ་དང༌། གཡང་སར་ལྟུང་བ་རྣམས་མིག་སྨན་གྱིས་མིག་བསྐུས་པས་མཐོང་ན་ཞི་བར་འགྱུར་ཞིང༌། གཞན་ཡང་བྱ་བ་
རྣམ་པ་སྣ་ཚོགས་བྱེད་དེ། འདི་ལ་དོགས་པར་མི་བྱའོ། །ཡུང་བ་དང༌། སྐྱེར་པ་དང༌། ན་ལེ་ཤམ་དང༌། པི་པི་ལིང་དང༌། ཤི་རི་ག་བེ་ར་དང༌། འབྲས་བུ་གསུམ་དང༌།
ཨུཏྤལ་སྔོན་པོ་དང༌། ལྡོང་རོས་དང༌། གུར་གུམ་ལ་སོགས་པའི་མིག་སྨན་དང༌། རྒྱམ་ཚྭ་དང༌། སྤང་སྔོས་དང༌། རྒྱ་མཚོའི་དབུ་བ་དང༌། དུང་ཕྱེ་དང་འདི་རྣམས་ལྷན་ཅིག་
ཏུ་ཕྱེ་མ་ཞིབ་མོར་བྱས་པ་ལ་གསང་སྔགས་ལན་བདུན་བཟླས་ཏེ་ག་པུར་དང༌། གླ་རྩིར་བསྣན་པའི་མིག་བསྐུ་བའི་སྨན་ལྕགས་ཀླུའི་རིག་སྔགས་ཀྱི་རྒྱལ་པོའི་གསང་
སྔགས་སྟོང་རྩ་བརྒྱད་བཟླས་བརྗོད་བྱས་ཏེ་མིག་བསྐུས་ན། དྲི་མ་ཐམས་ཅད་སེལ་ཅིང་སྡིག་པ་དང༌། གཞན་སྡུག་བསྔལ་ཐམས་ཅད་ལས་གྲོལ་བར་འགྱུར་རོ། །མུན་

93-1-234a

པ་ཐམས་ཅད་ཀྱི་ནང་དུ་ཉི་མ་བཞིན་དུ་སྐྱེ་བ་ཐམས་ཅད་ཀྱི་ནང་དུ་མཛེས་པར་འགྱུར་རོ། །དེ་ནས་རིལ་བུ་བཤད་པར་བྱ་སྟེ། སྡིག་པ་ཐམས་
ཅད་རྣམ་པར་འཇིག་པ། ནད་ཐམས་ཅད་སེལ་བར་འགྲུབ་པ། བགེགས་ཐམས་ཅད་མེད་པར་བྱེད་པ། གདོན་ཐམས་ཅད་རྣམ་པར་འཇོམས་པ། སྒྲིབ་པ་ཐམས་
ཅད་རྣམ་པར་སྦྱོང་བ། མོད་ལ་དུག་ཐམས་ཅད་མེད་པར་བྱེད་པ། ཉོན་མོངས་པའི་དྲི་མ་ཐམས་ཅད་སེལ་བ། བཅིངས་པ་ཐམས་ཅད་གཅོད་པར་བྱེད་པ། གཡུལ་ཐམས་
ཅད་ལས་རྒྱལ་བ་སྦྱིན་ཞིང་དགེ་བ། དགྲ་ཐམས་ཅད་རབ་ཏུ་འཇོམས་པ། རབ་ཏུ་ཀུན་ཐམས་ཅད་རབ་ཏུ་འཇོམས་པ། རྒྱལ་པོའི་སྒོར་མཛེས་པར་འགྱུར་བ། ནོར་དང་
འབྲུ་འཕེལ་བར་འགྱུར་བ། རྒྱལ་པོ་དང༌། རྐུན་པོ་དང༌། ཆུ་དང༌། མེ་དང༌། དུག་དང༌། གླང་པོ་ཆེ་མེད་པར་བྱེད་པ། སྦྲུལ་མ་རུངས་པ་དང༌། བྱི་བའི་དུག་གིས་འཇིགས་
པ་དང༌། ཁྱིམ་འཇིགས་པ་དང༌། རི་སྙིལ་བ་དང༌། སེངྒེ་དང༌། སྟག་དང༌། དོམ་ལ་སོགས་པ་རབ་ཏུ་རྒྱུ་བ་དང༌། གནོད་པ་དང༌། བཅིངས་པའི་ཚེ་འགྲོ་བར་
དཀའ་བ་འབྱུང་བ་དང༌། ནད་དང་རིམས་འཇོམས་པ་དང༌། དུས་མ་ཡིན་པར་འཆི་བ་མེད་པར་བྱེད་པ། ཚེ་དང་ནད་མེད་པར་བྱེད་པ་འཕེལ་བ། སྐྱེས་པ་དང༌།

93-1-234b

བུད་མེད་དང༌། གཞོན་ནུ་མ་རྣམས་མཆོག་ཏུ་བདེ་བར་འགྱུར་བ་སྟེ། གང་གིས་རིལ་བུ་བཅངས་ན། ཐམས་ཅད་དུ་རྒྱལ་བ་འཐོབ་ཅིང་གདོན་འབྱུང་བར་མི་འགྱུར། རྣམ་
པར་ལོག་འདྲེན་གྱིས་མ་ཡིན་ནོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། བརྗེད་བྱེད་མ་རུངས་བ་རྣམས་རིལ་བུ་མཐོང་བ་ཙམ་གྱིས་ཕྱོགས་བཅུར་
བྲོས་པར་འགྱུར་རོ། །འདིར་བྱིས་པ་གསོད་པར་མི་བྱེད་དོ། །སྨན་འདི་ལ་རེགས་ཙམ་གྱིས་ཁྱིམ་དེར་དུས་མ་ཡིན་པར་འཆི་བ་དང༌། ན་བ་ཐམས་ཅད་དང༌། ནད་ལས་ཡོངས་
སུ་གྲོལ་བར་འགྱུར་རོ། །འབྲས་དང༌། ཕོལ་མིག་དང༌། ལྷོག་པ་དང༌། འབྲུམ་ཕྲན་མཆེད་པ་དང༌། ཤུ་བ་དང༌། གཡན་པ་དང༌། མཛེ་དང༌། འབྲུམ་བུ་མཆེད་པ་དང༌།
ཤ་བཀྲ་ལ་བསྐུས་པ་ཙམ་གྱིས་བྱང་བར་འགྱུར་རོ། །ལུས་ཐམས་ཅད་དུ་ཞུགས་པའི་ནད་ལ་ཆུ་དྲོན་པོ་དང༌། འཐུངས་པ་ཙམ་ལ་སོགས་པ་ས་ཡོངས་སུ་བྱང་བར་འགྱུར་
རོ༑ ༑འཇིགས་སྐྲག་པ་ཐམས་ཅད་ལས་རྟག་ཏུ་རྒྱལ་བར་འགྱུར་རོ། །འཇིགས་པ་ཆེན་པོ་ལས་ཐམས་ཅད་རྗེས་སུ་འབྲང་བར་འགྱུར་རོ། །གནས་ཐམས་ཅད་དུ་སོང་བ་ལ་
སྦྱར་བ་བྱས་ན། ཐམས་ཅད་འཁོར་བར་འགྱུར་རོ། །དེ་ནས་རྫས་སུ་བྱ་བ་ནི། པུ་ཤེལ་ཙི་དང༌། ཙནྡན་དང༌། རྒྱ་སྤོས་དང༌། རུ་རྟ་དང༌། རྡོ་དྲེག་དང༌། པ་ཏྲ་དང༌། ཚ་མ་ཀ་དང༌།

93-1-235a

ཤི་མི་དང༌། པདྨ་པ་ཏྲ་དང༌། ཨུཏྤ་ལ་དང༌། ན་ལ་དང༌། འབྲས་བུ་གསུམ་དང༌། ཚ་བ་གསུམ་དང༌། སུག་སྨེལ་དང༌། བཙོད་དང༌། སུ་ག་རི་དང་
ར་ཛ་ཎྱ་རྣམ་གཉིས་དང༌། སྤྲི་ཀ་དང༌། སྲ་རྩི་པོག་དང༌། གུར་གུམ་ལ་སོགས་པ་དང་རབ་ཏུ་ལྡན་པ་དང༌། དེ་དག་ཀུན་བསྲེས་ཏེ་ཞིབ་མོར་བཏགས་ལ་ཁ་ར་དང་།ཆུ་དང་
སྦྱར་བས་རིལ་བུ་བྱས་ལ་གསང་སྔགས་བརྒྱད་བརྒྱ་བཟླས་བརྗོད་བྱས་ཏེ་གྲིབ་མ་ལ་བསྐམས་པ་དེ་ནི། སྨན་གྲུབ་པ་ཡིན་ཏེ། ཐམས་ཅད་རྒྱལ་བར་བྱེད་ཅིང་དག་བ་
ཡིན་ནོ། །རྔ་དང༌། རྔ་བོ་ཆེ་དང༌། དུང་ལ་རི་ལུ་མཆོག་བསྐུས་ཏེ། གནས་མཐོན་པོར་སོང་སྟེ་དུང་གི་སྒྲ་དང༌། རྔ་བོ་ཆེ་དང༌། རྫ་རྔ་ཇི་སྲིད་དུ་ཐོས་པ་དེ་སྲིད་ཙམ་དུ་འཇིགས་
པ་མེད་པར་འགྱུར་རོ། །དུག་དང་བཅས་པ་ནི། ཐམས་ཅད་དུག་མེད་པར་འགྱུར་ཏེ། དོགས་པ་མི་བྱའོ། །ནད་ཐམས་ཅད་དང༌། མི་ངས་ཐམས་ཅད་དང༌། ཡམས་ཀྱི་ནད་
དང༌། ལོ་ཉེས་ཐམས་ཅད་རབ་ཏུ་ཞི་བར་འགྱུར་རོ། །བདེ་ཞིང་ལོ་ལེགས་པ་ཉིད་དུ་འགྱུར་རོ། །གང་དག་མཚམས་མེད་པ་བྱེད་པའི་སེམས་ཅན་སྡིག་པ་ཅན་དམྱལ་བ་
ལ་གཞོལ་བ་དག་གིས་སྒྲ་ཐོས་པ་ཙམ་གྱིས་སྡིག་པ་ཐམས་ཅད་བྱང་སྟེ། བདེ་བར་འཆི་བའི་དུས་བྱས་ནས་བདེ་བ་ཅན་དུ་སྐྱེ་བར་འགྱུར་རོ། །གོས་ལ་བདུགས་ན།

93-1-235b

བདག་ཉིད་མཆོད་པ་ཆེན་པོ་འཐོབ་ཅིང་ཐམས་ཅད་ལ་དབང་བྱེད་པར་གནས་པ་དང༌། དོན་གྲུབ་པ་བླ་ན་མེད་པ་ཡིན་ནོ། །ནོར་དང་འབྲུ་རབ་ཏུ་འཕེལ་ཞིང་དགོས་པ་སྒྲུབ་པོ་
བླ་ན་མེད་པ་ཡིན་ནོ། །ཐམས་ཅད་མཆོད་པ་དང༌། རྟག་ཏུ་ཚིག་གཟུང་བར་འོས་པར་འགྱུར་རོ། །རྒྱལ་པོ་གང་ལ་ཁྲོས་པ་ལས་རྒོད་ཅིང་སྨྲ་བར་འགྱུར་རོ། །བུད་མེད་རྣམས་
ཀྱི་གནང་ཆེན་དུ་འགྱུར་ཞིང་།རྟག་ཏུ་ནད་མེད་པར་འགྱུར་རོ། །རྟག་ཏུ་བརྩོན་འགྲུས་དང་ལྡན་པ་དང༌། སྟོབས་དང་ལྡན་པ་དང༌། རྟག་ཏུ་དཔལ་དང་ལྡན་པ་དང༌། གཟི་
བརྗིད་དང་ལྡན་པ་དང༌། རྟག་ཏུ་གླང་པོ་ཆེ་བཅུའི་སྟོབས་དང་ལྡན་པ་དང༌། ཤི་ནས་མཐོ་རིས་སུ་སྐྱེ་བར་འགྱུར་རོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་གིས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ལ་མཆིས་པ་ནི། དོན་ཡོད་པའི་ཞགས་པའི་
ལྕགས་ཀྱུ་ཞེས་བྱ་བ་དོན་ཡོད་པའི་ལྕགས་ཀྱུའི་གཟུངས་ཆེན་པོའི་ཆོ་ག་ཞིབ་མོའི་དཀྱིལ་འཁོར་དང༌། དོན་ཡོད་པའི་ཞགས་པའི་སྙིང་པོ་དང༌། དཀྱིལ་འཁོར་ཆེན་པོ་
ལྟ་བ་དང༌། སྒྲུབ་པ་དང༌། བཀླགས་པས་འགྲུབ་པ། དོན་ཡོད་བ་ཆེན་པོ་རྣམ་པར་འཕྲུལ་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་ཀྱི་དམ་ཚིག་གྲུབ་

93-1-236a

པ་ལགས་སོ། །གང་གིས་པདྨ་རྒྱས་པའི་དཀྱིལ་འཁོར་ཆེན་པོ་མཐའ་དག་དང༌། ཕྱག་རྒྱ་དང༌། རིམ་པར་ཕྱེ་བ་དང༌། གསང་སྔགས་དང༌། ཆོ་
ག་དང༌། བདེ་བར་སྒྲུབ་པ་མཐའ་དག་ནི། རིགས་ཀྱི་སྤྱི་ཐམས་ཅད་ཀྱི་དམ་ཚིག་ཆེན་པོའི་རྗེས་སུ་འཇུག་པ་འགྲུབ་པར་འགྱུར་བ་ལགས་སོ། །འདི་ལྟ་སྟེ། དེ་བཞིན་
གཤེགས་པའི་རིགས་དང༌། པདྨའི་རིགས་དང༌། རྡོ་རྗེའི་རིགས་དང༌། ནོར་བུའི་རིགས་ཀྱི་དཀྱིལ་འཁོར་ཆེན་པོ་འོད་དཔག་ཏུ་མེད་པའི་སྙིང་པོ་མཆོག་དང་པོ་རྡོ་རྗེ་
རིན་པོ་ཆེ་རྩེ་མོའི་མཆོག་དང་པོའི་དཀྱིལ་འཁོར་གྱི་དམ་ཚིག་ལ་ཐམས་ཅད་དུ་རྗེས་སུ་ཞུགས་ཤིང་དམ་ཚིག་ཤེས་པར་འགྱུར་བ་དང༌། ཐམས་ཅད་དུ་བྱིན་གྱིས་བརླབས་
པར་འགྱུར་བ་དེ་རིག་སྔགས་འཆང་བ་དེ་ཐམས་ཅད་མཆོག་ཏུ་གྲུབ་པར་བགྱི་བའི་ཕྱིར་དང༌། སེམས་ཅན་ཐམས་ཅད་ལ་རྗེས་སུ་བརྩེ་བའི་སླད་དུ་བདག་གིས་བཅོམ་
ལྡན་འདས་ཀྱི་སྤྱན་སྔར་འཁོར་མང་པོའི་དབུས་སུ་བསྒྲག་པར་བགྱིའོ། །རིགས་བཞིའི་འཇིག་རྟེན་གྱི་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་རྣམས་ཀྱི་སྡིག་
པ་དང༌། སྒྲིབ་པ་ཐམས་ཅད་རྣམ་པར་གཞིག་པའི་ཕྱིར་བཤད་པར་བགྱིའོ། །གྲུབ་པ་ཡང་དག་པར་རྗེས་སུ་སྩལ་བར་བགྱིའོ། །དེ་ནས་བཅོམ་ལྡན་འདས་དེ་བཞིན་

93-1-236b

གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སེམས་ཅན་དག་པ་ཆེན་པོ།
ཁྱོད་ཀྱིས་དགེ་བའི་རྩ་བ་རྣམས་དག་ཅིང་ཤིན་ཏུ་ཡོངས་སུ་དག་པ་ཡིན་ཏེ། ལེགས་སོ་ལེགས་སོ། །རིག་སྔགས་འཆང་བ་ཐམས་ཅད་དང༌། སེམས་ཅན་ཐམས་ཅད་དང༌།
དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་རྣམས་ལ་བསྟན་པར་བྱ་བ་ཤོད་ཅིག །དེ་
བཞིན་གཤེགས་པ་ཐམས་ཅད་ཀྱིས་སྤྱན་རས་གཟིགས་དབང་ཕྱུག་ལ་རིགས་ཐམས་ཅད་ཀྱི་སྤྱིའི་གྲུབ་པ་དམ་ཚིག་གི་རྗེས་སུ་འཇུག་པར་བྱིན་གྱིས་བརླབས་སོ། །ངས་ཀྱང་དེ་
བཞིན་དུ་དེ་དག་བྱིན་གྱིས་བརླབས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་བཅོམ་ལྡན་འདས་ཀྱི་སྤྱན་སྔར་དོན་
ཡོད་པའི་རྒྱས་པའི་པདྨའི་སྙིང་པོའི་དཀྱིལ་འཁོར་ཆེན་པོ་བཤད་པ། དོན་ཡོད་པའི་ལྕགས་ཀྱུའི་ཡང་དག་པ་མཆོག་གྲུབ་པ། སྒྲུབ་པ་དམ་པ་ནི། ས་དང་བའི་ལྕི་བས་དཀྱིལ་
འཁོར་གྲུ་བཞི་བྱ་བ་ནི། ཤིན་ཏུ་མཛེས་པ་ཤིན་ཏུ་འཇམ་པར་བྱའོ། །ཚོན་སྣ་ལྔས་རྣམ་པར་དབྱེ་བ་ནི། གྲ་དང་བཅས་པར་རྣམ་པར་དབྱེ་བར་བྱའོ། །ཚོན་སྣ་ཚོགས་ཀྱིས་བྲི་བ་

93-1-237a

དང༌། དཀྱིལ་འཁོར་གྲུ་བཞིར་ཐིག་གདབ་པ་ནི། མཉམ་པར་ཐིག་གིས་དབྱེ་བར་བྱ་སྟེ། སྒོ་བཞིར་ཆ་དབྱེ་བར་བྱའོ། །ཆུ་ཞེང་དུ་ཁྲུ་བཞི་ཚད་ཙམ་
དུ་དབྱེ་བར་བྱའོ། །དབུས་ཀྱི་དཀྱིལ་འཁོར་གྱི་སྙིང་པོ་ནི། ཚད་ཁྲུ་དོ་བར་བྱས་ལ། ཚོན་སྣ་ལྔའི་སྒལ་བུ་དང༌། ཚོན་ས་ལས་དབྱེ་བར་བྱའོ། །དབུས་ཀྱི་དཀྱིལ་འཁོར་གྱི་སྙིང་
པོ་ལ་པདྨ་དཀར་པོ་ཁ་བྱེ་བ་ཟླུམ་པོར་བྱའོ། །པདྨ་བྱེ་བའི་དབུས་སུ་ཞགས་པ་དང༌། ལྕགས་ཀྱུ་དང༌། པདྨ་གནས་པར་བྱ་བ་ནི། ཀླུ་མགོ་གདེངས་ཀ་འདྲ་བ་ལྕགས་ཀྱུ་དང་
བཅས་པ་དང༌། ལག་པ་དང་བཅས་པས་པདྨའི་ལྕགས་ཀྱུ་འཛིན་པ་དང༌། འབར་བའི་ནང་ན་འདུག་པར་བྱའོ། །ཚོན་སྣ་ཚོགས་ཀྱིས་བྲིའོ། །པདྨ་ཁ་ཕྱེ་བའི་ཕྱི་རོལ་གྱི་སྒལ་
བུ་ནི༑ ལྕགས་ཀྱུ་དང་བཅས་པའི་སྒལ་བུར་བྱའོ། །ནང་དང་ཕྱིའི་བར་དུ་ནི། རིན་པོ་ཆེ་སྣ་ཚོགས་ཀྱིས་བརྒྱན་པར་བྱའོ། །ལྕགས་ཀྱུའི་ཕྱི་རོལ་གྱི་སྒལ་བུ་ནི། ཟླ་བ་ཡིད་དུ་འོང་
བ་དྲི་མ་མེད་པའི་མེ་ཏོག་གིས་བྱའོ། །ཟླ་བ་ཡིད་དུ་འོང་བ་དྲི་མ་མེད་པའི་ཕྱི་རོལ་གྱི་སྒལ་བུ་ནི། མདུང་རྩེ་གསུམ་པ་བྲི་བར་བྱའོ། །མདུང་རྩེ་གསུམ་པའི་ཕྲེང་བའི་ཕྱི་རོལ་
གྱི་སྒལ་བུ་ནི། ཕྱག་རྒྱ་ཕྱག་ན་ཐོགས་པ་བྲི་བར་བྱ་སྟེ། མཚོན་ཆ་སྣ་ཚོགས་དང༌། མེ་ཏོག་སྣ་ཚོགས་དང༌། ཀུན་ལ་འབར་བའི་ཕྲེང་བ་དང༌། འོད་ཟེར་ཁ་དོག་སྣ་ཚོགས་

93-1-237b

བྲི་བར་བྱའོ། །ཕྱག་གི་ཕྱག་རྒྱའི་ཕྱི་རོལ་གྱི་སྒལ་བུ་ནི། སྟེགས་བུ་དང་འདྲ་བར་བྱའོ། །སྟེགས་བུའི་ཕྱི་རོལ་གྱི་སྒལ་བུ་ནི། འཁོར་བར་ལྕགས་ཀྱུ་བྲི་བར་བྱའོ། །སྙིང་པོའི་དཀྱིལ་
འཁོར་གྱི་གྲྭར་ནི། རྒྱལ་པོ་ཆེན་པོ་བཞི་གོ་བགོས་པ་ལྕགས་ཀྱུ་དང༌། མདུང་རྩེ་གཅིག་པ་ཐོགས་པ་འབར་བའི་ནང་ན་འདུག་པ་རྒྱན་ཐམས་ཅད་ཀྱིས་བརྒྱན་པ་སྐྱིལ་མོ་ཀྲུང་
ཕྱེད་དུ་བཅས་ཏེ་པདྨོའི་གདན་ལ་འདུག་པར་བྱའོ། །དཀྱིལ་འཁོར་གྱི་ཕྱི་རོལ་ཐོག་ཐག་ཏུ་འཇིགས་པ་མེད་པས་ཕྱག་མཚན་རྣམས་ཐམས་ཅད་པདྨ་ལ་འདུག་པར་བྲི་བར་བྱའོ། །སྒོ་
བཞིའི་གནས་སུ་པདྨའི་དཀྱིལ་འཁོར་གྱི་ལྷ་རྣམས་བྲི་བ་ནི། ཤར་གྱི་སྒོར་ལག་ན་རྡོ་རྗེ། ལྷོར་རལ་པ་གཅིག་མ། ནུབ་ཏུ་རྡོ་རྗེ་ལྕགས་སྒྲོག་མ། བྱང་དུ་ཕོ་ཉ་མོ་དང༌། རིག་སྔགས་ཀྱི་ལྷ་
མོ་རྣམས་བྲི་བར་བྱའོ། །དཀྱིལ་འཁོར་གྱི་ཕྱི་རོལ་གྱི་སྒལ་བུ་ནི། མེ་ཏོག་གི་སྟེགས་བུ་འདྲ་བས་བྱའོ། །ཕྱི་རོལ་གྱི་དཀྱིལ་འཁོར་ནི། ཀུན་ཏུ་བའི་ལྕི་བས་བྱའོ། །ཕྱི་རོལ་གྱི་དཀྱིལ་
འཁོར་དེ་ལ་ནས་ཕྱེས་པདྨ་བྲི་བར་བྱའོ། །དཀྱིལ་འཁོར་ཀུན་ཏུ་བུམ་པ་གང་བ་དང༌། དར་བཏགས་པའི་མདའ་དང༌། དྲིའི་སྣོད་བཀང་བས་བརྒྱན་ཅིང་བྱུག་པའི་ཆུ་དགང་བ་དང༌།
བདུག་སྤོས་སྣོད་ཀྱིས་བརྒྱན་པ་དང༌། མེ་ཏོག་སྣ་ཚོགས་ཀྱིས་བརྒྱན་པ་དང༌། དྲི་ཆབ་དང༌། མཆོད་ཡོན་གྱི་ཆབ་དང༌། འབྲས་བུ་དང༌། ཡོན་ཆབ་དང༌། དངུལ་གྱི་མེ་ཏོག་དང༌། གསེར་གྱི་

93-1-238a

མེ་ཏོག་དང༌། ཟངས་ཀྱི་མེ་ཏོག་གིས་འཇིགས་པ་མེད་བར་བརྒྱན་པར་བྱའོ། །མུ་ཏིག་དང༌། བྱི་རུ་དང༌། རིན་པོ་ཆེ་བཻ་ཌཱུཪྱ་སྔོན་པོ་དང༌། མརྒད་དང༌། པདྨ་རཱ་ག་
རྣམས་ཀྱིས་དེ་བཞིན་དུ་བརྒྱན་ཏོ། །དཀྱིལ་འཁོར་ཀུན་ཏུ་དུང་དང༌། བིལ་བ་དང༌། རྩྭ་དརྦྷ་དང༌། གསེར་དང༌། དངུལ་གྱིས་བརྒྱན་པར་བྱའོ། །དཀྱིལ་འཁོར་གྱི་དོན་དུ་མཆོད་
པའི་ཕྱིར་དཀྱིལ་འཁོར་གྱི་ལྷ་བཀྲ་ཤིས་པ་རྣམས་དང༌། སྒོ་བཞིའི་གནས་སུ་དྲི་ཆབ་ཀྱི་བུམ་པ་དར་གྱིས་བརྒྱན་ཏེ་གཞག་པར་བྱའོ། །དཀྱིལ་འཁོར་གྱི་ཕྱི་རོལ་ཐོག་ཐག་
ཏུ་རོ་སྣ་ཚོགས་ཀྱི་གཏོར་མ་བཞག་པ་དང༌། བུམ་པ་དང༌། བྱ་མ་བུམ་དང༌། བུམ་པ་དང༌། རྟེ་གུ་དང༌། ཁམ་ཕོར་དང༌། བུམ་པ་གང་བ་རྣམས་བྱས་ཏེ་གཞག་གོ །པོག་
ཕོར་དང༌། གཏོར་མ་བཟང་པོ་སྣ་ཚོགས་དང༌། མེ་ཏོག་སྣ་ཚོགས་དགྲམ་པར་བྱ། ཕྲེང་བ་བཟང་པོས་བརྒྱན་པར་བྱ། ཚོན་སྣ་ལྔ་པའི་བ་དན་གདགས། ཚོན་སྔ་ལྔ་པའི་སྲད་
བུ་སེང་ལྡེང་གི་ཕུར་པ་ལ་བཏགས་པ་གཟུགས་པར་བྱའོ། །ཀུན་ཏུ་མར་མེ་ཕྲེང་བ་དང༌། མར་མེའི་སྡོང་བུ་བཞི་ཡང་དེ་བཞིན་ནོ། །མཁས་པས་དཀྱིལ་འཁོར་གྱི་ནང་དུ་བདུག་པ་དབུལ་བ་ནི། ཨ་
ག་རུ་དང༌། ཙནྡན་དང༌། དུ་རུ་སྐ་དང༌། སྤྲ་ཀ་རྣམས་ཀྱིས་བདུགས་པ་ག་བུར་དང༌། གླ་རྩིས་བསྒོས་པ་བྱའོ། །དཀྱིལ་འཁོར་གྱི་ཕྱི་རོལ་གྱི་བདུག་པ་ནི། གུ་གུལ་དང༌།

93-1-238b

སལ་ཀི་དང༌། ཀུན་ཏུ་རུའི་བདུག་པ་དབུལ་བར་བྱའོ། །དེ་ནས་རིག་སྔགས་འཆང་བས་གོས་གསར་པ་བགོས་ཏེ་གཙང་མར་བྱས་ནས་མཎྜལ་གྱི་ལས་སུ་བྱ་བའི་ཆོ་ག་དང༌།
ལྕགས་ཀྱུའི་རིག་སྔགས་བཟླས་བརྗོད་བྱ་བ་དང༌། སློབ་མ་གཞུག་ཅིང་དཀྱིལ་འཁོར་གྱི་དམ་ཚིག་དང༌། ཕྱག་རྒྱ་དང༌། བའི་རྣམ་ལྔ་ལ་རེག་པར་བྱ་སྟེ། མཁས་པས་ཕྱག་
རྒྱ་དང༌། གསང་སྔགས་བརྗོད་ཅིང་དོན་ཡོད་པའི་ལྕགས་ཀྱུའི་རིག་སྔགས་ཆེན་མོ་ནི། ཐམས་ཅད་ལ་སྦྱར་བར་བྱའོ། །མཚམས་བཅིང་བ་དང༌། ཕྱོགས་བཅིང་བ་དང༌། སྤྱི་
གཙུག་བཅིང་བ་དང༌། འཇུག་པ་དང༌། དམ་ཚིག་དང༌། ཁྲུས་བྱ་བ་དང༌། གོས་བགོ་བ་དང༌། ཕྱག་འཚལ་བ་དང༌། བསྐོར་བ་དང༌། དེ་དག་ཐམས་ཅད་ལ་སྦྱར་བར་བྱའོ། །སྦྱིན་
སྲེག་དང༌། བཟླས་བརྗོད་ཀྱི་ཆོ་ག་ཞི་བ་དང༌། རྒྱས་པ་དང༌། མངོན་སྤྱོད་དང༌། དགུག་པ་དང༌། སྤྱན་དྲང་བ་དང༌། གཤེགས་སུ་གསོལ་བ་དང༌། དེ་བཞིན་དུ་ཡང་དག་པར་
སྤྲུལ་པ་དང༌། ལས་ཐམས་ཅད་ལ་རིག་སྔགས་འཆང་བས་ཐམས་ཅད་དུ་སྦྱར་ན་མྱུར་ཞིང་རྫོགས་པར་འཆང་ཞིང༌། དེས་ན་གྲུབ་པ་བླ་ན་མེད་པར་འགྱུར་རོ། །བགྲང་ཕྲེང་
དང༌། མཁྲིག་མའི་གདུ་བུ་དང༌། སྲད་བུ་སེ་རལ་ཁ་གཙང་མ་དང༌། རྩ་དརྦྷ་དང༌། ཡུངས་ཀར་དང༌། ཆུ་དང་བསྲེ་བ་དང༌། རྩ་དརྦྷའི་སྟན་ལ་མཆོད་ཕྱིར་ཐོགས་ཏེ་སྐྱིལ་མོ་

93-1-239a

ཀྲུང་བཅས་ནས་ལས་བྱ་ཞིང་པདྨ་དང༌། མཆོད་ཡོན་གྱི་དཀྱིལ་འཁོར་ལ་དབུལ་བ་དང༌། དེ་དག་རྟག་ཏུ་རྒྱུན་མི་འཆད་པར་དུས་ཐམས་
ཅད་དུ་ངེས་པར་བྱའོ། །དོན་ཡོད་པའི་ལྕགས་ཀྱུའི་རིག་སྔགས་དྲན་པར་བྱ་སྟེ། གྲུབ་པ་མཆོག་དང༌། ལས་ཐམས་ཅད་སྒྲུབ་པ་དང༌། གང་དང་གང་དགོས་པ་ལ་དྲན་
པར་བྱའོ། །གསང་སྔགས་དེ་ཉིད་ཀྱིས་སླར་གཤེགས་སུ་གསོལ་ལོ། །གསང་སྔགས་གཞན་དང་བསྲེ་བར་མི་བྱ་སྟེ། ཕྱག་རྒྱ་དང༌། གསང་སྔགས་འདི་ནི། དཔའ་
བོ་གཅིག་ཏུ་བཀླགས་པས་གྲུབ་པའི་མཆོག །སངས་རྒྱས་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་བརླབས་པ། འཕགས་པ་སྤྱན་རས་
གཟིགས་དབང་ཕྱུག་གིས་ཀྱང་བྱིན་གྱིས་བརླབས་པ་སྟེ། ཡང་དག་པར་འགྲུབ་ཅིང་མཆོག་སྦྱིན་པར་བྱེད་པ་ཡིན་ནོ། །དོན་ཡོད་པའི་ལྕགས་ཀྱུའི་དཀྱིལ་འཁོར་དམ་
པའི་དཀྱིལ་འཁོར་འདི་མཐོང་བ་ནི། སྡིག་པ་ཐམས་ཅད་རྣམ་པར་དག་ཅིང་སྒྲིབ་པ་དང་སྡིག་པ་ཐམས་ཅད་དང༌། སྔོན་གྱི་སྒྲིབ་པ་མི་བཟད་པ་རྣམས་སྔར་བསགས་
པ་རྣམས་རྣམ་པར་ཞིག་པར་འགྱུར་རོ། །འཇིག་རྟེན་པའི་གྲུབ་པ་བདེ་བ་དང༌། འཇིག་རྟེན་ཕ་རོལ་ཏུ་འབྲས་བུ་ཆེན་པོ་བདེ་བ་དང༌། ཤི་བའི་དུས་བྱས་ནས་བདེ་བ་ཅན་

93-1-239b

དུ་ཡོང་སྟེ་པདྨའི་ནང་ནས་རྒྱལ་བའི་སྤྱན་སྔར་བརྫུས་ཏེ་སྐྱེ་བ་དང༌། ཁ་ཏོན་བྱེད་ན་ཚེ་རབས་དྲན་པར་འགྱུར་བ་དང༌། གང་ཞིག་འཆད་པ་ནི། དེ་བཞིན་གཤེགས་པའི་སངས་
རྒྱས་ཀྱི་ཞིང་སྟོང་ཕྲག་བྱེ་བ་ཁྲག་ཁྲིག་སྙེད་ཐམས་ཅད་ཀྱི་སྒོ་ཕྱེ་སྟེ་འདུག་ཅིང་གང་དུ་འདོད་པ་དེར་འཇུག་པར་འགྱུར་རོ། །རྒྱལ་བ་ཐམས་ཅད་ཀྱིས་རྣམ་པར་གཟིགས་ཤིང་
སྤྱི་བོར་ཕྱག་བཞག་སྟེ་དབུགས་འབྱིན་པར་མཛད་ཅིང་དུས་ཀུན་ཏུ་བླ་ན་མེད་པའི་བྱང་ཆུབ་ཏུ་ལུང་སྟོན་པར་འགྱུར་རོ། །འདི་ནི། སྐྱེ་བའི་ཐ་མ་ཡིན་ཏེ། ཆོས་ཀྱི་འཁོར་ལོ་བསྐོར་
བའི་བར་དང༌། བྱང་ཆུབ་ཀྱི་སྙིང་པོ་ལ་འདུག་གི་བར་དུ་ཡིན་གྱི། གཞན་དུ་སྐྱེ་བར་མི་འགྱུར་རོ། །འཇིག་རྟེན་འདི་ན་དགའ་བར་འགྱུར་ཞིང་བླ་མ་དང༌། ཆོས་ཅན་དང༌། ནོར་གྱི་
མཆོད་པ་དང༌། སེམས་ཅན་ཀུན་གྱིས་མཆོད་པར་འོས་པ་ནི། སྟོན་པ་དེ་བཞིན་གཤེགས་པ་བཞིན་དུ་འགྱུར་རོ། །ནོར་དང་འབྲུ་འཕེལ་བ་དང༌། གོས་དང་རྒྱན་གྱིས་
བརྒྱན་པ་དང༌། རྒྱལ་པོ་དང༌། བཙུན་མོར་བཅས་པ་ཐམས་ཅད་བྱ་བ་ཅི་ཡོད་ཅེས་བྲན་བཞིན་དུ་གནས་པར་འགྱུར་རོ། །ལྕགས་ཀྱུའི་དཀྱིལ་འཁོར་དུ་ཞུགས་པ་ནི། ཕྱིར་མི་
ལྡོག་པ་ཐོབ་པར་འགྱུར་རོ། །འདི་ངན་འགྲོར་ཡང་འགྲོ་བར་མི་འགྱུར་ཞིང་རྟག་ཏུ་བདེ་ཞིང་དགའ་བ་དང༌། སེམས་ཅན་ཐམས་ཅད་དགའ་བ་དང༌། བྱམས་པར་འགྱུར་

93-1-240a

རོ༑ ༑ལྷ་ཐམས་ཅད་ཀྱིས་ལུས་ཅན་ཤིན་ཏུ་སྲུང་བར་འགྱུར་རོ། །ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་རྣམས་ཀྱིས་མཆོད་པ་
འགྱུར་རོ། །བསོད་ནམས་ཀྱི་ཕུང་པོ་འཕེལ་བར་འགྱུར་ཞིང་ཉི་མ་བཞིན་དུ་གཟི་བརྗིད་འབར་བར་འགྱུར་རོ། །སྡུག་ཅིང་བཟང་བ་མཆོག་ཏུ་བལྟ་བར་འོས་པར་འགྱུར་རོ།
དཔལ་གྱིས་དུས་རྟག་ཏུ་འབར་ཞིང་ཤིན་ཏུ་རྒྱས་པར་འགྱུར་རོ། །དེ་བཞིན་གཤེགས་པ་འབུམ་ཕྲག་བྱེ་བ་ཁྲག་ཁྲིག་དགུ་བཅུ་རྩ་གཉིས་གངྒཱའི་ཀླུང་གི་བྱེ་མ་དང་མཉམ་
པ་སྙེད་ཀྱི་དེ་བཞིན་གཤེགས་པ་རྣམས་ཀྱི་དྲུང་ནས་དགེ་བའི་རྩ་བ་ཆེན་པོ་ཡོངས་སུ་བཟུང་བར་འགྱུར་རོ། །བསོད་ནམས་ཆེན་པོ་དང་ལྡན་པར་འགྱུར་རོ། །ལྕགས་ཀྱུའི་
དཀྱིལ་འཁོར་དུ་གང་ཞིག་ཞུགས་པ་ཙམ་དང༌། དཀྱིལ་འཁོར་དེ་ལྟ་བུ་ལ་མེ་ཏོག་གཅིག་དབུལ་བ་དང༌། རིལ་བུ་གཅིག་ཙམ་གྱིས་བདུག་པ་འབུལ་བའི་སེམས་ཅན་
དེ་དག་ནི། གངྒཱའི་ཀླུང་གི་བྱེ་མ་དགུ་བཅུ་རྩ་དགུ་པ་འབུམ་ཕྲག་བྱེ་བ་ཁྲག་ཁྲིག་སྙེད་ཀྱི་སངས་རྒྱས་ཀྱི་ཞིང་གི་མེ་ཏོག་སྣ་ཚོགས་ཀྱིས་ལེགས་པར་བརྒྱན་པར་འགྱུར་
རོ༑ ༑སངས་རྒྱས་ཀྱི་ཞིང་རེ་རེར་ཡང་གངྒཱའི་ཀླུང་གི་བྱེ་མ་དགུ་བཅུ་རྩ་དགུ་འབུམ་ཕྲག་བྱི་བ་ཁྲག་ཁྲིག་སྙེད་ཀྱི་དེ་བཞིན་གཤེགས་པ་རྣམས་ལ་སྣ་ཚོགས་ཀྱིས་མཆོད་

93-1-240b

དང་བྱས་པར་འགྱུར་རོ། །བདུག་པ་མང་པོ་རྣམ་པར་ཕྱེ་བའི་སྤྲིན་ལས་ཙནྡན་སྤྲུལ་གྱི་སྙིང་པོ་དང༌། གོ་ཤིཪྴའི་བདུག་པ་འབྱུང་བར་འགྱུར་རོ། །དེ་བཞིན་གཤེགས་པ་ཐམས་
ཅད་ལ་མཆོད་པའི་སྤྲིན་རིམ་པར་ཕྱེ་བ་རབ་ཏུ་འཁྲིགས་པར་འགྱུར་རོ། །དེ་ལ་སངས་རྒྱས་བཅོམ་ལྡན་འདས་ཐམས་ཅད་ཀྱིས་ལེགས་སོ་ཞེས་བྱ་བ་རབ་ཏུ་སྦྱིན་པར་མཛད་
དེ༑ རིགས་ཀྱི་བུ་ལེགས་སོ་ལེགས་སོ། །དེ་བཞིན་གཤེགས་པ་རྣམས་ལ་མཆོད་པ་འདི་ནི། མཆོག་ཏུ་གྲུབ་པ་བླ་ན་མེད་པ་ཡིན་ནོ། །དེ་དག་གིས་མེ་ཏོག་དང༌། བདུག་པས་
དཀྱིལ་འཁོར་མཆོད་པ་ནི། བསོད་ནམས་ཀྱི་ཕུང་པོ་ཆེན་པོའི་དགེ་བའི་རྩ་བ་ཡོངས་སུ་རྫོགས་པ་དང༌། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །སྒྲུབ་པ་ཆེན་
པོ་འགྲུབ་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཆོག་སྦྱིན་པ་མཛད་པར་འགྱུར་རོ། །རྟག་ཏུ་མཐོང་བར་བཞད་པར་འགྱུར་རོ། །རྟག་ཏུ་རྗེས་
སུ་འབྲང་བར་འགྱུར་རོ། །རྟག་ཏུ་དོན་ཡོད་པའི་ལྕགས་ཀྱུ་གྲུབ་པ་གྲུབ་པར་འགྱུར་རོ། །ཚིག་གཟུང་བར་བྱ་བར་འགྱུར་རོ། །རྟག་ཏུ་བཞིན་འཛུམ་པར་འགྱུར་རོ། །རྒྱལ་པོ་ཆེན་
པོ་བཞི་དང༌། གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། གཞོན་ནུ་དང༌། དབང་ཕྱུག་དང༌། དབང་ཕྱུག་ཆེན་པོ་དང༌། ལྷའི་བུ་རྣམས་སྲུང་བ་དང༌། སྦེད་པ་དང༌། སྐྱོབ་

93-1-241a

པའི་ཕྱིར་རྗེས་སུ་འབྲང་བ་ཆེན་པོར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་ཕྱག་རྒྱས་བཏབ་ཅིང་བྱིན་གྱིས་བརླབས་པར་འགྱུར་རོ། །
དེའི་ས་ཕྱོགས་ཀྱང་མཆོད་རྟེན་སྙམ་དུ་སེམས་ཤིང་མཆོད་རྟེན་རིང་བསྲེལ་ཅན་དུ་འགྱུར་རོ། །སེམས་ཅན་གང་དག་དེ་ལ་བལྟ་བའི་ཕྱིར་སོང་བའི་སེམས་ཅན་དེ་དག་
སྡིག་པ་དང༌། སྒྲིབ་པ་དང༌། དུག་ཐམས་ཅད་ལས་ཡོངས་སུ་ཐར་བར་འགྱུར་རོ། །འཇིགས་པ་དང༌། རིམས་དང༌། མྱ་ངན་ཐམས་ཅད་ལས་བྲལ་བར་འགྱུར་རོ། །ནད་
དང་བྲལ་བར་འགྱུར་རོ། །རྟག་ཏུ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་དགོངས་པར་འགྱུར་རོ། །རྟག་ཏུ་འཇིག་རྟེན་ཐམས་ཅད་ཀྱི་བླ་མར་འགྱུར་
རོ༑ ༑དགྲ་ཐམས་ཅད་ལས་ཕྱིར་རྒོལ་བ་ཐམས་ཅད་དང༌། མི་མཛའ་བའི་འཇིགས་པ་ལས་ཐར་བར་འགྱུར་རོ། །དུས་མ་ཡིན་པའི་འཇིགས་པ་ལས་ཡོངས་སུ་ཐར་པར་
འགྱུར་རོ། །འདི་ནས་ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །ཐ་ན་རི་དྭགས་དང༌། བྱ་དག་གནས་ཏེ་ཕྱོགས་སུ་ཉེ་བར་སོང་བ་དེ་དག་སྒྲིབ་པ་
ཐམས་ཅད་དང༌། དེའི་སྔོན་གྱི་ཚེ་ལ་ཡོངས་སུ་བསགས་པ་དེ་དག་ལྷག་མ་མ་ལུས་པར་ཡོངས་སུ་བྱང་བར་འགྱུར་རོ། །དེ་དག་ཐམས་ཅད་བདེ་འགྲོ་ལ་གཞོལ་བར་

93-1-241b

འགྱུར་རོ། །ངན་སོང་དང་ངན་འགྲོའི་འཇིགས་པ་མེད་པར་མཐར་བྱང་ཆུབ་ལ་ཐུག་གི་བར་དུའོ། །དེ་ནས་དོན་ཡོད་པའི་ལྕགས་ཀྱུ་རས་ལ་སྐུ་གཟུགས་བྲི་བའི་ཆོ་ག་བརྗོད་པར་
བྱ་སྟེ། གནས་ཐམས་ཅད་དུ་བླ་ན་མེད་པ་འགྲུབ་པ་ནི། སྡིག་པ་ཐམས་ཅད་མོད་ལ་སྲེག་པར་བྱེད་པ་དང༌། ཉོན་མོངས་པ་ཐམས་ཅད་འཕྲོག་པ་དེ་བཞིན་དུ་ནད་ཐམས་ཅད་
སེལ་བ། སྒྲིབ་པ་ཐམས་ཅད་རྣམ་པར་སྦྱོང་བ། འཇིགས་པ་ཐམས་ཅད་ལས་རྣམ་པར་ཐར་པ། སེམས་ཅན་ཐམས་ཅད་ལ་ཕན་པར་བྱ་བའི་ཕྱིར་གང་དཀྱིལ་འཁོར་ཆེན་
པོར་ཀུན་ཏུ་ལུང་བསྟན་པ། མི་འཇིགས་པ་སྦྱིན་པ། མཆོག་ཏུ་དཀོན་པ། ཡིད་ལ་རེ་བ་ཐམས་ཅད་འཕྲལ་དུ་ཡོངས་སུ་རྫོགས་པར་འགྱུར་བ། བཀྲ་ཤིས་ཐམས་ཅད་སྒྲུབ་
པ༑ བསོད་ནམས་ཐམས་ཅད་གསོག་པ། མྱུར་དུ་ནོར་དང་འབྲུ་སྦྱིན་པར་མཛད་པ། སྒྲུབ་པ་ཡང་དག་པར་གྲུབ་པར་བྱ་བའི་ཕྱིར་གསང་སྔགས་འགྲུབ་པ། བཟླས་བརྗོད་
འགྲུབ་པ། ཡིད་ལ་རེ་བ་ཐམས་ཅད་ཡོངས་སུ་རྫོགས་པར་འགྲུབ་པ། ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པ། དེ་ཁོ་ན་ཉིད་རྣམ་པར་མཐོང་བ་ཞེས་བྱ་བའི་བསོད་ནམས་
ཆེན་པོ་སྐྱེ་བར་འགྱུར་རོ། །ནམ་བྱང་ཆུབ་ཡང་དག་པར་འཐོབ་ཀྱི་བར་དུ་དགེ་བའི་རྩ་བ་ཆེན་པོ་རབ་ཏུ་སྐྱེ་བར་འགྱུར་རོ། །དོན་ཡོད་པའི་ལྕགས་ཀྱུ་ཆོ་འཕྲུལ་ཆེན་པོའི་རས་ཀྱི་

93-1-242a

སྐུ་གཟུགས་ཆེན་པོ་མཐོང་བ་ལ་སོགས་པ་ནི། ཕྱིས་ངན་འགྲོའི་གནས་སུ་མི་འགྲོ་ཞིང་སྡིག་པའི་ལས་ཀྱིས་མི་གོས་པ་དང༌། སྔོན་གྱི་སྒྲིབ་པ་དང༌།
སྡིག་པ་ཐམས་ཅད་རྣམ་པར་འཇིག་པ་དང༌། སྡིག་པ་ཐམས་ཅད་རྣམ་པར་སེལ་བ་དང༌། ངན་སོང་ལས་ཐར་བར་འགྱུར་བ་དང༌། དམྱལ་བ་མི་ཟད་པ་རྣམས་ལས་ཐར་
བར་འགྱུར་རོ། །ཚེ་རབས་ཀུན་ཏུ་བདེ་བ་དང༌། ད་ལྟར་གྱི་འདི་ལ་མཆོག་ཏུ་དཀོན་པའི་བདེ་བ་ལྷུན་གྱིས་གྲུབ་པ་ཐོབ་པར་འགྱུར་རོ། །བཀྲེན་པ་ཡང་ལོངས་སྤྱོད་དང༌། ཕྱུག་
པོ་མཚུངས་པ་མེད་པ་མཆོག་ཏུ་མོད་ལ་ཐོབ་པར་འགྱུར་རོ། །ལྷའི་དཔལ་ཐོབ་པར་འགྱུར་རོ། །འཁོར་བཟང་པོ་བདོག་པར་འགྱུར་རོ། །རྒྱལ་པོ་རྣམས་ཀྱིས་བླ་མར་བྱ་
ཞིང་རྟག་ཏུ་དུས་ཐམས་ཅད་དུ་མཆོད་པར་འོས་པར་འགྱུར་རོ། །དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་དང༌། བུད་མེད་དང༌།
སྐྱེས་པ་རྣམས་རྟག་ཏུ་དབང་དུ་བྱ་སྟེ་འདུག་ཅིང༌། ཐམས་ཅད་བསྙེན་བཀུར་བྱེད་ཅིང་འདུག་པ་ནི། རས་ཀྱི་སྐུ་གཟུགས་ལ་མཆོད་པ་བླ་ན་མེད་པ་ཡིན་ནོ། །རས་གྲུ་བཞི་
ཁྱོན་ཀུན་ཁྲུ་གང་ངམ། ཁྲུ་དོ་པ་ལ་ལེགས་པར་བརྟགས་པ། རས་འཇམ་པོ་ཐགས་རན་བཟང་པོ་མཉེན་པོ་ཤིན་ཏུ་དག་པར་བཀྲུས་པ་གཙང་མར་བྱས་པའམ། ཡང་ན་

93-1-242b

དར་ཡུག་གམ། ཡང་ན་མོན་དར་རམ། ཤུན་ཕྲགས་ལ་ཟླ་བ་ཡར་གྱི་ཚེས་བཅོ་ལྔ་ཚང་བའི་བར་དུ་རས་ཀྱི་སྐུ་གཟུགས་བླ་ན་མེད་པ་བྲི་བར་བྱའོ། །སྣོད་གཙང་མ་གསར།
པའི་ནང་དུ་ཚོན་ལྷག་མ་མ་ཡིན་པ་བླུགས་ཏེ་རས་ཀྱི་སྐུ་གཟུགས་གསལ་བར་བྲི་བ་ནི། ཚོན་སྣ་ཚོགས་ཀྱིས་རྣམ་པར་དབྱེ་བར་བྱའོ། །དབུས་སུ་འཕགས་པ་སྤྱན་རས་
གཟིགས་དབང་ཕྱུག་མགོན་པོ་བྲི་བ་ནི། སྐྱིལ་མོ་ཀྲུང་བཅས་ཏེ་བཞུགས་པ། སྤྱན་གསུམ་པ། ཞལ་གསུམ་པ། མཆོག་ཏུ་བཟང་བ། ཞལ་དང་པོ་ནི། མཛེས་ཤིང་
སྡུག་པ། དབུ་ལྕང་ལོ་དང་ཐོར་ཚུགས་ཀྱིས་བརྒྱན་པ། ཅོད་པན་ལ་འོད་དཔག་མེད་ཀྱིས་བརྒྱན་པ། དབུ་སྐྲ་འཁྱིལ་བར་བྱའོ། །མེ་ཏོག་གི་ཕྲེང་བ་བཅིང་བར་བྱའོ། །
ཕྲེང་བའི་གོང་དུ་འོད་དཔག་མེད་བྱའོ། །ཅོད་པན་ལ་ཟླ་བ་ཕྱེད་པ་དང༌། འོད་འདོམ་གང་བྱའོ། །ཀུན་ཏུ་ལྕགས་ཀྱུ་བྱའོ། །ཀུན་ཏུ་འབར་བའི་ཕྲེང་བ་བྱའོ། །ཕྱག་བཞི་ལ་
ཕྱག་གཡོན་ན་པདྨའི་ལྕགས་ཀྱུ། གཡས་ན་མདུང་རྩེ་གསུམ་པའི་ལྕགས་ཀྱུ། གཡོན་གཅིག་ན་དོན་ཡོད་པའི་ཞགས་པའི་ལྕགས་ཀྱུ། གཡས་གཅིག་ན་རྡོ་རྗེ་ལྕགས་
ཀྱུ་དབུགས་འབྱིན་པར་བྱའོ། །གདན་སེངྒེའི་པདྨོ་བྱའོ། །གཡོན་དུ་ལྷ་མོ་སྒྲོལ་མའོ། །གཡས་སུ་དཀར་མོ་སྟེ། མེ་ཏོག་སྣ་ཚོགས་ཐོགས་པ། བཅོམ་ལྡན་འདས་

93-1-243a

ཀྱི་ཞལ་དུ་ལྟ་བ། རྒྱན་ཐམས་ཅད་ཀྱིས་བརྒྱན་པ། པདྨ་ལ་བཞུགས་པ། འབར་བའི་ནང་ན་བཞུགས་པར་བྱའོ། །འཕགས་པ་སྤྱན་རས་
གཟིགས་དབང་ཕྱུག་གི་རྒྱབ་ཏུ་རིན་པོ་ཆེའི་ཤིང་ལྕུག་ཕྲན་དང༌། ཡལ་ག་དང༌། ཆས་པ་རིན་པོ་ཆེ་སྣ་ཚོགས་ཀྱིས་སྤྲས་པར་བྱའོ། །ནེ་ཙོ་དང༌། རི་སྐེགས་དང༌།
ཤང་ཤང་ཏེའུ་དང༌། རྨ་བྱ་དང༌། བྱ་ཀ་ལ་པིངྐ་རིན་པོ་ཆེའི་གསེབ་ན་རྒྱུ་བར་བྱའོ། །ཤིང་གི་གོང་སྤྱི་བོ་ལ་ཁང་བུ་བརྩེགས་མ་དང་བཅས་པའི་གཞལ་མེད་ཁང་གི་
ནང་དུ་དེ་བཞིན་གཤེགས་པ་གསུམ་རྒྱན་ཐམས་ཅད་ཀྱིས་བརྒྱན་པ་བཞུགས་པར་བྱའོ། །སྤྱན་རས་གཟིགས་དབང་ཕྱུག་གི་གཡོན་དུ་སྲིན་མོ་རལ་པ་གཅིག་མ་
བྱའོ༑ ༑གཡས་སུ་ལག་ན་རྡོ་རྗེ་ཁྲོས་པའི་གད་མོ་འབྱིན་པའི་གཟུགས་མཆེ་བ་གཙིགས་པ། སྐྲ་གྱེན་དུ་བརྗེས་པ། ལྕང་ལོ་དང་ཅོད་པན་གྱིས་བརྒྱན་པ། རྡོ་རྗེ་
ཐོགས་ཤིང་རྡོ་རྗེ་གསོར་བ། ནམ་མཁའ་ལ་བལྟ་བར་བྱའོ། །སྨད་དུ་གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། གཞོན་ནུ་དང༌། རྒྱལ་པོ་ཆེན་པོ་བཞི་བྱའོ།།
གོང་དུ་དབང་པོ་དང༌། དབང་ཕྱུག་དང༌། དབང་ཕྱུག་ཆེན་པོ་ལྷའི་བུ་བཅོམ་ལྡན་འདས་ལ་མཆོད་པ་བྱེད་པ་བྱའོ། །གཡས་ཕྱོགས་སུ་ཚངས་པ་དང༌། ཁྱབ་

93-1-243b

འཇུག་དང༌། དབང་ཕྱུག་ཆེན་པོ་རྣམས་བཏུད་དེ་བཅོམ་ལྡན་འདས་ལ་མཆོད་པ་བྱེད་པའོ། །གཡོན་དུ་དགའ་བོ་དང༌། བསྙེན་དགའ་བོ་དང༌། ཀླུའི་རྒྱལ་པོ་རྒྱ་མཚོ་རྣམས་
བཅོམ་ལྡན་འདས་ལ་མཆོད་པ་བྱེད་པའོ། །གཡས་ཀྱི་གནས་གཅིག་ཏུ་རིག་སྔགས་འཆང་འཕགས་པ་སྤྱན་རས་གཟིགས་དབང་ཕྱུག་གི་ཞབས་དྲུང་དུ་པུས་མོ་བཙུགས་
ཏེ་བཅོམ་ལྡན་འདས་ཀྱི་ཞལ་དུ་ལྟ་ཞིང་མེ་ཏོག་སྣ་ཚོགས་ཀྱི་སྡོང་བུ་དང༌། པོག་ཕོར་དང༌། བགྲང་ཕྲེང་ལག་ན་ཐོགས་པར་བྱའོ། །ཕྱོགས་བཞི་ངོས་ཀུན་ཏུ་རིས་བསྐོར་
བ་ལ་རི་དྭགས་ཀྱི་ཚོགས་སྣ་ཚོགས་ཀྱིས་གང་བ། ཤིང་སྣ་ཚོགས་མེ་ཏོག་དང༌། ལྕུག་མ་ཅན་བྱའོ། །རྫིང་བུ་ཆུ་ཟག་པ་བྱའོ། །འབྲས་བུ་སྣ་ཚོགས་ཅན་གྱི་ཤིང་དང་ལྕུག་
མ་བྱའོ། །གནས་སོ་སོར་དྲང་སྲོང་རྣམས་དང༌། གྲུལ་བུམ་གྱི་ཤིང་བྱའོ། །ཚུལ་དེ་ལྟར་དོན་ཡོད་པའི་ལྕགས་ཀྱུ་རས་ལ་བྲིས་ཏེ་གནས་གཙང་མ་དབེན་པར་བཞག་ལ་རིག་
སྔགས་འཆང་བས་འབད་པ་ཆེན་པོས་མཆོད་པར་བྱའོ། །ཨ་ག་རུ་དང༌། དུ་རུ་སྐ་དང༌། ཙནྡན་གྱི་བདུག་པ་དབུལ་བར་བྱའོ། །ཅི་ནུས་པར་དོན་ཡོད་པའི་ལྕགས་ཀྱུའི་
རིག་པའི་རྒྱལ་པོ་བཟླས་བརྗོད་བྱའོ། །ཉི་མ་རེ་རེ་རས་ལ་སྐུ་གཟུགས་བྲིས་པ་མཐོང་བ་ཙམ་གྱི་མོད་ལ་མཚམས་མེད་པ་ལྔ་ལ་སོགས་པའི་སྡིག་པ་དང༌། སྒྲིབ་པ་དང༌།

93-1-244a

མནར་མེད་པར་གཞོལ་བ་དང༌། དམ་པའི་ཆོས་སྤོང་བ་རྣམས་ཡོངས་སུ་དག་ཅིང་ཟད་པར་འགྱུར་རོ། །འཇིག་རྟེན་དང༌། འཇིག་རྟེན་ལས་
འདས་པ་དང༌། སྡུག་བསྔལ་གྱི་འཇིགས་པ་མི་བཟད་པ་དང༌། ནད་ཐམས་ཅད་ཡོངས་སུ་ཟད་པ་དང༌། རྣམ་པར་དག་པར་འགྱུར་རོ། །རྣམ་པར་འཇིག་པར་འགྱུར་
རོ༑ ༑དྲི་མ་དང་བྲལ་བར་འགྱུར་རོ། །སེར་སྣ་དང་ཕྲག་དོག་དང་བྲལ་བར་འགྱུར་རོ། །གཟུངས་གྲུབ་པ་ཆེན་པོ་སོ་སོར་ཐོབ་པར་འགྱུར་རོ། །མཐོང་བ་ཙམ་གྱི་མོད་ལ་དེ་
མ་ཐག་ཏུ་འབྲས་བུ་ཆེན་པོ་རྙེད་པ་རྒྱ་ཆེན་པོར་འགྱུར་རོ། །ལན་འགའ་ཡང་ལོག་པར་ལྟུང་བར་མི་འགྱུར་རོ། །དེ་བཞིན་གཤེགས་པ་ཐམས་ཅད་མཐོང་བ་ཐོབ་པར་
འགྱུར་རོ། །བྱང་ཆུབ་སེམས་དཔའ་ཐམས་ཅད་ཀྱིས་དགོངས་པར་འགྱུར་རོ། །ལྷ་ཐམས་ཅད་ཀྱིས་རྒྱུན་དུ་བསྲུངས་ཤིང་རྗེས་སུ་བཟུང་བར་འགྱུར་རོ། །རས་ཀྱི་སྐུ་
གཟུགས་འདིའི་འཕགས་པ་སྤྱན་རས་གཟིགས་དབང་ཕྱུག་མཐོང་བ་ཙམ་གྱིས་འཕགས་པ་སྤྱན་རས་གཟིགས་དབང་ཕྱུག་ཞལ་མངོན་དུ་མཐོང་བ་དང་འདྲ་བར་
རིག་པར་བྱའོ། །གང་ཞིག་རས་ཀྱི་སྐུ་གཟུགས་འདི་ལ་ལེགས་པར་འགྱུར་བའི་ཚུལ་གྱིས་བྱ་བ་བྱེད་པ་དང༌། མཆོད་པ་དང༌། བསྙེན་བསྐུར་བྱེད་པ་དེ་ནི། ཕྱོགས་

93-1-244b

བཅུ་ཀུན་གྱི་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་དགུ་བཅུ་རྩ་དགུ་དང་མཉམ་པའི་དེ་བཞིན་གཤེགས་པ་འབུམ་ཕྲག་བྱེ་བ་ཁྲག་ཁྲིག་སྙེད་ཀྱི་སངས་རྒྱས་ཀྱི་ཞིང་ལ་
མཆོད་པར་འགྱུར་རོ། །དེ་ནས་རང་རང་གི་སངས་རྒྱས་ཀྱི་ཞིང་ན་རབ་ཏུ་བཞུགས་པའི་དེ་བཞིན་གཤེགས་པ་དེ་དག་གི་བསོད་ནམས་ཀྱི་ཕུང་པོ་ཆེན་པོ་ཡོངས་སུ་བཟུང་
བར་འགྱུར་རོ། །དགེ་བའི་རྩ་བ་རྒྱ་ཆེན་པོ་དང་ལྡན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་ཕྱིར་མི་ལྡོག་པའི་གནས་ཐོབ་པར་འགྱུར་རོ། །དགེ་བ་བསམ་པ་
ཡོངས་སུ་དག་པ་ཆེན་པོ་དང་ལྡན་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་རིག་སྔགས་འཆང་ཐམས་ཅད་གྲུབ་པར་བགྱི་བའི་ཕྱིར་དང༌། སེམས་ཅན་གྱི་དོན་དང༌། ཕན་པ་
དང༌། བདེ་བར་བགྱི་བའི་ཕྱིར་དང༌། སྡིག་པ་དང༌། སྒྲིབ་པ་ཐམས་ཅད་ལས་ཡོངས་སུ་གྲོལ་བར་བགྱི་བའི་ཕྱིར་དོན་ཡོད་པའི་ལྕགས་ཀྱུ་རིག་སྔགས་ཀྱི་རྒྱལ་པོ་
རིམ་པར་ཕྱེ་བ་རྣམས་བསྟན་པ་ལགས་སོ། །བཅོམ་ལྡན་འདས། ཡང་བདག་ལ་མཆིས་པ་ནི། དོན་ཡོད་པའི་ལྕགས་ཀྱུའི་ཁྲོ་བོའི་རྒྱལ་པོ་དཀྱིལ་འཁོར་ཏེ།

93-1-245a

རིག་སྔགས་འཆང་ཐམས་ཅད་ཁྲོ་བོ་ཆེན་པོའི་ལས་གྲུབ་པ་མཆོག་ཏུ་འགྱུར་བ་དང༌། བསམ་པ་དང༌། ཡིད་ལ་རེ་བ་ཐམས་ཅད་ཡོངས་སུ་རྫོགས་
པར་འགྱུར་བ་དང༌། མ་རུངས་པ་བརྩོན་པ་མེད་པ། བརྩེ་བའི་བསམ་པ་མེད་པ་ནི། གནོད་སྦྱིན་དང༌། སྲིན་པོ་ཐམས་ཅད་དང༌། འབྱུང་པོ་དང༌། ལྷ་མ་ཡིན་དང༌།
ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་ཐམས་ཅད་ཐག་འཇུག་པ། མ་རུངས་པའི་བགེགས་དང༌། ལོག་འདྲེན་ཐམས་
ཅད་རབ་ཏུ་དུལ་བར་མཛད་པ། བདུད་ལ་སོགས་པ་མ་རུངས་པ་ཐམས་ཅད་རབ་ཏུ་ཞི་བ་དང༌། ཕུང་བར་བྱེད་པ། སེམས་ཅན་མ་རུངས་པ་ཐམས་ཅད་སྐྲག་པར་བྱེད་པ།
ཕྱིར་རྒོལ་བ་དང༌། དགྲ་ཐམས་ཅད་འཆིང་བ་དང༌། གཅོད་པ་དང༌། འབིགས་པ་དང༌། རྡུང་བ་དང༌། གཏོར་བ་དང༌། ལུས་རྣམ་པར་ཞིག་པར་བྱེད་པ་དེ་ནས་བཅོམ་
ལྡན་འདས་འདིར་བདག་གིས་པདྨོ་རྒྱས་པའི་དཀྱིལ་འཁོར་དོན་ཡོད་པའི་ཞགས་པའི་སྙིང་པོ་ཆོ་ག་ཞིབ་མོའི་དཀྱིལ་འཁོར་གྱི་སྐབས་སུ་བཅོམ་ལྡན་འདས་ཀྱི་སྤྱན་སྔར་
འཁོར་མང་པོའི་ནང་དུ་དོན་ཡོད་པའི་ཁྲོ་བོའི་ལྕགས་ཀྱུ་བརྗོད་པར་བགྱི་སྟེ། དཀྱིལ་འཁོར་དང་ཆོ་ག་ཞིབ་མོ་ཐམས་ཅད་དུ་སྲུང་བར་བྱེད་པ། འཆོས་པར་བྱེད་པ། དམ་

93-1-245b

ཚིག་འཛིན་པ། གནས་ཐམས་ཅད་ལ་རྗེས་སུ་སྐྱོང་བ་སྟེ། དེ་ནི། སྒྲུབ་པར་བྱེད་པ། སྒྲུབ་པ་འགྲུབ་པར་བྱེད་པའི་མཆོག་དེ་བཅོམ་ལྡན་འདས་ཀྱི་ཐུགས་བརྩེ་བ་ཆེན་
པོའི་སླད་དུ་བཅོམ་ལྡན་འདས་ཁྲོ་བོའི་རྒྱལ་པོ་ཆེན་པོ་བྱིན་གྱིས་བརླབས་ཤིང་རྗེས་སུ་གནང་བ་མཛོད་ཅིག་དང༌། རིག་སྔགས་འཆང་ཐམས་ཅད་མཆོག་ཏུ་འགྲུབ་པའི་
སྙིང་པོ་དག་སེམས་ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་བགྱི་བའི་སླད་དུ་བཅོམ་ལྡན་འདས་རྗེས་སུ་སྩལ་བར་བགྱིའོ། །དེ་ནས་དེ་བཞིན་གཤེགས་པ་
བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སྤྱན་རས་
གཟིགས་དབང་ཕྱུག་ཕྱག་རྒྱ་ཆེན་པོས་ཕྱག་རྒྱས་བཏབ་སྟེ་ངས་ཀྱང་བྱིན་གྱིས་བརླབས་སོ། །སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀྱིས་ཀྱང་ཕྱག་རྒྱས་བཏབ་ཅིང་བྱིན་གྱིས་བརླབས་ཀྱི། སྨྲོས་ཤིག །སྤྱན་རས་གཟིགས་དབང་ཕྱུག །རིག་སྔགས་འཆང་ཐམས་ཅད་གསང་བ་ལག་ན་རྡོ་
རྗེ་དང༌། རྡོ་རྗེ་འཆང་བ་དང༌། རྡོ་རྗེའི་སྙིང་པོ་ཐམས་ཅད་དམ་ཚིག་ལ་གནས་པའི་ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་

93-1-246a

མིའམ་ཅི་དང༌། ལྟོ་འཕྱེ་ཆེན་པོ་ཐམས་ཅད་ཀྱིས་ཡོངས་སུ་བཟུང་བ་སྨྲོས་ཤིག །སྤྱན་རས་གཟིགས་དབང་ཕྱུག །རིག་སྔགས་འཆང་
ཐམས་ཅད་ཀྱི་བསམ་པ་ཡོངས་སུ་རྫོགས་པའི་གོ་སྐབས་དང༌། མཆོག་གྲུབ་པར་བྱོས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱིས་བཀས་བསྒོ་ཞིང་དབུགས་ཕྱུང་བ་ཐོས་ནས་སྙིང་དགའ། སྨིན་མ་བསྐུམས། དཔྲལ་བ་ཕྱེད་
ཁྲོས་པར་བྱས། གདོང་ཁྲོ་གཉེར་དུ་བྱས། མཆེ་བ་ནི་གཙིགས། སྤྱན་རས་གཟིགས་ཀྱིས་ལུས་འཁོར་མང་པོའི་ནང་དུ་བཅོམ་ལྡན་འདས་ཀྱི་སྤྱན་སྔར་འདུག་
ནས་དོན་ཡོད་པའི་ཞགས་པས་ཁྲོ་བོའི་རྒྱལ་པོ་འདི་སྨྲས་པ། དུས་གསུམ་ན་བཞུགས་པའི་དེ་བཞིན་གཤེགས་པ་ལ་ཕྱག་འཚལ་ལོ། །བྱང་ཆུབ་སེམས་
དཔའ་ཐམས་ཅད་དང༌། འཕགས་པ་རྡོ་རྗེ་འཆང་བ་དང༌། དཀྱིལ་འཁོར་ཆེན་པོའི་ལྷ་རྣམས་ལ་ཕྱག་འཚལ་ལོ། །འདས་པ་དང༌། མ་འོངས་པ་དང༌། ད་ལྟར་
བྱུང་བའི་རང་སངས་རྒྱས་དང༌། འཕགས་པ་ཉན་ཐོས་ཀྱི་དགེ་འདུན་རྣམས་ལ་ཕྱག་འཚལ་ལོ། །ཡང་དག་པར་སོང་བ་རྣམས་ལ་ཕྱག་འཚལ་ལོ། །ཡང་དག་

93-1-246b

ཡང་དག་པར་ཞུགས་པ་རྣམས་ལ་ཕྱག་འཚལ་ལོ། །ཤཱ་ར་དྭ་ཏིའི་བུ་བློ་གྲོས་ཅན་ལ་ཕྱག་འཚལ་ལོ། །དྲང་སྲོང་ཆེན་པོའི་ཚོགས་ལ་ཕྱག་འཚལ་ལོ། །རྒྱལ་ཚབ་ཏུ་
དབང་བསྐུར་བ་བྱམས་པ་ལ་སོགས་པ་བྱང་ཆུབ་སེམས་དཔའི་ཚོགས་ཐམས་ཅད་ལ་ཕྱག་འཚལ་ལོ། །ཁམས་གསུམ་པའི་བདག་པོ་ནག་པོ་ཆེན་པོའི་མ་མོའི་ཚོགས་
ཀྱིས་བསྐོར་པ་ལ་ཕྱག་འཚལ་ལོ། །དེ་བཞིན་གཤེགས་པ་འོད་དཔག་མེད་ལ་ཕྱག་འཚལ་ལོ། །ཁྲོ་བོའི་རྒྱལ་པོ་རིག་སྔགས་ཀྱི་རྒྱལ་པོ་ཆེན་པོའི་ཚོགས་ལ་ཕྱག་
འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་
ལ་ཕྱག་འཚལ་ལོ། །ཏདྱ་ཐཱ། ཨོཾ་བེ་ཀྲྀ་ཏ། བ་ད་ན་མ་ཧཱ་ཀྲོ་དྷ་རཱ་ཛཱ། བྷ་ཡཾ་ཀ་ར། མ་ཧཱ་དཾཥྚ། ཨཊྚ་ཧ་ས། ཛྭ་ལ་ཛྭ་ལ། མ་ཧཱ་ཛྭ་ལ། མཱ་ལ་མ་ཧཱ་རོ་ཏྲ། རཱུ་པ་པ་བྷ་ཡཾ་ཀ་ར་
ན༑ ཧ་ན་ཧ་ན། སརྦ་དུཥྚ། ཡཀྵ་རཀྵ་སན། ད་ཧ་ད་ཧ། སརྦ་དུཥྚ། ནཱ་གཱ་ནན། པ་ཙ་པ་ཙ། སརྦ་དུཥྚ། བིགྷྣཱན། བི་ནཱ་ཡ་ཀཱན་པཱ་ཏ་ཡ། པཱ་ཏ་ཡ། སརྦ་དུཥྚ་སཏྭཱ་ནཱཾ། བྷོ་བྷོ་
མ་ཧཱ་ཀྲོ་དྷ་རཱ་ཛ། མ་ཎི་ཀ་ན་ཀ་བཛྲ་བཻ་ཌཱུཪྱ་ཨ་ལང་ཀྲྀ་ཏི་ཤ་རཱི་རན། བཛྲ་པ་ར་ཤུ་པཱ་ཤ་ཧ་སྟཱ་ཡ། མ་ཧཱ་པདྨ་ཨཾ་ཀུ་ཤ་བྷུ་ཛཱ་ཡ། མ་ཧཱ་པདྨ་ཨཱ་ས་ནཱ་ཡ། མ་ཧཱ་པདྨ་བི་ཀ་

93-1-247a

ཙ་གརྦྷཱ་ཡ། ཨ་མོ་གྷ་ཨ་པྲ་ཏི་ཧ་ཏ། བ་ལ་པཱ་ར་ཀྲ་མཱ་ཡ། ས་ཧ་སྲ། བིདྱཱ་ཡ། སརྦ་བྷཱུ་ཏ་བྷ་ཡཾ་ཀ་རཱ་ཡ། སརྦ་དེ་བ་བྷ་བ་ན། ཀ་མ་པ་ཨུ་ད་བྷ་
བཱ་ཡ། མ་ཧཱ་བི་ཀྲྀ་ཏ་བ་ད་ནཱ་ཡ། ན་ར་སིཾ་ཧ་མུ་ཁཱ་ཡ། དྷ་ར་དྷ་ར། བཛྲ་ཛྭ་ལ། དྷུ་རུ་དྷུ་རུ། མ་ཧཱ་ཙཎྜ། བེ་ག་དྷ་ར། ཙ་ར་ཙ་ར། ཙ་ཅ་ར། ཙ་ཙ་ར། ནི་ཤཱ་ཙ་ར། ཨཱི་ཤྭ་ར།
བྷྲྀ་ཀུ་ཊཱི་མུ་ཁ། ཧཱུཾ་ཧཱུཾ་ཕཊ། ས་ར་ས་ར། པྲ་ས་ར་པྲ་ས་ར། སརྦ་པཱ་པ་ཀལྤི་ཥ་ཧཱ་ར། མ་ཧཱ་མ་ཎི། ཏེ་ཛ་དྷ་ར། པདྨ་ཧསྟ། ཨོཾ་པདྨ་ཨཾ་ཀུ་ཤ་བྷུ་ཛེ། ཏ་རཱ་ཡ། མནྟྲ་མ་
ཡ། བིགྷྣཱཾ། ཤཱ་སཱ་ཡ། དུཥྚན། ནཱ་ཤ་ཡ། སརྦ་པཱ་པ་བ་ར་ཎ། ཧཱུཾ་ཕཊ་སྭཱ་ཧཱ། པཱ་ཤ་ཧསྟཱ་ཡ་སྭཱཧཱ། པདྨ་དྷ་རཱ་ཡ་སྭཱཧཱ། ས་མཱ་ཤྭཱ་ས་ཀཱ་ཡ་སྭཱ་ཧཱ། ཨ་མོ་གྷ་བྷ་ར་དྷ་ར་
ཡ་སྭཱཧཱ། ཀྲོ་དྷ་རཱ་ཛཱ་བྷ་ཡཾ་ཀ་རཱ་ཡ་སྭཱཧཱ། བྲཧྨ་བེ་ཥ་དྷ་རཱ་ཡ་སྭཱཧཱ། ཏྲཻ་ལོ་ཀྱ་པཱུ་ཛི་ཏཱ་ཡ་སྭཱཧཱ། ཡ་མ་བ་རུ་ཎ། ཀུ་བེ་ར། ན་མཿཀྲི་ཏཱ་ཡ་སྭཱཧཱ། བཛྲ་དྷ་ར་པཱུ་ཛི་ཏ་ཡ་
སྭཱཧཱ། མ་ཧཱ་ཀཱ་ལ་མ་ཏྲི་ག་ཎ། བན་དི་ཏ། པཱུ་ཛི་ཏཱ་ཡ་སྭཱཧཱ། དེ་བ་ག་ཎ། བན་དི་ཏ་ཡ་སྭཱཧཱ། ནཱ་གཱ་ཨ་ཀཪྵཱ་ཡ་སྭཱཧཱ། ཨོཾ་བྷ་ར་བྷ་ར། བྷི་རི་བྷི་རི། བྷུ་རུ་བྷུ་རུ། སརྦ་
མཎྜལ་ཨ་དྷཱིཥྛི་ཏ་ས་མ་ཡ་སྭཱཧཱ། སརྦ་མུ་དྲ་ཨ་དྷིཥྛི་ཏ་མུ་དྲཱ་ཡ་སྭཱཧཱ། ཨོཾ་ཨ་མོ་གྷ་བ་ར་དེ། མ་ཧཱ་དཾ་ཥྚ། ཨཾ་ཀུ་ཤ་བཛྲེ་ཧཱུཾ། མ་ཧཱ་པདྨ། ཨ་ཤྭ་ས་དྷ་ར། ན་མོ་སྟུ་

93-1-247b

ཏེ༑ ཨ་མོ་གྷ་ཨཾ་ཀུ་ཤ་ཧཱུཾ་ཕཊ་སྭཱ་ཧཱ། ཁྲོ་བོའི་རྒྱལ་པོ་ཆེན་པོའི་གཟུངས་འདི་སྨྲས་པ་དང༌། ལྷའི་གནས་དང་བཅས་པ་དང༌། རི་རབ་དང་བཅས་པའི་རྒྱ་མཚོ་གནས་དང་བཅས་
པ་དང༌། གཞལ་མེད་ཁང་རྣམས་ཀུན་ཏུ་འགུལ་ལོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས་སོ། །མ་རུངས་པའི་ཀླུ་དང༌། ལྷ་མ་ཡིན་
དང༌། གནོད་སྦྱིན་དང༌། སྲིན་མོ་དང༌། འབྱུང་པོ་དང༌། ཤ་ཟ་ཐམས་ཅད་དང༌། བདུད་ལ་སོགས་པ་དང༌། ལོག་འདྲེན་མ་རུངས་པ་དང༌། གདོན་མ་རུངས་པ་རྣམས་ཁ་སྦུབ་
ཏུ་འགྱེལ་ལོ། །མ་རུངས་པ་ཐམས་ཅད་ཀྱི་ཁྱིམ་ཀུན་ཏུ་ཚིག་སྟེ་འབར་བ། ཀུན་ཏུ་འབར། རབ་ཏུ་འབར། འབར་བ་གཅིག་ཏུ་གྱུར་ཅིང་བསྲེགས་པ་དང༌། དུ་ཞིང་འདྲེ་ལྡོག་
སྟེ་ཚོར་བ་དྲག་པོ་མི་བཟད་པ་ཆེན་པོ་མྱོང་ངོ༌། །ལྷ་ཐམས་ཅད་ཤིན་ཏུ་འཁྲུགས་ཤིང་སྐྲག་གོ །བདུད་ཀྱི་རིགས་རྣམས་བྲེད་ནས་ཁས་བཏགས་སོ། །འཇིག་རྟེན་གསུམ་
གྱི་བདག་པོ་ཐམས་ཅད་ཀུན་ཏུ་འཁྲུགས་སོ། །རྒྱ་མཚོར་གནས་པའི་ཀླུ་དང༌། རྒྱ་མཚོའི་ཀླུ་ཆེན་པོ་དགའ་བོ་དང༌། བསྙེན་དགའ་བོ་དག་ཀྱང་ཀུན་ཏུ་འཁྲུགས་ཤིང་ཤིན་ཏུ་
སྐྲག་སྟེ་སྙིང་འདར་རོ། །གཞན་ཡང་སའི་སྟེང་ན་ཀླུ་སྟོང་ཕྲག་བརྒྱ་གནས་པ་དང༌། རྒྱ་མཚོའི་ཆུའི་ནང་གི་ཀླུ་གང་དག་དང༌། རི་ལ་གནས་པ་གང་ཡིན་པ་དེ་དག་ཐམས་ཅད་

93-1-248a

ཀུན་ཏུ་འཁྲུགས། སྐྲག་ཅིང་གཅིག་ཏུ་འབར་བར་གྱུར་ཅིང་གདུངས་སོ། །རྒྱལ་པོ་ཆེན་པོ་བཞི་རྣམས་གནས་ན་འདུག་ན་ཡང་སྐྲག་གོ །ནག་པོ་ཆེན་
པོ་དང༌། ཚོགས་ཆེན་པོའི་གཙོ་བོ་དང༌། མ་མོའི་ཚོགས་ཀྱིས་བསྐོར་བ་དེ་དག་ཐམས་ཅད་སྐྲག་ཅིང་སྙིང་འདར་རོ། །གནས་ལ་བརྟེན་པའི་བདུད་ཀྱི་གནས་རྣམས་འདར་
རོ༑ ༑འབུར་ཀུན་ཏུ་འབར་ཏེ་གནས་དང་བཅས་པར་སྲེག་གོ །དེ་ནས་འཁོར་དེའི་ནང་གི་ལྷ་དང༌། ཀླུ་རྣམས་བཅོམ་ལྡན་འདས་ཀྱི་སྟེང་རོལ་ནས་བཅོམ་ལྡན་འདས་ལ་
མཆོད་པ་བྱ་བའི་ཕྱིར་མེ་ཏོག་སྣ་ཚོགས་འཐོར་རོ། །ལྷ་རྫས་ཀྱི་རྒྱན་སྤུད་པ་སྣ་ཚོགས་དང༌། ཆོས་གོས་ཀྱི་ཆར་པ་འབེབས་སོ། །མཆོད་པའི་ལས་བྱེད་ཅིང་ཙནྡན་གྱི་
ཆུའི་ཆར་པས་ས་ལ་ཆག་ཆག་འདེབས་སོ། །ལྷ་རྫས་ཀྱི་གསེར་དང༌། དངུལ་གྱི་མེ་ཏོག་དང༌། རིན་པོ་ཆེ་སྣ་བདུན་རྣམ་པ་སྣ་ཚོགས་ཀྱི་ཆར་པས་བཅོམ་ལྡན་འདས་
ལ་མཆོད་པ་བྱེད་དོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལུས་འབར་ཞིང་རྡོ་རྗེ་གསོར་ཏེ་ཤིན་ཏུ་འགྱིང་བག་ཏུ་སེངྒེའི་འགྲོས་ཀྱིས་བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ག་ལ་བ་དེ་ལོགས་སུ་སོང་སྟེ་ཉེ་བར་ཕྱིན་ནས་བྱང་ཆུབ་སེམས་དཔའ་སེམས་

93-1-248b

དཔའ་ཆེན་པོ་བཅོམ་ལྡན་འདས་སྤྱན་རས་གཟིགས་དབང་ཕྱུག་གི་ཞབས་ལ་མགོ་བོས་ཕྱག་འཚལ་ནས་ཟླ་བ་ཡིད་དུ་འོང་བ་དྲི་མ་མེད་པའི་མེ་ཏོག་གི་རིན་པོ་ཆེ་སྣ་
ཚོགས་ཀྱིས་སྤྲས་པའི་ཕྲེང་བ་བཅོམ་ལྡན་འདས་ཕྱག་ན་པདྨ་ལ་ཕུལ་ཏེ། ཟླ་བ་ཡིད་དུ་འོང་བ་དྲི་མ་མེད་པའི་མེ་ཏོག་གི་ཕྲེང་བ་རིན་པོ་ཆེ་སྣ་ཚོགས་ཀྱིས་སྤྲས་པ་འདི་
དབུལ་ལ་ལོངས་སྤྱོད་པའི་ཕྱིར་དང༌། བདག་ལ་ཐུགས་བརྩེ་བའི་སླད་དུ་ཐུགས་རྗེ་ཆེན་པོས་བཞེས་སུ་གསོལ། གང་གིས་བདག་ཡུན་རིང་པོར་ཕན་པ་དང༌། བདེ་བར་
འགྱུར་ལགས་སོ། །ཁྲོ་བོ་ཆེན་པོའི་ཡང་ཆེན་པོ་བཤད་ཅིང་གང་དྲན་པ་ཙམ་གྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས་སོ། །གང་
དག་བདུད་མ་རུངས་པ་དང༌། གང་དག་ཀླུ་མ་རུངས་པ་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་མ་རུངས་པ་དང༌། ལོག་འདྲེན་མ་རུངས་པ་རྣམས་
ཁྱིམ་དང་བཅས་ཏེ་ལུས་ཀུན་ཏུ་ཚིག་ཅིང་རབ་ཏུ་འབར་ནས་ཁ་སྦུབ་ཏུ་འགྱེལ་ཅིང་སྲེག་གོ །ཤི་ལ་ཐུག་པ་དང་སྲོག་བསྐམས་པར་འགྱུར་བའི་དོན་ཡོད་པའི་ལྕགས་
ཀྱུའི་ཁྲོ་བོའི་རྒྱལ་པོ་ནི། དུས་ཐམས་ཅད་དུ་མགོའི་སྤྱི་བོར་བླང་བར་བགྱིའོ། །བཅད་དོ། །སྒོམ་མོ། །མཆོད་དོ། །རྒྱས་པར་བགྱིའོ། །རིག་སྔགས་འཆང་གང་གི་ལག་ན་

93-1-249a

ཁྲོ་བོའི་རྒྱལ་པོ་འཆང་བར་འགྱུར་བ་དང༌། རིགས་ཀྱི་བུ་དང༌། རིགས་ཀྱི་བུ་མོ་དང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་
མ་དང༌། དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌། དམངས་རིགས་ཀྱི་ལག་ན་ཐོགས་པའམ། ལུས་ལ་ཐོགས་པའམ། ལྟ་བའམ། བྲི་བའམ། ཐ་ན་
ཁྲོ་བོའི་རྒྱལ་པོ་ཉན་པ་ཙམ་དེ་ཡང་བཅོམ་ལྡན་འདས་བདག་གིས་ཁུར་དུ་བསྐུར་བར་བགྱིའོ། །སྤྱི་བོས་བླང་བར་བགྱིའོ། །བསྲུང་བར་བགྱིའོ། །ཡོངས་སུ་བསྐྱབ་
པར་བགྱིའོ། །བསམ་པ་དང༌། ཡིད་ལ་རེ་བ་ཐམས་ཅད་ཡོངས་སུ་རྫོགས་པར་བགྱིའོ། །གྲུབ་པ་ཆེན་པོའི་ཆེན་པོ་རྗེས་སུ་སྩལ་བར་བགྱིའོ། །གནོད་སྦྱིན་དང༌།
སྲིན་པོ་དང༌། བགེགས་དང༌། ལོག་འདྲེན་མ་རུངས་པ་ཐམས་ཅད་སོ་སོར་བསལ་བར་བགྱིའོ། །རྟག་ཏུ་རྗེས་སུ་འབྲང་ཞིང་བསྲུང་བ་དང༌། བསྐྱབ་པ་དང༌། སྦ་
བར་བགྱིའོ། །རྟག་ཏུ་དུས་ཐམས་ཅད་དུ་མཐོང་བ་རྗེས་སུ་སྩལ་བར་བགྱིའོ། །རྟག་ཏུ་རྒྱུན་མི་འཆད་པར་ཡོ་བྱད་ཐམས་ཅད་ཀྱིས་མི་བྲེལ་ཅིང་ཕུན་སུམ་ཚེགས་
པར་ཡོངས་སུ་བསྐྱང་བར་བགྱིའོ། །ལུས་ལ་སྟོབས་དང༌། བརྩོན་འགྲུས་དང༌། གཟི་བརྗིད་བསྐྱེད་ཅིང་བསོད་ནམས་དང༌། ཡེ་ཤེས་ཀྱི་གྲོགས་བགྱིའོ། །དགྲ་ཐམས་

93-1-249b

ཅད་སོ་སོར་བསལ་བར་བགྱིའོ། །ནོར་དང༌། འབྲུ་དང༌། བཟའ་བ་དང༌། བཏུང་བ་དང༌། གོས་དང༌། སྤུད་པ་དང༌། རྒྱན་རྗེས་སུ་སྩལ་བར་བགྱིའོ། །བུ་གཅིག་པ་འདྲ་
བར་རྗེས་སུ་བསྐྱང་བར་བགྱིའོ། །དད་པ་དང༌། གུས་པས་དུས་ཀུན་ཏུ་མཆོག་ཏུ་མོས་པར་བགྱིའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་འདི་སྐད་ཅེས་ཁྱོད་ཀྱིས་ཁས་བླངས་པ་མཆོག་ཏུ་བཟང་པོ་བྱས་པ་འདི་ལེགས་སོ་ལེགས་སོ་
ཞེས་སྨྲས་ཏེ། ལག་པ་གཡས་པ་བརྐྱང་ནས་ཟླ་བ་ཡིད་དུ་འོད་བ་དྲི་མ་མེད་པའི་མེ་ཏོག་གི་ཕྲེང་བ་རིན་པོ་ཆེ་སྣ་ཚོགས་ཀྱིས་སྤྲས་པ་བླངས་ཏེ་ལག་ན་རྡོ་རྗེ་ལ་རྗེས་སུ་བརྩེ་
བའི་ཕྱིར་དང༌། དེ་བཞིན་གཤེགས་པ་ཐམས་ཅད་ཀྱིས་ཡོངས་སུ་ལོངས་སྤྱོད་པའི་ཕྱིར་དང༌། དཀྱིལ་འཁོར་ན་གནས་པའི་ལྷ་ཐམས་ཅད་ཀྱིས་ཡོངས་སུ་ལོངས་
སྤྱོད་པའི་ཕྱིར་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ས་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་
ཡིན་པ། ཐམས་ཅད་དཀྱིལ་འཁོར་གང་ཡིན་པ་འདིར་འདུག་ཅིང་དམ་ཚིག་ལ་གནས་པ་རྣམས་ཡོངས་སུ་ལོངས་སྤྱོད་པའི་ཕྱིར་ཇི་ལྟ་བ་བཞིན་དུ་འདུག་སྟེ་དེ་བཞིན་

93-1-250a

གཤེགས་པའི་དབུའི་གོང་དུ་གཏོར་རོ། །དེ་ནས་ཕྲེང་བ་དེ་ནམ་མཁའ་དེ་ལ་གཏོར་མ་ཐག་ཏུ་ཕྱོགས་བཅུའི་དེ་བཞིན་གཤེགས་པ་ཐམས་ཅད་
ཀྱི་དབུའི་སྟེང་དུ་ཟླ་བ་ཡིད་དུ་འོང་བ་དྲི་མ་མེད་པའི་མེ་ཏོག་དེ་ཁང་བུ་བརྩེགས་པ། རིན་པོ་ཆེ་སྣ་ཚོགས་ཀྱིས་སྤྲས་པ། འོད་འཚེར་བ། ཀ་བ་བཞི་དང༌། སྒོ་བཞི་ལེགས་
པར་རྣམ་པར་འབྱེས་པ། གྲུ་བཞི་ལྷམ་པ། ཆུ་ཞེང་ཤིན་ཏུ་རྒྱ་ཆེ་བ། ཤིན་ཏུ་ནང་ཡངས་པ། མེ་ཏོག་ཀ་ད་ལྱ་དག་གིས་མཛེས་པ། གཞལ་མེད་ཁང་སྣ་ཚོགས་སུ་
གྱུར་ཏེ་གནས་སོ། །དེ་དག་བྱང་ཆུབ་སེམས་དཔའི་དབུའི་སྟེང་ཐད་ཀར་དེ་བཞིན་དུ་ཟླ་བ་ཡིད་དུ་འོང་བ་དྲི་མ་མེད་པའི་མེ་ཏོག་རིན་པོ་ཆེ་སྣ་ཚོགས་སྤྲས་པའི་ཁང་
པུ་བརྩེགས་པའི་གཞལ་མེད་ཁང་དུ་ཤིན་ཏུ་གནས་སོ། །དེ་ལག་ན་རྡོ་རྗེ་དབུའི་སྟེང་གི་ཐད་ཀར་ཡང་ཟླ་བ་ཡིད་དུ་འོང་བ་དྲི་མ་མེད་པ་མེ་ཏོག་ཁང་བུ་བརྩེགས་
པར་ཤིན་ཏུ་གནས་སོ། །དེ་འཕགས་པ་སྤྱན་རས་གཟིགས་དབང་ཕྱུག་གི་སྟེང་ཐོག་ཐག་ཏུ་ཡང་ཟླ་བ་ཡིད་དུ་འོང་བའི་དྲི་མ་མེད་པའི་མེ་ཏོག་ཁང་བུ་བརྩེགས་པ།
ནོར་བུ་རིན་པོ་ཆེ་ཆེན་པོ་སྣ་ཚོགས་ཀྱིས་སྤྲས་པ། མེ་ཏོག་ཀ་ད་ལྱས་མཛེས་པར་བྱས་ཏེ་གནས་སོ། །ཁང་བུ་བརྩེགས་པའི་ཉེ་འཁོར་ཀུན་གཤིན་རྗེ་དང༌། ཆུ་ལྷ་

93-1-250b

དང༌། ལུས་ངན་པོ་དང༌། དགའ་བོ་དང༌། ཉེ་དགའ་བོ་དང༌། དབང་ཕྱུག་དང༌། དབང་ཕྱུག་ཆེན་པོ་ལྷའི་བུ་དང༌། ཆངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་
རྣམས་ལག་ན་རྡ་ཡབ་ཐོགས་ནས་གཡོབ་ཅིང་འདུག་གོ །དེ་དག་ཀྱང་འཁོར་འདུས་པ་ཆེན་པོ་མང་པོས་ཡོངས་སུ་བསྐོར་ཅིང་མདུན་དུ་བྱས་སོ། །དཀྱིལ་འཁོར་
གྱི་རིག་པའི་རྒྱལ་པོའི་ལྷ་དེ་དག་ཐམས་ཅད་ཀྱང་ནམ་མཁའ་ལ་ཟླ་བ་ཡིད་དུ་འོང་བ་དྲི་མ་མེད་པའི་མེ་ཏོག་ཁང་བུ་བརྩེགས་པའི་ཕྲེང་བ་རིན་པོ་ཆེ་སྣ་ཚོགས་ཀྱིས་སྤྲས་
པའི་ཁང་བུ་བརྩེགས་པའི་ནང་ན་འཁོད་པ་ནི། ཉི་མ་དང་ཟླ་བ་སྤ་བ་བཞིན་དང༌། ནམ་མཁའ་ལ་ཟླ་བ་ཉ་བ་ན་རྒྱུ་སྐར་དང༌། སྐར་མའི་ཚོགས་ཀྱིས་ཡོངས་སུ་བསྐོར་བ་
སྤ་བ་བཞིན་དུ་སྤ་བར་གནས་སོ། །མེ་ཏོག་དེ་དག་གི་ནང་ན་ལྷ་རྫས་ཀྱི་ཟླ་བ་ཡིད་དུ་འོང་བ་དྲི་མ་མེད་པའི་མེ་ཏོག་སྣ་ཚོགས་དང༌། ལྷ་རྫས་ཀྱི་པདྨ་དང༌། ཀུ་མུད་དང༌།
པུཎྜ་རཱི་ཀ་དང༌། མནྡཱ་ར་བ་དང༌། མ་ཧཱ་མནྡཱ་ར་བ་དང༌། མེ་ཏོག་རོ་ཙ་དང༌། མ་ཧཱ་རོ་ཙ་དང༌། མེ་ཏོག་ས་ལ་དང༌། ཏཱ་ལ་ཀ་དང༌། མེ་ཏོག་ཏ་མ་ལ་དང༌། ཙམ་པ་ཀ་དང༌། མེ་
ཏོག་ཨ་དྷི་མུཀྟ་དང༌། མེ་ཏོག་ཨ་ཤོ་ཀ་དང༌། མེ་ཏོག་པ་ཏ་ལ་དང༌། མེ་ཏོག་ནཱི་ལ་དང༌། མ་ཧཱ་ནཱ་ལ་དང༌། མེ་ཏོག་གནྡྷ་བྷཪྵ་ཀ་དང༌། མེ་ཏོག་སུ་མན་དང༌། ཏ་ར་ཎ་

93-1-251a

དང༌། ཀུ་ཡ་ཀའི་མེ་ཏོག་གི་ཆར་གྱི་རྒྱུན་ཕབ་བོ། །བཅོམ་ལྡན་འདས་ལ་མཆོད་པ་དང༌། དཀྱིལ་འཁོར་ཆེན་པོ་ལ་མཆོད་པའི་ཕྱིར་དང༌།
ལྷ་རྫས་ཀྱི་ཆོས་གོས་སྤུད་པ་དང༌། རྒྱན་སྣ་ཚོགས་ཀྱི་ཆར་འབབ་ཅིང་ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་མཆོད་དོ། །དེ་ལྟར་ན་ཆོ་འཕྲུལ་ཆེ་བའི་
ཆེ་བ་དག་སྣང་ངོ༌། །རོལ་མོའི་སྒྲ་ཡན་ལག་ལྔ་པ་དག་ཀྱང་མ་བརྡུངས་པར་ནམ་མཁའ་ལ་སྒྲ་བྱུང་ངོ༌། །འཕགས་པ་དོན་ཡོད་པའི་ཞགས་པའི་སྙིང་
པོའི་ཆོ་ག་ཞིབ་མོའི་རྒྱལ་པོ། བམ་པོ་ཉི་ཤུ་བཞི་པ། དེ་ནས་དེ་བཞིན་གཤེགས་པ་བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། སེམས་ཅན་དག་པ་ཆེན་པོ། མཆོག་ཏུ་དཀོན་པའི་ཁྲོ་བོའི་རྒྱལ་
པོ་འདི་སྨྲས་ཏེ། རིག་སྔགས་འཆང་ཐམས་ཅད་མཆོག་ཏུ་གྲུབ་པར་བྱ་བའི་ཕྱིར་མ་རུངས་པ་ཐམས་ཅད་འཇོམས་པ། སྡིག་པ་ཐམས་ཅད་སྲེག་པ་བཤད་པ་
ལེགས་སོ་ལེགས་སོ། །འདི་ནི། ཕྱི་མའི་ཚེ་ཕྱི་མའི་དུས་ན་རིག་སྔགས་འཆང་བ་རྣམས་ཀྱིས་ལན་གཅིག་དྲན་པ་ཙམ་གྱིས་དགོས་པ་ཐམས་ཅད་བྱེད་པར་འགྱུར་

93-1-251b

རོ༑ ༑ཡིད་ལ་རེ་བ་ཐམས་ཅད་ཡོངས་སུ་རྫོགས་པར་འགྱུར། འཕགས་པ་སྤྱན་རས་གཟིགས་དབང་ཕྱུག་མཐོང་བ་སྦྱིན་པར་འགྱུར། གནས་ཐམས་ཅད་གཏོགས་པའི་
གྲུབ་པ་ཆེན་པོ་རབ་ཏུ་སྟོན་པར་འགྱུར། རིག་སྔགས་འཆང་བ་རྣམས་ཀྱིས་ཡངས་ཤིང་རྒྱ་ཆེ་བའི་ཆེན་པོ་ཐམས་ཅད་བྱེད་པར་འགྱུར། ཕྱི་མའི་ཚེ་ཕྱི་མའི་དུས་ན་འདི་ནི། འཇིག་
རྟེན་ལས་འདས་པ་གཅིག་པོ་མཆོག་འགྲུབ་པར་འགྱུར་ཏེ། ལས་སྒྲུབ་པ་ཡང་དག་པར་འགྲུབ་པའི་ཕྱིར་རོ། །དེ་ནས་ཁྲོས་པའི་གད་རྒྱངས་སྤྱི་གཙུག་འབར་བ་ཞེས་བྱ་
བའི་གནོད་སྦྱིན་གྱི་སྡེ་དཔོན་ཆེན་པོ་གནོད་སྦྱིན་ཆེན་པོ་སྟོང་ཕྲག་བརྒྱའི་བདག་པོ། སྟོབས་ཆེ་བ། དཔུང་ཆེ་བ། བརྟན་ཞིང་ཕ་རོལ་གནོན་པ་ཆེན་པོ་གང་གི་ལག་མཐིལ་
གཅིག་གིས་རིའི་རྒྱལ་པོ་ལྷུན་པོ་ཆེན་པོ་འགུལ་བར་བྱེད་པ། ལྷའི་གནས་གཞལ་མེད་ཁང་དང་བཅས་ཏེ་རྒྱ་མཚོ་ཆེན་པོ་ན་གནས་ཏེ། འཁོར་བྱེ་བ་ཕལ་པོ་ཆེ་དང་ལྡན་པ།
དྲག་པོ་གཟི་བརྗིད་དྲག་པོ་སྟོབས་ཆེ་བ། ཕ་རོལ་གྱི་དཔུང་འཇོམས་པར་བྱེད་པ་དེ་སྟན་ལས་ལངས་ནས་བཅོམ་ལྡན་འདས་ག་ལ་བ་དེ་ལོགས་སུ་སོང་སྟེ་ཉེ་བར་ཕྱིན་
ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ཀྱི་ཞབས་ལ་བཏུད་དེ་འདི་

93-1-252a

སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་
ཁྲོ་བོའི་རྒྱལ་པོ་ཆེན་པོའི་གཟུངས་རིག་སྔགས་ཀྱི་རྒྱལ་པོ་ཤིན་ཏུ་མི་བཟད་པའི་གསང་སྔགས་བཤད་པས་ནི། བཅོམ་ལྡན་འདས་གཞལ་མེད་ཁང་དང་བཅས་
པ་བསྲེགས་སོ། །གནོད་སྦྱིན་དུ་མ་སྟོང་ཕྲག་བྱེ་བ་ཁྲག་ཁྲིག་འཁོར་དང་བཅས་པ་འབར་བ་གཅིག་ཏུ་གྱུར་ཏེ་བསྲེགས་སོ། །བཅོམ་ལྡན་འདས། བདག་ནི། ཞིག་
སྟེ་ཚིག་ཅིང་ཞུ་བར་གྱུར་ཏོ། །བཅོམ་ལྡན་འདས། དེ་ལ་བདག་གིས་ཇི་ལྟར་བསྒྲུབ་པར་བགྱི། བདག་ལ་སྐྱོབ་པ་སུ་ལགས། དཔུང་གཉེན་དུ་འགྱུར་བ་སུ་ལགས།
བཅོམ་ལྡན་འདས། བདག་ནི། སྲོག་རྣམ་པར་ཞིག་པའོ། །བདུད་ཀྱི་ཞགས་པས་བཅིངས་སོ། །བཅོམ་ལྡན་འདས། བདག་ལ་ཕན་གདགས་སུ་གསོལ། བདེ་
བར་གཤེགས་པ། བདག་ལ་བསྐྱབ་ཏུ་གསོལ། དེ་ནས་དེ་བཞིན་གཤེགས་པ་བཅོམ་ལྡན་འདས་ཤཱཀྱ་ཐུབ་པས་ཁྲོས་པའི་གད་རྒྱངས་སྤྱི་གཙུག་འབར་བ་
གནོད་སྦྱིན་གྱི་སྡེ་དཔོན་ཆེན་པོ་ལ་འདི་སྐད་ཅེས་བཀའ་སྩལ་ཏོ། །གནོད་སྦྱིན་གྱི་སྡེ་དཔོན་ཆེན་པོ་ཁྱོད་མ་འཇིགས་པར་ཁྲོ་བོའི་རྒྱལ་པོ་ལྕགས་ཀྱུའི་དཀྱིལ་

93-1-252b

པར་གྱི་རྗེས་སུ་སོང་ཞིག །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་སྐྱབས་སུ་ཉེ་བར་སོང་ཞིག །བྱང་ཆུབ་
སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་འདི་ནི། ཁྱོད་ཀྱི་སྐྱབས་དང༌། དཔུང་གཉེན་དང༌། སྐྱོབ་པ་དང༌། རྟེན་དུ་འགྱུར་ཏེ།
གང་གིས་འཁོར་གྱི་ཚོགས་དང་བཅས་པའི་གནོད་སྤྱིན་སྟོང་ཕྲག་བརྒྱའི་སྲོག་དང་བྲལ་བར་མི་འགྱུར་བ་ཡིན་ནོ། །ཀྱེ་གནོད་སྦྱིན་ཆེན་པོ་མྱུར་བ་མྱུར་བར་སོང་སྟེ་སྐྱབས་
སུ་འགྲོ་བར་བྱོས་ཤིག །དེ་ནས་ཁྲོས་པའི་གད་རྒྱངས་སྤྱི་གཙུག་འབར་བ་གནོད་སྦྱིན་གྱི་སྡེ་དཔོན་ཆེན་པོ་བཅོམ་ལྡན་འདས་ཀྱིས་དབུགས་ཕྱུང་བ་རྟོགས་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ག་ལ་བ་དེ་ལོགས་སུ་སོང་སྟེ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་ལ་དུ་ཞིང་བརྒྱལ་ནས་ལག་པ་བརྐྱངས་ཏེ་ཞབས་ལ་བཏུད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་བསྐྱབ་ཏུ་
གསོལ། ཐུགས་རྗེ་ཆེན་པོ། བདག་བསྐྱབ་ཏུ་གསོལ། བདག་ལ་སྲོག་སྩོལ་བར་མཛད་དུ་གསོལ། བཅོམ་ལྡན་འདས། བདག་ནི། བསྲེགས་ཤིང་གཅིག་ཏུ་འབར་

93-1-253a

བར་གྱུར་ཏོ། །བཅོམ་ལྡན་འདས། གནོད་སྦྱིན་དུ་མ་སྟོང་ཕྲག་བརྒྱ་བྱེ་བ་འཁོར་དང་བཅས་པ་སྲོག་དང་འབྲལ་བར་འགྱུར་རོ། །ཤེས་པ་ནི། སྟོར།
སྟོབས་དང་བརྩོན་འགྲུས་སྤྲོ་བར་བྱེད་པ་ནི། ཉམས་ན། བཅོམ་ལྡན་འདས། བདག་གིས་ལུས་སུ་ཞིག་གསོ་བར་བགྱིད། བྱང་ཆུབ་སེམས་དཔའ་སྤྱན་རས་གཟིགས་
དབང་ཕྱུག་གིས་ཁྲོས་པའི་གད་རྒྱངས་སྤྱི་གཙུག་འབར་བའི་གནོད་སྦྱིན་གྱི་སྡེ་དཔོན་ཆེན་པོ་ལ་འདི་སྐད་ཅེས་བཀའ་སྩལ་ཏོ། །ཀྱེ་གནོད་སྦྱིན་གྱི་སྡེ་དཔོན་ཆེན་
པོ་ཉོན་ཅིག །ང་ཇི་སྲིད་སྟོན་གྱི་བར་དུ་ཡུད་ཙམ་ཞིག་སྡོད་ཅིག །གནོད་སྦྱིན་གྱི་བདག་པོ་ཁྱོད་ཀྱིས་འཛམ་བུའི་གླིང་གི་སེམས་ཅན་མང་པོ་ལ་རྣམ་པར་གཙེ་བར་
བྱས༑ ཁྱོད་ཀྱིས་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་མང་པོ་ནི། ཟོས་ན། ཁྱོད་ཀྱིས་འཕགས་པའི་སྤྱན་མང་པོ་ནི། ཉམས་པར་བྱས། ཁྱོད་
ཀྱིས་རིག་སྔགས་དང༌། དཀྱིལ་འཁོར་དང༌། ཆོ་ག་ཞིབ་མོ་མང་པོའི་བར་ཆད་ནི། བྱས། གྲུབ་པ་རྣམས་ནི། མེད་པར་བྱས། མ་གྲུབ་པ་རྣམས་ཀྱང་མེད་པར་བྱས། སྐལ་
པ་ཅན་མང་པོ་ནི། མེད་པར་བྱས། སྐལ་བ་མེད་པ་ནི། ཡོད་པར་བྱས། མི་འཚེ་བ་དང་སྲོག་དང་ལོངས་སྤྱོད་ཀྱི་བདེ་བ་ནི། མེད་པར་བྱས། འཚེ་བ་དང༌། སྲོག་རྣམ་

93-1-253b

པར་འཇིག་པ་ནི། འཕེལ་བར་བྱས། ཁྱོད་ཀྱིས་ལེགས་པར་བཤད་པ་ནི། ཡོངས་སུ་བོར། ཁྱོད་ཀྱིས་ཉེས་པར་བཤད་པ་དང༌། སེར་སྣ་ནི། མང་དུ་བྱས། རིག་
སྔགས་འཆང་ཐམས་ཅད་དང༌། སེམས་ཅན་ཐམས་ཅད་ལ་ཁྱོད་ནག་པོ་དང༌། རྣམ་པར་འཇིག་པར་རབ་ཏུ་གནས། ཁྱོད་ཀྱིས་ངན་སེམས་ཐམས་ཅད་ནི། སྤེལ།
ཁྱོད་ཀྱིས་དགེ་བའི་རྩ་བ་རྣམས་ནི། ནུབ་པར་བྱས། ལྷ་དང་བཅས་པའི་འཇིག་རྟེན་ན་ཁྱོད་ཤིན་ཏུ་མི་བཟད་པ་སྡིག་པ་ཅན་ཡིན། གཤིན་རྗེའི་འཇིག་རྟེན་གྱི་གནས་
དང་བཅས། བདུད་དང་བཅས། ཚངས་པ་དང་བཅས་པའི་ནང་ན་ཁྱོད་གཅིག་པུ་ངན་སེམས་ཅན་བར་ཆད་བྱེད་པར་སྐྱེས་པ་ཡིན་ཏེ། རྒྱུ་དེས་ན་གནས་སྐབས་འདི་
འདྲ་བ་ཐོབ་པ་ཡིན་པས་ཀྱེ་གནོད་སྦྱིན་གྱི་བདག་པོ་དམ་ཚིག་དང༌། བསླབ་པ་དང༌། སྡོམ་པ་ཁས་བླང་བ་དང༌། དགེ་བའི་ཆོས་བྱོས་ཤིག །འོན་ཏང་ཁོ་བོ་ཁྱོད་ཀྱི་
སྐྱབས་དང༌། དཔུང་གཉེན་དུ་འགྱུར་བར་བྱའོ། །ཁྱོད་སྡུག་བསྔལ་བས་ཉམ་ཐག་པ་དང༌། བཅིངས་པ་མི་བཟད་པ་དང༌། མེ་འབར་བ་མི་བཟད་པའི་འཇིགས་པ་
ལས་ངས་ཡོངས་སུ་ཐར་བར་བྱའོ། །མཐོ་རིས་ཀྱི་ལམ་དུ་འཇུག་པར་བྱའོ། །དེ་ནས་ཁྲོས་པའི་གད་རྒྱངས་སྤྱི་གཙུག་འབར་བ་གནོད་སྦྱིན་གྱི་སྡེ་དཔོན་ཆེན་པོ་འཁོར།

93-1-254a

གནོད་སྦྱིན་བྱེ་བ་ཁྲག་ཁྲིག་བརྒྱ་སྟོང་དུ་མས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་
ཞབས་གཉིས་ལ་བཏུད་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། དེང་སླན་ཆད་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཁྱོད་ཀྱི་བཀའ་ལུང་བཞིན་བགྱིས་ཏེ་དམ་
ཚིག་ལ་གནས་པར་བགྱིའོ། །ཆོས་ཀྱི་རྗེས་སུ་སེམས་པ་དང༌། དཀོན་མཆོག་གསུམ་ལ་སྐྱབས་སུ་མཆིས་པ་ལ་གནས་པར་བགྱིའོ། །ཁྲོ་བོའི་རྒྱལ་པོ་འདི་དང༌།
རིག་སྔགས་ཀྱི་རྒྱལ་པོ་ལྕགས་ཀྱུའི་གཟུངས་དང༌། ཆོ་ག་ཞིབ་མོ་དང༌། གང་ཡང་རིགས་ཀྱི་བུ་དང༌། རིགས་ཀྱི་བུ་མོ་དང༌། དགེ་སློང་དང༌། དགེ་སློང་མ་དང༌།
དགེ་བསྙེན་དང༌། དགེ་བསྙེན་མ་རྣམས་ཡོངས་སུ་བསྐྱང་བར་བགྱིའོ། །དོན་ཡོད་པའི་ལྕགས་ཀྱུའི་གཟུངས་རིག་སྔགས་ཀྱི་རྒྱལ་པོ་འདི་འཆང་བ་དང༌། ཀློག་
པ་དང༌། འདོན་པ་དང༌། བཟླས་བརྗོད་ཀྱི་ཆོ་ག་ཀུན་སྤྱོད་པ་དེ་ལ་ནི། བདག་གནོད་སྦྱིན་བརྒྱ་སྟོང་དུ་མ་རྣམས་ཀྱིས་འོག་དང༌། བླ་དང༌། ཕྱོགས་བཞི་ཀུན་ཏུ་

93-1-254b

བསོད་ནམས་སུ་དམིགས་ཏེ། བསྲུང་བ་དང༌། སྦ་བ་དང༌། བསྐྱབ་པར་བགྱིའོ། །ཡོངས་སུ་བསྐྱང་བར་བགྱིའོ། །ལུས་ལ་སྟོབས་དང༌། སྤྲོ་བ་དང༌། གཟི་བྱིན་མང་དུ་བསྐྱེད་
པར་བགྱིའོ། །དེའི་ཡུལ་ཕྱོགས་སུ་འཐབ་པ་དང༌། རྩོད་པ་དང༌། འགྱེད་པ་དང༌། མཚང་འདྲུ་བ་དང༌། མ་ལེགས་པ་དང༌། ལོ་ཉེས་དང༌། མི་ངས་དང༌། རིམས་དང༌།
གནོད་པ་དང༌། འཁྲུག་པ་དང༌། ཉམ་ཐག་པར་བྱེད་པའི་གདོན་དང་བཅས་པ་དང༌། ནད་དང༌། གཅོང་དང༌། ཉོན་མོངས་པ་དང༌། སྒྲིབ་པ་ཐམས་ཅད་རབ་ཏུ་ཞི་བར་
བགྱིའོ། །རབ་ཏུ་བསལ་བར་བགྱིའོ། །རྐུན་པོ་དང༌། ཟོལ་མི་རྒོད་དང༌། གཅན་གཟན་ཁྲོ་བོའི་འཇིགས་པ་རྣམས་བསལ་བར་བགྱིའོ། །དུས་མ་ཡིན་པར་འཆི་བའི་
འཇིགས་པ་ལས་སོ་སོར་བཟློག་པར་བགྱིའོ། །རྨི་ལམ་ངན་པ་དང༌། ལྟས་ངན་པ་དང༌། བཀྲ་མི་ཤིས་པ་བྱུང་བ་ཐམས་ཅད་སོ་སོར་བཟློག་པར་བགྱིའོ། །ཆར་ཆེས་པ་དང༌།
ཆར་མི་འབབ་པ་དང༌། དུས་མ་ཡིན་པའི་ཆར་དང༌། སད་དང༌། ཐན་པ་དང༌། བྱི་བའི་འཇིགས་པ་རྣམས་སོ་སོར་བསལ་བར་བགྱིའོ། །དབེན་པ་དང༌། ཉམས་དགའ་བ་དང༌།
ལོ་ལེགས་པ་དང༌། འབྱོར་བ་སྦྱར་བར་བགྱིའོ། །སེམས་ཅན་མི་དགེ་བ་སྤྱོད་པ་ལས་བཟློག་པར་བགྱིའོ། །དགེ་བ་ལ་སྦྱོར་བར་བགྱིའོ། །སེམས་ཅན་དགེ་བ་སྤྱོད་པ་རྣམས་

93-1-255a

ཀྱི་གྲོགས་བདག་འཁོར་དང་བཅས་པས་བགྱིའོ། །ཡང་དག་པར་དད་པས་རྗེས་སུ་འབྲང་བར་བསྒྲུབ་པར་བགྱིའོ། །བུད་མེད་དང༌། སྐྱེས་པ་དང༌།
ཁྱེའུ་དང༌། བུ་མོ་དང༌། དགེ་སྦྱོང་དང༌། བྲམ་ཟེ་དང༌། སེམས་ཅན་ཐམས་ཅད་བུ་གཅིག་པ་བཞིན་དུ་ཡོངས་སུ་བསྐྱང་བར་བགྱིའོ། ཆོས་ལ་ཞུགས་པའི་ཡིད་དང༌། ངོ་ཚ་
ཤེས་པ་དང༌། ཁྲེལ་ཡོད་པས་གནས་པར་བགྱིའོ། །ཐམས་ཅད་དུ་བདག་མཆི་བར་བགྱིའོ། །ཇི་ལྟར་རང་གི་སྲོག་འདི་ཡོངས་སུ་བསྐྱང་བ་བཞིན་དུ་གཟུངས་དང༌།
རིག་སྔགས་གྲུབ་པ་འདི་ཡང་ཡོངས་སུ་བསྐྱང་བར་བགྱིའོ། །སྤྱི་བོས་བླང་བར་བགྱིའོ། །ཁུར་དུ་བཀུར་བར་བགྱིའོ། །སྒྲུབ་པར་འགྲུབ་པ་ཆེན་པོ་སྩལ་བར་བགྱིའོ། །
བགེགས་དང༌། ལོག་འདྲེན་ཐམས་ཅད་དང༌། སེམས་ཅན་མ་རུངས་པ་དང༌། གནོད་སྦྱིན་ཆད་པས་གནོད་པ་སོ་སོར་བཟློག་པར་བགྱིའོ། །དེ་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཁྲོས་པའི་གད་རྒྱངས་སྤྱི་གཙུག་འབར་བ་གནོད་སྦྱིན་གྱི་སྡེ་དཔོན་ཆེན་པོ་ལ་འདི་
སྐད་ཅེས་བཀའ་སྩལ་ཏོ། །གནོད་སྦྱིན་གྱི་སྡེ་དཔོན་ཆེན་པོ། ལེགས་སོ་ལེགས་སོ། །ཁྱོད་ཀྱིས་དེ་བཞིན་དུ་བྱ་བར་རིགས་སོ། །སེམས་ཅན་ཐམས་ཅད་རྗེས་སུ་

93-1-255b

གཟུང་བ་ཆེན་པོས་གཟུང་བར་བྱའོ། །རིག་སྔགས་འཆང་བ་ལ་བདག་ཉིད་ཀྱིས་བསྲུང་བ་དང༌། བཅང་བར་བྱའོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་དེ་སྐྱབས་གསུམ་ལ་
གནས་ཤིང་དཀྱིལ་འཁོར་ཆེན་པོའི་དམ་ཚིག་དང༌། དེ་བཞིན་གཤེགས་པའི་བསླབ་པའི་ཚིག་འཛིན་པ་ལ་གནས་པར་གྱུར་ཏེ། །རིགས་ཐམས་ཅད་ཀྱི་དམ་ཚིག་དང་ལྡན་
པར་གྱུར་ཏོ། །དེ་ནས་དེ་བཞིན་གཤེགས་པ་བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་
ལ་འདི་སྐད་ཅེས་བཀའ་སྩལ་ཏོ། །ཡོན་ཏན་གྱི་ཕུང་པོ་མཆོག་ཏུ་བཟང་བ་ལ་གནོད་སྦྱིན་གྱི་བདག་པོ་ཁས་ལེན་དུ་བཅུག་ཅིང་བཞག་པ་ལེགས་སོ་ལེགས་སོ། །ཁྲོ་བོའི་རྒྱལ་
པོའི་ཆོ་ག་ཉེ་བར་སྤྱད་པ་དེ་སྨྲོས་ཤིག །རིག་སྔགས་འཆང་དེ་རྣམས་ཇི་ལྟར་མཆོག་འགྲུབ་པར་འགྱུར་བ་དང༌། ལན་གཅིག་དྲན་པ་ཙམ་གྱིས་ཇི་ལྟར་ཇི་ལྟར་མྱུར་བ་མྱུར་བར་
ལས་སྒྲུབ་པ་འགྲུབ་པར་འགྱུར་བ་དང༌། ཇི་ལྟར་དྲན་པ་ཙམ་གྱིས་ཇི་ལྟར་བསམ་པ་དང༌། ཡིད་ལ་རེ་བ་འབྱོར་པར་འགྱུར་བ་དང༌། དོན་ཡོད་པའི་ལྕགས་ཀྱུ་ཁྲོ་བོའི་རྒྱལ་
པོ་འདི་མྱུར་དུ་འགྲུབ་པར་འགྱུར་པ་དེ་ལྟར་བྱིན་གྱི་རླབས་ཀྱིས་བྱིན་གྱིས་རློབས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་

93-1-256a

དབང་ཕྱུག་བཅོམ་ལྡན་འདས་ཀྱིས་བཀའ་ལུང་སྩལ་བ་རྟོགས་ནས་ཉེ་བར་བཤད་པའི་ཆོ་ག་སྨྲས་པ། བཅོམ་ལྡན་འདས། རིག་སྔགས་འཆང་བ།
རིགས་ཀྱི་བུའམ། རིགས་ཀྱི་བུ་མོའམ། དགེ་བསྙེན་ནམ། དགེ་བསྙེན་མ་གང་ཡིན་པའམ། གཞན་དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེའུ་རིགས་དང༌།
དམངས་རིགས་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་རྣམས་ཁྲོ་བོའི་རྒྱལ་པོ་འདི་སྒྲུབ་པར་འདོད་ན། དེ་ཟླ་བ་ཡར་གྱི་ངོའི་ཚེས་བཅོ་ལྔ་ལ་འབྲས་ཆན་
དང༌། འོ་མ་ཟ་ཞིང་ནང་པར་སྔར་ལངས་ལ་འཕགས་པ་སྤྱན་རས་གཟིགས་དབང་ཕྱུག་གི་སྐུ་གཟུགས་ཀྱི་སྤྱན་སྔར་སྐྱིལ་མོ་ཀྲུང་བཅས་ཏེ་འདུག་ནས་མི་སྨྲ་བར་གཎྜི་
བརྡུང་བའི་དུས་ལ་བབ་ཀྱི་བར་དུ་འབྲས་ཆན་ཁྱོར་བ་བཀང་སྟེ་གཏོར་མ་བརྒྱ་རྩ་བརྒྱད་དབུལ་བར་བྱས་ན། དེས་ཁྲོ་བོའི་རྒྱལ་པོ་སྒྲུབ་པའི་ཆོ་ག་དེ་དག་འགྲུབ་པར་
འགྱུར་ཞིང་མཆོག་ཏུ་འགྲུབ་པར་འགྱུར་རོ། །དེ་ལྟར་བསྒྲུབས་ནས་བཟླས་བརྗོད་གཅིག་དང༌། དྲན་པ་གཅིག་གིས་ཐམས་ཅད་དུ་འགྲུབ་པར་བྱས་ན། ཐམས་ཅད་དུ་
བྱ་བ་ཐམས་ཅད་མཆོག་ཏུ་འགྲུབ་པར་འགྱུར་རོ། །དེ་ནས་རིག་སྔགས་འཆང་བ་ལས་བྱེད་པར་འདོད་ཅིང༌། དོན་ཡོད་པའི་ཞགས་པའི་སྙིང་པོ་སྒྲུབ་པར་འདོད་ན། ཁྲོ་

93-1-256b

བོའི་རྒྱལ་པོ་ལན་གཅིག་དྲན་པར་བྱའོ། །དྲན་པ་ཙམ་གྱི་མོད་ལ་བགེགས་དང༌། ལོག་འདྲེན་ཐམས་ཅད་སྐྲག་པར་འགྱུར་ཞིང༌། དཔག་ཚད་ཚུན་ཆད་དུ་རིག་སྔགས་འཆང་
བའི་དྲུང་དུ་འོང་བར་མི་ནུས་ཏེ་རྒྱང་རིང་པོ་ན་འདུག་གོ །འདི་ལན་གཅིག་དྲན་པ་ཙམ་གྱིས་བཟླས་བརྗོད་དང༌། ཆོ་ག་དང༌། སྒྲུབ་པ་བདེ་བར་འགྲུབ་ཅིང་དགོས་པ་སྒྲུབ་པ་
ཐམས་ཅད་གྲུབ་པ་བླ་ན་མེད་པ་ཐོབ་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མཆོག་སྦྱིན་པར་མཛད་པར་འགྱུར་རོ། །དཔག་ཚད་ཚུན་ཆད་དུ་འབར་
བའི་ལྕགས་ཀྱུ་ཆེན་པོ་འཕང་དུ་རི་ཆེན་པོ་ཙམ་འབྱུང་བར་འགྱུར་ཏེ། དཔག་ཚད་གསུམ་གྱི་ཚད་ཙམ་དང༌། འོག་ཏུ་གཡང་སར་གྱུར་ཏེ། སུ་ཡང་འོང་མི་ནུས་སོ། །ལྷ་དང༌།
ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་མ་ཡིན་པ་དང་བཅས་པས་གནས་དེར་
འོང་བར་མི་ནུས་ན། མི་མ་ཡིན་པ་ཕལ་པ་དང༌། བགེགས་དང༌། ལོག་འདྲེན་རྣམས་ཀྱིས་ལྟ་སྨོས་ཀྱང་ཅི་དགོས་ཏེ། གནས་མེད་དོ། །རིག་སྔགས་འཆང་བ་འཇིགས་པ་
མེད་པར་ཡང་དགོས་པ་ཐམས་ཅད་གྲུབ་པ་སྒྲུབ་པར་བྱེད་དོ། བགེགས་མེད་པར་ཐམས་ཅད་དུ་སྒྲུབ་པ་གྲུབ་པ་འཐོབ་པར་འགྱུར་རོ། །དེ་ནས་རིག་སྔགས་འཆང་བ་ལས་

93-1-257a

ཐམས་ཅད་བྱ་བར་འདོད་ཅིང་གདོན་བསལ་བར་འདོད་ན། གུ་གུལ་དང༌། ཡུངས་ཀར་ལ་ལན་གཅིག་བཟླས་བརྗོད་བྱས་ཏེ་གདོན་ལ་བདུག་པ་
སྦྱིན་པར་བྱའོ། །ཡུངས་ཀར་གྱིས་བརྡེག་པར་བྱའོ། །ལན་གཅིག་དྲན་པར་བྱའོ། །ལག་པ་གཡས་པའི་མཛུབ་མོ་ཁྲོས་པས་བསྡིགས་པར་བྱའོ། །བདུག་པ་དང༌། བརྡེག་
པ་དང༌། དྲན་པ་ལྷན་ཅིག་ཏུ་བྱས་ན། མོད་ལ་གདོན་ཐམས་ཅད་འཇིགས་པར་འགྱུར་རོ། །ཅི་སྟེ་ནག་པོ་ཆེན་པོ་རང་ཉིད་དམ། ལྷ་མ་ཡིན་གྱི་དབང་པོའམ། སྒྲ་གཅན་
ནམ༑ འཇིགས་བྱེད་ཀྱང་འཇིགས་པར་བྱེད་ན། གདོན་གཞན་འོང་བར་ལྟ་ག་ལ་འགྱུར་ཏེ། མོད་ལ་གཅིག་ཏུ་འཇིགས་པར་འགྱུར་རོ། །འབྱུང་པོ་དང༌། གདོན་གྱིས་
ཡོངས་སུ་ཟིན་པ་ཐམས་ཅད་ལ་དུར་ཁྲོད་ཀྱི་ཐལ་བ་ལ་ལན་གཅིག་བཟླས་བརྗོད་བྱས་ཏེ་སྤྱི་བོར་གཏོར་ཞིང་ལན་གཅིག་དྲན་པར་བྱས་ན། མོད་ལ་འབྱུང་པོ་དང༌། གདོན་
འབྲོས་པར་འགྱུར་རོ། །ན་ལ་ད་དང༌། ཨན་ད་ནི་དྲ་ཀ་བ་ཙ་དང༌། གུ་གུལ་དང༌། ཧ་ས་དང༌། བ་ལ་ཀ་དང༌། མ་ཏུ་ལ་དང༌། པདྨ་དང༌། པུཥྤ་རྣམ་གཉིས་དང༌། ར་ཛ་ནི་དང༌། ཡུངས་
ཀར་དང༌། ཤིང་ཀུན་དང༌། ན་ར་པདྨ་དང༌། བི་ཤ་ར་དང༌། ཙན་ཏྲི་ཀ་རྣམས་རའི་གཅིན་གྱིས་སྦྲུས་ཏེ་རིལ་བུ་ནས་ཀྱི་འཛེལ་མ་ཙམ་བྱས་ཏེ་གྲིབ་མ་ལ་བསྐམས་ལ།

93-1-257b

ལྕགས་ཀྱུ་ལན་བདུན་བཟླས་པ་བྱས་ནས་ལས་ཐམས་ཅད་ལ་བདུག་པ་མཆོག་གི་རིལ་བུ་གཅིག་བདུག་པ་བྱས་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
རི་དང༌། ནགས་ཚལ་དང༌། གཅོང་རོང་དང་བཅས་པ་རྣམས་འགུལ་ལོ། །རྒྱ་མཚོ་ཆེན་པོ་ནི། འཁྲུགས་སོ། །རི་རབ་ཆེན་པོ་ནི། གཡོས་སོ། །སུམ་ཅུ་རྩ་གསུམ་གྱི་གནས་
གཞལ་མེད་ཁང་དང་བཅས་པ་ནི། ཆེར་གཡོས་ཏེ་འགུལ་ལོ། །ལྷ་ཐམས་ཅད་སྐྲག་གོ །ལྷ་མ་ཡིན་ཐམས་ཅད་དུ་ཞིང་ཕྱོགས་ཕྱོགས་སུ་འབྲོས་སོ། །ས་ནི། གཡོས་སོ། །
ཀླུ་གང་དག་རྒྱ་མཚོན་གནས་པ་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཡི་དྭགས་དང༌། བརྗེད་བྱེད་དང༌། གསང་བ་པ་དང༌། ཚངས་པའི་སྲིན་པོ་དང༌།
བགེགས་དང༌། གདོན་མི་བཟད་པ་གཞན་མ་རུངས་པ་དེ་དག་ཐམས་ཅད་ནི། དྲི་ཚོར་བ་ཙམ་གྱིས་རྣམ་པར་ཞིག་པར་འགྱུར་ཏེ། དོགས་པར་མི་བྱའོ། །ལུས་རྣམ་པར་ཞིག་
པར་འགྱུར། བཅོམ་སྟེ་རུས་པ་ལྷགས་པར་འགྱུར། འཆི་བདག་གི་ཞགས་པའི་ཁར་འགྲོ་བར་འགྱུར། དེས་རྣམ་པར་ཞིག་པར་འགྱུར་བ་དེ་ལ་དོགས་པར་མི་བྱའོ། །དུག་དང་
བཅས་པ་ནི། མོད་ལ་དུག་མེད་པར་འགྱུར་རོ། །ཀླུ་འཇོག་པོ་དང༌། ནོར་རྒྱས་ཀྱིས་གལ་ཏེ་ཟིན་པའམ། སྦྲུལ་གྱིས་ཟིན་པ་ལ་བདུག་པ་དང༌། བྱུགས་པ་ཙམ་གྱིས་ཐམས་ཅད་དུ་

93-1-258a

དུག་མེད་པར་འགྱུར་རོ། །གང་དག་འཇིག་རྟེན་ན་དུག་སྣ་ཚོགས་མི་བཟད་པ་ཡོད་པ་ལ་བདུག་པའི་དྲི་ཙམ་དང༌། བསྐུས་པ་དང༌། རིལ་བུ་ཙམ་གྱིས་མོད་
ལ་དུག་ཐམས་ཅད་མེད་པར་འགྱུར་ཏེ། ཐེ་ཚོམ་མི་བྱའོ། །འབྲས་དང༌། ཕོལ་མིག་དང༌། ལཱུ་ཏ་དང༌། ཤུ་བ་དང༌། ཤ་བཀྲ་དང༌། རྐང་ཤུ་དང༌། མཛེ་དང༌། འབྲུམ་བུ་དང༌།
ལྷོག་པ་རྣམ་པ་མང་པོ་དང༌། ནད་མཆེད་པ་དང༌། ཝ་བའི་ཕྲེང་བ་དང༌། ཁོང་འབྲས་དང༌། རྐུབ་ན་བ་དང༌། སྐྲན་དང༌། ཁྲུ་བ་དང༌། རྩིབ་ལོགས་ན་བ་དང༌། སྙིང་ག་ན་བ་དང༌།
གྲེ་བ་འགགས་པ་དང༌། རྣ་བ་ན་བ་དང༌། སོ་ན་བ་དང༌། མིག་ན་བ་དང༌། མགོ་བོ་ན་བ་དང༌། གཞོགས་ཕྱེད་ན་བ་ལ་རིལ་བུས་བསྐུས་པ་ཙམ་དང༌། ཆུ་དྲོན་འཐུངས་པ་ཙམ་
དང༌། བདུགས་པ་ཙམ་དང༌། བསྣམས་པ་ཙམ་གྱིས་ཐམས་ཅད་དེ་མ་ཐག་ཏུ་རབ་ཏུ་ཞི་བར་འགྱུར་ཏེ། ཐམས་ཅད་ལ་རིལ་བུ་དམ་པ་ལན་གཅིག་བཟླས་བརྗོད་བྱས་ཏེ།
བྱིན་ན། ཐམས་ཅད་དུ་དགོས་པ་ཐམས་ཅད་བྱེད་པ་བླ་ན་མེད་པ་ཡིན་ནོ། །ཤིན་ཏུ་ཆར་ཆེ་བ་དང༌། ཆར་མི་འབབ་པ་དང༌། དུས་མ་ཡིན་པའི་ཆར་དང༌། རླུང་དང༌། སེར་བ་དང༌།
འབྱུང་པོ་དང༌། མ་མོའི་ཚོགས་དང༌། མཚོའི་ཀླུ་དེ་དག་ཐམས་ཅད་དབང་དུ་འགྱུར་རོ། །ཆར་དུས་སུ་འབེབས་སོ། །ལོ་ཏོག་དང༌། འབྲས་བུ་དང༌། མེ་ཏོག་ཡོད་པར་འགྱུར་རོ།།

93-1-258b

ཕྱིས་སེར་བ་མི་འབབ་བོ། །སད་དང༌། རླུང་དང༌། ཐན་པ་མི་འབྱུང་ངོ༌། །ཕུན་སུམ་ཚོགས་པ་ཐམས་ཅད་གྲུབ་པར་བྱེད་ཅིང་བཀྲ་ཤིས་པ་ཐམས་ཅད་གྲུབ་པར་བྱེད་དོ། །རིམས་དྲག་
པོ་མ་རུངས་བ་ཀུན་ཏུ་འཇུག་པའི་རིམས་མི་བཟད་པ་དང༌། འདས་པ་མི་བཟད་པ་དྲག་པོའི་རིམས་དང༌། རིམས་དྲག་པོའི་འཇིགས་པ་ཆེན་པོ་དང༌། མེ་འབར་བ་ཤིན་ཏུ་ཚ་བ་དང༌།
ཞག་བཞི་པའི་རིམས་མི་བཟད་པ་དང༌། གྲང་བའི་རིམས་སྡུག་བསྔལ་ཆེན་པོ་དང༌། རིམས་གང་དག་འཆི་བའི་ཞགས་པ་འབར་བ། འཁྲུག་པ་དྲག་པོ་མི་བཟད་པ་དང༌། ཟློས་པའི་
རིམས་གསོ་དཀའ་བ་དང༌། ཉིན་གཅིག་པའི་རིམས་དང༌། ཉིན་གཉིས་པའི་རིམས་དང༌། ཉིན་གསུམ་པའི་རིམས་དང༌། དེ་བཞིན་དུ་རླུང་ལས་གྱུར་པ་དང༌། བད་ཀན་ལས་གྱུར་པ་དང༌།
མཁྲིས་པ་ལས་གྱུར་པ་དང༌། མཆིལ་མ་ལས་གྱུར་པའི་རིམས་དང༌། རིམས་རྙིང་པ་དང༌། ཟུག་གཟེར་དང༌། གཞང་འབྲུམ་དང༌། གཅིན་སྙི་བ་མི་ཟད་པ་དང༌། རིམས་ཐམས་ཅད་ལ་
བདུགས་པ་ཙམ་གྱིས་ཐེ་ཚོམ་མེད་པར་རྣམ་པར་འཇིགས་པར་འགྱུར་རོ། །ནམ་མཁའ་ལྡིང་གི་གདོན་དང༌། གང་དག་མིའམ་ཅིའི་གདོན་དང༌། ལྟོ་འཕྱེ་ཆེན་པོའི་གདོན་དང༌། མི་མ་ཡིན་
པའི་གདོན་དང༌། གང་དག་གཞན་མིའི་གདོན་ཐམས་ཅད་བདུག་པས་བདུགས་པ་དེས་མོད་ལ་ཐམས་ཅད་རྣམ་པར་བྲལ་བར་འགྱུར་རོ། །ལྕགས་ཀྱུའི་གསང་སྔགས་དམ་པ་ལན་གཅིག་

93-1-259a

དྲན་པར་བྱས་ན། སྐེམ་བྱེད་དང༌། བསྐམས་པ་དང༌། བརྗེད་བྱེད་དང༌། གདོན་ར་ཟ་ཡག་ཤྨཱ་དང༌། བདག་ཉིད་ངན་པར་བྱུང་བ་དང༌། གྲིབ་གནོན་དང༌། འཐབ་པ་དང་
རྩོད་པ་གང་དུ་སྐྱེ་བོ་ཞེ་སྡང་བ་རྣམས་འབྱུང་བ་དང༌། གང་དུ་གནོད་པ་དང༌། འཁྲུག་པ་དང༌། ཉོན་མོངས་པ་མང་པོ་རྣམས་ལ་ཡིད་དུ་འོང་བ་བདུག་པ་ཙམ་གྱིས་ཐམས་ཅད་ལས་དེ་
ཐར་བར་འགྱུར་རོ། །རྒྱལ་པོ་ཁྲོས་པ་དང༌། གང་ཞིག་རྐུན་པོ་དང༌། མི་རྒོད་ཀྱི་ནང་དུ་སོང་བ། གཅོང་རོང་བགྲོད་དཀའ་བའི་ནང་དུ་སོང་ངམ། དོག་པ་མི་བཟད་པའི་ནང་དུ་ཆུད་པ་ལ་
ལྕགས་ཀྱུ་ལན་གཅིག་དྲན་པ་དང༌། བདུག་པ་མཆོག་གིས་བདུགས་ན། ཐམས་ཅད་དུ་རྟག་ཏུ་བདེ་བར་འགྲོ་བ་དང༌། གང་དང་གང་དུ་འགྲོ་བ་ན་བདེ་བར་འགྱུར་རོ། །དེའི་ལུས་
ལ་མེས་མི་ཚུགས། ཆུ་ཆེན་པོས་འཁྱེར་བར་མི་འགྱུར་རོ། །ལྕགས་ཀྱུའི་རིག་སྔགས་དྲན་པ་དང༌། བདུག་པ་མཆོག་གིས་བདུགས་ན། ཐམས་ཅད་དུ་ཕ་རོལ་ཏུ་ཕྱིན་པ་དང༌།
བདེ་ཞིང་ལེགས་པ་ཤིན་ཏུ་རྒྱས་པར་འགྱུར་རོ། །དེའི་ལུས་ལ་མཚོན་གྱིས་མི་ཚུགས། དུག་གིས་མ་ཡིན། གསང་སྔགས་མཆོག་ཏུ་དྲག་པོས་མ་ཡིན། དེ་ལ་བྱད་ཀྱིས་མི་
ཚུགས། ནད་ཀྱིས་མ་ཡིན། ཉོན་མོངས་པ་དྲག་པོས་མ་ཡིན་ནོ། །གསང་སྔགས་དྲན་པ་ཙམ་དང༌། བདུག་པས་བདག་བདུག་པ་ནི། ཐམས་ཅད་དུ་འཇིགས་པ་ཐམས་ཅད་

93-1-259b

ལས་ཐར་བར་འགྱུར་ཏེ། འདི་ལ་དོགས་པར་མི་བྱའོ། །དགྲ་དང་ཕྱིར་རྒོལ་བའི་མི་སེམས་ཅན་མ་རུངས་པ་མི་བཟད་པ་རྣམས་དང་འཐབ་མོ་འགྱེད་ཅིང་གཡུལ་འགྱེད་པ་ན་བདག་
ཉིད་བདུག་པས་བདུག་ཅིང་རིག་སྔགས་ལན་གཅིག་དྲན་པར་བྱས་ན། ས་ཐམས་ཅད་དུ་རྒྱལ་བར་འགྱུར་ཏེ། མཐོང་བ་ཙམ་ལ་དོགས་པར་མི་བྱའོ། །གང་ཞིག་རིག་སྔགས་འགྲུབ་
པར་མི་འགྱུར་བ་དང༌། གང་ཞིག་བགེགས་ཀྱིས་ཟིན་ཏེ་ཉམས་པ་དང༌། བློ་ཞན་ཅིང་ལེ་ལོ་ཅན་ལ་བདུག་པ་འདི་སྦྱར་བར་བྱ་ཞིང་གསང་སྔགས་ལན་གཅིག་བཟླས་བརྗོད་བྱས་ན།
དེས་མཆོག་ཏུ་དཀོན་པ་འགྲུབ་པར་འགྱུར་རོ། །སྐལ་བ་མེད་པ་བདག་ཉིད་བདུག་པ་དང༌། རིལ་བུ་མཆོག་གིས་བཀྲུ་བ་དང༌། མིག་བསྐུ་བ་དང༌། མཆོག་ཐིག་ལེ་བྱས་ན། ཐམས་
ཅད་དུ་སྐལ་བ་ཅན་དང༌། དགའ་བ་དང༌། དབང་ཕྱུག་མཚུངས་པ་མེད་པར་འགྱུར་རོ། །ནོར་དང་འབྲུ་འཕེལ་ཞིང་རྒྱལ་པོ་དང་འདྲ་བར་འགྱུར་རོ། །ཐམས་ཅད་དུ་སྟོབས་ཐོགས་པ་
མེད་པར་འགྱུར་རོ། །ཐམས་ཅད་དུ་མཆོག་གྲུབ་པ་དང༌། རྟག་ཏུ་རྒྱུན་མི་འཆད་པར་དུས་ཐམས་ཅད་དུ་གནོད་སྦྱིན་གྱི་སྡེ་དཔོན་ཆེན་པོ་བཞིས་བསྲུང་བ་དང༌། བསྐྱབ་པ་དང༌། སྦ་
བར་བྱ་བའི་ཕྱིར་ཉིན་མཚན་དུ་རྗེས་སུ་འབྲང་ཞིང་གནས་པར་འགྱུར་རོ། །བསྲུང་བའི་ཕྱིར་རྒྱལ་པོ་ཆེན་པོ་བཞི་དཔུང་འཁོར་དང་བཅས་པ་རིག་སྔགས་ཀྱི་རྗེས་སུ་འབྲང་བར་འགྱུར་

93-1-260a

རོ༑ ༑བདེ་བ་ཐམས་ཅད་ཀྱིས་ཚིམ་པར་ཐོབ་པར་འགྱུར་རོ། །གནས་གཅིག་ནས་རིལ་བུ་བདུན་བླངས་པ་ལས་ཁྲོ་བོའི་ལྕགས་ཀྱུ་ལན་ཉི་ཤུ་རྩ་གཅིག་
བཟླས་བརྗོད་བྱའོ། །དེ་ནས་རིག་སྔགས་འཆང་བའམ། གཞན་གང་རུང་བ་ནས་དགེ་སྦྱོང་དང༌། བྲམ་ཟེ་བཀྲེན་པ་སྡུག་ཕོངས་པའི་བུད་མེད་དམ། སྐྱེས་པའམ། ཁྱེའུ་འམ།
བུ་མོའི་དོན་དུ་རིལ་བུ་གཅིག་གིས་ཁྲུས་བྱ། གཅིག་གིས་བདག་བདུག །གཅིག་གིས་གོས་བདུག །གཅིག་ནི། བའི་རྣམ་ལྔ་དང་སྦྱར་ཏེ་བཏུང་བར་བྱ། གཅིག་ནི། མགོའི་
སྤྱི་བོར་གཞག །གཅིག་ནི་དཔུང་པ་གཡས་པར་གདགས། རིལ་བུ་གཅིག་ནི། རྐེད་པར་བཏགས་ན། ཐམས་ཅད་དུ་འབྱོར་པ་ཐོབ་པར་འགྱུར་ཞིང་ཐམས་ཅད་དུ་མཆོག་
བླ་ན་མེད་པ་འགྲུབ་པར་འགྱུར་རོ། །བསམ་པ་འགྲུབ་པར་འགྱུར་རོ། །རྒུད་པ་ཐམས་ཅད་རྣམ་པར་ཞིག་པར་འགྱུར་རོ། །རྨ་དང༌། ཉམ་ཆུང་བ་དང༌། དེ་བཞིན་དུ་
ཆག་གྲུགས་དང༌། བགེགས་ཀྱིས་ཟིན་པ་དང༌། གདོན་ར་ཟ་ཡག་ཤྨཱས་ཟིན་པ་དེ་དག་ཐམས་ཅད་རབ་ཏུ་སྦྱར་བ་ཙམ་གྱིས་རྣམ་པར་ཞིག་པར་འགྱུར་ཏེ། དགོས་པར་མི་བྱའོ།།
སྒྲིབ་པ་ཐམས་ཅད་རྣམ་པར་ཞིག་པར་འགྱུར་ཏེ། སྔོན་བསགས་པའི་སྒྲིབ་པ་ཐམས་ཅད་མོད་ལ་རྣམ་པར་ཞིག་པར་འགྱུར་ཏེ། གསང་སྔགས་བསྟན་པ་དང༌། གསང་སྔགས་

93-1-260b

དྲན་ཅིང་དྲན་པ་དང༌། བདུག་པ་མཆོག་གིས་བདུགས་པར་བྱས་པས་དོགས་པར་མི་བྱའོ། །མནར་མེད་པ་དང༌། མི་བཟད་པའི་སྡིག་པ་དང༌། དུག་དང༌། སེམས་ཅན་མ་རུངས་
པ་དང༌། ལས་ངན་པ་དང༌། ཕུང་བ་རྣམས་ཐམས་ཅད་མོད་ལ་མེད་པར་འགྱུར་རོ། །མེས་ཕྱེ་མ་ལེབ་བཞིན་རྟག་ཏུ་མྱུར་དུ་སྲེག་པར་འགྱུར་རོ། །གསང་སྔགས་ལང་ཅིག་དྲན་
པར་བྱ་ཞིང་བདུག་པ་འདིས་བདུགས་ན། དུས་མ་ཡིན་པར་འཆི་བ་ཐམས་ཅད་ཞིག་པར་འགྱུར་རོ། །ཐམས་ཅད་དུ་སྦྱར་བ་ལ་དོགས་པར་མི་བྱའོ། །འཁོར་ལོས་བསྒྱུར་བ་ཐམས་
ཅད་ཀྱི་ཁྲོ་བོའི་ལྕགས་ཀྱུ་སྤྱི་གཙུག་འབར་བ་ཞེས་བྱ་བའི་བདུག་པའི་རྒྱལ་པོས་ཁྱིམ་དང༌། སྒོ་ཆེན་པོར་ནམ་ལངས་ཀ་དང༌། མུན་སྲོས་ཀར་བདུག་ཅིང་གསང་སྔགས་ལན་
གཅིག་དྲན་པར་བྱས་ན། ཁྱིམ་གྱི་ནང་དེར་གང་དག་མི་སྣང་བར་འདུག་པར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། བརྗེད་བྱེད་དང༌། གྲིབ་
གནོན་མ་རུངས་པ་དང༌། མི་མ་ཡིན་པ་ཐམས་ཅད་སྣང་བཞིན་དུ་ཕྱིར་འབྱུང་ཞིང་ངུས་ཏེ། ཀྱི་ཧུད་ཟེར་བའི་སྒྲ་འབྱིན་པར་འགྱུར་རོ། །ཁྱིམ་གང་ཡིན་པ་འགུལ་བ་དང༌། ཁྱིམ་
དང་རྟ་བབས་རྣམས་འབབ་པར་འགྱུར་ཞིང༌། དམྱལ་བའི་སྲུང་མ་མི་བཟད་པ་ཐམས་ཅད་ཕྱོགས་བསླད་པར་འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ལྷ་མ་ཡི་

93-1-261a

དང༌། ནམ་མཁའ་ལྡིང་དང༌། དྲི་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཀླུ་མཐུ་བོ་ཆེ་ཐམས་ཅད་བདུག་པའི་དྲི་བླ་ན་མེད་པས་སྐྲག་པར་འགྱུར་རོ།།
བསམ་པ་ངན་པ་གང་དག་གནས་པའི་ཁྱིམ་ཐམས་ཅད་འབར་བ་དང༌། ལུས་བསྲེགས་པ་དང༌། ཕྱོགས་དང་ཕྱོགས་མཚམས་འཁྲུལ་བ་དང༌། བདུག་པའི་རྒྱལ་པོའི་
མཐུས་འཇིགས་པ་མི་བཟད་པ་ཐམས་ཅད་རབ་ཏུ་ཞི་བར་འགྱུར་རོ། །གཡུལ་འགྱེད་པ་དང༌། འཐབ་མོ་དང༌། རྩོད་པ་དང༌། འཐབ་ཅིང་འགྱེད་པ་ཐམས་ཅད་རབ་ཏུ་ཞི་
བར་འགྱུར་ཞིང་རྟག་ཏུ་རྒྱལ་བར་འགྱུར་རོ། །བདེ་ཞིང་ལེགས་པར་རྒྱལ་བ་འགྲུབ་པ་དང༌། ཐམས་ཅད་དུ་དཔལ་ཐོབ་པར་འགྱུར་རོ། །ལྷ་དང༌། ལྷ་མ་ཡིན་དང༌། དྲི་ཟ་
དང༌། གནོད་སྦྱིན་དང༌། སྲིན་པོ་དང༌། ཀླུ་རྣམས་ཀྱིས་བསྲུང་བའི་ཕྱིར་ཉིན་མཚན་དུ་རྗེས་སུ་འབྲང་བར་འགྱུར་རོ། །དེ་བཞིན་དུ་རྗེས་སུ་སྐྱོང་བ་དང༌། དུས་ཐམས་ཅད་བླ་
ན་མེད་པའི་གཟི་བྱིན་སྐྱེད་པར་བྱེད་དོ། །ཁྲོ་བོའི་ལྕགས་ཀྱུ་བླ་ན་མེད་པ་གྲུབ་པའི་ཐིག་ལེ་བརྗོད་པར་བྱའོ། །ཐིག་ལེ་སྐར་མ་ལྟ་བུ་ནི། །ལྷ་ཡི་ཉི་མ་བཞིན་དུ་དཔའ། །ཉི་མ་
བྱེ་བའི་འོད་དང་མཚུངས། །བསོད་ནམས་གཟི་བརྗིད་དག་གིས་འབར། །མུན་ཁྲོད་སྒྲོན་ཆེན་འོད་བཞིན་དུ། །མུན་པའི་ནང་ན་སྣང་བར་འགྱུར། །ཚོགས་ཀྱི་དཀྱིལ་ན་མཛེས་པ་

93-1-261b

ནི། །སྐར་མའི་ཚོགས་དང་ཟླ་བ་བཞིན། །བསོད་ནམས་བྱེ་བ་སྟོང་ཕྲག་དང༌། །དཔག་མེད་གཞལ་དུ་མེད་པ་ཡིས། །ལུས་འདི་དག་ནི་བརྒྱན་པར་འགྱུར། །མཁའ་ལ་རིན་ཆེན་མཆོད་
སྡོང་ལྟར། །མཚན་དང་དཔེ་བྱད་བཟང་པོས་བརྒྱན། །རིལ་བུ་སྟེན་པ་བྱས་ན་ནི། །ལུས་ནི་བསོད་ནམས་ཚོགས་ཀྱིས་བསྐྱེད། །གང་ཞིག་ལུས་ནི་འབར་བ་དང༌། །ཤིན་ཏུ་བཟང་པོ་
ཁོ་ནར་འགྱུར། །འཇིག་རྟེན་མགོན་པོ་དུས་རྟག་ཏུ། །ཕྱག་ནི་སྤྱི་བོར་འཇོག་པར་མཛད། །རྟག་ཏུ་མཆོག་ནི་སྦྱིན་པ་དང༌། །ཀུན་ཏུ་བླ་མེད་གྲུབ་པར་འགྱུར། །ཆོ་ག་ཞིབ་མོ་འགྲུབ་པ་
དང༌། །གསང་སྔགས་འགྲུབ་ཅིང་ཕྱག་རྒྱ་དང༌། །དཀྱིལ་འཁོར་འགྲུབ་ཅིང་དཀྱིལ་འཁོར་གྱི། །རིམ་པར་ཕྱེ་བ་འགྲུབ་འགྱུར་ཏེ། །ཀུན་ཏུ་འགྲུབ་པ་བླ་ན་མེད། །གིའུ་ཝང་དང༌།
གུར་གུམ་དང༌། རུ་རྟ་ཆ་བསྙམས་ཏེ་སྦྱར་ལ་ཁྲོ་བོའི་ལྕགས་ཀྱུའི་གསང་སྔགས་བརྒྱ་རྩ་བརྒྱད་བཟླས་བརྗོད་བྱས་ལ། ཚངས་པར་སྤྱོད་པ། མཉམ་པར་བཞག་པ། ཁྲུས་
ལེགས་པར་བྱས་པ། གོས་གཙང་མ་བགོས་ཤིང་གཙང་མས་ཟླ་བ་ཡར་གྱི་ངོ་ཚེས་བཅུ་གསུམ་སྐར་མ་རྒྱལ་ལ་བབ་པའི་ཚེ་ཆུ་གཙང་མ་དང་ཞིབ་ཏུ་བཏགས་ལ་རྒྱ་ཤུག་གི་འབྲུ་
ཙམ་བྱས་ཏེ་གྲིབ་མ་ལ་བསྐམས་ལ། གང་གི་ཚེ་དགོས་པ་རྩོམ་པ་དེའི་ཚེ་ཁྲོ་བོའི་རྒྱལ་པོའི་ལྕགས་ཀྱུ་ལ་ལན་ཉི་ཤུ་རྩ་གཉིས་བཟླས་བརྗོད་བྱས་ཏེ་སྨིན་མཚམས་སུ་ཐིག་

93-1-262a

ལེ་བྱའོ། །སྨིན་མཚམས་སུ་ཐིག་ལེ་བཟང་པོ་དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་བྱིན་གྱིས་བརླབས་པ་མཚན་ཉིད་བཞིན་དུ་
ཐིག་ལེ་བྱས་ཏེ་བྱིན་གྱིས་བརླབས་པ་བྱས་པའི་མོད་ལ་དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་གྱི་མཚན་ཉིད་རྣམ་པར་མཛེས་པའི་ཐིག་ལེ་དང་མཉམ་པར་མཚུངས་པར་
བརྒྱན་པར་འགྱུར། ཐམས་ཅད་དུ་མཆོད་པར་བྱ་བ་དང༌། རྟག་ཏུ་བླ་མ་ལ་གུས་པས་དམ་ཚིག་མ་ཉམས་པ་དང༌། རྒྱལ་པོ་དང་མཚུངས་པའི་བློན་པོ་དང༌། བཙུན་མོའི་ནང་དུ་
སོང་ན༑ ཐམས་ཅད་དགའ་བར་འགྱུར་ཞིང་ཐམས་ཅད་དུ་མཆོད་པར་འོས་པར་འགྱུར་རོ། །སེམས་ཅན་ཀུན་གུས་པ་དང༌། དགའ་བ་ཇི་ལྟར་འཇིག་རྟེན་འདྲེན་པ་ལ་བྱ་བ་
བཞིན་བྱེད་དོ། །ནོར་དང༌། འབྲུ་དང༌། ལྷའི་དཔལ་ཐོབ་པར་འགྱུར་རོ། །ལྷ་ཐམས་ཅད་ཀྱིས་མཆོད་པར་འགྱུར་རོ། །དབང་པོ་དང༌། ཚངས་པ་དང༌། ཁྱབ་འཇུག་དང༌། དབང་
ཕྱུག་ཆེན་པོ་དང༌། འཇིག་རྟེན་སྐྱོང་བ་གྲགས་ཆེན་དང༌། ཀླུ་རྣམས་ཀྱིས་རྟག་ཏུ་མཆོད་པར་འོས་པ་ཆེན་པོར་འགྱུར་རོ། །གནོད་སྦྱིན་དང༌། དྲི་ཟ་དང༌། གསང་བ་པ་དང༌། ལྷ་
མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་རྣམས་ཀྱིས་རྟག་ཏུ་མཆོད་པ་ཆེན་པོར་འགྱུར་རོ། །དབང་ཕྱུག་དང༌། སྟོབས་དང༌། བརྩོན་འགྲུས་དང༌།

93-1-262b

ཚ་འཕེལ་བར་འགྱུར་རོ། །ནད་མེད་པ་དང༌། རིམས་ནད་མེད་པ་དང༌། སྡིག་པ་ཐམས་ཅད་སྤངས་པ་དང༌། སྒྲིབ་པ་ཐམས་ཅད་ལས་རྣམ་པར་གྲོལ་བ་དང༌། ཉོན་མོངས་པའི་དྲི་མ་དང༌།
སྡིག་པ་དང༌། དགྲ་ཐམས་ཅད་རབ་ཏུ་འཇོམས་པ་དང༌། དམག་གི་གཡུལ་འགྱེད་པའི་ནང་དུ་རྟག་ཏུ་ཐམས་ཅད་དུ་རྒྱལ་བ་སྦྱིན་པར་འགྱུར་རོ། །དགྲ་དང༌། ཕྱིར་རྒོལ་བ་རྣམས་
ལས་གནས་ཐམས་ཅད་དུ་རྟག་ཏུ་ཀུན་ཏུ་རྒྱལ་བ་ཆེན་པོ་སྦྱིན་པར་འགྱུར་རོ། །ཐིག་ལེ་ད་ལྟ་བུ་བྱས་ཏེ་ཁྲོ་བོའི་ལྕགས་ཀྱུ་ལན་གཅིག་དྲན་པར་བྱས་ལ་ཡུངས་ཀར་ལན་གཅིག་བཟླས་
བརྗོད་བྱས་ཏེ་ཕུག་གི་སྒོར་གཏོར་ན། ཕུག་ཐམས་ཅད་སྒོ་གདངས་པར་འགྱུར་རོ། །ཇི་ལྟར་དགའ་བར་འཇུག་པར་འགྱུར་རོ། ལན་གསུམ་ཞུགས་ཀྱི་བར་དུ་སྒོ་གཏན་འཇུག་པའི་
གནས་སུ་ཁྲོ་བོའི་ལྕགས་ཀྱུ་འབའ་ཞིག་བཟླས་བརྗོད་བྱས་ན། དེའི་ཚེ་ལྷའི་བུ་མོ་རྒྱན་ཐམས་ཅད་ཀྱིས་བརྒྱན་པ། བཟང་ཞིང་མཛེས་པ། བལྟ་བར་འོས་པ། མཆོག་ཏུ་མདོག་
སྡུག་ཅིང་འཁྲིག་པ་དང་ལྡན་པ། དཔལ་གྱིས་ཤིན་ཏུ་དཔའ་ཞིང་འབར་བ། བཞིན་འཛུམ་པ། ལུས་ངོ་ཚ་ཚ་ལྟར་བྱེད་པ། འགྲོས་འགྱིང་བག་ཏུ་འོང་བར་འགྱུར་ཏེ། སྤྱི་བོ་ཡིད་
ཙམ་བཏུད་ནས་གསེར་གྱི་སྣོད་རིན་པོ་ཆེས་བཀང་བ་ཐོགས་ཏེ་རིག་སྔགས་འཆང་ལ་འབུལ་བར་བྱེད་དོ། །རིག་སྔགས་འཆང་བས་ཅང་མི་སྨྲ་བར་བྱའོ། །རིན་པོ་ཆེའི་སྣོད་ཀྱང་བླང་

93-1-263a

བར་མི་བྱའོ། །གསང་སྔགས་འབའ་ཞིག་དྲན་པར་བྱ་ཞིང༌། ཡུངས་ཀར་གྱིས་གཞོན་ནུ་མ་ལ་བརྡེག་པར་བྱའོ། །ཅི་སྟེ་མི་སྡུག་པ་འབྱིན་ཅིང་བཞིན་བསྒྱུར་
བ༑ ཁྲོ་བོའི་གཟུགས་མཆུ་འཕྱང་བ། མཆེ་བ་གཙིགས་པ། སྐྲ་རལ་པ་སེར་ལ་གྱེན་དུ་བརྫེས་ལ་རལ་པ་ཅོད་པན་གྱིས་བརྒྱན་པར་སྟོན་ན། རིག་སྔགས་འཆང་བས་སྐྲག་པར་
མི་བྱའོ༑ ༑ཁྲོ་བོའི་ལྕགས་ཀྱུ་འབའ་ཞིག་དྲན་པར་བྱའོ། །ཡང་ཡུངས་ཀར་གྱིས་མགོའི་སྤྱི་བོར་བརྡེག་ཅིང་ཁྲོས་པའི་གཟུགས་ཀྱིས་དྲན་པར་བྱས་ན། དེའི་ཚེ་དེ་ས་ལ་འགྱེལ་
ཏེ་འདྲེ་ལྡོག་ཅིང་ཀྱེ་རིག་སྔགས་འཆང་ཐུགས་རྗེ་ཅན་ཁྱོད་རིག་སྔགས་འཆང་ཁྱབ་འཇུག་གི་གཟུགས་ཅན་གུམ་མོ་གུམ་མོ་ཞེས་སྒྲ་འབྱིན་ཏོ། །དེ་ནས་རིག་སྔགས་འཆང་པས་
རྗེས་སུ་བརྟགས་ཏེ་གལ་ཏེ་ཁ་ཆུ་དབུ་བར་འབྱུང་ན། རིག་སྔགས་འཆང་བས་དེ་བླངས་ལ་རྐང་པ་དང་བྱིན་པར་བསྐུས་ན་རླུང་གི་ཕུང་པོ་བདུན་པའི་རླུང་ལ་ཞོན་ཏེ་ནམ་མཁའ་
ལ་འགྲོ་བར་འགྱུར་རོ། །རིག་སྔགས་འཆང་བའི་འཁོར་ལོས་བསྒྱུར་བར་འགྱུར་ཞིང་རིག་སྔགས་འཆང་བའི་འཁོར་བརྒྱ་ཕྲག་བྱེ་བ་དགུ་བཅུ་རྩ་དགུས་བསྐོར་བར་འགྱུར་རོ། །
སྐད་ཅིག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གྱི་མཐར་སོང་ཞིང་སླར་ཡང་འོང་བར་འགྱུར་རོ། །གལ་ཏེ་རེག་ན་ནི། སྐྱེས་ནས་ལོ་བཅུ་དྲུག་ལོན་པ་དང་

93-1-263b

འདྲ་ཞིང་སྐྲ་ཡིད་ཙམ་འཁྱིལ་ཞིང་འཁྱིལ་བ། རྣམ་ཆག་དུ་བུ་དྲི་མ་མེད་ཅིང་སྤེན་ཏོག་འཕྱང་བ་དང༌། མཁྲིག་མ་གདུ་བུས་བརྒྱན་པ། ལུས་པདྨ་འདྲ་ཞིང་དཀར་ཤམ་དུ་འགྱུར་རོ། །
ཚེ་བསྐལ་པ་སྟོང་ཕྲག་བདུན་ཅུ་རྩ་གཉིས་ཐུབ་པར་འགྱུར་རོ། །རིག་སྔགས་འཆང་བའི་འཁོར་ལོས་བསྒྱུར་བ་སྟོང་ཕྲག་དགུ་བཅུ་རྩ་གཉིས་ཀྱི་འཁོར་གྱིས་བསྐོར་བར་འགྱུར་
རོ༑ ༑གནས་ཐམས་ཅད་དུ་དཔོན་པོར་འགྱུར་རོ། །གལ་ཏེ་ཐིག་ལེ་བྱས་ཏེ་མི་སྣང་བར་གྱུར་ན། གནོད་སྦྱིན་དང༌། སྲིན་པོ་དང༌། འབྱུང་པོ་ཐམས་ཅད་ཀྱི་ཁྱིམ་སྒོ་ཕྱེ་སྟེ་འདུག་པར་
འགྱུར་རོ། །གནོད་སྦྱིན་དང༌། སྲིན་པོ་དང༌། འབྱུང་པོ་འཁོར་དང་བཅས་པ་ཐམས་ཅད་བགྱི་བ་ཅི་མཆིས་ཞེས་དབང་དུ་འགྱུར་ཞིང་བཀའ་བཞིན་དུ་འཇུག་གོ །མངགས་པའི་
དགོས་པ་ཐམས་ཅད་བྱེད་པར་འགྱུར་རོ། །ཁྱིམ་ཐམས་ཅད་དུ་རེ་རེར་ཡང་དབོན་པོ་དང༌། བཀའ་བཞིན་བྱེད་པའི་རྒྱལ་པོར་འགྱུར་རོ། །གལ་ཏེ་མཚོག་མར་ཐིག་ལེ་བྱས་ན་
བརྒྱ་བྱིན་དང༌། ལྷ་རྣམས་ཀྱི་དབང་པོ་སུམ་ཅུ་རྩ་གསུམ་པའི་རིས་ཀྱི་བདག་པོའི་ལྷ་དང༌། སུམ་ཅུ་རྩ་གསུམ་གྱི་རིས་ཀྱི་ལྷའི་བུ་དང་བཅས་པ་ཐམས་ཅད་ཀྱིས་མཆོད་པར་འགྱུར་
ཏེ༑ རིག་སྔགས་འཆང་བ་ལ་བྱ་བ་ཐམས་ཅད་ཀྱིས་བསྙེན་བཀུར་བྱེད་པར་འགྱུར་རོ། །ཤིན་ཏུ་མཐོང་བའི་ལྷའི་རིགས་ཀྱི་ལྷ་རྣམས་དང་ལྷན་ཅིག་ཏུ་རྩེ་དགའ་ཀུན་ཏུ་སྤྱོད་པར་

93-1-264a

འགྱུར་རོ། །ཚེ་ལྷའི་ལོ་སྟོང་ལེགས་པར་ཐུབ་པར་འགྱུར་རོ། །ལྟེ་བའི་གནས་སུ་ཐིག་ལེ་བྱས་ཏེ་ཀླུ་མཚོར་ཞུགས་པ་ཙམ་གྱིས་མོད་ལ་ཀླུའི་རྒྱལ་པོ་
དཔུང་དང་གཡོག་ཏུ་བཅས་ཆུང་མ་དང༌། བུ་མོ་གཞོན་ནུ་མའམ། ཐམས་ཅད་མདུན་ན་འདུག་ཅིང་འདི་སྐད་ཅེས་སྨྲས་ཏེ། རིག་སྔགས་འཆང་བ་བཀའ་སྩོལ་ཅིག་དང༌།
ལས་བགྱི་བ་དང༌། དགོས་པ་ཐམས་ཅད་བགྱི་ཞིང་རྣམ་འཚོའི་བར་དུ་ཉེ་བར་གནས་པར་བགྱིའོ། །ཡོ་བྱད་ཐམས་ཅད་ཀྱིས་མི་བྲལ་བར་བསྒྲུབ་པར་བགྱིའོ། །ཀླུའམ་ལྷའི་
ལོངས་སྤྱོད་མཆོག་ཏུ་ལོངས་སྤྱད་པས་རྩེ་བར་བགྱིའོ། །ལྷའི་ལོ་སྟོང་གི་བར་དུ་རྗེས་སུ་གནས་པར་བགྱིའོ། །ནོར་ཐམས་ཅད་རྗེས་སུ་སྩལ་བར་བགྱིའོ། །རིན་པོ་ཆེ་རྣམ་
པ་སྣ་ཚོགས་གསེར་དང༌། དངུལ་དང༌། བཻ་ཌཱུཪྱ་དང༌། ཤངྐ་ཤི་ལ་དང༌། བྱི་རུ་དང༌། ས་ལེ་སྦྲམ་དང༌། གསེར་དང༌། མུ་ཏིག་དང༌། ཨིནྡྲ་ནཱི་ལ་དང༌། མ་ར་ཀ་ཏ་དང༌།
པདྨ་རཱ་ག་དང༌། བཻ་ཌཱུཪྱ་དང༌། ཤིན་ཏུ་བཟང་པོ་རྣམས་སུ་སྩལ་བར་བགྱིའོ། །ལྷ་རྫས་ཀྱི་བཟའ་བ་མཆོག་དང༌། ལྷ་རྫས་ཀྱི་ནོར་གྱི་ཕུང་པོས་བང་མཛོད་རྣམས་རབ་ཏུ་
དགང་བར་བགྱིའོ། །ཤིན་ཏུ་ཆར་ཆེས་པ་གཅད་པར་བགྱིའོ། །ཆར་དཀོན་པ་ན་ཆར་བབ་པར་བགྱིའོ། །དུས་མ་ཡིན་པའི་ཆར་གཅད་པར་བགྱིའོ། །དུས་སུ་ཆར་དབབ་པ་དང༌།

93-1-264b

དུས་སུ་ཆར་བའི་རྒྱུན་འབྱུང་བར་བགྱིའོ། །ལྷ་རྫས་ཀྱི་མེ་ཏོག་སྣ་ཚོགས་དང༌། ལྷ་རྫས་ཀྱི་འབྲས་བུ་སྣ་ཚོགས་ཉེ་བར་བསྒྲུབ་བར་བགྱིའོ། །ནམ་འཚོའི་བང་དུ་གནས་ཏེ་བསྙེན་བཀུར་
བགྱིའོ༑ ༑རིག་སྔགས་འཆང་བའི་རྐང་པ་སྤྱི་བོས་བླང་བར་བགྱིའོ། །རིག་སྔགས་འཆང་བ་དེའི་ཚིག་དང༌། བསམ་པ་རྗེས་སུ་བསྐྱང་བར་བགྱིའོ། །དཔུང་པ་གཉིས་ཀྱི་བར་དུ་ཐིག་
ལེ་བྱས་ན། གླང་པོ་ཆེ་སྟོང་གི་སྟོབས་ཡོད་པར་འགྱུར་ཏེ། ཕྱིར་རྒོལ་བ་དང༌། དགྲ་ཐམས་ཅད་ཀྱི་སྟོབས་ཀྱིས་མི་ཐུབ་པར་འགྱུར་རོ། །འཐབ་ཅིང་དམག་གི་གཡུལ་འགྱེད་པ་ཐམས་
ཅད་ཀྱི་ནང་དུ་ཕ་རོལ་གནོན་པའི་སྟོབས་ཐོགས་པ་མེད་པ་རྒྱལ་བ་སྦྱིན་པར་འགྱུར་རོ། །ལྷ་མ་ཡིན་ཀུན་ལས་ཀྱང་རྒྱལ་བར་འགྱུར་རོ། །ལྷ་ཐམས་ཅད་འདི་ལ་བསྲུང་བ་དང༌། སྦ་
བ་དང༌། བསྐྱང་བའི་ཕྱིར་རྟག་ཏུ་ཞམ་འབྲིང་དུ་འབྲང་བར་འགྱུར་རོ། །འཐབ་པ་དང༌། རྩོད་པ་དང༌། འགྱེད་པ་དང༌། དངོགས་འབྱིན་པ་དང༌། མཚང་འདྲུ་བ་དང༌། གཡུལ་འགྱེད་པ་ཐམས་
ཅད་དུ་རྒྱལ་བ་སྦྱིན་པར་འགྱུར་རོ། །ལྟོ་བར་ཐིག་ལེ་བྱས་ཏེ་ཁྲོ་བོའི་ལྕགས་ཀྱུའི་རིག་སྔགས་ལན་གཅིག་དྲན་པར་བྱས་པ་ཡིད་ལ་ཇི་ལྟར་བསམ་པ་ཇི་བཞིན་བྱས་ན། ཅི་འདོད་
པའི་ཁ་ཟས་ཐོབ་པར་འགྱུར་ཏེ། འཁོར་ཉི་ཤུ་དང་བཅས་པས་ཇི་ལྟར་འདོད་པ་ཐོབ་པར་འགྱུར་རོ། །སྐེར་ཐིག་ལེ་བྱས་ཏེ་ཁྲོ་བོའི་ལྕགས་ཀྱུ་སྐེར་ལན་གཅིག་བཟླས་བརྗོད་

93-1-265a

བྱེད་ཅིང་རྒྱལ་པོའི་ཕོ་བྲང་དུ་སོང་ན། ཇི་ཙམ་འདོད་པའི་གོས་དང༌། སྤུད་པ་དང༌། རྒྱན་འཐོབ་པར་འགྱུར་རོ། །རྟག་ཏུ་རྒྱལ་པོ་དང༌། བཙུན་མོའི་འཁོར་
དང་བཅས་པས་མཆོད་པར་འོས་པའི་མཆོག་ཏུ་འགྱུར་རོ། །དབང་ཕྱུག་ཆེན་པོའི་ཆེན་པོ་ཐོབ་པ་གྲུབ་པར་འགྱུར་རོ། །ལག་མཐིལ་དུ་ཐིག་ལེ་བྱས་ཏེ་ལན་གཅིག་བཟླས་བརྗོད་
བྱས་ན། གང་ལ་རེག་པ་དེ་དབང་དུ་འགྱུར་རོ། །གང་འདོད་པ་དེ་ཐམས་ཅད་སྦྱིན་ཞིང་བསྒོ་བ་དེ་ཐམས་ཅད་བྱེད་པར་འགྱུར་རོ། །ལག་པ་གཡས་པ་ལ་བསྐུས་ལ་ལན་གཅིག་
བཟླས་བརྗོད་བྱས་ཏེ་གྲོང་ཁྱེར་གྱི་སྒོ་ལ་བརྡབས་ན། གྲོང་ཁྱེར་ན་གནས་པའི་གནོད་སྦྱིན་དང༌། སྲིན་པོ་ཐམས་ཅད་དབང་དུ་འགྱུར་ཏེ། མདུན་ན་གནས་ཤིང་དེ་ཐམས་ཅད་
བསྒོ་བ་བཞིན་བྱེད་པར་འགྱུར་རོ། །གྲོང་དེ་ན་སྐྱེ་བོ་གང་དག་གནས་པ་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་དེ་ཐམས་ཅད་དབང་དུ་འགྱུར་ཏེ། མདུན་ན་གནས་ཤིང་
ཇི་སྲིད་གྲོང་ཁྱེར་དེར་འདུག་པར་འདོད་པས་དེ་སྲིད་དུ་ཐམས་ཅད་ཅི་བྱ་བ་ཐམས་ཅད་བྱེད་ཅིང་གནས་པ་དང༌། མདུན་ན་འདུག་པར་འགྱུར་རོ། །ལག་པ་གཡོན་པ་ལ་བསྐུས་ཏེ་རྒྱལ་པོའི་
སྒོ་ལ་བརྡབས་ན། ཇི་སྲིད་འདུག་པར་འདོད་པ་དེ་སྲིད་དུ་ཐམས་ཅད་དབང་དུ་གྱུར་པ་སྦྱིན་པར་འགྱུར་རོ། །ལག་པ་གཡས་པ་ལ་བསྐུས་ཤིང་ལན་གཅིག་བཟླས་བརྗོད་བྱ་སྟེ།

93-1-265b

ཕུག་གི་གསང་བའི་སྒོ་ལ་བརྡབ་བ་བྱས་ན། གསང་བའི་ཁྱིམ་ཐམས་ཅད་སྒོ་ཕྱེ་སྟེ་འདུག་ཅིང་ཁྱིམ་ན་གནས་པ་དེ་དག་ཐམས་ཅད་དབང་དུ་གྱུར་ཏེ་འདུག་གོ །རྐང་པ་གཉིས་ལ་བསྐུ་
ཞིང་གསང་སྔགས་ལན་གཅིག་དྲན་པར་བྱས་ཏེ་དུར་ཁྲོད་དུ་སོང་ན། དུར་ཁྲོད་ན་གནས་པའི་གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་ཐམས་ཅད་མདུན་ན་གནས་
ཤིང་དབང་དུ་འགྱུར་བ་དང༌། ཁྱིམ་གྱི་སྒོ་ཐམས་ཅད་ཕྱེ་བ་དང༌། ཐམས་ཅད་བྱ་བ་ཅི་ཡོད་པ་བྱེད་པར་འགྱུར་རོ། །བྲལ་གཉིས་ལ་བསྐུས་ཏེ་ནགས་ཚལ་གྱི་ནང་དུ་ཞུགས་ན། ཞུགས་
པ་ཙམ་གྱིས་ཁྱིམ་ན་གནས་པ་ཐམས་ཅད་མདུན་ན་གནས་ཤིང་ཁྱིམ་གྱི་སྒོ་ཐམས་ཅད་ཕྱེ་སྟེ་འདུག་པར་འགྱུར་རོ། །སྨན་གྱི་རྫས་ཐམས་ཅད་དང༌། རྩྭ་དང༌། ཤིང་གེལ་བའི་
སྨན་དང༌། རྩྭ་དང༌། མགོ་ལྕོག་གི་ནགས་ཚལ་གྱི་རང་གི་ངོ་བོ་ཐམས་ཅད་ཇི་ལྟར་འདོད་པ་བླང་བ་བཞིན་དུ་མདུན་ན་འདུག་པར་འགྱུར་རོ། །དཔལ་ལྷ་མོ་ཆེན་མོའི་ནུ་མའི་བར་
དུ་བསྐུ་ཞིང་ཁྲོས་པས་གསང་སྔགས་ལན་གཅིག་བཟླས་བརྗོད་བྱས་ཤིང་གུ་གུལ་ལ་བཟླས་བརྗོད་བྱས་ཏེ་བདུག་པ་དབུལ་ཞིང་མིག་མི་འཛུམ་པར་བལྟས་ན། དཔལ་ལྷ་མོ་
ཆེན་མོ་བཀའ་སྩོལ་ཅིང་མཆོག་ཐམས་ཅད་སྦྱིན་པར་བྱེད་དོ། །ནོར་ཤིན་ཏུ་མང་པོ་རྙེད་པ་སྦྱིན་པར་མཛད་དོ། །དཔལ་ལྷ་མོ་ཆེན་མོ་རྟག་ཏུ་ཁྱིམ་ན་གནས་པར་འགྱུར་རོ། །ཡོ་བྱད་རྣམས་

93-1-266a

ཐམས་ཅད་ཀྱིས་ཡོངས་སུ་སྐྱོང་བར་འགྱུར་རོ། །ནམ་འཚོའི་བར་དུ་བསྙེན་བཀུར་བྱེད་པར་འགྱུར་རོ། །མིའི་འོ་མ་དང་ལྷན་ཅིག་ཏུ་བདར་ལ་ལན་གཅིག་བཟླས་
བརྗོད་བྱས་ཏེ་མིག་ལ་བསྐུས་ན། གཏེར་ཐམས་ཅད་མཐོང་བར་འགྱུར་རོ། །མཚན་མོ་ཡང་ཉིན་པར་བཞིན་མཐོང་བར་འགྱུར་རོ། །མཆུའི་ཐོར་ཏོ་ལ་ཐིག་ལེ་བྱ་ཞིང་ལན་གཅིག་བཟླས་
བརྗོད་བྱས་ན། གང་ལ་སྨྲ་བ་དེ་དབང་དུ་འགྱུར་ཞིང་གང་འདོད་པ་དེ་ཐམས་ཅད་ཐོབ་པར་འགྱུར་རོ། །ཚིག་གཟུང་བར་བྱ་བར་འགྱུར་རོ། །ཁ་ནས་ཨུཏྤ་ལའི་དྲི་མནམ་པར་འགྱུར་རོ། །
གདོན་ལ་ཐིག་ལེ་བྱས་ན། ཟིན་པ་དང༌། མ་ཟིན་པ་འབབ་པར་འགྱུར་རོ། །གདོན་ཐམས་ཅད་ལ་ཐིག་ལེ་བྱས་ཤིང་ལན་ཅིག་གསང་སྔགས་དྲན་པར་བྱས་ན། མོད་ལ་ཚངས་པའི་
སྲིན་པོ་ལ་སོགས་པའི་བར་དུ་ཐམས་ཅད་དུ་ཞིང་འབྲོས་པར་འགྱུར་རོ། །ཐིག་ལེ་ཙམ་དང་དྲན་པ་ཙམ་གྱིས་ཐམས་ཅད་ལས་ཡོངས་སུ་ཐར་བར་འགྱུར་རོ། །འཇིགས་པ་ཐམས་ཅད་ལ་
ཐིག་ལེ་བྱས་ན། ཡོངས་སུ་ཐར་བར་འགྱུར་རོ། །ཕྲག་པ་གཉིས་ལ་ཐིག་ལེ་བྱ་ཞིང་ཁྲོ་བོ་ལན་གཅིག་དྲན་པར་བྱས་ན། ཕྲག་པ་གཉིས་འབར་བར་འགྱུར་རོ། །མཚལ་དང་སྦྱར་ཏེ་དྲི་ཆབ་
དང་བསྲེས་ནས་ལག་པ་དང་རྐང་བ་ལ་བསྐུས་ཤིང་གསང་སྔགས་ལན་བདུན་དྲན་པར་བྱས་ནས་ཕུ་ཞེས་བྱས་ན་མེ་འབར་བར་འགྱུར་ཏེ། ཇི་ཙམ་འདོད་ཀྱི་བར་དུ་འབར་བ་འབྱུང་བར་འགྱུར་

93-1-266b

རོ༑ ༑མཆུ་ལ་བསྐུ་ཞིང་བཟླས་བརྗོད་བྱས་ན། དབུགས་རྒྱུ་བ་རྣམས་མེ་འབར་བ་འབྱུང་བར་འགྱུར་རོ། །ལུས་མཐའ་དག་བསྐུ་ཞིང་གསང་སྔགས་མང་དུ་བཟླས་བརྗོད་བྱས་ན། ལུས་མཐའ་
དག་འབར་བར་འགྱུར་རོ། །ཆུ་དང༌། ཉུང་ཀར་གྱིས་བསྐྲད་ནས་བུམ་པ་དང༌། བུམ་པ་ལ་ཞི་བའི་ཐིག་ལེ་བྱས་ཏེ་དྲི་ཆུས་སྟེང་དུ་གཏོར་བ་དང་བཅས་པ་བྱས་ན། ཕྱིར་ཡང་གནས་པར་འགྱུར་
རོ༑ ༑རལ་གྲི་དང༌། གཏུན་ཤིང་དང༌། དགྲ་སྟ་དང༌། འཁོར་ལོ་དང༌། མདུང་རྩེ་གསུམ་པ་དང༌། རྡོ་རྗེ་དང༌། ཐོ་བ་དང༌། མདའ་བོ་ཆེ་དང༌། མདུང་ལ་བསྐུ་ཞིང་རྗེས་སུ་དྲན་པར་བྱས་ན། སྐད་
ཅིག་དུ་ཐམས་ཅད་འབར་བར་འགྱུར་རོ། །ལྷུང་བཟེད་ལ་བསྐུས་ན། འབར་བར་འགྱུར་རོ། །མགོ་ལ་བསྐུས་ན། སྐྲ་འབར་བར་འགྱུར་རོ། །དུང་ལ་བསྐུས་ཏེ་གནས་མཐོན་པོར་བུས་ན།
སྒྲ་གང་ཐོས་པ་ཙམ་གྱིས་སེམས་ཅན་ཐམས་ཅད་ཀྱི་ཁྲོ་བ་ཐམས་ཅད་དང༌། སྡིག་པ་ཐམས་ཅད་རབ་ཏུ་ཞི་བར་འགྱུར་རོ། །ངན་པ་དང་མ་རུངས་པ་ཐམས་ཅད་ཞི་བར་འགྱུར་རོ། །སྤྲིན་
ལོགས་སུ་བུས་ན། རླུང་སྤྲིན་དང༌། སེར་བ་ཐམས་ཅད་ཞི་བར་འགྱུར་རོ། །གྲོང་ཁྱེར་གྱི་སྒོ་བཞིར་བུས་ན། བྱུར་དང་གནོད་པ་ཐམས་ཅད་དང༌། ལོ་ཉེས་དང༌། ནད་མ་རུངས་པ་དང༌། འཐབ་
པ་དང༌། རྩོད་པ་དང༌། འགྱེད་པ་དང༌། མཚང་འདྲུ་བ་དང༌། མི་བདེ་བ་དང༌། འཁྲུག་པ་ཐམས་ཅད་ཞི་བར་འགྱུར་རོ། །འབྱུང་པོ་དང༌། གནོད་སྦྱིན་དང༌། སྲིན་པོ་དང༌། ཤ་ཟ་དང༌། ཡི་

93-1-267a

དྭགས་དང༌། སྐེམ་བྱེད་དང༌། གྲིབ་གནོན་གྱི་འཇིགས་པ་ཐམས་ཅད་འབྱུང་བར་མི་འགྱུར་རོ། །རིམས་ཐམས་ཅད་ཞི་བར་འགྱུར་རོ། །ནད་ཐམས་ཅད་ཞི་བར་
འགྱུར་རོ། །གསང་སྔགས་དང༌། བྱད་དང༌། རྦོད་གཏོང་དང༌། དུག་གི་འཇིགས་པ་ཐམས་ཅད་ལས་ཡོངས་སུ་ཐར་བར་འགྱུར་རོ། །རྒྱལ་པོའི་སྒོར་བུས་ན། ཕ་རོལ་གྱི་དམག་
ཚོགས་ཀྱིས་འཇིགས་པ་ཐམས་ཅད་དང༌། དགྲ་དང༌། ཕྱིར་རྒོལ་བའི་འཇིགས་པ་ཐམས་ཅད་རབ་ཏུ་ཞི་བར་འགྱུར་ཞིང་ལན་འགའ་ཡང་འབྱུང་བར་མི་འགྱུར་རོ། །བ་ལང་
འཆི་བ་དང༌། ཕྱུགས་འཆི་བ་དང༌། མི་འཆི་བ་དང༌། རྟ་འཆི་བ་དང༌། གླང་པོ་ཆེ་འཆི་བ་དང༌། རྔ་མོ་འཆི་བ་དང༌། བྱུར་དང༌། ལོ་ཉེས་པ་དང༌། ནད་དང༌། མིག་ནད་དང༌། ནད་ཐམས་ཅད་
ཀྱི་འཇིགས་པ་ཆེན་པོ་འབྱུང་བ་ལ་ཁང་པའི་སྟེང་དུ་སྐད་དྲག་པོས་ལན་གཅིག་དུང་འབུད་ཅིང་བཟླས་བརྗོད་བྱས་ན། བུས་པ་ཙམ་གྱི་མོད་ལ་ཐམས་ཅད་རབ་ཏུ་ཞི་བར་འགྱུར་རོ།།
ཆར་མི་འབབ་པའི་ཚེ་ཀླུའི་གནས་མཚོ་འགྲམ་དུ་བུས་ན་མོད་ལ་ཀླུའི་རྒྱལ་པོ་རྣམས་ཆར་པའི་རྒྱུན་གཏོང་བར་འགྱུར་རོ། །ཆར་ཆེས་པའི་ཚེ་སྤྲིན་ལོགས་སུ་བུས་ན། ཤིན་ཏུ་
ཆར་ཆེ་བ་ཞི་བར་འགྱུར་རོ། །ལན་འགའ་ཡང་མཚན་མ་ངན་པ་དང༌། བཀྲ་མི་ཤིས་པ་འབྱུང་བར་མི་འགྱུར་རོ། །མཚམས་ཆེན་པོ་བཅད་ན། རི་མཐོན་པོའི་ཁར་བུས་ཏེ་ཇི་

93-1-267b

ཙམ་དུང་སྒྲ་ཐོས་པ་དེ་ཙམ་དུ་ཆུན་ཆད་མཚམས་ཆེན་པོ་བཅད་པ་བྱས་པར་འགྱུར་རོ། །དཀྱིལ་འཁོར་མཚམས་བཅད་ན། བསྐོར་ཞིང་བུས་ན་དཀྱིལ་འཁོར་གྱི་མཚམས་བཅད་
པར་བྱས་པར་འགྱུར་རོ། །དེ་ནས་ཁྲོ་བོའི་རྒྱལ་པོའི་སྦྱིན་སྲེག་གི་ཆོ་ག་གྲུབ་པ་བླ་ན་མེད་པ་ཐམས་ཅད་བྱ་བ་ལ་སེམས་ཅན་ཐམས་ཅད་ཞི་བར་བྱ་བ་ལ་ནས་དང༌། ཉུངས་ཀར་དང༌།
མར་བསྲེས་ལ་ཤིང་ཨརྒའི་མེ་བུས་ཏེ་ལན་ཉི་ཤུ་རྩ་གཅིག་སྦྱིན་སྲེག་བྱས་པ་ཙམ་གྱིས་དཔག་ཚད་ཀྱི་ནང་ཀུན་ཏུ་ཞི་བ་ཆེན་པོར་འགྱུར་རོ། །ཡམས་ཀྱི་ནད་ཀྱི་གནོད་པ་ཐམས་ཅད་
དང༌། འཐབ་པ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་འགྱུར་རོ། །ལན་བརྒྱ་རྩ་བརྒྱད་སྦྱིན་སྲེག་བྱས་ན། དཔག་ཚད་སྟོང་ཚུན་ཆད་ཀུན་ཏུ་ཞི་བ་ཆེན་པོའི་ལས་བྱས་
པར་འགྱུར་རོ། །རྒྱས་པ་བྱས་ན། ཡུངས་ཀར་དང༌། འབྲས་སཱ་ལུ་དང༌། ཀ་ར་དང༌། སྦྲང་རྩི་དང༌། མར་དང་བསྲེས་ཏེ་སྦྱིན་སྲེག་བྱ་བ་ནི། ལན་བདུན་སྦྱིན་སྲེག་བྱས་ན་དཔག་ཚད་བརྒྱ་ཀུན་ཏུ་
རྒྱས་པ་ཆེན་པོར་འགྱུར་རོ། །ལན་ཉི་ཤུ་རྩ་གཅིག་སྦྱིན་སྲེག་བྱས་ན། དཔག་ཚད་བརྒྱ་ཚུན་ཆད་རྒྱས་པ་ཆེན་པོར་འགྱུར་རོ། །ལན་བརྒྱ་རྩ་བརྒྱད་སྦྱིན་སྲེག་བྱས་ན། དཔག་ཚད་བརྒྱ་སྟོང་ཀུན་ཏུ་
རྒྱས་པ་ཆེན་པོར་འགྱུར་རོ། །ཤིང་དྲི་མི་ཞིམ་པའི་མེ་བུས་ཏེ་འབྲས་ཀྱི་ཕུབ་མ་དང༌། ལན་ཚྭ་དང༌། ཡུངས་ཀར་མར་དང་བསྲེས་ཏེ་ཤིང་ཚེར་མ་ཅན་གྱི་ཡམ་སྲེག་ཤིང་གི་མེ་སྦར་ཏེ་སྦྱིན་

93-1-268a

སྲེག་ལན་བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་བྱས་ན། ཡིད་ལ་ཇི་ལྟར་སེམས་ཤིང་འདོད་པ་ཐམས་ཅད་དུ་མངོན་སྤྱོད་ཀྱི་ལས་རྣམས་བྱེད་
པར་འགྱུར་རོ། །གསང་སྔགས་གྲུབ་པར་འདོད་ན། འབྲས་ཡོས་དང༌། ཉུངས་ཀར་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་ཤིང་ཨརྒའི་ཡམ་སྲེག་ཤིང་གི་མེ་སྦར་
ཏེ་སྦྱིན་སྲེག་ལན་བདུན་བྱས་ན། རང་གི་ཁྲོ་བོའི་གསང་སྔགས་སྒྲུབ་པ་འགྲུབ་པར་འགྱུར་རོ། །ལན་བཅུ་བཞི་བྱས་ན། དོན་ཡོད་པའི་ལྕགས་ཀྱུ་འགྲུབ་པར་འགྱུར་རོ། །
ཉི་ཤུ་རྩ་གཅིག་བཟླས་བརྗོད་དང་སྦྱིན་སྲེག་བྱས་ན། དོན་ཡོད་པའི་ཞགས་པའི་སྙིང་པོ་འགྲུབ་པར་འགྱུར་རོ། །ལན་བརྒྱ་རྩ་བརྒྱད་བཟླས་བརྗོད་སྦྱིན་སྲེག་བྱས་ན། དེ་བཞིན་
གཤེགས་པ་ཐམས་ཅད་ཀྱི་རིགས་ཀྱི་སྤྱི་འགྲུབ་པར་འགྱུར་བ་འདི་ལྟ་སྟེ། དེ་བཞིན་གཤེགས་པའི་རིགས་དང༌། ནོར་བུའི་རིགས་དང༌། པདྨའི་རིགས་དང༌། རྡོ་རྗེའི་རིགས་རྣམས་སོ།།
གཞན་ཡང་ཁྲོ་བོ་ཆེན་པོ་སྟོང་ཕྲག་བརྒྱ་མཆོག་ཏུ་གྲུབ་པ་ཆེན་པོར་འགྱུར་རོ། །ཏིལ་དང༌། འབྲས་དང༌། སོ་བ་དང༌། ཞོ་དང༌། སྦྲང་རྩི་དང༌། མར་རྣམས་སྦྱར་ཏེ་ཆང་བ་བདུན་སྦྱིན་སྲེག་
བྱས་ན༑ བྲམ་ཟེ་ཐམས་ཅད་དབང་དུ་འགྱུར་རོ། །ལན་བརྒྱ་རྩ་བརྒྱད་སྦྱིན་སྲེག་བྱས་ན། བརྒྱ་བྱིན་ལ་སོགས་པ་ལྷ་ཐམས་ཅད་ལྷའི་ཚོགས་དང་བཅས་པ་ཡང་འོང་ཞིང་རིག་སྔགས་

93-1-268b

འཆང་བ་ལ་བསྙེན་བཀུར་བྱེད་ཅིང་དབང་དུ་འགྱུར་རོ། །ཉི་མ་དང་ཟླ་བ་དག་ཀྱང་འོང་བར་འགྱུར་ཞིང་རིག་སྔགས་འཆང་བའི་རྐང་པ་ལ་འདུད་པར་འགྱུར་རོ། །གནོད་སྦྱིན་དང༌། སྲིན་པོ་
དབང་དུ་བྱ་ན། འབྲས་སཱ་ལུ་དང༌། ཏིལ་དང༌། ཡུངས་ཀར་དང༌། གུ་གུལ་དང༌། ཞོ་དང༌། སྦྲང་རྩི་རྣམས་མར་དང་བསྲེས་ཏེ་སྦྱིན་སྲེག་ལན་ཉི་ཤུ་རྩ་གཅིག་བྱས་ན་གནོད་སྦྱིན་དང༌།
སྲིན་པོའི་ཚོགས་རྣམས་དབང་དུ་འགྱུར་རོ། །ཀླུ་ཆར་འབེབས་པར་བྱས་ན། འབྲས་ཡོས་དང༌། ཡུངས་ཀར་དང༌། ནཱ་ག་པུཥྤ་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་ལན་ཉི་ཤུ་
རྩ་གཅིག་སྦྱིན་སྲེག་བྱས་ན་ཀླུ་རྣམས་ཆར་བའི་རྒྱུན་ཆེན་པོ་འབེབས་པར་འགྱུར་ཏེ། ཇི་ཙམ་འདོད་པར་ཆར་བའི་རྒྱུན་གཏོང་ཞིང་འབེབས་སོ། །ཤིན་ཏུ་ཆར་ཆེ་བ་གཅོད་ན། དེ་ཉིད་
ཀྱི་ཐལ་བ་ནམ་མཁའ་ལ་གཏོར་ན་ཤིན་ཏུ་ཆར་ཆེ་བ་གཅོད་པར་འགྱུར་རོ། །ཕ་རོལ་གྱི་གཡུལ་བཟློག་པར་འདོད་ན། སྐེ་ཚེའི་འབྲུ་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་
ལན་ཉི་ཤུ་རྩ་གཅིག་སྦྱིན་སྲེག་བྱའོ། །འཐབ་པ་དང༌། རྩོད་པ་དང༌། འགྱེད་ཅིང་མཚང་འདྲུ་བ་ཐམས་ཅད་ལ་པྲི་ཡང་ཀུའི་མེ་ཏོག་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་
ལན་ཉི་ཤུ་རྩ་གཅིག་སྦྱིན་སྲེག་བྱས་ན། ཐམས་ཅད་དུ་རྒྱལ་བར་འགྱུར་རོ། །འཐབ་རྩོད་དང༌། འགྱེད་པ་རྣམས་ཀྱི་སྨྲ་བའི་ལན་ཐེབས་པར་འགྱུར་རོ། །ནད་ཐམས་ཅད་ཞི་བར་

93-1-269a

བྱ་བ་ལ་སྲན་ཀུ་ལ་ན་ཐ་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་སྦྱིན་སྲེག་ལན་ཉི་ཤུ་རྩ་གཅིག་བྱས་ན། ནད་ཐམས་ཅད་རབ་ཏུ་ཞི་བར་འགྱུར་རོ། །བུད་
མེད་དབང་དུ་བྱ་ན། སུ་མ་ནའི་མེ་ཏོག་གིས་ལན་ཉི་ཤུ་རྩ་གཅིག་སྦྱིན་སྲེག་བྱས་ན་བུད་མེད་ཐམས་ཅད་མཆོག་ཏུ་དབང་དུ་བྱེད་པའི་དམ་པ་ཡིན་ཞིང་ཐམས་ཅད་དུ་མཆོག་གྲུབ་
པར་འགྱུར་རོ། །དེ་ནས་སྡིག་པ་ཐམས་ཅད་རྣམ་པར་སྦྱང་བར་འདོད་ན། རིག་སྔགས་འཆང་བ་དེ་འབྲས་སཱ་ལུ་དང༌། ཏིལ་དང༌། ཡུངས་ཀར་དང༌། པདྨའི་འདབ་མ་དང༌། ཞོ་དང་
སྦྲང་རྩི་རྣམས་མར་དང་སྦྱར་ཏེ་ལན་ཉི་ཤུ་རྩ་གཅིག་སྦྱིན་སྲེག་བྱས་ན་སྡིག་པ་དང་སྒྲིབ་པ་ཐམས་ཅད་རྣམ་པར་དག་པར་འགྱུར་རོ། །འོན་ཏེ་ཁྲོ་བོའི་རྒྱལ་པོ་སྒྲུབ་པར་འདོང་ན།
སེང་ལྡེང་གི་ཕྱེ་མ་དང༌། ཡུངས་ཀར་དང༌། གུ་གུལ་རྣམས་མར་དང་སྦྱར་ཏེ་སྦྱིན་སྲེག་བྱས་ན་ཐམས་ཅད་དུ་ཁྲོ་བོའི་གསང་སྔགས་གྲུབ་པ་ཆེན་པོ་འགྲུབ་པར་འགྱུར་ཞིང་ཁྲོ་བོའི་
གསང་སྔགས་ཐམས་ཅད་སྤྱན་དྲངས་པར་འགྱུར་རོ། །འཕགས་པ་དོན་ཡོད་པའི་ཞགས་པའི་ཆོ་ག་ཞིབ་མོའི་རྒྱལ་པོ། བམ་པོ་ཉི་ཤུ་ལྔ་པ།།    །།དེ་ནས་ཧཱུཾ་
ཞེས་བྱ་བ་དྲན་པས་ཁྲོ་བོའི་རྒྱལ་པོ་གཤེགས་པར་འགྱུར་རོ། །ལས་འགྲུབ་པ་སྟོན་པ་དང༌། མཐོང་བ་སྦྱིན་པ་དང༌། འདོད་པའི་མཆོག་ཐམས་ཅད་རབ་ཏུ་སྦྱིན་པར་འགྱུར་རོ།།

93-1-269b

འོན་ཏེ་འཕགས་པ་སྤྱན་རས་གཟིགས་དབང་ཕྱུག་དང་ཁྲོ་བོའི་རྒྱལ་པོ་སྤྱན་དྲང་བར་འདོད་ན། ཤིང་སུ་ར་བིས་མེ་སྦར་ལ་འབྲས་ཡོས་དང༌། པདྨ་དང༌། ཨུཏྤ་ལ་དང༌། ཡུངས་ཀར་དང༌།
ཙནྡན་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་བརྒྱ་རྩ་བརྒྱད་སྦྱིན་སྲེག་བྱའོ། །རིག་སྔགས་འཆང་བས་ཁྲུས་ལེགས་པར་བྱ་ཞིང་གོས་གཙང་མ་བགོས་ཏེ་གཙང་བར་བྱའོ། །དེ་ནས་
འཕགས་པ་སྤྱན་རས་གཟིགས་དབང་ཕྱུག་དང་ཁྲོ་བོའི་རྒྱལ་པོའི་སྐུ་མདུན་ན་བཞུགས་ཤིང་རིག་སྔགས་འཆང་བ་དབུགས་འབྱིན་པར་མཛད་དོ། །མཆོག་གང་འདོད་ཅིང་གསོལ་
བའི་མཆོག་དེ་ཐམས་ཅད་སྦྱིན་པར་མཛད་དོ། །ཕྱག་གཡས་པ་མགོ་བོའི་སྤྱི་བོར་འཇོག་པར་མཛད་དོ། །གལ་ཏེ་སྐལ་པ་ཆུང་བ་ཞིག་སྟེ་མངོན་དུ་ཞལ་མི་མཐོང་ན། དེའི་ཚེ་རྨི་ལམ་དུ་བསྟན་
ཏེ་ཐམས་ཅད་བཀའ་སྩོལ་ཅིང་ཇི་ལྟར་འདོད་པའི་མཆོག་སྦྱིན་ཏེ། གསང་སྔགས་གྲུབ་པ་ཆེན་པོ་དང༌། ཆོ་ག་ཞིབ་མོ་གྲུབ་པ་དང༌། དཀྱིལ་འཁོར་དང༌། ཕྱག་རྒྱ་དང༌། རིམ་པར་ཕྱེ་བ་
གྲུབ་པ་སྦྱིན་ནོ། །དམ་ཚིག་གྲུབ་པ་ཆེན་པོ་རབ་ཏུ་སྟོན་ཏོ། །དབང་ཕྱུག་ཐོབ་པར་བྱ་ན། འབྲས་སོ་བ་སྟུ་ར་ས་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་སྦྱིན་སྲེག་བརྒྱ་རྩ་བརྒྱད་བྱས་
ན༑ དབང་ཕྱུག་སོ་སོར་ཐོབ་པར་འགྱུར་རོ། །གྲོང་ཐོབ་པར་བྱ་ན། ཏནྟུ་ལི་ཡ་ཁ་དང༌། ཞོ་དང༌། སྦྲང་རྩི་རྣམས་མར་དང་སྦྱར་ཏེ་ལན་བརྒྱ་རྩ་བརྒྱད་སྦྱིན་སྲེག་བྱས་ན། གྲོང་ཐོབ་པར་

93-1-270a

འགྱུར་རོ། །ཡུལ་གྱི་བདག་པོར་བྱ་ན། འབྲས་སཱ་ལུ་དང༌། རས་བལ་ས་བོན་རྣམས་མར་དང་བསྲེས་ཏེ་བརྒྱ་རྩ་བརྒྱད་སྦྱིན་སྲེག་བྱས་ན། ཡུལ་ཐོབ་བར་
འགྱུར་རོ། །མི་སྣང་བ་བྱས་ན། སྐེ་ཚེ་དང༌། ལན་ཚྭའི་སྦྱིན་སྲེག་བྱའོ། །ནམ་མཁའ་ལ་འགྲོ་བར་བྱ་ན། ཤཱ་ཏ་པད་ཏྲི་ཀའི་མེ་ཏོག་གི་སྦྱིན་སྲེག་བྱའོ། །སངས་རྒྱས་ཀྱི་སྐུ་མཐོང་བར་
བྱ་ན༑ ཤི་ལི་དང༌། ཙནྡན་གྱི་ཕྱེ་མ་དང༌། དུ་རུ་ཀ་རྣམས་ཏིལ་དང་སྦྱར་ཏེ་ལན་བརྒྱ་རྩ་བརྒྱད་སྦྱིན་སྲེག་བྱས་ན། དེ་བཞིན་གཤེགས་པའི་སྐུ་མང་པོ་མཐོང་བར་འགྱུར་རོ། །དེ་བཞིན་
གཤེགས་པ་དེ་དག་གིས་རིགས་སྔགས་འཆང་བ་ལེགས་སོ་ལེགས་སོ་ཞེས་གསུངས་ཞིང་དབུགས་འབྱིན་ཏོ། །དེ་བཞིན་གཤེགས་པ་དེ་དག་ཐམས་ཅད་ཀྱིས་མགོའི་སྤྱི་བོར་ཕྱག་
འཇོག་ཅིང་མཆོག་གྲུབ་པ་ཆེན་པོ་སྩོལ་བར་མཛད་དོ། །ཐམས་ཅད་དུ་མཆོད་པ་འོས་པར་ཆེན་པོར་འགྱུར་རོ། །ཤི་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐལ་པ་མཉམ་པར་
སྐྱེ་བར་འགྱུར་རོ། །ཚེ་རབས་དྲན་པར་འགྱུར་རོ། །འཇིག་རྟེན་ཀུན་གྱི་བླ་མར་འགྱུར་རོ། །དགྲ་ཐམས་ཅད་གཞོམ་པར་འདོད་ན། འབྲས་མ་གྲུགས་པས་སྦྱིན་སྲེག་བྱའོ། །གཏེར་
བསྐུལ་ན། དེ་ནས་དོན་ཡོད་པ་ཆེན་པོའི་སྤྱན་སྔར་བརྗོད་པར་བྱ་སྟེ། ཁྲོ་བོའི་རྒྱལ་པོའི་དངོས་གྲུབ་ཆེན་པོ་སྒྱུ་མའི་དངོས་གྲུབ་བླ་ན་མེད་པ། བཀླགས་པས་གྲུབ་པ་སོ་སོར་

93-1-270b

བསྟན་པའི་དངོས་གྲུབ་བླ་ན་མེད་པ་གྲུབ་པ། རིག་སྔགས་འཆང་གི་རྣམ་པར་འཕྲུལ་པ་སྟོན་པ་ལྷུར་ལེན་པ། བདེ་བ་སྐྱེད་པ་ལ་མཁས་པ་རྣམས་ཀྱི་རིག་སྔགས་འཆང་གི་དངོས་གྲུབ་ཀྱི་
དེ་ཁོ་ན་ཉིད། དེ་བཞིན་གཤེགས་པ་ཐམས་ཅད་ཀྱི་དེ་ཁོ་ན་ཉིད་མཆོག་ཏུ་གསང་བ། བྱང་ཆུབ་སེམས་དཔའ་རྣམས་ཀྱི་རྫུ་འཕྲུལ་གྱི་རྣམ་པར་འཕྲུལ་པ། དོགས་སུ་ཞུགས་པ་རྣམས་ཀྱི་
རབ་ཏུ་སྒྲུབ་པ། དད་པའི་རྗེས་སུ་འབྲང་བ་རྣམས་རྣམ་པར་སེལ་བ། དོན་གྱི་སྟེགས་མཆོག་ཏུ་གྲུབ་པ། མལ་ཆ་དང་སྟན་མེད་བ་རྣམས་ཀྱི་གོས་སེམས་ཅན་ཐམས་ཅད་ཀྱི་མཆོད་པར་
བྱ་བ་ཆེན་པོ་ཐམས་ཅད་དུ་ལས་ཐམས་ཅད་ལེགས་པར་གྲུབ་བ། སྡིག་པ་དང་སྒྲིབ་པ་ཐམས་ཅད་འཕྲོག་པ། གདུག་པ་ཐམས་ཅད་འཇོམས་པ། རྒྱལ་པོ་མཉེས་པར་བྱེད་པ། རྣམ་པར་
ཐར་པ་དང༌། དུལ་བའི་གྲོང་ཁྱེར་ཉིད་དེ། དགེ་བསྙེན་རྣམས་ཀྱི་མཆོག་ཏུ་སྐྱིད་པ། དགེ་བསྙེན་མ་རྣམས་ཀྱི་དགའ་བ་འཕེལ་བར་བྱེད་པ། རིགས་པའི་རྒྱལ་པོའི་ཡོན་ཏན་རྨད་དུ་བྱུང་
བའི་དེ་ཁོ་ན་ཉིད་སྒྲུབ་པ་གྲུབ་པ་རྣམས་གཙང་མ་གཙང་སྦྲར་སྤྱོད་པ། གོས་གཙང་མ་བགོས་ཏེ་བཟའ་བ་མཆོག །ཤིན་ཏུ་གསང་བ་དང༌། བག་ཡོད་ཅིང་བདེན་པར་སྨྲ་བ། དཀོན་མཆོག་
གསུམ་ལ་མཆོག་ཏུ་དད་པ། བླ་མ་ལ་གུས་པ། རྟག་པར་རྒྱུན་དུ་བྱམས་པའི་སེམས་ལ་མཉམ་པར་བཞག་པ། སེམས་ཅན་ཐམས་ཅད་ལ་བརྩེ་བར་གྱུར་པ། སྦྱིན་པ་ལ་མངོན་

93-1-271a

པར་དགའ་བའི་ཡིད་ཅན། འབྱུང་པོ་ཐམས་ཅད་ལ་བརྩེ་བའི་སེམས་དང་བྱམས་པས་བླ་ན་མེད་པའི་སྒྲུབ་པ་འདི་བྱའོ། །བསླབ་པ་དང་སྡོམ་པ་བླངས་པ།
དོན་ཡོད་པ་ཆེན་པོའི་སྒྱུ་མ་བླ་ན་མེད་པ་ནི། འདིའོ། །གི་ཝང་དང༌། སྤྲི་ཀ་དང༌། པུ་ཤེལ་རྩེ་དང༌། ཙནྡན་དང༌། ལྡོང་རོས་དང༌། ཤིང་ཀུན་དང༌། སྤང་སྤོས་དང༌། ན་ལ་ད་དང༌། རུ་
ཏ་དང་བཅས་པ་དང༌། དེ་བཞིན་དུ་འབྲས་དགང་སྟེ། འདི་རྣམས་ཐམས་ཅད་ཆ་བསྙམས་ཏེ་ཕྱི་མར་བྱས་ནས་ཐམས་ཅད་ཞིབ་མོར་བཏགས་ལ་ག་པུར་དང༌། གླ་རྩིས་བསྒོས་ཏེ་སྙིགས་
མ་འདི་དག་ཚ་བའི་ཏིལ་མར་གྱིས་བཙོས་པ། ཉེའུ་ཤིང་དང༌། བིལ་བ་དང༌། མེ་ཏོག་བརྒྱ་བ་དང༌། པུཥྐ་ར་དང༌། གནྡྷ་པྲི་ཡང་ཀུ་དང༌། རྒྱ་སྤོས་དང༌། ས་མུ་སྟ་དང༌། པྲ་པུཎྜ་རཱི་ཀ་དང༌།
ཤིང་མངར་རྣམས་ཆུ་བྲེ་བདུན་གང་བར་སྦྱིན་པར་བྱ་སྟེ་དྲུག་ཆ་ལྷག་མར་ལུས་པ་དང༌། སྙིངས་མ་བྲེ་གང་དང༌། འོ་མའི་སྙིགས་མ་པོར་ཏེ་ཏིལ་མར་སྲང་གཉིས་ལ་རྟག་ཏུ་བཙོ་
པར་བྱའོ། །ལེགས་པར་གྲུབ་པའི་གསང་སྔགས་བཟླས་བརྗོད་བྱས་ལ་གཏོར་མ་དང༌། དཀྱིལ་འཁོར་དུ་མེ་ཏོག་དང༌། དྲི་བཟང་པོའི་བདུག་པ་དང༌། ཏིལ་མར་བཙོ་བའི་ཆོ་ག་བཞིན་དུ་
རབ་ཏུ་སྦྱར་ལ་གང་ལས་གྲུབ་པ་ཁྱད་པར་དུ་བསྐྱེད་ཅིང་བབས་པའི་ཏིལ་མར་བྱས་པ་སྲུང་བའི་ཆོ་ག་བྱ་སྟེ། སྣོད་གཙང་མ་བཀང་ནས་སླར་ཡང་གསང་སྔགས་ལན་ཉི་ཤུ་རྩ་

93-1-271b

གཅིག་ཏུ་བཟླས་བརྗོད་བྱས་ནས་གསང་བའི་གནས་སུ་གཞག་པར་བྱའོ། །དེ་ནས་ལས་ཐམས་ཅད་བྱེད་དུ་གཞུག་སྟེ། རིག་སྔགས་འཆང་ཁྲུས་ལེགས་པར་བྱས་པ། དྲིས་བསྒོས་
པའི་ཏིལ་མར་རྟག་ཏུ་ལུས་ལ་བྱུགས་པ་འདིས་ལུས་དེ་མི་སྣང་ཞིང་དངོས་པོ་མེད་པར་སྟོན་པར་བྱེད་དོ། །ངག་ཐོས་ལ་རེག་པར་མི་བྱེད་དོ། །གང་གིས་ལུས་ཁྲུས་མ་བྱས་ཀྱི་བར་དེ་
སྲིད་དུ་བདག་ཉིད་མི་སྣང་སྟེ། ལུས་མི་མཐོང་ངོ༌། །དཔྲལ་བར་ཐིག་ལེ་བྱས་ནས་ཡན་ལག་དང༌། ཉིང་ལག་རྣམས་ལ་རེག་སྟེ་གསང་སྔགས་ལན་གཅིག་བཟླས་བརྗོད་བྱས་ན།
ནམ་མཁའ་ལ་འགྲོ་བར་འགྱུར་ཏེ། སྐད་ཅིག་ལ་དགའ་བར་བྱེད་པ་དང༌། ལྷ་དང་བཅས་པའི་རིག་སྔགས་འཆང་གི་དབང་པོ་མཁའ་ལ་སྤྱོད་པ་རྣམས་ཀྱིས་ལྷན་ཅིག་ཏུ་ཏིལ་མར་
མགོ་ལ་བྱུགས་པས་མདོག་སྔོ་བ་དང༌། སྐྲ་ཅུང་ཟད་ལི་ཞིང་འཁྱིལ་བར་འགྱུར་རོ། །ཏིལ་མར་གྲུབ་པའི་རིག་སྔགས་འཆང་ཐམས་ཅད་ཀྱི་འཁོར་ལོས་བསྒྱུར་བའི་མངའ་བདག་ཏུ་
འགྱུར་རོ། །རེག་པ་ཙམ་གྱིས་ཚེ་བསྐལ་བ་ཁྲི་ཐུབ་པར་འགྱུར་རོ། །ལུས་པདྨ་དཀར་ཤམ་ལྟ་བུར་འགྱུར་རོ། །ལུས་རྡོ་རྗེ་ལྟར་བརྟན་པ་དང༌། གནས་ཀྱི་སྒོ་ཐམས་ཅད་བྱེ་སྟེ་འདུག་གོ །
གང་དུ་འདོད་པར་འཇུག་པར་བྱེད་དོ། །དཀྱིལ་འཁོར་སྒྲུབ་པའི་དུས་སུ་རིག་སྔགས་འཆང་ལ་ཐིག་ལེ་བྱས་ནས་ལག་ཏུ་རྡོ་རྗེ་དང་ནོར་བུ་བྱས་ན། ནམ་མཁའ་ལ་འཕུར་བར་འགྱུར་

93-1-272a

ཏེ༑ མོད་ལ་དཀྱིལ་འཁོར་གྲུབ་པ་སྟོན་པར་བྱེད་དོ། །ཏིལ་མར་གྱིས་རྐང་པ་ལ་བྱུགས་ན། ནམ་མཁའ་ལ་འོང་བར་བྱེད་དོ། །ལུས་ལ་བྱུགས་ན། མི་སྣང་
བར་སྟོན་པར་བྱེད་དོ། །མཚལ་དང་ཏིལ་མར་ལྷན་ཅིག་སྦྱར་ཏེ་ཡན་ལག་དང༌། ཉིང་ལག་ཐིག་ལེ་བྱས་ན། ལུས་འབར་བའི་སྙིང་པོ་མཐོང་བར་བྱེད་དོ། །འདི་དག་རིག་སྔགས་
འཆང་གི་རྣམ་འཕྲུ་ལ་སོ་སོར་བསྟན་པའོ། །ཡུངས་ཀར་ལ་བཟླས་ཏེ་ལན་གཅིག་བསྐུས་སམ། དཀྱིལ་འཁོར་གྱི་སྟེང་དུ་གཏོར་ན། དཀྱིལ་འཁོར་གཡོ་བར་འགྱུར་ཏེ། འཁོར་
ལོ་བཞིན་དུ་བསྐོར་བར་བྱེད་དོ། །གཏོར་མའི་སྣོད་གང་བ་རྣམས་དང༌། བུམ་པ་གང་བ་རྣམས་སོར་མོ་བརྒྱད་ཀྱི་ཚད་དུ་ནམ་མཁའ་ལ་འཕགས་ཏེ་འདུག་གོ །རང་ཉིད་སེ་གོལ་
གྱི་སྒྲས་ཡོངས་སུ་འདོན་པར་བྱེད་ན། སླར་ཡང་སྣོད་ནམ་མཁའ་ལ་འཕགས་ཏེ་འདུག་པ་རང་རང་གི་གནས་པར་འགྱུར་རོ། །འདི་རྣམས་དཀྱིལ་འཁོར་དགོས་པ་བླ་ན་མེད་
པའི་དངོས་གྲུབ་བོ། །དེ་ནས་སེངྒེའི་ཁྲག་དང་ཏིལ་མར་ལྷན་ཅིག་སྦྱར་ཏེ་བདག་ཉིད་ཀྱི་ལུས་ལ་བྱུགས་ན། མི་ཡི་སེངྒེ་ཆེན་པོའི་གཟུགས་སུ་མཐོང་བར་འགྱུར་ཏེ། ཇི་སྲིད་
ལུས་ཁྲུས་མ་བྱས་པ་དེ་སྲིད་དུ་མིའི་སེངྒེར་ཀུན་ཏུ་གནས་སོ། །གཞན་ཡང་ཇི་ལྟར་བསམ་པ་བཞིན་དུ་ནམ་མཁའ་ལ་འཕགས་ཏེ་འདུག་པ་དང༌། མི་སྣང་བར་འགྱུར་བ་དང༌། མེ་

93-1-272b

འབར་བ་སྟོན་པར་བྱེད་དོ། །ཕག་གི་ཁྲག་དང་སྦྱར་ན། ཕག་གི་གཟུགས་སུ་སྟོན་པར་བྱེད་དོ། །ཤུགས་དང་སྟོབས་ཆེན་པོར་སྟོན་པར་བྱེད་དོ། །གླང་པོ་ཆེའི་ཁྲག་དང་སྦྱར་བས་ཚོགས་ཀྱི་
དབང་ཕྱུག་ཆེན་པོའི་གཟུགས་སུ་སྟོན་པར་བྱེད་དོ། །རྟའི་ཁྲག་དང་སྔོན་པོ་ལྷན་ཅིག་སྦྱར་བ་ལུས་ལ་བྱུགས་པ་ཙམ་གྱིས་རྟ་མགྲིན་གྱི་གཟུགས་སུ་སྟོན་པར་བྱེད་དེ། ཇི་སྲིད་ཁྲུས་མ་
བྱས་པ་དེ་སྲིད་དུ་མཐོང་བར་བྱེད་དོ། །བ་ལང་གི་མཁྲིས་པ་དང་ལྷན་ཅིག་སྦྱར་ན། ཁྱུ་མཆོག་ཆེན་པོ་ལ་ཞོན་པར་མཐོང་བར་འགྱུར་རོ། །ཉའི་མཁྲིས་པ་དང་ལྷན་ཅིག་སྦྱར་ན། ཀླུའི་རྒྱལ་པོ་ཆུ་
བདག་ཆེན་པོའི་གཟུགས་སུ་མཐོང་བར་འགྱུར་རོ། །སྦྲུལ་དམར་པོའི་ཁྲག་དང་བསྲེས་ནས་སྦྱར་ན། སྦྲུལ་ཆེན་པོའི་གཟུགས་སུ་མཐོང་བར་འགྱུར་རོ། །རའི་ཁྲག་དང་བསྲེས་པས། ར་
ཆེན་པོའི་གཟུགས་སུ་མཐོང་བར་འགྱུར་རོ། །པདྨའི་ལོ་མ་དང༌། ཕྱེ་མ་དང༌། རྩ་བ་དང་བཅས་པ་དང༌། འདབ་མ་དང༌། མེ་ཏོག་དང༌། སྡོང་བུ་དང་བཅས་པ་ཏིལ་མར་གྱིས་ལྷན་ཅིག་སྦྱར་
བས་ཡུངས་ཀར་ལ་བསྐུས་ཏེ་ལུས་ལ་བྱུགས་ལ་ཏིལ་མར་གྱི་ཐིག་ལེ་བྱའོ། །མཁས་པས་ཡན་ལག་དང་ཉིང་ལག་ལ་བྱུག་པ་བྱས་ན། རྒྱལ་པོ་ཆེན་པོའི་ཆ་ལུགས་སུ་མཐོང་བར་འགྱུར་
ཏེ། མ་མོའི་ཚོགས་དང་བཅས་པས་ཡོངས་སུ་བསྐོར་བས་དགོས་པ་སྣ་ཚོགས་པ་དང༌། རྒྱལ་པོའི་དགོས་པ་རྣམས་བྱེད་པར་འགྱུར་རོ། །ཡིད་ལ་བསམ་པའི་དགོས་པ་ཐམས་ཅད་སྒྲུབ་

93-1-273a

པར་བྱེད་པར་འགྱུར་རོ། །ལྡོང་རོས་ཀྱི་མིག་སྨན་དང་ལྷན་ཅིག་བསྲེས་ནས་མིག་ལ་བྱུགས་ན། འཁོར་ཆེན་པོའི་དབུས་སུ་སྤྱན་རས་གཟིགས་དབང་ཕྱུག་གི་
གཟུགས་སུ་མཐོང་བར་འགྱུར་རོ། །རིག་པའི་རྒྱལ་པོ་བཟླས་ཏེ་ཡུངས་ཀར་དེ་ནམ་མཁའ་ལ་གཏོར་ན། འབྲས་བུ་སྣ་ཚོགས་ཀྱི་ཆར་འབབ་པར་མཐོང་བར་འགྱུར་རོ། །པདྨའི་
སྙིང་པོས་སྦྱར་ན། པདྨ་ཆེན་པོའི་ཆར་འབྱུང་བར་འགྱུར་རོ། །ཨུཏྤ་ལ་སྔོན་པོའི་ཁུ་བས་སྦྱོར་ན། ཨུཏྤ་ལ་སྔོན་པོ་ཆེན་པོའི་ཆར་འབྱུང་བ་མཐོང་བར་འགྱུར་རོ། །ཇི་ལྟར་མེ་
ཏོག་གི་ཁུ་བས་སྦྱར་ན་དེ་ལྟ་དེ་ལྟར་མེ་ཏོག་གི་ཆར་ཆེན་པོ་འབྱུང་བར་འགྱུར་རོ། །ཇི་ལྟར་ཡིད་ལ་འདོད་པའི་གཟུགས་དང༌། ཁ་དོག་དང༌། རྟགས་དང༌། དབྱིབས་སུ་མཐོང་
བར་འདོད་པ་དེ་ལྟ་དེ་ལྟར་ལྷའི་ཏིལ་མར་རྙིང་པ་དང་ལྷན་ཅིག་སྦྱར་ན། དེ་ལྟ་དེ་ལྟར་དེ་དང་དེ་ཉིད་ཀྱི་གཟུགས་སུ་མཐོང་བར་འགྱུར་རོ། །གཞལ་ཡས་ཁང་ཡང་མཐོང་བར་
འགྱུར་རོ། །ལག་པས་ནོར་བུ་གཅིག་བླངས་ཏེ་ཡིད་ལ་རྗེས་སུ་དྲན་པར་བྱས་ན། རྣམ་པ་སྣ་ཚོགས་པ་དུ་མའི་བདག་ཉིད་དུ་མཐོང་བར་འགྱུར་རོ། །གོས་དང༌། རྒྱན་སྣ་
ཚོགས་པ་རྣམས་སྟོན་པར་བྱེད་དོ། །ལག་པས་སྣོད་ལ་བཟུང་ན། སྣོད་སྣ་ཚོགས་པ་སྟོན་པར་བྱེད་དོ། །ལག་པས་བུམ་པ་ལ་བཟུང་ན། བུམ་པ་བརྒྱ་སྟོང་ཕྲག་སྟོན་པར་བྱེད་དོ།།

93-1-273b

རྐང་པའི་མཐིལ་ལ་བསྐུས་ན། གང་དུ་རྡོ་བ་ལ་རྐང་པ་བཞག་པ་དེ་དང་དེ་ཉིད་དུ་རྐང་པའི་རྗེས་འཇོག་པར་བྱེད་དེ། མར་གསར་ལ་ཉེ་བར་འཇོག་པ་ཇི་ལྟ་བ་བཞིན་དུ་མར་གསར་མཉེན་
པ་བཞིན་དུ་རྡོ་བ་ཡང་འདྲ་བར་འགྱུར་རོ། །གཏུན་ཤིང་ལ་བྱུགས་ན། རྟགས་འབྱུང་བར་འགྱུར་རོ། །མ་མོའི་དཀྱིལ་འཁོར་གྱི་གནས་སུ་ཞུགས་ན། མ་མོའི་ལྷ་རྣམས་ཀྱི་སོ་སོའི་
ཐ་དད་པའི་རྡུལ་བཟུང་སྟེ་ཏིལ་མར་དང་ལྷན་ཅིག་སྦྱར་ནས་སོ་སོའི་གདོང་ལ་བྱུགས་ན། ལྷ་དེ་དང་དེ་ལྟ་བུའི་གཟུགས་སུ་སྟོན་པར་བྱེད་དོ། །གཞན་ཡང་དགོས་པ་རྣམ་པ་སྣ་ཚོགས་
པ་རྣམས་རང་གི་འདོད་པའི་བློས་ལས་བྱའོ། །དེ་ནས་བློ་འཕེལ་བར་བྱེད་པ་ནི། ཏིལ་མར་དང་འོ་མ་ལྷན་ཅིག་ཟོས་ན། བློ་དང་དྲན་པ་ཆེན་པོ་འཕེལ་བར་འགྱུར་རོ། །ནུབ་གསུམ་གྱི་སྦྱོར་བས་
ཚིགས་སུ་བཅད་པ་སྟོང་ཀློག་པར་བྱེད་ཅིང་འཛིན་པར་བྱེད་དོ། །ཞག་བདུན་གྱི་སྦྱོར་བས་བློ་གྲོས་རྒྱ་མཚོ་ཆེན་པོ་ལྟ་བུ་འཕེལ་བར་བྱེད་ཅིང་གསོག་པར་བྱེད་དོ། །ཞག་བཅུ་བཞིའི་སྦྱོར་
བས་ཚེ་ལྷའི་ལོ་སྟོང་དུ་འགྱུར་རོ། །ཞག་ཉི་ཤུ་རྩ་གཅིག་གི་སྦྱོར་བས། བཅུད་ལེན་སྒྲུབ་པའི་དངོས་གྲུབ་འབྱུང་བར་འགྱུར་ཏེ། གཉེར་མ་དང༌། སྐྲ་དཀར་སྦངས་པ་དང༌། སྐྲ་ཅུང་ཟད་
འཁྱིལ་བར་འགྱུར་རོ། །ལུས་འཇམ་ཞིང་མཉེན་པ་དང༌། པདྨའི་ཁ་དོག་དང་འདྲ་བར་འགྱུར་རོ། །སྐྱེས་ནས་ལོ་བཅུ་ལོན་པ་དང་འདྲ་བར་གཟུགས་དང༌། ལང་ཚོ་དང་ལྡན་པར་

93-1-274a

འགྱུར་རོ། །གླང་པོ་ཆེ་སྟོང་ཕྲག་བཅུའི་སྟོབས་སུ་འགྱུར་རོ། །ཞག་ཉི་ཤུ་རྩ་བརྒྱད་ཀྱི་སྦྱོར་བས་གླང་པོ་ཆེས་སྲུང་གི་སྟོབས་སུ་འགྱུར་རོ། །ཞག་སུམ་ཅུ་སོ་ལྔའི་
སྦྱོར་བས་ནམ་མཁའ་ལྡིང་ཆེན་པོའི་སྟོབས་སུ་འགྱུར་རོ། །ཞག་བཞི་བཅུ་རྩ་གཉིས་ཀྱི་སྦྱོར་བས་ལྷ་མ་ཡིན་གྱི་དབང་པོ་སྒྲ་གཅན་དང་འདྲ་བར་བརྩོན་འགྲུས་དང༌། སྟོབས་ཆེན་
པོར་འགྱུར་རོ། །ཞག་བཞི་བཅུ་རྩ་དགུའི་སྦྱོར་བས་རི་རབ་ལྷུན་པོ་ཆེན་པོའི་དཀྱིལ་འཁོར་དང་འདྲ་བར་འགྱུར་ཏེ། ཀླུའི་རྒྱལ་པོ་གའ་བོ་དང༌། ཉེ་དགའ་བོས་ཡོངས་སུ་བསྐོར་བ་
མི་གཡོ་ཞིང་མི་སྒྲུལ་བ། རེག་པར་བྱ་བ་མ་ཡིན་ཞིང་མི་མཐོང་བ། མི་མ་ཡིན་པ་རྣམས་ཀུན་ཏུ་སྤྱོད་པ། ལྷ་རྣམས་ཐམས་ཅད་ཀྱིས་ཕྱག་བྱས་ཤིང༌། ཕྱག་བྱ་བའི་འོས་སུ་གྱུར་པ། དྲང་
སྲོང་རྣམས་ཀྱི་བསྟོད་པའི་འོས་སུ་གྱུར་པ། གནོད་སྦྱིན་དང་སྲིན་པོ་རྣམས་ཀྱི་ཕྱག་བྱ་བའི་འོས་སུ་གྱུར་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱི་རླབས་ཀྱིས་བྱིན་གྱིས་
བརླབས་པ། བྱང་ཆུབ་སེམས་དཔའ་ཐམས་ཅད་ཀྱི་རབ་ཏུ་བསྔགས་པའི་འོས་སུ་གྱུར་པ། རིག་སྔགས་འཆང་བའི་དབང་པོ་ཐམས་ཅད་ཀྱི་གསང་བའི་དམ་ཚིག་གྲུབ་པ། ལྷའི་
དབང་པོ་རྣམས་ཀྱིས་ལྷན་ཅིག་འགྲན་པའི་འོས་སུ་གྱུར་པ། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་རྣམས་ཀྱི་མངོན་དུ་སྨྲ་བའི་འོས་སུ་གྱུར་པ། ཀླུའི་དབང་པོ་

93-1-274b

ཐམས་ཅད་ཀྱི་ཉེ་བར་བསྒྲོད་པར་བྱ་བ་སྟེ། དེ་ལྟར་དོན་ཡོད་པའི་ལྕགས་ཀྱུའི་ཁྲོ་བོའི་རྣམ་པར་འཕྲུལ་པ་ཞེས་བྱ་བ་ཏིལ་མར་གྱི་རྒྱལ་པོའི་རྣམ་པར་འཕྲུལ་པ་ཡོན་ཏན་ཆེན་པོ་རྨད་
དུ་བྱུང་བ་བརྒྱ་སྟོང་ཕྲག་གིས་གང་བའོ། །ཏིལ་མར་གྱི་རྒྱལ་པོའི་རིག་སྔགས་འཆང་འདིས་ཏིལ་མར་གྱི་རྒྱལ་པོ་རལ་གྲི་ལ་བྱུགས་ན། བྱུགས་པ་ཙམ་གྱིས་རལ་གྲི་འབར་བར་
འགྱུར་རོ། །རིག་སྔགས་འཆང་གི་འཁོར་ལོས་བསྒྱུར་བར་འགྱུར་ཏེ། རལ་གྲིའི་རིག་སྔགས་འཆང་གི་འཁོར་ལོས་བསྒྱུར་བ་ཐམས་ཅད་ཀྱི་མཆོག་ཏུ་འགྱུར་རོ། །རྡོ་རྗེ་ལ་
བྱུགས་ན། རྡོ་རྗེ་འབར་བར་འགྱུར་ཏེ། རིག་སྔགས་འཆང་གི་འཁོར་ལོས་བསྒྱུར་བ་ནམ་མཁའ་ལ་འགྲོ་ཞིང༌། རྡོ་རྗེ་རིག་སྔགས་འཆང་གི་འཁོར་ལོས་བསྒྱུར་བར་འགྱུར་རོ།།
འཁོར་ལོ་ལ་བྱུགས་ན། འཁོར་ལོ་འབར་བར་འགྱུར་ཏེ། རིག་སྔགས་འཆང་ནམ་མཁའ་ལ་འགྲོ་བར་འགྱུར་རོ། །བལྟ་ན་སྡུག་པའི་འཁོར་ལོའི་རིག་སྔགས་འཆང་གི་འཁོར་
ལོས་བསྒྱུར་བར་མོད་ལ་འགྱུར་རོ། །དགྲ་ཐམས་ཅད་རབ་ཏུ་འཇོམས་སོ། །མདུང་རྩེ་གསུམ་པ་ལ་བྱུགས་ན། འབར་བར་འགྱུར་ཏེ། རིག་སྔགས་འཆང་གི་འཁོར་ལོས་བསྒྱུར་
བར་འགྱུར་ཏེ། ནམ་མཁའ་ལ་གནས་པར་བྱེད་དོ། །སྟོབས་དང༌། བརྩོན་འགྲུས་དང༌། ཕ་རོལ་གནོན་པ་དབང་ཕྱུག་ཆེན་པོ་དང་འདྲ་བར་འགྱུར་རོ། །འབྲས་དང༌། ཕོལ་མིག་

93-1-275a

དང༌། ལྷོག་པ་དང༌། མེ་དཔལ་དང༌། ཤུ་བ་དང༌། མཛེ་དང༌། རྐང་ཤུ་དང༌། རྩའི་རྨ་དང༌། མགུལ་བ་འགགས་པ་དང༌། རྣ་བའི་རྩ་ནད་དང༌། མཚན་བར་
རྡོལ་བ་དང༌། རྨུ་ཆུ་དང༌། སྐན་དང༌། རླུང་དང༌། མཁྲིས་པ་དང༌། བད་ཀན་དང༌། འདུས་པ་ཉིད་ལ་ཡང་མཁས་པས་ཆུ་དྲོན་མོ་འཐུངས་པ་ཙམ་དང༌། བྱུགས་པ་ཙམ་གྱིས་ནད་ཐམས་
ཅད་སེལ་ལོ། །ཏིལ་མར་གྱིས་ནད་ཐམས་ཅད་སེལ་བ་དེ་བཞིན་དུ་རྩིབ་ལོགས་ན་བ་དང༌། ཚད་པ་དང༌། སྙིང་ན་བ་དང༌། མཆིན་པ་ན་བ་དང༌། བཤང་བ་འཁྱིམ་པ་དང༌། ཕོ་བའི་
ནད་ཀྱི་ཉེས་པ་དེ་རྣམས་ཐམས་ཅད་འཐུངས་བ་ཙམ་གྱིས་རྣམ་པར་འཇིག་པར་ཐེ་ཚོམ་མེད་དོ། །ཉམས་པ་དང༌། ཟད་པ་དང༌། དེ་བཞིན་དུ་རྒྱལ་པོའི་དཔལ་བཅོམ་པ་དང༌། གསོས་
སྤྱད་ངན་པ་རྣམས་བསྐུས་པ་ཙམ་མམ། ཟོས་པ་ཙམ་གྱིས་སྟོབས་དང་ལྡན་པར་འགྱུར་རོ། །ལུས་རྣམས་རྒྱས་པ་དང༌། མགུ་བ་དང༌། སྤྲོ་བ་ཆེན་པོར་འགྱུར་རོ། །གདོན་རྣམ་པ་
སྣ་ཚོགས་པར་གསུང་བ་དང༌། བརྗེད་བྱེད་མི་བཟད་པ་ལ་ཡང་རེག་པ་ཙམ་གྱིས་དེ་དག་ཐམས་ཅད་རྣམ་པར་འཇིག་པར་ཐེ་ཚོམ་མེད་དོ། །བྱད་མི་བཟད་པ་དང༌། སྡུག་བསྔལ་
དང༌། དུག་དང༌། སྦྱར་དུ་ཉིད་ཀྱང་རེག་པ་ཙམ་གྱིས་རྣམ་པར་འཇིགས་པར་འགྱུར་རོ། །བརྟན་པ་དང༌། གཡོ་བའི་དུག་གང་ཡིན་པ་དང༌། མཆེ་བའམ། སྦྲུལ་གོ་ཎ་ས་དང༌། སྡིག་

93-1-275b

པ་ཡང་རུང༌། སྲིན་བུ་དང༌། ཕྱེ་མ་ལེབ་གདུག་བའམ། ནོར་རྒྱས་ཀྱི་བུ་དང༌། འཇོག་པོའམ། སྦྲུལ་གྱིས་མཐོང་བའི་དུག་གམ། དབུགས་ཀྱི་དུག་མི་བཟད་པ་གང་ཡིན་པ་དང༌། རེག་པའི་
དུག་གང་ཡིན་པ་དང༌། ཧ་ལ་ཧ་ལའི་དུག་གང་ཡིན་པ་དང༌། གཞན་དར་དའི་དུག་གང་ཡིན་པ་དང༌། རྩེ་བའི་དགུ་གང་ཡིན་པ་དང༌། སྡོང་བུའི་དུག་དང༌། འདབ་མའི་དུག་དང༌། མེ་ཏོག་གི་
དུག་དང༌། མདངས་ཀྱི་དུག་གང་ཡིན་པ་དང༌། གཞན་དུག་རྣམ་པ་སྣ་ཚོགས་པ་དེ་རྣམས་ཐམས་ཅད་རྣམ་པར་འཇིག་པར་འགྱུར་རོ། །ཏིལ་མར་རེག་པ་ཙམ་གྱིས་ལམ་མཆོག་དང༌།
ལམ་གོལ་བར་སོང་བ་རྣམས་དང༌། རྒྱལ་པོའི་སྒོ་དྲུང་དུ་སོང་བ་ཡང་རུང༌། གསད་པར་འོས་པར་གྱུར་པ་གང་ཡིན་པ་དང༌། བཅིངས་པར་གྱུར་པ་གང་ཡིན་པ་དང༌། འཐབ་པ་དང༌།
རྩོད་པ་དང༌། འགྱེད་པ་གང་ཡིན་པ་དང༌། གཞན་ཡང་དགྲའི་གཟེབ་དང༌། ཕ་རོལ་གྱི་དམག་ཚོགས་ཀྱི་འཇིགས་པ་ཉིད་དང༌། མི་མཛའ་བ་དང༌། ཕྱིར་རྒོལ་བ་གང་ཡིན་པ་ཡང་ཏིལ་
མར་འདི་མངོན་པར་སྦྱར་བས་སྐད་ཅིག་དེ་ལ་ཐམས་ཅད་འཇོམས་སོ། །རྒྱལ་པོ་ཁྲོས་པ་གང་ཡིན་པ་འཛུམ་བཞིན་དུ་བཀའ་སྩོལ་ཏོ། །གཡུལ་འགྱེད་པའི་ནང་དུའམ། ཕན་ཚུན་
འཐབ་བཞིན་པ་ཐམས་ཅད་ལ་ཏིལ་མར་རྒྱལ་པོ་བླན་མེད་པས་རྟག་ཏུ་རྒྱལ་བ་སྟེར་རོ། །མཁས་པས་མིག་ལ་བྱུགས་ན། མི་ཐུབ་ཅིང་ཐམས་ཅད་དུ་འགྲོ་བར་འགྱུར་རོ། །གཞན་

93-1-276a

གྱིས་ཀྱང་དགོས་པ་ཐམས་ཅད་ལ་རབ་ཏུ་སྦྱར་བར་བྱ་སྟེ། དངོས་གྲུབ་ཀྱི་གནས་ཐམས་ཅད་ཀྱི་མཆོག་ཡིན་པའི་ཕྱིར་རོ། །དེ་ནས་ཁྲོ་བོ་ལྕགས་ཀྱུ་བླ་
ན་མེད་པ། སྡིག་ཐམས་ཅད་སེལ་བ། མོད་ལ་གདུག་པ་ཐམས་ཅད་འཇིགས་པར་བྱེད་པ། ནད་ཐམས་ཅད་རབ་ཏུ་ཞི་བར་བྱེད་པ། མོད་ལ་ཐམས་ཅད་དུ་གྲུབ་པ་བླ་ན་མེད་
པ༑ ནད་ཐམས་ཅད་ཞི་བ། དེ་ཁོ་ན་ཉིད་ཁྲོ་བོ་ལྕགས་ཀྱུ་བླ་ན་མེད་པའི་རས་རིས་ཀྱི་སྐུ་གཟུགས་བརྗོད་བར་བྱ་སྟེ། རས་རིས་ཀྱི་སྐུ་གཟུགས་བླ་ན་མེད་པ་འདི་མཐོང་བ་ཙམ་གྱི་
མོད་ལ་བསོད་ནམས་ཀྱི་ཕུང་པོ་ཆེན་པོ་ཐོབ་པ་དང༌། དགེ་བའི་རྩ་བ་ཆེན་པོ་བསྐྱེད་པར་འགྱུར་བ་དང༌། རིག་པའི་གནས་ཐམས་ཅད་རྟོགས་པར་ཁོང་དུ་ཆུད་བར་འགྱུར་བ་དང༌། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་གཉིས་མཐོང་བ་དང༌། མཆོད་པ་དང༌།
རིམ་གྲོར་བྱ་བ་དང༌། ཞེ་སར་བྱ་བ་དང༌། བླ་མར་བྱས་པ་དང༌། དེ་བཞིན་གཤེགས་པ་དེ་རྣམས་ཀྱི་སྤྱན་སྔར་བསོད་ནམས་ཀྱི་ཕུང་པོ་ཆེན་པོའི་དགེ་བའི་རྩ་བ་དང་ལྡན་པར་འགྱུར་བ་
དང༌། རས་རིས་ཀྱི་སྐུ་གཟུགས་གང་ཡིན་པ་འདི་མཐོང་པ་ཙམ་གྱི་མོད་ལ་མཐའ་ཀླས་པ་ཙམ་དང་འདི་མཚུངས་པར་འགྱུར་ཏེ། འདི་དང་མཚུངས་པའི་བསོད་ནམས་ཀྱི་ཕུང་པོའི་དགེ་

93-1-276b

བའི་རྩ་བ་བསྐྱེད་པར་འགྱུར་རོ། །དེ་བཞིན་གཤེགས་པ་དང༌། བྱང་ཆུབ་སེམས་དཔའ་ཐམས་ཅད་དང༌། ལྷ་ཐམས་ཅད་ཀྱིས་དགོངས་པར་འགྱུར་རོ། །རས་གྲུ་བཞི་པ་གྲུ་བཞིར་
ཆ་མཉམ་པ། ཤིན་ཏུ་ཐགས་བཟང་བ། ཤིན་ཏུ་གསར་བ། ཤིན་ཏུ་འཇམ་པ། མཆོག་ཏུ་མཛེས་པ། ཁྲུ་གཉིས་པའི་ཚད་ཁ་ཚར་མ་བཅད་པ། སྐྲ་དང་བྲལ་བའམ། ཡང་
ན་དར་གཙང་མ་གྲུ་བཞི་ཤིན་ཏུ་རྣམ་པར་འབྱེས་པ་ལ་རི་མོ་མཁན་གཙང་མ་སྨྱུང་བར་གནས་པས། ལྷག་མ་མ་ཡིན་པའི་ཚོན་སྣོད་གསར་བར་བཞག་ལ་ཚོན་སྣ་ཚོགས་རྣམ་
པར་འབྱེས་པས་འཕགས་པ་དོན་ཡོད་ཞགས་པའི་ཁྲོ་བོའི་ལྕགས་ཀྱུ་བྲི་བར་བྱའོ། །འཕགས་པ་སྤྱན་རས་གཟིགས་དབང་ཕྱུགས་ཞལ་བཞི་པ། ཞལ་དང་པོ་ནི། ཞི་བ། སྤྱན་
གསུམ་པ། རལ་པའི་ཅོད་པན་གྱིས་བརྒྱན་པ། འོད་དཔག་མེད་ཅོད་པན་དུ་འཆང་བ། ཟླ་བས་ཉེ་བར་མཛེས་པ། ཕྱག་བཞི་པ། རྒྱན་ཐམས་ཅད་ཀྱིས་རྣམ་པར་བརྒྱན་པ།
གཡས་པའི་ཞལ་དྲག་པོའི་གཟུགས་ཅན་འཇིགས་པར་བྱེད་པ། ཚེམས་ཀྱིས་མ་མཆུ་མནན་པ། དབུ་སྐྲ་གྱེན་དུ་བརྗེས་པའི་རལ་པའི་ཐོར་ཚུགས་ཀྱིས་བརྒྱན་པ། གཡོན་པ་དྲག་
པོ་ཆེན་པོ་མཆེ་བ་གཙིགས་པ། ཞལ་རྣམ་པར་འགྱུར་བ། དབུ་སྐྲ་འཁྱིལ་ཞིང་གྱེན་དུ་བརྫེས་པའི་རལ་པ་ཀུན་ཏུ་བཅིངས་པ། འོད་དཔག་མེད་ཀྱི་ཅོད་པན་ཅན། དྲག་ཏུ་བཞད་པའོ།།

93-1-277a

ཞི་བའི་ཞལ་རལ་པའི་ཅོད་པན་གྱི་རྒྱན་པའི་སྟེང་དུ་སྐུ་ཕྱེད་པའི་ཁྲོ་བོའི་རྒྱལ་པོ་འབར་བའི་སྙིང་པོར་ཆུད་བ་བྱ་སྟེ། སྐུ་ཨུཏྤ་ལ་སྔོན་པོའི་ཁ་དོག་ཅན་དབུ་
སྐྲ་དམར་པོ་ཅུང་ཟད་འཁྱིལ་བ། འོད་དཔག་མེད་ཀྱི་ཅོད་པན་ཅན། རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་གཉིས་ཀྱི་གཅིག་གིས་རལ་གྲི་དང༌། གཉིས་པས་ཐོ་བ་
འབར་བ་ཅན་བྱའོ། །ཕྱག་གཅིག་གིས་པདྨ་འཆང་བ་སྟེ། པདྨའི་གེ་སར་འབར་བའི་བསྙེན་པ་ཅན་ནོ། །གཉིས་པས་ལྕགས་ཀྱུ་དང་མདུང་རྩེ་གསུམ་སྟེ། གཡས་པ་ནའོ། །གཡོན་
པས་ཁྲོ་བོ་ཆེན་པོ་དྲག་པོ་དྲག་ཏུ་རྒོད་པའི་གཟུགས་ཅན། དོན་ཡོད་པའི་ཞགས་པ་འཛིན་པའོ། །གཡས་པ་དབུགས་འབྱིན་པའི་རིན་པོ་ཆེ་ཆེན་པོའི་ཆར་འབེབས་པ། ཕྱག་ཐམས་
ཅད་འབར་བའི་སྙིང་པོ་འོད་ཟེར་ཁ་དོག་སྣ་ཚོགས་པ་བྱ་སྟེ། པདྨའི་གདན་ལ་སྐྱིལ་མོ་ཀྲུང་གིས་བཞུགས་པ་བྱའོ། །རྒྱ་མཚོའི་སྙིང་པོར་རི་རབ་ལ་གནས་པ། ཀླུའི་རྒྱལ་པོ་དགའ་
བོ་དང་ཉེ་དགའ་བོས་དཀྲིས་པ་བྱའོ། །ཉ་དང༌། ཆུ་སྲིན་དང༌། ནོར་བུ་རིན་པོ་ཆེ་སྣ་ཚོགས་ཀྱིས་དཀྲིས་པ། པདྨ་དང༌། ཨུཏྤ་ལ་དང༌། ཀུ་མུ་ད་དང༌། པདྨ་དཀར་པོས་གཅལ་དུ་
བཀྲམ་པ། ངང་པ་དང༌། བཞད་དང༌། ངུར་པ་དང༌། ཤང་ཤང་ཏེའུས་ཁྱབ་པ་བྱའོ། །གཡས་ལོགས་སུ་ལྷ་མོ་སྒྲོལ་མ་དབུ་ཅུང་ཟད་དུད་པ། ཐལ་མོ་སྦྱར་བ་འཆང་བ། རྒྱན་

93-1-277b

ཐམས་ཅད་ཀྱིས་རྣམ་པར་བརྒྱན་པ། འཛེམ་བག་དང་བཅས་པ་བྱའོ། །དཀར་ཤ་མ་ཆེན་པོ་ཐལ་མོ་སྦྱར་ཏེ་ཅུང་ཟད་འདུད་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། འཛེམ་བག་
དང་བཅས་པ་བྱའོ། །སྲིན་མོ་ཆེན་མོ་རལ་པ་གཅིག་མ་ཁྲག་འཛག་པའི་ཐོད་པ་དང༌། དྲག་མོ་དྲག་ཏུ་རྒོད་པ་བྱ་སྟེ། འབར་བའི་སྙིང་པོར་ཁྲོ་བོ་ལྕགས་ཀྱུ་ལ་བལྟ་བཞིན་པ། ལག་པ་
བཞི་པ། ལག་ན་རལ་གྲི་དང༌། དགྲ་སྟ་དང༌། ཞགས་པ་དང༌། རྡོ་རྗེ་ཐོགས་པ། རྒྱན་ཐམས་ཅད་ཀྱིས་རྣམ་པར་བརྒྱན་པར་བྱའོ། །གཡོན་ཕྱོགས་སུ་གནོད་སྦྱིན་གྱི་དབང་པོ་བྱ་སྟེ།
ཞལ་ཁྲོ་གཉེར་ཅན་དྲག་པོ། དབུ་སྐྲ་གྱེན་དུ་བརྫེས་པ། འཇིགས་པར་བྱེད་པ། འབར་བའི་སྙིང་པོར་པུས་མོ་གཡས་པ་བཙུགས་པ། རལ་གྲི་དང༌། དགྲ་སྟ་ཐོགས་པ། ཕྱག་
གཉིས་ཐལ་མོ་སྦྱར་བ་འཆང་བ། རྒྱན་ཐམས་ཅད་ཀྱིས་རྣམ་པར་བརྒྱན་པ། ཁྲོ་བོའི་རྒྱལ་པོ་ལྕགས་ཀྱུ་ལ་ངེས་པར་བལྟ་བཞིན་པ། ཁོ་ར་ཁོར་ཡུག་ཏུ་འོད་འདོམ་གང་བ། འོད་
ཟེར་སྣ་ཚོགས་འབར་བ་བྱའོ། །ལྕགས་ཀྱུ་དང་བཅས་པའི་ཁོ་ར་ཁོར་ཡུག་གི་སྟེང་དུ་ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། གཤིན་རྗེ་དང༌། ཆུ་ལྷ་དང༌། ལུས་
ངན་པོ་བྱ་སྟེ། མེ་ཏོག་སྣ་ཚོགས་ཀྱི་ཕུར་མ་ཐོགས་ཏེ་མཆོད་པ་བྱེད་བཞིན་པ་བྱའོ། །ཁྲོ་བོའི་རྒྱལ་པོ་དོན་ཡོད་པའི་ལྕགས་ཀྱུའི་རྒྱབ་ཏུ་རིན་པོ་ཆེ་སྣ་བདུན་ལས་བྱུང་བའི་ཤིང་

93-1-278a

ལྗོན་པ་བྱ་སྟེ། ཡལ་ག་དང༌། འདབ་མ་དང༌། ལོ་མ་རྣམ་པར་བཀྲ་བར་བྱའོ། །ཁྲོ་བོའི་རྒྱལ་པོའི་ཞབས་ཀྱི་དྲུང་དུ་རིག་སྔགས་འཆང་བྱ་སྟེ། བུས་མོ་
བཙུགས་པ་མེ་ཏོག་སྣ་ཚོགས་ཐོགས་ཤིང་ལག་ན་བགྲང་ཕྲེང་འཛིན་པ། ཁྲོ་བོའི་རྒྱལ་པོ་ལ་སྟེང་དུ་བལྟ་བཞིན་པ་བྱའོ། །ཞབས་གཉིས་པའི་དྲུང་གི་གནས་སུ་ཕོ་ཉ་མོ་བྱ་
སྟེ༑ ཟུར་མིག་ཅན་དྲག་མོ། ལག་ན་རལ་གྲི་ཐོགས་པ། རྣམ་པར་འགྱུར་བ། ཕྱག་ཐལ་མོ་སྦྱར་བ། རྒྱན་ཐམས་ཅད་ཀྱི་རྣམ་པར་བརྒྱན་པ་བྱའོ། །རས་རིས་ཀྱི་སྐུ་གཟུགས་
ཀྱི་བྱ་བ་ཡོངས་སུ་མཐར་ཕྱིན་ནས་བྱིན་གྱིས་བརླབས་ཏེ་དེའི་འོག་ཏུ་གསང་བའི་གནས་སུ་གཞག་པར་བྱའོ། །དེའི་དྲུང་དུ་གཙང་མས་ཟས་མི་བཟའ་བར་དེའི་སྤྱན་སྔར་ཁྲོ་
བོ་ལྕགས་ཀྱུ་བརྒྱ་རྩ་བརྒྱད་བཟླས་བརྗོད་བྱ་སྟེ། མེ་ཏོག་དང༌། བདུག་པ་དང༌། མཚེད་ཡོན་དང༌། ཞབས་བསིལ་ཇི་ལྟར་རྙེད་པ་དབུལ་བར་བྱའོ། །རས་རིས་ཀྱི་སྐུ་གཟུགས་
སྒྲུབ་པའི་ཆོ་ག་འདིས་སྒྲུབ་པའི་ཆོ་ག་རྒྱས་པ་གཞན་ཡང་བྱའོ། །དེའི་འོག་ཏུ་རིག་སྔགས་འཆང་གིས་ཉི་མ་རེ་རེར་རས་རིས་ཀྱི་མདུན་དུ་གཙང་མས་ཟས་མི་ཟ་བར་དེའི་
སྤྱན་སྔར་མེ་ཏོག་དང༌། བདུག་སྤོས་ཕུལ་ནས་ཁྲོ་བོའི་རྒྱལ་པོ་ལན་གཅིག་བཟླས་པར་བྱའོ། །དེ་ནས་ལས་ཐམས་ཅད་དང་དགོས་པ་ཐམས་ཅད་བྱའོ། །འདི་ནི། དེ་ཁོ་ན་ཉིད་

93-1-278b

ཀྱི་དངོས་གྲུབ་བཀླགས་པས་འགྲུབ་པ་སྟེ། རིག་སྔགས་འཆང་གི་གསང་བ་མཆོག་གི་ལས་བསྒྲུབ་པར་བྱའོ། །དེ་ནས་སྐུ་གཟུགས་མཐོང་བ་ཙམ་ལ་སོགས་པས་མཚམས་མེད་པ་
ལྔ་དང༌། མནར་མེད་པ་ལ་གཞོལ་བ་དང༌། དམ་པའི་ཆོས་སྤོང་བ་རྣམས་འདི་མཐོང་བ་ཙམ་གྱིས་ཐམས་ཅད་ཡོངས་སུ་དག་པར་འགྱུར་རོ། །སྡིག་པ་ཐམས་ཅད་དང༌། སྒྲིབ་པ་ཐམས་
ཅད་དང༌། སྔོན་གྱི་སྒྲིབ་པ་བསགས་པ་དང་བཅས་པ་དང༌། བསྐལ་པ་བརྒྱར་བསགས་པའི་སྡིག་པ་དེ་དག་ཐམས་ཅད་རྣམ་པར་འཇིག་པར་འགྱུར་རོ། །ནད་དང་འཇིགས་པ་
ཐམས་ཅད་ལས་ཡོངས་སུ་གྲོལ་བར་འགྱུར། སྡིག་པ་ཐམས་ཅད་དང༌། དགྲ་ཐམས་ཅད་དང༌། ཕྱིར་རྒོལ་བ་ཐམས་ཅད་དང༌། མི་མཛའ་བ་རྣམ་པར་འཇིགས་པར་འགྱུར་རོ།།
རས་རིས་ཀྱི་སྐུ་གཟུགས་ཤིན་ཏུ་ཆུང་བ་བྱེད་པ་གང་ཡིན་པ་དེ་ཡང་ཕན་བར་བྱེད་པར་འགྱུར་ཏེ། མེ་ཏོག་གམ། བདུག་པ་དང༌། དྲིའམ། བྱུག་པའམ། དཀྱིལ་འཁོར་དང་བཅས་
པ་བྱེད་པའམ། ཁྲུས་ཀྱི་བུམ་པ་གང་བཀོད་པའམ། རྡུལ་སེལ་བར་བྱེད་པ་ཙམ་ཡང་རུང་སྟེ། རིག་སྔགས་འཆང་དེའི་རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་
སློང་མའམ། དགེ་བསྙེན་ནམ། དགེ་བསྙེན་མས་དེ་བཞིན་གཤེགས་པ་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུའི་དེ་བཞིན་གཤེགས་པའི་དྲུང་དུ་

93-1-279a

དགེ་བའི་རྩ་བ་ཆེན་པོ་བསྐྱེད་པར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་ཡོངས་སུ་འཛིན་པར་འགྱུར་རོ། །ཕ་རོལ་ཏུ་ཕྱིན་བ་དྲུག་ཡོངས་སུ་
རྫོགས་པར་ཡང་འགྱུར་རོ། །མཚམས་མེད་པ་ལྔ་རྣམ་པར་སྦྱངས་ཤིང་བསྐལ་བའི་མཐར་ཐུག་པར་འགྱུར་རོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་
ཀྱིས་གཟིགས་འདོད་པར་འགྱུར་རོ། །སྐྱེ་བ་རྗེས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་འགྲོ་བར་འགྱུར་ཏེ། པདྨ་ལས་བརྫུས་ཏེ་སྐྱེ་བར་འགྱུར་རོ། །སྐྱེ་བའི་སྐྱེ་བ་
དྲན་པར་ཡང་འགྱུར་རོ། །རྣམ་པར་གྲོལ་བའི་དཀྱིལ་འཁོར་གསང་བ་པདྨ་ཡངས་པའི་དཀྱིལ་འཁྲོ་དོ་ཉོད་ཞགས་པའི་སྙིང་པོ། དོན་ཡོད་པའི་ཁྲོ་བོ་ལྕགས་ཀྱུའི་གཟུངས་
འདི་ཡང་མཐའ་དག་ཡོངས་སུ་རྫོགས་པར་ཁ་ཏོན་དུ་གནས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་རིགས་ཀྱི་དམ་ཚིག་གསང་བ་རྣམས་དང༌།
གསང་སྔགས་རིམ་པར་ཕྱེ་མ་དང༌། ཕྱག་རྒྱ་དང༌། གསང་སྔགས་དང༌། དཀྱིལ་འཁོར་རིམ་པར་ཕྱེ་བ་དང༌། ཆོ་ག་ཞིབ་མོ་ཐམས་ཅད་མངོན་སུམ་དུ་འགྱུར་རོ། །སངས་
རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་འགྱུར་རོ། །དེ་བཞིན་གཤེགས་པ་ཐམས་ཅད་མངོན་སུམ་དུ་མཐོང་བར་འགྱུར་རོ། །ཡོན་ཏན་ཐམས་ཅད་ཀྱི་ཕ་རོལ་ཏུ་

93-1-279b

ཕྱིན་པ་ཡོངས་སུ་རྫོགས་པར་ཡང་འགྱུར་རོ། །དགེ་བའི་རྩ་བ་ཐམས་ཅད་ཡང་དག་པར་སྡུད་པར་ཡང་འགྱུར་རོ། །བསོད་ནམས་ཀྱི་ཚོགས་ཆེན་པོ་དང་ལྡན་པར་འགྱུར་རོ། །འཇིག་
རྟེན་ཐམས་ཅད་ཀྱི་བླ་མར་ཡང་འགྱུར་རོ། །ཚིག་བཙན་པར་ཡང་འགྱུར་རོ། །འཇིག་རྟེན་ཐམས་ཅད་དགའ་བར་ཡང་འགྱུར་རོ། །ཐམས་ཅད་དུ་མཆོད་པར་འོས་པར་ཡང་འགྱུར་རོ།།
རིག་སྔགས་ཐམས་ཅད་གྲུབ་པར་འགྱུར་རོ། །ཡིད་ལ་བསམ་པ་ཐམས་ཅད་ཡོངས་སུ་རྫོགས་པར་འགྱུར་ཞིང༌། དགོས་པ་ཐམས་ཅད་གྲུབ་པར་ཡང་འགྱུར་རོ། །ཐམས་ཅད་
དུ་ཐོགས་པ་མེད་པ་མཁས་པའི་བློ་རུ་འགྱུར་རོ། །དེ་ནས་ཁྲོ་བོའི་ལྕགས་ཀྱུའི་དཀྱིལ་འཁོར་ཆོ་ག་ཞིབ་མོ་ཐམས་ཅད་ཀྱི་དཀྱིལ་འཁོར་དང༌། གསང་བའི་ཕྱག་རྒྱ་བླ་ན་མེད་པ་
བཤད་པར་བགྱིའོ། །འཁོར་ཡུག་ཏུ་ཐེམ་སྐས་བཞི་དང་ལྡན་པ། ས་དང་བ་བྱུང་བསྲེས་པའི་དཀྱིལ་འཁོར་གྲུ་བཞི་པ་བྱ་སྟེ། གཟིངས་ཀྱི་རྒྱ་དང་ཚད་མཉམ་པ། ཤིན་ཏུ་ཚད་
ལ་བབ་ཅིང་ལེགས་པར་རྣམ་པར་འབྱེས་པ། ལེགས་པར་བྱུགས་ཤིང་ཤིན་ཏུ་འཇམ་པ། འཇམ་ཞིང་མཉེན་པ་དང་ལྡན་པའོ། །ཚོན་སྣ་ཚོགས་པས་རྣམ་པར་ཕྱེ་བ་དང༌།
དཀྱིལ་འཁོར་མཆོག་གི་ཐིག་བཏབ་ལ། །སྣ་ཚོགས་ཚོན་རྩིས་རྣམ་པར་དབྱེ། །སྒོ་བཞི་ཤིན་ཏུ་རྣམ་འབྱེས་པ། །འཁོར་ཡུག་ཐེམ་སྐས་བཞི་དང་ལྡན། །རྟ་བབས་བཞི་ཡིས་

93-1-280a

བརྒྱན་པ་སྟེ། །དབུས་ཀྱི་དཀྱིལ་འཁོར་སྙིང་པོར་ཡང༌། །ཤིན་ཏུ་རྣམ་འབྱེས་ཚད་ལ་བབ། །ཁྲུ་ཡི་ཚད་དུ་བྱ་བའོ། །དཀྱིལ་འཁོར་གྲུ་བཞི་མཉམ་བ་ཡི།།
སྙིང་པོའི་དཀྱིལ་འཁོར་དབུས་སུ་ཡང༌། །མཁས་པས་ཤིན་ཏུ་རྣམ་འབྱེས་པའོ། །པདྨ་འདབ་མ་བཅུ་གཉིས་བྱ། །ལྕགས་ཀྱུ་ཕྱོགས་དང་རྩེ་གསུམ་དང༌། །གེ་སར་པདྨའི་ཁོར་
ཡུག་ཏུ༑ ༑སྙིང་པོར་གྱུར་པའི་དབུས་མཆོག་ལ། །ཁྲོ་བོ་ཞགས་པ་ཡང་བྱའོ། །དྲག་པོའི་གཟུགས་ཅན་འཇིགས་པར་བྱེད། །རལ་གྲི་དང་ནི་དགྲ་སྟའི་ཕྱག །རལ་བའི་ཅོད་པན་
གྱིས་བརྒྱན་ཅིང༌། །རྒྱན་རྣམས་ཀུན་གྱིས་རྣམ་པར་བརྒྱན། །ལུས་ཕྱེད་པ་དང༌། ཞགས་པས་ཀུན་ནས་དཀྲིས་པ། །མདུང་རྩེ་གསུམ་པ་ནམ་མཁའ་ལ་ཕྱིར་ཕྱོགས་པ། པདྨ་
དང་བཅས་ལ་བྱས་པ་ལ་གྲ་གྲར་འབར་བའི་གདོང་བྱའོ། །མདུང་རྩེ་གསུམ་དང་པདྨ་ལ་རབ་ཏུ་གནས་པ། །དྲག་པོའི་ཞལ་འཇིགས་པར་བྱེད་པ་ཆེན་པོ་མཆེ་བ་རྣམ་པར་གཅིགས་
པ༑ ཞལ་འཇིགས་སུ་རུང་བ་འབར་བའི་སྙིང་པོར་ཆུད་པའོ། །ནང་གི་རི་མོ་ལ་ལྕགས་སྒྲོག་དང་མདུང་རྩེ་གསུམ་པའི་གདོང་བྲི་བར་བྱ་སྟེ། འབར་བའི་སྙིང་པོ་དང་བཅས་པ། ཁ་
དོག་སྣ་ཚོགས་པའི་ཚོན་རྩིས་བྱའོ། །རི་མོ་གཉིས་པའི་ནང་དུ་པདྨ་ཁ་ཕྱེད་བྱེ་བ། གསེར་འབར་བ་དང་བཅས་པའི་པདྨ་བྱའོ། །རི་མོ་གསུམ་པའི་ནང་དུ་འཁོར་ལོའི་རྣམ་པའོ། །མུ་

93-1-280b

ཁྱུད་ཀྱི་ཕྱི་རོལ་ཏུ་ལག་པའི་ཕྱག་རྒྱ་ཡང་བྲི་བར་བྱ་སྟེ། མཚོན་ཆ་སྣ་ཚོགས་པ་འཛིན་པའོ། །རལ་གྲི་དང༌། ཞགས་པ་དང༌། མདུང་རྩེ་གསུམ་དང༌། ཙ་བ་ལ་དང༌། མདུང་རྩེ་གཉིས།
དུང་དང༌། ཏིཪྱ་དང༌། འཁོར་ལོ་དང༌། རྩེ་གསུམ་ཁ་གདེངས་དང༌། ཐོ་བ་དང༌། མདུང་དང༌། རལ་གྲི་དང༌། ནོར་བུ་དང༌། མདུང་རྩེ་གསུམ་དང༌། མདའ་བོ་ཆེ་དང༌། ལས་ཀྱི་རྡོ་རྗེ་དང༌། རྩེ་
ལྔ་དང༌། པཪྵ་སཱུ་ལ་དང༌། རྡོ་རྗེ་ཟུར་གསུམ་དང༌། པདྨ་དང༌། རྩེ་གསུམ་དག་ཁ་དོག་སྣ་ཚོགས་འབར་བ་ཁོར་ཡུག་ཏུ་ཡོངས་སུ་བསྐོར་བ་བྲི་བར་བྱའོ། །ཁ་ཁྱེར་བྱི་རྣམ་པས་བརྒྱན་
པ་ལ་ཁ་ཁྱེར་གྱི་ཕྱི་རོལ་དཀྱིལ་འཁོར་གྱི་གནས་སུ་མཚན་མ་སྣ་ཚོགས་བྲི་བར་བྱ་སྟེ། རིགས་ཆེན་པོ་བཞི་ཐུན་མོང་བའི་དཀྱིལ་འཁོར་གྱི་ཕྱག་རྒྱ་བྲི་བར་བྱའོ། །ཤར་གྱི་གནས་སུ།
དེ་བཞིན་གཤེགས་པའི་རིགས་ཀྱི་མཚན་མའི་ཕྱག་རྒྱ་ཡང་བྲི་བར་བྱའོ། །ལྷོ་རུ་པདྨ་ཡངས་པའི་མཚན་མ་དཀྱིལ་འཁོར་གྱི་ཕྱག་རྒྱའོ། །ནུབ་ཀྱི་གནས་ཀྱི་དཀྱིལ་འཁོར་དུ་ནོར་
བུའི་རིགས་ཀྱི་མཚན་མའི་ཕྱག་རྒྱ་རྣམས་ཀྱང་བྲི་བར་བྱའོ། །བྱང་དུ་རྡོ་རྗེའི་རིགས་ཀྱི་མཚན་མའི་ཕྱག་རྒྱ་ཡང་དག་པར་བྲིའོ། །ཤར་གྱི་སྒོ་རུ་དེ་བཞིན་གཤེགས་པའི་རིགས་ཀྱི་ཁྲོ་
བོའི་རྒྱལ་པོ་སྒོ་རུ་བྲི་བར་བྱའོ། །ལྷོ་རུ་པདྨ་ཡངས་པའི་དཀྱིལ་འཁོར་གྱི་ཁྲོ་བོ་རྣམས་སོ། །ནུབ་ཏུ་ནོར་བུའི་རིགས་ཀྱི་ཁྲོ་བོའོ། །བྱང་དུ་རྡོ་རྗེའི་རིགས་ཀྱི་ཁོར་བོ་བྲི་བར་བྱའོ། །ཁྲོ་བོ་

93-1-281a

ཐམས་ཅད་ཀྱི་གཟུགས་འབར་བའི་སྙིང་པོ། རྒྱན་ཐམས་ཅད་ཀྱིས་རྣམ་པར་བརྒྱན་པ། ལག་པ་བཞི་པ་མཚོན་ཆ་སྣ་ཚོགས་པ་འཛིན་པ་བྱའོ། །རི་རབ་
ལ་གནས་པ་སྐྱིལ་མོ་ཀྲུང་ཕྱེད་པ་ལུས་ཅུང་ཟད་བསྐུམ་པ་བྱའོ། །ཕྱིའི་རི་མོའི་དཀྱིལ་འཁོར་དུ་ནོར་བུ་དང༌། རྡོ་རྗེ་དང༌། མེ་ཏོག་དང༌། མདུང་རྩེ་གསུམ་པ་དག་གོ །ཁོར་
ཡུག་ཏུ་ཁ་ཁྱེར་འབར་བས་དཀྱིལ་འཁོར་གྱི་ཁོར་ཡུག་ཏུ་བརྒྱན་པའོ། །ལྷབ་ལྷུབ་དང༌། བ་དན་དང༌། རྒྱལ་མཚན་དང༌། ཚོན་སྣ་ལྔ་པའི་སྐུད་པས་ཀུན་ནས་དཀྱིལ་
འཁོར་ལ་ཡང་དག་པར་བརྒྱན་པའོ། །རོ་བྲོ་བའི་མཆོག་དང་ལྡན་པའི་གཏོར་མས་གང་བའི་སྣོད་ཅི་འབྱོར་པ་དང༌། གཏོར་མའི་ལས་ཀྱི་ཆོ་གས་འབྱོར་པ་དང་རྗེས་སུ་མཐུན་
པར་གཞག་པར་བྱའོ། །བུམ་པ་གང་བ་དང༌། པོག་ཕོར་དང༌། བུམ་པ་དང༌། བུམ་པ་དང༌། གཏོར་མ་དཀར་པོས་བཀང་བ་དང༌། འབྲས་བུ་རྣམ་པ་སྣ་ཚོགས་པ་ཉིད་དང༌།
དྲི་དང༌། ཕྲེང་བ་དང༌། བྱུག་པ་དང༌། མེ་ཏོག་ཀུན་ནས་བཅལ་དུ་དགྲམ་མོ། །འབྲས་ཡོས་དང༌། ཡུངས་ཀར་གྱིས་གཏོར་བར་བྱའོ། །སྙིང་པོའི་དཀྱིལ་འཁོར་གྱི་གྲར་
མཆོད་ཡོན་དང༌། ཞབས་བསིལ་གྱི་སྣོད་དང༌། རིན་པོ་ཆེ་སྣ་བདུན་རབ་ཏུ་དགྲམ་མོ། །དྲིའི་ཆུས་བཀང་བའི་བུམ་པ་དང༌། ལེགས་པར་བརྒྱན་པའི་བུམ་པ་བྱས་ནས་མཁས་

93-1-281b

པས་དར་བཟང་པོ་བཅིངས་ཏེ་དབུས་ཀྱི་དཀྱིལ་འཁོར་དུ་གཞག་པར་བྱའོ། །སྒོ་བཞིར་དྲི་ཆབ་ཀྱི་གང་བའི་བུམ་པ་དར་གྱིས་བཅིངས་པ་གཞག་པར་བྱའོ། །མཁས་པས་སྒོ་དང་
སྒ་རུ་ནི། བུ་རམ་དང༌། ཤ་ཀ་ར་དང༌། སྦྲང་རྩིའི་རོ་དང༌། གཏོར་མ་གཞག་པར་བྱའོ། །མདུང་རྩེ་གསུམ་ལ་ཞོ་དང༌། འོ་མ་དང༌། ཟན་དང༌། མཆོག་གི་བཟའ་བ་མ་ཉམས་པས་
ཤིན་ཏུ་མཛེས་པའི་གཏོར་མ་གཞག་པར་བྱའོ། །དེ་བཞིན་དུ་འཁུར་བ་དང༌། འཁུར་བ་ཟླུམ་པོ་ཉིད་དང༌། སྣུམ་འཁུར་དང༌། བེ་ཊི་མ་ཀ་དང༌། ས་རཱའི་ལ་དུ་དང༌། མུ་ད་གའི་ལ་དུ་བ་
ཧྭགས་དང༌། ཁ་ཡྻཱ་ནི་བཟང་པོ་རྣམས་གཞག་པར་བྱའོ། །གཏོར་མའི་ལས་ལ་ཁོར་ཡུག་ཏུ་མེ་ཏོག་བཟང་པོ་དགྲམ་ཞིང་ཕྲེང་བས་བརྒྱན་པར་བྱའོ། །འབྲུའི་རྣམ་པ་སྣ་ཚོགས་
བཞག་པར་བྱའོ། །འབྲས་བུའི་ངོ་བོ་རྣམ་པ་སྣ་ཚོགས་པ་དང༌། ནེའུ་གསིང་སྔོ་བསངས་དང༌། ལོ་མ་མཛེས་པ་བཀྲམ་སྟེ་གཞག་པར་བྱའོ། །ཁོར་ཡུག་ཏུ་མར་མེའི་ཕྲེང་བ་དང༌། དེ་
བཞིན་དུ་ཨ་ག་རུ་དང༌། ཙནྡན་སྤྲི་ཀ་དང༌། དུ་རུ་ཁ་དང༌། དཔལ་གྱིས་དཀྲིས་པ་དང༌། གུ་གུལ་དང༌། ཀུན་ཏུ་རུ་དང༌། སྦྲང་རྩི་དང༌། ཧྭགས་སྦྱར་བའི་བདུག་པ་སྟེ། བདུག་པ་འདི་
དག་དབུལ་བར་བྱའོ། །དཀྱིལ་འཁོར་གྱི་ཁོར་ཡུག་ཏུ་བདུག་པ་འཐུལ་བའི་པོག་ཕོར་གཞག་པར་བྱ་སྟེ། དཀྱིལ་འཁོར་གྱི་ལྷ་ལ་བདུག་པ་དབུལ་བར་བྱའོ། །ཕྱོགས་བཅིངས་

93-1-282a

པ་དང༌། དཀྱིལ་འཁོར་བཅིང་བ་བྱ་སྟེ། གཙུག་ཏོར་བཅིང་ཞིང་བདག་སྲུང་བ་དང༌། གཞན་སྲུང་བ་བྱའོ། །དེའི་འོག་ཏུ་འཇུག་པར་བྱའོ། །རིག་སྔགས་
དཀྱིལ་འཁོར་མཐོང་བ་དང་ཕྱག་བྱ་ཞིང༌། བསྐོར་བ་ཉིད་དང༌། དམ་ཚིག་ཀྱང་སྦྱིན་པར་བྱའོ། །རྟག་ཏུ་གསང་བའི་ལས་བྱས་ཏེ། དེ་ཁོ་ན་བཞིན་དུ་གསང་སྔགས་བཟླས་པ་
ཡང་བྱའོ། །དཀྱིལ་འཁོར་གྱི་ཆོ་ག་ཚད་མ་ལས་དགོས་པ་འདི་དག་ཐམས་ཅད་བྱས་ནས་དེའི་འོག་ཏུ་རིག་སྔགས་འཆང་གིས་ལས་ཐམས་ཅད་ཀྱི་དངོས་གྲུབ་བླ་ན་མེད་
པའོ༑ ༑རྒྱལ་བ་རིགས་བཞིས་ཡོངས་སུ་བསྐོར་བའི་དཀྱིལ་འཁོར་དུ་ཞུགས་པ་དེ་དག་ཐམས་ཅད་ནི། འགྲོ་བ་བཟང་པོར་སྐྱེ་བར་འགྱུར་རོ། །དེ་བཞིན་དུ་བདེ་བ་ཅན་དུ་
འོད་དཔག་མེད་ཀྱི་སྤྱན་སྔར་པདྨ་ལས་བརྫུས་ཏེ་སྐྱེ་བར་ཐེ་ཚོམ་མེད་དོ། །ལྷའི་གཟུགས་ཤིན་ཏུ་མཛེས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། འཇིག་རྟེན་
ལས་འདས་པའི་དངོས་གྲུབ་ཆེན་པོ་ཐོབ་པར་འགྱུར་ཏེ། འདི་ལ་ཐེ་ཚོམ་མི་བྱའོ། །འཇིག་རྟེན་པའི་དཀྱིལ་འཁོར་གྱི་དངོས་གྲུབ་བླ་ན་མེད་པ་དང༌། ཆོ་ག་ཞིབ་མོའི་དངོས་
གྲུབ་དང༌། ཕྱག་རྒྱའི་དངོས་གྲུབ་དང༌། ཁྲོ་བོའི་རྒྱལ་པོ་དངོས་གྲུབ་བླ་ན་མེད་པ་དང༌། སྡིག་པ་དང༌། སྒྲིབ་པ་ཐམས་ཅད་སེལ་བ་དང༌། མོད་ལ་གདུག་པ་ཐམས་ཅད་འཇིག་

93-1-282b

བ་དང༌། དགྲ་ཐམས་ཅད་ཟློག་པ་དང༌། མོད་ལ་ནད་ཐམས་ཅད་རབ་ཏུ་ཞི་བ་དང༌། དགོས་པ་ཐམས་ཅད་དང༌། ཐམས་ཅད་དུ་དངོས་གྲུབ་བླ་ན་མེད་པ་གང་ཡིན་པ་གྲུབ་པར་འགྱུར་
རོ༑ ༑འཇིག་རྟེན་ཐམས་ཅད་ཀྱི་མངའ་བདག་དང་རྟག་ཏུ་དགའ་བར་འགྱུར་རོ། །དེ་རྟག་ཏུ་རྗེས་སུ་འབྲང་བར་འགྱུར་རོ། །རྟག་ཏུ་རྒྱལ་པོ་དང་བློན་པོར་བཅས་པ་རྣམས་ཀྱིས་
དུས་རྒྱུན་དུ་བླ་ན་མེད་པའི་མཆོད་པའི་གནས་སུ་འགྱུར་རོ། །གཞན་ཡང་ལྗོངས་ཐམས་ཅད་བལྟ་ཞིང་མཆོད་པས་རྗེས་སུ་འབྲང་བར་འགྱུར་རོ། །དེ་བཞིན་ཉིད་དུ་ཡང་དགེ་
སྦྱོང་རྣམས་དང༌། བྲམ་ཟེ་རྣམས་དང༌། རྒྱལ་རིགས་དང༌། རྗེ་རིགས་དང༌། དམངས་རིགས་དང༌། སྐྱེས་པ་དང༌། བུད་མེད་དང༌། ཁྱེའུ་དང༌། བུ་མོ་ཐམས་ཅད་ཀྱང་དགའ་བར་འགྱུར་
རོ༑ ༑རྟག་ཏུ་ཚིག་བཙན་པ་དང༌། རྟག་ཏུ་ལྷ་རྣམས་ཀྱིས་མངོན་པར་བསྲུངས་པ་དང༌། སྐབས་གསུམ་གྱི་དབང་པོ་དང༌། རྡོ་རྗེ་འཆང་བ་ཉིད་དང༌། རྡོ་རྗེ་སྙིང་པོ་བདག་ཉིད་ཆེན་པོ་
དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། གཞོན་ནུ་དང༌། དགའ་བྱེད་དབང་ཕྱུག་དང༌། གཤིན་རྗེ་དང༌། ཆུ་ལྷ་ཉིད་དང༌། དེ་བཞིན་དུ་རྒྱལ་པོ་ཆེན་པོ་བཞི་
རྣམས་རྟག་ཏུ་རྗེས་སུ་འབྲང་བར་འགྱུར་རོ། །ཁྲོ་བོའི་དཀྱིལ་འཁོར་དུ་ཞུགས་ཤིང་མཐོང་བ་ལ་ཡང་དུས་རྟག་ཏུ་སྲུང་བ་དང༌། རྗེས་སུ་འབྲང་བར་འགྱུར་ཏེ། ཐེ་ཚོམ་མི་བྱའོ། །

93-1-283a

ཡུན་རིང་དུ་འཚོ་བར་འགྱུར། རྟག་ཏུ་སྨྲ་བ་ཉུང་ཞིང་མཁས་པ་དང༌། ཐམས་ཅད་དུ་དངོས་གྲུབ་ཐོབ་བར་འགྱུར་རོ། །དཀྱིལ་འཁོར་མཐོང་བ་
དང༌། འཇུག་པ་ལ་དགའ་བར་འགྱུར། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་ཀྱང་དགྱེས་པ་དང་བཅས་པས་བྱིན་གྱིས་རློབ་པར་འགྱུར་རོ། །སངས་
རྒྱས་རྣམས་དང༌། འཇིག་རྟེན་ལས་འདས་པ་དང༌། དེ་བཞིན་གཤེགས་པས་དབུགས་འབྱིན་པར་འགྱུར། སངས་རྒྱས་ཐམས་ཅད་ཀྱི་ཐུགས་ལས་སྐྱེས་པའི་སྲས་ཇི་ལྟ་བ་བཞིན་
ནོ༑ ༑འདི་ནི། དེ་རྣམས་ཀྱི་མངལ་གྱི་གནས་སུ་སྐྱེ་བའི་ཐ་མ་ཡིན་ནོ། །རྟག་ཏུ་སྐྱེ་བ་དྲན་པར་འགྱུར་ཏེ། འདི་ལ་ཐེ་ཚོམ་མི་བྱའོ། །སངས་རྒྱས་ཀྱི་བྱང་ཆུབ་ཏུ་འགྲོ་བ་དང༌། རྟག་ཏུ་
རྒྱལ་བ་རྣམས་ཀྱི་དེ་ཁོ་ན་ཉིད་མཐོང་བ་དང༌། རྟག་ཏུ་སངས་རྒྱས་ཐམས་ཅད་ལ་མངོན་སུམ་དུ་ཆོས་ཉན་པར་ཐེ་ཚོམ་མེད་དོ། །འདི་ནི། སྐྱེ་བའི་ཐ་མ་ཡིན་ཏེ། ཇི་སྲིད་དུ་སངས་
རྒྱས་ཀྱི་བྱང་ཆུབ་ཏུ་རྫོགས་པར་སངས་རྒྱས་པར་འགྱུར་རོ། །དགོས་པ་གཞན་རྣམ་པ་སྣ་ཚོགས་པ་དང༌། ཁྲོ་བོ་ལྕགས་ཀྱུའི་ལས་བརྒྱ་ཕྲག་སྟོང་རྣམས་རང་གི་འདོད་པའི་བློས་
བྱའོ༑ ༑ཐམས་ཅད་བུ་ལན་གཅིག་བཟླས་བརྗོད་བྱས་ལ། ཐམས་ཅད་དུ་ལས་ཐམས་ཅད་བྱའོ། །བཀླགས་པས་འགྲུབ་པའི་ཆོ་གའོ།།    །།དེ་ནས་བྱང་ཆུབ་སེམས་དཔའ་

93-1-283b

སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱི་ཞལ་དུ་བལྟས་ཏེ་བཞིན་འཛུམ་པས་ཁྲོ་བོ་ཆེན་པོ་ལྕགས་ཀྱུའི་གཟུངས་ཀྱི་ཀུན་ཏུ་སྣང་
བཞིན་པའི་འོད་ཟེར་སྣ་ཚོགས་འབར་བའི་སྙིང་པོ་ལུས་ལས་ཕྱུང་ངོ༌། །གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀུན་ཏུ་སྣང་བར་བྱས་སོ། །འོད་ཟེར་གྱི་
བ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་རིན་པོ་ཆེ་སྣ་བདུན་གྱི་ཆར་འབབ་པའི་སྙིང་པོ་རབ་ཏུ་འབེབས་པར་འདོད་པའི་དོན་དང༌། ལྷའི་མེ་ཏོག་སྣ་ཚོགས་
ཀྱི་ཆར་འབེབས་པའི་དོན་དང༌། ལྷའི་དྲི་དང༌། མཐུན་པར་གསལ་བའི་དྲི་དང་རྗེས་སུ་མཐུན་པའི་དྲི་རྣམ་པར་བཀྲ་བའི་ཆར་རྣམས་ཀྱིས་བཅོམ་ལྡན་འདས་དང༌། འཕགས་པ་
རས་གཟིགས་དབང་ཕྱུག་ལ་ཕབ་བོ། །རབ་ཏུ་དགྱེས་པའི་ཐུགས་ཀྱིས་ལྷའི་ཆུ་གསལ་ཞིང་རྒྱ་ཆེ་བ། དྲིའི་འཕྲོ་བས་རྣམ་པར་མཛེས་པའི་དཔྲལ་བའི་ཆུ་མུ་ཏིག་དང་མཉམ་ཞིང་
མཚུངས་པ། ཛཱ་ཏིའི་འབྲས་བུ་དང་འདྲ་བར་རྣམ་པར་མཛེས་པའི་དཔྲལ་བའི་ལྷའི་ཆུས་ཡོངས་སུ་དབང་བསྐུར་ཏེ། ཐིགས་པ་ནམ་མཁའ་དང་མཉམ་པ་བཞུ་བའི་མིག་འབྲས་ལ་
ལྷུང་བའི་ཆུ། སྐར་མ་ལས་རབ་ཏུ་ལྷུང་བའི་གོས། དེ་ལྟ་བུའི་དཔྲལ་བར་ཐིག་ལེ་འབར་བ་ཉི་མ་དང༌། སྨིག་རྒྱུ་རྣམ་པར་མཛེས་པའི་འོད་ཟེར་ས་ལ་ལྷུང་སྟེ་བཅོམ་ལྡན་འདས་ཀྱི་

93-1-284a

སྤྱན་སྔར་ཞབས་ཀྱི་དྲུང་དུ་ལྷུང་ངོ༌། །པདྨའི་འདབ་མ་བརྒྱ་སྟོང་ཕྲག་ཁ་བྱེ་བ་ལྟར་རབ་ཏུ་འཛུམ་པས་རྣམ་པར་མཛེས་པ། པདྨའི་ཟེ་འབྲུ་ལྟར་མཉེན་པ་
བྱུང་བར་གྱུར་ཏོ། །བཻ་ཌཱུཪྱའི་སྡོང་བུ་ཉི་མ་བརྒྱ་སྟོང་ཕྲག་པས་ལྷག་པའི་མཐུ་སྟོབས་དང་ལྡན་པའི་འོད་ཟེར་སྣང་བས་འབར་བཞིན་པ། བཅོམ་ལྡན་འདས་ལ་མི་གང་གི་ཚད་
ལྟ་བུར་གནས་པར་གྱུར་ཏོ། །དེ་ནས་རིག་པ་འཛིན་པའི་དབང་པོ་ཆེན་པོ་རྡོ་རྗེ་འཆང་གིས་ཆུའི་ཐིགས་པ་འདབ་མ་མཉམ་པ། བཻ་ཌཱུཪྱ་མཆོག་ཏུ་མཛེས་ཤིང་འབར་བ་པདྨ་ཁ་
བྱེ་བ་དེ་མཐོང་ནས་ཐུགས་ངོ་མཚར་དང༌། ཡ་མཚན་སྐྱེས་ཏེ་བཅོམ་ལྡན་འདས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་གི་ཞབས་གཉིས་ལ་ཕྱག་འཚལ་ཏེ་འདི་སྐད་ཅེས་གསོལ་ཏོ། །སེམས་དཔའ་ཆེན་པོ། ཤིན་ཏུ་ངོ་མཚར་བ་མཐོང་ལགས་སོ། །རྨད་དུ་བྱུང་བའི་ཆོ་འཕྲུལ་ཆེན་པོ་
མཐོང་ལགས་སོ། །སེམས་དཔའ་ཆེན་པོ། བདག་གིས་ལྟད་མོའི་མཆོག་མཐོང་ལགས་སོ། །སེམས་དཔའ་དག་པ་ཆེན་པོ། ཁྱོད་ཀྱིས་བདག་གི་ལྟད་མོའི་ཐེ་ཚོམ་མེད་པར་
མཛོད་ཅིག་ཅེས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་གནོད་སྦྱིན་གྱི་སྡེ་དཔོན་ཆེན་པོ་ལགས་ན་རྡོ་

93-1-284b

རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། བདག་ལ་དོན་ཡོད་པ་པདྨ་དྲི་མ་མེད་པ་ཆུ་སྐྱེས་ཀྱི་ཞབས་ཀྱི་ལྕགས་ཀྱུ་ཞེས་བྱ་བ། དོན་ཡོད་ཞགས་པའི་སྙིང་པོ། རིག་སྔགས་ཀྱི་རྒྱལ་
པོའི་དཀྱིལ་འཁོར་ཆེན་པོ་དང༌། ཕྱག་རྒྱ་དང༌། ལྷ་རྣམས་ཡོད་དེ། དེ་བདག་གིས་བཅོམ་ལྡན་འདས་ཀྱི་སྤྱན་སྔར་འཁོར་ཆེན་པོའི་དབུས་སུ་དེ་བཞིན་གཤེགས་པའི་སྤྱན་སྔར་
ཡོངས་སུ་བསྐྲག་པར་བགྱིའོ། །དེའི་མཐུ་དང༌། རིག་སྔགས་ཀྱི་རྒྱལ་པོའི་མཐུ་སྟོབས་ཀྱི་རྫུ་འཕྲུལ་གྱི་ཆོ་འཕྲུལ་གྱི་རྣམ་པར་འཕྲུལ་པ་འདི་མཐོང་ངོ༌། །དེའི་མཐུས་པདྨ་འདི་བྱུང་
ངོ༌། །རིག་སྔགས་ཀྱི་རྒྱལ་པོ་འདི་བདག་གི་དཔྲལ་བ་ནས་ཕྱུང་བས་ཆོ་འཕྲུལ་གྱི་རྣམ་པར་འཕྲུལ་པ་རྒྱ་ཆེ་ཞིང་ཆེ་བ་དང་ཡང་དག་པར་ལྡན་པར་གྱུར་ཏོ། །དེ་ནས་གནོད་སྦྱིན་གྱི་སྡེ་
དཔོན་ཆེན་པོ་ལག་ན་རྡོ་རྗེས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་ཞབས་གཉིས་ལ་མགོ་བོས་ཕྱག་བྱས་ནས་ལན་
གསུམ་བསྐོར་བ་བྱས་ཏེ་མཆོད་པ་བྱས་ནས་སོང་ངོ༌། །བཅོམ་ལྡན་འདས་ག་ལ་བ་དེ་ལོགས་སུ་སོང་ནས་བཅོམ་ལྡན་འདས་ཀྱི་སྤྱན་སྔར་འདུག་སྟེ་བྱིས་པའི་ཆ་བྱད་བཟུང་ནས་
བཅོམ་ལྡན་འདས་ལ་བསིལ་ཡབ་གཡོབ་པར་བྱེད་བཞིན་དུ་འདུག་གོ །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་

93-1-285a

དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སེམས་དཔའ་ཆེན་པོ། དོན་ཡོད་པ་པདྨའི་དྲི་མ་མེད་པ་ཆུ་སྐྱེས་
ཀྱི་ཞགས་པའི་སྙིང་པོ་ཞེས་བྱ་བ། དོན་ཡོད་པའི་ཞགས་པའི་སྙིང་པོ་རིག་སྔགས་ཀྱི་རྒྱལ་པོའི་དཀྱིལ་འཁོར་ཆེན་པོ་དང༌། ཕྱག་རྒྱ་དང༌། ལྷ་རྣམས་སྨྲོས་ཤིག། གང་གིས་
སྨྲས་པ་ཙམ་གྱིས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་གསང་བའི་དཀྱིལ་འཁོར་རིམ་པར་ཕྱེ་བ་དང༌། ཕྱག་རྒྱ་དང༌། གསང་སྔགས་འདི་རྣམ་པར་
དབྱེ་བ་བྱས་པར་འགྱུར་རོ། །བསྒྲིབས་པ་མེད་པར་དཀྱིལ་འཁོར་མཐོང་བ་ཀུན་ཏུ་གནས་པར་བྱེད་དོ། །ཆོ་ག་ཞིབ་མོ་ཐམས་ཅད་དང༌། གསང་སྔགས་དང༌། དམ་ཚིག་
དང༌། ཕྱག་རྒྱ་རྣམས་རྗེས་སུ་མཐུན་པར་ཕྱོགས་ཏེ་གནས་པར་བྱེད་དོ། །དཀྱིལ་འཁོར་གྱི་དམ་ཚིག་གི་དེ་ཁོ་ན་ཉིད་དང༌། རིག་སྔགས་ཀྱི་རྒྱལ་པོའི་ལྷ་ཐམས་ཅད་མདུན་
ན་ཉེ་བར་གནས་པར་བྱེད་དོ། །སྒྲུབ་པའི་དེ་ཁོ་ན་ཉིད་ཀྱི་དངོས་གྲུབ་མཐོང་བར་འགྱུར་རོ། །རིག་སྔགས་འཆང་ཕྱིས་ཀྱང་རྣམ་པ་གཞན་དུ་མི་འགྱུར་རོ། །ལས་ཐམས་ཅད་སྒྲུབ་
པའི་ཆོ་ག་རྣམས་ལ་ལེགས་པར་སྒྲུབ་པའི་ཆོ་གར་ཡང་འགྱུར་རོ། །རྟག་ཏུ་རིག་སྔགས་འཆང་གི་རྗེས་སུ་འབྲང་ཞིང༌། ཕྱི་བཞིན་ཕྱི་བཞིན་ལྷན་གཅིག་རྗེས་སུ་འབྲང་

93-1-285b

བར་འགྱུར་རོ་ཞེས་སོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ཀྱིས་གནང་བར་རིག་ནས་སེམས་
ཅན་ཐམས་ཅད་ལ་རྗེས་སུ་བརྩེ་བའི་དོན་དུ་རིག་སྔགས་འཆང་ཐམས་ཅད་ཀྱི་མཆོག་གི་སྒྲུབ་པ་བཀླགས་པས་གྲུབ་པ་བཅོམ་ལྡན་འདས་ཀྱིས་སྤྱན་སྔར་འཁོར་ཆེན་པོའི་
དབུས་སུ་བཞིན་འཛུམ་ཞིང་མིག་མི་འཛུམ་པས་རིག་སྔགས་ཀྱི་རྒྱལ་པོ་འདི་སྨྲས་སོ། །དུས་གསུམ་དུ་གཤེགས་ཤིང་བཞུགས་པའི་སངས་རྒྱས་དང༌། བྱང་ཆུབ་སེམས་
དཔའ་རབ་འབྱམས་ཐམས་ཅད་དང༌། དེ་བཞིན་གཤེགས་པའི་གསང་བའི་དཀྱིལ་འཁོར་དང༌། ཕྱག་རྒྱ་དང༌། གསང་སྔགས་རབ་འབྱམས་རྒྱ་མཚོ་རྣམས་ལ་ཕྱག་འཚལ་
ལོ༑ ༑འཕགས་པ་རྡོ་རྗེ་འཛིན་པ་དང༌། རིགས་ཐམས་ཅད་ཀྱི་གསང་བ་དང༌། རིག་སྔགས་འཆང་གི་དབང་པོར་བཞུགས་པ་རྣམས་ལ་ཕྱག་འཚལ་ལོ། །འདས་པ་དང་མ་བྱོན་པ་
དང༌། ད་ལྟར་བྱུང་བའི་འཕགས་པ་ཉན་ཐོས་ཀྱི་དགེ་འདུན་རྣམས་དང༌། རང་སངས་རྒྱས་ཐམས་ཅད་ལ་ཕྱག་འཚལ་ལོ། །དཀྱིལ་འཁོར་གྱི་གསང་བ་ཐམས་ཅད་དང༌། རིག་
སྔགས་ཀྱི་རྒྱལ་པོ་ཆེན་པོའི་སྒྲུབ་པ་གྲུབ་པ་རྣམས་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕག་

93-1-286a

པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན། རིག་སྔགས་ཐམས་ཅད་ཀྱི་དཀྱིལ་འཁོར་གྱི་རྒྱལ་པོའི་བདག་ཉིད་ཆེན་པོའི་རྣམ་པར་འཕྲུལ་པ་
གྲུབ་པ་རྣམས་དང༌། ཕྱག་རྒྱ་ཐམས་ཅད་ལ་ཕྱག་འཚལ་ལོ། །ཏདྱཱ་ཐཱ། ཨོཾ་བ་མི་ལེ། བི་མ་ལ་གརྦྷེ། བི་མ་ལ་ཨམྦུ་ཛ་པདྨེ་སཱུཪྱ་བརྩ་མེ། ས་ཧ་སྲ་རསྨི་ཀི་ར་ཎེ་མ་ཧཱ་
རསྨི་ཛྭཱ་ལ་ཨ་བ་བྷཱ་ཥི་ཏེ། ཙ་ར་ཙ་ར། ཙ་ར་ཙ་ར། སཉྩ་ར་པདྨོ་ད་རི་པདྨ་གརྦྷེ། པདྨ་བྷུ་ཛེ། སུ་བི་མ་ལ་ཨམྦུ་ཛ་བི་མ་ལེ་མ་ཎེ་ཀ་ན་ཀ་བཛྲ་བཻ་ཌཱུཪྱ་ཨིནྡྲ་ནཱི་ལ་མ་ར་ཀ་ཏ།
པདྨ་རཱ་ག་བི་བི་དྷ་མ་ཧཱ་མ་ཎི་རཏྣ་ལཾ་ཀྲྀ་ཏ་ཤ་རཱི་རེ། དྷ་ར་དྷ་ར། མ་ཧཱ་པདྨ་དྷ་ར། པ་ར་པ་ར། པ་ར་ཤུ། པཱ་ཤ་དྷ་ར། ས་ར་ས་ར་ས་མནྟ་བཻ་རོ་ཙ་ན། སརྦ་ཏ་ཐཱ་ག་ཏ་གུ་ཧྱ་
ཨ་དྷིཥྛི་ཏེ། ཀུ་ལ་ས་མ་ཡ་པ་རི་པཱུ་ར་ཎི། བ་ར་བ་ར། བཛྲ་ཛ་ལ་མཱ་ལཱ་གརྦྷེ། བཛྲ་བཛྲེ་བཛྲ་ཨ་དྷིཥྛི་ཏ་པདྨེ་ཧཱུཾ་ཧཱུཾ། མ་ཎི་མ་ཎི། མ་ཧཱ་མ་ཎི། ཙིནྡཱ་མ་ཎི་པཱ་ཤ་དྷ་ར། ཧུ་རུ་ཧུ་
རུ་པདྨ་པདྨ་གཽ་ར་པདྨ་པཱ་ཎི་བ་ར་དེ། ཨ་མོ་གྷ་པདྨེ། ཨོཾ་པདྨེ་ནི་པདྨ་མ་ཎི་བཛྲ་དྷ་རཱ། སརྦ་ཏ་ཐཱ་ག་ཏ་ཀུ་ལ་སཱ་ནཱ་མྱ་ས་མ་ཡ་ཨ་དྷིཥྛི་ཏེ། མ་ཧཱ་བི་པུ་ལ་བྷུ་ཛེ། བྷ་ར་བྷ་ར།
སམྦྷ་ར། བྷུ་རུ་བྷུ་རུ། བྷུ་རི་ཎི། བྷི་རི་བྷི་རི། ས་མནྟ་ཨ་པ་ལོ་ཀི་ཏ་བཱིཪྱཱ་རཱ་ཛེ་པྲ་ས་ར་པྲ་ས་ར་སནྟ་བི་མ་ལེ། སརྦ་བིདྱཱ་མཎྜ་ལ་དེ་བ་ཏཱ་ན་མསྐྲྀ་ཏེ། ཏ་ར་ཏ་ར། ཏཱ་ར་ཡ་ཏཱ་

93-1-286b

ར་ཡ༑ ས་མནྟ་པ་རི་པཱུ་ར་ཎི་སརྦ་བོ་དྷི་སཏྭཱ་ཨ་བྷི་ཥེ་ཙ་ནི་སརྦ་ཏ་ཐཱ་ག་ཏ་ཨ་མོ་གྷ་ཨ་བྷི་ཥི་ཀྟི་ཨ་བྷི་ཥིཉྩ་ཡ་མཾ་སརྦ་བིདྱཱ་མཎྜ་ལ་ཀུ་ལ་ས་མ་ཡ་ཨ་བྷི་ཥེ་ཀཻ། སརྦ་ཏ་ཐཱ་ག་ཏ་པཱ་ཎི་
བ་ར་དེ། པདྨ་གཽ་རེ་པདྨ་པྲ་བྷེ། པདྨ་བི་ཀ་ཙམྦུ་ཛ་གརྦྷེ། ཧཱུཾ་ཧཱུཾ། བཛྲེ་བཛྲེ། བཛྲེ་པདྨ་ཏ་ཐཱ་ག་ཏ་ཀུ་ལ་ཨ་དྷིཥྛི་ཏེ། ཨ་མོ་གྷ་བ་ར་དེ། སརྦ་སཱ་པ་རི་པཱུ་ར་ཎི་སརྦ་པཱ་པ་དུཿཁ་པྲ་
ཤ་མ་ནི། ཨ་མོ་གྷ་ཧྲྀ་ད་ཡ་སིདྡྷི་སཱ་དྷ་ཡ་བི་མ་ལེ་ཧཱུཾ་ཕཊ། ཨོཾ་བ་ར་དེ་པདྨ་བྷུ་ཛེ་ན་མོསྟུ་ཏེ་པདྨ་སུ་ཏེ་སྭཱཧཱ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་གིས་དོན་ཡོད་པ་དྲི་མ་མེད་པ་པདྨོའི་ཆུ་སྐྱེས་ཀྱི་པདྨའི་ལྕགས་ཀྱུ་དོན་ཡོད་ཞགས་པའི་སྙིང་པོ་རིགས་ཀྱི་རྒྱལ་པོ་གཟུངས་ཆེན་པོ་ཀུན་ནས་རྣམ་པར་སྣང་བར་
བྱེད་པ། དེ་བཞིན་གཤེགས་པ་ཐམས་ཅད་ཀྱི་ཐུན་མོང་གི་རིགས་ཀྱི་དམ་ཚིག་གི་ཕྱག་རྒྱའི་སྙིང་པོ་འདི་སྨྲས་པའི་དེ་མ་ཐག་གི་འོག་ཏུ་པདྨ་ཟེ་འབྲུ་དང་བཅས་པའི་གེ་སར་གསལ་བར་
རྣམ་པར་བྱེ་སྟེ། དཔེར་ན། གྲོང་ཁྱེར་གྱི་ཕྱོགས་གཅིག་གི་སྒོ་བྱེ་ནས་རྒྱལ་མོ་བྱུང་བ་བཞིན་དུ་ལྷའི་གཟུགས་བལྟ་ན་སྡུག་པ་འོད་མཐའ་ཡས་པ་ཕྱག་བཞི་པ་རྒྱན་གྱིས་རྣམ་པར་
བརྒྱན་པ། ཕྱག་ན་པདྨ་དོན་ཡོད་ཞགས་པའི་ངོ་བོའི་ཞགས་པའི་ཕྱག་དང༌། ཡིད་བཞིན་གྱི་ནོར་བུའི་རིན་པོ་ཆེའི་རྒྱལ་མཚན་ཆེན་པོའི་ཕྱག་དང༌། མདུང་རྩེ་གསུམ་པའི་ཕྱག །སྤྱན་

93-1-287a

གསུམ་པ། ཞལ་གསུམ་པ། ཟླ་བའི་ཅོད་པན་འཆང་བ། ཞི་བཞི་ཞིང་འཛུམ་པའི་ཞལ། སྐུ་ལ་འོད་ཟེར་སྣ་ཚོགས་འབར་བའི་སྙིང་པོ་པདྨ་དང་སེངྒེའི་
གདན་ལ་བཞུགས་པ། པདྨ་ཁ་བྱེ་བའི་སྙིང་པོར་བཅོམ་ལྡན་འདས་ཀྱི་སྤྱན་སྔར་འཁོད་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་
འདས་ལ་ལན་གསུམ་བསྐོར་བ་བྱས་ནས་མགོ་བོས་ཕྱག་འཚལ་ཞིང་ཐལ་མོ་སྦྱར་བ་བཏུད་དེ་བཅོམ་ལྡན་འདས་ཀྱི་སྤྱན་སྔར་འདུག་སྟེ་མིག་མི་འཛུམ་པར་བལྟ་ཞིང་
འཁོད་དོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས། དོན་ཡོད་པ་པདྨ་དྲི་མ་མེད་པ་ཆུ་སྐྱེས་ཀྱི་ཞགས་པའི་ལྕགས་ཀྱུ་རིག་སྔགས་ཀྱི་རྒྱལ་
པོ་བུད་མེད་ཀྱི་གཟུགས་འཛིན་པ་ལ་འདི་སྐད་ཅེས་བཀའ་སྩལ་ཏོ། །སེམས་ཅན་དག་པ་ཆེན་པོ། ཁྱོད་ཅིའི་ཕྱིར་མི་འཛུམ་པར་བལྟ། མཆོག་ཅི་དོན་དུ་གཉེར་བཞིན་
དུ་འཁོད་ཅེས་སོ། །རིག་སྔགས་ཀྱིས་རྒྱལ་མོས་གསོལ་པ། བཅོམ་ལྡན་འདས། བདག་དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་རྣམས་ཀྱི་
སྤྱིའི་ཕྱག་རྒྱ་དང༌། སྔགས་དང༌། དམ་ཚིག་གསང་བའི་རྗེས་སུ་འཇུག་པར་བགྱིའོ། །བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །རིག་སྔགས་ཀྱི་རྒྱལ་

93-1-287b

མོ་ཉོན་ཅིག །ཁྱོད་དེ་བཞིན་གཤེགས་པ་ཐམས་ཅད་ཀྱིས་ཐམས་ཅད་དུ་དམ་ཚིག་གི་དཀྱིལ་འཁོར་དང༌། ཕྱག་རྒྱའི་གསང་བར་ལུང་བསྟན་ཅིང༌། ཁྱོད་དེ་བཞིན་གཤེགས་པ་རྣམ་པར་
སྣང་མཛད་ཀྱིས་དཀྱིལ་འཁོར་ཐམས་ཅད་ཀྱི་མཆོག་ཏུ་ལུང་བསྟན་ནོ། །ངས་ཀྱང་དེ་བཞིན་གཤེགས་པ་ཐམས་ཅད་ཀྱི་གསང་བ་དང༌། དཀྱིལ་འཁོར་དང༌། ཕྱག་རྒྱའི་དམ་ཚིག་ཐམས་
ཅད་ཀྱི་མཆོག་ཏུ་འགྱུར་བར་ལུང་བསྟན་ནོ། །ཏུཎྜཱ་དང༌། དཀར་ཤམ་དང༌། སྒྲོལ་མ་དང༌། ཁྲོ་གཉེར་ཅན་དང༌། པདྨ་རིགས་མཛེས་མ་དང༌། ལྷ་མོ་ཆེན་པོ་ཀི་ལཱི་ཀི་ལཱ་དང༌། རྡོ་རྗེ་ཕོ་ཉ་མོ་
དང༌། དྲི་མེད་བྱེད་མ་དང༌། པདྨའི་སྤྱན་མ་དང༌། རྡོ་རྗེ་ལུ་གུ་རྒྱུད་མ་དང༌། རྡོ་རྗེ་ཁྲོ་གཉེར་ཅན་དང༌། ལྷ་མོ་པདྨ་རབ་སྣང་མ་དང༌། པདྨ་སྤྱོད་བྱེད་མ་དང༌། རིག་སྔགས་ཀྱི་རྒྱལ་མོ་ཆེན་མོ་དོན་
ཡོད་པའི་ཕྱག་དང༌། ལོངས་སྤྱོད་ལྡན་མ་དང༌། དཔལ་མོ་དང༌། འཇིགས་མ་དང༌། དཔེ་མེད་མ་དང༌། དབྱངས་ཅན་མ་དང༌། རལ་གཅིག་མ་སྤྱན་སྟོང་པ། ཕྱག་སྟོང་པ། དབུ་སྟོང་པ།
དོན་ཡོད་པའི་པདྨ་དང༌། རིན་ཆེན་ལྷ་མོ་དང༌། རིན་ཆེན་འབྱུང་གནས་དང༌། འཇིག་རྟེན་དབང་ཕྱུག་ཉིད་དང༌། རིག་པའི་དབང་ཕྱུག་ཉིད་དང༌། ལྷ་མོ་ཆེན་མོ་ཕྱག་རྒྱའི་དབང་ཕྱུག་དང༌། རིགས་
ཀྱི་དཀྱིལ་འཁོར་གྱི་ལྷ་མོ་དང༌། ཧུ་ཧྭ་བཟླས་པའི་སྦྱིན་སྲེག་དང༌། ཞི་བའི་ལས་དང༌། ལྷ་མོ་རིགས་མཛེས་མ་དང༌། རིག་སྔགས་འཆང་ཆེན་མོ་རྡོ་རྗེ་མཛེས་པ་ཉིད་དང༌། ཕྱག་ན་འཁོར་ལོ་

93-1-288a

གྲུབ་པ་དང༌། དེ་བཞིན་དུ་རལ་གྲི་བཟང་པོའི་རིག་པ་འཛིན་པ་དང༌། ཁྲོ་བོ་ཉིད་དང༌། ཁྲོ་བོའི་རྒྱལ་པོ་དང༌། དུས་ཀྱི་མཚན་མོ་དང༌། ཞལ་རྣམ་པར་འགྱུར་མ་དང༌།
མཆེ་བ་གཙིགས་མ་དང༌། སེར་སྐྱ་མ་ཉིད་དང༌། རང་གསལ་མ་དང༌། ཕྱག་ན་རིན་ཆེན་མ་ཉིད་དང༌། སའི་དཀྱིལ་འཁོར་གྱི་ལྷ་མོ་དང༌། དེ་བཞིན་དུ་རྫས་ཡོངས་སུ་འཛིན་པའི་ལྷ་མོ་
དང༌། མཆོད་ཡོན་དང༌། ཞབས་བསིལ་དང༌། གཏོར་མ་ཉིད་ཀྱི་ལྷ་དང༌། ཨ་གྲི་ཎི་དང༌། མེ་ཏོག་དང༌། བདུག་པ་དང༌། ཕྲེང་བ་དང༌། བྱུག་པའི་ལྷ་དང༌། ཐམས་ཅད་དུ་རྗེས་སུ་སོང་བའི་
ལྷ་མོ་ཁྱོད་དང༌། གསང་སྔགས་ཐམས་ཅད་ལ་དབང་སྒྱུར་མ་དང༌། བུད་མེད་ཀྱི་གཟུགས་འཛིན་པའི་རིག་སྔགས་ཀྱི་རྒྱལ་པོའི་མཆོག་སྒྲོལ་བར་བྱེད་པ་དང༌། བདག་གི་གསང་
སྔགས་ཐམས་ཅད་འཛིན་པའི་རིག་སྔགས་ཀྱི་རྒྱལ་མོའི་མཆོག་མ་དང༌། རིག་སྔགས་འཆང་གི་དབང་མོ་དང༌། རིགས་ཀྱི་གསང་སྔགས་དང༌། དེ་བཞིན་གཤེགས་པ་ཐམས་ཅད་
ཀྱིས་རིག་སྔགས་ཀྱི་རྒྱལ་མོ་ཆེན་མོ་ངེས་པར་སྦྱིན་པ། འཇིག་རྟེན་དབང་ཕྱུག་སྐྱེས་པ་ཉིད་དུ་དཔྲལ་བའི་སྨིན་མའི་བར་དུ་ལྷའི་ཆུའི་དངུལ་ལས་ངེས་པར་སྐྱེས་ཤིང་བྱུང་བ། སྐར་
མའི་རྣམ་པ་དང་མཚུངས་པ། སྣ་ཚོགས་པའི་གཟུགས་ཅན་དུ་གྱུར་པའོ། །ཞེས་ལས་སྣ་ཚོགས་དང༌། དབྱངས་ཅན་གང་ཡིན་པ་འདི་འཆང་བར་བྱེད་དོ། །ཞེས་དེ་བཞིན་གཤེགས་

93-1-288b

པས་ལུང་བསྟན་པ་དང་དུ་བླངས་ནས་གསུངས་སོ། །རིག་སྔགས་ཐམས་ཅད་ཀྱི་དངོས་གྲུབ་མཉམ་པར་སྐྱོབ་པ་ཐོབ་པ་དང༌། དེ་བཞིན་དུ་ཆོ་ག་ཞིབ་མོའི་སྒྲུབ་པ་དང༌། ཕྱག་རྒྱ་དང༌།
གསང་སྔགས་ཐམས་ཅད་ཀྱི་དངོས་གྲུབ་རྣམ་པ་སྣ་ཚོགས་པ་དང༌། དོན་ཡོད་པའི་དངོས་གྲུབ་ཀྱང་ཐོབ་པར་བྱེད་དོ། །དོན་ཡོད་པའི་འབྲས་བུ་མཐོང་བ་དང༌། བཀླགས་པས་གྲུབ་
པའི་རྒྱུ་མཚན་གཞན་དང༌། ཐམས་ཅད་དུ་རིགས་སྤྱིའི་དཀྱིལ་འཁོར་དང༌། ཕྱག་རྒྱའི་དངོས་གྲུབ་ཀྱི་ཕྱིར་དང༌། སྤྱིའི་དཀྱིལ་འཁོར་དང༌། ཕྱག་རྒྱའི་དམ་ཚིག་ཉིད་ཀྱང་འདི་དྲན་པ་ཙམ་
གྱིས་ཐམས་ཅད་ཐོབ་པར་བྱེད་དོ། །དཀྱིལ་འཁོར་དང༌། ཕྱག་རྒྱ་དང༌། གསང་སྔགས་དང༌། ལྷ་དེ་དག་ཐམས་ཅད་ཀྱང་དྲན་པ་ཙམ་གྱིས་རྗེས་སུ་འབྲང་བར་འགྱུར་བར་ཐེ་ཚོམ་མེད་
དོ༑ ༑རིག་སྔགས་ཀྱི་རྒྱལ་པོའི་དཀྱིལ་འཁོར་དང་ལྷ་རྣམས་དམ་ཚིག་ལ་ཀུན་ཏུ་གནས་པར་བྱེད་དོ། །དེ་ལྟ་བས་ན། འབད་པ་ཐམས་ཅད་ཀྱིས་ཟུངས་ཤིག །དེ་བཞིན་དུ་ཐུབ་པ་རྣམ་
པར་མཛད་པ་དང༌། ཤཱཀྱའི་རྒྱལ་པོས་རིག་སྔགས་ཀྱི་རྒྱལ་པོར་ལུང་བསྟན་པ། དེ་བཞིན་གཤེགས་པ་ཐམས་ཅད་ཀྱིས་མིང་ཀུན་ཏུ་གཟིགས་ཤིང་ཐམས་ཅད་དུ་རྗེས་སུ་འགྲོ་བ་སྟེ།
དེའི་ཕྱིར་སྤྱན་རས་གཟིགས་པདྨ་ཞེས་བྱ་བ་རིག་སྔགས་ཀྱི་རྒྱལ་པོ་བླ་ན་མེད་པ། རྡོ་རྗེའི་དངོས་གྲུབ་དངོས་གྲུབ་ཆེན་པོ། པདྨ་རིགས་ཀྱི་དངོས་གྲུབ་བླ་ན་མེད་པ། དེ་བཞིན་གཤེགས་པའི་

93-1-289a

རིགས་ཀྱི་དངོས་གྲུབ་སྒྲུབ་པ་གྲུབ་པ། དཀྱིལ་འཁོར་ཆེན་པོའི་རིགས་དང༌། ནོར་བུ་ཆེན་པོའི་རིགས་ཀྱི་དམ་ཚིག་གི་དངོས་གྲུབ་སྒྲུབ་པར་གྲུབ་པ། དོན་
ཡོད་པའི་སྙིང་པོའི་དཀྱིལ་འཁོར་ཐམས་ཅད་དུ་མཆོག་གི་དངོས་གྲུབ་མཆོག་གི་དང་པོ་རྡོ་རྗེའི་རིགས་སུ་བསྟན་པ། རྡོ་རྗེ་རྩེ་མོ་ཆེན་པོའི་ལྷ་དང༌། དེ་བཞིན་དུ་རྡོ་རྗེ་ས་འོག་
དངོས་གྲུབ་ཀྱི་ཕྱིར་རྡོ་རྗེ་ཕྲེང་བ་རིམ་པར་ཕྱེ་བའི་གྲངས་དང༌། རྡོ་རྗེ་མཆུའི་མཆོག་གི་དངོས་གྲུབ་རྣམས་ལ་སྤྱན་རས་གཟིགས་པདྨ་དང༌། པདྨ་མཛེས་པ་དང༌། དེ་བཞིན་དུའམ།
མིང་སྨོས་པ་ཙམ་གྱིས་མོད་ལ་རྗེས་སུ་འབྲང་ཞིང་འོང་བར་བྱེད་དོ། །དེ་བཞིན་དུ་རྡོ་རྗེ་དབང་པོ་དང༌། རྡོ་རྗེ་འཛིན་པ་དང༌། ལག་ན་རྡོ་རྗེ་དང༌། དབང་ཕྱུག་ཆེན་པོ་རྣམས་
རྟག་ཏུ་རྗེས་སུ་འབྲང་བར་འགྱུར་རོ། །དེ་ལྟ་བས་ན། རྟག་ཏུ་ཤེས་པས་རིག་སྔགས་སྨྲ་བ་དང༌། མིང་གང་གིས་མཆོག་འཛིན་པ་ལ་དེ་བཞིན་གཤེགས་པས་རྟག་ཏུ་རྣམ་
པར་གཟིགས་པར་འགྱུར་རོ། །དེ་བཞིན་ཉིད་དུ་བྱང་ཆུབ་སེམས་དཔའ་ཐམས་ཅད་དང༌། ཐུབ་པ་རྣམ་པར་སྣང་མཛད་ཀྱིས་རྟག་ཏུ་ལུང་སྟོན་པར་འགྱུར་བར་ཐེ་ཚོམ་མེད་དོ།
བཅོམ་ལྡན་འདས་ཀྱིས་རིག་སྔགས་ཀྱི་རྒྱལ་པོ་འདི་ལུང་བསྟན་མ་ཐག་ཏུ་ས་རྣམ་པར་འགྱུར་བ་དྲུག་ཏུ་གཡོས་སོ། །གཡོས། རབ་ཏུ་གཡོས། མགུལ། རབ་ཏུ་འགུལ། ལྡེག་

93-1-289b

རབ་ཏུ་ལྡེག །འུར་འུར། རབ་ཏུ་འུར་འུར། ཆེམ་ཆེམ། རབ་ཏུ་ཆེམ་ཆེམ་མོ། །ལྷའི་མེ་ཏོག་གི་ཆར་བབ་སྟེ་འདི་ལྟ་སྟེ། ཟླ་བ་མདོག་མཛེས་དང༌། དྲི་མེད་མདོག་མཛེས་དང༌། མདོག་མཛེས་
ཆེན་པོ་དང༌། མནྡཱ་ར་བ་དང༌། མནྡཱ་ར་བ་ཆེན་པོ་དང༌། པདྨ་དང༌། ཀུ་མུ་དང༌། པདྨ་དཀར་པོ་དང༌། ཨུཏྤ་ལ་སྔོན་པོ་དང༌། ཨུཏྤ་ལ་དམར་པོ་དང༌། མྱ་ངན་འཚང་དང༌། སྐྱ་ནར་དང༌། པུནྣཱ་
ག་དང༌། གནྡྷ་ཀ་བྷཪྵི་ཀ་དང༌། ཀོནྟ་དང༌། ཨ་དྷི་མུཀྟ་ཀ་དང༌། བཱ་ལཱ་ཤ་དང༌། མཐོན་ཀ་དང༌། མཐོན་ཀ་ཆེན་པོ་དང༌། ཙམ་པ་ཀ་དང༌། སཽ་གནྡྷི་ཀ་དང༌། སནྡྷཱ་བཱ་ར་ཎཱ་དང༌། ནཱ་ག་པུཥྤ་
དང༌། སྣམ་དང༌། ཡཱུ་ཐི་ཀ་དང༌། ནཱ་བ་མཱ་ལི་ཀ་དང༌། ཏ་ར་ཎ་དང༌། མ་རུ་བ་ཀ་དང༌། ཀུ་བྱ་ཀའི་མེ་ཏོག་གི་ཆར་འབབ་པའི་དོན་དང༌། ཚོན་རྩི་སྣ་ཚོགས་པས་བཙོས་པའི་ལྷའི་གོས་ཀྱི་ཆར་
འབབ་པའི་དོན་དང༌། རིན་པོ་ཆེ་སྣ་བདུན་གྱི་ལྷའི་རྒྱན་དང༌། ལྷབ་ལྷུབ་དང༌། རྒྱན་ཆའི་ཆར་འབབ་པའི་དོན་དང༌། ལྷའི་གསེར་གྱི་མེ་ཏོག་གི་ཆར་འབབ་པའི་དོན་དང༌། ལྷའི་དྲི་ཙནྡན་
དང༌། ཏ་མཱ་ལ་དང༌། ག་པུར་དང༌། གླ་རྩི་དང༌། གུར་གུམ་དང༌། ལྷའི་གོས་དང༌། དྲི་བཟང་པོས་བགོས་པའི་ཕྱེ་མའི་ཆར་འབབ་པའི་དོན་དང༌། ལྷའི་དྲི་ཆབ་ཀྱི་ཆར་འབབ་པའི་དོན་
དང༌། མ་དཀྲོལ་བར་ནམ་མཁའི་མཐིལ་དུ་རོལ་མོའི་སྒྲ་འབྱུང་བ་དང༌། སུམ་ཅུ་རྩ་གཉིས་པའི་རིས་ཀྱི་ལྷའི་བུ་མེ་ཏོག་སྣ་ཚོགས་འཐོར་བར་བྱེད་པ་དང༌། གོས་དང༌། རིན་པོ་ཆེ་

93-1-290a

སྣ་ཚོགས་འཚེར་བར་བྱེད་པ་དང༌། སུམ་ཅུ་རྩ་གསུམ་པའི་རིས་ཀྱི་ལྷའི་མུ་ཏིག་གི་དོ་ཤལ་དང༌། གདུ་བུ་དང༌། དཔུང་རྒྱན་དང༌། རྒྱན་ཟླ་གམ་ཅན་
དང༌། མུ་ཏིག་དམར་པོ་དང༌། ཀ་ཤི་ཀའི་གོས་སྣ་ཚོགས་པ་འཐོར་བར་བྱེད་པར་གྱུར་ཏོ། །ལྷའི་དབང་པོ་བརྒྱ་བྱིན་དང༌། ཚངས་པ་དང༌། ཁྱབ་འཇུག་དང༌། དབང་ཕྱུག་
ཆེན་པོ་དང༌། གཤིན་རྗེ་དང༌། ཆུ་ལྷ་དང༌། གཞོན་ནུ་དང༌། རྒྱལ་པོ་ཆན་པོ་བཞི་དང༌། དབང་ཕྱུག་ལ་སོགས་པ་ལྷའི་བུ་འབུམ་ཕྲག་དགུ་བཅུ་རྩ་དགུས་ལྷའི་གཞལ་ཡས་
ཁང་རྣམ་པ་སྣ་ཚོགས་པ་དང༌། ལྷའི་གོས་དང༌། མེ་ཏོག་དང༌། དྲི་དང༌། ཕྲེང་བ་དང༌། བྱུག་པ་རྣམས་དང༌། རིན་པོ་ཆེ་སྣ་བདུན་ལས་བྱུང་བའི་གདུགས་སྣ་ཚོགས་པ་རྣམས་
ནམ་མཁའི་མཐིལ་ཏུ་ཀུན་ཏུ་གཏོར་ནས་བཅོམ་ལྡན་འདས་ཤཱཀྱ་ཐུབ་པ་དང༌། འཕགས་པ་སྤྱན་རས་གཟིགས་དབང་ཕྱུག་དང༌། ཕྱག་ན་རྡོ་རྗེ་དང༌། རིག་སྔགས་ཀྱི་རྒྱལ་
པོའི་འཁོར་ལ་མཆོད་པའི་སྤྲིན་ཆེན་པོར་གྱུར་ཏེ་མཆོད་པ་ཆེན་པོ་བྱེད་པར་གྱུར་ཏོ། །རྫུ་འཕྲུལ་ཆེན་པོའི་ཆོ་འཕྲུལ་ཆེན་པོ་མཐོང་བར་གྱུར་ཏོ། །དངོས་གྲུབ་ཆེན་པོའི་
མཚན་མ་བྱང་བར་གྱུར་པ་རྣམས་ཡང་དག་པར་མཐོང་ངོ༌། །ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ན་དེ་བཞིན་གཤེགས་པའི་འཁོར་གྱི་དཀྱིལ་འཁོར་ཐམས་

93-1-290b

ཅད་ཡང་དག་པར་མཐོང་བར་གྱུར་ཏོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་རྣམས་ཀུན་ཏུ་ཡང་དག་པར་བྱེའོ། །ལྷའི་གཞལ་ཡས་ཁང་སྣ་ཚོགས་
པ་བྱུང་བར་གྱུར་པ་མཐོང་ངོ༌། །དེ་ནས་ཡང་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེས་བཅོམ་ལྡན་འདས་ག་ལ་བ་དེ་ལོགས་སུ་སོང་ནས་ལྷགས་ཏེ་བཅོམ་ལྡན་འདས་ལ་
ལན་གསུམ་བསྐོར་བ་བྱས་ཏེ་ཞབས་གཉིས་ལ་མགོ་བོས་ཕྱག་འཚལ་ཏེ་རྡོ་རྗེ་གསོར་བཞིན་དུ་བཅོམ་ལྡན་འདས་ཀྱི་སྤྱན་སྔར་འཁོད་ནས་བཞིན་འཛུམ་པས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྫུ་འཕྲུལ་གྱི་རྣམ་པར་འཚལ་བ་ཆེ་ཞིང་ཆེ་བ་ཡང་དག་པར་སྣང་བ་དང༌། མཆོད་པའི་སྤྲིན་གྱི་ཆར་ཆེ་ཞིང་ཆེ་བ་རབ་ཏུ་
འབབ་པ་དང༌། བཅོམ་ལྡན་འདས། དངོས་གྲུབ་ཀྱི་མཚན་མ་ཆེ་ཞིང་ཆེ་བ་སྣང་བ་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང་ལྷ་མ་ཡིན་དང༌། ནམ་མཁའ་ལྡིང་དང༌།
མིའམ་ཅི་དང༌། ལྟོ་འཕྱེ་ཆེན་པོ་དང༌། མི་དང༌། མི་ཡིན་པའི་འཁོར་ཆེན་པོ་འདུས་པར་གྱུར་པའི་རིག་སྔགས་ཀྱི་རྒྱལ་པོ་སྐྱེས་པར་མཐོང་བར་སྣང་བ་དང༌། ཆོ་འཕྲུལ་ཆེ་ཞིང་ཆེ་
བ་སྣང་བ་དང༌། རྫུ་འཕྲུལ་གྱི་རྣམ་པར་འཕྲུལ་པ་མཐོང་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་རིག་སྔགས་ཆེན་

93-1-291a

པོ་འབྱུང་བར་སྣང་བ་ནི། བཅོམ་ལྡན་འདས། རྒྱུ་ཅི་ལགས། རྐྱེན་ཅི་ལགས། འདི་ཅིའི་མཐུས་སྔོན་གྱི་མཚན་མ་ཡང་དག་པར་སྣང་བ་ལགས།
འདི་རྫུ་འཕྲུལ་གྱི་རྣམ་པར་འཕྲུལ་པ་གང་ཞིག་ཡང་དག་པར་སྣང་བ་ལགས། བཅོམ་ལྡན་འདས། བདག་གིས་སེམས་ལ་ཐེ་ཚོམ་དེ་སྐྱེས་པར་གྱུར་པས་དེ་ངེས་པར་
བསྟན་དུ་གསོལ། ཞུ་བ་ལུང་སྟོན་པར་འགྱུར་བ་གང་གིས་བདག་གི་དོགས་པ་རྣམ་པར་སེལ་བ་དང༌། སོམ་ཉི་རྣམ་པར་སེལ་བར་བྱེད་པས་བཅོམ་ལྡན་འདས་ཀྱིས་
བདག་ལ་སྐབས་དབྱེ་རུ་གསོལ། དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་ལ་འདི་སྐད་ཅེས་
བཀའ་སྩལ་ཏོ། །ལག་ན་རྡོ་རྗེ། ངེས་པར་བསྟན་པར་བྱ་ཡི། ཉོན་ཅིག །ལག་ན་རྡོ་རྗེ། འདི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་གི་སྒྱུ་མ་ལྟ་བུའི་ཏིང་ངེ་འཛིན་གྱི་རྣམ་པར་འཕྲུལ་པའོ། །སྒྱུ་མ་ལྟ་བུའི་ཏིང་ངེ་འཛིན་དང༌། རྡོ་རྗེ་ལྟ་བུའི་ཏིང་ངེ་འཛིན་དང༌། དཔའ་བར་འགྲོ་བའི་ཏིང་ངེ་འཛིན་ལ་
སོགས་པ་ཏིང་ངེ་འཛིན་གངྒཱའི་ཀླུང་གི་བྱེ་མ་སྙེད་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུས་རྣམ་པར་འཕྲུལ་པའོ། །ལག་ན་རྡོ་རྗེ། སྤྱན་རས་གཟིགས་དབང་ཕྱུག་གི་

93-1-291b

མཐུས་རྫུ་འཕྲུལ་གྱི་ཆོ་འཕྲུལ་སྣང་བར་བྱེད་དོ། །དོན་ཡོད་པ་རྣམ་པར་འཕྲུལ་པ་ཀུན་ཏུ་སྣང་བའི་དཀྱིལ་འཁོར་ཆེན་པོ་དང༌། ཆོ་ག་ཞིབ་མོ་དང༌། གསང་སྔགས་དང༌། གཟུངས་དང༌། རིག་
སྔགས་ཀྱི་རྒྱལ་པོའི་རྣམ་པར་འཕྲུལ་པ་དང༌། རིག་སྔགས་ཀུན་ཏུ་སྣང་བ་དང༌། རིག་སྔགས་ཀྱི་རྒྱལ་པོ་རྣམ་པར་སྣང་བར་བྱེད་དོ། །དེའི་མཐུས་སྣང་བ་འདི་དང༌། རྫུ་འཕྲུལ་གྱི་རྣམ་པར་
འཕྲུལ་པ་དང༌། ཆོ་འཕྲུལ་འདི་སྣང་ངོ༌། །ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་མཐོང་བ་དང༌། མིང་བཟུང་བ་ཙམ་གྱིས་ཀྱང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་གཉིས་ཀྱི་རྡུལ་ཕྲ་རབ་དང་མཉམ་པ་མངོན་སུམ་དུ་མཐོང་བ་དང༌། མཚན་བཟུང་བའི་དགེ་བའི་རྩ་བ་བསྐྱེད་པའི་
བསོད་ནམས་ཀྱི་ཕུང་པོ་དང་ལྡན་པ་ཡོངས་སུ་འཛིན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་དང༌། རིག་སྔགས་དང༌། ཕྱག་རྒྱ་དང༌། གསང་སྔགས་རིམ་
པར་ཕྱེ་བ་དང༌། སྙིང་པོའི་མཐུ་རབ་ཏུ་འཇུག་པར་འགྱུར་རོ། །དམ་ཚིག་གི་དཀྱིལ་འཁོར་གསང་བར་རབ་ཏུ་ཞུགས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་ཆོ་ག་ཞིབ་མོའི་རྗེས་སུ་
འཇུག་པར་འགྱུར་རོ། །རིག་སྔགས་ཀྱི་རྒྱལ་པོ་འདི་ལན་གཅིག་བཟླས་པ་དེ་རྣམས་ཀྱང་དེ་བཞིན་གཤེགས་པ་རྣམས་ཀྱི་དྲུང་དུ་འདས་པ་དང༌། མ་འོངས་པ་དང༌། ད་ལྟར་བྱུང་བའི་དུས་གསུམ་

93-1-292a

དུ་གཤེགས་པའི་སངས་རྒྱས་བཅོམ་ལྡན་འདས་རྣམས་ཀྱི་སྙིང་པོ་དང༌། ཕྱག་རྒྱ་དང༌། གསང་བའི་དཀྱིལ་འཁོར་གྱི་དམ་ཚིག་དང༌། གསང་སྔགས་ཆེན་
པོ་རིམ་པར་ཕྱེ་བའི་སྒྲུབ་པ་ལ་རྗེས་སུ་འཇུག་པར་འགྱུར་རོ། །དེ་ཅིའི་ཕྱིར་ཞེ་ན། ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་ནི། རྫུ་འཕྲུལ་ཆེ་བའི་ཕྱིར་ཏེ། འདི་ལྟ་སྟེ། འདི་ནི། དེ་
བཞིན་གཤེགས་པ་ཐམས་ཅད་ཀྱི་འདས་པ་དང༌། མ་འོངས་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཀྱི་དྲུང་དུ་སྙིང་པོ་དང༌། ཕྱག་རྒྱ་རིམ་པར་ཕྱེ་བ་དང༌། དཀྱིལ་
འཁོར་གསང་བ་ལ་རབ་ཏུ་ཞུགས་ཤིང་དབང་བསྒྱུར་བའི་རྗེས་སུ་ཞུགས་པ་ནི། རིག་སྔགས་ཀྱི་རྒྱལ་པོའི་སྙིང་པོར་གྱུར་པ་གཅིག་བུའོ། །འདི་ལྟ་སྟེ། འོ་མ་དང༌། ཆུ་ཡང་དག་པར་
འབྱུང་བ་བཞིན་ནོ། །སྙིང་པོ་གཅིག་པོ་འདི་རིགས་ཐམས་ཅད་ཀྱི་དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། ཆོ་ག་ཞིབ་མོའི་རྗེས་སུ་ཞུགས་པའོ། །དེས་ན་ལག་ན་རྡོ་རྗེ།
ཁྱོད་ཀྱིས་རིག་སྔགས་ཀྱི་རྒྱལ་པོ་འདི་ཀུན་ནས་རྗེས་སུ་འཇུག་པ་ཞེས་བྱའོ། །ལག་ན་རྡོ་རྗེ། རྒྱུ་དེས་ན། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་
བསྙེན་ནམ། དགེ་བསྙེན་མ་རིག་སྔགས་ཀྱི་རྒྱལ་པོ་འདིའི་མིང་ལན་གཅིག་བཟུང་བ་ཙམ་གྱིས་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱི་དྲུང་དུ་

93-1-292b

གསང་བ་ཐམས་ཅད་ཀྱི་སྙིང་པོ་དང༌། གཟུངས་དང༌། གསང་སྔགས་དང༌། ཕྱག་རྒྱ་རིམ་པར་ཕྱེ་བ་དང༌། ཆོ་གཞིབ་མོ་རབ་ཏུ་སྟོན་པ་དང༌། མཚན་གཟུང་བར་བྱས་པར་འགྱུར་རོ། །དུས་
གསུམ་དུ་གཤེགས་པའི་དེ་བཞིན་གཤེགས་པ་དེ་རྣམས་ཀྱི་དྲུང་དུ་བསོད་ནམས་ཀྱི་ཕུང་པོ་ཆེན་པོ་ཡོངས་སུ་གཟུང་བར་འགྱུར་རོ། །དགེ་བའི་རྩ་བ་ཆེན་པོ་དང་ལྡན་པར་འགྱུར་རོ། །དུས་
གསུམ་དུ་གཤེགས་པའི་སངས་རྒྱས་བཅོམ་ལྡན་འདས་དེ་རྣམས་དང༌། བྱང་ཆུབ་སེམས་དཔའ་ལེགས་སོ་ཞེས་བྱ་བ་སྩོལ་བར་འགྱུར་རོ། །དོན་ཡོད་པ་ཡངས་པ་ཆེན་པོའི་དངོས་གྲུབ་རབ་
ཏུ་སྩོལ་བར་འགྱུར་རོ། །མཆོག་ཏུ་གྲུབ་པ་ཆེན་པོར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་སྤྱིའི་རིགས་ཀྱི་དམ་ཚིག་གི་དངོས་གྲུབ་སོ་སོར་རྙེད་པར་འགྱུར་རོ། །བྱང་ཆུབ་སེམས་
དཔའ་ཐམས་ཅད་ཀྱི་རྣམ་པར་འཕྲུལ་པ་དང༌། རིག་སྔགས་ཀྱི་སྙིང་པོ་དང༌། ཏིང་འཛིན་དང༌། རྫུ་འཕྲུལ་གྱི་ཡུལ་དང༌། བྱང་ཆུབ་སེམས་དཔའི་སེམས་ཀྱི་རྒྱན་དང༌། ཕ་རོལ་ཏུ་ཕྱིན་པ་
དྲུག་གི་རྗེས་སུ་སོང་བར་འགྱུར་རོ། །རིག་སྔགས་ཀྱི་རྒྱལ་པོའི་དཀྱིལ་འཁོར་གྱི་ལྷ་ཐམས་ཅད་རྗེས་སུ་སྦྱོར་ཞིང་དམ་ཚིག་གི་རྗེས་སུ་འཇུག་པར་འགྱུར་རོ། །ལག་ན་རྡོ་རྗེ། དེ་བཞིན་དུ་རིག་
སྔགས་ཀྱི་རྒྱལ་པོའི་མཐུ་ཆེན་པོས་རྣམ་པར་འཕྲུལ་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པ། བྱང་ཆུབ་སེམས་དཔའ་ཐམས་ཅད་ཀྱི་རྣམ་པར་འཕྲུལ་པའོ། །

93-1-293a

ལག་ན་རྡོ་རྗེ། དེ་བས་ན། དེ་རྣམས་རིག་སྔགས་ཀྱི་རྒྱལ་པོའི་མཐུ་ཆེན་པོའོ། །ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་མེ་ཏོག་གམ། བདུག་པའམ། དྲི་
དང༌། བྱུག་པ་དང༌། རོལ་མོ་གཅིག་གིས་མཆོད་པ་དང༌། ལན་གཅིག་ཙམ་གྱིས་ཀྱང་དུས་གསུམ་དུ་གཤེགས་པའི་དེ་བཞིན་གཤེགས་པ་དེ་རྣམས་ཀྱི་སྙིང་པོ་གསང་བ་དང༌།
མཆོད་པ་རྣམས་བྱས་པ་དང༌། མཉེས་པར་བྱས་པ་དང༌། ཀློག་པར་བྱས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་གསང་བའི་དམ་ཚིག་དང༌།
དཀྱིལ་འཁོར་དང༌། ཕྱག་རྒྱ་དང༌། གསང་སྔགས་དང༌། གཟུགས་དང༌། རིམ་པར་ཕྱེ་བ་དང༌། ཆོ་ག་ཞིབ་མོའི་རྒྱལ་པོ་མཆོད་པར་བྱས་པར་འགྱུར་རོ། །རིག་སྔགས་ཀྱི་
རྒྱལ་པོ་འདི་དྲན་པ་ཙམ་གྱིས་གནོད་སྦྱིན་དང༌། སྲིན་པོ་དང༌། བགེགས་དང༌། ལོག་པར་འདྲེན་པ་དང༌། བདུད་ཀྱི་རིགས་ཀྱི་ལྷ་དེ་རྣམས་ཐམས་ཅད་ཕྱོགས་དང༌། ཕྱོགས་
མཚམས་རྣམས་སུ་འབྲོས་པར་བྱེད་དོ། །ཡམས་ཐམས་ཅད་དང༌། ཉེ་བར་འཚེ་བ་ཐམས་ཅད་དང༌། ནད་འགོ་བ་ཐམས་ཅད་དང༌། གདོན་ཐམས་ཅད་དང༌། ནད་ཐམས་ཅད་
དང༌། འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པ་རྣམས་ཐམས་ཅད་དང༌། གཏམ་ངན་གྱི་འཇིགས་པ་རྣམས་རབ་ཏུ་ཞི་བར་བྱེད་དོ། །གདུག་པ་ཐམས་ཅད་དང༌།

93-1-293b

ཕྱིར་རྒོལ་བ་ཐམས་ཅད་དང༌། མི་མཛའ་བ་རྣམས་རབ་ཏུ་ཞི་བར་བྱེད་དོ། །སྡིག་པ་དང་སྒྲིབ་པ་ཐམས་ཅད་རྣམ་པར་གྲོལ་བར་བྱེད་དོ། །མཚམས་མེད་པ་ལྔ་ལ་སོགས་པ་སྡིག་པ་
དང༌། སྒྲིབ་པ་དང༌། ཉོན་མོངས་པ་རྣམས་རྣམ་པར་གྲོལ་བར་བྱེད་དོ། །དེ་བཞིན་གཤེགས་པ་ཐམས་ཅད་ཀྱི་དབུགས་འབྱིན་པར་འགྱུར་རོ། །བྱང་ཆུབ་སེམས་དཔའ་ཐམས་ཅད་
ཀྱིས་དགོངས་པར་འགྱུར་རོ། །ལྷ་རྣམས་ཐམས་ཅད་ཀྱིས་ཀྱང་ཀུན་ཏུ་སྲུང་བར་འགྱུར་རོ། །ལག་ན་རྡོ་རྗེ། རིག་སྔགས་འཆང་གི་དབང་པོ་རྗེས་སུ་འབྲང་བར་འགྱུར་ཞིང༌། སྲུང་
བ་དང༌། སྐྱོབ་པ་དང༌། སྤེད་པར་བྱེད་དོ། །གནོད་སྦྱིན་གྱི་སྡེ་དཔོན་ཆེན་པོ་ལག་ན་རྡོ་རྗེ་བཅུ་རྟག་ཏུ་རྗེས་སུ་འབྲང་བར་འགྱུར་རོ། །རྒྱལ་པོ་ཆེན་པོ་བཞི་ཡང་དཔུང་དང་བཅས་འཁོར་དང་
བཅས་པས་ཀུན་ནས་ཕྱོགས་བཞིར་སྲུང་བར་བྱེད་དོ། །ཐམས་ཅད་དུ་ཆོ་ག་ཞིབ་མོ་དང༌། གསང་སྔགས་དང༌། ཕྱག་རྒྱའི་དངོས་གྲུབ་མཆོག་སྦྱིན་པར་འགྱུར་རོ། །དེ་བཞིན་གཤེགས་
པ་ཐམས་ཅད་ཀྱི་རིགས་ཀྱི་དམ་ཚིག་གི་དངོས་གྲུབ་ཆེན་པོ་སྦྱིན་པར་འགྱུར་རོ། །པདྨ་ཡངས་པའི་དཀྱིལ་འཁོར་འདི་དང༌། དོན་ཡོད་པའི་ཞགས་པའི་སྙིང་པོ་རྣམ་པར་གྲོལ་བའི་དཀྱིལ་
འཁོར་གྱི་གསང་བ་དོན་ཡོད་པའི་དེ་ཁོ་ན་ཉིད་ཀྱི་དངོས་གྲུབ་ཏུ་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་

93-1-294a

འཕྱེ་ཆེན་པོ་དང༌། སྲིན་པོ་ཐམས་ཅད་ཀྱང་རྟག་ཏུ་རྗེས་སུ་འབྲང་བར་འགྱུར་རོ། །སེམས་ཅན་ཐམས་ཅད་ཀྱི་དྲུང་དུ་མཆོད་པ་ཆེན་པོ་བྱེད་པར་འགྱུར་རོ། །བཀྲ་
ཤིས་དང༌། ཡིད་ལ་བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །གཤེད་བྱེད་དང༌། བྱད་སྟེམས་དང༌། གསང་སྔགས་དང༌། རོ་ལངས་དང༌། སེམས་སྒྱུར་བ་དང༌།
སྦོད་གཏོང་གི་སྦྱོར་བ་དང༌། མཁའ་འགྲོ་མ་རྣམས་ཐམས་ཅད་འབྱེར་བར་བྱེད་དོ། །དུག་དང༌། སྦྱར་དུག་དང༌། ཕྱེ་མའི་སྦྱོར་བ་རྣམས་ཐམས་ཅད་འབྱེར་བར་བྱེད་དོ། །རིམས་
རྣམས་ཐམས་ཅད་འབྱེར་བར་འགྱུར་རོ། །ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་དང༌། མཚན་གཅིག་པ་དང༌། ཉིན་གཅིག་པ་དང༌། གྲང་
བའི་རིམས་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌། འདུས་པ་ལས་གྱུར་པ་དང༌། མགོ་གཟེར་དང༌། ཕོལ་མིག་དང༌། གཡན་
པ་དང༌། མིག་ནད་དང༌། གཞོགས་ཕྱེད་ན་བ་དང༌། མ་རི་ཙ་ཀ་དང༌། མཚན་བར་རྡོལ་བ་དང༌། ཕོ་བའི་ནད་དང༌། བཤང་བ་འཁྱིལ་བ་དང༌། རྣ་བ་ན་བ་དང༌། སོ་ན་བ་དང༌། རྩིབ་
ལོགས་ན་བ་དང༌། མཆིན་པ་ན་བ་དང༌། ཚད་པ་དང༌། གཅིན་ནད་དང༌། གསུད་པ་དང༌། ལྟོ་བ་ན་བ་དང༌། ལག་པ་ན་བ་དང༌། རྐང་པ་ན་བ་དང༌། ཡན་ལག་ན་བ་དང༌། ཉིང་ལག་ན་བ་

93-1-294b

དེ་དག་ཐམས་ཅད་དྲན་པ་ཙམ་གྱིས་རྣམ་པར་འཇིག་པར་བྱེད་དོ། །ཤ་བཀྲ་དང༌། མཛེ་དང༌། འབྲས་དང༌། ཕོལ་མིག་དང༌། ལྷོག་པ་དང༌། རྐང་ཤུ་དང༌། མེ་དཔལ་དང༌། ཤུ་བ་དང༌། འབྲུམ་
བུ་ཕྲ་མོ་དང༌། རྨ་དང༌། མགྲིན་པ་འགགས་པ་དེ་དག་ཐམས་ཅད་བྱབས་པ་ཙམ་གྱིས་རྣམ་པར་འཇིག་པར་བྱེད་དོ། །ཕྱིས་ཀྱང་ནམ་ཡང་ཚུགས་པར་མི་འགྱུར་རོ། །འདི་དེ་ལྟར་གོ་སྐབས་
ཡངས་ལ་རྒྱ་ཆེ་བ་ཡིན་ནོ། །ལག་ན་རྡོ་རྗེ། རིག་སྔགས་ཀྱི་རྒྱལ་པོ་དོན་ཡོད་པ་པདྨ་དྲི་མ་མེད་པའི་ཆུ་སྐྱེས་ཀྱི་ཞགས་པ། རིག་སྔགས་ཀྱི་རྒྱལ་པོ། དོན་ཡོད་ཞགས་པའི་སྙིང་པོ་ཞེས་བྱ་བ།
དུས་གསུམ་དུ་གཤེགས་པའི་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པ། རྡོ་རྗེ་གསང་བའི་སྙིང་པོ། དམ་ཚིག་བྱིན་གྱིས་རློབ་པའི་རྣམ་པར་འཕྲུལ་པ་ཞེས་བྱའོ། །དེ་
ནས་ཡང་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེས་བཅོམ་ལྡན་འདས་ཀྱི་སྤྱན་སྔར་ཞུས་པའི་དགེ་མཚན་དང་བཀྲ་ཤིས་པ། གསང་བ་བྱིན་གྱིས་རློབ་པ། རིག་སྔགས་ཀྱི་རྒྱལ་པོ་
ཆེན་པོའི་རྣམ་པར་འཕྲུལ་པ་ཐོས་ནས་ཚིམ་པ་དང༌། མགུ་བ་དང༌། ཡིད་རངས་པ་དང༌། རབ་ཏུ་དགའ་བ་དང༌། དགའ་བ་དང༌། ཡིད་བདེ་བ་སྐྱེས་ནས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། རིག་སྔགས་ཀྱི་རྒྱལ་པོ་ཡོན་ཏན་ཕུན་སུམ་ཚོགས་པ་ཐམས་ཅད་ཀྱི་མཆོག་སྦྱིན་པར་བྱེད་པ་འདི་ནི། ཤིན་ཏུ་དཀོན་ནོ། །བཅོམ་ལྡན་འདས། རིག་སྔགས་

93-1-295a

ཀྱི་རྒྱལ་པོ་དགེ་བའི་རྩ་བ་ཐམས་ཅད་དང༌། བསོད་ནམས་ཀྱི་ཚོགས་ཐམས་ཅད་དང༌། གསང་བའི་དཀྱིལ་འཁོར་གྱི་དམ་ཚིག་གི་དངོས་གྲུབ་བླ་ན་མེད་པ་
ཐམས་ཅད་ཡང་དག་པར་རྫོགས་པར་བྱེད་པའི་རིག་སྔགས་ཀྱི་རྒྱལ་པོ་མཆོག་ཏུ་དཀོན་ཏེ། དེ་བཞིན་གཤེགས་པ་དང་མཉམ་པར་བལྟ་བར་བགྱིའོ། །དེ་བཞིན་གཤེགས་པ་
བྱང་ཆུབ་ཀྱི་སྙིང་པོ་དང༌། དམ་པའི་ཆོས་ཀྱི་འཁོར་ལོ་བསྐོར་བ་དང་མཉམ་པའོ། །བཅོམ་ལྡན་འདས། རིག་སྔགས་ཀྱི་རྒྱལ་པོ་འཕགས་པ་སྤྱན་རས་གཟིགས་དབང་ཕྱུག་
གིས་དཔྲལ་པའི་པར་ནས་ངེས་པར་བྱུང་བ་ནི། རིག་པ་འཛིན་པ་དེ་དག་ཐམས་ཅད་ལ་ཕན་པའི་དོན་དང༌། དངོས་གྲུབ་མཐོང་བའི་དེ་ཁོ་ན་ཉིད་ཀྱི་སྒྲུབ་པ་གྲུབ་པའི་ཆེད་དུ་འགྱུར་རོ།
དགེ་བའི་རྩ་བ་མཆོག་ཏུ་ཉེ་བར་བསགས་པར་འགྱུར་བ་ལས་གཞན་མ་ཡིན་ནོ། །རིག་སྔགས་ཀྱི་རྒྱལ་པོ་འདི་དྲན་པ་ཙམ་གྱིས་བསོད་ནམས་ཀྱི་ཕུང་པོ་དགེ་བའི་རྩ་བའི་ཚོགས་
གཞལ་དུ་མེད་པ་དང༌། ཚད་མེད་པ་དང༌། གྲངས་མེད་པ་ཉེ་བར་བསགས་པར་འགྱུར་གྱི། གཞན་དུ་མ་ཡིན་ནོ། །བཅོམ་ལྡན་འདས། ཉིན་མཚན་དུ་ཡང་རིག་སྔགས་ཀྱི་རྒྱལ་པོ་
འདི་དྲན་པར་བགྱི། སྐད་ཅིག་ཀྱང་མི་བརྗེད་པར་བགྱིའོ། །བཅོམ་ལྡན་འདས། ཅི་སྟེ་སླར་ཡང་སྔ་དྲོའམ། ཉིན་མོའམ་མཚན་མོའམ། ཟླ་བའམ། ལོར་ཡང་རུང་སྟེ། རིག་

93-1-295b

སྔགས་ཀྱི་རྒྱལ་པོ་འདི་བརྗེད་ན། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བརྗེད་པར་འགྱུར། ཡོངས་སུ་དོར་བར་འགྱུར། བསོད་ནམས་ཀྱི་ཚོགས་ཐམས་ཅད་ཡོངས་སུ་
དོར་བར་འགྱུར་རོ། །བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བཀའ་སྩལ་པ། ལག་ན་རྡོ་རྗེ། དེ་དེ་བཞིན་ནོ། །ཇི་ལྟར་ཁྱོད་ཀྱིས་སྨྲས་པ་དེ་དེ་བཞིན་ཏེ། རིག་སྔགས་ཀྱི་
རྒྱལ་པོ་འདི་ལག་ཏུ་སོན་པར་འགྱུར་བའི་སེམས་ཅན་དེ་ནི། དགེ་བའི་རྩ་བ་ཆུང་དུ་སྐྱེད་པ་མ་ཡིན་ནོ། །ལག་ན་རྡོ་རྗེ་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་
དགུའི་དུས་གསུམ་མཉམ་པ་ཉིད་ཀྱི་དེ་བཞིན་གཤེགས་པ་རྣམས་མ་མཐོང་བ་དང༌། བསྙེན་བཀུར་མ་བྱས་པ་དང༌། ཕྱག་རྒྱ་དང༌། དཀྱིལ་འཁོར་དང༌། དམ་ཚིག་དང༌། གསང་
སྔགས་རིམ་པར་ཕྱེ་བ་དང༌། རིག་སྔགས་ཀྱི་ཆོ་ག་ཞིབ་མོའི་རྒྱལ་པོ་མ་ཐོས་ཤིང་མ་ཞུགས་པ་གང་ཡིན་པ་དེས་ན། ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་དེའི་ལག་ཏུ་
ཕྱིན་པར་མི་འགྱུར་རོ། །མི་ཐོས་ཤིང་མི་མཐོང་ལ། མིང་གི་སྒྲ་གྲགས་པ་ཙམ་དུ་འང་མི་འགྱུར་རོ། །ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་གང་གི་ལག་ཏུ་སོན་པར་
འགྱུར་བ་དེས་ནི། ལག་ན་རྡོ་རྗེ། གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུའི་དུས་གསུམ་མཉམ་པ་ཉིད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་

93-1-296a

པར་རྫོགས་པའི་སངས་རྒྱས་རྣམས་དེའི་ལག་ཏུ་སོན་པར་འགྱུར་རོ། །དེ་བཞིན་གཤེགས་པ་དེ་རྣམས་ཀྱི་དྲུང་དུ་རིགས་ཀྱི་དམ་ཚིག་གི་དཀྱིལ་
འཁོར་དང༌། ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང༌། སྙིང་པོ་དང༌། གསང་བའི་ཆོ་ག་ཞིབ་མོ་ཐམས་ཅད་ལག་ཏུ་སོན་པར་འགྱུར་རོ། །གནས་ཐམས་ཅད་དུ་སོང་
ཞིང་རྗེས་སུ་ཞུགས་པར་འགྱུར་རོ། །ཐམས་ཅད་རྗེས་སུ་སོང་ཞིང་དམ་ཚིག་ཤེས་པར་འགྱུར་རོ། །རིག་སྔགས་ཐམས་ཅད་དང༌། གསང་སྔགས་རིམ་པར་ཕྱེ་བ་དང༌། ཕྱག་རྒྱ་
ཡང་དག་པར་སྤྱོད་པར་འགྱུར་རོ། །རིག་སྔགས་འཆང་ཐམས་ཅད་ཀྱི་མཆོག་དང༌། གཙོ་བོ་དང༌། ཐུ་བོར་གྱུར་རོ། །དེ་བཞིན་གཤེགས་པ་དེ་རྣམས་ཐམས་ཅད་ཀྱི་དྲུང་ན་
སྲས་ཀྱི་གཙོ་བོར་དུས་གསུམ་དུ་གཤེགས་པའི་དེ་བཞིན་གཤེགས་པ་རྣམས་ཀྱི་ལུང་སྟོན་པར་འགྱུར་རོ། །དགེ་བའི་རྩ་བ་ཉེ་བར་སྟོན་པ་དང༌། བསོད་ནམས་ཀྱི་ཚོགས་ཡོངས་
སུ་འཛིན་པར་འགྱུར་རོ། །ལག་ན་རྡོ་རྗེ། རིག་སྔགས་ཀྱི་རྒྱལ་པོ་འདི་གང་གི་ལག་ཏུ་སོན་ཅིང་ཐོབ་པར་འགྱུར་བའི་སེམས་ཅན་གང་ཡིན་པ་དེ་ནི། དེའི་ཡོན་ཏན་དང༌། ཕན་ཡོན་
གཞན་དུ་མེད་པར་ཐོབ་པར་འགྱུར་རོ། །རིག་སྔགས་ཀྱི་རྒྱལ་པོ་འདི་གང་གི་ལག་ཏུ་སོན་པར་འགྱུར་བ་དེ། སངས་རྒྱས་ཀྱི་ཕུན་སུམ་ཚོགས་པ་ཐམས་ཅད་སོ་སོར་རྙེད་པར་

93-1-296b

འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་རིག་སྔགས་ཀྱི་རྒྱལ་པོ་འདི་སྨྲས་ནས་རང་གི་གཟུགས་ཀྱི་བདག་
ཉིད་ཀྱི་དངོས་པོ་པདྨའི་ཟེ་འབྲུའི་དབུས་སུ་རིག་སྔགས་ཀྱི་རྒྱལ་པོ་འཕགས་པར་བལྟས་ནས་དོན་ཡོད་པ་ཡིད་བཞིན་ནོར་བུའི་འོད་ཅེས་བྱ་བ་ནོར་བུ་རིན་པོ་ཆེ་ཆེན་པོ་རིག་སྔགས་ཀྱི་རྒྱལ་
པོ་བཅོམ་ལྡན་འདས་ལ་ཕུལ་བར་གྱུར་ཏོ། །ཨོཾ་ཨ་མོ་གྷ་ཙིནྟ་མ་ཎི་བ་ར་ད་པདྨེ་ཛྭ་ལ་ཛྭ་ལ་ན་བྷུ་ཛེ་ཧཱུཾ། འདི་ནི། དོན་ཡོད་པ་པདྨ་དྲི་མ་མེད་པའི་ཆུ་སྐྱེས་ཀྱི་ཞགས་པའི་རྩ་བའི་སྙིང་པོའོ། །
འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་ཕུལ་བའི་དེ་མ་ཐག་པ་དེ་ནས་རིག་སྔགས་ཀྱི་རྒྱལ་པོ་ཐམས་ཅད་བཅོམ་ལྡན་འདས་ཀྱི་སྤྱན་སྔ་ན་བཅོམ་ལྡན་འདས་
ལ་སྤྱན་མི་འཛུམ་པར་བལྟ་ཞིང་འཁོད་དོ། །བཅོམ་ལྡན་འདས་ཤཱཀྱ་ཐུབ་པས་དོན་ཡོད་པ་ཡིད་བཞིན་ནོར་བུའི་འོད་རིག་སྔགས་ཀྱི་རྒྱལ་པོ་ནོར་བུ་རིན་པོ་ཆེ་ཆེན་པོ་དེ་ལ་ཡང་རིག་སྔགས་
ཀྱི་རྒྱལ་པོས་སྤྱི་བོ་ནས་དབང་བསྐུར་རོ། །བཅོམ་ལྡན་འདས་ཀྱིས་རིག་སྔགས་ཀྱི་རྒྱལ་པོ་འདིས་དབང་བསྐུར་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རི་དང༌།
ནགས་དང༌། འབྲོག་དགོན་པར་བཅས་པ་རྣམས་རྣམ་པར་འགྱུར་བ་དྲུག་ཏུ་གཡོས་སོ། །ཕྱོགས་བཅུ་ཀུན་ནས་དེ་བཞིན་གཤེགས་པ་ཐམས་ཅད་མཐོང་བར་གྱུར་ཏོ། །དེས་ན་དུས་

93-1-297a

གསུམ་དུ་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ནམ་མཁའི་དབྱིངས་སུ་རྫུ་འཕྲུལ་གྱིས་
བཞུགས་ཏེ། བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པ་ལེགས་སོ་ཞེས་བྱ་བ་བྱིན་ཏེ། ཤཱཀྱ་ཐུབ་པ་མཆོག་ཏུ་རྙེད་པར་དཀའ་བའི་མངོན་པར་དབང་བསྐུར་བའི་
རྒྱལ་པོ་འདིས་མངོན་པར་དབང་བསྐུར་བ་འདི་ལེགས་སོ་ལེགས་སོ། །དུས་གསུམ་དུ་གཤེགས་པའི་དེ་བཞིན་གཤེགས་པ་སྔ་མ་རྣམས་ཀྱིས་ཀྱང་དེ་བཞིན་དུ་རིག་པའི་རྒྱལ་
པོ་འདིས་དབང་བསྐུར་རོ། །ངེད་ཐམས་ཅད་ཀྱིས་ཀྱང་ཚིག་གཅིག་ཏུ་མཐུན་པས་དོན་ཡོད་པ་ཡིད་བཞིན་ནོར་བུའི་འོད་ལ་རིག་སྔགས་ཀྱི་རྒྱལ་པོ་ཆེན་པོས་མངོན་པར་དབང་
བསྐུར་རོ། །དུས་གསུམ་དུ་གཤེགས་པའི་དེ་བཞིན་གཤེགས་པ་དེ་རྣམས་ཀྱང་ཕྱག་གསེར་གྱི་ཁ་དོག་ཅན་བརྐྱང་ནས་དེ་རྣམས་ཐམས་ཅད་ལ་རིག་པའི་རྒྱལ་པོས་སྤྱི་
པོའི་གཙུག་ནས་མངོན་པར་དབང་བསྐུར་རོ། །འདི་ནི། མངོན་པར་དབང་བསྐུར་བའི་ཕྱག་རྒྱ་མངོན་པར་དབང་བསྐུར་བ་དང་ལྡན་པའོ། །ཨོཾ་ཨ་མོ་གྷ་བཻ་རོ་ཙ་ན་མཧཱ་མུ་དྲ་
མ་ཎི་པདྨ་ཛྭ་ལ་བྲ་ཝརྦ་ཡ་ཧཱུཾ། ཕྱག་རྒྱ་ཆེན་པོས་མངོན་པར་དབང་བསྐུར་མ་ཐག་ཏུ་བཅོམ་ལྡན་འདས་ལ་ལེགས་སོ་ཞེས་བྱ་བ་བྱིན་ཏེ་རང་རང་གི་སངས་རྒྱས་ཀྱི་ཞིང་དུ་

93-1-297b

གཤེགས་ནས་མི་སྣང་བར་གྱུར་ཏོ། །དེ་ནས་རིག་པའི་རྒྱལ་པོ་དེ་དེ་བཞིན་གཤེགས་པ་ཐམས་ཅད་ཀྱིས་ཕྱག་རྒྱས་དབང་བསྐུར་བ་རིག་ནས་བཅོམ་ལྡན་འདས་ལ་གཡས་སུ་བསྐོར་བ་
གསུམ་བྱས་ནས་ཐལ་མོ་སྦྱར་བ་བཏུད་དེ་ཕྱག་བྱས་ནས་སྤྱན་སྔར་འདུག་སྟེ་སེམས་པར་གྱུར་ཏོ། །དེ་ནས་བཅོམ་ལྡན་འདས་རིག་སྔགས་འཆང་དེའི་རིག་པའི་རྒྱལ་པོ་སེམས་པར་
གཟིགས་ནས་ཇི་ལྟར་དེ་ལྟར་ཡིད་ལ་བྱེད་པ་ཡང་དག་པར་རབ་ཏུ་གསལ་བར་མཛད་དོ། །ཨོཾ་ཨ་མོ་གྷ་མཎྜ་ལ་པདྨ་ཨ་བྷི་ཥེ་ཀཾ་མ་ཎི་བཛྲ་སརྦ་ཏ་ཐཱ་ག་ཏ་ཨ་བྷི་ཥེ་ཀེ་ཧཱུཾ། རིག་པའི་
རྒྱལ་པོ་དེས་དཀྱིལ་འཁོར་དུ་མངོན་པར་དབང་བསྐུར་བས་མངོན་པར་དབང་བསྐུར་མ་ཐག་ཏུ་དེ་བཞིན་གཤེགས་པ་ཐམས་ཅད་ཀྱིས་གསང་བའི་དཀྱིལ་འཁོར་རིགས་ཐུན་མོང་པའི་
དམ་ཚིག་རྡོ་རྗེ་ཆེན་པོའི་ཚུལ་གྱིས་ས་གཞི་བྱིན་གྱིས་བརླབས་སོ། །དེ་བཞིན་གཤེགས་པའི་རིགས་དང༌། པདྨའི་རིགས་དང༌། རྡོ་རྗེའི་རིགས་དང༌། ནོར་བུའི་རིགས་རྣམ་པར་ཐར་
པ་ཆེན་པོའི་དཀྱིལ་འཁོར་བཅོམ་ལྡན་འདས་ཀྱི་སྤྱན་སྔར་ཆེར་འཁྲིགས་པའི་དཀྱིལ་འཁོར་དུ་བརྟགས་པ་མཐོང་ངོ༌། །རང་རང་གི་དག་པའི་རྩ་བས་རིག་པའི་རྒྱལ་པོའི་དཀྱིལ་འཁོར་
པའི་ལྷ་ཐམས་ཅད་མཐོང་ངོ༌། །རྨད་དུ་བྱུང་བའི་ཆོ་འཕྲུལ་ཆེ་ཞིང་ཆེ་བ་དག་བྱུང་ངོ༌། །དོན་ཡོད་པའི་རྣམ་པར་འཕྲུལ་པ་ཆེན་པོ་ཤིན་ཏུ་ངོ་མཚར་བ་དག་མཐོང་ངོ༌། །དེ་ནས་བྱང་ཆུབ་

93-1-298a

སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་དཀྱིལ་འཁོར་ཆེན་པོའི་རྣམ་པར་འཕྲུལ་པ་འདི་ལྟ་བུ་མཐོང་ནས་དོན་
ཡོད་པའི་མཆོད་པའི་ནོར་བུ་རྡོ་རྗེ་བྱིན་གྱིས་རློབ་པ། དེ་བཞིན་གཤེགས་པའི་མངོན་པར་དབང་བསྐུར་བ། བཅོམ་ལྡན་འདས་ཀྱིས་རྗེས་སུ་གནང་བ་དང་ལྡན་པའོ། །ཨོཾ་ཨ་མོ་
གྷ་པུ་ཛ་མ་ཎི་པདྨ་བཛྲེ་ཏ་ཐཱ་ག་ཏ་བི་ལོ་ཀི་ཏེ་ས་མནྟ་པྲ་ས་ར་ཧཱུཾ། འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་པ་མཆོད་པའི་ནོར་བུའི་སྙིང་པོ་བྱིན་མ་ཐག་ཏུ་མཆོད་
པ་རྒྱ་ཆེན་པོ་རྣམ་པ་སྣ་ཚོགས་པ་དུ་མ་རབ་ཏུ་བྱུང་སྟེ། ཇི་ལྟར་རང་རང་གི་ཆོ་ག་ཇི་ལྟ་བ་བཞིན་དུ་མཆོད་པ་ཆེན་པོ་རྣམས་རབ་ཏུ་བྱུང་ངོ༌། །ལྷ་རྫས་རྣམ་པ་སྣ་ཚོགས་པ་རྣམ་པར་
བཀྲ་བ་ཡངས་པ་རྒྱ་ཆེན་པོ་གོ་སྐབས་ཀུན་ཏུ་གནས་པར་གྱུར་ཏོ། །དེ་བཞིན་གཤེགས་པའི་རྣམ་པར་འཕྲུལ་པ་ཆེ་ཞིང་ཆེ་བའི་བྱིན་གྱིས་བརླབས་ཀྱི་བཀོད་པ་རིག་སྔགས་
ཀྱི་དཀྱིལ་འཁོར་ཆེན་པོ་ཡང་དག་པར་མཐོང་ངོ༌། །དེ་ནས་རིག་པའི་རྒྱལ་པོ་དོན་ཡོད་པ་པདྨ་དྲི་མ་མེད་པ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཞབས་
གཉིས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལས་རིང་པོར་འཕགས་པ་སྤྱན་རས་གཟིགས་དབང་ཕྱུག་ལས་མངོན་དུ་ཕྱོགས་ནས་སྟན་ལ་འདུག་གོ །དེ་ནས་བཅོམ་

93-1-298b

ལྡན་འདས་ཀྱིས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་ལ་བཀའ་སྩལ་པ། ཕྱག་ན་རྡོ་རྗེ། འཕགས་པ་སྤྱན་རས་གཟིགས་དབང་ཕྱུག་གི་རྣམ་པར་འཕྲུལ་པ། ཏིང་ངེ་འཛིན་གྱི་
སྟོབས་བྱིན་གྱིས་རློབ་པའི་ཁྱད་པར་ཕྱག་རྒྱ་ཆེན་པོ་དང༌། གསང་སྔགས་དང༌། གཟུངས་དང༌། ཆོ་ག་ཞིབ་མོའི་མཐུ་སྟོབས་པདྨ་ཡངས་པ་ཆེན་པོའི་གསང་བ་དོན་ཡོད་ཞགས་པའི་
རྣམ་པར་འཕྲུལ་པ། རིག་པའི་རྒྱལ་པོའི་དེ་ཁོ་ན་ཉིད་ཀྱི་སྙིང་པོ་གྲུབ་པ། དམ་ཚིག་དང་རྗེས་སུ་མཐུན་པ། མཐུ་སྟོབས་དང་ཡོན་ཏན་འབྱུང་བ་ལ་ཕན་པ། དེ་བཞིན་གཤེགས་
པ་ཐམས་ཅད་ཀྱི་སྙིང་པོའི་རྣམ་པར་འཕྲུལ་པ། ཡིད་ཀྱི་ཤིང་རྟ་རེ་བ་ཐམས་ཅད་ཀྱི་མཆོག་རབ་ཏུ་སྦྱིན་པ་ལ་ལྟོས། འཕགས་པ་སྤྱན་རས་གཟིགས་དབང་ཕྱུག་གིས་རེ་བ་ཐམས་
ཅད་ཡོངས་སུ་རྫོགས་པར་རྗེས་སུ་སྦྱིན་ཏེ། རིག་པའི་རྒྱལ་པོ་འདི་ཕྱི་མའི་དུས་ཕྱི་མའི་ཚེ་སངས་རྒྱས་ཀྱི་མཛད་པ་བྱེད་པར་འགྱུར་རོ། །རིག་པའི་རྒྱལ་པོ་འདིས་སེམས་ཅན་ཐམས་ཅད་ཀྱི་སྣང་
བར་བྱེད་པར་འགྱུར་རོ། །སྐྱབས་དང༌། དཔུང་གཉེན་དང༌། འཁྲ་ས་དང༌། ཡིད་ཀྱི་ཤིང་རྟ་རེ་བ་ཐམས་ཅད་ཡོངས་སུ་རྫོགས་པར་བྱེད་དོ། །སྡིག་པ་ཐམས་ཅད་རབ་ཏུ་ཞི་བར་བྱེད་དོ། །
དགྲ་ཐམས་ཅད་རབ་ཏུ་འདུལ་བར་བྱེད་དོ། །བགེགས་དང་ལོག་པར་འདྲེན་པ་ཐམས་ཅད་རྣམ་པར་འཇིག་པར་བྱེད་དོ། །ཆར་ཆེས་པ་རབ་ཏུ་ཞི་བར་བྱེད་དོ། །ཆར་མེད་ན་ཆར་འབེབས་

93-1-299a

སོ༑ ༑རླུང་དང༌། སད་དང༌། སེར་བཟློག་པར་བྱེད་དོ། །མུ་གེའི་དགོན་པ་རབ་ཏུ་ཞི་བར་བྱེད་དོ། །མུ་གེའི་དགོན་པ་རབ་ཏུ་ཞི་བར་བྱེད་དོ། །ནད་ཐམས་ཅད་ཟློག་པར་བྱེད་དོ། །གདུག་པ་ཐམས་
ཅད་རབ་ཏུ་ཞི་བར་བྱེད་དོ། །ཚེ་དང་ནད་མེད་པ་འཕེལ་བར་བྱེད་དོ། །བསོད་ནམས་སྦྱིན་པ་དང༌། དབང་ཕྱུག་སྦྱིན་པ་དང༌། ནོར་སྦྱིན་པ་དང༌། འབྲུ་འཕེལ་བར་བྱེད་དོ། །དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་པ་དྲི་མ་མེད་པའི་ཆུ་སྐྱེས་ཀྱི་གཟུངས་ཀྱི་སྙིང་པོའི་ཡོ་བྱད་དང༌། ཆོ་ག་
བཀླགས་པས་འགྲུབ་པའི་དངོས་གྲུབ་གསུངས་སོ། །དེ་ནས་སྙིང་པོ་འདི་བཀླགས་པས་འགྲུབ་པར་འགྱུར་ཏེ། རིག་པའི་རྒྱལ་པོ་བཀླགས་པས་དཀྱིལ་འཁོར་གྱི་ལྷ་ཐམས་
ཅད་འགུགས་པར་འགྱུར་རོ། །སྟོང་ཕྲག་བརྒྱ་བཟླས་པས་པདྨོ་ཡངས་པའི་དཀྱིལ་འཁོར་དང༌། གཞལ་མེད་ཁང་གི་རྒྱན་མཐའ་དག་དང༌། རིག་པའི་རྒྱལ་པོ་དང་བཅས་
པའི་ལྷ་རྣམས་དང༌། དེ་བཞིན་གཤེགས་པ་ཐམས་ཅད་དང༌། འཕགས་པ་སྤྱན་རས་གཟིགས་དབང་ཕྱུག་གི་གཞལ་མེད་ཁང་དང༌། དཀྱིལ་འཁོར་དང༌། གཞལ་མེད་
ཁང་མཐའ་དག་མཐོང་ངོ༌། །དེ་ལ་ལྷ་རྣམས་རབ་ཏུ་འཇུག་པར་བྱེད། དམ་ཚིག་ཤེས་པར་ཡང་འགྱུར་རོ། །རིག་སྔགས་ཀྱི་དཀྱིལ་འཁོར་དུ་མངོན་པར་དབང་བསྐུར་བར་

93-1-299b

ཡང་འགྱུར་རོ། །ཕྱག་རྒྱ་རིམ་པར་ཕྱེ་བ་དང་རྗེས་སུ་མཐུན་པར་ཡང་འགྱུར་རོ། །དང་པོ་རྨི་ལམ་མཐོང་བ་ཙམ་གྱིས་འགྲོའོ། །གཉིས་པར་རྨི་ལམ་མཐོང་བ་ལ་དེ་བཞིན་གཤེགས་
པའི་རིགས་ཀྱི་དཀྱིལ་འཁོར་མཐོང་ངོ༌། །དེ་བཞིན་གཤེགས་པ་དང་བྱང་ཆུབ་སེམས་དཔའི་ཚོགས་ཐམས་ཅད་དང༌། རིག་སྔགས་ཀྱི་དཀྱིལ་འཁོར་གྱི་རང་གི་རྒྱན་དང༌། དཀྱིལ་
འཁོར་བརྟགས་པ་མཐོང་ངོ༌། །གཞལ་ཡས་ཁང་རྒྱ་ཆེན་པོ་དང་བཅས་པ་ཡང་མཐོང་ངོ༌། །དེར་ཡང་རབ་ཏུ་འཇུག་པར་བྱེད་དེ། དམ་ཚིག་ཀྱང་འཛིན་པར་བྱེད་དོ། །ཕྱག་རྒྱ་དང༌། དཀྱིལ་
འཁོར་དང༌། གསང་སྔགས་དང༌། མངོན་པར་དབང་བསྐུར་བ་ཡང་སོ་སོ་ཐོབ་བོ། །རིག་སྔགས་དང་བཅས་པའི་དངོས་གྲུབ་རབ་ཏུ་ཐོབ་བོ། །གསུམ་པར་རྨི་ལམ་མཐོང་བ་ན་རྡོ་རྗེ་རིགས་
ཀྱི་དཀྱིལ་འཁོར་མཐོང་སྟེ། དེ་བཞིན་གཤེགས་པ་དང་བྱང་ཆུབ་སེམས་དཔའི་ཚོགས་ཐམས་ཅད་དང༌། རིག་སྔགས་ཀྱི་དཀྱིལ་འཁོར་གྱི་ལྷ་རྣམས་དང་བཅས་པ་རང་གི་རྒྱན་དང་
དཀྱིལ་འཁོར་ཏུ་བརྟགས་པ་དང༌། གཞལ་མེད་ཁང་རྒྱ་ཆེན་པོ་དང་བཅས་པ་མཐོང་ངོ༌། །དེ་ལ་ཡང་རྡོ་རྗེ་འཆང་རབ་ཏུ་འཇུག་པར་བྱེད་དོ། །དམ་ཚིག་གི་ཕྱག་རྒྱ་སྦྱིན་པར་བྱེད་དོ། །མངོན་
པར་དབང་བསྐུར་བས་མངོན་པར་དབང་བསྐུར་བར་བྱེད་དོ། །རིག་སྔགས་ཐམས་ཅད་དང༌། དོན་ཡོད་པའི་རིམ་པར་ཕྱེ་བའི་དངོས་གྲུབ་ཆེན་པོ་དང༌། མངོན་པར་དབང་བསྐུར་བས་

93-1-300a

མངོན་པར་དབང་བསྐུར་བར་བྱེད་དོ། །རྡོ་རྗེའི་རིག་སྔགས་ཀྱི་དངོས་གྲུབ་ཆེན་པོ་དང༌། དམ་ཚིག་ཐམས་ཅད་སོ་སོར་ཐོབ་བོ། །བཞི་པར་རྨི་ལམ་མཐོང་
བ་ན་ནོར་བུའི་རིགས་ཆེན་པོའི་དཀྱིལ་འཁོར་དང༌། ཕྱག་རྒྱའི་རིམ་པར་ཕྱེ་བ་དང༌། ཆོ་ག་ཞིབ་མོ་དང༌། དཀྱིལ་འཁོར་མཐོང་ངོ༌། །དེ་བཞིན་གཤེགས་པ་དང༌། བྱང་ཆུབ་
སེམས་དཔའི་ཚོགས་ཐམས་ཅད་ལྷའི་ཚོགས་དང༌། དཀྱིལ་འཁོར་དུ་གནས་པའི་ལྷ་དང༌། རིག་པའི་རྒྱལ་པོ་ཡང་མཐོང་སྟེ། དེ་ལ་ཡང་རབ་ཏུ་འཇུག་པར་བྱེད་དོ། །ཕྱག་
རྒྱ་དང༌། དམ་ཚིག་དང༌། ཆོ་ག་དང་བཅས་པ་རྗེས་སུ་འཐོབ་སྟེ། མངོན་པར་དབང་བསྐུར་བ་ཡང་རབ་ཏུ་འཐོབ་བོ། །དངོས་གྲུབ་ཆེན་པོ་དང༌། མཆོག་སྦྱིན་ཡང་སོ་སོ་
འཐོབ་ཅིང་ཐམས་ཅད་དུ་མངོན་པར་དབང་བསྐུར་བར་ཡང་འགྱུར་རོ། །ལྔ་པར་རྨི་ལམ་མཐོང་བ་ན་རྣམ་པར་ཐར་བའི་དཀྱིལ་འཁོར་དུ་བརྟགས་པ་དང༌། དོན་ཡོད་ཞགས་
པའི་དཀྱིལ་འཁོར་དུ་བརྟགས་པ་དང༌། པོ་ཊ་ལ་ཀའི་རིའི་གཞལ་མེད་ཁང་དང་བཅས་པ་མཐོང་ངོ༌། །དེ་བཞིན་གཤེགས་པ་དང༌། བྱང་ཆུབ་སེམས་དཔའི་ཚོགས་ཐམས་
ཅད་དང༌། ལྷ་དང་བཅས་པ་དང༌། རིག་པའི་རྒྱལ་པོའི་དཀྱིལ་འཁོར་གྱི་ལྷ་རྣམས་མཐོང་སྟེ། དེ་ལ་ཡང་འཕགས་པ་སྤྱན་རས་གཟིགས་དབང་ཕྱུག་རང་ཉིད་སེམས་ཅན་

93-1-300b

དེ་ལ་རབ་ཏུ་འཇུག་པར་བྱེད་དོ། །དམ་ཚིག་དང་ཕྱག་རྒྱ་དང༌། དཀྱིལ་འཁོར་དང༌། གསང་སྔགས་དང༌། གཟུངས་ཀྱི་དངོས་གྲུབ་སོ་སོར་འཐོབ་བོ། །རང་ཉིད་ཀྱང་དོན་ཡོད་པའི་རིག་སྔགས་
ཀྱི་དབང་གིས་མངོན་པར་དབང་བསྐུར་ཏེ་མངོན་པར་དབང་བསྐུར་བར་བྱེད་དོ། །ཆོ་ག་ཞིབ་མོ་ཐམས་ཅད་དང༌། དངོས་གྲུབ་ཀྱང་རྗེས་སུ་སྩོལ་པར་བྱེད་དོ། །མཆོག་ཐམས་ཅད་རབ་
ཏུ་སྦྱིན་པ་སོ་སོར་འཐོབ་བོ། །དྲུག་པར་རྨི་ལམ་མཐོང་བ་ན་དཀྱིལ་འཁོར་ཆེན་པོ་མཐོང་སྟེ། འཕགས་པ་སྤྱན་རས་གཟིགས་དབང་ཕྱུག་ཕྱག་སྟོང་པ་མཐོང་ངོ༌། །གཞལ་མེད་ཁང་
དང་བཅས་པའི་བྱང་ཆུབ་སེམས་དཔའི་ཚོགས་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་མཐོང་སྟེ། དེ་
ལ་ཡང་རབ་ཏུ་འཇུག་པར་བྱེད་དོ། །ཕྱག་རྒྱ་དང༌། གསང་སྔགས་དང༌། དམ་ཚིག་དང༌། མངོན་པར་དབང་བསྐུར་བ་སོ་སོར་འཐོབ་སྟེ། རིག་སྔགས་ཐམས་ཅད་ཀྱི་དངོས་གྲུབ་ཀྱི་
མཆོག་སྦྱིན་པ་སོ་སོར་འཐོབ་བོ། །བདུན་པར་རྨི་ལམ་ཆེན་པོ་མཐོང་བས་དེ་བཞིན་གཤེགས་པ་བྱང་ཆུབ་ཀྱི་སྙིང་པོར་གཤེགས་ནས་རྡོ་རྗེའི་གདན་ལ་བཞུགས་པ་མཐོང་སྟེ། ཆོས་
ཀྱི་འཁོར་ལོ་བསྐོར་བ་དང༌། བདུད་འདུལ་བ་མཐོང་ངོ༌། །དེ་ལ་ཡང་དེ་བཞིན་གཤེགས་པ་རྣམ་པར་སྣང་མཛད་ཕྱག་གསེར་གྱི་ཁ་དོག་ཅན་བརྐྱང་སྟེ་རང་ཉིད་ཕྱག་གིས་བཟུང་ནས་རབ་

93-1-301a

ཏུ་འཇུག་པར་བྱེད་དོ། །རང་ཉིད་མངོན་པར་དབང་བསྐུར་ཞིང་མངོན་པར་དབང་བསྐུར་བར་བྱེད་དོ། །དེ་བཞིན་གཤེགས་པའི་རིགས་ཐམས་ཅད་ཀྱི་དམ་
ཚིག་དང༌། ཕྱག་རྒྱ་དང༌། གསང་སྔགས་ཀྱི་དངོས་གྲུབ་ཀྱི་མཆོག་སྦྱིན་པ་རྗེས་སུ་སྩོལ་བར་བྱེད་དོ། །དེ་བཞིན་གཤེགས་པ་ཐམས་ཅད་ཀྱི་སངས་རྒྱས་ཀྱི་ཞིང་སྟོན་པར་
བྱེད་དོ། །ནད་སྣ་ཚོགས་པ་དང་ལྡན་པའི་འཇིག་རྟེན་པ་ཐམས་ཅད་རིག་སྔགས་འཆང་གི་རྒྱལ་པོ་གཅིག་པོར་འགྱུར། སྐྱེ་བ་བརྗེ་བ་འཆི་འཕོ་བའི་དུས་སུ་དྲན་པ་ཉེ་བར་
གནས་ཤིང་དུས་བྱེད་པར་འགྱུར་རོ། །བདེ་བ་ཅན་གྱི་འཇིག་རྟེན་གྱི་ཁམས་སུ་པདྨ་ལས་བརྫུས་ཏེ་སྐྱེ་བའི་སྐལ་བ་དང་བཅས་པར་འགྱུར་རོ། །དོན་ཡོད་པའི་རིག་སྔགས་འཆང་གི་
འཁོར་ལོས་བསྒྱུར་བར་སྐྱེ་བར་འགྱུར་རོ། །དེ་བཞིན་གཤེགས་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུས་མཆོད་པར་བྱེད་དོ། །ཡང་དག་པར་རྫོགས་པའི་སངས་
རྒྱས་མངོན་སུམ་དུ་མཐོང་ནས་ཉེ་བར་སྟོན་པར་བྱེད་དོ། །ཐམས་ཅད་དུ་ཡང་དེ་རྣམས་རང་རང་གི་སངས་རྒྱས་ཀྱི་ཞིང་ཉེ་བར་སྟོན་པར་བྱེད་དོ། །ཐམས་ཅད་དུ་ཡང་རང་གི་
གསང་བ་དེ་བཞིན་གཤེགས་པ་རྣམ་པར་སྣང་མཛད་ཀྱི་དམ་ཚིག་ཉེ་བར་སྟོན་པར་བྱེད་དོ། །བསྐལ་པ་བརྒྱ་སྟོང་ཕྲག་གི་བར་དུ་ཡང་སྔོན་གྱི་སྐྱེ་བ་རྗེས་སུ་དྲན་པར་བྱེད་དོ། །དེ་

93-1-301b

བཞིན་གཤེགས་པའི་ཁྱུ་མཆོག་ཐམས་ཅད་ཀྱི་རྫུ་འཕྲུལ་དང༌། རྣམ་པར་འཕྲུལ་བ་དང༌། ཏིང་ངེ་འཛིན་དང༌། གསང་བའི་དམ་ཚིག་དང༌། དཀྱིལ་འཁོར་གྱི་རིམ་པར་ཕྱེ་བ་དང༌།
གསང་སྔགས་དང༌། གཟུངས་སྔགས་རྣམས་ལ་མངོན་དུ་ཕྱོགས་པར་འགྱུར་རོ། །སྐྱེ་བ་སྐྱེ་བར་ཡང་རང་གི་བསོད་ནམས་ཀྱི་ལས་ཀྱི་ཚོགས་དགེ་བའི་རྩ་བ་རྗེས་སུ་དྲན་པར་
འགྱུར་རོ། །ཐམས་ཅད་དུ་གནས་ཐམས་ཅད་ཡོངས་སུ་དག་པའི་ལས་ཀྱི་སྒྲུབ་ཐབས་ཀྱི་ཆོ་གའི་དངོས་གྲུབ་ཏུ་འགྱུར་རོ། །ཞེས་རྩ་བའི་སྙིང་པོའི་དངོས་གྲུབ་བླ་ན་མེད་པ་བཀླགས་
པས་འགྲུབ་པའོ། །དེ་ནས་འདིའི་ཡོ་བྱད་དང་ཆོ་ག་སེམས་ཅན་ཐམས་ཅད་ཀྱི་རེ་བ་ཡོངས་སུ་རྫོགས་པར་བྱེད་པའི་དངོས་གྲུབ་ཏུ་འགྱུར་རོ། །སྡིག་པ་ཐམས་ཅད་ངེས་པར་སྲེག་པ་
ལ་བརྒྱ་རྩ་བརྒྱད་བཟླས་པས་སྡིག་པ་དང༌། སྒྲིབ་པ་ཐམས་ཅད་རྣམ་པར་ཉམས་པར་བྱེད་དོ། །གང་དང་གང་གི་ལས་ཀྱི་སྒྲིབ་པ་རྣམས་རྗེས་སུ་བཅིངས་པར་འགྱུར་རོ། །དེ་ཡང་ཉི་མ་
བདུན་གྱིས་རང་གི་ལུས་དེ་ཡང་རང་གི་གཟུགས་ཀྱིས་ངེས་པར་འགྲོ་སྟེ། མདུན་དུ་ཉེ་བར་འདུག་སྟེ་སྦྱིན་པར་བྱེད་པ་དང༌། སྔོན་གྱི་སྒྲིབ་པ་ཉེ་བར་བསགས་པ་འདི་དང༌། སྡིག་པ་
ཐམས་ཅད་ཡོངས་སུ་ཟད་པ་ཉིད་དང༌། དགེ་བའི་རྩ་བ་ཐམས་ཅད་ཡོངས་སུ་རྫོགས་པ་དང༌། བདག་ཞུམ་པ་དང༌། འཁྲུགས་པ་མཐའ་དག་བཟླས་པ་ཙམ་གྱིས་ཡང་དག་པར་སྨྲ་བར་

93-1-302a

བྱེད་ཅིང་མི་སྣང་བར་བྱེད་དོ། །རིམས་ཐམས་ཅད་ལ་སྐུད་པ་དཀར་པོ་ལ་མདུད་པ་ཉི་ཤུ་རྩ་གཅིག་བྱ་སྟེ། བརྒྱ་རྩ་བརྒྱད་བཟླས་པས་རིམས་ཐམས་ཅད་ཡོངས་
སུ་གྲོལ་བར་བྱེད་དོ། །ནད་ཐམས་ཅད་ལ་བྱབས་པས་ཡོངས་སུ་གྲོལ་བར་བྱེད་དོ། །མཚོན་ཆས་སམ། རྨ་བྱའི་སྒྲོས་ས་མ། མདས་ཀྱང་རུང་སྟེ་ནད་ཐམས་ཅད་ལས་ཡོངས་སུ་
གྲོལ་བར་བྱེད་དོ། །གདོན་ཐམས་ཅད་ལ་ཚོན་སྐུད་སྣ་ལྔའི་སྐུད་པ་ལ་མདུད་པ་ལན་ཉི་ཤུ་རྩ་གཅིག་བྱས་ཏེ་བཟླས་བརྗོད་ལན་བརྒྱ་རྩ་བརྒྱད་བྱས་ཏེ་གདོན་གྱིས་ཟིན་པ་དེའི་
མགུལ་པར་བཅིངས་ཏེ་ལན་བདུན་དུ་བྱབ་པར་བྱའོ། །གུ་གུལ་བདུག་པ་སྦྱིན་པར་བྱེ། བཟླས་བརྗོད་ལན་བདུན་བྱ་བཞིན་པ་དང་བཅས་པས་གང་དང་གང་གི་གདོན་གྱིས་ཟིན་པར་
གྱུར་པ་དེ་ཡང་རང་གི་ལུས་ཀྱིས་ངེས་པར་འགྲོ་སྟེ། རིག་སྔགས་འཆང་གི་མདུན་དུ་ཉེ་བར་འདུག་ནས་ཐམས་ཅད་སྨྲ་བར་བྱེད་དོ། །རང་གིས་དྲིས་པ་དེ་ཐམས་ཅད་སྨྲ་བར་བྱེད་
དོ༑ ༑བཀའ་བསྒོ་བ་ཐམས་ཅད་བྱེད་པར་འགྱུར་རོ། །འཐབ་པ་དང༌། འཐབ་རྩོད་དང༌། རྩོད་པ་དང༌། འགྱེད་པ་རྣམས་ཐམས་ཅད་ལ་སྨྲ་བའི་མཆོག་ཏུ་འགྱུར་རོ། །གཞན་ཡང་
བསམ་གཏན་དང༌། སྦྱིན་སྲེག་གིས་ཡོངས་སུ་གྲོལ་ལོ། །ཁར་མུར་ཏེ་རྒྱལ་པོ་ཁབ་ཏུ་ཞུགས་ན། རྒྱལ་པོ་འཁོར་དང་བཅས་པ་དབང་དུ་གྱུར་ནས་གནས་སོ། །དུག་འཐུངས་

93-1-302b

པས་ཆུ་ལ་ཡོངས་སུ་བཟླས་ཏེ་སྦྱིན་པར་བྱ་སྟེ། དུག་མེད་པར་འགྱུར་རོ། །དུག་གིས་ཟོས་པ་ལ་བྱབ་བར་བྱ་སྟེ། དུག་མེད་པར་འགྱུར་རོ། །དུག་དང༌། བྱད་སྟེམས་དང༌། གསང་
སྔགས་དང༌། ཕྱེ་མའི་སྦྱོར་བ་ཐམས་ཅད་ལ་དྲི་དང་བསྲེས་པའི་བུམ་པ་ལ་སྟོང་ཕྲག་བརྒྱད་ཡོངས་སུ་བཟླས་པ་བྱས་ལ་བཀྲུ་བར་བྱ་སྟེ། བཀྲུས་པ་ཙམ་གྱི་མདོ་ལ་ཐམས་
ཅད་ཉམས་པར་བྱེད་དོ། །གང་ཡང་ལུས་ཟད་པ་དང༌། ཉམས་པ་དང༌། བསྐམས་པ་དང༌། རྒྱལ་པོའི་དཔལ་མེད་པ་དང༌། ལུས་ཡོངས་སུ་གདུངས་པ་ལ་རིག་སྔགས་འཆང་དེས་
མ་རིག་པས་དྲིལ་ཆུས་ཡོངས་སུ་གང་བའི་བུམ་པ་དགུ་ཡུངས་ཀར་གྱིས་གཏོར་ཏེ་སྟོང་ཕྲག་བརྒྱད་ཡོངས་སུ་བཟླས་བརྗོད་བྱའོ། །དེ་ནས་ཨཱནྟ་ར་ས་སྟ་དང༌། པཱི་ཀ་དང༌། ཨ་ཊ་
དང༌། བིལ་བ་དང༌། ཤུ་ཏི་དང༌། ཉེའུ་ཤིང་དང༌། ཨེ་ཀསྠཱ་ན་དང༌། མོ་ལོ་ཀྱ་དང༌། ལུས་ཀྱི་མར་གྱིས་བསྐུ་མཉེ་བྱས་ནས་ལན་བརྒྱ་རྩ་བརྒྱད་བཟླས་བརྗོད་བྱས་ཏེ་ཨཱ་ཊ་བྱུག་པར་བྱའོ།།
གཟུགས་བརྙན་བྱ་སྟེ། གོང་བུ་དེ་མཚོན་ཆས་དུམ་བུ་བརྒྱད་དུ་བྱ་སྟེ། སྣོད་ཡོངས་སུ་གང་བ་བཞིར་འཕང་བར་བྱ་ཞིང༌། སྣོད་གང་བ་བཞི་མཚམས་བཞིར་འཕང་བར་བྱའོ། །དེ་
ནས་སྙིང་པོས་ལན་བརྒྱ་རྩ་བརྒྱད་དུ་བྱབ་པར་བྱའོ། །དེ་ནས་ནེའུ་གསིང་སྔོན་པོ་གང་དུ་ཆུ་རྒྱུན་འབབ་པར་དྲིའི་ཆུའི་བུམ་པས་ཁྲུས་བྱས་ཤིང་གོས་དཀར་པོ་དགུས་གཡོགས་

93-1-303a

པར་བྱའོ། །འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱ་ཞིང༌། དཀོན་མཆོག་གསུམ་ལ་མཆོད་པ་བྱའོ། །ཇི་ལྟར་འབྱོར་པའི་བྲམ་ཟེའི་
སྟོན་མོ་ཡོན་དང་བཅས་པ་བྱའོ། །དེ་ནས་རང་ཉིད་བྱམས་པ་དང་ལྡན་པར་བྱའོ། །ཇི་ལྟར་འབྱོར་པ་གྱ་ནོམ་པ་གྱ་ནོམ་པས་དཀར་བའི་ཟས་ཀྱི་བཟའ་བ་དང༌། བཏུང་བས་ཚིམ་
པར་བྱའོ། །དེ་ནས་དཔལ་མེད་པ་ཐམས་ཅད་དང༌། ནད་ཐམས་ཅད་དང༌། བགེགས་དང༌། ལོག་པར་འདྲེན་པ་ཐམས་ཅད་ཀྱིས་མ་རིག་པ་དང༌། འབྱུང་པོ་དང༌། གནོད་སྦྱིན་དང༌།
སྲིན་པོ་དང༌། གྲིབ་གནོན་དང༌། བརྗེད་བྱེད་དང༌། བགེགས་དང༌། ལོག་འདྲེན་གྱིས་ཟིན་པ་ལས་ཡོངས་སུ་གྲོལ་ལོ། །བཟའ་ཉེས་དང༌། འགོམ་ཉེས་དང༌། འཇིགས་པ་ཐམས་ཅད་
ལས་ཡོངས་སུ་གྲོལ་པར་བྱེད་དོ། །ལུས་ཀྱི་ཕུང་པོ་ཡོངས་སུ་རྫོགས་པར་འགྱུར་རོ། །ཐམས་ཅད་དུ་འཇིགས་པ་འཇིགས་པར་བྱེད་པའི་འཇིགས་པ་མེད་པར་འགྱུར་རོ། །སྡིག་
པ་དང༌། སྒྲིབ་པ་དང་ཀུན་ནས་ཉོན་མོངས་པ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །རིང་དུ་འཚོ་བར་འགྱུར་རོ། །ནད་ཐམས་ཅད་དང་བྲལ་བར་འགྱུར་རོ། །སྐྱེ་བ་
བརྗེས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །སྐྱེ་བའི་སྐྱེ་བ་དྲན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་རྟག་ཏུ་ཡང་དགོངས་པར་

93-1-303b

འགྱུར་རོ། །བྱང་ཆུབ་སེམས་དཔའ་དང༌། ལྷ་ཐམས་ཅད་ཀྱིས་ཇི་སྲིད་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཀྱི་བར་དུ་ངེ་འཛིན་པར་འགྱུར་རོ། །མིག་ན་བ་ལ་པ་ལ་ཤའི་
ཆུ་དང༌། ཤིང་མངར་གྱི་ཆུ་དང༌། དྲི་མ་མེད་པའི་ཆུ་ལ་ལན་བརྒྱ་རྩ་བརྒྱད་ཡོངས་སུ་བཟླས་ཏེ་སྦྱར་བར་བྱ་སྟེ། མིག་ནད་འཕྲལ་དུ་ཞི་བར་བྱེད་དོ། །མགོ་བོའི་ཟུག་རྡུ་དང༌།
གཞོགས་ཕྱེད་ན་བ་ལ་མར་དང་ཏིལ་མར་ལ་ལན་བརྒྱ་རྩ་བརྒྱ་ཡོངས་སུ་བཟླས་ནས་འཇམ་པར་བསྲོས་པས་སྨན་ཤུ་ཏི་ལ་བསྒོས་ནས་མགོ་ལ་སྐུ་མཉེ་བྱས་ན་།མགོ་
བོའི་ནད་ཐམས་ཅད་དང༌། གཞོགས་ཕྱེད་ན་བའི་ནད་ཐམས་ཅད་ཡོངས་སུ་གྲོལ་ལོ། །སོའི་ཟུག་རྡུལ་མེ་ཏོག་སྣ་མ་དང༌། སོ་ཤིང་ལ་ལན་བརྒྱ་རྩ་བརྒྱད་དུ་ཡོངས་སུ་བཟླས་
ནས་བཟའ་བར་བྱས་ན། སོའི་ཟུག་རྡུ་ཡོང་སུ་གྲོལ་ལོ། །རྣ་བའི་ཟུག་རྡུ་ལ་ཤུ་ཏི་དང་ཏིལ་མར་ལ་བརྒྱ་རྩ་བརྒྱད་ཡོངས་སུ་བཟླས་པས་བཀང་བར་བྱ་སྟེ། རྣ་བའི་ཟུག་རྡུ་
ཐམས་ཅད་ཡོངས་སུ་གྲོལ་ལོ། །ཁ་ན་བ་ལ་སྨན་མ་ཤཱུ་རོའི་ཆུ་དང༌། མར་ལ་བརྒྱ་རྩ་བརྒྱད་བཟླས་ནས་འཇམ་པར་བསྲོས་པ་བཏུང་བར་བྱ་སྟེ་ཁའི་ནད་ཐམས་ཅད་ཡོངས་སུ་
གྲོལ་ལོ༑ ༑ལྟོ་བའི་ཟུག་རྡུ་ལ་ལན་ཚྭ་དང༌། ཆུ་ལ་ལན་བརྒྱ་རྩ་བརྒྱད་ཡོངས་སུ་བཟླས་ནས་བཏུང་བར་བྱ་སྟེ། ལྟོ་བའི་ཟུག་རྡུ་ཡོངས་སུ་གྲོལ་ལོ། །སྙིང་གི་ཟུག་རྡུ་ལ་སོ་སོ་

93-1-304a

རྩལ་མ་དང༌། གོ་སྙོད་དང༌། བུ་སྐ་རའི་རྩ་བ་རྣམས་བཞི་འགྱུར་གྱི་ཆུའི་སུམ་ཆ་ལྷག་མར་ལུས་ཀྱི་བར་དུ་བསྐོལ་བར་བྱས་ནས་བཏུང་བར་བྱའོ། །ལན་བརྒྱད་
བཟླས་པས་སྙིང་གི་ཟུག་རྡུ་དང༌། གཞོགས་ན་བ་དང༌། མཆིན་པ་ན་བ་དང༌། མཚན་བར་རྡོལ་བ་དང༌། གསུད་པ་དང༌། སྐྱུག་བྲོ་བ་དང༌། གཅིན་ནད་རྣམས་ཏེ། དེ་བཞིན་དུ་
ནད་ཐམས་ཅད་འཕྲལ་དུ་སེལ་བར་འཇིག་རྟེན་གྱི་མགོན་པོས་འདི་གསུངས་སོ། །རྒྱལ་པོའི་འཇིགས་པས་འཇིགས་པ་རྣམས་ཀྱིས་ཡུངས་ཀར་ལ་ཡོངས་སུ་བཟླས་ནས་
རྒྱལ་པོ་རྣམས་ཀྱི་སྒོར་གཏོར་བར་བྱ་སྟེ། རྒྱལ་པོའི་འཇིགས་པས་འཇིགས་པ་ཐམས་ཅད་ཡོངས་སུ་གྲོལ་བར་འགྱུར་ཏེ། ཐམས་ཅད་དུ་ཡང་རྒྱལ་བ་སྟེར་བར་འགྱུར་
རོ༑ ༑ན་ལེ་ཤམ་ལ་སྟོང་རྩ་བརྒྱད་ཡོངས་སུ་བཟླས་ཏེ་ན་ལེ་ཤམ་གྱི་འབྲས་བུ་ཁའི་རྩེ་མོར་བཅུག་སྟེ་བཅངས་ན། གང་སྨྲས་པ་དེ་དབང་དུ་འགྱུར་རོ། །གང་བླངས་པ་དེ་
སོ་སོར་རྙེད་དོ། །གནས་ཐམས་ཅད་དུ་འགྲོ་བ་རྣམས་ལ་རྒྱལ་བའི་མཆོག་ཆེན་པོ་སྦྱིན་པར་འགྱུར་རོ། །ཀླུའི་ཆར་འབེབས་པ་ལ་བལ་པོ་སེའུའི་ལྕུག་མས་བྱ་སྟེ། གང་
དུ་འདོད་པ་དེར་ཀླུའི་ཆར་འབེབས་སོ། །ཀླུའི་མཚོར་སོང་ནས་མཚན་མོ་བདུན་དུ་ཞོ་དང༌། སྦྲང་རྩི་དང༌། མར་དང༌། ཡུངས་ཀར་གྱི་སྦྱིན་སྲེག་ལན་སྟོང་རྩ་བརྒྱད་དུ་བྱས་ན།

93-1-304b

གཏེར་ཆེན་པོ་རྙེད་པར་འགྱུར་རོ། །དབང་ཕྱུག་ཐོབ་པ་ལ་འབྲས་ཡོས་དང༌། ཡུངས་ཀར་དང༌། མར་དང་བསྲེས་པས་སྦྱིན་སྲེག་ལན་སྟོང་རྩ་བརྒྱད་དུ་བྱས་ན། དབང་ཕྱུག་
ཆེན་པོ་སོ་སོར་ཐོབ་པར་འགྱུར་རོ། །དགྲ་འཇོམས་པ་ལ་སཱ་ལུའི་ཕུབ་མ་དང༌། ལན་ཚྭ་དང༌། ཚ་བའི་ཏིལ་མར་དང་བསྲེས་པས་ལན་སྟོང་རྩ་བརྒྱད་སྦྱིན་སྲེག་བྱས་ན།
དགྲ་ཐམས་ཅད་མེད་པར་འགྱུར་རོ། །དགྲ་རྣམས་ཐམས་ཅད་རབ་ཏུ་འདུལ་བར་འགྱུར་རོ། །སྐྲོད་པར་འདོད་པས་དེ་ཉིད་ཀྱི་ཐལ་བ་ལས་ལན་ཉི་ཤུ་རྩ་གཅིག་ཏུ་བཟླས་
ཏེ་དགྲའི་སྒོར་གཏོར་བར་བྱ་སྟེ། མཚན་མོ་གཅིག་ཏུ་མི་གནས་ཏེ། ཕྱོགས་དང་ཕྱོགས་མཚམས་སུ་འབྲོས་པར་བྱེད་དོ། །འཁྲུག་པའི་གཡུལ་ངོར་འཇུག་པར་འདོད་པས་ཡུངས་
ཀར་ལ་ལན་སྟོང་ཕྲག་བརྒྱད་དུ་ཡོངས་སུ་བཟླས་ཏེ་འཁྲུག་པའི་གཡུལ་ངོའི་དབུས་སུ་གཏོར་བར་བྱ་སྟེ། ཐམས་ཅད་དུ་རྨུགས་པ་དང༌། རེངས་པ་དང༌། རྨོངས་པར་འགྱུར་ཏེ་
ཐམས་ཅད་དུ་རྒྱལ་པ་སྟེར་བར་འགྱུར་ཞིང༌། ཐམས་ཅད་ཕྱོགས་དང་ཕྱོགས་མཚམས་རྣམས་སུ་འབྲོས་པར་བྱེད་དོ། །གནས་ན་གནས་པ་ཐམས་ཅད་ཀྱི་ཡང་རྒྱལ་བ་སྟེར་བར་འགྱུར་
རོ༑ ༑ཐམས་ཅད་དུ་ཐོགས་པ་མེད་པའི་སྟོབས་དང༌། བརྩོན་འགྲུས་དང༌། ཕ་རོལ་གནོན་པར་འགྱུར་རོ། །ལྡོང་རོས་ལ་ལན་སྟོང་ཕྲག་བརྒྱད་ཡོངས་སུ་བཟླས་ཏེ་མིག་གི་མིག་སྨན་དུ་

93-1-305a

བྱས་ན༑ མི་སྣང་བར་འགྱུར་ཏེ། འབྱུང་པོ་དང༌། གནོད་སྦྱིན་དང༌། སྲིན་པོ་ཐམས་ཅད་ཀྱིས་མི་མཐོང་བར་འགྱུར་རོ། །གི་ཧཾ་ལ་ལན་སྟོང་ཕྲག་བརྒྱད་
ཡོངས་སུ་བཟླས་ཏེ་ཐིག་ལེ་བྱས་ནས་བུ་ག་ཐམས་ཅད་དུ་རབ་ཏུ་འཇུག་པར་བྱེད་ཅིང༌། བུ་གའི་སྒོ་ཐམས་ཅད་བྱེ་སྟེ་སྒོར་གནས་པར་བྱེད་དོ། །གང་དུ་འདོད་པ་དེར་འཇུག་པར་
བྱེད་དོ༑ ༑གི་ཧཾ་གིས་སྙིང་གར་ཐིག་ལེ་བྱས་ནས་གང་དུ་འཇུག་པར་བྱེད་པ་དེ་དང་དེ་ཉིད་དུ་མཆོད་པ་ཆེན་པོར་འགྱུར་ཏེ། ནོར་ཆེ་བ་དང༌། འབྲུ་འཕེལ་བ་ཐོབ་བོ། །ལག་པ་
གཉིས་ལ་བྱུགས་པས་གང་ལ་རེག་པ་དེ་དབང་དུ་འགྱུར་ཏེ། གང་བླངས་པ་དེ་ཐམས་ཅད་སོ་སོར་རྙེད་དོ། །རྒྱལ་པོ་དབང་དུ་བྱེད་པར་འདོད་པས་ལག་པ་གཡས་པ་ལ་གི་ཧཾ་
གིས་བྱུགས་ནས་ལན་སྟོང་རྩ་བརྒྱད་ཡོངས་སུ་བཟླས་ཏེ་རྒྱལ་པོའི་སྒོ་ལ་ཐལ་ལྕག་སྦྱིན་པར་བྱ་སྟེ། རྒྱལ་པོ་དང་བརྩུན་མོ་སྲས་དང་འཁྲོ་དང་བཅས་པ་བདག་ཉིད་དང༌། ནོར་
གྱིས་ཀྱང་དབང་དུ་འགྱུར་རོ། །བུད་མེད་དབང་དུ་བྱེད་པ་ལ་མེ་ཏོག་དང་འབྲས་བུ་ལ་ལན་སྟོང་ཕྲག་བརྒྱ་རྩ་བརྒྱད་དུ་ཡོངས་སུ་བཟླས་ནས་སྦྱིན་པར་བྱ། ཡང་ན་མངག་པར་བྱ་སྟེ།
འཕྲལ་ཉིད་དུ་དབང་དུ་བྱེད་པར་འགྱུར་རོ། །གང་དུ་འདོད་པ་དེ་དང་དེ་ཉིད་དུ་འགྲོའོ། །སླར་ཡང་འོང་ངོ༌། །ཡང་ན་མིང་སྨོས་པས་ནམ་མཁའ་ལ་འཕང་བར་བྱ་སྟེ། གང་གི་མིང་

93-1-305b

སྨོས་པ་དེ་འགུགས་པར་འགྱུར་ཞིང༌། མཚན་མོ་འོང་བར་བྱེད་དོ། །མཐུ་སྟོབས་ཀྱིས་སླར་ཡང་ཕྱིར་ལྡོག་སྟེ་འགྲོའོ། །སྐྱེས་པ་དབང་དུ་བྱེད་པ་ལ་ཛཱ་ཏི་དང༌། སྣ་མའི་མེ་ཏོག་ལ་ལན་
བདུན་ཡོངས་སུ་བཟླས་ཏེ་སྦྱིན་པར་བྱའོ། །ཡང་ན་མངག་པར་བྱ་སྟེ། རེག་པ་ཙམ་གྱིས་བདག་ཉིད་དང༌། ནོར་གྱིས་ཀྱང་དབང་དུ་བྱེད་པར་འགྱུར་རོ། །གང་སྨྲས་པ་དང༌། གང་
བླངས་པ་དེ་ཐམས་ཅད་བྱེད་དོ། །འབངས་དང་ཅི་བསྒོ་བ་བྱེད་པར་འགྱུར་རོ། །གཞོན་ནུ་མ་དབང་དུ་བྱེད་པ་ལ་འབྲས་བུ་ལ་ལན་བརྒྱ་རྩ་བརྒྱད་ཡོངས་སུ་བཟླས་ཏེ་སྦྱིན་པར་བྱ་བའམ།
མངག་པར་བྱ་སྟེ། བཟུང་བ་ཙམ་གྱིས་དབང་དུ་འགྱུར་རོ། །གྲིབ་མ་བཞིན་དུ་རྗེས་སུ་འབྲང་བར་འགྱུར་ཞིང༌། ཇི་སྲིད་འཚོ་བར་ཉེ་བར་གནས་པར་འགྱུར་རོ། །རྗེ་རིགས་དབང་དུ་བྱེད་པ་ལ་
བ་ཤ་ཀའི་མེ་ཏོག་ལ་ལན་བརྒྱ་རྩ་བརྒྱད་ཡོངས་སུ་བཟླས་ཏེ་སྦྱིན་པར་བྱ་སྟེ། དབང་དུ་གྱུར་ནས་ཉེ་བར་གནས་སོ། །བྲམ་ཟེ་དབང་དུ་བྱེད་པས་ཞོ་དང་འོ་མའི་བཟའ་བ་ལ་ལན་བརྒྱ་རྩ་
བརྒྱད་ཡོངས་སུ་བཟླས་ནས་སྦྱིན་པར་བྱ་སྟེ། བྲམ་ཟེ་དབང་དུ་བྱེད་པར་གྲུབ་བོ། །རྒྱལ་རིགས་དབང་དུ་བྱེད་པ་ལ་བུ་རམ་དང་འོ་མ་ལ་ལན་བརྒྱ་རྩ་བརྒྱད་ཡོངས་སུ་བཟླས་ནས་
སྦྱིན་པར་བྱ་སྟེ། དབང་དུ་འགྱུར་རོ། །དམངས་རིགས་དབང་དུ་བྱེད་རྤ་ལ་གང་དང་གང་གི་བཟའ་བ་ལ་ལན་བརྒྱ་རྩ་བརྒྱད་ཡོངས་སུ་བཟླས་ཏེ་སྦྱིན་པར་བྱ་སྟེ། ཟོས་པ་ཙམ་གྱི་

93-1-306a

མོད་ལ་དབང་དུ་འགྱུར་རོ། །རང་གི་འདོད་པའི་བྱ་བ་གཞན་རྣམ་པ་སྣ་ཚོགས་པ་བྱ་བ་རྣམས་ནི། བཀླགས་པས་གྲུབ་པར་འགྱུར་རོ། །དོན་ཡོད་པ་
པདྨའི་ཆུ་སྐྱེས་ཀྱི་རྩ་བའི་སྙིང་པོའི་ཡོ་བྱད་དང༌། ཆོ་གའི་སྒྲུབ་ཐབས་སོ།།    །།དེ་ནས་དོན་ཡོད་པའི་ཕྱག་རྒྱ་དབང་བསྐུར་བའི་གཟུགས་ཀྱི་ཡོ་བྱད་དང༌། ཆོ་གར་
འགྱུར་ཏེ། གཟུངས་འདིའི་རིག་སྔགས་འཆང་གིས་དྲན་པ་ཙམ་དང༌། བཀླགས་པ་དང༌། ཕྱག་རྒྱ་བཟུང་བ་ཙམ་གྱིས་དེ་བཞིན་གཤེགས་པ་ཐམས་ཅད་ཀྱི་ཡིད་བཞིན་
གྱི་ནོར་བུའི་གསང་བའི་ཕྱག་རྒྱ་དང༌། དབང་བསྐུར་བའི་ཕྱག་རྒྱ་དྲན་པར་འགྱུར་རོ། །རིག་པའི་རྒྱལ་པོའི་གཟུངས་སྟོང་ཕྲག་བཟླས་པ་འདིས་དུས་གསུམ་དུ་གཤེགས་
པའི་དེ་བཞིན་གཤེགས་པ་ཐམས་ཅད་ཀྱི་གསང་བའི་ཕྱག་རྒྱས་མངོན་པར་དབང་བསྐུར་བར་འགྱུར་རོ། །རིག་སྔགས་འཆང་དེས་ཀྱང་དང་པོར་རྨི་ལམ་གྱི་ནང་དུ་མཐོང་ངོ༌། །དུས་
གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱིས་རྣམ་པར་སྣང་མཛད་ཡིད་བཞིན་ནོར་བུའི་ཕྱག་རྒྱའི་དབང་བསྐུར་བས་མངོན་པར་དབང་བསྐུར་བར་
བྱེད་དོ༑ ༑དེ་ཡང་དེ་བཞིན་གཤེགས་པའི་རིགས་ཀྱི་མངོན་པར་དབང་བསྐུར་བ་དང༌། དཀྱིལ་འཁོར་དང༌། ཕྱག་རྒྱ་ལ་རབ་ཏུ་འཇུག་པར་བྱེད་དོ། །དེ་བཞིན་གཤེགས་པ་རང་རང་

93-1-306b

རྣམས་ཀྱང་དེ་བཞིན་གཤེགས་པའི་གསང་བའི་དབང་བསྐུར་བ་རྗེས་སུ་སྦྱིན་པར་འགྱུར་རོ། །ལེགས་སོ་ཞེས་བྱ་བའི་སྒྲ་བརྗོད་བར་མཛད་དོ། །སངས་རྒྱས་ཀྱི་ཞིང་ཐམས་ཅད་ཀྱི་སྒོ་རྣམས་
བྱེ་བར་གྱུར་པའི་སྒོར་མཐོང་ངོ༌། །གང་དུ་འདོད་པ་དེར་འཇུག་གོ། །དེས་ཀྱང་དེ་བཞིན་གཤེགས་པའི་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་དགུ་
དང་མཉམ་པའི་སངས་རྒྱས་བཅོམ་ལྡན་འདས་རྣམས་རིག་སྔགས་འཆང་དེ་སྲིད་འཚོའི་བར་རྟག་ཏུ་རྗེས་སུ་འབྲང་བར་འགྱུར་རོ། །རྟག་ཏུ་མཐོང་བ་དང་ལྡན་པར་
གནས་སོ། །སྟོང་ཕྲག་གཉིས་པ་བཟླས་པས་གཉིས་པར་རྨི་ལམ་མཐོང་བར་བལྟའོ། །པདྨའི་རིགས་ཀྱི་དཀྱིལ་འཁོར་གང་ལ་ཡང་ཡིད་བཞིན་གྱི་ནོར་བུའི་ཕྱག་རྒྱ་
དང༌། གཟུངས་དང༌། གཞལ་མེད་ཁང་མཐའ་དག་ཡོངས་སུ་རྫོགས་པར་མཐོང་ངོ༌། །དེར་ཡང་དུས་གསུམ་དུ་གཤེགས་པའི་གཞལ་མེད་ཁང་ཐམས་ཅད་མཐོང་ངོ༌།།
དེ་བཞིན་གཤེགས་པའི་གཞལ་མེད་ཁང་མཐོང་ངོ༌། །དེ་ལ་ཡང་དེ་བཞིན་གཤེགས་པ་པདྨའི་རིགས་ཐམས་ཅད་ཀྱིས་ཡིད་བཞིན་གྱི་ནོར་བུའི་ཕྱག་རྒྱའི་དབང་བསྐུར་
བས་མངོན་པར་དབང་བསྐུར་བར་འགྱུར་རོ། །རང་རང་གི་དེ་བཞིན་གཤེགས་པའི་གསང་བའི་ཕྱག་རྒྱས་མངོན་པར་དབང་བསྐུར་བ་དང༌། དཀྱིལ་འཁོར་རྣམས་སྟོན་པར་

93-1-307a

མཛད་དོ། །རིག་སྔགས་འཆང་རང་ཉིད་ལ་ཡང་མངོན་པར་དབང་བསྐུར་པར་བྱེད་དོ། །ལེགས་སོ་ལེགས་སོ། །ཞེས་བྱ་བའི་སྒྲ་རྗོད་པར་བྱེད་དོ། །པདྨོ་
ཡངས་པའི་དཀྱིལ་འཁོར་ཐམས་ཅད་དུ་ཡང་ཕྱག་རྒྱས་མངོན་པར་དབང་བསྐུར་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པ་ཡིད་བཞིན་
གྱི་ནོར་བུ་ཆེན་པོའི་ཕྱག་རྒྱས་མངོན་པར་དབང་བསྐུར་བས་མངོན་པར་དབང་བསྐུར་བར་འགྱུར་ཞིང༌། ཡོངས་སུ་འཛིན་པར་འགྱུར་རོ། །སྟོང་ཕྲག་གསུམ་པ་བཟླས་པས་
རྨི་ལམ་ཆེན་པོ་གསུམ་པ་བསྟན་པ་མཐོང་སྟེ། གཞལ་མེད་ཁང་མཐའ་དག་ཏུ་རབ་ཏུ་གནས་པའི་རྡོ་རྗེའི་རིགས་ཀྱི་ཕྱག་རྒྱ་དང༌། མངོན་པར་དབང་བསྐུར་བ་རྗེས་སུ་
སྩོལ་བར་མཛད་དོ། །དེ་བཞིན་གཤེགས་པ་ཐམས་ཅད་དུས་གསུམ་དུ་གཤེགས་ཤིང་རབ་ཏུ་བཞུགས་པའི་དེ་བཞིན་གཤེགས་པའི་ཡིད་བཞིན་གྱི་ནོར་བུ་རྡོ་རྗེ་བྱིན་གྱིས་
རློབ་པའི་མངོན་པར་དབང་བསྐུར་བ་དང་ཕྱག་རྒྱ་ཡང་མཐོང་ངོ༌། །དེ་ཡང་དུས་གསུམ་དུ་གཤེགས་པའི་དེ་བཞིན་གཤེགས་པ་རྣམས་ཐམས་ཅད་རིག་སྔགས་འཆང་ལ་རྡོ་རྗེ་
ཕྱག་རྒྱས་མངོན་པར་དབང་བསྐུར་བ་དང༌། ཡིད་བཞིན་གྱི་ནོར་བུའི་ཕྱག་རྒྱས་མངོན་པར་དབང་བསྐུར་བས་ཡིད་བཞིན་གྱི་ནོར་བུའི་ཕྱག་རྒྱས་མངོན་པར་དབང་བསྐུར་བར་

93-1-307b

མཛད་དོ། །རང་རང་རྣམས་ཀྱང་རྡོ་རྗེའི་ཕྱག་རྒྱས་མངོན་པར་དབང་བསྐུར་བ་རྗེས་སུ་སྩོལ་བར་མཛད་དོ། །དེ་བཞིན་གཤེགས་པ་ཐམས་ཅད་རྡོ་རྗེའི་དམ་ཚིག་ལ་རབ་ཏུ་འཇུག་
པར་མཛད་དོ། །རྡོ་རྗེ་བྱིན་གྱིས་བརླབས་པའི་མངོན་པར་དབང་བསྐུར་བ་ལེགས་སོ་ལེགས་སོ་ཞེས་བྱ་བའི་སྒྲ་རྗོད་པར་མཛད་དོ། །དེ་བཞིན་གཤེགས་པ་ཐམས་ཅད་རྡོ་རྗེའི་
རིགས་ཡང་དག་པར་བྱིན་གྱིས་རློབ་པའི་དངོས་གྲུབ་ཉེ་བར་སྟོན་པར་མཛད་དོ། །ཐམས་ཅད་དུ་རྡོ་རྗེའི་རིགས་ཀྱི་ཕྱག་རྒྱས་མངོན་པར་དབང་བསྐུར་བར་འགྱུར་རོ། །སྟོང་ཕྲག་
བཞི་པ་བཟླས་པས་ནོར་བུའི་རིགས་ཀྱི་དཀྱིལ་འཁོར་ཆེན་པོའི་ཕྱག་རྒྱའི་དབང་བསྐུར་བ་ཐོབ་བོ། །དེ་ལ་ཡང་ནོར་བུའི་རིགས་ཆེན་པོའི་དཀྱིལ་འཁོར་གྱི་ཕྱག་རྒྱའི་དབང་བསྐུར་
བ་ཐོབ་བོ། །རྨི་ལམ་སྟོན་པ་དེ་ཡང་དུས་གསུམ་པའི་དེ་བཞིན་གཤེགས་པ་ནོར་བུའི་ཕྱག་རྒྱས་དབང་བསྐུར་བའི་དཀྱིལ་འཁོར་རྣམས་མཐོང་ངོ༌། །དུས་གསུམ་པའི་དེ་བཞིན་
གཤེགས་པ་དེ་རྣམས་ཐམས་ཅད་ཀྱང་རིག་སྔགས་འཆང་དེ་ལ་ནོར་བུའི་རིགས་ཀྱི་དམ་ཚིག་གསང་བ་དང༌། ཕྱག་རྒྱ་དང༌། དཀྱིལ་འཁོར་དང༌། མངོན་པར་དབང་བསྐུར་
བས་ཀྱང་མངོན་པར་དབང་བསྐུར་བར་བྱེད་དོ། །རང་རང་རྣམས་ཀྱང་དེ་བཞིན་གཤེགས་པ་དེ་རྣམས་ཀྱི་ནོར་བུ་གསང་བའི་ཕྱག་རྒྱས་དབང་བསྐུར་བ་གཙུག་གི་ནོར་བུ་བྱིན་

93-1-308a

གྱིས་རློབ་པ་དང༌། ཡིད་བཞིན་གྱི་ནོར་བུའི་ཕྱག་རྒྱས་མངོན་པར་དབང་བསྐུར་བར་བྱེད་དོ། །དེ་བཞིན་གཤེགས་པ་ཐམས་ཅད་སངས་རྒྱས་ཀྱི་ཞིང་གི་ནོར་
བུའི་དཀྱིལ་འཁོར་རྣམས་ཉེ་བར་སྟོན་པར་མཛད་དོ། །ཡིད་བཞིན་གྱི་ནོར་བུའི་དངོས་གྲུབ་ཀྱི་དམ་ཚིག་གི་དབང་བསྐུར་བ་དང༌། ཡིད་བཞིན་གྱི་ནོར་བུའི་ཕྱག་རྒྱས་མངོན་པར་
དབང་བསྐུར་བར་བྱའོ། །ལེགས་སོ་ལེགས་སོ་ཞེས་བྱ་བའི་སྒྲ་རྗོད་པར་བྱེད་ཅིང་རྟག་ཏུ་རྗེས་སུ་འབྲང་བར་འགྱུར་རོ། །དེ་བཞིན་གཤེགས་པ་དེ་རྣམས་ཀྱང་ཇི་སྲིད་སངས་
རྒྱས་ཀྱི་བར་དུ་དེ་བཞིན་གཤེགས་པ་ཐམས་ཅད་ཀྱི་རྣམ་པར་འཕྲུལ་པ་བྱིན་གྱིས་རློབ་པར་ཡང་དག་པར་དགོངས་པར་འགྱུར་རོ། །ཡིད་བཞིན་གྱི་ནོར་བུའི་རིགས་ཆེན་པོའི་
ཕྱག་རྒྱས་མངོན་པར་དབང་བསྐུར་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་ནོར་བུའི་རིགས་ཀྱི་གསང་བའི་སྙིང་པོའི་མཆོག་ཏུ་འགྱུར་རོ། །བཟླས་པ་ལྔ་པས་རྨི་
ལམ་ཆེན་པོའི་ཕྱག་རྒྱ་སྟོན་པར་བྱེད་པ་ནི། དཀྱིལ་འཁོར་ཆེན་པོ་མཐའ་དག་རྫོགས་པར་ཕྱིར་མི་ལྡོག་པའི་གནས་ཀྱི་མངོན་པར་དབང་བསྐུར་བས་མངོན་པར་དབང་བསྐུར་
བར་མཐོང་ངོ༌། །དེ་བཞིན་གཤེགས་པ་ཐམས་ཅད་ཀྱིས་ཀྱང་ཕྱིར་མི་ལྡོག་པ་ཆེན་པོའི་དཀྱིལ་འཁོར་ཆེན་པོར་མངོན་པར་དབང་བསྐུར་བར་མཛད་དོ། །དཀྱིལ་འཁོར་ཐམས་ཅད་

93-1-308b

དང༌། ཕྱག་རྒྱ་ཆེན་པོ་མངོན་པར་དབང་བསྐུར་བར་འགྱུར་རོ། །བཟླས་པ་དྲུག་བས་རྨི་ལམ་ཡང་དག་པར་སྟོན་པ་ནི། དེ་བཞིན་གཤེགས་པ་ཐམས་ཅད་བྱང་ཆུབ་ཀྱི་སྙིང་པོར་གཤེགས་
ཏེ་རྡོ་རྗེའི་གདན་བྱིན་གྱིས་རློབ་པས་བྱིན་གྱིས་བརླབས་ཏེ་མངོན་པར་དབང་བསྐུར་བར་འགྱུར་རོ། །དུས་གསུམ་པའི་དེ་བཞིན་གཤེགས་པ་ཐམས་ཅད་བཞུགས་པ་མཐོང་སྟེ་སེངྒེའི་
གདན་ལ་བཞུགས་པའོ། །དེ་བཞིན་གཤེགས་པ་དེ་རྣམས་ཀྱང་རང་རང་གི་རིག་སྔགས་འཆང་ཕྱིར་མི་ལྡོག་པར་མངོན་པར་དབང་བསྐུར་བར་མཛད་དོ། །ལེགས་སོ་ལེགས་སོ་
ཞེས་བྱ་བའི་གསུང་རྗོད་པར་མཛད་དོ། །དགོངས་པ་ཆེར་བརྟན་པས་དགོངས་པར་འགྱུར་རོ། །ཇི་སྲིད་སངས་རྒྱས་ཀྱི་བྱང་ཆུབ་ལ་མཐར་ཐུག་གི་བར་དུ་དེ་བཞིན་གཤེགས་པ་ཐམས་
ཅད་རྗེས་སུ་འབྲང་བར་འགྱུར་རོ། །བཟླས་པ་བདུན་པས་རྨི་ལམ་ཆེན་པོ་སྟོན་ཏེ། དེ་བཞིན་གཤེགས་པ་མངོན་པར་རྫོགས་པར་སངས་རྒྱས་ཏེ་ཆོས་ཀྱི་འཁོར་ལོ་བསྐོར་བ་དང༌།
བདུད་འདུལ་བ་དང༌། དམ་པའི་ཆོས་ཀྱི་ཆར་འབེབས་པ་དང༌། ཆོས་ཀྱི་སྒྲོན་མེ་སྦོར་བ་དང༌། ཆོས་ཀྱི་རྒྱན་མཚན་སྒྲེང་བ་དང༌། དམ་པའི་ཆོས་ཀྱི་དུང་འབུད་པ་དང༌། དེ་བཞིན་གཤེགས་
པ་ཐམས་ཅད་ཕྱག་རྒྱ་ཆེན་པོས་མངོན་པར་དབང་བསྐུར་བ་མཐོང་ངོ༌། །དེ་བཞིན་གཤེགས་པ་དེ་རྣམས་ཀྱིས་ཀྱང་ཕྱག་རྒྱས་མངོན་པར་དབང་བསྐུར་བ་དང༌། ཆོས་ཀྱི་འཁོར་ལོ་

93-1-309a

བསྐོར་བ་དང༌། བདུད་འདུལ་བ་དང༌། ཕྱག་རྒྱས་དབང་བསྐུར་བས་མངོན་པར་བསྐུར་པར་མཛད་དོ། །ལེགས་སོ་ལེགས་སོ་ཞེས་བྱ་བའི་སྒྲ་རྗོད་པར་
མཛད་དོ། །ཕྱག་རྒྱ་ཆེན་པོ་དང༌། དཀྱིལ་འཁོར་དང༌། ཀུན་ནས་གསང་བ་དང༌། རྣམ་པར་ཐར་པའི་དཀྱིལ་འཁོར་དེ་ཁོ་ན་ཉིད་ཀྱི་དངོས་གྲུབ་དང༌། མངོན་པར་དབང་བསྐུར་བར་
མཛད་དོ། །དེ་བཞིན་དུ་བཀླགས་པ་དང༌། བཟླས་པ་ཙམ་གྱིས་ཆོ་ག་དང༌། ལས་ཀྱི་འབྲས་བུ་སྟོན་པར་མཛད་དོ། །དོན་ཡོད་པའི་ནོར་བུ་རྣམ་པར་སྣང་མཛད་ཀྱི་ཕྱག་རྒྱ་ཆེན་
པོའི་གཟུངས་ཀྱི་རྣམ་པར་འཕྲུལ་པའི་ཆོ་ག་འདི་ཡང་རྣམ་པར་སྤྱོད་པར་འགྱུར་རོ། །འདི་བཀླགས་པ་དང་དྲན་པ་ཙམ་གྱིས་དེ་བཞིན་གཤེགས་པ་ཐམས་ཅད་ཀྱི་རྣམ་པར་སྣང་
མཛད་ཀྱི་དཀྱིལ་འཁོར་ཆེན་པོར་རྗེས་སུ་འཇུག་པར་འགྱུར་རོ། །ཐམས་ཅད་དུ་གནས་ལ་གནས་པའི་དམ་ཚིག་ཤེས་པར་འགྱུར་རོ། །བཟླས་པ་ཙམ་གྱི་མོད་ལ་དུས་གསུམ་
དུ་གཤེགས་པའི་དེ་བཞིན་གཤེགས་པ་ཐམས་ཅད་ཀྱིས་མཚན་ནས་སྨོས་ནས་མངོན་སུམ་དུ་སྟོན་པར་མཛད་དོ། །དེ་བཞིན་གཤེགས་པ་རྣམ་པར་སྣང་མཛད་སྟོན་པར་
མཛད་པར་འགྱུར་རོ། །མཚན་སྨོས་ནས་འཛིན་པར་འགྱུར་རོ། །དེ་བཞིན་གཤེགས་པ་ཐམས་ཅད་རྣམ་པར་སྣང་མཛད་ཀྱི་ཕྱག་རྒྱ་འཛིན་པར་འགྱུར་རོ། །དེ་བཞིན་གཤེགས་

93-1-309b

ཐམས་ཅད་ཀྱི་གསང་བའི་མཆོག་ཏུ་འགྱུར་རོ། །སྡིག་པ་དང༌། སྒྲིབ་པ་དང༌། གདུག་པ་ཐམས་ཅད་དང༌། མཚམས་མེད་པ་ལྔ་ལ་སོགས་པ་སྔོན་གྱི་སྡིག་པ་དང༌། སྒྲིབ་པ་རྣམ་
པར་འཇོམས་པར་བྱེད་དོ། །བཀླགས་པ་ཙམ་དང༌། ལན་གཅིག་བཟླས་པ་ཙམ་གྱིས་དེ་ཐམས་ཅད་ཡོངས་སུ་ཟད་པ་དང༌། ཡོངས་སུ་གཏུགས་པར་འགྱུར་རོ། །སེམས་ཅན་གྱི་
སྡིག་པའི་ཆོས་གང་ཅུང་ཟད་ཀུན་ཏུ་སྤྱད་པ་དང༌། མཚམས་མེད་པ་ལྔ་བྱེད་པ་མནར་མེད་པ་ལ་མཆོག་ཏུ་གཞོལ་བའི་སེམས་ཅན་དེའི་མདུན་དུ་ལན་གསུམ་དུ་དབྱངས་གསང་བསྟོད་
པས་བརྗོད་ཅིང་དྲན་པར་བྱ་སྟེ། དེའི་སྒྲ་ཐོས་པ་ཙམ་གྱི་མོད་ལ་སྡིག་པ་དང༌། སྒྲིབ་པ་ཐམས་ཅད་དང༌། མཚམས་མེད་པར་སོང་བ་ཐམས་ཅད་དང༌། མནར་མེད་པ་ལ་མཆོག་ཏུ་
གཞོལ་བ་རྣམས་ཡོངས་སུ་དག་པར་འགྱུར་རོ། །སེམས་ཅན་དེ་ཡང་སྡིག་པ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །ཡང་ན་སྡིག་པ་ཅན་གྱི་སེམས་ཅན་ཤི་བར་
གྱུར་པས་བསོད་ནམས་ཀྱི་དོན་དུ་བསོད་ནམས་འདོད་པས་སེམས་ཅན་དེའི་དོན་དུ་ཡུངས་ཀར་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་སེམས་ཅན་དེའི་དོན་དུ་རོ་
བསྲེགས་པའམ། མཆོད་པའམ། སྦས་པའམ། རུས་པའི་རྐང་རུས་སམ། དུར་ཁྲོད་ཀྱི་དབུས་སུ་དེའི་སྟེང་དུ་གདབ་ཅིང་དེར་གཏོར་བར་བྱའོ། །གཏོར་བ་ཙམ་གྱི་མོད་ལ་

93-1-310a

སེམས་ཅན་དེ་གང་དང་གང་དུ་སྐྱེས་པ་དེ་དང་དེ་ཉིད་དུ་སེམས་ཅན་དེའི་ལུས་ལ་བྱང་ཆུབ་ཆེན་པོའི་ཡན་ལག་གི་ཆུའི་དྲིའི་མཆོག་བསྒོས་པར་འགྱུར་རོ། །
འཕྲལ་ཉིད་དུ་དམྱལ་བ་དང༌། དུད་འགྲོ་དང༌། ཡི་དྭགས་དང༌། གཤིན་རྗེའི་འཇིག་རྟེན་དང༌། ལྷ་མ་ཡིན་གྱི་ལུས་ལས་ཡོངས་སུ་གྲོལ་བར་འགྱུར་རོ། །སྡིག་པ་དང་སྒྲིབ་པ་
ཐམས་ཅད་ཡོངས་སུ་ཟད་པར་འགྱུར་རོ། །དེར་ཡང་ངན་འགྲོ་རྣམས་ལས་འཕོས་པར་འགྱུར་ཞིང༌། བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །འདི་ལ་
སོ་མ་ཉི་དང༌། ཡིད་གཉིས་བསྐྱེད་པར་མི་བྱའོ། །གང་གི་ཚེ་ནད་དྲག་པོས་ཐེབས་པར་གྱུར་པ་དེའི་ཚེ་རིག་སྔགས་འཆང་གིས་རྣམ་པར་བཟླས་བརྗོད་བརྒྱ་རྩ་བརྒྱད་
སྦྱིན་པར་བྱ་སྟེ། དེ་ཡང་ནད་ཡུན་རིང་པོ་ལས་གྲོལ་ཏེ་རང་གི་གནས་སུ་འགྱུར་རོ། །ནད་ཀྱི་སྡུག་བསྔལ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །སྤྱི་བོའི་
གཙུག་ཏུ་ཕྱག་རྒྱས་བཏབ་སྟེ་ལན་ཉི་ཤུ་རྩ་གཅིག་བརྗོད་པར་བྱ་སྟེ། འཕྲལ་ཉིད་དུ་ཡོངས་སུ་གྲོལ་ལོ། །གལ་ཏེ་ནག་པོ་ཆེན་པོས་རང་གི་ཕྱག་རྒྱས་བཏབ་ན། དེ་ལྟར་
དེ་ཉིད་ལ་བལྟས་པས་ཕྱག་རྒྱ་ཐམས་ཅད་འབྱེད་པར་འགྱུར་རོ། །གལ་ཏེ་ཡུན་རིང་དུ་མ་གྲོལ་ན། གང་གིས་ཕྱག་རྒྱས་བཏབ་པར་གྱུར་པ་དེ་མིག་གཉིས་པོ་དག་འབྱིན་

93-1-310b

པར་འགྱུར། །གདོན་གྱིས་ཟིན་པ་ཐམས་ཅད་ལ་ཚོན་སྐུད་སྣ་ལྔའི་སྐུད་པ་ལ་བཟླས་བརྗོད་ཉི་ཤུ་རྩ་གཅིག་བྱས་ནས་མདུད་བ་ཉི་ཤུ་རྩ་གཅིག་བྱས་ལ་བཅིང་བར་བྱ་སྟེ། གདོན་
དང་བརྗེད་བྱེད་ཐམས་ཅད་ལས་ཡོངས་སུ་གྲོལ་བར་འགྱུར་རོ། །ནད་ཐམས་ཅད་ལ་སྐུད་པ་དཀར་པོས་བཅིང་བར་བྱ་སྟེ། ནད་ཐམས་ཅད་ལས་ཡོངས་སུ་གྲོལ་ལོ། །འཐབ་
པ་དང༌། འཐབ་མོ་དང༌། རྩོད་པ་དང༌། འགྱེད་པ་རྣམས་ཐམས་ཅད་དུ་འགྲོ་བ་ལ་ལན་བརྒྱ་རྩ་བརྒྱད་ཡོངས་སུ་བཟླས་ཏེ་ཁ་ཏོན་དུ་བཟུང་ན། ཐམས་ཅད་དུ་སྨྲ་བའི་མཆོག་ཏུ་
འགྱུར་རོ། །ན་ལེ་ཤམ་དང༌། རྒྱ་སྤོས་དང༌། རུ་རྟ་དང༌། ཡུང་བ་གཉིས་དང༌། རོའི་མིག་སྨན་ལ་སྔགས་སྟོང་རྩ་བརྒྱད་དུ་བཟླས་ལ་ཕྱེ་མ་ཞིབ་མོར་བྱས་ཏེ། མིག་སྨན་དང་མཉམ་
པར་སྦྱར་ནས་གདོན་གྱིས་ཟིན་པ་རྣམས་ཀྱི་མིག་ལ་བསྐུས་ན། བསྐུས་པ་ཙམ་གྱི་མོད་ལ་གདོན་ཐམས་ཅད་ལས་ཡོངས་སུ་གྲོལ་ལོ། །གལ་ཏེ་ཡུན་རིང་པོར་མ་གྲོལ་ན། གདོན་
གྱི་མིག་གཉིས་འབྱིན་པར་འགྱུར་རོ། །རིམས་ཉིན་བཞི་པ་ལ་མིག་གཉིས་ལ་བསྐུ་བར་བྱའོ། །གལ་ཏེ་ཡུན་རིང་དུ་མ་གྲོལ་ན། མགོ་བོ་ཚལ་པ་བདུན་དུ་འགས་པར་འགྱུར་རོ། །
ལུས་ལ་མེ་འབར་བར་འགྱུར་རོ། །རིམས་ཐམས་ཅད་ལ་བསྐུས་པ་ཙམ་གྱིས་ཡོངས་སུ་གྲོལ་ལོ། །གལ་ཏེ་ཡུན་རིང་དུ་མ་གྲོལ་ན། མགོ་བོ་དུམ་བུ་བདུན་དུ་འགས་པར་འགྱུར་རོ།།

93-1-311a

དུག་གིས་ཟོས་པའི་མིག་ལ་བསྐུ་བར་བྱ་ཞིང་མངག་གཞུག་པར་བྱའོ། །དུག་འཐུངས་པ་ལ་བསྐུས་ན། དུག་མེད་པར་འགྱུར་རོ། །ཤི་བའི་མིག་ལ་བསྐུས་
ན། ལྡང་བར་འགྱུར་ཏེ། དེ་སྨྲ་བར་བྱེད་དོ། །ཆུ་དང་ཡུངས་ཀར་བརྡེགས་ན། སླར་ཡང་འགྱེལ་བར་བྱེད་དོ། །མགོ་བོའི་ཟུག་རྡུ་དང༌། གཞོགས་ཕྱེད་ན་བ་རྣམས་ཀྱི་མིག་ལ་བསྐུ་སྟེ།
ཕྱག་རྒྱ་ཐམས་ཅད་འཇིག་པར་བྱེད་དོ། །རྒྱལ་པོ་ཁྲོས་པ་གང་གིས་སྐྱེ་བོ་གནས་ནས་འབྱིན་པ་དང༌། དེ་བཞིན་དུ་མཚོན་ཆ་མང་པོ་འབབ་པ་དང༌། ཕྱིར་རྒོལ་བ་དང༌། དགྲ་
བོ་ཉིད་ལ་ཡང་འདིས་བསྐུས་པའི་མིག་གིས་བལྟས་ན། ཐམས་ཅད་དགའ་བར་འགྱུར་རོ། །དེ་རྣམས་ཐམས་ཅད་རྟག་ཏུ་དབང་དུ་གྱུར་ནས་གནས་ཏེ་འདི་ལ་ཐེ་ཚོམ་མི་བྱའོ། །
དོན་ཡོད་པའི་ཕྱག་རྒྱའི་དབང་བསྐུར་བའི་སྙིང་པོ་དང༌། གཟུངས་ཀྱི་ཆོ་གའི་སྒྲུབ་ཐབས་སོ།།    །།དེ་ནས་དོན་ཡོད་པའི་དཀྱིལ་འཁོར་ཆེན་པོ་པདྨའི་དབང་བསྐུར་བའི་
ནོར་བུའི་གཟུངས་ཀྱི་སྙིང་པོའི་ཡོ་བྱད་དུ་འགྱུར་ཏེ། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་གྱི་རིགས་ཐུན་མོང་བར་རྗེས་སུ་འཇུག་པར་འགྱུར་རོ། །སྟོང་རྩ་བརྒྱད་
བཟླས་པས་མི་ཕམ་པའི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་པདྨ་ཆེན་པོའི་དབང་བསྐུར་བ་ཡིད་བཞིན་གྱི་ནོར་བུའི་པདྨ་བཅིངས་པས་སྤྱི་བོར་མངོན་པར་

93-1-311b

དབང་བསྐུར་བར་འགྱུར་ཏོ། །དེ་ནས་དུས་གསུམ་པའི་དེ་བཞིན་གཤེགས་པ་དེ་རྣམས་ཀྱིས་བཟླས་པ་ཙམ་གྱི་མོད་ལ་དེའི་རྨི་ལམ་མཐོང་བ་ཉེ་བར་སྟོན་པར་བྱེད་དོ། །དཀྱིལ་འཁོར་
ཆེན་པོ་ཡངས་པའི་རྣམ་པར་འཕྲུལ་པ་ཡང་དག་པར་མཐོང་བ་དང༌། ཆོ་འཕྲུལ་སྟོན་པར་བྱེད་དོ། །གཞལ་ཡས་ཁང་དང་བཅས། རྣམ་པར་འཕྲུལ་པ་དང་བཅས། ལྷའི་ཚོགས་དང་
བཅས་པའི་རིག་པའི་རྒྱལ་པོའི་དཀྱིལ་འཁོར་པའི་ལྷ་རྣམས་ཉེ་བར་སྟོན་པར་བྱེད་དོ། །འདི་ལྟ་སྟེ། དེ་བཞིན་གཤེགས་པའི་རིགས་ཀྱི་དཀྱིལ་འཁོར་དང༌། པདྨའི་རིགས་ཀྱི་དཀྱིལ་
འཁོར་དང༌། རྡོ་རྗེའི་རིགས་ཀྱི་དཀྱིལ་འཁོར་དང༌། ནོར་བུའི་རིགས་ཀྱི་དཀྱིལ་འཁོར་དང༌། དོན་ཡོད་ཞགས་པའི་སྙིང་པོ་རྣམ་པར་ཐར་པའི་དཀྱིལ་འཁོར་གྱི་དཀྱིལ་འཁོར་ཆེན་པོ་
དང༌། རྣམ་པར་སྣང་མཛད་ཀྱི་སྙིང་པོའི་དཀྱིལ་འཁོར་ཆེན་པོ་དེ་རྣམས་ཐམས་ཅད་ཀྱང་སོ་སོ་སོ་སོའི་དཀྱིལ་འཁོར་དུ་དབང་བསྐུར་བས་མངོན་པར་དབང་བསྐུར་རོ། །རིག་པའི་
རྒྱལ་པོའི་དཀྱིལ་འཁོར་གྱི་ལྷ་རྣམས་མཐའ་དག་ཉེ་བར་སྟོན་པར་བྱེད་དོ། །ཇི་སྲིད་དུ་བྱང་ཆུབ་ཀྱི་སྙིང་པོར་གཤེགས་པ་དང༌། ཆོས་ཀྱི་འཁོར་ལོ་བསྐོར་བ་དང༌། བདུད་འདུལ་
བའི་བར་གྱི་དཀྱིལ་འཁོར་ཉེ་བར་སྟོན་པར་བྱེད་དོ། །དུས་གསུམ་པའི་དེ་བཞིན་གཤེགས་པ་དེ་རྣམས་ཀྱིས་ཀྱང་དཀྱིལ་འཁོར་ཆེན་པོ་དེ་རྣམས་ཀྱིས་སོ་སོ་སོ་སོའི་དཀྱིལ་འཁོར་

93-1-312a

དུ་མངོན་པར་དབང་བསྐུར་བས་མངོན་པར་དབང་བསྐུར་བར་མཛད་དོ། །དཀྱིལ་འཁོར་གྱི་མཆོག་ཐམས་ཅད་དུ་མངོན་པར་དབང་བསྐུར་བས་མངོན་པར་
དབང་བསྐུར་བར་མཛད་དོ། །དེ་ནས་རིག་སྔགས་འཆང་དེ་དེ་ལྟ་བུའི་རྨི་ལམ་ཆེན་པོ་མཐོང་ནས་དགའ་བ་ཆེན་པོ་རྒྱས་པར་འགྱུར་རོ། །དགའ་བ་དང་རབ་ཏུ་མགུ་བའི་སྙིང་དེས་
ཀྱང་དོན་ཡོད་པ་པདྨ་དྲི་མ་མེད་པའི་མངོན་པར་དབང་བསྐུར་བའི་ཏིང་ངེ་འཛིན་སོ་སོར་ཐོབ་བོ། །དེ་བཞིན་གཤེགས་པ་དེ་རྣམས་ཀྱིས་ཀྱང་རིག་སྔགས་འཆང་དེ་ལ་ལེགས་
སོ་ལེགས་སོ། །ཞེས་བརྗོད་པར་མཛད་དེ། རིག་སྔགས་འཆང་ཆེན་པོ་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་ཆེན་པོའི་རིགས་ཐུན་མོང་པའི་དམ་ཚིག་གིས་
མངོན་པར་དབང་བསྐུར་བས་ཁྱོད་མངོན་པར་དབང་བསྐུར་རོ། །གྲུབ་པ་ཐོབ་པ་དེ་རྣམས་རིག་སྔགས་འཆང་ཆེན་པོ་དང༌། དཀྱིལ་འཁོར་གྱི་གསང་བའི་རྗེས་སུ་འཇུག་ཅིང་།དེ་
བཞིན་གཤེགས་པ་ཐམས་ཅད་ཀྱི་སྲས་ཀྱི་ཐུ་བོར་འགྱུར་རོ། །ཞེས་སོ་སོར་སོང་ངོ༌། །དེ་ནས་རིག་སྔགས་འཆང་གིས་བཟླས་པ་ཙམ་དང༌། བཀླགས་པ་ཙམ་གྱིས་དེ་མ་ཐག་
པར་རྒྱ་ཆེན་པོའི་ཡོན་ཏན་གསལ་བ་དེ་ལྟ་བུ་སྐྱེ་བར་འགྱུར་རོ། །སླར་ཡང་འདིའི་གོང་ནས་གོང་དུ་རྣམ་པར་འཕྲུལ་པ་སྟོན་པར་བྱེད་དོ། །རིག་སྔགས་འཆང་གང་ཡང་རིགས་

93-1-312b

ཀྱི་བུའམ། རིགས་ཀྱི་བུ་མོ་གཞན་གང་ཡང་རུང་བར་གྱུར་ཀྱང་རུང༌། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མར་གྱུར་ཀྱང་རུང་སྟེ་དུས་གསུམ་པའི་དེ་
བཞིན་གཤེགས་པ་ཐམས་ཅད་ལ་མཆོད་པ་དང༌། དབང་བསྐུར་བ་བྱེད་པར་འདོད་པ་དས་གཟུངས་ཀྱི་སྙིང་པོ་འདིའི་བགྲང་ཕྲེང་ངམ། ཅོད་པན་ནམ། དར་དཔྱངས་སམ། དབུ་
རྒྱན་ལ་ལན་སྟོང་རྩ་བརྒྱད་དུ་ཡོངས་སུ་བཟླས་ཏེ་དེ་བཞིན་གཤེགས་པའི་དབུ་ལ་བཅིངས་ན། སྤྱན་རས་གཟིགས་དབང་ཕྱུག་གིས་མངོན་པར་དབང་བསྐུར་ཏེ། རིག་སྔགས་
འཆང་དེའམ། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མས་གསང་བའི་དཀྱིལ་འཁོར་ཆེན་པོ་རེ་རེའི་དུས་
གསུམ་པའི་དེ་བཞིན་གཤེགས་པ་རྣམས་དང༌། བྱང་ཆུབ་སེམས་དཔའི་ཚོགས་འཁོར་དང་བཅས་པ་རྣམས་ཀྱིས་རིན་པོ་ཆེ་སྣ་བདུན་ལས་བྱུང་བའི་རྣམ་པར་སྣང་མཛད་ཀྱི་
སྙིང་པོའི་ནོར་བུ་རིན་པོ་ཆེའི་ཡིད་བཞིན་གྱི་ནོར་བུའི་རིན་པོ་ཆེའི་དབུ་རྒྱན་འོད་ཟེར་སྣ་ཚོགས་བརྒྱ་སྟོང་ཕྲག་འབར་བས་ཡང་དག་པར་བརྒྱན་པའི་དབུ་བརྒྱན་ཆེན་པོ་དང༌། དར་
དཔྱངས་ཀྱིས་དབང་བསྐུར་བས་དེ་བཞིན་གཤེགས་པ་ཐམས་ཅད་མངོན་པར་དབང་བསྐུར་བར་འགྱུར་ཞིང༌། བྱང་ཆུབ་སེམས་དཔའི་ཚོགས་འཁོར་དང་བཅས་པ་མངོན་པར་

93-1-313a

དབང་བསྐུར་བར་འགྱུར་རོ། །དེ་ལྟར་རྒྱ་ཆེ་ཞིང་ཡངས་པ་ཆེ་བའི་གཞལ་མེད་ཁང་འདི་མཆོད་པ་དང་བསྙེན་བཀུར་བ་ཉེ་བར་གནས་པར་འགྱུར་རོ། །
གང་གིས་དུས་གསུམ་པའི་དེ་བཞིན་གཤེགས་པ་བྱང་ཆུབ་སེམས་དཔའི་འཁོར་དང་བཅས་པ་ཐམས་ཅད་དང༌། དཀྱིལ་འཁོར་གྱི་ལྷ་རྣམས་ལ་དབང་བསྐུར་བ་དང༌། མཆོད་
པ་དང༌། བསྙེན་བཀུར་བ་ཆེན་པོར་བྱས་པར་འགྱུར་རོ། །སྙིང་པོ་འདི་བཟླས་པ་ཙམ་གྱིས་རིག་སྔགས་འཆང་གི་སྡིག་པ་དང༌། སྒྲིབ་པ་དང༌། གདུག་པ་ཐམས་ཅད་རབ་ཏུ་ཞི་
བར་འགྱུར། རྣམ་པར་ཉམས་པར་བྱེད། རྣམ་པར་ཞིག་པར་བྱེད། ལུས་དང་ངག་དང་ཡིད་ཡོངས་སུ་དག་པར་འགྱུར་རོ། །ཉོན་མོངས་པ་དང༌། སྒྲིབ་པ་དང་བྲལ་ཞིང་
ངེས་པར་གྲོལ་བར་འགྱུར་རོ། །བསོད་ནམས་ཀྱི་ཕུང་པོ་ཆེན་པོ་གསོག་པར་འགྱུར་རོ། །དགེ་བའི་རྩ་བ་ཆེན་པོ་དང་ལྡན་པར་འགྱུར་རོ། །དངོས་གྲུབ་ཆེན་པོའི་མཆོག་ཏུ་
འགྱུར་རོ། །ཐམས་ཅད་དུ་ཐོགས་པ་མེད་པར་འགྱུར་རོ། །མཆོད་པ་དང༌། བསྙེན་བཀུར་བ་དང༌། ཚིག་བཙུན་པར་འགྱུར་རོ། །སྡིག་པ་ཐུན་ཚགས་དང་བྲལ་བར་འགྱུར་རོ། །
ལུས་ལ་དྲི་བཟང་པོ་འབྱུང་བར་འགྱུར་རོ། །རྟག་ཏུ་དེ་དྲན་པས་ཁ་ནས་ཨུཏྤ་ལའི་དྲི་འབྱིན་ནོ། །ལུས་ཙནྡན་གྱི་དྲིས་བསྒོས་པར་འགྱུར་རོ། །སེམས་ཅན་ཐམས་ཅད་

93-1-313b

མཆོག་ཏུ་བྱམས་པ་དང༌། མཆོད་པའི་འོས་སུ་འགྱུར་རོ། །ཐམས་ཅད་དུ་དངོས་གྲུབ་ཆེན་པོའི་མཆོག་ཏུ་འགྱུར་རོ། །བགེགས་དང་ལོག་པར་འདྲེན་པ་ཐམས་ཅད་རབ་ཏུ་འདུལ་
བར་འགྱུར་རོ། །འབྱུང་པོ་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་ཐམས་ཅད་མཐོང་བ་ཙམ་གྱིས་རིང་དུ་འབྲོས་པར་འགྱུར་རོ། །ཇི་སྲིད་འཚོའི་བར་དུ་
ཉེ་བར་གནས་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གིས་མཆོག་སྦྱིན་པར་འགྱུར་རོ། །རྟག་ཏུ་ཡང་མཐོང་བར་འབྱུང་བར་འགྱུར་རོ། །རིག་པའི་རྒྱལ་པོ་
ཡང་རྟག་པར་རྒྱུན་དུ་རྗེས་སུ་འབྲང་བར་འགྱུར་རོ། །དུས་རྒྱུན་དུ་རྟག་ཏུ་མཐོང་བ་རྗེས་སུ་འབྲང་བར་འགྱུར་རོ། །རྟག་ཏུ་རྗེས་སུ་འབྲང་བ་དང༌། དངོས་གྲུབ་ཏུ་འགྱུར་རོ། །ཐམས་ཅད་
དུ་དཀྱིལ་འཁོར་གྱི་སློབ་དཔོན་དུ་མངོན་པར་དབང་བསྐུར་བར་འགྱུར་རོ། །ཐམས་ཅད་དུ་དོན་ཡོད་པའི་དངོས་གྲུབ་ཀྱི་མཆོག་ཏུ་འགྱུར་རོ། །དོན་ཡོད་པ་པདྨའི་དཀྱིལ་འཁོར་གྱི་དབང་
བསྐུར་བའི་གཟུངས་སོ།།    །།དེ་ནས་དོན་ཡོད་པའི་ནོར་བུའི་མཆོད་པའི་སྤྲིན་གྱི་ཉེ་བར་སྤྱོད་པའི་ཆོ་གར་འགྱུར་ཏེ། དྲན་པ་དང༌། བཀླགས་པ་དང༌། བཟླས་པ་ཙམ་གྱིས་
གཞལ་མེད་ཁང་ཆེན་པོ་རྒྱ་ཆེ་བ་ཡངས་པའི་མཐུ་སྟོབས་ཡངས་བ་འབྱུང་བར་འགྱུར་རོ། །མཐུ་སྟོབས་ཆེན་པོའི་ཡོན་ཏན་འབྱུང་ཞིང་མཆོད་པའི་སྤྲིན་གྱི་ཆར་ཆེན་པོ་འབབ་

93-1-314a

པར་འགྱུར་རོ། །དེ་བཞིན་གཤེགས་པ་ཐམས་ཅད་ལ་མཆོད་པའི་སྤྲིན་གྱི་ཆར་ཆེན་པོ་འབབ་པར་འགྱུར་རོ། །བསོད་ནམས་ཀྱི་ཕུང་པོའི་ཚོགས་ཀྱི་རྣམ་
པར་འཕྲུལ་པ་ཆེན་པོ་འབྱུང་བར་འགྱུར་རོ། །རིག་པའི་རྒྱལ་པོ་འདི་དྲན་པ་ཙམ་དང༌། བཟླས་པ་ཙམ་གྱི་མོད་ལ་ཕྱོགས་བཅུའི་སངས་རྒྱས་ཀྱི་ཞིང་ཀུན་ཏུ་དེ་བཞིན་གཤེགས་
པ་ཐམས་ཅད་ཀྱི་འཁོར་གྱི་དཀྱིལ་འཁོར་ཆེན་པོར་མཆོད་པའི་སྤྲིན་གྱི་ཆར་ཆེན་པོ་འབབ་པར་འགྱུར་རོ། །འདི་ལྟ་སྟེ། པདྨ་དང༌། ཨུཏྤ་ལ་དང༌། ཀུ་མུད་དང༌། པདྨ་དཀར་པོ་དང༌།
མནྡཱ་ར་བ་དང༌། མནྡཱ་ར་བ་ཆེན་པོ་དང༌། མདོག་མཛེས་དང༌། མདོག་མཛེས་ཆེན་པོ་དང༌། མཉྫུ་ཥ་ཀ་དང༌། ཟླ་བ་མཛེས་པ་དང༌། དྲི་མ་མེད་པ་སྟེ། ལྷ་རྫས་ཀྱི་མེ་ཏོག་སྣ་ཚོགས་
ཀྱི་ཆར་འབྱུང་བར་འགྱུར་རོ། །འདི་ལྟ་སྟེ། སྐམ་ལས་སྐྱེས་པའི་མེ་ཏོག་སཱ་ལ་དང༌། ཏ་མཱ་ལ་དང༌། ཙམ་པ་ཀ་དང༌། མྱ་ངན་འཚང་དང༌། ཨ་ཏི་མུཀྟ་ཀ་དང༌། སྐྱ་ནར་དང༌།
མཐོན་ཀ་དང༌། མཐོན་ཀ་ཆེན་པོ་དང༌། ཀ་དམ་པ་དང༌། དོང་ཀ་དང༌། སིནྡྷུ་བཱ་རི་ཀའི་མེ་ཏོག་དང༌། སྣ་མའི་མེ་ཏོག་དང༌། ཡཱུ་ཐི་ཀ་དང༌། མཱ་ལི་ཀ་གས་ར་པ་དང༌། ཏ་ར་ཎ་དང༌། ཀུ་
པྱ་ཀ་དང༌། མུ་རུ་བ་ཀའི་མེ་ཏོག་གི་ཆར་འབབ་པར་འགྱུར་རོ། །ལྷ་རྫས་སྣ་ཚོགས་པ་རྣམས་དང༌། ཀུ་མུ་དེའི་རིགས་རྣམས་དང༌། གཟུགས་དང༌། ཁ་དོག་སྣ་ཚོགས་པ་དང༌། རི་དང༌།

93-1-314b

ཆུ་དང༌། དགོན་དུང་དང༌། ཐིབས་པོ་དང༌། ཆུ་རླབས་དང༌། ནགས་དང༌། ནགས་འདབ་དང༌། སྐྱེད་མོས་ཚལ་དང༌། ཆུ་ཀླུང་དང༌། ལྟེང་ཀ་དང༌། རྫིང་བུ་དང༌། ཨ་སཱ་ཧི་ཏ་དང༌། ཕུག་དང༌།
དགོན་པར་འབབ་པའི་ས་ལས་སྐྱེས་པའི་མེ་ཏོག་དང༌། དྲི་མ་མེད་པའི་ལྷ་རྫས་དང༌། ལྷ་རྫས་ཀྱི་དྲི་བཟང་དང༌། ཡིད་དུ་འོང་བའི་གཟུགས་དང༌། ཁ་དོག་དང༌། ཤིན་ཏུ་གཞོན་ཤ་ཆགས་
པ་དང༌། རབ་ཏུ་སིམ་པར་བྱེད་པའི་རེག་པ་ལས་སྐྱེས་པའི་ཆར་འབབ་པར་བྱེད་དོ། །མེ་ཏོག་ཆེན་པོ་དང༌། མེ་ཏོག་སྐྱེས་པ་རྣམས་ཀྱི་ཕུང་པོ་ཆེན་པོ་གཅལ་དུ་བཀྲམ་པ་རྣམས་བཅོམ་ལྡན་
འདས་ཀྱི་སྤྱན་སྔར་མཆོད་པའི་སྤྲིན་དུ་འབྱུང་བར་འགྱུར་རོ། །དེ་བཞིན་དུ་དྲན་པ་དང༌། བསམ་པ་ཙམ་གྱིས་མེ་ཏོག་གི་མཆོད་པ་ཆེན་པོ་བྱེད་དོ། །འདི་ལྟ་སྟེ། དྲན་པ་དང་བསམ་པ་
ཙམ་གྱིས་གོས་དང་རྒྱན་རྣམ་པ་སྣ་ཚོགས་རྣམ་པར་བཀྲ་བའི་མཆོད་པའི་སྤྲིན་ཆེན་པོ་ཕྱོགས་བཅུ་ཀུན་ཏུ་དེ་བཞིན་གཤེགས་པ་ཐམས་ཅད་ཀྱི་མཆོད་པར་འབྱུང་བར་འགྱུར་རོ། །
འདི་ལྟ་སྟེ། དོ་ཤལ་དང༌། གདུ་བུ་རྒྱན་ཅན་དང༌། དཔུང་རྒྱན་དང༌། རྣ་རྒྱན་དང༌། གསེར་སྐུད་དང༌། མུ་ཏིག་གི་དྲི་བ་དང༌། རྐེད་ཆིངས་དང༌། ཉིས་བསྐོར་དང༌། སུམ་བསྐོར་དང༌། སྐར་
མའི་ཕྲེང་བ་དང༌། གཙུག་ཏོར་འཆིང་བ་དང༌། ཟླ་བ་ཕྱེད་བ་ཅན་དང༌། གསེར་ཕྱེད་པ་དང༌། གདུ་བུ་རྒྱན་ཅན་ཟླ་བ་ཕྱེད་པ་དང༌། ཤང་ཤང་ཏེའུ་ཅན་དང༌། དབུ་རྒྱན་དང༌། ཅོད་པན་གྱི་

93-1-315a

དྲ་བ་དང༌། གསེར་གྱི་དྲ་བ་དང༌། ཨ་བི་ཀ་དང༌། ཀརྞཱ་ཕལ་ཀ་དང༌། བྲེ་ཙ་ཀ་དང༌། ཏམྤའི་སྐུད་པ་དང༌། མཆོད་ཕྱིར་ཐོགས་དང༌། ཀསྤའི་ཕྲེང་བ་དང༌། གསེར་
གྱི་ཕྲེང་བ་དང༌། རིན་པོ་ཆེས་སྤྲས་པའི་ཕྲེང་བ་དང༌། རིན་པོ་ཆེ་སྣ་བདུན་གྱི་དྲིལ་བུ་དང༌། རྣ་བ་གང་བ་དང༌། གཙུག་ཏོར་འཆིང་བ་དང༌། ཡོངས་སུ་དཀྲིས་པ་དང༌། གཙུག་གི་ནོར་
བུའི་ཆར་རབ་ཏུ་འབབ་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་མཆོད་པའི་སྤྲིན་དུ་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་
གསང་བ་རྣམས་ཀྱི་མཆོད་པའི་སྤྲིན་ཆེན་པོར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་གསང་བ་རྣམས་ཀྱི་མཆོད་པའི་སྤྲིན་ཆེན་པོར་གྱུར་ནས་
རང་རང་གི་གཞལ་མེད་ཁང་གི་འབྱོར་པར་རབ་ཏུ་འགྱུར་རོ། །ཆར་དང༌། ཚོན་སྣ་ཚོགས་སུ་བཙོས་པའི་ཕྱོགས་བྲལ་གྱི་གོས་སྣ་ཚོགས་པའི་མཆོད་པའི་སྤྲིན་དུ་
འགྱུར་རོ། །དེ་བཞིན་གཤེགས་པ་ཐམས་ཅད་ཕྱོགས་བཅུའི་སངས་རྒྱས་ཐམས་ཅད་ཀྱི་དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་རྣམས་དང་རྗེས་སུ་
མཐུན་པའི་རི་མོའི་གོས་དང༌། རི་མོའི་གཞལ་མེད་ཁང་གི་མཆོད་པའི་སྤྲིན་གྱི་ཆར་འབེབས་སོ། །འདི་ལྟ་སྟེ། ཡུལ་ཀ་ཤི་ཀའི་གོས་ཚོན་སྣ་ཚོགས་སུ་བཙོས་པ་དང༌། གོས་

93-1-315b

གྱི་གཞལ་མེད་ཁང་དང༌། དར་གོས་རྣམས་ཀྱི་ཆར་འབེབས་སོ། །འདི་ལྟ་སྟེ། ཉི་མའི་འོད་དང༌། ཟླ་བ་དང༌། སེངྒེ་སྐྱེས་དང༌། དར་ཐོད་དང༌། ཀ་ཤི་དང༌། ཀོ་ས་ལ་པའི་མིའི་དབང་པོ་
དང༌། ཉི་མ་དང༌། ཟླ་བའི་སྣང་བ་དང༌། པདྨོ་དང༌། ཨུཏྤ་ལ་ཅན་གྱི་ཁ་དོག་དང༌། ཀོ་དྲི་ཀཱ་དང༌། གསེར་གྱི་གདུ་བུ་དང༌། མུ་ཏིག་གི་འབྲས་བུ་དང༌། ཀླུའི་གོ་ཆ་དང༌། རྣམ་པར་སྣང་
བ་དང༌། ལྷའི་རྒྱན་དང༌། མེ་ཏོག་སྣ་མ་དང༌། ཀོ་ཤ་དང༌། ཙམ་པ་ཀ་དང༌། ཁ་དོག་ཅན་དང༌། ད་རི་ཐོད་ཅན་དང༌། གནྡྷ་རའི་ཚོགས་དང༌། ཟླ་བའི་རྒྱན་ཅན་དང༌། དོང་ཀའི་མེ་ཏོག་ཅན་
དང༌། པདྨ་དཀར་པོ་ཅན་ཞེས་བྱ་བ་དང༌། བ་མ་ལཾ་ཀ་དང༌། ཀོ་ཤཱ་ཏ་ཀི་དང༌། རྫོགས་པར་འཕེལ་བར་བྱེད་པ་ཅན་དང༌། སྔོན་གྱི་ཡུལ་དང་གླིང་དང་ལྡན་པ་ཀུན་ནས་འོད་གསལ་བ་
དང༌། གདུ་བུ་རིང་པོ་དང༌། དགའ་བ་འཁྱིལ་བ་དང༌། རྒྱན་བསྐོར་བ་དང༌། སྣ་མའི་མེ་ཏོག་གི་ཁ་དོག་ཅན་དང༌། ཀནདའི་འདབ་མ་ཅན་དང༌། དཀྵི་ཎཱ་ཀཾ་དང༌། ཀཉྩི་ནཱ་སའི་ཁ་དོག་
ཅན་ནམ་བསྐོར་བ་དང༌། གསར་མདོག་དང༌། རིན་པོ་ཆེའི་མདོག་དང༌། ཟླ་བའི་ཁ་དོག་གི་ལག་པ་དང༌། མེའི་ཁ་དོག་ཅན་དང༌། བཻ་ཌཱུཪྱའི་ཁ་དོག་ཅན་དང༌། ནམ་མཁའི་ཁ་དོག་
ཅན་དང༌། ཀ་ནག་ནི་ཤུ་ཀཾ་དང༌། ཀུན་ནས་འཁྱིལ་ཞིང་ཡིད་བདེ་བའི་བ་སྤུ་རྣམ་པར་སྣང་ཞིང་རྣམ་པར་གསལ་བ་ཅན་དང༌། ཀུན་ནས་འོད་གསལ་ཞིང་དྲི་མ་མེད་པའི་རིག་སྔགས་

93-1-316a

འཆང་གི་ཅོད་པན་ཅན་ཡང་ངོ༌། །ཞེས་གོས་རྣམ་པ་སྣ་ཚོགས་པ་གཞལ་དུ་མེད་པའི་ཆར་འབེབས་ཏེ། བཅོམ་ལྡན་འདས་རྣམས་གཞལ་དུ་མེད་པའི་
མཆོད་སྤྲིན་དང་བཅས་པའི་ཆར་འབེབས་སོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་དུ་གནས་པའི་རིག་སྔགས་ཀྱི་ལྷ་ཐམས་ཅད་དང༌། བྱང་
ཆུབ་སེམས་དཔའི་ཚོགས་རྣམས་དང༌། རྡོ་རྗེ་འཆང་དང༌། རིག་སྔགས་འཆང་གི་དབང་པོ་རིག་སྔགས་འཆང་གི་ཚོགས་ཀྱིས་ཡོངས་སུ་བསྐོར་བའི་མཆོད་པའི་སྤྲིན་དུ་
འགྱུར་རོ། །དེ་ལྟར་རིག་སྔགས་དྲན་པ་ཙམ་གྱིས་དེ་བཞིན་དུ་རྣམ་པ་སྣ་ཚོགས་པའི་མཆོད་པར་འགྱུར་རོ། །དྲི་སྣ་ཚོགས་པའི་ཆུ་གཞལ་དུ་མེད་པ་དང༌། དྲིའི་ཕྱེ་མ་
གཞལ་དུ་མེད་པ་དང༌། བདུག་པ་གཞལ་དུ་མེད་པའི་མཆོད་པར་འགྱུར་རོ། །འདི་ལྟ་སྟེ། ཙནྡན་གོ་ཤིཪྵ་དང༌། ཏ་མ་ལིའི་འདབ་མ་དང༌། ཙནྡན་དང༌། ཙནྡན་དམར་པོ་དང༌།
པདྨ་ཅན་དང༌། དྲི་ཞིམ་པ་དང༌། ས་ར་ལཾ་དང༌། གུར་གུམ་དང༌། གོས་དང་ལྡན་པ་དང༌། དྲི་དང་ལྡན་པ་དང༌། པུ་ཤེལ་ཙེ་དང༌། རྒྱ་སྤོས་དང༌། ཏུ་རུ་ཀ་དང༌། སྤྲི་ཀ་དང༌། བོལ་
དང༌། སྲ་རྩི་པོག་དང༌། ན་མེ་རུ་དང༌། ཤྲཱི་བེཥྚ་ཀ་དང༌། པོག་དང༌། སལླ་ཀི་དང༌། གུ་གུལ་གྱི་བདུག་པ་དང༌། ཧྭགས་དང༌། སྦྲང་རྩི་དང༌། ལྔ་བསྐོར་བ་དང༌། ཀ་ཛོ་ཀ་དང༌། བལླི་

93-1-316b

ཀའི་ཤིང་དང༌། བལླི་ཀ་དང༌། ག་པུར་དང༌། གླ་རྩི་དང༌། རྣམ་པ་སྣ་ཚོགས་རྣམ་པར་བཀྲ་བའི་བདུག་པ་གཞན་སྦྱར་བ་རྣམས་དང༌། དྲིའི་ཆུའི་རྣམ་པ་རྣམས་དང༌། རྣམ་པ་སྣ་ཚོགས་པས་
བསྒོས་པའི་ཕྱེ་མ་དང་ལྡན་པ་འབྱུང་བར་འགྱུར་རོ། །དེ་བཞིན་གཤེགས་པ་མཆོད་སྤྲིན་གྱི་ཆར་འབེབས་སོ། །སྒྲོན་མའི་ཤིང་སྣ་ཚོགས་པ་སྦར་བ་གཞལ་དུ་མེད་པས་སྣང་བར་བྱེད་བཞིན་
པ་འབར་བར་བྱེད་དོ། །ཕྱོགས་བཅུ་རྣམས་སུ་ཀུན་ནས་སྒྲོན་མེའི་ཤིང་གངྒཱའི་ཀླུང་གི་བྱེ་མ་བྱེ་བ་ཁྲག་ཁྲིག་བརྒྱ་སྟོང་ཕྲག་དང་མཉམ་པའི་སྒྲོན་མའི་ཤིང་རབ་ཏུ་འབྱུང་ངོ༌། །འདི་ལྟ་སྟེ། ཏུ་
རུ་ཀའི་ཏིལ་མར་དང༌། ཙམ་པ་ཀའི་ཏིལ་མར་དང༌། ཨུཏྤ་ལའི་ཏིལ་མར་དང༌། སྣ་མའི་ཏིལ་མར་དང༌། བཪྵི་ཀའི་ཏིལ་མར་དང༌། ཀོནྟའི་ཏིལ་མར་དང༌། ཨ་ཏི་མུཀྟ་ཀའི་ཏིལ་མར་དང༌།
པ་ལ་ཤའི་ཏིལ་མར་དང༌། ཙནྡན་གྱི་ཏིལ་མར་དང༌། ཛཱ་ཏིའི་འབྲས་བུའི་ཏིལ་མར་དང༌། བལླའི་ཏིལ་མར་དང༌། ཨ་ཤོ་གནྡྷ་ལ་སོགས་པའི་ཏིལ་མར་ལ་སྒྲོན་མེ་རབ་ཏུ་བྱེད་དོ། །
དེ་བཞིན་གཤེགས་པ་མཆོད་པའི་སྤྲིན་དུ་འགྱུར་རོ། །འདི་ལྟ་སྟེ། རོ་བརྒྱ་པའི་ཁ་ཟས་རྣམས་ཕྱོགས་བཅུའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཡུལ་དང་དུས་སུ་ཉེ་བར་བཞུགས་པ་རྣམས་ཀྱི་སྤྱན་སྔར་རབ་ཏུ་འབྱུང་བར་འགྱུར་རོ། །འདི་ལྟ་སྟེ། རོ་བྲོ་བའི་མཆོག་རྣམ་པ་སྣ་ཚོགས་པའི་གཟུགས་དང༌། རྣམ་པ་

93-1-317a

དང༌། ཞིམ་ཞིང་མངར་བ་མྱང་བར་འོས་པ་དགའ་བར་བྱ་བ་ཡིད་དགའ་བ། ཙོ་ལེ་ཛྱོ་དང༌། ཚིམ་པར་འོས་པ་དང༌། དྲིའི་རིགས་ལྷ་རྫས་རྣམ་པ་སྣ་ཚོགས་
པས་དུས་གསུམ་དུ་གཤེགས་པའི་བཅོམ་ལྡན་འདས་དེ་བཞིན་གཤེགས་པ་འཁོར་གྱི་ཚོགས་དང་བཅས་པ་དང༌། བྱང་ཆུབ་སེམས་དཔའི་ཚོགས་འཁོར་དང་བཅས་པ་
དང༌། ཉན་ཐོས་ཀྱི་དགེ་འདུན་དང་བཅས་པ་དང༌། རིག་སྔགས་ཀྱི་དཀྱིལ་འཁོར་གྱི་ལྷ་དང་བཅས་པ་རྣམས་ཀུན་ཏུ་ཚིམ་པར་བྱེད་པའི་འབྲས་བུ་རྣམ་པ་སྣ་ཚོགས་པ་དང༌། རོ་
བྲོ་བའི་མཆོག་རྣམ་པ་སྣ་ཚོགས་པ་དང༌། སྦྲང་རྩི་མངར་པོའི་རོ་མྱོང་བ་དང་ལྡན་པ་བཅོམ་ལྡན་འདས་འཁོར་གྱི་ཚོགས་དང་བཅས་པའི་སྤྱན་སྔར་རབ་ཏུ་འབྱུང་བར་འགྱུར་
ཏེ། དེ་བཞིན་གཤེགས་པ་ཐམས་ཅད་ཚིམ་པར་བྱེད་པའི་མཆོད་པའི་སྤྲིན་ཆེན་པོར་འགྱུར་རོ། །འདི་ལྟ་སྟེ། ལྷ་རྫས་ཀྱི་རོལ་མོའི་སྒྲ་རྣམ་པ་སྣ་ཚོགས་བ། དགའ་བར་འོས་
པའི་རོལ་མོའི་ཕེག་རྡོབ་པ་རྣམས་དང༌། འདི་ལྟ་སྟེ། དབྱངས་ཀྱི་ཡན་ལག་ལྔ་དང་ལྡན་པའི་མིའམ་ཅི་དང༌། དྲི་ཟའི་གླུ་དབྱངས་རྣམ་པ་སྣ་ཚོགས་པ་དང་བཅས་པ་དང༌། ཀླུའི་
བུ་མོ་དང༌། ལྷ་མ་ཡིན་གྱི་བུ་མོ་དང༌། ལྷའི་བུ་མོ་དང༌། ཆུ་ལས་བྱུང་བའི་བུ་མོ་རྣམས་ཀྱིས་རྣམ་པ་ཐ་དད་རྣམ་པ་སྣ་ཚོགས་པའི་གསང་སྔགས་ཀྱི་གླུ་དབྱངས་ཀྱི་རོལ་མོའི་

93-1-317b

སྒྲ་རབ་ཏུ་འཁྲོལ་བཞིན་པ་རྣམས་ཀྱིས་ཕྱོགས་བཅུའི་དེ་བཞིན་གཤེགས་པ་དེ་རྣམས་ཐམས་ཅད་ཀྱིས་དུས་གསུམ་པའི་རོལ་མོ་ཆེན་པོའི་མཆོད་པའི་སྤྲིན་དུ་འགྱུར་རོ། །རྣམ་པ་སྣ་
ཚོགས་པར་མཛེས་པའི་བསྟོད་པའི་རྣམ་པས་རོལ་མོའི་ཆོ་ག་ཞིབ་མོ་ཇི་ལྟ་བ་བཞིན་ཏུ་གསང་བའི་ཕྱག་རྒྱ་དང༌། དཀྱིལ་འཁོར་གྱི་རིམ་པར་ཕྱེ་བ་དང་རྗེས་སུ་མཐུན་པས་ཡང་དག་
པར་བསྟོད་པར་འགྱུར་རོ། །བྱང་ཆུབ་སེམས་དཔའི་ཚོགས་དང་བཅས་པའི་རིག་སྔགས་ཀྱི་ལྷ་དང༌། དཀྱིལ་འཁོར་གྱི་ལྷས་རྗེས་སུ་འཛིན་པར་འགྱུར་རོ། །ཡང་དག་པར་བསྟོད་
པ་རྣམས་ཀྱང་མཚན་སྨོས་པས་ཡང་དག་པར་བསྟོད་པ་བྱས་པར་འགྱུར་རོ། །དེ་བཞིན་དུ་ཡངས་པ་དང་ལྡན་པའི་གཟུངས་འཕགས་པ་སྤྱན་རས་གཟིགས་དབང་ཕྱུག་གིས་
གསུངས་པ། མཆོག་ཐམས་ཅད་དུ་མཆོད་པའི་སྤྲིན་དུ་གྱུར་པ། བླ་ན་མེད་པ་དཔག་བསམ་གྱི་ཤིང་ལྟ་བུའོ། །སྣ་ཚོགས་པའི་རྫུ་འཕྲུལ་དང༌། རྣམ་པར་འཕྲུལ་པ་སྒྱུ་མ་ལྟ་
བུའི་ཏིང་ངེ་འཛིན་བྱིན་གྱིས་རློབ་པའི་རྣམ་པར་འཕྲུལ་པས་རིག་སྔགས་འཆང་ཐམས་ཅད་ཀྱི་རྨད་དུ་བྱུང་བའི་མཆོག་གི་དངོས་གྲུབ་སྟེར་བར་བྱེད་པའོ། །སེམས་ཅན་ཐམས་
ཅད་ཀྱི་མ་དང་ཕར་གྱུར་པའོ། །སེམས་ཅན་ཐམས་ཅད་ཀྱི་བསམ་པ་ཡང་དག་པར་གྱུར་པའོ། །གསང་སྔགས་འཛིན་པ་ཐམས་ཅད་ཀྱི་མཆོག་གི་དངོས་གྲུབ་དང༌། བསམ་པ་ཡོངས་

93-1-318a

སུ་རྫོགས་པར་བྱེད་པའོ། །སེམས་ཅན་ཐམས་ཅད་ཀྱི་སྡིག་པ་དང༌། ཉོན་མོངས་པ་དང༌། སྒྲིབ་པ་ཐམས་ཅད་ཡོངས་སུ་སྤྱོད་པར་བྱེད་པའོ། །ནད་
ཐམས་ཅད་སེལ་བར་བྱེད་པའོ། །སྡུག་བསྔལ་མི་བཟད་པ་གདུག་པ་ཐམས་ཅད་འཇོམས་པར་བྱེད་པའོ། །བཀྲ་ཤིས་པ་དང༌། ཡིད་ཀྱི་ཤིང་རྟ་ཐམས་ཅད་ཡོངས་སུ་རྫོགས་
པར་བྱེད་པའོ། །དེ་བཞིན་གཤེགས་པ་ཐམས་ཅད་ཀྱིས་ཡང་དག་པར་སྐུལ་བར་བྱེད་པའོ། །བྱང་ཆུབ་སེམས་དཔའ་ཐམས་ཅད་ཀྱི་དབུགས་འབྱིན་པར་བྱེད་པའོ། །རིག་
སྔགས་ཀྱི་དཀྱིལ་འཁོར་གྱི་ལྷ་ཐམས་ཅད་སྤྱན་འདྲེན་པར་བྱེད་པའོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་རྣམས་སྟོན་པར་བྱེད་པའོ། །ཀླུ་ཐམས་
ཅད་འགུགས་པར་བྱེད་པའོ། །གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཡི་དྭགས་དང༌། ཤ་ཟ་དང༌། བགེགས་དང༌། ལོག་པར་འདྲེན་པ་ཐམས་ཅད་ཟློག་པར་བྱེད་
པའོ༑ ༑སེམས་ཅན་ཐམས་ཅད་ཀྱི་མཆོག་གི་དངོས་གྲུབ་སྦྱིན་པར་བྱེད་པའོ། །དབུགས་མ་ཕྱིན་པ་རྣམས་ཀྱི་དབུགས་འབྱིན་པར་བྱེད་པའོ། །མ་གྲོལ་བ་རྣམས་གྲོལ་བར་
བྱེད་པའོ། །སྐྱབས་མེད་པ་རྣམས་ཀྱི་སྐྱབས་སོ། །དཔུང་གཉེན་མེད་པ་རྣམས་ཀྱི་དཔུང་གཉེན་ནོ། །མགོན་མེད་པ་རྣམས་ཀྱི་མགོན་དུ་གྱུར་པའོ། །འཁྲ་ས་མེད་པ་རྣམས་ཀྱིས་

93-1-318b

འཁྲ་སའོ། །བསྙེན་གནས་མ་བྱས་པ་རྣམས་ལ་བསྙེན་གནས་སྦྱིན་པའོ། །གཙང་སྦྲ་མ་བྱས་པ་རྣམས་ལ་གཙང་སྦྲར་སྤྱོད་པའོ། །མི་ཚངས་པར་སྤྱོད་པའི་གནས་ལ་ཞེན་པ་
རྣམས་ལ་ཚངས་པར་སྤྱོད་པའི་གནས་སྦྱིན་པའོ། །ཐུབ་པའི་བརྟུལ་ཞུགས་མ་བྱས་པ་རྣམས་ལ་ཐུབ་པའི་བརྟུལ་ཞུགས་སྦྱིན་པའོ། །ཆོས་མ་ཡིན་པ་ལ་སྤྱོད་པ་རྣམས་
ཆོས་ལ་སྦྱོར་བའོ། །མི་དགེ་བའི་ལས་ཀྱི་ལམ་ལ་སྤྱོད་པ་རྣམས་དགེ་བའི་ཆོས་ལ་སྦྱོར་བའོ། །འཇིགས་པས་ཉམ་ཐག་པ་རྣམས་ལ་མི་འཇིགས་པ་སྦྱིན་པའོ། །དབུལ་བོ་
རྣམས་ལ་ནོར་སྦྱིན་པའོ། །འབྲུ་དང་བཟའ་བ་དང་བྲལ་བ་རྣམས་ལ་འབྲུ་འཕེལ་བ་ཆེན་པོ་སྦྱིན་པའོ། །མུ་གེས་ཉམ་ཐག་པ་རྣམས་ལ་སྐྱ་རྒྱལ་གྱིས་ཚོགས་པ་ལ་ངེས་པར་
སྦྱོར་བར་བྱེད་པའོ། །ལམ་ཉམས་པ་རྣམས་ཀྱི་ལམ་སྟོན་པར་བྱེད་པའོ། །དུས་མ་ཡིན་པར་འཆི་བར་འགྱུར་བ་རྣམས་ཀྱི་དུས་མ་ཡིན་པའི་འཆི་བ་སོ་སོར་འགོག་པའོ། །ལོང་བ་
རྣམས་ཀྱི་མིག་སྦྱིན་པར་བྱེད་པའོ། །འོན་པ་རྣམས་རྣ་བ་སྦྱིན་པར་བྱེད་པའོ། །སྣ་ཉམས་པ་རྣམས་ཀྱི་སྣ་རྣམ་པར་སྦྱོང་བར་བྱེད་པའོ། །རེག་པ་མེད་པ་རྣམས་ཀྱི་བདེ་བའི་རེག་པ་
ལ་ངེས་པར་སྦྱོར་བར་བྱེད་པའོ། །ལོངས་སྤྱོད་ཀྱིས་ཉམ་ཐག་པ་རྣམས་ཀྱི་ལོངས་སྤྱོད་སྦྱིན་པར་བྱེད་པའོ། །དྲན་པ་ཉམས་པ་རྣམས་ཀྱི་དྲན་པ་ཡོངས་སུ་སྦྱོང་བར་བྱེད་པའོ། །

93-1-319a

བསམ་པ་ཉམས་པ་རྣམས་ཀྱི་བསམ་པ་ཡོངས་སུ་དག་པར་བྱེད་པའོ། །ཚུལ་ཁྲིམས་ཉམས་པ་རྣམས་ཀྱི་ཚུལ་ཁྲིམས་སྦྱིན་པའོ། །སྦྱིན་པ་ལ་
རྒྱབ་ཀྱིས་ཕྱོགས་པ་རྣམས་ལ་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་པའོ། །བརྩོན་འགྲུས་ཉམས་པ་རྣམས་ལ་སྟོབས་དང་བརྩོན་འགྲུས་ཀྱི་མཆོག་སྦྱིན་
པའོ༑ ༑བཟོད་པ་དང་བྲལ་བ་རྣམས་ལ་བཟོད་པ་དང་ཞི་བ་སྦྱིན་པའོ། །བསམ་གཏན་ཉམས་པ་རྣམས་ལ་བསམ་གཏན་དང་ཏིང་ངེ་འཛིན་ནི། ཡོངས་སུ་རྫོགས་པར་
བྱེད་པའོ། །ཤེས་རབ་ཉམས་པ་རྣམས་ལ་ཤེས་རབ་ཀུན་ཏུ་སྣང་བ་དང༌། བློ་གསལ་བ་དང༌། ཤེས་རབ་ཆེན་པོའི་སྣང་བ་ཡོངས་སུ་རྫོགས་པར་བྱེད་དོ། །དམ་ཚིག་མི་
ཤེས་པ་རྣམས་ལ་དམ་ཚིག་སྦྱིན་པའོ། །ཕྱག་རྒྱ་དང་བྲལ་བ་རྣམས་ཀྱི་ཕྱག་རྒྱ་ཡོངས་སུ་སྦྱོར་བར་བྱེད་པའོ། །རིག་སྔགས་དང༌། གསང་སྔགས་ལ་མི་མཁས་པ་རྣམས་
ལ་རིག་སྔགས་དང༌། གསང་སྔགས་རབ་ཏུ་སྦྱིན་པའོ། །མུ་སྟེགས་རྣམས་ལ་མུ་སྟེགས་སྨྲ་བ་དང༌། འཇུག་ངོགས་བཟང་པོ་དང་ལམ་རབ་རབ་ཏུ་སྒྲུབ་པར་བྱེད་པའོ། །སངས་
རྒྱས་ཀྱི་བྱང་ཆུབ་ལས་རྒྱབ་ཀྱིས་ཕྱོགས་པ་རྣམས་ལ་སངས་རྒྱས་ཀྱི་བྱང་ཆུབ་ཆེན་པོའི་མཆོག་སྦྱིན་པའོ། །འཁོར་བ་ལས་མ་བསྒྲལ་བ་རྣམས་སྒྲོལ་བར་བྱེད་པའོ། །

93-1-319b

མུན་པས་ལོང་བར་བྱེད་ཅིང་བསྒྲིབས་པ་རྣམས་ལ་མྱོས་པའི་མུན་པ་སེལ་བ་སྦྱིན་པར་བྱེད་པའོ། །སྒྲིབ་པར་བྱ་བ་རྣམས་ཀྱི་སྒྲིབ་པ་དང་བྲལ་བར་བྱེད་པའོ། །མཚམས་མེད་པ་ལྔའི་འགྲོ་
བ་རྣམས་ཀྱིས་མཚམས་མེད་པ་ལྔ་སྦྱོང་བར་བྱེད་པའོ། །ངག་ཉམས་པ་རྣམས་ཀྱི་ངག་རྣམ་པར་དག་པར་བྱེད་པའོ། །མ་གྲུབ་པ་རྣམས་ལ་མཆོག་གི་དངོས་གྲུབ་སྦྱིན་པའོ། །ཐུན་
ཚགས་དང་བཅས་པ་རྣམས་ཀྱི་ཐུན་ཚགས་དང་བྲལ་ཞིང་ཡོངས་སུ་དག་པར་བྱེད་པའོ། །དན་པ་རྣམས་ལ་མཆོག་སྦྱིན་པའོ། །མྱ་ངན་ལས་མ་འདས་རྣམས་ཀྱི་མྱ་ངན་ལས་
འདས་པའི་མཆོག་གོ །བརྡ་མི་ཕྲད་པ་རྣམས་ལ་བརྡ་སྤྲོད་པར་བྱེད་པའོ། །ཀུན་ནས་འཁྲུགས་པ་རྣམས་ཀྱི་སེམས་གནས་པའི་མཆོག་གོ །མཆོག་མེད་པ་རྣམས་ལ་
མཆོག་སྦྱིན་པའོ། །རྨི་ལམ་ངན་པ་མཐོང་བ་རྣམས་ལ་རྨི་ལམ་ཆེན་པོའི་མཆོག་སྟོན་པའོ། །བཀྲེས་པ་རྣམས་ལ་ཁ་ཟས་ཀྱི་མཆོག་སྦྱིན་པའོ། །སྐོམ་པ་རྣམས་བཏུང་བ་ཆེན་
པོའི་རོ་ལ་ཡོངས་སུ་ལོངས་སྤྱོད་པར་བྱེད་པའོ། །གཅེར་བུ་རྣམས་ཀྱི་གོས་དང་བསྒོ་བ་སོ་སོར་ཐོབ་ཅིང་གྲུབ་པའོ། །མཛེ་ཅན་རྣམས་ཀྱི་མཛེ་དང་བྲལ་བར་བྱེད་པའོ། །ཤ་བཀྲ་
ཅན་རྣམས་ཀྱི་ཤ་བཀྲ་ཡོངས་སུ་སྦྱོང་བར་བྱེད་པའོ། །རིམས་ཀྱིས་བཏབ་བ་རྣམས་ཀྱི་རིམས་དང་བྲལ་བར་བྱེད་པའོ། །གདོན་གྱིས་ཟིན་པ་རྣམས་ཀྱི་གདོན་དང༌། གཤེད་བྱེད་

93-1-320a

པ་དང༌། གདུལ་དཀའ་བ་རྣམས་འདུལ་བར་བྱེད་པའོ། །དགྲ་བོ་ཕྱིན་ཅི་ལོག་པ་རྣམས་ཀྱི་དགྲ་རྣམས་དང་བྲལ་བར་བྱེད་པའོ། །དབུལ་པོ་རྣམས་ལ་ནོར་སྦྱིན་
པར་འགྱུར་རོ། །བུ་བཟའ་ཅན་རྣམས་ཀྱི་བུ་བཟའ་ཆེར་འཕེལ་བར་འགྱུར་རོ། །མུན་པས་ལོང་པར་བྱས་པར་ཐམས་ཅད་ཀྱི་སྒྲོན་མའི་ཤིང་དང༌། ཉི་མའི་འོད་ཟེར་སྟོང་གིས་
ཀུན་ཏུ་སྣང་བའོ། །རྒྱལ་པོས་བཅོམ་པ་རྣམས་ལ་ལོངས་སྤྱོད་རྒྱ་ཆེན་པོ་ཆེར་སྦྱིན་པའོ། །འཁོན་པ་རྣམས་གཅིག་ཏུ་བྱེད་པའོ། །སེར་སྣ་ཅན་རྣམས་ཀྱི་སེར་སྣ་ཤིན་
ཏུ་འཇོམས་པའོ། །འདོད་ཆགས་ལ་ཆགས་པ་རྣམས་ཀྱི་འདོད་ཆགས་རབ་ཏུ་འཇོམས་པའོ། །རྨོངས་པ་ཆུང་བ་མ་ཡིན་པ་རྣམས་ཀྱི་རྨོངས་པ་དང་བྲལ་བར་འགྱུར་རོ། །མི་དགེ་
བའི་ལམ་གྱིས་རབ་ཏུ་ཉམས་པ་རྣམས་ཀྱིས་དགེ་བའི་ལམ་གྱི་ཡིད་ཆོས་ཀྱི་ནང་དུ་ཆུད་པར་འགྱུར་རོ། །གཞན་གྱི་དབང་དུ་གྱུར་པའི་སེམས་ཅན་རྣམས་ཀྱི་འཇིགས་པ་མེད་པར་
འགྱུར་ཞིང༌། ཡིད་ཆོས་ཀྱི་ནང་དུ་ཆུད་པར་འགྱུར་རོ། །ལོག་པར་ལྟུང་བ་རྣམས་ཀྱིས་ཤེས་རབ་དང༌། བློ་དང༌། ཤེས་བཞིན་དང༌། བཀྲམ་པ་རྣམས་ཀྱི་བློ་བསྙེན་པར་འགྱུར།
སངས་རྒྱས་མ་མཐོང་བ་རྣམས་དེ་བཞིན་གཤེགས་པ་ཐམས་ཅད་མཐོང་བར་འདོད་པར་འགྱུར་རོ། །ཆོས་ཐོས་པ་དང་བྲལ་བ་རྣམས་ཀྱི་ཆོས་ཆེན་པོའི་རོ་རྒྱ་ཆེན་པོ་ཐོས་པར་

93-1-320b

འགྱུར་རོ། །དགེ་འདུན་ལ་བསྙེན་བཀུར་བྱེད་པ་དང་བྲལ་བ་རྣམས་ཀྱིས་ལྷ་དང་ཉན་ཐོས་ཀྱི་དགེ་འདུན་ལ་བསྙེན་བཀུར་བྱེད་པར་འགྱུར་རོ། །དབང་པོ་ཉམས་པ་རྣམས་ཀྱི་དབང་པོ་
ཡོངས་སུ་རྫོགས་པར་འགྱུར་རོ། །ཡན་ལག་རྣམ་པར་ཉམས་པའི་སེམས་ཅན་རྣམས་ཀྱི་སོ་སོའི་ཡན་ལག་ཡོངས་སུ་རྫོགས་པར་འགྱུར་རོ། །བྱང་ཆུབ་སེམས་དཔའ་མཐོང་བ་
དང་བྲལ་བ་རྣམས་ཀྱི་བྱང་ཆུབ་སེམས་དཔའི་ཚོགས་ཆེན་པོ་མཐོང་བར་འགྱུར་རོ། །ལྷས་ཡོངས་སུ་སྤངས་པ་རྣམས་ཀྱི་ལྷའི་ཚོགས་ཐམས་ཅད་ཀྱིས་ཡང་དག་པར་འཛིན་པར་
འགྱུར་རོ། །ཉོན་མོངས་པ་དང་སྒྲིབ་པས་དཀྲིས་པའི་སེམས་རྣམས་ཀྱི་ཉོན་མོངས་པ་དང༌། སྒྲིབ་པ་ཐམས་ཅད་ལས་ཡོངས་སུ་གྲོལ་བར་འགྱུར་རོ། །ཕྱག་ན་རྡོ་རྗེ། དོན་ཡོད་པའི་
མཆོད་པའི་ནོར་བུའི་སྙིང་པོའི་གཟུངས་སྤྱན་རས་གཟིགས་དབང་ཕྱུག་གིས་གསུངས་པ་ནི། དེ་ལྟར་རྫུ་འཕྲུལ་ཆེ་སྟེ། དེ་བཞིན་གཤེགས་པ་ཐམས་ཅད་ཀྱི་མཆོད་པའི་སྤྲིན། བྱང་
ཆུབ་སེམས་དཔའ་ཐམས་ཅད་ཀྱི་མཆོད་པའི་སྤྲིན། སངས་རྒྱས་ཀྱི་ཞིང་ཐམས་ཅད་དུ་རིན་པོ་ཆེ་སྣ་བདུན་གྱི་མཆོད་པའི་སྤྲིན་གྱི་ཆར་འབེབས་པ། སངས་རྒྱས་ཀྱི་ཞིང་གི་དེ་བཞིན་
གཤེགས་པ་ཐམས་ཅད་དང་མཚུངས་པར་དུས་གསུམ་དུ་གཤེགས་ཤིང་བཞུགས་པ་རྣམས་ཀྱི་དཔག་བསམ་གྱི་ཤིང་ཆེན་པོའི་མཆོད་པའི་སྤྲིན་གྱི་ཆར་འབེབས་པར་བྱེད་པའི་

93-1-321a

མཆོད་སྤྲིན་འབྱུང་བར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་རིག་སྔགས་ཀྱི་དཀྱིལ་འཁོར་གྱི་ཁོ་ན་ཉིད་སྒྲུབ་པར་བྱེད་པ།
རྨད་དུ་བྱུང་བའི་དངོས་གྲུབ་ཡང་དག་པར་སྟོན་པར་བྱེད་པའོ། །རིག་སྔགས་ཀྱི་དཀྱིལ་འཁོར་གྱི་ལྷ་ཐམས་ཅད་དང༌། རིག་པའི་རྒྱལ་པོའི་ལྷ་རྣམས་དང༌། གསང་སྔགས་ཀྱི་ལྷ་
ཐམས་ཅད་སྤྱན་འདྲེན་ཞིང་འགུགས་པར་བྱེད་པའོ། །འདི་ནི། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་པའོ། །འདི་ནི། ཐམས་ཅད་དུ་གསང་བའི་སྒོ་སྟོན་པར་བྱེད་པའོ།།
ལག་ན་རྡོ་རྗེ། དོན་ཡོད་པའི་མཆོད་པའི་སྙིང་པོའི་གཟུངས་འདི་ནི། དུས་མ་ཡིན་པའི་ཆར་དང༌། མུ་གེ་དང༌། དུས་ཀྱི་ཆུ་རྣམ་པར་ཉམས་པ་ལ་སོ་སོར་བསྐྱེད་པའོ། །དེ་ནས་
རིག་སྔགས་འཆང་གཙང་མས་ཁྲུས་བྱས་གོས་གཙང་བ་བསྒོས་ཏེ་ཡིད་རྩེ་གཅིག་ཏུ་བྱས་ན། སེམས་ཅན་ཐམས་ཅད་ལ་མཆོག་ཏུ་བརྩེ་བ་དང༌། བྱམས་པའི་སེམས་བསྒོམ་པར་
བྱའོ༑ ༑མཆོད་རྟེན་གྱི་ཡན་ལག་དང་ཉེ་བའམ། ཁང་སྟོང་ངམ། རི་བོའམ། ནགས་ཐིབས་པོ་དང༌། དགོན་པ་དང༌། སྐྱེད་མོས་ཚལ་ལམ། དགེ་འདུན་གྱི་ཀུན་དགའ་ར་བའམ། ཆུ་
ཀླུང་ངམ། མཚེའུ་འམ། རྫིང་བུའམ། ཀླུ་གནས་པའི་མཚོའམ། ལྷའི་གནས་སམ། རྒྱལ་པོའི་ཕོ་བྲང་ཡང་རུང་སྟེ། དེར་རིག་སྔགས་འཆང་གཙང་མར་གནས་པས་ས་

93-1-321b

གཞི་ཡོངས་སུ་བརྟགས་པ་ཆ་མཉམ་པ་མཛེས་པར་ཁྲུ་གཉིས་ཀྱི་ཚད་ཀྱི་དཀྱིལ་འཁོར་བྱས་ལས་དང་བ་བྱུང་དུ་ལྡན་པས་གྲུ་བཞི་པར་ཆ་གཞལ་སྟེ་ལེགས་པར་བྱི་དོར་བྱས་ལ་ཤིན་
ཏུ་འཇམ་པར་བྱའོ། །དེའི་སྟེང་དུ་ཙནྡན་དང༌། དྲིའི་ཆུས་བྱུག་པར་བྱའོ། །གུར་གུམ་གྱིས་རྣམ་པ་སྣ་ཚོགས་པའི་མཚན་མ་དང༌། ཕྱག་རྒྱ་རྣམས་རི་མོར་འབྲིའོ། །དེ་ལ་དཀྱིལ་
འཁོར་གྱི་དབུས་ཀྱི་སྙིང་པོ་ཀླུ་མགོ་བོ་དགུ་པ་སྐྱིལ་མོ་ཀྲུང་གིས་འདུག་པ་བྲིའོ། །གྲ་བཞིའི་ནང་དུ་ཆུད་པར་དོན་ཡོད་ཞགས་པ་བྲིའོ། །དཀྱིལ་འཁོར་གྱི་ཕྱི་རོལ་གྱི་ཁོར་ཡུག་ཏུ་
ཇི་ལྟར་ཐོབ་པའི་ཕྱག་རྒྱ་དང༌། གསང་སྔགས་རྣམས་བྲི་བར་བྱའོ། །བསྒོ་བཞི་རྣམ་པར་དབྱེ་བར་བྱ་སྟེ། ཇི་ལྟར་འབྱོར་བའི་གཏོར་མ་སྣ་ཚོགས་པའི་རོའི་གཏོར་མ་དཀར་
པོ་དང༌། མེ་ཏོག་དང༌། བདུག་པ་དང༌། དྲི་དང༌། མར་མེ་དང༌། གང་བའི་བུམ་པ་དང༌། གཏོར་མ་དང༌། བདུག་པའི་པོག་ཕོར་གྱིས་ཉེ་བར་མཛེས་པར་བྱའོ། །རིག་སྔགས་འཆང་
གིས་ཆེས་མངོན་དུ་དོན་ཡོད་ཞགས་པ་ལན་བདུན་བཟླས་པར་བྱའོ། །ཁྲོ་བོའི་རྒྱལ་པོ་ལ་ལན་གཅིག་བཟླས་པས་མངོན་པར་དབང་བསྐུར་བར་བྱའོ། །དོན་ཡོད་པའི་ལྕགས་སྐྱུ་
དང༌། ཁྲོ་བོ་ལྕགས་ཀྱུ་དུས་གཅིག་ཏུ་བརྗོད་དོ། །རིག་སྔགས་ཀྱི་རྒྱལ་པོ་ལན་གསུམ་དུ་བརྗོད་པར་བྱའོ། །དེ་ནས་རིག་སྔགས་འཆང་གིས་དཀྱིལ་འཁོར་ལ་མངོན་དུ་ཕྱོགས་ཏེ་

93-1-322a

བཟླས་པའི་ཆོ་ག་བྱའོ། །དོན་ཡོད་པའི་མཆོད་པ་ནོར་བུའི་སྙིང་པོ་ལན་སྟོང་རྩ་བརྒྱད་དུ་བཟླས་བརྗོད་བྱའོ། །ནཱ་ག་གེ་སར་དང༌། ནཱ་ལ་དི་ན་དང༌། རྒྱ་
སྤོས་དང༌། གུར་གུམ་དང༌། ཙནྡན་དང༌། ཡུངས་ཀར་དང༌། ལི་ཁ་ར་མཉམ་པར་སྦྱར་བའི་གདུག་པལ་བཟླས་བརྗོད་བརྒྱ་རྩ་བརྒྱད་བྱ་སྟེ། ཀླུའི་དཀྱིལ་འཁོར་དུ་བདུག་
པ་དབུལ་བར་བྱའོ། །ཀླུའི་ལྟེ་བའི་སྟེང་དུ་བདུག་སྤོས་ཀྱི་པོག་ཕོར་གང་བ་གཞག་པར་བྱའོ། །ལན་སྟོང་རྩ་བརྒྱད་དུ་བཟླས་པའི་མོད་ཉིད་ལ་ཀླུའི་ཞགས་པ་ཆེན་པོ་ལས་
ཆར་གྱི་རྒྱུན་ཆེན་པོ་འབྱིན་ཏེ། ཇི་སྲིད་འདོད་པའི་བར་དུ་ཆར་འབེབས་སོ། །ཀླུའི་རྒྱལ་པོའི་མིང་ནས་བཟུང་སྟེ་བཟླས་པར་བྱའོ། །ཀླུའི་རྒྱལ་པོ་རྒྱ་མཚོ་དང༌། དགའ་བོ་
དང༌། ཉེ་དགའ་བོ་དང༌། ནོར་རྒྱས་ཀྱི་བུ་དང༌། འཇོག་པོ་དང༌། ཧུ་ལུ་དང༌། ཨུ་ལཾ་བུ་ལ་དང༌། ཆུ་ལྷ་དང༌། ཡིད་ལྡན་དང༌། ཨེ་ལའི་འདབ་མ་དང༌། ཀླུའི་རྒྱལ་པོ་ཀུན་ནས་
འཁོར་བའི་གདུགས་ཏེ། ཀླུའི་རྒྱལ་པོ་རྣམས་ལས་གཅིག་སྨོས་པར་བྱ་སྟེ། ཀླུའི་རྒྱལ་པོ་དེ་རྣམས་ཀྱི་བདེན་པར་དམ་བཅས་པས་རྣམ་པར་བཞག་པའི་མོད་ཉིད་ལ་ཆར་
གྱི་རྒྱན་འབྱིན་པར་བྱེད་དེ། ཇི་སྲིད་འདོད་ཀྱི་བར་དུ་ཀུན་ནས་སྦྱོར་བས་ཆར་སྟོང་ཕྲག་འབེབས་སོ། །ཡང་ན་ཡུངས་ཀར་ལ་སྟོང་རྩ་བརྒྱད་དུ་བཟླས་པས་ཀླུའི་རྒྱལ་པོའི་

93-1-322b

སྙིང་གའི་སྟེང་དུ་སྦྱིན་སྲེག་བྱའོ། །སྦྱིན་སྲེག་བྱས་པ་ཙམ་གྱི་མོད་ལ་འཕྲལ་ཉིད་དུ་སྟོང་ཕྲག་དུ་མར་ཨ་བི་རཱ་ཡཾ་ཆར་གྱི་རྒྱན་འབྱིན་པར་བྱེད་དོ། །སྤར་མོ་གང་གིས་ཉིན་མཚན་
གཅིག་ཏུ་རྒྱུན་མི་འཆད་པར་ཆར་འབེབས་སོ། །སྤར་མོ་གསུམ་གྱིས་ཉིན་མཚན་གསུམ་དུ་འབེབས་སོ། །སྦར་མོ་བདུན་གྱིས་ཉིན་མཚན་བདུན་དུ་ཆར་གྱི་རྒྱུན་ཆེན་པོ་ཀླུའི་རྒྱལ་
པོས་འབྱིན་བར་བྱེད་དོ། །ཡང་དག་པ་ཁོ་ནར་ཆར་གྱི་རྒྱུན་ལྟུང་ངོ༌། །ཡང་ན་ཀླུའི་རས་རིས་བྱ་སྟེ། ཁྲུ་གང་གི་ཚད་ལ་ཀུན་ནས་གྲུ་བཞི་པའི་ཚད་ཀྱི་རས་ལ་རི་མོར་བྱའོ། །དེའི་དབུས་སུ་
རིག་པའི་རྒྱལ་བོ་འཕགས་པ་སྤྱན་རས་གཟིགས་དབང་ཕྱུག་བྲི་བར་བྱ་སྟེ། སྐྱིལ་མོ་ཀྲུང་གིས་འདུག་པ། ཕྱག་བཞི་པ། རལ་གྲི་དང༌། རྩེ་གསུམ་དང༌། ཞགས་པ་དང༌། པདྨ་ཐོགས་
པར་བྱའོ། །ཞལ་ཁྲོ་གཉེར་ཅན་རྒྱན་ཐམས་ཅད་ཀྱིས་རྣམ་པར་བརྒྱན་བ། རལ་བའི་ཅོད་པན་གྱིས་སྤུད་པ། འོད་དཔག་མེད་ཀྱི་ཅོད་པན་ཅན་རལ་བ་ཟླ་བ་ཕྱེད་པས་ཉེ་བར་མཛེས་པ། འོད་
འདོམ་གང་བས་ཡང་དག་པར་བརྒྱན་པ། ཆུ་དང་བཅས་པའི་པདྨའི་གདན་བྱའོ། །ཀླུའི་རྒྱལ་པོ་དེ་དག་བུས་མོ་གཡས་དང་གཡོན་པ་བཙུགས་པ་བྱའོ། །ཀླུའི་གདེངས་ཀ་དང་བཅས་པ་
ཐལ་མོ་འཆང་བས་སྐྱབས་སུ་འགྲོ་བར་བྱའོ། །དེ་ནས་རིག་སྔགས་དེས་རས་རིས་དེ་ལ་མངོན་དུ་ཕྱོགས་དེ་སྨྲ་བ་བཅད་ནས་དོན་ཡོད་པའི་མཆོད་པའི་ནོར་བུའི་སྙིང་པོའི་གཟུངས་སྟོང་རྩ་

93-1-323a

བརྒྱད་དུ་བཟླས་པར་བྱ་སྟེ། ཡུངས་ཀར་ལ་ལན་སྟོང་རྩ་བརྒྱད་བཟླས་ནས་ཀླུའི་རྒྱལ་པོ་རྒྱ་མཚོ་ལ་བསྣུན་པར་བྱའོ། །སྟོང་རྩ་བརྒྱད་རྫོགས་པ་དང༌།
ཆར་གྱི་རྒྱུན་ཆེན་པོ་འབབ་པར་བྱེད་དོ། །གལ་ཏེ་ལོ་སྟོང་དུ་ཆར་མི་འབབ་པར་འགྱུར་བ་ལས་འཕྲལ་ཉིད་དུ་ལྷས་ཆར་འབེབས་པར་བྱེད་པ་ཐེ་ཚོམ་མེད་དོ། །རླུང་དང༌། སད་
དང༌། སེར་བའི་དུས་སུ་དེའི་རས་རིས་ཁང་བའི་སྟེང་དུ་བཞག་སྟེ། རླུང་དང༌། སད་དང༌། སེར་བ་ཐམས་ཅད་ཕྱིར་ཞིང་མི་འབྱུང་ངོ༌། །ཕྱོགས་གང་དུ་རས་རིས་རྣམ་པར་ལྟ་
བར་བྱེད་པ་དེའི་ཕྱོགས་ཀྱི་གནས་སུ་རླུང་དང༌། སད་དང༌། སེར་བ་མི་འབབ་སྟེ། རིའམ་དགོན་དུང་འཁྲིགས་པར་ཡང་མི་འབབ་བོ། །ཡང་ན་རིག་སྔགས་འཆང་གིས་རས་
རིས་དེ་བཟུང་ནས་ཀླུའི་གནས་ཀྱི་མཚོར་སོང་ནས་གནས་ཀྱི་མཚོ་དེར་གཞག་པར་བྱའོ། །དོན་ཡོད་ཞགས་པའི་མཆོད་པའི་ནོར་བུའི་སྙིང་པོའི་གཟུངས་སྟོང་རྩ་བརྒྱད་དུ་ཆུ་
ལ་བཟླས་ཏེ་གནས་པའི་མཚོ་རུ་འཕང་བར་བྱའོ། །འཕགས་པ་ཙམ་གྱི་མོད་ལ་གནས་དེར་གནས་པའི་ཀླུ་ཁྱེའུའི་གཟུགས་ཀྱིས་ལུས་ཕྱེད་གནས་དེ་ནས་ཐོན་ཏེ་རས་རིས་དེ་
ལ་ཕྱག་འཚལ་བར་བྱེད་དོ། །རིག་སྔགས་འཆང་བ་ལ་སྨྲས་པ། རིག་སྔགས་འཆང་གི་བཀའ་བསྒོ་བ་ཅི་ཡིན་པ་བདག་གིས་བགྱིའོ་ཞེས་སོ། །རིག་སྔགས་འཆང་གིས་སྨྲ་

93-1-323b

བར་བྱ་སྟེ། ཀླུ་ཆེན་པོ། འཛམ་བུའི་གླིང་ཀུན་ཏུ་ལྟ་བར་གྱིས་ཤིག །ཁྱེའུ་དེ་ཡང་ཕྱོགས་བཞི་ཀུན་ཏུ་རྣམ་པར་ལྟ་བར་བྱེད་དོ། །ཇི་ལྟ་ཇི་ལྟར་མཚན་མ་མཐོང་བ་དེ་ལྟ་དེ་ལྟར་
རིག་སྔགས་འཆད་ལ་མཚན་མ་སྨྲ་བར་འགྱུར་ཏེ། ལེགས་པར་བྱས་པའམ། ཉེས་པར་བྱས་པ་དེ་ཐམས་ཅད་སྨྲ་བར་བྱེད་དོ། །དེ་ནས་རིག་སྔགས་འཆང་གིས་བརྗོད་པར་བྱ་སྟེ།
ཀླུ་ཆེན་པོ། ཆར་ཕོབ་ལ་ཚིམ་པར་གྱིས་ཤིག །ཛམ་བུ་གླིང་པའི་རྩྭ་དང་ནགས་ཀྱི་བདག་པོ་དང༌། རི་དང༌། ཚང་ཚིང་དང༌། དགོན་པ་དང༌། ཞིང་དང༌། ཀུན་དགའ་ར་བ་རྣམས་ཐམས་ཅད་
དུ་ཆར་གྱི་རྒྱུན་འབྱིན་པར་གྱིས་ཤིག། ལྷའི་ཆུས་ཀུན་ནས་ཆར་ཕོབ་ཅིག །སེམས་ཅན་ཐམས་ཅད་ཀྱི་ལྷའི་ཆུའི་ཆར་གྱི་རྒྱུན་ཆེན་པོ་ཕོབ་ཅིག། ཀླུའི་ཁྱེའུ་ལ་སྨྲས་པ། ཀྱེ་
བཅུད་ལེན་མཆོག་ཏུ་གྱ་ནོམ་པའི་རིག་སྔགས་ཀྱི་གཞི་བྱིན་ཅིག་ཅེས་རིག་སྔགས་འཆང་གིས་བརྗོད་པར་བྱའོ། །ཀླུའི་ཁྱེའུ། བདུད་རྩི་བཅུད་ཀྱི་ལེན་གྱི་མཆོག་ཟུངས་ཤིག་ཅེས་
སོ༑ ༑དེ་ནས་ཀླུའི་ཁྱེའུ་དེ་རིག་སྔགས་འཆང་ལ་མངོན་དུ་ཕྱོགས་ཏེ་ཐལ་མོ་སྦྱར་ནས་ཉེ་བར་འདུག་གོ། རིག་སྔགས་འཆང་གིས་ཀླུ་ཆེན་པོ་ཉོན་ཅིག་ཅེས་བརྗོད་པར་བྱའོ། །དེ་
ནས་རིག་སྔགས་འཆང་གིས་རྟེན་ཅིང་འབྲེལ་པར་འབྱུང་བ་བསྟན་པར་བྱ། །འཕགས་པའི་བདེན་པ་བཞི་པོ་རྣམས་དང༌། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང༌། འཕགས་

93-1-324a

པའི་ལམ་ཡན་ལག་བརྒྱད་པ་བསྟན་པར་བྱའོ། །དོན་ཡོད་ཞགས་པའི་མདོ་ཡང་བསྟན་པར་བྱའོ། །གང་གི་ཚེ་རིག་སྔགས་འཆང་དེ་ལྟ་བུའི་དེ་བཞིན་
གཤེགས་པའི་ཆོས་སྟོན་བཞིན་པ་ན་ཀླུའི་ལུས་ལས་བདུག་པ་འཁྲིགས་པའི་སྤྲིན་ཆེན་པོ་ངེས་པར་ཐོན་ཏེ། ནམ་མཁའི་དཀྱིལ་དུ་གཡོགས་པར་བྱེད་ཅིང་གནས་སོ། །
ཆོས་སྟོན་པའི་སྐད་ཅིག་ཐང་གཅིག་ཡུད་ཙམ་དེ་ལ་ཆར་གྱི་རྒྱུན་ཆེན་པོ་འབེབས་པར་བྱེད་དེ། སའི་མཚོ་དེར་ཆར་པ་འབབ་པ་མ་ཡིན་ནོ། །རིག་སྔགས་འཆང་དང༌། རས་
རིས་ཀྱི་སྟེང་དུ་ཀླུའི་ཁྱེའུ་དེ་རས་རིས་དེ་ལ་མཆོད་པ་བྱེད་དོ། །རིག་སྔགས་འཆང་དེ་ལ་ཡོན་དང་བཅས་པས་ཆོས་ལ་མཆོད་པ་འབུལ་བར་བྱེད་དེ། རིག་སྔགས་འཆང་
གིས་སྨྲས་པ། རིག་སྔགས་འཆང་གི་སར་ཁྱོད་ཞུགས་ཤིག །དེ་རྣམས་འདི་སྐད་ཅེས་རིག་སྔགས་འཆང་རང་གི་ཁྱིམ་གྱིས་ཆོག་གོ །རིག་སྔགས་འཆང་གིས་སྨྲ་བར་
བྱ་སྟེ༑ གལ་ཏེ་དགེ་བ་བཅུའི་ལས་ཀྱི་ལམ་འཁོར་དང་བཅས་པ་ཡང་དག་པར་ལེན་པར་བྱེད་ན། དེའི་ཚེ་ང་ཁྱོད་ཀྱི་གནས་མཆོག་ཏུ་འཇུག་པར་བྱའོ། །གལ་ཏེ་མི་བྱེད་ན།
འཇུག་པར་མི་བྱའོ་ཞེས་སོ། །དེ་ནས་ཁྱེའུ་དེ་གལ་ཏེ་བྱེད་ན། དགེ་བ་སྟོན་པ་མཐོང་བ་དེའི་ཚེ་རང་གི་གཟུགས་ཀྱིས་གནས་པར་བྱེད་དེ། ལྷ་རྫས་ཀྱི་རྣ་རྒྱན་དྲི་མ་མེད་པ་གཡོ་བ།

93-1-324b

སྐྲའི་ཅོད་པན་འཆང་བ། རྒྱན་ཐམས་ཅད་ཀྱིས་རྣམ་པར་བརྒྱན་པའོ། །གལ་ཏེ་མི་བྱེད་ན། ཁྱེའུ་དེའི་གཟུགས་མི་སྣང་བར་འགྱུར་ཏེ། སླར་ཡང་མི་མཐོང་ངོ༌། །ཡང་ན་རྫུ་འཕྲུལ་ཆེན་
པོ་ཅན་གྱི་ཀླུའི་རྒྱལ་པོ་མཐོང་བར་འདོད་པའི་རིག་སྔགས་འཆང་དེས་ཟངས་ཀྱི་འདབ་མ་ལ་དོན་ཡོད་པའི་མཆོད་པའི་ནོར་བུའི་སྙིང་པོའི་གཟུངས་དེའི་སྟེང་དུ་བྲི་བར་བྱ་སྟེ། སྦྲང་རྩིས་
བྱུག་པར་བྱའོ། །ཡུངས་ཀར་ལ་ལན་བརྒྱ་རྩ་བརྒྱད་དུ་ཡོངས་སུ་བཟླས་ཏེ་གཏོར་བར་བྱ་སྟེ། གནས་པའི་མཚོ་དེར་འཕང་བར་བྱའོ། །གུ་གུལ་ཞོ་གཅིག་ཚད་ཀྱིས་མཆོད་ནས་བདུག་
པ་སྦྱིན་པར་བྱའོ། །ཇི་སྲིད་དུ་གུ་གུལ་ཕྱེད་ཀྱི་ཆ་ཤས་ཀྱི་ལྷག་མ་ལས་ཀྱི་བར་དུ་བསྲེག་པར་བྱའོ། །སྐད་ཅིག་ཡུད་ཙམ་ཐང་གཅིག་དེ་ལ་ཀླུའི་རྒྱལ་པོ་རྒྱ་མཚོ་བྲམ་ཟེའི་གཟུགས་ཀྱིས་
ཀླུའི་མཚོར་ཉེ་བར་འདུག་སྟེ། རིག་སྔགས་འཆང་ལ་ཤིས་བརྗོད་པར་བྱེད་དོ། །རིག་སྔགས་འཆང་གིས་ཀྱང་ནད་མེད་པར་གྱུར་ཅིག་ཅེས་བརྗོད་པར་བྱའོ། །ཀྱེ་ཆོས་ཀྱི་དོན་གྱི་
ཚིག་ཉོན་ཅིག །ཆོས་དང་འཇིག་རྟེན་མང་པོ་ཡང་སྐྱོངས་ཤིག་ཅེས་སོ། །བྲམ་ཟེ་དེ་ཡང་དགའ་སྟེ་རིག་སྔགས་འཆང་ཅི་འདོད་པའི་དོན་གང་ཡིན་པའི་དོན་དེ་སྨྲོས་ཤིག་དང༌། ཐམས་
ཅད་སྨྲ་བར་འགྱུར་རོ། །ཞེས་བརྗོད་པར་བྱེད་དོ། །དེ་ནས་དེ་བཞིན་གཤེགས་པ་ཆེན་པོ་བདུན་དང༌། བྱང་ཆུབ་སེམས་དཔའ་ཆེན་པོ་བདུན་དང༌། ཉན་ཐོས་ཆེན་པོ་བཞིའི་མཚན་

93-1-325a

ནས་སྨོས་པར་བྱའོ། །དེ་ནས་བྲམ་ཟེ་དེ་རྣམས་པ་དེ་ལྟ་བུའི་ཚིག་གི་སྒྲ་ཐོས་ནས་ཡིད་རབ་ཏུ་དགའ་སྟེ་སྙིང་མགུ་བ་ཆེན་པོར་གྱུར་ནས་རིག་སྔགས་
འཆང་ལ་ལེགས་སོ་ཞེས་བྱ་བའི་སྒྲ་བརྗོད་པར་བྱའོ། །ལེགས་སོ་ལེགས་སོ་ཞེས་སྒྲ་འབྱིན་པར་བྱེད་དོ། །མཚན་ཤིན་ཏུ་བསྔགས་པ་གང་ཡིན་པ་དེ། ཁྱོད་ཀྱིས་ཡོངས་སུ་
འཛིན་པ་དང༌། ལེགས་པར་ཡོངས་སུ་གྲགས་པའི་མཚན་ཤིན་ཏུ་མཉན་པར་འོས་པ་མཆོག་ཏུ་རྙེད་པར་དཀའ་བ་སྟེ། མཚན་ཁྱོད་ཀྱིས་ཡོངས་སུ་བསྒྲགས་པ་མཆོག་
ཏུ་རྙེད་པར་དཀའ་བ་ཉིད་རིག་སྔགས་འཆང་གང་གིས་འདི་ལྟ་སྟེ། སེམས་ཅན་དེ་རིན་པོ་ཆེ་དོན་ཡོད་པ་ཆེན་པོའི་རྣམ་པར་འཕྲུལ་བའི་མཚན་འཛིན་པར་བྱེད་པ་སེམས་ཅན་
རྣམས་ཀྱི་མཆོག་ཐོས་པར་བྱེད་དོ། །ཞེས་སོ། །དེ་ནས་བྲམ་ཟེ་དེ་བྲམ་ཟེའི་གཟུགས་ཀྱི་ཆ་བྱད་དེ་མི་སྣང་བར་བྱས་ནས་ཀླུའི་རྒྱལ་པོ་རྒྱ་མཚོའི་གཟུགས་ཀྱི་ཆ་བྱད་དང༌།
རྟགས་ཀྱིས་ཇི་ལྟ་བ་བཞིན་དུ་རིག་སྔགས་འཆང་གི་མདུན་དུ་འདུག་སྟེ་སྨྲ་བར་ཡང་བྱེད་དོ། །རིག་སྔགས་འཆང་མཆོག་ཇི་ལྟར་མངོན་པར་འདོད་པ་སྨྲོས་ཤིག། དེ་ཐམས་
ཅད་རྗེས་སུ་སྩལ་བར་བགྱིའོ། །དེ་ནས་རིག་སྔགས་འཆང་གིས་ཇི་ལྟར་མངོན་པར་འདོད་པའི་མཆོག་ཐམས་ཅད་བརྗོད་པ་དེ་སྟེར་བར་འགྱུར་རོ། །ཡང་ན་མཆོག་ཏུ་འཇུག་

93-1-325b

པར་བྱེད་དོ། །ཀླུའི་རྒྱལ་པོ་འཁོར་དང་བཅས་པ་ཐམས་ཅད་དབང་དུ་གྱུར་ནས་ཉེ་བར་གནས་སོ། །ལས་ཐམས་ཅད་བཀའ་བསྒོ་བ་ཙམ་གྱིས་བྱེད་པར་འགྱུར་ཏེ། འདི་ལ་དོགས་པ་དང༌།
ཡིད་གཉིས་བསྐྱེད་པར་མི་བྱའོ། །སྦྱར་བ་ཙམ་གྱི་མོད་ལ་བྱ་བ་འདི་རྣམས་ཐམས་ཅད་འགྲུབ་པར་འགྱུར། དེ་ནས་རས་རིས་བླངས་ཏེ་རྒྱལ་མཚན་གྱི་རྩེ་མོ་ལ་བཏགས་པར་བྱས་
ནས་ཞིང་དང་ཀུན་དགའ་ར་བ་ཐམས་ཅད་ལ་གཡས་ཕྱོགས་སུ་བསྐོར་བར་བྱ་སྟེ། རླུང་དང༌། ཚད་པ་དང༌། སད་དང༌། སེར་བ་དང༌། སྦྲང་བུ་དང༌། སྦྲང་བུ་མཆུ་རིང་དང༌། ཆ་ག་པ་
དང༌། བྱི་བ་དང༌། ནེ་ལེ་དང༌། ཁྱི་དང༌། ལྕེ་སྤྱང་དང༌། གྲོག་སྤུར་དང༌། སྦྲུལ་གོ་ཎ་ས་དང༌། སྡིག་པ་དང༌། སྦྲང་བུ་ཏྲེ་མ་བུ་ག་དང༌། སྦྲང་བུ་ཏྲེལ་ཊ་དང༌། སྦྲུལ་གདུག་པ་དང༌། དུག་གི་
འཇིགས་པ་འབྱུང་བར་མི་འགྱུར་ཏེ། འཕྲལ་ཉིད་དུ་ཡོངས་སུ་གྲོལ་བར་འགྱུར་རོ། །ལོ་ཐོག་དང༌། མེ་ཏོག་དང༌། འབྲས་བུ་རྣམས་ལེགས་པར་ཡོངས་སུ་སྨིན་པར་འགྱུར་རོ། །རོ་
བཟང་བ་དང༌། ལེགས་པར་སྨིན་པར་འགྱུར་ཏོ། །དོན་ཡོད་པའི་ནོར་མཆོད་པའི་སྙིང་པོའི་ཀླུའི་ཆར་འབེབས་པའི་ཆོ་གའོ། །དེ་ནས་འཐབ་པ་དང༌། རྩོད་པ་དང༌། འགྱེད་པ་དང༌།
ཕ་རོལ་གྱི་དམག་ཚོགས་དང༌། འབྲོག་དགོན་པའི་འཇིགས་པ་རབ་ཏུ་ཞི་བར་འདོད་པའི་རིག་སྔགས་འཆང་དེས་རིག་པའི་རྒྱལ་པོ་འབའ་ཞིག་རས་ལ་བྲི་བར་བྱ་སྟེ། དཔལ་

93-1-326a

ལྷ་མོའི་གཟུགས་དང༌། ཁ་དོག་དང༌། རྟགས་དང༌། དབྱིབས་དང༌། རྒྱན་ཐམས་ཅད་ཀྱིས་རྣམ་པར་བརྒྱན་པ། འོད་དཔག་མེད་ཀྱི་ཅོད་པན་འཆང་བའི་རྒྱལ་པོ་ཆེན་
པོ་བཞི་བྲི་བར་བྱའོ། །ཚོན་སྣ་ཚོགས་པ་རྣམ་པར་བཀྲ་བའི་རྒྱལ་མཚན་གྱི་མཆོག་གདགས་པར་བྱའོ། །ཀླུའི་རྒྱལ་པོའི་ཕོ་བྲང་དུ་འཇུག་པར་བྱའོ། །དོན་ཡོད་པའི་ཞགས་པའི་ནོར་
བུའི་སྙིང་པོའི་གཟུངས་འདི་བརྗོད་པར་བྱ་ཞིང་འཇུག་པར་བྱ་སྟེ། དང་པོར་རྒྱལ་མཚན་གྱི་མཆོག་མཐོང་བ་ཙམ་གྱི་མོད་ལ་བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་ཐམས་
ཅད་ཀྱི་ནད་ཐམས་ཅད་དང༌། འཇིགས་པ་ཐམས་ཅད་དང༌། སྒྲིབ་པ་ཐམས་ཅད་དང༌། སྡིག་པ་ཐམས་ཅད་དང༌། ནད་ཐམས་ཅད་ཡོངས་སུ་གྲོལ་ལོ། །ཉེས་པར་བྱས་པ་དང༌། སྡིག་པ་ཐམས་
ཅད་ཡོངས་སུ་གྲོལ་ལོ། །དུག་དང༌། བྱད་སྟེམས་དང༌། ཕྱེ་མའི་སྦྱོར་བའི་དུག་དང༌། དུག་གི་འཇིགས་པ་ཐམས་ཅད་ཡོངས་སུ་གྲོལ་ལོ། །དགྲའི་འཇིགས་པ་ཐམས་ཅད་ཡོངས་སུ་གྲོལ་ལོ།།
སྡིག་པ་ཐམས་ཅད་ཡོངས་སུ་གྲོལ་ལོ། །རྒྱལ་མཚན་གྱི་མཆོག་ལ་བཏགས་པ་མཐོང་ནས་མཐོང་བ་ཙམ་གྱི་མོད་ཁོ་ན་ལ་སྔོན་གྱི་སྡིག་པ་དང༌། སྒྲིབ་པ་དང༌། མཚམས་མེད་པ་ལྔའི་
འགྲོ་བ་རྣམས་ལས་ཡོངས་སུ་གྲོལ་བར་འགྱུར་ཏེ། འདི་ལ་ཐེ་ཚོམ་དང༌། ཡིད་གཉིས་བསྐྱེད་པར་མི་བྱའོ། །དང་པོར་གྲོང་ཁྱེར་གྱི་རྒྱལ་པོའི་ཕོ་བྲང་དུ་རྒྱལ་མཚན་གྱི་མཆོག་

93-1-326b

འདི་ཞུགས་བཅམ་གྱི་མོད་ལ་མི་ངས་དང༌། མུ་གེ་དང༌། ཡམས་ཀྱི་ནད་དང༌། འགྲོག་དགོན་པའི་ཉེ་བར་འཚེ་བ་དང༌། འགོ་བའི་ནད་དང༌། འཁྲུག་པ་ཐམས་ཅད་དང༌། གདོན་དང༌། འབྱུང་
པོ་དང༌། གནོད་སྦྱིན་དང༌། སྲིན་པོ་དང༌། ཡི་དགས་དང༌། ཤ་ཟ་དང༌། གྲིབ་གནོན་དང༌། རྗེད་བྱེད་ཐམས་ཅད་དང༌། ལོག་པར་འདྲེན་པའི་འཇིགས་པ་མི་བཟད་པ་ཐམས་ཅད་རབ་ཏུ་ཞི་བར་
བྱེད་དོ༑ ༑འཐབ་པ་དང༌། འཐབ་མོ་དང༌། རྩོད་པ་དང༌། འགྱེད་པའི་འཇིགས་པ་ཐམས་ཅད་རབ་ཏུ་ཞི་བར་བྱེད་དོ། །ཕ་རོལ་གྱི་དམག་ཚོགས་དང༌། ཕྱིར་རྒོལ་བ་དང༌། དགྲའི་འཇིགས་
པ་ཐམས་ཅད་རབ་ཏུ་ཞི་བར་བྱེད་དོ། །ཆོམ་རྐུན་དང༌། གཡོན་ཅན་དང༌། རྐུན་མོའི་འཇིགས་པ་ཐམས་ཅད་རབ་ཏུ་ཞི་བར་བྱེད་དོ། །རྨི་ལམ་ངན་པ་དང༌། མཆན་མ་ངན་པ་བཀྲ་མི་ཤིས་
པའི་དངོས་པོ་ཐམས་ཅད་རྣམ་པར་ཉམས་པར་བྱེད་དོ། །ཡུལ་དང༌། གྲོང་དང༌། དགོན་པ་པ་དང༌། ནགས་ཚང་ཚིང་དང༌། གྲོང་ཁྱེར་དང༌། རྒྱལ་པོའི་ཕོ་བྲང་རྣམས་ཐམས་ཅད་དུ་ཡང་
བདེ་བ་བྱེད་པར་འགྱུར་རོ། །ལོ་ལེགས་པ་དང༌། དགའ་བར་འོས་པ་དང༌། སེམས་ཅན་ཐམས་ཅད་ཉེ་བར་འཚེ་བ་མེད་པ་དང༌། ནད་མེད་པར་འགྱུར་རོ། །སེམས་ཅན་དེ་རྣམས་
ཐམས་ཅད་དུ་ཡང་ཕན་ཚུན་དུ་དགའ་བ་དང༌། རབ་ཏུ་མགུ་བ་ཆེན་པོས་ཕན་ཚུན་བྱམས་པའི་སེམས་སུ་འགྱུར་རོ། །དོན་ཡོད་པའི་མཆོད་པའི་ནོར་བུའི་སྙིང་པོའི་གཟུངས་འདི་ཡིད་

93-1-327a

རྩེ་གཅིག་པས་ཚེས་བཅོ་ལྔའི་ཉ་ལ་ཉིན་མཚན་ཐོག་ཐག་ཏུ་སྨྱུང་བར་གནས་པས་གཙང་མ་གོས་གཙང་མ་བགོ་བར་བྱའོ། །བ་བྱུང་ལྔའི་ཉེ་རེག་གིས་
གཙང་སྦྲ་དང༌། ཁྲུས་དང༌། དྲིའི་ཆུ་ཙམ་གྱིས་རྗེས་སུ་མཐུན་པའི་བྱུག་པ་བྱས་ཏེ་སྐྱིལ་མོ་ཀྲུང་དུ་འདུག་ནས་རིག་པའི་རྒྱལ་པོ་ལ་མངོན་དུ་ཕྱོགས་ནས་བཟླས་བརྗོད་བྱའོ། །
མཚན་ཐོག་ཐག་ཏུ་མཆོད་པ་ཆེན་པོ་རྒྱུན་མི་འཆད་པར་བསྒྲུབ་པར་བྱའོ། །དྲིའི་ཏིལ་མར་གྱི་མེ་དབུལ་བར་བྱ་ཞིང༌། བགྲང་ཕྲེང་དཔག་ཏུ་མེད་པ་བྱས་པའི་བཟླས་བརྗོད་དབུལ་
བར་བྱའོ། །ལན་རེ་རེ་བཟླས་པས་ལན་བརྒྱ་སྟོང་ཕྲག་ཡོངས་སུ་བཟླས་པར་འགྱུར་རོ། །ཇི་སྲིད་དུ་རིག་པའི་རྒྱལ་པོའི་བྲིས་སྐུ་འབར་བར་བྱེད་དེ། འདི་ལྟ་སྟེ། འོད་ཟེར་
སྣ་ཚོགས་པ་འབྱིན་པར་བྱེད་དོ། །རིག་སྔགས་འཆང་དགའ་བར་བྱེད་ཅིང་སྤྱི་བོའི་གཙུག་ནས་འབར་བར་བྱེད་དོ། །ནམ་མཁའ་ནས་རིག་སྔགས་འཆང༌། ཁྱོད་ཀྱིས་བཟླས་
བརྗོད་ཀྱི་ཆོ་ག་མཆོག་ཏུ་བྱས་པ་ལེགས་སོ་ལེགས་སོ་ཞེས་སྒྲ་འབྱིན་པར་བྱེད་དོ། །འདི་ནི། རིག་སྔགས་འཆང་རྣམས་ཀྱི་མཆོག་གི་བཟླས་པའི་ཆོ་ག་སྟེ། ཁྱོད་ཀྱིས་དོན་
ཡོད་པའི་ཞགས་པའི་སྙིང་པོ་རྣམ་པར་ཐར་པའི་དཀྱིལ་འཁོར་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་པར་གྲུབ་བོ། །ཁྱོད་ཀྱིས་དོན་ཡོད་པའི་མཆོད་པའི་

93-1-327b

ནོར་བུའི་སྙིང་པོའི་གཟུངས་ཀྱི་དངོས་གྲུབ་ཀྱང་གྲུབ་བོ། །ཁྱོད་ཀྱིས་དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་དང༌། ཕྱག་རྒྱ་རིམ་པར་ཕྱེ་བ་དང༌། ཐུན་མོང་གི་སྙིང་པོ་
དང༌། གཟུངས་སྨྲས་པས། རིག་པ་འཛིན་པའི་མཆོག་དེ་ཐམས་ཅད་རྗེས་སུ་མཐུན་པར་སྩོལ་བར་འགྱུར་རོ། །འདི་ལྟ་སྟེ། གསང་སྔགས་ཀྱི་དངོས་གྲུབ་བམ། གཟུངས་ཀྱི་དངོས་
གྲུབ་བམ། ཆོ་ག་ཞིབ་མོའི་དངོས་གྲུབ་བམ། རིགས་ཐུན་མོང་བའི་དཀྱིལ་འཁོར་གྱི་དེ་བཞིན་གཤེགས་པའི་དངོས་གྲུབ་བམ། ཕྱག་རྒྱའི་དམ་ཚིག་གི་དངོས་གྲུབ་བམ། ནམ་
མཁའ་ལ་འགྲོ་བའམ། མི་སྣང་བའམ། གཟུགས་སྣ་ཚོགས་སུ་བསྒྱུར་བའམ། མིག་འཕྲུལ་ལམ། རྫུ་འཕྲུལ་སྟོན་པའམ། ཀླུའི་གཞལ་མེད་ཁང་ངམ། ལྷའི་གཞལ་མེད་
ཁང་ངམ། གནོད་སྦྱིན་གྱི་གཞལ་མེད་ཁང་ངམ། དྲི་ཟའི་གཞལ་མེད་ཁང་ངམ། ལྷ་མ་ཡིན་གྱི་གཞལ་མེད་ཁང་ངམ། ནམ་མཁའ་ལྡིང་གི་གཞལ་མེད་ཁང་ངམ། མིའམ་ཅིའི་
གཞལ་མེད་ཁང་ངམ། ལྟོ་འཕྱེ་ཆེན་པོའི་གཞལ་མེད་ཁང་ངམ། ཉི་མའི་གཞལ་མེད་ཁང་ངམ། ཟླ་བའི་གཞལ་མེད་ཁང་ངམ། སྐར་མའི་ཚོགས་ཀྱི་གཞལ་མེད་ཁང་ངམ། རྒྱུ་སྐར་གྱི་
གཞལ་མེད་ཁང་ངམ། སྲིན་པོའི་གཞལ་མེད་ཁང་ངམ། འདོད་པའི་གཟུགས་ཀྱི་གཞལ་མེད་ཁང་ཡང་རུང་སྟེ་དེ་ཐམས་ཅད་རྗེས་སུ་འཛིན་ནོ། །འདི་ནི། ཁྱོད་ཀྱིས་བྱ་བ་ཐམས་ཅད་བཀླགས་

93-1-328a

པས་འགྲུབ་ཅིང་བཟླས་པ་ཙམ་གྱིས་འགྲུབ་པར་འགྱུར་རོ། །ཀྱེ་རིག་སྔགས་འཆང༌། བྱ་བ་རྣམ་པ་སྣ་ཚོགས་པ་དེ་རྣམས་རྗེས་སུ་འཛིན་ནོ། །འདི་ལྟ་
སྟེ༑ ནོར་སྒྱུར་བར་སྨྲ་བ་དང༌། ཞིང་སྨྲ་བ་དང༌། ནོར་བུ་སྨྲ་བ་དང༌། ཞགས་པའི་དངོས་གྲུབ་དང༌། མིག་སྨན་སྒྲུབ་པ་དང༌། ཐིག་ལེ་སྒྲུབ་པ་དང༌། དབང་ཕྱུག་དང༌། བློན་པོ་
དང༌། བཀྲབས་པ་དང༌། མདུན་ན་འདོན་ཉིད་དང༌། སྟོབས་ཆེ་བ་ཉིད་དང༌། ལོངས་སྤྱོད་ལ་དམིགས་པ་དང༌། ཡུལ་གྱི་བདག་པོ་ཉིད་དང༌། དབང་ཕྱུག་དང༌། ནོར་འཕེལ་བ་
དང༌། གཏེར་གཡོ་བ་དང༌། ཉོ་ཚོང་གི་གྲོགས་བྱེད་པ་དང༌། འགུགས་པ་དང༌། ཁུང་དུ་འཇུག་པ་དང༌། རིལ་འཇུག་པ་དང༌། ནགས་སུ་འཇུག་པ་དང༌། མེ་ལ་འཇུག་པ་དང༌།
ས་འོག་ཏུ་འཇུག་པ་དང༌། ཀླུའི་ཆར་འབེབས་པ་དང༌། ཆར་གྱི་རྒྱུན་དང༌། སེར་བའི་རྒྱུན་དང༌། སེར་བ་འབེབས་པ་དང༌། གྲོང་ལྟ་བ་དང༌། གཡུལ་དུ་འཇུག་པ་དང༌། རིག་
སྔགས་འཆང་ཉིད་དང༌། སངས་རྒྱས་ཀྱི་ཞིང་མཐོང་བ་ཉིད་དང༌། ལྡོང་རོས་ཀྱི་མིག་སྨན་སྒྲུབ་པ་དང༌། རལ་གྲི་སྒྲུབ་པ་དང༌། རྡོ་རྗེ་སྒྲུབ་པ་དང༌། རྩེ་གསུམ་སྒྲུབ་པ་དང༌། འཁོར་
ལོ་སྒྲུབ་པ་དང༌། དུང་སྒྲུབ་པ་དང༌། གཏུན་ཤིང་སྒྲུབ་པ་དང༌། དགྲ་སྟ་སྒྲུབ་པ་དང༌། མདའ་བོ་ཆེ་སྒྲུབ་པ་དང༌། ཐོ་བ་སྒྲུབ་པ་དང༌། དྲིལ་བུ་སྒྲུབ་པ་དང༌། རྫས་སྒྲུབ་པ་དང༌།

93-1-328b

སྨན་སྒྲུབ་པ་དང༌། བཅུད་ཀྱིས་ལེན་སྒྲུབ་པ་དང༌། རོ་ལངས་སློང་བར་བྱེད་པ་དང༌། རང་གི་གནས་འབེབས་པ་དང༌། གོས་འབེབས་པ་དང༌། རིམས་འབེབས་པ་དང༌། ཤི་བ་སློང་བར་
བྱེད་པ་དང༌། གདོན་ཐམས་ཅད་འབེབས་པ་དང༌། ཐོད་པ་འབེབས་པ་དང༌། བུམ་པའི་འབེབས་པ་དང༌། བུམ་བུ་འབེབས་པ་དང༌། ལྟེང་ཀ་འབེབས་པ་དང༌། དྲིལ་བུ་འབེབས་པ་
དང༌། ཐོ་བ་འབེབས་པ་དང༌། རལ་གྲི་འབེབས་པ་དང༌། མེ་ལོང་འབེབས་པ་དང༌། པདྨ་འབེབས་པ་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་འབེབས་པ་དང༌། མཛེས་
པར་བྱེད་པ་དང༌། གར་བྱེད་པ་དེ་རྣམས་ཐམས་ཅད་བཀླགས་པས་གྲུབ་པ་དང༌། བཟླས་པས་གྲུབ་པས་རིག་སྔགས་འཆང་རྗེས་སུ་འཛིན་ཏེ། དོན་མཐའ་ཡས་ཤིང་དོན་མཐའ་ཡས་
པ་དེ་རྣམས་ཐམས་ཅད་གྲུབ་པའི་ཆེད་དུ་གྱིས་ཤིག་ཅེས་སོ། །དགོས་པ་ཐམས་ཅད་ཡོངས་སུ་རྫོགས་པར་བྱེད་དེ། རིག་སྔགས་འཆང༌། ཁྱོད་དགེ་བ་འགྲུབ་ཅིང་རིག་པ་སྟེ། རིག་
སྔགས་འཆང་གྲུབ་པ་ཁྱོད་ཀྱིས་འཇིག་རྟེན་དང་འཇིག་རྟེན་ལས་འདས་པའི་བྱ་བ་བྱེད་པར་འགྱུར་རོ། །རིག་སྔགས་འཆང༌། ཁྱོད་ཤི་འཕོས་ནས་བདེ་བ་ཅན་གྱི་འཇིག་རྟེན་གྱི་ཁམས་
སུ་འགྲོའོ། །དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱིས་ཁྱོད་ཕྱིར་མི་ལྡོག་པར་ལུང་བསྟན་ནོ། །འདི་ནི། སྐྱེ་བ་ཐ་མ་སྟེ། མངལ་གྱི་དྲི་མས་མ་གོས་པར་པདྨ་ལས་

93-1-329a

བརྫུས་ཏེ་སྐྱེ་བར་འགྱུར་རོ། །སྐྱེ་བའི་སྐྱེ་བ་དྲན་པར་ཡང་འགྱུར་རོ། །ཁྱོད་དགེ་པའི་རྩ་བ་ཐམས་ཅད་ལ་མངོན་པར་ཕྱོགས་པ་དང༌། དེ་བཞིན་
གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་དང༌། ཕྱག་རྒྱ་དང༌། གསང་སྔགས་དང༌། གཟུངས་ཀྱི་རིམ་པར་ཕྱེ་བ་དང༌། ཆོ་ག་ཞིབ་མོ་ལ་ཇི་སྲིད་བྱང་ཆུབ་ལ་
མཐར་ཐུག་པའི་བར་དུ་མངོན་དུ་ཕྱོགས་པར་འགྱུར་རོ། །དེ་བཞིན་དུ་སྒྲས་ལུང་སྟོན་པར་བྱེད་པ་སྨྲས་ནས་མི་སྣང་བར་འགྱུར་རོ། །དེ་ནས་རིག་པའི་རྒྱལ་པོའི་རས་རིས་
དེའི་སྨིན་མའི་བར་ནས་འོད་ཟེར་ཁ་དོག་སྣ་ཚོགས་པ་རྣམ་པར་བཀྲ་ཤིང་བཀྲ་བ་འབྱིན་པར་བྱེད་དེ། དེ་མ་ཐག་ཏུ་ཀུན་ནས་སྣང་བར་བྱེད་དོ། །ཀུན་ནས་སྣང་བར་བྱས་ནས་
ཀྱང་རིག་སྔགས་འཆང་གི་ལུས་ལ་བབ་སྟེ་མི་སྣང་བར་འགྱུར་རོ། །མི་སྣང་བར་གྱུར་པའི་དེ་མ་ཐག་ཏུ་རིག་སྔགས་འཆང་དེས་ཏིང་ངེ་འཛིན་སྟོང་ཕྲག་བརྒྱ་ཐོབ་པར་འགྱུར་
རོ༑ ༑འདི་ལྟ་སྟེ། ཕྱིར་མི་ལྡོག་པའི་ཏིང་ངེ་འཛིན་དང༌། རྣམ་པར་སྣང་བར་བྱེད་པའི་ཏིང་ངེ་འཛིན་དང༌། ཀུན་ནས་སྒོའི་ཏིང་ངེ་འཛིན་དང༌། ཀུན་ནས་འོད་ཀྱི་དཀྱིལ་འཁོར་གྱི་
ཏིང་ངེ་འཛིན་དང༌། འོད་ཡངས་པའི་དཀྱིལ་འཁོར་གྱི་ཏིང་ངེ་འཛིན་དང༌། དོན་ཡོད་པ་རྣམ་པར་འཕྲུལ་པའི་ཏིང་ངེ་འཛིན་དང༌། དོན་ཡོད་པ་མཆོད་པའི་ནོར་བུའི་ཏིང་ངེ་འཛིན་

93-1-329b

དང༌། དོན་ཡོད་པའི་ནོར་བུ་ཞེས་བྱ་བའི་ཏིང་ངེ་འཛིན་དང༌། དངོས་གྲུབ་གསལ་བ་ཞེས་བྱ་བའི་ཏིང་ངེ་འཛིན་དང༌། ཀུན་ཏུ་གཟིགས་པ་ཞེས་བྱ་བའི་ཏིང་ངེ་འཛིན་དང༌། ཕྱག་རྒྱ་རིམ་པར་
ཕྱེ་བའི་ཏིང་ངེ་འཛིན་དང༌། དཀྱིལ་འཁོར་གསང་བའི་ཏིང་ངེ་འཛིན་དང༌། དོན་ཡོད་པའི་གཟུངས་ཀྱི་ཏིང་ངེ་འཛིན་དང༌། ཀུན་ཏུ་གཟིགས་པའི་ནོར་བུའི་རྒྱལ་པོའི་ཏིང་ངེ་འཛིན་དང༌། དུས་
ཀྱི་རྗེས་སུ་འབྲང་བའི་ཏིང་ངེ་འཛིན་དང༌། པདྨ་མཆོག་ཅེས་བྱ་བའི་ཏིང་ངེ་འཛིན་དང༌། པདྨ་རྣམ་པར་བལྟ་བ་ཞེས་བྱ་བའི་ཏིང་ངེ་འཛིན་དང༌། ཞགས་པ་རབ་ཏུ་གནས་པ་ཞེས་བྱ་བའི་
ཏིང་ངེ་འཛིན་དང༌། རྟག་པར་ཁོང་དུ་ཆུད་བ་ཞེས་བྱ་བའི་ཏིང་ངེ་འཛིན་དང༌། རྒྱལ་པོའི་འོད་ཟེར་ཞེས་བྱ་བའི་ཏིང་ངེ་འཛིན་དང༌། རྒྱུ་སྐར་ཀུན་ཏུ་གཟིགས་པ་ཞེས་བྱ་བའི་ཏིང་ངེ་འཛིན་དང༌།
དངོས་གྲུབ་ཀྱི་འོད་ཟེར་དྲི་མ་མེད་པ་ཞེས་བྱ་བའི་ཏིང་ངེ་འཛིན་དང༌། ཀུན་ནས་ནོར་བུའི་གཟི་བརྗིད་ཅེས་བྱ་བའི་ཏིང་ངེ་འཛིན་དང༌། དབང་ཕྱུག་གིས་མཐུ་སྟོབས་དྲི་མ་མེད་པ་ཞེས་བྱ་
བའི་ཏིང་ངེ་འཛིན་དང༌། འོད་ཟེར་ཀུན་ནས་སྣང་བ་ཞེས་བྱ་བའི་ཏིང་ངེ་འཛིན་དང༌། བློ་ཡང་དག་པར་འཛིན་པ་ཞེས་བྱ་བའི་ཏིང་ངེ་འཛིན་དང༌། གསལ་བར་ཁོང་དུ་ཆུད་པ་ཞེས་བྱ་བའི་ཏིང་
འཛིན་དང༌། ཕྱག་རྒྱ་ཀུན་ཏུ་གཟིགས་ཞེས་བྱ་བའི་ཏིང་ངེ་འཛིན་དང༌། ཕྱག་རྒྱ་ཀུན་ཏུ་གཟིགས་པའི་པདྨ་ཞེས་བྱ་བའི་ཏིང་ངེ་འཛིན་དང༌། རྟག་པར་ཆར་འབེབས་པ་ཞེས་བྱ་བའི་ཏིང་

93-1-330a

ངེ་འཛིན་དང༌། དྲི་མ་མེད་པའི་སྙིང་པོ་ཞེས་བྱ་བའི་ཏིང་ངེ་འཛིན་དང༌། དངོས་གྲུབ་ཡངས་པ་ཞེས་བྱ་བའི་ཏིང་ངེ་འཛིན་དང༌། མེ་ཏོག་ལྡན་པ་ཞེས་བྱ་བའི་ཏིང་
ངེ་འཛིན་དང༌། ཀུན་ནས་ཀུན་ཏུ་གཟིགས་པ་ཞེས་བྱ་བའི་ཏིང་ངེ་འཛིན་དང༌། ཀུན་ནས་ཀུན་ཏུ་རྣམ་པར་སྦྱོང་བ་ཞེས་བྱ་བའི་ཏིང་ངེ་འཛིན་དང༌། ལྕེའི་མཆོག་དང་ལྡན་པ་ཞེས་བྱ་
བའི་ཏིང་ངེ་འཛིན་དང༌། ཡི་ག་རྣམ་པར་དག་བ་ཞེས་བྱ་བའི་ཏིང་ངེ་འཛིན་དང༌། ཆུ་ཡོངས་སུ་སྦྱོང་བ་ཞེས་བྱ་བའི་ཏིང་ངེ་འཛིན་དང༌། གཟི་བརྗིད་དང་ལྡན་པ་ཞེས་བྱ་བའི་ཏིང་ངེ་འཛིན་
དང༌། ཡངས་པར་བྱིན་གྱིས་བརླབས་པ་ཞེས་བྱ་བའི་ཏིང་ངེ་འཛིན་དང༌། བློ་འགུགས་པར་བྱེད་པ་ཞེས་བྱ་བའི་ཏིང་ངེ་འཛིན་དང༌། མེ་ཏོག་མངོན་པར་བཀྲམ་པ་ཞེས་བྱ་བའི་ཏིང་ངེ་
འཛིན་དང༌། རྣམ་པར་འཕྲུལ་པ་བཀོད་པ་ཞེས་བྱ་བའི་ཏིང་ངེ་འཛིན་དང༌། གཟུངས་རྣམ་པར་དག་ཅིང་དྲི་མ་མེད་པ་ཞེས་བྱ་བའི་ཏིང་ངེ་འཛིན་དང༌། གཟི་བརྗིད་ཡན་ལག་ཅེས་བྱ་
བའི་ཏིང་ངེ་འཛིན་དང༌། ཐམས་ཅད་ཡོངས་སུ་དག་པ་ཞེས་བྱ་བའི་ཏིང་ངེ་འཛིན་སོ་སོར་ཐོབ་བོ། །མདོར་བསྡུ་ན་ཏིང་ངེ་འཛིན་འདི་རྣམས་བཀླགས་པ་ཙམ་དང༌། བཟླས་པ་ཙམ་
གྱིས་འཇིག་རྟེན་བའི་སྒྲུབ་པའི་དངོས་གྲུབ་སོ་སོར་ཐོབ་བོ། །གང་ཞིག་བཟླས་པ་ཙམ་གྱིས་འཇིག་རྟེན་པའི་ཏིང་ངེ་འཛིན་དང༌། གསང་སྔགས་དང༌། རྣམ་པར་འཕྲུལ་པ་རྣམས་

93-1-330b

སོ་སོར་ཐོབ་བོ། །ཏིང་ངེ་འཛིན་གཞན་དེ་རྣམས་ནི། ཏིང་ངེ་འཛིན་གྱི་རྣམ་པར་འཕྲུལ་པའི་དངོས་གྲུབ་སོ་སོར་ཐོབ་བོ། །ལག་ན་རྡོ་རྗེ་འཇིག་རྟེན་ལས་འདས་པའི་ཏིང་ངེ་འཛིན་གཞན་
ཡང་བཀླགས་པས་གྲུབ་པ་དང༌། བཟླས་པ་ཙམ་ལས་སོ་སོར་ཐོབ་བོ། །གང་གིས་འཇིག་རྟེན་ལས་འདས་པའི་དངོས་གྲུབ་དེ་བཞིན་གཤེགས་པ་ཐམས་ཅད་ཀྱི་གསང་བ་རིམ་པར་ཕྱེ་
བ་དང༌། དཀྱིལ་འཁོར་དང༌། གསང་སྔགས་དང༌། ཕྱག་རྒྱ་དེ་བཞིན་གཤེགས་པ་ཐམས་ཅད་ཀྱི་རིགས་ཐུན་མོང་པར་གྱུར་པ་མཐོང་བའི་དངོས་གྲུབ་སོ་སོར་ཐོབ་བོ། །ཏིང་ངེ་འཛིན་
གྱི་རྣམ་པར་འཕྲུལ་པ་གང་གིས་དེ་བཞིན་གཤེགས་པ་ཐམས་ཅད་ཀྱིས་དུས་གསུམ་པའི་ཏིང་ངེ་འཛིན་དང༌། དཀྱིལ་འཁོར་གྱི་གསང་བ་དང༌། གསང་སྔགས་དང༌། ཕྱག་རྒྱ་
དང༌། སྤྱི་གཙུག་ཀུན་ཏུ་གཟིགས་པར་འགྱུར་རོ། །ཕྱག་རྒྱ་དང༌། གསང་སྔགས་དང༌། དཀྱིལ་འཁོར་དང༌། ཆོ་ག་ཞིབ་མོ་གང་ཡིན་པ་དེ་རྣམས་དེ་བཞིན་གཤེགས་པ་ཐམས་ཅད་
ཀྱི་རིགས་ཀྱི་གསང་བའི་རྒྱལ་མཚན་གྱི་མཆོག་ཏུ་ཀུན་ཏུ་གནས་སོ། །གང་གིས་སྐྱེ་བ་བརྗེས་པའི་མོད་དང༌། བསྒོམས་པའི་མོད་ལ་རྒྱལ་མཚན་གྱི་མཆོག་དང་ལྡན་པའི་སྒོ་
མཆོག་ཏུ་གནས་སོ། །འདི་ལྟ་སྟེ། དོན་ཡོད་པའི་ཡེ་ཤེས་བཀོད་པ་ཞེས་བྱ་བའི་ཏིང་ངེ་འཛིན་དང༌། དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་དང༌། རྒྱལ་མཚན་རྩེ་མོའི་

93-1-331a

དཔུང་རྒྱན་ཞེས་བྱ་བའི་ཏིང་ངེ་འཛིན་དང༌། གཟུངས་ཀྱི་བདག་པོ་ཞེས་བྱ་བའི་ཏིང་ངེ་འཛིན་དང༌། དགེ་བའི་མེ་ཏོག་གཙང་མ་ཞེས་བྱ་བའི་ཏིང་ངེ་འཛིན་དང༌།
སྦྱི་གཙུག་ཀུན་ཏུ་རྣམ་པར་བལྟ་བ་ཞེས་བྱ་བའི་ཏིང་ངེ་འཛིན་དང༌། སེངྒེ་རྣམ་པར་རྩེ་བ་ཞེས་བྱ་བའི་ཏིང་ངེ་འཛིན་དང༌། འོད་འབར་བར་བྱེད་པ་ཞེས་བྱ་བའི་ཏིང་ངེ་འཛིན་དང༌།
གཟི་བརྗིད་ལྡན་པ་ཞེས་བྱ་བའི་ཏིང་ངེ་འཛིན་དང༌། རིན་ཆེན་འབྱུང་གནས་ཞེས་བྱ་བའི་ཏིང་ངེ་འཛིན་དང༌། གཟུངས་ཀྱི་ཕྱག་རྒྱ་ཞེས་བྱ་བའི་ཏིང་ངེ་འཛིན་དང༌། རྣམ་པར་སྣང་
མཛད་ཀྱི་སྙིང་པོ་ཞེས་བྱ་བའི་ཏིང་ངེ་འཛིན་དང༌། དྲི་མ་མེད་པའི་འོད་ཅེས་བྱ་བའི་ཏིང་ངེ་འཛིན་དང༌། ནོར་བུ་རིན་པོ་ཆེ་ཆེན་པོའི་ཆར་འབེབས་པར་བྱེད་པ་ཞེས་བྱ་བའི་ཏིང་ངེ་
འཛིན་དང༌། དོན་ཡོད་པ་དྲི་མ་མེད་པའི་བདག་པོ་ཞེས་བྱ་བའི་ཏིང་ངེ་འཛིན་དང༌། དོན་ཡོད་པ་ཟབ་མོའི་སྒྲ་སྒྲོག་པ་ཞེས་བྱ་བའི་ཏིང་ངེ་འཛིན་དང༌། དོན་ཡོད་པའི་དངོས་གྲུབ་ཀྱི་ཞགས་
པ་ཞེས་བྱ་བའི་ཏིང་ངེ་འཛིན་དང༌། དོན་ཡོད་པའི་རྒྱལ་མཚན་ཞེས་བྱ་བའི་ཏིང་ངེ་འཛིན་དང༌། ཡིད་བཞིན་གྱི་ནོར་བུའི་འོད་ཀྱི་སྣང་བ་རྒྱས་པ་ཞེས་བྱ་བའི་ཏིང་ངེ་འཛིན་སྟེ། འདི་
རྣམས་ལ་སོགས་པའི་ཏིང་ངེ་འཛིན་མང་པོ་རྣམས་སོ་སོར་ཐོབ་ཅིང་ཏིང་ངེ་འཛིན་གཞན་འཇིག་རྟེན་ལས་འདས་པ་བརྒྱ་སྟོང་ཕྲག་བཀླགས་པ་དང༌། བཟླས་པ་ཙམ་གྱིས་འགྲུབ་

93-1-331b

པར་འགྱུར་རོ། །རིག་པའི་རྒྱལ་པོའི་གཟུངས་ཀྱི་སྙིང་པོ་འདི་ཡོན་ཏན་ཆེ་བ་དང༌། ཕན་ཡོན་ཆེ་བ་དང༌། རྫུ་འཕྲུལ་དང༌། རྣམ་པར་འཕྲུལ་པ་ཆེ་བ་སྟེ། དོན་ཡོད་པ་ལྕགས་ཀྱུའི་ཆོ་ག་ཞིབ་མོ་
ལ་དོན་ཡོད་པ་ནོར་བུའི་མཆོད་པ་ཞེས་བྱ་བའི་གཟུངས་འཕགས་པ་སྦྱན་རས་གཟིགས་དབང་ཕྱུག་གིས་དོན་ཡོད་ཞགས་པའི་སྙིང་པོའི་གཟུངས་གསུངས་པ། སེམས་ཅན་ཐམས་
ཅད་ལ་ཕན་པ་རྗེས་སུ་འཕྲང་བ། དགེ་བའི་རྩ་བ་ཐམས་ཅད་སྐྱེ་བར་བྱེད་པ། སྡིག་པ་དང༌། སྒྲིབ་པ་ཐམས་ཅད་རྣམ་པར་སྦྱོང་བར་བྱེད་པ། གཟུངས་ཀྱི་ཚིག་གི་སྙིང་པོ་གང་ཞིག་
བཀླགས་པ་ཙམ་དང༌། བཟླས་པ་ཙམ་གྱིས་འདི་རྣམས་བྱེད་པའི་དངོས་གྲུབ་སོ་སོར་ཐོབ་བོ། །སྒྲུབ་པ་འདི་རྣམས་ཐམས་ཅད་ནི། ལས་ཀྱི་རྣམ་པར་འཕྲུལ་དུ་འགྱུར་བ་མ་ཡིན་ནོ། །དེ་
ནས་རིག་སྔགས་འཆང་དེ་སྨྱུང་བར་གནས་ཏེ་བཟླས་པ་གཅིག་དང༌། བཀླགས་པའི་དངོས་གྲུབ་ཀྱིས་དེ་ལྟ་བུའི་རྒྱས་ཤིང་གསལ་བ་ཐོབ་བོ། །དེ་ཁོ་ན་ཉིད་ཀྱི་དངོས་གྲུབ་ཀྱང་སོ་སོར་འཐོབ་
སྟེ༑ དོན་རྒྱ་ཆེ་བ་དང༌། ལོངས་སྤྱོད་དང་ལྡན་པ་དང༌། གཟུངས་ཀྱི་དངོས་གྲུབ་ཆེན་པོ་སོ་སོར་ཐོབ་བོ། །བཀོད་པ་ཡངས་པ་རྣམ་པར་ལྟ་བ་ཞེས་བྱ་བའི་ཏིང་ངེ་འཛིན་དང༌། གཟུངས་ཀྱི་གསང་
བ་སོ་སོར་ཐོབ་བོ། །དཔག་བསམ་གྱི་ཤིང་ཡང་དག་པར་གང་བའི་ཆར་འབེབས་པ་དང༌། གཟུངས་ཀྱི་རྣམ་པར་འཕྲུལ་པའི་བཀོད་པ་སོ་སོར་ཐོབ་བོ། །ཡིད་བཞིན་གྱི་ནོར་བུ་ཆེན་པོའི་རྒྱ་

93-1-332a

མཚོ་དང༌། རིན་པོ་ཆེ་སྣ་བདུན་གྱི་ཆར་འབེབས་པ་དང༌། ཀུན་ནས་ཀུན་ཏུ་གཟིགས་པའི་རྒྱལ་མཚན་གྱི་གཟུངས་ཀྱི་གསང་བའི་ཆར་འབེབས་པའི་
དངོས་གྲུབ་སོ་སོར་ཐོབ་བོ། །ཀུན་ནས་གསེར་གྱི་རྒྱལ་མཚན་གྱི་ཆར་འབེབས་པའི་གཟུངས་ཀྱི་བཀོད་པ་རྣམ་པར་བལྟས་པ་དང༌། དོན་ཡོད་པའི་བཀོད་པ་རབ་འབྱམས་ཀྱི་
དངོས་གྲུབ་རབ་ཏུ་ཐོབ་བོ། །དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་རྣམ་པར་ལྟ་བའི་རྒྱལ་མཚན་གྱི་གཟུངས་ཀྱི་རྣམ་པར་འཕྲུལ་པ་སོ་སོར་ཐོབ་བོ། །དེ་བཞིན་
གཤེགས་པ་ཐམས་ཅད་ཀྱི་གསང་བའི་སྙིང་པོ་དང༌། དཀྱིལ་འཁོར་རྣམ་པར་ལྟ་བའི་དངོས་གྲུབ་སོ་སོར་ཐོབ་བོ། །རྣམ་པར་ཐར་པའི་དཀྱིལ་འཁོར་ཡངས་པ་ཐམས་ཅད་
སོ་སོར་ཐོབ་བོ། །ཕན་ཡོན་ཆེན་པོ་དང༌། རྣམ་པར་འཕྲུལ་བ་ཆེན་པོ་བྱིན་གྱིས་བརླབས་པ་འདི་རྣམས་སོ་སོར་ཐོབ་བོ། །དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རློབ་
པས་བྱིན་གྱིས་བརླབས་པས་དོན་ཡོད་པའི་ནོར་བུའི་མཆོད་པའི་སྙིང་པོའི་གཟུངས་གང་བཀླགས་པ་ཙམ་གྱིས་ཡོན་ཏན་དང་ཕན་ཡོན་རྗེས་སུ་བསྔགས་པ་དང༌། རྣམ་པར་
འཕྲུལ་པ་ཆེན་པོ་སོ་སོར་ཐོབ་བོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཕྱག་ན་རྡོ་རྗེ་མཆོག་ཏུ་དགའ་བ་སྐྱེས་ཤིང་མཆོག་ཏུ་སྐྱི་བུང་ཞེས་བྱེད་པ་སྐྱེས་ནས་བཅོམ་ལྡན་འདས་

93-1-332b

ཤཱཀྱ་ཐུབ་པའི་ཞབས་ལ་བཏུད་དེ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ཆེན་པོ་འཕགས་པ་སྦྱན་རས་གཟིགས་དབང་ཕྱུག་གིས་གསུངས་པའི་
དོན་ཡོད་པའི་ནོར་བུའི་མཆོད་པའི་སྙིང་པོའི་གཟུངས་གང་ཡིན་པ་འདི་མཆོག་ཏུ་རྙེད་པར་དཀའོ། །ཡིད་བཞིན་གྱི་ནོར་བུར་གྱུར་པའི་སྙིང་པོའི་གཟུངས་གང་ཡིན་པ་ནི།
མཆོག་ཏུ་རྙེད་པར་དཀའོ། །མཐུ་ཆེན་པོ་དང༌། ཕན་ཡོན་ཆེན་པོ་དང༌། ཡོན་ཏན་ཆེན་པོ་སྐྱེད་པ་དང་མཐུན་པ་རྣམ་པར་འཕྲུལ་པ་དང༌། ཆོ་འཕྲུལ་ཆེ་བར་བལྟ་བར་བྱའོ། །དེ་
ཅིའི་སླད་དུ་ཞེ་ན། བཅོམ་ལྡན་འདས། རིག་པའི་རྒྱལ་པོ་དང༌། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་
མའམ༑ དགེ་སྦྱོང་ངམ། བྲམ་ཟེའམ། རྒྱལ་རིགས་སམ། བུད་མེད་དམ། སྐྱེས་པའམ། ཁྱེའུའམ། བུ་མོ་ཡང་རུང་སྟེ་ལན་གཅིག་བཟླས་པ་དང༌། དྲན་པ་ཙམ་དང༌། བཀླགས་པ་
ཙམ་གྱིས་བསོད་ནམས་ཀྱི་ཕུང་པོ་དང༌། དགེ་བའི་རྩ་བ་དང་ལྡན་པར་འགྱུར་རོ། །བཅོམ་ལྡན་འདས། སྡིག་པ་ཐམས་ཅད་ཟད་པར་གྱུར་པ་དེ་ཅི་ལགས། བཅོམ་ལྡན་འདས།
འཇིག་རྟེན་པ་རྣམས་འགྲུབ་པར་འགྱུར་བ་ཅི་ལགས། འཇིག་རྟེན་ལས་འདས་པའི་ལམ་ཡོངས་སུ་དག་པར་འགྱུར་བ་ཅི་ལགས། བཅོམ་ལྡན་འདས། དེ་བཞིན་གཤེགས་

93-1-333a

པ་རྣམ་པར་གཟིགས་པར་འགྱུར་བ་ཅི་ལགས། བཅོམ་ལྡན་འདས། འཕགས་པ་སྤྱན་རས་གཟིགས་དབང་ཕྱུག་གིས་རྟག་ཏུ་མཆོག་སྩལ་བ་དེ་
ཅི་ལགས། བཅོམ་ལྡན་འདས། བདག་ལ་དེའི་སྐབས་དབྱེ་བར་མཛད་དུ་གསོལ། དེ་ལྟ་བུའི་ཕན་ཡོན་ཕུལ་དུ་བྱུང་བ་ནི། བཅོམ་ལྡན་འདས། མཆོག་ཏུ་ངོ་མཚར་
བར་གྱུར་པའོ། །བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། ལེགས་སོ་ལེགས་སོ། །ལག་ན་རྡོ་རྗེ། མཆོག་ཏུ་རྙེད་པར་དཀའ་བའི་དྲི་བ་དྲིས་པ་དེ་ངས་ཇི་ལྟ་བ་
བཞིན་དུ་ད་ལྟ་བཤད་པར་བྱ་ཡི། ཉོན་ཅིག། ལག་ན་རྡོ་རྗེ། འདི་ནི། བཀླགས་པ་ཙམ་གྱི་མོད་དང༌། བརྗོད་པ་ཙམ་གྱི་མོད་ལ་བྱང་ཆུབ་སེམས་དཔའ་འཕགས་པ་སྤྱན་རས་
གཟིགས་དབང་ཕྱུག་རྟག་ཏུ་དགའ་བ་དང་བཅས་པས་ཕྱག་གཡས་སྤྱི་བོར་འཇོག་པར་བྱེད་དོ། །མངོན་སུམ་དུ་རང་གི་གཟུགས་ཀྱིས་མདུན་ན་ཉེ་བར་གནས་ཏེ་དབུགས་
འབྱིན་པར་ཡང་བྱེད་དོ། །དེ་ཇི་ལྟར་ཞེ་ན། འདི་ནི། འཕགས་པ་སྤྱན་རས་གཟིགས་དབང་ཕྱུག་རང་བཞིན་གྱིས་ལུས་ཡོངས་སུ་དག་པ་གཟུང་བའི་གཟུངས་ཀྱི་སྙིང་པོའོ། །
འདི་ནི༑ དོན་ཡོད་པའི་རང་བཞིན་གྱི་སྙིང་པོའོ། །འདི་ནི། སྒྱུ་མ་ལྟ་བུའི་ཏིང་ངེ་འཛིན་དང༌། གཟུངས་ཀྱི་རྣམ་པར་འཕྲུལ་པའོ། །འདི་ནི། འཕགས་པ་སྤྱན་རས་གཟིགས་དབང་

93-1-333b

ཕྱུག་གི་རང་བཞན་མཐོང་བའོ། །འདི་ནི། བཅུ་གཅིག་ཞལ་མཐོང་བའོ། །འདི་ནི། འཕགས་པ་སྦྱན་རས་གཟིགས་དབང་ཕྱུག་གི་སྣ་ཚོགས་གཟུགས་མཐོང་བའོ། །འདི་ནི།
འཕགས་པ་སྦྱན་རས་གཟིགས་དབང་ཕྱུག་གི་སྦྲུལ་པའི་སྦྲིན་མཐོང་བའོ། །འདི་ནི། མགྲིན་པ་སྔོན་པོ་དང༌། སྲེད་མེད་ཀྱི་བུའི་གཟུགས་མཐོང་བའོ། །འདི་ནི། འཇིག་རྟེན་
གསུམ་མཐོང་བའོ། །རྟ་མགྲིན་མཐོང་བའོ། །འདི་ནི། པདྨོ་ཡངས་པ་གསང་བའི་དཀྱིལ་འཁོར་མཐོང་བའོ། །འདི་ནི། དེ་བཞིན་གཤེགས་པ་ཐམས་ཅད་ཀྱི་མཆོད་པའི་
སྤྲིན་གྱི་རྣམ་པར་འཕྲུལ་པའོ། །འདི་ནི། རྡོ་རྗེའི་སྙིང་པོ་ཆེན་པོ་མཐོང་བའོ། །འདི་ནི། མགོའི་སྙིང་པོ་ཆེན་པོའོ། །འདི་ནི། སྣ་ཚོགས་པའི་གཟུགས་ཀྱི་རང་བཞིན་མཐོང་བའོ།།
འདི་ནི༑ དོན་ཡོད་པའི་གཟུགས་དང༌། དོན་ཡོད་པའི་དངོས་གྲུབ་ཀྱི་རྣམ་པར་འཕྲུལ་པའོ། །འདི་ནི། དེས་ཐམས་ཅད་དུ་འགུགས་པས་ན། ཞགས་པར་བརྗོད་པར་བྱའོ། །དོན་
ཡོད་པ་ཡིད་བཞིན་གྱི་ནོར་བུའི་མཆོད་པའི་སྙིང་པོའི་གཟུངས་སུ་བརྗོད་པར་བྱ་སྟེ། དོན་ཡོད་ཞགས་པའི་སྙིང་པོ་འཕགས་པ་སྤྱན་རས་གཟིགས་དབང་ཕྱུག་དམ་པར་གྱུར་
པའི་ངོ་བོ་ཉིད་ཀྱི་སྐུ་གཞན་དུ་གྱུར་བ་མཐོང་བ་མཚུངས་པ་སྟེ། དོན་ཡོད་པའི་ནོར་བུའི་མཆོད་པའི་སྙིང་པོའི་གཟུངས་འདི་དག་མཐོང་བ་དང་མཚུངས་པར་འགྱུར་རོ། །བཀླགས་

93-1-334a

པ་དང༌། བརྗོད་པ་ཙམ་གྱི་མོད་ལ་དུས་གསུམ་དུ་གཤེགས་པ་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྲས་གཅིག་པུར་འགྱུར་རོ། །དེ་བཞིན་གཤེགས་
པ་ཐམས་ཅད་ཡོངས་སུ་དག་པའི་སྐུ་ཤིན་ཏུ་དྲི་མ་མེད་ཅིང་ཡོངས་སུ་དག་པ་དང་མཉམ་པར་འགྱུར་ཏེ། དེ་བཞིན་གཤེགས་པའི་སྙིང་པོའི་སྐུར་ཡང་འགྱུར་རོ། །དུས་གསུམ་
པའི་དེ་བཞིན་གཤེགས་པ་ཐམས་ཅད་ཀྱིས་ཕྱིར་མི་ལྡོག་པར་ལུང་སྟོན་ཅིང༌། བླ་ན་མེད་པའི་སངས་རྒྱས་ཀྱི་བྱང་ཆུབ་ཏུ་ལུང་སྟོན་པར་འགྱུར་རོ། །བྱང་ཆུབ་སེམས་དཔའ་ཐམས་
ཅད་རྟག་ཏུ་རྒྱུན་མི་འཆད་པར་མཐོང་བར་འགྱུར་རོ། །ལྷ་ཐམས་ཅད་ཀྱིས་ཡང་དག་པར་དབུགས་འབྱིན་པར་འགྱུར་རོ། །བདུད་ལ་སོགས་པ་དང༌། གདུག་པའི་རྨི་ལམ་དང༌།
ལོག་པར་འདྲེན་པ་ཐམས་ཅད་ཚར་བཅད་པར་བྱས་པར་འགྱུར་རོ། །བཅིང་པ་ལྔས་བཅིངས་ཤིང་གཟིར་བ་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་དང༌། ཤ་ཟ་དང༌། ཡི་
དྭགས་དང༌། གྲུལ་བུམ་དང༌། བརྗེད་བྱེད་དང༌། ཚངས་པ་སྲིན་པོ་རྣམས་ཐམས་ཅད་རིང་དུ་འབྲོས་པར་འགྱུར་རོ། །རིམས་ཐམས་ཅད་དང༌། ནད་ཐམས་ཅད་དང༌། འབྲས་དང༌།
ཕོལ་མིག་དང༌། རྩོག་ཤུ་དང༌། ལྷོག་པ་དང༌། མཚན་པར་རྡོལ་པ་དང༌། གཡན་པ་དང༌། མཛེ་དང༌། རྐང་ཤུ་ཐམས་ཅད་རྣམ་པར་ཉམས་པ་བྱེད་དོ། །ལུས་ཀྱི་གཟེར་ཐམས་ཅད་

93-1-334b

ཉེ་བར་ཞི་བར་བྱེད་དོ། །ཇི་ལྟར་ཤེལ་ཡོངས་སུ་དག་པ་ཇི་ལྟ་བ་བཞིན་དུ་དེ་བཞིན་གཤེགས་པའི་སྐུ་ཡོངས་སུ་དག་པར་འགྱུར་རོ། །ཚིག་བཙན་པར་ཡང་འགྱུར་རོ། །གསང་སྔགས་དང༌།
ཆོ་ག་ཞིབ་མོ་ཐམས་ཅད་ཀྱི་དངོས་གྲུབ་ཏུ་ཡང་འགྱུར་རོ། །འཇིག་རྟེན་ཐམས་ཅད་དགའ་བར་ཡང་འགྱུར་རོ། །རྒྱལ་པོ་དང༌། བྲམ་ཟེ་དང༌། རྒྱལ་རིགས་དང༌། ཁྱིམ་བག་གིས་ཆེར་
མཆོད་པར་བྱ་བར་འགྱུར་རོ། །སེམས་ཅན་ཐམས་ཅད་ཀྱི་མཆོད་པར་འོས་པ་གཅིག་པུར་འགྱུར་རོ། །ནོར་དང་འབྲུ་འཕེལ་བར་ཡང་འགྱུར་རོ། །བསམ་པ་དང༌། ཡིད་ཀྱི་ཤིང་རྟ་ཐམས་
ཅད་ཡོངས་སུ་རྫོགས་པར་ཡང་འགྱུར་རོ། །ཆོམ་རྐུན་དང༌། གཡོ་ཅན་དང༌། རྐུན་པོས་རྣམ་པར་སྐྲག་པ་དང༌། གཅན་གཟན་ཁྲོ་བོ་དང༌། གཡངས་དང༌། ཁྱིམ་རྡིབ་པ་དང༌། གསོད་པ་དང་
འཚེ་བ་དང༌། གཅན་གཟན་ཁྲོ་བོའི་འཇིགས་པ་རྣམས་ཐམས་ཅད་འབྱུང་བར་མི་འགྱུར་རོ། །མེ་དང་ཆུས་དུས་བྱེད་པ་དང༌། རླུང་དང༌། ཚད་པ་དང༌། སད་དང༌། སེར་བ་རྣམས་ཀྱིས་མི་
ཚུགས་སོ། །དགྲ་ཐམས་ཅད་ཀྱིས་འཇིགས་པར་མི་འགྱུར་རོ། །ཐམས་ཅད་བྱམས་པའི་ཡིད་དུ་འགྱུར་རོ། །བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་ཐམས་ཅད་དབང་དུ་གྱུར་
པར་བྱེད་དོ། །འདི་ནི། བཀླགས་པ་ཙམ་གྱིས་འཇིག་རྟེན་པ་རྣམས་ཀྱི་ཡོན་ཏན་ཆེན་པོ་བསྐྱེད་པ་དང༌། རྣམ་པར་འཕྲུལ་པར་འགྱུར་རོ། །དེ་འཆི་འཕོ་བའི་དུས་ཀྱི་ཚེ་དེ་བཞིན་གཤེགས་

93-1-335a

པ་བྱེ་བ་ཁྲག་ཁྲིག་བརྒྱ་སྟོང་ཕྲག་དགུ་བཅུ་རྩ་གཉིས་མངོན་སུམ་དུ་མཐོང་བར་འགྱུར་ཏེ། རིགས་ཀྱི་བུ་ཆུར་ཤོག །བདེ་བ་ཅན་གྱི་འཇིག་རྟེན་གྱི་ཁམས་
སུ་སོང་དང༌། ཁྱོད་ཀྱིས་ལམ་ཡོངས་སུ་དག་པར་བྱས་པའོ། །འཆི་བའི་དུས་སུ་གྱུར་པ་ན་བསམ་པ་ཉིད་ཀྱི་མོད་ལ་པདྨོ་ལས་བརྫུས་ཏེ་སྐྱེ་བར་འགྱུར་རོ། །རྒྱན་ཐམས་ཅད་ཀྱིས་
རྣམ་པར་བརྒྱན་པ་དང༌། ཚེ་རབས་དྲན་པར་ཡང་འགྱུར་རོ། །དེ་བཞིན་གཤེགས་པ་འོད་དཔག་མེད་མངོན་སུམ་དུ་མཐོང་བ་ཙམ་གྱིས་ཕྱིར་མི་ལྡོག་པར་འགྱུར་ཏེ། བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་འགྱུར་རོ། །རྣམ་པར་ཐར་པའི་དཀྱིལ་འཁོར་དང༌། པདྨོ་ཡངས་པའི་གསང་བ་མཐའ་དག་རྫོགས་པ་དང༌། དོན་ཡོད་
ཞགས་པའི་སྙིང་པོ་འི་ཆོ་ག་ཞིབ་མོ་མངོན་དུ་འགྱུར་ཞིང་ཁ་ཏོན་དུ་ཀུན་ཏུ་གནས་སོ། །དེ་བཞིན་གཤེགས་པ་ཐམས་ཅད་ཀྱི་གསང་བའི་དཀྱིལ་འཁོར་རྗེས་སུ་དྲན་པར་བྱེད་དོ། །
ཐམས་ཅད་དུ་སངས་རྒྱས་ཀྱི་ཞིང་ཀུན་ཏུ་དེ་བཞིན་གཤེགས་པ་ཐམས་ཅད་ཀྱིས་མངོན་སུམ་དུ་མཚུངས་པར་ལྷན་ཅིག་ལུང་སྟོན་པ་སོ་སོར་ཐོབ་སྟེ། ནམ་དུ་ཡང་ཕྱིར་ཞིང་
རྣམ་པར་གྲོལ་བར་འགྱུར་བ་དང༌། ཇི་སྲིད་དུ་སངས་རྒྱས་ཀྱི་བྱང་ཆུབ་ཏུ་བསྟན་པའི་བར་དང༌། ཇི་སྲིད་དུ་ཡོངས་སུ་མྱ་ངན་ལས་འདས་པའི་ལུས་སུ་གྱུར་གྱི་བར་དུ་འཇིག་རྟེན་

93-1-335b

ལས་འདས་པའི་ཕན་ཡོན་དང༌། རྣམ་པར་འཕྲུལ་པ་བཀླགས་པས་གྲུབ་པར་འགྱུར་རོ། །དེ་ནས་བཟླས་པ་ཙམ་གྱིས་དངོས་གྲུབ་བཤད་པར་བྱ་སྟེ། སྔ་དྲོ་གཅིག་བཟླས་པ་ཙམ་གྱི་མོད་
ལ་མཚམས་མེད་པ་ལྔའི་སྡིག་པ་དང༌། མནན་རི་མེད་པའི་མཐར་གཏུགས་པའི་སྡིག་པ་དང༌། རི་རབ་ལྷུན་པོ་ཆེན་པོ་བདུན་གྱི་ཚད་ཙམ་བ་སྦུའི་ཁོར་བུ་རེར་སྒྲིབ་པ་བསགས་
པ་དང༌། བསྐལ་པ་སྟོང་ཕྲག་ཏུ་བསགས་པའི་སྔོན་གྱི་སྡིག་པ་དང་སྒྲིབ་པ་དེ་རྣམས་ཐམས་ཅད་སྔ་དྲོ་གཅིག་བཟླས་པ་ཙམ་གྱིས་སྡིག་པ་དང་ལས་ཀྱི་སྒྲིབ་པ་རྣམ་པར་ཉམས་པར་
བྱེད་དེ། ཟད་པ་དང༌། ཡོངས་སུ་གཏུགས་པར་འགྱུར་རོ། །དམྱལ་བའི་འགྲོ་བ་ཆེན་པོ་བཅུ་དྲུག་ཏུ་གཞོལ་བ་དེ་རྣམས་ཐམས་ཅད་སྐད་ཅིག་གཅིག་གིས་ཡོངས་སུ་གྲོལ་ལོ། །སྨྱུང་
པར་གནས་པ་གཅིག་གིས་བཟླས་པ་དུས་གསུམ་པའི་དེ་བཞིན་གཤེགས་པའི་སངས་རྒྱས་ཀྱི་ཞིང་རྣམས་སུ་ཀུན་ཏུ་བཟང་པོ་ཆེན་པོ་ཉིད་ཐོབ་བོ། །གང་ཡང་དེ་བཞིན་གཤེགས་པའི་
རིགས་དང༌། པདྨོ་ཡངས་པའི་རྣམ་པར་ཐར་པའི་དཀྱིལ་འཁོར་དང༌། དོན་ཡོད་ཞགས་པའི་སྙིང་པོ་ཐམས་ཅད་དུ་དངོས་སུ་རྗེས་སུ་འཇུག་པར་བྱེད་དོ། །ཐམས་ཅད་དུ་དམ་ཚིག་
ཆེན་པོ་ཡང་དག་པར་འཛིན་པར་འགྱུར་རོ། །འཕགས་པ་སྦྱན་རས་གཟིགས་དབང་ཕྱུག་རང་གི་གཟུགས་ཀྱིས་དངོས་སུ་མཐོང་བ་སྦྱིན་པར་བྱེད་དོ། །དུས་གསུམ་པའི་དེ་བཞིན་

93-1-336a

གཤེགས་པ་རྣམས་རང་གི་གཟུགས་ཀྱིས་དངོས་སུ་མཐོང་བར་ཉེ་བར་གནས་པར་བྱེད་དོ། །དཀྱིལ་འཁོར་བའི་ལྷ་ཐམས་ཅད་དངོས་སུ་རྗེས་སུ་འདྲང་ཞིང་
གནས་ཏེ། རྟག་ཏུ་རྣམ་པར་བལྟ་བར་འགྱུར་ཞིང༌། ཆེར་བཅིངས་པར་འགྱུར་རོ། །རིག་པའི་རྒྱལ་པོ་ཐམས་ཅད་ཀྱང་རྟག་ཏུ་རྗེས་སུ་འབྲང་ཞིང་དངོས་སུ་མཐོང་བར་གནས་པར་བྱེད་
དོ༑ ༑བརྒྱ་སྟོང་ཕྲག་བཟླས་པ་ཙམ་གྱིས་ལྕེ་རྡོ་རྗེ་ལྟར་བརྟན་པར་འགྱུར་ཞིང༌། རྡོ་རྗེའི་སྙིང་པོ་དང་མཉམ་ཞིང་མཚུངས་པ་དང༌། པདྨའི་འདབ་མ་ལྟ་བུའི་ཁ་དོག་དང་འདྲ་བར་འགྱུར་
ཏེ༑ ཕྱིར་ཞིང་དེའི་ལུས་ལ་རེག་པ་ངན་པ་འབྱུང་བར་མི་འགྱུར་རོ། །ཕྱིར་ཞིང་ལུས་འཕོ་བར་ཡང་མི་ནུས་ཤིང༌། ཡོངས་སུ་དག་ཅིང་དྲི་མ་མེད་པའི་ལུས་སུ་འགྱུར་རོ། །ལུས་
པདྨ་དཀར་པོའི་ཁ་དོག་དང་མཚུངས་པར་ཡང་འགྱུར་རོ། །གདུག་པ་ཐམས་ཅད་དང༌། ཕྱིར་རྒོལ་བ་དང༌། དགྲ་ཐམས་ཅད་དང༌། འབྱུང་པོ་དང༌། གནོད་སྦྱིན་དང༌། སྲིན་པོ་ཐམས་
ཅད་དང༌། བགེགས་དང༌། ལོག་པར་འདྲེན་པ་རྣམས་དང༌། ཀླུ་མ་རུངས་པ་མི་བཟད་པ་དང༌། བདུད་ཀྱི་རིས་ཀྱི་ལྷ་ཐམས་ཅད་ཀྱིས་ལུས་དང་ཕུང་པོ་ལ་བཟའ་བར་མི་འགྱུར་རོ། །ལུས་
པདྨ་དཀར་པོའི་ཁ་དོག་དང་མཚུངས་པར་འགྱུར་རོ། །ལྷ་རྣམས་ལྷན་ཅིག་ཏུ་རྗེས་སུ་རྒྱུ་བར་བྱེད་དོ། །ཁ་ནས་ལྷ་རྫས་ཀྱི་ཨུཏྤ་ལ་སྔོན་པོའི་དྲི་འབྱུང་བར་འགྱུར་རོ། །ལུས་ལ་ལྷ་རྫས་

93-1-336b

ཀྱི་ཙནྡན་གྱི་དྲིས་བསྒོས་པར་འགྱུར་རོ། །རྐང་པ་དང་ལག་པ་གཞོན་ཤ་ཅན་དུ་འགྱུར་རོ། །མིག་གིས་ལེགས་པར་མཐོང་བར་འགྱུར་རོ། །བཞིན་གྱི་དཀྱིལ་འཁོར་ཡོངས་སུ་རྒྱས་པར་འགྱུར་
རོ༑ ༑སྙན་པ་ཐོས་པར་ཡང་འགྱུར་ཞིང་ལྷ་རྫས་ཀྱི་དྲི་ཚོར་བར་ཡང་འགྱུར་རོ། །བཟང་པོ་ལ་རིག་པའི་ལུས་སུ་འགྱུར་རོ། །སྐྲ་བུང་བ་དང་མཚུངས་ཤིང་འཁྱིལ་བའི་སྐྲ་རུ་འགྱུར་རོ། །
ནམ་ཡང་ཕྱིར་ཞིང་ལུས་ཀྱི་ནང་གི་རླུང་གི་ལས་དང༌། དྲི་ངན་པས་བསྒོས་པར་མི་འགྱུར་རོ། །དྲི་མ་ཐམས་ཅད་བསལ་བར་འགྱུར། འཇམས་པ་དང༌། སྙན་པ་དང༌། མཉེན་པའི་ངག་
ཏུ་ཡང་འགྱུར་རོ། །ལྷའི་ང་རོ་དང༌། ང་རོ་བཟང་བ་དང༌། ང་རོ་ཟབ་པ་སྙན་ཅིང་མཉེན་པ་དང༌། མིའམ་ཅིའི་སྒྲ་ལྟ་བུ་དང༌། ཀ་ལ་པིང་ཀའི་སྒྲ་དབྱངས་སུ་འགྱུར་རོ། །མཛེས་པར་
འགྲོ་བ་དང༌། ཟབ་པར་འགྲོ་བར་ཡང་འགྱུར་རོ། །ལག་མཐིལ་ཤིན་ཏུ་འཇམ་པ་དང༌། སོར་མོ་རིང་བ་དང༌། ལག་པའི་རི་མོ་ཤིན་ཏུ་རྣམ་པར་བཀྲ་བར་ཡང་འགྱུར་རོ། །སེངྒེའི་
འགྲོས་དང་རྩལ་གྱིས་འགྲོ་བར་འགྱུར་རོ། །ཐམས་ཅད་དུ་ཐོགས་པ་མེད་པའི་འགྲོས་སུ་འགྱུར་རོ། །སེམས་ཅན་ཐམས་ཅད་ཀྱི་གཙོ་བོ་གཅིག་པུར་མཆོད་པའི་འོས་སུ་ཡང་
འགྱུར་རོ། །དེ་ནས་དཔལ་རྣམ་ཐོས་སྲས་རྗེས་སུ་མཐུན་པར་རྗེས་སུ་འབྲང་བར་འགྱུར་རོ། །ཚིག་མི་མཐུན་པ་ཡང་རྗེས་སུ་མཐུན་པར་འགྱུར་རོ། །ཐམས་ཅད་དུ་ངག་རྣམ་པར་

93-1-337a

དག་པར་ཡང་འགྱུར་རོ། །འཇིག་རྟེན་པའི་བཟླས་པའི་དངོས་གྲུབ་བོ། །འཇིག་རྟེན་ལས་འདས་པ་ནི། སྐྱེ་བ་བརྗེས་ནས་པགས་པ་གསེར་གྱི་ཁ་དོག་ལྟ་བུ་
དང༌། བསམ་པ་ཉིད་ཀྱི་མོད་ལ་སྐྱེ་བར་འགྱུར་ཏེ། འོད་དཔག་མེད་ཀྱི་སྤྱན་སྔར་མདུན་གྱི་པདྨའི་སྙིང་པོ་ལས་བརྫུས་ཏེ་སྐྱེ་བར་འགྱུར་ཞིང༌། རྒྱན་ཐམས་ཅད་ཀྱིས་རྣམ་པར་
བརྒྱན་པ་དང༌། ཚེ་རབས་དྲན་པར་ཡང་འགྱུར་རོ། །དུས་གསུམ་དུ་གཤེགས་ཤིང་བཞུགས་པའི་དེ་བཞིན་གཤེགས་པ་ཐམས་ཅད་ཀྱི་ལུང་བསྟན་པ་དང༌། མངོན་པར་དབང་
བསྐུར་པའི་མཆོག་བྱང་ཆུབ་ཏུ་ལུང་སྟོན་པ་དང༌། མངོན་པར་དབང་བསྐུར་རོ། །དེ་བཞིན་གཤེགས་པའི་རྣམ་པར་འཕྲུལ་པ་བྱིན་གྱིས་རློབ་པས་ཀྱང་བྱིན་གྱིས་བརླབས་སོ། །
ཞེས་པ་འཇིག་རྟེན་ལས་འདས་པའི་བཟླས་པའི་ཆོ་གའི་དངོས་གྲུབ་བོ། །དེ་ནས་བསོད་ནམས་ཀྱི་ཕུང་པོ་བརྗོད་པར་བྱ་སྟེ། འདི་བཟླས་པ་ཙམ་གྱིས་བསོད་ནམས་ཀྱི་ཕུང་པོ་དང༌། དགེ་
བའི་རྩ་བ་དང་ལྡན་པར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ཡང་རུང་བས་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་ནོར་བུ་རིན་པོ་ཆེ་ཆེན་པོ་སྣ་བདུན་གྱིས་ཡོངས་སུ་བཀང་བར་བྱས་པ་དང༌། གསེར་གྱི་མེ་ཏོག་དང༌། དངུལ་གྱི་མེ་ཏོག་གིས་ཡོངས་སུ་བཀང་ནས་

93-1-337b

དུས་གསུམ་པའི་དེ་བཞིན་གཤེགས་པ་ཐམས་ཅད་ཀྱིས་ཉི་མ་རེ་རེ་ཞིང་དེ་བཞིན་གཤེགས་པ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གང་བ་ལ་ནོར་བུ་རིན་པོ་ཆེ་ཆེན་
པོ་སྣ་བདུན་དང༌། གསེར་གྱི་མེ་ཏོག་དང༌། དངུལ་གྱི་མེ་ཏོག་གིས་བཀང་ནས་ཕུལ་བ་དེ་བས་ཀྱང་དགེ་བ་དང༌། བསོད་ནམས་ཀྱི་ཕུང་པོ་ཆེས་མང་བར་བསྐྱེད་དོ། །གང་ཞིག་དུས་
གསུམ་པའི་དེ་བཞིན་གཤེགས་པ་མཆོད་ཅིང༌། ཉི་མ་རེ་རེ་ཞིང་དེ་བཞིན་གཤེགས་པ་མཆོད་པ་དེ་ཁོ་ན་བཞིན་དུ་འདི་བཟླས་པ་ཙམ་གྱི་དགེ་བའི་རྩ་བ་དང༌། བསོད་ནམས་ཀྱི་ཕུང་
པོ་ཆེན་པོ་དང་ལྡན་པར་འགྱུར་རོ། །དེ་རྣམས་གང་གིས་ནོར་བུ་རིན་པོ་ཆེ་ཆེན་པོ་བྱིན་པས་དེ་རྣམས་ཀྱི་དགེ་བའི་རྩ་བ་བཅུ་དྲུག་གི་ཆར་ཡང་མི་ཕོད་དོ། །དེ་བཞིན་དུ་བསོད་ནམས་ཀྱི་ཕུང་པོ་
དང༌། དགེ་བའི་རྩ་བ་ཆེན་པོ་བསྐྱེད་པར་འགྱུར་རོ། །ཞེས་སོ། །འཇིག་རྟེན་པའི་ཆོ་ག་སྣ་ཚོགས་པའི་ཚོགས་དང༌། འཇིག་རྟེན་ལས་འདས་པའི་བསོད་ནམས་ཀྱི་ཕུང་པོ་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་བྱེ་བ་བརྒྱ་སྟོང་ཕྲག་རྣམས་ནོར་བུ་རིན་པོ་ཆེ་ཆེན་པོ་སྣ་བདུན་གྱིས་བཀང་བ་རིན་པོ་ཆེ་སྣ་བདུན་གྱི་མེ་ཏོག་དང༌། གསེར་དང༌། དངུལ་གྱི་མེ་ཏོག་གིས་
བཀང་པ་རྣམས་ཀྱིས་དུས་གསུམ་པའི་དེ་བཞིན་གཤེགས་པ་ཐམས་ཅད་ལ། དེ་བཞིན་གཤེགས་པ་རེ་རེ་ཞིང་ལ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀུན་ཏུ་

93-1-338a

བཀང་ནས་ཕུལ་བར་འགྱུར་རོ། །མཆོད་པའི་སྤྲིན་ཆེན་པོར་འགྱུར་ཏེ། ཇི་སྲིད་བྱང་ཆུབ་སྙིང་པོ་ལ་མཐར་ཐུག་གི་བར་དུ་མི་ཟད་དེ། དེ་ལྟ་བུའི་བསོད་ནམས་
ཀྱི་ཕུང་པོ་ཆེན་པོ་ཡོངས་སུ་འཛིན་པར་འགྱུར་ཞིང༌། བསོད་ནམས་ཀྱི་ཕུང་པོ་ཆེན་པོར་ཡང་འགྱུར་ཏེ། བསོད་ནམས་ཀྱི་ཕུང་པོ་དང་ལྡན་པར་ཡང་འགྱུར་རོ། །འཇིག་རྟེན་དང་འཇིག་
རྟེན་ལས་འདས་པའི་བཟླས་པའི་དངོས་གྲུབ་དང༌། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །དེ་བཞིན་དུ་ཕན་ཡོན་ཆེན་པོ་དང༌། སྦྱིན་པ་ཡོངས་སུ་
གཏོང་བ་ཆེན་པོ་གང་ཡིན་པ་དང༌། བཟླས་བའི་ཆོ་ག་ཆེན་པོ་དང༌། མཆོད་པའི་སྤྲིན་ཆེན་པོར་འགྱུར་རོ། །དེ་བཞིན་དུ་ཡོན་ཏན་བསྐྱེད་པ་དང༌། རྣམ་པར་འཕྲུལ་པའི་ཆོ་
གའི་ཁྱད་པར་སོ་སོར་ཐོབ་བོ། །དུས་རྟག་པར་རྒྱུན་དུ་བཟླས་པའི་ཆོ་ག་དང་ལྡན་པར་འགྱུར་བར་བྱའོ། །རྟག་ཏུ་ཡང་བྱང་ཆུབ་སེམས་དཔའ་ཐམས་ཅད་མཐོང་འདོད་པར་
འགྱུར་རོ། །རྟག་ཏུ་ཡང་དགེ་བའི་རྩ་བ་དང་ཡང་དག་པར་འགྲོགས་པར་འགྱུར་རོ། །ལག་ན་རྡོ་རྗེ། གང་ཡང་རིག་པའི་རྒྱལ་པོའི་ཆོ་ག་ཞིབ་མོ་དོན་ཡོད་པའི་ནོར་བུའི་སྙིང་པོ་
འདི༑ ཐ་ན་སྒྲ་ཙམ་ཡང་རྣ་བའི་བུ་གར་ལྟུང་བར་འགྱུར་བ་དང༌། བྲིས་པ་རྣམས་བལྟ་བ་དང༌། པོ་ཏིའམ། ཡི་གེ་འམ། རྩིག་པའམ། གྱ་ང་ལ་བྲིས་པ་ལྟ་བར་བྱེད་པ་དེ། མཚམས་

93-1-338b

མེད་པ་ལྔའི་སྡིག་པ་ཐམས་ཅད་ཡོངས་སུ་ཟད་ཅིང༌། ཡོངས་སུ་གཏུགས་པར་འགྱུར་རོ། །སྔོན་བསགས་པའི་མནར་མེད་པར་གཞོལ་པའི་སྡིག་པ་དང༌། སྒྲིབ་པ་དེ་ཐམས་ཅད་རྣམ་
པར་ཉམས་པར་བྱེད་དོ། །ཡོངས་སུ་གཏོགས་པར་འགྱུར་རོ། །ཤི་འཕོས་ནས་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་ཏོ། པདྨ་ལས་བརྫུས་ཏེ་སྐྱེ་བར་འགྱུར་
རོ༑ ༑ནམ་ཡང་ཕྱིས་མངལ་དུ་གནས་པའི་དྲི་མས་གོས་པར་མི་འགྱུར་རོ། །ཇི་སྲིད་དུ་བྱང་ཆུབ་ལ་མཐར་ཐུག་གི་བར་དུ་སངས་རྒྱས་ཀྱི་ཞིང་གང་དང་གང་དུ་སྐྱེ་བར་འགྱུར་བའི་སངས་
རྒྱས་ཀྱི་ཞིང་ཐམས་ཅད་དུ་པདྨ་ལས་སྐྱེ་བར་འགྱུར་ཞིང་ཚེ་རབས་དྲན་པར་ཡང་འགྱུར་རོ། །ཕྱག་ན་རྡོ་རྗེས་གསོལ་པ། བཅོམ་ལྡན་འདས། ཇི་ལྟར་ཆོ་ག་ཞིབ་མོའི་རྒྱལ་པོ་དོན་
ཡོད་པའི་ནོར་བུའི་མཆོད་པའི་སྙིང་པོའི་གཟུངས་འདི་བྲི་བར་བྱ། བཅོམ་ལྡན་འདས། འབྲི་བཞིན་པ་དེའི་བསོད་ནམས་ཀྱི་ཕུང་པོ་རབ་ཏུ་བསྐྱེད་པ་ཅི་ལགས། དགེ་བའི་རྩ་བ་ཅི་དང་ཡང་
དག་པར་ལྡན་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ། འདིའི་ཡོན་ཏན་དང༌། ཕན་ཡོན་དཔག་ཏུ་མེད་དེ། དོན་ཡོད་པའི་ལྕགས་ཀྱུའི་རིག་པའི་རྒྱལ་པོ་འདིའི་དོན་
ཡོད་པའི་ནོར་བུའི་མཆོད་པའི་སྙིང་པོའི་གཟུངས་འབྲི་བཞིན་པའི་བསོད་ནམས་ཀྱི་ཕུང་པོ་རབ་ཏུ་སྐྱེ་སྟེ། ཕན་ཡོན་དཔག་ཏུ་མེད་པ་དང༌། ཡོན་ཏན་དཔག་ཏུ་མེད་པ་ལས་བྱུང་པའི་རྣམ་པར་

93-1-339a

འཕྲུལ་པ་སོ་སོར་ཐོབ་བོ། །གང་ཡང་དོན་ཡོད་པའི་ཞགས་པའི་ལྕགས་ཀྱུ་རིག་པའི་རྒྱལ་པོ་དོན་ཡོད་པའི་ནོར་བུའི་མཆོད་པའི་སྙིང་པོའི་གཟུངས་འདི་
འབྲི་བར་འགྱུར་བ་ཉོན་ཅིག །ལག་ན་རྡོ་རྗེ། རྒྱ་མཚོ་ཆེན་པོའི་འོག་ཏུ་དཔག་ཆེད་སྟོང་ཕྲག་བརྒྱད་ཅུ་རྩ་བཞི་པ། མཆུ་དང་ཞེང་དུ་དཔག་ཚད་སྟོང་ཕྲག་བརྒྱད་ཅུ་རྩ་བཞི་པ་དེ་ལས་
ཆུའི་ཐིགས་པའི་ཚད་ཀྱི་ཐིགས་པ་རེ་རེའི་གྲངས་སུ་བྱེད་པར་འདོད་པའམ། དེ་ལྟ་བུའི་ཚད་ཀྱི་ངོས་གཉིས་པར་མཚོ་ཆེན་པོ་ལས་ཐིགས་པ་རེ་རེ་ནས་བཅུ་པར་བྱ་སྟེ། དེ་ལ་ཐིགས་
པ་རེ་རེ་ནས་བགྲངས་ཏེ་གཏོར་བར་བྱའོ། །དེ་ནས་རྒྱ་མཚོ་ཆེན་པོ་ཆུའི་ཐིགས་པའི་གྲངས་ཀྱིས་ཟད་པར་འགྱུར་ཞིང་ཆུ་སྐམ་པར་བྱེད་དོ། །མཚོ་ཆེན་པོ་གཉིས་པ་ལས་ཆུས་ཡོངས་
སུ་གང་བར་འགྱུར་གྱི། དོན་ཡོད་པའི་ལྕགས་ཀྱུ་རིག་པའི་རྒྱལ་པོ་འདི་དང༌། དོན་ཡོད་པའི་ནོར་བུའི་མཆོད་པའི་སྙིང་པོའི་གཟུངས་ཀྱི་ཆོ་ག་ཞིབ་མོ་དེ་འབྲི་བཞིན་པའི་བསོད་
ནམས་ཀྱི་ཕུང་པོའི་ཚད་ནི། གཟུང་བར་ནུས་པ་མ་ཡིན་ནོ། །དེ་ལྟར་རྒྱ་ཆེ་བ། དེ་ལྟར་ཟབ་པ། དེ་ལྟར་ཡངས་པའི་ཡོན་ཏན་བསྐྱེད་པར་བྱ་བ་ནི། དོན་ཡོད་པ་ནོར་བུའི་མཆོད་པའི་
སྙིང་པོའི་གཟུངས་ཀྱི་ཆོ་ག་ཞིབ་མོའི་ཆོ་གའི་རྒྱལ་པོའོ། །ལག་ན་རྡོ་རྗེ། འོན་ཀྱང་རིའི་རྒྱལ་པོ་རི་རབ་ཆེན་པོ་ནི། དཔག་ཚད་སྟོང་ཕྲག་བརྒྱད་ཅུ་རྩ་བཞི་འོག་ཏུ་རྒྱ་མཚོ་ཆེན་པོའི་

93-1-339b

ནང་དུ་ནུབ་བོ། །དཔག་ཚད་སྟོང་ཕྲག་བརྒྱད་ཅུ་རྩ་བཞི་སྟེང་ཉིད་དུ་གནས་སོ། །སྐྱེས་བུ་སྟོབས་ཆེན་པོ་དང་ལྡན་པར་གྱུར་པ་གང་ལ་ལ་རིའི་རྒྱལ་པོ་རི་རབ་ཆེན་པོ་གང་ཡིན་པ་ཡང་ཡུངས་
ཀར་གྱི་འབྲས་བུའི་ཚད་ཙམ་དུ་བྱེད་པ་དང༌། ངོས་གཉིས་པར་རྒྱ་མཚོ་ཆེན་པོའི་རིའི་རྒྱལ་པོ་རི་རབ་ཆེན་པོ་ཆོ་ག་དེ་ལྟ་བུ་ལ་ཡུངས་ཀར་གྱི་འབྲས་བུ་ཙམ་དུ་བྱས་པ་ལས་སླར་
ཡང་རིའི་རྒྱལ་པོ་རི་རབ་ཏུ་རབ་ཏུ་གནས་པར་བྱེད་པར་ནུས་ཀྱི། ཆོ་ག་ཞིབ་མོའི་རྒྱལ་པོ་གང་ཡིན་པ་འདི་འབྲི་བཞིན་པའི་བསོད་ནམས་ཀྱི་ཕུང་པོའི་དགེ་བའི་རྩ་བ་ནི། མི་ནུས་
ཏེ༑ དེ་བཞིན་གཤེགས་པ་ཐམས་ཅད་ཀྱི་སྦྱན་དང༌། དེའི་གསུང་ཚད་གཟུང་བར་མི་ནུས་སོ། །དེ་བཞིན་དུ་ཡོན་ཏན་དང༌། ཕན་ཡོན་རྒྱ་ཆེ་ཞིང་བསོད་ནམས་ཀྱི་ཕུང་པོ་ཆེན་
པོ་ཡོངས་སུ་འཛིན་ཏེ། དགེ་བའི་རྩ་བ་ཆེན་པོ་བསྐྱེད་པར་བྱིན་གྱིས་བརླབས་པར་འགྱུར་རོ། །ཞེས་སོ། །རྡོ་རྗེ་འཛིན་པས་གསོལ་པ། བཅོམ་ལྡན་འདས། རིག་པའི་རྒྱལ་པོའི་
ཆོ་ག་ཞིབ་མོ་དང༌། ཕྱག་རྒྱ་འདི་ཇི་ལྟར་བྲི་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ལག་ན་རྡོ་རྗེ་ཉོན་ཅིག། རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་
སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་ངམ། བྲམ་ཟེའམ། རྒྱལ་རིགས་སམ། རྗེ་རིགས་སམ། དམངས་རིགས་སམ། བུད་མེད་དམ། སྐྱེས་པའམ། ཁྱེའུ་

93-1-340a

འམ༑ བུ་མོ་གང་ལ་ལ་ཆོ་ག་ཞིབ་མོའི་རྒྱལ་པོ་འདི་འབྲི་བར་བྱེད་པ་དེ། ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང༌། དཀྱིལ་འཁོར་གྱི་ལས་
དང༌། ཡོ་བྱད་དང་བཅས་པའི་ཆོ་གས་དོན་ཡོད་པའི་ནོར་བུའི་པདྨ་ཞགས་པའི་སྙིང་པོའི་གཟུངས། དོན་ཡོད་ཞགས་པའི་སྙིང་པོ་འཕགས་པ་སྤྱན་རས་གཟིགས་དབང་
ཕྱུག་གི་རྣམ་པར་འཕྲུལ་པའི་འཁོར་ལོ། དཀྱིལ་འཁོར་ཆེན་པོ་དང༌། ཕྱག་རྒྱ་དང༌། དཀྱིལ་འཁོར་ཆེན་པོའི་ཀླུའི་ཞགས་པའི་རྣམ་པར་འཕྲུལ་པ་འདི་འབྲི་བར་བྱེད་དོ། །
དེས་ཡོངས་སུ་དག་པའི་ངག་དང༌། ཡིད་ཀྱིས་དང༌། ལྷག་པའི་བསམ་པ་དང༌། གུས་པ་དང་བཅས་པ་དང༌། ཡིད་དེར་གྱུར་པ་དང༌། མཆོད་པའི་མཆོག་དང༌། གུས་པ་ལ་སོགས་
པའི་འབྲི་མཁན་གྱིས་བྲི་བར་བྱའོ། །མཆོག་ཏུ་གུས་པ་དང༌། ཞེས་དང་བཅས་པས་ཁ་ཟས་མི་མཐུན་པ་སྤངས་ཏེ་ལེགས་པར་ཡོང་སུ་རྫོགས་པའི་ཁ་ཟས་རོ་བྲོ་བའི་མཆོག་
དང༌། ལེགས་པར་འདུས་བྱས་ཤིང་ཡིད་དགའ་བའི་མེ་ཏོག་དང༌། འབྲས་བུའི་བཏུང་བ་གུས་པ་དང་བཅས་པས་གནས་སུ་གི་ཝཾ་གི་དཀྱིལ་འཁོར་དང༌། མེ་ཏོག་གཅལ་དུ་
བཀྲམ་ནས་དྲིས་བདུགས་ཏེ་དར་གྱིས་སྦྲས་པའི་ཆོས་ཀྱི་སྟན་ལ་བདུག་པས་བྲི་བར་བྱའོ། །ལེགས་པར་ཁྲུས་བྱས་ཤིང༌། མགོ་ལ་དྲིས་བྱུག །ལུས་ལ་གོས་བསྒོས་ལ་

93-1-340b

མཆོད་པར་བྱའོ། །ཚེས་བརྒྱད་དམ་བཅོ་ལྔ་ལ་སོ་སོའི་ཆ་ཤས་དང་བཅས་པའི་དཀྱིལ་འཁོར་རྣམ་པར་ཕྱ་ནས་གཏོར་མ་དང༌། ཉེ་བར་སྤྱོད་པ་དབུལ་བར་བྱའོ། །མཆོག་ཏུ་དགའ་
བའི་ཡིད་ཀྱིས་བྱ་སྟེ། ཡོན་དང་བཅས་པས་གསེར་གྱི་སྣ་རྒྱན་སྦྱིན་པར་བྱའོ། །བྲི་བར་བྱ་བ་ཡོངས་སུ་མ་སྤངས་པར་དོན་ཡོད་པར་བྱའོ། །ལག་པ་བརྐྱང་བས་བྱའོ། །ལེགས་
པར་སྦྱངས་པ་བྱས་པས་བྱའོ། །འདིའི་ཆོ་གས་འབྲི་བར་བྱེད་པ་གང་ཡིན་པ་དེས་དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་གསང་བའི་དམ་ཚིག་དང༌། དཀྱིལ་འཁོར་
དང༌། ཕྱག་རྒྱ་རིམ་པར་ཕྱེ་བ་དང༌། གསང་བ་བྲིས་པར་འགྱུར་རོ། །འདི་ལྟ་སྟེ། དེ་བཞིན་གཤེགས་པའི་རིགས་དང༌། ནོར་བུའི་རིགས་དང༌། པདྨའི་རིགས་དང༌། རྡོ་རྗེའི་རིགས་གང་
ཅི་ཡིན་པ་དང༌། དེ་བཞིན་གཤེགས་པ་རྣམ་པར་སྣང་མཛད་ཀྱི་སྙིང་པོའི་དཀྱིལ་འཁོར་ཆེན་པོ་དེ་ཐམས་ཅད་འབྲི་བར་འགྱུར་རོ། །འདི་ལྟ་སྟེ། ཆུ་གང་ཡིན་པ་ཐམས་ཅད་ཆུ་ཀླུང་ཆེན་པོ་
དང༌། རྒྱ་མཚོ་ཆེན་པོའི་རྗེས་སུ་ཞུགས་ནས་རོ་གཅིག་ཏུ་འགྱུར་རོ། །འདི་ལ་སྟེ། ཉི་མ་ཤར་བ་ན་མུན་པས་ལྡོངས་པ་ཐམས་ཅད་ཀུན་ཏུ་སྣང་བར་བྱེད་དོ། །དེ་ཁོ་ན་བཞིན་དུ་དོན་ཡོད་པའི་
ལྕགས་ཀྱུའི་རིག་པའི་རྒྱལ་པོའི་སྙིང་པོ་འདི་དང༌། དོན་ཡོད་པའི་ནོར་བུའི་མཆོད་པའི་སྙིང་པོ་འདི་དང༌། དོན་ཡོད་པའི་ཞགས་པའི་ནོར་བུ་པདྨའི་སྙིང་པོ་འཕགས་པ་སྤྱན་རས་གཟིགས་

93-1-341a

དབང་ཕྱུག་གི་སྙིང་པོ་དང༌། རྣམ་པར་འཕྲུལ་པ་དང༌། དཀྱིལ་འཁོར་དང༌། དཀྱིལ་འཁོར་ཆེན་པོ་དང༌། ཕྱག་རྒྱ་དང༌། དཀྱིལ་འཁོར་པའི་ཀླུའི་ཞགས་པའི་
རྣམ་པར་འཕྲུལ་པ་འདི་ཐམས་ཅད་དུ་མཚུངས་པར་དེ་བཞིན་གཤེགས་པ་ཐམས་ཅད་ཀྱི་གསང་བའི་རྗེས་སུ་འཇུག་གོ །དམ་ཚིག་དང༌། ཕྱག་རྒྱ་དང༌། སྙིང་པོ་རྣམས་མཚུངས་
པར་དུས་གསུམ་པའི་དེ་བཞིན་གཤེགས་པའི་རིགས་སུ་རབ་ཏུ་སྐྱེས་པའོ། །ཐམས་ཅད་དུ་མཚུངས་པར་མཆོད་པའི་སྤྲིན་གྱི་རྣམ་པར་འཕྲུལ་པའོ། །གང་ཡང་དུས་གསུམ་
པའི་དེ་བཞིན་གཤེགས་པའི་རྡུལ་ཕྲ་རབ་དང་ལྷན་ཅིག་པའི་དེ་བཞིན་གཤེགས་པའི་གསུང་གི་ཐ་སྙད་དེ་ཁོ་ན་ཉིད་ཡང་དག་པའི་སྙིང་པོའོ། །དོན་ཡོད་པ་ནོར་བུ་མཆོད་པའི་
སྙིང་པོའི་གཟུངས་དང༌། དོན་ཡོད་པ་ནོར་བུ་པདྨའི་ཞགས་པའི་སྙིང་པོ་དང༌། འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་དང༌། གཟུངས་ཀྱི་རྣམ་པར་འཕྲུལ་པ་དང༌།
འཁོར་ལོ་དང༌། དཀྱིལ་འཁོར་ཆེན་པོ་དང༌། ཕྱག་རྒྱའི་དཀྱིལ་འཁོར་པ་དང༌། ཀླུའི་ཞགས་པའི་རྣམ་པར་འཕྲུལ་བ་དང༌། དེ་བཞིན་གཤེགས་པ་རྣམ་པར་སྣང་མཛད་ཀྱིས་གསུངས་
པ་དེ་ཐམས་ཅད་གསང་བའི་དམ་ཚིག་གཅིག་ཏུ་བྱིན་གྱིས་བརླབས་སོ། །རྒྱུ་དེའི་ཕྱིར་འདི་ནི། དོན་ཡོད་ཞགས་པའི་དོན་ཡོད་པའི་ལས་སྒྲུབ་པར་བྱེད་པའི་མཐུ་སྟོབས་ཀྱི་དངོས་

93-1-341b

གྲུབ་སྟེ། དོན་ཡོད་ཞགས་པའི་སྙིང་པོ་དང༌། དོན་ཡོད་ཞགས་པའི་རྣམ་པར་འཕྲུལ་པའོ། །ཞེས་བརྗོད་པར་བྱའོ། །དེ་བཞིན་དུ་འབྲི་བཞིན་པའི་དགེ་པའི་རྩ་བ་དང༌། བསོད་ནམས་
ཀྱི་ཕུང་པོ་ཡོངས་སུ་འཛིན་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་གསང་བ་དང་མཚུངས་པ་གཅིག་གིས་མཚུངས་པའོ། །དོན་ཡོད་པའི་ཞགས་པའི་ལྕགས་ཀྱུའི་སྙིང་
པོའི་ཆོ་ག་ཞིབ་མོར་བྱིན་གྱིས་བརླབས་སོ། །འབྲི་བར་བྱེད་པ་དང༌། འདོན་པར་བྱེད་པ་དང༌། ཀློག་པར་བྱེད་པ་དང༌། བཟླས་པ་ནི། མཆོད་པའི་སྤྲིན་དུ་བྱིན་གྱིས་བརླབས་སོ། །དེའི་
ཕྱིར་འདི་ནི། རིག་སྔགས་འཆང་གིས་ལེགས་པར་རབ་ཏུ་དང་བ་དང་ལས་ལ་སྤྲོ་ཞིང་བརྩོན་པས་བྱའོ། །ཤིན་ཏུ་གསལ་བ་དང༌། སྤྲོ་བ་དང༌། མཆོག་ཏུ་དགའ་བ་དང༌། དད་པས་བྲི་
བར་བྱའོ། །ཤིན་ཏུ་འབད་པས་ཕྱག་རྒྱ་དང༌། གསང་སྔགས་ཀྱི་སྙིང་པོ་དང༌། གཟུངས་དང༌། ཕྱག་རྒྱའི་དཀྱིལ་འཁོར་དང༌། ཀླུའི་ཞགས་པའི་རྣམ་པར་འཕྲུལ་པ་བྲི་བར་བྱ། བཀླག།
པར་བྱ་མཉན་པར་བྱའོ། །མཐུ་སྟོབས་ཀྱིས་མཉན་པར་བྱའོ། །མཐུ་སྟོབས་ཀྱིས་བྲི་བར་བྱ། མཐུ་སྟོབས་ཀྱིས་མཆོད་པ་དང་བསྙེན་བཀུར་བྱའོ། །མཐུ་སྟོབས་ཀྱིས་དམ་པའི་ཆོས་
མཆོད་པ་དང༌། གུས་པས་འདྲི་བར་བྱེད་པ་པོ་དང༌། འབྲི་བཞིན་པ་ལ་བསྙེན་བཀུར་དང༌། བླ་མ་ལ་སྲི་ཞུ་བྱེད་པར་བྱའོ། །འདི་ནི། མཆོག་ཏུ་གསང་བའོ། །དོན་ཡོད་ཞགས་པའི་རྣམ་

93-1-342a

པར་ཐར་པའི་དཀྱིལ་འཁོར་གྱི་གསང་བའོ། །ནོར་བུ་རིན་པོ་ཆེ་ཆེན་བོ་དེ་བཞིན་གཤེགས་པ་ཐམས་ཅད་ཀྱི་གསང་བ་དང༌། དཀྱིལ་འཁོར་དང༌། ཕྱག་རྒྱ་དང༌།
གཟུངས་ཀྱི་གསང་བ་བྱིན་གྱིས་བརླབས་པ་ནི། གཉིས་ཏེ། གཅིག་ནི། དོན་ཡོད་པའི་མཆོད་པའི་སྙིང་པོའི་གཟུངས་སོ། །གཉིས་པ་ནི། དོན་ཡོད་པའི་ནོར་བུའི་པདྨ་ཞགས་པའི་
སྙིང་པོའོ། །འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་རྣམ་པར་འཕྲུལ་པ་དང༌། འཁོར་ལོ་དང༌། དཀྱིལ་འཁོར་ཆེན་པོའི་སྙིང་པོ་དང༌། ཕྱག་རྒྱ་དང༌། དཀྱིལ་འཁོར་ཆེན་
པོའི་ཀླུའི་ཞགས་པས་རྣམ་པར་འཕྲུལ་པས་སྤྲུལ་པའོ། །འདི་ནི། ཡིད་བཞིན་གྱི་ནོར་བུ་རིན་པོ་ཆེ་ཆེན་པོར་འགྱུར་བ་སྟེ། དོན་ཡོད་པའི་དཔག་བསམ་གྱི་ཤིང་གི་མཆོད་པ་ཆེན་
པོ་དེ་བཞིན་གཤེགས་པ་ཐམས་ཅད་ཀྱི་སྙིང་པོ་དོན་ཡོད་པའི་ཞགས་པའི་གསང་བ་དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པའོ། །འཕགས་པ་སྤྱན་རས་
གཟིགས་དབང་ཕྱུག་དམ་པར་གྱུར་པའི་སྙིང་པོ་དོན་ཡོད་པའི་ཡིད་བཞིན་གྱི་ནོར་བུ་སྟེ། འདི་ནི། གཉིས་པར་རིག་སྔགས་འཆང་རྣམས་ཀྱི་ནོར་བུ་རིན་པོ་ཆེ་ཆེན་པོ་སྟེ། དོན་ཡོད་
པའི་རྣམ་པར་འཕྲུལ་པ་སྒྱུ་མ་ལྟ་བུའི་ཏིང་ངེ་འཛིན་གྱི་རྣམ་པར་འཕྲུལ་པ་ཡིན་ནོ། །དེ་ནས་ཕྱག་ན་རྡོ་རྗེ་ལ་སོགས་པ་རིག་སྔགས་འཆང་ཐམས་ཅད་ཀྱི་དབང་པོ་དུ་མ་རིག་སྔགས་

93-1-342b

འཆང་བརྒྱ་སྟོང་ཕྲག་གིས་ཡོངས་སུ་བསྐོར་བ་དང༌། རིག་པའི་རྒྱལ་པོའི་ལྷ་བརྒྱ་སྟོང་ཕྲག་དུ་མ་དང༌། དཀྱིལ་འཁོར་གྱི་ལྷ་བརྒྱ་སྟོང་ཕྲག་དུ་མ་དང༌། དབང་པོ་དང་ལྷའི་དབང་པོ་དང༌།
ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་དང༌། གཙང་མའི་གནས་ཀྱི་རིས་ཀྱི་ལྷའི་བུ་བརྒྱ་སྟོང་ཕྲག་རྣམས་དང༌། གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། ལྷ་
དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོའི་ཚོགས་སྟོང་ཕྲག་རྣམས་ཀྱིས་དེ་ལྟ་བུའི་གསུང་གི་སྒྲ་
དབྱངས་ཐོས་ནས་དགའ་བ་དང༌། མགུ་བ་དང༌། ཡིད་རངས་པ་དང༌། རབ་ཏུ་མགུ་བ་དང༌། དགའ་བ་དང༌། ཡིད་བདེ་བ་སྐྱེས་པར་གྱུར་ཏོ། །དེ་བཞིན་དུ་གཉིས་པར་ནོར་བུ་རིན་པོ་ཆེ་
ཆེན་པོ་ཉན་པ་ལ་དེ་རྣམས་ཐམས་ཅད་ལྷན་ཅིག་ཏུ་མཐུན་པར་རྒྱལ་པོ་ཆེན་པོ་བཞི་སྔོན་དུ་འགྲོ་བས་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས་བཅོམ་ལྡན་འདས་ལ་མེ་ཏོག་
དང༌། བདུག་པ་དང༌། དྲི་དང༌། ཕྲེང་བ་དང༌། བྱུག་པ་དང༌། རོལ་མོ་དང༌། ཕེག་རྡོབ་པ་སྣ་ཚོགས་པས་མཆོད་པ་བྱེད་པར་གྱུར་ཏོ། །འཕགས་པ་སྤྱན་རས་གཟིགས་དབང་ཕྱུག་དེ་ལ་
ཡང་མཆོད་པར་གྱུར་ཅིག །རིག་པའི་རྒྱལ་པོ་དེ་ལ་ཡང་མཆོད་པར་བྱེད་དོ། །བཅོམ་ལྡན་འདས་ལ་ལན་བརྒྱ་སྟོང་ཕྲག་དུ་མར་བསྐོར་བ་བྱས་ནས་ལེགས་སོ་ཞེས་བརྗོད་པར་བྱེད་

93-1-343a

དེ༑ བཅོམ་ལྡན་འདས། ལེགས་སོ་ལེགས་སོ། །བཅོམ་ལྡན་འདས། མཆོག་ཏུ་རྙེད་པར་དཀའ་བ་གང་ཡིན་པ་དང༌། བཅོམ་ལྡན་འདས། གཉིས་པར་ནོར་
བུ་རིན་པོ་ཆེ་ཆེན་པོ་དོན་ཡོད་ཞགས་པའི་སྙིང་པོ་རྣམ་པར་ཐར་པའི་དཀྱིལ་འཁོར་ཛམྦུའི་གླིང་དུ་རབ་ཏུ་བཞག་གོ་ཞེས་སོ། །བཅོམ་ལྡན་འདས་ཀྱིས་ཀྱང་བྱིན་གྱིས་བརླབས་སོ། །འཕགས་
པ་སྤྱན་རས་གཟིགས་དབང་ཕྱུག་གིས་གསུངས་པའོ། །འདི་ནི། དེ་བཞིན་གཤེགས་པ་ཐམས་ཅད་ཀྱི་གསང་བའི་སྙིང་པོར་གྱུར་པ་ཐུན་མོང་པར་མཚུངས་པའོ། །ཐམས་ཅད་དུ་གསང་
བ་ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང༌། དཀྱིལ་འཁོར་ཐམས་ཅད་དང༌། དེ་བཞིན་གཤེགས་པ་ཐམས་ཅད་ཀྱི་མཆོད་པའི་སྤྲིན་གྱི་རྣམ་པར་འཕྲུལ་པ་མཆོག་ཏུ་རྙེད་
པར་དཀའ་བར་གསུངས་པའོ། །བཅོམ་ལྡན་འདས། བདག་དེ་དག་ཐམས་ཅད་མཐུན་པར་གྱུར་པས་ལྷན་ཅིག་པ་ཁོ་ནར་རྟག་ཏུ་རྗེས་སུ་འབྲང་ཞིང༌། རིག་པའི་རྒྱལ་པོ་འདི་
ཡང་དག་པར་རྗེས་སུ་འབྲང་བར་བགྱིའོ། །འདི་ཡོངས་སུ་བསྲུང་བར་བགྱིའོ། །འདི་ལྟ་སྟེ། འཛིན་པ་དང༌། འདོན་པ་དང༌། མཆོད་པ་དང༌། བསྙེན་བཀུར་བྱེད་པ་དང༌། འབྲི་
བ་དང༌། འབྲིར་འཇུག་པ་དང༌། ཉན་པ་དང༌། བཟླས་པའི་ལས་སུ་འགྱུར་བར་བགྱིའོ། །རིག་སྔགས་འཆང་དེ་ལ་ཡང་རྟག་ཏུ་རྒྱུན་མི་འཆད་པར་བསྲུང་བ་དང༌། བསྐྱབ་པ་དང༌།

93-1-343b

སྦ་བར་བགྱིའོ། །དངོས་གྲུབ་ཀྱང་སྩལ་བར་བགྱིའོ། །རིགས་ཀྱི་བུའམ། རིགས་ཀྱི་བུ་མོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དགེ་སྦྱོང་
ངམ༑ བྲམ་ཟེའམ། རྒྱ་རིགས་སམ། བུད་མེད་དམ། སྐྱེས་པའམ། ཁྱེའུ་འམ། བུ་མོ་གང་ཡིན་པ་དེའི་ཡང་ཆོ་ག་ཞིབ་མོའི་རྒྱལ་པོ་འདིའི་མིང་ཐོས་པ་ཙམ་གྱིས་ཀྱང་དེ་ལ་བདག་
ཅག་ཐམས་ཅད་མཐུན་པར་རྟག་ཏུ་རྗེས་སུ་འབྲང་བར་བགྱི། སྲུང་བ་དང༌། བསྐྱབ་པ་དང༌། སྦ་བ་དང༌། སྟོབས་དང༌། བརྩོན་འགྲུས་དང༌། མདངས་དང༌། དགའ་བསྒྲུབ་པར་བགྱི།
སྡིག་པ་དང༌། སྒྲིབ་པ་ཐམས་ཅད་རབ་ཏུ་ཞི་བར་བགྱི། ནད་ཐམས་ཅད་བསལ་བར་བགྱི། འཇིགས་པ་དང༌། འཐབ་མོ་དང༌། འཐབ་པ་དང༌། རྩོད་པ་དང༌། འགྱེད་པ་ཐམས་ཅད་རབ་ཏུ་ཞི་བར་
བགྱི༑ ཡམས་དང༌། ཉེ་བར་འཚེ་བ་དང༌། ནད་འགོ་བ་དང༌། འཁྲུག་པ་དང༌། མུ་གེ་དང༌། མི་ངས་དང༌། འབྲོག་དགོན་པའི་འཇིགས་པ་ཐམས་ཅད་སོ་སོར་ཕྱིར་བཟློག་པར་བགྱི། བདེ་བ་ལ་ཡང་
དག་པར་རེག་པ་དང༌། མཆོག་ཏུ་དགའ་བ་བསྒྲུབ་པར་བགྱི། བསྲུང་བར་བགྱི། ཡོངས་སུ་བསྐྱང་བར་བགྱི། དོན་མེད་པ་ཡང་སོ་སོར་བཟློག་པར་བགྱི། དོན་ལ་ཡང་ཡང་དག་པར་སྦྱར་
བར་བགྱི། དོན་ཐམས་ཅད་རྗེས་སུ་སྩལ་བར་བགྱི། རྟག་ཏུ་མཆོག་སྩལ་བར་བགྱིའོ། །བཅོམ་ལྡན་འདས། ཤིན་ཏུ་རྒྱས་པའི་ཆོ་ག་ཆོ་ག་ཞིབ་མོའི་ཡོ་བྱད་དུ་དགོངས་པ་འོ། །དེ་ནས་

93-1-344a

ཡང་བཅོམ་ལྡན་འདས་ཀྱིས་ཕྱག་ན་རྡོ་རྗེ་སྔོན་དུ་འགྲོ་བས་རྒྱལ་པོ་ཆེན་པོ་བཞི་དང༌། རིག་པའི་རྒྱལ་པོའི་ལྷ་དེ་རྣམས་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌།
ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་དེ་རྣམས་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །དྲང་སྲོང་ཆེན་པོ། དེ་ལྟ་བུ་བྱེད་པ་དེ་རྣམས་ཡོངས་སུ་བསྐྱང་
བར་བྱ༑ བསྲུང་བར་བྱ། དངོས་གྲུབ་ཀྱང་སྦྱིན་པར་བྱའོ། །ངས་ཆོ་ག་ཞིབ་མོའི་རྒྱལ་པོ་རྒྱ་མཚོའི་དཀྱིལ་འཁོར་དང༌། གསང་སྔགས་དང༌། དཀྱིལ་འཁོར་གྱི་ཆོ་ག་ཞིབ་མོ་
འདི་ཡོངས་སུ་བསྲུང་བའི་ཆེད་དང༌། སེམས་ཅན་དེ་རྣམས་ཐམས་ཅད་ཡོངས་སུ་བསྲུང་བའི་ཆེད་དང༌། སེམས་ཅན་ཐམས་ཅད་བསྲུང་བའི་ཆེད་དང༌། ཡོངས་སུ་བསྐྱང་བའི་ཆེད་
དུ་གྲོགས་པོ་རྣམས་ལ་རྗེས་སུ་གཏད་དོ། །འདི་ཡང་བསྲུང་བར་བྱའོ། །ཞེས་སོ། །དེ་ནས་ཡང་བཅོམ་ལྡན་འདས་ཀྱིས་འཕགས་པ་སྤྱན་རས་གཟིགས་དབང་ཕྱུག་ལ་འདི་
སྐད་ཅེས་བཀའ་སྩལ་ཏོ། །ཕྱག་རྒྱ་དང༌། དཀྱིལ་འཁོར་གྱི་རིམ་པར་ཕྱེ་བའི་ཆོ་ག་སྨྲོས་ཤིག །དོན་ཡོད་པའི་ནོར་བུའི་མཆོད་པའི་སྙིང་པོའི་གཟུངས་ཀྱི་གསང་བ་དང༌།
རིག་སྔགས་འཆང་ཐམས་ཅད་ཀྱི་སྙིང་པོའི་གསང་བ་མཆོག་གི་དངོས་གྲུབ་འདི་ཐམས་ཅད་དུ་ཐུན་མོང་པའི་སྙིང་པོ་གྲུབ་པའོ། །དེ་ནས་བྱང་ཆུབ་སེམས་དཔའ་ཆེན་

93-1-344b

པོ་འཕགས་པ་སྤྱན་རས་གཟིགས་དབང་ཕྱུག་གིས་དོན་ཡོད་པ་ལྕགས་ཀྱུའི་ཆོ་ག་ཞིབ་མོའི་རྒྱལ་པོའི་རིག་པའི་རྒྱལ་པོ་དོན་ཡོད་པ་ནོར་བུ་མཆོད་པའི་སྙིང་པོའི་གཟུངས་ཀྱི་
ཕྱག་རྒྱ་དང༌། དཀྱིལ་འཁོར་གྱི་ཆོ་ག་དང༌། རས་རིས་རྣམས་གསུངས་པ། དེ་ནས་འདིའི་དཀྱིལ་འཁོར་བཤད་པར་བྱའོ། །དོན་ཡོད་པ་མཆོད་པའི་ནོར་བུའི་སྙིང་པོ་བླ་ན་མེད་
པ་ནི༑ དཀྱིལ་འཁོར་གྲུ་བཞི་པ་བྱས་ཏེ་ཀུན་ནས་ཤིན་ཏུ་རྣམ་པར་ཕྱེ་བ། ས་དང་བ་བྱུང་གིས་ལེགས་པར་བྱུགས་ཤིང་ཤིན་ཏུ་འཇམ་པ་ལ་ཚོན་སྣ་ཚོགས་པས་བཀྲ་བའི་
སྲད་བུས་ཆར་གཞལ་ཅིང་བཅད་ལ་དཀྱིལ་འཁོར་བླ་ན་མེད་པའི་དབུས་ཀྱི་དཀྱིལ་འཁོར་གྱི་སྙིང་པོར་བདག་གི་ཁྲུས་ཚད་ཀྱིས་ཀུན་ནས་ཁྲུ་བཞི་པ་སྒོ་བཞི་རྣམ་པར་ཕྱེ་བ་བྱའོ། །
ཐམས་ཅད་དུ་གསང་བ་ཐུན་མོང་པའི་དཀྱིལ་འཁོར་དང༌། དབུས་ཀྱི་དཀྱིལ་འཁོར་གྱི་སྙིང་པོར་ཡང་པདྨ་བྱ་སྟེ། པདྨ་སྟོང་ཕྲག་གིས་ཤིན་ཏུ་མཛེས་པ་ལྔ་ལྔའོ། །པདྨ་
དཀར་པོ་བླ་ན་མེད་པ་ལ་ཟེ་འབྲུ་དང༌། གེ་སར་གྱི་ཚད་ལ་བབ་པ། ཡིད་བཞིན་གྱི་ནོར་བུའི་གེ་སར་དང༌། ཟེ་འབྲུ་བཀྲ་བའི་དྲ་བའི་སྙིང་པོ་ལུས་དང་ལག་ཏུ་འཆང་ཞིང༌། ལག་
པའི་ཕྱག་རྒྱ་གཡོན་པ་དང༌། གཡས་པས་བྱའོ། །དར་དཔྱངས་དང་འཁྱིལ་བས་སྤ་བ། ཟུར་ཟུར་དུ་དཔག་བསམ་གྱི་ཤིང་ཤིན་ཏུ་ཚད་ལ་བབ་པ་ཆོ་ག་ཇི་ལྟ་བ་བཞིན་

93-1-345a

དུ་བྱེད་དུ་གཞུག་གོ །སྙིང་པོའི་འཁོར་གྱི་རེ་ཁ་ཡང་ཆོ་ག་ཇི་ལྟ་བ་བཞིན་དུ་ཤིན་ཏུ་ཚད་དང་ལྡན་པར་བྱའོ། །མེ་ཏོག་དང་འབྲས་བུ་སྣ་ཚོགས་པ་བྱ་ཞིང༌། དེ་ནས་
མེ་ཏོག་གི་བར་དུ་རེ་ཁ་བྱའོ། །རྒྱན་སྣ་ཚོགས་ཀྱིས་རྣམ་པར་བརྒྱན་པ། གོས་སྣ་ཚོགས་པ་མཛེས་པའོ། །སྣ་ཚོགས་པའི་རྒྱན་གྱི་ཕྱི་རོལ་ཏུ་པདྨ་དང༌། ཨུཏྤལ་སྔོན་པོའི་ཕྲེང་བའི་
རི་མོའོ། །ཨུཏྤལ་སྔོན་པོའི་ཕྱི་རོལ་ཏུ་ནོར་བུ་རིན་པོ་ཆ་སྣ་ཚོགས་པས་རྣམ་པར་བཀྲ་བའི་རི་མོ་འབར་བའི་ཕྲེང་བས་མཛེས་པའོ། །མེ་ཏོག་སྣ་མ་དང་ཙམ་པ་ཀའི་ཕྲེང་བ་དག་ལ་སྔགས་
ཀྱི་ནོར་བུའི་རི་མོ་ཡང་བྱའོ། །དེའི་ཕྱི་རོལ་གྱི་ཁོར་ཡུག་ཏུ་སྣམ་བུའི་རྣམ་པ་བྱའོ། །རི་བོ་ལ་སྣ་ཚོགས་པའི་ལྗོན་ཤིང་དང་ལྕུག་མ་བཀྲམ་པ་དང༌། མེ་ཏོག་སྣ་ཚོགས་ཀྱིས་ཉེ་
བར་མཛེས་པའོ། །ཁོར་ཡུག་ཏུ་ཆུ་འབབ་པའི་སྙིང་པོའི་དཀྱིལ་འཁོར་འདི་འབྲི་ཞིང༌། ཕྱི་རོལ་གྱི་དཀྱིལ་འཁོར་གྱི་ཁོར་ཡུག་ཏུ་གང་བྲི་བར་བྱ་སྟེ། དཀྱིལ་འཁོར་བླ་ན་མེད་པ་།ཕྱག་རྒྱ་སྣ་
ཚོགས་དང༌། མེ་ཏོག་སྣ་ཚོགས་དང༌། བུམ་པ་དང༌། མཆོད་པའི་རིན་པོ་ཆེའི་སྣོད་སྣ་ཚོགས་པ་དང༌། གང་བའི་བུམ་པ་སྣ་ཚོགས་པ་བྲིའོ། །མཚན་མ་དང༌། ཕྱག་རྒྱ་དང༌། རིན་པོ་ཆེ་སྣ་
ཚོགས་པའི་ཡལ་ག་དང༌། པདྨ་དང༌། ཨུཏྤལ་འཆང་བ་དང༌། གོས་དང༌། རྒྱན་སྣ་ཚོགས་པ་ཐོགས་པ་བྱའོ། །ཕྱིའི་དཀྱིལ་འཁོར་གྱི་ཁོར་ཡུག་ཏུ་མེ་ཏོག་སྣ་ཚོགས་པ་ཀུ་མུ་ད་དང༌།

93-1-345b

པདྨ་དཀར་པོ་དང༌། མནད་ར་བ་དང༌། ཨ་ཏི་མུཀྟ་ཀ་དང༌། ཝཪྵི་ཀ་དང༌། ཙམ་པ་ཀ་དང༌། ཨུཏྤལ་སྔོན་པོ་དང༌། སྣ་མ་དང༌། སྐྱ་ནར་དང༌། ཡཱུ་ཐེ་ཀ་དང༌། ཀ་
དམ་པའི་མེ་ཏོག་གི་ཕྲེང་བས་མཛེས་པར་བྱའོ། །སྒོ་བཞིའི་གནས་སུ་རྒྱན་ཐམས་ཅད་ཀྱིས་རྣམ་པར་བརྒྱན་པར་བྱ་སྟེ། རིན་པོ་ཆེའི་ལྕུག་མ་སྣ་ཚོགས་པ་དང༌།
བུམ་པ་གང་བ་ཐོགས་པར་བྱའོ། །དཀྱིལ་འཁོར་གྱི་སྙིང་པོར་བ་ངན་གྱིས་བརྒྱན་པར་བྱའོ། །གང་བའི་བུམ་པ་ཡོངས་སུ་བསགས་པ་དང༌། མེ་ཏོག་དང༌། འབྲས་
བུ་སྣ་ཚོགས་པ་དང༌། སྣ་ཚོགས་པའི་གཟུགས་དང༌། བཟའ་བའི་ཁ་ཟས་རོ་བྲ་བའི་མཆོག་གཞག་པར་བྱ། སྣ་ཚོགས་པའི་བདུག་པས་བདུགས་ལ་བདུག་
པའི་སྤོག་ཕོར་ཡོངས་སུ་བཤམ་པར་བྱའོ། །རིག་སྔགས་འཆང་གཙང་མས་གོས་གཙང་མ་བགོ་བར་བྱ། ལེགས་པར་ཁྲུས་བྱས་ཤིང་དྲི་བཟང་པོའི་དྲིས་བསྐོས་ཏེ།
རྣམ་པ་སྣ་ཚོགས་པའི་བདུག་པས་བདུགས་ལ། བ་བྱུང་ལྔས་ཉེ་རེག་བྱ་སྟེ། དོན་ཡོད་པ་ནོར་བུའི་མཆོད་པའི་སྙིང་པོའི་གཟུངས་འདི་ལན་སྟོང་རྩ་རྒྱད་དུ་བཟླས་པར་བྱའོ། །དུས་
གསུམ་དུ་གཤེགས་པའི་དེ་བཞིན་གཤེགས་པ་རྡུལ་ཕྲ་རབ་ཀྱི་གྲངས་དང་མཉམ་པ་ཡིད་ལ་བྱའོ། །མཆོད་པའི་སྤྲིན་ཆེན་པོ་ཡིད་ལ་བྱ་ཞིང་བཟླ་སྟེ། ཕྱོགས་བཅུ་ཀུན་ནས་སངས་རྒྱས་ཀྱི་

93-1-346a

ཞིང་ཐམས་ཅད་ཀྱི་ནང་དུ་གཏོགས་པའི་སངས་རྒྱས་བཅོམ་ལྡན་འདས་རྣམས་སངས་རྒྱས་ཀྱི་ཞིང་རེ་རེའི་དུས་གསུམ་དུ་གཤེགས་པའི་དེ་བཞིན་གཤེགས་
པ་རྡུལ་ཕྲ་རབ་རྣམས་དེ་བཞིན་གཤེགས་པའི་མཆོད་པའི་སྤྲིན་གྱིས་ཇི་ལྟར་དཀྱིལ་འཁོར་དུ་ཡོངས་སུ་བསགས་ཤིང་རྣམ་པ་སྣ་ཚོགས་སུ་གཞལ་དུ་མེད་པས་ཇི་ལྟ་བ་
བཞིན་དུ་ཡོངས་སུ་བསགས་པའི་དེ་བཞིན་གཤེགས་པ་རེ་རེ་ཡང་དཀྱིལ་འཁོར་ཆེན་པོ་གཞལ་དུ་མེད་པ་བརྒྱ་སྟོང་ཕྲག་ཡོངས་སུ་བསགས་པས་བཅོམ་ལྡན་འདས་ཀྱི་སྤྱན་
སྔར་མཆོད་པའི་སྤྲིན་ཆེན་པོ་བྱེད་དོ། །སྣ་ཚོགས་པའི་གོས་དང༌། སྣ་ཚོགས་པའི་རྒྱན་དང༌། ལྷབ་ལྷུབ་དང༌། ལྷ་རྫས་ཀྱི་མེ་ཏོག་དང༌། ལྷ་རྫས་ཀྱི་དྲི་སྣ་ཚོགས་པ་དང༌། ལྷ་རྫས་
ཀྱི་བདུག་སྤོས་སྣ་ཚོགས་པ་དང༌། ལྷ་རྫས་ཀྱི་འབྲས་བུ་དང༌། མེ་ཏོག་སྣ་ཚོགས་པ་དང༌། རོ་བརྒྱ་པའི་ཁ་ཟས་ཀྱི་མཆོག་རོ་བྲོ་བའི་མཆོག་རྣམ་པ་སྣ་ཚོགས་པ་དང༌། སྒྲོན་
མའི་ཤིང་སྣ་ཚོགས་པ་བརྒྱ་སྟོང་ཕྲག་རྣམས་ཀྱིས་དེ་བཞིན་གཤེགས་པ་རེ་རེའི་འཁོར་གྱི་དཀྱིལ་འཁོར་དང་བཅས་པ་ལ་མཆོད་པའི་སྤྲིན་ཆེན་པོ་བྱེད་དོ། །ཡན་ལག་ལྔ་དང་
ལྡན་པའི་ལྷ་རྫས་ཀྱི་རོལ་མོའི་སྒྲ་རྣམས་ཀྱིས་མཆོད་པའི་སྤྲིན་བྱེད་དོ། །དེ་ལྟ་བུའི་ཆོ་ག་རྣམས་ཕྱོགས་བཅུ་རྣམས་སུ་སངས་རྒྱས་ཀྱི་ཞིང་རེ་རེའི་དེ་བཞིན་གཤེགས་པ་རེ་

93-1-346b

རེའི་མཆོད་པའི་སྤྲིན་ཆེན་པོས་དུས་གསུམ་དུ་གཤེགས་པའི་དེ་བཞིན་གཤེགས་པ་རྡུལ་ཕྲ་རབ་ཀྱི་གྲངས་རྣམས་མཆོད་པར་འགྱུར་ཏེ། འཁོར་གྱི་དཀྱིལ་འཁོར་དང་བཅས་པ་
ཐམས་ཅད་དུ་ལྷུན་གྲུབ་ཏུ་འབྱུང་བར་འགྱུར་རོ། །དཀྱིལ་འཁོར་ཆེན་པོ་གཞལ་དུ་མེད་པའི་མཆོད་པའི་སྤྲིན་གྱིས་མཆོད་པར་བྱེད་དོ། །གང་ཡང་དཀྱིལ་འཁོར་ཆེན་པོ་དེར་རྗེས་
སུ་ཞུགས་པའི་སེམས་ཅན་དགེ་སྦྱོང་དང༌། བྲམ་ཟེ་དང༌། རྒྱལ་རིགས་དང༌། རྗེ་རིགས་དང༌། དམངས་རིགས་དང༌། བུད་མེད་དང༌། སྐྱེས་པ་དང༌། ཁྱེའུ་དང༌། བུ་མོ་གང་ཡིན་
པ་དེ་རྣམས་ཐམས་ཅད་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །དེ་ལ་མཐོང་བར་འདོད་པ་དང༌། རྗེས་སུ་ཡི་རང་བ་དང༌། ལྷན་ཅིག་འགྲོ་བའམ། ཐ་ན་ཐོས་པ་
ཙམ་གང་ཡིན་པ་དེ་ཐམས་ཅད་ཕྱིར་མི་ལྡོག་པར་འགྱུར་ཞིང་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །སྦྱིན་པ་ཆེན་པོ་ཡོངས་སུ་གཏོང་བ་ཡོངས་སུ་གཏོང་བར་
འགྱུར། བསོད་ནམས་ཀྱི་ཕུང་པོ་དང༌། དགེ་བའི་རྩ་བ་བསྐྱེད་པར་འགྱུར་རོ། །སེམས་ཅན་རེ་རེའི་ཡང་སངས་རྒྱས་བཅོམ་ལྡན་འདས་གངྒཱའི་ཀླུང་གི་བྱེ་མ་ཕྲག་དགུ་བཅུ་
རྩ་དགུ་དང་མཉམ་པ་དེའི་དྲུང་དུ་དགེ་བའི་རྩ་བ་དང༌། བསོད་ནམས་ཀྱི་ཕུང་པོ་བསྐྱེད་པར་འགྱུར་རོ། །དཀྱིལ་འཁོར་མཐོང་བ་ཙམ་གྱི་མོད་དང༌། རྗེས་སུ་ཡི་རང་བ་ཙམ་གྱི་མོད་

93-1-347a

ལ་འཕྲལ་ཉིད་དུ་མཚམས་མེད་པ་ལྔའི་སྡིག་པ་ཡོངས་སུ་ཟད་པར་འགྱུར་རོ། །ནད་ཐམས་ཅད་ལས་ཡོངས་སུ་གྲོལ་བར་ཡང་འགྱུར་རོ། །སེམས་ཅན་ཐམས་
ཅད་ཀྱི་བླ་མ་གཅིག་པུར་འགྱུར་རོ། །འཆི་འཕོ་ཞིང་སྐྱེ་བ་བརྗེ་བའི་དུས་སུ་སོན་ཏེ་འཆི་བའི་མཐར་ཐུག་པ་ན་དེ་བཞིན་གཤེགས་པ་བྱེ་བ་ཕྲག་དགུ་བཅུ་རྩ་གཉིས་མངོན་སུམ་དུ་
སྟོན་ཞིང་སྣང་བར་འགྱུར་རོ། །ལམ་ཉེ་བར་སྟོན་པར་བྱེད་ཅིང་དབུགས་འབྱིན་པར་བྱེད་དོ། །སངས་རྒྱས་ཀྱི་ཞིང་སྣ་ཚོགས་པ་རྣམས་སུ་སྐལ་པ་མཉམ་པ་ཉིད་ཀྱི་སྐྱེ་བར་བྱེད་དོ། །
རྒྱན་ཐམས་ཅད་ཀྱི་བརྒྱན་པར་པདྨ་ལས་བརྫུས་ཏེ་སྐྱེ་བར་འགྱུར་རོ། །སྐྱེས་པ་ཙམ་གྱི་མོད་ལ་སྐྱེ་བ་ཐམས་ཅད་རྗེས་སུ་དྲན་པར་བྱེད་དོ། །དེ་བཞིན་གཤེགས་པ་ཐམས་ཅད་
ཀྱི་གསང་བ་ཕྱག་རྒྱ་དང༌། གསང་སྔགས་རིམ་པར་ཕྱེ་བ་དང༌། ཆོ་ག་ཞིབ་མོ་དང༌། དོན་ཡོད་ཞགས་པའི་རྣམ་པར་ཐར་བའི་དཀྱིལ་འཁོར་མཐའ་དག་རྫོགས་པར་ཁ་ཏོན་དུ་
གནས་པར་བྱེད་དོ། །ཇི་སྲིད་སངས་རྒྱས་ཀྱི་བྱང་ཆུབ་ལ་མཐར་ཐུག་གི་བར་དུ་ཐམས་ཅད་རྒྱལ་མཚན་གྱི་རྩེ་མོར་བཅིངས་ཏེ་གནས་པར་བྱེད་དོ། །ཞེས་སོ། །འདི་ནི། སྐྱེ་བའི་ཐ་
མར་འགྱུར་ཏེ། མཆོད་པ་དང༌། དཀྱིལ་འཁོར་གྱི་ཆོ་ག་འདི། ཐ་ན་དུད་འགྲོའི་སྐྱེ་གནས་སུ་སོང་བའི་རི་དྭགས་དང༌། བྱ་དེ་དག་ཐམས་ཅད་ཕྱིར་མི་ལྡོག་པར་འགྱུར་ཞིང་ཕ་རོལ་

93-1-347b

ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་ཏེ། མིར་གྱུར་པ་རྣམས་ཀྱིས་ལྟ་ཅི་སྨོས་སོ། །དེ་ལྟར་ཡོན་ཏན་དང༌། ཕན་ཡོན་ཆེན་པོའི་མཆོད་པ་ཆེན་པོ་དང༌། དཀྱིལ་འཁོར་གྱི་ཆོ་
གའོ། །དོན་ཡོད་པ་ནོར་བུའི་མཆོད་པའི་སྙིང་པོའི་གཟུངས་ཀྱི་རྣམ་པར་འཕྲུལ་པ་དང༌། ཕན་ཡོན་གྱི་ཆོ་གའི་སྒྲུབ་ཐབས་སོ།།    །།དེ་ནས་རིག་པའི་རྒྱལ་པོའི་རས་རིས་
བཤད་པར་བྱ་སྟེ། སེམས་ཅན་ཐམས་ཅད་ལ་ཕན་པར་བྱེད་པ། སྡིག་པ་ཐམས་ཅད་སེལ་བ། འཕྲལ་དུ་ནད་ཐམས་ཅད་ཟློག་པར་བྱེད་པ། དངོས་གྲུབ་ཐམས་ཅད་བྱེད་པའི་གནས་
མཆོག་ཐམས་ཅད་སྦྱིན་པ་བཤད་པར་བྱའོ། །རས་སམ། གོས་གཞན་ནམ། རྒྱ་དར་ཀུན་ནས་ཁྲུ་བཞི་པ་ལ་གཙང་མས་གཙང་མའི་གནས་སུ་རི་མོ་མཁན་གཙང་མ་ཉིད་ཀྱིས་ཁྲུས་
བྱས་གོས་གཙང་མ་བགོས་ཏེ་དྲི་སྣ་ཚོགས་པས་བདུགས་ལ། ཚོན་སྣ་ཚོགས་པ་རྣམ་པར་བཀྲ་ཞིང་ལྷག་མ་མ་ཡིན་པ་སྣོད་གསར་པར་བཞག་པས་རས་རིས་བླ་ན་མེད་པ་བྲི་བར་
བྱའོ༑ ༑དབུས་སུ་དེ་བཞིན་གཤེགས་པ་ཤཱཀྱ་ཐུབ་པ་བྱ་སྟེ། གཞལ་ཡས་ཁང་གི་ཁང་པ་བརྩེགས་པར་སེངྒེའི་ཁྲི་ལ་པདྨའི་རྫིང་བུར་ཀླུའི་རྒྱལ་པོ་དགའ་བོ་དང༌། ཉེ་དགའ་བོ་
དང་བཅས་པས་བཅོམ་ལྡན་འདས་ལ་མེ་ཏོག་འཐོར་བར་བྱེད་བཞིན་པའོ། །གཡོན་དུ་འཕགས་པ་སྤྱན་རས་གཟིགས་དབང་ཕྱུག་བྱ་སྟེ། དོན་ཡོད་ཞགས་པའི་སྐྱིལ་ཀྲུང་ཕྱེད་པས་

93-1-348a

བཞུགས་པ། རལ་པའི་ཅོད་པན་གྱིས་བརྒྱན་པ། ཚངས་པའི་ཆ་བྱད་འཆང་བ། རྒྱན་ཐམས་ཅད་ཀྱིས་རྣམ་པར་བརྒྱན་པ། འོད་དཔག་མེད་ཀྱི་ཅོད་པན་
ཅན༑ ཕྱག་བཞི་པ། སྤྱན་གསུམ་པ། མདུང་རྩེ་གསུམ་འཛིན་པ་དང༌། པདྨ་འཛིན་པ་དང༌། ཞགས་པ་འཛིན་པ་དང༌། ནོར་བུ་རིན་པོ་ཆེ་འཛིན་པ། བཅོམ་ལྡན་འདས་ལ་ཉེ་
བར་འདུད་པར་བྱེད་བཞིན་པའོ། །གཡས་སུ་རིག་པའི་རྒྱལ་པོ་བྱ་སྟེ། ཕྱག་བཞི་པ། འཕགས་མ་སྒྲོལ་མའི་ཆ་བྱད་འཆང་བ། འོད་དཔག་མེད་ཀྱི་ཅོད་པན་ཅན། རྒྱན་
ཐམས་ཅད་ཀྱིས་རྣམ་པར་བརྒྱན་པ། སྣ་ཚོགས་པའི་གོས་འཛིན་པ། པདྨ་དང༌། ཞགས་པ་དང༌། རལ་གྲི་འཆང་ཞིང༌། ནོར་བུ་རིན་པོ་ཆེ་ཆེན་པོའི་རྒྱལ་མཚན་ཐོགས་ཏེ།
བཅོམ་ལྡན་འདས་ལ་ཉེ་བར་འདུད་པར་བྱེད་པ། སྐྱིལ་ཀྲུང་ཕྱེད་པས་བཞུགས་པའོ། །འཕགས་པ་སྤྱན་རས་གཟིགས་དབང་ཕྱུག་གི་རྒྱབ་ཏུ་ལྷ་མོ་སྒྲོལ་མ་བྱ་སྟེ། ཐལ་མོ་
སྦྱར་བ་སྨད་པ་རྒྱན་ཐམས་ཅད་ཀྱིས་རྣམ་པར་བརྒྱན་པའོ། །ལྷ་མོ་སྒྲོལ་མའི་རྒྱབ་ཏུ་གོས་དཀར་མོ་བྱ་སྟེ། རྒྱན་ཐམས་ཅད་ཀྱིས་རྣམ་པར་བརྒྱན་པ་རབ་ཏུ་བཞད་ཅིང༌།
སྨིན་མ་དཔྲལ་བར་གཡོ་ཞིང་བཅོམ་ལྡན་འདས་ལ་ཟུར་མིག་གིས་ལྟ་བར་བྱེད་པ་བྱའོ། །རིག་པའི་རྒྱལ་པོའི་རྒྱབ་ཏུ་འཕགས་པ་དཔལ་མཛེས་པ་བྱ་སྟེ། རྒྱན་ཐམས་ཅད་ཀྱིས་

93-1-348b

རྣམ་པར་བརྒྱན་པ། བཅོམ་ལྡན་འདས་ལ་ལྟ་བར་བྱེད་བཞིན་པ། སྣ་ཚོགས་པའི་མེ་ཏོག་གི་ཕུར་མ་འཆང་བར་བྱེད་པའོ། །ཐམས་ཅད་ལ་པདྨའི་གདན་བྱ་སྟེ། སྐྱིལ་ཀྲུང་ཕྱེད་པས་
བཞུགས་པ་བྱའོ། །གོས་དཀར་པོའི་རྒྱབ་ཏུ་ཁྲོ་བོ་ཆེན་པོ་ལྕགས་ཀྱུ་བྱའོ། །དཀར་པོའི་གཞོགས་སུ་དོན་ཡོད་པའི་ལྕགས་ཀྱུ་བྱའོ། །རིག་པའི་རྒྱལ་པོའི་འོག་ཏུ་རལ་པ་གཅིག་
མ་བྱ་སྟེ༑ ཕྱག་བརྒྱད་པ། ཞལ་མཆེ་བ་གཙིགས་པ། རལ་པ་གྱེན་དུ་བརྫེས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། མཚོན་ཆ་སྣ་ཚོགས་པ་འཛིན་པ་སྟེ། རལ་གྲི་དང༌།
དགྲ་སྟ་དང༌། ཞགས་པ་དང༌། རལ་གྲི་དང༌། མདུང་རྩེ་གསུམ་དང༌། རྡོ་རྗེ་དང༌། པདྨ་འཆང་བ་བྱ་ཞིང༌། སྡིགས་མཛུབ་བྱེད་པ་བྱའོ། །སྟེང་དུ་ཕྱོགས་པ་སྐྱིལ་ཀྲུང་ཕྱེད་པས་
བཞུགས་པ། བཅོམ་ལྡན་འདས་ལ་ལྟ་བར་བྱེད་བཞིན་པའོ། །ཁང་པ་བརྩེགས་པའི་སྟེང་དུ་དེ་བཞིན་གཤེགས་པ་བདུན་བྱ་སྟེ། འོད་དཔག་མེད་ཀྱང་དབུས་སུ་བྱའོ། །ལྷས་མཆོད་
པ་བྱེད་བཞིན་པ་བྱའོ། །ཕྱག་གཡོན་དང་གཡས་སུ་རྡོ་རྗེ་འཛིན་པ། བཅོམ་ལྡན་འདས་ལ་ཟས་གསར་པ་འདྲེན་པར་བྱེད་བཞིན་པའོ། །གཞོགས་གཡས་དང་གཡོན་དུ་ཁྲོ་བོའི་
རྒྱལ་པོ་རྡོ་རྗེ་འཆང་བ་བྱའོ། །འོག་གི་གཞོགས་གཡས་སུ་རྒྱལ་པོ་ཆེན་པོ་བཞི་བྱའོ། །གཞོགས་གཡོན་དུ་གཤིན་རྗེ་དང༌། ཆུ་ལྷ་དང༌། ལུས་ངན་པོ་དང༌། གཞོན་ནུ་རྣམས་

93-1-349a

རང་རང་གི་མཚོན་ཆ་འཛིན་པ་བྱ་སྟེ། ཐམས་ཅད་གླུ་ལེན་བཞིན་པ་བྱའོ། །བཅོམ་ལྡན་འདས། འོག་ཕྱོགས་ཀྱི་རྫིང་བུའི་གཡས་ལོགས་སུ་རིག་སྔགས་
འཆང་པུས་མོ་བཙུགས་པ་བྱ་སྟེ། བདུག་པའི་པོག་པོར་དང༌། མེ་ཏོག་འཛིན་ཅིང་བགྲང་ཕྲེང་ཐོགས་པ། བཅོམ་ལྡན་འདས་ལ་ལྟ་བར་བྱེད་བཞིན་པ་བྱའོ། །རས་རིས་ཀྱི་ཁོ་ར་
ཁོར་ཡུག་ཏུ་རི་བོ་བྲི་བར་བྱ་སྟེ། སྣ་ཚོགས་མེ་ཏོག་གི་མགོ་ལྕོག་བཀྲམ་ཞིང༌། རིན་པོ་ཆེའི་ལྗོན་ཤིང་སྣ་ཚོགས་པས་བརྒྱན་པ། ཆུ་བོ་འབབ་ཅིང་རྗེས་སུ་སྤྱོད་པ་
རི་དྭགས་དང༌། བྱས་ཡང་དག་པར་བརྒྱན་པར་བྱའོ། །སྣ་ཚོགས་པའི་རིའི་ལྷ་དང༌། ཤང་ཤང་ཏེ་འུས་ཀུན་ཏུ་ཁྱབ་པ། རྣམ་པ་སྣ་ཚོགས་པའི་ཀླུའི་གདེངས་ཀ་དང་མཚུངས་
པ་གནས་སུ་གནས་པ་བྱའོ། །དེ་ནས་ཡོངས་སུ་སྦྱང་བ་བྱས་ཏེ་ཟིན་པ་དང༌། རས་རིས་ལ་ཚོན་སྣ་ཚོགས་པས་བཀྲ་བར་བྱའོ། །དེ་ནས་རིག་སྔགས་འཆང་གཙང་མས་
གོས་གཙང་མ་བགོ་བར་བྱའོ། །ལེགས་པར་ཁྲུས་བྱ་སྟེ། སྐྱིལ་མོ་ཀྲུང་གིས་འདུག་སྟེ་སྨྲ་བ་བཅད་ལ་དོན་ཡོད་ཞགས་པའི་སྙིང་པོ་ལན་བརྒྱ་རྩ་བརྒྱད་དང༌། རིག་
པའི་རྒྱལ་པོའི་གཟུངས་ལན་བརྒྱ་རྩ་བརྒྱད་དུ་བཟླའོ། །དེའི་ཚེ་རས་རིས་འབར་བར་འགྱུར་རོ། །འོད་ཟེར་ཁ་དོག་སྣ་ཚོགས་པ་འབྱིན་པར་བྱེད་དེ། ཕྱོགས་བཅུ་ཀུན་ཏུ་

93-1-349b

སྣད་བར་བྱེད་དོ། །རིག་སྔགས་འཆང་དགའ་ཞིང་འདོད་པར་འགྱུར་ཏེ། རིག་སྔགས་འཆང་གིས་བདག་གི་དོན་ཡོད་ཞགས་པའི་སྙིང་པོ་དང༌། དོན་ཡོད་ཞགས་པའི་ལྕགས་ཀྱུ་
དང༌། རིག་པའི་རྒྱལ་པོའི་སྙིང་པོ་འདིའི་དངོས་གྲུབ་ཏུ་ཤེས་པར་བྱའོ། །དེ་ནས་ལས་ཐམས་ཅད་བྱེད་དུ་གཞུག་ཅིང་འཇིག་རྟེན་དང་འཇིག་རྟེན་ལས་འདས་པའི་མཆོག་
འགྲུབ་པར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོ་འམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། རྒྱལ་པོ་འམ། བློན་པོའམ། བྲམ་ཟེ་འམ།
རྒྱལ་རིགས་སམ། ཁྱིམ་བདག་གམ། དགེ་བསྙེན་ནམ། དགེ་བསྙེན་མའམ། བུད་མེད་དམ། སྐྱེས་པའམ། ཁྱེའུའམ། བུ་མོ་གང་རས་རིས་ཆེན་པོ་འདི་མཐོང་ན། མཐོང་བ་ཙམ་
གྱི་མོད་ལ་མཚམས་མེད་པ་ལྔའི་སྡིག་པ་རྣམ་པར་སྦྱངས་ཤིང་ཐུན་ཚགས་སུ་འགྱུར་རོ། །མནར་མེད་པའི་སྡིག་པ་དང༌། སྒྲིབ་པ་རྣམས་འཕྲལ་དུ་ཡོངས་སུ་གྲོལ་ལོ། །བསོད་ནམས་
ཀྱི་ཚོགས་དགེ་བའི་རྩ་བ་ཆེན་པོ་བསྐྱེད་པར་འགྱུར་རོ། །རིག་པའི་རྒྱལ་པོའི་དཀྱིལ་འཁོར་ལ་འདོད་པ་ཐམས་ཅད་དང༌། ཡིད་ཀྱི་ཤིང་རྟ་དང༌། འདོད་པའི་དངོས་གྲུབ་ཐམས་ཅད་དང༌།
རིགས་ཐུན་མོང་པ་ལ་འཇུག་པའི་ཐམས་ཅད་དུ་ཐུན་མོང་པའི་དམ་ཚིག་དང༌། དེ་ཁོ་ན་ཉིད་དང༌། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་རློབ་པ་དང༌། ཐམས་ཅད་དུ་དངོས་གྲུབ་

93-1-350a

བྱེད་པའི་གནས། རྡོ་རྗེའི་གདན་གྱི་དཀྱིལ་འཁོར་མཆོག་བྱང་ཆུབ་ཀྱི་སྙིང་པོ་ཉེ་བར་བགྲོད་པར་བྱེད་པ། དེ་ཁོ་ན་ཉིད་ཀྱི་ཆོས་ཀྱི་འཁོར་ལོ་བསྐོར་བར་བྱེད་
པའི་དཀྱིལ་འཁོར་ཕྱིར་མི་ལྡོག་པར་འཇུག་པར་བྱེད་པ། དེ་བཞིན་གཤེགས་པ་ཐམས་ཅད་ཀྱིས་གསང་བའི་དཀྱིལ་འཁོར་གནས་ཐམས་ཅད་དུ་སོན་པའི་དངོས་གྲུབ།
ཆོ་ག་ཞིབ་མོའི་དཀྱིལ་འཁོར་ཐམས་ཅད་དུ་འཇུག་པར་བྱེད་པ། ཕྱག་རྒྱ་ཐམས་ཅད་འགུགས་པར་བྱེད་པའི་ཕྱག་རྒྱ་དང༌། སངས་རྒྱས་ཀྱི་ཞིང་ཐམས་ཅད་དུ་རབ་ཏུ་འཇུག་པར་
བྱེད་པ་བཤད་པར་བྱའོ། །དེ་ནས་རིག་སྔགས་འཆང་གི་གནས་ཡོངས་སུ་བརྟགས་ཏེ་སའི་ཆ་མཛེས་པར་གཙུག་ལག་ཁང་ངམ། དགོན་པའམ། གནས་ཉིད་དམ། རི་ཕུག་
གམ༑ ཚང་ཚིང་ངམ། རྒྱལ་པོའི་གནས་སམ། ལམ་གྱི་བཞི་མདོའམ། གཞན་ཡང་བྲང་སའམ། དགེ་འདུན་གྱི་ཀུན་དགའ་ར་བའམ། སྐྱེད་མོས་ཚལ་ལམ། ནགས་འདབས་
ཉིད་དང༌། ཀུན་དགའ་ར་བའམ། ཆུ་ཀླུང་ངམ། ལྟེང་ཀའམ། འབབ་ཆུའི་དོང་ངམ། མཚོ་ཕྲན་ནམ། མཚེའུ་དག་དང༌། རྫིང་བུ་རྣམ་པར་བཀྲ་བའམ། དེ་བཞིན་གཤེགས་པའི་
ཚོན་ནམ། ནེའུ་གསིང་སྔོན་པོའམ། མེ་ཏོག་སྐྱེ་བའི་གནས་སམ། ཐམས་ཅད་དུ་རྗེས་སུ་མཐུན་པར་བརྟག་པར་བྱའོ། །གནས་གཙང་མར་མ་ཉམས་པའི་མོད་

93-1-350b

ལ་དཀྱིལ་འཁོར་དེར་དགོད་པར་བྱ་སྟེ། ས་དང༌། བ་བྱུང་དང་ཡང་དག་པར་ལྡན་པའི་དཀྱིལ་འཁོར་གྲུ་བཞི་བྱའོ། །ཁོར་ཡུག་ཏུ་ཁྲུ་བཞི་པ། ལེགས་པར་བྱུགས་ཤིང་ཤིན་
ཏུ་འཇམ་པ། བཻ་ཌཱུ་ཪྱའི་ཁ་དོག་ཏུ་བྱའོ། །དཀྱིལ་འཁོར་ལ་ཚོན་སྣ་ཚོགས་པ་མཛེས་པས་ཕྱེ་བའི་ཐིག་བཏབ་སྟེ་ཆ་མཉམ་པར་ཕྱེ་ནས་ཟུར་བཞི་པ། ལོགས་བཞི་བ། སྒོ་བཞི་རྣམ་པར་
ཕྱེ་བའི་དཀྱིལ་འཁོར་མཆོག་གི་ཐིག་གདབ་བོ། །དབུས་ཀྱི་དཀྱིལ་འཁོར་གྱི་སྙིང་པོར་ཡང་དཀྱིལ་འཁོར་ཁྲུའི་ཚད་ལ་རེ་ཁ་ལྔ་བྱས་པ་སྣ་ཚོགས་པའི་གཟུགས་མཛེས་པས་ཐིག་
གདབ་བོ། །པདྨའི་རི་མོ་དང༌། མདུང་རྩེ་གསུམ་དང༌། རྡོ་རྗེའི་རི་མོ་གསུམ་པ་དག་གོ །ཨུཏྤ་ལ་བཞི་པའམ། ནོར་བུ་རིན་པོ་ཆེ་ཆེན་པོ་ནི། ལྔ་པར་བཤད་དོ། །སྙིང་པོའི་དཀྱིལ་འཁོར་
གྱི་ཁོ་ར་ཡུག་ཏུ་འབར་བའི་ཕྲེང་བ་བྱེད་དུ་གཞུག་གོ །དབུས་ཀྱི་དཀྱིལ་འཁོར་གྱི་གནས་སུ་པདྨ་དཀར་པོ་ཞེས་བྱ་བ་འདབ་མ་སུམ་ཅུ་རྩ་གཉིས་པ་གེ་སར་དང༌། ཟེའུ་འབྲུ་དང་
བཅས་པའི་པདྨ་བྱ་སྟེ། དེ་ལ་རིག་པའི་ལྷ་མོ་གཟུགས་ཇི་ལྟར་མཛེས་པ་དགོད་པར་བྱའོ། །ཇི་ལྟར་རས་རིས་འདི་ལ་གཟུགས་པདྨ་དཀར་པོ་ཞེས་བྱ་བ་དེ་ལྟ་བུ་བྲིས་ནས་དཀྱིལ་
འཁོར་གྱི་ལྷ་རྣམས་མཛེས་པ་དང༌། ཞི་བ་དང༌། ཁྲོ་གཉེར་ཅན་དང༌། དྲག་པོ་སྣ་ཚོགས་པའི་གཟུགས་འཆང་བ། མཚོན་ཆ་སྣ་ཚོགས་ཐོགས་པ་དཀྱིལ་འཁོར་གྱི་ཚད་ཇི་ལྟ་བ་

93-1-351a

བཞིན་དུའོ། །རྒྱན་ཐམས་ཅད་ཀྱིས་རྣམ་པར་བརྒྱན་པ། གོས་སྣ་ཚོགས་པ་འཆང་བ། སྐྱེས་པ་ལོ་བཅུ་དྲུག་པའི་གཟུགས་དང༌། བུད་མེད་ལོ་བཅུ་དྲུག་པའི་གཟུགས་
འཛིན་པ་བསྲེས་པ་རྟག་ཏུ་བྲིས་ནས་པདྨའི་གདན་གྱིས་བརྒྱན་ཅིང༌། ཐམས་ཅད་པདྨ་འཆང་བ་བྱེད་དུ་གཞུག་གོ །སྙིང་པོའི་དཀྱིལ་འཁོར་གྱི་གྲ་བཞིར་རྒྱལ་པོ་ཆེན་པོ་བཞི་བྱེད་དུ་
བཞུགས་ཏེ་གོ་ཆ་དང་ཡ་ལད་བསྒོས་པ། དྲག་པོའི་གཟུགས་འཇིགས་པར་བྱེད་པའོ། །ཕྱིའི་དཀྱིལ་འཁོར་རྣམ་པར་ཕྱེ་བ་བྱ་སྟེ། ཁོར་ཡུག་ཏུ་མཚན་མའི་ཕྱག་རྒྱ་ཐམས་ཅད་ལ་
པདྨའི་གདན་འཆང་བའོ། །སྒོ་བཞིའི་གནས་རྣམས་སུ་དཀྱིལ་འཁོར་གྱི་ལྷ་བྱའོ། །གངྒཱ་དང༌། ཤི་ཏཱ་དང༌། འཇིགས་མ་དང༌། དཔེ་མེད་མ་དང༌། ནོར་བུ་བཟང་པོ་དང༌། ཀི་ལི་ཀི་ལི་
དང༌། གཙིགས་ཞལ་མ་སྟེ། དཀྱིལ་འཁོར་གྱི་ལྷ་འདི་རྣམས་བྲི་བར་བྱའོ། །ཕྱི་རོལ་གྱི་ཁོར་ཡུག་ཏུ་རི་བོའི་ཕྲེང་བ་དག་ལ་མེ་ཏོག་དང༌། ལྗོན་ཤིང་སྣ་ཚོགས་པའི་ལྕུག་མས་
ཁྱབ་ཅིང༌། ཚོན་སྣ་ཚོགས་པས་རྣམ་པར་འབྱེས་པ་བྲི་བར་བྱའོ། །དཀྱིལ་འཁོར་གྱི་བྱ་བ་ལེགས་པར་མཐར་ཕྱིན་པ་དང༌། དེ་ནས་དཀྱིལ་འཁོར་གྱི་རྒྱན་ལ་ཁོ་ར་ཁོར་
ཡུག་ཏུ་ཚོན་སྣ་ལྔས་མཛེས་པའི་བ་དན་བརྒྱ་དང༌། སྣ་ཚོགས་པའི་གཟུགས་མཛེས་པ་དང༌། རྣམ་པར་བཀྲ་བའི་བུམ་པ་གང་བ་དང༌། གཏོར་མ་དང༌། དྲིལ་བུ་མཛེས་པ་དང་

93-1-351b

གང་བའི་བུམ་པ་དང༌། བུམ་བུ་དང༌། དྲི་སྣ་ཚོགས་ཀྱི་ཆུས་ཡོངས་སུ་གང་བ་དང༌། རོ་སྣ་ཚོགས་པའི་གཏོར་མ་བཞག་ནས་ཁམ་པོར་དང༌། རིལ་བ་གང་བ་དང༌། དྲི་སྣ་ཚོགས་ཀྱི་
བྱུག་པ་དང༌། བདུག་པ་སྣ་ཚོགས་པས་མཛེས་པ་དང༌། མེ་ཏོག་གི་ཕྲེང་བ་གཅལ་དུ་བཀྲམ་པ་དང༌། འབྲས་ཡོས་དང༌། ཡུངས་ཀར་ཉིད་དང༌། སྣ་ཚོགས་པའི་འབྲས་བུ་རྣམས་དང༌། བཟའ་
བའི་རྣམ་པ་གཟུགས་སྣ་ཚོགས་པ་བཞག་ནས་འབྲས་བུ་སྣ་ཚོགས་མཛེས་པ་རྣམས་བཞག་སྟེ་ཁོར་ཡུག་ཏུ་མར་མེའི་ཕྲེང་བ་དང༌། གསེར་དང༌། དངུལ་ལས་བྱུང་བའི་སྣོད་དྲས་
གང་བ་རྣམས་གཞག་གོ །ཐམས་ཅད་ཇི་ལྟར་འབྱོར་པ་བྱ་སྟེ། དཀྱིལ་འཁོར་གཞལ་དུ་མེད་པ་ལས་དམན་པ་ཉིད་དུ་མི་བྱའི། ལྷག་པ་ཉིད་བྱེད་དུ་བཞུག་གོ །དཀྱིལ་འཁོར་
གྱི་ལས་རྣམས་ཇི་ལྟ་བ་བཞིན་དུ་གུས་པ་དང༌། སྟོབས་དང༌། བརྩོན་འགྲུས་ཀྱིས་བྱའོ། །རིག་སྔགས་འཆང་གིས་གཙང་བར་གྱུར་ནས་ལེགས་པར་ཁྲུས་བྱས་ཏེ་གོས་གཙང་མ་
བགོས་ནས་སྲུང་བའི་ཆོ་གས་ཕྱོགས་བཅིང་བ་དང༌། དཀྱིལ་འཁོར་བཅིང་བ་དང༌། མཚམས་བཅིང་བ་དང༌། སྲུང་བ་ཆེན་པོ་ཡང་བྱེད་དུ་གཞུག་གོ །དེ་ནས་གསང་སྔགས་ཀྱི་ལས་
དང༌། ཕྱག་རྒྱའི་ལས་བླ་ན་མེད་པར་བྱའོ། །དེ་ནས་སེམས་ཅན་གཞུག་པར་བྱ་སྟེ། དཀྱིལ་འཁོར་གང་འདོད་པར་བཅུག་ནས་ཐམས་ཅད་ཀྱི་དམ་ཚིག་དང༌། ཕྱག་རྒྱ་སྦྱིན་དུ་གཞུག་གོ །

93-1-352a

ཕྱག་བྱས་དང༌། བསྐོར་བ་ལ་ཐམས་ཅད་བཅུག་ནས་སྙན་གསན་དབབ་པ་དང༌། སྤྱན་དྲང་བར་བྱ། ལས་ཀྱི་ཆོ་གས་གཏོར་མ་སྦྱིན་པར་བྱ། མེ་
ཏོག་དང་བདུག་པ་དབུལ་བར་བྱ། བཟླས་པའི་ལས་རྣམས་དང༌། ལས་ཐམས་ཅད་མདོར་བསྡུས་པ་བྱས་ནས་གཤེགས་སུ་གསོལ་བ་འདིར་བྱའོ། །དཀྱིལ་འཁོར་ན་
གནས་པའི་ལྷ་རྣམས་ལ་གཏོར་མའི་ལས་ཀྱི་ཆོ་ག་དང༌། དེ་བཞིན་དུ་མེ་ཏོག་དང་བདུག་པ་ཕུལ་བ་ནས་དཀྱིལ་འཁོར་ན་གནས་པ་རྣམས་གཤེགས་སུ་གསོལ་ལོ། །
གང་གི་ཚེ་གསང་སྔགས་རྣམས་དང༌། ཆོ་ག་ཞིབ་མོ་ཆེན་པོའི་གཟུངས་རབ་ཏུ་འཇུག་པ་ན་སའི་མཐིལ་དུ་རས་རིས་འབར་བའི་མོད་ལ་འོད་ཟེར་འབྱིན་པར་བྱེད་དེ། དཀྱིལ་
འཁོར་མཐོང་ཞིང་རིག་སྔགས་འཆང་ཡང་བར་སྣང་ལ་གནས་སོ། །དེའི་སྐད་ཅིག་ལ་ཏིང་ངེ་འཛིན་ཐོབ་སྟེ་དཀྱིལ་འཁོར་ཏུ་ཞུགས་པའི་མོད་ལ་ཆོ་ག་ཞིབ་མོའི་དངོས་གྲུབ་
བླ་ན་མེད་པ་དང༌། དངོས་གྲུབ་ཐམས་ཅད་རྟག་ཏུ་མྱུར་དུ་འབྱུང་ལ། རིག་པའི་རྒྱལ་པོའི་དཀྱིལ་འཁོར་གྱི་དབུས་ནས་ལེགས་སོ་ཞེས་བྱ་བའི་སྒྲ་ཐོས་པར་འགྱུར་རོ། །རིག་
པའི་རྒྱལ་པོའི་དངོས་གྲུབ་བླ་ན་མེད་པ་དང༌། དོན་ཡོད་ཞགས་པའི་དངོས་གྲུབ་བརྗོད་དོ། །ཇི་ལྟར་ཡིད་ལ་བྱེད་པ་ཐམས་ཅད་མྱུར་དུ་འཛིན་ཏོ། །འཇིག་རྟེན་དང་འཇིག་རྟེན་

93-1-352b

ལས་འདས་པའི་དངོས་གྲུབ་ཐོབ་སྟེ། འདི་ལ་ཐེ་ཚོམ་མེད་དོ། །སེམས་ཅན་དཀྱིལ་འཁོར་དུ་ཞུགས་པ་གང་ཡིན་པ་དེ་རྣམས་ཐམས་ཅད་ཕྱིར་མི་ལྡོག་པ་དང༌། བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་ཡང་འགྱུར་རོ། །བྱང་ཆུབ་ཀྱི་སྙིང་པོར་འདུག་ནས་ཆོས་ཀྱི་འཁོར་ལོ་བསྐོར་བར་བྱེད་དོ། །སེམས་ཅན་གང་དཀྱིལ་འཁོར་དེ་
མཐོང་ནས་སྡིག་པ་དང༌། སྒྲིབ་པ་ཐམས་ཅད་དང༌། མཚམས་མེད་པ་ལྔ་ལ་སོགས་པ་རྣམས་དང༌། མནར་མེད་པར་གཞོལ་བ་དེ་ཐམས་ཅད་རྣམ་པར་ཉམས་པར་བྱེད་ཅིང་བདེ་
བླག་ཏུ་སངས་རྒྱས་ཉིད་དུ་འགྲོའོ། །དེ་ནས་དོན་ཡོད་པའི་ལྕགས་ཀྱུའི་ཆོ་ག་ཞིབ་མོ་ཆེན་པོ་དང༌། ཁྲོ་བོ་ལྕགས་ཀྱུ་དང༌། རིག་པའི་རྒྱལ་པོ་དང༌། དོན་ཡོད་ཞགས་པའི་སྙིང་པོའི་
དཀྱིལ་འཁོར་ཆེན་པོར་དེ་བཞིན་གཤེགས་པ་ཐམས་ཅད་ཀྱི་རིགས་ཐུན་མོང་པའི་ཕྱག་རྒྱ་དགེ་བའི་ལས་ཐམས་ཅད་བྱེད་པ། འབྱུང་པོ་ཐམས་ཅད་སྐྲག་པར་བྱེད་པ། གནོད་
སྦྱིན་དང་སྲིན་པོ་ཐམས་ཅད་འབྲོས་པར་བྱེད་པ། བགེགས་ཐམས་ཅད་རྣམ་པར་སྐྲག་པར་བྱེད་པ། འདོད་པའི་རིས་རྣམས་སྲེག་བར་བྱེད་པ། གདུག་པའི་ཀླུ་རྣམས་འཁྲུག་
པར་བྱེད་པ། སའི་མཐིལ་གཡོ་བར་བྱེད་པ། ལྷའི་མེ་ཏོག་དང༌། རིན་པོ་ཆེ་སྣ་ཚོགས་ཀྱིས་མཛེས་པ་དང༌། ལྷའི་གོས་དང༌། ལྷབ་ལྷུབ་ཀྱི་ཆར་འབེབས་པར་བྱེད་པ། དུས་གསུམ་དུ་

93-1-353a

གཤེགས་པའི་སངས་རྒྱས་རྣམས་ཡང་དག་པར་སྐུལ་བར་བྱེད་པ། ཕྱོགས་བཅུའི་དེ་བཞིན་གཤེགས་པ་ཐམས་ཅད་ལ་སྙན་གསན་འབེབས་པར་
བྱེད་པ༑ སུམ་ཅུ་རྩ་གསུམ་གྱི་གནས་ན་གནས་པའི་ལྷ་ཐམས་ཅད་སྤྱན་འདྲེན་པར་བྱེད་པ། བྱང་ཆུབ་སེམས་དཔའ་ཐམས་ཅད་ཀྱི་དབུགས་འབྱིན་པར་བྱེད་པ། རིག་
པའི་རྒྱལ་པོ་དང༌། དཀྱིལ་འཁོར་གྱི་ལྷ་ཐམས་ཅད་འགུགས་པར་བྱེད་པ། བདེ་བ་ཐམས་ཅད་དང༌། ཕྱིར་མི་ལྡོག་པའི་གནས་ཐོབ་པར་བྱེད་པ། བླ་ན་མེད་པ་བྱང་
ཆུབ་ཀྱི་སྙིང་པོར་འགྲོ་བར་བྱེད་པ། ཆོས་ཀྱི་འཁོར་ལོ་བསྐོར་བར་བྱེད་པ། ཆོས་ཀྱི་སྒྲོན་མ་འབར་བར་བྱེད་པ། ཆོས་ཀྱི་དུང་འབུད་པར་བྱེད་པ། ཕྱག་རྒྱ་དང་ཆོས་ཀྱི་
རྒྱལ་མཚན་སྒྲེང་བར་བྱེད་པ། ཆོ་ག་ཞིབ་མོ་དང་གསང་སྔགས་བླ་ན་མེད་པ་ཐམས་ཅད་གྲུབ་པ། འདོད་པ་ཐམས་ཅད་རབ་ཏུ་སྦྱིན་པ། ཕྱག་རྒྱ་དང༌། མཆོག་ཐམས་
ཅད་སྦྱིན་པར་བྱེད་པ། གསང་སྔགས་ཐམས་ཅད་འཆང་བ། གཟུངས་རྣམས་ཀྱིས་ཁྱད་པར་གྲུབ་པ། དེ་བཞིན་གཤེགས་པ་ཐམས་ཅད་ཀྱི་ཐུན་མོང་གི་གསང་བའི་དཀྱིལ་
འཁོར་ཐམས་ཅད་དུ་འཇུག་པར་བྱེད་པ། གང་གིས་རྣམ་པར་སྣང་མཛད་དང༌། ཐུབ་པ་བརྒྱད་པའི་དམ་ཚིག་གི་གནས་ཐམས་ཅད་ལ་གནས་པ། སྡིག་པ་ཐམས་ཅད་ཉམས་

93-1-353b

པར་བྱེད་པ། སྒྲིབ་པ་ཐམས་ཅད་རྣམ་པར་དག་པར་བྱེད་པ། ཀུན་ནས་ཉོན་མོངས་པ་རྣམས་སྲེག་པར་བྱེད་པ། རྟག་ཏུ་འཁོར་བ་ལས་འདོན་པར་བྱེད་པ། བདུད་དང་མ་རུངས་པ་རྣམས་
ལས་སྒྲོལ་བ་པོ། རྟག་ཏུ་ཆོས་ཀྱི་ཟམ་སྟེགས་མཆོག །རྒ་བ་དང༌། སྐྱེ་བ་དང༌། འཆི་བ་ལས་གྲོལ་བར་བྱེད་པ། སྲིད་པ་མི་བཟད་པ་སྟོན་པར་ནུས་པ། ཚུལ་ཁྲིམས་དང༌། གཏོང་
བ་དང༌། བརྩོན་འགྲུས་དང༌། བསམ་གཏན་དང༌། ཤེས་རབ་དང༌། ཏིང་འཛིན་རྣམས་ཀྱི་དྲི་ཞིམ་པོ་སྦྱིན་ཞིང་སྲུང་བར་བྱེད་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་བྱེད་
པ༑ སྦྱིན་པའི་རིན་པོ་ཆེའི་ཕུང་པོ་ཆེན་པོ་རྟག་ཏུ་སྦྱིན་པ། སངས་རྒྱས་དང༌། བྱང་ཆུབ་སེམས་དཔའ་དང༌། ལྷ་ཐམས་ཅད་ལ་མཆོད་པར་བྱེད་པ། བསམ་པ་ཐམས་ཅད་ཡོངས་སུ་
རྫོགས་པར་བྱེད་པ། དེ་བཞིན་གཤེགས་པ་ཐམས་ཅད་ཀྱི་ཕྱག་རྒྱ་བྱིན་གྱིས་རློབ་པ། སྒྱུ་མ་ལྟ་བུའི་ཏིང་ངེ་འཛིན་རྣམ་པར་འཕྲུལ་པ་ཐམས་ཅད་སྟོན་པར་བྱེད་པ། གཟུགས་སྣ་ཚོགས་
དང༌། རྫུ་འཕྲུལ་སྣ་ཚོགས་ཀྱི་རྣམ་པར་འཕྲུལ་པ་མཐོང་བར་བྱེད་པ། རྫུ་འཕྲུལ་ཡོངས་སུ་རྫོགས་པར་བྱེད་པ། ཆོས་ཀྱི་དབྱིངས་ཀྱི་ཕྱག་རྒྱ་རབ་ཏུ་སྟོན་པར་བྱེད་པ། ཆོས་ཀྱི་
དབྱིངས་ཀྱི་སྙིང་པོ་འདི་ལ་གནས་པར་བྱེད་པ། དེ་བཞིན་གཤེགས་པ་ཐམས་ཅད་ཀྱི་རྣམ་པར་འཕྲུལ་པ། མ་རུངས་པ་ཐམས་ཅད་དང༌། གདོན་དང་ནད་ཐམས་ཅད་རྟག་ཏུ་རྣམ་

93-1-354a

པར་འཇིག་པར་བྱེད་པ། ཕྱིར་རྒོལ་བ་དང༌། དགྲ་དང༌། ཕ་རོལ་གྱི་དམག་ཚོགས་ཐམས་ཅད་ཟློག་པར་བྱེད་པ་སྒྲུབ་པར་བྱེད་པའོ། །འཇིགས་པ་རྣམས་
ཐམས་ཅད་དང༌། འཇིགས་པ་མི་བཟང་བ་བརྒྱད་པོ་རྣམས་ཀྱིས་འཇིགས་པ་མེད་པའོ། །དྲུག་དང༌། བྱད་སྟེམས་དང༌། ཕྱེ་མའི་སྦྱོར་བ་ཐམས་ཅད་ཉམས་པར་བྱེད་པར་ཐེ་
ཚོམ་མེད་པ་ཞེས་བྱ་བ་བཤད་པར་བྱའོ། །ལག་པ་གཉིས་ལྡོག་ནས་ལག་པ་གཉིས་ཀྱི་མཐེ་བོའི་སོར་མོ་དང༌། སྡིགས་མཛུབ་ཉིད་བསྐུམས་ལ་སོར་མོ་གསུམ་བརྐྱངས་
ལ་སྙིང་གའི་གནས་སུ་གཞག་པར་བྱ་སྟེ། འདི་ནི། དོན་ཡོད་པའི་ལྕགས་ཀྱུའི་ཕྱག་རྒྱ་ཡིད་བཞིན་གྱི་ནོར་བུ་དང་མཉམ་པར་མཆོག་སྦྱིན་པ་སྟེ། ཕྱག་རྒྱ་བརྒྱ་སྟོང་ཕྲག་
བྱེ་བ་གཉིས་ཙམ་དུ་བཅིངས་པར་འགྱུར་རོ། །གཞན་ཡང་དེ་བཞིན་གཤེགས་པའི་རིགས་ཀྱི་ཕྱག་རྒྱ་དང༌། པདྨ་ཡངས་པའི་དཀྱིལ་འཁོར་གྱི་ཕྱག་རྒྱ་གང་ཡིན་པ་དང༌། རྡོ་
རྗེ་རིགས་ཀྱི་ཕྱག་རྒྱ་གང་ཡིན་པ་དང༌། ནོར་བུའི་རིགས་ཀྱི་ཕྱག་རྒྱ་གང་ཡིན་པས་ཏེ། ཕྱག་རྒྱ་སོ་སོ་སོ་སོ་བ་འདི་རྣམས་ཐམས་ཅད་ཕྱག་རྒྱ་བྱེ་བ་བརྒྱ་སྟོང་ཕྲག་རྣམས་སུ་
འགྱུར་རོ། །བསོད་ནམས་ཀྱི་ཕུང་པོ་རབ་ཏུ་བྱེད་དོ། །ཕྱག་རྒྱ་འདི་ནི། ཡིད་བཞིན་གྱི་ནོར་བུའི་མཆོག་སྦྱིན་པ་པོ། འཇིག་རྟེན་དབང་ཕྱུག་མགོན་པོ་དོན་ཡོད་པའི་སྙིང་པོའོ། །

93-1-354b

ཤིན་ཏུ་གསང་བའི་ལས་ཐམས་ཅད་དུ་དོན་ཡོད་པའོ། །དུས་གསུམ་པའི་དེ་བཞིན་གཤེགས་པ་ཐམས་ཅད་ཀྱི་བླ་ན་མེད་པ་དང་རིགས་ཐུན་མོང་བའི་གསང་བ་དང༌། དམ་ཚིག་
ཐམས་ཅད་དུ་མཐོང་བའོ། །ཕྱག་རྒྱ་འདིའི་ཇི་ལྟར་བའི་འདོད་པ་ཐམས་ཅད་དང༌། ཡིད་ཀྱི་ཤིང་རྟ་ཡོངས་སུ་རྫོགས་པར་འགྱུར་པའོ། །མཆོག་ཐམས་ཅད་སྦྱིན་པར་འགྱུར་བའོ།།
ཕྱག་རྒྱ་འདི་ཉིད་ཀྱིས་གུང་མོའི་སོར་མོས་མཐེ་བོང་གི་སོར་མོ་བསྐུམས་ལ་སྡིགས་མཛུབ་གྱིས་བསྡིགས་པར་བྱ། མིད་མེད་དང༌། མཐེ་ཆུང་དག་གཅིག་ཏུ་བརྐྱང་ལ་སེན་མོས་
སེན་མོ་མཉམ་པར་བཞག་ནས་སྙིང་གའི་གནས་བཞག་སྟེ། ཁྲོ་བོའི་ལྟ་བ་དང་མཚུངས་པར་བཞག་པས་ཧཱུཾ་ཡིག་གིས་བཅིང་བར་བྱའོ། །འདི་ནི། ཁྲོ་བོ་ལྕགས་ཀྱུའི་ཕྱག་རྒྱ་ཁྲོ་
བོ་ཐམས་ཅད་ཀྱི་མཆོག་དང༌། གཙོ་བོར་བརྗོད་པར་བྱ་སྟེ། རིགས་བྱེ་བ་བརྒྱ་སྟོང་ཕྲག་རྣམས་ཀྱི་ཐུན་མོང་བའི་ཕྱག་རྒྱ་ཐམས་ཅད་རབ་ཏུ་འཇུག་པར་འགྱུར་རོ། །ཕྱག་རྒྱ་འཛིན་པ་ཙམ་
གྱིས་ཁྲོ་བོའི་ཕྱག་རྒྱ་དང༌། དེ་བཞིན་གཤེགས་པའི་རིགས་སུ་བརྗོད་པ་དང༌། དེ་བཞིན་དུ་པདྨའི་རིགས་གང་ཡིན་པ་དང༌། རྡོ་རྗེའི་རིགས་སུ་བརྗོད་པ་གང་ཡིན་པ་དང༌། ཁྲོ་བོའི་རྡོ་རྗེ་དྲག་
པོས་འཇིགས་པར་བྱེད་དོ། །ཁྲོ་བོའི་རྒྱལ་པོ་འདི་ནི། ཐམས་ཅད་དུ་ཁྲོ་བོའི་རྒྱལ་པོར་བརྗོད་པར་བྱ་སྟེ། ནོར་བུའི་རིགས་གང་ཡིན་པའི་ཁྲོ་བོ་རྣམས་ཀྱི་ཕྱག་རྒྱ་རྣམས་གདུག་པ་རྣམས་

93-1-355a

འཇིགས་པ་སྦྱིན་པའོ། །ཐམས་ཅད་དུ་ཕྱག་རྒྱའི་གཙོ་བོ་ཞེས་བྱ་བ་ཁྲོ་བོའི་རྒྱལ་པོ་བླ་ན་མེད་པའོ། །དེ་བཞིན་དུ་ཁྲོ་བོ་ལྕགས་ཀྱུའི་ཕྱག་རྒྱ་འདི་
འཆིང་བཞིན་པ། རི་རབ་ལྷུན་པོ་བརྒྱ་སྟོང་ཕྲག་དང༌། རྒྱ་མཚོ་ཡང་སྐེམ་པར་བྱེད་དོ། །རི་རབ་ལྷུན་པོའི་རི་ནི། རྡུལ་ཕྲ་རབ་ཇི་ལྟ་བར་རྣམ་པར་འཐོར་བར་བྱེད་དོ། །རྒྱ་མཚོ་
ཐམས་ཅད་ཀྱང་སྐེམ་པར་བྱེད་དོ། །རི་དང༌། རི་བོ་ཡང་ཉམས་པར་བྱེད་དོ། །ལྷ་མ་ཡིན་མ་རུངས་པ་རྣམས་དང༌། ལྷ་མ་ཡིན་གྱི་དབང་པོ་སྒྲ་གཅན་དང༌། དེའི་གནས་ཀྱི་ཀླུ་མ་
རུངས་པ་རྣམས་སྲེག་པར་བྱེད་དོ། །དེ་བཞིན་དུ་གནོད་སྦྱིན་དང༌། སྲིན་པོ་དང༌། འབྱུང་པོ་དང༌། གདོན་མ་རུངས་པ་དང༌། གེགས་བྱེད་པའི་ལྷ་མ་རུངས་པ་གང་ཡིན་པ་དང༌། བདུད་
ཀྱི་རིགས་རྣམས་གཅིག་ཏུ་འབར་བར་འགྱུར་ལ། ཕྱག་རྒྱ་འཛིན་པ་ཙམ་གྱིས་དེ་ལྷ་རྣམས་ཐམས་ཅད་རྟག་ཏུ་ཉམས་པར་བྱེད་ཅིང༌། སྐད་ཅིག་དེ་ལ་འཇིགས་པར་བྱེད་དོ། །
ཕྱག་རྒྱ་འཛིན་པ་ཙམ་གྱིས་ཕྱིར་རྒོལ་པ་དང༌། དགྲ་དང༌། དེ་བཞིན་དུ་མ་རུངས་པའི་སེམས་ཅན་འཇིགས་པར་བྱེད་པ་དེ་རྣམས་ཐམས་ཅད་སྐྱབས་སུ་འགྲོ་བར་བྱེད་དོ། །ཕྱག་རྒྱ་དང༌།
གསང་སྔགས་དང༌། དཀྱིལ་འཁོར་ཐམས་ཅད་དུ་བྱ་བ་ཐམས་ཅད་འགྲུབ་པར་བྱེད་དོ། །ཐམས་ཅད་འགྲུབ་པ་དོན་ཡོད་ཅིང་དགེ་བ་ཐམས་ཅད་འགྲུབ་པར་བྱེད་དོ། །ཕྱག་རྒྱ་

93-1-355b

འདི་ཉིད་ལས་སྡིགས་མཛུབ་གཉིས་རྡོ་རྗེའི་རྣམ་པར་བསྐུམས་ལ་གུང་མོ་ཡིད་ཙམ་བསྐུམས་ཏེ་མིང་མེད་དང༌། མཐེ་བོང་གིས་སོར་མོའི་སེན་མོས་སེན་མོ་མཉམ་པར་བཞག་སྟེ།
མཐེའུ་ཆུང་བརྐྱང་ནས་སྙིང་གའི་གནས་སུ་བཞག་པ་འདི་ནི། རིག་པའི་ཕྱག་རྒྱ་ཆེན་པོ། དོན་ཡོད་པའི་ཕྱག་རྒྱ་རྨད་དུ་བྱུང་བ་ཆེན་པོ། དེ་བཞིན་གཤེགས་པ་ཐམས་ཅད་དུ་
རིགས་ཐུན་མོང་པའི་ཕྱག་རྒྱ། རིག་པའི་རྒྱལ་པོ་ཐམས་ཅད་ཀྱི་བླ་ན་མེད་པ། འཇིག་རྟེན་གྱི་ཁམས་མགོན་པོས་སྙན་པར་བརྗོད་ཅིང་ལུང་བསྟན་པ། དེ་བཞིན་གཤེགས་
པ་ཐམས་ཅད་ཀྱིས་དེ་བཞིན་གཤེགས་པའི་རིགས་ཀྱི་གཙོ་བོ་ཞེས་བརྗོད་པ། དེ་བཞིན་དུ་པདྨའི་རིགས་ཀྱི་གཙོ་བོ་དང༌། རྡོ་རྗེའི་རིགས་ཀྱི་གཙོ་བོ་ཞེས་བརྗོད་པ་དང༌། དེ་
བཞིན་དུ་ནོར་བུའི་རིགས་ཀྱི་གཙོ་བོ་དང༌། རིགས་པའི་རྒྱལ་པོ་དང༌། ཕྱག་རྒྱ་དང༌། གསང་སྔགས་དང༌། དཀྱིལ་འཁོར་ཐམས་ཅད་དུ་གཙོ་བོ་སྟེ། གང་གིས་ཕྱག་རྒྱ་འདི་
འཆིང་བ་དེ། གངྒཱའི་ཀླུང་གི་བྱེ་མ་བྱེ་བ་བརྒྱ་སྟོང་ཕྲག་གི་ཕྱག་རྒྱ་རྣམས་ཇི་ལྟ་བ་བཞིན་དུ་བཅིངས་པར་འགྱུར་རོ། །སྡིག་པ་དང༌། ཉོན་མོངས་པ་མི་བཟད་པ་དང༌། གདུག་པ་
ཐམས་ཅད་རྣམ་པར་ཉམས་པར་བྱེད་དོ། །བསོད་ནམས་ཀྱི་ཕུང་པོ་བརྒྱ་སྟོང་ཕྲག་བསྐྱེད་པར་འགྱུར་རོ། །དགེ་བའི་རྩ་བ་རྣམས་ཀུན་ནས་བསྐྱེད་པར་འགྱུར་རོ། །ཕྱག་རྒྱ་འཛིན་

93-1-356a

པ་ཙམ་གྱིས་དེ་བཞིན་གཤེགས་པ་ཐམས་ཅད་ཀྱིས་རྣམ་པར་གཟིགས་པར་བྱེད་ཅིང་དགོངས་བར་བྱེད་དེ། ཐེ་ཚོམ་མེད་དོ། །བྱང་ཆུབ་སེམས་
དཔའ་ཐམས་ཅད་དུ་མཆོག་སྦྱིན་པར་འགྱུར་རོ། །ལྷ་རྣམས་ཀྱིས་རྟག་པར་རྒྱུན་ཏུ་སྲུང་བར་བྱེད་དོ། །ཕྱག་རྒྱ་འདིའི་ཕན་ཡོན་སྔར་བརྗོད་པས་གཞལ་དུ་མེད་ཅིད་གྲངས་མེད་
ལ་ཚད་མེད་པར་རབ་ཏུ་བསྒྲགས་ཤིང་ཐེ་ཚོམ་མེད་དོ། །ཕྱག་རྒྱ་འདི་མཐོང་བ་དང༌། བཅིངས་པ་ཙམ་གྱིས་བསོད་ནམས་ཀྱི་ཕུང་པོ་རབ་ཏུ་བསྐྱེད་དོ། །ལག་པ་གཡས་པའི་
མཐིལ་དུ་གཅིག་བརྐྱངས་ལ་དཔུང་པ་བརྐུམས་ཏེ། མིང་མེད་དང༌། མཐེ་བོང་གི་སོར་མོ་འདུད་ལ་མཐེ་ཆུང་བསྐུམ་པར་བྱའོ། །མིང་མེད་ཀྱི་མཐར་རེག་ལ་གུང་མོ་བསྐུམས་ལ་
སྡིགས་མཛུབ་རབ་ཏུ་བརྐྱངས་ཏེ་སྙིང་གའི་གནས་སུ་འདི་གཡོ་བ་ཙམ་མོ། །མེ་ཏོག་གམ། དྲི་དང༌། བདུག་པ་དང༌། ཕྲེང་བ་དང༌། བྱུག་པ་དང༌། གོས་སམ། རྒྱན་དང༌།
སྡུད་པ་རྣམས་ཀྱང་ལག་པ་གཡོན་དུ་བཟུང་ནས་དབུལ་བར་བྱ་སྟེ། དེ་བཞིན་གཤེགས་པ་དང༌། བྱང་ཆུབ་སེམས་དཔའ་ཐམས་ཅད་དང༌། ལྷ་རྣམས་དང༌། དེ་བཞིན་
དུ་རིག་པའི་རྒྱལ་པོ་རྣམས་དང༌། དེ་བཞིན་དུ་དཀྱིལ་འཁོར་བའི་ལྷ་རྣམས་ཀྱི་དེ་རྣམས་ཐམས་ཅད་མཆོད་པར་འགྱུར་རོ། །ལྷ་རྫས་ཀྱི་མཆོད་པ་བླ་ན་མེད་པ་དང༌།

93-1-356b

མཆོག་དང༌། རབ་མཆོག་དང༌། གྱ་ནོམ་པའི་མཆོད་པ་འདི་རྣམས་བྱེད་དེ། རོ་སྣ་ཚོགས་པའི་བཟའ་བ་རྣམས་དང༌། རོ་བརྒྱ་བའི་འབྲས་བུ་རྣམ་པ་སྣ་ཚོགས་དང༌། བཏུང་བ་རྣམ་པ་
སྣ་ཚོགས་པ་བདུད་རྩི་བཅུད་ཀྱིས་ལེན་གྱི་མཆོད་པ་འདི་རྣམས་བྱེད་དོ། །ཕྱོགས་བཅུ་རྣམས་སུ་ཀུན་ནས་རིན་པོ་ཆེ་སྣ་བ་དུན་གྱི་ཆར་འབྱུང་ངོ༌། །གསེར་དང་དངུལ་གྱི་མེ་ཏོག་
བླ་ན་མེད་པ་དང༌། རིན་པོ་ཆེ་རྣམ་པ་སྣ་ཚོགས་རྣམ་པར་བཀྲ་བ་ཉི་མ་དང་གཟི་བརྗིད་མཚུངས་པས་འབར་བར་བྱེད་དོ། །ཕྱག་རྒྱ་འཛིན་པ་ཙམ་གྱིས་དོན་ཡོད་པ་མཆོད་པའི་ནོར་
བུ་ཞེས་བྱ་བ་འདི་ཡིད་བཞིན་གྱི་ནོར་བུ་སྟེ། རྟག་ཏུ་ཕྱག་རྒྱའི་གསང་བ་དང༌། གསང་སྔགས་རྣམས་ཡིད་ཀྱིས་བསམ་པས་དེ་རྣམས་ཐམས་ཅད་འབྱུང་བར་འགྱུར་རོ། །དཔག་བསམ་
གྱི་ཤིང་དང་མཉམ་ཞིང་མཚུངས་པར་ཇི་ལྟར་ཡིད་ལ་བསམ་པ་བཞིན་དུ་མཆོད་པ་ཐམས་ཅད་བྱེད་དེ། སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་བྱེ་བ་བརྒྱ་སྟོང་ཕྲག་སྟོང་རྣམས་ཀྱི་
སངས་རྒྱས་ཀྱང་རེ་རེའི་དུས་གསུམ་པ་དེ་བཞིན་གཤེགས་པ་རྣམས་ཕྱག་རྒྱ་འདིའི་མཐུས་བླ་ན་མེད་པའི་མཆོད་པ་ཐམས་ཅད་ཀྱིས་མཆོད་པར་བྱེད་དོ། །དེའི་ཕྱིར་ཕྱག་རྒྱ་འདི་རྟག་
ཏུ་བྱེད་པ་ནི། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་འགྱུར་རོ། །ཕྱག་རྒྱ་འཛིན་བཞིན་པ་ནི། མཆོད་པ་བླ་ན་མེད་པ་དང༌། ཚེགས་ཆུང་ངུས་མཆོད་པ་ཆུང་དུ་ཡང་ཚད་མེད་

93-1-357a

པར་རབ་ཏུ་འགྱུར་རོ། །སྦྱིན་པའི་བསོད་ནམས་ཀྱི་ཕུང་པོ་བསམ་གྱིས་མི་ཁྱབ་ཅིང་མཚུངས་པ་མེད་པ་བྱེད་དོ། །རི་རབ་ལྷུན་པོ་བྱེ་བ་བརྒྱ་སྟོང་ཕྲག་རྣམས་དང༌།
རིན་པོ་ཆེ་སྣ་བདུན་གྱི་ཕུང་པོས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བཀང་སྟེ་དེ་བཞིན་གཤེགས་པ་རེ་རེ་ལ་ཕུལ་བ་དེ་བཞིན་དུ། ཕྱག་རྒྱ་འཛིན་བཞིན་
པས་དེ་བཞིན་གཤེགས་པ་རེ་རེ་ལ་དེ་ལྟ་བུའི་མཆོད་པའི་ཆོ་ག་བྱེད་དོ། །དེ་ལྟ་བུའི་ཕྱག་རྒྱའི་ཆོ་གའི་རྣམ་པར་འཕྲུལ་པ་ནི། འདྲེན་པ་འཇིག་རྟེན་དབང་ཕྱུག་གིས་བྱིན་གྱིས་
བརླབས་པའོ། །ཕྱག་རྒྱ་འདི་ཉིད་ལས་སྡིགས་མཛུབ་གུང་མོ་ལ་རེག་པ་ནི། དཀྱིལ་འཁོར་དུ་དབང་བསྐུར་བ་དང༌། མཚམས་བཅིང་བ་དང༌། སྤྱན་དྲང་བ་དང༌། དམ་ཚིག་
ལ་འཇུག་པ་དང༌། བསྐོར་བ་བྱེད་པ་དང༌། མེ་ཏོག་དང༌། བདུག་པ་དང༌། དེ་བཞིན་དུ་དྲི་དང༌། མར་མེ་དང༌། ཕྲེང་བ་དང༌། བྱུག་པ་དང༌། གཏོར་མ་འབུལ་བར་བྱེད་པ་དང༌། དེ་
བཞིན་དུ་ཁྲུས་དང༌། ཉེ་རེག་ཉིད་དང༌། གོས་བགོ་བ་དང༌། གཙུག་ཏོར་བཅིང་བ་དང༌། སྲུང་བ་དང༌། གཞན་སྲུང་བ་དང༌། དེ་བཞིན་ཉིད་དུ་གྲོགས་སྲུང་བ་དང༌། བཟླས་བཞིན་
པ་དང་མཉམ་པ་ཉིད་དང༌། སྐྱིལ་མོ་ཀྲུང་བཅིང་བ་དང༌། སྦྱིན་སྲེག་གི་ལས་དང༌། གཞན་སྤྱན་དྲང་བ་ཉིད་དང༌། གསང་སྔགས་སྤྱན་དྲང་བ་ཉིད་དང༌། དངོས་གྲུབ་སྒྲུབ་པ་

93-1-357b

ཉིད་དང༌། ཐམས་ཅད་ནས་ཐམས་ཅད་དུ་བྱ་བ་ཐམས་ཅད་ཕྱག་རྒྱ་འདིས་བྱེད་དེ། གནས་ཐམས་ཅད་དུ་སོང་བ་དང༌། གནས་གྲུབ་པ་དང༌། བྱ་བ་ཐམས་ཅད་ལེགས་པར་བསྔགས་
པ་དང༌། ཐམས་ཅད་དུ་མཆོག་གི་ཕྱག་རྒྱ་དོན་ཡོད་པའི་ལས་རབ་ཏུ་གྲུབ་པ་དང༌། ཡོན་ཏན་ཐམས་ཅད་བསྐྱེད་པ་དང༌། ཐམས་ཅད་དུ་རིགས་ཐུན་མོང་བའི་དཀྱིལ་འཁོར་
དུ༑ དོན་ཡོད་པ་སྒྲུབ་པ་པོའི་ཕྱག་རྒྱ་དོན་ཡོད་པའི་ཆོ་ག་ཞིབ་མོ་སྒྲུབ་པར་བྱེད་པའོ། །དོན་ཡོད་པའི་ལས་ཞེས་བྱ་བའི་ཕྱག་རྒྱ་འདི་དོན་ཡོད་པའི་མཆོག་སྦྱིན་པ་ཞེས་བྱ་བ་བརྗོད་
པར་བྱའོ། །ཕྱག་རྒྱ་ཆེན་པོ་ལྔ་པོ་འདི་རྣམས་རྨད་དུ་བྱུང་བའི་དེ་ཁོ་ན་ཉིད་མཐོང་བ་དང༌། དོན་ཡོད་པ་ཐོས་པ་ཉིད་དང༌། དོན་ཡོད་པའི་འབྲས་བུ་མཐོང་བ་དང༌། དོན་ཡོད་པའི་
བསོད་ནམས་བསགས་པའི་དེ་ཁོ་ན་ཉིད་དང༌། དོན་ཡོད་པར་སྡིག་པ་ཉམས་པ་དང༌། སྒྲིབ་པ་ཐམས་ཅད་ཟད་པ་དང༌། ཉོན་མོངས་པ་ཐམས་ཅད་རྣམ་པར་འཇོམས་པའི་ཕྱག་རྒྱ་དང༌།
དོན་ཡོད་པར་སངས་རྒྱས་རྣམས་མཐོང་བ་དང༌། དོན་ཡོད་པར་སངས་རྒྱས་ཀྱི་ཞིང་མཐོང་བ་དང༌། དོན་ཡོད་པར་ཚེ་འཕེལ་བར་བྱེད་པའི་ཕྱག་རྒྱ་དང༌། དོན་ཡོད་པར་དངོས་གྲུབ་
ཀྱི་མཆོག་སྦྱིན་པར་བྱེད་པ་མཆོག་ཏུ་གྱུར་པའོ། །སྙིང་པོ་དང༌། ཕྱག་རྒྱ་འདི་འཇིག་རྟེན་དབང་ཕྱུག་གིས་སེམས་ཅན་ཐམས་ཅད་ལ་ཕན་པའི་དོན་དུ་བསྒྲགས་པའོ། །རིག་

93-1-358a

སྔགས་འཆང་རྣམས་ཀྱིས་ཁྱད་པར་དུ་ཉིན་མཚན་དུ་དང༌། ཐུན་མཚམས་སུ་ཡང་ཕྱག་རྒྱ་འདི་འཆིང་ན། བཀྲ་ཤིས་པའི་མཆོག་བསོད་ནམས་
དང༌། དག་པ་དང༌། སྡིག་པ་ཉམས་པ་དང༌། དོན་ཡོད་པའི་དངོས་གྲུབ་དམ་པར་གྱུར་པའི་མཆོག་སྦྱིན་པར་བྱེད་དོ། །འདི་ནི། ཐར་པ་མཆོག་གི་གནས་མྱ་ངན་ལས་
འདས་པ་མཆོག་ཏུ་དགེ་བའོ། །ཕྱག་རྒྱའི་གསང་སྔགས་རྣམས་སུ་འགྱུར་ཏེ། ཨོཾ་ཨ་མོ་གྷཱཾ་ཀུ་ཤ་ཛྭ་ལཾ་ཧཱུཾ། ཨོཾ་ཨ་མོ་གྷ་ཀྲོ་དྷ་དཾཥྚེ་ཧཱུཾ། ཨོཾ་བིདྱཱ་རཱ་ཛ་པདྨེ་ཛྭ་ལཾ་ཧཱུཾ།
ཨོཾ་ཨ་མོ་གྷ་བི་བིདྡྷ་ཨ་མོ་གྷ་ཙིནྟཱ་མ་ཎི་པྲ་ཝརྟྟ་ཡ་ཧཱུཾ། ཨོཾ་ཨ་མོ་གྷཾ་སརྦ་ཏྲ་སཱ་དྷ་ཡ་ཤི་བེ་ཧཱུཾ། ཕྱག་རྒྱ་འཛིན་པའི་སྔགས་སོ། །དེ་ནས་དགེ་བའི་ལས་ཐམས་ཅད་
བྱེད་པའི་གསངས་སྔགས་ཐམས་ཅད་དུ་སྒྲུབ་པའི་ཐབས་ཀྱི་དེ་ཁོ་ན་ཉིད་ཀྱི་གནས་ཐམས་ཅད་ལ་འཇུག་པར་བྱེད་པ་བཤད་པར་བྱ་སྟེ། ཨོཾ་ཨ་མོ་གྷ་མཎྜ་ལེ་ཧཱུཾ།
དཀྱིལ་འཁོར་བཅིང་བའོ། །ཨོཾ་ས་མནྟ་ཤུ་བྷི་པྲི་ཐི་བཱི་ས་ཧཱ་ཧཱུཾ། ས་ཡོངས་སུ་སྦྱོང་བའི་སྔགས་སོ། །ཨོཾ་ཨ་མོ་གྷ་པ་རོ་ཤོ་དྷ་ནི་ཧཱུཾ། དཀྱིལ་འཁོར་ཡོངས་སུ་སྦྱོང་
པའི་སྔགས་སོ། །ཨོཾ་ཨ་མོ་གྷ་པྲི་ཐི་བཱི་ས་རསྠ་ལེ་ཧཱུཾ། ས་དང་བ་བྱུང་གི་སྔགས་སོ། །ཨོཾ་ཨ་མོ་གྷ་ཛྭ་ལ་ཤྲ་བ་ཎེ་ཧཱུཾ། ཆུའི་སྔགས་སོ། །ཨོཾ་ཨ་མོ་གྷ་ཨ་མྲྀ་ཏ་བ་རེ་སྭཱཧཱ།

93-1-358b

དབང་བསྐུར་བའི་སྔགས་སོ། །ཨོཾ་ཨ་མོ་གྷ་བི་བྷཀྟ་བྷ་བ་ན་བ་རེ་ཧཱུཾ། ཐིག་རྣམ་པར་དབྱེ་བའི་སྔགས་སོ། །ཨོཾ་ནཱ་ནཱ་རཏྣ་བ་རེ་ཛྭ་ལ་ཧཱུཾ། ཚོན་རྩིའི་རི་མོའི་སྔགས་སོ། །ཨོཾ་ཛྭ་ལ་
བི་མ་ལེ་ཨ་མོ་གྷ་ཤུདྡྷེ་ཧཱུཾ། ཁྲུས་ཀྱི་སྔགས་སོ། །ཨོཾ་སིདྡྷི་ཛྭ་ལེ་ཨ་མོ་གྷ་བུདྡྷི་ཧཱུཾ། ཉེ་རེག་གི་སྔགས་སོ། །ཨོཾ་ཨ་མོ་གྷ་བ་སྟེ་ཙྪ་ད་ཧཱུཾ། གོས་བསྒོ་བའི་སྔགས་སོ། །ཨོཾ་
ཨ་མོ་གྷ་མ་ཎི་ཧཱུཾ། གཙུག་ཏོར་བཅིང་བའི་སྔགས་སོ། །ཨོཾ་ཨ་མོ་གྷ་རཀྵ་ཎ་བ་ར་ད་ཧཱུཾ། བདག་སྲུང་བའི་སྔགས་སོ། །ཨོཾ་སཏྭ་རཀྵ་ཎ་ཨ་མོ་གྷ་དཾཥྚེ་ཧཱུཾ། ཐམས་ཅད་དུ་གཞན་
བསྲུང་ཞིང་བདེ་བའི་ཆེད་དུ་སྲུང་བའི་སྔགས་སོ། །ཨོཾ་ཨ་མོ་གྷ་པྲ་བི་ཤ་བྷུ་བ་ནེ་ཧཱུཾ། གནས་སུ་འཇུག་པའི་སྔགས་སོ། །ཨོཾ་ན་མོ་ཨ་མོ་གྷ་བ་ཏི་ཧཱུཾ། ཕྱག་བྱེད་པའི་སྔགས་
སོ༑ ༑ཨོཾ་ཨ་མོ་གྷ་ཙ་ཀྲེ་ཧཱུཾ། བསྐོར་བའི་སྔགས་སོ། །ཨོཾ་ས་མ་ཡ་སིདྡྷ་ཨ་མོ་གྷ་བ་ཏི་ཧཱུཾ། དམ་ཚིག་གི་སྔགས་སོ། །ཨོཾ་ཨ་མོ་གྷ་པུཥྤེ་པྲ་བ་ཙ་གནྡྷི་ནི་ཛ་ཡ་སྭཱཧཱ། མེ་ཏོག་
དང༌། དྲི་དང༌། ཕྲེང་བ་དང༌། བྱུག་པ་དང༌། བདུག་པའི་སྔགས་སོ། །ཨོཾ་ཨ་མོ་གྷ་ས་ར་སཾ་པཱུ་ར་ཎི་ར་ས་ར་ས་གྲ་བ་ཏི་ཧཱུཾ། ཐམས་ཅད་དུ་གཏོར་མའི་སྔགས་སོ། །ཨོཾ་ཨ་མོ་གྷ་ཏུ་ཊི་
སྭཱཧཱ༑ མར་མེའི་སྔགས་སོ། །ཨོཾ་ཨ་མོ་གྷ་བ་ཏི་ཙ་ར་བི་ཙ་ར་སཉྩ་ར་སྭཱཧཱ། ཐམས་ཅད་དུ་གནས་པ་དང༌། གནས་ཐམས་ཅད་དུ་སོང་བ་ན་རིག་པའི་རྒྱལ་པོས་བྱའོ། །

93-1-359a

ཐམས་ཅད་དུ་ལས་ཐམས་ཅད་བྱེད་པ་རིག་པའི་གསང་སྔགས་སྦྱར་བར་བྱའོ། །གཤེགས་སུ་གསོལ་བ་ཉིད་ཀྱང་སྔགས་འདིས་བྱའོ། །ལས་
ཤིན་ཏུ་རྒྱས་པ་གཞན་ཐམས་ཅད་ནི། རིག་པའི་རྒྱལ་པོས་བྱའོ། །ལེགས་པར་བྱས་པའི་ལས་དང༌། བྱ་བ་རྣམས་དང༌། བྱ་བ་ཐམས་ཅད་སྒྲུབ་པར་བྱེད་པ་གཞན་
རྣམས་ནི༑ དོན་ཡོད་པའི་ལྕགས་ཀྱུ་དང༌། ཁྲོ་བོ་ལྕགས་ཀྱུ་དང༌། རིག་པའི་རྒྱལ་པོའི་གསང་སྔགས་ཆེན་བོ་དང༌། དཔའ་བོ་གཅིག་པའི་གསང་སྔགས་འདི་རྣམས་དང༌། དེ་
བཞིན་གཤེགས་པ་ཐམས་ཅད་ཀྱི་རང་གི་ལས་རྣམས་བྱའོ། །རྩ་བའི་རིག་པ་འདི་ཉིད་ཀྱིས་ལས་ཐམས་ཅད་བྱའོ། །དེ་ལས་ཕྱི་རོལ་ཏུ་གྱུར་པའི་རིག་པ་གཞན་ནི། མེད་དོ། །རིག་པ་
འདི་ནི༑ བཀླགས་པས་གྲུབ་པའོ། །དེ་ནས་དེ་ལ་ཡངས་ཤིང་རྒྱ་ཆེ་བའི་བརྩོན་པ་བྱ་སྟེ། འབྱོར་བ་ཇི་ལྟ་བ་དང༌། ཚད་ཇི་ལྟ་བ་དང༌། ཇི་ལྟར་གསལ་པ་རྣམས་འབྱོར་བ་དང་
བཅས་ཤིང་ཡོངས་སུ་རྫོགས་པ་དང༌། ཤིན་ཏུ་གསལ་བར་བྱ་བ་རྣམས་བྱའོ། །གཙང་མ་གཙང་མས་ཁྲུས་བྱས་ཏེ་གོས་གཙང་མ་བསྒོ་བར་བྱ། དད་པ་དང༌། གུས་པ་དང༌། མཆོག་
ཏུ་དང་བ་བསྐྱེད་པར་བྱ། བདེན་པར་སྨྲ་བར་བྱ། བདེན་པར་ཕྱི་རོལ་ཏུ་འབྱུང་བར་བྱ། བདེན་པར་སྤྲོ་བ་དང་བརྩོན་པས་འབྱུང་བར་བྱ། ལྐོག་ཏུ་སྨྲ་བ་དང༌། ཕྲ་མ་དང༌། སེར་

93-1-359b

སྣ་མེད་པར་འགྱུར་བར་བྱ། ལག་ཡངས་པར་བྱ། སངས་རྒྱས་ཀྱི་བྱང་ཆུབ་ཀྱི་ལམ་དང༌། བཀླགས་པས་གྲུབ་པའི་རིག་པ་འདི་སྒྲུབ་པར་བྱེད་པར་འགྱུར་བར་བྱ། སེམས་ཅན་ཐམས་
ཅད་ལ་བརྩེ་བ་མཆོག་ཏུ་བྱ། བྲི་བར་བྱ། འབྲིར་གཞུག་པར་བྱ། བཀླག་པར་བྱ། ཁ་ཏོན་དུ་བྱ། མཆོད་པར་བྱ། རི་མོར་བྱ། ཀུན་ཆུབ་པར་བྱ། ཆོ་ག་ཞིབ་མོའི་རྒྱལ་
པོ་ཆེན་པོ་འདི་གསུངས་པ་དང༌། དོན་ཡོད་ཞགས་པའི་རྣམ་པར་ཐར་པའི་དཀྱིལ་འཁོར་ཡང་དག་པར་རྨད་དུ་བྱུང་བ་འདི། བྱང་ཆུབ་སེམས་དཔའ་ཐམས་ཅད་ཀྱི་
ཕྱག་བྱས་པ། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་དམ་ཚིག་ཐུན་མོང་གི་གསང་བ། དཀྱིལ་འཁོར་རིམ་པར་ཕྱེ་བ་ཐམས་ཅད་ཀྱི་གསང་བ་ཕྱག་རྒྱ་
དང༌། གསང་སྔགས་ཐམས་ཅད་ཀྱི་གསང་བའི་ཆོ་ག་ཞིབ་མོ་འདི་འཕགས་པ་སྤྱན་རས་གཟིགས་དབང་ཕྱུག་གིས་གསུངས་སོ། །དེ་ནས་ཡང་ལྷ་དང༌། ཀླུ་དང༌།
གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་ཅི་དང༌། ལྟོ་འཕྱེ་ཆེན་པོ་དང༌། མི་གང་ཡིན་པ་རྣམས་ཀྱང་བྱང་ཆུབ་སེམས་དཔའ་སེམས་དཔའ་
ཆེན་པོ་འཕགས་པ་སྤྱན་རས་གཟིགས་དབང་ཕྱུག་འཁོར་གྱི་དཀྱིལ་འཁོར་ཆེན་པོ་དང་བཅས་པ་ག་ལ་བ་དང༌། དེ་བཞིན་གཤེགས་པ་མངོན་སུམ་དུ་གྱུར་པ་ག་ལ་བ་དེར་དོང་

93-1-360a

སྟེ་ལྷགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་སོང་སྟེ་ཞབས་གཉིས་
ལ་མགོ་བོས་ཕྱག་འཚལ་ཏེ་ཐལ་མོ་སྦྱར་བར་གྱུར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་བདག་གིས་གཟུང་བར་བགྱིའོ། །དོན་ཡོད་
པའི་ལྕགས་ཀྱུ་ཆོ་ག་ཞིབ་མོའི་རྒྱལ་པོ་ཡང་ལྷག་པའི་རྒྱལ་པོ་ཆོ་ག་ཞིབ་མོ་འདི་ཡོངས་སུ་བསྲུང་བའི་དོན་དང༌། མི་ནུབ་ཅིང་རྒྱས་པར་འགྱུར་རོ། །ཆོ་ག་
ཞིབ་མོའི་རྒྱལ་པོ་ཇི་ལྟ་རྙེད་པ་དེ་བཞིན་བྲིས་པ་འདི་ཡོངས་སུ་རྫོགས་སོ།།    །།འདི་ནི། སྔོན་གྱི་ལོ་ཙཱ་བ་མཁས་པ་བཞི་ཙམ་གྱིས་བགོས་ནས་བསྒྱུར་བ་
ལ་བར་སྐབས་བར་སྐབས་སུ་ཆད་ཅིང་མཇུག་མ་ཚང་བ་ལས། བླ་མ་དུས་ཀྱི་འཁོར་ལོ་པ་ཆེན་པོ་ཆོས་གྲགས་དཔལ་བཟང་པོའི་ཕྱག་ནས་རྒྱ་དཔེ་བྱུང་ཞིང༌། ཆད་
པ་སོབས་པ་དང༌། མཇུག་སྒྱུར་ཅིག་ཅེས་བཀས་བསྐུལ་བ་ལ་བརྟེན་ནས་བམ་པོ་བཅུ་པའི་ནང་དུ། ལས་ཀྱི་དོན་ཀུན་སྒྲུབ་པར་བྱེད། །ཅེས་པ་ནས། གསང་སྔགས་
བཟླས་པ་མཆོག་གྱིས་ཤིག །ཅེས་པའི་བར་དང༌། བམ་པོ་བཅུ་གཉིས་པའི་ནང་དུ་བཅོམ་ལྡན་འདས། འོན་ཀྱང་དོན་ཁྱད་པར་ཅན་གྱི་ཆེད་དུ་ཞེས་པ་ནས་རིག་སྔགས་འཆང་

93-1-360b

གི་ལུས་འབར་བར་འགྱུར་ཏེ་ཞེས་པའི་བར་དང༌། བམ་པོ་བཅུ་གསུམ་པའི་ནང་དུ་དཀྱིལ་འཁོར་གྱི་ཆོ་ག་འདི་ཐོས་པ་ཙམ་དང་ཞེས་པ་ནས། མི་གང་ཚད་དུ་བསྐོར་བར་བྱ། །ཞེས་པའི་བར་དང༌། བམ་
པོ་བཅུ་བཞི་པའི་ནང་དུ་པདྨ་དང༌། ཆུ་དང༌། ཡུངས་ཀར་ལ་ཡོངས་སུ་བཟླས་ཏེ་ཞེས་པ་ནས་རས་དཀར་པོས་བཀྲུ་བར་བྱ་ཞིང་ལན་བདུན་དུ་ཞེས་པའི་བར་དང༌། བམ་པོ་བཅུ་བཞི་པ་དང་བཅོ་ལྔ་པའི་
མཚམས་སུ་དངུལ་གྱི་པོག་ཕོར་བརྒྱད་དང་ཞེས་པ་ནས་གནས་རྣམ་པ་གཞན་ཐམས་ཅད་དུ་ཇི་ལྟར་ཡིད་ལ་བྱེད་པའི་བྱ་བ་ཐམས་ཅད་དུ་བྱེད་དོ། །ཞེས་པའི་བར་དང༌། བམ་པོ་བཅུ་དྲུག་པ་དང་
བཅུ་བདུན་པའི་མཚམས་སུ་དེ་ནས་སྦྱིན་སྲེག་གི་ཆོ་ག་བཤད་པར་བྱ་སྟེ་ཞེས་པ་ནས་ཕྱག་རྒྱའི་ཆོ་ག་དང༌། སྒྲུབ་ཐབས་ཀྱི་ཆོ་གའོ། །ཞེས་པའི་བར་དང༌། བམ་པོ་བཅུ་བདུན་པ་
ཞེས་པ་དང༌། དེ་མ་ཐག་པར་བམ་པོ་བཅོ་བརྒྱད་པའི་མཚམས་སུ་དེ་ནས་རྟག་ཏུ་བཟླས་པའི་དཀྱིལ་འཁོར་གྱི་ཆོ་ག་བཤད་པར་བྱ་སྟེ་ཞེས་པ་ནས་འཇིག་རྟེན་མགོན་པོའི་འོད་ཟེར་གྱི་
སྦྱིན་སྲེག་རབ་ཏུ་གྲོལ་ལོ། །ཞེས་པའི་བར་རྣམས་ཀྱི་ཧོར་ཁོང་བས་བས་ཤིང་མཇུག་ཡོངས་སུ་རྫོགས་པར་ཤཱཀྱའི་དགེ་སློང་རིན་ཆེན་གྲུབ་ཀྱིས་བསྒྱུར་ཅིང་ཞུས་པའི་ཡི་གེ་པ་ནི། ཡོ་
ག་པ་གྲུབ་པ་དཔལ་བཟང་པོའོ། །ཀུན་ཏུ་ལྷ་མོ་ཐམས་ཅད་ལའོ། །ཞེས་པ་ནས་གཏེར་བསྐུལ་ན་ཞེས་པའི་བར་རྒྱ་དཔེ་ལ་མི་འདུག་གོ །འགྲོ་བ་སེམས་ཅན་ཐམས་ཅད་ལ་ཕན་པར་གྱུར་ཅིག་

93-1-361a

རྒྱ་གར་སྐད་དུ། ཨཱཪྱ་སརྦ་ཀརྨྨ་ཨཱ་བ་ར་ཎ་བི་ཤོ་དྷ་ནི་ནཱ་མ་དྷཱ་ར་ཎཱི། བོད་སྐད་དུ། འཕགས་པ་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བ་ཞེས་བྱ་བའི་གཟུངས།
བཅོམ་ལྡན་འདས་མི་འཁྲུགས་པ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་
ཀརྨ་པ་རཾ་པ་རཱ་ཎི་མེ་སྭཱཧཱ། གཟུངས་སྔགས་འདིའི་ཆོ་ག་ནི། འདི་ཡིན་ཏེ། རྟག་ཏུ་བཟླས་བརྗོད་བྱས་ན། ལས་གཅིག་ནས་གཅིག་ཏུ་བརྒྱུད་པ་ཐམས་ཅད་རྣམ་པར་དག་
པར་འགྱུར་རོ། །དུས་གསུམ་དུ་བཟླས་བརྗོད་བྱས་ན། མཚམས་མེད་པ་ལྔ་ཡང་བྱང་བར་འགྱུར་རོ། །ལན་གཅིག་བཟླས་བརྗོད་བྱས་ན། ལྟས་ངན་པ་དང༌། རྨི་ལམ་ངན་
པ་དང༌། བཀྲ་མི་ཤིས་པ་རྣམས་མེད་པར་འགྱུར་རོ། །ལུས་ལ་འཆང་ངམ། གླེགས་བམ་ལ་བྲིས་ནས་མགུལ་དུ་ཐོགས་ཏེ་འཆང་ན། དུས་མ་ཡིན་པར་འཆི་བ་རྣམས་གཏན་
དུ་འབྱུང་བར་མི་འགྱུར་རོ། །གང་ཞིག་སྙིང་རྗེས་ནོན་ཏེ་རི་དྭགས་དང༌། བྱ་དང༌། མི་དང༌། མི་མ་ཡིན་པ་རྣམས་ཀྱང་རུང་སྟེ་འཆི་བའི་རྣ་ཁུང་དུ་བརྗོད་ན། དེ་ངན་སོང་དུ་
འགྲོ་བར་མི་འགྱུར་རོ། །ཡང་ན་ཤི་སྟེ་དུས་ལས་འདས་ན་ཤི་འཕོས་པའི་མིང་ནས་སྨོས་ཏེ་དེའི་ཕྱིར་བྱམས་པ་དང་སྙིང་རྗེས་ལན་བརྒྱའམ། སྟོང་ངམ། འབུམ་བརྗོད་ན།

93-1-361b

སེམས་ཅན་དེ་སེམས་ཅན་དམྱལ་བར་སྐྱེས་སུ་ཟིན་ཀྱང་དེའི་མོད་ལ་ཐར་པར་འགྱུར་རོ། །སའམ། ཏིལ་ལམ། ཡུངས་ཀར་རམ། ཆུ་གང་ཡང་རུང་བ་ལ་བཟླས་བརྗོད་བྱས་ཏེ་
ཤི་བའི་ལུས་ལ་གཏོར་རམ། ཁྲུས་བྱས་ནས་དེའི་འོག་ཏུ་བསྲེགས་པའམ། ཡང་ན་མཆོད་རྟེན་གྱི་ནང་དུ་བཅུག་སྟེ་བཞག་ལ། རིག་སྔགས་ཀྱང་བྲིས་ནས་མགོ་ལ་བཏགས་ན།
དེ་ངན་སོང་དུ་སྐྱེས་པ་ཡང་ཞག་བདུན་གྱིས་གདོན་མི་ཟ་བར་ཐར་ཏེ་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་བའམ། ཡང་ན་རང་གི་སྨོན་ལམ་གྱི་དབང་གིས་
སྐྱེ་བར་འགྱུར་རོ། །གང་ཞིག་ཟླ་བ་ཉ་བའི་ཚེ་ཁྲུས་བྱས་ལ་གཙང་མར་བྱས་ཏེ་དུས་གསུམ་དུ་གོས་བརྗེ་ཞིང་ཁ་ཟས་མི་ཟ་བའམ། ཡང་ན་ཁ་ཟས་དཀར་བག་བཟའ་ཞིང༌། སྐུ་གདུང་
དང་ལྡན་པའི་མཆོད་རྟེན་བསྐོར་བཞིན་དུ་གང་གི་མིང་དང་ལྡན་པས་ལན་འབུམ་བཟླས་བརྗོད་བྱས་ན། དེ་ངན་སོང་ནས་ཐར་ཏེ་གནས་གཙང་མའི་ལྷའི་རིས་སུ་སྐྱེས་ནས་སྒྲུབ་
པ་པོའི་ཐད་དུ་འོངས་ཏེ་མཆོད་པར་བྱེད་ཅིང་ལུས་ཀྱང་སྟོན་ལ། ལེགས་སོ་ཞེས་བྱ་བ་ཡང་བྱིན་ནས་ལན་གསུམ་བསྐོར་བ་བྱས་ཏེ་མི་སྣང་བར་འགྱུར་རོ། །དེའི་མིང་བྲིས་ལ་
གཟུངས་སྔགས་བཟླས་བརྗོད་བྱེད་ཅིང་མཆོད་རྟེན་འབུམ་བྱས་ལ། གདུགས་དང༌། རྒྱལ་མཚན་དང༌། བ་དན་ལ་སོགས་པས་ལེགས་པར་མཆོད་ནས་རྒྱ་མཚོ་ཆེན་པོ་དང༌།

93-1-362a

ཡང་ན་ཆུ་ཀླུང་དུ་བཏང་ན། དེས་སེམས་ཅན་དམྱལ་བ་ལ་སོགས་པ་ནས་ཐར་པར་འགྱུར་རོ། །ཡང་ན་དེ་ལྟར་མཆོད་པ་བྱས་ནས་མཇུག་ཏུ་ལམ་གྱི་བཞི་
མདོར་མཆོད་རྟེན་ཆེན་པོ་བྱས་ཏེ་གདུགས་དང༌། རྒྱལ་མཚན་དང༌། བ་དན་ལ་སོགས་པས་ལེགས་པར་མཆོད་ལ། འཕགས་པའི་དགེ་འདུན་ལ་ཡང་མཆོད་སྟོན་གསོལ་
ནས་ཡོན་ཡང་ཕུལ་ཏེ་ལེགས་པར་མཆོད་ནས་ཆེ་གེ་མོ་ཞིག་གི་དགེ་བའི་རྩ་བར་གྱུར་ཅིག །འདི་ཁོ་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག །ཅེས་ཀྱང་
ཤེས་པར་བྱས་ན། དེ་ཁོ་ན་བཞིན་དུ་སྐྱེས་ནས་ལུས་ཀྱང་སྟོན་ཅིང་ལེགས་སོ་ཞེས་བྱ་བ་ཡང་བྱིན་ནས་མི་སྣང་བར་འགྱུར་རོ། །མཚམས་མེད་པ་ལྔ་བྱེད་བྱེད་པའམ། དམ་
པའི་ཆོས་སྤོང་བའམ། འཕགས་པ་ལ་སྐུར་པ་བཏབ་པ་ཡང་རུང་སྟེ་འཆི་གར་རྩིག་པ་ལ་གཟུངས་སྔགས་འདི་བྲིས་པ་མཐོང་ན་ཡང་དེའི་ལས་ཀྱི་སྒྲིབ་པ་ཐམས་ཅད་ཟད་
པར་འགྱུར་ན། འདོན་པ་དང༌། བཟླས་བརྗོད་བྱས་པ་ལྟ་ཅི་སྨོས། དེ་བཞིན་གཤེགས་པ་དེ་ཉིད་བྱོན་ནས་འདི་སྐད་དུ་རིགས་ཀྱི་བུ་ཚུར་ངའི་གན་དུ་ཤོག་ཅེས་ཀྱང་གསུང་
བར་འགྱུར་རོ། །འཕགས་པ་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་དུ། ཨཱཪྱ་བིདྱཱ་ཨུཏྟ་མ་མཧཱ་

93-1-362b

ཏནྟྲ༑ བོད་སྐད་དུ། འཕགས་པ་རིག་པ་མཆོག་གི་རྒྱུད་ཆེན་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་
ན༑ བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལག་
ན་རྡོ་རྗེ་རིག་པ་བྱེ་བ་ཕྲག་དུ་མས་བསྐོར་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བར་སྣང་ལས་བབས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་
ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འདུག་གོ །དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ཀྱང་རིག་པ་བྱེ་བ་དུ་མས་
ཡོངས་སུ་བསྐོར་ནས་འཁོར་དེ་ཉིད་དུ་འདུས་ཏེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་ཕྱོགས་གཅིག་
ཏུ་འདུག་གོ །དེ་ནས་འབྱུང་པོའི་བདག་པོ་དབང་ལྡན་འབྱུང་པོ་བྱེ་བ་ཕྲག་དུ་མས་བསྐོར་ནས་འཁོར་དེ་ཉིད་དུ་འདུས་པར་གྱུར་ཏེ་བཅོམ་ལྡན་འདས་ཀྱི་ཞབས་དང༌། ཕྱག་ན་རྡོ་
རྗེ་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ །དེ་ནས་གདོལ་པའི་རྒྱལ་པོ་ཕུར་བུ་གསུམ་པ་ཡང་འཁོར་དེ་ཉིད་དུ་འདུས་པར་གྱུར་ཏོ། །རྒྱལ་པོ་ཆེན་པོ་

93-1-363a

བཞི་ཡང་གཡོག་འཁོར་བྱེ་བ་ཕྲག་དུ་མས་ཀུན་ནས་བསྐོར་ཏེ་འཁོར་དེ་ཉིད་དུ་འདུས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་
གཅིག་ཏུ་འདུག་གོ །དེ་ནས་བྱང་ཆུབ་སེམས་དཔའ་ལག་ན་རྡོ་རྗེས་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་
ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་ཐམས་ཅད་ཀྱི་དོན་གྱི་སླང་དུ་བདག་
གསང་སྔགས་ཀྱི་ཚིག་འཆད་པར་གནང་བ་མཛད་དུ་གསོལ། བཅོམ་ལྡན་འདས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་
རྗེ༑ ཁྱོད་ནི། ཤིན་ཏུ་མ་རུངས་པ། ལག་ན་རྡོ་རྗེ། ཁྱོད་ནི། ཤིན་ཏུ་བརྩམ་པ་མེད་པ། ཤིན་ཏུ་གཏུམ་པ་ཡིན་ན། ཇི་ལྟར་སེམས་ཅན་རྣམས་ཀྱི་དོན་གྱི་ཕྱིར་གསང་སྔགས་
འཆང༌། ལག་ན་རྡོ་རྗེ། ཁྱོད་ནི། དམ་ཚིག་ཤེས་པ་ཡིན་ལ། སེམས་ཅན་གང་དག་དམ་ཚིག་མི་ཤེས་པར་བརྗོད་པ་རྣམས་ནི། རྡོ་རྗེས་མཐར་བྱེད་པ་ཡིན་ན། ཁྱོད་ཇི་ལྟར་
གསང་སྔགས་འཆང༌། གསོལ་པ། བཅོམ་ལྡན་འདས། དེ་དེ་ལྟ་ལགས་མོད་ཀྱི། བཅོམ་ལྡན་འདས། གང་དག་རིག་པ་མཆོག་འདིའི་དོན་འདོན་པ་དང༌། འཆང་བ་དང༌།

93-1-363b

མཆོད་པ་བགྱིས་པ་དེ་དག་ནི། བདག་གི་དམ་ཚིག་འཚལ་བ་ལགས། བདག་གི་དཀྱིལ་འཁོར་དུ་ཞུགས་པ་ལགས་པས། བཅོམ་ལྡན་འདས་ཀྱིས་གནང་བར་མཛད་དུ་གསོལ། དེ་
ནས་བཅོམ་ལྡན་འདས་ལ་གནོད་སྦྱིན་གྱི་བདག་པོ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་ཡི་གེ་བཞི་པ་ཞེས་བགྱི་བ་འདི་ནི། རིག་པའི་ཚོགས་
ཐམས་ཅད་ཀྱི་སྙིང་པོར་གྱུར་པ། ལས་མང་པོ་རབ་ཏུ་སྒྲུབ་པ། སྟོབས་དང་ཕ་རོལ་གནོན་པ་དཔག་ཏུ་མ་མཆིས་པ། བསྟན་པ་ཐོགས་པ་མ་མཆིས་པ་སྟེ། བཅོམ་ལྡན་འདས་རིག་
པའི་རྒྱལ་པོ་བཤད་པར་བགྱིའོ། །ཀྱེ་ཀྱེ་ལྷ་ཡུལ་དང༌། ས་དང༌། ཆུ་ལ་གནས་པའི་འབྱུང་པོའི་ཚོགས་རྣམས། ཁྱེད་ཡིད་རྩེ་གཅིག་ཏུ་གྱིས་ལ་ཉོན་ཅིག །རྡོ་རྗེས་མགོ་བཀས་པར་
གྱུར་ཏ་རེ། དེ་ནས་ལག་ན་རྡོ་རྗེས་རང་གི་རིག་པའི་ཚོགས་ལ་བལྟས་ནས་གསང་སྔགས་སྨྲས་པ། ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། མ་ཧཱ་ཤཱཀྱ་
སཾ་བུདྡྷཱ་ཡ། བིརླི། ཀིརླི། མིརླི། ཧིརླི། བིདྱུ་ཏ་ཏ་མ་ཡརྩི་ནི་མི་ལི་སྭཱཧཱ། དེ་ནས་ཐམས་ཅད་དང་ལྡན་པའི་འཁོར་དེ་འདར་ཡེད་ཡེད་ནས་ཐལ་མོ་སྦྱར་ཏེ་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་ལ་བསྐྱབ་ཏུ་གསོལ། བདེ་བར་གཤེགས་པ། བདག་ཅག་ལ་བསྐྱབ་ཏུ་གསོལ། དེ་ནས་གནོད་སྦྱིན་གྱི་དབང་པོ་ལག་

93-1-364a

ན་རྡོ་རྗེས་ཐམས་ཅད་དང་ལྡན་པའི་འཁོར་ལ་གྲོགས་པོ་དག་མ་འཇིགས་ཤིག །མ་འཇིགས་ཤིག །རིག་པའི་རྒྱལ་པོ་དྲན་པར་གྱིས་ཤིག་ཅེས་དབུགས་ཕྱུང་
ངོ༌། །དེ་ནས་ཐམས་ཅད་དང་ལྡན་པའི་འཁོར་དེ་ངོ་མཚར་དུ་གྱུར་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ལག་ན་རྡོ་
རྗེ་འདི་ལྟ་བུའི་གསང་སྔགས་ཀྱི་ཚིག་དག་འཆད་པ་ནི། ངོ་མཚར་ཏོ། །བཅོམ་ལྡན་འདས། བདག་ཅག་ནི། རིག་པའི་རྒྱལ་པོ་གང་ན་གནས་པ་དེར་མཆོད་པར་འཚལ་ལོ། །
སུ་ཀློག་པ་དང༌། མཆོད་པར་བགྱིད་པ་དང༌། སྒྲུབ་པའི་རིག་སྔགས་འཆང་དེའི་བརྩོན་པ་བསྐྱེད་པར་བགྱིའོ། །བཀའ་སྩལ་པ། རིགས་ཀྱི་བུ་དག །དེ་དེ་བཞིན་ཏེ། དེ་དེ་
བཞིན་ནོ། །དེ་ནས་རིག་པའི་རྒྱལ་པོའི་ལས་ནི། འདི་ལགས་ཏེ། སྲད་བུའམ། ཐལ་བའམ། ཆུ་ལ་ལན་གཅིག་བརྗོད་པས་སྲུང་བར་འགྱུར་རོ། །རིག་སྔགས་བཅད་ན།
མཚོན་རྣོན་པོ་ལ་ལན་གཉིས་བརྗོད་དེ་རྩྭ་ཀུ་ཤ་བཅད་དོ། །ཡང་ན་ས་དྲའོ། །དེ་ལྟར་ན་རིག་སྔགས་ཐམས་ཅད་བཅད་པར་འགྱུར་རོ། །ལན་གསུམ་བརྗོད་ན། རིགས་
སྔགས་ཚང་བར་འགྱུར་ཏེ། མར་གྱི་ངོ་ཞག་བརྒྱད་ལ་འཕགས་པ་ལག་ན་རྡོ་རྗེའི་མདུན་དུ་མཆོད་པ་བགྱིས་ལ་རིག་སྔགས་གང་ཡི་གེ་མ་ཚང་པའམ། དྲན་པ་ཉམས་པ་

93-1-364b

དེ་ལན་བརྒྱ་རྩ་བརྒྱད་བརྗོད་དེ་རིག་པའི་མཆོག་གི་སྙིང་པོ་དང་ལྷན་ཅིག་ཏུ་ལན་གསུམ་བརྗོད་ན། རྨི་ལམ་དུ་སྟོན་ཏོ། །ཅི་སྟེ་ལས་བཅང་པར་གྱུར་ན། རྩྭ་ཀུ་ཤས་བྱབ་པར་བྱ་
སྟེ༑ རྫོགས་པར་འགྱུར་རོ། །ལག་ན་རྡོ་རྗེའི་མདུན་དུ་ལན་བཞི་བརྗོད་ན། དགེ་བ་དང་མི་དགེ་བ་སྟོན་པར་འགྱུར་རོ། །ཅི་འདོད་པ་ཡིད་བཞིན་དུ་སྦྱོར་བ་བགྱིས་ན། ལས་རྣམས་
སུ་འགྱུར་རོ། །གདོན་ཚར་བཅད་ན། ཐལ་བའམ། ཆུའམ། དུར་ཁྲོད་ཀྱི་སོལ་བས་བསྣུན་ནོ། །ཡང་ན་གཟུགས་བགྱིས་ཏེ་ལྕུག་མས་བཞུས་
ན། གཏོང་བར་འགྱུར་རོ། །ཡང་ན་ས་ལ་གཟུགས་བགྱིས་ཏེ་དུར་ཁྲོད་ཀྱི་སོལ་བས་ལག་མཐིལ་ལ་རྡོ་རྗེ་བྲིས་ཏེ་ལག་པས་བཀབ་ན། གཏོང་
བར་འགྱུར་རོ། །སྐུད་པ་ལ་མདུད་པ་བོར་བ་རྣམས་ཀྱིས་རིག་སྔགས་བཅིང་ངོ༌། །མཁའ་འགྲོ་མ་རྣམས་བཅད་པར་བགྱི་ན། ཡུངས་ཀར་དག་ལ་ལན་བདུན་བདུན་
བསྔགས་ཏེ་བསྣུན་ན་མཁའ་འགྲོ་མ་ཐམས་ཅད་མ་རུངས་པར་འགྱུར་རོ། །དབབ་པར་བགྱི་ན། རྣ་བར་བཟླས་བརྗོད་བགྱིའོ། །ཡང་ན་ཙནྡན་དམར་པོས་དཀྱིལ་འཁོར་བྱུགས་
ལ་རྡོ་རྗེ་རྩེ་ལྔ་པ་བྲིས་ཏེ་གུ་གུལ་གྱིས་བདུག་པ་དང༌། མེ་ཏོག་རྣམས་ཀྱིས་དབབ་བོ། །ཕྱག་རྒྱ་གཞིག་ན། ཆུའམ། ཐལ་ལྕག་གམ། སོ་ཕག་གི་དུམ་བུ་རྣམས་ཀྱིས་སོ། །དུག་

93-1-365a

ལས་གསོ་ན། ཆུའམ། རྨ་བྱའི་མདོངས་སམ། ཆུ་དྲིའམ། མེ་ལོང་གིས་སོ། །མར་གྱི་ངོ་ཞག་བཅུ་བཞི་ནས་ལག་ན་རྡོ་རྗེའི་མདུན་དུ་ཞག་གསུམ་སྨྱུང་
བར་བྱས་ལ་བརྒྱད་སྟོང་བཟླས་བརྗོད་བགྱིའོ། །དེ་ནས་བཅོམ་ལྡན་འདས་ལག་ན་རྡོ་རྗེས་དམ་པ་སྩོལ་བར་འགྱུར་ཏེ། དེའི་འོག་ཏུ་དུག་གསོ་བ་ལ་སོགས་པ་དང༌།
ལས་གཞན་རྣམས་ཀྱང་བགྱིའོ། །གལ་ཏེ་མཁའ་འགྲོ་མ་རྣམས་ཤིན་ཏུ་བཅད་པར་འཚལ་ན། དེ་ནས་ལག་ན་རྡོ་རྗེའི་མདུན་དུ་འབྲས་ཀྱི་ཟེགས་མས་ལན་བརྒྱ་སྟོང་སྦྱིན་
སྲེག་བགྱིས་ན། ལག་ན་རྡོ་རྗེས་ཇི་སྐད་བཤད་པ་བཞིན་དུ་ཚེ་ཇི་ཙམ་ཐུབ་པར་རིག་སྔགས་ཐམས་ཅད་མ་རུངས་པར་འགྱུར་རོ། །སེང་ལྡེང་གི་རྡོ་རྗེ་བགྱིས་ཏེ་རིག་སྔགས་
འཆང་གི་མིང་ནས་བརྗོད་ལ་ས་ལ་ལན་གཅིག་བཙུགས་ན་བཤིག་པར་འགྱུར་ཏེ། དེ་ཕྱིན་ཆད་རིག་སྔགས་འཆང་དེའི་གསང་སྔགས་རྣམས་མི་འཇུག་གོ །རིག་སྔགས་
གཅད་པར་བགྱི་འཚལ་ན། རིག་སྔགས་འཆང་གི་གཟུགས་བགྱིས་པ་བཅད་ན། བཅད་པ་བགྱིས་པར་འགྱུར་རོ། །རིག་སྔགས་བཤིག་པར་བགྱིད་འཚལ་བས་རིག་སྔགས་
དེ་རིག་པ་མཆོག་གི་སྙིང་པོ་དང་ལྷན་ཅིག་བརྗོད་ན། རིག་སྔགས་ཐམས་ཅད་བཤིག་པར་འགྱུར་ཏེ། ལས་མི་བགྱིད་དོ། །རིག་པ་འགུགས་པར་འཚལ་བས་མར་གྱི་

93-1-365b

ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ལ་ལག་ན་རྡོ་རྗེའི་མདུན་དུ་མཆོད་པར་བགྱིས་ཏེ་རིག་པ་མཆོག་གི་སྙིང་པོ་དང་ལྷན་ཅིག་ལན་བརྒྱ་སྟོང་བཟླས་བརྗོད་བགྱིས་ན།
རིག་པ་འགུགས་ཏེ། ཕྱིས་རིག་པ་སྒྲུབ་བོ། །རིག་པ་ཉམས་པར་བགྱིས་ན། བཟླས་བརྗོད་བྱས་པས་ཆོ་ག་སྟེ། ཆེ་གེ་མོའི་རིག་པ་ལ་གནོད་པ་མཛོད་ཅིག་ཅེས་བགྱིས་ན། རིག་པ་
དེ་ལས་མི་བགྱིད་དོ། །རིག་པ་ཚར་གཅད་པར་བགྱི་ན། ཐལ་བ་ལ་གཟུགས་བགྱི་སྟེ། རིག་པ་མཆོག་གི་སྙིང་པོ་དང་ལྷན་ཅིག་བརྗོད་ལ་རྐང་པ་གཡོན་པས་ཀྱང་ཕྱིས་ན། རིག་པ་
སྨད་པ་དང༌། ཉམས་པར་འགྱུར་ཏེ། ལས་མི་བགྱིད་དོ། །གལ་ཏེ་རིག་སྔགས་འཆང་གཞིག་པར་འཚལ་ན། ལག་ན་རྡོ་རྗེའི་མདུན་དུ་རིག་སྔགས་འཆང་གི་མིང་ནས་བརྗོད་དེ་
མར་མེའི་སྙིང་པོ་མེ་ལྕེ་དང་བཅས་པ་བདུན་སྦྱིན་སྲེག་བགྱིས་ན། རིག་སྔགས་འཆང་བ་བཤིག་པར་འགྱུར་ཏེ། བསོད་ནམས་ཀྱང་འཇིག་གོ །སྲོག་ཀྱང་འཇིག་གོ །རིག་སྔགས་
འཆང་དེའི་ཚེ་ཇི་ཙམ་པར་གསང་སྔགས་རྣམས་མི་འགྲུབ་བོ། །སླར་གསོ་བར་བགྱི་ན། མ་ལ་ཏའི་མེ་ཏོག་མར་ལ་སྨྱུགས་པའི་སྦྱིན་སྲེག་བགྱི་བ་ལན་ཉི་ཤུ་རྩ་གཅིག་ལག་ན་
རྡོ་རྗེའི་མདུན་དུ་སྦྱིན་སྲེག་བགྱི་ན་རིག་པ་འགྲུབ་བོ། །ལས་འདི་དག་ནི། མ་བསྒྲུབས་ཀྱང་བགྱིད་དོ། །ཅི་སྟེ་བགྱིད་འཚལ་ན། རི་ལ་འཛེགས་ཏེ་ཁ་ཟས་འོ་སྐྱོ་འཐུང་ཞིང་

93-1-366a

ལན་འབུམ་བཟླས་བརྗོད་བགྱིས་ན་རིག་པའི་རྒྱལ་པོའི་མཆོག་རང་གི་གཟུགས་སུ་མཐོང་བར་འགྱུར་ཏེ། དེ་ལ་བུ་ཅི་བྱ་ཞེས་གསུང་བར་འགྱུར་རོ། །དེ་
ནས་བཅོམ་ལྡན་འདས། ལས་ཐམས་ཅད་མཛད་དུ་གསོལ་ཞེས་བརྗོད་པར་བགྱིའོ། །དེ་བཞིན་དུ་གྱུར་ཅིག་ཅེས་བརྗོད་ནས་མི་སྣང་བར་འགྱུར་རོ། །དེ་ནས་ཡིད་ཀྱིས་
བཟླས་བརྗོད་བགྱིས་ན། རིག་སྔགས་འཆང་ཡང་འགུག་གོ། གྲོག་མཁར་གྱི་ས་ལས་སྦྲུལ་བགྱིས་ཏེ་སྔགས་ཀྱིས་བཏབ་ན། ཀླུ་ཐམས་ཅད་འཆིའོ། །དབང་དུ་ཡང་འགྱུར་
རོ༑ ༑གསག་མ་ལ་ལན་བདུན་བསྔགས་ཏེ་མཚོར་བོར་ན། མཚོ་སྐམ་པར་འགྱུར་རོ། །འབབ་ཆུ་ཆེན་པོར་བོར་ན། འབབ་ཆུ་ཆེན་པོ་སྐམ་པར་འགྱུར་རོ། །གང་དུ་བོར་
བ་དེ་སྐམ་པར་འགྱུར་རོ། །བདག་གི་རིག་པའི་རྒྱལ་པོ་འདི་ནི། རིག་པའི་རྒྱལ་པོ་ཐམས་ཅད་དང༌། རིག་པ་ཐམས་ཅད་ཀྱི་མཆོག་ཏུ་བརྗོད་པའོ། །གལ་ཏེ་རིག་པ་གཞན་
དག་གི་ལས་མི་འཚལ་ན་ཡང་སྦྱོར་བ་འདིས་རིག་པ་ཐམས་ཅད་སྦྱོར་བར་བགྱིའོ། །ལས་ཐམས་ཅད་བགྱིད་དོ། །ལས་བགྱིད་ན། རིག་པའི་རྒྱལ་པོ་ལྷན་ཅིག་ལན་
གསུམ་བརྗོད་ལ་འགའ་ཞིག་མ་མཆིས་ན། དེའི་མགོ་དུམ་བུ་ཞིམ་ཐིག་ལེའི་སྙི་མ་བཞིན་དུ་འགས་པར་འགྱུར་རོ། །གང་གི་ཚེ་གསང་བ་པ་རྣམས་ཀྱི་གསང་སྔགས་

93-1-366b

གྲུབ་པ་དེའི་ཚེ་ལས་ཐམས་ཅད་དུ་རིག་པའི་མཆོག་བཟླས་བརྗོད་བགྱིའོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མཆོད་པ་
བགྱིས་ལ་བ་སྨད་སྤུ་མཐུན་གྱི་མར་གསར་བླངས་ཏེ་མར་གསར་དེས་སེང་ལྡེང་གི་མེར་ལན་བརྒྱད་སྟོང་སྦྱིན་སྲེག་བགྱིས་ན། རིག་པའི་མཆོག་རིག་པ་སྒྲུབ་པ་རྣམས་ལ་དམ་
པ་སྩོལ་བར་འགྱུར་རོ། །གང་གི་ཚེ་ཕ་རོལ་འབྲོས་པར་བགྱིད་འཚལ་ན། ཕུབ་མ་ལས་ལན་བརྒྱ་སྟོང་སྦྱིན་སྲེག་བྱའོ། །སོ་ཕག་གིས་ཀྱང་འཕངས་ན། འབྲོས་པར་འགྱུར་རོ། །
མར་གྱི་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཨརྒའི་ཞུགས་བུས་ལ་རྩྭ་དུར་བའི་ལོ་མ་ལན་བརྒྱད་སྟོང་སྦྱིན་སྲེག་བགྱིས་ན། ཏི་ན་ར་གཅིག་རྙེད་པར་
འགྱུར་རོ། །མར་གྱི་ངོ་ཞག་བཅུ་བཞི་ནས་ཞག་གསུམ་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མེ་ཏོག་ཀུ་མུ་ད་དང༌། ཞོ་དང༌། སྦྲང་རྩི་དང༌། མར་ལ་སྨྱུགས་པ་ཁྲི་མེའི་
ནང་དུ་སྦྱིན་སྲེག་བགྱིས་ན། དཔལ་ཆེ་བར་འགྱུར་རོ། །རྒྱ་མཚོའི་དབུ་བ་དང༌། རྒྱ་སྤོས་དང༌། ལྡོང་རོས་རྣམས་ཆ་བསྙམས་ཏེ་རྨ་བྱའི་མཁྲིས་པ་དང༌། རིལ་བུ་སྲན་མ་ཙམ་
དུ་བགྱིས་ཏེ་ལག་ན་རྡོ་རྗེའི་མདུན་དུ་རིག་པའི་མཆོག་ལན་བརྒྱད་སྟོང་བཟླས་བརྗོད་བགྱིས་ལ་སྦྲུལ་གྱིས་ཟིན་པ་ལ་ཆུ་ལ་བཏང་ན། འཇོག་པོས་ཟིན་པ་ཡང་འཚོའོ།།

93-1-367a

སྲིན་བུས་ཟིན་པ་དང༌། བས་བལྡགས་དང༌། འབྲས་ཕྲེང་བར་གྱུར་པ་ལ་ཆབ་བསྐོལ་བ་ལས་གཏང་ངོ༌། །སྦྲུམ་མ་བུ་མ་ཕྱིན་པ་ལ་ནི། མར་ལས་བཏང་
ན་བདེ་བར་བཙའ་བར་འགྱུར་རོ། །བྱིས་པ་གདོན་གྱིས་ཟིན་ན། བདུག་པས་བདུགས་པས་གཏོང་བར་འགྱུར་རོ། །བུད་མེད་ཀྱི་ནད་ལ་ནི། དར་བ་ལས་གཏང་ངོ༌། །ཕུག་ཏུ་འཇུག་
ན༑ ལུས་ལ་བསྐུའོ། །སྒྲུབ་པ་ན་བདག་ལ་བདུགས་ན། ལོག་འདྲེན་ཐམས་ཅད་ལས་ཐར་པར་འགྱུར་རོ། །ལག་ན་རྡོ་རྗེའི་མདུན་དུ་སྲད་བུ་ལ་རིག་པའི་མཆོག་བརྒྱད་སྟོང་
བཟླས་བརྗོད་བགྱིས་ཏེ་ལག་པ་ལ་བཏགས་ནས་གཡུལ་ངོར་ཞུགས་ན། ཕ་རོལ་གྱིས་མི་ཚུགས་པར་འགྱུར་རོ། །སྦྱིན་སྲེག་བགྱིས་པའི་ཐལ་བའམ། ཐལ་བ་གཙང་མས་
ཁམ་ཕོར་བཀང་ལ་རིག་པ་མཆོག་བཟླས་བརྗོད་བགྱིད་ན། རྐུན་པོ་གང་ན་འདུག་པ་དེར་མཆིའོ། །གང་གིས་རིག་པའི་རྒྱལ་པོ་འདི་ཡིད་ཀྱིས་བཟླས་བརྗོད་བགྱིས་པ་དེ་ལ་
དབང་ཕྱུག་ཆེན་པོ་དང༌། དབང་ཕྱུག་ཆེན་པོའི་ཚོགས་དང༌། བགེགས་དང༌། ལོག་འདྲེན་དང༌། མཁའ་འགྲོ་མ་དང༌། སྲིན་པོ་དང༌། ཤ་ཟ་དང༌། གནོད་སྦྱིན་དང༌། འབྱུང་
པོ་དང༌། གྲུལ་བུམ་དང༌། སྲུལ་པོ་དང༌། མདངས་འཕྲོག་པ་དང༌། གདོན་རྒྱན་མ་དང༌། མ་མོ་དང༌། ལག་ན་རྡོ་རྗེའི་ཕྱག་བརྙན་དང༌། གང་གིས་ཀྱང་གླགས་མི་རྙེད་ཀྱི། ལག་

93-1-367b

ན་རྡོ་རྗེའི་དེའི་མགོ་འགེམས་སོ། །བཅོམ་ལྡན་འདས་ཀྱི་སྤྱན་སྔའམ། ཕྱོགས་གཙང་མར་མཆོད་པ་བགྱིས་ཏེ་རྩྭ་ཀུ་ཤའི་མདུང་རྩེ་གསུམ་པ་ཐོགས་ལ་ཡུངས་ཀར་ཞོ་དང༌།
སྦྲང་རྩི་དང༌། མར་བསྲེགས་པ་སྦྱིན་བླུགས་ལན་ཉི་ཤུ་རྩ་གཅིག་སྦྱིན་སྲེག་བགྱི་ཞིང་ཉིན་བདུན་དུས་གསུམ་དུ་གཅེར་བུས་སྐྲ་བཤིག་ལ་བགྱིས་ན། ནོར་སྩོལ་བར་བགྱིད་དོ། །
མར་གྱི་ངོ་ཞག་དྲུག་ནས་བརྩམས་ཏེ་མཚོ་འགྲམ་དུ་མཆིས་ལ་མར་གྱི་ངོ་ཞག་བརྒྱད་པའི་བར་དུ་ཡུངས་ཀར་དག་ལས་སྦྱིན་སྲེག་ལན་བརྒྱ་སྟོང་བགྱིས་ན། ནོར་དང༌། གོས་
རྣམས་སྩོལ་བར་འགྱུར་རོ། །འཕགས་པ་རིག་པའི་རྒྱལ་པོའི་མཆོག་སྒྲུབ་པ་ནི། རི་མོ་མཁན་གསོ་སྦྱོང་བཟུང་བས་མ་གོང་པའི་རས་ལ་སྤྱིན་དང་མ་འདྲེས་པའི་ཚོན་རྩི་རྣམས་
ཀྱིས་སངས་རྒྱས་ཀྱི་སྐུ་གཟུགས་བྲི་བར་བགྱིའོ། །གཡས་ཕྱོགས་སུ་ལག་ན་རྡོ་རྗེ་སྟན་ནང་ཚངས་ཅན་གྱི་སྟེང་ན་མཆིས་པར་བྲིའོ། །ལག་ན་རྡོ་རྗེའི་འོག་ཏུ་རིག་པའི་མཆོག་
བྲིའོ༑ ༑བཅོམ་ལྡན་འདས་ནི། གསེར་གྱི་ཁ་དོག་ལྟ་བུའོ། །ལག་ན་རྡོ་རྗེ་ནི། སྔོ་བསངས་ཏེ། རྒྱན་ཐམས་ཅད་ཀྱིས་བརྒྱན་པའོ། །རིག་པའི་རྒྱལ་པོ་ཡང་སྔོ་བསངས་ཏེ། རྒྱན་
ཐམས་ཅད་ཀྱིས་བརྒྱན་ལ་སྟན་གོར་བུའི་སྟེང་ན་མཆིས་པར་བྲིའོ། །མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་ཅི་ནུས་སུ་མཆོད་པར་བགྱིས་ལ་རྒྱལ་

93-1-368a

པའི་བློ་གྲོས་ཀྱིས་རིག་པའི་རྒྱལ་པོ་དགུག་པར་བགྱིའོ། །རྡོ་རྗེའི་ཁས་ཉེ་རེག་བགྱིའོ། །རྡོ་རྗེའི་ལྟེ་བས་སྤོས་དབུལ་བར་བགྱིའོ། །མེ་ཁ་ལས་མེ་ཏོག་དབུལ་
བར་བགྱིའོ། །གདོང་དཀར་གྱིས་བསྲུང་བར་བགྱིའོ། །རྡོ་རྗེ་སོར་མོས་ཁྲུས་བགྱིའོ། །ནག་མོས་ཁུ་བ་བཅིང་བར་བགྱིའོ། །གྱེན་དུ་ལྟ་བའི་གདོང་གིས་ཕྱོགས་བཅིང་བར་
བགྱིའོ། །རྡོ་རྗེའི་སེངྒེའི་ཁྲིས་འདུག་པར་བགྱིའོ། །རྡོ་རྗེ་ལྡན་མས་བགེགས་གཞོམ་པར་བགྱིའོ། །ཤུགས་ལྡན་མས་སླར་གཤེགས་སུ་གསོལ་ལོ། །ཕྱིས་རིག་པ་མཆོག་
གི་རི་མོའི་གཟུགས་ཀྱི་མདུན་དུ་གུ་གུལ་གྱི་རིལ་བུ་བརྒྱད་སྟོང་སྦྱིན་སྲེག་བགྱིས་ན། དངོས་གྲུབ་ཀྱི་མཚན་མར་བཅོམ་ལྡན་འདས་ཀྱི་གཟུགས་འགུལ་བར་འགྱུར་རོ། །ཞག་
བདུན་ན་ཏི་ན་ར་བརྒྱ་རྙེད་པར་འགྱུར་རོ། །ཡང་ན་ལོངས་སྤྱོད་སྩོལ་བར་འགྱུར་རོ། །མར་གྱི་ངོ་ཞག་བརྒྱད་ན་ལག་ན་རྡོ་རྗེའི་མདུན་དུ་དུ་རུ་ཀའི་འབྲས་བུ་ལས་ལན་བརྒྱད་
བརྒྱ་སྦྱིན་སྲེག་བགྱིད་ན། གང་འདོད་པ་དེ་སྨྱོ་བར་འགྱུར་རོ། །ལག་ན་རྡོ་རྗེའི་མདུན་དུ་མར་དང་གུ་གུལ་གྱི་རིལ་བུ་བརྒྱད་བརྒྱའི་སྦྱིན་སྲེག་བགྱིས་ན། སོས་པར་འགྱུར་རོ། །
མར་གྱི་ངོ་ཞིག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ཤིང་ཨ་ཤྭཏྠའི་ལོ་འདབ་ཀྱི་སྟེང་དུ་ལྡོང་རོས་བཞག་ལ་ཇི་སྲིད་ཀྱིས་རྣམ་གསུམ་གྲུབ་པ་དེ་སྲིད་དུ་བཟླས་བརྗོད་

93-1-368b

བགྱིའོ༑ ༑དྲོ་བར་གྱུར་ན། རྐང་པས་མཆིའོ། །དུ་བ་འཐུལ་ན། མི་སྣང་བ་དང༌། ལོ་བདུན་སྟོང་དུ་འཚོའོ། །འབར་ན། བསྐལ་བར་གནས་པར་འགྱུར་རོ། །རླུང་བཞིན་དུ་ལག་ན་རྡོ་རྗེའི་
གནས་སུ་མཆི་ཞིང་ཁ་ཟས་ཅི་འདོད་པ་ཟའོ། །ཨ་ཐ་རཱ་ཛཱ་དྷཱ་མ་ཤི་ཀ་དྷུ་ཀཱ་མ་ཀྲྀ་ཏ་ཨཥྚ་མྱ་ཨ་ཧོ་རཱ་ཏྲི་ཤི་ཏེ་ན་བཛྲ་པཱ་ཎི་སྱ་ཨ་གྲ་ཏ་ཨརྐ་ཀྵྛེ་ཨགྣི་པྲ་ཛྭཱ་ལེ། རུ་དྷི་ར་ཨ་ག་ཏ་ཎ་ཏི་
ལཱ་ནཱ་ཨཥྚ་ས་ཧ་སྲཾ་ཧུ་ཛུ་ཡ་ད་རཱ་ཛ་བ་ཤོ་བ་ཏི་བཛྲ་ཀཱ་མོ་པ་སཾ་ཧ་ཏི། ཅི་སྟེ་དགྲ་གསོད་པར་འདོད་ན། ལག་ན་རྡོ་རྗེའི་མདུན་དུ་སེང་ལྡེང་གི་ཞུགས་བུས་ལ་ཡུངས་ཀར་དང་སྐེ་ཚེའི་
འབྲུ་ལས་ལན་བརྒྱད་སྟོང་སྦྱིན་སྲེག་བགྱིས་ན་དགྲ་མཆིའོ། །གནོད་པར་སེམས་པར་བགྱིས་ན། ལག་ན་རྡོ་རྗེའི་མདུན་དུ་ཡི་དྭགས་ཀྱི་ཤིང་གི་ཞུགས་བུས་ལ་ཏིལ་ནག་པོ་ལ་ལན་
བརྒྱ་སྟོང་སྦྱིན་སྲེག་བགྱིས་ན་གནོད་པར་སེམས་པར་བགྱིས་པར་འགྱུར་རོ། །མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་རྐང་པ་གཡས་
པའི་མཐེ་བོང་ལས་བཟུང་ལ་དེའི་མིང་ནས་ཕྱུང་སྟེ་བཟླས་བརྗོད་བགྱིས་ན་འཕྲལ་དུ་དགྲར་མི་འགྱུར་རོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་རིག་པ་
མཆོག་གི་སྔགས་ཀྱིས་བཏབ་པའི་ཆང་གིས་རྡོ་རྗེ་བཀྲུས་ལ་རིག་སྔགས་ཀྱང་ལན་བརྒྱད་བརྒྱ་བཟླས་བརྗོད་བགྱིས་ན་གང་གི་མིང་ནས་ཕྱུང་སྟེ་བཟླས་བརྗོད་བགྱིས་པ་དེ་གདོན་

93-1-369a

གྱིས་ཟིན་པར་འགྱུར་རོ། །རྡོ་རྗེ་འོ་མས་བཀྲུས་ལ་རིག་སྔགས་ལན་བརྒྱད་སྟོང་བཟླས་པ་བགྱིས་ན་སོས་པར་འགྱུར་རོ། །ཡུལ་འཁོར་གཞིག་པར་འདོད་
པས་སེང་ལྡེང་གི་རྡོ་རྗེ་བགྱིས་ལ་ཡར་གྱི་ངོ་ཚེས་བཅུ་གཉིས་ལ་ལག་ན་རྡོ་རྗེའི་མདུན་དུ་ལན་བརྒྱ་སྟོང་བཟླས་བརྗོད་བགྱིས་ཏེ་ཤུལ་གྱི་བཞི་མདོར་བཙུགས་ན། ཡུལ་འཁོར་
འཇིག་པར་འགྱུར་རོ། །ཕྱུང་ན། སྔ་མ་ཁོ་ན་བཞིན་རྟག་པར་འགྱུར་རོ། །མར་ངོའི་ཞག་དགུ་ལ་ལག་ན་རྡོ་རྗེའི་མདུན་དུ་རིག་པ་མཆོག་གིས་སྐེ་ཚེའི་འབྲུ་ལ་ལན་བརྒྱད་
སྟོང་བཟླས་བརྗོད་བགྱིས་ན་ཕུང་བར་འགྱུར་རོ། །ལག་ན་རྡོ་རྗེའི་མདུན་དུ་མར་དང་བསྲེས་པའི་སྐེ་ཚེའི་འབྲུ་ལ་ལན་བརྒྱད་སྟོང་སྦྱིན་སྲེག་བགྱིས་ན་བརྟས་པར་འགྱུར་རོ། །
མར་གྱི་ངོ་ཞག་བརྒྱད་ལ་བ་སྨད་སྤུ་མཐུན་གྱི་འོ་མ་བླངས་ཏེ་རིག་པ་མཆོག་གི་བཟླས་བརྗོད་བྱས་ཤིང་བསྲུངས་ལ། དེ་ལས་མར་གསར་བླངས་ཏེ་ཐོད་པའི་ནང་དུ་བཞག་
ལ་ཐོད་པ་དེ་བླངས་ཏེ་མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ལ་མངོན་མཚན་གཅིག་ཡོད་པར་སོང་སྟེ་འབྱུང་པོ་ཐམས་ཅད་པའི་གཏོར་མ་བགྱིས་ལ།
ཐོད་པ་དེ་ཐོགས་ཏེ་ལུས་ཀྱི་ལྷོ་ཕྱོགས་སུ་འདུག་ལ་ཇི་ཙམ་ན་འབར་བ་དེ་སྲིད་དུ་བཟླས་བརྗོད་བགྱིའོ། །དེ་ནས་དེ་འཐུངས་ན། ཅི་འདོད་པའི་གཟུགས་སུ་འགྱུར་རོ། །ནམ་

93-1-369b

མཁའ་ལ་འགྲོ་བར་འགྱུར་རོ། །མི་སྣང་བར་འགྱུར་རོ། །གཟུགས་སྣ་ཚོགས་སྟོན་པར་འགྱུར་རོ། །ལོ་ལྔ་བརྒྱ་འཚོ་བར་འགྱུར་རོ། །བདག་རིག་པའི་རྒྱལ་པོའི་མཆོག་འདི་ནི། རིག་
པ་ཐམས་ཅད་ཀྱི་གཙོ་བོའོ། །བདག་སྲུང་ན། གོས་ཀྱི་མཐའ་མར་མདུད་པ་དོར་རོ། །གཞན་སྲུང་ན། སྤྱི་གཙུག་ཏུ་སྐྲ་མདུད་དོར་རོ། །ཆུ་སྲིན་ཀུམྦྷི་རའི་ཁ་བཅིངས་ན། ཕྱོགས་
བཞིར་ཆུ་གཏོར་རོ། །སྟག་ལ་ནི། ཡིད་ཀྱིས་དཀྱིལ་འཁོར་བགྱིས་ན་བཅིངས་པར་འགྱུར་རོ། །མཚམས་བཅད་ན། ཡུངས་ཀར་གྱིས་སོ། །ཞིང་སྲུང་ན། ཕུར་བུ་དག་གིས་སོ། །
སྨན་སྲུང་ན། ཡིད་ཀྱིས་རིག་པའི་མཆོག་སྦྱར་བར་བགྱིའོ། །གཞན་ཡང་སྒྲུབ་པ་ན་མ་གོད་པའི་རས་ལ་སྤྱིན་དང་མ་འདྲེས་པའི་ཚོན་རྩི་རྣམས་ཀྱིས་རིག་པའི་རྒྱལ་པོའི་མཆོག་
བྲི་བར་བགྱི་སྟེ། མདོག་སྔོ་བསངས། ཤམ་ཐབས་སེར་པོ། །ལག་པ་གཡོན་ན་ཞགས་པ། གཡས་པས་དམ་པ་སྦྱིན་པ་བྲི་བར་བྱའོ། །འོག་ཏུ་སྒྲུབ་པ་པོ་ལག་ན་པོག་
ཕོར་ཐོགས་པ་བྲིའོ། །ཞག་བདུན་ཟས་སུ་འོ་སྐྱོ་བཏུང་ངོ༌། །ཐ་མར་ཞག་གསུམ་སྨྱུང་བ་བགྱིས་ཏེ་མར་གྱི་ངོ་ཞག་བཅུ་བཞི་ལ་ཅི་ནུས་ཀྱིས་མཆོད་པ་བགྱིས་ལ་སྐྲ་ཚོགས་
ལས་ཞགས་པ་བགྱིས་ཏེ་ལག་པ་གཡས་པར་ཐོགས་ཏེ་ཇི་སྲིད་དུ་རང་གི་གཟུགས་ཀྱིས་མཆི་བ་དེ་སྲིད་དུ་བཟླས་བརྗོད་བགྱིའོ། །རྡོ་རྗེ་བཞད་མས་སྨྲར་གཞུག་སྟེ། དེ་བུ་ཅི་

93-1-370a

བྱ་ཞེས་སྨྲ་བར་འགྱུར་རོ། །དེས་ཚངས་པའམ། ཁྱབ་འཇུག་གམ། དབང་ཕྱུག་ཆེན་པོའམ། ཆེ་གེ་མོ་ཞེས་བྱ་བ་ཞགས་པས་བཟུང་ལ་ཁྲིད་དེ་སྦྱོན་ཅིག་ཅེས་
བརྗོད་དོ། །ཡང་ན་རྒྱལ་པོའམ། གནོད་སྦྱིན་ནམ། སྲིན་པོའམ། ཤ་ཟའམ། གང་དགུག་པར་འདོད་ན། དེ་དགུག་པ་སྟེ། དེ་དག་ཐམས་ཅད་ཕྱག་བརླན་དུ་འགྱུར་རོ། །གང་
བསམ་པ་དེ་འཚལ་ཏེ་མཆིའོ། །གང་ན་མ་གོད་པའི་རས་ལ་རི་མོ་མཁན་གསོ་སྦྱོང་བཟུང་བས་སྦྱིན་དང་མ་འདྲེས་པའི་ཚོན་རྩི་རྣམས་ཀྱིས་རིག་པའི་རྒྱལ་པོའི་མཆོག་དྲི་
བར་བྱ་སྟེ། མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པ། སྟོད་གཡོགས་དར་དཀར། སྨད་གཡོགས་རས། ལག་པ་བཞི་པ། ལག་པ་གཡོན་པ་གཅིག་ན་རྡོ་རྗེ།
གཅིག་ན་ལྕགས་ཀྱུ། གཡས་པ་གཅིག་དམ་པ་སྦྱིན་པ། གཅིག་བེ་ཅོན་ཐོགས་པར་བྲི་བར་བགྱིའོ། །འོག་ཏུ་སྒྲུབ་པ་པོ་ལག་ན་པོག་ཕོར་ཐོགས་པར་བགྱིའོ་།གཡས་ཕྱོགས་
སུ་རྡོ་རྗེ་ཁུ་ཚུར་མདོག་གསེར་ལྟ་བུ། རྒྱན་ཐམས་ཅད་ཀྱིས་བརྒྱན་པ། ལག་པ་གཉི་ག་ན་རྡོ་རྗེ་ཐོགས་པ་བྲིའོ། །གཡོན་ལོགས་སུ་རྡོ་རྗེ་བློ་གྲོས་བྲི་བར་བགྱི་སྟེ། དེ་ཡང་
མདོག་གསེར་ལྟ་བུ། རྒྱན་ཐམས་ཅད་ཀྱིས་བརྒྱན་པར་བགྱིའོ། །དེ་ནས་རྡོ་རྗེ་སྒྲུབ་པ་ནི། ཟླ་བ་གཅིག་སློང་མོའི་ཟས་ཟོས་ལ་ཐ་མར་ལུས་སྦྱང་བར་བགྱི་སྟེ། ཆོ་འཕྲུལ་

93-1-370b

གྱི་ཟླ་བ་ཉ་ལ་ཞག་གསུམ་སྨྱུང་བ་བགྱིས་ལ་ལྕགས་སྣ་གསུམ་ལ་བགྱིས་པའི་རྡོ་རྗེ་རི་མོའི་སྐུ་གཟུགས་ཀྱི་མདུན་དུ་ཤིང་ཨ་ཤྭཏྠའི་ལོ་མ་བདུན་གྱི་སྟེང་དུ་བཞག་ལ་བསྒྲུབ་
སྟེ༑ ཇི་སྲིད་ཀྱིས་འབར་བ་དེ་སྲིད་དུ་བཟླས་བརྗོད་བགྱིའོ། །འབར་ནས་བླང་བར་བགྱི་སྟེ། བླངས་མ་ཐག་ཏུ་ལག་ན་རྡོ་རྗེ་འདྲ་བར་འགྱུར་རོ། །ཉི་མ་ཤར་བའི་ཁ་དོག་འདྲ་བར་
འགྱུར༑ རིག་སྔགས་འཆང་གི་འཁོར་ལོས་བསྒྱུར་བར་འགྱུར་རོ། །དེ་ནས་ལྕགས་ཀྱུ་བསྒྲུབས་ན། སྔར་སྤྱད་པར་བགྱི་སྟེ། རྩྭ་ཀུ་ཤ་རྩ་བ་མེད་པ་ལས་ལྕགས་ཀྱུ་བགྱིས་ལ་
མར་གྱི་ངོ་ཞག་བཅུ་བཞི་ལ་ཞག་གསུམ་སྨྱུང་བ་བགྱིས་ཏེ་རི་མོའི་སྐུ་གཟུགས་ཀྱི་མདུན་དུ་མཆོད་པ་རྒྱ་ཆེར་བགྱིས་ལ་མེ་ཏོག་གི་སྟེང་དུ་བཞག་སྟེ་དེའི་སྟེང་དུ་ལག་པ་བཞག་ལ་
ཇི་སྲིད་ཀྱིས་འབར་བ་དེ་སྲིད་དུ་བཟླས་བརྗོད་བགྱིའོ། །འབར་ནས་བླང་བར་བགྱི་སྟེ། བླངས་མ་ཐག་ཏུ་ས་སེར་ག་མཐོང་ཞིང་ཚངས་པའི་གནས་སུ་མཆི་བར་འགྱུར་རོ། །ལག་ན་
ལྕགས་ཀྱུ་ཐོགས་ན། སུམ་ཅུ་རྩ་གསུམ་པས་ཀྱང་ཟིལ་གྱིས་མནན་པར་མི་ནུས་སོ། །བེ་ཅོན་སྒྲུབ་པ་བཤད་པར་བགྱི་སྟེ། ལྕགས་སྣ་གསུམ་ལས་བེ་བཅོན་སོར་བཅུ་དྲུག་པ།
དབྱིབས་ཐོ་བ་འདྲ་བ་ཟུར་དྲུག་པར་བགྱིའོ། །སྔར་སྤྱད་པ་བགྱིས་ལ་མར་གྱི་ངོ་ཞག་བཅུ་བཞི་ལ་ཞག་གསུམ་སྨྱུང་བ་བགྱིས་ཏེ་རི་མོའི་སྐུ་གཟུགས་ཀྱི་མདུན་དུ་མཆོད་པ་རྒྱ་

93-1-371a

ཆེར་བགྱིས་ལ་རས་དཀར་པོའི་སྟེང་དུ་བཞག་སྟེ་ཇི་སྲིད་འབར་བ་དེ་སྲིད་དུ་བཟླས་བརྗོད་བགྱིའོ། །དེ་ནས་བླངས་མ་ཐག་ཏུ་ལག་ན་རྡོ་རྗེ་འདྲ་བར་འགྱུར་ཏེ།
ལག་ན་རྡོ་རྗེ་དང་སྟོབས་མཉམ་སྟེ། ལག་ན་རྡོ་རྗེའི་གནས་སུ་མཆི་བར་འགྱུར་རོ། །དངོས་གྲུབ་རྣམ་པ་གསུམ་ལ་བསྐལ་པར་གནས་པར་འགྱུར་རོ། །སྒྲུབ་པ་ཐམས་
ཅད་དུ་ཕོ་ཉ་མོ་རྣམས་ཀྱིས་ལས་ཐམས་ཅད་བགྱིས་ཏེ་རིག་པ་སྣ་ཚོགས་སྦྱར་བར་བགྱིའོ། །དེ་ལྟར་གང་གིས་རིག་པའི་རྒྱལ་པོ་འདོན་པ་དང༌། མཆོད་པ་དེ་དེ་བཞིན་གཤེགས་
པ་ཐམས་ཅད་མཆོད་པ་ལགས་སོ། །མཉེས་པར་བགྱིས་པ་ལགས་སོ། །ཐོད་པ་བླངས་ཏེ་ཁྲག་གིས་བཀང་སྟེ་མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ཁང་
སྟོང་ངམ། ཀུན་དགའི་ར་བར་ཇི་སྲིད་ཀྱིས་བུད་མེད་འབྱུང་བ་དེ་སྲིད་དུ་བཟླས་བརྗོད་བགྱིའོ། །དེ་ལ་ཆེ་གེ་མོ་ཞེས་བྱ་བ་ལ་གནོད་པ་གྱིས་ཤིག་པར་བརྗོད་ན། གནས་པར་བགྱིད་
དོ༑ ༑གནོད་པ་བགྱིད་དུ་འཇུག་གོ །རིངས་པར་བགྱིད་དོ། །རིག་པའི་རྒྱལ་པོ་འདི་འགུགས་པ་འདིས་བཀུག་ནས་ཕྱིས་རྒྱལ་བའི་བློ་གྲོས་ཀྱིས་དགུག་པར་བགྱིའོ། །ན་མོ་
རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ཏུ་རུ་ཏུ་རུ། ཙུ་རུ་ཙུ་རུ། ཀི་རི་ཀི་རི། རཻ་ཏྲ་པྲ་ཙཎྜ་ཡ་ཊ་ཡ། ཨཱ་གཙྪ་ཨཱ་གཙྪ། མ་མ་ཨརྟྟ་མ། པ་རི་པཱུ་

93-1-371b

ར་ཡ༑ ཨསྐྲྀ་ཏ་བིདྱཱ་དྷ་རོཏྟ་མ་ཨ་ཧཾ། སྟྭཾ་ཨཱ་ཀཪྵ་ཡ་མི། མ་མ་སརྦ་ཨརྠ་མ་ནོར་ཐ་པ་རི་པཱུ་ར་ཀོ་བྷ་བ། མ་མ་ཨརྠ་སིདྡྷིཉྩད་ད་མ་ཙི་རཾ་ཀུ་རུ་སྭཱཧཱ། ཅི་སྟེ་ཚེས་བརྒྱད་ལ་སྒྲུབ་པར་
འཚལ་ན། ཚེས་བདུན་གྱི་ཕྱེམ་རེད་གུ་གུལ་གྱིས་བདུགས་ལ་གསང་སྔགས་ལན་བརྒྱ་རྩ་བརྒྱད་བརྗོད་དོ། །སྒྲུབ་པ་ནི། རྒྱལ་བའི་བློ་གྲོས་ཀྱིས་དགུག་གོ། སྒྲུབ་པ་ཐམས་ཅད་
དང༌། ལས་ཐམས་ཅད་དུ་ཡང་དགུག་པ་འདིས་དགུག་གེ །ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ཛ་ཡ་མ་ཏི། ཛི་ན་ཏི་ཛི་ན་དྷ་རི་ཎི། ཨཱ་བེ་ཤ་ཡ།
ད་ཤ་མ་ཏ་ཤཱཾ་བ། དེ་བ་ནཱ་ག་ཡཀྵ་གནྡྷརྦྷེ་ཀཱ་ནུ་ཙརྨ་རུ་ཤི་ལ་ཧུ་ལ་ཧུ། གྲྀཧྞ་ཕཱུ་མི་པ་ཏ་ཡེ། ཤཱི་གྷྲཾ་བཛྲ་པཱ་ཎི་སྟྭཾ། ཨཱཛྙཱ་པ་ཡ་ཏི་སྭཱཧཱ། རྒྱལ་བའི་བློ་གྲོས་འདིས་དགུག་པར་བགྱིའོ། །
དེ་ནས་རྡོ་རྗེ་ལྕགས་སྒྲོག་གིས་བཅིང་བར་བགྱིའོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཀུ་རུ་ཀུ་རུ། ཙ་ཏ་ཙ་ཏ། མ་ལ་མ་ལ། ས་ར་ས་ར། ཏིཥྛ་
ཏིཥྛ༑ མ་ཧཱ་བ་ལ། ས་མ་ཡ་མ་ནུ་སྨ་ར་སིདྷ། ན་མཤྩཎྜ་བཛྲ་པཱ་ཎི། ཨཱཛྙཱ་ཕ་ཡ་ཏི་སྭཱཧཱ། རྡོ་རྗེ་ལྕགས་སྒྲོག་འདིས་གུ་གུལ་གྱི་རིལ་བུ་གསུམ་ཡུངས་ཀར་གྱི་འབྲུ་མར་དུ་སྨྱུགས་
ལ་སྦྱིན་སྲེག་བགྱིས་ན། བཅིངས་པར་འགྱུར་རོ། །རིག་པ་གང་སྒྲུབ་པ་དང༌། ཕོ་ཉ་མོ་ཡང་རུང་སྟེ། དེ་འདི་ཉིད་ཀྱིས་བཅིང་བར་བགྱིའོ། །རྡོ་རྗེ་སེར་མོས་བཅིང་བ་ལས་དགྲོལ་

93-1-372a

པར་བགྱིའོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཧུ་ལུ་ཧུ་ལུ། གཙྪ་གཙྪ། མ་ཧཱ་པ་ལ། སྭ་བྷཱ་བ་ན་མ་པུ་ན་ན་མ་གན་
མ་ཡ་ཀུ་རུ་ཀུ་རུ། གཙྪ་གཙྪ་སྭཱཧཱ། ཆབ་ཁྱོར་བ་གསུམ་གཏོར། མེ་ཏོག་ཀྱང་དབུལ་ལོ། །དེ་ནས་ཤུགས་ལྡན་གྱིས་སླར་གཤེགས་སུ་གསོལ་ལོ། །ན་མོ་བཛྲ་པཱ་ཎ་ཡེ། ཕཊ་
ཕཊ༑ གཙྪ་གཙྪ། བྷ་ག་བ་ཏེ། མ་ཧཱ་ཡཀྵཱ་དྷི་པ་ཏེ་ཙི་རི་ལི་ཙི་རི་ལི། ཧི་རི་ལི། ཙི་ནི་ལི། ཧི་རི་ལེ་ཨ་བི་ག་ནཾ་ཀུ་རུ་སྭཱཧཱ། ཤུགས་ལྡན་གྱིས་སླར་གཤེགས་སུ་གསོལ་བའི་སྔགས་
ཏེ༑ ཨ་ཀ་རུའི་བདུག་པ་ལ་ལན་བདུན་བཟླས་བརྗོད་བགྱིས་པས་སོ། །ན་མོ་བཛྲ་པཱ་ཎི་སྱ། ན་མསྟེ་བྷ་ག་བ་ཏི། བཛྲ་མུ་ཁི་གཽ་རི་བཀྟྲེ། ག་ར་ཏེ་ག་ར་ཏེ། ཀི་ནི་ཏི་ཀི་ནི་ཏི་སྭཱཧཱ།
ཉེ་རེག་བྱ་བའི་གསང་སྔགས་སོ། །ན་མོ་བཛྲ་པཱ་ཎི་སྱ། ཛྭ་ལ་བཛྲ་ཎི་བི་ཧུ་རུ་ཧུ་རུ། ལ་ཧུ་ལ་ཧུ། ཕྲ་ཏི་གྲྀཧྣ་སྟྭཾ། ཨི་མཾ་གནྡྷ་ཀཱི་ལི་ཀཱི་ལ་ཡ་སྭཱཧཱ། སྤོས་ཀྱི་གསང་སྔགས་སོ། །
ན་མོ་བཛྲ་པཱ་ཎི་སྱ། ད་ཧ་ད་ཧ། པ་ཙ་པ་ཙ། བནྡྷ་བནྡྷ། ཤི་ཁི་སྭཱཧཱ། མེ་ཏོག་གི་གསང་སྔགས་སོ། །ན་མོ་བཛྲ་པཱ་ཎི་སྱ། ཨ་ཏི་ནི། ཙི་ལི་ནི། ཁ་ལ་ཀརྨ་ཎི། ད་ར་ཙི་ལི་ནི། ཙི་ལི་ནི་
སྭཱཧཱ༑ བདུག་པའི་གསང་སྔགས་སོ། །ན་མོ་བཛྲ་པཱ་ཎི་སྱ། ན་མ་སྟེ། བྷ་ག་པ་ཏི་ཤ་ཏ་མུ་ཁི། མ་ཧཱ་གཽ་རི་ཙ་ཚུ་ལེ། ཙུ་ཙུ་ལེ། ཙི་ཙི་རཀྵ་རཀྵ་སྭཱཧཱ། སྲད་བུས་བསྲུང་བར་བགྱིའོ།

93-1-372b

ན་མོ་བཛྲ་པཱ་ཎི་སྱ། ཀ་ཏ་ཀ་ཏ། མ་ཏ་མ་ཏ། ར་ར་ར་ར། བཛྲ་བིཾ་ག་ལ། མ་ཏ་ད་ར་ད་ར་ནི། ཀི་རི་ཎི་ཀི་རི་ཎི། ཀི་རི་ཎི་ཀི་རི་ཎི་སྭཱཧཱ། ཁྲུས་བགྱི་བའི་གསང་སྔགས་སོ། །ན་མོ་བཛྲ་པཱ་
ཎི་སྱ༑ ན་མསྟེ། བྷ་ག་བ་ཏི། ད་ཤ་བ་ཏི་ཤ་བ་ཏི། ས་ཧ་སྲ་པ་ཏི་ཨཱ་གཙྪ། ཤཱི་གྷྲཾ་ཀི་རི་ཀི་རི། ཤུ་ཀྲ་བཾ་དྷ་བཾ་དྷ་སྭཱཧཱ། སྲད་བུ་ལ་ལན་བདུན་བཟླས་བརྗོད་བགྱིས་ཏེ་ཁུ་བ་བཅིང་ངོ༌།།
ན་མོ་བཛྲ་པ་ཎི་སྱ། ཨུཏྟ་མ་རཀྵ། ཨ་དྷོ་རཀྵ། ཙ་ཏུར་དི་ཤཾ་རཀྵ། མ་ཐ་མ་ཐ། ཏྲཱ་ས་ཡ་ཏྲཱ་ས་ཡ། སྟམྦྷ་ཡ་སྟམྦྷ་ཡ། ཨུད་དྷྲྀ་ཏ་བཛྲ་ཨཱཛྙཱ་པ་ཡ་ཏི་སྭཱཧཱ། ཡུངས་ཀར་ལ་ལན་ཉི་ཤུ་
རྩ་གཅིག་བཟླས་བརྗོད་བགྱིས་ཏེ་ཕྱོགས་བཅིང་ངོ༌། །ན་མོ་བཛྲ་པཱ་ཎི་སྱ། ཏདྱ་ཐཱ། བཛྲེ་བཛྲེ་ཎི། བཛྲ་སིཾ་ཧ་ནི། བཛྲ་པཱ་ཎི། པྲི་ཡེ་བཛྲ་བར་དེ་བི་ཀྲྀ་ཏ་དཾཥྚ་ཀ་རཱ་ལ་བ་ནེ། ལཾ་པོ་དྷ་ར་
བི་ཀྲི་ཏ་གཽ་ར་རཱུ་པ་ད་ར་ཤ་ན་མརྫ་ར་བཀྟྲེ། མཛྫ་མཱཾ་ས་སྲི་ཡེ། ཨེ་ཧི་ཨེ་ཧི་བྷ་བ་ཏི་བྷྱོ་གུ་རུ་པྲ་ཛྭ་ལི་ཏ། གྲ་ཀེ་ཤི་ཨི་དཾ་མ་ནུ་ཤ་ཤ་རཱི་ར་མ་ནུ་པྲ་བི་ཤ། ཀ་ཏ་ཀ་ཏ། པུ་ར་པུ་ར། དྷུ་ན་དྷུ་
ན༑ པ་ཏ་པ་ཏ། བལྒུ་བལྒུ། ཧ་ས་ཧ་ས། ཨཱ་བི་ཤེ་ཨཱ་བི་ཤེ། སྤ་ཏ་སྤ་ཏ། ཀིཾ་ཙི་ར་ཡ་སི། བྷ་ག་བ་ཏི། བ་ཧུ་རཱུ་པེ། ཨད་བྷི་ཀ་སྲི་ག་ལ་ཧེ་རུ་ཀ་ར་བིད་ཏྲེ། ཨཊྚ་ཊྚ་ཧ་སེ། ཨི་མ་སེ་
ཏུ་སྟ༑ གྲ་ཧ་སྱ་ཧྲྀ་ད་ཡཾ། བྷིནྡ་བྷིནྡ། ཙ་ལ་ཙ་ལ། གུ་མུ་གུ་མུ། ཀུ་རུ་ཀུ་རུ། ཨཱ་བི་ཤ་ཨཱ་བི་ཤ། བཛྲ་པཱ་ཎི། ཨཱཛྙཱ་པ་ཡ་ཏི་སྭཱཧཱ། ལས་ཐམས་ཅད་དུ་རྩྭ་ཀུ་ཤ་སྦམས་པ་ལ་

93-1-373a

སྔགས་ཀྱིས་བཏབ་སྟེ་བདུག་པར་བགྱིའོ། །ན་མོ་བཛྲ་པཱ་ཎི་སྱ། ལ་ལ་ཧ་སེ་ཧ་ས། བཛྲེ་ཎེ་ཀུ་རུ་ཀུ་རུ། ཀམྤ་ཀམྤ། ཙ་ལ་ཙ་ལ། ཛལྤ་ཛལྤ་སྭཱཧཱ། གཤེགས་
ནས་གསུང་དུ་གཞུག་གོ །ན་མོ་བཛྲ་པཱ་ཎི་སྱ། དྷུ་དྷུ་མ་ས་ལ་མ་ས་ལ། དྷུ་རུ་མེ་ཨ་མ་ལེ། བཛྲ་པཱ་ཎི་ཡཀྵཱ་དྷི་པ་ཏི་མ་ཙ་མེ་ཀ་ཤྩིད་བིགྷྣཾ་ཀུ་རུ་སྭཱཧཱ། ཡུངས་ཀར་རམ། ཐལ་
བས་བགེགས་རབ་ཏུ་ཞི་བར་བྱའོ། །ཅི་སྟེ་རིག་སྔགས་འཆང་གྲུབ་པ་རྣམས་ཀྱི་རིག་པ་བཅད་པར་འཚལ་ན། མར་གྱི་ངོ་ཚེས་བཅོ་ལྔ་ལ་ལག་ན་རྡོ་རྗེའི་མདུན་དུ་བ་ཀུ་ལའི་མེ་
ཏོག་དག་ལས་ལན་བརྒྱད་སྟོང་སྦྱིན་སྲེག་བགྱིས་ན། རིག་སྔགས་འཆང་ཐམས་ཅད་ཀྱི་རིག་སྔགས་བཅད་པར་འགྱུར་རོ། །མ་གོད་པའི་རས་ལ་སྤྱིན་དང་མ་འདྲེས་པའི་
ཚོན་རྩི་རྣམས་ཀྱིས་རིག་པའི་མཆོག་བྲི་བར་བགྱི་སྟེ། མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པའོ། །སྦྱིན་སྲེག་བགྱི་བ་བཟའ་ཞིང་བྲི་བར་བགྱིའོ། །མར་གྱི་ངོ་ཞག་
བཅུ་བཞི་ལ་ཞག་གཅིག་སྨྱུང་བ་བགྱིས་ཏེ་རི་མོའི་སྐུ་གཟུགས་ཀྱི་མདུན་དུ་ཅི་ནུས་སུ་མཆོད་པ་བགྱིས་ལ་བྱང་ཆུབ་ཀྱི་ཤིང་གིས་ཞུགས་བུས་ཏེ་ཏ་མ་ལའི་མེ་ཏོག་མར་ལ་
སྨྱུགས་པ་བརྒྱད་སྟོང་སྦྱིན་སྲེག་བགྱིས་ན། རི་མོའི་སྐུ་གཟུགས་འགུལ་ལོ། །མེ་ཏོག་གི་ཕྲེང་བ་ཡང་འགུལ་ལོ། །དེ་ནས་མཚན་མོའི་ལྷ་མོ་མེ་ཏོག་ཅེས་བགྱི་བ་གྲུབ་

93-1-373b

པར་འགྱུར་ཏེ། ལྷ་མོ་མེ་ཏོག་གི་ལས་རྣམས་སུ་འགྱུར་རོ། །རིག་སྔགས་འཆང་གི་རིག་པའི་སྒྲུབ་པ་ལ་བགེགས་སུ་མི་འགྱུར་རོ། །ལོག་འདྲེན་གྱིས་མི་ཚུགས་སོ། །དངོས་གྲུབ་
འདིས་མཚན་མོའི་ལྷ་མོ་བཞི་དངོས་གྲུབ་ཏུ་འགྱུར་ཏེ། སྲོད་ནི། ལྷ་མོ་མེ་ཏོག་གིའོ། །མཇིང་ནི། ལྷ་མོ་ཕྲེང་བའི་འོ། །ནམ་གུང་ནི། ལྷ་མོ་ཀུ་མུ་དའིའོ། །ཐོ་རངས་ནི། ལྷ་མོ་མཛེས་
མའིའོ༑ ༑རིག་སྔགས་འཆང་ནི། རིག་པ་སྒྲུབ་ན་སྲོད་ལ་ལོག་འདྲེན་གནས་སུ་འོང་སྟེ། དེ་ནས་མཚན་མོའི་ལྷ་མོ་མེ་ཏོག་གིས་ལོག་འདྲེན་མཐོང་ནས་བཅོམ་ལྡན་འདས་ལག་
ན་རྡོ་རྗེ་ཡིད་ལ་བགྱིད་དོ། །ལག་ན་རྡོ་རྗེ་ཡིད་ལ་བགྱིས་པས་ལོག་འདྲེན་རྣམས་སྐྲག་ཅིང་ཉམས་ཏེ་ཉམ་ཐག་ནས་འབྲོས་པར་འགྱུར་རོ། །ལག་ན་རྡོ་རྗེ་རིག་སྔགས་འཆང་
དེའི་མདུན་དུ་འདུག་ཅིང་དངོས་གྲུབ་ཀྱང་མྱུར་དུ་སྩོལ་བར་བགྱིད་དོ། །མཇིང་ལ་གལ་ཏེ་བགེགས་བྱུང་ན། མཚན་མོའི་ལྷ་མོ་ཕྲེང་བ་དེས་ལྷ་ཆེན་པོ་ལ་བཅོམ་ལྡན་འདས་
ལག་ན་རྡོ་རྗེ་ཁྱོད་ལ་འབོད་དོ་ཞེས་སྒྲོག་གོ །དེས་དེ་ཐོས་ནས་སྙིང་འདར་ཞིང་མྱུར་བ་མྱུང་བར་མདུན་དུ་འདུག་སྟེ། དེས་ན་རིག་སྔགས་འཆང་དེ་ལ་བགེགས་སུ་མི་འགྱུར་
རོ༑ ༑དངོས་གྲུབ་ཀྱང་མྱུར་དུ་འགྲུབ་བོ། །ནམ་གུང་ལ་གལ་ཏེ་བགེགས་བྱུང་ན། མཚན་མོའི་ལྷ་མོ་ཀུ་མུ་ད་དེ་ཡང་རྒྱལ་པོ་ཆེན་པོ་བཞི་ལ་ཀྱེ་ཀྱེ་བཙུན་པ་ཀུན་དག །ལག་ན་

93-1-374a

རྡོ་རྗེ་ཁྱོད་ལ་འབོད་དོ་ཞེས་སྒྲོག་གོ །དེ་དག་གིས་ཚིག་དེ་ཐོས་ནས་སྙིང་འདར་ཞིང་མྱུར་བ་མྱུར་བར་མདུན་དུ་འདུག་སྟེ། དེ་ནས་དེ་ལ་བགེགས་སུ་མི་འགྱུར་
རོ༑ ༑ཐོ་རངས་ལ་གལ་ཏེ་བགེགས་བྱུང་ན། མཚན་མོའི་ལྷ་མོ་མཛེས་མ་ཡང་ལོག་འདྲེན་རྣམས་ལ་ཀྱེ་ཀྱེ་ལོག་འདྲེན་སྡང་བ་རྣམས། དྲག་པོ་ལག་ན་རྡོ་རྗེས་བཀའ་སྩལ་
ཏོ་ཞེས་བསྒོ་བར་བགྱིའོ། །དེ་དག་གིས་དེའི་ཚིག་ཐོས་ནས་ཕྱོགས་བཅུར་འབྲོས་སོ། །དེས་ན་དེ་ལ་བགེགས་སུ་མི་འགྱུར་ཏེ། བདེ་བར་ལས་རྣམས་འགྲུབ་པར་བྱེད་དོ། །མར་
གྱི་ངོ་ཞག་བརྒྱད་དམ། བཅུ་བཞི་ལ་བུད་མེད་བུ་བྱུང་བའི་ཁྱེའུ་ལྟེ་བ་སོར་གཉིས་ཙམ་བཅད་ལ་གསེར་གྱི་གྱིམ་བག་གིས་དཀྲིས་ཏེ་མར་གྱི་ངོ་ཞག་བརྒྱད་ལ་ཉིན་ཞག་
གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ལན་བརྒྱད་སྟོང་བཟླས་བརྗོད་བགྱིས་ན་མི་སྣང་བར་འགྱུར་རོ། །ཚེ་ཡང་ཉིས་འགྱུར་དུ་འགྱུར་རོ། །ཞག་བདུན་དུ་ཕྱེ་ཐུག་
བཏུང་ངོ༌། །ཕྱིས་མར་གྱི་ངོ་ཞག་བཅུ་བཞི་ནས་ཞག་གསུམ་སྨྱུང་བ་བགྱིས་ཏེ། ཞི་བའི་མཚན་ཡོད་པར་སོང་ལ་མཚན་གྱི་སྟེང་གི་ལྷོ་ཕྱོགས་ལོགས་སུ་ལག་པ་གཡས་
པ་བཞག་སྟེ་སྐྲ་ལས་བགྱིས་པའི་སྐུད་པས་བཅིང་ངོ༌། །བཅིངས་ནས་ཇི་སྲིད་ཀྱིས་བཅད་དོ་ཞེས་སྐྲ་འབྱུང་བ་དེ་སྲིད་དུ་བཟླས་བརྗོད་བགྱིའོ། །སྒྲ་ལན་གསུམ་དུ་བྱུང་ན་

93-1-374b

དངོས་གྲུབ་ཏུ་འགྱུར་རོ། །ཁུ་ཚུར་བཅངས་ཏེ་བསྒྲུབ་པར་བགྱིའོ། །ཁུ་ཚུར་བཅངས་ནས། མི་སྣང་བར་འགྱུར་རོ། །སྐྲ་ལྕང་ལོ་འཁྱིལ་བར་འགྱུར་རོ། །ལོ་
བཅུ་དྲུག་ལོན་པ་ཙམ་དུ་འགྱུར་རོ། །ལོ་བདུན་བརྒྱར་འཚོ་བར་འགྱུར་རོ། །དབང་ཕྱུག་ཆེན་པོའི་ཚོགས་རྣམས་ཀྱང་ཕྱག་བརྙན་དུ་འགྱུར་རོ། །ཅི་སྟེ་དགྲ་གསད་པར་འཚལ་ན།
མར་གྱི་ངོ་ཞག་བཅུ་བཞི་ལ་ཉིན་གཅིག་སྨྱུང་བ་བགྱིས་ཏེ་སྤྲ་ཚིལ་ལས་གཟུགས་བགྱིས་ལ་སེང་ལྡེང་གི་ཕུར་བུ་ལྔས་གནད་དུ་བཙུགས་ཏེ། དུར་ཁྲོད་དུ་མཆིས་ལ་དོང་བརྐོས་ཏེ་དོང་
དེར་བཅུག་ལ་སྟེང་དུ་ཞུགས་བུས་ལ་དུག་དང༌། ཁྲག་དང༌། ཡུངས་ཀར་བསྲེས་ལ་ལན་བརྒྱ་སྟོང་སྦྱིན་སྲེག་བགྱིས་ན། དུ་ཞིང་ཚིག་སྟེ་འཕྲལ་དུ་འགུམ་མོ། །མར་གྱི་ངོ་ཞག་བཅུ་
བཞི་ལ་བ་སེར་མོའི་ལྕི་བ་ས་ལ་མ་ལྷུང་བ་བླངས་ཏེ་ས་ཕྱོགས་གཙང་མར་གཟུགས་བགྱིས་ལ་ཅི་ནུས་ཀྱིས་མཆོད་དེ་ཞག་གཅིག་སྨྱུང་བ་བགྱིས་ལ་ཤིང་བིལ་བའི་ལོ་མ་བསྲེགས་ཤིང་
ཞོ་དང༌། སྦྲང་རྩི་དང༌། མར་ལ་སྨྱུགས་ཏེ་བརྒྱད་སྟོང་སྦྱིན་སྲེག་བགྱིས་ན། དཔྲལ་བ་ལས་འོད་ཟེར་འབྱུང་ངོ༌། །དེ་ནས་དངོས་གྲུབ་ཏུ་འགྱུར་ཏེ། གསེར་དཔག་ཏུ་མེད་པ་སྩོལ་བར་
འགྱུར་རོ། །ཡང་ན་ཉིན་གཅིག་བཞིན་དུ་ཏི་ན་ར་སྩོལ་བར་འགྱུར་རོ། །གསེག་མ་ལ་ལན་བརྒྱད་སྟོང་བཟླས་ཏེ་དུར་ཁྲོད་དུ་པོར་ན། ཡི་དྭགས་ཐམས་ཅད་གླུ་ལེན་ཅིང་གར་བྱེད་

93-1-375a

པར་འགྱུར་རོ། །མར་གྱི་ངོ་ཞག་བཅུ་བཞི་ནས་ལག་ན་རྡོ་རྗེའི་རྐང་བའི་དྲུང་དུ་ཞག་གསུམ་སྨྱུང་བ་བགྱིས་ལ་ཤིང་ཀཱ་ར་བཱི་རའི་མེ་ཏོག་ལས་ལན་བརྒྱད་སྟོང་
སྦྱིན་སྲེག་བགྱིའོ། །དེ་ནས་ཀཱ་ར་བཱི་རའི་མེ་ཏོག་དག་ལས་མེ་ཏོག་ཅིག་བླངས་ཏེ་ཀླུའི་གནས་སུ་སོང་ལ་བཟླས་བརྗོད་བགྱིས་ན། ཀླུ་དང་ཀླུ་མོ་རྣམས་དབང་དུ་འགྱུར་ཏེ་ཅི་
འཚལ་བ་རྣམས་རྙེད་དོ། །ལག་བུ་མིག་དང༌། གསེར་དང༌། མཆོད་ཕྱིར་ཐོགས་ཀྱང་ཀཱ་ར་བཱི་རའི་མེ་ཏོག་དང་འདྲའོ། །གང་ན་གནོད་སྦྱིན་མོ་འདུག་པ་དེར་བཟླས་བརྗོད་བགྱིས་
ན༑ གནོད་སྦྱིན་མོ་མཆི་སྟེ་ཆུང་མར་འགྱུར་རོ། །ཡང་ན་ནོར་སྩོལ་བར་འགྱུར་རོ། །གལ་ཏེ་མི་མཆི་ན། ཞག་གཅིག་སྨྱུང་བ་བགྱིས་ཏེ་ཤིང་མ་ད་ནའི་ཚེར་མ་དང༌། དུག་དང༌།
ཁྲག་བསྲེས་པ་ལན་བརྒྱ་སྟོང་སེང་ལྡེང་གི་ཞུགས་ལ་སྦྱིན་སྲེག་བགྱིས་ན། དེ་ཚིག་ཅིང་མི་སྡུག་པར་འགྱུར་ལ་མཆིའོ། །གལ་ཏེ་ཀླུ་མོ་མི་མཆི་ན། དེ་ལ་ཡང་དེ་ཉིད་ཀྱིས་སྦྱིན་
སྲེག་བགྱིའོ། །ཡར་གྱི་ངོ་ཚེས་བཅོ་ལྔ་ལ་ཞག་གསུམ་སྨྱུང་བ་བགྱིས་ཏེ་རྒྱ་མཚོར་འབབ་པའི་ཆུ་བོར་ཞུགས་ལ་ཀླུ་ཤིང་གི་མེ་ཏོག་བརྒྱད་སྟོང་བྱི་དོར་བགྱིས་ན། དུས་མ་ཡིན་པར་
ཆར་འབབ་བོ། །ཞག་བདུན་འོ་སྐྱོ་འཐུངས་ལ་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མཆོད་པ་བགྱིས་ལ་ས་ལས་བགྱིས་པའི་རྡོ་རྗེ་

93-1-375b

བཞག་སྟེ། དེའི་རྐེད་པར་ཤིང་ཨ་ཤྭཏྠའི་ལོ་མ་བདུན་བཞག་ལ་དེའི་སྟེང་དུ་ལྡོང་རོས་བཞག་སྟེ་ཇི་སྲིད་ཀྱིས་དངོས་གྲུབ་གསུམ་དུ་གྱུར་པ་དེ་སྲིད་དུ་བཟླས་བརྗོད་བགྱིའོ། །འབར་
བར་གྱུར་ན། ལོ་བདུན་སྟོང་དུ་འཚོའོ། །ལུས་མཛེས་པར་བགྱིས་ལ་མར་གྱི་ངོ་ཞག་བཅུ་བཞི་ལ་ཉིན་གཅིག་སྨྱུང་བ་བགྱིས་ཏེ་ལམ་གྱི་སུམ་མདོར་མཆོད་པ་རྒྱ་ཆེར་བགྱིས་ལ་
དེར་འདུག་སྟེ་ལྡོང་རོས་སྲན་མ་ཙམ་ཞིག་ཁར་བཅུག་ལ་ཇི་སྲིད་དུ་ཁའི་ནང་དུ་གས་པར་གྱུར་པ་དེ་སྲིད་དུ་བཟླས་བརྗོད་བགྱིའོ། །དེ་ནས་དངོས་གྲུབ་ཏུ་འགྱུར་ཏེ། ཐིག་ལེ་བགྱིས་
ན་མི་སྣང་བར་འགྱུར་རོ། །ལོ་ལྔ་བརྒྱ་ཐུབ་པར་འགྱུར་རོ། །ཅི་འདོད་པའི་གཟུགས་ཅན་དུ་འགྱུར་རོ། །ཉི་མའི་གུང་ཚིགས་ལ་བགྱིའོ། །ཚེས་གྲངས་དང་སྐར་མ་གང་མ་མི་འཚལ། སྨྱུང་བ་
བགྱི་མི་འཚལ་བར་སྐྱེས་པའི་རོ་མ་རྨས་མ་ཉམས་པ་བླངས་ཏེ་རྡོ་རྗེ་སེན་མོའི་སྔགས་བཟླས་བརྗོད་བགྱིས་ལ་བཀྲུའོ། །རྡོ་རྗེ་ལྟེ་བས་སྤོས་སྩལ་བར་བགྱིའོ། །རྡོ་རྗེ་མེ་ཁ་ལས་མེ་ཏོག་
སྩལ་བར་བགྱིའོ། །དེ་ནས་དེའི་སྙིང་གར་འདུག་སྟེ་མི་དོ་ཙམ་གྱན་དུ་མ་འཕགས་ཀྱི་བར་དུ་རིག་པ་མཆོག་གི་སྙིང་པོ་དང་ལྷན་ཅིག་བཟླས་བརྗོད་བགྱིའོ། །གྱེན་དུ་འཕགས་མ་ཐག་
ཏུ་སླར་འོག་ཏུ་ལྟུང་ངོ༌། །ལྷུང་ནས་བུད་མེད་བཅུ་ཉེ་བར་གནས་པར་འགྱུར་ཏེ། དེ་དག་གཡོག་འཁོར་རྣམས་ལ་སྩལ་བར་བགྱིའོ། །དེ་དག་ཀྱང་སྟོབས་མཉམ་པར་འགྱུར་རོ། །ཅི་སྟེ་

93-1-376a

མ་སྩལ་ན། བདག་བུད་མེད་བཅུས་བསྐོར་ཏེ་མི་ལ་ཞོན་ཏེ་གར་དགའ་བ་དེར་མཆིའོ། །ཡང་ཡིད་ཀྱིས་བསམ་པ་དེ་བཞོན་པ་ལས་འབྱུང་ངོ༌། །ལོ་བརྒྱད་ཁྲིར་འཚོ་
བར་འགྱུར་རོ། །རིག་སྔགས་འཆང་དུ་ཡང་འགྱུར་རོ། །མར་གྱི་ངོ་ཞག་བརྒྱད་དམ་བཅུ་བཞི་ལ་སྐྱེས་པ་ཤི་བའི་རོ་བཞག་པའི་ཕྱོགས་ཀྱི་གཡས་རོལ་གྱི་ཟུར་ཤིང་ཁྱེར་སོང་ལ། ཕྱི་
མ་མར་གྱི་ངོ་ཞག་བརྒྱད་ལ་དེ་མདུང་རྩེ་གསུམ་པར་བགྱིས་ལ་སློང་མོ་བའི་ཟས་བཟའ་ཞིང་རིག་སྔགས་འཆང་བཟླས་བརྗོད་བགྱིའོ། །ཕྱི་མ་མར་གྱི་ངོ་ཞག་བརྒྱད་ནས་ཞག་
གསུམ་སྨྱུང་བ་བགྱིས་ཏེ་དུར་ཁྲོད་དུ་སོང་ལ་མདུང་རྩེ་གསུམ་པ་ལ་མཆོད་པ་རྒྱ་ཆེར་བགྱིས་ཏེ། མདུང་རྩེ་གསུམ་པ་ལག་པ་གཡས་པར་ཐོགས་ལ། རིག་པའི་མཆོག་ལན་བརྒྱད་
སྟོང་བཟླས་བརྗོད་བགྱིས་ན། མདུང་རྩེ་གསུམ་པ་ལས་འོད་ཟེར་འབྱུང་སྟེ། དེ་ནས་དངོས་གྲུབ་དུ་འགྱུར་རོ། །མཚན་མོ་བཙུགས་ན། རྒྱན་ཐམས་ཅད་ཀྱིས་བརྒྱན་པའི་བུད་མེད་
དག་འབྱུང་ངོ༌། །སྐྱེས་པ་ཅི་ལ་མ་རེག་པར་ཆས་པ་དག་ཀྱང་ཉེ་བར་གནས་སོ། །གང་བསམ་པ་ཐམས་ཅད་རྙེད་དོ། །ཕྱུང་ན། ཐམས་ཅད་མེད་པར་འགྱུར་རོ། །འབྱུང་པོ་རྣམས་ཕྱག་
བརྙན་དུ་འགྱུར་རོ། །ཆོ་ག་གང་ལ་བླངས་པའི་ཆོ་ག་དེ་ཉིད་ལ་བསྒྲུབ་པར་བགྱིའོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཅི་ནུས་

93-1-376b

ཀྱིས་མཆོད་པ་བགྱིས་ལ་དེའི་མདུན་དུ་འབྲས་ཆན་གྱིས་ལོ་མ་བཀང་སྟེ་བཞག་ལ་འབྲས་ཆན་མི་སྣང་བར་མ་གྱུར་གྱི་བར་དུ་བཟླས་བརྗོད་བགྱིའོ། །དེ་ནས་དངོས་གྲུབ་ཏུ་འགྱུར་ཏེ།
ཕྱིས་འབྲས་ཆན་ལ་འཕོ་བར་བགྱིད་དོ། །རྫས་ཀྱང་འཕོ་བར་འགྱུར་རོ། །འབྲུའི་རྣམ་པ་གཞན་དག་ཀྱང་འཕོ་བར་འགྱུར་རོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་
བགྱིས་ཏེ་སེང་ལྡེང་ལ་བགྱིས་པའི་རྡོ་རྗེ་ལ་ཤིང་ཀུན་གྱིས་བདུགས་ལ་རིག་པ་མཆོག་གི་སྙིང་པོ་དང་ལྷན་ཅིག་བཟླས་བརྗོད་བགྱིས་ན། གང་གི་མིང་ནས་ཕྱུང་སྟེ་བཟླས་བརྗོད་
བགྱིས་པ་དེ་བརྗེད་བྱེད་ཀྱིས་ཟིན་པར་འགྱུར་རོ། །ལྕེ་པོག་གིས་བདུགས་ལ་ལན་བརྒྱ་སྟོང་བཟླས་བརྗོད་བགྱིས་ན། གཏོང་བར་འགྱུར་རོ། །མར་གྱི་ངོ་ཞག་བརྒྱད་ལ་ཉིན་ཞག་
གཅིག་སྨྱུང་བ་བགྱིས་ལ་ཨེ་རཎྜའི་ཤིང་གི་ཞུགས་བུས་ལ་བ་ལང་གི་པགས་པ་ལ་སྲེག་བླུགས་ལན་བརྒྱད་སྟོང་མིང་ནས་བརྗོད་དེ་སྦྱིན་སྲེག་བགྱིས་ན་བ་ལང་རྣམས་འཆིའོ། །སྐྱེས་
པའི་རོ་མ་སྨད་མ་ཉམས་པ་བླངས་ཏེ་ཆུ་འགྲམ་གྱི་ཕྱོགས་གཅིག་གམ། སྐམ་ས་གཙང་མར་ཕོ་ཉ་མོ་རྣམས་ཀྱིས་ལས་ཐམས་ཅད་བགྱིའོ། །དེ་ནས་རིག་སྔགས་འཆང་ཉི་མའི་གུང་
ཚིགས་ལ་མི་རོའི་མགོ་ཤར་ཕྱོགས་སུ་བསྟན་ཏེ་ཕྱོགས་བཞིར་བསྙེན་བཀུར་བགྱིད་པ་བཞི་གཞག་པར་བགྱིའོ། །དེ་ནས་རིག་སྔགས་འཆང་དེའི་སྙིང་གར་ལྡོང་རོས་བཅུག་སྟེ་དངོས་

93-1-377a

གྲུབ་རྣམ་གསུམ་མ་ཐོབ་ཀྱི་བར་དུ་བཟླས་བརྗོད་བྱའོ། །འབར་བར་གྱུར་ན། ལོ་སྟོང་ཐུབ་བོ། །རྐང་པ་ལ་བསྐུས་ན། ལོ་ལྔ་བརྒྱ་ཐུབ་སྟེ། འདི་ནི། དངོས་གྲུབ་བོ། །མང་
གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་པ་ལ་ཤའི་ཤིང་གིས་ཞུགས་བུས་ལ་ཤིང་བིལ་བའི་ཡམ་སྲེག་ཤིང་ཞོ་དང༌། སྦྲང་རྩི་དང༌། མར་
ལ་སྨྱུགས་པ་བརྒྱད་སྟོང་སྦྱིན་སྲེག་བགྱི་ཞིང་མིང་ནས་བརྗོད་ན། ཕྱུགས་ཆུང་རྙེད་དོ། །གལ་ཏེ་མ་རྙེད་ན། ཕྱུགས་ཆུང་དེ་འཆིའོ། །དགྲ་གང་ལ་ནད་ཀྱིས་བཏབ་པར་བགྱིད་འཚལ་
ན༑ རུ་རྟ་བཏགས་ལ་བདག་གི་ལུས་ལ་དྲིལ་བའི་དྲི་མ་བསགས་ཏེ་མར་གྱི་ངོ་ཞག་བརྒྱད་ལ་ལག་ན་རྡོ་རྗེའི་མདུན་དུ་དུ་རུ་ཀའི་ཤིང་གི་ཞུགས་བུས་ལ། དྲི་མ་དེས་ལན་བརྒྱད་སྟོང་
སྦྱིན་སྲེག་བགྱི་ཞིང་མིང་ནས་བརྗོད་ན། དེ་མཛེ་ནད་ཀྱིས་འདེབས་སོ། །ལག་ན་རྡོ་རྗེའི་མདུན་དུ་ལྕེ་བོག་གི་བདུག་པས་བདུགས་ལ་རིག་སྔགས་ཀྱང་ལན་བརྒྱད་སྟོང་བཟླས་བརྗོད་
བགྱིས་ན། གསོ་བ་བགྱིས་པར་འགྱུར་རོ། ༑ཡར་གྱི་ངོ་ཞག་གཅིག་རྒྱ་མཚོར་འབབ་པའི་ཆུ་ཀླུང་དུ་ཞུགས་ལ་ཟས་སུ་ཆུ་སྐྱོ་འཐུང་ཞིང་ཟླ་བ་ཉའི་བར་དུ་བཟླས་བརྗོད་བགྱིས་ན་
ཡུལ་གྲུ་འཐོབ་བོ། །བྲམ་ཟེ་དབང་དུ་བགྱི་ན། ཡར་གྱི་ངོ་ཚེས་དྲུག་ནས་བརྒྱད་ཀྱི་བར་དུ་དུས་གསུམ་དུ་ལག་ན་རྡོ་རྗེའི་མདུན་དུ་སྣ་མའི་མེ་ཏོག་ལ་ལན་བརྒྱ་སྟོང་བཟླས་

93-1-377b

བརྗོད་བགྱིས་ལ་ཐ་མར་ཞག་གཅིག་སྨྱུང་བ་བགྱིས་ན་སྐྱེས་པའམ། བུད་མེད་ཀྱང་རུང་སྟེ་དབང་དུ་འགྱུར་རོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་
རྗེའི་མདུན་དུ་བིལ་བའི་ཤིང་གི་ཞུགས་བུས་ལ་ཡུངས་ཀར་གྱི་འབྲུ་མར་དང་བསྲེས་པའི་ཏིལ་ལས་ལན་བརྒྱད་སྟོང་སྦྱིན་སྲེག་བགྱི་ཞིང་མིང་ནས་བརྗོད་ན་དབང་དུ་འགྱུར་རོ། །བུད་
མེད་ཡུགས་ས་མོ་དབང་དུ་བགྱི་ན། ཉིན་ཞག་གཅིག་སྨྱུང་བ་བགྱིས་ལ་ལག་ན་རྡོ་རྗེའི་མདུན་དུ་ཨརྒའི་ཤིང་གི་ཞུགས་བུས་ཏེ་ཨརྒའི་མེ་ཏོག་མར་ལ་སྨྱུགས་པ་ལན་བརྒྱ་སྟོང་
སྦྱིན་སྲེག་བགྱི་ཞིང་མིང་ནས་བརྗོད་ན་དབང་དུ་འགྱུར་རོ། །དུས་གསུམ་དུ་ཁྲུས་བགྱི་ཞིང་ལག་ན་རྡོ་རྗེའི་མདུན་དུ་ཤིང་མ་ད་ནའི་ཚེར་མ་ལས་ལན་བརྒྱ་སྟོང་སྦྱིན་སྲེག་བགྱིས་
ན༑ ཞག་གསུམ་གྱིས་དབང་དུ་འགྱུར་རོ། །མི་ངས་འབྱུང་བར་འཚལ་ན། མར་གྱི་ངོ་ཞག་བརྒྱད་ལ་དུར་ཁྲོད་དུ་སོང་ལ་དུར་ཁྲོད་ཀྱི་ཤིང་གི་ཞུགས་པུས་ལ་དུག་རློན་པས་ལན་
བརྒྱད་སྟོང་སྦྱིན་སྲེག་བགྱིས་ན་མི་ངས་འབྱུང་ངོ༌། །ཞི་བར་བགྱི་ན། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཤིང་ཐ་མལ་པའི་ཞུགས་བུས་
ཨུཏྤ་ལ་དང༌། ཞོ་དང༌། སྦྲང་རྩི་དང༌། མར་ལ་སྨྱུགས་པ་བརྒྱད་སྟོང་སྦྱིན་སྲེག་བགྱིས་ན་ཞི་བར་འགྱུར་རོ། །གཞན་བསྐྲད་པར་འཚལ་ན། བྱ་ཁྭའི་གཤོག་པ་ཡུངས་ཀར་གྱི་འབྲུ་

93-1-378a

མར་ལ་སྨྱུགས་པ་བརྒྱད་སྟོང་ཞག་བདུན་དུས་གསུམ་དུ་སྦྱིན་སྲེག་བགྱིའོ། །འདི་ནི། བསྐྲད་པའི་མཆོག་གོ། དབྱེ་བ་བགྱི་ན། ཞག་བདུན་དུས་གསུམ་དུ་བ་
ལང་གི་ལྕི་བ་ལས་བརྒྱད་སྟོང་སྦྱིན་སྲེག་བགྱིས་ན་དབྱེ་བ་བགྱིས་པར་འགྱུར་རོ། །ལས་གཅིག་གིས་ཆོ་ག་རྒྱས་པར་སྒྲུབ་པར་འཚལ་བས་མཱ་མ་ཀཱི་ཐོགས་ལ་པདྨའི་རྫིང་དུ་
སོང་སྟེ་མཱ་མ་ཀཱི་ལ་རེག་པར་པདྨ་འབུམ་ཕུལ་ན་རིག་པའི་རྒྱལ་པོ་མཆོག་རང་གི་གཟུགས་སྟོན་ཏེ་དེ་ལ་བུ་ཅི་བྱ་ཞེས་སྨྲའོ། །དེས་བཅོམ་ལྡན་འདས། ཆོ་ག་རྒྱས་པའི་
དངོས་གྲུབ་སྩལ་དུ་གསོལ། ཞེས་བརྗོད་པ་དང༌། དེ་བཞིན་བྱའོ་ཞེས་བརྗོད་ནས་མི་སྣང་བར་འགྱུར་རོ། །དེ་ཆོ་ག་རྒྱས་པ་ལས་འབྱུང་བའི་ལས་ཐམས་ཅད་དངོས་གྲུབ་ཏུ་འགྱུར་
རོ༑ ༑གལ་ཏེ་དེས་ལས་གྲུབ་པར་མ་གྱུར་ན། དེའི་འོག་ཏུ་ལས་འདི་བསྒྲུབས་ན་དངོས་གྲུབ་ཀྱི་མཆོག་ཏུ་འགྱུར་རོ། །ཡར་གྱི་ངོ་ཉ་ནས་བཟུང་སྟེ་ཕྱི་མའི་ཉའི་བར་དུ་མི་སྨྲ་
པའི་བརྟུལ་ཞུགས་ཀྱིས་ཟས་སུ་འོ་སྐྱོ་འཐུང་ཞིང་དེ་བཞིན་གཤེགས་པའི་མདུན་དུ་འབུམ་བཟླས་བརྗོད་བགྱིས་ན་།དེ་བཞིན་གཤེགས་པའི་གཟུགས་འགུལ་བར་འགྱུར་ཏེ།
དེ་ནས་ཆོ་ག་རྒྱས་པ་དང༌། དངོས་གྲུབ་ཏུ་འགྱུར་རོ། །རས་སྔོན་པོ་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་འོག་སྒོར་བཅིངས་ལ་ལན་ཉི་ཤུ་རྩ་གཅིག་སྦྱིན་སྲེག་

93-1-378b

བགྱིས་པའི་ཐལ་བས་མགོ་བོར་སྲུང་བར་བགྱིས་ན། གྱད་ཕར་ནོན་ཅིང་གྱད་ཀྱིས་ཚུར་མི་ནོན་ནོ། །ཡིད་གཞུངས་པར་བགྱི་ན། བྲ་མའི་ཁུ་བ་མར་དང་ཆ་བསྙམས་ལ་མར་གྱི་
ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའོ་མདུན་དུ་ལན་བརྒྱད་སྟོང་བཟླས་བརྗོད་བགྱིས་པ་འཐུངས་ན། ཐོས་པ་འཛིན་པར་འགྱུར་རོ། །ཡར་གྱི་ངོ་ཚེས་
ཞག་གཅིག་ནས་བརྩམས་ཏེ་ལག་ན་རྡོ་རྗེའི་མདུན་དུ་མར་དང་འོ་མ་བསྲེས་པ་ལས་ལན་བརྒྱ་རྩ་བརྒྱད་བཟླས་བརྗོད་བགྱིས་པ་འཐུངས་ཤིང་ཞག་བདུན་བགྱིས་ན། ཐོས་པ་འཛིན་པར་
འགྱུར་རོ། །ཡར་གྱི་ངོ་ཉ་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཨང་གོ་ཏའི་མེ་ཏོག་བརྒྱད་སྟོང་སྦྱིན་སྲེག་བགྱིས་ན། ཉི་མ་གསུམ་པ་ལ་ཐོས་པ་འཛིན་པར་
འགྱུར་རོ། །ཞག་བདུན་ན་ལག་ན་རྡོ་རྗེའི་ཁ་ནས་འོད་ཟེར་འབྱུང་སྟེ། རིག་སྔགས་འཆང་ལ་བསྐོར་བ་བྱས་ནས་གྱེན་དུ་འགྲོ་བར་འགྱུར་རོ། །རིག་སྔགས་འཆང་ཇི་ལྟར་འདོད་པའི་
གཟུགས་ཅན་དུ་འགྱུར་རོ། །ལོ་སུམ་སྟོང་ཐུབ་པར་འགྱུར་རོ། །མར་གྱི་ངོ་ཞག་བཅུ་ལ་ལག་ན་རྡོ་རྗེའི་མདུན་དུ་སྣ་མའི་མེ་ཏོག་བརྒྱད་སྟོང་ཕུལ་ན། གནས་སྟོན་པར་འགྱུར་རོ། །ཆོ་
ག་རྒྱས་པ་སྒྲུབ་པ་པོས་ཉ་དང༌། ཤ་དང༌། ཏིལ་དང༌། སྲན་ཆན་གྱི་བག་དང༌། ལྷ་བཤོས་དང༌། ཁ་འདའ་དང༌། ལ་ཕུག་དང༌། ཤིང་ཐོག་རྣམས་བཟའ་བར་མི་བགྱིའོ། །གལ་ཏེ་

93-1-379a

འདི་དག་ཀྱང་ཟོས་ལ་ལས་ཀྱང་བསྒྲུབས་ན། ལག་ན་རྡོ་རྗེའི་དེ་ཉིད་མཐར་བྱེད་ཅིང་ལས་ཀྱང་དངོས་གྲུབ་ཏུ་མི་འགྱུར་རོ། །སེངྒེ་སྒྲུབ་ན། མར་གྱི་ངོ་ཞག་བརྒྱད་
ལ་གྲོག་མཁར་རྩེ་མོ་ཡོད་པའི་མདུན་ནས་ས་བླངས་ཏེ་བའི་རྣམ་ལྔ་དང་བསྲེས་ལ་སེངྒེའི་གཟུགས་བགྱིས་ཏེ་གསོ་སྦྱོང་བཟུང་ལ། ཟླ་བ་གཅིག་ཟས་སུ་འོ་སྐྱོ་འཐུང་ཞིང་ཐ་མར་
ཞག་གསུམ་སྨྱུང་བ་བགྱིས་ཏེ་མར་གྱི་ངོ་ཞག་བརྒྱད་ལ་བསྒྲུབ་བོ། །སྔར་པོ་ཉ་མོ་རྣམས་ཀྱིས་ལས་རྣམས་བགྱིའོ། །བསྙེན་བསྐུར་བགྱིས་པ་རྣམས་ཀྱང་བསྲུང་བར་བགྱིའོ། །དེ་
ནས་ལག་ན་རྡོ་རྗེའི་མདུན་དུ་བཟླས་བརྗོད་བགྱིས་ཏེ་སེངྒེའི་སྒྲ་འབྱིན་གྱི་བར་དུ་བགྱིའོ། །སེངྒེའི་སྒྲ་ཐོས་ནས་ལྷ་མ་ཡིན་གྱི་བུ་མོ་རྣམས་འབྱུང་ངོ༌། །དེ་དག་ལ་འདོད་པ་བསྐྱེད་
པར་མི་བགྱིའོ། །གལ་ཏེ་འདོད་པ་བསྐྱེད་ན། སེངྒེ་ནི། མ་མཆིས་སོ། །ལྷ་མ་ཡིན་གྱི་བུ་རྣམས་ནི། མཆིས་ཏེ། ལྷ་མ་ཡིན་རྣམས་ཀྱང་ཡོངས་སུ་སྤྱད་པར་འགྱུར་རོ། །གལ་ཏེ་
དེ་དག་ལ་འདོད་པ་མ་བསྐྱེད་ན། སེངྒེར་འགྱུར་ཏེ། སེངྒེ་ལ་ཞོན་ནས་རིག་སྔགས་འཆང་གི་བུ་མོ་བརྒྱད་ཅུ་འབྱུང་ངོ༌། །རིག་སྔགས་འཆང་བཞི་སྟོང་ཡང་གཡོག་འཁོར་དུ་
འགྱུར་རོ། །གང་དུ་འདོད་པ་དེར་མཆིའོ། །རིག་སྔགས་འཆང་གི་འཁོར་ལོས་བསྒྱུར་བར་འགྱུར་རོ། །འཁོར་ལོ་ལ་སོགས་པའི་སྤྱོད་ཡུལ་དུ་མི་འགྱུར་རོ། །གང་གི་ཚེ་

93-1-379b

རྡོ་རྗེ་དང༌། འཁོར་ལོ་དང༌། མདུང་རྩེ་གསུམ་པ་དང༌། བེ་ཅོན་དང༌། ཞགས་པ་དང༌། མདུང་ཐུང་དང༌། དབྱུག་ཏོ་རྣམས་མཆི་བ་དེའི་ཆེ་སེངྒེས་སེངྒའི་སྒྲ་འབྱིན་ཏེ་སེངྒེའི་སྒྲས་མཚོན་པ་
ཐམས་ཅད་དཔག་ཚད་བརྒྱད་ཁྲིར་མཆིའོ། །རིག་སྔགས་འཆང་གི་རྒྱལ་པོ་གང་དག་སེངྒེའི་སྒྲ་ཐོས་པ་དེ་དག་ཐམས་ཅད་ས་ལ་ལྷུང་ངོ༌། །མཚོན་ཆད་དག་ཐམས་ཅད་ཀྱང་
དབང་དུ་འགྱུར་རོ། །བསྐལ་པར་གནས་པའི་རིག་སྔགས་འཆང་གི་རྒྱལ་པོར་འགྱུར་རོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱང་བ་བགྱིས་ཏེ་བའི་ལྕི་བ་ས་ལ་མ་ལྷུང་
བ་བླངས་ཏེ་སྐམ་ས་གཙང་མའི་ཕྱོགས་སུ་གནོད་སྦྱིན་གྱི་གཟུགས་བགྱིས་ཏེ། དེ་ལ་མེ་ཏོག་དམར་པོ་དང༌། གཏོར་མ་དམར་པོ་སྦྱིན་ནོ། །ཕོ་ཉ་མོ་རྣམས་ཀྱིས་ལས་ཐམས་ཅད་
བགྱིའོ༑ ༑ཕྱོགས་གཅིག་ཏུ་གནོད་སྦྱིན་ཐམས་ཅད་ལ་མེ་ཁ་ལས་མེ་ཏོག་དཀར་པོ་རྣམས་སྩོལ་ཏོ། །གཟུགས་དེའི་མདུན་དུ་ཨརྒའི་ཤིང་གི་ཞུགས་བུས་ལ་ཤིང་བིལ་བའི་
ཡམ་སྲེག་ཤིང་ཞོ་དང༌། སྦྲང་རྩི་དང༌། མར་ལ་སྨྱུགས་པ་བརྒྱད་སྟོང་སྦྱིན་སྲག་བགྱིའོ། །དེ་ནས་གཟུགས་འགུལ་ཞིང་དངོས་གྲུབ་ཏུ་འགྱུར་ཏེ། ཉིན་རེ་ཏི་ན་ར་རེ་རེ་དབུལ་
ལོ༑ ༑དཔོན་གཡོག་བདུན་གྱི་ཟས་དབུལ་ལོ། །ལས་འདི་བསམ་པར་བགྱིས་ཏེ་གཙང་མར་བགྱིས་ལ་ལན་གཅིག་བཟླས་བརྗོད་བགྱིས་ཏེ་བ་ནག་མོ་མ་སྨད་སྤུ་མཐུན་གྱི་འོ་མ་

93-1-380a

བླངས་ལ་བྲམ་ཟེའི་བུ་མོས་བསྲུབས་པའི་མར་བླངས་ཏེ་མར་གྱི་ངོ་ཞག་བཅུ་བཞི་ལ་ཞག་གསུམ་དུ་སྨྱུང་བ་བགྱིས་ཏེ་མཚན་གཅིག་ཡོད་པའམ། ལག་ན་
རྡོ་རྗེའི་ཁྱིམ་དུ་སོང་ལ་ཤིང་ཨ་ཤྭཏྠའི་ལོ་མ་བདུན་བླངས་ཏེ་དེ་དག་གི་སྟེང་དུ་གནོད་སྦྱིན་གྱི་གཟུགས་མཐེ་བོང་གི་ཆ་ཙམ་ཞིག་བགྱི་སྟེ། དེ་ནས་འགུལ་གྱི་བར་དུ་བཟླས་བརྗོད་
བགྱིའོ༑ ༑དེ་ནས་སོ་ལ་མ་རེག་པར་མེད་དོ། །དེ་ནས་དངོས་གྲུབ་ཏུ་འགྱུར་ཏེ། དེ་ཉིན་རེ་ཏི་ན་ར་རེ་རེ་དབུལ་ལོ། །དཔོན་གཡོག་བཅུ་གཉིས་ཀྱི་ཟས་དབུལ་ལོ། །འདི་ནི། དངོས་གྲུབ་བོ། །
རིག་སྔགས་གང་གཞག་ལ་བྱིན་པའི་རིག་སྔགས་དེ་ཕྱི་དྲོ་བཟླས་བརྗོད་བགྱིས་ལ། ཕྱི་དེ་ཉིན་རིག་པ་མཆོག་གི་སྙིང་པོ་དང་ལྷན་ཅིག་བཟླས་བརྗོད་བགྱིས་ན། དེ་ལ་ཚིགས་སུ་
བཅད་པར་འགྱུར་གྱི། གསང་སྔགས་སུ་མི་འགྱུར་རོ། །དེ་ནས་འབྱུང་པོའི་བདག་པོ་དབང་ལྡན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིག་
པའི་རྒྱལ་པོ་ཡི་གེ་བཞི་པ་ནི། བསྐལ་པ་བཞིར་གནས་པ་ལགས་སོ། །བཅོམ་ལྡན་འདས། རིག་པའི་རྒྱལ་པོ་རྫུ་འཕྲུལ་ཆེ་བ། དབང་ཆེ་བ་དང༌། མ་རུངས་པ། གཏུམ་པ། དྲག་
པོ་ལགས་སོ། །བཅོམ་ལྡན་འདས། མིང་བརྗོད་པས་བདག་ལ་གནོད་པ་ལགས་སོ། །ད་ནས་བཅོམ་ལྡན་འདས་ཀྱིས་འབྱུང་པོའི་བདག་པོ་དབང་ལྡན་ལ་འདི་སྐད་ཅེས་

93-1-380b

བཀའ་སྩལ་ཏོ། །འབྱུང་པོའི་བདག་པོ། དེ་དེ་བཞིན་ཏེ། ཇི་སྐད་སྨྲས་པ་དེ་བཞིན་ནོ། །འབྱུང་པོ་བདག་པོ། རིག་པའི་རྒྱལ་པོ་ཆེན་པོ་རིག་པ་མཆོག་འདི་ནི། རྫུ་འཕྲུལ་ཆེ་བའོ། །
འབྱུང་པོའི་བདག་པོ། རིག་པའི་རྒྱལ་པོ་ཆེན་པོ་འདི་ནི། འགྲོ་ལྡིང་བའི་གཟུགས་ཅན་འགྲོ་ལྡིང་གི་སྐད་དུ་བརྗོད་པའོ། །འབྱུང་པོའི་བདག་པོ། རིག་པའི་རྒྱལ་པོ་ཆེན་པོའི་མཆོག་
འདི་ནི༑ ཕྱག་འཚལ་བ་དང་བཅས་པར་ཡི་གེ་སུམ་ཅུ་རྩ་གཉིས་པའོ། །ཡི་གེ་བཞི་པ་འདི་ཡང་མི་མཉམ་པ་དང་མཉམ་པ། མཚུངས་པ་མེད་པ་སྟེ། བསྐལ་པ་བཞིར་གནས་པ་ཡིན་
ནོ༑ ༑བཅོམ་ལྡན་འདས་དེ་བཞིན་གཤེགས་པ་མར་མེ་མཛད་ནས་བཟུང་སྟེ་བཤད་པའོ། །འབྱུང་པོའི་བདག་པོ། འདི་ཐོས་ན་སེམས་ཅན་གང་དག་མཚམས་མེད་པ་ལྔ་བྱེད་པ་དེ་
དག་ཀྱང་སེམས་ཅན་དམྱལ་བ་ཆེན་པོ་མནར་མེད་པར་སྐྱེ་བ་དེ་ནི། གནས་མ་ཡིན་ཞིང་གོ་སྐབས་མེད་དེ། རིག་པའི་རྒྱལ་པོ་ཆེན་པོ་རིག་པ་མཆོག་གི་མཐུ་ནི། འདི་ཡིན་ནོ། །འདི་ལྟ་
སྟེ༑ དཔེར་ན། ནོར་བུ་རིན་པོ་ཆེ་ཆེན་པོའི་རྒྱལ་པོ་གཙུག་ཏོར་ལྡན་ཞེས་བྱ་བ་མཐོང་བ་ཙམ་གྱིས་ནད་ཐམས་ཅད་མེད་པར་འགྱུར་ཞིང་གདོན་ཐམས་ཅད་ཀྱང་འབྲོས་པར་འགྱུར་རོ། །
འབྱུང་པོའི་བདག་པོ། དེ་བཞིན་དུ་རིག་པའི་རྒྱལ་པོ་ཆེན་པོ་བཞི་དག་གང་གིས་བཟླས་བརྗོད་བྱས་པ་དེ་མཚོན་གྱིས་འཆི་བའི་དུས་བྱེད་པར་མི་འགྱུར་ཏེ། དུག་གིས་མ་ཡིན། ཆུས་

93-1-381a

མ་ཡིན། མེས་མ་ཡིན་ཞིང༌། དེ་ཡང་བར་མདོར་འཆི་བར་མི་འགྱུར་རོ། །ངན་འགྲོ་ལོག་པར་ལྟུང་བར་མི་འགྱུར་རོ། །ངེས་པར་རྡོ་རྗེའི་རིགས་སུ་སྐྱེ་བར་འགྱུར་
རོ༑ ༑དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་སྤྱན་སྔར་འདུག་ནས་མགོ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས། ཅིའི་སྐད་དུ་རིག་པའི་རྒྱལ་པོ་ལག་ན་རྡོ་རྗེ་འདི་སྐད་དུ་རིག་པའི་རྒྱལ་པོ་མི་མཉམ་པ་དང་མཉམ་པ། མཚུངས་པ་མེད་པ་འདི་བདག་གིས་བཅོམ་
ལྡན་འདས་དེ་བཞིན་གཤེགས་པ་མར་མེ་མཛད་ནས་བཟུང་སྟེ་བཤད་དོ་ཞེས་གསུང༌། བཅོམ་ལྡན་འདས། བདག་གི་མངོན་པར་ཤེས་པའི་སྟོབས་ཀྱིས་མཱ་མ་ཀཱི་དེ་ལྟར་
རྫུ་འཕྲུལ་ཆེ་བ་ཡང་རྗེས་སུ་དྲན་ཏེ། རྡོ་རྗེ་འཆང་ཆེན་པོ་འདི་ཉིད་ཀྱིས་དེ་བཞིན་གཤེགས་པ་འཁོར་བ་འཇིག་གི་གསུང་རབ་ལ་ལྷ་རྣམས་ལ་མཱ་མ་ཀཱི་བསྟན་ཏེ། འཁོར་
འདུས་པ་དེར་མཚམས་མེད་པ་བགྱིས་པའི་སེམས་ཅན་གཅིག་ཅིག་ཧ་ཅང་ཡང་མི་རིང་བ་ཞིག་ན་མཆིས་པ་དེ་འོད་ཟེར་གྱི་སྣང་བ་དེ་མཐོང་ནས་ཡིད་དགའ་བར་གྱུར་ཏེ་
རྣམ་པར་བལྟས་ནས་རིག་སྔགས་འཆང་རྣམས་ཀྱི་རྒྱལ་བོ་རྡོ་རྗེ་ཕྲེང་བ་ཞེས་བགྱི་བར་འགྱུར་ཏོ། །ཤཱ་རིའི་བུས་རིག་སྔགས་འཆང་དེ་ལ་བསམས་སོ། །དེ་ནས་བཅོམ་ལྡན་

93-1-381b

འདས་ལ་ལན་གསུམ་བསྐོར་བ་བྱས་ཏེ། དེ་དང་ཤཱ་རིའི་བུ་ཡང་བཅོམ་ལྡན་འདས་ཀྱི་སྤྱན་སྔར་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། དེའི་
སླད་དུ་མཱ་མ་ཀཱི་དེ་ལྟར་རྫུ་འཕྲུལ་ཆེའོ་ཞེས་བདག་མཆིའོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། དོན་དེ་རྡོ་རྗེ་འཆང་ཆེན་པོ་ལ་དྲིས་ཤིག །དེ་ནས་ཤཱ་རིའི་བུས་
རྡོ་རྗེ་འཆང་ཆེན་པོ་ལ་འདི་སྐད་ཅེས་སྨྲས་སོ། །རིག་པའི་རྒྱལ་པོ་མཆོག། ཁྱོད་ཅིའི་ཕྱིར་བཅོམ་ལྡན་འདས་དེ་བཞིན་གཤེགས་པ་མར་མེ་མཛད་ནས་བཟུང་སྟེ་བདག་གིས་
རིག་པའི་རྒྱལ་པོ་ཆེན་པོ་འདི་བཤད་ཅེས་དེ་སྐད་སྨྲ། རྡོ་རྗེ་འཆང་ཆེན་པོས་འདི་སྐད་ཅེས་སྨྲས་སོ། །ཤཱ་རིའི་བུ། དེ་ཇི་སྙམ་དུ་སེམས། ཅི་དེ་བཞིན་གཤེགས་པ་གཙོ་བོ་
ཡིན་ནམ། ཤེས་རབ་ཀྱི་ཕ་རོལ་ཏུ་ཕྱིན་པ་གཙོ་བོ་ཡིན། ཤེས་རབ་ཀྱི་ཕ་རོལ་ཏུ་ཕྱིན་པ་གཙོ་བོ་ཡིན་ནམ། དེ་བཞིན་གཤེགས་པ་གཙོ་བོ་ཡིན་ཞེ་ན། ཤཱ་རིའི་བུ། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་ལ། དེ་བཞིན་གཤེགས་པ་ཐམས་ཅད་ཀྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་བཤད་དོ། ཤཱ་རིའི་བུ། དེ་བཞིན་དུ་བདག་གིས་ཀྱང་རིག་པའི་རྒྱལ་པོ་ཆེན་པོ་མཆོག་གི་སྙིང་པོ་ལ་བྱས་ལ། བཅོམ་ལྡན་འདས་དེ་བཞིན་

93-1-382a

གཤེགས་པ་ཡེ་ཤེས་སྒྲོན་མ་ཆེན་པོའི་འོད་ཟེར་གྱི་རྒྱལ་པོ་དེའི་མཐུས་མཱ་མ་ཀཱི་ཕྱག་རྒྱ་ཆེན་པོའི་རྒྱལ་མོ་ཆེན་མོ་དེ་ཐོབ་བོ། །དེ་ནས་ཤཱ་རིའི་བུ་ཅང་མི་
སྨྲ་བར་གྱུར་རོ། །དེའི་ཚེ་བཅོམ་ལྡན་འདས་ཀྱིས་འབྱུང་པོའི་བདག་པོ་དབང་ལྡན་ལ་བཀའ་སྩལ་པ། འབྱུང་པོའི་བདག་པོ། གང་གིས་དེ་བཞིན་གཤེགས་པ་འབུམ་ཕྲག་གངྒཱའི་
ཀླུང་དགུ་བཅུ་རྩ་གཉིས་ཀྱི་བྱེ་མ་སྙེད་ལ་ཕྱག་བྱས་པ་བྱས། གང་གིས་རིག་པའི་རྒྱལ་པོ་ཆེན་པོའི་མཆོག་ལག་ན་རྡོ་རྗེ་ལ་ཡིད་ཀྱིས་ཕྱག་བྱས་པ་དེ་ནི། དེ་ཉིད་ལས་བསོད་
ནམས་མང་དུ་བསྐྱེད་དོ། །དེ་ནས་བྱང་ཆུབ་སེམས་དཔའ་རྟོགས་པ་དྲི་མ་མེད་པས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་ལག་ན་རྡོ་རྗེ་འདིས་ཇི་སྲིད་ཅིག་ནས་རིག་པའི་རྒྱལ་པོ་ཆེན་པོ་དང༌། རིག་སྔགས་འཆང་གི་བདག་པོར་བསྐོས་པ་
ཐོབ་སྟེ༑ འདི་ཏིང་ངེ་འཛིན་གང་གིས་གནས། འདིའི་སྔོན་གྱི་དགེ་བའི་བཤེས་གཉེན་ནི། སུ་ལགས། འདི་གནས་པ་གང་གིས་གནས། དེ་སྐད་ཅེས་གསོལ་བ་དང༌། བཅོམ་
ལྡན་འདས་ཀྱིས་བྱང་ཆུབ་སེམས་དཔའ་རྟོགས་པ་དྲི་མ་མེད་པ་ལ་འདི་སྐད་ཅེས་བཀའ་སྩལ་ཏོ། །རྟོགས་པ་དྲི་མ་མེད་པ། སྔོན་བྱུང་བ་འདས་པའི་དུས་ན་བསྐལ་པ་

93-1-382b

གངྒཱའི་ཀླུང་དགུ་བཅུའི་བྱེ་མ་སྙེད་འདས་པ་ན་གདུལ་དཀའ་ཞེས་བྱ་བའི་བསྐལ་པ་ཆེན་པོ་བྱུང་སྟེ། བསྐལ་བ་ཆེན་པོ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཡེ་ཤེས་སྒྲོན་མ་ཆེན་མོའི་འོད་ཟེར་ཞེས་བྱ་བ་འཇིག་རྟེན་དུ་བྱུང་ངོ༌། །རིགས་ཀྱི་བུ། འཇིག་རྟེན་གྱི་ཁམས་མི་མཇེད་འདི་ནི། དེའི་ཚེ་དེའི་དུས་ན་རྡོ་རྗེ་ལྡན་ཞེས་
བྱ་བའི་འཇིག་རྟེན་གྱི་ཁམས་སུ་གྱུར་ཏོ། །བཅོམ་ལྡན་འདས་དེ་བཞིན་གཤེགས་པ་ཡེ་ཤེས་སྒྲོན་མ་ཆེན་པོའི་འོད་ཟེར་དེ་ནི། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་
ཕྲག་དྲུག་ཅུ་ལ་མུན་པ་མུན་ནག་རྣམ་པར་སེལ་བ་རྣམ་པར་སྣང་བྱེད་ཅེས་བྱ་བའི་ཆོས་ཀྱི་རྣམ་གྲངས་དེ་བཞིན་གཤེགས་པའི་གསང་བ་འཆད་དོ། །རྡོ་རྗེ་འཆང་གི་རིགས་
འཇིག་རྟེན་གྱི་ཁམས་རབ་འབྱམས་དཔག་ཏུ་མེད་པ་ནས་འདུས་པ་འཇིག་རྟེན་གྱི་ཁམས་མཐའ་ཡས་མུ་མེད་པའི་རྔུལ་ཕྲ་རབ་སྙེད་ལ་ཏིང་ངེ་འཛིན་དང༌། གཟུངས་ཀྱི་སྔགས་
པ་དཔག་ཏུ་མེད་པ་བསྟན་པའི་ཕྱིར་འཛུམ་པ་མཛད་དོ། །དེ་ནས་རྡོ་རྗེ་འཆང་ཆེན་པོའི་ཁྱུ་མཆོག་ཏུ་གྱུར་པ་འཇིག་རྟེན་མཐའ་ཡས་པའི་དབང་ཕྱུག་གི་རྒྱལ་པོ་ཞེས་བྱ་བ་
འཁོར་འདུས་པ་དེ་ཉིད་དུ་འདུས་པར་གྱུར་བ་དེ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ངས་ལ་བཙུགས་ཏེ་བཅོམ་ལྡན་འདས་ཀྱི་

93-1-383a

ཞབས་གཉིས་ལ་གཏུགས་ནས་ཡང་ལངས་ཏེ། རྟོགས་ཡངས་པ་ཆེན་པོ་རབ་འབྱམས་ཀྱི་འོག་གི་ཕྱོགས་ནས་ཕྱག་རྒྱ་ཆེན་པོ་བསྒྱུར་བས་རྡོ་རྗེ་བླངས་ཏེ་ཕྱོགས་
བཅུའི་འཇིག་རྟེན་གྱི་ཁམས་རབ་འབྱམས་མཐའ་ཡས་རྒྱ་མཚོ་རྣམ་པ་བཅུ་ཡང་དག་པར་བསྐུལ་ནས་དེ་དག་གིས་རྒྱལ་པོ་བསྒྱིངས་པར་བསྒྱུར་བས་རྒྱ་མཚོ་ཆེན་པོ་བསྡུ་བའི་
ཚུལ་གྱི་ང་རྒྱལ་ཆེན་པོ་ངེས་རྡོ་རྗེ་གསོར་ནས་དུས་ཀྱི་ཐ་མ་འཇིག་པའི་མེ་ལྟ་བུའི་མིག་གི་འཛུམ་པའི་འོད་ཟེར་འབར་བའི་དཀྱིལ་འཁོར་གྱི་འོག་གི་ཕྱོགས་ཀྱི་ཕྱག་རྒྱ་བསྒྱུར་
བས་རྡོ་རྗེ་དེ་དེ་བཞིན་གཤེགས་པའི་ཞབས་ཀྱི་དྲུང་དུ་བཞག་སྟེ་ཞབས་གཉིས་ལ་ཕྱག་འཚལ་ནས་དེ་བཞིན་གཤེགས་པ་དེ་ལ་འཛུམ་པ་མཛད་པའི་རྒྱུ་དེ་ཞུས་པ། དེ་ཅིའི་
སླད་དུ་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཆེན་པོའི་འཁོར་འདུས་པ་ལ་འཛུམ་པ་བསྟན། བཅོམ་ལྡན་འདས་ཀྱི་ཞལ་གྱི་སྒོ་དང༌། སྨིན་མཚམས་ཀྱི་མཛོད་
སྤུ་ནས་སྔོན་མ་བྱུང་བའི་འོད་ཟེར་ཁ་དོག་སྣ་ཚོགས་བྱུང༌། བཅོམ་ལྡན་འདས། དེའི་སླད་དུ་འཁོར་འདིས་བསྐུལ་ནས་བདག་བཅོམ་ལྡན་འདས་ལ་ཞུ་ཞིང་མཆིས་ན།
ཐུགས་རྗེ་ཆེན་པོ་དང་ལྡན་པ་བཅོམ་ལྡན་འདས་ཀྱིས་བདག་དང་བྱང་ཆུབ་སེམས་དཔའི་ཚོགས་འདི་ལ་ཐུགས་བརྩེ་པའི་སླད་དུ་བཀའ་སྩལ་དུ་གསོལ། རྡོ་རྗེ་བསྒྱིངས་

93-1-383b

པ་ཆེན་པོ་འཇིག་རྟེན་མཐའ་ཡས་པའི་དབང་ཕྱུག་གི་རྒྱལ་པོ་ལག་ན་རྡོ་རྗེས་དེ་སྐད་ཞུས་པ་དང༌། དེ་ནས་དེའི་ཚེ་བཅོམ་ལྡན་འདས་ཀྱིས་མཚན་དཔལ་བེའུ་ཆེན་པོ་ལས་མཐོན་
ཁ་ཆེན་པོ་དང༌། བཻཌཱུཪྱ་ལྟ་བུ་འོད་ཟེར་ནོར་བུ་རིན་པོ་ཆེ་ཆེན་པོ་སྐར་མདོག་ལྟ་བུའི་འོད་དང་ལྡན་པ་འོད་ཟེར་ཆེན་པོའི་དཀྱིལ་འཁོར་ཕྱོགས་བཅུའི་འཇིག་རྟེན་གྱི་ཁམས་རབ་
འབྱམས་མཐའ་ཡས་པར་ཆེར་སྣང་བའི་འོད་ཟེར་གྱི་མེ་ལྕེ་བྱུང་ནས་དྲི་མ་མེད་པའི་འོད་ཟེར་རྣམ་པར་འཕྲོ་བའི་དཀྱིལ་འཁོར་ལས་ལག་པ་གཡོན་པས་རྡོ་རྗེ་བླངས་པ་ལས་གསང་
བའི་བདག་པོ་ལག་ན་རྡོ་རྗེ་རིག་པའི་རྒྱལ་པོ་ཆེན་པོ་བྱུང་ངོ༌། །ལྕགས་ཀྱུའི་མཚན་ལས་ནི། ལྕགས་ཀྱུ། ཉས་ནི། འདོང་བའི་རྡོ་རྗེ་མ། བཀྲ་ཤིས་ལས་ནི། ལུ་གུ་རྒྱུད། གཡུང་དྲུང་
འཁྱིལ་པ་མཆོག་ཏུ་མཛེས་ཤིང་མེ་འབར་བ་ལྟ་བུ་ལས་ནི། མེ་ཁ་ལ། བྱ་མ་བུམ་ལས་ནི། སེར་མོ། །གདུགས་ལས་ནི། རྒྱལ་མཚན་དྲག་པོ། །རྡོ་རྗེ་ལས་ནི། དགའ་བ་སྟེ། རྒྱལ་
མོ་ཆེན་མོ་ཕོ་ཉ་མོ་དང་འཁྲོ་དུ་བཅས་པ་བདུན་པོ་དེ་དག་བྱུང་ངོ༌། །དེ་དག་གི་མདུན་དུ་མ་རུངས་པ་ཁྲོ་བོའི་གཟུགས་སྟོབས་པོ་ཆེན་དང༌། ཁྲོ་བོ་ཀི་ལི་ཀི་ལི་དུས་ཀྱི་མའི་རིན་པོ་ཆེ་
ལྟ་བུ་རྡོ་རྗེ་ཁུ་ཚུར་ལས་བྱུང་ངོ༌། །ལག་ངར་ལས་ནི། ཁུ་ཚུར་རོ། །ཕྲག་པ་འབར་ཞིང་མཛེས་པ་ལས་ནི། རྡོ་རྗེ་གནམ་ལྕགས་ཏེ། དེ་ལྟར་འཁོར་དང་བཅས་པའི་ཕོ་ཉ་མོ་

93-1-384a

བཅུའོ༑ ༑དེ་བཞིན་དུ་དྲུག་ཅུ་ཕྲག་བཞིར་བསྒྲེའོ། །རྟོགས་པ་དྲི་མ་མེད་པ། འདི་ལྟར་ལག་ན་རྡོ་རྗེ་གཡོག་འཁོར་དང་བཅས་ཤིང་ཕོ་ཉ་མོ་དང༌། འཁོར་
དང་བཅས་པ་བྱུང་ནས་དམ་ཚིག་ཆེན་པོ་དང་ལྡན་པའི་དཀྱིལ་འཁོར་དུ་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་སྒྲོན་མ་མཆེན་པོའི་འོད་ཟེར་ལས་དེས་དེ་བཞིན་
གཤེགས་པའི་བྱིན་གྱི་རླབས་ཀྱིས་གསོལ་བ་བཏབ་པ་དང༌། དེ་བཞིན་གཤེགས་པ་དེའི་མ་མེད་བཞེས་བྱ་བའི་ཏིང་ངེ་འཛིན་ལ་མཉམ་པར་བཞག་སྟེ་ཐོག་མར་དེ་བཞིན་
གཤེགས་པས་སྐུ་དང༌། གསུང་དང༌། ཐུགས་ཀྱི་གསང་བ་བཅུ་དང༌། གསང་བ་མཐའ་ཡས་དཀྲིགས་ཕྲག་བྱེ་བ་དང་ལྡན་བའི་མདོ་སྡེའི་དབང་པོའི་རྒྱལ་པོ་དེ་གདུལ་དཀའ་བ་
རྣམས་འདུལ་བ་དང༌། ཐམས་ཅད་མཁྱེན་པའི་ཡེ་ཤེས་བསྟན་པའི་ཕྱིར་དེ་བཞིན་གཤེགས་པའི་འཁོར་དམ་ཚིག་ཅན་འདུས་པའི་དཀྱིལ་འཁྲོ་དུ་བཤད་དོ། །རྟོགས་པ་
དྲི་མ་མེད་པ། དེ་ཚུན་ཆད་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་སྒྲོན་མ་ཆེན་པོའི་འོད་ཟེར་དེ་ལ་སོགས་པ་སངས་རྒྱས་བྱེ་བ་ཕྲག་དགུ་བཅུ་རྩ་དགུའི་གམ་དུ་བདུད་
ཕམ་པར་མཛད་ནས་བསྟན་པ་ཀུན་ཏུ་བཟུང་བར་གྱུར་ཏོ། །རྟོགས་པ་དྲི་མ་མེད་པ། དེ་ལ་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་སྒྲོན་མ་ཆེན་པོ་འོད་ཟེར་དེའི་

93-1-384b

འོག་ཏུ་བསྐལ་པ་དགུ་བཅུ་རྩ་དྲུག་པ་ལ་འཇིག་རྟེན་གྱི་ཁམས་མི་མཇེད་འདིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དོན་གཟིགས་པ་ཞེས་བྱ་བ་
འཇིག་རྟེན་དུ་བྱུང་སྟེ། བཅོམ་ལྡན་འདས་དེའི་གསུང་རབ་ལ་བདུད་ཅང་མི་སྨྲ་བ་ཞེས་བྱ་བ་དེ་བྱུང་ངོ༌། །རྟོགས་པ་དྲི་མ་མེད་བ། ལག་ན་རྡོ་རྗེ་དེས་ཀྱང་བདུད་ཕམ་པར་བྱས་ནས་དོན་གཟིགས་
པ་ཞེས་བྱ་བའི་དེ་བཞིན་གཤེགས་པ་བརྒྱད་ཅུ་དང༌། སངས་རྒྱས་བྱེ་བ་ཕྲག་དགུ་བཅུ་རྩ་གཅིག་ལས་བདུད་ཕམ་པར་བྱས་ཏེ་བསྟན་པ་སྲུང་བར་བྱས་སོ། །དེ་ཚུན་ཆང་བསྐལ་བ་
དགུ་བཅུ་རྩ་དྲུག་ལྷག་བ་ཞིག་འདས་ནས་སངས་རྒྱས་གསེར་དུ་སྣང་བས་རྣམ་པར་རོལ་བ་ཞེས་བྱ་བ་བསྐལ་བ་བྱེ་བ་ཕྲག་དྲུག་ཅུ་རྩ་བརྒྱད་ལས་བདུད་ཕམ་པར་བྱས་ཏེ་བསྟན་པ་
ཀུན་ཏུ་བསྲུངས་པར་གྱུར་ཏོ། །དེའི་འོག་ཏུ་དེར་སྟོང་སྙེད་འདས་ནས་ལག་ན་རྡོ་རྗེ་འདི་དེ་བཞིན་གཤེགས་པ་དེ་དག་གི་གསང་བ་འཛིན་པ་དང༌། བསྟན་པ་སྲུང་བར་གྱུར་ཏོ། །དེ་བཞིན་
དུ་སྦྱར་ཏེ་ཐ་མར་དེ་བཞིན་གཤེགས་པ་གཙུག་ཏོར་ཅན་དང༌། རྣམ་པར་གཟིགས་དང༌། ཐམས་ཅད་སྐྱོབ་དང༌། གསེར་ཐུབ་དང༌། དེ་བཞིན་དུ་ལོག་པར་དང་སེལ་དང༌། མི་འཁྲུགས་
པ་དང༌། འོད་སྲུང་ལ་སོགས་པ་དང༌། ངའི་བསྟན་པ་ལ་ཡང་མ་དུལ་བ་དང༌། དེ་བཞིན་དུ་གསང་བ་འཛིན་ཅིང་བསྐལ་པ་བཟང་པོ་ལ་འཇིག་རྟེན་གྱི་ཁམས་མི་མཇེད་འདི་ཉིད་དུ་

93-1-385a

སངས་རྒྱས་ཀྱི་མཛད་པ་བྱེད་དེ། བསྐལ་པ་བཟང་པོའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཇི་སྙེད་པ་ཐམས་ཅད་ལ་དེ་
བཞིན་དུ་མཐར་གྱིས་ཐབས་འདིས་བསྟན་པ་ལ་བྱ་བ་བྱས་ནས་མངོན་པར་རྫོགས་པར་སངས་རྒྱས་ཏེ། རྡོ་རྗེའི་རྩལ་གྱིས་འགྲོ་བ་ཞེས་བྱ་བའི་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ་ཞེས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་བཀའ་
སྩལ་ཏོ༑ ༑དེ་ནས་བཅོམ་ལྡན་འདས་ལ་འབྱུང་པོའི་བདག་པོ་དབང་ལྡན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་རིག་པ་མཆོག་གི་ལས་སྩལ་
བར་བགྱིའོ། །མ་གོད་པའི་རས་ལ་རི་མོ་མཁན་གསོ་སྦྱོང་བཟུང་བས་སངས་རྒྱས་ཀྱི་སྐུ་གཟུགས་གསེར་གྱི་ཁ་དོག་ལྟར་འབྲིར་སྩལ་ཏོ། །དེ་བཞིན་གཤེགས་པའི་གཡས་
རོལ་དུ་ལག་ན་རྡོ་རྗེ་མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པའོ། །ལག་ན་རྡོ་རྗེའི་གཡས་རོལ་དུ་ནི། ཕོ་ཉ་མོ་བཅུ་གཉིས་ཏེ། རྒྱལ་བའི་བློ་གྲོས་མ་དང༌། མེ་ཁ་ལ་
ནི༑ སྔོ་བསངས་སོ། །རྡོ་རྗེའི་གདོང་དང༌། རྡོ་རྗེ་ལྟེ་བ་དང༌། གདོང་དཀར་མོ་དང༌། རྡོ་རྗེ་སེར་མོ་དང༌། ནག་མོ་དང༌། གྱེན་དུ་ལྟ་བའི་གདོང་ནི། གསེར་མདོག་གོ། རྡོ་རྗེ་སེངྒེའི་ཁྲི་

93-1-385b

དང༌། རྡོ་རྗེ་ལྡན་མ་དང༌། ཤུགས་ལྡན་མ་དང༌། རྡོ་རྗེ་བཞད་མ་ནི། དམར་མོར་བྲི་བར་བགྱི་སྟེ། ཕོ་ཉ་མོ་ཐམས་ཅད་ཀྱང་རྒྱན་ཐམས་ཅད་ཀྱིས་བརྒྱན་པར་བགྱིའོ། །བཅོམ་ལྡན་འདས་
ཀྱི་གཡོན་རོལ་ཏུ་དབང་ཕྱུག་ཆེན་པོ་མདོག་དཀར་པོ་རལ་པ་ཅན་མཚན་མ་བསྒྲེང་བ། དཀའ་ཐུབ་ཟློག་པ་དང་ལྷན་ཅིག་བྲི་བར་བྱའོ། །འབྱུང་པོ་མདོག་དམར་པོ་མི་སྡུག་པ་
བཞི་ཡང་བྲི་བར་བྱའོ། །ཕྱིས་རིག་སྔགས་འཆང་གིས་དུས་གསུམ་དུ་ཁྲུས་བགྱི་ཞིང་ཟླ་བ་གཅིག་གི་བར་དུ་བརྒྱད་བརྒྱ་བརྒྱད་བརྒྱ་བཟླས་བརྗོད་བགྱི་ཞིང་ཟས་སུ་ཆུ་སྐྱོ་བཏུང་
བར་བགྱིའོ། །ཐ་མར་ལུས་སྦྱང་བ་བགྱི་སྟེ། དེའི་འོག་ཏུ་ཞག་གསུམ་སྨྱུང་བ་བགྱིས་ལ། གནས་བཞིར་བསྙེན་བཀུར་བགྱིད་པ་བཞི་གཞག་གོ། །ཕོ་ཉ་མོ་རྣམས་ཀྱིས་ལས་
ཐམས་ཅད་བགྱིའོ། །རི་མོའི་སྐུ་གཟུགས་ཀྱི་སྤྱན་སྔར་རྩྭ་ཀུ་ཤ་སྤམ་ས་པའི་སྟེང་དུ་འདུག་སྟེ། མཆོད་པ་རྒྱ་ཆེར་བགྱིས་ལ་གཏོར་མ་ཡང་ཤིན་ཏུ་རྒྱ་ཆེར་བགྱིའོ། །ལྕེ་པོག་
གི་བདུག་པས་བདུག་གོ །རི་མོའི་སྐུ་གཟུགས་ཀྱི་སྤྱན་སྔར་ཨརྒའི་ཤིང་གི་ཞུགས་བུས་ལ། མེ་ཏོག་དཀར་པོ་ཞོ་དང༌། སྦྲང་རྩི་དང༌། མར་ལ་སྨྱུགས་པས་མེ་སྟག་དག་བྱུང་གི་
བར་དུ་སྦྱིན་སྲེག་བགྱིའོ། །དེའི་འོག་ཏུ་ཨུཏྤ་ལ་སྔོན་པོ་ལྟ་གྦུའི་རལ་གྲི་བྱུང་གི་བར་དུ་ལྕགས་ཕྱེས་སྦྱིན་སྲེག་བགྱིའོ། །དེ་བླངས་མ་ཐག་ཏུ་སྐྲ་ལྕང་ལོ་འཁྱིལ་བར་འགྱུར། ལོ་

93-1-386a

བཅུ་དྲུག་པ་ལྟ་བུར་འགྱུར། ཉི་མ་འཆར་བའི་འོད་ལྟར་འགྱུར། དཔོན་གཡོག་དྲུག་ནམ་མཁའ་ལ་མཆི་བར་འགྱུར་རོ། །ལོ་ཁྲི་ཉིས་སྟོང་ཐུབ་པར་འགྱུར།
དེ་བཞིན་དུ་གྲོགས་རྣམས་ཀྱང་དཔག་ཚད་སྟོང་དུ་གྱེན་དུ་འཕགས་པར་འགྱུར་རོ། །དེ་བཞིན་དུ་འོག་མ་དབང་ཕྱུག་ཆེན་པོའི་རལ་གྲི་བསྒྲུབ་པར་བགྱིའོ། །གཞན་ཡང་རལ་
གྲི་སྒྲུབ་པ་ནི། ཟླ་བ་གཅིག་སློང་མོའི་ཟས་ཟ་ཞིང༌། ཕྱིས་མར་གྱི་ངོ་ཞག་བཅུ་བཞི་ལ་རི་མོའི་གཟུགས་ཀྱི་མདུན་དུ་ཕོ་ཉ་མོ་རྣམས་ཀྱིས་ལས་ཐམས་ཅད་བགྱིའོ། །ཞག་གསུམ་སྨྱུང་
བ་བགྱིས་ཏེ་རལ་གྲི་མ་ཆག་ཅིང་འཕན་མེད་པ་བླངས་ལ། རལ་གྲི་ལག་པ་གཡས་ན་ཐོགས་ཏེ་འབར་གྱི་བར་དུ་བཟླས་བརྗོད་བགྱིའོ། །དེ་བླངས་པ་ཙམ་གྱིས་ནམ་མཁའ་
ལ་འཕག་གོ །ལོ་བཅུ་དྲུག་ལོན་པ་ལྟ་བུར་འགྱུར་རོ། །རིག་སྔགས་འཆང་སྟོང་གི་བདག་པོར་འགྱུར་རོ། །ལོ་ཁྲི་ཉིས་སྟོང་ཐུབ་པར་འགྱུར་རོ། །གཞན་ཡང་འཁོར་ལོ་སྒྲུབ་
པ་བཤད་པར་བགྱིའོ། །སློང་མོའི་ཟས་བཟའ་ཞིང་ཕྱིས་མར་གྱི་ངོ་ཞག་བཅུ་བཞི་ནས་ཞག་གསུམ་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མཆོད་པ་རྒྱ་ཆེར་བགྱིས་ལ།
གཏོར་མ་དང་ལྷ་བཤོས་ཀྱང་ཤིན་ཏུ་རྒྱ་ཆེར་སྦྱར་ཅིང་ཕོ་ཉ་མོ་རྣམས་ཀྱིས་ལས་ཐམས་ཅད་བགྱིའོ། །ལྕགས་སྣ་གསུམ་ལ་འཁོར་ལོ་རྩིབས་བཅུ་དྲུག་པ་བགྱིས་ལ། ཤིང་

93-1-386b

ཨ་ཤྭ་ཏྠའི་ལོ་མ་བདུན་གྱི་སྟེང་དུ་བཞག་ལ་འབར་གྱི་བར་དུ་བཟླས་བརྗོད་བགྱིའོ། །འབར་ནས་ས་གཡོ་བར་འགྱུར་རོ། །རིག་སྔགས་འཆང་ཐམས་ཅད་སྐྲག་པར་འགྱུར་རོ། །
དེས་བླངས་པ་ཙམ་གྱིས་སྐྲ་ལྕང་ལོ་འཁྱིལ་བར་འགྱུར་རོ། །ལོ་བཅུ་དྲུག་ལོན་པ་ལྟ་བུར་འགྱུར་རོ། །མདོག་ཉི་མ་ཤར་བ་བཞིན་དུ་འགྱུར་རོ། །རིག་སྔགས་འཆང་གི་འཁོར་
ལོས་བསྒྱུར་བར་འགྱུར་རོ། །བུད་མེད་བརྒྱད་འབྱུང་བར་འགྱུར་རོ། །དཔོན་གཡོག་བཅུ་དྲུག་འགྲོ་བར་འགྱུར་རོ། །རིག་སྔགས་འཆང་གཞན་བརྒྱ་ཡང་འབྱུང་སྟེ། བསྙེན་
བཀུར་བགྱིད་པར་འགྱུར་རོ། །གང་གི་གནས་ཆེ་གེ་མོ་ཞེས་བགྱི་བར་མཆི་བར་བསམ་པ་དེའི་ཚེ་འཁོར་ལོ་དཔག་ཚད་ཙམ་དུ་མེ་ལྕེ་འབར་བ་སྟོང་འབྱིན་ཅིང་འགྲོ་སྟེ། བསྡོ་
བ་ཅི་ཡོད་པ་ཕུང་བར་འགྱུར་རོ། །ལོ་བརྒྱད་ཁྲི་ཐུབ་བོ། །གང་གི་ཚེ་འཆི་བ་དེའི་ཚེ་ལྷའི་ནང་དུ་སྐྱེའོ། །དེ་ནས་རིག་པའི་རྒྱལ་པོ་ལས་ཀྱི་དཀྱིལ་འཁོར་བཤད་པར་བགྱི་སྟེ།
བརྟག་པ་བགྱིས་ལ་གནས་མ་ཉམས་པར་ཤེས་རབ་ཅན་གྱིས་དཀྱིལ་འཁོར་བྲིའོ། ཁྲུ་ནི་བཅུ་གཉིས་སྒོ་བཞི་པ། །དེ་བཞིན་དུ་ནི་ཁྲུ་བརྒྱད་ལ། །དེ་ལ་ཐོག་མར་བྲི་བ་ནི། །རིམ་པ་
གཉིས་པ་དམར་པོ་སྟེ། །རིམ་པ་གསུམ་པ་ནག་པོའོ། །དཀྱིལ་འཁོར་དེ་ཡི་བྱང་ཕྱོགས་སུ། །སངས་རྒྱས་བཅོམ་ལྡན་བྲི་བར་བགྱི། །དེ་བཞིན་གཤེགས་དང་ཉེ་བར་ནི། །བཅོམ་

93-1-387a

ལྡན་ཕྱག་ན་རྡོ་རྗེ་སྟེ། །རྡོ་རྗེ་ཐོགས་ཤིང་རིམ་པས་བསྐོར། །སྒོ་རྣམས་ཀུན་ཏུ་བསྲུང་བར་བགྱི། །སྒོ་བཞིར་སྒོ་བ་རྣམས་བྲི་འོ། །ཤར་ཕྱོགས་སུ་ནི་དྲག་
པོ་དང༌། །གཞོན་ནུ་དང་ནི་མ་མོ་བྲི། །ལྷོ་ཕྱོགས་སུ་ནི་ཁྱབ་འཇུག་དང༌། །ཉི་ཟླ་དང་ནི་ཚངས་པ་བྲི། །ནུབ་ཕྱོགས་སུ་ནི་གཤིན་རྗེ་དང༌། །ཀ་ཏྱའི་བུ་མོ་གཏུམ་མོ་བྲི། །བྱང་ཕྱོགས་
སུ་ནི་ལྷ་མོ་དཔལ། །དེ་བཞིན་ལྷ་མོ་དབྱངས་ཅན་བྲི། །ལྷ་རྣམས་འདི་དག་ཐམས་ཅད་ནི། །ཇི་སྐད་བཤད་པ་བཞིན་དུ་བྲི། །བྱ་མ་བུ་མ་མགུལ་ཆིངས་ཅན་གྱིས་བསྐོར་ཞིང་
སྒོ་སྐོར་ཡང་གཞག་གོ །དབུས་སུ་གཏུན་ཤིང་སྐྲའི་སྲད་བུ་དང་བཅས་པ་གཅིག་གཞག་གོ །བྱ་མ་བུམ་གྱི་ལྷོ་ཕྱོགས་སུ་རྡོ་རྗེ་བྲིའོ། །ལྷ་རྣམས་ཀྱང་མཚོན་ཆ་དང་བཅས་
པར་བགྱི་སྟེ། དྲག་པོའི་ནི། མདུང་རྩེ་གསུམ་པ་བྲིའོ། །གཞོན་ནུའི་ནི། མདུང་ཐུང་ངོ༌། །མ་མོ་རྣམས་ཀྱི་ནི། མཆེ་བའོ། །ཁྱབ་འཇུག་གི་ནི། འཁོར་ལོའོ། །ཟླ་བ་དང་ཉི་
མའི་ནི། གཞུའོ། །ཚངས་པའི་ནི། རིལ་བ་སྤྱི་བླུགས་སོ། །གཤིན་རྗེའི་ནི། བེ་ཅོན་ནོ། །གཞན་དག་མཚོན་ཆ་ཐ་མལ་པའོ། །ཞུགས་ན་རབ་ཏུ་བུས་ནས་སུ། །བརྒྱད་བརྒྱད་
ཚང་བའི་ཡམ་སྲོག་ཤིང༌། །ལྷ་བཤོས་དྲི་དང་བདུག་པ་དང༌། །གཏོར་མ་བཙལ་ནས་ལྷ་སྤྱན་དང༌། །སྦྱིན་སྲེག་འདི་ནི་སྦྲང་རྩི་དང༌། །མར་དང་འབྲས་ཡོས་ལན་ཚྭ་

93-1-387b

དང༌། །དེ་བཞིན་ཡུངས་ཀར་རྣམས་ཀྱིས་བགྱི། །ཡུངས་ཀར་གྱིས་ནི་སྲུང་བ་བགྱི། །གཙང་མའི་གོས་ནི་བགོ་བར་བགྱི། །མཆོད་པ་དག་ནི་སྔར་བགྱིས་ཏེ། །དེ་ཡི་འོག་ཏུ་ལས་
བརྩམ་མོ། །འཇིག་རྟེན་ན་ནི་ཅི་ཡོད་པའི། །མནའ་ཚིག་རྣམས་ཀྱིས་མ་ནས་བསྒྲག་གོ། དམ་ཚིག་འདི་ལྟར་སུ་སྲུང་བ་དེ་ལ་ལོག་འདྲེན་ཐམས་ཅད་ཀྱིས་གླགས་མི་རྙེད་ཅིང་
ལས་ཀྱང་དངོས་གྲུབ་ཏུ་འགྱུར་རོ། །དཀོན་མཆོག་གསུམ་ལ་དང་པས་དཀྱིལ་འཁོར་སྔར་མཐོང་ནས་དེའི་འོག་ཏུ་རིག་པ་མཆོག་བསྒྲུབ་པར་བགྱིའོ། །སུ་ཞིག་གཞན་དུ་བགྱིད་ན་
དེའི་རྡོ་རྗེ་ཉིད་ཀྱིས་མཐར་བགྱིད་པར་འགྱུར་རོ། །དཀྱིལ་འཁོར་གྱི་ཆོ་ག་རྫོགས་སོ།།    །།རིག་པ་མཆོག་སྒྲུབ་པ་འདི་ནི། འདི་ལགས་ཏེ། ཟླ་བ་གཅིག་ཟས་སུ་འོ་སྐྱོ་
འཐུངས་ལ་ཕྱིས་མར་གྱི་ངོ་ཞག་བཅུ་བཞི་ནས་ཞག་གསུམ་སྨྱུང་བ་བགྱིས་ཏེ་གོས་གཙང་མ་དགོས་ལ། རིང་བསྲེལ་དང་བཅས་པའི་མཆོད་རྟེན་ནམ། སངས་རྒྱས་ཀྱི་སྐུ་
གཟུགས་སམ། བྱང་ཆུབ་ཀྱི་ཤིང་ངམ། བཅོམ་ལྡན་འདས་ལག་ན་རྡོ་རྗེ་ཡང་ཅི་ནུས་སུ་མཆོད་དོ། །ཕོ་ཉ་རྣམས་ཀྱིས་དྲི་དང༌། མེ་ཏོག་དང༌། བདུག་པ་དང༌། གཏོར་མ་སྦྱིན་
ནོ༑ ༑དེ་ནས་ལྕགས་ཀྱི་རལ་གྲི་བགྱིས་ཏེ་བུང་མེད་རྒྱན་ཐམས་ཅད་ཀྱིས་བརྒྱན་པ། བུད་མེད་བཅུས་བསྐོར་བ་ནམ་འོངས་ཀྱི་བར་དུ་བཟླས་བརྗོད་བགྱིའོ། །འོངས་ནས་གཡོག་

93-1-388a

འཁོར་འབུལ་ལོ། །རལ་གྲི་དེ་གཡོག་འཁོར་ལ་བཞག་ན། བུད་མེད་དེ་ཆུང་མར་འགྱུར་རོ། །གལ་ཏེ་འཚལ་ན། བུད་མེད་དེ་དག་ཀྱང་ཆུང་མར་འགྱུར་རོ།།
གལ་ཏེ་མི་འཚལ་ན། གཡོག་འཁོར་རྣམས་ལ་སྩལ་ཏོ། །གཡོག་འཁོར་རྣམས་དང་ལྷན་ཅིག་ཏུ་ནམ་མཁའ་ལ་མཆིའོ། །འོག་ཏུ་ཡང་དཔག་ཚང་སྟོང་དུ་ཡང་
མཆིའོ༑ ༑སྟེང་དུ་ཡང་དེ་བཞིན་ནོ། །རལ་གྲི་དེ་ཐོགས་ན་འཁོར་ལོས་བསྒྱུར་བ་མ་གཏོགས་པར་རིག་སྔགས་འཆད་ཐམས་ཅད་ཀྱིས་མི་སོད་དོ། །ལོ་ཁྲི་ཐུབ་བོ། །སྒྲུབ་
པ་གཞན་ཡང་ཡོད་དེ། ཚེས་གྲངས་དང༌། སྐར་མ་གདམ་མི་དགོས། སྨྱུང་བ་བྱ་མི་དགོས་སོ། །བུད་མེད་དེ་ལེགས་པར་བསྐུ་ཞིང་མེ་ཏོག་གིས་ཀྱང་མཆོད་ལ་ཕོ་ཉ་མོ་
རྣམས་ཀྱིས་ཀྱང་ལས་བྱའོ། །དེའི་འོག་ཏུ་བུད་མེད་དེ་ཁ་བུབ་ཏུ་བཞག་ལ་བུད་མེད་དེའི་རྒྱབ་ཏུ་ཞོན་ཏེ་བུད་མེད་དེ་འགུལ་ཞིང་སྒྲ་འབྱིན་ཡང་འཇིགས་པར་མི་བྱ་ཞིང༌། གྱེན་དུ་
འཕག་གི་བར་དུ་རིག་པའི་རྒྱལ་པོ་བཟླས་བརྗོད་བྱའོ། །ཡང་ས་ལ་ལྷུང་ངོ༌། །ལྷུང་ནས་དེ་ལས་འབབ་པར་བྱའོ། །དེ་ནས་བུད་མེད་རྒྱན་ཐམས་ཅད་ཀྱིས་བརྒྱན་པ་རྣམས་
མཐོང་ངོ༌། །དེའི་ནང་ནས་བུད་མེད་ཅིག་ཁ་བུབ་ཏུ་འདུག་ཅིང་དབུགས་འབྱིན་པ་དེའི་རྒྱབ་ཏུ་ཞོན་ན། ནམ་མཁའ་ལ་འཕག་ཅིང་མདོག་ཉི་མ་ཤར་བ་ལྟ་བུར་འགྱུར་

93-1-388b

རོ༑ ༑བུད་མེད་ཀྱི་གློ་ལ་རལ་གྲི་འཛམ་བུའི་ཆུ་བའི་གསེར་གྱིས་བརྒྱན་ཅིང་མུ་ཏིག་དང༌། རིན་པོ་ཆེས་སྤྲས་པ་འཕྱང་ངོ༌། །ལས་འདི་ནི། རྒྱལ་མཚན་དང་འགྲེའོ་ཞེས་སྨྲས་ནས་
བྱའོ༑ ༑ལེ་ལོ་ཅན་དང༌། བྱས་པ་མི་གཟོ་བ་རྣམས་ཀྱིས་ལས་འདི་མི་བྱའོ། །གང་ནུས་པ་བརྟན་ཞིང་མཐུ་སྟོབས་དང་ལྡན་པ་རྩོལ་པར་ངེས་པར་བྱས་པས་ལས་འདི་བརྩམ་པར་
སྟེ༑ ལས་འདི་སྒྲུབ་པ་པོས་རྟག་ཏུ་གོ་ཆ་སྲ་བ་དང༌། ཚངས་པར་སྤྱོད་པར་བྱ་ཞིང་ཉ་དང་ཤ་ཡོངས་སུ་སྤང་བར་བྱའོ། །རིག་སྔགས་འཆང་གིས་ལྡོང་རོས་སྒྲུབ་པའི་ཚེ་གལ་ཏེ་སྟེ་
ན༑ དེ་དགུག་པའི་ཕྱིར་འདི་བརྩམ་པར་བྱ་སྟེ། རིག་སྔགས་འཆང་གྲུབ་པའམ། ཀླུའམ། གནོད་སྦྱིན་ནམ། ཤ་ཟའམ། གྲུལ་བུམ་ཡང་རུང་སྟེ་དབབ་པ་བྱས་པ་དེ་ལ་གང་གིས་
རྫས་ཁྱེར་བ་དེས་ང་ལ་སླར་བྱིན་ཅིག་དང་ཕུང་བར་མི་བྱའོ་ཞེས་བརྗོད་པར་བྱའོ། །མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་ཟངས་པོ་ཆེ་བཙུགས་ལ་
འབྲུ་མར་བླུགས་ཏེ་བསྐོལ་ལ་རིག་པའི་རྒྱལ་པོ་བཟླས་བརྗོད་བྱས་ན་རིག་སྔགས་འཆང་གྲུབ་པ་ཡང་རུང༌། གང་ཡིན་པ་དེ་དེར་འོང་ཞིང་འོངས་ནས་ཀྱང་སླར་འབུལ་ལ་དེ་ལ་
ཅི་ཡང་མི་བྱའོ། །གལ་ཏེ་མི་འོང་ན། ཕྱིས་སྙིང་པོས་ཡན་ལག་དང༌། ཉིང་ལག་རྣམས་གཏུབས་ཏེ་གཞག་གོ། སྲུང་བ་བྱས་པའི་ཆོ་གས་བྱའོ། །གཞན་དུ་ན་མ་རུངས་པར་

93-1-389a

འགྱུར་རོ། །གལ་ཏེ་སྲུང་བ་མ་བྱས་ན། གྲུབ་པ་རྣམས་ཀྱིས་མ་རུངས་པར་བྱེད་དོ། །ཡན་ལག་དང་ཉིད་ལག་གཏུབས་པས་འོང་ཞིང་རྫས་ཀྱང་སྦྱིན་པར་བྱེད་
དོ༑ ༑འདི་སྐད་དུ་བཅོམ་ལྡན་འདས། ཡོངས་སུ་བསྐྱབ་ཏུ་གསོལ་ཞེས་སྨྲའོ། །དེ་སླར་གསོ་བའི་ཕྱིར་འབྲུ་མར་གྱི་ཟངས་པོ་ཆེ་ལས་འབྲུ་མར་བླངས་ཏེ་འཕགས་པ་ལག་ན་རྡོ་
རྗེའི་མདུན་དུ་སྙིང་པོས་སྲེག་བླུགས་ལན་སྟོང་སྦྱིན་སྲེག་བྱས་ན། སོས་ཤིང་དབང་དུ་ཡང་འགྱུར་རོ། །དབྱིག་དུག་བསལ་བར་འདོད་ན། ལག་པ་དང་རྐང་པ་སྣོད་དུ་བཅུག་
ལ་རླུང་གཡབ་ཀྱིས་གཡབས་ཏེ་གང་དུ་འདོད་པ་དེར་རིག་པའི་རྒྱལ་པོ་བཟླས་བརྗོད་བྱས་ན། དབྱིག་དུག་བྱུང་སྟེ་ནད་མེད་པར་འགྱུར་རོ། །མིག་སེར་གྱི་ནད་བསལ་བར་
འདོད་ན། ཆུ་ལ་ལན་བདུན་བསྔགས་ལ་སྐོམ་དུ་བླུད་ན་འཚོའོ། །མིག་ནད་བསལ་བར་འདོད་ན། མེ་ཏོག་རྩ་བ་རིང་པོ་དག་ལ་ལན་བདུན་བཟླས་བརྗོད་བྱས་ཏེ་སྔགས་
ཀྱིས་བཏབ་ལ་སྣོད་དུ་བཅུག་ན་འཚོའོ། །དེ་ནས་རིག་པའི་རྒྱལ་པོའི་མཆོག་ལག་ན་རྡོ་རྗེ་ལ་ལོག་འདྲེན་གྱིས་འདི་སྐད་ཅེས་སྨྲས་སོ། །བཅོམ་ལྡན་འདས། སེམས་ཅན་
ཐམས་ཅད་ཀྱི་དོན་གྱི་སླད་དུ་རིག་པ་མཆོག་འདི་འཆད་དམ། བཅོམ་ལྡན་འདས། གང་གིས་བདག་ས་ལ་འཁྱམས་ཤིང་སེམས་ཅན་རྣམས་ལ་ཡང་གླགས་རྙེད་པར་

93-1-389b

འགྱུར་བར་བདག་ལ་མི་གཟིགས་སམ། དེ་ནས་གནོད་སྦྱིན་གྱི་དབང་པོ་ལག་ན་རྡོ་རྗེས་ལོག་འདྲེན་ལ་འདི་སྐད་ཅེས་སྨྲས་སོ། །ཁྱོད་ཉོན་ཅིག །གང་དག་དམ་ཚིག་མི་ཤེས་པར་
ངའི་རིག་པའི་ཆོ་ག་རྒྱས་པར་ཀློག་པ་དེ་དག་ཁྱེར་ཅིག །གང་དག་གཅིག་གི་ལྷག་མ་གཅིག་ཟ་བ་དང༌། ལྷ་ལ་ཕུལ་བའི་དྲི་དང༌། བདུག་པ་དང༌། མེ་ཏོག་ལ་སྤྱོད་པ་དེ་དག་ཁྱེར་
ཅིག །གང་དག་ངའི་དམ་ཚིག་ཤེས་པ་དང༌། ཆོ་ག་རྒྱས་པ་ལས་འབྱུང་བ་བཞིན་དུ་སྤོང་བར་བྱེད་པ་དང༌། གང་དག་རིག་པ་མཆོག་རྡོ་རྗེའི་རིག་སྔགས་དང་བཅས། གསང་ཆེན་
དང་བཅས་པར་འཛིན་པ་དེ་དག་ལ་གླགས་མ་ཚོལ་ཅིག། ཆུད་མ་གསོན་ཅིག །དེ་སྐད་ཐོས་པ་དང༌། ལོག་འདྲེན་དེ་དག་ཅ་ཅོ་ནས་དགའ་ཞིང་མགུ་ལ་ཡིད་རངས་ཏེ་ལག་ན་རྡོ་
རྗེའི་རྐང་པ་ལ་ཕྱག་བྱ་བའི་གསང་སྔགས་སྨྲས་པ། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ན་པ་ཏ་ཡེ། ཏདྱ་ཐཱ། ཧུ་རུ་བཛྲ་པཱ་ཎི། ཧུ་རུ་བཛྲ་པཱ་ཎི། ཏྲོ་ཊ་ཐ་ཡ་
བཛྲ་པཱ་ཎི། སྥོ་ཊ་ཡ་བཛྲ་པཱ་ཎི། ད་ཧ་པ་ཙ་མ་ཐ་བཛྲ་པཱ་ཎི་སྭཱཧཱ། རི་མོ་མཁན་གསོ་སྦྱོང་བཟུང་བསམ་གོད་པའི་རས་ལ་སྦྱིན་དང་མ་འདྲེས་པའི་ཚོན་གྱིས་འཕགས་པ་ལག་ན་རྡོ་
རྗེ་བྲི་བར་བྱ་སྟེ། པྲི་ཡང་ཀུ་ལྟར་སྔོ་བསངས། རྒྱན་ཐམས་ཅད་ཀྱིས་བརྒྱན་པའོ། །དེའི་གཡོག་འཁོར་ལོག་འདྲེན་བཞི་བཅུ་བྲི་བར་བྱ་སྟེ། ཁ་དོག་སྣ་ཚོགས་པ་ལག་ན་རྡོ་

93-1-390a

རྗེའི་རྐང་པ་གཉིས་ལ་མགོ་བོས་ཕྱག་འཚལ་བ་བྲི་བར་བྱའོ། །སྣ་དཀར་ལ་གཅུ་བར་བྱའོ། །དེའི་འོག་ཏུ་རིག་སྔགས་འཆང་གིས་མར་གྱི་ངོ་ཞག་བཅུ་
བཞི་ནས་བརྩམས་ཏེ་བའི་རྣམ་ལྔས་ལུས་སྦྱང་བ་བྱས་ལ་དུས་གསུམ་དུ་ཁྲུས་བྱ་ཞིང་རི་མོའི་སྐུ་གཟུགས་ཀྱི་མདུན་དུ་དུས་གསུམ་དུ་བརྒྱ་རྩ་བརྒྱད་སྦྱིན་སྲེག་བྱའོ། །ཟླ་
བ་ཕྱི་མ་མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེ་ལ་མཆོད་པ་བྱས་ནས་དྲི་དང༌། མེ་ཏོག་དང༌། བདུག་པ་ཕུལ་ཏེ་ལོག་འདྲེན་རྣམས་ལ་
ཡང་བག་བཙོས་པར་པ་ཏ་ཀ་དང༌། མོ་ཏ་ཀ་ད་དང༌། པུ་པ་ལི་ཀ་དང༌། རྩ་བ་དང་ཤིང་ཏོག་གཞན་དག་ཀྱང་ཕུལ་ལ། ལག་ན་རྡོ་རྗེའི་མདུན་དུ་སྣ་མའི་མེ་ཏོག་ཞོ་དང༌། སྦྲང་
རྩི་དང༌། མར་ལ་སྨྱུགས་པ་བརྒྱད་སྟོང་སྦྱིན་སྲེག་བྱའོ། །འོག་དང་རི་མོའི་སྐུ་གཟུགས་འགུལ་ཞིང་ཧ་ཧ་ཞེས་བྱ་བའི་སྒྲ་སྒྲོག་སྟེ། དེ་ལ་ཡང་འཇིགས་པར་མི་བྱའོ། །ཡང་ལན་
བརྒྱ་སྟོང་སྦྱིན་སྲེག་བྱས་ན། དེ་ནས་མི་མི་སྡུག་པ་ཞིག་འོང་སྟེ། དེ་ལ་ཡང་འཇིགས་པར་མི་བྱའོ། །རྡོ་རྗེ་བཞད་མས་སྨྲར་བཅུག་ན། དེ་ཅི་ཞེས་སྨྲའོ། །དེས་ལག་ན་རྡོ་རྗེའི་
མདུན་དུ་གང་སྨྲས་པ་དེ་དྲན་པར་བགྱིས་ལ་དེ་བཞིན་གྱིས་ཤིག་ཅེས་བརྗོད་པར་བྱའོ། །དེ་བཞིན་དུ་བྱའོ་ཞེས་སྨྲས་ནས་མི་སྣང་བར་འགྱུར་རོ། །དེའི་འོག་ཏུ་རིག་སྔགས་

93-1-390b

སྒྲུབ་པ་ལ་ལོག་འདྲེན་དེ་དག་དངོས་གྲུབ་སྦྱིན་པར་འགྱུར། ཉིན་གཅིག་བཞིན་ཀཪྴ་པ་ཎ་ཉི་ཤུ་སྦྱིན་པར་འགྱུར། དབང་དུ་ཡང་འགྱུར་རོ། །ཡིད་ལ་གང་ཅི་བསམ་པ་དེ་ཐམས་
ཅད་བྱེད་པར་ཡང་འགྱུར་རོ། །བཅོམ་ལྡན་འདས། གཞན་ཡང་བརྗོད་པར་བགྱིའོ། །གང་དག་རིག་པ་མཆོག་གི་ཆོ་ག་རྒྱས་པར་སྒྲུབ་པར་བགྱི་བ་དང༌། མཆོད་པར་བགྱིད་པ་དེ་
དག་ལ་ཅི་ཡང་མི་བགྱིའོ། །འདོད་པ་ཐམས་ཅད་ཟ་ཞིང་སྒྲུབ་པ་དེ་ལ་དངོས་གྲུབ་སྩལ་ཏོ། །གང་དག་བདག་ཅག་གིས་གསང་སྔགས་འཆང་བ་དེ་དག་ལ་ལོག་འདྲེན་ནམ།
ལོག་འདྲན་གྱི་བུའམ། ལོག་འདྲེན་གྱི་འཁོར་གང་ལ་ལ་ཞིག་གླགས་ལྟ་བའམ། གང་གླགས་རྣམ་པར་ཚོལ་བ་དེའི་མགོ་ཚལ་པ་བརྒྱར་འགས་སོ། །བཅོམ་ལྡན་འདས།
བདག་ཅག་གིས་མི་སྙན་པ་བརྗོད་པར་བགྱིའོ། །སྒྲུབ་པའི་དུས་ན་གསང་སྔགས་འདི་ཉིད་ཀྱིས་མེ་ཏོག་ལ་ལན་བདུན་སྔགས་ཀྱིས་བཏབ་ལ་སྩལ་བར་བགྱིས་ན། ལོག་འདྲེན་
ཐམས་ཅད་དངོས་གྲུབ་སྩོལ་ཏོ། །སྔགས་འདི་ཉིད་ཀྱིས་གཞན་ལ་བགེགས་བགྱིད་དོ། །སྐར་མ་གདམ་མི་འཚལ། སྨྱུང་བ་བགྱི་མི་འཚལ་ལོ། །ལག་ན་རྡོ་རྗེའི་མདུན་དུ་མོན་
སྲན་གྲེའུ་ལས་བགྱིས་པའི་སྣུམ་ཁྲུ་ཕུ་པ་ལ་ཀ་བརྒྱད་སྟོང་སྦྱིན་སྲེག་བགྱིས་ལ་འདི་སྐད་དུ་ཆེ་གེ་མོ་ཞེས་བྱ་བའི་བགེགས་གྱིས་ཤིག་ཅེས་བརྗོད་ན། དེའི་ཚེ་ལོག་འདྲེན་

93-1-391a

དེ་དག་དགའ་ཞིང་མགུ་བར་གྱུར་པའི་ཡིད་ཀྱིས་བགེགས་བགྱིད་དོ། །བསམ་ན་ཞི་བར་འགྱུར་རོ། །ཅི་སྟེ་ལོག་འདྲེན་རྣམས་མཐོང་བར་འཚལ་ན། མར་
གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ། དུར་ཁྲོད་དུ་མཆིས་ལ་མགལ་བ་བླངས་ཏེ་དྲི་དང༌། མེ་ཏོག་དང༌། བདུགས་པས་བརྒྱན་པ་བགྱིས་ལ། རིག་པ་དཔག་ཏུ་
མ་མཆིས་པར་བཟླས་བརྗོད་བགྱིས་ན། དགུང་ཕྱེད་ཀྱི་དུས་ན་ལོག་འདྲེན་རྣམས་མཆི་སྟེ། དེ་དག་ལ་རྡོ་རྗེ་ལྟེ་བས་དྲི་སྩལ་བར་བགྱིའོ། །མེ་ཁ་ལས་མེ་ཏོག་སྩལ་བར་
བགྱིའོ༑ ༑རྡོ་རྗེ་བཞད་མས་སྨྲར་སྩལ་ཏེ། །འདི་སྐད་སེམས་དང་བར་གྱིས་ཤིག་ཅེས་བརྗོད་ན། ལོག་འདྲེན་དེ་དག་རྩེ་ཞིང་དགོད་དོ། །དེ་ནས་རིག་སྔགས་འཆང་གིས་
རིག་པ་མཆོག་དྲན་པར་བགྱིས་ན། དེ་དག་མི་འགུལ་ཏེ། འདི་སྐད་དུ་ཁྱེད་སེམས་དང་བར་གྱིས་ཤིག་ཅེས་བརྗོད་པར་བགྱིའོ། །དེ་བཞིན་དུ་བྱའོ་ཞེས་སྨྲས་ནས་མི་སྣང་བར་
གྱུར་ཏོ༑ ༑དེའི་འོག་ཏུ་རིག་པ་ལ་བགེགས་མི་བགྱིད་དོ། །སྔགས་འདི་ཉིད་ཀྱིས་སྐྱེས་པ་དང༌། བུད་མེད་དབང་དུ་བགྱི་བར་འཚལ་ན། མར་གྱི་ངོ་ཞག་བརྒྱད་ལ་གྲོག་མཁར་
རྩའི་མདུན་གྱི་དོག་ས་བླངས་ལ་གཟུགས་བགྱིས་ཏེ་ལག་ན་རྡོ་རྗེའི་མདུན་དུ་ཐབ་ཁུང་བགྱིས་ལ་ཐབ་ཁུང་གི་ནང་དུ་དགོན་པའི་བ་ལང་གི་ལྕི་བས་ཞུགས་བུས་ཏེ་ཞུགས་

93-1-391b

ཀྱི་ནང་དུ་གཟུགས་སྩལ་ལ་དེའི་སྟེང་དུ་ལན་ཚྭའི་སྦྱིན་སྲེག་ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་དགུང་བདུན་དུ་དུས་གསུམ་ན་དབང་དུ་འགྱུར་རོ། །བགེགས་བརྒྱད་ཁྲི་
གཙུག་ཕུད་འཕྱང་བ་ཞེས་བགྱི་བའི་བགེགས་དེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་བགེགས་བགྱིད་པ་ལགས་ཏེ། དེའི་བར་དུ་བསྒྲུབ་པར་བགྱིའོ། །སྒྲུབ་
པའི་དུས་ན་རིག་སྔགས་འཆང་གིས་གྲོག་མཁར་གྱི་དོགས་ལས་གཙུག་ཕུད་འཕྱང་གི་སྐུ་གཟུགས་བགྱིས་ལ་མར་གྱི་ངོ་ཞག་བརྒྱད་དམ་བཞི་ལ་ལག་ན་རྡོ་རྗེའི་མདུན་དུ་
བཞག་སྟེ་ཞོ་དང༌། འོ་མས་བཀྲུས་ལ། མེ་ཏོག་དང༌། བདུག་པས་མཆོད་དེ་རིག་པ་བརྒྱད་སྟོང་བཟླས་བརྗོད་བགྱིས་ན་དེ་ནས་ཡིད་དགའ་ནས་འཇིག་རྟེན་གྱི་འཕྲུལ་པོ་ཆེས་དངོས་
གྲུབ་སྩོལ་ཏོ། །དགོས་པ་ཞིག་གྲུབ་ན་ཡང་དེ་ལ་དངོས་གྲུབ་སྩོལ་ཏོ། །ལོག་འདྲེན་གྱི་སྒྲུབ་པ་རྫོགས་སོ།།    །།རིག་སྔགས་འཆང་གི་ནོར་སྒྲུབ་པ་དང༌། ལས་བྱང་
བར་བགྱི་བར་འཚལ་ན། བ་ལང་གི་ལྷས་སུ་མཆིས་ལ་མར་གྱི་ངོ་ཞག་བརྒྱད་ནས་བརྩམས་ཏེ་ཟས་སུའོ་སྐྱོ་འཚལ་ཞིང་འབུམ་བཟླས་བརྗོད་བགྱིས་ན་རིག་པའི་རྒྱལ་པོ་ཚངས་
པའི་གདུགས་ཀྱི་གུང་ལ་ཅེ་སྦྱང་མོ་སྒྲ་འབྱིན་ཏེ། སྒྲ་ལན་ལྔ་བརྒྱ་འབྱིན་ཏོ། །དེ་ནས་དངོས་གྲུབ་ཏུ་འགྱུར་ཏེ། ཏི་ན་ར་སྟོང་རྙེད་ཅིང་ལས་ཀྱང་བྱང་བར་འགྱུར་རོ། །ཅི་སྟེ་

93-1-392a

ལག་ན་རྡོ་རྗེ་བཅོམ་ལྡན་འདས་ལག་ན་རྡོ་རྗེ་མཐོང་བར་འཚལ་ན། པདྨའི་རྫིང་དུ་མཆིས་ལ་ཡར་གྱི་ངོ་ཞག་བདུན་ནས་བརྩམས་ཏེ་ཟས་སུ་འོ་སྐྱོ་འཐུང་
ཞིང་ལན་སུམ་སྟོང་བཟླས་བརྗོད་བགྱིས་ན་ཉིད་ཀྱིས་ལག་ན་རྡོ་རྗེ་མཐོང་ངོ༌། །མེ་ཁ་ལ་བཟླས་བརྗོད་བགྱིས་པས་མེ་ཏོག་དབུལ་ལོ། །རྡོ་རྗེ་བཞད་མས་སྨྲར་སྩལ་ཏེ། རིག་
སྔགས་འཆང་གིས་འདི་སྐད་དུ་བཅོམ་ལྡན་འདས། བདག་ཡོངས་སུ་བསྐྱབ་ཏུ་གསོལ་ཞེས་བརྗོད་དོ། །དེ་འདི་སྐད་དུ་བུ་དེ་ཅི་བྱ་ཞེས་བརྗོད་པ་དང༌། དེ་ནས་བཅོམ་ལྡན་
འདས་ཡིད་ཀྱིས་གང་བསམ་པ་དེ་ཐོབ་པར་མཛད་དུ་གསོལ་ཞེས་བརྗོད་དོ། །དེ་བཞིན་དུ་གྱུར་ཅིག་ཅེས་བརྗོད་ནས་མི་སྣང་བར་འགྱུར་རོ། །དེའི་འོག་ཏུ་ཡིད་ལ་གང་
བསམ་པ་དེ་ཐམས་ཅད་འགྲུབ་བོ། །བྱིས་པ་ལོག་འདྲེན་གྱིས་ཟིན་ན། ལག་ན་རྡོ་རྗེའི་མདུན་དུ་ལན་བརྒྱ་རྩ་བརྒྱད་བཟླས་བརྗོད་བགྱིས་པའི་སྤོས་ཆུས་བཀྲུས་ན་གཏོང་
ངོ༌། །གལ་ཏེ་ལོག་འདྲེན་གྱི་གནས་སྒྲུབ་པར་འཚལ་ན། རིག་སྔགས་འཆང་གིས་ཡར་གྱི་ངོའི་ཉ་ནས་བརྩམས་ཏེ་ཟས་སུ་འོ་སྐྱོ་འཐུང་ཞིང་རིག་པ་བཟླས་བརྗོད་བགྱིའོ། །
དེ་ནས་མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་མཚན་གཅིག་མཆིས་པར་མཆིས་ལ་ཅི་འབྱོར་པས་མཆོད་དེ། མེ་ཏོག་དཀར་པོ་སྟོང་གིས་མཚན་

93-1-392b

མ་བསྣུན་ན། མཚན་བརྒྱར་འགས་ཏེ། དེ་ནས་ལོག་འདྲེན་གྱི་ལས་དངོས་གྲུབ་ཏུ་འགྱུར་རེ། །ལོག་འདྲེན་རྣམས་ངག་ཉན་པར་ཡང་འགྱུར་རོ། །ལོག་འདྲེན་རྣམས་གསད་དོ་
སྙམ་དུ་ཁྲོས་པའི་ཡིད་ཀྱིས་བཟླས་བརྗོད་བགྱིས་ན། ལོག་འདྲེན་རྣམས་འགུམ་མོ། །གང་དུ་བསྒོམས་པ་དེར་ཐམས་ཅད་བགྱིད་དོ། །ཡར་གྱི་ཚེས་བརྒྱད་ནས་བརྩམས་ལ་
འཕགས་པ་ལག་ན་རྡོ་རྗེའི་མདུན་དུ་ནང་པར་རིག་པ་ལན་བརྒྱ་རྩ་བརྒྱད་བཟླས་བརྗོད་བགྱིའོ། །གདུགས་ཀྱི་གུང་ལ་ཡང་དེ་བཞིན་དུ་བགྱིའོ། །ཕྱེ་མ་རེད་ལན་བརྒྱ་རྩ་བརྒྱད་
བཟླས་བརྗོད་བགྱིས་ཏེ། དེ་ལྟར་དགུང་བདུན་དུ་བགྱིས་ན་བདུན་པའི་གདུགས་ལ་ཏི་ན་ར་སྦྱིན་པར་བགྱིད་དོ། །ཅི་ནུས་ཀྱིས་མཆོད་པར་བགྱིའོ། །ཟས་སུའོ་སྐྱོ་འཐུང་བར་
བགྱིའོ། །ཡར་གྱི་ངོའི་ཚེས་ལྔ་ནས་བརྩམས་ཏེ་རྒྱ་མཚོར་འབབ་པའི་ཆུ་ཀླུང་དུ་ཞུགས་ལ་སྔ་དྲོ་ནས་ཕྱི་དྲོའི་བར་དུ་བཟླས་བརྗོད་བགྱིས་ན་ཏི་ནར་གཅིག་རྙེད་དོ། །ཚེས་གྲངས་
དང་སྐར་མ་གདམ་མི་འཚལ། སྨྱུང་བ་བགྱི་མི་འཚལ་བར་ཡུངས་ཀར་འཕྲུ་སྟོང་ལས་རྡོ་རྗེ་བགྱིས་ཏེ་ཁམ་ཕོར་དུ་སྩལ་ལ་ལོ་མས་ཁ་བཅད་དེ་རིག་པ་བརྒྱ་རྩ་བརྒྱད་བཟླས་
བརྗོད་བགྱིའོ། །རས་ཟུང་གཅིག་སྩོལ་གྱི་བར་དུ་གཞག་གོ །དེ་ནས་མཚའུར་དོར་རོ། །ཚེས་གྲངས་དང་སྐར་མ་གདམ་མི་འཚོལ། །སྨྱུང་བ་བགྱི་མི་འཚལ་བར་རྐེད་པ་ནུབ་

93-1-393a

ཙམ་གྱི་ཆབ་ཏུ་ཞུགས་ལ་ལན་བརྒྱད་སྟོང་བཟླས་བརྗོད་བགྱིས་ན་རས་ཟུང་གཅིག་སྩོལ་བར་བགྱིད་དོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་
བ་བགྱིས་ལ་ལག་ན་རྡོ་རྗེའི་མདུན་དུ་མཆོད་པ་བགྱིས་ལ། ཤིང་བིལ་བའི་ཞུགས་ཤིང་གི་ཞུགས་བུས་ཏེ་སྣ་མའི་མེ་ཏོག་ཞོ་དང༌། སྦྲང་རྩི་དང༌། མར་ལ་སྨྱུགས་པ་བརྒྱད་
སྟོང་སྦྱིན་སྲེག་བགྱིས་ན། ཏི་ན་ར་སྩོལ་བར་བགྱིད་དོ། །ཡར་གྱི་ངོ་ཚེས་བཅུ་གསུམ་ལ་དེ་བཞིན་གཤེགས་པའི་སྤྱན་སྔར་མཆོད་པ་བགྱིས་ཏེ་ཉིན་ཞག་གཅིག་སྨྱུང་བ་
བགྱིས་ལ་ལན་བརྒྱ་སྟོང་བཟླས་བརྗོད་བགྱིས་ན། རས་ཟུང་གཅིག་རྙེད་དོ། །དེ་ནས་ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་
ལ་གསན་དུ་གསོལ། ཡོན་ཏན་བསམ་གྱིས་མི་ཁྱབ་པའི་ལས་བརྗོད་པར་བགྱིའོ། །དགུང་གསུམ་དུ་སྨྱུང་བ་བགྱིས་ལ་མར་གྱི་ངོ་ཞག་བཅུ་བཞི་ལ་ནྱ་གྲོ་དྷའི་ཤིང་གཅིག་
པུ་མཆིས་པར་མཆིས་ལ། དྲི་དང༌། མེ་ཏོག་དང༌། བདུག་པས་བརྒྱན་པར་བགྱིའོ། །ཕོ་ཉ་མོ་རྣམས་ཀྱིས་ཐམས་ཅད་བགྱིའོ། །དེ་ནས་རིག་སྔགས་འཆང་གིས་རས་ཡུག་མ་
གོད་པས་ཤིང་ནྱ་གྲོ་དྷ་དཀྲིས་ལ་རྩྭ་ཀུ་ཤ་སྤམས་པའི་སྟེང་དུ་མཆིས་ཤིང༌། རིག་པའི་རྒྱལ་པོ་བརྒྱད་སྟོང་བཟླས་བརྗོད་བགྱིས་ན། དེ་ནས་ཤིང་ནྱ་གྲོ་དྷ་ལས་འོད་ཟེར་

93-1-393b

ཅིག་བྱུང་སྟེ། དེས་རིག་སྔགས་འཆང་ལ་བསྐོར་བ་བགྱིས་ནས་སྤྱི་བོར་ནུབ་བར་འགྱུར་རོ། །དེ་ནས་རིག་སྔགས་འཆང་གིས་རས་ལ་བཏགས་ཏེ་དེ་བཞིན་གཤེགས་པ་
ཐམས་ཅད་དང༌། ལག་ན་རྡོ་རྗེ་ལ་ཕྱག་བགྱིས་ལ་རས་དེ་དེ་བཞིན་གཤེགས་པ་ལ་ཕུལ་ན། ཡིད་ལ་བསམ་པ་ཙམ་གྱིས་སྐྱེ་བོ་བདུན་གྱིས་བསྐོར་ཏེ་ནམ་མཁའ་ལ་མཆི་
ཅི་འཚལ་བ་གཟུགས་ཅན་དུ་འགྱུར་རོ། །དཔག་ཚད་སུམ་སྟོང་དུ་གྱེན་དུ་འཕག་གོ །འོག་ཏུ་ཡང་དེ་བཞིན་ནོ། །བསམ་པ་ཙམ་གྱིས་ལྷའི་རིགས་ཐམས་ཅད་འགུགས་པར་འགྱུར་
རོ༑ ༑སེམས་ཅན་ཐམས་ཅད་ཀྱི་སེམས་དང་སྤྱོད་པ་ཡང་འཚལ་བར་འགྱུར་རོ། །ས་དང་པོ་ལ་གནས་པའི་བྱང་ཆུབ་སེམས་དཔའ་རྣམས་དང་ལྷན་ཅིག་གནས་པར་འགྱུར་རོ།།
ཁྲི་བདུན་སྟོང་ཐུབ་པར་འགྱུར་རོ། །དེའི་བསམ་པ་དང༌། དགོས་པ་ཐམས་ཅད་འབྱོར་པར་འགྱུར་རོ། །རིག་སྔགས་འཆང་གྲུབ་པ་དང༌། ས་ལ་གནས་པ་རྣམས་ཀྱི་རྣམ་པའི་སྤྱོད་
ཡུལ་དུ་མི་འགྱུར་རོ། །གང་གི་ཚེ་ནམ་མཁའ་ལ་གནས་པ་དེའི་ཚེ་རིག་སྔགས་འཆང་རྣམས་ཀྱི་སྤྱོད་ཡུལ་དུ་མི་འགྱུར་རོ། །དངོས་གྲུབ་འདིས་ལྷ་ཐམས་ཅད་དང༌། རིག་སྔགས་
འཆང་ཐམས་ཅད་མདུན་ན་གནས་པར་འགྱུར་རོ། །དེ་བཞིན་དུ་ལག་ན་རྡོ་རྗེའི་ཆོ་ག་རྒྱས་པ་ཐམས་ཅད་དངོས་གྲུབ་ཏུ་འགྱུར་རོ། །འདི་སྒྲུབ་པའི་རིག་སྔགས་འཆང་གི་

93-1-394a

མཚམས་མ་མཆིས་པ་ལྔ་འབྱང་བར་འགྱུར་རོ། །གང་གི་ཚེ་འགུམ་པ་དེའི་ཚེ་ལག་ན་རྡོ་རྗེའི་གནས་སུ་མཆིའོ། །ཡར་གྱི་ངོ་ཚེས་བརྒྱད་ནས་བརྩམས་ཏེ་
ལུས་སྦྱང་བ་བགྱིས་པ་ལ་ཟས་སུའོ་སྐྱོ་འཐུང་ཞིང་རིག་པ་བཟླས་བརྗོད་བགྱིའོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་མཚན་གཅིག་མཆིས་པར་
མཆིས་ལ་ཤམ་ཐབས་སེར་པོ་བགོ་ཞིང་བསྒྲུབ་པར་བགྱིའོ། །དེ་ནས་རིག་སྔགས་འཆང་གིས་གཏོར་མའི་ཆོ་ག་རྒྱ་ཆེར་བགྱིས་ལ་མཚན་གྱི་སྟེང་དུ་ཞབས་གཡོན་པ་
བཞག་སྟེ་རིག་སྔགས་བརྒྱད་སྟོང་བཟླས་བརྗོད་བགྱིས་ན། དེ་ནས་མཚན་ལས་འོད་ཟེར་ཅིག་བྱུང་སྟེ། དེས་རིག་སྔགས་འཆང་ལ་བསྐོར་བ་བགྱིས་ནས་མགོ་བོར་ནུབ་
པར་འགྱུར་ཏེ། དེས་སྐྲ་ལྕང་ལོ་འཁྱིལ་ཞིང་གདུགས་ཤར་བ་ལྟ་བུའི་མདོག་ཅན་གྱི་རིག་སྔགས་འཆང་དུ་འགྱུར་རོ། །ཡིད་ཀྱིས་གར་འཚལ་བ་དེར་མཆི་བར་འགྱུར་རོ།།
ལོ་དགུ་སྟོང་ཐུབ་པར་འགྱུར་རོ། །བཅོམ་ལྡན་འདས། འདི་ཡང་སྟོབས་དང་ཕ་རོལ་གནོན་པ་དཔག་ཏུ་མ་མཆིས་ཤིང་འབྱུང་པོ་ཐམས་ཅད་དང༌། གནོད་སྦྱིན་ཐམས་
ཅད་དང༌། ཀླུ་ཐམས་ཅད་དང༌། ལོག་འདྲེན་ཐམས་ཅད་ཀྱིས་མི་ཚུགས་པ་ལགས་ཏེ། རིག་པའི་རིགས་རྒྱུད་ཐམས་ཅད་ཀྱི་སྙིང་པོ་མཆོག་གི་གསང་སྔགས་བཤད་པར་

93-1-394b

བགྱིའོ༑ ༑ཊཀྐི་ཧཱུཾ་ཛ། འདི་དང༌། ཕོ་ཉ་མོ་རྣམས་ཀྱི་ལས་ཀྱི་ཁྱད་པར་བརྗོད་པར་བགྱིའོ། །སྙིང་པོའི་ལས་རྣམས་ནི། རི་མོ་མཁན་གསོ་སྦྱོང་བཟུང་བས་མ་གོང་བའི་རས་ལ་སྦྱིན་དང་མ་
འདྲེས་པའི་ཚོན་གྱིས་སངས་རྒྱས་ཀྱི་སྐུ་གཟུགས་བྲི་བར་བགྱིའོ། །དེའི་གཡོན་རོལ་ཏུ་ཀུན་དགའ་བོ་དང༌། གཡས་རོལ་དུ་ལག་ན་རྡོ་རྗེ་ཡབ་ཐོགས་པ་བྲི་བར་བགྱིའོ། །བཅོམ་
ལྡན་འདས་ནི། གསེར་གྱི་མདོག་ཅན་ནོ། །ཀུན་དགའ་བོ་ནི། སྔོ་བསངས་སོ། །ལག་ན་རྡོ་རྗེ་ཡར་སྔོ་བསངས་ཏེ། རྒྱན་ཐམས་ཅད་ཀྱིས་བརྒྱན་པའོ། །དེའི་འོག་ཏུ་སྒྲུབ་པ་པོ་ལག་
ན་པོག་ཕོར་ཐོགས་པར་བྲིའོ། །དེ་ནས་ཡར་གྱི་ངོ་ནས་དགུང་གསུམ་སྨྱུང་བ་བགྱིས་ཏེ། རི་མོའི་སྐུ་གཟུགས་ཀྱི་མདུན་དུ་ལུང་ཐང་གི་ཤིང་གི་ཞུགས་བུས་ལ་སྣ་མའི་མེ་ཏོག་མར་ལ་
སྨྱུགས་པ་ལན་བརྒྱད་སྟོང་སྦྱིན་སྲེག་བགྱིས་ན། དེ་བཞིན་གཤེགས་པའི་དཔྲལ་བ་ལས་འོད་ཟེར་བྱུང་སྟེ། དེ་ནས་དངོས་གྲུབ་ཏུ་འགྱུར་རོ། །དེས་ཡིད་ཀྱིས་གང་བསམ་པ་དེ་འབྱོར་
བར་འགྱུར་རོ། །འཁོར་ལོས་བསྒྱུར་བ་ཉིད་དམ། རིག་སྔགས་འཆང་ཉིད་ནི། མ་གཏོགས་སོ། །གཏོར་མ་རྒྱ་ཆེར་སྩལ་བར་བགྱིའོ། །མ་བསྒྲུབས་པར་ལས་རྣམས་སུ་འགྱུར་
བ་ལགས་ཏེ། ལན་བདུན་བཟླས་བརྗོད་བགྱིས་པའི་ཐལ་བའམ། སྲད་བུའམ། ཆུས་ནི། བཀྲུ་བར་བགྱིའོ། །གྲོགས་སྲུང་ན། སྤྱི་བོར་མདུད་པ་དོར་རོ། །ལན་གསུམ་བཟླས་བརྗོད་

93-1-395a

བགྱིས་པས་ཡུལ་འཁོར་བསྲུང་ངོ༌། །གསེག་མ་ལ་ལན་བདུན་བཟླས་བརྗོད་བགྱིས་པ་ཆབ་ཏུ་སྩལ་བས་ཆུ་སྲིན་ཀུམ་བྷིར་དང༌། ཆུ་སྲིན་བཅིང་ངོ༌། །ཡལ་གས་
ནི༑ རིམས་ནད་གསོ་བར་བགྱིའོ། །ཆབ་བམ་རྩྭ་ཀུ་ཤས་ནི། དུག་ལས་གསོ་བར་བགྱིའོ། །བགེགས་དང་ལོག་འདྲེན་ཕུང་བར་བགྱི་བར་འཚལ་བས། སྒྲུབ་པའི་དུས་ན་ཨརྒའི་
ཤིང་གི་ཞུགས་བུས་ལ་སྐེ་ཚེའི་འབྲུ་ལས་ལན་བརྒྱ་སྟོང་སྦྱིན་སྲེག་བགྱིས་ན། ལོག་འདྲེན་རྣམས་ཕུང་བར་འགྱུར་རོ། །ཕྱུགས་ཆུང་དབང་དུ་བགྱིས་པར་འཚལ་བས། མདའ་
ཐོགས་ལ་ལག་ན་རྡོ་རྗེའི་མདུན་དུ་ལན་བརྒྱ་རྩ་བརྒྱད་བཟླས་བརྗོད་བགྱིས་ཏེ་ཕྱུགས་ཆུང་གི་ལག་ནས་བཟུང་ན། དབང་དུ་འགྱུར་རོ། །ཆང་མ་རུང་བར་བགྱི་བར་འཚལ་
ན༑ ལན་བདུན་བཟླས་བརྗོད་བགྱིས་པའི་གསེག་མ་ཁྱིམ་གྱི་སྒོར་དོར་རོ། །ཆབ་ལ་མི་འབྱིང་བར་བགྱིས་ན། ཤིང་ཤ་ལྱ་ཀའི་འབྲས་བུ་ལ་ལན་བདུན་བཟླས་བརྗོད་བགྱིས་
ཏེ་སྩལ་ན་ཆབ་མི་འབྱིང་བ་བགྱིས་པར་འགྱུར་རོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ། ལག་ན་རྡོ་རྗེའི་མདུན་དུ་ཤིང་བིལ་བའི་བུད་ཤིང་གི་
ཞུགས་བུས་ལ་སྲེག་བླུགས་རྒྱ་སྐྱེགས་ལ་ལན་སྟོང་བསྐྱར་ཞིང་སྦྱིན་སྲེག་བགྱིས་ན། ནད་རྐང་སྐེ་མས་གྱིས་འདེབས་པར་བགྱིད་དོ། །མར་དང་གུ་གུལ་གྱི་སྲེག་བླུགས་

93-1-395b

ལན་བརྒྱ་སྟོང་སྦྱིན་སྲེག་བགྱིས་ན། ཞི་བར་འགྱུར་རོ། །ཡར་གྱི་ངོ་ཉ་ནས་བརྩམས་ཏེ་གདུགས་ཀྱི་གུང་ལ་གོས་གསར་པ་བ་གོས་ལ་ཟངས་ཀྱི་སྣོད་དུ་ཞོ་དང་འབྲས་ཆན་སྩོལ་ཏེ་
གདོང་གཏུགས་ལ་བསྟན་ཅིང་ཕྱུགས་ཆུང་གི་མིང་ནས་ཕྱུང་སྟེ་ལན་བརྒྱ་སྟོང་བཟླས་བརྗོད་བགྱིས་ན། ཕྱུགས་ཆུང་མཆིའོ། །གལ་ཏེ་མི་མཆིན། ཕྱུགས་ཆུང་དེ་འགུམ་མོ། །གདུག་
བདུན་དུ་བགྱིའོ། །འབྲས་ཅན་གྱི་གདུགས་ལ་དབུལ་ལོ། །ཤིང་ཤ་མི་ཕུར་བུ་སོར་བརྒྱད་བ་བླངས་ཏེ་སྲད་བུས་དཀྲིས་ཏེ་ལག་ན་རྡོ་རྗེའི་མདུན་དུ་ལན་བརྒྱ་རྩ་བརྒྱད་བཟླས་བརྗོད་
བགྱིས་ལ་གྲུ་མི་འགུལ་བར་བགྱིའོ་ཞེས་བགྱི་སྟེ། ཆབ་ཏུ་དོར་ན་གྲུ་མི་འགུལ་བ་བགྱིས་པར་འགྱུར་རོ། །མར་གྱི་ངོ་ཞག་བཞི་ལ་ཞག་གཅིག་སྨྱུང་བ་བགྱིས་ཏེ་མཚན་གཅིག་
མཆིས་པར་མཆིས་ལ། འབྱུང་པོའི་གཏོར་མ་སྩལ་ཏེ་ལྷོ་ཕྱོགས་ཀྱི་ངོས་ལ་ཤུ་དག་བརྒྱ་སྟོང་སྦྱིན་སྲེག་བགྱིས་ན། ཏི་ན་ར་གསུམ་རྙེད་དོ། །ཤུ་དག་ལ་ལན་ཉི་ཤུ་རྩ་གཅིག་བཟླས་
བརྗོད་བགྱིས་ཏེ་སོ་ཕྲག་ཏུ་སྩལ་ན། ཤགས་འགྱེད་པའི་ཚེ་གཞན་གྱིས་ལན་མི་ཐེབས་པར་སྨྲ་བར་འགྱུར་རོ། །ལག་ན་རྡོ་རྗེའི་མདུན་དུ་གིའུ་ཝང་ལ་ལན་བརྒྱ་སྟོང་བཟླས་
བརྗོད་བགྱིས་ལ། དེས་ཐིག་ལེ་བགྱིས་ན་དཔལ་ཆེ་བར་འགྱུར་རོ། །རྒྱལ་པོའི་ཕོ་བྲང་འཁོར་དུ་ལན་ཐེབས་པར་སྨྲ་བར་འགྱུར་རོ། །བུད་མེད་དབང་དུ་བགྱིད་ན། ལག་ན་རྡོ་

93-1-396a

རྗེའི་མདུན་དུ་པ་ལ་ཤའི་ཤིང་གི་ཞུགས་བུས་ལ། སྔ་དྲོ་ལན་ཚྭ་ལ་ལན་སྟོང་རྩྭ་བརྒྱད་སྦྱིན་སྲེག་བགྱིས་ནས་མིང་ནས་བརྗོད་ན། ཉི་མ་བདུན་གྱིས་འགྲུབ་
སྟེ༑ ཟ་གཅིག་པར་བགྱིའོ། །ཡུགས་ས་མོ་དབང་དུ་བགྱིད་ན། མར་གྱི་ངོ་ཞག་དྲུག་ནས་བརྩམས་ཏེ་བཅུའི་བར་དུ་དུས་གསུམ་དུ་ལག་ན་རྡོ་རྗེའི་མདུན་དུ་ལུང་ཐང་གི་ཤིང་
ལ་ཞུགས་བུས་ལ་མོན་སྲན་གྲེའུ་ལན་བརྒྱ་རྩ་བརྒྱད་སྦྱིན་སྲེག་བགྱིས་ན། དབང་དུ་འགྱུར་རོ། །བྲམ་ཟེའི་བུ་མོ་དབང་དུ་བགྱིད་པར་འཚལ་བས། མར་གྱི་ངོ་ཞག་བརྒྱད་ལ་
ལག་ན་རྡོ་རྗེའི་མདུན་དུ་དུ་བ་མ་མཆིས་པའི་མེ་མདག་ལ་རྒྱ་སྐྱེགས་ཀྱིས་ལན་བརྒྱ་སྟོང་སྦྱིན་སྲེག་བགྱིས་ན། དབང་དུ་འགྱུར་རོ། །སྐྱེས་པ་དབང་དུ་བགྱི་ན། མར་གྱི་ངོ་ཞག་
བརྒྱད་ལ་ཞག་གཅིག་སྨྱུང་བ་བགྱིས་ནས་ལག་ན་རྡོ་རྗེའི་མདུན་དུ་དོང་ཀའི་ཤིང་གི་ཞུགས་བུས་ལ་ཡུངས་ཀར་ལ་ལན་བརྒྱ་སྟོང་སྦྱིན་སྲེག་བགྱིས་ན། དབང་དུ་འགྱུར་རོ། །
ཊཀྐི་ཧཱུཾ་ཛཿརཱ་ཛཱ་ནཱ་མ་པ་ཤི་ཀ་ཏུ་ཀ་མེ་ན་ཤུཀླ་པཉྩ་མྱེ་མ་ཧོ་ར་ཏ་ཤཱི་ཏེ་བཛྲ་པཱ་ཎི་སྱ་ཨ་གྲ་ཏ་པྲི་ཡ་ཀུ་བ་ཏ་ཤེ་རཏྣི་མ་པྲ་ཛྭ་ལྱ་ཤྭེ་སར་ཤ་པཾ་ཨིནྡྲ་ཡ་བཾ་ཙེ་ཀི་ཀྲི་ཏྱ་བི་ཤྭ་རུ་
དྷི་ར་ཨཀྟཱ་ནཱཾ་ཨཥྚ་ས་ཧ་སྲཾ་ཛཱུ་ཡ་ཤོ་བ་ཏི། མར་གྱི་ངོ་ཞག་བརྒྱད་དམ་བཅུ་བཞི་ནས་ཞག་གསུམ་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མཆོད་པ་ཅི་ནུས་ཀྱིས་མཆོད་

93-1-396b

དེ། རིག་པ་མཆོག་གིས་དྲི་དང༌། མེ་ཏོག་དང༌། བདུག་པ་ཐམས་ཅད་ལ་ཕུལ་ལ། དེའི་འོག་ཏུ་རིག་སྔགས་འཆང་གིས་ཤིང་སཱ་ལ་སེར་པོ་ལས་སྒྲོམ་བུ་བགྱིས་ཏེ། སྒྲོམ་བུ་དེར་
ལིག་བུ་མིག་སྩལ་ལ་དྲོ་བར་གྱུར་པ་དང༌། དུ་བར་འཐུལ་བ་དང༌། འབར་བའི་བར་དུ་བཟླས་བརྗོད་བགྱིའོ། །དྲོ་བར་གྱུར་ན། དབང་དུ་འགྱུར་རོ། །དུ་བ་འཐུལ་ན། མི་སྣང་བར་
འགྱུར་རོ། །འབར་ན། ནམ་མཁའ་ལ་མཆི་བར་བགྱིའོ། །མདོག་གདུགས་ཤར་བ་འདྲ་བར་འགྱུར་རོ། །ལོ་བདུན་སྟོང་ཐུབ་པར་འགྱུར་རོ། །ལུས་ཞིག་ནས་ལག་ན་རྡོ་རྗེ་མཐོང་
བར་འགྱུར་རོ། །མར་གྱི་བོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་དུར་ཁྲོད་དུ་མཆིས་ལ་སྐྱེས་པའི་རོ་མ་སྨས་པ་བླངས་ཏེ་རིག་པ་མཆོག་གིས་དྲི་དང༌། མེ་ཏོག་དང༌།
བདུག་པས་བརྒྱན་པ་བགྱིས་ལ་མགོ་བོ་ཤར་ཕྱོགས་སུ་བསྟན་ཏེ། དེ་ནས་རིག་སྔགས་འཆང་གཅེར་བུར་བྱུང་ལ་སྐྲ་བཤིག་སྟེ། དེའི་སྙིང་གར་མཆིས་ལ་མི་རོའི་ཁར་མིའི་ཐོད་
བ་ཡུངས་ཀར་གྱིས་གཏམས་པ་བཞག་ལ་ཡུངས་ཀར་རྣམས་མི་སྣང་གི་བར་དུ་བཟླས་བརྗོད་བགྱིའོ། །དེ་ནས་དངོས་གྲུབ་ཏུ་འགྱུར་རོ། །མི་ཐོད་བླངས་ལ་མཚེའུར་བོར་ན་དེ་ནས་
ཡིད་ཀྱིས་བསམ་པ་ཙམ་གྱིས་ནམ་མཁའ་ལ་མཆི་བར་འགྱུར་ཏེ། ནམ་མཁའ་ལ་མཆིའོ། །མི་སྣང་བར་འགྱུར་རོ། །རྒྱལ་པོར་བགྱིད་དོ། །བདག་མི་སྡུག་པར་ཡང་སྟོན་ཏོ། །

93-1-397a

སླར་ཡང་རྒྱན་ཐམས་ཅད་ཀྱིས་བརྒྱན་པ་དང༌། མདོག་གདུགས་ཤར་བ་ལྟ་བུར་ཡང་སྟོན་ཏོ། །བདག་གིས་གང་བསམ་པ་དེ་དག་ཐམས་ཅད་འགྲུབ་བོ། །
ཚེ་ལོ་སྟོང་ཐུབ་པར་འགྱུར་རོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་རིག་པ་མཆོག་གིས་ལག་ན་རྡོ་རྗེ་ལ་དྲི་དང༌། མེ་ཏོག་དང༌།
བདུག་པ་རྣམས་དབུལ་ལོ། །གྲོང་གི་ཕུག་རོན་གྱི་ཁར་ལྡོང་རོས་སྩལ་ལ་དྲོ་བར་གྱུར་པ་དང༌། དུ་བ་འཐུལ་བ་དང༌། འབར་གྱི་བར་དུ་བཟླས་བརྗོད་བགྱིའོ། །དྲོ་བར་གྱུར་པས་
ཐིག་ལེ་བགྱིས་ན། ཆབ་ཀྱི་ནང་དུ་དགུང་ཟླ་གཅིག་མཆིས་ཤིང་ཆབ་ཀྱི་ནང་དུ་གཞག་གོ །གང་མཐོང་བ་དེ་དབང་དུ་འགྱུར་རོ། །དུ་བ་འཐུལ་ན། མི་སྣང་བར་འགྱུར་ཏེ། མི་སྣང་
བར་གྱུར་ན། གྲུབ་པ་རྣམས་ཀྱི་སྤྱོད་ཡུལ་དུ་མི་འགྱུར་རོ། །ལོ་སྟོང་ཐུབ་པར་འགྱུར་རོ། །འབར་ན། ནམ་མཁའ་ལ་མཆི་བར་འགྱུར་ཏེ། དཔག་ཚད་སྟོང་ཚུན་ཆད་མཐོང་ཞིང་
སྒྲ་ཡང་ཐོས་སོ། །ལོ་ཁྲི་ཉིས་སྟོང་ཐུབ་པར་འགྱུར་རོ། །ལག་ན་རྡོ་རྗེ་གྲུབ་པར་འགྱུར་རོ། །ཆུ་ལ་ལན་བདུན་བཟླས་བརྗོད་བགྱིས་པས་གར་བགྱིད་དུ་སྩལ་ཏེ། ལན་
གསུམ་བཟླས་བརྗོད་བགྱིས་པའི་དུ་བས་གསང་ཚིག་སྨྲར་སྩལ་ཏོ། །ཡིད་ཀྱིས་ལན་བདུན་བཟླས་བརྗོད་བགྱིས་པའི་མེ་ཏོག་གིས་སྨྲར་སྩལ་ཏོ། །ཡར་གྱི་ངོ་ཞག་

93-1-397b

བརྒྱད་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་པ་ལ་ཤའི་ཤིང་གི་ཞུགས་བུས་ལ་ཀུ་མུ་དའི་མེ་ཏོག་ཞོ་དང༌། སྦྲང་རྩི་དང༌། མར་ལ་སྨྱུགས་པ་བརྒྱད་སྟོང་སྦྱིན་
སྲེག་བགྱིས་ན། ཡིད་ཀྱིས་བསམ་པ་དེ་དག་ཐམས་ཅད་འགྲུབ་སྟེ། རིག་སྔགས་འཆང་གི་རྒྱལ་པོ་ཉིད་ནི། མ་གཏོགས་སོ། །མར་ངོ་ཞག་བརྒྱད་ནས་བརྩམས་ཏེ་ཟས་སུ་འོ་སྐྱོ་
འཚལ་ཞིང་ལག་ན་རྡོ་རྗེའི་མདུན་དུ་བིལ་བའི་ཤིང་གི་ཞུགས་བུས་ལ་བིལ་བའི་ཡམ་སྲེག་ཤིང་འབུམ་སྦྱིན་སྲེག་བགྱིས་ན། རྒྱལ་པོ་ཉིད་སྩོལ་ཏོ། །ཆོ་ག་འདི་ཉིད་ཀྱིས་རིག་
སྔགས་འཆང་ཉིད་ཀྱང་སྩོལ་ཏོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་སེང་ལྡེང་གི་ཤིང་གི་ཞུགས་བུས་ལ་སྐེ་ཚེའི་མེ་ཏོག་ལ་ལན་
བརྒྱ་སྟོང་སྦྱིན་སྲེག་བགྱིས་ན། ལས་གྲུབ་པའི་མཆོག་ཏུ་འགྱུར་རོ། །མར་གྱི་ངོ་ཞག་བཅུ་བཞི་ལ་ལག་ན་རྡོ་རྗེའི་མདུན་དུ་ཨརྒའི་ཤིང་གིས་ཞུགས་བུས་ལ་ཨརྒའི་མེ་ཏོག་ལས་
ལན་འབུམ་སྦྱིན་སྲེག་བགྱིས་ན། ཏི་ན་ར་སྟོང་སྩོལ་ལོ། །བྱང་ཆུབ་ཀྱི་ཤིང་གི་འོག་ཏུ་ཟས་སུ་ཆུ་གྲོག་འཚལ་ཞིང་ལན་སུམ་འབུམ་བཟླས་བརྗོད་བགྱིས་ན། རིག་སྔགས་འཆང་
བརྒྱས་བསྐོར་བའི་རིག་སྔགས་འཆང་དུ་འགྱུར་རོ། །འདོད་པ་ཐམས་ཅད་ལོངས་སྤྱོད་དུ་འགྱུར་རོ། །ལོ་དགུ་སྟོང་ཐུབ་པར་འགྱུར་རོ། །གང་རིག་པའི་རྒྱལ་པོ་སྒྲུབ་པར་འཚལ་བ་

93-1-398a

དེས་མར་གྱི་ངོ་ཞག་བརྒྱད་ནས་བཟུང་སྟེ་ཟས་སུ་འོ་སྐྱོ་འཚལ་ཞིང་རྒྱ་མཚོར་འབབ་པའི་ཆུ་ཀླུང་དུ་ཞུགས་ཏེ་ཀུ་མུ་དའི་མེ་ཏོག་རྒྱས་པ་འབུམ་དུ་ཕུལ་ན། དེ་
ནས་རིག་སྔགས་འཆང་ལ་ཆུའི་ནང་དུ་ཀླུས་རིག་པར་བགྱིད་དེ། དེ་ལ་འཇིགས་པར་མི་བགྱིའོ། །དེ་ནས་བཅོམ་ལྡན་འདས་རིག་པའི་མཆོག་འགྲུབ་པར་འགྱུར་ཏེ། དེ་
གྲུབ་པས་ཆོ་ག་རྒྱས་པ་ཐམས་ཅད་གྲུབ་པར་འགྱུར་རོ། །རིག་པའི་མཆོག་གི་སྙིང་པོའི་ཆོ་ག་རྒྱས་པ་རྫོགས་སོ།།    །། དེ་ནས་བཅོམ་ལྡན་འདས་ལ་ཕྱག་ན་རྡོ་རྗེ་
རྗེས་འདི་སྐད་ཅེས་གསོལ་ཏོ། །བཅོམ་ལྡན་འདས། ཉེ་བའི་སྙིང་པོ་འདི་མཆོག་ཏུ་མི་བཟད་པ། ཆོ་ག་རྒྱས་པ་མང་པོ་རབ་ཏུ་སྒྲུབ་པ་བགྱིད་པ། ལྷ་དང་བཅས་པའི་འཇིག་
རྟེན་གྱིས་འགལ་བར་བགྱི་བ་མ་ལགས་པ་འབྱུང་པོ་ཐམས་ཅད་དང༌། ལྷ་ཐམས་ཅད་ཀྱིས་མི་ཚུགས་ཏེ། ཕྱིར་ཞིང་བཤད་པར་བགྱིའོ། །དེ་ནས་བཅོམ་ལྡན་འདས་ཀྱིས་
ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཤོད་ཅིག །གནོད་སྦྱིན་གྱི་དབང་པོ། སེམས་ཅན་རྣམས་ཀྱི་དོན་གྱི་ཕྱིར་དེ་བཞིན་གཤེགས་པས་གནང་གི །ཤོད་ཅིག །དེ་
ནས་ལག་ན་རྡོ་རྗེས་ཐམས་ཅད་དང་ལྡན་པའི་འཁོར་འདུས་པ་ལ་རྣམ་པར་བལྟས་ནས་ལྷ་དེ་དག་ལ་འདི་སྐད་ཅེས་སྨྲས་སོ། །ཀྱེ་ཀྱེ་ལྷའི་ཚོགས་རྣམས་ཉོན་ཅིག །ཉེ་བའི་

93-1-398b

སྙིང་པོ་འདི་ནི། མཆོག་ཏུ་མི་བཟད་པ། དེ་བཞིན་གཤེགས་པས་ཀྱང་འགལ་བར་མཛེད་པ་མ་ཡིན་ཏེ། ཕྱི་ཕྱིར་བཤད་ཀྱི། ལྷའི་ཚོགས་རྣམས་དེ་ཉོན་ཅིག །དེ་ནས་ལག་ན་རྡོ་རྗེས་
བཅོམ་ལྡན་འདས་ཀྱི་ཞབས་གཉིས་ལ་གཏུགས་ནས་གསང་སྔགས་སྨྲས་པ། ན་མོ་རཏྣ་ཏྲ་ཡ་སྱ། ན་མ་ཤྩཎྜ་བཛྲ་པཱ་ཎི་སྱ། མཧཱ་ཡཀྵ་སེ་ནཱ་པ་ཏི་སྱ། ན་མཤྩཎྜ་པྲ་མརྡ་ནཱ་ཡ་སྭཱཧཱ།
ཧི་རི་མི་རི་ཏི་རི་ནི་སྭཱཧཱ། དེ་ནས་གསང་སྔགས་སྨྲས་པས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས་སོ། །གཞལ་མེད་ཁང་ན་གནས་པའི་ལྷ་རྣམས་
ཀྱང་ཁ་བུབ་ཏུ་འགྱེལ་ནས་སྐྱབས་མེད་ཅིང་དཔུང་གཉེན་མེད་དེ་འདར་ཡེད་ཡེད་ནས་གསང་བའི་བདག་པོ་ཅི་ནས་བདག་ཅག་སྲོག་དང་བྲལ་བར་མི་འགྱུར་བར་བདག་ཅག་ལ་ཡོངས་
སུ་བསྐྱབ་ཏུ་གསོལ་ཞེས་ལག་ན་རྡོ་རྗེ་ལ་སྐྱབས་སུ་དོང་ངོ༌། །ལོག་འདྲེན་རྣམས་ཀྱང་འགུལ་མ་ནུས་ནས་ཡིད་ཀྱིས་ལག་ན་རྡོ་རྗེ་ལ་ཕྱག་འཚལ་ལོ། །དེ་ནས་བཅོམ་ལྡན་འདས་ལག་ན་
རྡོ་རྗེས་ཅུང་ཟད་འཛུམ་པའི་བཞིན་གྱིས་ལྷ་དེ་དག་ལ་འདི་སྐད་ཅེས་སྨྲས་སོ། །གྲོགས་པོ་ཁྱེད་ལོངས་ཤིག །ངའི་དམ་ཚིག་ལ་ཡང་དག་པར་གནས་པར་གྱིས་ཤིག །དེ་ཐོས་ནས་
ལྷ་རྣམས་རབ་ཏུ་དགའ་བའི་བཞིན་གྱིས་བཅོམ་ལྡན་འདས་ལག་ན་རྡོ་རྗེའི་རྐང་པ་གཉིས་ལ་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་

93-1-399a

ལག་ན་རྡོ་རྗེ་འདི་ནི། མཆོག་ཏུ་མི་བཟད་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ལྷ་དག །དེ་དེ་བཞིན་ནོ། །དེ་ནས་བཅོམ་ལྡན་འདས་ལ་ལག་
ན་རྡོ་རྗེས་གསོལ་པ། བཅོམ་ལྡན་འདས། བདག་གི་རིག་པ་འདི་ནི། ལྷ་རྣམས་འཆི་འཕོ་བར་བགྱིད་པ། གནོད་སྦྱིན་རྣམས་ཕུང་བར་བགྱིད་པ། གནོད་སྦྱིན་རྣམས་ཕུང་བར་བགྱིད་
པ༑ དྲི་ཟ་རྣམས་ལྷུང་བར་བགྱིད་པ། ལོག་འདྲེན་རྣམས་ངེས་པར་བརླག་པར་བགྱིད་པ། རྡོ་རྗེའི་རིགས་ཐམས་ཅད་སྐྲག་པར་བགྱིད་པ། ཚངས་པ་དང༌། ཁྱབ་འཇུག་དང༌། དབང་ཕྱུག་
ཆེན་པོ་ལ་སོགས་པ་ལ་གནོད་པར་བགྱིད་པ་ལགས་སོ། །བཅོམ་ལྡན་འདས། བདག་གི་ཉེ་བའི་སྙིང་པོ་འདི་ནི། བདག་ལ་ཡང་ཕུར་བུས་འདེབས་པ་ལགས་ཏེ། བཅོམ་ལྡན་འདས།
མགུ་བར་བགྱིད་པ། སྐམ་པར་བགྱིད་པ། ཆད་པས་གཅོད་པ་ལགས་སོ། །ལྷ་རྣམས་འཆི་འཕོ་བར་བགྱིད་པ་དང༌། གནོད་པར་བགྱིད་པ་དང༌། ཕུར་བུས་གདབ་པར་བགྱིད་པར་
འཚལ་བས་མར་གྱི་ངོ་ཞག་བཅུ་བཞི་ལ་ཞག་གསུམ་སྨྱུང་བ་བགྱིས་ཏེ་བའི་ལྕི་བ་ས་ལ་མ་ལྷུང་བ་ལས་བརྒྱ་བྱིན་གྱི་གཟུགས་བགྱིས་ལ་ལག་ན་རྡོ་རྗེའི་མདུན་དུ་བཞག་སྟེ་
དེའི་སྟེང་དུ་ཤིང་ཀུན་གྱི་ཤིང་གི་ཞུགས་བུས་ལ་བྲི་ཡང་ཀུའི་ཡམ་སྲེག་ཤིང་ཡུངས་ཀར་གྱི་འབྲུ་མར་ལ་སྨྱུགས་པ་བརྒྱ་སྟོང་སྦྱིན་སྲེག་བགྱིའོ། །དེ་ནས་ལྷ་རྣམས་སོ་སོ་ནས་ཚིག་

93-1-399b

ཅིང་བརྒྱ་བྱིན་གྱི་གན་དུ་མཆིའོ། །བརྒྱ་བྱིན་ཡང་ལྷ་རྣམས་དབུགས་འབྱིན་ཏེ། གྲོགས་པོ་དག་མ་འཇིགས་ཤིག་ཅེས་ལྷ་རྣམས་དབུགས་ཕྱུང་ནས་རིག་སྔགས་འཆང་གི་གན་དུ་མཆི་
སྟེ་ཕྱིན་པ་དང༌། ཚིག་འདི་སྐད་དུ་ཀྱེ་མའོ་རིག་སྔགས་འཆང་ལ་དགེ་སྦྱོང་གི་ཚུལ་མེད་དོ། །ཞེས་སྨྲས་པ་དང༌། རིག་སྔགས་འཆང་གིས་འདི་སྐད་དུ་བཅོམ་ལྡན་འདས་ལག་ན་རྡོ་
རྗེས་གང་བཤད་པ་དེ་དྲན་པར་གྱིས་ཤིག་ཅེས་བརྗོད་པར་བགྱིའོ། །དེ་ཐོས་ནས་ཤིན་ཏུ་དགའ་བའི་བཞིན་གྱིས་རིག་སྔགས་འཆང་ལ་རིག་པ་སྩོལ་ལོ། །དེའི་འོག་ཏུ་རིག་སྔགས་
འཆང་གི་རིག་པ་མཆོག་གིས་སླར་གཏང་བར་བགྱིའོ། །རིག་པ་དེས་རིག་སྔགས་འཆང་གི་འཁོར་ལོས་བསྒྱུར་བར་འགྱུར་ཏེ། རིག་སྔགས་འཆང་བདུན་སྟོང་གི་བདག་པོར་བསྐལ་
བར་གནས་པར་འགྱུར་རོ། །ལྷ་རྣམས་ཀྱང་གཡོས་པར་བགྱིད་པར་འགྱུར་རོ། །གནོད་སྦྱིན་རྣམས་ཀྱང་ཕུང་བར་བགྱིད་པར་འཚལ་བས་གང་ནས་གནོད་སྦྱིན་ནམ། གནོད་སྦྱིན་མོ་
གནས་པ་དེར་མར་གྱི་ངོ་ཞག་བརྒྱད་ལ་མཆིས་ལ་ཉིན་ཞག་གཅིག་སྨྱུང་བ་བགྱིས་ཏེ་བྱང་ཆུབ་ཀྱི་ཤིང་གི་ཞུགས་བུས་ལ་ཨ་པ་མྲྒའི་ཡམ་སྲེག་ཤིང་ལས་ལན་བརྒྱ་སྟོང་སྦྱིན་སྲེག་
བགྱིའོ༑ ༑དེ་ནས་གནོད་སྦྱིན་དེ་དག་འབྲོས་པ་ཚུར་ཤོག་ཅེས་བརྗོད་ན་སླར་མཆིའོ། །མཆིས་ནས་ཀྱང་དེའི་བསྙེན་བཀུར་གྱིས་ཤིག་ཅེས་བརྗོད་དོ། །གདུགས་གཅིག་བཞིན་དུ་ཏི་ན་

93-1-400a

ར་བདུན་བདུན་སྩལ་ལོ། །གང་དུ་བསྐོས་པ་དེ་ཐམས་ཅད་བགྱིད་དོ། །དྲི་ཟ་རྣམས་ལྷུང་བར་བགྱིད་པར་འཚལ་བས་རྒྱ་མཚོར་འབབ་པའི་ཀླུང་གི་ངོས་སུ་ཡར་
གྱི་ངོ་ཚེས་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ཁམ་པོ་ཛའི་ཤིང་གི་ཞུགས་བུས་ལ་ཡུངས་ཀར་མར་དང་བསྲེས་པས་ལན་ཁྲིར་སྦྱིན་སྲེག་བགྱིའོ། །དེ་ནས་ཡི་དྭགས་ཀྱི་
གཟུགས་ཅན་གྱི་མི་ཞིག་མཆིའོ། །མཆིས་ནས་ཀྱང་རྐང་པ་གཉིས་ལ་ཕྱག་བགྱིད་པ་དང༌། བདེ་བར་གྱུར་ཅིག་ཅེས་བརྗོད་པར་བགྱིའོ། །དེ་ནས་མི་དེས་རྐང་པ་གཉིས་ལ་
ལིག་བུ་མིག་བཞག་ནས་སླར་མཆིའོ། །ལིག་བུ་མིག་དེས་མིག་བསྐུས་ན། དྲི་ཟའི་གཟུགས་སུ་འགྱུར་རོ། །རྐང་གིས་འགྲོ་བར་འགྱུར་རོ། །ལོ་ལྔ་སྟོང་ཐུབ་བར་འགྱུར་
རོ༑ ༑དྲི་ཟ་རྣམས་ཀྱང་སྲུང་བ་དང༌། སྐྱོབ་པ་དང༌། སྦེད་པར་བགྱིད་དོ། །ལོག་འདྲེན་རྣམས་ཀྱང་བརླག་པར་བགྱིད་ན། སྨན་ཨ་ས་དེ་བ་དང༌། ཤིང་བ་ལ་ཀར་བ་སའི་
ཚིག་གུ་དང༌། ནེའུ་ལེའི་སྤུ་དང༌། སྦྲུལ་སྐོགས་བརྗེས་པ་དང༌། རྫས་དེ་དག་གིས་གནོད་སྦྱིན་གྱི་གཟུགས་ལ་བདུག་པར་བགྱིའོ། །རིག་པ་ཡང་ལན་བརྒྱ་སྟོང་བཟླས་
བརྗོད་བགྱིའོ། །དེ་ནས་རྨི་ལམ་དུ་ལོག་འདྲེན་རྣམས་བྲེད་ཅིང་ཅི་བྱ་གཏོལ་མེད་པར་མཐོང་ངོ༌། །དེའི་ནང་ནས་མི་ཞིག་འདི་སྐད་ཅེས་ཀྱི་རིག་སྔགས་འཆང༌། བདག་ཅག་

93-1-400b

ལ་གནོད་པ་མ་མཛད་པར་འདི་སྣོམས་ཤིག་ཅེས་སྨྲའོ། །དེ་ནས་ནང་བར་ཏི་ན་ར་ཅིག་སྩོལ་ལོ། །སྒྲུབ་པའི་དུས་ན་ཡང་བདུག་པ་འདི་ཉིད་ཀྱིས་བདག་ལ་བདུགས་ན།
ལོག་འདྲེན་ཐམས་ཅད་ཉམས་པར་འགྱུར་རོ། །ལོག་འདྲེན་གྱི་ལས་བགྱི་ན་ཡང་མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ལ་བགྱིའོ། །རྡོ་རྗེའི་རིགས་
སྐྲག་པར་བགྱི་ན། ལྕེ་འབབ་པས་བཅག་པའི་ཤིང་བླངས་ལ་མར་གྱི་ངོ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ལྕེ་འབབ་པས་བཅག་པའི་ཤིང་གི་
ཞུགས་བུས་ལ་ཁམ་པོ་ཛའི་ཡམ་སྲེག་ཤིང་བརྒྱ་སྟོང་སྦྱིན་སྲེག་བགྱིས་ན། རྡོ་རྗེའི་རིགས་ཐམས་ཅད་སྐྲག་པར་འགྱུར་རོ། །རིའི་དངོས་གྲུབ་ཀྱང་སྩོལ་ལོ། །
ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་ལ་སོགས་པ་ལ་གནོད་པ་བགྱིད་ན། མར་གྱི་ངོ་ཞག་བཅུ་བཞི་ལ་ཞག་གསུམ་སྨྱུང་བ་བགྱིས་ཏེ་མཚན་གཅིག་
མཆིས་པར་མཆིས་ལ་ཅི་ནུས་ཀྱིས་མཆོད་དེ། མཚན་མ་ཁྲག་གིས་བསྐུས་ལ་ཁྲོས་པ་དང་བཅས་པས་ལག་པ་གཉིས་ཀས་འཁྱུད་དེ་རིག་པ་ལན་བརྒྱ་སྟོང་བཟླས་བརྗོད་
བགྱིས་ན། དེ་ན་མཚན་མ་འགུལ་ལོ། །སྐྲག་པར་འགྱུར་ཞིང་རང་གི་ཆོ་ག་རྒྱས་པ་རྣམས་ཀྱི་དངོས་གྲུབ་སྩོལ་ཏོ། །དེ་ལྟར་ཆོ་ག་རྒྱས་པ་ཐམས་ཅད་འགྲུབ་པར་འགྱུར་

93-1-401a

རོ༑ ༑ལག་ན་རྡོ་རྗེ་ལ་ཕུར་བུས་གདབ་ན་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་སེང་ལྡེང་གི་ཤིང་གི་ཞུགས་བུས་
ལ་ཁམ་པོ་ཛའི་ཡམ་སྲེག་ཤིང་བརྒྱ་སྟོང་སྦྱིན་སྲེག་བགྱིས་ན། སྲེག་བླུགས་གསུམ་པའི་ཚེ་འདར་རོ། །བརྒྱས་ཚར་གཅོད་པར་འགྱུར་རོ། །སུམ་བརྒྱས་སྐམ་
པར་འགྱུར་རོ། །བཞི་བརྒྱ་པའི་ཚེ་ལག་ན་རྡོ་རྗེ་ལ་ཕུར་བུས་བཏབ་པར་འགྱུར་རོ། །ལག་ན་རྡོ་རྗེ་ཕུར་བུས་བཏབ་པས་ལག་ན་རྡོ་རྗེའི་རིགས་ཐམས་ཅད་དང༌།
ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་ལ་སོགས་པ་ཐམས་ཅད་ཀྱང་ཕུར་བུས་བཏབ་པར་འགྱུར་རོ། །བརྒྱ་སྟོང་ཚང་བའི་ཚེ་ལག་ན་རྡོ་རྗེའི་
ཚིག་ནས་མཆི་སྟེ་རིག་སྔགས་འཆང་ཅི་འདོད་ཅི་སྦྱིན་ཅེས་བརྗོད་པ་དང༌། བཅོམ་ལྡན་འདས། ཆོ་ག་རྒྱས་པ་དངོས་གྲུབ་བདག་ལ་སྩལ་དུ་གསོལ་ཞེས་བརྗོད་
པར་བྱའོ། །དེ་ལྟར་གྱུར་ཅིག་ཅེས་བརྗོད་ནས་མི་སྣང་བར་གྱུར་ཏོ། །དེ་ནས་རིག་སྔགས་འཆང་གིས་མྱུར་བར་ལག་ན་རྡོ་རྗེའི་གཟུགས་འོ་མས་བཀྲུ་བར་བགྱིའོ། །
དེ་ནས་མཆིས་པའི་མར་དང༌། གུ་གུལ་གྱིས་ལན་བརྒྱ་སྟོང་སྦྱིན་སྲེག་བགྱིའོ། །དེ་ནས་སོས་པར་འགྱུར་རོ། །ལྷ་ལ་ཡང་མཆོད་པ་རྒྱ་ཆེར་བགྱིས་ལ་ཤུགས་

93-1-401b

ལྡན་མས་སླར་གཤེགས་སུ་གསོལ་ལོ། །བཅོམ་ལྡན་འདས་རིག་པའི་རྒྱལ་པོ་སྒྲུབ་པའི་རིག་སྔགས་འཆང་ལ་གལ་ཏེ་དངོས་གྲུབ་ཏུ་མ་གྱུར་ན། རིག་སྔགས་འཆང་དེས་ལས་
བདག་གིར་བྱ་བ་ཡིན་པར་དམིགས་པར་བགྱིའོ། །ལན་གཉིས་སུ་ཡང་བསྒྲུབ་པར་བགྱིའོ། །མ་གྲུབ་ན་ཡང་ལས་བདག་གིར་བྱ་བ་ཡིན་པར་དམིགས་པར་བགྱིའོ། །བཅོམ་
ལྡན་འདས་ཀྱིས་བཀའ་སྩལ་པ། ཅིའི་ཕྱིར་དེ་སྐད་སྨྲ། གསོལ་པ། བཅོམ་ལྡན་འདས། ཕ་འགུམས་པ་དང༌། མ་འགུམས་པ་དང༌། ཚངས་པ་ལ་གནོད་པ་བགྱིས་པའི་
སེམས་ཅན་དག་ཀྱང་མཆིས། མཚམས་མ་མཆིས་པ་ལྔ་དང་ལྡན་པའི་སེམས་ཅན་དག་ཀྱང་མཆིས་ཏེ། བཅོམ་ལྡན་འདས། དེའི་སླད་དུ་བདག་འདི་སྐད་ཅེས་
བརྩོན་འགྲུས་བརྩམས་ལ་བསྒྲུབ་པར་བྱའོ་ཞེས་མཆིའོ། །ལན་བདུན་དུ་ཡང་སྒྲུབ་པ་ལ་འཇུག་པར་བགྱིའོ། །གལ་ཏེ་མ་གྲུབ་ན། ལས་འདི་བརྩམ་པར་བགྱི་
སྟེ༑ མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བར་བགྱིས་ལ་དུར་ཁྲོད་ཀྱི་ཤིང་གི་ཞུགས་བུས་ཏེ་སེང་ལྡེང་གི་ཡམ་སྲེག་གི་ཤིང་ལ་བདག་གི་ཁྲག་བྱུགས་ལ་ལན་
བརྒྱ་སྟོང་སྦྱིན་སྲེག་བགྱིའོ། །གལ་ཏེ་མ་མཆིས་ན་རང་གི་ཤས་ལན་བརྒྱ་སྟོང་སྦྱིན་སྲེག་བགྱིས་ན་མཆི་བར་བགྱི་སྟེ། བཅོམ་ལྡན་འདས་རིག་སྔགས་ཀྱི་དངོས་གྲུབ་

93-1-402a

ཀྱང་སྩལ་བར་བགྱིའོ། །ལས་འདི་ནི། མཆོག་ཏུ་མི་བཟད་པ་ལགས་ཏེ། རིག་སྔགས་འཆང་དེས་མི་བཟད་པའི་ལས་འདི་ཐོག་མར་མི་བགྱིའོ། །དེ་ཅིའི་
སླད་དུ་ཞེ་ན། དེ་བཞིན་གཤེགས་པ་རྣམས་ཀྱི་བྱང་ཆུབ་ནི། བཅོམ་ལྡན་འདས་ཀྱིས་ཀྱང་འགལ་བར་བགྱི་བ་མ་ལགས་པ་ལྟ་བུ་སྟེ། གལ་ཏེ་རིག་སྔགས་འཆང་གིས་
ལས་ཐོག་མར་བརྩམ་སྟེ། བཅོམ་ལྡན་འདས། དེ་ནི། བདག་ལ་གནོད་པ་བགྱིད་དེ། དེ་ཁོ་ན་ཉིད་ཀྱང་མི་མཐོང་ལ་བདག་ལ་གནོད་པ་བགྱིད་དོ། །བཅོམ་ལྡན་
འདས༑ བདག་ལ་གནོད་པ་བགྱིད་ན། ལྷ་ཐམས་ཅད་ལ་གནོད་པ་བགྱིད་པར་འགྱུར་རོ། །གནོད་སྦྱིན་ཐམས་ཅད་ལ་ཡང་གནོད་པ་བགྱིས་པར་འགྱུར་ཏེ། དེ་དག་རིག་
སྔགས་འཆང་དེ་ལ་གླགས་ཚོལ་ཞིང་མཆིས་པར་འགྱུར། གལ་ཏེ་མཚམས་མ་མཆིས་པ་ལྔ་དང་ལྡན་པའི་རིག་སྔགས་འཆང་ཞིག་རིག་པའི་རྒྱལ་པོ་བསྒྲུབས་ན། སྒྲུབ་
པ་བདུན་པ་ལ་དངོས་གྲུབ་སྩལ་བར་བགྱིའོ། །གལ་ཏེ་མ་སྩལ་ན། དེ་བཞིན་གཤེགས་པ་ཐམས་ཅད་འཁུས་པར་འགྱུར་རོ། །བཅོམ་ལྡན་འདས། གཞན་ཡང་
གང་གིས་རིག་སྔགས་འཆང་རྣམས་ཀྱི་དངོས་གྲུབ་ཏུ་འགྱུར་བའི་རྫས་རྣམས་མི་འཕྲོག་པར་བརྗོད་པར་བགྱིའོ། །བྱང་ཆུབ་སེམས་དཔའ་ཆེན་པོ་སྨྲོས་ཤིག །བཅོམ་

93-1-402b

ལྡན་འདས། རིག་སྔགས་འཆང་གིས་ལིག་བུ་མིག་དང་ལྡོང་རོས་ལ་སོགས་པ་སྒྲུབ་ན། ཐོག་མར་འོ་མས་བཀྲུ་བར་བགྱི་སྟེ། བཀྲུས་པས་དངོས་གྲུབ་ཏུ་འགྱུར་རོ། །དངོས་གྲུབ་
ཏུ་གྱུར་པའི་རྫས་རྣམས་ཀྱང་རིག་སྔགས་འཆང་གི་བླ་མ་དང༌། བདག་དང༌། གྲོགས་རྣམས་ལ་ཆ་གསུམ་དུ་བགོ་བར་བགྱིའོ། །རལ་གྲི་དང༌། འཁོར་ལོ་དང༌། མདུང་རྩེ་གསུམ་
པ་ཞིག་གྲུབ་ལ། སྟོར་ན་ཡིད་ཀྱིས་འདི་སྙམ་དུ་སེམས་ཅན་གང་བསོད་ནམས་ཆུང་བ་དེའི་སྟོར་གྲང་སྙམ་དུ་བསམ་ལ་རིག་སྔགས་འཆང་དེས་སྦྱིན་སྲེག་བགྱིའོ། །ཡང་ན་
ལག་པ་བཀན་ཏེ་མནན་ནོ། །གལ་ཏེ་ཤིན་ཏུ་གནོད་པ་བགྱིས་ན། རིག་སྔགས་འཆང་དེས་འདི་སྐད་དུ་རྫས་འདི་ནི། ལག་ན་རྡོ་རྗེའི་ཡིན་ནོ་ཞེས་བརྗོད་པར་བགྱིའོ། །
བཅོམ་ལྡན་འདས། བདག་གི་མིང་ཐོས་ནས་ཡིད་ཀྱིས་ཀྱང་འཁུ་བས་སེམས་པ་ནི། ལྷ་དང་བཅས་པ་དང༌། བདུད་དང་བཅས་པ་དང༌། ཚངས་པ་དང་བཅས་པ་དང༌། དགེ་སྦྱོང་
དང་བྲམ་ཟེའི་སྐྱེ་རྒུ་དང་བཅས་པའི་འཇིག་རྟེན་ན་མ་མཐོང་ངོ༌། །དེ་ནས་ཐམས་ཅད་དང་བཅས་པའི་འཁོར་དེས་བྱང་ཆུབ་སེམས་དཔའ་ཆེན་པོ་ལེགས་སོ་ལེགས་སོ། །
སྟོབས་དང་ཕ་རོལ་གནོན་པ་དཔག་ཏུ་མེད་པ་ཁྱོད་སེངྒེའི་སྒྲ་འདི་ལྟ་བུ་འབྱིན་པ་ལེགས་སོ་ཞེས་ཏེ་ལེགས་སོ་ཞེས་བྱ་བ་བྱིན་ནོ། །བཅོམ་ལྡན་འདས། འདི་ནི། བདག་

93-1-403a

གི་ཉེ་བའི་སྙིང་པོ་ལགས་ཏེ། འདི་ལན་གཅིག་བརྗོད་པས་ཆོ་ག་ཆེན་པོ་རྒྱས་པ་བརྒྱད་བརྗོད་པར་འགྱུར་རོ། །ལག་ན་རྡོ་རྗེ། དེ་དེ་བཞིན་ཏེ། དེ་དེ་བཞིན་
ནོ༑ ༑བཅོམ་ལྡན་འདས། རིག་པའི་རྒྱལ་པོ་འདི་བདུན་སྒྲུབ་པ་དང༌། གནོད་པ་བགྱིད་ན། ཡིད་ཀྱིས་བཟླས་བརྗོད་བགྱིའོ། །ཅི་སྟེ་རིག་སྔགས་འཆང་རིག་སྔགས་
སྒྲུབ་པར་འཚལ་ན། རིག་སྔགས་འཆང་དེས་ཐོག་མར་རིག་སྔགས་དེ་ལན་བརྒྱ་རྩ་བརྒྱད་བརྗོད་པར་བགྱིའོ། །ཉེ་བའི་སྙིང་པོ་ཡང་ལན་བརྒྱ་རྩ་བརྒྱད་བཟླས་
བརྗོད་བགྱིའོ། །དེ་ནས་རིག་སྔགས་འཆང་གིས་རིག་སྔགས་བསྒྲུབ་པར་བགྱིའོ། །གལ་ཏེ་རིག་སྔགས་མ་གྲུབ་ན། དེ་ཉིད་དུ་མཆིས་ལ་དུ་བ་མཆིས་པའི་མེ་མདག་
ཏུ་སྐེ་ཚེ་ལས་ལན་བརྒྱ་སྟོང་སྦྱིན་སྲེག་བགྱིས་ན། རིག་པ་དེ་ཉམས་པར་གྱུར་ནས་དེའི་མདུན་དུ་མཆི་སྟེ་དངོས་གྲུབ་ཏུ་སྩོལ་ཏོ། །དེ་ཉིད་དུ་མཆིས་ལ་རིག་སྔགས་
འཆང་གིས་ཡང་རིག་པ་བསྒྲུབ་ན། མྱུར་དུ་འགྲུབ་བོ། །གསང་སྔགས་ཐམས་ཅད་ཀྱི་ལས་ཀྱང་འདིས་འགྲུབ་པ་ལགས་སོ། །སྤོས་རྣམས་ཀྱི་ལག་ན་རྡོ་རྗེའི་
གཟུགས་བགྱིས་ལ་གདུགས་བདུན་དུས་གསུམ་དུ་ལན་བརྒྱ་རྩ་བརྒྱད་བཟླས་བརྗོད་བགྱིས་ལ་མར་གྱི་ངོ་ཞག་བཅུ་བཞི་པ་ལ་ཉིན་ཞག་གཅིག་སྨྱུང་བ་བགྱིས་

93-1-403b

ཏེ་དཔག་ཏུ་མ་མཆིས་པར་བཟླས་བརྗོད་བགྱིས་ན། གནོད་སྦྱིན་མོ་མཆི་བར་འགྱུར་ཏེ། རྡོ་རྗེ་བཞད་མས་སྨྲར་སྩལ་བར་བགྱིའོ། །གང་གི་ཚེ་ངས་ཆེ་གེ་མོ་ཞེས་བྱ་
བ་ལ་རྒྱོབས་ཤིག་རྒྱོབས་ཤིག །སྲེགས་ཤིག་སྲེགས་ཤིག །ཟུངས་ཤིག །མྱོས་པར་གྱིས་ཤིག །མ་རུངས་པར་གྱིས་ཤིག་ཅེས་བསྒོ་བ་ཐམས་ཅད་ལ་གནོད་པ་གྱིས་ཤིག།
བཅོམ་ལྡན་འདས་དྲན་པ་ཙམ་གྱིས་ཀྱང་ཐམས་ཅད་གྱིས་ཤིག་ཅེས་བསྒོ་བར་བགྱིའོ། །ཉེ་བའི་སྙིང་པོ་རྫོགས་སོ།།    །།ནག་མོ་དྲག་མོའི་ལས་རྣམས་ལགས་ཏེ་གསང་
སྔགས་ཐམས་ཅད་དུ་གསང་སྔགས་གང་ལས་མི་བགྱིད་པ་དེ་ནག་མོ་དྲག་མོ་འདིས་བཀུག་ན། དེ་ལས་བགྱིད་དོ། །བཀུག་ཀྱང་གལ་ཏེ་མ་གྲུབ་ན། ཕྱེམ་རེད་ལག་ན་རྡོ་རྗེའི་
མདུན་དུ་རིག་སྔགས་དེ་ལན་བདུན་བརྗོད་ལ་དེའི་འོག་ཏུ་ནག་མོ་དྲག་མོའི་སྔགས་ལན་བརྒྱ་རྩ་བརྒྱད་བརྗོད་པར་བགྱིའོ། །དེ་ནས་སྔགས་དེ་རྨི་ལམ་དུ་སྟོན་པར་བགྱིད་
དོ༑ ༑ཡི་གེ་མ་ཚང་བ་དང༌། ཕུར་བུ་བཏབ་པས་སྤྲ་བར་བགྱིད་དོ། །གལ་ཏེ་ཡི་གེ་མ་ཚང་བར་གྱུར་ན། རིག་པ་མཆོག་གིས་ཚང་བར་བགྱིད་དོ། །གལ་ཏེ་ཕུར་བུས་བཏབ་
བར་གྱུར་ན། རིག་པ་མཆོག་ཉིད་ཀྱིས་ཕུར་བུས་འབྱུང་བར་བགྱིད་དོ། །ཕྱེམ་རེད་ལག་ན་རྡོ་རྗེའི་མདུན་དུ་མཆོད་པ་བགྱིས་ལ་སྔགས་དེ་རང་གི་ཁྲག་གིས་ཤིང་ཏ་ལའི་

93-1-404a

ལོ་མ་བྲིས་ཏེ་རྩྭ་ཀུ་ཤ་ལས་བགྱིས་པའི་རྡོ་རྗེ་ལ་བདུན་སྔགས་ལ་བསྣུན་ན། དེ་ནས་ཕུར་བུ་འབྱིན་པར་འགྱུར་རོ། །གདོན་དགུག་ན། མེ་ཏོག་གིས་
བགྱིའོ༑ ༑གདོན་རེངས་པར་བགྱིད་ན། ལན་གསུམ་བཟླས་བརྗོད་བགྱིས་པའི་ཆབ་ཀྱིས་བགྱིའོ། །གདོན་སྤོང་བར་བགྱི་ན། བདུག་པས་བགྱིའོ། །གདོན་དབབ་ན། རྣ་བར་
བཟླས་བརྗོད་བགྱིས་པས་སོ། །གདོན་གཏོང་བར་འདོད་ན། ཤ་ཀ་རའི་ཆབ་ལ་ལན་བདུན་བཟླས་བརྗོད་བགྱིས་ན་གཏོང་ངོ༌། །ཙནྡན་དམར་པོ་ལས་རྡོ་རྗེ་བགྱིས་ལ་མར་
གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་བ་ལང་གི་ཤས་བདུག་པར་བགྱིའོ། །རིག་པ་ཡང་ལན་བརྒྱ་སྟོང་བཟླས་བརྗོད་བགྱིས་ན།
ཕ་རོལ་བརྗེད་བྱེད་ཀྱིས་ཟིན་པར་བགྱིད་དོ། །རྡོ་རྗེ་འོ་མས་བཀྲུས་ལ་རིག་པ་ཡང་ལན་བརྒྱ་སྟོང་བཟླས་བརྗོད་བགྱིས་ན། ཐར་པར་ཡང་བགྱིས་པར་འགྱུར་རོ། །རྡོ་རྗེ་དེ་
ཉིད་ལ་ཤ་ཆེན་པོས་བདུགས་ལ་རིག་པ་ཡང་ལན་བརྒྱ་སྟོང་བཟླས་བརྗོད་བགྱིས་ན། འགུམ་པར་བགྱིད་དོ། །ཚེས་གྲངས་དང་སྐར་མ་གདམ་མི་འཚལ། སྨྱུང་བ་བགྱི་
མི་འཚལ་ཏེ། འདི་ལ་རྒྱུ་ནི། ཁྲོ་བོ་ཉིད་དོ། །དགྲ་གསད་པར་འཚལ་བས་གོས་རློན་པ་བགོས་ལ་ཁ་གདུགས་བལྟས་ཏེ་དགྲའི་སྲོག་བསྐམས་ཀྱི་བར་དུ་གསང་སྔགས་

93-1-404b

བཟླས་བརྗོད་བགྱིའོ། །རྡོ་རྗེ་འོ་མས་བཀྲུས་ལ་རིག་པ་ཡང་ལན་བརྒྱ་སྟོང་བཟླས་བརྗོད་བགྱིས་ན། སྔ་མཁོ་བཞིན་འགྱུར་རོ། །གལ་ཏེ་ནག་མོ་དྲག་མོ་སྒྲུབ་པར་འཚལ་ན།
ཐོག་མ་ཉིད་དུ་ཟས་སུ་འོ་སྐྱོ་འཚལ་ཞིང་ལན་འབུམ་བཟླས་བརྗོད་བགྱིའོ། །དེའི་འོག་ཏུ་རི་མོ་མཁན་གསོ་སྦྱོང་བཟུང་བས་མ་གོད་པའི་རས་ལ་སངས་རྒྱས་ཀྱི་སྐུ་གཟུགས་
གསེར་མདོག་ལྟ་བུ་བྲི་བར་བགྱིའོ། །དེའི་གཡོན་རོལ་དུ་ནག་མོ་དྲག་མོ་བྲི་བར་བགྱིའོ། །མར་གྱི་ངོ་ཞག་བཅུ་བཞི་ལ་ཞག་གསུམ་སྨྱུང་བ་བགྱིས་ཏེ་མཆོད་པ་རྒྱ་ཆེར་
བགྱིས་ལ་ནག་མོ་དྲག་མོ་མཆི་བར་འགྱུར་གྱི་བར་དུ་རིག་པ་བཟླས་བརྗོད་བགྱིའོ། །མཆིས་པ་དང་རིག་པ་མཆོག་གིས་མཆོད་ཡོན་དབུལ་ལོ། །དེ་ནས་དེ་རིག་སྔགས་
འཛིན་ཅི་སྦྱིན་པར་བྱ་ཞེས་མཆི་བ་དང༌། དེ་ནས་བཅོམ་ལྡན་འདས་མ། རྒྱལ་པོ་བགྱིད་དུ་སྩོལ་ཅིག་ཅེས་བརྗོད་ན། དེ་བཞིན་དུ་གྱུར་ཅིག་ཅེས་བརྗོད་ནས་མི་གདའ་བར་འགྱུར་
རོ༑ ༑ནག་མོ་དྲག་མོའི་ཆོ་ག་རྫོགས་སོ།།    །།རྒྱལ་བ་ལྡན་མའི་ལས་རྣམས་ལགས་ཏེ། ལྷ་ཐམས་ཅད་དགུག་ན་ལན་གསུམ་བཟླས་བརྗོད་བགྱིས་པའི་ཆབ་ཀྱིས་བགྱིའོ།།
དུད་འགྲོའི་སྐྱེ་གནས་སུ་གཏོགས་པ་ཐམས་ཅད་དགུག་ན། ཡིད་ཀྱིས་བགྱིའོ། །བུད་མེད་དབང་དུ་བགྱིད་ན། ཡར་གྱི་ངོ་ཚེས་བརྒྱད་ནས་བརྩམས་ཏེ་ལག་ན་རྡོ་རྗེའི་མདུན་དུ་

93-1-405a

གདུགས་བདུན་དུས་གསུམ་དུ་དུ་བ་མ་མཆིས་པའི་མེ་མདག་ལ་ན་ལེ་ཤམ་གྱིས་ལན་བརྒྱ་རྩ་བརྒྱད་སྦྱིན་སྲེག་བགྱིས་ན་དབང་དུ་འགྱུར་རོ། །དབབ་པར་
བགྱིད་ན། ཆབ་བམ། བྱེའུ་རུག་པའི་འོ་མས་བགྱིའོ། །གདོན་བཅིང་ངམ། བསྐྱོད་པར་བགྱི་ན། གུ་གུལ་གྱིས་བགྱིའོ། །དུར་ཁྲོད་ཀྱི་ཐལ་བ་ལ་གཟུགས་བགྱིས་ལ་ལན་གསུམ་
བཟླས་བརྗོད་བྱས་པས་གདོན་གྱིས་གཏོང་བར་བགྱིད་དོ། །དུར་ཁྲོད་ཀྱི་སོལ་བ་ལས་གདོན་གྱི་གཟུགས་བགྱིས་ལ་མཚོན་རྣོན་པོས་བཅད་ན། བཅད་པར་འགྱུར་ཏེ། གཏོང་
ངོ༌། །དུག་ལས་གསོལ་ན། ཡལ་གས་བགྱིའོ། །མར་གྱི་ངོ་ཞག་བཅུ་བཞི་ལ་དུར་ཁྲོད་དུ་དུར་ཁྲོད་ཀྱི་ཐལ་བས་གཟུགས་བགྱིས་ལ་བཟླས་བརྗོད་ལན་བརྒྱ་སྟོང་བགྱིས་པའི་
སེང་ལྡེང་གི་ཕུར་བུས་སྙིང་གར་བཙུགས་ན། གཟེར་ཐབས་དྲག་པོས་བཏབ་པར་འགྱུར་རོ། །ཕྱུང་ན། སོས་པར་འགྱུར་རོ། །ཡར་གྱི་ངོ་ཚེས་བདུན་ལ་ཉིན་ཞག་གཅིག་སྨྱུང་བ་
བགྱིས་ཏེ་ལག་ན་རྡོ་རྗེའི་མདུན་དུ་བྱ་རོག་མ་ལངས་ཀྱི་བར་དུ་ལན་སྟོང་རྩ་བརྒྱད་བཟླས་བརྗོད་བགྱིས་ན། ཏི་ན་ར་གཅིག་སྩོལ་ཏོ། །སྒྲུབ་པ་བགྱི་ན། མ་གོད་པའི་རས་ལ་
སྤྱིན་དང་མ་འདྲེས་པའི་ཚོན་གྱིས་སངས་རྒྱས་ཀྱི་སྐུ་གཟུགས་གསེར་གྱི་མདོག་ཅན་བྲི་བར་བགྱིའོ། །དེའི་གཡོན་རོལ་ཏུ་འཕགས་པ་སྤྱན་རས་གཟིགས་དབང་ཕྱུག་བྲི་བར་

93-1-405b

བགྱིའོ༑ ༑དེའི་གཡས་རོལ་ཏུ་འཕགས་པ་ལག་ན་རྡོ་རྗེ་བྲི་བར་བགྱིའོ། །འཕགས་པ་སྤྱན་རས་གཟིགས་དབང་ཕྱུག་ནི། འདམ་བུ་མདའ་རྒྱུའི་ཁ་དོག་ལྟར་དཀར་བའོ། །ལག་ན་རྡོ་རྗེ་ནི། སྔོ་
བསངས་ཏེ། རྒྱན་ཐམས་ཅད་ཀྱིས་བརྒྱན་པའོ། །ལག་ན་རྡོ་རྗེ་གཡས་རོལ་དུ་ནི། རྒྱལ་བ་ལྡན་མ་སྔོ་བསངས་ལ། དེ་ཡང་རྒྱན་ཐམས་ཅད་ཀྱིས་བརྒྱན་པའོ། །དེའི་འོག་རོལ་ཏུ་ནི། སྒྲུབ་
པ་པོ་ལག་ན་པོག་ཕོར་ཐོགས་པར་བྲིའོ། །དེ་ནས་ཞག་གསུམ་སྨྱུང་བ་བགྱིས་ཏེ་མར་གྱི་ངོ་ཞག་བརྒྱད་ལ་རི་མོའི་སྐུ་གཟུགས་ལ་མཆོད་པ་རྒྱ་ཆེར་བགྱིས་ལ། གུ་གུལ་གྱི་བདུག་པ་བསྲེག་
ཅིང་རི་མོའི་སྐུ་གཟུགས་ཀྱི་མདུན་དུ་ཞུགས་བུས་ལ་ཀཱ་ར་བཱི་རའི་མེ་ཏོག་ཞོ་དང༌། སྦྲང་རྩི་དང༌། མར་ལ་སྨྱུགས་པ་བརྒྱད་སྟོང་སྦྱིན་སྲེག་བགྱིའོ། །དེ་ནས་མེ་ཐབ་ནས་ཀཱ་ར་བཱི་རའི་མེ་ཏོག་
པདྨའི་ཚད་ཙམ་དུ་འབྱུང་ངོ༌། །ཀཱ་ར་བཱི་རའི་པདྨའི་དབུས་ནས་ཀཱ་ར་བཱི་ར་འདྲ་བའི་ལྡོང་རོས་འབྱུང་སྟེ། རིག་པའི་རྒྱལ་པོ་བཟླས་བརྗོད་བགྱིད་བཞིན་དུ་དེ་བླང་བར་བགྱིའོ། །བླངས་པ་
ཙམ་གྱིས་གདུགས་ཤར་བའི་མདོག་ལྟ་བུ་དང༌། སྐྲ་ལྕང་ལོ་འཁྱིལ་བ་དང༌། ལོ་བཅུ་དྲུག་ལོན་པའི་ལུས་ལྟ་བུར་འགྱུར། ལོ་བརྒྱད་ཁྲི་ཐུབ་པར་འགྱུར། ནམ་མཁའ་ལ་མཆི་བ་དང༌། མཉམ་
པ་མ་མཆིས་པ་དང༌། ཁ་ཟས་ཅི་འཚལ་བ་རྣམས་འཚལ་བར་འགྱུར་རོ། །རིག་སྔགས་འཆང་རྣམས་ཀྱི་སྤྱོད་ཡུལ་མ་ལགས་པར་འགྱུར་རོ། །བདག་འགུམ་པའི་དུས་འཚལ་བ་

93-1-406a

འགྱུར་རོ། །གལ་ཏེ་སླད་ཀྱིས་ཀྱང་བརྩོན་འགྲུས་བསྐྱེད་ན། ཚེ་དེའི་ཉིས་འགྱུར་ཐུབ་པར་འགྱུར་རོ། །ཡར་གྱི་ངོ་ཟླ་བ་ཉ་ལ་ཉིན་ཞག་གཅིག་སྨྱུང་བ་བགྱིས་ཏེ་མཆོད་
པ་བགྱིས་ལ་མེ་ཏོག་དྲི་ཞིམ་པོ་ལས་བརྒྱ་སྟོང་ཕུལ་ན། ཀཪྴ་པ་ཎ་ལྔ་སྩོལ་ཏོ། །དགྲ་བསྐྲད་པར་འཚལ་ན། ཡར་གྱི་ངོ་ཚེས་གཅིག་ལ་དུར་ཁྲོད་ཀྱི་གནས་སུ་ཞུགས་བུས་ལ་དུར་
ཁྲོད་ཀྱི་ཐལ་བས་སྦྱིན་སྲེག་བགྱིས་ན་བསྐྲད་པར་འགྱུར་རོ། །མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བར་བགྱིས་ཏེ་ལག་ན་རྡོ་རྗེའི་མདུན་དུ་པྲི་ཡང་ཀུའི་ཤིང་གི་
ཞུགས་བུས་ལ་བེ་ཀངྐ་ཏའི་ཡམ་སྲེག་ཤིང་བརྒྱ་སྟོང་སྦྱིན་སྲེག་བགྱིས་ན། ནོར་སྩོལ་ཏོ། །དཔལ་ཆེ་བར་བགྱི་ན། ལག་ན་རྡོ་རྗེའི་མདུན་དུ་ཏིལ་གྱིས་ལན་བརྒྱ་སྟོང་བཟླས་བརྗོད་
བགྱིའོ༑ ༑དབྱེ་བར་བགྱི་ན། ཡར་གྱི་ངོ་ཚེས་ལྔ་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མོན་སྲན་གྲེའུ་ལས་ལན་བརྒྱ་སྟོང་སྦྱིན་སྲེག་བགྱིས་ན་དབྱེ་བར་
བགྱིས་པར་འགྱུར་རོ། །ཚེས་གྲངས་དང་སྐར་མ་གདམ་མི་འཚལ། སྨྱུང་བ་བགྱི་མི་འཚལ་ཏེ་ལག་ན་རྡོ་རྗེའི་མདུན་དུ་གདུགས་བདུན་དུས་གསུམ་དུ་བ་རུ་ར་བརྒྱ་རྩ་བརྒྱད་
སྦྱིན་སྲེག་བགྱིས་ན། ཕྱུགས་ཆུང་རྙེད་དོ། །བུད་མེད་དབང་དུ་བགྱི་ན། གདུགས་བདུན་དུས་གསུམ་དུ་མོན་སྲན་གྲེའུ་ལས་སྦྱིན་སྲེག་བགྱིའོ། །སྐྱེས་པ་དབང་དུ་བགྱི་ན། མར་གྱི་

93-1-406b

ངོ་ཞག་བཅུ་བཞི་ལ་ལག་ན་རྡོ་རྗེའི་མདུན་དུ་ཉིན་ཞག་གཅིག་སྨྱུང་བ་བགྱིས་ལ་ཏིལ་ལས་ལན་བརྒྱ་སྟོང་བགྱིས་ན་སྐྱེས་པ་དབང་དུ་འགྱུར་རོ། །རཱ་ཛཱ་མ་ཏེ་བ་ཤཱི་ཀ་ར་མི་ཤུཀླ་པྲ་ཏི་
པ་དྷ་མཾ་བྷེ་བཛྲ་པཱ་ཎེ་ར་གྷྲ་ཏ་ཨརྐྐ་ཨེསྟེ་རག་ནིམ་པ་ཛྭ་ལྱ་ཤྭེ་ཏ་ས་ར་ཤ་པ་ནཾ་ཨཥྚ་ས་ཧ་སྲཾ་ཛུ་ཧུ་ཡད་ཡ་བད་ཨསྟ་མི་ཏི་བ་ཤ་།རྒྱལ་བ་ལྡན་པའི་ཆོ་ག་རྫོགས་སོ།།    །། རྡོ་རྗེ་
ལྕགས་སྒྲོག་གི་ལས་རྣམས་ཏེ། རིག་སྔགས་བཅིང་ན། སྲད་བུ་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་མདུད་པ་དོར་རོ། །ཡུངས་ཀར་གྱིས་ནི། ཞུགས་ཀྱི་ར་བར་འགྱུར་རོ། །ཆབ་ཀྱིས་
ནི༑ ཡུལ་གྲུ་ཆེན་པོར་འགྱུར་རོ། །ཐལ་བས་ནི། རྡོ་རྗེ་ར་བར་འགྱུར་རོ། །བཅིང་བ་ཐམས་ཅད་རྡོ་རྗེ་ལྕགས་སྒྲོག་འདི་ཉིད་སྦྱར་བར་བགྱིའོ། །གང་དག་བདག་གི་རིག་པ་མཆོག་གི་ཆོ་ག་རྒྱས་
པ་ལ་དམ་ཚིག་མཐོང་ནས་འཇིག་རྟེན་པ་དང༌། འཇིག་རྟེན་ལས་འདས་པའི་རིག་སྔགས་སྒྲུབ་པ་དེ་དག་ལ་གང་དག་བགེགས་བགྱིད་དམ། རྫས་འཕྲོག་པ་དེ་དག་ནི། དམ་ཚིག་མ་
འཆལ་ཞིང་རིགས་ལ་འཁུ་བ་ལགས་ཏེ། དེ་དག་མ་རུང་པར་བགྱི་བའི་སླད་དུ་ལས་འདི་བརྩམ་པར་བགྱིའོ། །ཙནྡན་དམར་པོ་ལས་ལག་ན་རྡོ་རྗེའི་གཟུགས་བགྱིས་ཏེ་མར་གྱི་ངོ་ཞག་
བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་སེང་ལྡེང་གི་ཤིང་གི་ཞུགས་བུས་ལ། ཤ་ཆེན་པོ་སྲེག་བླུགས་ལན་བདུན་སྦྱིན་སྲེག་བགྱིས་ཏེ་དེའི་འོག་ཏུ་འདི་སྐད་

93-1-407a

ཅེས་ལྷའམ། གནོད་སྦྱིན་ནམ། གྲུབ་པའམ། རིག་སྔགས་འཆང་ངམ། ལོག་འདྲེན་ནམ། ལོག་འདྲེན་གཡོག་འཁོར་རམ། གྲུལ་བུམ་མམ། འབྱུང་པོའམ། ཤ་ཟའམ།
གང་གིས་བདག་གི་རྫས་ཇི་ལྟར་ཁྱེར་བ་དེས་སླར་བྱིན་ཅིག་ཅེས་བརྗོད་པར་བགྱིའོ། །དེ་སྐད་ཐོས་ནས་གལ་ཏེ་དེས་སྩལ་ན་ནི། ཅང་མི་བགྱིའོ། །གལ་ཏེ་མ་སྩལ་ན་ཡང་འདི་སྐད་
སྐྲག་པར་བགྱི་སྟེ། གང་གིས་བདག་གི་རྫས་ཁྱེར་བ་དེས་སླར་བྱིན་ཅིག་ཅེས་བགྱིའོ། །ཅི་སྟེ་མ་སྩལ་ན། ལག་ན་རྡོ་རྗེའི་རིགས་ལས་ཕྱི་རོལ་པ་ལག་ན་རྡོ་རྗེའི་རིགས་ལ་འཁུ་བ་ལགས་པས་
བྱ་གག་གི་རྟུག་པ་བླངས་ལ་ཡང་ལན་གསུམ་བརྗོད་པར་བགྱིའོ། །དེ་ལྟར་བགྱིས་ཀྱང་མ་སྩལ་ན། བྱ་གག་གི་རྟུག་པ་ལག་ན་རྡོ་རྗེ་ལ་བདུག་ཅིང་རིག་སྔགས་ཀྱང་ལན་བརྒྱད་བརྒྱ་བཟླས་བརྗོད་
བགྱིའོ༑ ༑དེ་ནས་ལག་ན་རྡོ་རྗེའི་རིགས་ལ་འཁུ་བ་ངེས་ཀྱི་ཧུད་ཀྱི་ཧུད་ཅེས་མཆི་ལ་ཚིག་ཅིངས་ཕྱོགས་དེར་ལྟུང་ངོ༌། །མིག་ཀྱང་འཇར་རོ། །འགུམ་པར་ཡང་འགྱུར་རོ། །དེའི་རིགས་རབས་ཆད་
པར་འགྱུར་རོ། །ནོར་ནི། སླར་ཁུགས་པར་འགྱུར་རོ། །གསད་པར་ནི། མི་བགྱིའོ། །གདོན་གྱི་ལས་རྣམས་ཀྱང་བགྱི་སྟེ། ས་ཟིན་པའམ་མ་ཟིན་པ་ཡང་རུང་སྟེ་ཡིད་ཀྱིས་དབབ་པར་བགྱིའོ། །
བྱེའུ་རུག་པའི་ལོ་མའམ། སྲ་རྩི་པོག་གམ། ཆབ་ཀྱིས་དུག་ལས་གསོ་བར་བགྱིའོ། །བདག་གསོ་ཞིང་མཛེ་ནད་མ་མཆིས་པར་བགྱི་ན། དོག་ས་ལ་ལན་བརྒྱ་རྩ་བརྒྱད་བཟླས་བརྗོད་བགྱིས་

93-1-407b

ལ་བསྐུ་བར་བགྱིའོ། །ནད་ཀྲི་ཏ་སི་མ་མཆིས་པར་བགྱི་ན། སྲད་བུ་ལ་ལན་བརྒྱ་རྩ་བརྒྱད་བཟླས་བརྗོད་བགྱིད་ལ་གང་ན་ནད་ཀྲི་ཏ་སི་མཆིས་བདེར་བཅིང་བར་བགྱིའོ། །མར་གྱི་ངོ་ཞག་བརྒྱད་
ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་བིལ་བའི་ཤིང་གི་ཞུགས་བུས་ལ་བིལ་བའི་ཡམ་སྲེག་ཤིང་ཁྲི་སྦྱིན་སྲེག་བགྱིས་ན། ལོངས་སྤྱོད་དག་སྩོལ་ལོ། །ཡར་གྱི་ངོ་ཉ་ལ་
ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཨ་བ་མརྒའི་ཡམ་སྲེག་ཤིང་ཁྲི་རིག་པ་མཆོག་དང་ལྷན་ཅིག་པས་སྦྱིན་སྲེག་བགྱིས་ན། རྡོ་རྗེ་ལྕགས་སྒྲོག་མཐོང་ཞིང་གང་བླངས་
པ་དེ་སྩོལ་ལོ། །རྡོ་རྗེ་ལྕགས་སྒྲོག་གི་ཆོ་ག་རྫོགས་སོ།།    །།རྡོ་རྗེ་སེར་མོའི་ལས་རྣམས་ལགས་ཏེ། གདོན་བབས་པ་གཏོང་བར་བགྱི་ན། ཆབ་གྱིས་བགྱིའོ། །འདར་བར་བགྱི་ན། མཛུབ་མོ་ལ་ལན་
བདུན་བཟླས་བརྗོད་བགྱིས་ཏེ་བསྟན་ན་འདར་རོ། །གདོན་རྣམ་པར་གཞོམ་ན། ཡིད་ཀྱིས་ལན་བདུན་བཟླས་བརྗོད་བགྱིའོ། །ཆབ་ཀྱིས་ནི། རེངས་པར་བགྱིད་དོ། །རིག་པས་བཅིངས་པ་ལས་དགྲོལ་
ན༑ རྡོ་རྗེ་སོར་མོའི་སྔགས་ལན་བདུན་བརྗོད་དེ། སོང་ཞིག་སོང་ཞིག་ཅེས་བརྗོད་ན། གྲོལ་བར་འགྱུར་རོ། །བཅིང་བ་དགྲོལ་ན། ལན་འབུམ་བཟླས་བརྗོད་བགྱིས་པས་གྲོལ་ལོ། །རྐང་རྡུལ་ལ་ལན་
བརྒྱ་རྩ་བརྒྱད་བཟླས་བརྗོད་བགྱིས་པས་ཐིག་ལེ་བགྱིས་ན། གང་བསམ་པ་དེ་རྙེད་དོ། །མར་གྱི་ངོ་ཞག་བཅུ་བཞི་ནས་ཞག་གཅིག་སྨྱུང་བ་བགྱིས་ཏེ་ནྱ་གྲོ་དྷ་གཅིག་པུ་མཆིས་པར་མཆིས་ལ་

93-1-408a

མཆོད་པ་རྒྱ་ཆེར་བགྱིས་ཏེ་ནྱ་གྲོ་དྷའི་དྲུང་དུ་མཆིས་ལ་ཤླེ་ཤྨེ་ཏ་ཀའི་ལོ་མ་དག་གི་སྟེང་དུ་རྩྭ་དུར་བའི་ལོ་མ་བཞག་སྟེ་འབར་གྱི་བར་དུ་བཟླས་བརྗོད་བགྱིའོ། །འབར་ནས་
མགོ་བོར་བཞག་ན། དེ་མེ་ཏོག་གི་ཕྲེང་བར་འགྱུར་རོ། །དེས་མགོ་ལ་བཅིངས་ན། དཔག་ཚད་སྟོང་དུ་གྱེན་དུ་འཕག་གོ །ལོ་ཁྲི་ཉིས་སྟོང་ཐུབ་བོ། །ཟླ་བ་སྤྱང་ཀིས་ཟིན་པའི་ཚེ་ཞག་གཅིག་
སྨྱུང་བ་བགྱིས་ལ་ལག་ན་རྡོ་རྗེའི་མདུན་དུ་རས་དཀར་པོ་བཞག་ལ་འབར་གྱི་བར་དུ་བཟླས་བརྗོད་བགྱིས་ན། བླངས་པ་ཙམ་གྱིས་གདུགས་ཤར་བ་ལྟ་བུའི་མདོག་ཅན་དུ་འགྱུར་ཞིང་ལོ་ཉིས་
སྟོང་ཐུབ་པར་འགྱུར་རོ། །རྡོ་རྗེ་སེར་མོའི་ཆོ་ག་རྫོགས་སོ།།    །།ཤུགས་ལྡན་མའི་ལས་རྣམས་ལགས་ཏེ། གདོན་ཚར་གཅད་ན། དུར་ཁྲོད་ཀྱི་སོལ་བས་གཟུགས་བྲིས་ལ། ལན་གསུམ་
བཟླས་བརྗོད་བགྱིས་པའི་ལྕུག་མས་བཞུས་ན་གདོན་གྱིས་གཏང་ངོ༌། །སྐྲ་ལས་བགྱིས་པའི་སྲད་བུ་གཏུན་ཤིང་གིས་བརྡུངས་ན། གདོན་དུ་ཞིང་གཏོང་ངོ༌། །གཟེགས་མ་ལས་སྦྱིན་སྲེག་
བགྱིས་ན། གདོན་གྱི་ཡན་ལག་འཚིག་པར་འགྱུར་རོ། །བ་ལང་གི་ལྕི་བ་ལས་གཟུགས་བགྱིས་ལ་ལན་བདུན་བཟླས་བརྗོད་བགྱིས་པའི་ཐུར་མས་མིག་ཕྱུང་ན། ཞར་བར་འགྱུར་རོ། །ལན་
བདུན་བཟླས་བརྗོད་བགྱིས་པའི་གསེག་མས་ཤིང་ལྗོན་པ་ལ་བསྣུན་ན། འཕོ་བར་འགྱུར་རོ། །དབབ་ན། མེ་ཏོག་གིས་བགྱིའོ། །དགྲོལ་ན། ཡིད་ཀྱིས་སོ། །འདི་དག་ལ་སོགས་པ་ནི།

93-1-408b

དོན་གྱི་ལས་རྣམས་ལགས་སོ། །སྲུང་བ་ནི། ལན་ཉི་ཤུ་རྩ་གཅིག་བཟླས་བརྗོད་བགྱིས་པའི་ཐལ་བས་བགྱིའོ། །ཡུལ་གྲུ་སྲུང་བ་ནི། ལན་བདུན་བཟླས་བརྗོད་བགྱིས་པའི་ཆབ་ཀྱིས་བགྱིའོ། །བསྐྲད་
པ་ནི༑ ཡུངས་ཀར་གྱིས་བགྱིའོ། །ནང་པར་ལངས་ཏེ་ཤུགས་ལྡན་མའི་སྔགས་ལན་བརྒྱ་རྩ་བརྒྱད་བརྗོད་ན། ནད་ཐམས་ཅད་ལས་ཐར་པར་འགྱུར་རོ། །བུད་མེད་དབང་དུ་བགྱི་ན། མར་གྱི་ངོ་ཞག་
བརྒྱད་ནས་བརྩམས་ཏེ་དགུང་བདུན་དུས་གསུམ་དུ་ལུང་ཐང་གི་ཤིང་གི་ཞུགས་བུས་ལ། ཏིལ་གྱི་སྲེག་བླུགས་ལན་ཉི་ཤུ་རྩ་གཅིག་སྦྱིན་སྲེག་བགྱིས་ན། དབང་དུ་འགྱུར་རོ། །རཱ་ཛྙཱ་ན་བ་མ་ཤི་
ཀ་ཏུ་ཀ་མ་ཀྲྀཥྞ་སྲ་ཨ་བྷ་མི་མ་ཨ་ཧོ་ར་ཏྲོ་ཤི་ཏེ་ན་བཛྲ་པཱ་ཎི་ར་གྷུ་ཏ་ཏི་ལ་ཀ་ཤྭེ་རཀ་ནིཾ་པྲ་ཛྭ་ལྱ་རུ་དྷི་ར་ཨཀྟ་ནཾ་རི་ཛ་ཀ་ནཾ་ཨཥྚ་ས་ཧ་སྲཾ་ཛུ་ཧཱུ་ཡ་བ་ཤོ་བྷ་བ་ཏི། རྒྱ་མཚོར་འབབ་པའི་ཆུ་ངོགས་
གཉི་གའི་ས་བླངས་ལ་ཟ་མ་ཏོག་བགྱིས་ཏེ་ཟ་མ་ཏོག་དེར་ལིག་བུ་མིག་སྩལ་ལ་ཟ་མ་ཏོག་ཀྱང་མི་ཐོད་ཁ་སྦྱར་གྱི་ནང་དུ་སྩལ་ཏེ་མར་གྱི་ངོ་ཞག་བརྒྱད་ནས་དགུང་གསུམ་སྨྱུང་བ་
བགྱིས་ཏེ་མཚན་གཅིག་མཆིས་པར་མཆིས་ལ་ལྷོ་ཕྱོགས་སུ་མཆིས་ཏེ་མི་ཐོད་ཐོགས་ལ་འབར་གྱི་བར་བཟླས་བརྗོད་བགྱིའོ། །འབར་ནས་བླངས་ཏེ་རིག་པ་མཆོག་གིས་སྲུང་བ་བགྱིས་ཏེ་
ལིག་བུ་མིག་གཅིག་ལ་བཏགས་ཏེ་ལིག་བུ་མིག་དེའོ་མ་དང་ལྷན་ཅིག་འཚལ་ན། འཚལ་བ་ཙམ་གྱིས་སྐྲ་ལྕང་ལོ་འཁྱིལ་བར་འགྱུར། མདོག་ཨུཏྤ་ལའི་ཁ་དོག་ལྟ་བུར་འགྱུར།

93-1-409a

མཚོན་གང་དག་འཕངས་པ་དེ་དག་ཕྱེ་མར་ལྷགས་པར་འགྱུར། ལོ་དྲུག་ཁྲི་ཐུབ་པར་འགྱུར། དབང་ཕྱུག་ཆེན་པོའི་ཚོགས་རྣམས་གྲོགས་སུ་འགྱུར་རོ། །མར་གྱི་ངོ་ཞག་བཅུ་བཞི་
ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་བྱང་ཆུབ་ཀྱི་ཤིང་གི་ཞུགས་བུས་ལ་མེ་ཏོག་ཨུཏྤ་ལ་ཞོ་དང༌། སྤྲང་རྩི་དང༌། མར་ལ་སྨྱུགས་པ་བརྒྱ་སྟོང་སྦྱིན་སྲེག་བགྱིས་
ན་ཡུལ་རྙེད་དོ། །འབྱུང་པོ་ཐམས་ཅད་དབང་དུ་བགྱི་བར་འཚལ་བས་མར་གྱི་ངོ་ཞག་གསུམ་དུ་སྨྱུང་བ་བགྱིས་ཏེ་དུར་ཁྲོད་དུ་མཆིས་ལ་པྲི་ཡང་ཀུའི་ཤིང་གི་ཞུགས་བུས་ཏེ་མར་ལ་ལན་བརྒྱ་
རྩ་བརྒྱད་སྦྱིན་སྲེག་བགྱིས་ན། འབྱུང་པོ་ཐམས་ཅད་མཆི་བར་འགྱུར་ཏེ། དེ་དག་ལ་ཕྱག་བརྙན་གྱིས་ཤིག་ཅེས་བརྗོད་ན། གང་དང་གང་དུ་བསྐོས་པ་དེ་དག་ཐམས་ཅད་བགྱིད་དོ། །ཡར་
གྱི་ངོ་ཚེས་ལྔ་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཨ་ཏི་མུཀྟ་ཀའི་མེ་ཏོག་སྟོང་རྩ་བརྒྱད་ཕུལ་ན། ལོངས་སྤྱོད་རྣམས་སྩོལ་ཏེ། ཤུགས་ལྡན་མའི་ཆོ་ག་
རྫོགས་སོ།།    །།རྡོ་རྗེ་གདོང་གི་ལས་རྣམས་ལགས་ཏེ། ལན་བརྒྱ་རྩ་བརྒྱད་བཟླས་བརྗོད་བགྱིས་པའི་བུམ་པས་གདུགས་བདུན་ཁྲུས་བགྱིས་ན། སྡིག་པ་ཐམས་ཅད་ལས་གྲེལ་བར་
འགྱུར་རོ། །བྱིས་པ་གང་དག་གདོན་གྱིས་ཟིན་པ་དེ་ཁྲུས་བགྱིས་ན། གཏོང་བར་འགྱུར་རོ། །གདོན་གྱིས་ཟིན་པ་རྣམས་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་པའི་བདུག་པས་

93-1-409b

བདུགས་ན། གཏོང་བར་འགྱུར་རོ། །གང་དག་ནམ་གྲུ་དང༌། སྲུལ་པོ་དང༌། གདོན་བརྙན་མས་ཟིན་པ་དེ་དག་ཚོན་སྣ་ལྔའི་སྐུད་པ་ལ་མདུད་པ་བདུན་བོར་ཏེ་ལག་པ་ལ་བཅིངས་ན། གཏོང་ངོ༌། །
དུག་ལས་གསོན། ཡལ་གས་བགྱིའོ། །སྲིན་བུ་ཏི་ཀས་ཟིན་པ་དང༌། ནད་ཙི་ལུ་ཏ་དང༌། རྐང་ཤུ་བྱུང་བ་ལས་ལ་ལན་ཉི་ཤུ་རྩ་གཅིག་བཟླས་བརྗོད་བགྱིས་ཏེ་བསྐུས་ན། ལན་གསུམ་གྱི་
ཐ་མ་ལ་སོས་པར་འགྱུར་རོ། །ཕྱག་རྒྱ་གཞིག་ན། ཆབ་ཀྱིས་བགྱིའོ། །དབྱིག་དུག་བསལ་བར་བགྱི་ན། ཆབ་ཀྱིས་རྐང་ལག་བཀྲུས་ལ་སྣོད་དུ་སྩལ་ཏེ། དེ་ནས་རྩྭ་ཀུ་ཤས་བྱབས་ན་འབྱང་བར་
འགྱུར་རོ། །གདོན་སྤོ་ན། ལན་བདུན་བཟླས་བརྗོད་བགྱིས་པའི་ཐལ་བས་བགྱིའོ། །ནད་ཙི་ལུ་མ་མཆིས་པར་བགྱི་ན། མཚོན་རྣོན་པོས་ས་ཤུར་གྱིས་དྲས་ལ་ཡང་རྐེད་དུ་བཅད་ན་ཙི་ལུ་མ་མཆིས་
པར་འགྱུར་རོ། །ནད་བྲི་ཧ་མ་མཆིས་པར་བགྱི་བ་ཡང་དེ་བཞིན་ནོ། །འཛེར་པ་མ་མཆིས་པར་བགྱི་ན། ས་ལ་ལན་བདུན་བཟླས་བརྗོད་བགྱིས་པས་བགྱིའོ། །མར་གྱི་ངོ་ཞག་བཅུ་བཞི་ལ་ཉིན་
ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མཆོད་པ་ཅི་ནུས་སུ་བགྱིས་ལ་གི་ཝང་རས་དཀར་པོའི་སྟེང་དུ་བཞག་སྟེ་འབར་གྱི་བར་དུ་བཟླས་བརྗོད་བགྱིའོ། །འབར་ནས་བླང་
བར་བགྱིས་ཏེ། བླངས་ནས་ཐིག་ལེ་བགྱིས་ན། མི་གདའ་བར་འགྱུར། འབྱུང་པོ་ཐམས་ཅད་ཀྱིས་མི་ཚུགས་པར་འགྱུར་རོ། །ཟླ་བ་གཅིག་སློང་མོ་བའི་ཟས་འཚལ་ཞིང་ཐ་མར་ཞག་

93-1-410a

གསུམ་སྨྱུང་བ་བགྱིས་ལ་མར་གྱི་ངོ་ཞག་བཅུ་བཞི་ལ་ལག་ན་རྡོ་རྗེའི་མདུན་དུ་མཆོད་པ་རྒྱ་ཆེར་བགྱིས་ཏེ་ཤུ་དག་ཆང་པར་བཅངས་ལ་སྦྲུལ་དུ་གྱུར་གྱི་བར་བཟླས་
བརྗོད་བགྱི་ཞིང༌། དེས་མི་འཇིགས་པར་བགྱིའོ། །སླར་ཡང་ཤུ་དག་ཏུ་གྱུར་གྱི་བར་དུ་བཟླས་བརྗོད་བགྱིའོ། །དེ་ནས་དེ་བཟའ་བར་བགྱི་སྟེ། འཚལ་བ་ཙམ་གྱིས་གདུགས་ཤར་བ་ལྟ་བུའི་
མདོག་ཅན་དུ་འགྱུར་ཞིང་ལོ་ལྔ་སྟོང་ཐུབ་པར་འགྱུར་རོ། །མར་གྱི་ངོ་ཞག་བརྒྱད་ལ་ལྷ་ཆེན་པོ་གནས་སུ་མཆིས་ལ་ཉིན་ཞག་གཅིག་སྨྱུང་བ་བགྱིས་ལ། ལྷ་ཆེན་པོ་གཞོགས་གཡས་
པར་ལིག་བུ་མིག་ཨ་ཤྭཏྠའི་ལོ་མའི་སྟེང་དུ་བཞག་སྟེ་དུ་བ་འཐུལ་གྱི་བར་དུ་བཟླས་བརྗོད་བགྱིའོ། །དེ་ནས་ལིག་བུ་མིག་བླངས་ཏེ་ལྷའི་སྐལ་བ་བཞག་ལ་མིག་ལ་བསྐུས་ན། མི་
གདའ་བར་འགྱུར་རོ། །ལོ་བདུན་སྟོང་ཐུབ་པར་འགྱུར་རོ། །ཨརྒའི་མེ་ཏོག་དུར་ཁྲོད་ཀྱི་མེས་བསྲེགས་ནས་མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ནས་ལྷ་ཆེན་
པོའི་གནས་སུ་མཆིས་ལ་ཤིང་ཨ་ཤྭཏྠའི་ལོ་མའི་སྟེང་དུ་བཞག་སྟེ་ལན་བརྒྱ་སྟོང་བཟླས་བརྗོད་བགྱིས་ལ་ཐིག་ལེ་བགྱིས་ན། མི་གདའ་བར་འགྱུར་རོ། །ལོ་ལྔ་སྟོང་ཐུབ་པར་
འགྱུར་རོ། །ཟླ་བ་གཅིག་སྐྱོ་འཚལ་ཞིང་མར་གྱི་ངོ་ཞག་བཅུ་བཞི་ལ་མིའི་རུས་པ་ཟླ་གམ་ལྟ་བུར་བགྱིས་ལ་དེ་ནས་རིག་སྔགས་འཆང་གི་རིང་བསྲེལ་དང་བཅས་པའི་

93-1-410b

མཆོད་རྟེན་གྱི་དྲུང་དུ་ལག་ན་རྡོ་རྗེའི་གཟུགས་དང༌། དབང་ཕྱུག་ཆེན་པོའི་གཟུགས་བཞག་ལ་རིག་སྔགས་འཆང་གིས་བཅོམ་ལྡན་འདས་དང༌། ལག་ན་རྡོ་རྗེ་དང༌། དབང་ཕྱུག་ཆེན་པོ་ལ་
རྒྱ་ཆེར་མཆོད་དེ་རིག་སྔགས་འཆང་གིས་ཡར་གྱི་ངོའི་ཚེས་བརྒྱད་ནས་ཉིན་ཞག་གཅིག་སྨྱུང་བ་བགྱིས་ལ་ཟླ་གམ་བླངས་ཏེ་རས་དཀར་པོའི་སྟེང་དུ་བཞག་ལ་འབར་གྱི་པར་དུ་བཟླས་
བརྗོད་བགྱིའོ། །འབར་ནས་བླངས་ཏེ་མགོ་བོར་བཞག་ན། ཅི་འདོད་པའི་གཟུགས་ཅན་དུ་འགྱུར་རོ། །ལག་ན་རྡོ་རྗེ་དང༌། དབང་ཕྱུག་ཆེན་པོའི་གཟུགས་སུ་ཡང་བསྒྱུར། ཡིད་ཀྱིས་གང་
བསམ་པ་དེ་ཐམས་ཅད་ཀྱང་འགྲུབ་བོ། །ལོ་སྟོང་ཐུབ་པར་འགྱུར་རོ། །འཆི་བའི་དུས་ཀྱང་འཚལ་ལོ། །ཟས་སུ་འོ་སྐྱོ་འཚལ་ཞིང་ལག་ན་རྡོ་རྗེའི་མདུན་དུ་ཤླེ་ཤྨེ་ཏ་ཀའི་ཤིང་གི་ཞུགས་
བུས་ལ༑ ཨ་པ་མརྒའི་ཡམ་སྲེག་ཤིང་འབུམ་སྦྱིན་སྲེག་བགྱིས་ན། རྒྱལ་པོ་ཉིད་འཐོབ་བོ། །རྡོ་རྗེ་གདོང་གི་ཆོ་ག་རྫོགས་སོ།།    །།རྡོ་རྗེ་ལྟེ་བའི་ལས་རྣམས་ལགས་ཏེ། རི་མོ་མཁན་
གསོ་སྦྱོང་བཟུང་བས་མ་གོད་པའི་རས་ལ་སྤྱིན་དང་མ་འདྲེས་པའི་ཚོན་གྱིས་འཕགས་པ་ལག་ན་རྡོ་རྗེའི་མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པ། དར་རམ་རས་ཀྱི་ཤམ་ཐབས་ཅན་
བྲི་བར་བྱའོ། །དེའི་གཡས་རོལ་ཏུ་རྡོ་རྗེའི་ལྟེ་བ་གསེར་གྱི་མདོག་ལྟ་བུ་བྲི་བར་བགྱིས་ཏེ། དེ་ཡང་རྒྱན་ཐམས་ཅད་ཀྱིས་བརྒྱན་པར་བགྱིའོ། །དེ་ནས་རིག་སྔགས་འཆང་ཟས་སུ་འོ་སྐྱོ་འཚལ་བར་

93-1-411a

བགྱིའོ༑ ༑མར་གྱི་ངོ་ཞག་བཅུ་བཞི་ནས་ཞག་གསུམ་སྨྱུང་བ་བགྱིས་ཏེ་ཅི་ནུས་ཀྱིས་མཆོད་པ་བགྱིས་ལ་ཙནྡན་དམར་པོ་མཐོ་གང་ལ་རྡོ་རྗེ་བགྱིས་ཏེ། རྡོ་རྗེའི་རྐེད་པར་ལྡོང་
རོས་བཞག་ལ་བྱང་ཆུབ་ཀྱི་ཤིང་གི་ལོ་མས་གཡོགས་ཏེ་དངོས་གྲུབ་རྣམ་གསུམ་བྱུང་གི་བར་དུ་བཟླས་བརྗོད་བགྱིའོ། །འབར་བར་གྱུར་ན། བསྐལ་པར་གནས་ཤིང་རིག་སྔགས་འཆང་ཐམས་
ཅད་ཀྱིས་མི་ཚུགས་པར་འགྱུར་རོ། །དཔག་ཚད་སྟོང་གྱེན་དུ་འཕགས་ཤིང་དེའི་མོད་ལ་སླར་མཆིའོ། །གང་གི་ཚེ་འགུམ་པ་དེའི་ལག་ན་རྡོ་རྗེའི་རིགས་སུ་སྐྱེའོ། །ཅི་སྟེ་དུ་བ་འཐུལ་ན་ས་
བླངས་ཏེ་ཐིག་ལེ་བགྱིས་ན། མི་གདའ་བར་འགྱུར། ལོ་བཅུ་དྲུག་ལོན་པ་ལྟ་བུའི་ལུས་སུ་འགྱུར། ལོ་བདུན་སྟོང་ཐུབ་པར་འགྱུར་རོ། །བྲོ་བར་གྱུར་ནས་བླངས་ལ་ཐིག་ལེར་བགྱིས་ན།
གང་མཐོང་བ་དེ་དབང་དུ་འགྱུར་ཏེ། དུད་འགྲོའི། སྐྱེ་གནས་སུ་གཏོགས་པ་ཡང་དབང་དུ་འགྱུར་རོ། །ཟླ་བ་གཅིག་ཟས་སུ་ཆུ་གྲོག་འཚལ་ཞིང་མར་གྱི་ངོ་ཞག་བརྒྱད་ནས་ཞག་གསུམ་
སྨྱུང་བ་བགྱིས་ཏེ་བ་ལང་གི་ལྷས་སམ། ཀུན་དགའི་ར་བའམ། ཡང་ན་གནས་གཙང་མར་མཆོད་པ་རྒྱ་ཆེར་བགྱིས་ལ། ལྡོང་རོས་ཏིལ་གྱི་ལོ་མ་བདུན་གྱི་སྟེང་དུ་བཞག་སྟེ་གདོལ་
པའི་བུ་མོའི་མོ་མཚན་ནམ། འཇི་བ་ལས་བགྱིས་པའི་མོ་མཚན་གྱི་སྟེང་དུ་གཞག་པར་བགྱི་ཞིང༌། གདོལ་པའི་བུ་མོ་རལ་གྲི་ཐོགས་པ་བཞི་ཕྱོགས་བཞིར་བཞག་པར་བགྱིས་

93-1-411b

ལ༑ དེ་ནས་རིག་སྔགས་འཆང་གི་དངོས་གྲུབ་རྣམ་པ་གསུམ་བྱུང་གི་བར་དུ་བཟླས་བརྗོད་བགྱིའོ། །འབར་བར་གྱུར་ན། གདུགས་ཤར་བ་འདྲ་བའི་མདོག་ཏུ་འགྱུར། སྐྲ་ལྕང་ལོ་འཁྱིལ་བར་འགྱུར་
རོ༑ ༑ལོ་བཅུ་དྲུག་ལོན་པ་ལྟ་བུར་འགྱུར། འོག་ཏུ་དཔག་ཚད་སྟོང་དུ་མཆི་བར་འགྱུར། སྟེང་དུ་ཡང་དེ་བཞིན་མཆི་བར་འགྱུར། དཔག་ཚད་སྟོང་ཚུན་ཆད་ཀྱིས་ཐོས་ཤིང་མཐོང་བར་འགྱུར། ལོ་ཁྲི་
ཉིས་སྟོང་འཚོ་བར་འགྱུར། ནམ་མཁའ་ལ་རླུང་གི་ཤུགས་ངང་མཚུངས་པར་འགྱུར། གྲུབ་པ་ཐམས་ཅད་ཀྱང་འདིས་དབང་དུ་འགྱུར། ཚེས་གྲངས་དང་སྐར་མ་འདམ་མི་འཚལ། སྨྱུང་བ་བགྱི་
མི་འཚལ་ཏེ་བུད་མེད་གྱི་རོ་བླངས་ལ་ལིག་བུ་མིག་དེའི་མོ་མཚན་གྱི་སྟེང་དུ་བཞག་སྟེ་མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ལ་ལག་ན་རྡོ་རྗེའི་མདུན་དུ་མཆོད་ལ་
བགྱིས་ཏེ་ལན་བརྒྱ་སྟོང་བཟླས་བརྗོད་བགྱིས་ལ། ལིག་བུ་མིག་དེ་བླངས་ཏེ་མིག་ལ་བསྐུས་ན། མི་གདའ་བར་འགྱུར། ལོ་བདུན་སྟོང་ཐུབ་པར་འགྱུར་རོ། །མར་གྱི་ངོ་ཞག་བརྒྱད་ལ་
ཞག་གཅིག་སྨྱུང་བ་བགྱིས་ཏེ་གདོལ་བའི་ཁྱིམ་ནས་ཞུགས་བླངས་ལ་སེང་ལྡེང་གི་ཤིང་གི་ཞུགས་བུས་ཏེ་དུག་དང་ཁྲག་དང་བསྲེས་པའི་ཡུངས་ཀར་གྱིས་ལན་བརྒྱད་སྟོང་སྦྱིན་སྲེག་
བགྱིས་ན། གང་གི་མིང་ནས་སྨོས་ཏེ་སྦྱིན་སྲེག་བགྱིས་པ་དེ་དབང་དུ་འགྱུར་རོ། །མར་གྱི་ངོ་ཞག་བཅུ་གཉིས་ལ་མི་རུས་ཀྱི་ཐུར་མས་བླངས་ཏེ་ལན་བརྒྱ་སྟོང་བཟླས་བརྗོད་བགྱིས་ལ་དགྲའི་ཁྱིམ་

93-1-412a

སྒོར་བཙུགས་ན། དགུང་གསུམ་གྱིས་འབྲོས་པར་འགྱུར་རོ། །རྡོ་རྗེ་ལྟེ་བའི་ཆོ་ག་རྫོགས་སོ།།    །།མེ་ཁ་ལའི་ལས་རྣམས་ལགས་ཏེ། སྲུང་བ་བགྱི་ན། ལན་བདུན་
བཟླས་བརྗོད་བགྱིས་པའི་སྲད་བུས་ལག་པ་ལ་བཅིང་བར་བགྱིའོ། །ཡུལ་གྲུ་སྲུང་ན། ལན་ཉི་ཤུ་རྩ་གཅིག་བཟླས་བརྗོད་བགྱིས་པའི་ཆབ་ཀྱིས་བགྱིའོ། །དབབ་ན། བྱེའུ་རུག་པའི་
ལོ་མའམ་རྨ་བྱའི་མདོངས་ཀྱིས་བགྱིའོ། །གདོན་ལ་གནོད་པ་བགྱིད་ན། ཆབ་ཀྱིས་བགྱིའོ། །ཁྱིམ་མམ། ལྷ་ཁང་ངམ། ཀུན་དགའི་ར་བར་མཆིས་ལ་གང་དུ་བཟླས་བརྗོད་བགྱིས་པ་
དེ་ནས་འབྱུང་པོ་གདོན་ཐམས་ཅད་འབྲོས་པར་འགྱུར་རོ། །གདོན་ཚར་བཅད་ན། ཁྲག་གིས་གཟུགས་བྲིས་ལ་རྐང་པས་མནན་ཏེ་ལན་བརྒྱ་རྩ་བརྒྱད་བཟླས་བརྗོད་བགྱིས་ན་གདོན་གྱི་
རིགས་ཕུང་བར་འགྱུར་རོ། །རིག་པ་སྒྲུབ་ན། ཐོག་མ་ཉིད་ལས་འདི་བགྱིས་ཏེ་ལག་ན་རྡོ་རྗེའི་མདུན་དུ་ཤླེ་ཤྨེ་ཏ་ཀའི་ཤིང་གིས་ཞུགས་བུས་ལ་ཀུ་ར་བའི་མེ་ཏོག་བརྒྱ་སྟོང་སྦྱིན་སྲེག་
བགྱིས་ན་ལྷ་དེས་རིག་པའི་ལྷ་བཟུང་ནས་ཁྲིད་དེ་མཆིའོ། །ཁྲིད་དེ་མཆིས་ནས་མྱུར་དུ་དངོས་གྲུབ་ཏུ་འགྱུར་རོ། །ཅི་སྟེ་ལོག་འདྲེན་རྣམས་ཀྱི་རིགས་སྒྲུབ་པར་འཚལ་ན་།ལོག་འདྲེན་
རྣམས་ཀྱི་ལོག་འདྲེན་གྱི་རིགས་ནི། བཞི་མཆིས་ཏེ། སོ་གཅིག་པའི་རིགས་དང༌། ཀམ་པོ་ཛའི་རིགས་དང༌། རྣམ་པར་འཇོམས་པའི་རིགས་དང༌། ཕུང་བྱེད་ཀྱི་རིགས་སོ། །སེ་

93-1-412b

གཅིག་པའི་རིགས་ལ་གཙུག་ཕུད་འཕྱང་ལ་སོགས་པ་ལོག་འདྲེན་བརྒྱད་ཁྲི་མཆིས་ཏེ་དེ་དག་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་བགེགས་བགྱིད་དོ། །ཀམ་པོ་
ཛའི་རིགས་ལ་ནི། དབང་ཕྱུག་ཆེན་པོའི་གཡོག་འཁོར་བ་ལང་རྣ་བ་ལ་སོགས་པ་བགེགས་དྲུག་ཁྲི་མཆིས་ཏེ། དབང་ཕྱུག་ཆེན་པོའི་ཆོ་ག་རྒྱས་པ་ལ་བགེགས་བགྱིད་ཅིང་རིག་པ་ཡང་
འཇོམས་པར་བགྱིད་དོ། །རྣམ་པར་འཇོམས་པའི་རིགས་ལ་ནི། འཇིག་རྟེན་སྐྱོང་བའི་གཡོག་འཁོར་མྱ་ངན་མེད་ལ་སོགས་པ་ལོག་འདྲེན་དྲུག་ཁྲི་མཆིས་ཏེ། དེ་དག་ཀྱང་དབང་ཕྱུག་ཆེན་
པོ་དང༌། ཕུར་བུ་གསུམ་པའི་ཆོ་ག་རྒྱས་པ་ལ་བགེགས་བགྱིད་དོ། །ཕུང་བྱེད་ཀྱི་རིགས་ལ་ནི། ལག་ན་རྡོ་རྗེའི་གཡོག་འཁོར་མུརྡ་ཏ་ཀ་ལ་སོགས་པའི་ལོག་འདྲེན་བྱེ་བ་ཕྲག་འབུམ་མཆིས་
ཏེ༑ དེ་དག་ནི། རིག་པའི་ཆོ་ག་རྒྱས་པ་ཐམས་ཅད་ལ་བགེགས་བགྱིད་ཅིང༌། རིག་པ་ཡང་འཇོམས་པར་བགྱིད་དོ། །འདི་ནི། ལོག་འདྲེན་དེ་དག་གི་སྒྲུབ་པ་ལགས་ཏེ། སོ་གཅིག་པའི་
རིགས་ཀྱི་སྒྲུབ་བ་ནི། མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་དུར་ཁྲོད་ཀྱི་ཤིང་གིས་ཞུགས་བུས་ལ་བ་ལང་གི་མཁྲིས་པས་སྦགས་
པའི་ཡུངས་ཀར་ལ་ལན་བརྒྱ་སྟོང་སྦྱིན་སྲེག་བགྱིས་ན། ཀྱི་ཧུད་ཀྱི་ཧུད་ཅེས་མཆི་བའི་སྒྲ་གྲག་ཅིང་གྲུབ་པར་འགྱུར་ཏེ། གྲུབ་ནས་ཀྱང་སྒྲུབ་པ་ལ་བགེགས་མི་བགྱིད་དེ། བདེ་བར་

93-1-413a

སྒྲུབ་ཏུ་མཆིས་སོ། །ཀམ་པོ་ཛའི་རིགས་ཀྱི་སྒྲུབ་བ་ནི། མར་གྱི་ངོ་ཞག་ལྔ་ལ་ཉིན་ཞག་གཅིག་སྨྱུང་བ་བགྱིས་ཏེ་ལ་གན་རྡོ་རྗེ་དང༌། དབང་ཕྱུག་ཆེན་པོ་ལ་མཆོད་
པ་བགྱིས་ནས་ལག་ན་རྡོ་རྗེའི་མདུན་དུ་ཨརྒའི་ཤིང་གིས་ཞུགས་བུས་ལ་མོན་སྲན་གྲེའུ་དང་མར་བསྲེས་པ་ལ་ལན་བརྒྱ་སྟོང་སྦྱིན་སྲེག་བགྱིས་ན། ལག་ན་རྡོ་རྗེའི་གཟུགས་
འགུལ་ཏེ། དེ་ནས་འགྲུབ་པར་འགྱུར་རོ། །གྲུབ་ནས་ཀྱང་དབང་ཕྱུག་ཆེན་པོའི་ཆོ་ག་རྒྱས་པར་བཀླགས་པ་ཙམ་གྱིས་རིག་པ་ཐམས་ཅད་འགྲུབ་བོ། །རྣམ་པར་འཇོམས་པའི་རིགས་
ཀྱི་སྒྲུབ་པ་ནི། མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་མཚན་གཅིག་མཆིས་པར་མཆིས་ལ་མཆོད་པ་རྒྱ་ཆེན་པོ་བགྱིས་ལ་ལོག་འདྲེན་རྣམས་ལ་ཡང་
གཏོར་མ་བགྱིའོ། །དེའི་མདུན་དུ་བེ་ཀངྐ་ཏའི་ཞུགས་བུས་ལ་ཁྲག་དང་བསྲེས་པའི་ཡུངས་ཀར་གྱིས་ལན་བརྒྱ་སྟོང་སྦྱིན་སྲེག་བགྱིས་ན། དེའི་འོག་ཏུ་གྲིབ་མ་གདའ་ཞིང་འགྲུབ་པར་
འགྱུར་རོ། །རྣམ་པར་འཇོམས་པའི་རིགས་གྲུབ་ན། ལོག་འདྲེན་རྣམས་དབང་དུ་འགྱུར་རོ། །གང་དང་གང་དུ་དགོས་པ་དེ་ཐམས་ཅད་བགྱིད་དོ། །ཕུང་བྱེད་ཀྱི་རིགས་ཀྱི་སྒྲུབ་
པ་ནི༑ ཟླ་བ་ཕྱེད་ཟས་སུ་འོ་སྐྱོ་འཚལ་ཞིང་མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མཆོད་བ་རྒྱ་ཆེར་བགྱིས་ལ་ཞུགས་

93-1-413b

མར་གཉིས་བུས་ཏེ། གཅིག་ནི། ལག་ན་རྡོ་རྗེ་ལ་དབུལ་ལོ། །གཅིག་ནི། མུརྡ་ཏ་ཀ་ལ་དབུལ་ལོ། །དེ་ནས་རིག་སྔགས་འཆང་གིས་སྲུང་བ་བགྱིས་ལ་ལག་ན་རྡོ་རྗེའི་མདུན་དུ་སེང་
ལྡེང་གི་ཤིང་གིས་ཞུགས་བུས་ཏེ་ན་ལེ་ཤམ་དཀར་པོ་དག་གི་ཁྲག་བསྲེས་པས་ལན་བརྒྱ་སྟོང་སྦྱིན་སྲེག་བགྱིས་ན། ལག་ན་རྡོ་རྗེའི་རྐང་པ་གཡས་པའི་མཐེ་བོང་ལས་འོད་ཟ་
འབྱུང་སྟེ། དེ་ནས་འགྲུབ་པར་འགྱུར་རོ། །ཕུང་བྱེད་ཀྱི་རིགས་སྒྲུབ་ན། རིག་པའི་ཆོ་ག་ཐམས་ཅད་བདེ་བར་སྒྲུབ་ཏུ་མཆིས་ཏེ། བགེགས་མ་མཆིས་པའོ། །ལོག་འདྲེན་དེ་དག་ཀྱང་
ཕྱག་བརྙན་དུ་འགྱུར་རོ། །ལོག་འདྲེན་རྣམས་ཀྱང་རིག་སྔགས་འཆང་ལ་གསང་སྔགས་སྩོལ་ཏེ། དེས་ལོ་སྟོང་ཐུབ་པར་འགྱུར་རོ། །ཟས་སུ་འོ་ཐུག་འཚལ་ཞིང་ལག་ན་རྡོ་རྗེའི་
མདུན་དུ་ལན་འབུམ་བཟླས་བརྗོད་བགྱིས་ན། མེ་ཁ་ལ་འགྲུབ་པར་འགྱུར་ཏེ། གདུགས་གཅིག་བཞིན་ཀཪྵ་པ་ཎ་བརྒྱ་སྟོང་སྩོལ་ཏོ། །རྟག་ཏུ་བཟླས་བརྗོད་བགྱིས་ན། དགྲ་ལས་རྒྱལ་
ལོ༑ ༑མར་གྱི་ངོ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་པདྨ་བརྒྱ་སྟོང་ཕུལ་ན། རིག་པའི་རྒྱལ་པོ་དམ་པ་སྩོལ་བར་འགྱུར་རོ། །མེ་ཁ་ལའི་ཆོ་ག་རྫོགས་སོ།།    །།
གདོན་དཀར་མོའི་ལས་རྣམས་ལགས་ཏེ། རི་མོ་མཁན་གསོ་སྦྱོང་བཟུང་བས་མ་གོད་པའི་རས་ལ་སྦྱིན་དང་མ་འདྲེས་པའི་ཚོན་གྱིས་ལག་ན་རྡོ་རྗེ་མདོག་སྔོ་བསངས། རྒྱན་ཐམས་ཅད་

93-1-414a

ཀྱིས་བརྒྱན་པ། ཕོ་ཉ་མོ་བཅུ་གཉིས་ཀྱིས་བསྐོར་བ་བྲི་བར་བགྱི་སྟེ། ཁ་དོག་ཇི་ལྟ་བ་བཞིན་དུ་བྲི་བར་བགྱིའོ། །ཕོ་ཉ་མོ་ཐམས་ཅད་ཀྱང་རྒྱན་ཐམས་ཅད་ཀྱིས་
བརྒྱན་པ་བྲི་བར་བགྱིའོ། །ཐ་མར་རིའི་རྩེ་མོ་རྣམས་བྲི་བར་བགྱིའོ། །དེ་ནས་རིག་སྔགས་འཆང་གིས་ཡར་གྱི་ངོ་ཚེས་གཅིག་ནས་བརྩམས་ཏེ་ཟས་སུ་ཆུ་སྒྲོག་འཆལ་ཞིང་མར་
གྱི་ངོ་ཞག་བརྒྱད་ལ་ཐུག་གི་བར་དུ་བཟླས་བརྗོད་བགྱིའོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེ་ལ་མཆོད་པ་རྒྱ་ཆར་བགྱིས་ལ་འབྱུང་བོའི་
གཏོར་མ་ཡང་བཟང་དུ་བགྱིའོ། །དེའི་འོག་ཏུ་རིག་སྔགས་འཆང་གིས་རི་མོའི་གཟུགས་ཀྱི་མདུན་དུ་བྱང་ཆུབ་ཀྱི་ཤིང་གིས་ཞུགས་བུས་ལ་པདྨ་ཞོ་དང་སྦྲང་རྩི་དང་མར་ལ་
སྨྱུགས་པ་བརྒྱ་སྟོང་སྦྱིན་སྲེག་བགྱིའོ། །དེ་ནས་ཅ་ཙོའི་སྒྲ་ཆེན་པོ་གྲག་པར་འགྱུར་ཏེ། དེ་ལ་མི་འཇིགས་པར་བགྱིའོ། །དེ་ནས་གདོང་དཀར་མོ་གཟུགས་མི་སྡུག་པར་
བསྒྱུར་ནས་མཆི་སྟེ། དེ་ལ་ཡང་མ་འཇིགས་པར་བགྱིའོ། །རྡོ་རྗེ་བཞད་མའི་བཟླས་བརྗོད་བགྱིས་ལ་དེ་ལ་འདི་སྐད་ཅེས་ལག་ན་རྡོ་རྗེའི་གནང་ཆེན་མ་བཅོམ་ལྡན་འདས་མ་
ཁྱོད་ལེགས་པར་བྱོན་ཏམ་ཞེས་བརྗོད་པར་བགྱིའོ། །དེ་དེ་སྐད་ཐོས་ནས་དགའ་བར་འགྱུར་ཏེ། དེས་འདི་སྐད་དུ་ཆི་བྱ་བ་ཞེས་བརྗོད་པ་དང༌། བཅོམ་ལྡན་འདས་མ་ལོ་ལྔ་

93-1-414b

སྟོང་ཐུབ་པར་འཚལ་ལོ་ཞེས་བརྗོད་པར་བགྱི་སྟེ། དེ་བཞིན་དུ་གྱུར་ཅིག་ཅེས་བརྗོད་ནས་དགའ་བའི་ཡིད་ཀྱིས་རལ་གྲི་སྩོལ་ཏེ། དེ་ནས་མི་གདའ་བར་འགྱུར་རོ། །རལ་གྲི་དེ་བླངས་
ནས་སྐྲ་ལྕང་ལོར་འཁྱིལ་བར་འགྱུར། གདུགས་ཤར་བ་ལྟ་བུའི་མདོག་ཅན་དུ་འགྱུར། རིག་སྔགས་འཆང་ཐམས་ཅད་ཀྱི་སྙིང་དུ་སྡུག་པར་འགྱུར་རོ། །མ་བསྒྲུབས་པར་ལས་
རྣམས་འགྲུབ་པར་འགྱུར་རོ། །དབབ་པར་བགྱི་ན། གདོན་གྱིས་ཟིན་པའི་རྐང་པ་ལ་རྐང་པས་མནན་ཏེ་དབབ་པར་བགྱིའོ། །འབྱུང་པོ་དང༌། ཤ་ཟ་རྣམས་དབབ་ན། ལན་བདུན་བཟླས་
བརྗོད་བགྱིས་པའི་ཡུངས་ཀར་གྱིས་བགྱིའོ། །དུག་ལས་གསོ་ན། ཡལ་གས་བགྱིའོ། །གདོན་བཟའ་བར་བགྱི་ན། ལན་གསུམ་བཟླས་བརྗོད་བགྱིས་པའི་མེ་ཏོག་དམར་པོས་བགྱིའོ་
གདོན་འཁུངས་པར་བགྱི་ན། ཡིད་ཀྱིས་བཟླས་བརྗོད་བགྱིས་པས་བགྱིའོ། །དབྱེ་བར་བགྱི་ན། མར་གྱི་ངོ་ཞག་བརྒྱད་ནས་བརྩམས་ཏེ་ལག་ན་རྡོ་རྗེའི་མདུན་དུ་གདུགས་བདུན་དུས་
གསུམ་དུ་བ་རུ་རའི་ཤིང་གིས་ཞུགས་བུས་ལ། སྦྲུལ་ཁོག་པ་བརྗེས་པའི་སྲེག་བླུགས་གསུམ་སྦྱིན་སྲེག་བགྱིའོ། །ལོང་བར་བགྱི་ན། དབང་ཕྱུག་ཆེན་པོའི་གནས་སུ་མཆིས་ལ་ནེའུ་
ལེའུ་ལྕེས་ལན་བརྒྱད་བརྒྱ་སྦྱིན་སྲེག་བགྱི་ཞིང་མིང་ནས་ཕྱུང་ན། ལོང་བར་འགྱུར་རོ། །ལག་ན་རྡོ་རྗེའི་མདུན་དུ་ཤུ་དག་བརྒྱད་བརྒྱ་སྦྱིན་སྲེག་བགྱིས་ན། སྔ་མཁོ་བཞིན་དུ་འགྱུར་རོ།

93-1-415a

གདོང་དཀར་མོའི་ཆོ་ག་རྫོགས་སོ།།    །།རྡོ་རྗེ་སེར་མོའི་ལས་རྣམས་ལགས་ཏེ། ཡར་གྱི་ངོ་ཚེས་བརྒྱད་ནས་བརྩམས་ཏེ་དུར་ཁྲོད་དུ་ཟླ་བ་དྲུག་བཟླས་
བརྗོད་བགྱིས་ན། རྒྱལ་པོ་ཉིད་སྩོལ་ཏོ། །ཟླ་བ་གསུམ་བཟླས་བརྗོད་བགྱིས་ན། ཉི་ཚེ་བའི་ལོངས་སྤྱོད་རྣམས་སྩོལ་ཏོ། །ཟླ་བ་གཅིག་བཟླས་བརྗོད་བགྱིས་ན། དི་ན་ར་ཁྲི་
ཉིས་སྟོང་སྩོལ་ཏོ། །ཟས་སུ་ནི། སློང་མོའི་ཟས་རྣམས་བཟའ་བར་བགྱིའོ། །དགྲ་བསྐྲད་པར་འཚལ་ན། བྱ་ནག་བཀྲའི་འདབ་མ་བླངས་ཏེ་ལག་ན་རྡོ་རྗེའི་མདུན་དུ་ལན་བརྒྱ་
སྟོང་བཟླས་བརྗོད་བགྱིས་ལ་དགྲའི་ཁྱིམ་དུ་བཞག་ན་དགྲ་འཕྲལ་དུ་འབྲོས་སོ། །གཞན་ནད་ཀྱིས་འདེབས་པར་འཚལ་ན། མར་གྱི་ངོ་ཞག་བརྒྱད་ལ་ལག་ན་རྡོ་རྗེའི་
མདུན་དུ་ཤིང་བཛྲའི་རྩ་བས་རྡོ་རྗེ་ལ་བདུག་པར་བགྱི་ཞིང༌། རིག་པ་ཡང་ལན་བརྒྱ་སྟོང་བཟླས་བརྗོད་བགྱིས་ན། གང་ཡིད་ལ་བསམ་པ་དེ་ནད་ཀྱིས་ཐེབས་པར་འགྱུར་རོ།།
ལག་ན་རྡོ་རྗེའི་མདུན་དུ་ལྕེ་པོག་གིས་བདུག་ཅིང་རིག་པ་ཡང་ལན་བརྒྱད་སྟོང་བཟླས་བརྗོད་བགྱིས་ན། གསོས་པ་བགྱིས་པར་འགྱུར་རོ། །འབྱུང་པོ་དང་ཤ་ཟ་རྣམས་
རེངས་པར་བགྱི་ན། ཡིད་ཀྱིས་བགྱིའོ། །དབབ་པའི་མེ་ལོང་གིས་བགྱིས་ཏེ། མེའི་སྦྱིན་སྲེག་བགྱིས་པའི་ཐལ་བས་དག་པར་ཕྱིས་ལ་ཁྱེའུ་དག་ལ་བསྟན་ན། བདེན་པ་

93-1-415b

བརྗོད་དོ། །གདོན་བསྐྲད་ན། ཡུངས་ཀར་གཏུན་དུ་བརྡུངས་ན་དུ་ཞིང་གཏོང་བར་འགྱུར་རོ། །དུར་ཁྲོད་ཀྱི་སོལ་པས་ས་ལ་གཟུགས་བྲིས་ལ་དེའི་ལག་པའམ་མགུལ་བར་ལག་ན་
རྡོ་རྗེ་བྲིས་ཏེ་མནན་ན་གཏོང་བར་འགྱུར་རོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་ཡུངས་ཀར་ཟ་མ་ཏོག་ཏུ་སྩལ་ལ་བཟླས་བརྗོད་
བགྱིས་ན། དེས་རེག་པ་ཙམ་གྱིས་གདོན་དུ་ཞིང་གཏོང་བར་འགྱུར་རོ། །དགྲ་བསད་པར་འཚལ་ན། དུར་ཁྲོད་ཀྱི་སོལ་བ་བླངས་ལ་གཟུགས་བྲིས་ཏེ་སྙིང་གར་མནན་ལ་བཟླས་
བརྗོད་བགྱིས་ན་འཕྲལ་དུ་དགྲ་མ་ལགས་པར་འགྱུར་རོ། །ཚེས་གྲངས་དང་སྐར་མ་གདམ་མི་འཚལ། སྨྱུང་བ་བགྱི་མི་འཚལ་ཏེ། དགྲ་སྐམ་པར་བགྱི་ན། མར་གྱི་ངོ་ཞག་བརྒྱད་
ལ་ཤིང་མ་ད་ན་ལས་གཟུགས་བགྱིས་ལ་སེང་ལྡེང་གི་ཕུར་བུ་སྙིང་གར་བཙུགས་ཏེ་རིག་པ་གང་ལན་བརྒྱ་སྟོང་བཟླས་བརྗོད་བགྱིས་ན་ནད་དྲག་པོས་འདེབས་ཤིང་སྐམ་པར་
ཡང་འགྱུར་རོ། །ཕྱུང་ན་སོས་པར་ཡང་འགྱུར་རོ། །རྡོ་རྗེ་སེར་མོའི་ཆོ་ག་རྫོགས་སོ།།    །།ནག་སེར་གྱི་ལས་རྣམས་ལགས་ཏེ། ཡུལ་གྲུ་སྲུང་ན། ཆབ་ཀྱིས་བགྱིའོ།།
མཚམས་བཅད་ན། ལན་ཉི་ཤུ་རྩ་གཅིག་བཟླས་བརྗོད་བགྱིས་པའི་ཕུར་བུས་བགྱིའོ། །སྨན་སྲུང་ན། ཡིད་ཀྱིས་བགྱིའོ། །རྐང་གཉིས་པ་དང༌། རྐང་བཞི་པ་རྣམས་དགར་ན་

93-1-416a

ཐལ་མོས་བརྡབས་པས་བགྱིའོ། །རིག་སྔགས་བཅད་ན། མཚོན་རྣོན་པོས་ས་ལ་ཤུབ་རེར་དྲས་ན་རིག་སྔགས་བཅད་པར་འགྱུར་རོ། །གདོན་དབབ་ན། ཡིད་
ཀྱིས་བགྱིའོ། །གདོན་སྤོ་ན། ལན་བདུན་བཟླས་བརྗོད་བགྱིས་པའི་མེ་ཏོག་གིས་བགྱིའོ། །ཡར་གྱི་ངོ་ཚེས་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་རྒྱ་མཚོར་འབབ་པའི་
ཆུ་ཀླུང་དུ་ཞུགས་ལ་རིག་པ་ལན་བརྒྱ་སྟོང་བཟས་བརྗོད་བགྱིས་ན། འགྲུབ་པར་འགྱུར་རོ། །གྲུབ་ནས་ལས་སུ་གྱུར་ཏེ་གླང་པོ་ཆེ་རེངས་པར་བགྱི་བ་དང༌། རྟ་རེངས་པར་
བགྱི་ཕ་དང༌། ཕ་རོལ་གྱི་དམག་ཚོགས་རེངས་པར་བགྱི་བ་དང༌། གང་ཡིད་ལ་བསམ་པ་དེ་དག་ཐམས་ཅད་རེངས་པར་བགྱིད་དོ། །མར་གྱི་ངོ་ཞག་བརྒྱད་ལ་ཉིན་ཞག་གཅིག་
སྨྱུང་བ་བགྱིས་ཏེ་ནག་མོའི་མདུན་དུ་ཨརྒའི་ཤིན་གིས་ཞུགས་བུས་ལ་འབྲས་སཱ་ལུ་མར་དང་བསྲེས་པས་ལན་བརྒྱ་སྟོང་སྦྱིན་སྲེག་བགྱིས་ན། ནག་མོ་མཆིས་པར་འགྱུར་ཏེ།
དེ་ལ་ཕོ་ཉ་མོའི་གསང་སྔགས་ཀྱིས་མཆོད་ཡོན་ཕུལ་ན། དེ་ཁྱོད་ཉིད་ལ་དམ་པ་གང་སྦྱིན་པར་བྱ་ཞེས་སྨྲ་བར་འགྱུར་རོ། །དེ་ལ་འདི་སྐད་དུ་སའི་བདག་པོར་གྱུར་པ་
སྩོལ་ཅིག་ཅེས་བརྗོད་པར་བགྱིའོ། །དེས་འདི་སྐད་དུ་ཡུལ་གཅིག་གི་རྒྱལ་པོར་གྱུར་ཅིག་ཅེས་བརྗོད་ན། དེ་བཞིན་དུ་གྱུར་ཅིག་ཅེས་བརྗོད་པར་བགྱི་སྟེ། སླར་གཏང་

93-1-416b

བའི་གསང་སྔགས་ཀྱིས་ཀྱང་སླར་གཏང་ཞིང༌། མེ་ཏོག་དཀར་པོས་ཀྱང་སླར་བཏང་ན། དེ་ནས་མི་གདའ་བར་འགྱུར་རོ། །ལུང་ཐང་གི་ཤིང་དྲུང་ན་གཏུམ་མོ་ཁ་ཤར་ཕྱོགས་སུ་བསྟན་པ་
མཆིས་པ་དེའི་མདུན་དུ་མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བགྱིས་ཏེ་དུ་བམ་མཆིས་པའི་མདག་མར་མེའི་སྙིང་པོ་བརྒྱ་སྟོང་བོར་ན། དི་ན་ར་སྟོང་སྩོལ་ཏོ། །ནག་སེར་གྱི་ཆོ་
ག་རྫོགས་སོ།།    །།རྡོ་རྗེ་བསྟོད་དེ་འཛིན་པའི་ལས་རྣམས་ལགས་ཏེ། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་མེ་ཏོག་དཀར་པོ་བརྒྱ་སྟོང་
ཕུལ་ན༑ མཚན་མས་བཏབ་བསྟོད་སྩོལ་ཏོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་རྐང་པ་གཡས་པའི་མཐེ་བོང་ནས་བཟུང་ལ་གཟུགས་
འགུལ་གྱི་བར་དུ་བཟླས་བརྗོད་བགྱིས་ན། ཡིད་ཀྱིས་བསམ་པས་རེངས་པར་བགྱིད་དེ། དུད་འགྲོའི་སྐྱེ་གནས་སུ་མཆི་བའི་སེམས་ཅན་དེ་དག་ཐམས་ཅད་རེངས་པར་བགྱིད་དོ། །
ཡིད་ཀྱིས་གྲོལ་བར་འགྱུར་རོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་པ་བགྱིས་ཏེ་ལག་ན་རྡོ་རྗེའི་མདུན་དུ་ལག་ན་རྡོ་རྗེ་ལ་མཆོད་པ་བགྱིས་ལ་ཤིང་ཤླེ་ཤྨེ་ཏ་ཀའི་ཕུར་བུ་
བླངས་ཏེ་སྐུད་པ་དམར་པོས་དཀྲིས་ལ་དེ་ནས་རིག་སྔགས་འཆད་གིས་པ་ལ་ཤའི་ཤིང་གིས་ཞུགས་བུས་ཏེ་ཕུར་བུ་ལ་ལན་བརྒྱ་སྟོང་བཟླས་བརྗོད་བགྱིས་ལ་དེ་ནས་དུམ་བུ་གསུམ་

93-1-417a

དུ་བཅད་དེ། དུམ་བུ་རེ་རེ་ལ་ལན་ཉི་ཤུ་རྩ་རེ་རེ་བཟླས་བརྗོད་བགྱིས་ལ་ཞུགས་སུ་བོར་ན། ནང་པར་དི་ན་ར་སུམ་སྟོང་སྩོལ་ཏོ། །ཡར་གྱི་ངོ་ཚེས་བརྒྱད་ལ་ཞག་
གཅིག་སྨྱུང་བ་བགྱིས་ཏེ་རྒྱ་མཚོར་འབབ་པའི་ཆུ་ཀླུང་དུ་ཞུགས་ལ་པདྨ་འབུམ་ཕུལ་ན་རྒྱལ་པོ་ཉིད་སྩོལ་ཏེ། །སྐྱེས་པ་དབང་དུ་བགྱི་ན། མར་གྱི་ངོ་ཞག་བརྒྱད་ལ་ཞག་གཅིག་
སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་བྱང་ཆུབ་ཀྱི་ཤིང་གིས་ཞུགས་བུས་ལ་ཀུ་མུ་དའི་མེ་ཏོག་ཞོ་དང་སྦྲང་རྩི་དང་མར་ལ་སྨྱུགས་པ་བརྒྱ་སྟོང་སྦྱིན་སྲེག་བགྱིས་ན་སྐྱེས་པ་
དབང་དུ་འགྱུར་རོ། །བུད་མེད་དབང་དུ་བགྱི་ན། མར་གྱི་ངོ་ཞག་བཅུ་གཉིས་ལ་ལག་ན་རྡོ་རྗེའི་མདུན་དུ་དྲི་མཆོག་གི་མེ་ཏོག་བརྒྱ་སྟོང་གིས་ལག་ན་རྡོ་རྗེ་ལ་བསྣུན་ན་བུད་མེད་
དབང་དུ་འགྱུར་རོ། །རྡོ་རྗེ་བསྟོད་དེ་འཛིན་གྱི་ཆོ་ག་རྫོགས་སོ།།    །།རྡོ་རྗེ་སེངྒེའི་ཁྲིའི་ལས་རྣམས་ལགས་ཏེ། དབབ་ན། གདོན་གྱིས་ཟིན་པའམ། མ་ཟིན་པ་ཡང་རུང་གུ་
གུལ་གྱིས་དབབ་པོ། །གདོན་བཅིངས་ན། ཡིད་ཀྱིས་བགྱིའོ། །གདོན་སྐྲག་པར་བགྱི་ན། ལན་བདུན་བཟླས་བརྗོད་བགྱིས་པའི་ཐལ་མོས་བརྡབ་པར་བགྱིའོ། །གདོན་འབྲོས་
པར་བགྱི་ན། སོལ་བས་གཟུགས་བྲིས་ལ་ལྕུག་མས་བསྣུན་ན་གཏོང་བར་འགྱུར་རོ། །གདོན་སྐམ་ན། གུ་གུལ་གྱི་བདུག་པས་བགྱིའོ། །གདོན་བཟའ་བར་བགྱི་ན།

93-1-417b

ལན་བདུན་བཟླས་བརྗོད་བགྱིས་པའི་ཤས་བགྱིའོ། །གདོན་གཅད་ན། མཚོན་རྣོན་པོས་རྩྭ་ཀུ་ཤ་བཅད་ན་གདོན་བཅད་པར་འགྱུར་རོ། །དུག་སྤོ་ན། ཆབ་བམ། ཡལ་གས་བགྱིའོ།།
བྱིས་པ་གདོན་གྱིས་ཟིན་པ་རྣམས་ལ་ཡལ་གས་བྱ་བ་པར་བགྱིའོ། །ཆུར་མི་འབྱིང་པར་བགྱི་ན། ལན་བདུན་བཟླས་བརྗོད་བགྱིས་པའི་ཡུངས་ཀར་གྱིས་བགྱིའོ། །མཚོན་གྱིས་མི་ཚུགས་
པར་བགྱི་ན། ཡིད་ཀྱིས་བགྱིའོ། །མར་གྱི་ངོ་ཞག་བཅུ་བཞི་ལ་ལག་ན་རྡོ་རྗེའི་མདུན་དུ་ཙནྡན་དམར་པོས་གདོང་དམར་ཕྲིས་ནས་དེ་ལ་གཏོར་མ་སྣ་ཚོགས་སྩལ་ཅིང་གྲོག་མཁར་གྱིས་
ལ་མདུད་རྩེ་གསུམ་པ་བགྱིས་ཏེ་ལག་པ་གཡོན་ན་རྡོ་རྗེ་ཐོགས་པ་མདུང་རྩེ་གསུམ་པའི་སྟེང་དུ་མཆིས་ཏེ་ལན་བརྒྱ་སྟོང་བཟླས་བརྗོད་བགྱིས་ན། གཏེར་མཐོང་བར་འགྱུར་རོ། །ཡར་
གྱི་ངོ་ཚེས་ལྔ་ནས་བརྩམས་ཏེ་རྒྱ་མཚོར་འབབ་པའི་ཆུ་ཀླུང་དུ་ཞུགས་ལ་ལན་འབུམ་བཟླས་བརྗོད་བགྱིས་ན། རིག་སྔགས་འཆང་གི་འཁོར་ལོས་བསྒྱུར་བར་འགྱུར། རིག་སྔགས་
ལན་དུག་སྟོང་གི་གཡོག་འཁོར་དང་ལྡན་པར་འགྱུར་རོ། །བསྐལ་པར་གནས་པར་ཡང་འགྱུར་རོ། །ཟླ་བ་གཅིག་ཟས་སུ་འོ་སྐྱོ་འཚལ་ཞིང་མར་གྱི་ངོ་ཞག་བཅུ་བཞི་ལ་ཞག་གསུམ་
སྨྱུང་བ་བགྱིས་ཏེ་དབང་ཕྱུག་ཆེན་པོའི་གནས་སུ་མཆིས་ལ་གློ་གཡས་ལོགས་སུ་མཆོད་པ་བགྱིས་ཏེ་ཕག་རྒོད་ཀྱི་མཆེ་བ་ལ་གི་ཝང་གིས་བསྐུས་ལ་རས་དཀར་པོའི་སྟེང་དུ་བཞག་

93-1-418a

སྟེ་རིག་པ་བཟླས་བརྗོད་བགྱིས་ན། བགེགས་རྣམ་པ་སྣ་ཚོགས་འབྱུང་སྟེ། རིག་བའི་རྒྱལ་པོས་བསྣུན་པར་བགྱིའོ། །དེ་ནས་མཆེ་བ་དེ་འབར་བར་འགྱུར་ཏེ།
འབར་ནས་བླང་བར་བགྱིའོ། །བླངས་མ་ཐག་ཏུ་མདུད་རྩེ་གསུམ་པར་འགྱུར་ཏེ། རིག་སྔགས་ཐམས་ཅད་ཀྱི་སྤྱོད་ཡུལ་དུ་མི་འགྱུར། དཔག་ཚད་གྱེན་དུ་འཕགས་པར་འགྱུར་
རོ༑ ༑ལོ་དགུ་སྟོང་ཐུབ་པར་འགྱུར་རོ། །རྡོ་རྗེ་སེངྒེའི་ཁྲིའི་ཆོ་ག་རྫོགས་སོ།།    །།རྡོ་རྗེ་ལྡན་མའི་ལས་རྣམས་ལག་སྟེ། རི་མོ་མཁན་གསོ་སྦྱོང་བཟུང་བས་མ་གོད་པའི་
རས་ལ་སྦྱིན་དང་མ་འདྲེས་པའི་ཚོན་གྱིས་འཕགས་པ་ཕྱག་ན་རྡོ་རྗེ་མདོག་སྡོ་བསངས། རྒྱན་ཐམས་ཅད་ཀྱིས་བརྒྱན་པ་བྲི་བར་བྱའོ། །དེའི་གཡས་རོལ་དུ་རྡོ་རྗེ་དང་ལག་བཟང་
ཡང་བྲི་བར་བགྱི་སྟེ། གཉི་ག་ཡང་གསེར་གྱི་མདོག་ཅན། རྒྱན་ཐམས་ཅད་ཀྱིས་བརྒྱན་པར་བགྱིའོ། །གཡོན་རོལ་དུ་རྡོ་རྗེ་ལྡན་མ་རྒྱན་ཐམས་ཅད་ཀྱིས་བརྒྱན་པ་བྲིའོ། །ཐ་
མར་རིའི་རྩེ་མོ་རྣམས་བྲི་བར་བགྱིའོ། །དེ་ནས་རིག་སྔགས་འཆང་གིས་ཚེས་གཅིག་ནས་བརྩམས་ཏེ་ཟས་སུ་འོ་སྐྱོ་འཚལ་ཞིང་ཟླ་བ་ཉའི་བར་དུ་བཟླས་བརྗོད་བགྱིའོ། །དེ་ནས་
ཞག་གསུམ་སྨྱུང་བར་གྱིས་ཏེ་བཅོམ་ལྡན་འདས་ལ་མཆོད་པ་རྒྱ་ཆེར་བགྱིས་ལ་བིལ་བའི་ཤིང་གིས་ཞུགས་བུས་ལ་བིལ་བའི་མེ་ཏོག་ཞོ་དང་སྦྲང་རྩི་དང་མར་ལ་སྨྱུགས་པ་བརྒྱ་

93-1-418b

སྟོང་སྦྱིན་སྲེག་བགྱིས་ན། དེ་ནས་རྡོ་རྗེ་རྗེའི་འགུལ་ནས་གྲུབ་པར་འགྱུར་ཏེ། ཉིན་གཅིག་བཞིན་དི་ན་ར་ལྔ་ལྔ་སྩོལ་ཏོ། །དེ་བཞིན་དུ་དགོད་པར་བགྱིའོ། །མར་གྱི་ངོ་ཞག་བཅུ་བཞི་ལ་
ཞག་གཅིག་སྨྱུང་བ་བགྱིས་ཏེ་རི་མོའི་གཟུགས་ཀྱི་མདུན་དུ་དུ་བ་མ་མཆིས་པའི་མདག་མེ་ལ་ཨ་ཀ་རུ་སྟོང་སྦྱིན་སྲེག་བགྱིས་ན། རི་མོའི་གཟུགས་ཀྱི་མེ་ཏོག་གི་ཕྲེང་བ་འགུལ་ནས་
འགྲུབ་པར་འགྱུར་ཏེ། གྲུབ་ནས་ཡུལ་གྲུ་སྩོལ་ལོ། །བུད་མེད་དབང་དུ་བགྱི་ན། གདུགས་བདུན་དུས་གསུམ་དུ་ཀ་ར་བཱི་རའི་ཤིང་གིས་ཞུགས་བུས་ལ་མར་དང་བསྲེས་པའི་ཡུངས་
གྱིས་སྦྱིན་སྲེག་ལན་བརྒྱ་སྟོང་བགྱིའོ། །ཡུགས་ས་མོ་དབང་དུ་བགྱི་ན། ས་ཕྱོགས་གཙང་མར་ལུང་ཐང་གི་ཤིང་གིས་ཞུགས་བུས་ལ་ཏིལ་ལ་ལན་བརྒྱ་སྟོང་སྦྱིན་སྲེག་བགྱིས་ན་ཡུགས་
ས་མོ་དབང་དུ་འགྱུར་རོ། །སྐྱེས་པ་དབང་དུ་བགྱི་ན། མར་གྱི་ངོ་ཞག་བཅུ་བཞི་ལ་ཞུག་གཅིག་སྨྱུང་བ་བགྱིས་ཏེ་ལག་ན་རྡོ་རྗེའི་མདུན་དུ་ཨརྒའི་ཤིང་གིས་ཞུགས་བུས་ལ་སྐེ་ཚེའི་
འབྲུ་ལ་ལན་བརྒྱད་སྟོང་སྦྱི་ན་སྲེག་བགྱིས་ན་དབང་དུ་འགྱུར་རོ། །རྡོ་རྗེ་ལྡན་མའི་ཆོ་ག་རྫོགས་སོ།།    །།རྡོ་རྗེ་བཞད་མའི་ལས་རྣམས་ལགས་ཏེ། དབབ་ན། མེ་ཏོག་དཀར་
པོ་དག་གིས་བགྱིའོ། །བཅིང་ན། ཡིད་ཀྱིས་བགྱིའོ། །སྨྲས་སྩལ་ན། ལན་བདུན་བཟླས་བརྗོད་བགྱིས་པའི་ཆབ་ཀྱིས་བགྱིའོ། །གང་བགྱིད་དུ་སྩལ་ན། གུ་གུལ་གྱིས་བདུག་པར་

93-1-419a

བགྱིའོ༑ ༑ཟས་སྩལ་ན། ཀཱ་ར་བཱི་རའི་མེ་ཏོག་ལ་ལན་བདུན་བཟླས་བརྗོད་བགྱིས་པར་བགྱིའོ། །བརྗོད་དུ་སྩལ་ན། ལན་བདུན་བཟླས་བརྗོད་བགྱིས་པའི་
ཡུངས་ཀར་གྱིས་བསྣུན་ན་འདས་པ་དང༌། མ་འོངས་པ་བརྗོད་དོ། །གདོན་དགོད་དུ་སྩལ་ན། ལན་བདུན་བཟླས་བརྗོད་བགྱིས་པའི་མེ་ཏོག་གཏོར་རོ། བཅིང་ན། ཆབ་ཀྱིས་
བགྱིའོ། །བརྡེག་ན། སེ་གོལ་གཏོགས་པར་བགྱིའོ། །ཚར་གཅད་ན། རྩྭ་ལ་ལན་བདུན་སྔགས་ཀྱིས་བཏབ་ལ་མགོ་ལ་བཞག་ན་མྱོས་པར་འགྱུར་ཏེ་གདོན་འབྲོས་སོ། །བཅད་
ན༑ བ་ལང་གི་ལྕི་བ་ལས་གཟུགས་བགྱིས་ལ་མཚོན་རྣོན་པོས་བཅད་ན་བཅད་པར་འགྱུར་རོ། །གདོན་བསྡིགས་པ་དང་རྒྱུག་ཏུ་གཞུག་ན། མཛུབ་མོས་བསྡིག་པར་བགྱིའོ།།
གདོན་དཀྱིལ་འཁོར་དུ་གཞུག་ན། རྡོ་རྗེའི་ཕྱག་རྒྱས་བསྣུན་ན་དཀྱིལ་འཁོར་དུ་གཞུག་གོ། གདོན་འབྲོས་པར་བགྱི་ན། དོན་གྱི་མདུན་དུ་ལན་བརྒྱ་རྩ་བརྒྱད་སྦྱིན་སྲེག་
བགྱིས་ན་གདོན་དུ་ཞིང་འབྲོས་སོ། །གདོན་སྤོ་ན། ཡིད་ཀྱིས་གར་འཚལ་བ་དེར་རྦད་དོ། །དུག་དབབ་ན། སྲ་རྩི་པོག་གིས་བདུག་པས་བགྱིའོ། །ཕུར་བུ་དབབ་ན། ལུང་ཏང་གི་ལོ་མའི་
བདུག་པས་བགྱིའོ། །རིམས་དབབ་ན། ཀཱ་ར་བཱི་རའི་མེ་ཏོག་གི་བདུག་པས་བགྱིའོ། །རིམས་ཞག་བཞི་པ་དབབ་ན། མདས་བགྱིའོ། །སྲུང་བ་བགྱི་ན། ལན་བདུན་བཟླས་བརྗོད་

93-1-419b

བགྱིས་བའི་སྲད་བུས་བགྱིའོ། །ཆང་མ་རུང་བར་བགྱི་ན། གསེག་མ་ལ་ལན་བདུན་བཟླས་བརྗོད་བགྱིས་ལ་ཁང་སྟེང་དུ་བོར་ན་ཆང་མ་རུང་པར་བགྱིས་པར་འགྱུར་རོ། །གདོན་གྱིས་
བཏབ་པར་བགྱི་ན། ཡིད་ཀྱིས་བགྱིའོ། །སྐྱེས་པ་དང་བུད་མེད་དབང་དུ་བགྱི་ན། མར་གྱི་ངོ་ཞག་བརྒྱད་ནས་བརྩམས་ཏེ་གདུགས་བདུན་དུས་གསུམ་དུ་ཕུབ་མ་ལས་ལན་བརྒྱ་སྟོང་སྦྱིན་
སྲེག་བགྱིས་ན་དབང་དུ་འགྱུར་རོ། །དབྱེ་བར་བགྱི་ན། མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེ་མདུན་དུ་སྐྱེས་པའི་སྐྲ་ལས་ལན་བརྒྱ་སྟོང་སྦྱིན་
སྲེག་བགྱིས་ན་དབྱེ་བ་བགྱིས་པར་འགྱུར་རོ། །རོ་ལངས་སྒྲུབ་པར་འཚལ་བས་ཚེས་གྲངས་དང་སྐ་ར་མ་གདམ་མི་འཚལ། སྨྱུང་བ་བགྱི་མི་འཚལ་བས་བུད་མེད་ཀྱི་རོ་ལངས་ལ་
སྤོས་དང་བདུག་པས་མཆོད་དེ། མགོ་ཤར་ཕྱོགས་སུ་བསྟན་ལ། དེ་ནས་རིག་སྔགས་འཆང་གིས་རྡོ་རྗེ་བཞག་མ་བརྗོད་པར་གྱིས་ན། བུད་མེད་དེ་དགོད་ཅིང་ལྡང་བར་འགྱུར་
ཏེ༑ དེ་ལ་ཉལ་པོ་བགྱིའོ། །གལ་ཏེ་མ་ནུས་ན་རིག་སྔགས་འཆང་གིས་ལ་གོར་དུ་རིག་པ་མཆོག་དྲན་པར་བགྱི་ཞིང་སྙིང་པོ་གཉིས་ཀ་བཟླས་བརྗོད་བགྱིས་པའི་ཡུངས་ཀར་གྱིས་
བསྣུན་པར་བགྱིའོ། །དེ་ནས་བུད་མེད་དེ་དགོད་ཅིང་མཆི་སྟེ། དེ་ལ་རྩེད་པར་བགྱིའོ། །དེ་ནས་བུད་མེད་དེ་སྦྲུམ་པར་གྱུར་ཏེ། དེ་ནས་རིག་སྔགས་འཆང་གིས་རྡོ་རྗེ་བཞད་མ་

93-1-420a

བཟླས་བརྗོད་བགྱིས་པའི་ཡུངས་ཀར་གྱིས་བསྣུན་པར་བགྱིའོ། དེ་ནས་དེ་མི་འགུལ་བར་འགྱུར་རོ། །ཡང་རིག་པ་མཆོག་གིས་ཡུངས་ཀར་གྱིས་བསྣུན་པར་
བགྱིའོ། །དེ་ནས་ལྟོ་འགས་ཏེ་བཞད་མ་བཟླས་བརྗོད་བགྱིས་ལ་མངལ་བླངས་བར་བགྱིའོ། །མངལ་བླངས་ནས་ཀྱང་ཡུངས་ཀར་གྱིས་བསྣུན་ན། དུམ་བུ་བརྒྱར་འགྱུར་ཏེ། ཕྲུ་
མའི་ནང་དུ་སྩལ་ལ་མི་ཐོད་གསུམ་གྱི་སྟེང་དུ་མཆིས་ལ་ཡོངས་སུ་སྨིན་པར་འགྱུར་གྱི་བར་དུ་རྡོ་རྗེ་བཞད་མ་བཟླས་བརྗོད་བགྱིས་ལ་བླངས་ཏེ་གྲོགས་རྣམས་ལ་ཡང་
སྩལ་ཅིང་འཚལ་ན་སྐྲ་ལྕང་ལོ་འཁྱིལ་པར་འགྱུར། གདུགས་ཤར་བ་ལྟ་བུའི་མདོག་ཏུ་འགྱུར། ལོ་བཅུ་དྲུག་ལོན་པ་ལྟ་བུར་འགྱུར། ནམ་མཁའ་ལ་མཆི་བར་འགྱུར།
རིག་སྔགས་འཆང་ཐམས་ཅད་བྲན་དུ་འགྱུར། རྡོ་རྗེའི་འཁོར་ལོས་བསྒྱུར་བར་འགྱུར། དཔག་ཚད་སྟོང་གྱེན་དུ་འཕགས་པར་འགྱུར། དཔག་ཚད་སྟོང་ཚུན་ཆད་ཀྱིས་ཐོས་
པར་འགྱུར། ལ་བརྒྱད་ཁྲི་ཐུབ་པར་འགྱུར། མཚོན་ཆས་ལུས་ལ་མི་ཚུགས་པར་འགྱུར། རྡོ་རྗེ་ཉིད་དུ་འགྱུར། བདག་མཆི་བར་འཚལ་བར་འགྱུར་རོ། །ལྷའི་སྒྲུབ་པ་ནི།
ཟླ་བ་གཅིག་ཟས་སུ་ཆུ་གྲོག་འཚལ་ཞིང་དེའི་འོག་ཏུ་མར་གྱི་ངོ་ཞག་བརྒྱད་ནས་ཞག་གསུམ་སྨྱུང་བ་བགྱིས་ཏེ་ལག་ན་རྡོ་རྗེ་མཆད་ཅིང་ལྷ་ཐམས་ཅད་ཀྱང་མཆོད་པར་

93-1-420b

བགྱིའོ༑ ༑དེ་ནས་རིག་སྔགས་འཆང་གིས་ལག་ན་རྡོ་རྗེའི་མདུན་དུ་ལྡོང་རོས་ཤིང་ཨ་ཤྭཐའི་ལོ་མ་བདུན་གྱི་སྟེང་དུ་བཞག་སྟེ་དངོས་གྲུབ་གསུམ་བྱུང་གི་བར་དུ་བཟླས་བརྗོད་བགྱིའོ།
འབར་པར་གྱུར་ན། ནམ་མཁའ་ལ་མཆི་པར་འགྱུར་རོ། །དུ་བ་འཐུལ་ན། མི་གདའ་བར་འགྱུར། ལོ་ལྔ་སྟོང་ཐུབ་པའི་རིག་སྔགས་འཆང་ཉིད་དུ་འགྱུར། ལོ་ལྔ་སྟོང་ཐུབ་པའི་རྐང་གིས་
འགྲོ་བར་འགྱུར་རོ། །ས་ཕྱོགས་གང་ན་གནོད་སྦྱིན་མོ་མཆིས་བ་དེར་མར་གྱི་ངོ་ཞག་བརྒྱད་ནས་ཞག་གསུམ་སྨྱུང་བ་བགྱིས་ཏེ་གནས་དབེན་པར་མཆིས་ལ་དུར་ཁྲོད་ཀྱི་ཤིང་གིས་
ཞུགས་བུས་ལ་སེང་ལྡེང་གི་ཡུམ་སྲེག་ཞིང་ཁྲག་དང་དུག་ལ་སྨྱུགས་པ་ལན་བརྒྱ་སྟོང་སྦྱིན་སྲེག་བྱིས་ན། གནོད་སྦྱིན་མོ་དེ་མཆི་བར་འགྱུར་ཏེ། མཆིས་ནས་འདི་སྐད་དུ་ཅི་བྱ་
ཞེས་མཆི་བ་དང༌། དེས་འདི་སྐད་དུ་གང་བསམ་པ་དེ་གྱིས་ཤིག་ཅེས་བརྗོད་པར་བགྱིའོ། །གལ་ཏེ་བཏུབ་ན་འདི་སྐད་དུ་དཔག་ཚད་བརྒྱ་ནས་བུད་མེད་ངའི་གན་དུ་ཁྲིད་ཤོག །གྲོགས་
པོ་བརྒྱད་ཅུ་ལ་ཟན་བྱིན་ཅིག། ཉིན་གཅིག་བཞིན་རས་ཟུང་བརྒྱད་དང༌། ཀཪྵ་པ་ཎ་བརྒྱད་བརྒྱད་ཕུལ་ཅིག་ཅེས་བརྗོད་དང༌། དེ་ལྟར་བགྱིའོ་ཞེས་མཆིས་པར་འགྱུར་ཏེ། དེའི་འགོ་ཏུ་བུད་
མེད་ཁྲིད་དེ་མཆིའོ། །ཡིད་ཀྱིས་བཟླས་བརྗོད་བགྱིའོ། །ཡིད་ཀྱིས་སླར་གཏང་བར་བགྱིའོ། །རྡོ་རྗེ་བཞད་མའི་ཆོ་ག་རྫོགས་སོ།།    །།ཕོ་ཉ་མོ་ཐམས་ཅད་ཀྱི་ལས་ནི། འདི་ལགས་ཏེ། རིག་པ་མཆོག་གི་

93-1-421a

ཕོ་ཉ་མོ་ནི། ལས་ཐམས་ཅད་དུ་ཡང་སྦྱར་བར་བགྱིའོ། །ལས་ཐམས་ཅད་དུ་ཡང་རིག་པ་མཆོག་གི་སྙིང་པོ་དང་ལྷན་ཅིག་སྦྱར་བར་བགྱི་སྟེ། སྒྲུབ་པ་མ་
ལགས་པའི་རིག་པ་ཡང་སྒྲུབ་པར་བགྱིད་དོ། །སྲིན་བུ་ཀ་ཏའི་དུག་གིས་གནོད་བར་གྱུར་པ་རྣམས་ལ་ནི། ཡི་གེ་བྲི་བའི་གཞི་དང༌། སྣག་ཚ་དང༌། སྨྱུག་གུ་ཡང་སྔགས་ལན་བདུན་
བདུན་གྱིས་བསྔགས་ལ་གང་འདོད་པ་བྲིས་ཏེ་བསྐུར་ན་སོས་པར་འགྱུར་རོ། །དེ་ནས་ཡང་བཅོམ་ལྡན་འདས་ལ་ལག་ན་རྡོ་རྗེས་འདི་སྐད་ཅེས་གསོལ་ཏོ། །བཅོམ་ལྡན་
འདས༑ གཞན་ཡང་གང་གིས་རིག་པ་ཐམས་ཅད་དངོས་གྲུབ་ཏུ་འགྱུར་བ་སྩོལ་བའི་རིག་པའི་ལྷ་ཐམས་ཅད་ཀྱི་གསང་བ་བརྗོད་པར་བགྱིའོ། །གལ་ཏེ་རིག་སྔགས་འཆང་
རིག་པ་སྒྲུབ་པར་འཚལ་ན། རིག་པའི་ལྷ་དེ་ལ་འདིས་མགུ་བར་བགྱིའོ། །མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བགྱིས་ཏེ་རྒྱ་མཚོར་འབབ་པའི་ཆུ་ཀླུང་གི་ངོགས་
གཉི་གའི་ས་བླངས་ལ་ལྷའི་གཟུགས་བགྱིས་ཏེ་སྤྱིན་དང་མ་འདྲེས་པའི་ཚོན་གྱིས་ལྷའི་ཁ་དོག་ཅི་འདྲ་བ་དེ་འདྲ་བར་བྲི་བར་བགྱིའོ། །མར་སྦྲང་རྩིས་ལྟོ་དགང་བར་
བགྱིའོ༑ ༑མེ་ཏོག་པདྨའི་དབུས་སུ་ལྷ་དེ་གཞག་པར་བགྱིའོ། །པདྨའི་ཟེ་བ་ནི། ཨ་ག་རུ་དང་ཙནྡན་གྱིས་བསྐུ་བར་བགྱིའོ། །དུས་གསུམ་དུ་བདུག་པས་ཀྱང་བདུག་པར་

93-1-421b

བགྱི་སྟེ༑ གུ་གུལ་དང༌། དུ་རུ་ཀ་དང༌། ག་པུར་དང༌། ཤིང་ཤ་མིའི་མེ་ཏོག་དང༌། དེ་རྣམས་བསྲེས་པའི་བདུག་པས་བདུག་པར་བགྱིའོ། །གདུགས་གསུམ་གྱི་བར་དུ་བགྱིའོ། །དེ་
ནས་གཟུགས་དེ་འོ་མའི་ནང་དུ་སྩལ་ཏེ་ཞིག་པར་མ་གྱུར་གྱི་བར་དུ་བཞག་ལ་ཞིག་ནས་འོ་མ་རྒྱ་མཚོར་འབབ་པའི་ཆབ་ཀྱི་ནང་དུ་སྩོལ་ཏོ། །དེ་ནས་སྦྱོར་བ་འདིས་ལྷ་ངེ་
མགུ་བར་འགྱུར་ཞིང་དགའ་བ་མཐོང་སྟེ་མྱུར་དུ་དངོས་གྲུབ་ཀྱང་སྩོལ་ཏེ། བཅོམ་ལྡན་འདས། འདི་ནི། རིག་པའི་རིགས་ཐམས་ཅད་ཀྱང་གསང་བ་ལགས་ཏེ། འདིས་ལྷ་
ཐམས་ཅད་འགྲུབ་པར་འགྱུར་རོ། །བཅོམ་ལྡན་འདས། གསང་བ་འདི་ནི། བདག་གིས་སེམས་ཅན་ཐམས་ཅད་ཀྱི་དོན་གྱི་སླད་དུ་བརྗོད་དོ། །བཅོམ་ལྡན་འདས། རིག་པའི་རྒྱལ་བོ་
བདག་གིས་བཤད་པ་འདི་ནི། རིག་སྔགས་ཐམས་ཅད་ཀྱི་རྒྱལ་པོ་སྟེ། རིག་པ་ཐམས་ཅད་སྒྲུབ་ཏུ་སྩལ་བ། མཚུངས་པ་མ་མཆིས་པ། མི་མཉམ་པ་དང་མཉམ་པ། ཟླ་མ་མཆིས་
པ་ལགས་སོ། །འདི་ནི། བདག་གིས་སེམས་ཅན་ཐམས་ཅད་ཀྱི་དོན་གྱི་སླད་དུ་བཤད་དོ། །དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་འདུས་པ་ལ་བཀའ་སྩལ་
པ༑ གྲོགས་པོ་དག། བྱང་ཆུབ་སེམས་དཔའ་སེམས་དཔའ་ཆེན་པོ་སྟོབས་ཆེན་པོ་ལག་ན་རྡོ་རྗེ་མཐོང་ངམ། གསོལ་བ། བཅོམ་ལྡན་འདས། མཐོང་ལགས་སོ། །བདེ་བར་གཤེགས་

93-1-422a

པ༑ མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གྲོགས་པོ་དག །བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་གང་གིས་འདི་ལྟར་ཡིད་ཀྱིས་
ཕྱག་འཚལ་ན་ཡང་དེས་དེ་བཞིན་གཤེགས་པ་སྟོང་ཕྲག་དགུ་ལ་ཕྱག་བྱས་པར་འགྱུར་རོ། །དེ་ནས་ཐམས་ཅད་དང་ལྡན་པའི་འཁོར་དེས་ལག་ན་རྡོ་རྗེའི་རྐང་པ་གཉིས་ལ་
གཏུགས་ཏེ་ཕྱག་འཚལ་ནས་འདི་སྐད་ཅེས་བྱང་ཆུབ་སེམས་དཔའ་ཁྱོད་དེ་བཞིན་གཤེགས་པས་བསྟོད་ཅིང་བཀུར་ཏེ་བསྔགས་པ་ལེགས་སོ་ལེགས་སོ། །བརྩོན་འགྲུས་
དང་བརྟུལ་བ་ཆེན་པོ་དང་ལྡན་པ་ལེགས་སོ་ཞེས་བྱ་བ་སྨྲས་སོ། །དེ་ནས་གཞོན་ནུ་རྡོ་རྗེ་སྡེས་བཅོམ་ལྡན་འདས་ཀྱི་ཞབས་དང༌། ལག་ན་རྡ་རྗེ་ལ་ཕྱག་འཚལ་ཏེ་བྱང་
ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཡབ། བདག་ཀྱང་རིག་པ་མཆོག་ལ་དགའ་བས་གང་གིས་རིག་པ་མཆོག་སྒྲུབ་པའི་རིག་སྔགས་འཆང་
དེ་ལ་གནོད་སྦྱིན་ཐམས་ཅད་དང༌། ལོག་འདྲེན་ཐམས་ཅད་དང༌། རིག་སྔགས་འཆང་ཐམས་ཅད་དང༌། གྲུབ་པ་ཐམས་ཅད་དང༌། ཀླུ་ཐམས་ཅད་དང༌། ཡི་དྭགས་ཐམས་
ཅད་དང༌། གྲུལ་བུམ་ཐམས་ཅད་བགེགས་བགྱིད་པར་མི་འགྱུར་བར་སེམས་ཅན་ཐམས་ཅད་ཀྱི་དོན་གྱི་སླད་དུ་གསང་སྔགས་སྩལ་བར་བགྱིའོ། །དེ་ནས་གནོད་སྦྱིན་

93-1-422b

གྱི་དབང་པོ་ལག་ན་རྡོ་རྗེས་གཞོན་ནུ་རྡོ་རྗེ་སྡེ་ལ་འདི་སྐད་ཅེས་སྨྲས་སོ། །བཞིན་བཟང༌། ཁྱོད་སེམས་ཅན་ཐམས་ཅད་ལ་ཕན་བར་བརྩོན་པ་ལེགས་སོ། །བཞིན་བཟང༌། ཁྱོད་
རིག་པ་མཆོག་གི་དོན་གྱི་ཕྱིར་གསང་སྔགས་སྨྲོས་ཤིག། དེ་ནས་ཕས་གནང་བས་གཞོན་ནུ་རྡོ་རྗེ་སྡེ་དགའ་མགུ་ཡིད་རངས་ཏེ་བཅོམ་ལྡན་འདས་ཀྱི་ཞབས་གཉིས་ལ་ཕྱག་
འཚལ་ནས་ལོག་འདྲེན་ངེས་པར་གཞིག་པའི་གསང་སྔགས་སྨྲས་པ། ན་མོ་བུདྡྷཱ་ཡ། ན་མོ་དྷརྨཱ་ཡ། ན་མོ་སཾ་གྷཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་
བཛྲ་སེ་ནཱ་ཡ། ཀུ་མ་ར་རཱུ་པ་དྷཱ་ར་ཎི། ཨ་པྲ་ཏི་ཧ་ཏཱ་ཡ། མ་ཧཱ་བ་ལ་པ་རཱ་ཀྲ་མཱ་ཡ། ཙ་ལ་ཙ་ལ། ཀུ་ལ་ཀུ་ལ། མ་ཐ་མ་ཐ། ནཱ་ཤ་ཡ་སརྦ་བིགྷྣན། བི་ནཱ་ཡ་ཀཾ་བནྡྷ་བནྡྷ། སྥོ་ཊ་ཡ་སྥོ་
ཊ་ཡ༑ མ་ར་མ་ར། བིནྡ་བིནྡ། ཡེ་མ་མ་དུཥྚ། ཙྪིནྡ་སྟྭཾ་མྱ་ཀྲྀནྟ་ཛམྦྷ་མོ་ཧ་ཡ་ནི། སུམྦྷ་ཡ་སྟམྦྷ་ཡ་སྭཱཧཱ། སྒྲུབ་པའི་དུས་ན་གྲོགས་མཁར་བགྱིས་ལས་རྡོ་རྗེ་བགྱིས་ཏེ་སྲུང་བ་བགྱིའོ།།
སྲུང་བའི་དུས་ན་ཏིལ་ནག་པོས་སྦྱིན་སྲེག་བརྒྱ་སྟོང་བགྱིས་ན། བགེགས་ཐམས་ཅད་བཅོམ་པར་འགྱུར་རོ། །སྒྲུབ་པའི་དུས་ན་ལན་བདུན་བཟླས་བརྗོད་བགྱིས་པའི་ཡུངས་ཀར་
གྱིས་མཚམས་གཅད་དོ། །རྐང་རྗེས་ཀྱི་སའམ་ཐལ་བ་ལ་ལན་གསུམ་བཟླས་བརྗོད་བགྱིས་ཏེ་སྲུང་བ་བགྱིའོ། །སྒྲུབ་པའི་དུས་ན་འཇིམ་པ་ལས་རྡོ་རྗེའི་གཟུགས་བགྱིས་ཏེ་སྤོས་

93-1-423a

དང༌། མེ་ཏོག་དང༌། བདུག་པས་མཆོད་ལ་རིག་པ་ལན་བརྒྱ་སྟོང་བཟླས་བརྗོད་བགྱིས་ན། སྒྲུབ་པའི་ཚེ་བྱིན་གྱིས་རློབ་པར་བགྱིད་ཅིང་དངོས་གྲུབ་ཏུ་འགྱུར་རོ། །
ལྷ་རྣམས་དབབ་ན། གུ་གུལ་གྱི་བདུག་པས་བགྱིའོ། །ཀླུ་དཀྲུག་པར་བགྱི་ན། རྡོ་རྗེའི་ཕྱག་རྒྱ་བགྱིས་ལ་ལག་ན་རྡོ་རྗེའི་མདུན་དུ་བཟླས་བརྗོད་ལན་བརྒྱད་བརྒྱ་བགྱིས་
ཏེ་གང་ན་ཀླུ་གནས་པའི་མཚོ་དེར་བོར་ན། ཀླུ་ཐམས་ཅད་སྐྲག་པར་འགྱུར་རོ། །དྲི་ཟ་རྣམས་གཡོས་པར་བགྱི་ན། མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་
བགྱིས་ཏེ་ལག་ན་རྡོ་རྗེའི་མདུན་དུ་དུར་ཁྲོད་ཀྱི་སོལ་བས་དྲི་ཟའི་གཟུགས་བྲིས་ལ། དེའི་ལྟོ་བར་སྲིན་ལག་བཞག་སྟེ་རིག་པ་ལན་བརྒྱ་སྟོང་བརྗོད་ན། སྙིང་པོ་བརྗོད་པས་
མཆི་བར་འགྱུར་རོ། །མཆིས་ནས་བར་སྣང་ལས་སྨན་འདོར་ཏེ། དེ་འཚལ་ན་ཐོས་པ་འཛིན་པར་འགྱུར། དྲི་ཟ་ཐམས་ཅད་ཀྱང་སྲུང་བར་འགྱུར་རོ། །གནོད་སྦྱིན་རྣམས་
བརླག་པར་བགྱི་ན། ཕྱོགས་གང་ན་གནོད་སྦྱིན་ནམ་གནོད་སྦྱིན་མོ་གནས་བའི་ཕྱོགས་དེར་མཆིས་ལ་ལྕགས་ཕུར་སོར་བཞི་པ་བླངས་ཏེ་ལན་བརྒྱ་རྩ་བརྒྱད་བཟླས་
བརྗོད་བགྱིས་ཏེ་བཙུགས་ན། གནོད་སྦྱིན་འབྲོས་པར་འགྱུར་རོ། །ཅི་སྟེ་སྒྲུབ་བར་འཚལ་ན། རི་མོ་མཁན་གསོ་སྦྱོང་བཟུང་བས་མ་གོད་པའི་རས་ལ་སངས་རྒྱས་ཀྱི་

93-1-423b

གཟུགས་གསེར་གྱི་མདོག་ཅན་བྲི་བར་བགྱིའོ། །དེའི་གཡོན་རོལ་དུ་ལག་ན་རྡོ་རྗེ་མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པ་བྲིའོ། །དེ་བཞིན་གཤེགས་པའི་གཡས་
རོལ་དུ་རྡོ་རྗེ་སྡེ་གཞོན་ནུའི་གཟུགས་འཛིན་པ་གསེར་གྱི་མདོག་ཅན། ལག་པ་གཡོན་པ་ན་པདྨ། གཡས་པས་དམ་པ་སྦྱིན་པར་བྲིའོ། །དེའི་འོག་རོལ་དུ་སྒྲུབ་པ་པོ་ལག་ན་པོག་ཕོར་
ཐོགས་བ་བྲིའོ། །དེ་ནས་རིག་སྔགས་འཆང་གིས་ཟླ་བ་ཕྱེད་ཟས་སུ་འོ་སྐྱོ་འཐུང་ཞིང་རིག་པ་བཟླས་བརྗོད་བགྱིའོ། །དེ་ནས་མར་གྱི་ངོ་ཞག་བརྒྱད་ལ་ཉིན་ཞག་གཅིག་སྨྱུང་བ་
བགྱིས་ཏེ་རྒྱ་ཆེར་མཆོད་ལ་གཏོར་མ་ཡང་རྒྱ་ཆེར་བགྱིའོ། །དེ་ནས་རིག་སྔགས་འཆང་གིས་སྣ་མའི་མེ་ཏོག་བརྒྱ་སྟོང་གིས་དེ་བཞིན་གཤེགས་པ་ལ་ཕོག་པར་བགྱིའོ། །དངོས་
གྲུབ་ཀྱི་མཚན་མར་ནི། མར་མེའི་མེ་ལྕེ་གྱེན་དུ་མཆི་ལ་སྤུ་ཟིང་ཞེས་བགྱིད་ན་དངོས་གྲུབ་ཏུ་འགྱུར་རོ། །ཡིད་ཀྱིས་གང་བསམ་པ་དེ་སྩོལ་ཏེ། རིག་སྔགས་འཆང་ཉིད་དང༌།
འདོད་པ་དང་ལྡན་པ་ནི། མ་གཏོགས་སོ། །ལས་ཐམས་ཅད་དུ་ཡང་སྦྱར་བར་བགྱི་སྟེ། ཡིད་ཀྱི་ལས་བགྱིའོ། །རྡོ་རྗེ་སྡེའི་ཆོ་ག་རྫོགས་སོ།།    །།དེ་ནས་མུ་དྷ་ད་
ཀས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཡབ། བདག་ནི་ཁྱོད་ཀྱི་རིག་སྔགས་ཀྱི་ཆོ་ག་རྒྱས་པ་ཐམས་ཅད་ལ་བགེགས་བགྱིད་པ་ལགས་མོད་ཀྱི། གང་དག་རིག་པ་

93-1-424a

མཆོག་སྒྲུབ་པ་དེ་དག་ལ་བདག་སླར་བཅིང་བ་སྩལ་བར་བགྱིའོ། །བདག་བཅིངས་ན། རིག་སྔགས་འཆང་དེ་ལ་སུ་ཡང་བགེགས་བགྱིད་པར་མི་འགྱུར་
རོ༑ ༑བཞིན་བཟང༌། དེ་དེ་བཞིན་ཏེ། བདག་ཅག་བཅིང་བ་སྨྲོས་ཤིག། སྨྲོས་ཤིག། དེ་ནས་མུ་དྷ་ད་ཀས་ལག་ན་རྡོ་རྗེའི་རྐང་པ་གཉིས་ལ་གཏུགས་ཏེ་བདག་བཅིང་བའི་
གསང་སྔགས་སྨྲས་པ། ན་མོ་རཏྣ་ཏྲ་ཡ་སྱ། ན་མཤྩཎྜ་བཛྲ་པཱ་ཎི་སྱ། ཏདྱ་ཐཱ། རྫི་རྫི་རུ་རུ་ཁ་རི་བི་ཁ་རི། ཏིཥྛ་ཏིཥྛ། ཙ་ལ་ཡ་ཙ་ལ་ཡ། བཛྲ་པཱ་ཎི་སྱ། ཨ་ཀྲོ་དྷ་བྷ་ཤ་དྷཾ། སྨ་ར་
སྨ་ར༑ བནྡྷ་བནྡྷ་སྭཱཧཱ། ལག་ན་རྡོ་རྗེ་དང་༑ མུ་དྷ་ད་ཀའི་མདུན་དུ་མེ་ཏོག་དམར་པོ་དང་བདུག་པས་མཆོད་ལ། དེ་ནས་སྒྲུབ་པའི་དུས་ན་སྲད་བུ་དཀར་པོ་ལ་མདུད་པ་གསུམ་
དོར་རོ༑ ༑སུ་ཞིག་རྟག་ཏུ་འཆང་བ་དེ་ལ་ཐམས་ཅད་དངོས་གྲུབ་ཏུ་འགྱུར་རོ། །སྒྲུབ་པ་ཐམས་ཅད་དང༌། ལས་ཐམས་ཅད་དུ་ཡང་སྤྲ་ཚིལ་ལས་མུ་དྷ་ད་ཀའི་གཟུགས་བགྱིས་
ཏེ་ལག་པ་གཡོན་ན་མདུང་རྩེ་གསུམ་པ་ཐོགས་པར་བགྱིའོ། །དེ་ནས་རིག་སྔགས་འཆང་གིས་ཙནྡན་དམར་པོའི་མདུང་རྩེ་གསུམ་པས་སྙིང་གར་བཙུགས་པ་དེའི་འོག་ཏུ་
རྡེའུ་ནག་པོས་བཀང་སྟེ་དངོས་གྲུབ་སྩལ་གྱི་བར་དུ་གཞག་པར་བགྱིའོ། །དེ་ནས་རིག་སྔགས་འཆང་གིས་མདུང་རྩེ་གསུམ་པ་ཕྱུང་ལ་འོ་མས་བཀྲུས་ཏེ་རིག་པ་ཡང་ལན་

93-1-424b

བརྒྱ་རྩ་བརྒྱད་བཟླས་བརྗོད་བགྱིས་ལ་ཐམས་ཅད་བགྱིའོ། །གལ་ཏེ་ལས་དེ་ལྟར་མ་བགྱིས་ན། དངོས་གྲུབ་ཏུ་མི་འགྱུར་རོ། །མུ་དྷ་ད་ཀའི་སྒྲུབ་པ་ལགས་ཏེ། རི་མོ་མཁན་
གསོ་སྦྱོང་བཟུང་བས་མ་གོད་པའི་རས་ལ་སངས་རྒྱས་ཀྱི་གཟུགས་གསེར་གྱི་ཁ་དོག་ཅན་བྲི་བར་བགྱིའོ། །དེ་བཞིན་གཤེགས་པའི་གཡོན་རོལ་དུ་ལག་ན་རྡོ་རྗེ་མདོག་སྔོ་བས་
རྒྱན་ཐམས་ཅད་ཀྱིས་བརྒྱན་པ་བྲིའོ། །དེ་བཞིན་གཤེགས་པའི་གཡས་རོལ་དུ་ནི། འཕགས་པ་ཀུན་དགའ་བོ་གསེར་གྱི་མདོག་ཅན་ལག་ན་རྔ་ཡབ་ཐོགས་པ་བྲིའོ། །ལག་
ན་རྡོ་རྗེའི་འོག་ལོགས་སུ་མུ་དྷ་ད་ཀ་མདོག་དམར་ལ་མིག་གསུམ་པ། འདོད་པའི་གཟུགས་འཛིན་པ། གད་མོ་རྟ་སྐད་འབྱིན་ཅིང་ལག་པ་གཡས་པ་ཁ་འགྲམ་དུ་བཞག་པ་
བྲིའོ༑ ༑དེ་ནས་རིག་སྔགས་འཆང་གིས་མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ལ་རི་མོའི་གཟུགས་ལ་མཆོད་པ་རྒྱ་ཆེར་བགྱིས་ལ་དེའི་མདུན་དུ་ཨ་
ཀཪྵའི་ཤིང་གིས་ཞུགས་བུས་ཏེ་ཡུངས་ཀར་དང༌། ཏིལ་ནག་པོ་དང༌། འབྲས་ཡོས་དང༌། འདི་རྣམས་མར་དང་བསྲེས་པ་ལ་ལན་བརྒྱ་སྟོང་བགྱིས་ན། རི་མོའི་གཟུགས་ཀྱི་
མེ་ཏོག་གི་ཕྲེང་བ་འགུལ་བར་འགྱུར་ཏེ། དངོས་གྲུབ་ཏུ་འགྱུར་རོ། །དངོས་གྲུབ་ཏུ་གྱུར་ན། རྡོ་རྗེའི་རིགས་ཐམས་ཅད་ཀྱི་དངོས་གྲུབ་ཏུ་འགྱུར་རོ། །ལས་གཞན་དག་ཀྱང་

93-1-425a

བགྱིས་ཏེ། སྦྲུལ་གྱིས་ཟིན་པ་དབབ་ན། སྲ་རྩི་པོག་གིས་བདུག་པས་བགྱིའོ། །གདོན་བསྐྲད་ན། རྐང་རྗེས་ཀྱིས་ལག་མཐིལ་དུ་མདུང་རྩེ་གསུམ་པ་བྲིས་
ལ་བསྟན་ན་གདོན་དུ་ཞིང་འབྲོས་སོ། །སྐྱེས་པ་དང་བུད་མེད་དབང་དུ་བགྱི་ན། མུ་དྷ་ད་ཀ་ལ་ཕྱག་བགྱིས་ལ་གདུགས་གང་ཡང་རུང་སྟེ་ཤླེ་ཤྨེ་ཏ་ཀའི་ཤིང་གིས་ཞུགས་བུས་
ལ་བ་རུ་རའི་མེ་ཏོག་བརྒྱ་སྟོང་སྦྱིན་སྲེག་བགྱིས་ན་དབང་དུ་འགྱུར་རོ། །མོ་མཚན་བཅིང་བར་འཚལ་ན། དུར་ཁྲོད་ཀྱི་ཐལ་བ་དུར་ཁྲོད་ཀྱི་རས་ཀྱིས་བཅིངས་ལ་རིག་པ་ཡང་ལན་
བརྒྱ་རྩ་བརྒྱད་བཟླས་བརྗོད་བགྱིས་ན་མོ་མཚན་བཅིངས་པར་འགྱུར་རོ། །དགྲོལ་ན་དབྱེའོ། །བྱིས་པ་གདོན་སྐེམ་བྱེད་ཀྱིས་ཟིན་པ་རྣམས་ནི། ཆབ་ལ་ལན་བརྒྱ་རྩ་བརྒྱད་
བཟླས་བརྗོད་བགྱིས་ཏེ་བཀྲུས་ན་སོས་པར་འགྱུར་རོ། །འབྱུང་པོ་དང༌། འདྲེ་དང༌། ཀླུ་རྣམས་བསྐྲད་ན། ཐལ་མོ་བརྡབས་པས་བགྱིའོ། །ཨཱཪྱ་མུ་དྷ་ད་ཀའི་ཆོ་ག་རྫོགས་
སོ༑༑    ༑༑དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་བླ་གོས་ཕྲག་པ་གཅིག་ཏུ་གཟར་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ལག་ན་རྡོ་རྗེ་ལ་གསང་སྔགས་སྩལ་བར་བགྱིའོ། །ལག་ན་རྡོ་རྗེ། འདི་ནི།

93-1-425b

ཁྲོ་བོ་གོས་དཀར་མོའི་སྙིང་པོ་བཏོན་པ་ཙམ་གྱིས་འགྲུབ་པ་སྟེ། འདི་ཁོ་བོས་བརྗོད་པར་བགྱིའོ། །འདི་བཏོན་པ་ཙམ་གྱིས་སེམས་ཅན་ཐམས་ཅད་རེངས་པར་འགྱུར་རོ། །ན་
མཿསརྦ་ཏ་ཐཱ་ག་ཏེ་བྷྱོ། བྷ་ག་བ་ཏེ། ཨོཾ་བྷ་ཡ་ནཱ་ཤ་ནེ་ཏྲཱ་ས་ནེ་ཏྲཱ་ས་ཡ། བྷྀ་ཀུ་ཊི་ཏ་ཏི་བེ་ཏ་ཏི་སྭཱཧཱ། རིག་པ་འདི་བཏོན་པ་ཙམ་གྱིས་བགེགས་ཐམས་ཅད་བཅོམ་པར་འགྱུར་
རོ༑ ༑བདག་སྲུང་ན། ཐལ་བ་ལ་ལན་བདུན་བཟླས་བརྗོད་བགྱིས་པས་བགྱིའོ། །གཞན་སྲུང་ན། སྤྱི་བོར་ལན་གསུམ་བཟླས་བརྗོད་བགྱིས་ཏེ་སྐྲ་མདུད་པར་བགྱིའོ། །སེམས་
ཅན་ཐམས་ཅད་རེངས་པར་བགྱི་ན། ཡིད་ཀྱིས་བགྱིའོ། །དབང་དུ་བགྱི་ན། ཡར་གྱི་ངོ་ཟླ་བ་ཉ་ལ་ཞག་གཅིག་སྨྱུང་བ་བགྱིས་ལ་འཕགས་པ་སྤྱན་རས་གཟིགས་དབང་ཕྱུག་གི་
མདུན་དུ་བྱང་ཆུབ་ཀྱི་ཤིང་གིས་ཞུགས་བུས་ལ་ཏིལ་གྱིས་ལན་བརྒྱ་སྟོང་སྦྱིན་སྲེག་བགྱིས་ན་དབང་དུ་འགྱུར་རོ། །མ་རུངས་པར་བགྱི་འཚལ་ན། མི་རུས་ཀྱི་ཕུར་བུ་བླངས་ལ་ལན་
བརྒྱ་སྟོང་སྔགས་ཀྱིས་བཏབ་སྟེ་དགྲའི་ཁྱིམ་དུ་བཙུགས་ན་དགྲ་མ་རུངས་པར་འགྱུར་རོ། །དགྲ་འགུམ་ན། མར་གྱི་ངོ་ཞག་བརྒྱད་ལ་དུར་ཁྲོད་ཀྱི་ཐལ་བ་བླངས་ཏེ་དུར་ཁྲོད་ཀྱི་
ཞུགས་སུ་ལན་བརྒྱ་སྟོང་སྦྱིན་སྲེག་བགྱིས་ན་འགུམ་མོ། །བསྐམ་ན། མར་གྱི་ངོ་ཞག་བཅུ་བཞི་ལ་ཆབ་ལྟེ་བ་ནུབ་ཙམ་དུ་ཞུགས་ལ་དགྲའི་སྲོག་བསྐམས་ཀྱི་བར་དུ་

93-1-426a

བཟླས་བརྗོད་བགྱིའོ། །མཚམས་བཅད་པར་འཆལ་ན། སེང་ལྡེང་གི་ཕུར་པ་སོར་བཞི་པ་བླངས་ཏེ་ཕུར་བུ་རེ་རེ་ལ་ཡང་ལན་བརྒྱ་རྩ་བརྒྱད་བཟླས་བརྗོད་
བགྱིས་ལ་ཕྱོགས་བཞིར་བཙུགས་ན་མཚམས་བཅད་པར་འགྱུར་རོ། །ཡུལ་འཁོར་བཅིང་ན། ལན་ཉི་ཤུ་རྩ་གཅིག་བཟླས་བརྗོད་བགྱིས་པའི་ཆབ་ཀྱིས་བགྱིའོ། །སེམས་
ཅན་རྣམས་བསྐྲད་ན། ལན་བདུན་བཟླས་བརྗོད་བགྱིས་པའི་ཡུངས་ཀར་གྱིས་བགྱིའོ། །ལིག་བུ་མིག་དང་ལྡོང་རོས་སྒྲུབ་ན། ཟླ་བ་གཅིག་ཟས་སུ་འོ་སྐྱོ་འཚལ་ཞིང་ཡར་
གྱི་ངོ་ཚེས་བརྒྱད་ནས་ཞག་གསུམ་སྨྱུང་བ་བགྱིས་ཏེ་རིང་བསྲེལ་དང་བཅས་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་ཤིང་ཨ་ཤྭཏྠའི་ལོ་མ་བདུན་
གྱི་སྟེང་དུ་ལིག་བུ་མིག་དང་ལྡོང་རོས་བཞག་པ་དངོས་གྲུབ་གསུམ་བྱུང་གི་བར་དུ་བཟླས་བརྗོད་བགྱིའོ། །འབར་ན་ནི། ལོ་སྟོང་ཐུབ་པར་འགྱུར་རོ། །རིག་སྔགས་འཆང་
སྐྲ་ལྕང་ལོ་འཁྱིལ་པ་ཅན་དུ་འགྱུར་རོ། །དུ་བ་འཐུལ་ན་ནི། མི་གདའ་བར་འགྱུར་རོ། །ལོ་དགུ་སྟོང་ཐུབ་པར་འགྱུར་རོ། །ཡུལ་འཁོར་མ་རུངས་པར་བགྱིད་པར་འཚལ་
བས་མར་གྱི་ངོ་ཞག་བརྒྱད་ལ་དུར་ཁྲོད་ཀྱི་ཤིང་གིས་ཞུགས་བུས་ལ་ཡུངས་ཀར་དང༌། དུག་དང༌། ཁྲག་དང་བསྲེས་ལ་ལན་བརྒྱ་སྟོང་སྦྱིན་སྲེག་བགྱིས་ན་ཡུལ་

93-1-426b

འཁོར་མ་རུངས་པར་འགྱུར་རོ། །མར་གྱིས་ལན་བརྒྱ་སྟོང་སྦྱིན་སྲེག་བགྱིས་ན་ཞི་བར་འགྱུར་རོ། །དགྲ་འགུམ་ན། ཚེས་གྲངས་དང་སྐར་མ་གདམ་མི་འཚལ་ཏེ། ལུང་ཐང་
གི་ཤིང་གིས་ཞུགས་བུས་ལ་ཤིང་ཨརྒའི་ལོ་མ་བརྒྱ་སྟོང་སྦྱིན་སྲེག་བགྱིས་ན་ཞག་གསུམ་ན་འགུམ་མོ། །ཤགས་འགྱེད་ན། རིག་པ་བཟླས་བརྗོད་བགྱིས་ལ་གདོང་ལ་བྱུགས་
ན་རྒྱལ་བར་འགྱུར་རོ། །ཁྲོས་པའི་མདུན་དུ་བཟླས་བརྗོད་བགྱིས་ན་དགའ་བར་འགྱུར་རོ། །ཡུགས་ས་མོ་དབང་དུ་བགྱི་བར་འཚལ་བས་ཡར་གྱི་ངོ་ཞག་བརྒྱད་ལ་འཕགས་པ་
སྤྱན་རས་གཟིགས་དབང་ཕྱུག་གི་མདུན་དུ་མེ་ཏོག་དཀར་པོ་བརྒྱ་སྟོང་སྦྱིན་སྲེག་བགྱིད་ན་དབང་དུ་འགྱུར་རོ། །དགྲ་ཚར་བཅད་ན། འཕགས་པ་སྤྱན་རས་གཟིགས་དབང་
ཕྱུག་གི་མདུན་དུ་དུ་བ་མ་མཆིས་པའི་མེ་མདག་ལ་རྒྱ་སྐྱེགས་ཀྱིས་ལན་བརྒྱ་སྟོང་སྦྱིན་སྲེག་བགྱིའོ། །བཟླས་བརྗོད་བགྱིས་ན། གང་འདོད་པ་དེ་རྙེད་པར་འགྱུར་རོ། །མཁའ་
འགྲོ་མ་ཐམས་ཅད་ཀྱི་དཀྱིལ་འཁོར་བཅིང་ན། ཡུངས་ཀར་ལ་ལན་བདུན་བཟླས་བརྗོད་བགྱིས་པས་བགྱིའོ། །ཆུ་སྲིན་ཀུ་མྦྷི་རའི་ཁ་བཅིང་ན། གསེག་མ་ལ་ལན་བདུན་
བཟླས་བརྗོད་བགྱིས་ཏེ་ཆབ་ཏུ་བོར་ན་ཁ་བཅིང་བར་འགྱུར་རོ། །སེངྒེ་དང༌། སྟག་དང༌། མ་ཧེ་དང༌། གླང་པོ་ཆེ་དང༌། རྒྱལ་པོ་དང༌། ཆོམ་རྐུན་གྱི་ནང་དུ་ཆུད་ན་བསམ་པར་

93-1-427a

བྱའོ༑ ༑རི་མོ་མཁན་གསོ་སྦྱོང་བཟུང་བས་མ་གོད་པའི་རས་ལ་སངས་རྒྱས་ཀྱི་སྐུ་གཟུགས་བྲི་བར་བྱ་སྟེ། གཡོན་རོལ་དུ་ནི། ལག་ན་རྡོ་རྗེ། གཡས་རོལ་དུ་ནི།
འཕགས་པ་སྤྱན་རས་གཟིགས་དབང་ཕྱུག་གོ། དེ་བཞིན་གཤེགས་པ་ནི། གསེར་གྱི་མདོག་ཅན་དུ་བྲིའོ། །ལག་ན་རྡོ་རྗེ་ནི། ལོ་བཅུ་དྲུག་ཙམ་ལོན་པའི་གཟུགས་འདྲ་ལ་
ཁ་དོག་སྔོ་བསངས། རྒྱན་ཐམས་ཅད་ཀྱིས་བརྒྱན་པ་བྲིའོ། །འཕགས་པ་སྤྱན་རས་གཟིགས་ཀྱི་དབང་ཕྱུག་གི་གཡས་རོལ་དུ་ནི། ལྷ་མོ་བྲི། དེ་ཡང་འདམ་བུ་མདའ་རྒྱུ་
ལྟར་དཀར་བའོ། །འཕགས་པ་སྤྱན་རས་གཟིགས་ཀྱང་དེ་དང་འདྲའོ། །ལྷ་མོ་ནི། པདྨའི་ཕྲེང་བས་བརྒྱན་པ་བྲིའོ། །དེའི་འོག་རོལ་དུ་སྒྲུབ་པ་པོ་པོག་ཕོར་ཐོགས་པ་བྲིའོ།།
སྒྲུབ་པ་པོ་ཟླ་བ་གཅིག་གི་བར་དུ་ཟས་སུ་འོ་སྐྱོ་འཚལ་ཞིང་ཡར་གྱི་ངོ་ཚེས་བརྒྱད་ལ་མཆོད་པ་རྒྱ་ཆེན་པོ་བགྱིས་ཏེ་ལྷ་མོ་ལ་འོད་ཟེར་བྱུང་གི་བར་དུ་བཟླས་བརྗོད་
བགྱིའོ། །འོད་ཟེར་དེ་དེ་བཞིན་གཤེགས་པའི་ཞབས་ཀྱི་མཐེ་བོང་ནུབ་པར་འགྱུར་རོ། །དེ་ནས་དངོས་གྲུབ་ཏུ་འགྱུར་ཏེ། རྒྱལ་པོ་ཉིད་སྩོལ་ཏོ། །ཡིད་ཀྱིས་གང་བསམ་
པ་དེ་དག་ཐམས་ཅད་འབྱོར་ཏོ། །ཡར་གྱི་ངོ་ཟླ་བ་ཉ་ནས་ཞག་གསུམ་སྨྱུང་བ་བགྱིས་ཏེ་རྒྱ་མཚོར་འབབ་པའི་ཆུ་ཀླུང་དུ་ཞུགས་ལ་པདྨ་འབུམ་བོར་ན་ལྷ་མོ་ཉིད་མཐོང་

93-1-427b

ངོ༌། །དམ་པ་གང་བླངས་པ་དེ་རྙེད་དེ། རྒྱལ་པོ་ཉིད་དམ། རིག་སྔགས་འཆང་ཉིད་དུ་འགྱུར་རོ། །ཐ་མར་ཞག་གསུམ་སྨྱུང་བ་བགྱིའོ། །འཕགས་པ་སྤྱན་རས་གཟིགས་ཀྱི་དབང་
ཕྱུག་གི་ཆོ་ག་རྫོགས་སོ།།    །།དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ། ངས་ཀྱང་གང་གིས་རྡོ་རྗེའི་རིགས་
དང༌། ཆོ་ག་རྒྱས་པ་ཆེན་པོ་གཞན་དག་ཀྱང་འགྲུབ་པར་འགྱུར་པའི་གསང་སྔགས་ཀྱི་ཆོ་ག་རྒྱས་པ་འདིར་སྦྱིན་པར་བགྱིའོ། །དེ་ལྟ་བས་ན། ཆོ་ག་རྒྱས་པ་ཐམས་ཅད་དུ་འདི་
གཅིག་པུ་སྦར་བར་བགྱིའོ། །ལག་ན་རྡོ་རྗེ། འདི་དྲན་པ་ཙམ་གྱིས་རིག་པའི་ལྷ་ཐམས་ཅད་མངོན་དུ་འགྱུར་རོ། །ན་མ་སརྦ་ཏ་ཐཱ་ག་ཏེ་བྷྱོ་བྷ་ག་བདྷྱཿ། ཨོཾ་རུ་རུ་སྤུ་རུ་ཛྭ་ལ་
ཏིཥྛ་སིདྡྷ་ལོ་ཙ་ནེ་སརྦ་ཨརྠ་སཱ་དྷ་ནི་སྭཱཧཱ། ལག་ན་རྡོ་རྗེ། སྤྱན་འདི་ནི། སེམས་ཅན་ཐམས་ཅད་ཀྱི་དོན་གྱི་ཕྱིར་དེ་བཞིན་གཤེགས་པ་བྱེ་བ་ཕྲག་བཅུས་དགོངས་ཏེ། ངས་
ཀྱང་ད་ལྟར་སེམས་ཅན་རྣམས་ཀྱི་དོན་དང༌། ཁྲོ་བོ་རྣམས་དགའ་བར་བྱ་བ་དང༌། གདུལ་དཀའ་བ་རྣམས་འདུལ་བའི་ཕྱིར་བཤད་དོ། །རི་མོ་མཁན་གསོ་སྦྱོང་དང་ལྡན་པས་
མ་གོད་པའི་རས་ལ་སྦྱིན་དང་མ་འདྲེས་པའི་ཚོན་གྱིས་སངས་རྒྱས་ཀྱི་སྐུ་གཟུགས་གསེར་གྱི་མདོག་ཅན་ཆོས་སྟོན་པ་བྲི་བར་བྱའོ། །དེའི་གཡས་རོལ་དུ་འཕགས་པ་

93-1-428a

ལག་ན་རྡོ་རྗེ་མདོག་སྔོ་བསངས། རྒྱན་ཐམས་ཅད་ཀྱིས་བརྒྱན་པ་ཆོས་ཉན་པ་བྲིའོ། །དེ་བཞིན་གཤེགས་པའི་གཡོན་རོལ་དུ་འཕགས་པ་སྤྱན་རས་གཟིགས་
དབང་ཕྱུག་འདམ་བུ་མདའ་རྒྱུ་ལྟར་དཀར་བ། སྐྲའི་ཐོར་ཚུགས་དང་ཅོད་པན་ཅན། སྟག་ལྤགས་ཀྱི་ཤམ་ཐབས་གྱོན་པ། ལག་ན་རྔ་ཡང་ཐོགས་པ་བྲི་བར་བྱའོ། །དེ་
ནས་ཟླ་བ་ཕྱེད་ཟས་སུ་འོ་སྐྱོ་འཐུང་ཞིང་རིག་པ་བཟླས་བརྗོད་བྱའོ། །དེས་མར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བགྱིས་ཏེ་རི་མོའི་གཟུགས་ལ་མཆོད་
པ་རྒྱ་ཆེར་བྱས་ལ་རིག་པ་ལན་བརྒྱ་སྟོང་བཟླས་བརྗོད་བྱའོ། །དེ་བཞིན་གཤེགས་པའི་གློ་གཡས་ནས་འོད་ཟེར་བྱུང་སྟེ་ལག་ན་རྡོ་རྗེ་ལ་ནུབ་ན་འགྲུབ་པར་འགྱུར་རེ།།
རྒྱལ་པོ་ཉིད་དམ། རིག་སྔགས་འཆང་ཉིད་དེ། དམ་པ་གཉིས་སྦྱིན་པར་བྱེད་དོ། །རྒྱལ་པོ་ཉིད་དུ་གྱུར་ན། རིག་སྔགས་འཆང་རྣམས་ཀྱི་འཁོར་ལོས་བསྒྱུར་བར་འགྱུར་
རོ༑ ༑རིག་སྔགས་འཆང་ཉིད་དུ་གྱུར་ན་ནི། རིག་སྔགས་འཆང་དྲུག་ཁྲིའི་བདག་པོ་ཉི་མ་ཤར་བ་ལྟ་བུའི་མདོག་ཅན་ལོ་བཅུ་དྲུག་ལོན་པ་ལྟ་བུའི་ལུས་སུ་འགྱུར་རོ། །ལོ་ཁྲི་
བཞི་སྟོང་ཐུབ་པར་འགྱུར་རོ། །སེམས་ཅན་ཐམས་ཅད་ཀྱི་སྐད་ཤེས་པར་འགྱུར་རོ། །སློང་མོའི་ཟས་བཟའ་ཞིང་རིའི་རྩེ་མོར་རིང་བསྲེལ་དང་བཅས་པའི་མཆོད་རྟེན་གྱི་

93-1-428b

དྲུང་དུ་མེ་ཏོག་དཀར་པོ་ཞོ་དང༌། སྦྲང་རྩི་དང༌། མར་ལ་སྨྱུགས་པ་འབུམ་སྦྱིན་སྲེག་བྱ་ཞིང་ལན་འབུམ་བཟླས་བརྗོད་བྱས་ན། དེ་བཞིན་གཤེགས་པའི་གཟུགས་མངོན་སུམ་དུ་
འགྱུར་ཏེ། མཐོང་ནས་གང་སྒྲུབ་པ་དེ་འགྲུབ་བོ། །སུ་ཞིག་རྟག་ཏུ་ལན་གསུམ་བརྗོད་ཅིང་ཕྱག་ཀྱང་འཚལ་ན། དེས་དེ་བཞིན་གཤེགས་པ་བྱེ་བ་ཕྲག་བཅུ་ལ་བསྟི་སྟང་
བྱས་པ་དང༌། བླ་མར་བྱས་པ་དང༌། རིམ་གྲོ་བྱས་པ་དང༌། མཆོད་པ་བྱས་པར་འགྱུར་རོ། །གང་གི་ཚེ་ཤི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །མར་གྱི་ངོ་ཞག་བརྒྱད་
ལ་ཉིན་ཞག་གཅིག་སྨྱུང་བ་བྱས་ཏེ་བཅོམ་ལྡན་འདས་ལ་མཆོད་པ་བྱས་ལ་ཙནྡན་དཀར་པོས་དཀྱིལ་འཁོར་བྱུགས་ཏེ་རིག་པ་ལན་བརྒྱ་སྟོང་བཟླས་བརྗོད་བྱས་ན་།དེ་ནས་
དངོས་གྲུབ་ཏུ་འགྱུར་རོ། །དེའི་འོག་ཏུ་ལས་ཐམས་ཅད་ལ་སྦྱར་བར་བྱའོ། །མིག་ལ་ལན་བདུན་བསྔགས་ན། གང་མཐོང་བ་དེ་དབང་དུ་འགྱུར་རོ། །ལག་ན་རྡོ་རྗེའི་མདུན་
དུ་ལྡོང་རོས་ལ་ལན་བརྒྱད་བརྒྱ་བཟླས་བརྗོད་བྱས་ནས་མིག་ལ་བསྐུས་ན། གང་མཐོང་བ་དེ་དབང་དུ་འགྱུར་རོ། །རྐང་རྗེས་ཀྱིས་བླངས་ལ་ལན་བདུན་སྔགས་ཀྱིས་བཏབ་
སྟེ་བུད་མེད་གང་གི་མགོ་བོར་གཏོར་ན། དེ་དབང་དུ་འགྱུར་རོ། །བདག་གི་མཆིལ་མ་ལན་བདུན་བསྔགས་ཏེ་ཐིག་ལེ་བྱས་ན། གང་མཐོང་བ་དེ་དབང་དུ་འགྱུར་རོ། །གང་

93-1-429a

གི་མིང་ནས་བརྗོད་དེ་ཡུངས་ཀར་ལ་ལན་བརྒྱད་བརྒྱ་སྦྱིན་སྲེག་བྱས་ན། དེ་དབང་དུ་འགྱུར་རོ། །བུད་མེད་དབང་དུ་བྱ་ན། ཏིལ་ནག་པོ་ལས་ལན་བརྒྱད་
བརྒྱ་སྦྱིན་སྲེག་བྱ་ཞིང་མིང་ནས་ཀྱང་བརྗོད་ན་དེ་དབང་དུ་འགྱུར་རོ། །ཀྲྀཥྞ་ཙ་ཏུ་ར་ད་ཤྱེ་ན་ཤྭེ་ཏ། ཕུཥྞ་ན་མ་ཨཥྚ་ས་ཧ་སྲ་ཎེ། བཛྲ་པཱ་ཎི་ར་ཧ་ན་ཏ་པ་སྱ། རཱ་ཛ་པ་ད་ནི་
ཡ་ཤོ་བ་ཏི། ལྡོང་རོས་ཀྱིས་ལག་མཐིལ་དུ་གཟུགས་བྲིས་ལ་མིང་ནས་བརྗོད་ཅིང་ཉི་མ་ལ་བལྟས་ཏེ་ལན་བརྒྱད་བརྒྱ་བཟླས་བརྗོད་བྱས་ན། དབང་དུ་འགྱུར་རོ། །དུར་
ཁྲོད་ཀྱི་སོལ་བ་བླངས་ཏེ་རྩིག་ངོས་ལ་གཟུགས་བྲིས་ལ་མོ་མཚན་གྱི་སྟེང་དུ་མཛུབ་མོ་བཞག་སྟེ་ལན་བརྒྱད་བརྒྱ་བཟླས་བརྗོད་བྱས་ན། དབང་དུ་འགྱུར་རོ། །སྤྲ་ཚིལ་
ལ་གཟུགས་བྱས་ཏེ་ལྡན་པ་གཡས་པར་བཞག་ལ་ལན་བརྒྱད་བརྒྱ་བཟླས་བརྗོད་བྱས་ན། དབང་དུ་འགྱུར་རོ། །གི་ཝང་དང༌། ཤུ་དག་དང༌། དུང་གི་ལྟེ་བ་དང༌། རྒྱ་སྤོས་
རྣམས་བསྲེས་ཏེ་བཏགས་ལ་རིག་པ་ལན་བརྒྱ་སྟོང་བཟླས་བརྗོད་བྱས་ཏེ་ཟས་དང༌། སྐོམ་དང༌། བཟའ་བའི་ནང་དུ་བཏབ་ན། དབང་དུ་འགྱུར་རོ། །དུར་ཁྲོད་ཀྱི་ཐལ་
བ་བླངས་ལ་ལག་ན་རྡོ་རྗེའི་མདུན་དུ་ལན་བརྒྱད་བརྒྱ་བཟླས་བརྗོད་བྱས་ཏེ་གང་ལ་གཏོར་བ་དེ་དབང་དུ་འགྱུར་རོ། །ལག་ན་རྡོ་རྗེའི་མདུན་དུ་མེ་ཏོག་དཀར་པོ་བརྒྱད་

93-1-429b

བརྒྱ་གཏོར་ན། དབང་དུ་འགྱུར་རོ། །དུར་ཁྲོད་ཀྱི་སོལ་བ་བླངས་ཏེ་རྩིག་ངོས་ལ་གཟུགས་བྲིས་ལ་ཤིང་ཀཱ་ར་བཱི་རའི་མེ་ཏོག་བརྒྱ་རྩ་བརྒྱད་མོ་མཚན་དུ་ཕོག་པར་བྱས་ན། དབང་དུ་
འགྱུར་རོ། །བ་ལང་གི་ལྕི་བ་ས་ལ་མ་ལྷུང་བ་བླངས་ཏེ་ཞི་བའི་མཚན་གཅིག་བྱས་ལ་དེའི་མདུན་དུ་རྩྭ་ཀུ་ཤ་ལས་མདུང་རྩེ་གསུམ་བྱས་པས་ཉི་མ་གསུམ་དུ་ཡུངས་ཀར་དང༌། ཞོ་
དང༌། སྦྲང་རྩི་བསྲེས་པའི་སྲེག་བླུགས་ལན་བདུན་བདུན་སྦྱིན་སྲེག་བྱས་ན། དབང་དུ་འགྱུར་རོ། །ལག་ན་རྡོ་རྗེའི་མདུན་དུ་ལྡུམ་བུ་བ་ཤ་ཀའི་ཡམ་སྲེག་ཤིང་བརྒྱད་བརྒྱ་སྦྱིན་
སྲེག་བྱས་ན། དབང་དུ་འགྱུར་རོ། །གཞོན་ནུ་མ་དབང་དུ་བྱ་ན། ཨ་རང་ག་ནའི་མེ་ཏོག་བརྒྱ་སྟོང་གིས་ལག་ན་རྡོ་རྗེ་ལ་ཕོག་པར་བྱས་ན་གཞོན་ནུ་མ་དབང་དུ་འགྱུར་རོ། །ཡུགས་
ས་མོ་དབང་དུ་བྱ་ན། ལག་ན་རྡོ་རྗེའི་མདུན་དུ་མོན་སྲན་གྲེའུ་སྦྱིན་སྲེག་བྱ་ཞིང་མིང་ནས་ཀྱང་བརྗོད་ན་དབང་དུ་འགྱུར་རོ། །ཐལ་བ་ལ་ལན་བདུན་སྔགས་ཀྱིས་བཏབ་སྟེ་
བུད་མེད་ལ་གཏོར་ན། དབང་དུ་འགྱུར་རོ། །བུད་མེད་ཀྱི་མདུན་དུ་རིག་པ་ལན་བརྒྱད་བརྒྱ་བཟླས་བརྗོད་བྱས་ན། དབང་དུ་འགྱུར་རོ། །ཤིང་བུ་སོར་བཞི་པ་བླངས་ཏེ་གཡབ་ན་
འོང་ཞིང་དབང་དུ་འགྱུར་རོ། །མེ་ཏོག་དཀར་པོ་བླངས་ཏེ་ལག་ན་རྡོ་རྗེའི་མདུན་དུ་ལན་བརྒྱ་སྟོང་བཟླས་བརྗོད་བྱས་ལ་བུད་མེད་མཐོང་བར་གཡབ་ན་འོང་ཞིང་དབང་དུ་

93-1-430a

འགྱུར་རོ། །གཞན་ཡང་ལས་བྱེད་འདོད་ན། བུ་མོ་གཙང་མས་བཀལ་བའི་སྐུད་པ་བརྐྱང་ནས་བླངས་ཏེ་ལག་ན་རྡོ་རྗེའི་མདུན་དུ་ཉིས་ཁུགས་དང་བཞི་
ཁུགས་བྱས་པ་བཞག་ལ་བཟླས་བརྗོད་བྱས་ཏེ་གཅིག་ལ་གཅིག་འཁྲིལ་ན་དགོངས་པ་འགྲུབ་པར་འགྱུར་རོ། །གེའུ་ཝང་སྒྲུབ་པར་འདོད་པས་ཉི་མ་བདུན་དུ་
ཟས་སུ་འོ་སྐྱོ་འཐུང་ཞིང་ཡར་གྱི་ངོ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེ་ལ་མཆོད་པ་རྒྱ་ཆེར་བྱས་ལ་གིའུ་ཝང་པདྨའི་སྟེང་དུ་
བཞག་སྟེ་འབར་གྱི་བར་དུ་བཟླས་བརྗོད་བྱའོ། །འབར་ནས་བླང་བར་བྱའོ། །བླངས་པ་ཙམ་གྱིས་ཉི་མ་ཤར་བ་ལྟ་བུའི་མདོག་དང་ལྡན་པར་འགྱུར་རོ། །དགོས་
པ་ཐམས་ཅད་ཡིད་ཀྱིས་བསམ་པ་ཙམ་གྱིས་འབྱུང་བར་འགྱུར། རིག་སྔགས་འཆང་ཐམས་ཅད་ཀྱིས་མི་སོད་པར་འགྱུར། ལོ་དགུ་སྟོང་ཐུབ་པར་འགྱུར་རོ། །ཟླ་བ་ཕྱེད་
ཟས་སུ་འོ་སྐྱོ་འཐུང་ཞིང༌། དེ་ནས་རིག་སྔགས་འཆང་གིས་གྲོག་མཁར་གྱིས་ལས་ནོར་རྒྱས་ཀྱི་གཟུགས་བྱས་ལ་དེའི་སྟེང་དུ་འདུག་སྟེ་ནམ་འགུལ་བར་གྱུར་གྱི་བར་
དུ་རིག་སྔགས་ལན་འབུམ་བཟླས་བརྗོད་བྱས་ན་ལོངས་སྤྱོད་སྟེར་རོ། །འདས་པ་དང༌། མ་འོངས་པ་དང༌། ད་ལྟར་བྱུང་བ་རྣམས་སྟོན་པར་འགྱུར། ལོ་ལྔ་བརྒྱ་ཐུབ་པར་

93-1-430b

འགྱུར༑ བདེ་བ་ཅན་དུ་སྐྱེ་བར་འགྱུར། ཟས་སུ་འོ་སྐྱོ་འཐུང་ཞིང་ལག་ན་རྡོ་རྗེའི་མདུན་དུ་ལན་འབུམ་བཟླས་བརྗོད་བྱས་ན། ལོངས་སྤྱོད་སྟེར་ཏེ། ཟླ་བ་གཅིག་གི་བར་དུ་སློང་
མོའི་ཟས་བཟའ་ཞིང་ཡར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བགྱིས་ཏེ་ལག་ན་རྡོ་རྗེ་ལ་མཆེད་པ་བྱས་ནས་བཅོམ་ལྡན་འདས་ལ་ཡང་ལྷག་པར་མཆོད་དེ་ལག་ན་རྡོ་
རྗེའི་རྐང་པ་ནས་བཟུང་ལ་རིག་སྔགས་བཟླས་བརྗོད་བྱས་ཏེ་ལག་ན་རྡོ་རྗེའི་གཟུགས་འགུལ་བར་གྱུར་གྱི་བར་དུ་བཟླས་བརྗོད་བྱའོ། །འགུལ་བར་གྱུར་ན། གྲུབ་བ་ཐམས་
ཅད་ཀྱིས་མཐོང་བར་འགྱུར་རོ། །ཡིད་ཀྱིས་བསམ་པས་ཁ་ཟས་འབྱུང་བར་འགྱུར། ལོ་ལྔ་སྟོང་ཐུབ་པར་འགྱུར་རོ། །དེ་ནས་གནོད་སྦྱིན་གྱི་དབང་པོ་ལག་ན་རྡོ་རྗེས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །སངས་རྒྱས་བཅོམ་ལྡན་འདས་གང་དག་སེམས་ཅན་རྣམས་ཀྱི་དོན་གྱི་སླད་དུ་གསང་སྔགས་འདི་ལྟ་བུ་གསུངས་པ་ནི། ངོ་མཚར་
ཏོ་ཞེས་གསོལ་ནས་འཁོར་ཐམས་ཅད་ངོ་མཚར་དུ་གྱུར་ཏོ། །སངས་རྒྱས་ཀྱི་སྤྱན་གྱི་ཆོ་ག་རྫོགས་སོ།།    །།དེ་ནས་འབྱུང་པོའི་བདག་པོ་དབང་ལྡན་གྱིས་བླ་གོས་ཕྲག་
པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་

93-1-431a

ཅེས་གསོལ་ཏོ། །བཅོམ་ལྡན་འདས། བདག་གི་མིག་འདི་ནི། རིག་པ་ཐམས་ཅད་ཀྱི་གཙོ་མོ་ལགས་ཏེ། འདི་དྲན་པ་ཙམ་གྱིས་བདག་གིས་དངོས་གྲུབ་སྩལ་
བར་བགྱིའོ། །བཅོམ་ལྡན་འདས། བདག་གིས་ཀྱང་སེམས་ཅན་རྣམས་ཀྱི་དོན་གྱི་སླད་དུ་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་མིང་དབུལ་བར་འཚལ་ལོ། །འབྱུང་
པོའི་བདག་པོ། དེ་བཞིན་དུ་གྱིས་ཤིག །དེ་ནས་འབྱུང་པོའི་བདག་པོ་དབང་ལྡན་གྱིས་ལག་ན་རྡོ་རྗེའི་ཞབས་གཉིས་ལ་བཏུགས་ནས་ལག་ན་རྡོ་རྗེ་ལ་འདི་སྐད་ཅེས་སྨྲས་
སོ༑ ༑གསང་བའི་བདག་པོ། ཁྱོད་ཀྱིས་རིག་སྔགས་ཆེན་པོའི་མིང་འདི་བཞེས་སུ་གསོལ། ན་མོ་རུ་ཏྲཱ་ཡ་ལེ་ལེ། ལི་ལི་ལི་ལི། ཀ་མུ་ཀཱ་ཡ་སྭཱཧཱ། ལིག་བུ་མིག་བུད་མེད་ཀྱི་
སྐྲས་བཅིངས་ལ་རྒྱ་མཚོ་འབབ་པའི་ཆུ་ཀླུང་གི་ངོས་གཉིས་ཀའི་འཇིམ་པ་བླངས་པའི་ནང་དུ་བཅུག་སྟེ་བསྲེགས་ལ་དབང་ཕྱུག་ཆེན་པོའི་གནས་སུ་སོང་ནས་མར་གྱི་ངོ་ཞག་
བརྒྱད་དམ་བཅུ་བཞི་ལ་ཞག་གཅིག་སྨྱུང་བ་བྱས་ཏེ་ལིག་བུ་མིག་བླངས་ལ་ལན་བརྒྱ་སྟོང་བཟླས་བརྗོད་བྱས་ནས་སྦྱང་བར་བྱ་སྟེ། མིག་ལ་བསྐུས་ན་གང་ལ་བལྟས་པ་དེ་
དབང་དུ་འགྱུར་རོ། །མར་གྱི་ངོ་ཞག་བརྒྱད་ལ་དུར་ཁྲོད་ཀྱི་སོལ་བ་བླངས་ཏེ་མིའི་ཐོད་པ་ལ་བརྡར་ནས་ལན་བརྒྱ་རྩ་བརྒྱད་བཟླས་བརྗོད་བྱས་པས་ཐིག་ལེ་བྱས་ན། གང་

93-1-431b

ལ་བལྟས་པ་དེ་དབང་དུ་འགྱུར་རོ། །སོལ་བ་ཡང་བསྒྲུབ་པར་བྱ་སྟེ། ཞག་བདུན་གྱི་བར་དུ་ཟས་སུ་ཆུ་དང་ཕྱེའི་འདག་གུ་ཟ་ཞིང་མར་གྱི་ངོ་ཞག་བཅུ་བཞི་ལ་ཞག་གཅིག་
སྨྱུང་བ་བགྱིས་ཏེ་དུར་ཁྲོད་དུ་སོང་ལ། དེ་ནས་ཐག་བུ་ལ་སྐྱང་ནུལ་བ་ཀོ་ཙམ་བྱས་ཏེ་མཆོད་པ་ཆེན་པོ་བྱས་ནས་དུར་ཁྲོད་ཀྱི་སོལ་བ་བླངས་ཏེ། དེ་ནས་རིག་སྔགས་འཆང་
གིས་སོལ་བ་མིའི་ཐོད་པའི་ནང་དུ་བཞག་ལ་ལག་པས་མནན་ཏེ་དུད་པར་འཐུལ་བར་གྱུར་གྱི་བར་དུ་རིག་སྔགས་བཟླས་བརྗོད་བྱས་ནས་བླངས་ཏེ་ཐིག་ལེ་བྱས་ན། ལུས་
མི་སྣང་བར་འགྱུར་ཞིང༌། བསམ་པས་ཀྱང་ཁ་ཟས་འབྱུང་བར་བྱེད་དེ། ཚེ་ལོ་སྟོང་ཐུབ་པར་འགྱུར་ལ། དབང་ཕྱུག་ཆེན་པོའི་ལས་རྣམས་བཀླགས་པ་ཙམ་གྱིས་འགྲུབ་པར་
འགྱུར་རོ། །ཚེས་གྲངས་དང་སྐར་མ་ཡང་གདམ་མི་འཚལ། སྨྱུང་བ་ཡང་བགྱི་མི་འཚལ་བར་བུད་མེད་ཤི་བའི་རོ་བླངས་ལ་དྲི་དང༌། མེ་ཏོག་གིས་བརྒྱན་ཏེ། དེའི་མོ་མཚན་དུ་
ཏིལ་གྱི་ལོ་མ་བཞག་ནས་དེའི་སྟེང་དུ་ལྡོང་རོས་སྲང་གཅིག་གམ། སྲང་ཕྱེད་བཞག་ལ་འབར་བར་གྱུར་གྱི་བར་དུ་རིག་སྔགས་བཟླས་བརྗོད་བྱས་ཏེ། འབར་བར་གྱུར་ན་དབང་
ཕྱུག་ཆེན་པོའི་གཟུགས་དང་ལྡན་པར་འགྱུར་ཞིང༌། རབ་ཏུ་འཇོམས་པའི་ཚོགས་ཀྱིས་བསྐོར་ལ་ལོ་དགུ་སྟོང་ཐུབ་ཅིང་དབང་ཕྱུག་ཆེན་པོའི་ཚོགས་རྣམས་དབང་དུ་འགྱུར་རོ།།

93-1-432a

དུར་ཁྲོད་ཀྱི་ཐལ་བ་བླངས་ཏེ་མིའི་ཐོད་པའི་སྣོད་དུ་བཞག་ལ། མཚན་གཅིག་འདུག་པའི་གནས་སུ་སོང་ནས་ཞག་གསུམ་སྨྱུད་བ་བྱས་ཏེ་མར་གྱི་ངོ་ཞག་
བཅུ་བཞི་ལ་འབྱུང་པོའི་གཏོར་མ་ཡང་བྱས་ལ། དེ་ནས་ཐོད་པའི་སྣོད་ལག་ཏུ་བླངས་ཏེ་དངོས་གྲུབ་རྣམ་གསུམ་དུ་གྱུར་གྱི་བར་དུ་བཟླས་བརྗོད་བྱས་ན། དུད་པ་འཐུལ་བས་
ནི༑ ལུས་མི་སྣང་བར་འགྱུར་ཞིང་ཚེ་ལོ་བརྒྱ་སྟོང་ཐུབ་པར་འགྱུར་རོ། །འབར་བར་འགྱུར་ཏེ། ཐིག་ལེ་བྱས་པས་ནི། སྐྲ་ལྕང་ལོ་འཁྱིལ་བར་འགྱུར་ཞིང་ནམ་མཁའ་ལ་འགྲོ་
བ་དང༌། ཚེ་ལོ་ལྔ་སྟོང་ཐུབ་པར་འགྱུར་རོ། །གི་ཝང་སྒྲུབ་པར་འདོད་པས་ནི། མར་གྱི་ངོ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་མཆོད་པ་བྱས་ལ་ལག་ན་རྡོ་
རྗེའི་ལག་ཏུ་གིའུ་ཝང་བཞག་ནས་འབར་བར་གྱུར་གྱི་བར་དུ་བཟླས་བརྗོད་བྱས་ཏེ་འབར་བར་གྱུར་ན། བླངས་པ་ཙམ་གྱིས་སྟོབས་གླང་པོ་ཆེ་དང་མཉམ་ཞིང་ཕ་རོལ་གྱི་
མཚོན་གྱིས་ཀྱང་མི་ཚུགས་ལ་ཚེ་ལོ་སུམ་སྟོང་ཐུབ་པར་འགྱུར་བ་དང༌། གང་གཏམ་བྱས་པ་དེ་དབང་དུ་འགྱུར་ཞིང༌། དབང་ཕྱུག་ཆེན་པོའི་གཡོག་རྣམས་ཀྱིས་ཉིན་གཅིག་
བཞིན་ཏི་ན་ར་བཅུ་གཉིས་དང༌། གོས་ཕྲུགས་བཅུ་གཉིས་སྦྱིན་པར་བགྱིད་ཅིང༌། སྔོན་མ་བྱུང་བའི་བུད་མེད་ཀྱང་ཁྲིད་དེ་འོང་བར་འགྱུར་རོ། །དབང་ཕྱུག་ཆེན་པོའི་ཆོ་

93-1-432b

ག་རྫོགས་སོ།།    །།དེ་ནས་མ་ཏངྒི་རྒྱལ་པོ་ཕུར་བུ་གསུམ་པས་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །ལག་ན་རྡོ་རྗེ། བདག་གིས་ཀྱང་སེམས་ཅན་ཐམས་ཅད་
ཀྱི་དོན་གྱི་ཕྱིར་མིག་དབུལ་བར་བགྱིས་ཏེ། འདི་དྲན་པ་ཙམ་གྱིས་བདག་གི་ཆོ་ག་རྒྱས་པ་ཐམས་ཅད་འགྲུབ་པར་འགྱུར་རོ། །དེ་ནས་མ་ཏང་གི་རྒྱལ་པོ་ཕུར་བུ་གསུམ་པས་
བཅོམ་ལྡན་འདས་དང༌། ལག་ན་རྡོ་རྗེའི་ཞབས་ལ་མགོ་བོས་ཕྱག་འཚལ་ནས་གསང་སྔགས་སྨྲས་པ། ན་མོ་བཛྲ་པཱ་ཎི་སྱ། མ་ཧཱ་ཡཀྵ་སེ་ནཱ་པ་ཏི་སྱ། ན་མཿན་མཿཏྲི་ཤ་
ཀརྨ་ཏཾ་གརྫ་སྱ། ཨ་ཊ་བ་ཊ། ཨུ་བུ་རི་ཎི། གཽ་རི་གནྡྷ་རི། ཧ་ན་ད་ཧ། པ་ཙ་པ་ཙ། སནྟར་བ་ཡ། ཏུ་རུ་ཏུ་རུ། ཀམྤཱ་ཡ་སྭཱཧཱ། ཡར་གྱི་ངོ་ཚེས་བརྒྱད་ཀྱི་སྲོད་ལ་དཀྱིལ་འཁོར་
སྐྱང་ནུལ་གྱིས་བྱུགས་ནས་ཕུར་བུ་གསུམ་པ་ལ་དྲི་དང༌། མེ་ཏོག་དང༌། བདུག་པ་ཕུལ་ཏེ་བཅོམ་ལྡན་འདས་དང༌། ལག་ན་རྡོ་རྗེ་ལ་བདུག་པ་གསོལ་ནས་ཞག་གཅིག་སྨྱུང་
བ་བྱས་ཏེ་རིག་སྔགས་ལན་བརྒྱ་སྟོང་བཟླས་བརྗོད་བྱས་ན། འགྲུབ་པར་འགྱུར་ཏེ། དེའི་འོག་ཏུ་ལས་བརྩམ་པར་བྱའོ། །བུད་མེད་དབང་དུ་བྱ་ན། ཚེས་གྲངས་དང་རྒྱུ་སྐར་
ཡང་གདམ་མི་དགོས། སྨྱུང་བ་ཡང་བྱ་མི་དགོས་པར་ཀཱ་ར་བཱི་རའི་ཡམ་སྲེག་ཤིང་གིས་མིང་ནས་སྨོས་ཤིང་བརྒྱ་སྟོང་གིས་སྦྱིན་སྲེག་བྱས་ན། དབང་དུ་འགྱུར་རོ། །དཀྱིལ་

93-1-433a

འཁོར་སྐྱང་ནུལ་གྱིས་བྱུགས་ལ་ལན་ཚྭ་ལས་གཟུགས་བྱས་ནས་མཚོན་རྣོན་པོས་རྐང་པ་ནས་བརྩམས་ཏེ་བཅད་ཅིང་དུད་པ་མེད་པའི་འདབ་མ་ལ་ལན་
བརྒྱད་བརྒྱ་སྦྱིན་སྲེག་བྱས་ན་ཡང་དབང་དུ་འགྱུར་རོ། །ཡར་གྱི་ངོ་ཚེས་ལྔ་ལ་ཡང་མིའི་རུས་པའི་ཕུར་བུ་ས་ལ་བཏབ་སྟེ་དེའི་སྟེང་དུ་མར་མེ་སྦར་ལ་མར་མེ་དེའི་མེ་ལྕེ་འབར་བ་
ལ་ནིམ་པའི་ལོ་མ་ཁབ་ཀྱིས་བཙུགས་ཏེ་མིང་ནས་སྨོས་ཤིང་བརྒྱད་བརྒྱ་སྦྱིན་སྲེག་བྱས་ན། དབང་དུ་འགྱུར་རོ། །ཡར་གྱི་ཚེས་བཅུ་གསུམ་ལ་རས་བལ་གྱི་འདབ་མ་རྒྱ་སྐྱེགས་
ཀྱིས་ཁ་དོག་བསྒྱུར་བ་སྲེད་མེད་ཀྱི་བུའི་ཆུང་མ་ལ་ཕུལ་བ་ལས་མར་མེའི་སྙིང་པོ་བྱས་ཏེ་མར་མེ་སྦར་ལ་ཀཱ་ར་བཱི་རའི་མེ་ཏོག་ཁབ་ཀྱིས་བཙུགས་ཏེ་བརྒྱ་སྟོང་སྦྱིན་སྲེག་བྱས་ན་
ཡང་དབང་དུ་འགྱུར་རོ། །ཡར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་ཨ་ཏི་མུཀྟ་ཀའི་མེ་ཏོག་བརྒྱ་སྟོང་གིས་དཀའ་ཟློག་མའི་མོ་མཚན་ལ་བསྣུན་ན་ཡང་གྲོང་
དང༌། ལོངས་སྤྱོད་ཀྱི་གཞི་སྦྱིན་པར་བྱེད་དོ། །མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ་ཨ་རང་ག་ནའི་མེ་ཏོག་གིས་དཀའ་ཟློག་མའི་རྐང་པ་ལ་བསྣུན་ན།
བུ་མོ་ཐོབ་པར་འགྱུར་རོ། །བུད་མེད་དབང་དུ་བྱ་ན། ལག་ན་རྡོ་རྗེའི་མདུན་དུ་མེ་ཏོག་དཀར་པོ་བརྒྱད་བརྒྱ་ཕུལ་ན་དབང་དུ་འགྱུར་རོ། །ཡར་གྱི་ངོ་ཞག་ལྔ་ལ་ཞག་གཅིག་

93-1-433b

སྨྱུང་བ་བྱས་ཏེ་ཀམ་པོ་ཛ་འི་ཤིང་གིས་མེ་སྦར་ལ་ཀོ་ཤ་ཏ་ཀའི་མེ་ཏོག་བརྒྱ་སྟོང་གིས་མིང་ནས་སྨོས་ཤིང་སྦྱིན་སྲེག་བྱས་ན། མོ་མཚན་རུལ་བར་འགྱུར་རོ། །དཀའ་ཟློག་མའི་འོ་མས་
བཀྲུས་ལ་རིག་སྔགས་ཀྱང་སྟོང་རྩ་བརྒྱད་བཟླས་བརྗོད་བྱས་ན། སོས་པར་འགྱུར་རོ། །ཕུར་བུ་གསུམ་པའི་ཆོ་ག་རྫོགས་སོ།།    །།དེ་ནས་ནམ་མཁའ་ལ་རྒྱུ་བའི་མ་མོ་བདུན་གྱིས་
ཅ་ཅོ་དང་ག་ཞའི་སྒྲ་བཏོན་ནས་འཁོར་དེ་ཉིད་དུ་འདུས་པར་གྱུར་ཏེ་འཁོར་འདུས་པ་དེ་དག་ཐམས་ཅད་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་ལ་མགོ་བོས་
ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་ཀྱང་བྱང་ཆུབ་སེམས་དཔའ་ཆེན་པོ་ལག་ན་རྡོ་རྗེ་ལ་གསང་སྔགས་ཀྱི་ཤས་
འབུལ་བར་འཚལ་ལོ། །དེ་ནས་བཅོམ་ལྡན་འདས་ཀྱིས་མ་མོ་དེ་དག་ལ་འདི་སྐད་ཅེས་བཀའ་སྩལ་ཏོ། །སྲིང་མོ་དག །གང་ཁྱེད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་
པ་ནི༑ ལེགས་སོ་ལེགས་སོ། །དེ་ནས་མ་མོ་དེ་དག་གིས་ཚིག་མཐུན་པར་ལག་ན་རྡོ་རྗེ་ལ་གསང་སྔགས་ཕུལ་བ། ན་མོ་བུདྡྷཱ་ཡ། ན་མོ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཏདྱ་
ཐཱ༑ ཧུ་ལུ་ཧུ་ལུ། ལ་ཧུ་ལ་ཧུ། ཧ་ཧ། ཏིཥྛ་ཏིཥྛ། བྷྲ་མ་བྷྲ་མ། བནྡྷ་བནྡྷ། ཁ་ད་ཁ་ད། མ་ཙ་མེ་ཁ་ཤྩིད་བེགྷྣཾ་ཀ་རི་ཥྱ་ཏི། མོ་ཧ་ནི་མོ་ཧ་ནི། ན་ཡ་ཏི་ན་ཡ། མཱ་ལི་ནི་བི་ཤྭེ་ཤྭ་རེ། ཨ་

93-1-434a

མོ་གྷེ་ན་མཿསྭཱཧཱ། རིག་སྔགས་འདི་དྲན་པ་ཙམ་གྱིས་རིག་པ་མཆོག་སྒྲུབ་པའི་རིག་སྔགས་འཆང་དེ་ལ་བདག་ཅག་མ་མོ་བདུན་གྱིས་དཔག་ཚད་གཅིག་གི་བར་
དུ་བསྲུང་བར་བགྱི། ཡང་དག་པར་སོ་སོར་བསྐྱབ་པར་བགྱིའོ། །རིག་སྔགས་ཀྱི་ལས་རྣམས་འབྱུང་སྟེ། རས་གསར་པ་ལ་སྦྱིན་དང་མ་འདྲེས་པའི་ཚོན་རྩིས་ལག་ན་རྡོ་རྗེ་མདོག་
སྔོ་བསངས་ལ་ལོ་བཅུ་དྲུག་ལོན་པའི་ཤ་གཟུགས་ཅན་རྒྱན་ཐམས་ཅད་ཀྱིས་བརྒྱན་པ། མ་མོ་བདུན་གྱིས་བསྐོར་བ་བྲིའོ། །མ་མོ་བདུན་ནི། འཇིགས་པའི་ཚུལ་དུ་བསྒྲུབ་
པར་བྱའོ། །དེ་ནས་ཞག་གསུམ་སྨྱུང་བ་བྱས་ཏེ་མར་གྱི་ངོ་ཞག་བཅུ་བཞི་ལ་ཅི་ནུས་ཀྱིས་མཆོད་པ་བྱས་ཏེ་ཆང་དང༌། ཤའི་གཏོར་མ་ཡང་སྦྱིན་པར་བྱའོ། །དེ་ནས་རིག་
སྔགས་འཆང་གིས་རི་མོའི་སྐུ་གཟུགས་ཀྱི་མདུན་དུ་སེང་ལྡེང་གི་ཤིང་གིས་མེ་སྦར་ལ་ཡུངས་ཀར་ཁྲག་གིས་བསྒོས་པས་ལན་བརྒྱ་སྟོང་སྦྱིན་སྲེག་བྱས་ཏེ་དེ་ནས་རི་མོའི་
སྐུ་གཟུགས་འགུལ་བར་མཐོང་ན། རིག་སྔགས་འཆང་གི་རིག་པ་མཆོག་དྲན་པར་བྱའོ། །བུད་མེད་མཆེ་བ་གཙིགས་པ་ཡང་འོང་བར་འགྱུར་ཏེ། དེས་འཇིགས་པར་མི་བྱ་
བར་སྲིང་མོ་ཁྱོད་འོངས་པ་ལེགས་སོ། །རྡོ་རྗེ་འཛིན་གྱིས་དམ་ཚིག་བྱིན་པ་གང་ཡིན་པ་དེ་དྲན་པར་གྱིས་ཤིག་ཅེས་སྨྲོས་ཤིག །དེ་སྐད་ཐོས་ནས་ཅ་ཅོའི་སྒྲ་ཕྱུང་སྟེ་དེ་བཞིན་

93-1-434b

དུ་བྱའོ་ཞེས་ནས་མི་སྣང་བར་འགྱུར་རོ། །དེ་ནས་ཉིན་གཅིག་བཞིན་དུ་ཏི་ན་ར་རེ་སྦྱིན་བར་བྱེད་ཅིང་དོན་ཐམས་ཅད་སྒྲུབ་སྟེ། རིག་སྔགས་ཀྱི་དངོས་གྲུབ་ཀྱང་སྦྱིན་པར་བྱེད་དོ།།
ལས་གཞན་དག་ཀྱང་འབྱུང་སྟེ། ལོག་འདྲེན་ཕུང་བར་བྱ་བ་ལ་ནི། སྐེ་ཚེ་དང༌། ལན་ཚྭ་སྦྱིན་སྲེག་ལན་བརྒྱད་བརྒྱ་བྱའོ། །གདོན་གཞིག་པ་ནི། སྐྲ་གཏུབས་པའི་བདུག་པས་བདུགས་
ན་གདོན་ཐམས་ཅད་འཇིགས་པར་འགྱུར་རོ། །གདོན་གཞོམ་པ་ནི། མཛུབ་མོས་བྱའོ། །ལོ་ཏོག་མ་རུངས་པར་བྱ་བ་ནི། མར་གྱི་ངོ་ཞག་བཅུ་བཞི་ལ་ནི་ཨ་འབྲའི་ཤིང་གི་ཕུར་
བུ་སོར་བརྒྱད་པ་བླངས་ཏེ་ལག་ན་རྡོ་རྗེའི་མདུན་དུ་ལན་བརྒྱད་བརྒྱ་བཟླས་བརྗོད་བྱས་ནས་ཞིང་ལ་བཏབ་ན་ལོ་ཏོག་མེད་པར་འགྱུར་རོ། །ཆང་མ་རུང་བར་བྱ་ན། འོ་མའི་
སྲེག་བླུགས་ལ་ལན་ཉི་ཤུ་རྩ་གཅིག་སྦྱིན་སྲེག་བྱས་ན་མ་རུང་བར་འགྱུར་རོ། །དགྲ་ལུས་མི་སྡུག་པར་བྱ་ན། ལམ་གྱི་སུམ་མདོར་སྐྱུ་རུ་རའི་ཤིང་གིས་མེ་སྦར་ཏེ་དགྲའི་
མིང་ནས་སྨོས་ཤིང་དུག་གིས་ལན་བརྒྱ་སྟོང་སྦྱིན་སྲེག་བྱས་ན་དགྲའི་ལུས་ལ་མི་གཙང་བའི་དྲི་མནམ་པར་འགྱུར་རོ། །ཕྱིར་གསོ་བ་ནི། ལག་ན་རྡོ་རྗེ་ལ་མཆོད་པ་རྒྱས་
པར་བྱས་ཏེ་མར་དང༌། གུ་གུལ་གྱིས་ལན་སྟོང་རྩ་བརྒྱད་སྦྱིན་སྲེག་བྱས་ན་ཕྱིར་འཚོ་བར་འགྱུར་རོ། །དབྱེ་བར་བྱ་བ་ནི། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་

93-1-435a

བྱས་ཏེ་ལག་ན་རྡོ་རྗེའི་མདུན་དུ་སྤེན་མའི་ཤིང་གིས་མེ་སྦར་ལ་ཕུབ་མས་ལན་བརྒྱ་སྟོང་སྦྱིན་སྲག་བྱས་ན་དབྱེ་བར་འགྱུར་རོ། །དགྲ་བསྐྲད་པར་འདོད་
པས་ནི༑ མར་གྱི་ངོ་ཞག་བརྒྱད་ལ་ནེའུ་ལེའི་རུས་པ་བླངས་ནས་དགྲའི་མིང་ནས་སྨོས་ཏེ་སྦྲུལ་གྱི་ཁུང་བུར་བཙུགས་ན་དེ་མ་ཐག་ཏུ་དགྲ་འབྲོས་པར་འགྱུར་རོ། །རིག་པ་
མཆོག་སྒྲུབ་པའི་རིག་སྔགས་འཆང་གི་ཆོ་ག་རྒྱས་པ་ལས་འབྱུང་བའི་ལྷ་རྣམས་ལ་མཆོད་པ་བྱས་ལ་བཙུགས་ནས་བྱུང་ན་ཡང་རྟག་ཏུ་བཅིང་བར་བྱའོ། །དེ་བཅིངས་
ན༑ ཆོ་ག་རྒྱས་པར་འགྲུབ་པར་འགྱུར་ཏེ། རིག་སྔགས་ཀྱི་དངོས་གྲུབ་ལས་སུ་ཡང་གླགས་ཚོལ་བར་མི་འགྱུར་རོ། །གང་ལ་རིག་པ་མཆོག་གི་ཆོ་ག་རྒྱས་པ་ཐམས་ཅད་
རྫོགས་པ་ཡོད་པ་དེ་ཐམས་ཅད་ལ་ནི། ལྷ་རྣམས་ཡིད་དགའ་བར་འགྱུར་ཏེ། རིག་སྔགས་ཀྱང་སྦྱིན་པར་བྱེད་དོ། །དེ་མ་ཡིན་ན། ལག་ན་རྡོ་རྗེའི་བྱ་བ་སྒྲུབ་པ་རྣམས་
གླགས་ཚོལ་བའི་ཕྱིར་འཁོད་དོ། །ཆོ་ག་རྒྱས་པ་སྒྲུབ་པས་ཆོ་ག་རྒྱས་པ་ལས་བཤད་པ་བཞིན་དུ་འགལ་བ་རྣམས་བསྲུང་བར་བྱ་སྟེ། ཉ་དང༌། ཤ་སྤང་བར་བྱའོ། །རྟག་
ཏུ་སངས་རྒྱས་དང༌། ཆོས་དང༌། དགེ་འདུན་ལ་མངོན་པར་དགའ་བར་བྱའོ། །གང་དག་ངའི་རྡོ་རྗེའི་རིགས་ལ་མཆོད་པ་བྱེད་ཅིང་དང་བར་བྱེད་པ་དང༌། རིག་པའི་མཆོག་

93-1-435b

འདོན་ཅིང་མཆོད་པ་དེ་དག་ནི། ངའི་དམ་ཚིག་ཤེས་པ་ཡིན་ནོ། །དེ་དག་ནི། ང་ལ་ཤས་ཆེར་དང་སྟེ། དེ་དག་ལ་ང་ཞི་བར་སེམས་སོ། །ལྷ་ཐམས་ཅད་ཀྱང་ཞི་བར་སེམས་པར་
འགྱུར་རོ། །གང་དག་བྱང་ཆུབ་སེམས་དཔའ་རྣམས་ཀྱི་ཚུལ་ལས་ཕྱི་རོལ་དུ་གྱུར་ཅིང་འདོད་དོ་ཅོག་ཟ་བ་དང༌། དགེ་སྦྱོང་དུ་མི་འཛིན་པ་དང༌། བྲམ་ཟེར་མི་འཛིན་པར་ཆོ་ག་རྒྱས་
པ་འདི་སྒྲུབ་པ་དེ་དག་ནི། ལག་ན་རྡོ་རྗེ་འཛིན་གྱིས་རྡོ་རྗེས་བཤིག་པར་འགྱུར་རོ། །ལྷ་ཐམས་ཅད་ཀྱང་མ་དད་པའི་སེམས་སུ་འགྱུར་རོ། །ལོག་འདྲེན་རྣམས་ཀྱང་གླགས་ལྟ་ཞིང་
ཀླན་ཀ་ཚོལ་བའི་ཕྱིར་འཁོད་དེ། དེ་མ་ཐག་ཏུ་ནད་ཀྱིས་འདེབས་ཤིང་ལོག་འདྲེན་རྣམས་ཀྱིས་ནོན་པར་འགྱུར་རོ། །མ་མོ་རྣམས་ཀྱི་ཆོ་ག་རྫོགས་སོ།།    །།དེ་ནས་
རྡོ་རྗེ་ཁྲོ་བོ་བདུད་རྩི་ཐབ་སྦྱོར་གྱིས་འཁོར་འདུས་པ་ཐམས་ཅད་ལ་གླང་པོ་ཆེའི་ལྟ་སྟངས་ཀྱིས་བལྟས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས༑ འདིའི་སེམས་ཅན་རྣམས་ནི། བསོད་ནམས་དམན་པ་དང༌། ཚུལ་ལ་མི་གནས་པ་དང༌། ཕ་ལ་མ་གུས་པ་དང༌། མ་ལ་མ་གུས་པ་དང༌། བསོད་ནམས་ཆུང་བ་དང༌། དད་
པ་མེད་པ་དང༌། གླགས་ཚོལ་བ་དང༌། འཆལ་བ་དང༌། རྟག་ཏུ་ཟང་ཟིང་ལ་བརྐམ་པ་དང༌། རྟག་ཏུ་ལོག་འདྲེན་དང༌། མཆེ་བ་ཅན་དང༌། ཤ་ཟ་རྣམས་ཀྱིས་ཟིན་པ་ལགས་ཏེ།

93-1-436a

བགེགས་དང་ལོག་འདྲེན་དེ་དག་གཞིག་པ་དང༌། མཐར་གཏུགས་པའི་སླད་དུ་གསང་སྔགས་བཤད་པར་འཚལ་ལོ། །དེ་ནས་བཅོམ་ལྡན་འདས་ཀྱིས་
རྡོ་རྗེ་ཁྲོ་བོ་ལ་བཀའ་སྩལ་ཏོ། །བདུད་རྩི་ཐབ་སྦྱོར། གང་ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་པ་ལེགས་སོ་ལེགས་སོ། །ཁྱོད་ལ་དེ་བཞིན་གཤེགས་པས་
གནང་གི །སེམས་ཅན་ཐམས་ཅད་ཀྱི་ཕྱིར་གསང་སྔགས་ཤོད་ཅིག །དེ་ནས་རྡོ་རྗེ་ཁྲོ་བོ་བདུད་རྩི་ཐབ་སྦྱོར་གྱིས་བཅོམ་ལྡན་འདས་དང༌། ལག་ན་རྡོ་རྗེའི་ཞབས་ལ་གཏུགས་
ནས་གསང་སྔགས་བཤད་པ། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ། པྲ་ཛྭ་ལི་ཏ་དཱི་པྟ་དཾཥྚོ་ཏ་ཀ་ཊ་བྷ་ཡ་བྷཻ་ར་བཱ་ཡ། ཨ་
སི་མུ་ས་ལ། བཛྲ་བ་ར་ཤུ་པཱ་ཤ་ཧ་སྟཱ་ཡ། ཏདྱ་ཐཱ། ཨོཾ་ཧུ་ལུ་ཧུ་ལུ། ཨ་མྲྀ་ཏ་ཀུཎྜ་ལི། ཁ་ཁ་ཁ་ཁ། ཁཱ་ན་ཁཱ་ན་ཁཱ་ན་ཁཱ་ན། ཁཱ་ད་ཁཱ་ད་ཁཱ་ད་ཁཱ་ད། ཁཱ་ཧི་ཁཱ་ཧི་ཁཱ་ཧི་ཁཱ་ཧི། ཏིཥྛ་
ཏིཥྛ་༑ཧ་ན་ཧ་ན། ད་ཧ་ད་ཧ། པ་ཙ་པ་ཙ། གྲྀཧྞ་གྲྀཧྞ། བནྡྷ་བནྡྷ། གརྫ་གརྫ། ཏརྫ་ཏརྫ། བི་སྥོ་ཊ་ཡ་བི་སྥོ་ཊ་ཡ། བྷ་ག་བཱན། ཨ་མྲྀ་ཏ་ཀུཎྜ་ལི། མཱུརྟ་ན་ཏཱ་ཌ་ཡ་བཛྲེ་ཎ་སརྦ་
བིགྷྣཱཾ་བི་ནཱ་ཡ་ཀཾ་ནི་བཱ་ར་ཡ་མ་ཧཱ་ག་ཎ་པ་ཏི། ཛཱི་བི་ཏཱནྟ་ཀ་རཱ་ཡ། ཧཱུཾ་ཧཱུཾ་ཕཊ་ཕཊ། ཨོཾ་ཀྲོ་དྷ་ག་ཎ་ཡེ་སྭཱཧཱ། བདུད་རྩི་ཐབ་སྦྱོར་གྱི་གསང་སྔགས་དང་པོའོ། །ན་མོ་རཏྣ་ཏྲ་

93-1-436b

ཡཱ་ཡ༑ ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་མ་ཧཱ་བཛྲ་ཀྲོ་དྷ་ཡ། དཾཥྚོ་ཏ་ཀ་ཊ་བྷཻ་ར་བཱ་ཡ། ཨ་སི་མུ་ས་ལ་པ་ར་ཤུ་བཱ་ཤ་ན་ཧ་སྟཱ་ཡ། ཧེ་ཧེ། པ་ཏ་པ་ཏ། དྷ་བ་དྷ་
བ༑ ཁ་ཁ། ཁཱ་ཧི་ཁཱ་ཧི། ཨ་མྲྀ་ཏ་ཀུཎྜ་ལི། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། གརྫ་གརྫ། ག་ཎ་བ་ཏི། ཛཱི་བི་ཏ་ཨནྟ་ཀ་རཱ་ཡ་སྭཱཧཱ། གསང་སྔགས་གཉིས་པའོ། །ན་མཱོ་རཏྣ་ཏྲ་ཡ་ཡ།
ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བཛྲ་ཀྲོ་དྷཱ་ཡ། བི་མ་ལ་ཀ་ན་ཀ་ཛྭ་བུ་ཤ་ན་ཡ་ག་ག་ན། ཨ་མྲྀ་ཏ་སཾ་བྷ་བཱ་ཡ། གརྟ་མ་ལྱ་ཨ་ནུ་ལེ། པ་ན་པྲི་ཡཱ་ཡ། བཛྲ་པཱ་ཎི་པྲི་ཡཱ་ཡ།
བཛྲ་པཱ་ཎི་ཏུ་ལྱ། བྷ་ག་ཡ་དེ་བ་ནཱ་ག་ཡཀྵ་རཱཀྵ་ས་པྲ་མརྡ་ནཱ་ཡ། ཏྲཻ་ལོཀྱ། གོ་ཙ་རཱ་ཡ། ཤ་ཏ་སྱ་ནྱ་བི་ཏྲ་ཀ་ར་ཡ་ཧྲྀ་ད་ནན། གརྦྷོ་ཏྟ་མཱ་ཡ་ཨ་མྲྀ་ཏ་ཀུཎྜ་ལི། ཨི་ཧྱེ་ཧི་དཾཥྚྲོ་ཏ་ཀ་ཊ་བྷཻ་ར་
བ་གྷི་བི་ཏུད་ཛྭ་ལ་སྤུ་ལིཾ་ཀ་ཤ་ནི་དུ་ལེ་རུ་ཕོ་ཏི་ཏི་སཾ་བུདྡྷ། ཨོཾ་ཁ་ཁ་ཁ་ཁ། གྲྀཧྞ་གྲྀཧྞ། བནྡྷ་བནྡྷ། ཧ་ན་ཧ་ན། གརྫ་གརྫ། བི་སྥོ་ཊ་ཡ་བི་སྥོ་ཊ་ཡ། དྷ་ཀ་དྷ་ཀ། ཛྭ་ལ་ཛྭ་ལ། པྲ་
ཛྭ་ལ་པྲ་ཛྭ་ལ། གྲ་ས་གྲ་ས། སརྦ་བིགྷྣཱཾ་བི་ནཱ་ཡ་ཀཱ་ནཱན་ཧྲྀ་ད་ཡཾ་སྤ་ཏ། གནྡྷ་རྦ་ཧྲྀ་ད་ཡཾ་སྤ་ཏ། རཱཀྵ་ས་ཧྲྀ་ད་ཡཾ་སྤ་ཏ། སརྦ་ཛྭ་ར་ཧྲྀ་ད་ཡཾ་སྤ་ཏ། སརྦ་ཙ་ཏུ་ཀ་ཧྲྀ་ད་ཡཾ་སྤ་ཏ།
སརྦ་ནཱ་གཱ་ནཱཾ་ཧྲྀ་ད་ཡཾ་སྤ་ཏ། ཧཱུཾ་ཧཱུཾ་སྤ་ཏ། ད་ཧ་ད་ཧ། པ་ཙ་པ་ཙ། ཨཱ་བི་ཤ་ཨཱ་བི་ཤ། ཨི་དཾ་ཙ་མེ་ཀཱཪྱཾ་ཀུ་རུ་བཛྲ་དྷ་ར་ཨཱཛྙཱ་པ་ཡ་ཏི་སྭཱཧཱ། གསང་སྔགས་གསུམ་པའོ། །

93-1-437a

ན་མོ་བཛྲ་ཀྲོ་དྷཱ་ཡ། དཾཥྚྲོཏ་ཀ་ཊ་བྷཻ་ར་བཱ་ཡ། ཏདྱ་ཐཱ། ཧུ་ལུ་ཧུ་ལུ། ཁ་ཁ་ཁ་ཁ། ཁཱ་ཧི་ཁཱ་ཧི། ཏིཥྛ་ཏིཥྛ། བནྡྷ་བནྡྷ་སྭཱཧཱ། ཁྲོ་བོ་བདུད་རྩི་ཐབ་སྦྱོར་གྱི་
གསང་སྔགས་བཞི་པའོ། །དེ་ནས་འདི་དག་གི་སྙིང་པོ་དོན་ཡོད་པ་གང་འདོད་པ་དང༌། བཟླས་བརྗོད་བྱས་ཤིང་བསྒྲུབས་ན། བདག་གི་གསང་སྔགས་ཐམས་ཅད་བཏོན་
ཅིང་བཟླས་བརྗོད་བགྱིས་པ་དང༌། བསྒྲུབས་པར་གྱུར་པ་དེ་བཤད་པར་འཚལ་ལོ། །དེ་ལ་འདི་ནི། བདག་གི་སྙིང་པོ་ལགས་སོ། །ཨོཾ་ཨ་མྲྀ་ཏེ་ཧཱུཾ་ཕཊ། བདུད་རྩི་ཐབ་
སྦྱོར་གྱི་སྙིང་པོ་རྡོ་རྗེ་ཁྲོ་བོ་བདུད་རྩི་ཐབ་སྦྱོར་གྱིས་གསང་སྔགས་རྣམས་བཤད་མ་ཐག་ཏུ་ས་ཆེན་པོ་འདི་རྣམ་པ་དྲུག་ཏུ་གཡོས་སོ། །ལོ་ག་འདྲེན་རྣམས་ཀྱང་སྐྲག་
སྟེ་སྐྱབས་མེད་ཅིང་རྟེན་མེད་པར་གྱུར་ནས་དེ་བཞིན་གཤེགས་པའི་ཐད་དུ་སོང་སྟེ། བཅོམ་ལྡན་འདས། བདག་ཅག་གི་སྐྱབས་མཛད་དུ་གསོལ། བདེ་བར་གཤེགས་
པ༑ བདག་ཅག་གི་སྐྱབས་མཛད་དུ་གསོལ་ཞེས་དེ་སྐད་དུ་སྨྲ་ཞིང་མགོ་བོ་ཐུར་དུ་གཏུགས་སོ། །ཀྱེ་ཀྱེ་ལོག་འདྲེན་མ་རུངས་པ་རྣམས་ལོངས་ལ་ངའི་ངག་ཉོན་ཅིག །
རྡོ་རྗེ་ཀུན་ཏུ་འབར་ཞིང་རབ་ཏུ་འབར་ལ། ཀུན་ཏུ་རབ་ཏུ་འབར་བས་ཁྱེད་ཀྱི་སྤྱི་བོ་གཤགས་ས་རེ། ངས་རལ་པ་སེར་པོ་ཅན་རྣམས་ཀྱི་གསང་སྔགས་ཀྱིས་ལྷའི་ལོ་སྟོང་

93-1-437b

གེ་བར་དུ་ལོག་འདྲེན་རྣམས་བཅོམ་པ་དང༌། གཏུབས་པ་དང༌། བརྡུངས་པ་དང༌། གཟིར་བ་དང༌། བསྐམས་པ་གང་ཡིན་པ་དེ་དྲན་པར་གྱིས་ཤིག །ངའི་མཐུ་དང༌། བརྩོན་འགྲུས་
དང༌། ཕ་རོལ་གནོན་པ་ཆེན་པོ་དྲན་པར་གྱིས་ཤིག །གང་ངའི་གསང་སྔགས་འཛིན་ཅིང་འདོན་པ་དང༌། སྒྲུབ་པ་དང༌། དེས་སྲུང་བར་བྱེད་པ་དེ་ལ་གླགས་མ་ཚོལ་ཅིག །ཏིལ་
སྦྲུས་པའམ། ཟས་ངན་པ་ཟ་ཡང་རུང༌། ཤ་ཟ་ཡང་རུང༌། གྲོང་གི་ཆོམ་རྐུན་སྤྱོད་ཀྱང་རུང་སྟེ། རིག་པའི་མཆོག་ལ་སོགས་པ་རིག་པ་ཐམས་ཅད་སྒྲུབ་པ་ལ་གླགས་མ་ཚོལ་ཅིག །
ཟན་ཟ་བའི་ཚེ་ཡང་ཁམ་དང་པོ་ལ་སྔགས་ཀྱིས་བཏབ་སྟེ་དབུལ་བར་བྱའོ། །ཉི་མ་ཤར་བའི་ཚེ་ལན་བདུན་བརྗོད་ན། དེའི་ཕྱི་བཞིན་དུ་རྟག་ཏུ་འབྲང་ངོ༌། །ལོག་འདྲེན་རྣམས་
ཀྱང་གླགས་མི་ཚོལ་ལོ། །ཉ་དང༌། ཤ་དང༌། ཏིལ་དང༌། སྲན་ཆན་དང༌། པེན་ཚེ་ཡང་རུང༌། སྣུམ་འཁུར་པརྤ་ཏ་དང༌། ལ་ཕུག་ཀྱང་རུང་སྟེ་ཐམས་ཅད་ཟར་ཟིན་ཀྱང་རིག་སྔགས་
འཛིན་ན། དེ་ལ་ཐམས་ཅད་འགྲུབ་པར་འགྱུར་རོ། །གང་ངའི་གསང་སྔགས་འཛིན་པ་ནི། བཟའ་བ་མ་ཡིན་པ་ཟ་ཞིང་བྱ་བ་མ་ཡིན་པ་བྱེད་དུ་ཟིན་ཀྱང་དེ་ལ་གང་གིས་ལོག་
འདྲེན་རྣམས་གླགས་ཚོལ་བ་བརྟུན་ཏེ་འཁོད་པར་མི་འགྱུར་བའི་གསང་སྔགས་བདེ་བ་བསྟན་པར་བྱའོ། །རིག་སྔགས་འཆང་སྒྲུབ་པ་ན་གང་དུ་ལོག་འདྲེན་རྣམས་ཀྱིས་

93-1-438a

གླགས་རྙེད་པར་མི་འགྱུར་བའི་གནས་ཀྱང་བསྟན་པར་བྱ་སྟེ། ངེས་པར་བྱས་པ་ལ་ནི། གླགས་ཚོལ་བ་ལ་བརྟུན་པར་མི་འགྱུར་རོ། །ངེས་པར་གནས་པ་ལ་
ཡང་གནས་ནས་གནས་སུ་འགྲོ་བ་ན་གོམ་པ་རེ་རེ་ལ་ལོག་འདྲེན་རྣམས་གླགས་ཚོལ་བའི་ཕྱིར་འཁོད་པ་ཡོད་དོ། །ལོག་འདྲེན་སའི་སྤྱི་ཕུད་ཅེས་བྱ་བ་གང་དག་ས་བརྟོལ་ནས་འབྱུང་
བ་ཡང་ཡོད་དོ། །དེ་ལ་བགེགས་ཀྱི་མཚན་མ་ཡང་བཤད་པར་བྱ་སྟེ། དེ་དག་ནི། གོམ་པ་རེ་རེ་འཛིན་པར་བྱེད་དོ། །དེ་དག་གིས་ཟིན་ན། བགེགས་སུ་འགྱུར་ཏེ། ལེ་ལོ་སྐྱེ་བར་
འགྱུར་ཞིང་བརྒྱལ་བ་དང༌། སྐྱུག་པ་དང༌། མགོ་འཁོར་བར་འགྱུར་རོ། །ལོག་འདྲེན་དེ་དག་ནི། བསོད་ནམས་ཀྱང་ཟད་པར་བྱེད་དེ། ལོག་འདྲེན་རྣམས་ཀྱིས་རེག་པ་ཙམ་གྱིས་
ལྷའི་ལོ་སྟོང་གི་བར་དུ་ཕ་རོལ་ཏུ་ཕྱིན་པ་དྲུག་བསགས་པའི་བསོད་ནམས་ཀྱི་ཕུང་པོ་ཡང་ཐལ་བར་རློག་པར་བྱེད་ཅིང་རིག་སྔགས་འཆང་རིག་སྔགས་སྒྲུབ་པའི་བསོད་ནམས་
ཟད་པར་བྱེད་དོ། དེ་ནས་རིག་སྔགས་རྣམས་འགྲུབ་པར་མི་འགྱུར་རོ། །དེ་བས་ན། རིག་སྔགས་འཆང་གི་ལུས་ཀྱི་ལྕི་ཡང་ལས་ཤེས་པར་བྱ་སྟེ། མར་དང་སྲ་རྩི་པོག་གིས་བདག་
ཉིད་བདུག་པར་བྱའོ། །དེ་ནས་ལོག་འདྲེན་དེ་དག་གིས་གཏོང་བར་འགྱུར་རོ། །གང་ངའི་གསང་སྔགས་འཛིན་པ་དེ་ལ་ནི་གླགས་ཚོལ་བར་བརྟུན་པར་མི་འགྱུར་ཏེ། དེ་བས་ན།

93-1-438b

རིག་སྔགས་འཆང་གིས་རིག་པའི་མཆོག་དྲན་པར་བྱས་ན་དེ་མཉེས་པར་གྱུར་པས་འཛུམ་པའི་བཞིན་གྱིས་དངོས་གྲུབ་མྱུར་དུ་འབྱིན་པར་བྱེད་དེ། ལོག་འདྲེན་རྣམས་ཀྱིས་མ་མཐོང་བ་
འགྲུབ་པར་འགྱུར་རོ། །ལོག་འདྲེན་སའི་སྤྱི་ཕུད་ཅེས་བྱ་བ་རྣམས་ཀྱི་མཚན་ཉིད་རྫོགས་སོ།།    །།ལོག་འདྲེན་ཆུ་ལྟར་གཡོ་བ་ཞེས་བྱ་བ་དེ་དག་ནི། ཆུ་ན་གནས་ཏེ། རིག་
སྔགས་འཆང་ཁྲུས་བྱེད་པ་ན་འཛིན་པར་བྱེད་དོ། །དེ་དག་གི་མཚན་མ་འབྱུང་སྟེ་སེམས་འཁྲུག་པར་བྱེད་དེ། འདོད་པ་ལ་ལྷུར་སེམས་པ་དང༌། བྲུ་བས་གཟིར་ཅིང་ཁ་ཟས་ལ་
མངོན་པར་ཆགས་པ་དང༌། འཇིགས་པའི་སེམས་སྐྱེ་བར་འགྱུར་རོ། །དེ་བས་ན། རིག་སྔགས་འཆང་གིས་བདུད་རྩི་ཐབ་སྦྱོར་དྲན་པར་བྱ་སྟེ། དྲན་པ་ཙམ་གྱིས་ལོག་འདྲེན་
རྣམས་འཆི་བར་འགྱུར་རོ། །དེ་ནས་རིག་སྔགས་འཆང་གིས་སྙིང་རྗེའི་སེམས་བསྐྱེད་པར་བྱ་སྟེ། རིག་པ་མཆོག་དྲན་པར་བྱའོ། །དེ་དྲན་པ་ཙམ་གྱིས་འབྲས་བུ་ཆེ་བར་འགྱུར་ཏེ།
རིག་སྔགས་ཀྱི་ལྷ་དེ་དག་གིས་ལོག་འདྲེན་རྣམས་མྱོས་པར་མཐོང་ནས་དགའ་བའི་སེམས་ཀྱིས་དངོས་གྲུབ་མྱུར་དུ་སྦྱིན་པར་བྱེད་དོ། །ལོག་འདྲེན་ཆུ་ལྟར་གཡོ་བ་ཞེས་བྱ་
བ་རྣམས་ཀྱི་མཚན་ཉིད་རྫོགས་སོ།།    །།ལོག་འདྲེན་རིག་སྔགས་ཀྱི་ལྷའི་མངག་གཞུག་པ་ཞེས་བྱ་བ་རྣམས་ནི། མཐུ་ཆེ་བ་སྟེ། དེ་དག་ནི། རིག་སྔགས་འཆང་རིག་

93-1-439a

སྔགས་ལས་ལྡང་བ་ན་འཛིན་པར་བྱེད་དོ། །ཟིན་པར་གྱུར་ན་ལུས་ཀྱི་ཚུལ་ལས་རྟོགས་པར་བྱ་སྟེ། ལུས་ཚ་བར་འགྱུར། སྡང་བར་གྱུར། སྡིག་པའི་སེམས་
འབྱུང་བར་འགྱུར་རོ། །དེ་ནས་རིག་སྔགས་འཆང་གིས་དེ་དག་ཕྱིར་གཞིལ་བར་བྱ་སྟེ། གཙུག་ཕུད་ལ་འཆང་ལ་བདུག་པ་ཐམས་ཅད་སྦྱིན་ཞིང༌། རིག་སྔགས་ལན་བརྒྱ་
སྟོང་བཟླས་བརྗོད་བྱས་ན། ཕྱིན་ཆད་ལོག་འདྲེན་དེ་དག་གླགས་ཚོལ་བ་ལ་བརྟུན་པར་མི་འགྱུར་ཏེ། དགའ་བར་གྱུར་ནས་དངོས་གྲུབ་ཀྱང་སྦྱིན་པར་བྱེད་དོ། །ལོག་འདྲེན་
འདི་དག་ཀྱང་རིག་སྔགས་ཀྱི་ལྷ་ཐམས་ཅད་ཀྱི་ཕྱི་བཞིན་འབྲང་ཞིང་གནས་པ་ཡིན་ནོ། །རྟག་ཏུ་གླགས་ཚོལ་བ་ཡང་ཡིན་ཏེ། སུ་ཞིག་སྔགས་གྲུབ་པ། སུ་ཞིག་སྔགས་
འདོན་པ། སུ་མཆོད་པ་བྱེད་པས་དེ་ལ་བགེགས་ཀྱང་བྱེད་ཅིང་འདུན་པ་ཟློག་པར་བྱེད། ལེ་ལོ་ཡང་འཇུག་པར་བྱེད་དོ། །དེ་བས་ན། རིག་སྔགས་འཆང་གིས་ཉི་མ་ལོགས་
སུ་ཁ་བལྟས་ལ་རྟག་ཏུ་ཆུ་ཁྱོར་གང་གཏོར་ནས་ཁྲོ་བོའི་རིག་སྔགས་ཀྱང་ལན་བདུན་བརྗོད་པར་བྱ་སྟེ། འདི་སྐད་དུ་བདག་མིང་འདི་ཞེས་བྱ་བའི་རིག་སྔགས་ཆེ་གེ་མོ་
ཞེས་བྱ་བ་སྒྲུབ་ཀྱི། ཁྱེད་ཡིད་དགའ་བར་གྱིས་ཤིག་ཅེས་ཀྱང་སྨྲོས་ཤིག །དུས་ཐམས་ཅད་དུ་དེ་སྐད་སྨྲས་ནས་དེས་ལོག་འདྲེན་རྣམས་དགའ་ཞིང་མགུ་ལ་ཡིད་དགའ་

93-1-439b

པར་གྱུར་ཏེ། དངོས་གྲུབ་སྦྱིན་པར་བྱེད་ཅིང་སེམས་ཀྱང་དང་བར་འགྱུར་རོ། །གྲུབ་པའི་ཚེ་ཡང་ནང་པར་ཉི་མ་ལོགས་སུ་ཁ་བལྟས་ལ་ཐལ་མོ་སྦྱར་ནས་རིག་སྔགས་བརྗོད་དེ།
འདི་སྐད་དུ་བདག་མིང་འདི་ཞེས་བགྱི་བའི་རིག་སྔགས་ཆ་གེ་མོ་ཞིག་སྒྲུབ་ཀྱི། ཁྱེད་ཡིད་དགའ་བར་གྱིས་ཤིག་ཅེས་ཀྱང་སྨྲོས་ཤིག །དེ་ནས་གཙུག་ཕུད་འཕྱང་ལ་ལ་སོགས་པ་
ལོག་འདྲེན་དེ་དག་དེ་ཉིད་དུ་འདུ་བར་འགྱུར་ཏེ། རིག་སྔགས་འཆང་གིས་ཁྲོ་བར་བྱས་ལ་ཁྱེད་མ་འགུལ་ཅིག་ཅེས་སྨྲོས་ཤིག །དེ་ནས་ལོག་འདྲེན་དེ་དག་བཅིངས་ཤིང་གཟིར་
བར་གྱུར་ཏེ་དངོས་གྲུབ་མྱུར་དུ་སྦྱིན་པར་བྱེད་དོ། །ལོག་འདྲེན་རྣམས་དགྲོལ་བ་ནི། ཡིད་ཀྱིས་བྱའོ། །ལོག་འདྲེན་ལྷའི་མངག་གཞུག་ཅེས་བྱ་བ་རྣམས་ཀྱི་མཚན་ཉིད་རྫོགས་སོ།།    །།
ལོག་འདྲེན་འཇིག་རྟེན་མེ་ཏོག་ཅེས་བྱ་བ་རྣམས་ནི། གང་གི་ཚེ་རིག་སྔགས་འཆང་རིག་སྔགས་སྒྲུབ་ཅིང་ལྷ་ལ་མེ་ཏོག་དབུལ་བ་ན་དེའི་ཚེ་ལོག་འདྲེན་དེ་དག་གིས་འཛིན་པར་བྱེད་
དེ། ལོག་འདྲེན་དེ་དག་ཉིད་ཀྱང་མེ་ཏོག་གི་ཁོངས་སུ་འཇུག་ཅིང་གནས་སོ། །དེ་བས་ན་རིག་སྔགས་འཆང་གིས་ཐོག་མ་ཉིད་དུ་མེ་ཏོག་དེ་དག་རིག་སྔགས་འཆང་བཟླས་བརྗོད་
བྱེད་བཞིན་དུ་བླང་བར་བྱའོ། །བླངས་ནས་གུ་གུལ་གྱི་བདུག་པས་བདུགས་ཏེ། དེ་ནས་ལྷ་ལ་ཕུལ་ན་ལྷ་རྣམས་ཡིད་དགའ་བར་འགྱུར་རོ། །བདུག་པས་མ་བདུགས་པར་ལྷ་

93-1-440a

དེ་དག་ལ་ལོག་འདྲེན་རྣམས་ཀྱིས་གནོད་པར་འགྱུར་ཏེ་འགྲུབ་པར་མི་འགྱུར་རོ། །ལོག་འདྲེན་འཇིག་རྟེན་མེ་ཏོག་ཅེས་བྱ་བ་རྣམས་ཀྱི་མཚན་ཉིད་རྫོགས་
སོ༑༑ ༑༑ལོག་འདྲེན་ཟས་སུ་དྲི་ཟ་བ་ཞེས་བྱ་བ་དེ་དག་ནི། རིག་སྔགས་འཆང་དྲི་ལ་རེག་པ་ན་འཛིན་པར་བྱེད་དེ། ཅི་སྟེ་རིག་སྔགས་འཆང་གིས་དྲི་དག་ལྷ་ལ་ཕུལ་ན།
ལྷ་དེ་དག་སེམས་དང་བ་མེད་ཅིང་རྒྱབ་ཀྱིས་ཕྱོགས་པར་འགྱུར་ཏེ། ལོག་འདྲེན་དེ་རྣམས་མཐོང་བས་འཕང་བར་འགྱུར་ཞིང༌། རིག་སྔགས་འཆང་ལ་འགྲུབ་པར་མི་འགྱུར་
རོ༑ ༑དེ་བས་ན། རིག་སྔགས་འཆང་གིས་ཐོག་མ་ཉིད་དུ་ཁྲོ་བོའི་བཟླས་བརྗོད་བྱེད་བཞིན་དུ་དྲི་བླང་བར་བྱའོ། །དེས་ན་ལོག་འདྲེན་དེ་དག་འབྱེར་ཏེ་རྨས་པར་ཡང་འགྱུར་རོ། །
དེ་ནས་ལྷ་དེ་དག་དྲིས་ཚིམ་པར་བྱས་པས་དགའ་བའི་སེམས་ཀྱིས་དངོས་གྲུབ་སྩོལ་ཏོ། །ལོག་འདྲེན་ཟས་སུ་དྲི་ཟ་བ་རྣམས་ཀྱི་མཚན་ཉིད་རྫོགས་སོ།།    །།
ལོག་འདྲེན་ནག་པོ་ཞེས་བྱ་བ་རྣམས་ནི། བདུག་པ་ཉིད་ལས་འབྱུང་སྟེ། གང་གི་ཚེ་རིག་སྔགས་འཆང་ལྷ་ལ་བདུག་པ་འབུལ་བ་ན་དེའི་ཚེ་འཛིན་པར་བྱེད་དོ། །ལོག་འདྲེན་
གྱིས་ཟིན་པའི་མཚན་ཉིད་ནི། དྲན་པ་ཉམས་པ་དང༌། རིག་སྔགས་གཏོང་བར་འགྱུར་ཏེ། བདུག་པ་མཐོང་བས་ལྷ་འཕང་བར་འགྱུར་ཞིང་དངོས་གྲུབ་འགྲུབ་པར་མི་འགྱུར་

93-1-440b

རོ༑ ༑དེ་བས་ན། རིག་སྔགས་འཆང་གིས་ཐོག་མ་ཉིད་དུ་ལག་པ་གཡོན་པས་མར་བླངས་ལ་ཁམ་ཕོར་གྱི་ནང་ནས་བདུག་པ་ཕུལ་ན། དེ་ཕྱིན་ཆད་ལོག་འདྲེན་རྣམས་འབྱུང་བར་མི་
འགྱུར་རོ། །བདུག་པ་དེས་ཀྱང་ལྷ་ཐམས་ཅད་ཚིམ་པར་བྱའོ། །ལྷ་དེས་ཀྱང་དངོས་གྲུབ་མྱུར་དུ་སྦྱིན་པར་བྱེད་དོ། །ནག་པོ་དང༌། ཟས་སུ་དྲི་ཟ་བ་ནི། མཚན་ཉིད་གཅིག་གོ །ནག་པོ་
ཞེས་བྱ་བའི་མཚན་ཉིད་རྫོགས་སོ།།    །།ལོག་འདྲེན་གཙུག་ཕུད་གཅིག་པ་ཞེས་བྱ་བ་རྣམས་ནི། མཐུ་ཆེ་ཞིང་བརྩོན་འགྲུས་ཆེ་བ་སྟེ། ལོག་འདྲེན་དེས་ཀྱང་མར་མེའི་མེ་ལྕེ་
ཉིད་ལས་འབྱུང་སྟེ། དེ་བས་ན་རིག་སྔགས་འཆང་གིས་ཐོག་མ་ཉིད་དུ་འདི་ལྟར་བྱ་སྟེ། རས་དཀར་པོ་ལས་སྙིང་པོ་བྱས་ཏེ་མར་མེ་གཉིས་སྦར་ནས་རིག་སྔགས་བཟླས་བརྗོད་
བྱེད་བཞིན་དུ་ཁ་ཐུར་དུ་བསྟན་ཏེ་བཞག་ལ་རིག་སྔགས་ཀྱང་ལན་བརྒྱད་བརྒྱ་བརྗོད་ན་ལོག་འདྲེན་ཐམས་ཅད་ཁ་ཐུར་དུ་བལྟས་ཏེ་འཁོད་པར་འགྱུར་རོ། །རིགས་སྔགས་
ཀྱང་བདེ་བླག་ཏུ་འགྲུབ་པར་འགྱུར་རོ། །སྒྲུབ་པ་ཐམས་ཅད་ལ་ཡང་ཐོག་མ་ཉིད་དུ་ལས་དེ་དག་བྱའོ། །ལོག་འདྲེན་གཙུག་ཕུད་གཅིག་པ་ཞེས་བྱ་བ་རྣམས་ཀྱི་མཆན་ཉིད་
རྫོགས་སོ།།    །།བཅོམ་ལྡན་འདས། གང་སུ་ལོག་འདྲེན་རྣམས་འཛིན་པར་འགྱུར་བ་དང༌། གང་དུ་རིག་སྔགས་འཆང་རྣམས་ཀྱི་དངོས་གྲུབ་འགྲུབ་པར་འགྱུར་བའི་

93-1-441a

ལོག་འདྲེན་རྣམས་ཀྱི་གནས་བདག་གིས་བཤད་ལགས་སོ། །བཅོམ་ལྡན་འདས། ལོག་འདྲེན་ཐམས་ཅད་ཀྱི་སྲོག་མཐར་ཐུག་པར་བགྱི་བའི་ལས་འདི་
ཡང་བཤད་པར་འཚལ་ལོ། །བསྒྲུབས་པའི་རིག་སྔགས་འཆང་གིས་རྡོ་རྗེ་ཁྲོ་བོའི་དཀྱིལ་འཁོར་སྐྱང་ནུལ་གྱིས་བྱུགས་ལ་ཀཱ་ར་བཱི་རའི་ཤིང་གིས་མེ་སྦར་ལ། ཀཱ་ར་བཱི་རའི་
མེ་ཏོག་དག་གི་ཁྲག་གི་ནང་དུ་སྨྱུགས་པའི་སྲེག་བླུགས་ཉི་ཤུ་རྩ་གཅིག་གིས་སྦྱིན་སྲེག་བྱ་སྟེ། ལས་དེ་བྱས་ནས་ལོག་འདྲེན་ཐམས་ཅད་བཅིང་ངོ་ཞེས་བརྗོད་ན།
བཅིངས་པར་འགྱུར་རོ། །ལོག་འདྲེན་ཐམས་ཅད་ཀྱི་མཐར་ཐུག་པར་གྱིས་ཤིག་ཅེས་བརྗོད་ན། ལོག་འདྲེན་ཐམས་ཅད་འཆི་བར་འགྱུར་རོ། །བཅིངས་པ་ལས་བཀྲོལ་ན་
ཡང་ཡིད་ཀྱིས་བྱའོ། །ལས་གཞན་དག་ཀྱང་འབྱུང་སྟེ། བསྲུང་བར་བྱ་ན། ལན་བདུན་བཟླས་བརྗོད་བྱས་པའི་ཆུས་མགོ་བོར་བླུགས་སོ། །མཚམས་བཅད་ན། ལན་ཉི་ཤུ་
རྩ་གཅིག་བཟླས་བརྗོད་བྱས་པའི་སེང་ལྡེང་གི་ཕུར་བུས་བྱའོ། །གདོན་དབབ་ན། ཧ་ཧ་ཞེས་བྱ་བ་དང༌། གུ་གུལ་གྱི་བདུག་པས་བྱའོ། །དུག་ལས་གསོ་བར་བྱ་ན། སེ་
གོལ་ལམ་ཡལ་གས་བྱའོ། །གདོན་འབྲོས་པར་བྱ་ན། མེ་ཏོག་དཀར་པོ་ལ་ལན་བདུན་བཟླས་བརྗོད་བྱ་བའམ་གུ་གུལ་གྱིས་བདུག་པས་བྱའོ། །དགྲ་བསྐྲད་པར་

93-1-441b

འདོད་པས་ནི། མར་གྱི་ངོ་ཞག་བརྒྱད་ལ་ཞག་གཅིག་སྨྱུང་བ་བྱས་ཏེ། རྡོ་རྗེ་ཁྲོ་བོའི་དཀྱིལ་འཁོར་སྐྱང་ནུལ་གྱིས་བྱུགས་ནས་པྲི་ཡང་ཀུའི་ཤིང་གིས་མེ་སྦར་ཏེ་ཕུབ་མའི་སྦྱིན་སྲེག་
ལན་བརྒྱ་སྟོང་བྱས་ན་ཞག་བདུན་གྱིས་འབྲོས་པར་འགྱུར་རོ། །དགྲ་གསད་པར་འདོད་ན། དུར་ཁྲོད་དུ་སོང་ལ་རྡོ་རྗེ་ཁྲོ་བོའི་དཀྱིལ་འཁོར་སྐྱང་ནུལ་གྱིས་བྱུགས་པའི་དབུས་སུ་
ས་ལས་གཟུགས་བྱས་པ་དེའི་ཁར་དུར་ཁྲོད་ཀྱི་ཤིང་གིས་མེ་སྦར་ཏེ་ཡུངས་ཀར་གྱི་སྦྱིན་སྲེག་ལན་བརྒྱ་སྟོང་བྱས་ན། དེ་མ་ཐག་ཏུ་དགྲ་འཆི་བར་འགྱུར་རོ། །མར་གྱི་དོ་ཞག་
བརྒྱད་ལ་ལག་ན་རྡོ་རྗེའི་མདུན་དུ་ཀཱ་ར་བཱི་རའི་མེ་ཏོག་དུས་གསུམ་དུ་བརྒྱ་རྩ་བརྒྱད་ཞག་བདུན་གྱི་བར་དུ་སྦྱིན་སྲེག་བྱས་ན། ཁྲག་འཛག་པར་འགྱུར་རོ། །འཕགས་པ་ལག་
ན་རྡོ་རྗེའི་མདུན་དུ་མཆོད་པ་བྱས་ཏེ་ཀཱ་ར་བཱི་རའི་མེ་ཏོག་དཀར་པོ་སྟོང་རྩ་བརྒྱད་ཕུལ་ན། ཞི་བར་འགྱུར་རོ། །དེ་ནས་སྐྱེས་པ་དང་བུད་མེད་དབང་དུ་བྱ་བར་འདོད་ན། མ་ད་
ན་ལས་གཟུགས་བྱས་ཏེ་མ་ད་ནའི་ཚེར་མ་བདུན་གྱིས་གནད་རྣམས་སུ་བཏབ་ལ་ཚ་བ་གསུམ་གྱིས་སྙིང་གར་བཀང་ནས་ཟངས་ཀྱི་ཐུར་མས་ཀྱང་རྐང་པར་བཙུགས་ལ་སྤྱི་
བོར་ཕྱུང་སྟེ་ཞག་བདུན་གྱི་བར་དུ་དུས་གསུམ་དུ་བཟླས་བརྗོད་བྱེད་བཞིན་དུ་སེང་ལྡེང་གི་མེ་ལ་སྲེག་ཅིང་དུས་གཅིག་ཀྱང་ལན་བརྒྱ་རྩ་བརྒྱད་བཟླས་བརྗོད་བྱས་པའི་མཇུག་

93-1-442a

ཏུ་ཞག་གཅིག་སྨྱུང་བ་བྱས་ལ་མཆོད་པ་རྒྱ་ཆེར་བྱས་ཏེ་ལན་བརྒྱ་སྟོང་བཟླས་བརྗོད་བྱས་ན་སྐྱེས་པ་དང༌། བུད་མེད་དབང་དུ་འགྱུར་རོ། །མར་གྱི་ངོ་ཞག་
བཞི་ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་བིལ་བའི་ཤིང་གི་མེ་སྦར་ལ། བེ་ཀངྐ་ཏའི་ཡམ་སྲེག་ཤིང་ཡུངས་མར་གྱི་ནང་དུ་སྨྱུགས་པ་བརྒྱ་སྟོང་གིས་སྦྱིན་
སྲེག་བྱས་ན། ཏི་ན་ར་རེ་རེ་ཐོབ་པར་འགྱུར་རོ། །ཡུགས་ས་མོ་དབང་དུ་བྱ་བར་འདོད་ན། ཡར་གྱི་ངོ་ཞག་བརྒྱད་ནས་བརྩམས་ཏེ་ཞག་གསུམ་གྱི་བར་དུ་དུས་གསུམ་དུ་ཟར་
མའི་མེ་ཏོག་བརྒྱ་རྩ་བརྒྱད་ཀྱིས་ལག་ན་རྡོ་རྗེ་ལ་བསྣུན་ན། དབང་དུ་འགྱུར་རོ། །བུ་མོ་དབང་དུ་བྱ་བར་འདོད་ན། ཞག་གསུམ་སྨྱུང་བ་བྱས་ཏེ་ཡར་གྱི་ངོ་ཚེས་བཅུ་གསུམ་ལ་འདོད་
པའི་ལྷའི་གཟུགས་བྱས་ཏེ་འདིའི་ཁར་འབྲས་ཀྱི་སྦྱིན་སྲེག་ལན་བརྒྱ་སྟོང་བྱས་ན། བུ་མོ་དབང་དུ་འགྱུར་རོ། །དེ་ནས་མཛུབ་མོ་སྒྲུབ་པར་འདོད་ན། ཞག་གསུམ་སྨྱུང་བ་བྱས་
ཏེ་མར་གྱི་ངོ་ཞག་བཅུ་བཞི་ལ་དུར་ཁྲོད་དུ་སོང་ནས་བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་སྐྱང་ནུལ་གྱིས་བྱུགས་ཏེ། དཀྱིལ་འཁོར་གྱི་དབུས་སུ་མིའི་ཐོད་པ་མ་
ཆག་མ་ཉམས་པ་བཞག་ལ་ཙནྡན་དམར་པོའི་དྲི་ཆུས་གཏོར་ནས་མེ་ཏོག་དམར་པོས་མཆོད་ལ། དེ་ནས་སྒྲུབ་པ་པོས་མཛུབ་མོས་གཡབ་ནས་གང་གི་ཚེ་ཐོད་པ་འགུལ་

93-1-442b

ན༑ དེའི་ཚེ་འགྲུབ་པར་འགྱུར་ཏེ། གང་ལ་མཛུབ་མོས་བསྡིགས་པ་དེ་དབང་དུ་འགྱུར་རོ། །དེ་ནས་གཏེར་དབྱུང་བར་འདོད་ན། མེའི་སྦྱིན་སྲེག་གི་ཐབ་ཏུ་ལྕགས་བཞག་པ་བླངས་པ་
ལས་རྡོ་རྗེ་བྱས་ལ། རྡོ་རྗེ་བལ་ནག་གི་སྐུད་པས་དཀྲིས་ཏེ་མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་ང་བྱས་ནས་ལག་ན་རྡོ་རྗེའི་མདུན་དུ་རྡོ་རྗེ་དེ་ལ་ལན་བརྒྱ་བཟླས་བརྗོད་བྱས་
ན་དེའི་ཚེ་འགྲུབ་པར་འགྱུར་རོ། །བསྒྲུབས་ནས་ཀྱང་གཏེར་གང་ན་ཡོད་པ་དེར་བཞག་པ་རྡོ་རྗེའི་གཏེར་དེ་བླངས་ཏེ་འབྱུང་བར་འགྱུར་རོ། །དེ་ནས་ཁྲོ་བོའི་བཟླས་བརྗོད་བྱེད་བཞིན་དུ་
བླང་བར་བྱའོ། །དེ་སྟེ་མེད་ན། རྡོ་རྗེ་ཉིད་འབྱུང་བར་འགྱུར་རོ། །དེ་ནས་གཤེད་བྱེད་བསླང་འདོད་ན། མར་གྱི་ངོ་ཞག་བཅུ་བཞི་ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་དུར་
ཁྲོད་ཀྱི་ཤིང་གིས་མེ་སྦར་ལ། བ་ལང་གི་ཤས་སྦྱིན་སྲེག་བྱས་པ་དང༌། ཇི་ཙམ་ན་མེའི་ཐབ་ནས་གཤེད་བྱེད་འབྱུང་བར་འགྱུར་ཏེ། གང་ལ་ཡིད་ཀྱིས་བསམ་པ་དེ་བསྐྱབ་པར་འགྱུར་རོ། །མི་
ནད་འབྱུང་བར་འདོད་ན། མར་གྱི་ངོ་ཞག་བཅུ་བཞི་ལ་དུར་ཁྲོད་དུ་སོང་སྟེ་དུར་ཁྲོད་ཀྱི་ཤིང་གིས་མེ་སྦར་ལ་སྒྲེན་མོར་བྱུང་ཞིང་སྐྲ་བཤིག་སྟེ་ཏིལ་དང་བསྲེས་པའི་ཡུངས་ཀར་གྱིས་བརྒྱད་
བརྒྱ་སྦྱིན་སྲེག་བྱས་ན་མི་ནད་འབྱུང་བར་འགྱུར་རོ། །འཕགས་པ་ལག་ན་རྡོ་རྗེའི་མདུན་དུ་པདྨའི་སྦྱིན་སྲེག་ལན་སྟོང་རྩ་བརྒྱད་བྱས་ན། ཞི་བར་འགྱུར་རོ། །མི་མང་པོ་གཞིག་པར་

93-1-443a

འདོད་ན། ཚེས་གྲངས་དང་རྒྱུ་སྐར་ཡང་འདམ་མི་འཚལ། སྨྱུང་བ་ཡང་བྱ་མི་དགོས་པར་ཁྲོ་བོ་ཉིད་མཆོག་ཏུ་བརྟམ་པར་བྱ་སྟེ། དུར་ཁྲོད་དུ་སོང་ལ་དུར་ཁྲོད་ཀྱི་
ཤིང་གིས་མེ་སྦར་སྒྲེན་མོར་བྱུང་ཞིང་སྐྲ་བཤིག་སྟེ། ནིམ་པའི་ལོ་མས་བསྲེགས་པའི་དུར་ཁྲོད་ཀྱི་ཐལ་པའི་སྦྱིན་སྲེག་ལན་བརྒྱ་སྟོང་བྱས་ན་མི་མང་པོ་འཇིག་པར་འགྱུར་རོ། །
ཞི་བར་འདོད་ན། སྣ་མའི་མེ་ཏོག་ཞོ་དང༌། སྦྲང་རྩི་དང༌། མར་གྱི་ནང་དུ་སྨྱུགས་པས་ལན་བརྒྱད་བརྒྱ་སྦྱིན་སྲེག་བྱས་ན་ཞི་བར་འགྱུར་རོ། །རྡོ་རྗེ་ཁྲོ་བོ་བདུད་རྩི་ཐབ་སྦྱོར་གྱི་ཆོ་
ག་རྫོགས་སོ།།    །།དེ་ནས་མི་མཇེད་ཀྱི་བདག་པོ་ཚངས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདུད་རྩི་ཐབ་སྦྱོར་གང་གིས་ལོག་
འདྲེན་རྣམས་ཀྱི་གསང་བའི་གནས་འདི་དག་བཤད་པ་ནི། བརྩོན་འགྲུས་དང༌། མཐུ་དང༌། ཕ་རོལ་གནོན་པ་ཆེ་ལགས་སོ། །བདག་གིས་ཀྱང་དེ་བཞིན་གཤེགས་པ་ལ་རིག་
སྔགས་རྣམས་ཀྱི་དངོས་གྲུབ་རྣམས་ཀྱི་སླད་དུ་གང་གིས་རིག་སྔགས་རྣམས་འགྲུབ་པ་དང༌། གང་གིས་མི་འགྲུབ་པ་ཡོངས་སུ་ཞུ་བར་འཚལ་ལོ། །དེ་ནས་བཅོམ་ལྡན་འདས་ཀྱི་
ཚངས་པ་ཆེན་པོ་ལ་འདི་སྐད་ཅེས་བཀའ་སྩལ་ཏོ། །ཚངས་པ་ཆེན་པོ། གང་ཁྱོད་སེམས་ཅན་ཐམས་ཅད་ལ་ཕན་པའི་ཕྱིར་ཞུགས་ཏེ། དངོས་གྲུབ་འགྲུབ་པར་འགྱུར་བ་

93-1-443b

དང༌། འགྲུབ་པར་མི་འགྱུར་བ་དེ་བཞིན་གཤེགས་པ་ལ་ཡོངས་སུ་ཞུ་བར་བྱེད་པ་ལེགས་སོ་ལེགས་སོ། །ཚངས་པ་ཆེན་པོ། ཁྱོད་ལ་རིག་སྔགས་རྣམས་ཀྱི་དངོས་གྲུབ་འགྲུབ་པར་འགྱུར་
བ་དང༌། འགྲུབ་པར་མི་འགྱུར་བའི་རྒྱུ་བཤད་པར་བྱ་སྟེ། འཇུག་པར་བྱ་བ་མ་ཡིན་པ་ལ་འཇུག་པ་གང་ཡིན་པ་དང༌། ཚངས་པ་ཆེན་པོ་འཇོམས་པ་དང༌། རིག་སྔགས་ལ་སྨོད་པ་གང་
ཡིན་པ་དེ་ལ་ནི། རིག་སྔགས་འགྲུབ་པར་མི་འགྱུར་རོ། །མི་བཟད་པའི་ལས་བྱེད་པའམ། སྡིག་པའི་ངང་ཆུལ་ཅན་ནམ། རྫུན་ཟེར་བའམ། རིག་སྔགས་གཅོད་དམ། ཕུར་བུས་
འདེབས་པ་གང་ཡིན་པ་དེ་ལ་ཡང་རིག་སྔགས་འགྲུབ་པར་མི་འགྱུར་རོ། །ཚངས་པ། བྱང་ཆུབ་ཀྱི་སེམས་ཡོངས་སུ་འཛིན་པས་ནི། ཡིད་ཀྱིས་ཀྱང་ལྷ་གཞན་ལ་ཕྱག་མི་བྱའོ། །གསོལ་
པ༑ བཅོམ་ལྡན་འདས། དེ་ནི། དེ་ལགས་སོ། །བཀའ་སྩལ་པ། རིགས་ཀྱི་བུའམ་རིགས་ཀྱི་བུ་མོ་གང་བྱང་ཆུབ་ཀྱི་སེམས་ཡོངས་སུ་འཛིན་པས་ལྷ་གཞན་ལ་ཕྱག་བྱས་ན། བྱང་
ཆུབ་ཀྱི་སེམས་ཡོངས་སུ་འཛིན་པ་མེད་པའི་ཕྱིར་དེ་ལ་ལྷ་དེ་མ་དད་པའི་ཕྱིར་ཏེ། དེའི་ཕྱིར་དེས་ཀྱང་རིག་སྔགས་འགྲུབ་པར་མི་འགྱུར་རོ། །དུད་འགྲོར་སྐྱེས་པ་རྣམས་ལ་འཇུག་པར་
བྱེད་པ་གང་ཡིན་པ་དང༌། སྦྲུལ་འཛིན་པ་དང༌། ཁས་རྩྭ་གཅོད་པར་བྱེད་པ་གང་ཡིན་པ་དེ་ལ་ཡང་རིག་སྔགས་འགྲུབ་པར་མི་འགྱུར་རོ། །པདྨ་དང་ཁྱུ་མཆོག་ལ་རྐང་པས་རེག་པར་

93-1-444a

བྱེད་པ་དེ་ལ་ཡང་རིག་སྔགས་འགྲུབ་པར་མི་འགྱུར་རོ། །ཚངས་པ༑ གང་གིས་རིག་སྔགས་འགྲུབ་པར་མི་འགྱུར་བ་ངས་མདོར་བསྟན་པ་ཡིན་ནོ། །དེ་ནས་མི་
མཛེད་ཀྱི་བདག་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སངས་རྒྱས་བཅོམ་ལྡན་འདས་རྣམས་དེ་ལྟར་སེམས་ཅན་དག་བདེ་བླག་ཏུ་འགྲུབ་པར་བགྱི་
བའི་གནས་རྣམས་སྟོན་པ་ཐུགས་རྗེ་ཆེ་བ་ལགས་སོ། །དེ་ནས་བཅོམ་ལྡན་འདས་ཀྱིས་ཚངས་པ་ལ་འདི་སྐད་ཅེས་བཀའ་སྩལ་ཏོ། །ཚངས་པ། གང་དག་ལ་རིག་སྔགས་ཀྱི་དངོས་
གྲུབ་འགྲུབ་པར་འགྱུར་བའི་ཕྱོགས་འགའ་ཙམ་ཞིག་ཁྱོད་ལ་བསྟན་པར་བྱ་སྟེ། སངས་རྒྱས་དང༌། ཆོས་དང༌། དགེ་འདུན་ལ་དགའ་བ་གང་ཡིན་པ་དག་དང༌། དགེ་བ་བཅུའི་ལས་ཀྱི་ལམ་དང་
ལྡན་པ་གང་ཡིན་པ་དག་དང༌། ཕ་ལ་གུས་པ་དང༌། མ་ལ་གུས་པ་གང་ཡིན་པ་དང༌། རིག་སྔགས་ལ་མཆོད་པ་བྱེད་ཅིང་རིག་སྔགས་ལ་བཀུར་སྟི་བྱེད་པ་གང་ཡིན་པ་དང༌། གསང་སྔགས་
འཛིན་པར་བྱེད་པ་གང་ཡིན་པ་དང༌། འབྱུང་པོའི་ཟས་ངན་པ་དང་ཏིལ་སྦྲུས་པ་མི་ཟ་བ་དང༌། སེམས་ཅན་ཐམས་ཅད་ལ་ལེགས་པར་ལྟ་བ་གང་ཡིན་པ་དེ་ལ་ནི། རིག་སྔགས་
འགྲུབ་པར་འགྱུར་རོ། །དེ་ནས་མི་མཇེད་ཀྱི་བདག་པོ་ཚངས་པ་དགའ་ཞིང་མགུ་ལ་ཡིད་རངས་ཏེ་རབ་ཏུ་དགའ་ནས་བཅོམ་ལྡན་འདས་ཀྱི་ཞབས་གཉིས་ལ་གཏུགས་ཏེ་བཅོམ་

93-1-444b

ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ཀྱང་ལག་ན་རྡོ་རྗེའི་ཚེ་ག་རྒྱས་པ་ལ་གང་གིས་རིག་སྔགས་འཆང་རྣམས་སྲུང་བའི་གསང་སྔགས་དབུལ་བར་འཚལ་ལོ། །
བཀའ་སྩལ་པ། ཚངས་པ་ཆེན་པོ། གང་ཁྱོད་ཀྱིས་སེམས་ཅན་ཐམས་ཅད་ལ་ཕན་པའི་ཕྱིར་བསམ་པ་ཤོད་ཅིག་ཤོད་ཅིག །ཁྱོད་ལ་དེ་བཞིན་གཤེགས་པས་གནང་ངོ༌། །དེ་ནས་མི་
མཇེད་ཀྱི་བདག་པོ་ཚངས་པས་ལག་ན་རྡོ་རྗེ་ལ་གསང་སྔགས་ཕུལ་བ། ན་མོ་རཏྣ་ཏྲ་ཡ་སྱ། ན་མ་ཤྩཎྜ་བཛྲ་པ་ཎི་སྱ། མཧཱ་ཡཀྵ་སེ་ནཱ་པ་ཏི་སྱ། ཏདྱ་ཐཱ། ན་མ་ཙཎྜ་བཀྵི་ཎི། ཨ་ཏི་ནི་
ཙ་ཨ་སེ་བྷི་ཤ་ཡ། མི་མེད་ཙ་མྱེ་དན་ཙ། ཨ་ཧ་ར་སྭཱཧཱ། བཅོམ་ལྡན་འདས། རིག་སྔགས་འདི་དྲན་པ་ཙམ་གྱིས་ལོག་འདྲེན་རྣམས་ལས་ཐར་པར་འགྱུར་རོ། །འདི་དག་གི་ལས་
རྣམས་འབྱུང་སྟེ། སྲུང་པ་ནི། ལན་བདུན་བཟླས་བརྗོད་བྱེད་པའི་སྐུད་པས་བྱའོ། །མཚམས་གཅད་པ་དང༌། དུག་བཅིང་བ་ནི། ལན་བརྒྱ་རྩ་བརྒྱད་བཟླས་བརྗོད་བྱས་པའི་ཆུས་བྱའོ།།
དུག་ལས་གསོ་བ་ནི། ཡལ་གས་བྱའོ། །རྒྱ་གཞོམ་པ་ནི། ཆུས་བྱའོ། །དབབ་པ་ནི། གུ་གུལ་གྱིས་བདུག་པའམ་ཆུས་བྱའོ། །གདོན་བཅིང་བ་དང༌། གདོན་བསྐྱོད་པ་ནི། མཐེ་བོས་
བྱའོ༑ ༑གདོན་འཁོར་དུ་གཞུག་པ་ནི། མཛུབ་མོ་ལ་བཟླས་བརྗོད་བྱས་ཏེ་བསྡིག་པར་བྱའོ། །སྐྱེས་པ་དང་བུད་མེད་དབང་དུ་བྱ་ན། ཡར་གྱི་ངོ་ཚེས་གཅིག་ལ་བརྩམས་ཏེ་ཞག་བདུན་

93-1-445a

གྱི་བར་དུ་དུས་གསུམ་དུ་སྣ་མའི་མེ་ཏོག་སྟོང་རྩ་བརྒྱད་ཀྱིས་ལག་ན་རྡོ་རྗེ་ལ་བསྣུན་ན་དབང་དུ་འགྱུར་རོ། །བུམ་པ་ལ་ལན་བརྒྱད་བརྒྱར་བསྔགས་ཏེ་
བདག་ཉིད་ཁྲུས་བྱས་ན། ལོག་འདྲེན་ཐམས་ཅད་ཀྱིས་གཏོང་བར་འགྱུར་རོ། །རིག་སྔགས་སྒྲུབ་པའི་ཚེ་བགེགས་ཞི་བར་བྱ་ན། ལན་བདུན་བཟླས་བརྗོད་བྱས་པའི་
ཐལ་བ་གཙང་མས་བྱའོ། །གཞན་ལ་བགེགས་འབྱུང་བར་འདོད་ན། རིག་སྔགས་འཆང་གང་གིས་ནུབ་མོའི་རིག་སྔགས་སྒྲུབ་པ་དེ་ཉིད་ཀྱི་ནུབ་མོ་ལག་ན་རྡོ་རྗེའི་
མདུན་དུ་བེ་ཀཾ་ཀ་ཏའི་ཡམ་སྲེག་ཤིང་བརྒྱད་བརྒྱས་སྦྱིན་སྲེག་བྱས་ན། ཕ་རོལ་ལ་བགེགས་འབྱུང་བར་འགྱུར་རོ། །འཕགས་པ་ལག་ན་རྡོ་རྗེའི་བདུན་དུ་རིག་སྔགས་
ལན་བརྒྱད་བརྒྱ་བཟླས་བརྗོད་བྱས་ན། རྨི་ལམ་དུ་ཡང་དག་པ་ཇི་ལྟ་བ་བཞིན་དུ་སྟོན་པར་འགྱུར་རོ། །གཞིག་པར་འདོད་ན། ལག་ན་རྡོ་རྗེའི་མདུན་དུ་ཞག་བདུན་གྱི་བར་
དུ་དུས་གསུམ་དུ་ལྷ་ལ་ཕུལ་བའི་མེ་ཏོག་བརྒྱ་རྩ་བརྒྱད་སྦྱིན་སྲེག་བྱའོ། །རིམས་ཀྱིས་འདེབས་པར་བྱ་ན། མར་གྱི་ངོ་ཞག་བརྒྱད་ན་ཞག་གཅིག་སྨྱུང་བ་བྱས་ཏེ་ལག་
ན་རྡོ་རྗེའི་མདུན་དུ་ཨ་ཤྭཏྠའི་ཤིང་གིས་མེ་སྦར་ནས་ཡུངས་ཀར་ཁྲག་གིས་བསྒོས་པས་ལན་སྟོང་རྩ་བརྒྱད་སྦྱིན་སྲེག་བྱས་ན། དེ་མ་ཐག་ཏུ་རིམས་ཀྱིས་འདེབས་པར་

93-1-445b

འགྱུར་རོ། །དབྱེ་བར་བྱ་ན། ཞག་བདུན་གྱི་བར་དུ་དུས་གསུམ་དུ་ཕུབ་མའི་སྦྱིན་སྲེག་བརྒྱ་རྩ་བརྒྱད་བྱའོ། །གདོན་གཞིག་པར་འདོད་ན། ལག་ན་རྡོ་རྗེའི་མདུན་དུ་ཏིལ་དང་ཐལ་བའི་སྦྱིན་
སྲེག་བརྒྱ་རྩ་བརྒྱད་བྱས་ན་གདོན་གྱི་རིགས་འཇིགས་པར་འགྱུར་རོ། །གདོན་མདོངས་པར་བྱ་ན། ཞིམ་ཐིག་ལེའི་ལོ་མའི་སྦྱིན་སྲེག་བརྒྱ་རྩ་བརྒྱད་བྱས་ན་མདོངས་པར་འགྱུར་
རོ༑ ༑ཡུངས་ཀར་ཁྱོར་གང་བཏགས་ཏེ་འཕགས་པ་ལག་ན་རྡོ་རྗེའི་མདུན་དུ་ལན་སྟོང་རྩ་བརྒྱད་བཟླས་བརྗོད་བྱས་ན། སླར་ཤགས་འགྱེད་པ་ལ་ལན་ཐེབས་པར་འགྱུར་རོ། །
ནོར་འདོད་ན། ཡར་གྱི་ངོ་ཟླ་བ་ཉ་ལ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་ནིམ་པའི་ཤིང་གིས་མེ་སྦར་ནས་ཏིལ་གྱི་སྦྱིན་སྲེག་སྟོང་རྩ་བརྒྱད་བྱས་ན། ཏི་ན་ར་རེ་
ཐོབ་པར་འགྱུར་རོ། །དེ་ནས་མཛུབ་མོ་སྒྲུབ་པར་འདོད་ན། མར་གྱི་ངོ་ཞག་གཅིག་སྨྱུང་བ་བྱས་ཏེ་ཁང་སྟོང་ངམ། དབེན་པའི་ཕྱོགས་སུ་བུད་མེད་ཀྱི་མོ་མཚན་དུ་མཛུབ་
མོ་བཙུགས་ཏེ་རིག་སྔགས་སྟོང་རྩ་བརྒྱད་བཟླས་བརྗོད་བྱས་ན་འགྲུབ་པར་འགྱུར་ཏེ། དེ་ནས་གང་ལ་མཛུབ་མོས་བསྡིགས་པ་དེ་དབང་དུ་འགྱུར་རོ། །གོས་འདོད་ན་ཡང་
ཡར་གྱི་ངོ་ཚེས་བརྒྱད་ལ་ཞག་གཅིག་སྨྱུང་བ་བྱས་ཏེ་ལྟེ་བ་ནུབ་ཙམ་དུ་ཆུའི་ནང་དུ་ཞུགས་ལ་ཀཱ་ར་བཱི་ར་ཀའི་མེ་ཏོག་བརྒྱད་བརྒྱ་ཕུལ་ན་གོས་ཕྲུགས་རེ་རེ་ཐོབ་པར་འགྱུར་རོ། །

93-1-446a

ཀླུ་མཆོད་པས་ཚེས་ལྔ་ལ་ཞག་གཅིག་སྨྱུང་བ་བྱས་ཏེ་གྲོག་མཁར་གྱི་སྟེང་དུ་སོང་ལ་དེར་འདུག་ནས་རིག་སྔགས་སྟོང་རྩ་བརྒྱད་བཟླས་བརྗོད་བྱས་ཏེ། དེ་
ནས་སྦྲུལ་མཐོང་བ་དེ་ལ་ཆེ་གེ་མོ་ཞིག་གི་ཐད་དུ་སོང་ལ་ཟོ་ཞིག་ཞེས་སྨྲོས་ཤིག །ཕྱིར་གསོ་ན། ཡིད་ཀྱིས་བྱ་སྟེ། གཅིག་པུས་གསོ་ནུས་ཀྱི། གཞན་སུས་ཀྱང་གསོ་མི་
ནུས་སོ༑ ༑ཚངས་པའི་ཆོ་ག་རྫོགས་སོ།།    །།དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་ཀྱི་ཞབས་གཉིས་ལ་ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས། བདག་ཅག་གིས་ཀྱང་རིག་པའི་མཆོག་སྒྲུབ་པ་ལ་དངོས་གྲུབ་སྩལ་བར་འཚལ་ཏེ། བགེགས་གཞིལ་བའི་གསང་སྔགས་ཀྱང་བཤད་པར་
འཚལ་ལོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དག །སེམས་ཅན་རྣམས་ཀྱི་དོན་ཀྱི་ཕྱིར་ཁྱེད་ཀྱིས་ཤོད་ཅིག །དེ་ནས་རྒྱལ་པོ་ཆེན་པོ་བཞིས་བཅོམ་ལྡན་འདས་དང༌།
ལག་ན་རྡོ་རྗེའི་ཞབས་གཉིས་ལ་ཕྱག་འཚལ་ནས་ཚིག་མཐུན་པར་གསང་སྔགས་བཤད་པ། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མཧཱ་ཡཀྵ་སེ་ནཱ་པ་ཏ་ཡེ།
ཏདྱ་ཐཱ། ཨུ་གྲཱ་ཡ་སྭཱཧཱ། ཨ་ཏི་ཨུ་གྲཱ་ཡ་སྭཱཧཱ། ཨུ་གྲ་བི་ཡཱ་ཡ་སྭཱཧཱ། ཨ་ཏི་ཨུ་གྲ་བི་ཡཱ་ཡ་སྭཱཧཱ། ཨུ་གྲ་ཀྲོ་དྷ་ནཱ་ཡ་སྭཱཧཱ། ཨ་ཏི་ཨུ་གྲ་ཀྲོ་དྷ་ནཱ་ཡ་སྭཱཧཱ། ཙཎྜ་རོ་ཥ་ཎ་

93-1-446b

ཡ་སྭཱཧཱ། རོ་ཥ་པྲ་མ་ནཱ་ཡ་སྭཱཧཱ། པྲ་ཧ་ར་ཎ་བཛྲ་པྲ་ཧ་ར་ཎི་སྭཱཧཱ། ཨཊྚེ་མཊྚེ་མ་ཏི་ནི་ཧ་སེ་སྭཱཧཱ། བཅོམ་ལྡན་འདས། འདི་དྲན་པ་ཙམ་གྱིས་གདོན་ཐམས་ཅད་འབྱེར་བར་འགྱུར་རོ། །ཡི་དྭགས་
ཐམས་ཅད་དང༌། ཤ་ཟ་ཐམས་ཅད་དང༌། གྲུལ་བུམ་ཐམས་ཅད་དང༌། འབྱུང་པོ་ཐམས་ཅད་དང༌། གནོད་སྦྱིན་ཐམས་ཅད་འབྱེར་བར་བྱེད་དེ། འགུམ་པར་ཡང་འགྱུར་རོ། །
དེ་ནས་རིག་སྔགས་འདིའི་ལས་རྣམས་འབྱུང་སྟེ། དབབ་པར་བྱ་ན་ནི། ཞིམ་ཐིག་ལེའི་ལོ་མས་བྱའོ། །གདོན་ཐམས་ཅད་མཉེ་བར་བྱ་ན། གོས་བསྲེག་པར་བྱའོ། །གདོན་གྱིས་
ཟིན་པ་ལ་ནི། ལན་བདུན་བཟླས་བརྗོད་བྱས་པའི་གཏུན་ཤིང་གིས་བསྡིག་པར་བྱའོ། །གདོན་འབྲོས་པར་བྱ་ན། དུར་ཁྲོད་ཀྱི་སོལ་བ་ལ་གཟུགས་བྱས་ཏེ་མཚོན་རྣོན་པོས་
བཅད་ན་གདོན་ཆོ་ངེས་འདེབས་ཤིང་འབྲོས་པར་འགྱུར་རོ། །གདོན་གྱི་མདུན་དུ་ལན་ཚྭ་དང༌། སྐེ་ཚེས་སྦྱིན་སྲེག་ལན་བརྒྱད་བརྒྱ་བྱས་ན། གདོན་གྱི་ལུས་ཚ་བས་འདེབས་པར་འདེབས་
པར་འགྱུར་རོ། །བ་ལང་གི་ལྕི་བ་ལས་གདོན་གྱི་གཟུགས་བྱས་ཏེ་ལྕགས་ཀྱི་ཐུར་མས་མིག་ཏུ་བཙུགས་ན། ལོང་བར་འགྱུར་རོ། །གདོན་གྱི་མདུན་དུ་ཕུབ་མའི་སྦྱིན་སྲེག་སྟོང་རྩ་
བརྒྱད་བྱས་ན། གདོན་གྱི་རིགས་བརླག་པར་འགྱུར་རོ། །གདོན་གྱི་མདུན་དུ་ན་ལེ་ཤམ་གྱི་སྲེག་ལུགས་ཉི་ཤུ་རྩ་གཅིག་སྦྱིན་སྲེག་བྱས་ན། གདོན་ཁྲག་སྐྱུག་པར་འགྱུར་རོ། །བྱི་

93-1-447a

པ་གདོན་གྱིས་ཟིན་པ་ལ་ནི། བདུག་པས་གཏོང་བར་འགྱུར་རོ། །ཅི་སྟེ་མི་གཏོང་ན། སྐྲ་གཏུབས་པ་དང༌། ལུག་རུ་དང༌། སྒོག་སྐྱ་དང༌། སྦྲུལ་གྱི་
པགས་པ་བརྗེས་པ་རྣམས་ཀྱི་བདུག་པས་བདུགས་ན་དེ་མ་ཐག་ཏུ་གཏོང་བར་འགྱུར་རོ། །བྱིས་པ་གདོན་གྱིས་ཟིན་པ་རྣམས་ལ་བཟླས་བརྗོད་བྱས་པའི་ཚོན་སྣ་ལྔའི་
སྐུད་པས་ཀྱང་གཏོང་བར་འགྱུར་རོ། །བདག་སྲུང་ན། ལན་གསུམ་བཟླས་བརྗོད་བྱས་པའི་ཐལ་བས་བྱའོ། །ཕ་རོལ་སྲུང་ན། ལན་བདུན་བཟླས་བརྗོད་བྱས་པའི་སྐུད་པས་བྱའོ།།
མཚམས་བཅད་ན། ལན་གསུམ་བཟླས་བརྗོད་བྱས་པའི་གསེག་མས་བྱའོ། །སྦྲུལ་བསྐྲད་ན། ལན་གསུམ་བཟླས་བརྗོད་བྱས་པའི་ཆུ་དང་ཐལ་བས་བརྡབ་པར་བྱའོ།།
མཆེ་བ་ཅན་ཐམས་ཅད་ཁ་བཅིང་བར་བྱ་བ་དང༌། སྨད་བཅིང་བར་བྱ་བ་ནི། ཡིད་ཀྱིས་བྱའོ། །གཏེར་བཅིང་ན། ལན་ཉི་ཤུ་རྩ་གཅིག་བཟླས་བརྗོད་བྱས་པའི་སེང་ལྡེང་
གི་ཕུར་བུ་ས་ལ་བཏབ་ན་གཏེར་བཅིངས་པར་འགྱུར་རོ། །ཆང་མ་རུང་བར་བྱ་ན། ཏིལ་གྱི་སྲེག་བླུགས་ལན་བདུན་སྦྱིན་སྲེག་བྱའོ། །ཉ་བསྐྲད་ན་ནི། ནིམ་པའི་ལོ་མ་ལ་
ལན་བདུན་བསྔགས་ཏེ་མཚོའི་ནང་དུ་བོར་ན་ཉ་འབྲོས་པར་འགྱུར་རོ། །དུད་འགྲོར་སྐྱེས་པ་རྣམས་ལ་ནད་དག་ཞི་བར་འདོད་པར་བྱ་ན། ལག་ན་རྡོ་རྗེའི་གཟུགས་འོ་མས་

93-1-447b

བཀྲུས་ལ་བཟླས་བརྗོད་ཀྱང་སྟོང་རྩ་བརྒྱད་བྱས་ན་ཞི་བར་འགྱུར་རོ། །དུས་མ་ཡིན་པར་ཆར་འབབ་པར་འདོད་ན་ཡང་ཡར་གྱི་ངོ་ཚེས་ལྔ་ལ་ཞག་གཅིག་སྨྱུང་བ་བྱས་ཏེ་ལྟེ་བ་ནུབ་ཙམ་དུ་
ཆུའི་ནང་དུ་ཞུགས་ནས་པདྨའི་སྦྱིན་སྲེག་ཁྲི་ཕུལ་ན། དུས་མ་ཡིན་པར་ཆར་པ་འབབ་པར་འགྱུར་རོ། །ཞི་བར་འདོད་ན། ཡར་གྱི་ངོ་ཚེས་བརྒྱད་ལ་ཞག་གཅིག་སྨྱུང་བ་བྱས་ལ་
ལག་ན་རྡོ་རྗེའི་མདུན་དུ་བྱང་ཆུབ་ཀྱི་ཤིང་གི་བུད་ཤིང་གིས་མེ་སྦར་ནས་ཨུཏྤ་ལའི་སྦྱིན་སྲེག་སྟོང་རྩ་བརྒྱད་བྱས་ན་ཞི་བར་འགྱུར་རོ། །དུག་གཞོམ་པར་འདོད་ན། རྩྭ་ཀུ་ཤས་
བྱའོ༑ ༑དུག་བསལ་ན། ཁུ་ཚུར་གྱིས་བྱའོ། །གདོན་ཟར་གཞུག་ན། ལན་བདུན་བཟླས་བརྗོད་བྱས་པའི་ཨ་པ་ར་ཙི་ཏའི་མེ་ཏོག་གིས་བྱའོ། །གཡུལ་འགྱེད་ན། ཨ་པ་ར་ཙི་ཏའི་
མེ་ཏོག་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ཏེ་མགོ་ལ་བཏགས་ན་གཞན་གྱིས་མི་ཐུབ་པར་འགྱུར་རོ། །གང་གི་ཚེ་རིག་སྔགས་འཆང་རིག་སྔགས་འགྲུབ་པར་འདོད་
ན༑ ཞག་གསུམ་སྨྱུང་བ་བྱས་ལ་ནང་པར་བུམ་པ་གསར་པ་བཞི་བླངས་ཏེ་ཆུས་བཀང་ནས་རིག་སྔགས་འཆང་གི་ཕྱེམ་རེད་ན་ལེ་ཤམ་དཀར་པོ་ལ་ལན་ཉི་ཤུ་རྩ་གཅིག་
བཟླས་བརྗོད་བྱས་ཏེ་བུམ་པ་དེ་དག་གི་ནང་དུ་བླུགས་ན་བུམ་པ་དེ་དག་འཕག་ཅིང་ལུད་པར་གྱུར་ན། རིག་སྔགས་འཆང་གིས་རིག་སྔགས་འགྲུབ་པར་ཤེས་པར་བྱའོ། །

93-1-448a

དེ་སྟེ་མི་འགྲུབ་ན་ནི། འཕག་པར་མི་བྱའོ། །རིག་སྔགས་འཆང་རིག་སྔགས་སྒྲུབ་ལན་ཞག་གཅིག་སྨྱུང་བར་བྱས་ལ་ས་ལས་གཟུགས་བྱས་པ་བཀོད་དེ་
མེའི་ཕྱོགས་སུ་ཁ་དོག་དམར་པོ་གཞག་པར་བྱའོ། །གཤིན་རྗེའི་ཕྱོགས་སུ་ནི། ཁ་དོག་སེར་པོའོ། །ཆུ་ལྷའི་ཕྱོགས་སུ་ནི། སྔོ་བསངས་སོ། །རླུང་གི་ཕྱོགས་སུ་ནི། ནག་པོ་
སྟེ༑ འདི་དག་སོ་སོའི་གནས་ཇི་ལྟ་བ་བཞིན་དུ་དགོད་པར་བྱའོ། །དེ་ནས་རིག་སྔགས་འཆང་རིག་སྔགས་སྒྲུབ་པ་ན་ཅི་སྟེ་བགེགས་ཀྱི་གཟུགས་དག་འབྱུང་བར་འགྱུར་ཏེ།
དངོས་གྲུབ་ཕལ་སྒྲུབ་ན། གཤིན་རྗེའི་ཕྱོགས་ནས་ཡི་དྭགས་མོ་ནག་མོ་ཞེས་བྱ་བ་དེ་བགེགས་བྱེད་དེ། སྟག་གི་གཟུགས་སུ་སྟོན་པ་དང༌། ཝའི་གཟུགས་སུ་འཚེ་བར་བྱེད་
དོ༑ ༑དེ་ལྟ་བུ་ལ་སོགས་པ་བགེགས་བྱེད་པ་དང༌། རིག་སྔགས་འཆང་གིས་གཤིན་རྗེའི་ཕྱོགས་ལ་ལན་བདུན་བཟླས་བརྗོད་བྱས་པའི་ཡུངས་ཀར་གྱིས་བསྣུན་ན།
བགེགས་རྣམས་མེད་པར་འགྱུར་རོ། །གཤིན་རྗེའི་རྒྱལ་པོའི་གཡོག་ཡི་དྭགས་ཀུ་མུ་ད་ཞེས་བྱ་བ་རྫུ་འཕྲུལ་ཆེ་བ་ཡི་དྭགས་སུམ་ཁྲིའི་བདག་པོ་ཞིག་ཡོད་དེ། ཀུ་མུ་
ད་དེ་ཡང་རིག་སྔགས་འཆང་དེ་དངོས་གྲུབ་ཆེན་པོ་སྒྲུབ་པ་ན་བགེགས་བྱེད་དེ། ཀུ་མུ་དའི་བགེགས་འབྱུང་བ་ཡང་ལ་ལ་ནི། ཡི་དྭགས་ཀྱི་ཚུལ། ལ་ལ་ནི། སྲིན་པོའི་

93-1-448b

གཟུགས། ལ་ལ་ནི། ཁྱིའི་མགོ་ཅན། ལ་ལ་ནི། རྔ་མོའི་མགོ་ཅན། ལ་ལ་ནི། བོང་བུའི་མགོ་ཅན་གྱི་ཡི་དྭགས་ཏེ། དེ་དག་འོང་བའི་ཚེ་ཡང་ཧ་ཧ་ཞེས་བྱ་བའི་སྒྲ་འབྱིན་ཅིང་སྐར་
མདའ་བརྒྱ་དག་ཁ་ནས་འབྱིན་པར་བྱེད་དོ། །དེ་ལ་རིག་སྔགས་འཆང་གིས་གཤིན་རྗེའི་ཕྱོགས་ཀྱི་གཟུགས་ལ་ལན་བདུན་བཟླས་བརྗོད་བྱས་པའི་ཐལ་བས་བསྣུན་ན། དེ་མ་ཐག་
ཏུ་བགེགས་ཐམས་ཅད་མེད་པར་འགྱུར་རོ། །རྒྱལ་པོ་དེའི་ཕྱི་བཞིན་འབྲང་བ་སྒོ་དཔོན་མ་སྣ་ཆད་མ་ཞེས་བྱ་བ་རྫུ་འཕྲུལ་ཆེ་ཞིང་མཐུ་ཆེ་བ་ཞིག་ཡོད་དེ། སྣ་ཆད་མ་དེ་ནི།
བགེགས་ཆེན་པོ་བྱེད་པ་ཡིན་ནོ། །དེ་ཡང་དེས་གསང་སྔགས་ཀྱིས་བཟློག་པར་མི་ནུས་ཏེ། དེ་འོངས་བ་དང་སྐར་མདའ་ལྟུང་བར་སྟོན་ཅིང་སྦྱུགས་པ་ཡང་ལེན་ཏེ། སྣ་ཆད་མ་
དེས་དཀྱིལ་འཁོར་གྱི་མཚམས་སེང་ལྡེང་གི་ཕུར་བུས་བཏབ་པ་ནི། མོ་མཚན་གྱིས་འབྱིན་པར་བྱེད་དོ། །དཀྱིལ་འཁོར་གྱི་མཚམས་ཐལ་བས་བཅད་པ་ནི། བུས་པས་མེད་
པར་བྱེད་དོ། །དཀྱིལ་འཁོར་གྱི་མཚམས་ཆུས་བཅད་པ་ནི། མཆིལ་མས་མེད་པར་བྱེད་དོ། །ཡིད་ཀྱིས་དཀྱིལ་འཁོར་གྱི་མཚམས་བཅད་པ་ནི། གཅིན་གྱིས་འབྲལ་བར་བྱེད་དོ།།
དེ་ལྟ་བུའི་ཚུལ་དག་གིས་དཀྱིལ་འཁོར་འཇིག་པར་བྱེད་པ་དང༌། དེ་ལ་རིག་སྔགས་འཆང་གིས་མྱུར་དུ་སྣ་ཆད་མའི་མིང་ནས་སྨོས་ཏེ་སྲིང་མོ་སྣ་ཆད་མ་ཁྱོད་འོངས་བ་ལེགས་སོ་ལེགས་སོ་ཞེས་

93-1-449a

བྱས་ནས་ལན་བདུན་བསྔགས་པའི་སེང་ལྡེང་གི་ཕུར་བུ་སོར་བཞི་པར་གཤིང་དེའི་ཕྱོགས་ཀྱི་སྙིང་གར་གདབ་བོ། །དེ་ནས་སྣ་ཆད་མ་དེས་དུ་འབོད་ཀྱི་སྒྲ་ཕྱུང་ནས་
མེད་པར་འགྱུར་ཏེ། རིག་སྔགས་ཀྱང་འགྲུབ་པར་འགྱུར་རོ། །གཤིན་རྗེའི་ཕྱོགས་ཀྱི་ཆོ་ག་རྫོགས་སོ།།    །།རིག་སྔགས་འཆང་རིག་སྔགས་སྒྲུབ་པ་ན་ཅི་སྟེ་མེའི་
ཕྱོགས་ནས་བགེགས་ཀྱི་གཟུགས་དག་འབྱུང་སྟེ། དངོས་གྲུབ་ཕལ་སྒྲུབ་པ་ན་མེའི་ཕྱོགས་ཀྱི་རྒྱལ་པོའི་གཡོག་མོ་སྲིན་མོ་རྩེད་མོ་ཅན་ཞེས་བྱ་བ་ཡོད་དེ། དེ་ནི། བགེགས་བྱེད་པ་
ཡིན་ནོ༑ ༑སྲིན་མོ་རྩེད་མོ་ཅན་དེ་ཡང་བྱའི་གཟུགས་སུ་སྟོན་པར་བྱེད་ཅིང་ང་རོ་མི་སྙན་པ་ཡང་འབྱིན་པར་བྱེད་དོ། །དེ་ལ་རིག་སྔགས་འཆང་གིས་མེའི་ཕྱོགས་ཀྱི་གཟུགས་
ལན་བདུན་སྔགས་ཀྱིས་བསྔགས་པའི་ཡུངས་ཀར་གྱིས་བསྣུན་ན། མེད་པར་འགྱུར་རོ། །དངོས་གྲུབ་ཆེན་པོ་སྒྲུབ་པ་ན་རྒྱལ་པོ་དེའི་གཡོག་སྲིན་མོ་མི་སྡུག་པ་ཞེས་བྱ་བ་
རྫུ་འཕྲུལ་ཆེ་བ་སྲིན་པོ་སུམ་ཁྲིའི་བདག་པོ་ཞིག་ཡོད་དེ། མི་སྡུག་པ་དེ་ཡང་རིག་སྔགས་འཆང་ལ་བགེགས་བྱེད་པ་ཡིན་ཏེ། མི་སྡུག་པ་དེ་འོངས་པ་དང༌། མི་སྡུག་པ་དེའི་
རྣམ་པའི་སྲིན་པོ་དག་དང༌། ལ་ལ་ཁྱི་མགོ་ཅན་དག་དང༌། ལ་ལ་གླང་པོ་ཆེའི་མགོ་ཅན་དག་དང༌། ལ་ལ་སེངྒེའི་མགོ་ཅན་ལྟ་བུའི་བགེགས་ཀྱི་རྣམ་པ་དག་ཏུ་སྣང་སྟེ། ལ་

93-1-449b

ལ་ནི༑ བྲག་འཕེན་པར་བྱེད། ལ་ལ་ནི། འབྱུང་པོའི་འཁྲུལ་འཁོར་སྟོན་ཅིང་འཇིགས་པའི་སྒྲ་དག་ཀྱང་འབྱིན་ཏེ། སྐར་མདའ་བརྒྱ་དག་ཀྱང་ཁ་ནས་འབྱིན་པར་བྱེད་དོ། །དེ་ལ་རིག་
སྔགས་འཆང་གིས་མེའི་ཕྱོགས་ཀྱི་གཟུགས་ལ་ལན་བདུན་བསྔགས་པའི་ཐལ་བས་བསྣུན་ན། བགེགས་རྣམས་མེད་པར་འགྱུར་རོ། །རྒྱལ་པོ་དེའི་གཡོག་སྲིན་པོ་སོ་དཀར་
ཞེས་བྱ་བ་མཐུ་ཆེ་ཞིང་བརྩོན་འགྲུས་ཆེ་བ་ཞིག་ཡོད་དེ། སོ་དཀར་དེ་ཡང་རིག་སྔགས་འཆང་དེ་ལ་ནམ་གུང་གི་ཐུན་ལ་བགེགས་བྱེད་དོ། །དེ་ཡང་གསང་སྔགས་ཀྱིས་
བཟློག་པར་མི་ནུས་ཏེ། དེ་འོངས་པ་དང་ངུ་འབོད་ཀྱི་སྒྲ་ཆེན་པོ་ནི། འབྱིན། རི་རྣམས་ནི། གཡོ། རི་དྭགས་རྣམས་ནི། གར་བྱེད། ཝ་རྣམས་ནི། རྩེ། གླང་པོ་ཆེ་རྣམས་ནི།
སྐད་འབྱིན་ཏེ། དེས་རིག་སྔགས་འཆང་གི་མེའི་ཕྱོགས་ཀྱི་བགེགས་ཡིན་པར་ཤེས་པར་བྱའོ། །སོ་དཀར་དེ་ཡང་བུས་པའི་གཟུགས་ཀྱིས་སྒྲ་འབྱིན་ཞིང་འོང་ངོ༌། །ཡང་ན་
ལྷའི་གཟུགས་ཀྱིས་འོང་སྟེ། དེས་ཀྱང་བལྟས་པ་ཙམ་གྱིས་དཀྱིལ་འཁོར་ཐམས་ཅད་འཇིག་པར་བྱེད་དོ། །དེ་ལ་རིག་སྔགས་འཆང་གིས་མྱུར་དུ་ལན་བདུན་བསྔགས་པའི་
སེང་ལྡེང་གི་ཕུར་བུ་སོར་བཞི་པས་མེའི་ཕྱོགས་ཀྱི་གཟུགས་ལ་བཏབ་སྟེ་འདི་སྐད་དུ་སོ་དཀར་བཅོམ་མོ་ཞེས་ཀྱང་སྨྲས་ན། ངུ་འབོད་ཀྱི་སྒྲ་ཆེན་པོ་ཕྱུང་ནས་མེད་པར་

93-1-450a

འགྱུར་ཏེ། གསང་སྔགས་ཀྱང་འགྲུབ་པར་འགྱུར་རོ། །མོའི་ཕྱོགས་གྱི་ཆོག་རྫོགས་སོ།།    །།རིག་སྔགས་འཆང་རིག་སྔགས་སྒྲུབ་པ་ན་ཅི་སྟེ་རླུང་
གི་ཕྱོགས་ནས་སྲོད་ལ་བགེགས་ཀྱི་གཟུགས་དག་འབྱུང་སྟེ། དངོས་གྲུབ་ཕལ་སྒྲུབ་པ་ན་རླུང་གི་ཕྱོགས་ཀྱི་རྒྱལ་པོའི་གཡོག་མོ་སོ་སྒོ་མ་ཞེས་བྱ་བ་ཞིག་ཡོད་པ་དེ་ཡང་
བགགས་བྱེད་དེ། མར་མེ་གསོད་ཅིང་ལྷ་བཤོས་སྨེ་བས་འགགས་པར་བྱེད་དོ། །དེ་ཕྱིར་གཞིལ་བར་བྱ་བ་ནི། རླུང་གི་ཕྱོགས་ཀྱི་གཟུགས་ལ་ལན་བདུན་བསྔགས་པའི་
ཡུངས་ཀར་གྱིས་བསྣུན་ན། བགེགས་རྣམས་མེད་པར་འགྱུར་རོ། །དངོས་གྲུབ་ཆེན་པོ་སྒྲུབ་པ་ན་རླུང་གི་ཕྱོགས་ཀྱི་རྒྱལ་པོའི་གཡོག་གནོད་སྦྱིན་རྫུ་འཕྲུལ་ཆེན་པོ་དྲུག་ཁྲིའི་
བདག་པོ་ཞིག་ཡོད་དེ། །འཚུབ་མ་གཅིག་པ་ཞེས་བྱ་བ་དེ་ཡང་རིག་སྔགས་འཆང་དེ་ལ་འཇིང་གི་ཐུན་ལ་བགེགས་བྱེད་དོ། །འཚུབ་མ་གཅིག་པ་དེ་ཡང་འདོད་རྒུར་སྒྱུར་བའི་གཟུགས་
ཅན་ཡིན་ཏེ། ཆེད་འགའ་ནི། ཝའི་གཟུགས། ཆེད་འགའ་ནི། སྟག་གི་གཟུགས། ཆེད་འགའ་ནི། ཁྱུ་མཆོག་གི་གཟུགས། གཟུགས་སྣ་ཚོགས་སུ་བདག་ཉིད་སྟོན་པར་
བྱེད་ཅིང༌། ཆེད་འགའ་ནི། ཧ་ཧ་ཞེས་བྱ་བའི་སྒྲ་འབྱིན་ཅིང་སྐར་མདའ་བརྒྱ་དག་ལྟུང་བར་བྱེད། གནམ་ཡང་གྲུམ་པར་བྱེད་དོ། །དེ་ལ་རིག་སྔགས་འཆང་གིས་རླུང་གི་ཕྱོགས་ཀྱི་

93-1-450b

གཟུགས་ལ་ལན་བདུན་བསྔགས་པའི་ཐལ་བས་བསྣུན་ན། བགེགས་རྣམས་མེད་པར་འགྱུར་རོ། །རྒྱལ་པོའི་སྒོ་དཔོན་མ་ལྕགས་ཀྱུ་དཀར་མོ་ཅན་ཞེས་བྱ་བ་མཐུ་ཆེ་ཞིང་རྫུ་འཕྲུལ་ཆེ་
ལ་བགེགས་བྱེད་པ་ཆེན་མོ་ཞིག་ཡོད་དེ། དེ་ཡང་གསང་སྔགས་ཀྱིས་བཟློག་པར་མི་ནུས་ཏེ། དེ་ནི། ནམ་གུང་གི་ཐུན་ལ་འོང་ངོ༌། །དེ་འོངས་པ་དང་དུས་མ་ཡིན་པའི་ཆར་འབབ་ཅིང་
འབྲུག་ཀྱང་དི་རི་རི་སྒྲོག །གནམ་ཡང་གྲུམ་པར་བྱེད་དེ། ལྕགས་ཀྱུ་དཀར་མོ་ཅན་དེ་ཡང་མདོག་དཀར་ཞིང་གཟུགས་ཀྱི་ལུས་བསྟན་པས་ཀྱང་དཀྱིལ་འཁོར་འཇིག་པར་བྱེད་དོ།།
དེ་ལ་རིག་སྔགས་འཆང་གིས་མྱུར་དུ་ལན་བདུན་བསྔགས་ཏེ་སེང་ལྡེང་གི་ཕུར་བུ་སོར་བཞི་བས་རླུང་གི་ཕྱོགས་ཀྱི་གཟུགས་ལ་བཏབ་སྟེ་ལྕགས་ཀྱུ་དཀར་མོ་ཅན་བཅོམ་མོ་ཞེས་ཀྱང་
སྨྲས་ན༑ དུ་འབོད་ཀྱི་སྒྲ་ཆེན་པོ་ཕྱུང་ནས་མེད་པར་འགྱུར་ཏེ། གསང་སྔགས་ཀྱང་འགྲུབ་པར་འགྱུར་རོ། །རླུང་གི་ཕྱོགས་ཀྱི་ཆོ་ག་རྫོགས་སོ།།    །།རིག་སྔགས་འཆང་རིག་སྔགས་
སྒྲུབ་པ་ན་ཆུ་ལྷའི་ཕྱོགས་ནས་བགེགས་རྣམས་འབྱུང་སྟེ། དངོས་གྲུབ་ཕལ་སྒྲུབ་པ་ན་ཆུ་ལྷའི་རྒྱལ་པོའི་གཡོག་མོ་ཀླུ་མོ་རྒྱལ་བ་མོ་ཞེས་བྱ་བ་ཞིག་ཡོད་དེ། རྒྱལ་བ་མོ་དེ་ཡང་སྲོད་ལ་
བགེགས་བྱེད་དོ། །ཐོག་ཏུ་འོངས་ལ་ཁོག་སྐམ་འདོར་བར་བྱེད་ཅིང་ཕ་གུ་འཕེན་པར་བྱེད་དོ། །དེ་ལ་རིག་སྔགས་འཆང་གིས་ཆུའི་ཕྱོགས་ཀྱི་གཟུགས་ལ་ལན་བདུན་བསྔགས་པའི་ཡུངས་

93-1-451a

ཀར་གྱིས་བསྣུན་ན། མེད་པར་འགྱུར་རོ། །རྒྱལ་པོ་དེའི་གཡོག་ཀླུ་མོ་སོ་བརྩེགས་ཞེས་བྱ་བ་མཐུ་ཆེ་ཞིང་རྫུ་འཕྲུལ་ཆེ་བ་ཀླུ་སུམ་ཁྲིའི་བདག་པོ་ཞིག་
ཡོད་དེ། སོ་བརྩེགས་དེ་ཡང་རིག་སྔགས་འཆང་དེ་ལ་འཇིང་གི་ཐུན་ལ་བགེགས་བྱེད་སྣ་ཚོགས་རྣམ་པ་མང་པོ་བྱེད་དོ། །སོ་བརྩེགས་དེ་དུར་ཁྲོད་དུ་སྐྱེས་པ་ཐམས་ཅད་
ཀྱི་ཆ་ལུགས་དག་ཏུ་སྣང་ཞིང་ཀུན་ཏུ་རྒྱུ་དང་གཅེར་བུ་ལྟ་བུའི་བགེགས་ཀྱི་ཆ་ལུགས་དག་ཏུ་སྣང་སྟེ། དེ་ཡང་དུ་འབོད་ཀྱི་སྒྲ་ཆེན་པོ་འབྱིན་ཅིང་སྐར་མདའ་དག་ཀྱང་
འབྱིན་པར་བྱེད་དོ། །དེ་ལ་རིག་སྔགས་འཆང་གིས་ཆུ་ལྷའི་ཕྱོགས་ཀྱི་གཟུགས་ལ་ལན་བདུན་བསྔགས་པའི་ཡུངས་ཀར་གྱིས་བསྣུན་ན། མེད་པར་འགྱུར་རོ། །ཆུ་
ལྷའི་ཕྱོགས་ཀྱི་རྒྱལ་པོ་རྒོ་དཔོན་མ་མིག་སེར་མ་ཞེས་བྱ་བ་མཐུ་ཆེ་ཞིང་རྫུ་འཕྲུལ་ཆེ་བ་གེགས་ཆེན་པོ་བྱེད་པ་ཞིག་ཡོད་དེ། དེ་ཡང་གསང་སྔགས་ཀྱིས་བཟློག་པར་མི་
ནུས་ཏེ། རིག་སྔགས་འཆང་དེ་རིག་སྔགས་སྒྲུབ་པ་ན་ནམ་གུང་གི་ཐུན་ལ་བགེགས་བྱེད་དེ། དེས་ཀྱང་སྒྲ་ཕྱུང་བས་དཀྱིལ་འཁོར་ཐམས་ཅད་འཇིག་པར་བྱེད་ཅིང་མེའི་
གཟུགས་ཀྱིས་བགེགས་བྱེད་ལ་སྐར་མདའ་སྟོང་དག་སྣང་བར་བྱེད་དོ། །དེ་ལ་རིག་སྔགས་འཆར་གིས་མྱུར་དུ་ལན་བདུན་བསྔགས་པའི་སེང་ལྡེང་གི་ཕུར་བུ་སོར་བཞི་པས་

93-1-451b

ཆུ་ལྷའི་ཕྱོགས་ཀྱི་གཟུགས་ལ་བཏབ་ཅིང་འདི་སྐད་དུ་མིག་སེར་མ་འདུག་ཅིག་འདུག་ཅིག་ཅེས་སྨྲས་ན། འདུག་ཅིག་འདུག་ཅིག་ཅེས་བྱ་བ་ཐོས་ནས་བདག་ནི། རྨ་
ཕབ་བོ་སྙམ་སྟེ་དུ་འབོད་ཀྱི་སྒྲ་ཆེན་པོ་ཕྱུང་ནས་མེད་པར་འགྱུར་ཏེ། རིག་སྔགས་ཀྱི་དངོས་གྲུབ་ཀྱང་འགྲུབ་པར་འགྱུར་རོ། །ཆུ་ལྷའི་ཆོ་ག་རྫོགས་སོ།།    །།དེ་
བས་འཛམ་པའི་ལས་འདི་བཤད་དེ། རིག་སྔགས་འཆང་རིག་སྔགས་སྒྲུབ་པ་ན་ལན་བདུན་བསྔགས་པའི་སེང་ལྡེང་གི་ཕུར་བུ་སོར་བཞི་པ་ཚོན་སྣ་ལྔའི་སྐུད་པས་
དཀྲིས་པ། བགེགས་ཐམས་ཅད་ཀྱི་གནས་སུ་རྐང་པ་གཡོན་པས་མནན་ན། བགེགས་ཐམས་ཅད་བཅོམ་པ་དང༌། རེངས་པར་བྱས་པར་འགྱུར་རོ། །ཞག་གསུམ་སྨྱུང་བ་
བྱས་ཏེ་མར་གྱི་ངོ་ཞག་བརྒྱད་དམ་ཞག་བཅུ་བཞི་ལ་དབང་ཕྱུག་ཆེན་པོའི་གནས་སུ་སོང་སྟེ་འབྱུང་པོའི་གཏོར་མ་ཡང་བྱིན་ལ་རིག་སྔགས་ལན་བརྒྱད་བརྒྱ་བཟླས་བརྗོད་བྱས་
ན༑ བགེགས་ཀྱི་ལས་ཐམས་ཅད་འགྲུབ་པར་འགྱུར་ཏེ། བསམ་པས་བགེགས་ཐམས་ཅད་མེད་པར་འགྱུར་རོ། །འཇིག་རྟེན་སྐྱོང་བ་རྣམས་ཀྱི་ཆོ་ག་རྫོགས་སོ།།    །།དེ་ནས་
འཇིག་རྟེན་ཕན་འདོད་པ། །ཐུབ་པ་ཀུན་དང་ལྷ་ཆེན་གྱིས། །ལག་ན་རྡོ་རྗེའི་མདུན་དུ་བདར། །ལྷན་ཅིག་ཏུ་ནི་འདུས་པར་འགྱུར། །ཉི་མ་བཞིན་དུ་གཟི་འབར་ཞིང༌། །དཀའ་ཐུབ་

93-1-452a

རྣལ་འབྱོར་ལྡན་པ་ཡི། །ཐུབ་པ་རབ་མཆོག་ལྡན་པ་ཀུན། །ཉིན་མོ་བྱ་བ་བྱས་ནས་འཁོད། །ཐུབ་པ་དག་ནི་ཐམས་ཅད་དང༌། །བདེ་བྱེད་ལྷ་ཚོགས་ལྷ་
རྣམས་ཀྱིས། །ལག་ན་རྡོ་རྗེ་སེམས་དཔའ་ཆེ། །འབྱུང་པོ་ཀུན་དབང་རྗེ་ལ་ཞུས། །འཇིག་རྟེན་དངོས་གྲུབ་བྱེད་པ་ཡི། །བགེགས་རྣམས་དག་ནི་ག་ལ་འབྱུང༌། །དེ་དག་གི་ནི་ཆག་
ཐོས་ནས། །ལག་ན་རྡོ་རྗེ་གྲགས་པ་ཆེ། །དགའ་པར་གྱུར་ནས་དྲིས་པ་དེ། །རྒྱས་པར་ཡང་ནི་རབ་བཤད་དེ། །བགེགས་རྣམས་ཇི་ལྟར་འབྱུང་འགྱུར་བ། །ཐུབ་པ་དག་ནི་ཀུན་
གྱིས་ཉོན། །ལྷ་རྣམས་ལ་ཡང་ལྷ་མིན་རྣམས། །འཐབ་པའི་ཕྱིར་ནི་ལྡང་བ་ལྟར། །སེམས་ཅན་རྣམས་ལ་བགེགས་བྱའི་ཕྱིར། །དེ་བཞིན་གཤེགས་རྣམས་འབྱུང་བར་འགྱུར།།
ཇི་ལྟར་ལྷ་ཡིས་ལྷ་མིན་རྣམས། །གཡུལ་དུ་ལན་བརྒྱར་བཅོམ་པ་དང༌། །བརྒྱ་བྱིན་གྱིས་ནི་གཡུལ་བཅོམ་ལྟར། །དེ་བཞིན་གཤེགས་རྣམས་བཅོམ་པར་གྱུར། །དེ་ཚེ་ལྷ་ཀུན་
དགར་གྱུར་ནས། །འཇིག་རྟེན་གྲགས་པ་དེ་དག་ནི། །ཐམས་ཅད་སྟོབས་དང་ལྡན་འགྱུར་ཞིང༌། །དེ་དག་ང་རྒྱལ་དྲེགས་པས་རྒྱས། །འཇིག་རྟེན་དོན་དང་ལྷ་རྣམས་ཀྱིས། །བརྩོན་
འགྲུས་དང་ནི་མཐུ་བསྐྱེད་ཕྱིར། །བདེ་ཞིང་རྒྱ་མཚོ་ཆེན་པོ་ནི། །གཤེད་བྱེད་དང་ནི་དབྱུང་བར་བརྩམས། །ཐུབ་པ་དེ་དག་རྨོངས་པ་སྟེ། །ཕན་པ་བྱས་ན་སྟོབས་ཀྱིས་རྒྱགས།།

93-1-452b

བརྒྱལ་འདིས་ནི་འཇིག་རྟེན་ན། །རིང་པོར་མི་ཐོགས་ཐེ་ཚོམ་མེད། །དེ་ནས་དྲང་སྲོང་ལྷར་བཅས་རྣམས། །ཅ་ཅོའི་སྒྲ་ནི་རབ་འདོན་ཅིང༌། །རྩོམ་པ་ཆེན་པོ་སྐད་ཅིག་ཏུ། །འཇིག་
རྟེན་དུ་ནི་གྲགས་པར་འགྱུར། །དེ་ནས་ལྷ་རྣམས་ཐུབ་པར་བཅས། །ཁྲོ་བོ་རུ་ནི་གྱུར་པ་ན། །ལྷར་བཅས་དྲང་སྲོང་དེ་དག་ལ། །ལྷ་ཆེན་གྱིས་ནི་ཚིག་སྨྲས་པ། །ཚངས་བཅས་ལྷ་རྣམས་
ཁྱེད་ཀྱི་མཐུས། །རྩོམ་པ་དག་ནི་མ་བྱེད་ཅིག །རྡོ་རྗེ་འཆང་བ་དཔལ་ལྡན་འདི། །གནོད་སྦྱིན་ཚོགས་ཀུན་བདག་པོ་སྟེ། །གནོད་སྦྱིན་བདེ་བདག་ཞི་བ་པོ། །སེམས་ཅན་ཀུན་ལ་
ཕན་པར་དགའ། །མ་རུངས་འདི་དག་བརླག་བྱེད་པ། །བརྩམས་ཤིང་ཚར་གཅོད་ནུས་པ་ཡོད། །དེ་ནས་ལྷ་ཡི་མཆོག་རྣམས་ཀྱིས། །ལག་ན་རྡོ་རྗེ་དཔལ་ལྡན་མཆོག །སྦྱོར་བ་
ཤེས་ཤིང་སྦྱོར་གནས་ནས། །དཔུང་ཆེན་དག་ནི་རབ་སྤྲུལ་པ། །རྒྱལ་པོའི་བློ་གྲོས་རྡོ་རྗེའི་གདོང༌། །རྡོ་རྗེའི་ལྟ་བ་གདོང་དཀར་མ། །རྡོ་རྗེ་མིག་སེར་འོག་པག་ཅན། །རྡོ་རྗེ་ནག་མོ་ཕོ་
ཉ་ཆེ༑ ༑དབང་ཕྱུག་ཆེན་མོ་གནམ་ངོ་མ། །དྲག་མོ་རྡོ་རྗེ་སེངྒེའི་ཁྲི། །ཤུགས་ལྡན་མ་དང་རྡོ་རྗེ་ཅན། །དེ་བཞིན་བཞད་མ་རྡོ་རྗེ་ཅན། །གཏུམ་མོ་རང་གི་ཐུགས་དང་ནི། །ཉེ་བའི་
སྙིང་པོ་ལས་ཀུན་བྱེད། །འབྱུང་པོ་སྲིན་པོ་ཕོ་ཉ་མོ། །རྣམ་པ་སྣ་ཚོགས་མིང་གྲགས་པ། །མ་རུངས་གདོན་རྣམས་བཟློག་པ་དང༌། །བགེགས་རྣམས་བརླག་ཕྱིར་སྤྲུལ་པར་

93-1-453a

གྱུར༑ ༑དེ་ནས་བསྒྱུར་དེ་དགར་གྱུར་ནས། །དཔལ་གྱིས་སུ་ནི་འཁྱུད་པ་བཞིན། །ལག་ན་རྡོ་རྗེའི་ཕོ་ཉ་དེ། །ཀུན་ནས་བསྐོར་ཅིང་འཁོད་པར་གྱུར། །དེ་ནས་
རབ་འབར་མི་བཟད་ཅིང༌། །འབྱུང་པོ་ཐམས་ཅད་བརླག་བྱེད་ཅིང༌། །ལག་ན་རྡོ་རྗེའི་རྡོ་རྗེ་དེ། །ཕྱོགས་བརྒྱད་དག་ཏུ་འཕྲོས་པར་འགྱུར། །དེ་ནས་སྟོབས་ཆེན་བརྩོན་ཆེན་
མོ༑ ༑ཕོ་ཉ་མོ་དག་སོང་བར་གྱུར། །དེ་ནས་སྐྲག་ནས་གདོན་དེ་དག །ཐམས་ཅད་བརྡུངས་ཏེ་སེམས་སྟོར་ཅིང༌། །རྡོ་རྗེ་ནག་མོས་འཇིགས་གཟིར་བས། །བསྐྱབས་ཀྱང་
རྙེད་པར་མ་གྱུར་ཏེ། །རྡོ་རྗེ་སྒྲོག་གིས་ཕམ་བྱས་ཤིང༌། །རྡོ་རྗེ་ཅན་གྱི་ཡུལ་དུ་བཅོམ། །དེ་ནས་དེ་དག་ཡིད་ཀྱིས་སུ། །དེ་བཞིན་གཤེགས་ལ་སྐྱབས་སུ་སོང༌། །དཀོན་
མཆོག་གསུམ་གྱིས་མཛེས་བྱས་ཤིང༌། །ཐམས་ཅད་དགེ་ལ་ངེས་པར་གྱུར། །དེ་ནས་མེ་ནི་འདྲ་བ་དེ། །རྡོ་རྗེ་ལྟ་བུའི་མཚོན་ཐོགས་པ། །ཞི་ནས་རྡོ་རྗེ་ལ་སོགས་ཚོགས།
ཡིད་མ་ཞི་ལ་ཡང་སྨྲས་པ། །ཀྱེ་ཀྱེ་ཚོགས་རྣམས་ཞི་བར་གྱིས། །སྐལ་བ་ཆེ་རྣམས་ལྡོག་པར་གྱིས། །གདོན་ཀུན་དགེ་ལ་ངེས་བྱས་ཤིང༌། །ཞི་བར་གྱུར་གྱི་མ་གཞོམ་ཞིག།
ལག་ན་རྡོ་རྗེ་ལྟས་བསྟན་པའི། །ཐད་དུ་ཡང་ནི་ཁྲིད་པར་གྱིས། །མི་བཟད་ཚོགས་ཀྱིས་དེ་ཉན་ནས། །གདོན་རྣམས་དེ་དག་ཐམས་ཅད་ནི། །རྣལ་འབྱོར་བསྟན་བཅོས་མཐུས་

93-1-453b

བཏུལ་ནས། །ལག་ན་རྡོ་རྗེའི་ཐད་དུ་ཁྲིད། །བཅོམ་ལྡན་རྡོ་རྗེ་ལྡན་པ་དེས། །མཐོང་ནས་ཅི་སྟེ་གསོན་འདོད་ན། །རིག་པའི་མཆོག་ལ་ཕྱག་བྱོས་ལ། །ཕྱག་རྒྱ་མཐོང་ནས་བསྟ་ན་ལ་
མནོས༑ ༑གནས་ནས་མི་རྣམས་ཐོང་ཞིག་ཅེས། །གདོན་རྣམས་ལ་ནི་བགད་དེ་སྨྲས། །དེ་སྐད་སྨྲས་ནས་གདོན་དེ་དག །ཀུན་གྱིས་དེ་ཚེ་བསྟན་སྨྲས་པ། །ཁྱོད་ཀྱི་ལས་འདི་མཆོག་
ཡིན་ཏེ༑ ༑གཞན་གྱིས་མི་ཐུབ་དྲག་ཅིང་དགེ །མངའ་བདག་ཁྱོད་ཀྱིས་བཀའ་སྩལ་པ། །དེ་བཞིན་དུ་ནི་བགྱི་བར་འཚལ། །སངས་རྒྱས་ལ་ནི་སྐྱབས་སུ་མཆི། །ཆོས་དང་དགེ་འདུན་དེ་
བཞིན་ཏེ། །ཞི་ལ་མ་རུངས་འདུལ་བ་པོ། །ཁྱོད་ལ་རྟག་ཏུ་སྐྱབས་སུ་མཆི། །སེམས་ཅན་ཀུན་ལ་ཕན་པའི་ཕྱིར། །སྟོབས་ཆེན་དེ་ནི་སྐྱེས་པ་ལེགས། །བདག་ཅག་གི་ནི་འཚོ་པ་ཡི། །ཐབས་
ཀྱི་ཕྱིར་ཡང་བཀའ་སྩོལ་ཅིག །དེ་ནས་དཔལ་ལྡན་རྡོ་རྗེ་འཆང༌། །བགད་ནས་ཚོགས་ལ་སྨྲས་པ་ནི། །ཁྱོད་ཀྱིས་བླང་བར་བྱ་བ་དང༌། །མེ་བླང་བ་ཡང་བསྟན་པར་བྱ། །གང་དག་རྟག་ཏུ་རྫུན་
སྨྲ་དང༌། །དྲིན་དུ་མི་གཟོ་གཙང་སྦྲར་མེད། །བྱང་ཆུབ་སེམས་ནི་རབ་ཉམས་པ། །སྐྱེ་བོ་དེ་རྟག་རྟག་ཏུ་ལོང༌། །ཉ་དང་ཤ་སོགས་ཟ་བ་དང༌། །མི་བྱ་བདག་བྱེད་པ་གང༌། །རྐང་པས་ཕྱག་རྒྱ་རྫི་བྱེད་
པ༑ ༑སྐྱེ་བོ་དེ་དག་བླང་བར་གྱིས། །ཅི་སྟེ་གསོན་པར་འདོད་ན་ནི། །གང་དག་བདེན་པའི་ཚིག་སྨྲ་དང༌། །དྲིན་དུ་གཟོ་ཞིང་ངེས་པར་གནས། །སྲོག་གི་ཕྱིར་ཡང་བྱང་ཆུབ་སེམས། །གཏོང་བར་

93-1-454a

མི་བྱེད་རབ་བསྡམས་དང༌། །རྟག་ཏུ་ངལ་དད་པ་དང༌། །དེ་བཞིན་རིགས་མཆོག་རིགས་ལ་གནས། །གང་རྣམས་ཀྱི་ནི་ཁྱིམ་དག་ཏུ། །རིག་རྒྱལ་དམ་པ་
རྟག་མཆོད་དང༌། །ང་རིག་པ་ཡི་རྒྱལ་པོ་མཆོག །སྒྲུབ་པ་དང་ནི་བཟླས་བརྗོད་བྱེད། །དེ་དག་ལ་ནི་ཞི་བར་གྱིས། །ཡི་གེ་བཞི་པ་ཞེས་བྱ་བའི། །རྡོ་རྗེ་དོན་ཡོད་ཆེན་པོ་དེས། །གདོན་གང་
དེ་ལ་དང་མི་འཛིན། །དེ་ཡི་སྤྱི་བོ་འགེམས་པར་བྱེད། །རྟག་ཏུ་ང་དང་རིགས་མཆོག་ལ། །དེ་བཞིན་དད་པ་ལྷུར་བྱེད་དང༌། །དམ་ཚིག་གཤེས་པ་གང་ཡིན་དེ། །ཁྱེད་ཀྱིས་རྟག་ཏུ་མཆོད་པ་
གྱིས༑ ༑ལག་ན་རྡོ་རྗེའི་ཚིག་འདི་དག །ཐོས་ནས་ཀྱང་ནི་ལོག་འདྲེན་རྣམས། །དགའ་ཞིང་ཅ་ཅོའི་སྒྲ་འབྱིན་ནས། །སྐད་ཅིག་གིས་ནི་མི་སྣང་གྱུར། །རིག་པ་མཆོག་གི་རྒྱུད་ཕྱི་མ་ལས།
ལོག་འདྲེན་འབྱུང་པོ་རྫོགས་སོ།།    །།ལས་འདི་ནི། དམ་པར་འགྱུར་བ་དང༌། དྲག་ཅིང་དོན་ཡོད་ལ་གཞན་གྱིས་མི་ཐུབ་ཅིང་དགེ་བ་ཡིན་ཏེ། དངོས་གྲུབ་སྒྲུབ་པའི་ཚེ་དུད་པ་མེད་པའི་
མེ་མདག་ལ་རིག་སྔགས་ཀྱི་རྒྱལ་པོས་ཏིལ་ནག་པོའི་སྦྱིན་སྲེག་ལན་བརྒྱད་བརྒྱ་བྱས་ན། བགེགས་ཐམས་ཅད་འབྱུང་བར་མི་འགྱུར་རོ། །ལས་འདི་དག་ནི་མཆོག་ཡིན་ཏེ། །འཇིག་རྟེན་
རྣམས་ཀྱི་དངོས་གྲུབ་ཕྱིར། །རིག་མཆོག་མགོ་བོར་བཞག་ན་ནི། །སྤྱན་རྣམས་དངོས་གྲུབ་སྟོན་པར་འགྱུར། །སངས་རྒྱས་ཡུལ་དང་ཆོས་སྤྱན་ལ། །གང་ཞིག་ཕྱག་འཚལ་ད་ལ་ནི།།

93-1-454b

བཅོམ་ལྡན་གསུངས་པའི་ལས་ལ་སོགས། །ལག་ན་རྡོ་རྗེས་བཤད་པ་ཡི། །ཆོ་ག་འདི་དང་རྡོ་རྗེའི་རིགས། །དེ་དག་ཐམས་ཅད་འགྲུབ་འགྱུར་ཏེ། །ཡུལ་ཡང་ཡིད་ལ་བཞག་ནས་ནི། །དངོས་
གྲུབ་མཆོག་ནི་བསྒྲུབ་པར་བྱ། །ལས་འདི་དག་ཀྱང་བྱས་ནས་ནི། །དངོས་གྲུབ་མཆོག་འགྱུར་ཤེས་པར་བྱ། །གང་གིས་ཉིན་མོ་ཡང་རུང་སྟེ་ཞག་གཅིག་སྨྱུང་བ་བྱས་ཏེ་ལག་ན་རྡོ་རྗེའི་མདུན་དུ་
དྲི་དང༌། མེ་ཏོག་དང༌། བདུག་པ་ཕུལ་ནས་བ་སེར་མོའི་ལྕི་བ་ས་ལ་མ་ལྷུང་བས་ལྷ་མོའི་གཟུགས་བྱས་ཏེ་ལག་པ་གཡས་པར་རྡོ་རྗེ་ཐོགས་པར་བྱ། དེའི་འོག་ལོགས་སུ་སྒྲུབ་པ་པོ་སྙིམ་པ་ཟེད་ཅིང་
འདུག་པར་བྱའོ། །དེ་ནས་རིག་སྔགས་འཆང་གིས་ཡིད་ལ་བསམ་སྟེ་རིག་སྔགས་བརྗོད་ནས་ཅི་སྟེ་གཟུགས་འགུལ་བར་གྱུར་ན། དེ་མ་ཐག་ཏུ་ལས་འགྲུབ་ཅིང༌། རིག་སྔགས་ཀྱང་བདེ་བླག་
ཏུ་འགྲུབ་སྟེ། བགེགས་ཐམས་ཅད་ཀྱང་བསམ་པ་ཙམ་གྱིས་འཇིགས་པར་འགྱུར་རོ། །ཡང་ན་སྒྲུབ་པ་པོའི་ལག་ཏུ་རྡོ་རྗེ་བྱིན་ན། །སའི་བདག་པོར་འགྱུར་རོ། །ཡང་ན་བཅོམ་ལྡན་འདས་མ་ལས་
འོད་ཟེར་འབྱུང་སྟེ། འོད་ཟེར་དེས་ཕོག་པར་གྱུར་ན་ནི། རིག་སྔགས་འཆང་དུ་འགྱུར་ཞིང་གླང་པོ་ཆེའི་སྟོབས་དང་ལྡན་ལ་སྐྲ་ལྕང་ལོ་འཁྱིལ་བ་དང༌། ཉི་མ་ཤར་བའི་ཁ་དོག་ཅན་དུ་འགྱུར་ཞིང་
ལག་ཏུ་རལ་གྲི་འོད་བར་འགྱུར་ཏེ། དེ་ཐོགས་ན་རིག་སྔགས་འཆང་ཐམས་ཅད་ཀྱིས་མི་སོད་ལ་སྒྱུ་འཕྲུལ་དག་ཀྱང་བྱེད་པར་འགྱུར་རོ། །གང་གི་ཚེ་གཉིད་ཀྱིས་ལོག་པ་དེ་ན་རལ་གྲི་དེ་དཔག་

93-1-455a

ཚད་གཅིག་ཙམ་ནས་མགལ་མེའི་འཁོར་ལོ་བཞིན་དུ་ཀུན་ནས་འཁོར་བར་བྱེད་ཅིང་སད་པ་ན་ཤུགས་སུ་འགྲོ་སྟེ། ཚེ་ལོ་ཁྲི་བཞི་སྟོང་ཐུབ་ཅིང་ནམ་འཆི་བ་དེའི་ཚེ་བདེ་བ་ཅན་
དུ་སྐྱེ་བར་འགྱུར་རོ། །ལས་དེ་བྱས་ཏེ་དངོས་གྲུབ་ཀྱི་མཆོག་སྒྲུབ་ན། ཆོ་ག་རྒྱས་པའི་དངོས་གྲུབ་སྦྱིན་པར་བྱེད་དེ། མས་བུ་ལ་བྱ་བ་བཞིན་ནོ། །དངོས་གྲུབ་བསྒྲུབ་པའི་ཕྱིར་དབང་ཕྱུག་ཆེན་
པོ་སྒྲུབ་པའི་མདོར་བསྟན་ཏེ། དེ་ལ་ནི། འདི་ནི། ཆོ་ག་རྒྱས་པའི་དངོས་གྲུབ་མཆོག་སྒྲུབ་པ་བསྟན་པ་སྟེ། ལག་ན་རྡོ་རྗེའི་མདུན་དུ་བྱང་ཆུབ་ཀྱི་ཤིང་གིས་མེ་སྦར་ལ་ཡུངས་མར་དང་སྦྱར་བས་
ལན་བརྒྱ་སྟོང་སྦྱིན་སྲེག་བྱས་ན་ཁྲུ་དོའམ་ཁྲུ་གསུམ་ཙམ་དུ་དུད་པའི་ཁྲི་ཞིང་འབྱུང་སྟེ། དེ་ནས་རིག་སྔགས་འཆང་གིས་རིག་སྔགས་ཀྱི་རིགས་འགྲུབ་པ་དང༌། ཆོ་ག་རྒྱས་པ་འགྲུབ་པར་
ཤེས་པར་བྱ་སྟེ། དེ་ནས་ལས་བརྩམ་པར་བྱའོ། །ཡིད་ལ་བསམ་སྟེ་ཕུར་བུ་གསུམ་པས་བཤད་པའི་ཆོ་ག་རྒྱས་པ་དང༌། ལག་ན་རྡོ་རྗེས་བཤད་པ་བསྒྲུབ་པར་བྱའོ། །རྣ་བར་
གཤིབས་ཏེ་བཟླས་བརྗོད་བྱས་ན། དངོས་གྲུབ་ཀྱི་མཆོག་སྟོན་པར་འགྱུར་ཏེ། ནུབ་ཀར་ལག་ན་རྡོ་རྗེ་ལ་མཆོད་པ་བྱས་ལ་ལག་ན་རྡོ་རྗེའི་རྣ་བ་གཡས་པར་རིག་སྔགས་ལན་སྟོང་རྩ་
བརྒྱད་བཟླས་བརྗོད་བྱས་ནས་ཅི་སྟེ་རྨི་ལམ་དུ་བྲམ་ཟེ་མཐོང་ན། ལས་འགྲུབ་པར་འགྱུར་རོ། །འབྲེག་མཁན་མཐོང་ན་ནི། འགྲུབ་པར་མི་འགྱུར་ཏེ། དེ་ལ་བལྟ་ཞིང་ལས་བསྒྲུབ་པར་

93-1-455b

བྱའོ༑ ༑རི་མོའི་གཟུགས་གང་གིས་མཐོང་བ་དེས་ནི། རྡོ་རྗེའི་རིགས་མཐོང་བ་ཡིན་ནོ། །རྡོ་རྗེའི་རིགས་མཐོང་ན། ལས་འབྱང་བར་འགྱུར་རོ། །ལས་བྱང་ན། དངོས་གྲུབ་ཀྱི་མཆོག་ཐོབ་པར་
འགྱུར་ཏེ། རས་མ་ཉམས་པ་ལ་རི་མོ་མཁན་གསོ་སྦྱོང་དང་ལྡན་པ་ཚོན་རྩི་སྤྱིན་མེད་པས་སངས་རྒྱས་ཀྱི་སྐུ་གཟུགས་གསེར་གྱི་ཁ་དོག་ཅན་ཆོས་སྟོན་པའི་ཚུལ་དུ་འབྲིར་གཞུག་གོ །དེ་
བཞིན་གཤེགས་པའི་གཡས་ལོགས་སུ་ལྷ་མོ་གསེར་གྱི་ཁ་དོག་ཅན་ཆོས་ཉན་པ་བྲིའོ། །དེའི་འོག་ལོགས་སུ་ལག་ན་རྡོ་རྗེ་མདོག་སྡོ་བསངས་ལ་རྒྱན་ཐམས་ཅད་ཀྱིས་བརྒྱན་པ་ཆོས་ཉན་པ་
བྲི༑ དེ་བཞིན་གཤེགས་པའི་གཡོན་ལོགས་སུ་དབང་ཕྱུག་ཆེན་པོ་འདམ་བུ་མངའ་རྒྱུའི་མདོག་ཅན། ཐོར་ཚུགས་དང་ཅོད་པན་ཐོགས་པ་བྲི། དེའི་གཡོན་ལོགས་སུ་ཕུར་བུ་གསུམ་པའི་
མ་མ་ཏངྒི་ལུགས་ཅན་ཆོས་ཉན་པའི་ཚུལ། དེའི་འོག་ལོགས་སུ་དབང་ཕྱུག་ཆེན་པོ་འདམ་བུ་མདའ་རྒྱུའི་ཁ་དོག་ཅན། ཐོར་པོ་ཕུར་བུ་གསུམ་པ། མདོག་སྡོ་བསངས། རྒྱན་ཐམས་ཅད་ཀྱི་
མིག་གསུམ་དང་ལྡན་པ་བྲིའོ། །དེའི་དྲུང་དུ་མ་ཏང་གི་རྒྱལ་པོ་ཕུར་བུ་གསུམ་པ། མདོག་སྡོ་བསངས། རྒྱན་ཐམས་ཅད་ཀྱི་བརྒྱན་པ་མ་ཏང་གི་ཆ་ལུགས་སུ་བྲིའོ། །དེའི་ལོགས་སུ་འཇིག་
རྟེན་སྐྱོང་བ་བཞི་ཁ་དོག་ཐ་དད་པ་དང༌། རྒྱན་སྣ་ཚོགས་ཀྱིས་བརྒྱན་པ་ཆོས་ཉན་པའི་ཚུལ་དུ་བྲི། ལག་ན་རྡོ་རྗེའི་ལོགས་སུ་རྡོ་རྗེ་སྡེ་དང་གཙུག་ནས་བྱུང་རྩེ་ཞིང་འདུག་པར་བྲི་སྟེ། རྡོ་རྗེ་

93-1-456a

སྡེ་ནི༑ གསེར་གྱི་མདོག་ཅན་ལ་རྒྱན་ཐམས་ཅད་ཀྱིས་བརྒྱན་པ་བྱའོ། །གཙུག་ནས་བྱུང་གི་མདོག་དམར་ལ་མིག་གསུམ་ཡོད་པ། གླང་པོ་ཆེའི་པགས་པའི་སྨད་
གཡོགས་ཅན། ཀླུའི་རྒྱལ་པོ་ནོར་རྒྱས་ཀྱི་སེ་རལ་ཀར་ཐོགས་ལ་རྒྱན་སྣ་ཚོགས་ཀྱིས་བརྒྱན་པ་བྱའོ། །ཁྱད་པར་དུ་རྡོ་རྗེ་སྡེའི་དྲུང་དུ་རྡོ་རྗེ་ཁྲོ་བོ་འབར་ལ་ལོག་འདྲེན་རྣམས་
འཇོམས་ཤིང་འཐོར་བ་བྲི། རིག་པའི་མཆོག་འདོད་རྒུར་སྒྱུར་བའི་གཟུགས་ཅན་ལན་གཅིག་མཐོང་བ་ཙམ་གྱིས་ངོ་ཤེས་པ་ཙམ་དུ་གསོལ་བ་ལག་ན་རྡོ་རྗེའི་ཁ་ནས་བྱུང་བ་
བྲིའོ༑ ༑གཟུགས་དེ་མཐོང་ན། སྔོན་གྱི་སྡིག་པ་ཐམས་ཅད་ལས་གྲོལ་བར་འགྱུར་ཏེ། ལོག་འདྲེན་རྣམས་ཀྱིས་ཀྱང་མི་ཚུགས་སོ། །གང་རི་མོའི་གཟུགས་འདི་སྒྲུབ་པ་དེས་ནི། དངོས་གྲུབ་
ཀྱི་མཆོག་ངེས་པར་འགྲུབ་པར་འགྱུར་རོ། །སྒྲུབ་པར་འདོད་པའི་རིག་སྔགས་འཆང་གིས་ཞག་གསུམ་སྨྱུང་བ་བྱས་ཏེ་ཟླ་བ་ཉ་ལ་རི་མོའི་གཟུགས་མཆོད་པ་རྒྱས་པར་བྱས་ན། གསང་
སྔགས་སྔ་མ་དག་གིས་ལས་རྣམས་བྱའོ། །འོ་མས་བཀང་བའི་སྣོད་བཞི་དང༌། ཞོས་བཀང་བ་བཞི་དང༌། དེ་བཞིན་དུ་བཏུང་བ་དང་སྦྱར་ཐུག་གིས་བཀང་བ་བཞི་བཞི་དབུལ་ཞིང་
འབྱུང་པོའི་གཏོར་མ་ཡང་སྦྱིན་ནོ། དེ་ནས་རིག་སྔགས་འཆང་གིས་དངོས་གྲུབ་ཀྱི་མཚན་མ་བྱུང་གི་བར་དུ་ནམ་ཕྱེད་ཀྱི་དུས་སུ་མེ་ཏོག་དྲི་ཞིམ་པོ་སྟོང་རྩ་བརྒྱད་བཟླས་བརྗོད་ལན་

93-1-456b

རེ་རེ་སྦྱར་ཞིང་བཅོམ་ལྡན་འདས་སངས་རྒྱས་ཀྱི་ཡུམ་ལ་བསྣུན་ན། རི་མོའི་གཟུགས་འགུལ་བ་དང༌། མེ་ཏོག་གི་ཕྲེང་བ་གཡོ་བ་དང༌། ལྷ་མོ་ལས་འོད་ཟེར་འབྱུང་བར་འགྱུར་ཏེ། རི་མོའི་
གཟུགས་འདུལ་ན་ནི། དབབ་པའི་ལས་དང༌། ཞི་བ་དང༌། རྒྱས་པའི་ཆོ་ག་འགྲུབ་པར་འགྱུར་རོ། །མེ་ཏོག་ཕྲེང་བ་གཡོ་ན་ནི། དབབ་པའི་རིག་སྔགས་ཀྱི་ཆོ་ག་འགྲུབ་པར་འགྱུར་རོ། །འོད་
ཟེར་བྱུང་ན་ནི། ཆོ་ག་རྒྱས་པའི་དངོས་གྲུབ་མཆོག་ཏུ་འགྱུར་ཏེ། སྒྲུབ་པར་གྱུར་ན་རྡོ་རྗེའི་རིགས་ཐམས་ཅད་འགྲུབ་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གིས་
དཔལ་ཆེན་མོའི་རིག་སྔགས་ཀྱི་ཆོ་ག་རྒྱས་ལ་ལྷག་མ་དག་ཀྱང་འགྲུབ་པར་འགྱུར་རོ། །ཅི་སྟེ་དབང་ཕྱུག་ཆེན་པོའི་ཆོ་ག་རྒྱས་པ་སྒྲུབ་པར་འདོད་ན་རིག་སྔགས་འཆང་དེས་མེ་ཏོག་
དམར་པོ་སྟོང་རྩ་བརྒྱད་བཟླས་བརྗོད་ལན་རེ་རེ་དང་སྦྱར་ཏེ་དབང་ཕྱུག་ཆེན་པོ་ལ་བསྣུན་ན། དེའི་ཡང་དངོས་གྲུབ་རྣམ་པ་གསུམ་དུ་འགྱུར་ཏེ། དབང་ཕྱུག་ཆེན་པོའི་ཆོ་ག་རྒྱས་པ་
ཡང་འགྲུབ་པར་འགྱུར་རོ། །ཅི་སྟེ་ཕུར་བུ་གསུམ་པའི་ཆོ་ག་རྒྱས་པར་སྒྲུབ་པར་འདོད་ན་རིག་སྔགས་འཆང་དེས་མ་ཏོག་ནག་པོ་སྟོང་རྩ་བརྒྱད་བཟླས་བརྗོད་ལན་རེ་དང་སྦྱར་ཏེ་ཕུར་
བུ་གསུམ་པའི་རི་མོ་ལ་བསྣུན་ན། དེ་ཡང་དངོས་གྲུབ་རྣམ་པ་གསུམ་དུ་འགྱུར་ཏེ། ཕུར་བུ་གསུམ་པས་བྱས་པའི་མ་ཏངྒི་ཆོ་ག་རྒྱས་པ་ཐམས་ཅད་ཀྱང་འགྲུབ་པར་འགྱུར་རོ། །

93-1-457a

སེམས་ཅན་རྣམས་ལ་ཕན་པའི་ཕྱིར། །ཆོ་ག་འདི་ནི་བདག་གིས་བཤད། །ཁྱེད་རྣམས་ཡིད་ནི་དགའ་བཞིན་པས། །དངོས་གྲུབ་དམ་པ་སྦྱིན་པར་
གྱིས༑ ༑གང་སངས་རྒྱས་ཀྱི་ཡུམ་དྲན་པ་ཙམ་གྱིས་འོང་བར་མི་བྱེད་ན་དངོས་གྲུབ་ཀྱང་སྦྱིན་པར་མི་བྱེད་པ་ནི། དེ་བཞིན་གཤེགས་པ་ལ་སྙིང་རིངས་པ་ཡིན་ཏེ། ངས་ཀྱང་རྡོ་
རྗེས་སྤྱི་བོ་བཀས་པར་བྱའོ། །གང་ཆོ་ག་རྒྱས་པ་འདི་འཆང་བ་དེ་ལ་གདོན་ཐམས་ཅད་དང༌། ལོག་འདྲེན་ཐམས་ཅད་དང༌། ཤ་ཟ་ཐམས་ཅད་ཀྱང་འབྱེར་ཞིང་སྐྲག་པར་
འགྱུར་རོ། །གང་ཞིག་ཆོ་ག་འདིས་མཆོད་པ། །དེ་ལ་ལྷ་མཆོག་རྣམས་ཀྱིས་མཆོད། །གང་ཞིག་དངོས་གྲུབ་མཆོད་པ་ལ། །དེ་ཡིས་ཆོ་ག་ལྷ་མཆོད་བྱ། །གང་ཞིག་ཆོ་ག་
འདི་མཆོད་དང༌། །ཐམས་ཅད་རྫོགས་པར་མཆོད་བྱེད་པ། །དེ་ཡི་ལག་ན་རྡོ་རྗེ་ཡིས། །བཤད་པ་བཞིན་དུ་ངེས་པར་འགྲུབ། །གང་ཞིག་ཆོ་ག་འདི་འཆང་བ། །སངས་
རྒྱས་ཀུན་གྱིས་བྱིན་གྱིས་བརླབས། །ལག་ན་རྡོ་རྗེ་དཔལ་ལྡན་པ། །དེ་ཡི་ལུས་ཀྱི་སྤྱི་བོར་གནས། །ཡི་གེ་བཞི་པ་ཞེས་བྱ་བ། །རིག་སྔགས་ཀྱི་རྒྱལ་པོའི་ཆོ་ག་རྟོགས་སོ།།    །།

93-1-457b


