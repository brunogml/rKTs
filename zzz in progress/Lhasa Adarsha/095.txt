95-1-1a

༄༅། །རྒྱུད་ཙ་པ་བཞུགས་སོ། །

95-1-1b

༄༅༅། །གསང་བའི་བདག་པོ་རྡོ་རྗེ་བསྣམས་པ་ལ་ཕྱག་འཚལ་
ལོ། །དེ་ནས་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་ཀྱིས་བཅོམ་ལྡན་
འདས་ལ་ལན་དུ་མར་བ་སྐོར་བ་བྱས་ནས་ལྷའི་མེ་ཏོག་དང༌། རིན་པོ་ཆེ་དུ་མས་
བཅོམ་ལྡན་འདས་ལ་མངོན་པར་བསྟོད་ནས་འདི་སྐད་ཅེས་གསོལ་ཏོ། །

95-1-2a

བཅོམ་ལྡན་འདས། ལྷ་རྣམས་ཀྱི་རྒྱལ་པོ་འདི་ལ་ཅིའི་སླད་དུ་རྣམ་ཐོས་སྲས་
ཞེས་བགྱི། ཅིའི་སླད་དུ་ངལ་བསོ་པོ་ཞེས་བགྱི། ཅིའི་སླད་དུ་གནས་སྲུང་པོ་ཞེས་བགྱི། ཅིའི་སླད་དུ་
ལུས་ངན་པོ་ཞེས་བགྱི། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་གསང་བའི་བདག་པོ་ལག་
ན་རྡོ་རྗེ་ལ་བཀའ་སྩལ་པ། གསང་བའི་བདག་པོ། ཁྱོད་ཀྱིས་ལྷའི་རྒྱལ་པོའི་མིང་གི་རྣམ་གྲངས་རྣམས་གནོད་
སྦྱིན་གྱི་ཚོགས་ཆེན་པོ་འདི་དང༌། སྡེ་དཔོན་ཆེན་པོ་ཡང་དག་ཤེས་ལ་ཡང་དག་པར་སྟོན་ཅིག་ཅེས་པ་དེ་

95-1-2b

གསུངས་ནས། དེ་ནས་གསང་བའི་བདག་པོ་ལག་ན་རྡོ་རྗེས་བཅོམ་ལྡན་འདས་ལ་ལན་དུ་མར་བསྐོར་བ་བྱས་ནས་
རྡོ་རྗེ་སྙེམས་པ་དང་བཅས་པས་འགྱིང་ཞིང་རང་གི་སྟན་ལ་འདུག་སྟེ་འཁོར་འདུས་པ་དང༌། གནོད་སྦྱིན་གྱི་སྡེ་དཔོན་
ཆེན་པོ་རྣམས་ལ་གཟིགས་ནས་གནོད་སྦྱིན་གྱི་སྡེ་དཔོན་ཆེན་པོ་ཡང་དག་ཤེས་ལ་འདི་སྐད་ཅེས་གསུངས་སོ། །སྡེ་
དཔོན་ཡང་དག་ཤེས། ལྷའི་རྒྱལ་པོ་འདི་ནི་རྣམ་པར་སྣང་མཛད་དེ་བཞིན་གཤེགས་པའི་ཐུགས་ལས་སྤྲུལ་པ་སྟེ༑
སངས་རྒྱས་ཀྱི་མཛད་པ་ཇི་ལྟ་བ་བཞིན་དུ་མཛད་པའོ། །དེ་ནས་ཚངས་པ་ཁྱད་པར་སེམས་ཀྱིས་བསམས་པ།
ཀྱེ་མ་ལྷ་རྣམས་ཀྱི་སྲིད་གྲུབ་ཅིང་མི་རྣམས་ཀྱི་རེ་བ་སྐོང་བའི་ཕྱིར་ཐབས་ཅི་ཡོད་ཅེས་བསམས་པ་དང༌། ལྷ་ཐམས་

95-1-3a

ཅད་ཀྱི་མངའ་བདག་མ་ཧཱ་དེ་བ་དྲང་སྲོང་གི་སྤྱོད་པ་ལ་གནས་ཤིང་དགའ་བའི་ཚལ་ན་ཡོད་
པ། ལྷའི་བུ་རྣམས་ཀྱིས་དྲང་སྲོང་ཆེན་པོ་རྣམ་པ་མང་དུ་ཐོས་པ་དྲང་སྲོང་གི་སྤྱོད་པ་མཛད་དོ་ཞེས་གྲགས་སོ། །
དེའི་ཚེ་ན་ཚངས་པ་ཁྱད་པར་སེམས་ཀྱིས་བརྒྱ་བྱིན་ལ་བསྐུལ་ཏེ། དཔལ་ལྷ་མོ་དྲང་སྲོང་ལ་ཕུལ་ལོ། །དེས་ཀྱང་
དྲང་སྲོང་གི་དཀའ་ཐུབ་བཟློག་གོ །རྣམ་པ་མང་པོ་ཐོས་པ་དང་ལྷན་ཅིག་ཏུ་གནས་པ་ལས། ཟླ་བ་བཅུ་ན་ཁྱེའུ་
མཚན་དང་ལྡན་པ་ཞིག་དཔལ་ལྷ་མོའི་པང་དུ་བརྫུས་ཏེ་བྱུང་ངོ༌། །མིང་ཡང་སྲིད་གྲུབ་ཅེས་བཏགས་སོ། །དེ་ནས་
ཆེར་སྐྱེས་པ་དང༌། རྒྱལ་ཆེན་བཞིའི་རིས་ཀྱི་ལྷ་རྣམས་ཀྱིས་ལྕང་ལོ་ཅན་གྱི་ཕོ་བྲང་དུ་ཕུལ་ཏེ། ས་གསུམ་པའི་རྒྱལ་

95-1-3b

པོར་དབང་བསྐུར་རོ། །དེའི་ཚེ་བར་སྣང་ལ་གནས་པའི་ལྷ་རྣམས་དང༌། ཡུལ་འཁོར་སྲུང་དང༌། འཕགས་སྐྱེས་པོ་དང༌། མིག་མི་བཟང་དང༌། གནོད་སྦྱིན་ལག་
ན་རྡོ་རྗེ་ལ་སོགས་པ་རྣམས་ཀྱིས་རིན་པོ་ཆེའི་ཤིང་རྟ་བཀྲ་བ་ཕུལ་ནས་བསྟོད་པ། ལྷ་དང་མི་ཡི་མགོན་གྱུར་ལྷ་ཡི་ལྷ། །བདེ་མཛད་སྲིད་གྲུབ་རྣམ་མང་
ཐོས་པའི་སྲས། །སྨོན་ལམ་ཐུགས་རྗེའི་མཐུ་མངའ་རིན་ཆེན་མང༌། །རྣམ་མང་ཐོས་པའི་སྲས་ལ་ཕྱག་འཚལ་ལོ། །ཞེས་བསྟོད་དེ་ཕྱག་འཚལ་བ་ལས་རྣམ་ཐོས་
སྲས་ཞེས་མིང་དུ་ཆགས་པར་གྱུར་ཏོ། །སྡེ་དཔོན་ཆེན་པོ་ཡང་དག་ཤེས། ལྷ་རྣམས་ནི་ལྷ་མ་ཡིན་གྱི་བུ་མོ་རྣམས་འདོད་ལ། ལྷ་མ་ཡིན་རྣམས་ནི་ལྷ་རྣམས་ཀྱི་
ཤིང་ཐོག་འདོད་པས་ན་དེ་དག་འཐབ་པར་བྱེད་དོ། །དེའང་ལྷ་མ་ཡིན་རྣམས་ལ་རི་རབ་ཀྱི་ཁོང་སེང་ནས་གཞི་ཆེན་པོ་བཞི་གནས་ཏེ། དང་པོ་སྒྲ་ཅན་འཛིན་ནོ། །གཉིས་
པ་མགུལ་ཕྲེང༌། གསུམ་པ་རབ་དགོད། བཞི་པ་ཐགས་བཟངས་རིས་སོ། །དེ་ནས་ལྷ་མ་ཡིན་གྱི་དབང་པོ་སྒྲ་གཅན་དཔུང་གི་ཚོགས་ཆེན་པོ་དང་ཆས་ཏེ་རྒྱལ་ཆེན་
རིགས་བཞིའི་ལྷ་རྣམས་ལ་བརྒལ་བར་གྱུར་ཏོ། །དེའི་ཚེ་ན་རྒྱལ་པོ་རྣམ་ཐོས་ཀྱི་བུ་ངལ་བསོ་སྟེ་འཛམ་བུའི་གླིང་ལྟ་ཞིང་རབ་ཏུ་རྟོགས་པར་བྱེད་དོ། །ཡུལ་འཁོར་སྲུང་

95-1-4a

དང༌། འཕགས་སྐྱེས་པོ་དང༌། མིག་མི་བཟང་རྣམས་དང་འཐབ་པར་བྱེད་དོ། །དེའི་ཚེ་ན་རྣམ་ཐོས་སྲས་རི་རབ་ཀྱི་རྐེད་པ་ལ་ངལ་བསོ་
བ་སྒྲ་གཅན་གྱིས་མཐོང་ནས་གཟི་བརྗིད་དང༌། དཔལ་མ་བཟོད་དེ། དེའི་ཚེ་ན་སྒྲ་གཅན་གྱིས་རིན་པོ་ཆེའི་མེ་ཏོག་སྣ་ཚོགས་རྣམས་ཀྱིས་གཏོར་ཏེ་བསྟོད་པས་
ལྷ་ཡི་ནང་ན་ནོར་ལྷ་ལྷ་ཡི་མཆོག །འགྲོ་བའི་སྐྱབས་མཛད་ངལ་བསོ་དགེ་བ་པོ། །བདེ་གཤེགས་སྤྱོད་མཛད་རེ་བ་སྐོང་མཛད་པའི། །ཀུན་གྱི་མགོན་གྱུར་
ངལ་བསོ་ཁྱོད་ཕྱག་འཚལ། །ཞེས་བསྟོད་ནས་ས་གསུམ་གྱི་རྒྱལ་པོ་ངལ་བསོ་བརྒྱལ་བར་གྱུར་ཅིག་ཅེས་བསྟོད་ནས་རང་གི་གནས་སུ་ཞུགས་སོ། །ཡང་
དག་ཤེས་དེས་ན་ངལ་བསོ་པོ་ཞེས་མིང་དུ་ཆགས་པར་གྱུར་ཏོ། །སྡེ་དཔོན་ཆེན་པོ་ཡང་དག་ཤེས་དེ་ནས་ལྷ་མ་ཡིན་གྱི་ས་གཉིས་པ་ལ་གནས་པ་མགུལ་
ཕྲེང་གིས་སྒྲ་གཅན་ལ་སྨྲས་པ། སྒྲ་གཅན། ཁྱོད་གཡུལ་ལས་བརྟན་པ་ཐོབ་བམ། བདེ་བར་ལོག་གམ་ཞེས་དྲིས་པ་དང༌། སྒྲ་གཅན་གྱིས་སྨྲས་པ།
ཁོ་བོ་ནི་ངལ་བསོ་པོ་རྒྱལ་པོའི་གཟི་བརྗིད་ཀྱིས་བསྲེགས་སོ། །རྣམ་པར་ཚིག་སྟེ་བཟོད་པར་དཀའོ་ཞེས་སྨྲས་སོ། །དེའི་ཚེ་མགུལ་ཕྲེང་ཁྲོ་བས་ནོན་ནས་

95-1-4b

སྒྲ་གཅན་ལ་སྨྲས་པ། ཀྱེ་སྒྲ་གཅན། ཁོ་བོ་ནི་སྟོབས་དང༌། དམག་གི་དཔུང་ཁྱོད་པས་བཞི་འགྱུར་གྱིས་མང་བས། འུ་བུ་ཅག་འགྲོགས་ཏེ་རྒྱལ་ཆེན་བཞིའི་གྲོང་
དང༌། སྐྱེད་ཡོས་ཚལ་ཀུན་དགའ་ར་བ་རྣམས་གཞོམ་པར་བྱའོ་ཞེས་ནས་དཔུང་གི་ཚོགས་དཔག་ཏུ་མེད་པ་དང༌། སྒྲ་གཅན་དང་བཅས་ཏེ་འོངས་པར་གྱུར་ཏོ། །
དེའི་ཚེ་རྒྱལ་པོ་རྣམ་ཐོས་ཀྱི་བུ་སེངྒེ་ལ་ཞོན་པར་གྱུར་ཅིང་གསེར་གྱི་ཡ་ལད་བགོས་ཏེ་གནས་པ་ལས་རྒྱལ་པོ་གསུམ་དང༌། ལྕང་ལོ་ཅན་རྣམས་ཕྲོགས་ལ་ཐུག་པའི་
ཚེ་རྣམ་ཐོས་ཉིད་ཀྱི་ཡུལ་དང༌། ཀུན་དགའ་ར་བ་ལ་སོགས་པའི་གནས་རྣམས་བསྲུངས་ཏེ་ལྷ་མ་ཡིན་རྣམས་ཕམ་པར་བྱས་སོ། །དེའི་ཚེ་ལྷ་མ་ཡིན་གྱི་དབང་པོ་
མགུལ་ཕྲེང་གིས་གོས་རིན་པོ་ཆེ་སྣ་ཚོགས་ཀྱིས་གཏོར་ནས་བསྟོད་པ། དཔའ་བོ་འཇིགས་མེད་ཉོན་མོངས་གཡུལ་ལས་རྒྱལ། །ལྷ་རྣམས་གནས་སྲུང་ཟིལ་
གནོན་སེངྒེའི་གདན། །ཕོངས་པ་སྒྲོལ་མཛད་ཡ་ལད་རྣམ་ལྔས་བརྒྱན། །མགོན་པོ་གནས་སྲུང་ཁྱོད་ལ་ཕྱག་འཚལ་ལོ། །ཞེས་བསྟོད་ནས་རང་གི་གནས་སུ་
ཞུགས་པར་གྱུར་ཏོ། །དེ་ནས་ལྷ་མ་ཡིན་ས་གཞི་གསུམ་ལ་གནས་པའི་རབ་དགོད་ཅེས་བྱ་བས་མགུལ་ཕྲེང་ལ་སྨྲས་པ། ལྷ་མ་ཡིན་གྱི་དབང་པོ་གཡུལ་ལས་རྒྱལ་

95-1-5a

ལམ། བརྟན་པ་ཐོབ་བམ་ཞེས་དྲིས་པ་དང༌། མགུལ་ཕྲེང་གིས་སྨྲས་པ། ལྷ་མ་ཡིན་གྱི་བདག་པོ། ཁོ་བོ་ཅག་སྒྲ་གཅན་དང་བཅས་པ་
མགོན་པོ་གནས་བསྲུངས་པོས་ཤིན་ཏུའང་ཕམ་པར་བྱས་ཏེ་ཆུ་ཤིང་གི་ཚལ་བཞིན་དུ་འདར་བར་བྱས་སོ། །མེ་ཏོག་ལ་བ་མོ་ཕོག་པ་ལྟར་བརྙིངས་པར་བྱས་སོ་
ཞེས་སྨྲས་པ་དང༌། རབ་དགོད་ཀྱིས་སྨྲས་པ། ཁོ་བོས་ལྷའི་དབང་པོའི་གྲོང་ཁྱེར་བལྟ་ན་སྡུག་དབྲོག་པར་བྱའོ། །རྒྱལ་ཆེན་རིས་བཞི་པ་རྣམས་འབངས་སུ་
བྱའོ་ཞེས་སྨྲས་ནས་རང་གི་ཡུལ་ནས་དཔུང་གི་ཚོགས་ཆེན་པོ་སྒྲ་གཅན་དང༌། མགུལ་ཕྲེང་དང་བཅས་པ་སྔ་མ་བས་བརྒྱ་འགྱུར་གྱིས་ལྷག་པ་རི་རབ་ཀྱི་སྟེང་
དུ་ཕྱིན་ཏོ། །དེའི་ཚེ་ལྷའི་དབང་པོ་ནི་ཆོས་བཟང་ན་ལྷའི་བུ་རྣམས་ལ་ཆོས་སྟོན་ཏོ། །དེའི་ཚེ་ལྷ་མ་ཡིན་གྱི་བདག་པོ་གསུམ་གྱི་དམག་དང་བཅས་པས་བལྟ་ན་
སྡུག་གི་གྲོང་བར་དང༌། སྐྱེད་མོས་ཚལ་རྣམས་ཕྲོགས་ལ་ཐུག་གོ །དེའི་ཚེ་ཉེ་དབང་སུམ་ཅུ་རྩ་གཉིས་ཀྱིས་བརྒྱ་བྱིན་ལ་གསོལ་པ། ལྷའི་དབང་པོ། མཁྱེན་པར་
མཛད་དུ་གསོལ། ལྷ་མ་ཡིན་རྣམས་ཀྱི་བལྟ་ན་སྡུག་པའི་གྲོང་ཁྱེར་ཕྲོགས་ལ་ཐུག་གོ་ཞེས་གསོལ་པ་དང༌། བརྒྱ་བྱིན་གྱིས་སྨྲས་པ། ལྷའི་བདག་པོ་རྣམས་

95-1-5b

སོང་ལ་བྱང་ཕྱོགས་ཀྱི་རྒྱལ་པོ་ངལ་བསོ་པོ་ལ་གསོལ་བ་ཐོབ་ཅིག །དེས་གཡུལ་ལས་རྒྱལ་བར་བྱེད་དོ་ཞེས་སྨྲས་སོ། །དེ་ནས་ཉེ་དབང་སུམ་ཅུ་རྩ་གཉིས་ཀྱིས་རྒྱལ་པོ་
ཆེན་པོ་ཁྱོད་ལ་ལྷ་མ་ཡིན་གྱི་གཡུལ་ལས་རྒྱལ་བར་བྱ་བའི་ཕྱིར་ལྷའི་དབང་པོ་འབོད་དོ་ཞེས་སྨྲས་པ་དང༌། དེའི་ཚེ་རྒྱལ་པོ་ངལ་བསོ་བོ་རི་རབ་གསེར་གྱི་མདོག་ཅན་དེ་
སྟེང་དུ་གང་མཛེས་སྙམ་པ་དང༌། བཻ་ཌཱུཪྻ་མཛེས་པར་མཐོང་སྟེ་བདག་ཉིད་བཻ་ཌཱུཪྻའི་ལུས་སུ་གནས་ཏེ་རྟ་བཻ་ཌཱུཪྻའི་མདོག་ཅན་ཞོན་ཏེ་གསེར་གྱི་ཡ་ལང་ཀྱིས་བརྒྱད་
ཏེ་གཡུལ་དུ་འཇུག་པར་བྱེད་དོ། །དེའི་ཚེ་རབ་དགོད་པ་ལ་སོགས་པས་གཟི་བརྗིད་མ་བཟོད་དེ་རང་འཕམ་པར་གྱུར་ནས་སའི་སྒོ་དེ་ཉིད་ནས་རང་གི་གནས་སུ་
སོང་ངོ༌། །དེའི་ཚེ་སུམ་ཅུ་རྩ་གསུམ་པའི་ལྷ་རྣམས་ངོ་མཚར་སྐྱེས་ཏེ། ཀྱེ་མ། ལུས་ངན་པ་འདི་འདྲ་བས་ལྷ་མ་ཡིན་གྱི་གཡུལ་ལས་རྒྱལ་བར་བྱས་སོ་ཞེས་ཟེར་
རོ། །ཡང་དག་ཤེས། རྒྱལ་ཆེན་རིས་བཞིའི་ལྷ་རྣམས་ཀྱི་ལུས་ཀྱི་ཚད་ནི་རྒྱང་གྲགས་བཞི་ཆའོ། །སུམ་ཅུ་རྩ་གསུམ་པའི་ལུས་ཀྱི་ཚད་ནི་རྒྱང་གྲགས་ཕྱེད་
དོ། །དེ་ལྟར་ངལ་བསོ་པོའི་ལུས་ཀྱིས་སུམ་ཅུ་རྩ་གསུམ་པའི་ལུས་ཀྱི་ཕྱེད་ལས་མི་སླེབ་བོ། །དེའི་ཚེ་ཉེ་དབང་སུམ་ཅུ་རྩ་གཉིས་ཀྱིས་རིན་པོ་ཆེའི་མེ་ཏོག་དུ་

95-1-6a

མས་གཏོར་ཏེ་བསྟོད་པ། ལྷ་ཡི་ནང་ན་རྒྱལ་པོ་ནོར་ལྷ་ཁྱོད། །ཡིད་བཞིན་རེ་བ་ཀུན་གྱི་སྐྱབས་གྱུར་པ། །ལུས་ངན་པོས་ནི་ལྷ་མིན་བྱེ་བ་
བཏུལ། །ཉོན་མོངས་གཡུལ་ལས་རྒྱལ་ལ་ཕྱག་འཚལ་ལོ། །ཞེས་བསྟོད་དེ་རྒྱལ་པོ་ལུས་ངན་པོ་ནི་ཁོ་བོ་ཅག་གི་སྐྱབས་སུ་གྱུར་ཏོ་ཞེས་བརྗོད་པས་དེའི་ཕྱིར་
ལུས་ངན་པོ་ཞེས་སོ། །སྡེ་དཔོན་ཡང་དག་ཤེས། དེ་ལྟར་རྒྱལ་པོ་གནས་གསུམ་པོ་འདིའི་མིང་གི་རྣམ་གྲངས་རྣམས་ཤེས་པར་གྱིས་ཤིག །གནོད་སྦྱིན་
གར་མཁན་མཆོག་གི་བརྟག་པ་ཕྱི་མ་ལས། རྣམ་ཐོས་སྲས་ཀྱི་མིང་གི་རྣམ་གྲངས་བསྟན་པའི་ལེའུ་སྟེ་བཅུ་གཅིག་པའོ།།    །།དེ་ནས་
སྡེ་དཔོན་ཡང་དག་ཤེས། །རབ་ཏུ་དགའ་བའི་ཡིད་ཀྱིས་ནི། །གསང་བའི་བདག་ལ་འདི་སྐད་གསོལ། །མི་རྣམས་འབྱོར་པར་འདོད་པ་དང༌། །ལྷ་རྣམས་དབུལ་
བ་སེལ་བ་ཡི། །དེ་ཡི་སྒྲུབ་ཐབས་བཤད་པར་མཛོད། །དེ་སྐད་གསོལ་བ་གསན་ནས་ནི། །གསང་བའི་བདག་པོ་རབ་བཞད་དེ། །གནོད་སྦྱིན་བདག་པོ་དག་
ལ་གསུངས། །ལེགས་སོ་སྡེ་དཔོན་ཡང་དག་ཤེས། །བྱང་ཆུབ་སེམས་དཔའ་རིན་ཆེན་མང༌། །རྣམ་སྣང་དཔལ་ཕྲེང་ཐུགས་ལས་སྤྲུལ། །དེ་སྒྲུབ་ཆོ་ག་འདི་ལྟ་

95-1-6b

སྟེ། །རབ་ཏུ་དབེན་པའི་གནས་དག་ཏུ། །བདེ་བའི་སྟན་ལ་རབ་འདུག་སྟེ། །ཁྲུས་བྱས་གོས་གཙང་གྱོན་ནས་ནི། །མཆོད་པ་རྣམས་ཀྱིས་རབ་མཆོད་ལ། །སྙིང་གའི་
ཕྱོགས་སུ་ཡི་གེ་ཧཱུཾ། །དེ་ལས་དཔག་མེད་འོད་སྤྲོས་ཏེ། །སངས་རྒྱས་བྱང་ཆུབ་སེམས་སོགས་དང༌། །ཉན་ཐོས་རང་རྒྱལ་འགྲོ་བའི་མགོན། །དེ་རྣམས་མདུན་དུ་
གསལ་བ་ལས། །ཕྱག་འཚལ་སྐྱབས་འགྲོ་ལ་སོགས་བྱ། །དེ་ནས་བྱམས་སོགས་རྗེས་དྲན་ཏེ། །སྟོང་པ་ཉིད་ཀྱི་ཡེ་ཤེས་ནི། །མི་གཡོ་ལས་བྱུང་བདེ་བར་འདུག།
དེ་ནས་སྨོན་ལམ་ཐུགས་རྗེ་ཡིས། །རྟ་བདུན་སྟེང་དུ་འབྲུག་སྒྲའི་དབྱངས། །རྡོ་རྗེ་རྩེ་ལྔ་དེ་ཉིད་གནས། །དེ་ལས་ཡོངས་སུ་རྫོགས་བའི་སྐུ། །སྐུ་མདོག་ལྗང་སེར་
དཱུར་བའི་མདོག །སེམས་དཔའ་འཛུམ་ཞིང་ཡིད་ཀྱང་ཁྲོ། །སྒེག་པར་བཅས་ཤིང་རྒྱན་དང་ལྡན། །ཡེ་ཤེས་ཏིང་ངེ་འཛིན་གྱིས་མཛེས། །མདུན་དུ་རྡོ་རྗེ་གནོད་མཛེས་
ནི། །སྐུ་མདོག་མཐིང་ནག་སྦྲུལ་གྱིས་བརྒྱན། །གཡས་པ་རྡོ་རྗེ་རལ་གྲི་གཡོན། །དེ་ནས་རིག་པ་སྟོབས་པོ་ཆེ། །ཁམས་གསུམ་འཇོམས་པ་སྐུ་མདོག་དམར།།
རྡོ་རྗེ་དང་ནི་རྔ་ཡབ་ཕྱག །གཡས་ཀྱི་ཕྱོགས་སུ་ཉེ་བར་གནས། །དེ་ཡི་གཡོན་གྱི་ཕྱོགས་སུ་ནི། །ཁྲོ་བོ་ཁམས་གསུམ་བདུད་ལས་རྒྱལ། །འཁོར་ལོ་དབྱུག་ཏོ་

95-1-7a

དང་འབྲེལ་དཀར། །རྒྱབ་ཏུ་བདུད་རྩི་ཐབ་སྦྱོར་ནི། །ལྗང་ཁུ་སྣ་ཚོགས་རྡོ་རྗེ་འཛིན། །གྲྭ་དང་གྲྭ་ཡི་ཕྱོགས་རྣམས་སུ། །སྒེག་མོ་ཕྲེང་བ་
གར་དང་གླུ། །བདུག་པ་མེ་ཏོག་མར་མེ་རྣམས། །ཁྱམས་དང་དེ་ཡི་གྲྭ་ལ་འོ། །ལྕགས་ཀྱུ་ལ་སོགས་སྒོ་ཡི་བདག །ཡེ་ཤེས་ཏིང་ངེ་འཛིན་གྱིས་མཛེས། །ས་བོན་
ཧཱུཾ་ལས་ཡང་དག་འབྱུང༌། །མེ་རླུང་ཆུ་ནས་ནམ་མཁའ་ལ། །ཡོངས་སུ་གྱུར་པའི་གཞལ་ཡས་ཁང༌། །ཡེ་ཤེས་རྩིག་པ་ལྔས་མཛེས་པའི། །དེ་ཡི་བདག་པོ་
སེམས་དཔའི་ཚུལ། །བཅུ་དྲུག་འཁོར་གྱིས་རབ་བསྐོར་བའི། །དེ་ཡི་གསང་སྔགས་འདི་ལྟ་སྟེ། །ཨོཾ་བཛྲ་ཙཎྜ་སརྦ་དུཥྚན་ཏ་ཀ །ཧ་ན་ད་ཧ་པ་ཙ་ཧཱུཾ་ཕཊ། ཨོཾ་བཛྲེ་ཀྲོ་
དྷ་སུམ་བྷ་རཱ་ཛ་ཧཱུཾ། ཨོཾ་བཛྲ་ཀྲོ་དྷ་ཧ་ན་ད་ཧ་གུཔྟ་བི་དྷྭ་ན་ས་ཡ་ཛ་ཊི་ལཾ་བོ་དྷ་ར་ཧཱུཾ་ཕཊ། ཨོཾ་བཛྲ་ཀྲོ་དྷ་ཏྲཻ་ལོ་ཀྱ་བི་ཛ་ཡ་ཧཱུཾ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་
ཕཊ། ཨོཾ་བཛྲ་ལཱ་སྱེ་ཧཱུཾ། ཨོཾ་བཛྲ་མཱ་ལེ་ཏྲཾ། ཨོཾ་བཛྲ་གཱི་ཏཱི་ཧྲཱིཿ། ཨོཾ་བཛྲ་ནི་རྟི་ཨཱཿཨོཾ་བཛྲ་དྷུ་པེ་ཧཱུཾ། ཨོཾ་བཛྲ་པུཥྤེ་ཧཱུཾ། ཨོཾ་བཛྲ་ཨཱ་ལོ་ཀེ་ཧྲིཿ། ཨོཾ་བཛྲ་གན་དྷེ་ཨ། །
ཨོཾ་བཛྲཱ་ཨཾ་ཀུ་ཤ་ཛཿ། ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྥོ་ཊ་བཾ། ཨོཾ་བཛྲ་གྷཎྜེ་ཧོཿ། དེ་དག་རྣམས་ཀྱིས་མཆོད་བྱས་ནས། །འབུམ་ཕྲག་གཅིག་ཏུ་ཡོངས་བཟླས་ན། །

95-1-7b

བྱང་ཆུབ་ཆེན་པོར་འགྱུར་བ་སྟེ། །རལ་གྲི་མིག་སྨན་རྐང་མགྱོགས་དང༌། །རིལ་བུ་མི་སྣང་བཅུད་ཀྱིས་ལེན། །བུམ་པ་བཟང་དང་གསེར་འགྱུར་དང༌། །གྲུབ་པ་བརྒྱད་ན་
ཐོབ་གྱུར་ཏེ། །ལྷ་བྲན་རྣམས་ཀྱང་གཡོག་ཏུ་བྱེད། །དེ་ལ་སོགས་པའི་ཡོན་ཏན་རྣམས། །རིག་པ་འདི་ལས་འབྱུང་བར་འགྱུར། །གནོད་སྦྱིན་གར་མཁན་མཆོག་གི་
བརྟག་པ་ཕྱི་མ་ལས། བཅུ་བདུན་པའི་ལེའུ་སྟེ་བཅུ་གཉིས་པའོ།།    །།སྡེ་དཔོན་ཆེན་པོ་ཡང་དག་ཤེས། །གནས་གསུམ་པ་ཡི་རྒྱལ་པོ་ཡི། །སྒྲུབ་
པ་ཡང་དག་རབ་བཤད་བྱ། །རབ་ཏུ་དབེན་པའི་ས་ཕྱོགས་སུ། །བདེ་བའི་སྟན་ལ་རབ་འདུག་ནས། །རང་གི་སྙིང་གར་ཉི་མར་ཧཱུཾ། །དེ་ཡི་འོད་ཀྱིས་འགྲོ་བ་སྦྱངས། །
བླ་མ་སངས་རྒྱས་མཆོད་བྱས་བསྟོད། །ཚད་མེད་བཞི་དང་ཡང་དག་ལྡན། །སྟོང་པ་ཉིད་ཀྱིས་བརྟན་བྱས་ཏེ། །ཚ་ཟེར་ཅན་དུ་ཡང་དག་ཧཱུཾ། །འོད་འཕྲོས་རྡོ་རྗེ་ཧཱུཾ་དང་
ལྡན། །དེ་གྱུར་གསང་བའི་བདག་པོ་ནི། །སྐུ་མདོག་ལྗང་སེར་ཡིད་ཙམ་ཁྲོ། །རྡོ་རྗེ་དང་ནི་ཨུཏྤལ་འཛིན། །སངས་རྒྱས་དཔག་མེད་རབ་འཕྲོ་བའི། །བདག་ཉིད་དེ་
ལྟར་བསམ་པར་བྱ། །དེ་ནས་དེ་ཡི་མདུན་དུ་ནི། །བྷྲུཾ་ལས་བྱུང་བའི་གཞལ་ཡས་ཁང༌། །ཀ་བ་བརྒྱད་ཁྲི་དག་དང་ལྡན། །རིན་ཆེན་བཞི་ལས་གྲུབ་པ་ཡི། །རྩེ་མོ་

95-1-8a

ཡང་ཐོག་ནོར་བུས་སྤྲས། །ཟུར་བཞི་རིམ་བརྩེགས་ཕོ་བྲང་དགུ། །དབུས་ཀྱི་ས་ཡི་ཆ་རྣམས་སུ། །རྫིང་བུ་བཟང་པོས་ཡང་དག་སྤྲས། །
དེ་དབུས་འཇིགས་བྱེད་སེངྒེའི་གདན། །བཻ་ཌཱུརྱ་ལས་སྐྱེས་པའི་ས་གསུམ་བདག །ལྷ་རྣམས་རྒྱལ་པོ་བསམ་པར་བྱ། །སྔར་གྱི་གཙོ་བོའི་ཐུགས་ཀ་ལས། །འོད་འཕྲོས་
ཡེ་ཤེས་བཀུག་ལ་བསྟིམ། །སྐུ་གསུམ་ལྡན་ཞིང་དེ་ཉིད་ཀྱི། །གནས་དྲུག་རྡོ་རྗེས་བྱིན་གྱིས་བརླབས། །དེ་ལ་མཆོད་བསྟོད་གསོལ་བྱ་ཞིང༌། །སྙིང་པོའི་སྔགས་
ཀྱིས་མཉེས་པར་བྱ། །ཨོཾ་བཛྲ་པཱ་ཎི་ཧཱུཾ་ཧཱུཾ་ཕཊ། ཨོཾ་བཻ་ཤྲ་པ་ཎཱ་ཡེ་སྭཱཧཱ། འཕྲོ་འདུ་མེ་ཡི་འཁོར་ལོ་བཞིན། །གསལ་བ་གསུམ་དང་ལྡན་པ་ཡིས། །དེ་ཉིད་རིག་
པར་མཆོད་བྱས་ན། །ས་གསུམ་མགོན་པོ་རབ་མཉེས་ནས། །འདོད་པའི་དོན་རྣམས་སྒྲུབ་བྱེད་ཅིང༌། །འབུམ་ཕྲག་གཅིག་གིས་ས་རྣམས་གཡོ། །རིལ་
གནས་པའི་གནོད་སྦྱིན་རྣམས། །བྲན་གཡོག་རབ་ཏུ་བྱེད་པ་ཡིན། །འབུམ་ཕྲག་གཉིས་ནི་གནས་ཁང་འབར། །བར་སྣང་གནས་པའི་གནོད་སྦྱིན་རྣམས།།
བྲན་གཡོག་རབ་ཏུ་བྱེད་པ་ཡིན། །དེས་ཅི་བསྒོ་བའི་ངག་ཉན་བྱེད། །འབུམ་ཕྲག་གསུམ་གྱིས་ཕྱོགས་རྣམས་བསྲེག །གྲགས་པས་ཕྱོགས་བཅུར་རྒྱས་

95-1-8b

པར་ཁྱབ། །འབུམ་ཕྲག་བཞི་ཡིས་བཟའ་བཏུང་ཐོབ། །གནོད་སྦྱིན་ལྷ་ཡི་བུ་མོ་རྣམས། །བུད་མེད་གཟུགས་ཀྱི་རིག་འཛིན་མཆོད། །འབུམ་ཕྲག་ལྔ་ཡི་ནོར་དང་ལྡན། །
ས་འོག་གནས་པའི་ཀླུ་རྣམས་ཀྱིས། །ནོར་དང་འབྲུ་ཡི་ཆར་པ་འབེབས། །འབུམ་ཕྲག་དྲུག་གིས་འཁོར་བཟང་རྙེད། །ཆོས་ལ་གནས་པའི་གནོད་སྦྱིན་རྣམས། །
མི་ཡི་བྱིས་པའི་གཟུགས་སུ་སྟོན། །འབུམ་ཕྲག་བདུན་གྱིས་རིགས་རྒྱུད་འཕེལ། །ཆོས་དང་ལྡན་པའི་ལྷ་རྣམས་ནི། །སེམས་ཅན་དོན་དུ་སྐྱེ་བར་བྱེད། །འབུམ་
ཕྲག་བརྒྱད་ཀྱིས་ཚེ་འཕེལ་ཞིང༌། །སྟོབས་ཆེན་སུམ་ཅུ་རྩ་གཉིས་དང༌། །སྡེ་དཔོན་ཆེན་པོ་ཉི་ཤུ་བརྒྱད། །དེ་ཡི་རྗེས་འབྲང་བར་ཆད་སེལ། །དགུས་ནི་བཅུད་ལེན་
སྨན་རྣམས་རྙེད། །གནོད་སྦྱིན་རིག་འཛིན་ཆེན་པོ་རྣམས། །དེ་ཡི་སྟོབས་དང་ཚེ་འཕེལ་ཕྱིར། །སྨན་པའི་གཟུགས་སུ་ཡང་དག་གནས། །བཅུས་ནི་མངོན་པར་
ཤེས་པ་འཐོབ། །ཡོན་ཏན་ཀུན་གྱིས་རབ་ཏུ་གང༌། །གནོད་སྦྱིན་གར་མཁན་མཆོག་གི་བརྟག་པ་ཕྱི་མ་ལས། གདུལ་བྱའི་ཕྱག་ན་རྡོ་རྗེའི་གསང་སྔགས་ཀྱི་ཕན་
ཡོན་བསྟན་པའི་ལེའུ་སྟེ་བཅུ་གསུམ་པའོ།།    །།སྡེ་དཔོན་ཆེན་པོ་ཡང་དག་ཤེས། རིག་པའི་ཆོ་ག་ཟབ་མོ་འདི་བསྒྲིམ་མི་དགོས་པ་ལས་ཐམས་

95-1-9a

ཅད་བྱེད་པ་སྟེ་སོ་ཤིང་ལ་སྔགས་ཤིང་གང་ལ་བྱིན་པ་དེ་དབང་དུ་འགྱུར་རོ། །རྩྭ་དཱུར་བའི་ཡམ་ཤིང་ལ་འབྲས་ཐུག་པོ་ཆེ་དང༌། གི་ཝང་
བརྟ་དང་བསྲེགས་ན་ནོར་འཕེལ་བར་བྱེད་དོ། །ཡི་གེ་བརྒྱད་པའི་རིག་སྔགས་འདི་ཉིད་གསེར་གྱི་བྱང་བུ་ལ་མངོན་པར་བྲིས་ཏེ་ཟངས་དང༌། གའུ་ལ་སྦྱོར་བ་
བྱས་ལ་སྦྲང་རྩིའི་ནང་དུ་འཁོར་ལོ་བཅུག་སྟེ་བརྔ་རྒྱུད་ཕྱག་རྒྱ་བཅས་པའི་སྙིམ་པར་བཅུག་སྟེ་འབུམ་ཕྲག་བཅུ་བཟླས་ན་གོང་དུ་བསྟན་པའི་ཡོན་ཏན་རྣམས་
འབྱུང་སྟེ་ཐེ་ཚོམ་མི་བྱའོ། །འཁོར་ལོ་དེའི་སྒྲུབ་པ་ནི་གཞན་ཡང་བང་མཛོད་དུ་ཁང་པ་གྲུ་བཞི་ཤིན་ཏུ་མཛེས་པ། ཚོན་རྩིས་ཁ་དོག་བསྒྱུར་བ། ཙནྡན་
དམར་པོའི་དྲིས་ཁྱབ་པར་བྱུགས་ལ། རྒྱར་ཁྲུ་དོ་པ། དཔངས་སུ་ཁྲུ་གསུམ་པ་བྱས་ཏེ་དེའི་དབུས་སུ་བུམ་པ་ལྔ་འབྲུ་ལྔས་བཀང་བའི་སྟེང་དུ་བཞག་
ལ་ཟླ་བ་འོང་ངོ་ཅོག་གི་ཚེས་བཅུའི་ཉིན་པར་མཆོད་པ་བྱ་ཞིང་གསོལ་བ་བཏབ་ན་ནོར་གྱི་ཕུང་པོ་འཕེལ་བར་བྱེད་དེ་དཀོར་མཛོད་ཀྱི་སྒྲུབ་པ་སྟེ་གཏེར་གྱི་
ཕུང་པོའོ། །ཡང་སྔ་མའི་འཁོར་ལོ་དེ་ཐབ་ཀྱི་དབུས་སུ་སྣ་ཚོགས་རྡོ་རྗེའི་སྟེང་དུ་བཞག་ལ། ཐབ་ཀྱི་ལོགས་བཞི་དང༌། གྲྭ་བཞིར་བུམ་པ་གང་བའི་གཟུགས་

95-1-9b

བཞི་དང༌། ལོགས་བཞིར་བ་བཞི་བྲི་བར་བྱ་སྟེ་སེང་ལྡེང་གི་མེས་སྐོལ་ན་གཡོས་པ་མི་ཟད་པར་བྱེད་དོ། །ཡང་འཁོར་ལོ་དེ་གཙུག་ལག་ཁང་དུ་སྦས་ན་གང་བསྒྲུབས་
པའི་གནོད་སྦྱིན་དེ་མངོན་དུ་འགྱུར་རོ། །ཡང་འཁོར་ལོ་དེ་ཕྱུག་པོའི་བང་མཛོད་དུ་མིས་མ་ཚོར་པར་སྦས་ན་འབྲུའི་ཕུང་པོ་རང་གི་གནས་སུ་འཕོའོ། །ཡང་འཁོར་
ལོ་དེ་བཙུན་མོའི་སྐྱེ་གནས་སུ་སྦས་ཏེ་བརྡ་རྒྱུད་ཀྱི་ཕྱག་བཅས་པ་དཔལ་ལྷ་མོའི་མདུན་དུ་གསོལ་བ་བཏབ་ན་གསོལ་བ་བཏབ་པའི་རིགས་རྒྱུད་དེ་འཕེལ་བར་བྱེད་
དོ། །གནོད་སྦྱིན་གར་མཁན་མཆོག་གི་བརྟག་པ་ཕྱི་མ་ལས། ཡི་གེ་བརྒྱད་པའི་ལས་ཚོགས་བསྟན་པའི་ལེའུ་སྟེ་བཅུ་བཞི་པའོ།།    །།སྡེ་དཔོན་ཆེན་
པོ་ཡང་དག་ཤེས། མི་རྣམས་འབྲུའི་ཕུང་པོ་སྤེལ་བར་འདོད་པས་དཔལ་ལྷ་མོ་བསྒྲུབ་པར་བྱ་སྟེ། ལྷའི་རྒྱལ་པོ་ལྕང་ལོ་ཅན་གྱི་ཕོ་བྲང་བྱང་ཤར་ན་ཁང་པ་དམ་
པ་གསེར་གྱི་རྒྱལ་མཚན་ཞེས་བྱ་བ་ན་དཔལ་ལྷ་མོ་བཞུགས་ཏེ་དེ་ནས་དེ་བཞིན་གཤེགས་པ་འཛམ་བུའི་གླིང་གི་རྒྱལ་མཚན་གསེར་བཟང་པོ་ལ་ནམ་མཁའ་
མཛོད་ཀྱི་ཏིང་ངེ་འཛིན་ཞུས་ནས་སྦྱིན་བདག་ཆེན་པོར་གྱུར་ཏོ། །བྷྲུཾ་ལས་རིན་པོ་ཆེའི་ཁང་པ་མཛེས་པའི་དབུས་སུ་པདྨ་དགུའི་སྟེང་དུ་བུམ་པ་དགུ་བསམ་པར་བྱའོ།།

95-1-10a

དབུས་ཀྱི་བུམ་པའི་སྟེང་དུ་ཤྲཱི་གྱུར་པ་ལས་ལྷ་མོ་དཱུར་བ་ལྗང་གུའི་མདོག་ཅན་རྒྱན་ཐམས་ཅད་ཀྱིས་བརྒྱན་པའོ། །ལག་པ་གཡས་ན་
རིན་པོ་ཆེས་མཚན་པའི་པདྨ་འཛིན་པ། གཡོན་སྐྱབས་སྦྱིན་པའི་ཕྱག་རྒྱ་ཅན་ནོ། །དེའི་ཕྱི་རོལ་བུམ་པ་བརྒྱད་ཀྱི་སྟེང་དུ་གྲོགས་མོ་བརྒྱད་དེ། དེའང་ནོར་རྒྱུན་
མ་དང༌། ཟླ་ཤེལ་ཅན་དང༌། སྦྱིན་བྱེད་མ་དང༌། རབ་སྦྱིན་མ་དང༌། འཕགས་མ་དང༌། སྦས་པ་མོ་དང༌། རབ་བཟང་མ་དང༌། ལྷ་མོ་དབྱངས་ཅན་མ་རྣམས་
བསམ་པར་བྱའོ། །དེ་དག་ཀྱང་ལང་ཚོ་དར་ལ་བབ་ཅིང་སྒེག་པའི་ཉམས་དང་ལྡན་པ་གསེར་གྱི་མདོག་ཅན་བུམ་པ་དང༌། འབྲས་ཀྱི་སྙེ་མ་འཛིན་པ། རང་
གི་མཛའ་བོའི་གྲོགས་ཀྱི་འཁོར་གྱིས་བསྐོར་བ་བསམ་པར་བྱའོ། །དེ་རྣམས་ཀྱི་སྙིང་པོ་མངོན་པར་སྒྲུབ་པ་ན། ཏདྱ་ཐཱ། ཛི་ནི་གྲྀ་ཎི། སརྦ་ཨ་ཀརྱཱ་སིདྡྷ་ནི།
སི་སི་མི། སི་ལི་སི་ནི་མི་ནི་མི། ཨ་ལཀྵ་ཡཱ་མེ། ནཱ་ཤ་ཡེ་སྭཱཧཱ། ཨོཾ་བཱ་སུ་དྷ་རི་ཎྱཱཻ་སྭཱཧཱ། ཨོཾ་ཙནྡྲ་ཀཱནྟྱཻ་སྭཱཧཱ། ཨོཾ་དཱ་དཱ་ཡཻ་སྭཱཧཱ། ཨོཾ་སུ་དཱ་དཱ་ཡཻ་སྭཱཧཱ། ཨོཾ་ཨཱརྱ་ཡཻ་
སྭཱཧཱ། ཨོཾ་སུ་བྷ་དྲཱ་ཡཻ་སྭཱཧཱ། ཨོཾ་གུ་པྟཱ་ཡཻ་སྭཱཧཱ། ཨོཾ་དེ་བྱཻ་སྭཱཧཱ། ཨོཾ་ས་ར་སྭ་ཏྱཻ་སྭཱཧཱ། གནོད་སྦྱིན་དེ་རྣམས་ཀྱི་བྱང་ཆུབ་ཀྱི་སྤྱོད་པ་རླབས་པོ་ཆེ་མངོན་པར་སྒྲུབ་སྟེ་

95-1-10b

སྔོན་དུ་བསྙེན་པ་འབུམ་ཕྲག་གཅིག་བྱས་ཏེ་དཔལ་ལྷ་མོའི་མདུན་དུ་འབྲས་བུ་ཅན་གྱི་ཤིང་ལ་ལས་སྣ་ཚོགས་པའི་ཐབ་ཏུ་ཏིལ་དཀར་པོའི་སྦྱིན་སྲེག་བྱས་པ་དེའི་ཐལ་
བ་འབྲུའི་བང་བར་གཏོར་ན་འབྲུའི་ཕུང་པོ་ཆེན་པོ་འཕེལ་བར་བྱེད་དོ། །ཙནྡན་དཀར་པོས་དཔལ་ལྷ་མོའི་གཟུགས་ཚོན་གང་བ་བྱས་ཏེ་རིན་པོ་ཆེ་ལྔ་དང༌། འབྲུའི་རྣམ་པ་
དང༌། དར་སེར་པོས་དྲིལ་ལ་སྙིམ་པར་བཅུག་སྟེ་འབུམ་ཕྲག་བཟླས་ནས་མཛོད་ཁང་དུ་འབྲུའི་ཕུང་པོའི་སྟེང་དུ་བཞག་ནས་ཁྱད་པར་ཅན་ལ་སྦྲང་རྩི་དང༌། བུ་རམ་
དང༌། འོ་མའི་མཆོད་ཡོན་ཕུལ་ལ་གསོལ་བ་བཏབ་ན་འབྲུའི་ཕུང་པོ་ཆེན་པོ་འཕེལ་ལོ། །གནོད་སྦྱིན་གར་མཁན་མཆོག་གི་བརྟག་པ་ཕྱི་མ་ལས། དཔལ་ལྷ་
མོས་འབྲུའི་ཕུང་པོ་སྤེལ་པའི་ལེའུ་སྟེ་བཅོ་ལྔ་པའོ།།    །།དེ་ནས། གཞན་ཡང༌། གནོད་སྦྱིན་ཆེན་པོའི་སྒྲུབ་པ་བཤད་པར་བྱ་སྟེ། དེ་ཡང་གང་ཞེ་ན།
རླུང་དང༌། མེ་དང༌། སའི་ཁྱོན་དང༌། རི་རབ་རྣམས་ཡོངས་སུ་གྱུར་པ་ལས་ལྷའི་ཕོ་བྲང་དུ་གྱུར་པ་ནི་ལྕང་ལོ་ཅན་གྱི་བཀོད་པ་ལས་རིམ་པའི་འཕར་མ་བཞི་དང་ལྡན་པ་
སྟེ། དབུས་སུ་ཧཱུཾ་ཡོངས་སུ་གྱུར་པ་ལས་རྡོ་རྗེ་དང་བཅས་པའི་ཧཱུཾ་ཡོངས་སུ་གྱུར་པ་ལས་ཁྲོ་བོའི་རྒྱལ་པོ་གོས་སྔོན་པོ་ཅན་བསམ་པར་བྱ་བ་ནི་ཞལ་བརྒྱད་དང༌། ཞབ་

95-1-11a

བརྒྱད་དང༌། ཕྱག་བཅུ་དྲུག་དང་ལྡན་པ་སྟེ་མཐིང་ནག་བྱས་པའི་གཟུགས་ཅན། རྒྱན་ཐམས་ཅད་ཀྱིས་བརྒྱན་པའོ། །ཞལ་བརྒྱད་ན་
གཡས་སེར་བ་དང༌། གཡོན་ལྗང་བ་དང༌། དབུས་མཐིང་བ་དང༌། རྒྱབ་ཞལ་དམར་པོའོ། །དེའི་སྟེང་གི་ཞལ་གསུམ་ནི་གཡས་དཀར་བ་དང༌། གཡོན་དམར་
བ་དང༌། ཨུཏྤལ་སྔོན་པོ་འདྲ་བ་ནི་དབུས་མའི་ཞལ་ལོ། །དེའི་སྟེང་ན་ཞི་བརྒྱན་དང་བཅས་པ་དཱུར་བའི་མདོག་ཅན་མི་བསྐྱོད་པ་དང་ལྡན་པའོ། །ཕྱག་རྣམས་
ན་རྡོ་རྗེ་དང༌། རྡོ་རྗེ་དབྱུག་ཏོ་དང༌། གླང་པོ་ཆེའི་མཆེ་བ་དང༌། ཁྱབ་འཇུག་གི་འཁོར་ལོ་དང༌། ལྕགས་ཀྱུ་དང༌། བྲག་རི་དང༌། མེ་ཐབ་རྣམས་བསྣམས་པའོ། །
དེ་དག་ནི་གཡས་པ་ནའོ། །གཡོན་པ་རྣམས་ནི་སྡིག་མཛུབ་དང་བཅས་པའི་སྣོད་ཆེན་པོ་དང༌། དུང་དང༌། ཞགས་པ་དང༌། གསལ་ཤིང་དང༌། འཕན་
ལྕེ་ལྔ་པ་དང༌། རྒྱལ་མཚན་བསྣམས་པའོ། །ཆུ་ཤེལ་ཅན་གྱི་སྟེང་དུ་གར་ཐབས་བརྒྱད་ཀྱིས་ཞབས་བརྡབས་པས་ཀླུ་ཆེན་པོ་བརྒྱད་ཀྱི་གདན་དང་བཅས་
ཤིང་མ་ལུས་པར་འདར་བར་བསམ་མོ། །དེ་ཡི་མདུན་དུ་ངལ་བསོ་ནི། །བཻ་ཌཱུརྱ་ལས་ཡང་དག་རབ་སྐྱེས་པ། །སེངྒེའི་གདན་ལ་ལེགས་བཞུགས་ཤིང༌། །གསེར་

95-1-11b

མདོག་རིན་ཆེན་རྒྱན་གྱིས་སྤྲས། །གཡས་པ་རིན་ཆེན་རྒྱལ་མཚན་ཏེ། །གཡོན་པ་སྐུ་གདུང་རབ་བསྣམས་ཤིང༌། །འོད་ཟེར་དཔག་མེད་རབ་འཕྲོ་བ། །གདུག་པ་སྲེག་
མཛད་དབུས་ཉིད་ན། །རང་གི་རིགས་ཀྱི་བདག་པོ་དང༌། །གཉིས་མེད་ཡེ་ཤེས་ལས་གྲུབ་བཞུགས། །གནོད་སྦྱིན་བྱེ་བའི་ཚོགས་བཅས་རྣམས། །རང་གི་འཁོར་དུ་རྣམ་
པར་བསམ། །མདུན་དུ་ཛམྦྷ་ལ་གསེར་གྱི་མདོག་ཅན་ནེའུ་ལེ་དང༌། རིན་པོ་ཆེ་འབར་བ་བསྣམས་པའོ། །གཡས་ཕྱོགས་སུ་གང་བ་བཟང་པོ་གསེར་གྱི་མདོག་
ཅན་ནེའུ་ལེ་དང༌། བུམ་པ་བསྣམས་པའོ། །རྒྱབ་ཏུ་ནོར་བུ་བཟང་པོ་དཀར་པོ་ནེའུ་ལེ་དང༌། རིན་པོ་ཆེའི་སྙེ་མ་བསྣམས་པའོ། །གཡོན་དུ་རྟ་བདག་ཀུ་པེ་ར་མདོག་
ནག་པོ་ནེའུ་ལེ་དང༌། རལ་གྲི་བསྣམས་པའོ། །ཡང་དག་ཤེས་སེར་པོ་ནེའུ་ལེ་དང༌། རིན་པོ་ཆེའི་གྲི་བསྣམས་པའོ། །འབྲོག་གནས་ནག་པོ་སྟེ་ནེའུ་ལེ་དང༌། རིན་
པོ་ཆེའི་མདུང་བསྣམས་པའོ། །པཉྩི་ཀ་སེར་སྐྱ་ལ་ནེའུ་ལེ་དང༌། ཁང་པ་བརྩེགས་པ་བསྣམས་པའོ། །རོལ་པ་འཁྱིལ་པ་ནི་མདོག་དཀར་པོ་སྟེ་ནེའུ་ལེ་དང༌། གྲི་
ཕུབ་འཛིན་པའོ། །དེ་དག་རྣམས་ནི་རྟའི་སྟེང་ན་གནས་ཤིང་རིག་པ་འཛིན་པའི་དགོས་པ་སྒྲུབ་པའོ། །འཕར་མ་གསུམ་པར་ནི་སྡེ་དཔོན་ཉི་ཤུ་རྩ་བརྒྱད་བསམ་

95-1-12a

པ་ནི་རིང་པོ་དང༌། མིག་བཟང་དང༌། གང་པོ་དང༌། སེར་སྐྱ་སྟེ་ཤར་ཕྱོགས་ན་གནས་པའོ། །སེངྒེ་དང༌། ཉེ་བའི་སེངྒེ་དང༌། དུང་ཅན་དང༌།
དགའ་བོ་སྟེ་ལྷོ་ཕྱོགས་ན་གནས་པའོ། །སེངྒེ་དང༌། སེངྒེའི་རལ་པ་ཅན་དང༌། བླ་མ། སེར་སྐྱ་སྟེ་ནུབ་ཕྱོགས་ན་གནས་པའོ། །འཛིན་པ་དང༌། འཛིན་དགའ་དང༌།
བརྩོན་སྐྱོང་དང༌། ཁྱབ་འཇུག་སྟེ་བྱང་ཕྱོགས་ན་གནས་པའོ། །བྱང་ཤར་ན་ལྔ་སྤྱོད་དང༌། ཤར་ལྷོ་ན་ཚིག་ལྔ་སེར་པོ་དང༌། ལྷོ་ནུབ་ན་རི་མཉམ་དང༌། བྱང་ནུབ་ན་
གསེར་ཅན་ཏེ་དེ་རྣམས་ནི་ནོར་བུའི་རིགས་སོ། །ཡང་ཤར་ཕྱོགས་ནས་པ་དང༌། ལྷོ་ཕྱོགས་ན་ཤིན་ཏུ་ས་པ་དང༌། ནུབ་ཕྱོགས་ན་ནག་པོ་དང༌། བྱང་ཕྱོགས་ན་ཉེ་
ནག་སྟེ་དེ་དག་ནི་བ་གླང་གི་རིགས་སོ། །བྱང་ཤར་ན་ཉི་མ་དང༌། ཤར་ལྷོ་ན་ཟླ་བ་དང༌། ལྷོ་ནུབ་ན་མེ་དང༌། བྱང་ནུབ་ན་རླུང་སྟེ་དེ་དག་ནི་བ་གླང་གི་རིགས་སོ། །སྡེ་
དཔོན་ཉི་ཤུ་རྩ་བརྒྱད་པོ་དེ་དག་ནི་གྲི་དང༌། ཕུབ་འཛིན་པ། མདོག་དམར་ནག་ཅུང་ཟད་ཁྲོས་པའོ། །ཡང་དེའི་ཕྱི་རིམ་དུ་སྟོབས་ཅན་སུམ་ཅུ་རྩ་གཉིས་བསམ་
པ། དབང་པོ་དང༌། ཟླ་བ་དང༌། ཆུ་ཟླ་དང༌། སྐྱེ་དགུའི་བདག་པོ་དང༌། བ་ར་དྷྭ་ཛ་དང༌། དབང་ལྡན་དང༌། ཙནྡན་དང༌། འདོད་པའི་གཙོ་བོ་སྟེ་ཤར་ཕྱོགས་ན་

95-1-12b

གནས་སོ། །མགྲིན་ངན་དང༌། མགུལ་ངེས་དང༌། བ་ཌི་དང༌། ནོར་བུ་དང༌། ནོར་སྤྱོད་དང༌། སྒྲ་རབ་དང༌། ཉེ་ལྔ་པོ་དང༌། རི་མཉམ་སྟེ་ལྷོ་ཕྱོགས་ན་གནས་པའོ། །གསེར་
ཅན་དང༌། གང་པོ་དང༌། སེང་ལྡེང་དང༌། གཡོན་ཕྱོགས་ལྷ་དང༌། བ་གླང་སྐྱོང་དང༌། འབྲོག་གནས་དང༌། མིའི་རྒྱལ་པོ་དང༌། རྒྱལ་བའི་ཁྱུ་མཆོག་སྟེ་ནུབ་ཕྱོགས་
ན་གནས་པའོ། །ཚིག་ལྔ་སེར་པོ་དང༌། བཞིན་བཟང་དང༌། རིང་པོ་དང༌། དྲི་ཟ་སྣ་ཚོགས་སྟེ་འབྲས་བུ་གསུམ་པ་དང༌། མགུལ་གསུམ་པ་དང༌། ལྕགས་
མདུང་རིང་པོ་དང༌། ལྷ་ལས་བྱུང་བའི་མ་ལྡན་ཏེ་བྱང་ཕྱོགས་ན་གནས་པའོ། །དེ་དག་ནི་ས་གའི་རིགས་ཏེ་ངལ་བསོ་བ་པོ་རྒྱལ་པོའི་དམག་དཔོན་ནོ། །སྟོབས་
ཆེན་སུམ་ཅུ་རྩ་གཉིས་བསམ་པ་ནི། མདོག་ལྗང་ནག་གོ་ཆ་དང་བཅས་ཤིང་མདུང་དང༌། རལ་གྲི་འཛིན་པའོ། །དེའི་ཕྱི་རོལ་ཏུ་གནོད་སྦྱིན་དང༌། ལུས་སྲུལ་པོ་
དང༌། སྲིན་པོའི་ཚོགས་དཔག་ཏུ་མེད་པ་བསམ་པའོ། །དེ་ལྟར་གནོད་སྦྱིན་གྱི་ཚོགས་ཆེན་པོ་རྣམས་བསམས་ཏེ་རིག་པའི་སྔགས་བརྗོད་པ་ནི། སངས་རྒྱས་གངྒཱའི་
བྱེ་སྙེད་ཀྱིས། །རྗེས་སུ་གནང་བའི་རིག་པའི་མཆོག །སྔར་མེད་ཕྱིས་ཀྱང་མི་འབྱུང་ལ། །འདི་མ་གཏོགས་པའི་རིག་པ་ནི། །གཞན་དག་སྙིང་པོ་མེད་རྩྭར་མཚུངས། །ཏདྱ་ཐཱ། ཨོཾ་

95-1-13a

བྷོ་བྷོ་པན་ནཱ་ག་ཨ་དྷི་པ་ཏ་ཡེ། ཕུ་ཕུ་ཧ་ར་ཧ་ར་ནཱ་གཱ་ནཱཾ། ཕུ་ཕུ་པྲ་ཧ་ར་ནཱ་གཱ་ནཱཾ། ཕུ་ཕུ་ཚིནྡ་ཚིནྡ་ནཱ་ག་ཧྲྀ་ད་ཡཱ་ནི། ཕུ་ཕུ་བྷིནྡྷ་བྷིནྡྷ་ནཱ་ག་དཱ་མ་ནི། བི་
སི་མ་མནྡྷ་ནཱ་ག་ཤ་རཱི་ར་ཎི། བི་སྥོ་ཊ་ཡ། ནཱ་ག་ན་ཡ་ནཱ་ནི། ཧ་ས་ཧ་ས། དྷ་ར་དྷ་ར། མཱ་ར་ཡ། ནཱ་ཤ་ལ། སརྦ་བིགྷྣཱན། བི་ནཱ་ཤ་ཀ་རཱ་ཡ། སརྦ་ཤ་ཏྲུཾ་སཾ་གྷ་བི་ནཱ་ཤ་
ཀ་རཱ་ཡ་ཕཊ། ཨོཾ་ནཱི་ལཱ་མྦ་ར་དྷ་ར་བཛྲ་པཱ་ཎི་ཧཱུཾ་ཧཱུཾ་ཕཊ་ཕཊ་སྭཱཧཱ། དེ་ལྟར་བཅོམ་ལྡན་འདས་ཡང་དག་པའི་རིག་པས་མཉེས་པར་བྱས་ལ་ཀླུ་དང༌། གནོད་སྦྱིན་
དང༌། འབར་བའི་ཚོགས་རྣམས་ཡང་དག་པར་ཞི་བར་བྱེད་པའི་སངས་རྒྱས་རྣམས་ཀྱིས་རྗེས་སུ་གནང་བའོ། །དེ་ལྟར་རིག་པའི་མཆོག་འདི་སྒྲུབ་པའི་རིག་པ་
འཛིན་པས་ནི་ཇི་ལྟར་འདོད་པ་སྒྲུབ་པོ། །གསང་བའི་བདག་པོས་ཡང་གསུངས་པ། །ངལ་བསོ་དགེ་བའི་སྟོབས་པོ་ཆེ། །གསང་སྔགས་རྒྱལ་པོ་རྨད་དུ་བྱུང༌། །
ལྷ་རྣམས་ཀུན་གྱི་དམག་དཔོན་མཆོག །དེ་ཡི་རིག་པའི་སྔགས་བཤད་པ། །ན་མོ་རཏྣ་ཏྲ་ཡཱ་ཡ། ན་མོ་བཻ་ཤྲ་བ་ཎཱ་ཡ། མ་ཧཱ་རཱ་ཛཱ་ཡ། ཏདྱ་ཐཱ། ཨོཾ་སི་མི་སི་
མི། སུ་མུ་སུ་མུ། ཙཎྜ་ཙཎྜ། ཙ་ར་ཙ་ར། ས་ར་ས་ར། ཀ་ར་ཀ་ར། ཀི་ལི་ཀི་ལི། ཀུ་ལུ་ཀུ་ལུ། མུ་རུ་མུ་རུ། ཙུ་རུ་ཙུ་རུ། སཱ་དྷ་ཡ། ཨཱཏ་མ་ནཾ་ནི་ཏྟྱད། ཨན་དྷ་ར་

95-1-13b

དྷཱ་ཏུ་སྭཱཧཱ། ན་མོ་བཻ་ཤྲ་བ་ཎཱ་ཡ་སྭཱཧཱ། དྷ་ན་དཱ་ཡེ་སྭཱཧཱ། མ་ནོ་ར་ཐ་པ་རི་པཱུ་རཱ་ཡ་སྭཱཧཱ། སྡེ་དཔོན་ཡང་དག་ཤེས་རིག་པའི་རྒྱལ་པོ་འདོད་པའི་དོན་ཐམས་ཅད་མ་
བསྒྲིམས་པར་འབྱུང་སྟེ་སངས་རྒྱས་ཐམས་ཅད་ཀྱི་རྗེས་སུ་གནང་བའོ། །གཞན་ཡང་བསམ་པ་རྫོགས་བྱེད་པའི། །འགྲོ་བའི་རྒུད་པ་སེལ་མཛད་པའི། །རིན་
ཆེན་གཏེར་མཛོད་ཆེན་པོ་ནི། །ང་ཡིས་རབ་ཏུ་བཤད་པར་བྱ། །ཨོཾ་བཻ་ཤྲ་བ་ཎཱ་ཡ་སྭཱཧཱ། ཨོཾ་ཛམྦྷ་ལ་ཛ་ལེནྡྲ་ཡ་སྭཱཧཱ། ཨོཾ་པུརྣ་བྷ་དྲཱ་ཡ་སྭཱཧཱ། ཨོཾ་མ་ཎི་བྷ་དྲཱ་ཡ་
སྭཱཧཱ། ཨོཾ་ཀུ་བེ་རཱ་ཡ་སྭཱཧཱ། ཨོཾ་སཾ་པྲཛྙཱ་ནཱ་ཡ་སྭཱཧཱ། ཨོཾ་གུ་ཧྱ་དྷ་ནཱ་ཡ་སྭཱཧཱ། ཨོཾ་པཱཉྩི་ཀཱ་ཡ་སྭཱཧཱ། ཨོཾ་ཙི་པི་ཀུཎྜ་ལི་ཡེ་སྭཱཧཱ། རིག་པའི་སྔགས་འདི་ནི་མཆོག་
སྟེར་བ་སྟེ་ལྷ་རྒུད་པ་དང༌། མི་རྒུད་པ་རྣམས་ཀྱི་དོན་དུ་གསང་བའི་བདག་པོས་བཤད་པའོ། །གནོད་སྤྱིན་གར་མཁན་མཆོག་གི་བརྟག་པ་ཕྱི་མ་ལས། གནོད་
སྦྱིན་གྱི་ཚོགས་ངལ་བསོ་པོའི་དམག་གི་སྡེ་རྣམས་སྒྲུབ་པའི་ལེའུ་སྟེ་བཅུ་དྲུག་པའོ།།    །།དེ་ནས་བཅོམ་ལྡན་འདས་ཀྱིས་གསང་བའི་བདག་པོ་
ལག་ན་རྡོ་རྗེ་ལ་ལེགས་སོ་ཞེས་བྱ་བ་གནང་སྟེ་ལེགས་སོ། །ལེགས་སོ། །ཁྱོད་ཀྱིས་ངལ་བསོ་པོའི་མིང་གི་རྣམ་གྲངས་དང༌། གཏན་ཚིགས་དང༌། གྲུབ་པ་

95-1-14a

དང༌། དཔྱད་མང་པོས་མ་འོངས་པའི་ལྷ་རྒུད་པ་དང༌། མི་རྒུད་པ་རྣམས་ཀྱི་དོན་དུ་མིང་གི་རྣམ་གྲངས་བསྟན་པའང་ལེགས་སོ། །བཅོམ་ལྡན་
འདས་ཀྱིས་དེ་སྐད་ཅེས་བཀའ་སྩལ་པ་དང༌། རྡོ་རྗེ་སྙིང་པོ་ལ་སོགས་པ་ཕྱོགས་བཅུ་ནས་ལྷགས་པའི་བྱང་ཆུབ་སེམས་དཔའ་རྣམས་དང༌། ཤཱ་རིའི་བུ་ལ་སོགས་
པ་ཉན་ཐོས་ཆེན་པོ་རྣམས་དང༌། ཚངས་པ་དང༌། བརྒྱ་བྱིན་དང༌། དགའ་བའི་དབང་པོ་ལ་སོགས་པ་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་ཟར་བཅས་པའི་
འཇིག་རྟེན་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །གནོད་སྦྱིན་གར་མཁན་མཆོག་གི་རྒྱུད་རྫོགས་སོ།།   །།ཁ་
ཆེའི་མཁས་པ་དཱ་ན་གུཔྟ་ལས། རབ་ཞི་ལོཙྪ་བས་ལྷུན་གྱིས་གྲུབ་པའི་གཙུག་ལག་ཐོ་ལིང་རྒྱན་དུ་བསྒྱུར་བའོ།།    །།རྒྱ་གར་སྐད་དུ། ཨཱརྱ་ཛམྦྷ་ལ་ཤྲཱི་
ནཱ་མ་དྷཱ་ར་ཎཱི། བོད་སྐད་དུ། འཕགས་པ་གནོད་འཛིན་དཔལ་ཞེས་བྱ་བའི་གཟུངས། གནོད་སྦྱིན་གྱི་རྒྱལ་པོ་གནོད་འཛིན་དཔལ་ལ་ཕྱག་འཚལ་ལོ། །འདི་སྐད་
བདག་གིས་ཐོས་པ་དུས་གཅིག་ན། བཅོམ་ལྡན་འདས་དཔལ་ཕྱག་ན་རྡོ་རྗེ་ལྕང་ལོ་ཅན་གྱི་གནས་དམ་པ་ན་འཁོར་གནོད་སྦྱིན་དུ་མས་བསྐོར་ཏེ་བཞུགས་སོ། །དེའི་

95-1-14b

ཚེ་གནོད་སྦྱིན་གྱི་རྒྱལ་པོ་གནོད་འཛིན་དཔལ་ལ་གསང་བའི་བདག་པོས་བཀའ་སྩལ་པ། སེམས་ཅན་དབུལ་ཞིང་སྡུག་བསྔལ་བ་དེ་དག་ཞི་བའི་ཕྱིར་རང་གི་སྲོག་གི་སྙིང་
པོ་དང༌། རིག་སྔགས་ཁྱོད་ཀྱིས་སྟོན་ཅིག །ངས་ཀྱང་བྱིན་གྱིས་བརླབ་པར་བྱའོ། །དེ་ནས་གནོད་འཛིན་དཔལ་གྱིས་གསོལ་པ། གསང་བའི་བདག་པོ་བཅོམ་ལྡན་འདས། །
སེམས་ཅན་སྡུག་བསྔལ་ཞི་བའི་ཕྱིར། །རིག་སྔགས་བདག་གིས་བསྟན་པར་བགྱི། །སྡུག་བསྔལ་སྤོང་ཞིང་བདེ་བ་ཐོབ། །ཚོགས་ཆེན་གཉིས་ནི་རྫོགས་འདོད་པས། །
རང་ལུས་བསྲུང་ཕྱིར་རིག་སྔགས་འདི། །བཟླས་ཤིང་ཡོངས་སུ་གཟུང་བར་བྱ། །ན་མ་ཨཱརྱ་ཛམྦྷ་ལ། །མཧཱ་ཛམྦྷ་ལ། ཏདྱ་ཐཱ། ར་ར་ར་ར། ཀུ་ནུ་ཀུ་ནུ། ཁུ་ནུ་ཁུ་ནུ། གུ་ནུ་གུ་
ནུ། ས་པ་ས་པ། ཀ་ར་ཀ་ར། མ་ཧཱ་བཱི་ར་རམ། མ་ཧཱ་ཀ་ར་དོ། མ་ར་ཥ། ཧ་ར་ཥ། ཏུ་མ་སརྦ་སཏྭཱ་ནཱ་ཉྩ་སྭཱཧཱ། བཅོམ་ལྡན་འདས། གསང་བའི་བདག་པོ་སྔགས་འདི་འདོན་
པས་སྐུད་པ་སྔོན་པོ་ལ་ལན་བདུན་དུ་སྔགས་ཀྱིས་བཏབ་སྟེ། ལན་རེ་མདུད་པ་རེ་བོར་ནས་དཔུང་པ་ལ་བཅིངས་ན་གནོད་པ་མེད་ཅིང་དགོས་པ་འགྲུབ་པར་འགྱུར་
ལགས་སོ། །གུ་གུལ་ཙནྡན་དུ་རུ་སྐ། །ཀ་ཏ་ར་དང་སྦྱར་བའི་སྨན། །དེ་ཡིས་མཆོད་པ་དབུལ་བར་བྱའོ། །ན་མ་ཨཱརྱ་ཛམྦྷ་ལ། ན་མོ་དནྟཱ་ཡ། དཱནྟི་ཤྭ་རཱ་ཡ། ཨཱ་ཀཪྵ་ཡ།

95-1-15a

ཨ་ཀརྨི་ཏ། དཱནྟི་ཤྭ་རཱ་ཡ། པ་ར་མ་ཀ་རྡུ་ནི་ཡ། སརྦ་སཏྭ་ཧི་ཏ་ཛི་ཏ། མ་མ་དཱནྟ། ན་མཿཔ་རི་ཡ་ཤ་།ས་མ་ཡ་ཨཱ་ཀཪྵ་སྭཱཧཱ། རིག་སྔགས་
འདི་ལན་བདུན་ཚང་བར་བཟླས་ཏེ། དེའི་འོག་ཏུ་གསང་བའི་སྙིང་པོ་གདོན་པར་བགྱིའོ། །དེའང་སྔར་འཕགས་པ་དཀོན་མཆོག་གསུམ་དང༌། གསང་བའི་བདག་པོ་ལག་ན་
རྡོ་རྗེ་ལ་མཆོད་ནས། དེའི་འོག་ཏུ་བདག་གི་མིང་ནས་བརྗོད་པར་བགྱི་ན་ནོར་རྫས་དང༌། ཅི་འདོད་པ་དག་འགྲུབ་པར་བགྱིད་ཅིང་བདེ་བ་སྩོལ་བར་བགྱིད་དོ། །དེ་ནས་
བདག་གི་གསང་སྔགས་ཡིད་བཞིན་གྱི་ནོར་བུ་འདི་འདོན་ཅིང་ཡི་དམ་དུ་བགྱིད་ན་དེའི་དགོས་པ་ཅི་སྨོས་པ་ཐམས་ཅད་སྒྲུབ་པར་བགྱིད་ལགས་སོ། །དེ་ནས་གནོད་སྦྱིན་གྱི་
རྒྱལ་པོ་གནོད་འཛིན་དཔལ་གྱིས་ཉིད་ཀྱི་སྙིང་པོ་ཡིད་བཞིན་གྱི་ནོར་བུ་ལྟ་བུ་དཔལ་ཕྱག་ན་རྡོ་རྗེ་ལ་ཕུལ་བ། ན་མ་ཨཱ་ཪྻ་ཛཾ་བྷ་ལ། མཧཱ་ཛཾ་བྷ་ལ། ཏདྱ་ཐཱ། སི་མི་སི་མི། སུ་མུ་
སུ་མུ། ཤྩཎྜ་ཤྩཎྜ། ཙ་ར་ཙ་ར། ས་ར་ས་ར། ཀ་ར་ཀ་ར། ཀི་རི་ཀི་རི། ཀུ་རུ་ཀུ་རུ། མུ་རུ་མུ་རུ། ཙུ་རུ་ཙུ་རུ། ས་ད་ཡ་ད་མ། མ་མ་ནི་ད་མ་ཨ་ནནྟ། དཱནྟེ་སྭཱཧཱ།
ཨཱ་ཪྻ་ཛཾ་བྷ་ལ་སྭཱཧཱ། དྷ་ན་ཏཱ་ཡ་སྭཱཧཱ། མ་ནོ་ར་ཐ་པ་རི་པཱུ་ར་ཀཱ་ཡ་སྭཱཧཱ། དེ་ནས་གནོད་སྦྱིན་གནོད་འཛིན་དཔལ་གྱི་འཁོར་རྣམས་ཀྱིས་དེའི་ཚེ་རང་རང་གི་སྙིང་པོ་སྨྲས་

95-1-15b

པ། ཨོཾ་ཛ་བྷ་ལ་མ་ཎི་བྷ་དྲ་ཡ་སྭཱཧཱ། ཨོཾ་ཛཾ་བྷ་ལ་པུརྞཱ་བྷ་དྲ་ཡ་སྭཱཧཱ། ཨོཾ་ཛཾ་བྷ་ལ་དྷ་ན་དཱ་ཏ་བྷ་དྲཱ་ཡ་སྭཱཧཱ། ཨོཾ་ཛཾ་བྷ་ལ་མ་ཧཱ་དྷ་ན་དཱ་ཏ་བྷ་དྲཱ་ཡ་སྭཱཧཱ། ཨོཾ་ཛཾ་བྷ་ལ་པི་ཙི་ཀུཎྜ་ལི་ཡེ་སྭཱཧཱ། ཨོཾ་ཛཾ་
བྷ་ལ་ཀི་ལི་མཱ་ལི་ནི་སྭཱཧཱ། ཨོཾ་ཛ་བྷ་ལ་མུ་ཁེན་དྲཱ་ཡ་སྭཱཧཱ། ཨོཾ་ཛཾ་བྷ་ལ་ཛ་ལེནྡྲ་བྷ་དྲཱ་ཡ་སྭཱཧཱ། དེ་ནས་གསང་བ་བའི་བདག་པོས་བཀའ་སྩལ་པ། ནོར་གྱི་བདག་པོ་ཁྱོད་ཀྱིས་གང་གཟུངས་འདི་
འཛིན་པ་དང༌། འཆང་བ་དང༌། འདྲི་བ་དང༌། ཀློག་པ་དེ་དག་ཐམས་ཅད་ལ་ཡིད་བཞིན་དུ་བདེ་བ་སྩལ་བར་གྱིས་ཤིག །དེ་ནས་གནོད་འཛིན་གྱིས་གསང་བའི་བདག་པོ་དེ་ལྟར་བགྱིའོ་
ཞེས་གསོལ་ཏེ་ལན་གསུམ་དུ་བསྐོར་བ་ཆོས་བཞིན་དུ་བྱས་ཏེ་འཁོད་པར་གྱུར་ཏོ། །འཕགས་པ་གནོད་འཛིན་དཔལ་ཞེས་བྱ་བའི་གཟུངས་རྫོགས་སོ།།    །།རྒྱ་གར་སྐད་
དུ། ཨཱརྱ་ཨཥྚ་མཧཱ་པྲཱ་ཡ་ཏཱ་རཱ་ནི་ནཱ་མ་དྷཱ་ར་ཎཱི། བོད་སྐད་དུ། འཕགས་པ་འཇིགས་པ་ཆེན་པོ་བརྒྱད་ལས་སྒྲོལ་བ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ལ་ཕྱག་འཚལ་ལོ། །དེ་བཞིན་གཤེགས་པ་ཡོན་ཏན་འབྱུང་གནས་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་ནས་སྤོས་དྲིལ་ལ་ཕྱག་འཚལ་ལོ། །དེ་བཞིན་གཤེགས་
པ་གཞན་གྱིས་མི་ཐུབ་པའི་རྩལ་དང་ལྡན་པ་ལ་ཕྱག་འཚལ་ལོ། །དེ་བཞིན་གཤེགས་པ་སྒྲིབ་པ་ཐམས་ཅད་རྣམ་པར་སེལ་བ་ལ་ཕྱག་འཚལ་ལོ། །དེ་བཞིན་གཤེགས་པ་ཟླ་བ་མཆོག་ལ་ཕྱག་

95-1-16a

འཚལ་ལོ། །དེ་བཞིན་གཤེགས་བཞི་བའི་རྒྱལ་པོ་ལ་ཕྱག་འཚལ་ལོ། །དེ་བཞིན་གཤེགས་པ་ཟླ་བའི་བླ་མ་ལ་ཕྱག་འཚལ་ལོ། །བྱང་ཆུབ་སེམས་
དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཇིགས་པ་མེད་པར་བྱེད་པ་ལ་ཕྱག་འཚལ་ལོ། །ཏདྱ་ཐཱ། དྷ་རེ་དྷ་རེ། དྷཱ་རེ་དྷཱ་ར་ཎཱི། ར་ན་ཀོ་ཏེ་ཨ་བྷ་ཡཱ་ཀལྤེ། ཀལྤ་ནི་ག་ཎི། ཨ་
ནནྟ་ཀལྤེ། ཨ་མྲྀ་ཏ་ཀལྤེ། ཧུ་ཏཱ་ཤ་རེ། ཨ་ནནྟ་མུ་ཁེ། ཨ་ནནྟ་ཙཀྵུ་ས་མུཏྒ་ཏེ། ཨོཾ་བྷ་སྭཱཧཱ། རིགས་ཀྱི་བུ་གཟུངས་ཀྱི་གསང་སྔགས་འདི་དག་ནི་སེམས་ཅན་ངན་སོང་དུ་འགྲོ་བ་རྣམས་ཀྱི་དོན་གྱི་ཕྱིར། སངས་
རྒྱས་བཅོམ་ལྡན་འདས་གང་གཱའི་ཀླུང་གི་བྱེ་མ་སྙེད་དག་གིས་གསུངས་པ་དང༌། བྱིན་གྱིས་བརླབས་པ་དང༌། རྗེས་སུ་ཡི་རང་པ་ཡིན་ནོ། །རིགས་ཀྱི་བུ་བྱང་ཆུབ་སེམས་དཔའ་གང་ལ་ལ་གཟུངས་འདི་
འཛིན་པར་བྱེད་པ་དེ་འཇིགས་པ་བརྒྱད་པོ་སེམས་ཅན་དམྱལ་བའི་འཇིགས་པ་མཐའ་ཡས་པ་དང༌། དུད་འགྲོའི་སྐྱེ་གནས་ཀྱི་འཇིགས་པ་མཐའ་ཡས་པ་དང༌། གཤིན་རྗེའི་འཇིག་རྟེན་གྱི་འཇིགས་པ་
མཐའ་ཡས་པ་དང༌། ཡི་དྭགས་ཀྱི་འཇིགས་པ་མཐའ་ཡས་པ་དང༌། བགྲོད་དཀའ་བའི་འཇིགས་པ་མཐའ་ཡས་པ་དང༌། སྐྱེ་བའི་འཇིགས་པ་མཐའ་ཡས་པ་དང༌། ནད་ཀྱི་འཇིགས་པ་མཐའ་ཡས་པ་
དང༌། འཆི་བའི་འཇིགས་པ་མཐའ་ཡས་པ་དག་ལས་ཡང་དག་པར་འདའ་བར་འགྱུར་རོ། །ཕྱོགས་བཅུའི་སངས་རྒྱས་བཅོམ་ལྡན་འདས་རྣམས་ཀྱིས་དགོངས་པར་འགྱུར་རོ། །སེམས་རྣམ་པར་གཡེང་

95-1-16b

བ་མེད་པར་འཆི་བའི་དུས་བྱེད་ཅིང༌། སངས་རྒྱས་རྣམས་ཀྱི་སྤྱན་སྔར་སྐྱེ་བར་འགྱུར། ཟད་མི་ཤེས་པའི་ལུས་ཐོབ་པར་འགྱུར། སྦྲུལ་པའི་ལུས་ཀྱང་ཐོབ་པར་འགྱུར་རོ། །ན་མཿསརྦ་བིརྱཱ། སིང་
དྷྱན་ཏུ་མེ་མན་ཏྲ་པཱ་ད་སྭཱཧཱ། འཕགས་པ་འཇིགས་པ་ཆེན་པོ་བརྒྱད་ལས་སྒྲོལ་བ་ཞེས་བྱ་བའི་གཟུངས་རྫོགས་སོ།།   །།རྒྱ་གར་སྐད་དུ། ཨཱརྱ་ཛཾ་བྷ་ལ་ཛ་ལེནྡྲ་ཡ་ཐཱ་ལ་དྡྷ་ཀལྤ་ནཱ་མ།
བོད་སྐད་དུ། འཕགས་པ་གནོད་གནས་དབང་པོ་ཇི་ལྟར་འབྱུང་བའི་རྟོག་པ་ཞེས་བྱ་བ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །འདི་སྐད་
བདག་གིས་ཐོས་པ་དུས་གཅིག་ན། བཅོམ་ལྡན་འདས་ལངྐའི་གླིང་དང་ཉེ་བར་གྱུར་པ་རྒྱ་མཚོ་ཆེན་པོའི་འགྲམ་ན་བཞུགས་ཏེ། སངས་རྒྱས་ཀྱི་ཆོས་རྣམས་ལས་ཕྱིར་མི་ལྡོག་
པར་གྱུར་པའི་རྣམ་པར་འཇིགས་པ་དང༌། ཟླ་བའི་སྡེ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོར་གྱུར་པའི་འཁོར་གྱིས་བསྐོར་ནས་མངོན་དུ་བྱས་
སོ། །དེ་ནས་དེར་བཅོམ་ལྡན་འདས་ནམ་མཁའ་ལ་གཤེགས་ནས་སླར་བབས་ཏེ་དཔག་བསམ་གྱི་ཤིང་བི་ཙུ་ཝརྡྷའི་རྩ་བར་བཞུགས་སོ། །དེ་ནས་གནོད་སྦྱིན་
གྱི་དབང་པོ་གནོད་གནས་རབ་ཏུ་དགའ་བ་དང༌། ལྷ་མ་ཡིན་གྱི་དབང་པོ་དང༌། ཀླུའི་རྒྱལ་པོ་མི་ཞུམ་པ་དང༌། གྲུལ་བུམ་གྱི་རྒྱལ་པོ་མངོན་ཤེས་ལྔ་པ་དང༌།

95-1-17a

དྲི་ཟའི་རྒྱལ་པོ་ཟུར་ཕུད་ལྔ་པ་དང༌། སྲིན་པོའི་རྒྱལ་པོ་ཀི་ལི་ཀི་ལ་དང༌། ནམ་མཁའ་ལྡིང་གི་རྒྱལ་པོ་གཤོག་པ་ཅན་དང༌། མིའམ་ཅིའི་རྒྱལ་
པོ་ལྗོན་པ་དང༌། ཟུར་ཕུད་ལྔ་པ་དང༌། སྲུལ་པོ་དང༌། ལྷའི་བུ་སྤྲིན་གྱི་ཤུགས་ཅན་དང༌། ཟླ་བ་དང༌། ཟླ་བ་ལ་མངོན་པར་གུས་པ་དང༌། ལྷའི་བུ་རྒྱལ་བས་བྱིན་
རྣམས་ནུབ་མོ་འདས་ནས་ཐོ་རངས་གསལ་བའི་དུས་སུ་བཅོམ་ལྡན་འདས་ག་ལ་བ་དེར་ཉེ་བར་ལྷགས་ཏེ། བཅོམ་ལྡན་འདས་ཀྱི་ཞབས་ལ་ཕྱག་བྱས་
ནས་བསྐོར་བ་ལན་བདུན་བྱས་ཏེ་ཕྱོགས་གཅིག་ཏུ་འདུག་གོ །དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་རྣམས་ཀྱི་འོད་ཀྱི་ཁ་དོག་ཤིན་ཏུ་གསལ་
ཞིང་རྒྱ་ཆེ་བ་དཔག་བསམ་གྱི་ཤིང་རྩ་བ་ཐམས་ཅད་གསལ་ཞིང་རྒྱས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་
དཔའ་ཆེན་པོ་དེ་རྣམས་ལ་བཀའ་སྩལ་པ། རྒྱ་མཚོ་ཆེན་པོའི་གྲོང་ཁྱེར་དུ་ངོ་མཚར་ཞིང་རྨད་དུ་གྱུར་པའི་ཆོས་བརྒྱད་ལ་བཟོད་པ་དང༌། ཇི་ལྟར་རྟོགས་པ་ལ་
ཁྱེད་རྣམས་བར་ཆད་དང༌། གདོན་མེད་པར་མ་གྱུར་ཏམ། འདི་སྐད་དུ་གསུངས་པས་གནོད་སྦྱིན་གྱི་དབང་པོ་གནོད་གནས་རང་གི་སྟན་ལས་ལངས་ཏེ་བླ་གོས་

95-1-17b

ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེར་ཐལ་མོ་སྦྱར་བ་བྱས་ཏེ་ཕྱག་བྱས་ནས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །ཀྱེ་བཙུན་པ་བཅོམ་ལྡན་འདས། རྒྱ་མཚོ་ཆེན་པོའི་གྲོང་ཁྱེར་དུ་བཟོད་པ་དང༌། ཇི་ལྟར་རྟོགས་པར་བྱེད་པ་ལ་མངོན་པར་དགའ་བར་བྱེད་དོ། །
དེ་ནས་བཅོམ་ལྡན་འདས་ཀྱིས་བཀའ་སྩལ་པ། རྒྱ་མཚོ་ཆེན་པོའི་གྲོང་ཁྱེར་དུ་ཇི་ལྟར་གནོད་སྦྱིན་གྱི་སྡེ་དཔོན་ཁྱེད་རྣམས་ངོ་མཚར་ཞིང་རྨད་དུ་བྱུང་བའི་ཆོས་
བརྒྱད་ལ་མངོན་པར་དགའ་བར་བྱེད་པ་དེ་ལྟར་རིགས་ཀྱི་བུ་ཆོས་འདི་རྣམས་འདོད་པ་དང༌། དད་པས་མངོན་པར་དགའ་བ་ངོ་མཚར་ཞིང་རྨད་དུ་བྱུང་བའི་ཆོས་བརྒྱད་
ལ་གནས་པར་དེ་ནི་ཚངས་བར་སྤྱོད་པ་ལ་གནས་པའོ། །དེ་ནས་གནོད་སྦྱིན་གྱི་བདག་པོ་གནོད་གནས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས། ངོ་མཚར་ཆེ་ཞིང་རྨད་དུ་བྱུང་བའི་ཆོས་བརྒྱད་ལ་གནས་པ་འདི་ལ་ང་ཡིས་བསྲུང་བ་དང༌། ཡོངས་སུ་བསྐྱབ་པ་དང༌། ཡོངས་སུ་གཟུང་བ་དང༌། ཡོངས་
སུ་བསྐྱང་བ་དང༌། ཞི་བ་དང༌། བཀྲ་ཤིས་པ་དང༌། འཇིག་རྟེན་པ་ལ་རྗེས་སུ་བརྩེ་བས་སྐྱེ་བོ་མང་པོ་ལ་ཕན་པ་དང༌། བདེ་བའི་ཕྱིར། བཅོམ་ལྡན་འདས། བདག་གི་

95-1-18a

སྙིང་པོ་འདི་ཡོངས་སུ་གཟུང་ཞིང༌། བཅོམ་ལྡན་འདས། ཆོས་ཀྱི་རྣམ་གྲངས་འདི་བདག་གིས་རྟོགས་པ་འདི་ལོག་པར་དང་སེལ་དང༌།
གསེར་ཐུབ་དང༌། འོད་སྲུང་དང༌། ཡང་དག་པར་རྫོགས་པའི་སངས་རྒྱས་དེ་རྣམས་ལ་སྙིང་པོ་འདི་ཡོངས་སུ་དབུལ་ལོ། །ཡང་དག་པར་རྫོགས་པའི་སངས་
རྒྱས་བཅོམ་ལྡན་འདས་དེ་རྣམས་ཀྱིས་ཀྱང་སྙིང་པོ་འདི་ཡོངས་སུ་བཟུང་ངོ༌། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། གནོད་སྦྱིན་གྱི་སྡེ་དཔོན་ཁྱོད་
ཀྱིས་གང་དུས་ལ་བབ་ཅིང་མནོ་བ་དེ་སྨྲོས་ཤིག །དེ་ནས་གནོད་སྦྱིན་གྱི་བདག་པོ་གནོད་གནས་ཀྱིས་འདི་སྐད་ཅེས་སྨྲས་པ། འདི་ལྟ་བུའི་ཆེད་དུ་བརྗོད་པ་ཆེད་
དུ་བརྗོད་དེ། མཆོད་སྦྱིན་ནང་ན་སྦྱིན་སྲེག་གཙོ། །རིག་བྱེད་རྣམས་ན་དབྱངས་ཅན་གཙོ། །མི་རྣམས་ན་ནི་རྒྱལ་པོ་གཙོ། །ཆུ་རྣམས་ན་ནི་རྒྱ་མཚོ་གཙོ། །རྒྱུ་སྐར་
རྣམས་ན་ཟླ་བ་གཙོ། །དྲོད་རྣམས་ན་ནི་ཉི་མ་གཙོ། །སྟེང་དང་ལོགས་དང་ཐད་ཀ་ན། །ཇི་སྙེད་འགྲོ་བ་གནས་པ་དང༌། །གང་ཞིག་བསོད་ནམས་འདོད་པ་ཡིས། །ཚོགས་
རྣམས་ན་ནི་འཕགས་པ་གཙོ། །ལྷ་དང་བཅས་པའི་འཇིག་རྟེན་ན། །རྫོགས་པའི་སངས་རྒྱས་རྐང་གཉིས་གཙོ། །དེ་ནས་ཡང་གནོད་སྦྱིན་གྱི་བདག་པོ་གནོད་གནས་

95-1-18b

ཀྱིས་བཅོམ་ལྡན་འདས་ཀྱི་རྗེས་སུ་གནང་བ་ཐོབ་ནས་རང་གི་སྔགས་སྨྲས་པ། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ནཱ་པ་ཏ་ཡེ། ཨོཾ་ཛམྦྷ་ལ་ཛ་ལེནྡྲ་ཡ་སྭཱཧཱ།
དེ་ནས་སྔགས་ཀྱི་རྒྱལ་པོ་འདི་སྨྲས་པ་ཙམ་གྱིས་དེ་མ་ཐག་ཏུ་སྟོང་གྱི་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དེ་རྣམ་པ་དྲུག་ཏུ་གཡོས་སོ། །དེ་ནས་ཇི་སྲིད་ཕྱིར་མི་
ལྡོག་པའི་བྱང་ཆུབ་སེམས་དཔའ་རྣམས་དང༌། གནོད་སྦྱིན་གྱི་དབང་པོ་རྣམས་ཀྱིས་མགྲིན་གཅིག་གིས་འདི་སྐད་ཅེས་བྱ་བའི་ཚིག་བརྗོད་དོ། །བཅོམ་ལྡན་འདས་
བདེ་བར་གཤེགས་པ། ཇི་སྲིད་ཆོས་ཀྱི་རྣམ་གྲངས་སྔར་མ་བྱུང་བའི་ངོ་མཚར་རྨད་དུ་ངེས་པར་གྱུར་པ། ཇི་སྲིད་ཆོས་ཀྱི་རྣམ་གྲངས་ཕན་ཡོན་ཆེན་པོ་ངོ་མཚར་བ། སྡུག་
བསྔལ་བ་རྣམས་དང༌། སྐྱབས་མེད་པ་རྣམས་དང༌། ཡོངས་སུ་སྐྱོབ་པ་མེད་པ་རྣམས་དང༌། གནས་མེད་པ་རྣམས་ཀྱི་སྐྱབས་དང༌། གནས་དང༌། སྐྱོབ་པ་དང༌། ཡོངས་
སུ་སྐྱོབ་པ་དེ། བཅོམ་ལྡན་འདས། བཤད་དུ་གསོལ། སེམས་ཅན་རྣམས་ཀྱི་དོན་དང༌། ལྷ་དང༌། མི་རྣམས་ཀྱི་དོན་དུ་ལྷ་དང་མི་རྣམས་ཀྱི་ཕན་པ་དང༌། བདེ་བའི་ཕྱིར་
སྙིང་པོ་འདི་རྟོག་པ་དང༌། དཀྱིལ་འཁོར་དང༌། གསང་ཆེན་དང༌། སེམས་ཅན་གང་གི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་ཤིང་བདེ་བ་ཉིད་ཀྱིས་བླ་ན་མེད་

95-1-19a

པ་ཡང་དག་པར་རྫོགས་པའི་བྱང་ཆུབ་མངོན་པར་ཐོབ་པའོ། །དེ་ནས་ཡང་འཁོར་གནོད་སྦྱིན་རྣམས་དང༌། ཉན་ཐོས་ཆེན་པོ་རྣམས་དང༌། བྱང་
ཆུབ་སེམས་དཔའ་རྣམས་དང༌། ལྷ་དང༌། ཀླུ་དང༌། གནོད་སྦྱིན་ལ་སོགས་པ་བླ་གོས་ཕྲག་པ་གཅིག་ཏུ་གཟར་ནས་རང་རང་གི་སྟན་ལས་ལངས་ནས་ཐལ་མོ་སྦྱར་
ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་བ་བཏབ་བོ། །དེ་ནས་ཡང་བཅོམ་ལྡན་འདས་ཀྱིས་གནོད་སྦྱིན་དེ་
རྣམས་འཁོར་དེ་རྣམས་དང་བཅས་པ་ལ་བཀའ་སྩལ་པ། ཆོས་ཀྱི་རྣམ་གྲངས་འདི། རིགས་ཀྱི་བུ། ཁྱེད་རྣམས་ཉོན་ཅིག །གནོད་སྦྱིན་ཆེན་པོའི་སྙིང་པོ་འདི་དཀྱིལ་
འཁོར་དང༌། ཕྱག་རྒྱ་དང༌། སྔགས་དང༌། གསང་ཆེན་ཤིན་ཏུ་ངོ་མཚར་བ་དང༌། ཤིན་ཏུ་རྨད་དུ་གྱུར་པ་དེ་བཞིན་གཤེགས་པ་རྣམས་ཀྱིས་གསུངས་པ་དང༌། བྱང་
ཆུབ་སེམས་དཔའ་ཐམས་ཅད་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཡི་དྭགས་དང༌།
ཤ་ཟ་དང༌། མི་དང༌། མི་མ་ཡིན་པ་རྣམས་ཀྱིས་ཕྱག་བྱས་ཤིང་མངོན་པར་བསྟོད་པ། སེམས་ཅན་རྣམས་ལ་ཀུན་ཏུ་ཕན་པའི་ཕྱིར་ཡིད་བཞིན་གྱི་ནོར་བུ་དང༌།

95-1-19b

བུམ་པ་བཟང་པོ་དང༌། དཔག་བསམ་གྱི་ཤིང་ཇི་ལྟར་མངོན་པར་འདོད་པ་བཞིན་དུ་དོན་ཐམས་ཅད་སྒྲུབ་པར་བྱེད་པ་དེའི་ཕྱིར་ང་ཡིས་རྗེས་སུ་གནང་ཞིང་བྱིན་
གྱིས་བརླབས་པ་འདི་དགེ་བའི་རྩ་བ་མ་བསགས་པའི་སེམས་ཅན་རྣམས་ཀྱི་རྣ་བའི་ཁུང་དུ་ཐོས་ཤིང་གྲག་པར་མི་འགྱུར་རོ། །གཞན་ཡང༌། དགེ་བའི་རྩ་བ་མ་བསགས་
པའི་སེམས་ཅན་རྣམས་ཀྱིས་ཉན་པ་དང༌། འདྲི་བ་དང༌། འཛིན་པ་དང༌། ཀློག་པ་ཙམ་ཡང་ནུས་པར་མི་འགྱུར་རོ། །འོན་ཀྱང་སེམས་ཅན་གང་སྙིང་པོ་འདི་འཛིན་
པ་དང༌། རྗེས་སུ་གཟུང་བར་འགྱུར་ཞིང་ཕྱིར་མི་ལྡོག་པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །ངན་འགྲོར་
སྐྱེ་བར་མི་འགྱུར་རོ། །མཐོང་བ་ཙམ་གྱིས་ནད་འབྱུང་བར་མི་འགྱུར་རོ། །དབུལ་པོ་དང༌། ཡིད་མི་བདེ་བ་དང༌། ལུས་ཀྱི་ཟུག་རྡུ་འབྱུང་བར་མི་འགྱུར་རོ། །སེམས་ཅན་
ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པར་འགྱུར་རོ། །མཁས་པ་རྣམས་ཀྱིས་མཆོད་པའི་གནས་སུ་འགྱུར་རོ། །ལྷ་ཐམས་ཅད་དང༌། ཀླུ་དང༌། གནོད་
སྦྱིན་རྣམས་འདུས་པས་སྔགས་འདི་འཛིན་པའི་ཡོན་ཏན་དང༌། ཕན་ཡོན་རྟོགས་པར་མི་ནུས་སོ། །འོན་ཀྱང་ང་ནི་དེ་བཞིན་གཤེགས་པ་གཅིག་པུ་དང༌། གཞན་

95-1-20a

དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཡོན་ཏན་དང༌། ཕན་ཡོན་རྒྱས་པར་མཐར་ཐུག་པ་བརྗོད་
པར་མི་ནུས་སོ། །གཞན་ལ་གཏམ་ཙམ་ཡང་མི་གྲག །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང༌། ཉན་ཐོས་རྣམས་དང༌། དེ་ལས་གཞན་པའི་
རྒྱ་ཆེ་བའི་ལྷས་འདིའི་ཡོན་ཏན་སྟོན་པ་དང༌། ཤེས་པ་ཙམ་ཡང་མི་ནུས་སོ། །མདོར་ན། ཇི་ལྟར་དེ་བཞིན་གཤེགས་པ་ཡོན་ཏན་མཐར་ཐུག་པ་དང་ལྡན་པ་
རྣམ་པ་ཐམས་ཅད་མཁྱེན་པའི་སྟོབས་ཀྱིས་སོ། །འདི་དང་འདྲ་བའི་སྔགས་ཀྱི་རྒྱལ་པོ་དེ་བཞིན་གཤེགས་པ་ཐམས་ཅད་ཀྱི་སྙིང་པོར་གྱུར་པ་སྙིང་པོའི་
མཆོག་གོ །གདུག་པ་རྣམས་ལ་གནོད་གནས་ཀྱིས། །ཕོངས་པ་རྣམས་ནི་གསོ་བར་བྱེད། །སེམས་ཅན་རྣམས་ནི་གནས་ཡིན་ཞིང༌། །འགྲོ་བ་རྣམས་ནི་
ཡང་དག་སྲུང༌། །དབང་པོ་ཀུན་ཤེས་གོ་འཕང་ལྡན། །གནོད་གནས་རྒྱལ་བར་བརྗོད་པའོ། །མདོར་ན་འདི་ལས་གཞན་པ་ཡི། །དེ་བཞིན་གཤེགས་པ་ཐ་དད་
པའི། །དེ་བཞིན་གཤེགས་པ་གཞན་ན་མེད། །འདི་འཛིན་པས་དེ་བཞིན་གཤེགས་པ་ལ་མཆོད་པའི་གནས་ཡོངས་སུ་བྱས་པར་འགྱུར་རོ། །དེ་བཞིན་

95-1-20b

གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་རྟག་ཏུ་བྱིན་གྱིས་བརླབས་པའོ། །ཕ་རོལ་ཏུ་ཕྱིན་པའི་སྟོབས་དང༌། ས་ཐོབ་པར་འགྱུར་
རོ། །དེ་ནས་ཡང་བཅོམ་ལྡན་འདས་ཀྱིས་ཇི་ལྟར་གནས་པའི་འཁོར་རྣམས་ལ་གཟིགས་ནས་གནོད་སྦྱིན་གྱི་དབང་པོ་གནོད་གནས་ལ་འདི་སྐད་ཅེས་བཀའ་སྩལ་ཏོ། །གནོད་
གནས་ཀྱི་དབང་པོ། ཁྱོད་ཀྱི་རྟོག་པ་དང༌། དཀྱིལ་འཁོར་དང༌། ཕྱག་རྒྱ་དང༌། སྔགས་དང༌། གསང་ཆེན་རྣམས་སྔོན་གྱི་སངས་རྒྱས་ཐམས་ཅད་ཀྱིས་ཀྱང་བསྟན་པ་ཡོད་དེ།
རྣམ་པར་གཟིགས་དང༌། གཙུག་ཏོར་ཅན་དང༌། ཐམས་ཅད་སྐྱོབ་དང༌། འཁོར་བ་འཇིག་དང༌། གསེར་ཐུབ་དང༌། འོད་སྲུང་དང༌། ད་ལྟར་ཤཱཀྱ་ཐུབ་པ་ངས་བཤད་དོ། །དེ་ནི་ལེགས་
པར་ཉོན་ལ་ལེགས་པར་ཡིད་ལ་ཟུངས་ཤིག །ད་ལྟར་ང་ཡིས་བཤད་ཀྱིས་ལྷ་དང༌། མིའི་ཕན་པ་དང༌། བདེ་བས་དགེ་བའི་རྩ་བ་འཕེལ་བའི་དོན་དུ་ང་ཡིས་ཡང་དག་
པར་ཤེས་སོ། །གང་གིས་ཀོ་ཤའི་གྲོང་ཁྱེར་དུ་ཤིང་ཁུར་ནས་འཚོང་པ་དེའི་ཚེ་དེར་ང་ལ་དགོན་པ་ན་སྡོད་པའི་དགེ་སློང་ཞིག་བུད་ཤིང་གི་དོན་དུ་ང་ལ་ཤིང་སློང་དུ་འོངས་
ཏེ། དེར་ངས་དགོན་པར་ཤིང་ཁྱེར་ནས་དགེ་སློང་གི་གན་དུ་ཕྱིན་ཏེ་མེ་སྦར་ནས་དགེ་སློང་གི་ནད་སོས་པར་བྱས་ཏེ་ཉི་མ་གཅིག་གི་བསོད་སྙོམས་ཀྱང་དྲངས་སོ། །དེ་

95-1-21a

ནས་དགེ་སློང་དེ་སེམས་ཡོངས་སུ་མགུ་ནས་དེས་ང་ལ་གསུམ་ལ་སྐྱབས་སུ་འགྲོ་བ་དང༌། བྱང་ཆུབ་ཏུ་སེམས་བསྐྱེད་ནས་དཀྱིལ་
འཁོར་དང༌། ཕྱག་རྒྱ་དང༌། སྔགས་དང༌། གསང་བའི་རྟོག་པ་ང་ལ་བྱིན་ནོ། །ངས་ཀྱང་ཡང་དག་པར་བསྒོམས་ནས་ཡོད་དོ། །དེའི་ཚེ་སྔགས་ཀྱི་རྒྱལ་པོ་ང་ལ་བྱིན་ནས་
དེ་ལྟར་དེ་ཉིད་བསྒོམས་པས་ཚེ་དེ་ཉིད་ལ་ཇི་ལྟར་འཕགས་པ་གནོད་གནས་ཀྱི་དབང་པོ་མཐོང་བའི་ལམ་དུ་གྱུར་ཏོ། །དེ་ནས་དེ་ང་ལ་ཡོངས་སུ་མགུ་ནས་ཕྱག་རབ་
ཏུ་གྲོལ་བ་ཞེས་བྱ་བར་མིང་བཏགས་སོ། །དེར་ཡང་ང་རྒྱལ་པོར་དབང་བསྐུར་བས་གྲོང་ཁྱེར་གྱི་མི་རྣམས་ཆོས་དང་ལྡན་པར་བྱས་ནས་དེ་ལ་ང་རྒྱལ་པོར་རབ་ཏུ་
གནས་པས་ངས་སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་ལ་ངེས་པར་སྦྱར་རོ། །ཇི་ལྟར་དོན་དུ་གཉེར་བ་རྣམས་ལ་སྐལ་བ་དང་ལྡན་པ་རྣམས་ལ་དུས་
མེད་པར་ཐམས་ཅད་ལ་ཉེ་བར་ཕན་པ་རང་རང་གི་ཁྱིམ་དུ་རྫོགས་པར་བྱས་སོ། །དེ་ལ་སོགས་པ་ངས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་བཞིན་པས་
བྱང་ཆུབ་སེམས་དཔའི་ས་ལ་རབ་ཏུ་ཞུགས་སོ། །རིམ་གྱིས་ངས་ཐམས་ཅད་མཁྱེན་པ་ཡང་དག་པར་རྫོགས་སོ། །དབུལ་བ་ཐམས་ཅད་ཉམས་པར་བྱེད་

95-1-21b

པ་དང༌། སེམས་ཅན་ཐམས་ཅད་ཀྱི་སྡུག་བསྔལ་ཉེ་བར་གཅོད་པ་ངས་ཡང་དག་པར་མངོན་པར་ཤེས་སོ། །གང་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཐམས་ཅད་མཁྱེན་པའི་ཡེ་ཤེས་ཤིན་ཏུ་རྟོགས་པ་དེ་རྣམས་ཀྱིས་ཀྱང་སྔོན་དུ་སྔགས་ཀྱི་རྒྱལ་པོ་འདི་བསྒྲུབས་པས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཐོབ་བོ། །དེའི་ཕྱིར། གནོད་སྦྱིན་གྱི་སྡེ་དཔོན་ཆེན་པོ། །ཁྱེད་དེ་བཞིན་གཤེགས་པ་ཐམས་ཅད་ཀྱི་ཡུམ་དུ་གྱུར་པ་བསྐྱེད་པ། འདོད་དོན་ཐམས་ཅད་སྒྲུབ་
པའི་ཐབས། །གང་ཞིག་མཐོང་བ་ཙམ་གྱིས་ཀྱང༌། །དེ་ནི་སྐྱེ་བ་གཅིག་ནས་གཅིག །སྔོན་དུ་བསགས་པའི་ལས་རྣམས་ཀྱང༌། །སྡིག་པ་ཀུན་ལས་རྣམ་པར་གྲོལ།།
དེ་བཞིན་སྐྱེ་བ་འདི་ལ་རྨོངས། །ཤིན་ཏུ་སྡིག་པ་མི་བཟང་བྱས། །གནོད་སྦྱིན་དབང་པོ་གཟི་བརྗིད་ཆེ། །གང་གིས་མཐོང་བ་ཙམ་གྱིས་ཀྱང༌། །བྱང་ཆུབ་སེམས་དཔའ་
ཐོབ་པ་དང༌། །སངས་རྒྱས་དང་ནི་ཡང་དག་ཕྲད། །ཕྱིར་མི་ལྡོག་པའི་ས་ཡང་ནི། །ཡུན་མི་རིང་བར་རབ་འཐོབ་བོ། །མཐོང་བ་ཙམ་གྱིས་ཡོན་ཏན་ནི། །ང་ཡིས་
བཤད་ཀྱིས་ཁྱོད་རང་ཉོན། །དབུལ་བ་དང་ནི་ཡིད་མི་བདེ། །སེམས་ནི་ནད་ཀྱིས་གཟིར་བ་དང༌། །གདོན་དང་བྱད་ཀྱང་སྒྱུར་བ་ཡིས། །དེ་ཡིས་འཇིགས་པར་མི་འགྱུར་

95-1-22a

རོ། །ལྷ་དང་ཀླུ་དང་དྲི་ཟ་དང༌། །ལྷ་མ་ཡིན་དང་ནམ་མཁའ་ལྡིང༌། །དེ་ལས་གཞན་ཡང་ཡིད་མི་བདེ། །རྟག་པ་ཉིད་དུ་སྲུང་བའོ། །
གནོད་སྦྱིན་དེ་ཉིད་མཐོང་ཙམ་གྱིས། །དཀྱིལ་འཁོར་སངས་རྒྱས་ཀྱིས་བསྟན་པ། །འདིར་ནི་ཡོན་ཏན་དེ་རྣམས་འབྱུང༌། །བསྒྲུབས་པར་འགྱུར་ན་ལྟ་ཅི་སྨོས། །
གང་ཞིག་དད་པས་དེ་བཞིན་རྟོགས། །གུས་པས་བརྟགས་པས་གཞན་མི་འཇུག །འདི་ལ་གུས་པས་དོན་དུ་གཉེར། །བསླབ་པ་སྡོམ་པ་སོགས་པ་ཡིས། །
དེས་ན་འབད་པས་གཙང་སྦྲ་བྱ། །ཡིད་ལས་བྱུང་བའི་དཀྱིལ་འཁོར་མཆོག །གཙང་ཞིང་དབེན་པའི་ས་ཕྱོགས་སུ། །ཤིང་གི་འབྲས་བུ་སྣ་ཚོགས་བཅས། །པུས་
ནུབ་ཙམ་གྱིས་ས་སྦྱངས་ལ། །བ་ཡི་རྣམ་ལྔས་བྱུག་པར་བྱ། །མཉམ་པར་བརྡུང་ཞིང་བཅག་པར་བྱ། །ལག་མཐིལ་ལྟ་བུའི་མཉམ་པ་ལ། །ཁྲུ་ཚད་ཉི་ཤུ་
ཙམ་ལ་ནི། །གནོད་སྦྱིན་དབང་པོ་མངོན་པར་སྔགས། །མེ་ཏོག་སྣ་ཚོགས་གཅལ་དུ་བཀྲམ། །ཨ་གར་བདུག་པས་བདུག་པ་དང༌། །ཉི་མ་བཟང་པོ་དེ་བཞིན་
གཟའ། །དེ་བཞིན་དུས་ཚོད་བཟང་པོ་ལ། །དཀར་པོའི་ཕྱོགས་ལ་ལེགས་པར་དགེ །སློབ་དཔོན་ལེགས་པར་བསྡོགས་པ་ཡིས། །བ་ཡི་རྣམ་ལྔས་ལེགས་

95-1-22b

པར་སྤྱད། །བདག་ཉིད་སྔགས་བཟླས་རྒྱལ་པོ་ཡིས། །སྔ་དྲོ་དག་པར་གྱུར་པ་ཡིས། །མཉམ་པར་གཞག་པར་བསྲུང་བར་བྱ། །སྟེང་དང་འོག་དང་ཕྱོགས་བཅུ་རུ། །ཕྱོགས་
ནི་དེ་བཞིན་བཅིང་བར་བྱ། །གནོད་སྦྱིན་རྒྱལ་པོ་དྲི་ཡི་ཆུས། །མཁས་པས་བརྒྱ་རྩ་བརྒྱད་དུ་སྔགས། །ཇི་ལྟར་ཤར་སོགས་མངོན་པར་གཏོར། །ཕྱོགས་བཅིང་སྔོན་གྱི་
རིམ་པ་བཞིན། །གཞོན་ནུ་མ་ཡིས་བཀལ་བ་ཡི། །ཚོན་སྣ་ལྔ་ཡི་སྐུད་པ་ལ། །གུར་གུམ་ཆུ་ཡིས་བྱུགས་པ་དང༌། །ཕུར་པ་ཨུ་དུམ་ཤིང་ལ་བྱས། །ཤར་གྱི་ཕྱོགས་
ནས་བརྩམས་པར་བྱ། །ཐིག་གདབ་སྔ་དྲོའི་དུས་སུའོ། །གྲུ་བཞི་པ་ལ་སྒོ་བཞི་པ། །ཟུར་བཞིའི་རེ་མིག་བཞི་དང་ལྡན། །དེ་ལ་དང་པོའི་དཀྱིལ་དུ་ནི། །དེ་བཞིན་གཤེགས་
པ་བྲི་བར་བྱ། །རྣམ་པ་ཀུན་མཆོག་ལྡན་པ་ཡི། །ཐམས་ཅད་མཁྱེན་པ་ཟླ་བའི་འོད། །དེ་འོག་གནོད་སྦྱིན་དབང་པོ་ནི། །མཚན་ཉིད་ཐམས་ཅད་མཚོན་པ་ཡི། །སྔོན་པོ་
སྤྲིན་ལྟ་བུ་ཡི་མདོག །རྒྱན་སེར་པོ་ཡིས་མཛེས་པ་དང༌། །རྐང་གདུབ་ལག་གདུབ་མགུལ་རྒྱན་དང༌། །རིན་ཆེན་སྣ་ཚོགས་ཀྱིས་མཛེས་པ། །སེངྒེའི་གདན་ལ་
རིན་ཆེན་དང༌། །སྣ་ཚོགས་ཐ་དད་རྣམ་པར་བརྒྱན། །རི་མོ་སྣ་ཚོགས་རིན་ཆེན་འདི། །འོད་འཕྲོ་ཡིད་འོང་འབར་བའི་འོད། །སྐྱིལ་ཀྲུང་ཕྱེད་པས་བཞུགས་པ་ལེགས་

95-1-23a

པར་མཛེས། །དེ་ཉིད་དབུས་སུ་ནོར་བུ་བཟང་པོ་ལེགས་པར་བྱ། །རབ་ཏུ་འབད་པས་གཡས་པའི་ཕྱག །མཆོག་སྦྱིན་ས་བོན་ཡོངས་སུ་བྱ། །དེ་
བཞིན་དུ་ནི་གཡོན་པའི་ཕྱག །ནེའུ་ལེ་རིན་ཆེན་དགུག་པའོ། །སྣ་ཚོགས་གཏེར་རྣམས་སྟེང་དུ་ལེགས་པར་བཞུགས། །དེ་བཞིན་དུང་དང་པདྨ་ཡིས། །རིན་ཆེན་ཆར་ནི་
འབེབས་པའོ། །མངའ་བདག་གཡས་དང་གཡོན་དུའོ། །ནོར་བུ་བཟང་པོ་དེ་ཡི་ཕྱོགས། །གནོད་སྦྱིན་བཟང་པོ་དངུལ་མདོག་ཅན། །མཁས་པས་སྔར་བཞིན་
དུ་ནི་དགོད། །སྤྱོད་པའི་དབང་པོ་གདོང་དབང་པོ། །གཡས་དང་གཡོན་དུ་བྱ་བའོ། །རྣམ་པ་ཁ་དོག་འདྲ་བ་ཡི། །གཏེར་གྱི་སྟེང་དུ་ཡང་དག་བཞུགས། །དེ་ཡི་
འོག་ཏུ་གནོད་སྦྱིན་མོ། །བདུན་པོ་དག་ནི་བྲི་བར་བྱ། །དེ་ལས་གཞན་དུ་བུ་དགུ་སྟེ། །དེ་ལས་གཞན་ནི་ཆུ་སྐྱེས་སོ། །རིན་ཆེན་ལྟེ་བ་ནོར་སྦྱིན་དང༌། །གནོད་མཛེས་
དང་ནི་གནོད་མཛེས་གཞན། །ལྟེ་མཛེས་དང་ནི་ལྟེ་ཆེན་པོ། །མཚམས་སུ་བུམ་པ་བཟང་པོའོ། །འཕར་བ་གཉིས་ལ་དགོད་བྱ་བའི། །གནོད་སྦྱིན་དབང་པོ་སྟོབས་
པོ་ཆེ། །གནོད་གནས་ཧུ་ལུ་ཧུ་ལུ་དང༌། །སྡེ་མཛེས་དང་ནི་ཟླ་བའི་སྡེ། །རེངས་པ་དང་ནི་གདུལ་བ་དང༌། །རྩེ་དམར་དང་ནི་གསུས་པོ་ཆེ། །སྣམ་བུ་གསུམ་པ་ལ་བྱ་བ། །

95-1-23b

གནོད་སྦྱིན་མོ་ནི་ལྷ་མཛེས་མ། །རྒྱ་ཆེན་མ་དང་དྲི་བྲལ་མ། །ཟླ་མོ་བློ་གྲོས་སྙིང་པོ་སྤྱན། །པདྨའི་སྙིང་པོ་སྨིན་མཛེས་མ། །གནོད་སྦྱིན་ལག་པ་ལག་མང་ས་པོ། །སྤྲིན་
ཆེན་མ་དང་སྐྲ་མཛེས་མ། །གཏེར་གྱི་ཕྲེང་བ་གཡེམ་པ་མོ། །ལྗོན་ཤིང་ཕྲེང་བ་ཕྲེང་བ་མོ། །འདོད་པ་ཀུན་གྱི་འབྲས་སྟེར་མ། །ཡིད་ཤུགས་མ་དང་འདོད་གཟུགས་
མ། །ཐོས་ངག་མ་དང་ལྷ་མཛེས་མ། །རྫུ་འཕྲུལ་ཆེན་པོ་རྣམ་བཤད་པ། །ཉི་ཤུ་མཆོག་ནི་སྟེར་བའོ། །ཅི་ལྟའི་རིམ་པས་རྣམ་དགོད་པ། །ཇི་ལྟར་མདུན་དང་ཕྱོགས་
བཞིར་དགོད། །དབང་པོ་ལ་སོགས་དགོང་པར་བྱ། །དེ་ནས་ཕྱི་རོལ་དྲ་བ་སྟེ། །རྡོ་རྗེ་ཤཀྟི་དབྱུག་པ་དང༌། །རལ་གྲི་ཞགས་པ་རྒྱལ་མཚན་དང༌། །འཁོར་ལོ་རྩེ་གསུམ་
མཚོན་ཆ་བསྣམས། །སྔར་བཞིན་དུ་ནི་དགོད་པར་བྱ། །སྟེང་འོག་མངའ་ཡི་དྲ་བ་དང༌། །དེ་བཞིན་རྡོ་རྗེ་འབར་བའོ། །མཁས་པས་ཕྱི་རོལ་དུ་ནི་དགོད། །དེ་ནས་
སྤྱན་དྲང་བརྩམ་པར་བྱ། །ཚོན་རྩི་ལྔ་ནི་དཀར་པོ་དང༌། །སེར་པོ་དམར་པོ་སྔོན་པོ་ནག །དབྱངས་ཀྱི་སྔགས་ཀྱིས་སྔོན་སྔགས་ཏེ། །ཕྱི་རོལ་རྒྱལ་མཚན་བརྒྱད་དགོད་
བྱ། །དེ་བཞིན་ཕྱོགས་རྣམས་ཨརྒའི་སྣོད། །ཆུ་ནི་མེ་ཏོག་གིས་བཀང་བྱ། །སྤྱན་དྲང་མཆོད་སྦྱིན་ཡིས་ནི་བྱ། །སྔགས་པས་བྱ་བར་ཐེ་ཚོམ་མེད། །གནོད་སྦྱིན་

95-1-24a

མོ་རྣམས་རང་སྔགས་ཀྱིས། །མཁས་པ་ཡིས་ནི་སྤྱན་དྲང་བྱ། །ལྷ་དང་ལྷ་མིན་སྤྱན་དྲང་བྱ། །གནོད་གནས་དབང་པོ་སྟོབས་པོ་ཆེ། །མ་ལི་
ཀ་ཕྲེང་ཤིན་ཏུ་དཀར། །པདྨ་ཨུཏྤ་ལ་ཡི་ཚོགས། །ནཱ་ག་གེ་སར་ཀེ་སུ་དང༌། །དྲི་དང་བདུག་པ་སྒྲོན་མ་དང༌། །བཤོས་གཙང་གཏོར་མ་ཀུན་འདོད་པ། །རིམ་པ་བཞིན་
དུ་མཆོད་པ་ནི། །མཁས་པ་ཡིས་ནི་བྱ་བ་ཡིན། །ག་བུར་དང་ནི་གུར་གུམ་མ། །ཡང་ན་ཙནྡན་དཀར་པོ་ཡིས། །འབུམ་ཕྲག་དུ་ནི་སྦྱིན་སྲེག་བྱ། །སྟོང་ཕྲག་
བརྒྱ་ཡི་སྦྱིན་སྲེག་བྱ། །ནོར་བུ་བཟང་པོའི་མདུན་དུའོ། །ཇི་ལྟར་རིགས་པས་བཟླས་པ་དང༌། །སྦྱིན་སྲེག་ཆོ་ག་བཞིན་དུའོ། །འབད་པ་ཡིས་ནི་མཆོད་པ་བྱ།།
མཚམས་སུ་བུམ་པ་དགོད་པ་ནི། །རིན་ཆེན་འབྲུ་དང་སྨན་རྣམས་ལྡན། །དྲི་ཡི་ཆུ་ཡིས་ཡོངས་སུ་དགང༌། །ཙུ་ཏ་པ་ལ་ས་ཡིས་གཡོགས། །མགྲིན་པ་རས་ཀྱིས་
དཀྲིས་པ་དང༌། །དེ་སྲིད་བཅོམ་ལྡན་འདས་ཀྱི་སྔགས། །རང་རང་གི་ནི་སྔགས་བཟླས་པ། །དེ་ཉིད་བུམ་པ་དགོད་པར་བྱ། །འདི་ལ་སྔགས་རྣམས་འབྱུང་བ་ནི།།
ཨོཾ་ཛཾ་བྷ་ལ་ཛ་ལེན་དྲཱ་ཡ་སྭཱཧཱ། གཙོ་བོའི་སྟེ་ལས་ཐམས་ཅད་པའི་སྔགས་སོ། །མཧཱ་ཡཀྵ་རཱ་ཛཱ་ཡ། པི་ན་མ་ཏེ་མ་ཎི་བྷ་དྲཱ་ཡ་དྷི་མ་ཧེ་ཏཎྞོ་ཡཀྵ་པྲ་ཙོཏྟ་ཡ་དྷ་པི་

95-1-24b

ཏྲི། གནོད་སྦྱིན་གྱི་དབྱངས་ཀྱི་སྔགས་སོ། །ཨོཾ་ཡཀྵྰ་ཡ་སྭཱཧཱ། གནོད་སྦྱིན་གྱི་སྙིང་པོའོ། །སྤྱན་དྲང་བ་དང༌། གཤེགས་སུ་གསོལ་པ་དང༌། མཆོད་པ་དང༌། བུམ་པ་ལ་མདོ་
པར་སྔགས་པའི་སྔགས་ཏེ་སོ་སོར་སྦྱར་བར་བྱའོ། །ཨ་ནནྟ་པདྨཱ་ཡ་སྭཱཧཱ། པདྨའི་གཏེར་གྱི་སྔགས་སོ། །ཨ་ནནྟ་སཾ་ཁཱ་ཡ་སྭཱཧཱ། གཏེར་གྱི་དུང་གི་སྔགས་སོ། །ཛ་ར་ཡ་
ན་བེ་ཡ་དྷ་ན་ཨ་དྷི་པ་ཏ་ཡེ་སྭཱཧཱ། དངུལ་གྱི་མདོག་ཅན་གྱི་སྔགས་སོ། །ཙ་རེནྡྲཱ་ཡ་སྭཱཧཱ། སྤྱོད་པའི་དབང་པོའི་སྔགས་སོ། །མུ་ཁེན་དྲཱ་ཡ་སྭཱཧཱ། དབང་པོ་གདོང་
གི་སྔགས་སོ། ཨོཾ་དྷ་ན་དཱ་ཡ་སྭཱཧཱ། གཏེར་སྦྱིན་གྱི་སྔགས་སོ། །མ་ནི་བྷཱ་ཡ་དྷ་ནི། ཨ་དྷི་བ་ཏ་ཡེ་སྭཱཧཱ། རིན་ཆེན་ལྟེ་བའི་སྔགས་སོ། །སུ་ཎ་གྷ་ཡ་དྷ་ན་ཨ་དྷི་པ་
ཏ་ཡེ་སྭཱཧཱ། ལྟེ་མཛེས་ཀྱི་སྔགས་སོ། །ཨོཾ་སུཾ་བྷ་ཎ་བྷཱ་ཡ་དྷ་ན་ཨ་དྷ་པ་ཏ་ཡེ་སྭཱཧཱ། གནོད་མཛེས་ཀྱི་ལྟེ་བའི་སྔགས་སོ། །ཨོཾ་ཨ་སུཾ་བྷ་ཎ་བྷཱ་ཡ་དྷ་ན་ཨ་དྷི་པ་
ཏ་ཡེ་སྭཱཧཱ། གནོད་མཛེས་ལྟེ་གཞན་གྱི་སྔགས་སོ། །ཨོཾ་ཨཾ་བྷ་ཎ་བྷཱ་ཡ་དྷ་ན་ཨ་དྷི་པ་ཏ་ཡེ་སྭཱཧཱ། ཆུའི་ལྟེ་བ་ཅན་གྱི་སྔགས་སོ། །ནི་ཎ་བྷ་ཡ་དྷི་ན་ཨ་དྷི་པ་ཏ་ཡེ་
སྭཱཧཱ། ལྟེ་སྔོན་ཅན་གྱི་སྔགས་སོ། །བཻ་ཤྲ་མ་ཎ་ཡ་དྷ་ན་ཨ་དྷི་པ་ཏ་ཡེ་སྭཱཧཱ། རྣམ་ཐོས་སྲས་ཀྱི་སྔགས་སོ། །མ་ཧཱ་ན་བྷཱ་ཡ་དྷ་ན་ཨ་དྷི་པ་ཏ་ཡེ་སྭཱཧཱ། ལྟེ་ཆེན་གྱི་

95-1-25a

སྔགས་སོ། །ཨོཾ་ཛཾ་བྷ་དྲ་གྷ་ཊཱ་ཡ་སྭཱཧཱ། བུམ་པ་བཟང་པོའི་སྔགས་སོ། །ཧ་ར་ཛཾ་བྷ་ཀ་ཧཱུཾ་ཕཌ། རྨུགས་བྱེད་ཀྱི་སྔགས་སོ། །ཡཀྵ་ཨིན་
དྷ་ཡ་སྭཱཧཱ། ཧུ་ལུ་ཧུ་ལུ་ཞེས་བྱ་བའི་སྔགས་སོ། །སུ་སེ་ནཱ་ཡ་སྭཱཧཱ། སྡེ་མཛེས་ཀྱི་སྔགས་སོ། །ཧ་ར་ཧ་ར་ཙནྡྲཱ་སེ་ནཱ་ཡ་སྭཱཧཱ། ཟླ་བ་སྡེའི་སྔགས་སོ། །ཛཾ་བྷ་ལཱ་
ཡ་སྭཱཧཱ། གནོད་གནས་ཀྱི་སྔགས་སོ། །མོ་ཏཱ་ཡ་སྭཱཧཱ། འདུལ་བྱེད་ཀྱི་སྔགས་སོ། །རཱ་ག་ཛི་ཧཱ་ཡ་སྭཱཧཱ། ལྕེ་དམར་པོའི་སྔགས་སོ། །མ་ཧོ་ང་རཱ་ཡ་སྭཱཧཱ། གསུས་
པོ་ཆེའི་སྔགས་སོ། །བི་མ་ལེ་བི་མ་ལ་དཪྴ་ནི་ཨ་ཡ་ཏི་སྭཱཧཱ། དྲི་བྲལ་མའི་སྔགས་སོ། །བྷ་ས་ལ་ཎ་ཡ་ཎེ་བོ་དྷཱ་ཡ་སྭཱཧཱ། རྒྱ་ཆེན་མའི་སྔགས་སོ། །ཙནྡྲཱ་སུ་མ་ཏི་
སུ་ར་པུ་ཛི་ཏི་ཙན་དྲེ་ཙན་དྲེ་ཙནྡྲ་མ་ཏི་སྭཱཧཱ། ཟླ་འོད་བློ་གྲོས་མའི་སྔགས་དང༌། དགུག་པའི་སྤྱན་ཅན་མའིའོ། །ཨོཾ་ཙན་དྲ་པདྨའི་སྭཱཧཱ། པདྨའི་སྙིང་པོའི་སྔགས་སོ།།
སུ་བྷཱུཾ་མ་ནོ་ར་བྷེ་སྭཱཧཱ། སྨིན་མཛེས་མའི་སྔགས་སོ། །ཨོཾ་བ་ཧུ་པྲ་ཏཱ་ཡ་སྭཱཧཱ། ལག་པ་དང༌། ལག་མང་མའི་སྔགས་སོ། །ལི་ཏི་ཀ་ཏི་མོ་ཏི་སྭཱཧཱ། །སྤྲིན་ཆེན་
མའི་སྔགས་སོ། །སུ་གཻ་མ་ལི་ཀེ་ཤ་བྷ་རི་ཎི་སྭཱཧཱ། སྐྲ་མཛེས་མ་ཞེས་བྱ་བའི་སྔགས་སོ། །བ་ན་མཱ་ལ་བ་ལི་ནི་སྭཱཧཱ། ནགས་ཀྱི་ཕྲེང་བ་མ་ཞེས་བྱ་བའི་སྔགས་སོ། །

95-1-25b

ཨུ་ཏིཥྛ་བྷུན་ཛ་ལི་སྭཱཧཱ། གཡེམ་པ་མོའི་སྔགས་སོ། །དྲུཾ་མཱ་ལི་མཱ་ལི་ཀ་ལི་ཀ་ཧ་ལི་དྲུ་མི་ཀི་ལི་ཀི་ལི་སྭཱཧཱ། ལྗོན་མ་ཕྲེང་བ་མའི་སྔགས་སོ། །ཀཱ་མ་མཱ་ལ་བྷི་ལ་སི་ནི་
སྭཱཧཱ། འདོད་པའི་ཕྲེང་བ་མའི་སྔགས་སོ། །སརྦ་དྷ་ཡི་བྷ་སརྦ་ཨ་གྲ་མ་ནོ་ཛ་བ་བ་ག་བ་ཏེ་སྭཱཧཱ། ཡིད་ཀྱི་ཤུགས་ཅན་མའི་སྔགས་སོ། །ཀཱ་མ་བི་ཀཱ་མི་ནི་
སྭཱཧཱ། འདོད་པའི་གཟུགས་ཅན་མའི་སྔགས་སོ། །ཤྲུ་ཏ་བཱ་ཀ་ཀེ་ཀ་རི་སྭཱཧཱ། ཐོས་ངག་མའི་སྔགས་སོ། །སུ་ད་ར་ནི་ཀཱ་མཱི་ནི་སྭཱཧཱ། ལྟ་མཛེས་མའི་སྔགས་སོ། །མ་ཧཽ་
གྷེ་བྷ་ཡ་ཀ་རི་སྭཱཧཱ། རྫུ་འཕྲུལ་ཆེན་མོའི་སྔགས་སོ། །གནོད་སྦྱིན་མོ་རྣམས་ཀྱིའོ། །ཨིནྡྲ་དེ་བཱ་དྷི་པ་ཏ་ཡེ་སྭཱཧཱ། དབང་པོའི་སྙིང་པོའོ། །ཨགྣ་ཡེ་ཨུད་བྱ་དྷི་པ་ཏ་
ཡེ་སྭཱཧཱ། མེ་ལྷའི་སྙིང་པོའོ། །ཡ་མཱ་ཡ་པྲེ་ཏེ་ཨ་དྷི་བ་ཏ་ཡེ་སྭཱཧཱ། གཤིན་རྗེའི་སྙིང་པོའོ། །ནཻ་རྀ་ཏྱ་རཱཀྵ་སཱ་དྷི་པ་ཏ་ཡེ་སྭཱཧཱ། བདེན་བྲལ་གྱི་སྙིང་པོའོ། །བ་རུ་ན་ཡ་
ཛ་ལཱ་ཨ་དྷི་པ་ཏ་ཡེ་སྭཱཧཱ། ཆུ་བདག་གི་སྙིང་པོའོ། །བཱ་ཡ་བེ་ཨནྟ་རཀྵི་ཨ་དྷི་པ་ཏ་ཡེ་སྭཱཧཱ། རླུང་ལྷའི་སྙིང་པོའོ། །ཀུ་བེ་ར་དྷ་ན་ཨ་དྷི་ལ་ཏ་ཡེ་སྭཱཧཱ། ལུས་ངན་གྱི་
སྙིང་པོའོ། །ཨཱི་ཤ་ནཱ་ཡ་བྷཱུ་ཏ་ཨ་དྷི་པ་ཏ་ཡེ་སྭཱཧཱ། དབང་ལྡན་གྱི་སྙིང་པོའོ། །ཨཱུར་དྱེ་བྲཧྨ་ཎེ་སྭཱཧཱ། ཚངས་པའི་སྙིང་པོའོ། །ཨ་དྷྷོ་བིཥྞ་བེ་སྭཱཧཱ། ཁྱབ་འཇུག་གི་སྙིང་

95-1-26a

པོའོ། །ཨ་བི་བརྟ་ཀཱ་ཡ་སྭཱཧཱ། རྡོ་རྗེའི་སྙིང་པོའོ། །ཧུ་ཏ་ས་ནཱ་ཡ་སྭཱཧཱ། ཤཀ་ཏིའི་སྙིང་པོའོ། །མཧཱ་སྱ་མཱ་ཡ་སྭཱཧཱ། དབྱུག་པའི་སྙིང་པོའོ་
ཁཌྒ་བི་མ་ལ་བྷ་རི་ཎི་སྭཱཧཱ། རལ་གྲིའི་སྙིང་པོའོ། །བ་རུ་ཎ་ཏ་མ་ཨ་དྷི་པ་ཏ་ཡེ་སྭཱཧཱ། ཞགས་པའི་སྙིང་པོའོ། །པྲ་བྷཉྫ་ན་ཡེ་སྭཱཧཱ། རྒྱལ་མཚན་གྱི་སྙིང་པོའོ། །
མཧཱ་སུ་མྱ་རསྨ་ཡེ་སྭཱཧཱ། འཁོར་ལོའི་སྙིང་པོའོ། །བྷ་ལ་བི་ཧུ་ལེ་སྭཱཧཱ། རྩེ་གསུམ་པའི་སྙིང་པོའོ། །བྷི་ལ་ཤ་བྷི་ཧུ་ལེ་སྭཱཧཱ། ཕྱོགས་ཀྱི་སྔགས་སོ། །ཤ་རེ་ཛཱ་ལ་
སྭཱཧཱ། མདའི་དྲ་བའི་སྔགས་སོ། །ཨོཾ་ཨཱུར་དྷཾ་ཛཱ་ལ་བཛྲ་པཉྩ་རཱ་ཡ་སྭཱཧཱ། རྡོ་རྗེ་དྲ་བའི་སྔགས་སོ། །འདི་རྣམས་རང་རང་གི་ནི་སྔགས། །མཁས་པས་བུམ་
པ་ལ་བཟླས་བྱ། །སློབ་མ་དཀྱིལ་འཁོར་དུ་ཡང་གཞུག །དབང་བསྐུར་བར་ན་རབ་ཏུ་བརྟག །རྒྱལ་པོ་དབང་བསྐུར་བར་ནི་མཛོད། །སྐྱེ་བོ་གང་རྣམས་དངོས་
གྲུབ་འདོད། །དེ་རྣམས་དབང་བསྐུར་དོན་དུ་བྱ། །བརྒྱན་པའི་དོན་དུ་རབ་ཏུ་འབད། །དེ་ལྟར་དཀྱིལ་འཁོར་ཆེན་པོར་བསྟན་པའི་ཆོ་ག་བཞིན་དབང་བསྐུར་བ་
དང༌། དམ་ཚིག་བསྟན་པ་དང༌། རྗེས་སུ་གནང་བས་ཕྱག་རྒྱ་ཆེན་པོའི་སྐལ་བ་ཅན་དུ་ཤེས་པར་བྱའོ། །རང་རང་གི་སྔགས་དང༌། ཕྱག་རྒྱས་དབང་བསྐུར་ལ།

95-1-26b

ཡང་མཆོད་པ་རྒྱ་ཆེན་པོ་དང༌། སྦྱིན་སྲེག་བྱས་ལ་བསྡུ་བ་དང༌། གཤེགས་སུ་གསོལ་བར་བྱའོ། །དེ་ལྟར་གནོད་གནས་ཀྱི་བདག་པོའི་དམ་ཚིག་བསྟན་པ་དང༌། རང་
གི་སྔགས་སྒྲུབ་པའི་སྐལ་བ་ཅན་དུ་འགྱུར་རོ། །དེ་ནས་ཉིན་རེ་བཞིན་དུ་དུས་གསུམ་དུ་སྔགས་དང༌། ཕྱག་རྒྱས་བདག་བསྲུང་བ་བྱས་ལ་འཁོར་དང་བཅས་པ་སྤྱན་དྲངས་
ཏེ། ཞབས་བསིལ་དང༌། མཆོད་ཡོན་ལ་སོགས་པ་ཕུལ་ནས་ཉེ་བར་སྤྱོད་པའི་མཆོད་པ་ཉི་ཤུ་སྔགས་དང༌། ཕྱག་རྒྱས་ཕུལ་ལ་ཆོ་ག་ཇི་ལྟར་ཚོགས་པའི་མཆོད་པ་
བྱས་ནས་སྔོན་དུ་བསྙེན་པ་བྱའོ། །དེ་ནས་ཕྱག་རྒྱ་དང༌། སྔགས་ཀྱི་ཆོ་གས་ང་ཡིས་རྒྱས་པར་བཤད་པར་བྱ་སྟེ། དེ་ནས་ཡང་གནོད་སྦྱིན་གྱི་དབང་པོས་གུས་པ་ཉེ་བར་
སྐྱེས་ནས་བཅོམ་ལྡན་འདས་ལ་གསོལ་བ་བཏབ་བོ། །དེ་ནས་བཅོམ་ལྡན་འདས་ཀྱིས་འཁོར་རྣམས་ལ་གཟིགས་ནས་སེངྒེའི་སྒྲ་བསྒྲགས་པས་འདི་སྐད་ཅེས་བཀའ་
སྩལ་ཏོ། །བྱེད་རྣམས་ཉོན་ཅིག །འདའ་བར་དཀའ་བ་འདི་བསྟན་པ་སྙིང་རྗེ་ཆེན་པོའི་བདག་ཉིད་སེམས་ཅན་རྣམས་ལ་ཕན་པ་དང༌། བདེ་བ་དང་ལྡན་པ། གནོད་གནས་
ཀྱི་དབང་པོའི་ཕྱག་རྒྱའི་མཚན་ཉིད་སྔགས་དང་ལྡན་པ། དེ་ནས་གནོད་གནས་ཀྱི་དབང་པོས་ཐལ་མོ་སྦྱར་ཏེ་པུས་མོ་ས་ལ་བཞག་སྟེ་ཕྱག་བྱས་ནས་ཅིའང་མི་སྨྲ་བར་

95-1-27a

སྤོད་དོ། །དེ་ནས་བཅོམ་ལྡན་འདས་སེངྒེ་བཞིན་འཇིགས་པ་མེད་པས་སྔགས་དང༌། ཕྱག་རྒྱ་འདི་གསུངས་པ། ལག་པ་གཉིས་ཐལ་མོ་
མཉམ་པར་སྦྱར་ནས། གུང་མོ་གཉིས་ཕྱིར་བཟློག་མིང་མེད་ཀྱི་རྩེ་མོ་གཉིས་སྦྱར་ལ་མཛུབ་མོ་གཉིས་ཚིགས་གསུམ་པ་བཅག་ནས་དེར་བཞག་སྟེ་མཐེ་བོང་
ཕྱོགས་སུ་བཞག །མཐེབ་མཛུབ་གཉིས་ཁབ་ཀྱི་རྣམ་པ་ལྟར་བྱས་པ་འདི་ནི་བཅོམ་ལྡན་འདས་ཀྱི་རྩ་བའི་ཕྱག་རྒྱའོ། །འདི་བཅིངས་པ་ཙམ་གྱིས་གནོད་
གནས་ཀྱི་དབང་པོ་ཉེ་བར་གནས་པར་གྱུར་ནས་སྒྲུབ་པ་པོ་ལ་ལྟ་ཞིང་མཆོག་སྟེར་བར་འགྱུར་རོ། །འདིའི་སྔགས་ནི། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲ་ཡ། མཧཱ་ཡཀྵ་
སེ་ནཱ་པ་ཏ་ཡེ། ཨོཾ་ཛཾ་བྷ་ལ་ཛ་ལེན་དྲཱ་ཡ་སྭཱཧཱ། སྔགས་འདི་དང་ལྡན་པའི་ཕྱག་རྒྱ་ཡིས་གནས་རྣམ་པ་ལྔར་སྦྱར་བས་བྱིན་གྱིས་བརླབ་པར་བྱའོ། །གནོད་གནས་
དང་སོ་སོར་མཉམ་པར་འགྱུར་རོ། །ལག་པ་གཉིས་ཁུ་ཚུར་བཅངས་ནས་མཐེའུ་ཆུང་གཉིས་ཁབ་ཀྱི་རྣམ་པ་ལྟར་བྱས་པ་ནི་སྤྱོད་པའི་དབང་པོའི་ཕྱག་རྒྱ་
སྟེ་བདག་བསྲུང་བ་ལ་ངེས་པར་སྦྱར་བར་རོ། །འདིའི་སྔགས་ནི། ཨོཾ་ཙ་རེན་དྲཱ་ཡ་སྭཱཧཱ། དེ་ལྟར་ཁུ་ཚུར་བྱས་ཏེ་མཐེ་ཆུང་གཉིས་ནང་དུ་བཅུག་ནས་སྲིན་

95-1-27b

ལག་གཉིས་ཁབ་ཀྱི་རྣམ་པ་ལྟར་བྱས་པ་ནི་དབང་པོ་གདོང་གི་ཕྱག་རྒྱ་སྟེ་བདག་བསྲུང་བ་ལ་ངེས་པ་སྟེ་འདིའི་སྔགས་ནི། ཨོཾ་མུ་ཁེན་དྲཱ་ཡ་སྭཱཧཱ། དབང་པོ་
གདོང་གི་ཕྱག་རྒྱ་ལས་མིང་མེད་ཀྱི་ཚིགས་གསུམ་པ་བཅག་པ་ནི་གནོད་སྦྱིན་མོ་རྣམས་ཀྱི་སྤྱིའི་ཕྱག་རྒྱ་སྟེ་འདིའི་སྔགས་ནི། ཨོཾ་ཨ་ནི། འདིས་ཀྱང་བདག་
བསྲུང་བ་བྱའོ། །སྤྱན་འདྲེན་པའི་དུས་སུའང་གནོད་སྦྱིན་མོ་རྣམས་སྤྱན་དྲང་བར་བྱའོ། །སྟེང་དང༌། འོག་དང༌། ཕྱོགས་བཅུ་རུ་ར་བ་དང༌། དྲ་བ་དང༌། ཕུར་བུ་
སྟེ་ལག་པ་གཉིས་ཁུ་ཚུར་བྱས་ལ་མཛུབ་མོ་གཉིས་སོ་སོར་ཁབ་ཀྱི་རྩེ་མོ་ལྟར་བྱས་པ་འདི་ནི་དྲ་བའི་ཕྱག་རྒྱ་སྟེ་འདིའི་སྔགས་ནི། ཨོཾ་ཙ་རེནྡྲཱ་བནྡྷ་དི་ཤ་ཕཊ།
ར་བ་དང་ངེས་པར་སྦྱར་བར་བྱའོ། །དེ་ཉིད་ལ་མཛུབ་མོ་གཉིས་ཁབ་ཀྱི་རྣམ་པར་ལྟར་གཅིག་ཏུ་བྱས་པ་ནི་དྲ་བའི་ཕྱག་རྒྱ་སྟེ། ཨོཾ་མུ་ཁེནྡྲཱ་ཡ་སྭཱཧཱ། དྲ་བའི་
དོན་དུ་ངེས་པར་སྦྱར་རོ། །ལག་པ་གཉིས་ཁུ་ཚུར་བྱས་ནས་འོག་ཏུ་བཞག་པ་ནི་ཕུར་བུའི་ཕྱག་རྒྱ་སྟེ་འདིའི་སྔགས་ནི། ཨོཾ་ཧྲི་ཏ་ཏ། སྤྱན་དྲང་བར་བྱ་བ་ནི། རྩ་
བའི་ཕྱག་རྒྱ་ལས་མཐེ་བོང་ཅུང་ཟད་དགུག་པ་ནི་སྤྱན་དྲང་བའི་ཕྱག་རྒྱ་སྟེ་འདིའི་སྔགས་ནི། ཨེ་ཧྱེ་ཙུ་ལུ་ཙུ་ལུ། ཏྭ་ར་ཏྭ་ར། ཛཱ་ལ་ས་ཡ་ནཾ་བྲི་ཡཱ་ཡ་སྭཱཧཱ། རིམ་

95-1-28a

པ་འདིས་འཁོར་དང་བཅས་པ་སྤྱན་དྲང་བར་བྱའོ། །དེ་ནས་ཨརྒྷ་སྦྱིན་པར་བྱའོ། །ལག་པ་གཉིས་བརྟན་པའི་ཐལ་མོ་སྦྱར་ནས་
མཛུབ་མོ་གཉིས་མཐེ་བོའི་ངོས་ལ་སྦྱར་ཏེ་འདིའི་སྔགས་ནི། ཨོཾ་ཡཀྵ་ནཱ་དྷ་ཡ་ཀེ་ན་དྷ་ན་པྲི་ཡ་པ་ཤ་པ་ཤ་སྭཱཧཱ། དེ་ནས་གདན་དབུལ་བར་བྱ་སྟེ་ཕྱག་
འཚལ་བའི་ཐལ་མོ་སྦྱར་ཏེ་མཛུབ་མོ་གསུམ་པ་མཉམ་པར་བྱས་ནས་ཚིགས་གསུམ་པར་བཅག་སྟེ་དབུས་མར་སྦྱར་ནས་གཞན་སོ་སོར་བྱས་པ་
ནི་བཅོམ་ལྡན་འདས་ཀྱི་སེངྒེའི་གདན་གྱི་ཕྱག་རྒྱའོ། །འདི་བསྟན་པ་ཙམ་གྱིས་གནོད་སྦྱིན་གྱི་བདག་པོ་འཁོར་དང་བཅས་པས་སེངྒེའི་གདན་ལ་བཞུགས་
པར་འགྱུར་རོ། །སེངྒེའི་གདན་གྱི་ཕྱག་རྒྱ་སྟེ་འདིའི་སྔགས་ནི། ཨོཾ་ཛཾ་བྷ་ལ་ཛ་ལེནྡྲཱ་ཨིནྡྲཱ་ཡ་ས་མ་ཀཾ་སྭཱཧཱ། དེ་ནས་ཁྲུས་ཀྱི་ཕྱག་རྒྱ་བཅིངས་ནས་གནོད་
གནས་འཁོར་དང་བཅས་པ་ཁྲུས་གསོལ་བར་བྱ། ལག་པ་གཉིས་ཡང་རྟེན་གྱིས་ཐལ་མོ་བྱས་མཐེ་ཆུང་གཉིས་ཕྱིན་ཅི་ལོག་ཏུ་བྱས་ལ་མིང་མེད་
གཉིས་དཀྱིལ་དུ་བྱས་པ་གུང་མོ་གཉིས་ཁབ་ཀྱི་རྣམ་པ་ལྟར་བྱས། དེའི་ཕྱི་རོལ་ཏུ་གུང་མོའི་ཚིགས་གསུམ་སྦྱར་བར་མཐེ་བོང་གཉིས་ཕྱོགས་སུ་བཞག་པ་ནི་

95-1-28b

ལྷ་ཐམས་ཅད་ཀྱི་ཁྲུས་ཀྱི་ཕྱག་རྒྱའོ། །འདིའི་སྔགས་ནི། ཨོཾ་ནཱ་ནཱ་པྲི་ཡ་གྷ་ཏ་ཀུཾ་བྷ་ཛྭ་ལ་སྭཱཧཱ། གོས་ཀྱི་ཕྱག་རྒྱ་བཅིངས་ནས་གོས་དབུལ་བར་བྱ་སྟེ། ཡང་ལག་
པ་གཉིས་མཐེ་བོང་དང༌། མཛུབ་མོ་གཉིས་ལུ་གུ་རྒྱུད་ཀྱི་རྣམ་པ་ལྟར་བྱས་ཏེ་སོར་མོ་ཕྱི་མ་རྣམས་བརྐྱང་བ་འདི་ནི་གོས་ཀྱི་ཕྱག་རྒྱ་སྟེ་འདིའི་སྔགས་ནི། ཨོཾ་དྷི་རི་དྷི་
རི་མ་ཧཱ་ས་མུ་དྲ་ཨཾ་དྷ་ར་དྷ་ཀ་སྭཱཧཱ། རྒྱན་གྱི་ཕྱག་རྒྱ་ཉེ་བར་བྱ་སྟེ་ལག་པ་གཉིས་སོར་མོ་གསུམ་གྱི་མཐེ་བོང་བཀབ་ནས་སྡིགས་མཛུབ་འཁྱིལ་བའི་ཚུལ་དུ་བྱས་
ནས་ཕན་ཚུན་སྟེང་དུ་བསྐོར་ནས་གཅིག་ཏུ་བྱས་པ་འདི་ནི་རྒྱན་གྱི་ཕྱག་རྒྱ་སྟེ་འདིའི་སྔགས་ནི། ཨོཾ་མེ་གྷ་བྷ་ར་ཎ་ཛཱ་ལ་བུ་གྷ་ན་སྭཱཧཱ། ཡང་དག་པར་སྐྱང་ནུལ་བྱ་
བའི་ཕྱག་རྒྱ་ནི་ལག་པ་གཡས་པ་ཁུ་ཚུར་བཅངས་ནས་ལག་པ་གཡོན་པ་ནོར་བུ་འཆིང་བའི་མཚམས་སུ་ལག་པའི་གདུབ་སྐོར་ལྟར་བཟུང་བ་ནི་སྐྱང་ནུལ་
བྱ་བའི་ཕྱག་རྒྱའོ། །འདིའི་སྔགས་ནི། ཨོཾ་ཧ་ར་ཧ་ར་ཛོ་གྷ་ཎཱ་ཡ་སྭཱཧཱ། དེ་ནས་དཀྱིལ་འཁོར་གྱི་ཕྱག་རྒྱ་ངེས་པར་བསྟན་པར་བྱ་སྟེ། དེ་ཉིད་ལས་སོར་མོ་རྣམས་
སོ་སོར་བརྐྱང་ནས་ཁ་འོག་ཏུ་དབུབ་པ་ནི་དཀྱིལ་འཁོར་ཉེ་བར་བྱུག་པའི་ཕྱག་རྒྱའོ། །འདིའི་སྔགས་ནི། ཨོཾ་ཀུ་ཏི་ཛུ་ག་བྷ་ར་ཏ་པྲི་ཡཱ་ཡ་སྭཱཧཱ། རྡུལ་ཚོན་གྱི་

95-1-29a

ཕྲེང་བའི་ཕྱག་རྒྱ་ཉེ་བར་བསྟན་པ་ནི་དཀྱིལ་འཁོར་གྱི་ཕྱག་རྒྱ་ལས་སོར་མོ་རྣམས་ཁ་འོག་ཏུ་བྱས་ནས་བཞག་པ་ནི་རྡུལ་ཚོན་གྱི་ཕྲེང་
བའི་ཕྱག་རྒྱའོ། །འདིའི་སྔགས་ནི། ཧེ་ཧེ་ཕེ་ན་བྷ་ལི་བྲི་ཡ་སོ་བྷ་ནཱ་ཡ་སྭཱཧཱ། དྲིའི་ཕྱག་རྒྱ་ཉེ་བར་བསྟན་པ་ནི་ལག་པ་གཉིས་རྟེན་པའི་ཐལ་མོ་སྦྱར་ལ་མཐེའུ་
ཆུང་ཁབ་ཀྱི་རྣམ་པ་ལྟར་བྱས་ནས་མིང་མེད་དང༌། གུང་མོ་དང༌། མཛུབ་མོ་རྣམས་ནང་དུ་བཅུག་པ་ནི་དྲིའི་ཕྱག་རྒྱའོ། །འདིའི་སྔགས་ནི། ཨོཾ་ལ་ལཱ་གཱ་ལ་གཱ་ལ་
སུ་གན་དྷ་གན་དྷཱ་ཡ་སྭཱཧཱ། དེ་ནས་མེ་ཏོག་གི་ཕྱག་རྒྱ་ཉེ་བར་བསྟན་པ་ནི་དྲིའི་ཕྱག་རྒྱ་ལས་མཐེ་བོང་དྲང་པོར་གྱེན་དུ་སྒྲེང་བ་ནི་མེ་ཏོག་གི་ཕྱག་རྒྱའོ། །འདིའི་
སྔགས་ནི། ཨོཾ་པུཥྤེ་པྲ་བྷ་ར་པུཥྤེ་མེ་གྷ་སྭཱཧཱ། བདུག་སྤོས་ཀྱི་ཕྱག་རྒྱ་ནི་མེ་ཏོག་གི་ཕྱག་རྒྱ་ལས་ཚིགས་གསུམ་པ་ཅུང་ཟད་བཀུག་པར་བྱ་བ་ནི་བདུག་སྤོས་
ཀྱི་ཕྱག་རྒྱའོ། །འདིའི་སྔགས་ནི། ཨོཾ་རུ་རུ་མཧཱ་དྷཱུ་པ་པྲི་ཡཱ་ཡ་སྭཱཧཱ། གཏོར་མའི་ཕྱག་རྒྱ་ཉེ་བར་བསྟན་པ་ནི་བདུག་སྤོས་ཀྱི་ཕྱག་རྒྱ་ལས་སོར་མོ་ཐམས་ཅད་
ལོངས་སྤྱོད་པའི་རྣམ་པར་བཀོད་ནས་མཐེའུ་ཆུང་གཉིས་ནང་དུ་བྱས་པ་ནི་གཏེར་མའི་ཕྱག་རྒྱའོ། །འདིའི་སྔགས་ནི། ཨོཾ་ས་ཀ་ས་ཀ་བྷ་རི་ལ་ཛ་ན་གཾ་པ་ཀ་

95-1-29b

བ་ལིཾ་ཏ་ཡཀྵ་དེ་ཧི་དེ་ཧི་སྭཱཧཱ། མེ་མར་གྱི་ཕྱག་རྒྱ་ཉེ་བར་བསྟན་པ་ནི་གཏོར་མའི་ཕྱག་རྒྱ་ལས་སོར་མོ་ཐམས་ཅད་ཁུ་ཚུར་བྱས་ལ་མཐེའུ་ཆུང་གཉིས་དང༌། མཐེ་
བོང་གཉིས་ཁབ་ཀྱི་རྣམ་པ་ལྟར་བྱས་པ་ནི་མེ་མར་གྱི་ཕྱག་རྒྱའོ། །འདིའི་སྔགས་ནི། ཨོཾ་ཕུ་རུ་ཕུ་རུ་པྲ་ཀ་སཱ་ཡ་སྭཱཧཱ། དྲིའི་ཕྱག་རྒྱ་ཉེ་བར་བསྟན་པ་ནི་ལག་པ་གཡས་
པ་ཁོང་སྟོང་ལ་ཐུར་དུ་བྱས་པ་ནི་དྲིའི་ཕྱག་རྒྱ་སྟེ། འདིའི་སྔགས་ནི། ཨོཾ་ཀི་ནི་ཀི་ནི་གནྡྷ་ཀརྣ་ཀརྣ་གྷོ་ཤཾ་མེ་ཏྲི་མུ་སྭཱཧཱ། གདུགས་ཀྱི་ཕྱག་རྒྱ་ཉེ་བར་གནས་པ་ནི་ཡང་
ལག་པ་གཉིས་ཕན་ཚུན་དུ་མངོན་པར་ཕྱོགས་ནས་གཅིག་ཏུ་སྦྱར་ཞིང་ནང་དུ་ཞུམ་ནས་མཐེ་བོང་ཕྱོགས་སུ་བཞག་པ་ནི་གདུགས་ཀྱི་ཕྱག་རྒྱའོ། །འདིའི་སྔགས་ནི།
ཨོཾ་གྲིཧྞ་ཚ་པྲ་ཏི་ཡཙྪ་ཏྲཱཾ་ཀ་རཀྵ་ཀ་སྭཱཧཱ། རྔ་ཡབ་ཀྱི་ཕྱག་རྒྱ་ཉེ་བར་བསྟན་པ་ནི་ལག་པ་གཡས་པའི་མཐེ་བོས་མཐེའུ་ཆུང་གི་སེན་མོ་མནན་ནས་སོར་མོ་ལྷག་མ་རྡོ་
རྗེ་ལྟར་མཚོན་པས་ཕྱོགས་གཉིས་ཀ་བསྐོར་བ་ནི་རྔ་ཡབ་ཀྱི་ཕྱག་རྒྱའོ། །འདིའི་སྔགས་ནི། ཨོཾ་ཙ་མ་ར་ཙ་མ་ཀ་ར་པྲི་ཡ་ཀེ་ཊུ་ཊུ་སྭཱཧཱ། རླུང་ཡབ་ཀྱི་ཕྱག་རྒྱ་ཉེ་བར་བསྟན་
པ་ནི་ལག་པ་གཡོན་པའི་མཐེ་བོས་མཐེའུ་ཆུང་གི་སེན་མོ་བཀབ་ནས་སོར་མོ་ལྷག་མ་རྣམས་བརྐྱང་སྟེ་རྡོ་རྗེ་ལྟར་མཚོན་ནས་ཡོངས་སུ་བསྐོར་བ་ནི་རླུང་ཡབ་ཀྱི་ཕྱག་

95-1-30a

རྒྱ་སྟེ། འདིའི་སྔགས་ནི། ཨོཾ་བྷེ་རེ་བྷ་བྷ་ཡུ་དྷ་ཀཱ་ཡ་སྭཱཧཱ། རྒྱལ་མཚན་གྱི་ཕྱག་རྒྱ་ཉེ་བར་བསྟན་པ་ནི་ལག་པ་གཡས་པའི་མཐེ་བོང་གིས་
མིང་མེད་དང༌། མཐེའུ་ཆུང་གི་སེན་མོ་མནན་ནས་མཛུབ་མོ་དང༌། གུང་མོ་གཉིས་གཅིག་གི་རྣམ་པ་ལྟར་བྱས་ནས་འོག་ཏུ་བསྐྱོད་པ་ནི་རྒྱལ་མཚན་གྱི་ཕྱག་རྒྱ་སྟེ་འདིའི་
སྔགས་ནི། ཨོཾ་ཏུ་ཤ་ཏུ་ཀ་ལ་ས་ཧ་ཛ་པྲི་ཡཱ་ཡ་སྭཱཧཱ། གདན་གྱི་ཕྱག་རྒྱ་ཉེ་བར་བསྟན་པ་ནི་ཡང་ལག་པ་གཉིས་ཀྱི་མིང་མེད་དང༌། མཐེའུ་ཆུང་རིམ་གྱིས་
མནན་ནས་གུང་མོ་དང༌། སྡིགས་མཛུབ་གཉིས་ཁབ་ཀྱི་རྣམ་པ་ལྟར་བྱས་ལ་སྟེང་དུ་བསྐྱོད་པ་ནི་གདན་གྱི་ཕྱག་རྒྱ་སྟེ་འདིའི་སྔགས་ནི། ཛཱ་ལ་ཛཱ་མ་ཏུ་རུ་
ཁེ་ཛ་ཡ་ན་ཏྲི་པྲི་ཡཱ་ཡ་སྭཱཧཱ། །གདན་གྱི་སྔགས་སོ། །འདི་རྣམས་ནི་གནོད་སྦྱིན་གྱི་དབང་པོའི་ཉེ་བར་མཆོད་པ་ཉི་ཤུའོ། །སྔར་གྱི་དེ་བཞིན་གཤེགས་པ་
རྣམས་དང༌། བྱང་ཆུབ་སེམས་དཔའ་རྣམས་ལ་ཡིད་ལས་བྱུང་བའི་མཆོད་པ་མཐོང་བ་དང༌། ཐོས་པས་རང་བཞིན་གྱི་སྔགས་དང༌། ཕྱག་རྒྱས་མཆོད་པ་
འདི་ཐམས་ཅད་དབུལ་བར་བྱའོ། །དེ་ནས་བདག་ཉིད་དབུལ་བ་དང༌། སྡིག་པ་བཤགས་པ་དང༌། བསོད་ནམས་ལ་རྗེས་སུ་ཡི་རང་བ་དང༌། དེ་བཞིན་གཤེགས་

95-1-30b

པ་ལ་གསོལ་བ་གདབ་པ་དང༌། བསྟོད་པས་མཉེས་པར་བྱ་བ་དང༌། གླེང་གཞི་དང༌། ཆེད་དུ་བརྗོད་པའི་མདོ་ལ་སོགས་པ་གདོན་པ་དང༌། མཚན་བརྒྱ་རྩ་བརྒྱད་པ་
གདོན་པ་དང༌། མཆོད་སྦྱིན་གྱི་ཚིགས་སུ་བཅད་པས་བསྐུལ་བ་དང༌། རྟག་ཏུ་ཆུ་སྦྱིན་པ་དང༌། ལྷ་ཐམས་ཅད་ལ་གཏོར་མ་སྦྱིན་པ་དང༌། འདི་རྣམས་ཐམས་ཅད་
བྱས་ལ་པོ་དེ་ཙེ་སྔགས་ཀྱི་སྐུད་པ་ཡོངས་སུ་བཟུང་ལ་གནོད་གནས་དང་འདྲ་བར་རང་བསྒོམས་པ་ཡི། ཨོཾ་ཡིག་སྤྱི་བོ་དགོད་པར་བྱ། །ཛཾ་ཡིག་ཁ་རུ་ངེས་པར་དགོད། །
བྷ་ཡིག་ལག་པ་གཡས་པར་དགོད། །ལཱ་ཡིག་གཡོན་པར་དགོད་པར་བྱ། །ཛ་ཡིག་སྙིང་གར་དགོད་པའོ། །བརླ་ནི་གཡས་དང་གཡོན་པ་ལ། །ལེན་དྲ་ངེས་པར་
དགོད་པར་བྱ། །ཡེ་ཡིག་མཚན་མར་དགོད་པར་བྱ། །དེ་ནས་བློ་དང་ལྡན་པ་ཡིས། །རྐང་པའི་མཐིལ་དུ་སྭཱཧཱ་དགོད། །འདི་རྣམས་གནོད་སྦྱིན་དབང་པོ་རྒྱལ། །གསང་
པའི་སྙིང་པོར་རབ་ཏུ་གྲགས། །འདི་རྣམས་གང་ཤེས་བློ་ལྡན་ཡིན། །དེ་ཡིས་དངོས་གྲུབ་འགྲུབ་པར་འགྱུར། །ཇི་ལྟར་ནུས་པར་བཟླས་པ་བྱ། །བདག་ཉིད་བསྲུང་བ་
བྱས་ནས་ནི། །སེམས་ཅན་རྣམས་ལ་བསོད་ནམས་གང༌། །མཉམ་པར་གཞག་པས་དབུལ་བར་བྱ། །ཇི་ལྟར་འདོད་པས་བླངས་ནས་ནི། །དེ་ནས་གཤེགས་སུ་གསོལ་

95-1-31a

བར་བྱ། །སྔར་གྱི་སྤྱན་དྲང་ཕྱག་རྒྱ་ལས། །མཐེ་བོ་བརྐྱང་བས་བསྐྱོད་པའོ། །སྔགས་དང་མཆོད་པས་གཤེགས་སུ་གསོལ། །སྔགས་
ནི། ཨོཾ་ཌི་ཌི་ཀི་ཏཱ་ཏེ་བ་ག་ཏ་ཨ་ཛྴ་གཙྪ་གཙྪ་སྭཱཧཱ། རིམ་པ་འདི་ཡིས་སྔོན་དུ་བསྙེན་པ་འབུམ་བྱས་ལ་ཕྱི་ནས་ཇི་ལྟར་འདོད་པར་བསྒྲུབ་པར་བྱའོ། །དེ་ནས་
ཐམས་ཅད་དང་ལྡན་པའི་འཁོར་དེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཇི་སྲིད་རིམ་པ་འདི་ཡིས་སེམས་ཅན་ཐམས་ཅད་དབུགས་ཆེན་པོར་
འགྱུར་རོ། །བཅོམ་ལྡན་འདས། ཤིན་ཏུ་ངོ་མཚར་ཏོ། །བདེ་བར་གཤེགས་པ། ཤིན་ཏུ་ངོ་མཚར་ཏོ། །སེམས་ཅན་ཐམས་ཅད་ཁྱད་པར་སྤྲོ་བ་དང༌། དོན་ཐམས་
ཅད་སྒྲུབ་པ་དང༌། སྙིང་རྗེ་ཆེན་པོའི་བདག་ཉིད་ཅན་སེམས་ཅན་གང་གིས་གནོད་གནས་ཀྱི་དབང་པོའི་རྟོག་པ་མཉན་པར་འདོད་པའི་དོན་མ་ལུས་པ་སྒྲུབ་
པ་བཅོམ་ལྡན་འདས་ཀྱིས་བཤད་དུ་གསོལ། དེ་ནས་ཡང་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་འཁོར་ལ་གཟིགས་ནས་གནོད་གནས་ཀྱི་
རྟོག་པ་འདི་གསུངས་པ། སྔར་བརྗོད་པའི་ཆོ་གས་སྔོན་དུ་བསྙེན་པ་བྱས་ལ་དེ་ནས་ཡང་གནོད་གནས་ཀྱི་དབང་པོ་ལ་དྲི་དང༌། མེ་ཏོག་གི་མཆོད་པ་བྱས་

95-1-31b

ན་རྒྱ་མཚོའི་ཆུར་ཞུགས་ལ་སྟོང་ཕྲག་བཅུ་བཟླས་པ་བྱས་ན་སྔོན་དུ་བསྙེན་པར་འགྱུར་རོ། །དེ་ནས་ཡར་ངོའི་ཚེས་གཅིག་ལ་རྒྱ་མཚོར་འབབ་པའི་ཆུའི་འགྲམ་
དུ་ཕྱིན་ནས་རྐེད་པ་ནུབ་ཙམ་དུ་ཆུར་ཞུགས་ཏེ་ཉིན་མཚན་གཅིག་ཏུ་སྨྱུང་བར་གནས་ནས་ཁྱོར་བ་འབུམ་གྱི་ཆུ་སྦྱིན་སྲེག་བྱས་ན་གསེར་སྲང་སྟོང་རྙེད་པར་
འགྱུར་རོ། །སྦྱོར་བ་འདི་ཉིད་ཀྱིས་པུས་མོ་ནུབ་ཙམ་དུ་ཆུའི་ནང་དུ་ཞུགས་ནས་སྟོང་ཕྲག་བཅུའི་སྦྱིན་སྲེག་བྱས་ན་གྲོང་བཅུའམ། གསེར་སྲང་སྟོང་རབ་ཏུ་སྟེར་
བར་འགྱུར་རོ། །ཆུ་བོ་དེ་ཉིད་ལ་རྐེད་པ་ནུབ་ཙམ་ཆུར་ཞུགས་ནས་པདྨ་ལ་ཞོ་དང༌། མར་དང༌། སྦྲང་རྩིས་སྤགས་ནས་སྟོང་ཕྲག་བཅུ་སྦྱིན་སྲེག་བྱས་ན་གཏེར་གྱི་བུམ་
པ་རྙེད་པར་འགྱུར་རོ། །ཡང་སྦྱོར་བ་དེ་ཉིད་ཀྱིས་ཟར་མའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱས་ན་རྒྱལ་པོ་དབང་དུ་འགྱུར་རོ། །མྱ་ངན་མེད་པའི་ཡམ་ཤིང་ལ་
མེ་སྦར་ཏེ་ཨ་པ་མརྐའི་སྙེ་མ་ལ་མར་དང༌། སྦྲང་རྩི་སྦགས་ནས་སྦྱིན་སྲེག་སྟོང་བྱས་ན་འཁོར་ལོས་བསྒྱུར་བའི་རྒྱལ་པོ་དབང་དུ་འགྱུར་རོ། །ཨ་པ་མརྒའི་ཡམ་
ཤིང་གིས་མེ་རབ་ཏུ་སྦར་བ་ཨ་པ་མ་རྐའི་ས་བོན་ཞོ་དང༌། མར་དང༌། སྦྲང་རྩིས་བྱུགས་ལ་མིང་མེད་དང༌། མཐེབ་མོས་བཟུང་ནས་རང་གི་ཁྱིམ་དུ་གཏེར་མཐོང་བར་

95-1-32a

འགྱུར་རོ། །དེ་ནས་ཉིན་རེ་བཞིན་ཏིལ་གྱི་མེ་ཏོག་ཞོ་དང༌། མར་དང༌། སྦྲང་རྩིས་སྦགས་ནས་དུས་གསུམ་དུ་སྟོང་ཕྲག་བརྒྱད་དུ་སྦྱིན་སྲེག་
བྱས་ན་དོན་དུ་གཉེར་པ་དེ་འཐོབ་པར་འགྱུར་རོ། །ཉི་མ་གཅིག་གིས་འཁོར་གཉིས་བརྒྱ་དང་བཅས་པར་མ་བསླངས་པར་བཟའ་བ་དང༌། བཅའ་བའང་རྙེད་པར་
འགྱུར་རོ། །མྱ་ངན་མེད་པའི་མེ་ཏོག་ལ་ཞོ་དང༌། མར་དང༌། སྦྲང་རྩིས་བྱུགས་ཏེ་དུས་གསུམ་དུ་སྟོང་ཕྲག་བརྒྱད་དུ་སྦྱིན་སྲེག་བྱས་ན་གང་གསོལ་བ་
བཏབ་པ་དེ་ཐོབ་བར་འགྱུར་རོ། །མྱ་ངན་མེད་ཀྱི་མེ་ཏོག་དང༌། ཨ་བ་མྲྒའི་ས་བོན་བསྲེས་ལ་ཞོ་དང༌། མར་དང༌། སྦྲང་རྩིས་བྱུགས་ལ་སྟོང་ཕྲག་བཅུ་སྦྱིན་སྲེག་
བྱས་ན་རྒྱལ་པོའི་བུ་མོ་དབང་དུ་འགྱུར་རོ། །མིང་བཟུང་ནས་སྦྱིན་སྲེག་དེ་ཉིད་སྟོང་ཕྲག་བརྒྱད་སྦྱིན་སྲེག་བྱས་ན་རྒྱལ་པོའི་བུ་དེ་ཉིད་ཐོབ་པར་འགྱུར་རོ། །མེ་ཏོག་
དམར་པོ་མཉམས་པ་ཡོངས་སུ་བཟུང་ནས་རྒྱ་མཚོར་འབབ་པའི་ཆུ་བོར་ཕྱིན་པ་རྐེད་པ་ནུབ་ཙམ་དུ་ཆུར་ཞུགས་ནས་སྟོང་ཕྲག་བཅུ་སྦྱིན་སྲེག་བྱས་ན་གང་
མེ་ཏོག་དེའི་དྲི་ཚོར་བ་དང༌། རེག་པ་དེ་རྣམ་པ་ཐམས་ཅད་དུ་དབང་དུ་འགྱུར་རོ། །ཆོ་ག་དེ་ཉིད་ཀྱིས་གནོད་སྦྱིན་མོ་རྣམས་འགུགས་པར་འགྱུར་རོ། །ཡང་ཆུ་དེ་

95-1-32b

ཉིད་ལ་ཨ་པ་མྲྒའི་ཤིང་གིས་སྦྱིན་སྲག་སྟོང་བྱས་ན་ཉི་མས་མཆོག་སྟེར་བར་འགྱུར་རོ། །དེ་ལྟར་མན་དཱ་ར་བའི་མེ་ཏོག་གིས་སྦྱིན་སྲེག་བྱས་ན་བརྒྱ་བྱིན་གྱིས་མཆོད་
སྟེར་བར་འགྱུར་རོ། །ཏིལ་གྱི་མེ་ཏོག་གིས་ནི་ཚངས་པས་མཆོག་སྟེར་བར་འགྱུར་རོ། །བེ་ཏ་ལའི་མེ་ཏོག་གིས་ནི་ནོར་ལྷས་མཆོག་སྟེར་བར་འགྱུར་རོ། །སྔགས་དེ་ཉིད་
ཟློས་བཞིན་པས་མཐེའུ་ཆུང་དང༌། མཐེ་བོང་གཉིས་ཀྱི་གཟུགས་བརྙན་བཙིར་ནས་ཇི་སྲིད་སྔགས་སྟོང་ཕྲག་བཅུ་བཟླས་པ་དེ་སྲིད་གང་འདོད་པ་དེ་རྙེད་པར་འགྱུར་
རོ། །དེ་ནས་དངོས་གྲུབ་ཐམས་ཅད་སྟེར་བར་འགྱུར་རོ། །འབུམ་ཕྲག་བཟླས་པས་རྒྱལ་པོ་འགུགས་པར་འགྱུར་རོ། །ཡང་ན་དཀའ་བས་ཟླ་བ་དྲུག་ཏུ་མི་སྨྲ་བར་
བཟླས་ན་ཡིད་ལ་གང་འདོད་པས་དེ་རྙེད་པར་འགྱུར་རོ། །རྒྱལ་པོའི་ཨརྒའི་རང་བཞིན་གྱི་ཤིང་ལ་གཟུགས་བརྙན་བྱས་ལ་མ་བཅོས་པའི་ཁ་དོག་གི་རྒྱན་ཐམས་
ཅད་ཀྱིས་བརྒྱན་པ་དེ་ཉིད་ཀྱི་མདུན་དུ་ཟླ་བ་དྲུག་ཏུ་མི་སྨྲ་བར་བཟླས་ན་ལག་པ་གཡོན་པའི་མཐིལ་དུ་སྔགས་ཁྲི་མངོན་པར་བཟླས་ལ་གཏེར་གང་ན་ཡོད་པའི་སར་
ཕྱིན་ནས་སྟེང་དུ་ལག་པ་བཞག་སྟེ་སྔགས་བརྒྱ་རྩ་བརྒྱད་བཟླས་ན་གཏེར་ཐམས་ཅད་འགུགས་པར་འགྱུར་རོ། །དཀར་པོའི་ཕྱོགས་ཀྱི་ཚེས་ལྔ་ལ་མྱ་ངན་མེད་

95-1-33a

ཀྱི་རྩ་བ་ན་གནས་པས་ཉིན་མཚན་དུ་གསོ་སྦྱོང་གིས་གནས་ཤིང་ཉིན་མཚན་པར་ཆོད་ཀྱི་ཟས་ཟ་བས་ཉི་ཤུ་རྩ་གཅིག་ཏུ་སྦྱིན་སྲེག་
བྱས་ན་དགོས་པ་ཐམས་ཅད་སྒྲུབ་པར་ནུས་སོ། །རྒྱ་སྐྱེགས་ཀྱི་ཁུ་བ་དང༌། ཞོ་བསྲེས་ནས་སྲེག་བླུགས་སྟོང་བྱས་ན་གསེར་སྲང་སྟོང་སྟེར་བར་འགྱུར་རོ། །
ཨ་པ་མྲྒའི་ཡམ་ཤིང་ཞོ་དང༌། མར་དང༌། སྦྲ་རྩིས་མངོན་པར་སྦགས་ནས་ཉིན་མཚན་དུ་སྨྱུང་བར་གནས་པས་སྟོང་ཕྲག་བརྒྱད་སྦྱིན་སྲེག་བྱས་པས་ཤིན་
ཏུ་ཤེས་རབ་འཕེལ་བར་འགྱུར་བ་དང༌། ཚིགས་བཅད་སྟོང་ཡང་འཛིན་པར་འགྱུར་རོ། །ཨརྒའི་རྩ་བ་ལ་ཆོ་ག་འདིས་སོར་མོ་དྲུག་པའི་གཟུགས་བརྙན་ཅོད་པན་
དང༌། ཐོར་ཚུགས་ལྡན་པར་བྱས་ལ་དེའི་མདུན་ཨ་པ་མརྒའི་ཡམ་ཤིང་ལ། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ནཱ་བ་ཏ་ཡེ། སོ་མ་མ་
སོ་པི་ཏ་ཀྲི་ནི་ཡ་མི་རི་ཏི་མ་ནི་རི་ཏི་སྭཱཧཱ། །སྔགས་འདིས་སྦྱིན་སྲེག་སྟོང་བྱས་ན་དོང་རྩེ་བརྒྱ་རྙེད་པར་འགྱུར་རོ། །གནོད་གནས་ཀྱི་སྙིང་པོའི་མཆོག་རྙེད་པར་
འགྱུར་རོ། །འདི་ཉིད་ཀྱིས་གནས་པས་པུས་མོ་ནུབ་ཙམ་དུ་ཆུར་ཞུགས་ནས་འབུམ་ཕྲག་དྲུག་བཟླས་ན་ནོར་རྙེད་པར་འགྱུར་རོ། །ནིམ་པའི་ཤིང་གི་རང་བཞིན་

95-1-33b

ལ་ཆུ་ཞེང་དུ་སོར་བཞིན་མཉམ་པའི་ནོར་བུ་བཟང་པོ་བྱས་ལ་གསོ་སྦྱོང་དང་ལྡན་པའི་རི་མོ་མཁན་གྱིས་བྲིས་ལ་ཉེ་བར་མཆོད་པ་དང༌། གཏོར་མ་བྱིན་ནས་དུ་བ་མེད་
པའི་མེ་ལ་དུས་གསུམ་དུ་དེའི་མདུན་དུ་རྒྱ་སྐྱེགས་ཀྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱས་ན་ཕྱུག་པོ་རྣམས་དབང་དུ་འགྱུར་རོ། །ལེགས་པར་ཡན་
ལག་སྟེར་བ་དང༌། །རྨད་གྱུར་ཆེན་པོའི་བརྩོན་འགྲུས་དང༌། །ལྟོས་པ་མེད་པའི་སྙིང་རྗེ་དང༌། །ཡང་དག་ཇི་བཞིན་སྟོན་པ་དང༌། །རྫུ་འཕྲུལ་གྱིས་འགྲོ་གཙོ་
པོ་དང༌། །ཐམས་ཅད་དུ་ནི་སྐྱོན་མེད་པ། །སྡུག་བསྔལ་པ་ནི་ཉོན་མོངས་ཉམས། །ཛཾ་བྷ་ལ་ཡི་སྒོམ་པ་པོ། །དེ་ནས་ཡང་གནོད་སྦྱིན་གྱི་དབང་པོའི་སྙིང་པོ་
རྒྱས་པར་བཤད་པ་ནི་མཆོག་གི་དངོས་གྲུབ་དང༌། བསྐུལ་བའི་ཡི་གེ་དང་ཡང་དག་པར་ལྡན་པ་འདི། །ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་
སེ་ནཱ་པ་ཏ་ཡེ། ས་མ་ཡ་མ་ནུ་སྨ་ར། མ་ཎི་བྷ་དྲཱ་ཡ། བྷ་ག་བཾ་ཏེ། ཛ་ཙིཏྟ་ད་ཏྭཾ། བྷ་མ་བྷ་མ། དྷུ་རུ་དྷུ་རུ། མ་རི་ཙི་མཧཱ་ཡཀྵ་སེ་ནཱ་པ་ཏ་ཡེ། ཏུ་ལུ་ཏུ་ལུ་མ་ཎི་བྷ་དྲ།
ཏུ་རུ་ཏུ་རུ་མ་ཎི་བྷ་དྲ། ཏུ་ཊི་ཏུ་ཊི་མ་ཎི་བྷ་དྲ། ཏི་ཊི་ཏི་ཊི་མ་ཎི་བྷ་དྲཱ་སྭཱཧཱ། ཚེས་གྲངས་མེད་ཅིང་རྒྱུ་སྐར་མེད། །སྨྱུང་བའི་ཆོ་ག་ཡོད་མ་ཡིན། །ཨརྒ་འམ་ནི་

95-1-34a

ནིམ་པའི་ཤིང༌། །གཞན་པ་རྣམས་ལ་ནོར་བུ་བཟང་པོའི་གཟུགས་བྱས་ཏེ་དེའི་མདུན་དུ་འདུག་ལ་ཉི་མ་ཕྱེད་ཀྱི་དུས་སུ་དྲ་དང༌། མེ་ཏོག་ལ་
སོགས་པའི་མཆོད་པ་བྱས་ནས་ཡུངས་ཀར་གྱི་ཚ་བའི་མར་ནག་དང་བཏགས་པའི་རིལ་བུ་བྱས་ཏེ་ནོར་བུ་བཟང་པོའི་ལྟོར་བཅུག་ནས་རིག་པ་སྟོང་ཕྲག་བརྒྱད་བཟླས་
ན་དོང་རྩེ་བརྒྱ་རྙེད་པར་འགྱུར་རོ། །དེ་ཉིད་དུ་ཟད་པར་བྱའོ། །དེ་ནས་ཡང་བཅོམ་ལྡན་འདས་ཀྱིས་རྩ་བའི་སྔགས་ཀྱི་རྟོག་པ་གསུངས་པ། གང་གི་ལོ་མ་བཙོས་པ་
ཟ་བ་དང༌། བསོད་སྙོམས་ཀྱིས་འཚོ་ཞིང་འབུམ་ཕྲག་གསུམ་བཟླས་པར་བྱའོ། །དེ་ནས་དེ་བཞིན་གཤེགས་པའི་མདུན་དུ་རྒྱ་ཆེ་བའི་མཆོད་པ་བྱས་ནས་སྟོང་
ཕྲག་བརྒྱད་དུ་བཟླས་པ་བྱས་ན་ནོར་མང་པོ་རྙེད་པར་འགྱུར་རོ། །ཟླ་བ་དྲུག་ཏུ་ཆུ་ནང་དུ་ཆུའི་སྦྱིན་སྲེག་བྱས་ན་སྟོང་ཕྲག་བརྒྱ་རྙེད་པར་འགྱུར་རོ། །ཇི་ལྟར་འབྱུང་བ་
བཞིན་དཀར་གསུམ་གྱི་གཏོར་མ་དང༌། མཆོད་པ་ཕུལ་ལ་ཨ་ཤྭཐའི་ཡམ་ཤིང་གི་ཞོ་དང༌། མར་དང༌། སྦྲང་རྩི་སྤགས་ནས་སྟོང་ཕྲག་བརྒྱད་དུ་སྦྱིན་སྲེག་བྱས་
ན་བར་སྣང་ལས་སྒྲ་ཐོས་པའམ། ཡིད་ལ་འདོད་པའི་རིག་པ་འཛིན་པའི་འབྲས་བུ་འགྲུབ་བ་དང༌། སེམས་ཀྱིས་བྱས་པས་ཚོགས་པར་འགྱུར་རོ། །དེ་བཞིན་དུ་

95-1-34b

ལས་སྣ་ཚོགས་གཞན་འགྲུབ་སྟེ་རིང་བསྲེལ་དང་བཅས་པའི་མཆོད་རྟེན་ལ་འབུམ་ཕྲག་གཅིག་བཟླས་ནས་དཀར་པོ་དང༌། ནག་པོའི་ཕྱོགས་ལ་བསོད་སྙོམས་ཟ་
ཞིང་རེ་མོས་ཀྱིས་སྨྱུང་བར་གནས་ནས་གཏོར་མ་དང༌། མཆོད་པ་ཆོ་ག་བཞིན་བྱིན་ནས་ཏིལ་ནག་པོ་ལ་ཞོ་དང༌། མར་དང༌། སྦྲང་རྩིས་སྦགས་ལ་སྟོང་ཕྲག་བརྒྱད་དུ་སྦྱིན་
སྲེག་བྱས་ན་གྲོང་མཆོག་བཅུ་གཉིས་རྙེད་པར་འགྱུར་རོ། །བག་མེད་པས་ལས་མ་གྲུབ་ན་སྟོང་ཕྲག་བཅུའི་ནང་ནས་གྲོང་གཅིག་རྙེད་པར་འགྱུར་རོ། །ཆུ་བོའི་འགྲམ་
དུ་ནོར་བུ་བཟང་པོ་བཞག་ནས་མར་དང༌། འོ་ཐུག་ཟ་ཞིང་མཆོད་རྟེན་གདུང་དང་ལྡན་པ་ལ་འབུམ་ཕྲག་གཅིག་བཟླས་ནས་གནམ་སྟོང་ལ་མཚན་མོ་སྨྱུང་བར་
གནས་པས་ཛ་ཏིའི་མེ་ཏོག་ལ་སྟོང་ཕྲག་བརྒྱད་དུ་རེ་རེ་ལ་མངོན་པར་སྔགས་ནས་མཆོད་རྟེན་ལ་ཕུལ་ན་ནང་བར་ཕྱུགས་སྟོང་ཕྲག་སྟེར་བར་འགྱུར་རོ། །བསོད་སྙོམས་
ཟ་ཞིང་རིགས་གཙང་མ་ལ་དུས་གསུམ་དུ་ཁྲུས་བྱེད་ཅིང་འབུམ་ཕྲག་གཅིག་ཏུ་བཟླས་ནས་ནག་པོའི་ཕྱོགས་ཀྱི་བརྒྱད་ལ་མཚན་མོ་སྨྱུང་བར་གནས་ལ་འཛམ་བུའི་
ཡམ་ཤིང་ལ་མེ་སྦར་ལ་ནཱ་ག་པུཥྤ་ཞོ་དང༌། མར་དང༌། སྦྲང་རྩིས་སྦགས་ནས་སྟོང་ཕྲག་བརྒྱད་དུ་སྦྱིན་སྲེག་བྱས་པ་དང༌། མངར་གསུམ་གྱི་བཤོས་གཙང་མ་དང༌།

95-1-35a

གཏོར་མ་བྱིན་ནས་སྦྱིན་སྲེག་ཡོངས་སུ་རྫོགས་པ་དང༌། བྲམ་ཟེའི་གཟུགས་ཀྱིས་འོངས་ནས་ང་ཡིས་ཅི་བྱེད་ཅེས་སྨྲ་བར་བྱེད་དོ། །དེ་ལ་སྨྲ་
བ་དོང་རྩེ་ལྔ་བྱིན་ཅིག་ཅེས་སྨྲས་པ་དང༌། དེ་ལྟར་བྱའོ་ཞེས་ཟེར་ནས་མི་སྣང་བར་གྱུར་ཏེ་ཉིན་རེ་བཞིན་དུ་སྟེར་བར་འགྱུར་རོ། །ལྷག་མ་མེད་པར་ཟད་པར་བྱའོ། །
པདྨ་སྐྱེས་པའི་མཚོའི་འགྲམ་དུ་ཕྱིན་ཏེ་ཆུ་དང་བཅས་པའི་ཕྱེ་ཟ་བའམ། ཡང་ཇི་ལྟར་རྙེད་པའི་ཟས་ཟ་ཞིང་ནོར་བུ་བཟང་པོའི་ཁ་ཕྱིར་བསྟན་པར་བཞག་ལ་
གསོལ་བ་བཏབ་ནས་ཇི་སྲིད་དུ་སྟོང་ཕྲག་བརྒྱ་རྫོགས་པར་པདྨོའི་སྦྱིན་སྲེག་བྱས་ན་དེའི་རྗེས་ལ་དཔལ་མོ་འོངས་ཏེ། འོངས་པ་ལ་དེ་ལ་པདྨ་ཉེ་བར་ཕུལ་ནས་
དྲི་དང་བཅས་པའི་ཆུའི་ཨརྒཾ་བྱིན་ན་དེས་སྨྲས་པ། བུ། ཅི་ཞིག་བྱ་ཞེས་སྨྲས་ན། སྒྲུབ་པ་པོས་སྨྲ་བར་བྱ་སྟེ། གཏེར་མང་པོ་བདག་ལ་རབ་ཏུ་སྩོལ་ཅིག་
དེ་ལྟར་བྱའོ་ཞེས་ཟེར་ནས་མི་སྣང་བར་འགྱུར་རོ། །དེ་ནས་གང་དུ་འགྲོ་བ་དེར་ཁྱེར་ནས་ཕྱིན་པ་དེ་ཟད་པ་མེད་པར་འགྱུར་རོ། །ནོར་བུ་བཟང་པོའི་མདུན་དུ་ཟླ་བ་
ཕྱེད་དུ་བཟླས་ནས་ཇི་སྲིད་ཟླ་བ་ཉེའི་ནུབ་མོ་སྨྱུང་བར་གནས་པས་ཤ་མེད་པའི་གཏོར་མ་ཕྱིན་ནས། དེ་ནས་ནོར་བུ་བཟང་པོའི་སྙིང་གར་མིང་མེད་བཞག་ནས་ཅི་

95-1-35b

སྲིད་དུ་བཟླས་པ་དེ་སྲིད་དུ་གཡོ་བར་འགྱུར་རོ། །དེ་ནས་ཉིན་རེ་བཞིན་དུ་དོང་ཙེ་ལྔ་ལྔ་རེ་སྟེར་བར་འགྱུར་རོ། །ལྷག་མ་མེད་པར་ཟད་པར་བྱའོ། །དུར་ཁྲོད་ཆེན་པོར་ཕྱིན་
ནས་དུར་ཁྲོད་ཀྱི་ཐལ་བ་ལ་མཆོད་རྟེན་བྱས་ཏེ་བསོད་སྙོམས་ཟ་ཞིང་དུས་གསུམ་དུ་ཁྲུས་བྱས་ནས་འབུམ་ཕྲག་གསུམ་བཟླས་ལ་ནག་པོའི་ཕྱོགས་ཀྱི་བཅུ་བཞི་
ལ་མཚན་མོ་སྨྱུང་བར་གནས་པས་བཅོམ་ལྡན་འདས་ལ་རྒྱ་ཆེ་བའི་མཆོད་པ་བྱས་ནས་ལྷག་མ་མེད་པར་རབ་ཏུ་ཟད་པར་བྱའོ། །དུར་ཁྲོད་ཆེན་པོར་ནོར་བུ་བཟང་པོ་
ལ་ཤ་ཏ་པུཥྤ་ཕུལ་ལ་ཨ་ག་རུ་དང༌། དུ་རུ་སྐ་བསྲེས་པའི་བདུག་པ་ཕུལ་ཏེ་གདོང་ཕྱིན་ཅི་ལོག་ཏུ་བཞག་ནས་ཇི་སྲིད་མཚན་ཕྱེད་པ་དེ་སྲིད་དུ་བཟླས་སོ། །དེ་ནས་
ཤ་ཟའི་བདག་པོ་རང་འོངས་པ་དང༌། སྔར་བཞག་པའི་གཏོར་མ་ཕུལ་ལ་འཁོར་རྣམས་ལ་ཆང་ཡང་དབུལ། དེ་ནས་སྒྲུབ་པ་པོས་གསོལ་བ་གདབ་པར་བྱའོ། །དེ་
ནས་དེང་མགུའོ་ཞེས་སྨྲའོ། །སྒྲུབ་པ་པོས་སྨྲས་པ། ཉི་མ་རེ་རེ་གཡོག་རེ་རེ་བྱིན་ཅིག །དེ་ལྟར་བྱའོ་ཞེས་ཟེར་ནས་མི་སྣང་བར་འགྱུར་རོ། །དེ་ནས་མངགས་གཞུག་པ་ལ་
སོགས་པར་རབ་ཏུ་སྦྱིན་ནོ། །གཞན་ཡང༌། དེ་བཞིན་གཤེགས་པས་ལས་ཀྱི་ཚོགས་བྱ་བ་གསུངས་པ། རིའི་རྩེ་མོར་འཛེགས་ཏེ་ཁྲུ་གང་ཙམ་གྱི་ནོར་བུ་བཟང་པོ་

95-1-36a

བཞག་ནས་འོ་མ་དང༌། འོ་ཐུག་ཟ་ཞིང་དུས་གསུམ་དུ་ཁྲུས་བྱེད་ཅིང་འབུམ་ཕྲག་གསུམ་དུ་བཟླས་ནས་དེ་ནས་དཀར་པོའི་ཕྱོགས་ཀྱི་
ཉ་ལ་ཐུག་པའི་མཚན་མོ་གསུམ་དུ་སྨྱུང་བར་གནས་ནས་ནོར་བུ་བཟང་པོ་ལ་རྒྱ་ཆེ་བའི་མཆོད་པ་བྱས་པ་དང༌། གཏོར་མའི་ཆོ་ག་རྒྱ་ཆེ་བ་བྱས་ནས་ཀུ་ཤའི་ཆུན་
པོ་དག་བྱིན་ནས་ཇི་སྲིད་སྒྲ་གྲགས་པ་དེ་སྲིད་དུ་བཟླས་པ་བྱའོ། །དེ་ནས་དེ་མ་ཐག་ཏུ་གནོད་སྦྱིན་ཐམས་ཅད་ཉེ་བར་འོངས་ནས་དེ་རྣམས་ལ་མེ་ཏོག་དམར་པོ་
དང༌། དྲི་དམར་པོ་དང༌། ཨརྒ་སྦྱིན་པར་བྱའོ། །དུ་རུ་སྐའི་བདུག་པའང་བདུག་པར་བྱའོ། །དེ་ནས་གནོད་སྦྱིན་དེས་ལེགས་སོ་ཞེས་བྱ་བ་བྱིན་ནས་སྨྲས་པ།
ངས་ཁྱོད་ལ་ཅི་བྱེད་ཅེས་ཟེར་བ་དང༌། དེ་ནས་དེ་ལ་སྨྲས་པ་དང༌། ཉིན་རེ་བཞིན་མངག་གཞུག་རབ་ཏུ་བྱིན་ཅིག །དེ་ལྟར་བྱའོ་ཞེས་ཟེར་ནས་མི་སྣང་བར་འགྱུར་
རོ། །དེ་ལ་སོགས་པ་བསམ་གཏན་ཙམ་གྱིས་གནས་པ་ལ་མ་མཐོང་བར་འཁོར་གྱིས་བསྐོར་ནས་གནས་སོ། །གང་དང༌། གང་འདོད་པ་དེ་དང༌། དེར་ཁང་པ་
བརྩེགས་པ་དང༌། ལྷའི་བཞོན་པ་སྤྲུལ་ཏེ་སྟོང་ཕྲག་གཅིག་དང་བཅས་པ་ལ་རབ་ཏུ་འདོད་པའི་ཟས་རྣམས་སྟེར་བར་འགྱུར་རོ། །ཉིན་རེ་བཞིན་དུ་གནོད་སྦྱིན་མོར་

95-1-36b

སྤྲུལ་ཞིང་འོངས་ནས་ཐོ་རངས་ཀྱི་དུས་སུ་འགྲོ་བར་འགྱུར་རོ། །དེ་ཉིད་ཀྱི་ཚེ་ལོ་སྟོང་དུ་འགྱུར་རོ། །རྒྱ་མཚོའི་འགྲམ་དུ་ནོར་བུ་བཟང་པོའི་གཟུགས་བརྙན་བཞག་སྟེ་
བསོད་སྙོམས་ཟ་ཞིང་འབུམ་ཕྲག་གསུམ་བཟླས་ནས་དཀར་པོའི་ཕྱོགས་ཀྱི་ཚེས་ལྔ་ལ་ཐུག་པར་ནུབ་གསུམ་དུ་སྨྱུང་བར་གནས་པས་རྒྱ་མཚོ་ཆེན་པོ་དང་ཉེ་བར་ཕྱིན་
ནས་ཅི་སྲིད་རྒྱ་མཚོ་ཆེན་པོ་རང་འོང་བ་དེ་སྲིད་ཀྱི་བར་དུ་བཟླས་པ་བྱའོ། །མདུན་དུ་རྒྱ་མཚོ་ཆེན་པོ་རང་འོང་བ་དེ་ལ་དྲི་དང༌། མེ་ཏོག་གི་མཆོད་པ་ཕུལ་ལ་
ཨ་ག་རུའི་བདུག་པས་བདུགས་ལ། ཀྱེ། རིག་པ་འཛིན་པ། མཆོག་གང་འདོད་པ་རབ་ཏུ་སྦྱིན་པར་སྨྲའོ། །དེས་སྨྲས་པ། རྒྱ་མཚོ་ཆེན་པོར་ང་ཐོགས་པ་མེད་
པར་འགྲོ་བར་གྱིས། དེ་ལྟར་བྱ་ཟེར་ནས་མི་སྣང་བར་འགྱུར་རོ། །དེ་ནས་རྒྱ་མཚོ་ལ་ཞུགས་ན་རྒྱ་མཚོ་ན་ཡོད་པའི་ནོར་བུ་རིན་པོ་ཆེ་བླངས་ནས་འབྱུང་བར་འགྱུར་
རོ། །རྒྱ་མཚོ་ན་ཡོད་པའི་ཀླུ་རྣམས་ཀྱང་དབང་དུ་འགྱུར་རོ་ཞེས་བཅོམ་ལྡན་འདས་དེ་བཞིན་གཤེགས་པས་བཀའ་སྩལ་ཏོ། །དེ་ནས་བཅོམ་ལྡན་འདས་དེ་
བཞིན་གཤེགས་པས་ཡང་གནོད་སྦྱིན་གྱི་དབང་པོ་དབྱངས་སྙན་གྱི་སྔགས་གསུངས་པ། ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ནཱ་བ་ཏ་ཡེ།

95-1-37a

མ་ཎི་ནི་སྭཱཧཱ། རྩ་བའི་དཀར་པོའི་ཕྱོགས་ཀྱི་བརྒྱད་དམ། ཡང་ན་དཀར་པོའི་བཅུ་བཞི་ལ་ཉིན་ཞག་གཅིག་ཏུ་སྨྱུང་བར་གནས་པས་རོ་ཧི་
ཏའི་ཉ་ལ་བའི་ལྕི་བ་དང༌། མར་གྱིས་བྱུགས་ནས་སྟོང་ཕྲག་བརྒྱད་སྦྱིན་སྲེག་བྱས་ན་དོང་ཙེ་བརྒྱ་རྙེད་པར་འགྱུར་རོ། །གཞན་ཡང༌། ཉེ་བར་མཆོད་པ་དང༌། སྔོན་དུ་འབུམ་ཚོ་གསུམ་
བཟླས་ན་ཉ་མ་གོད་པ་ལ་ཞོ་དང༌། མར་དང༌། སྦྲང་རྩིས་མངོན་པར་བྱུགས་ནས་སྟོང་ཕྲག་བཅུ་སྦྱིན་སྲེག་བྱས་ན་དོང་ཙེ་སྟོང་ཕྲག་རྙེད་པར་འགྱུར་རོ། །མ་གྲུབ་ནའང་ཀཱ་ར་ཥ་
པ་ཎི་སྟོང་ཕྲག་གཅིག་རྙེད་པར་འགྱུར་རོ། །ཨོཾ་བཛྲ་ཛཾ་བྷ་ལ་ཛ་ལེན་དྲཱ་ཡ་སྭཱཧཱ། རྩ་བའི་སྔགས་སོ། །དེ་ནས་ཡང་ནོར་བུ་བཟང་པོ་བསྒྲུབ་པར་འདོད་ན་མཆོད་སྦྱིན་གྱི་ཤིང་
དཀར་པོ་ལ་ནོར་བུ་བཟང་པོའི་གཟུགས་བརྙན་བྱས་ལ་མཆོད་པ་ཆེན་པོ་རབ་ཏུ་གནས་པར་བྱས་ན་སྡེའི་མདུན་དུ་ཨ་པ་མྲྒའི་ཡམ་ཤིང་ལ་མར་དང༌། སྦྲང་རྩིས་
ཕྱུགས་ལ་འབུམ་ཕྲག་ཏུ་སྦྱིན་སྲེག་བྱས་ན་འདོད་པའི་འབྲས་བུ་རྙེད་པར་འགྱུར་རོ། །པེ་ཏ་ལའི་མེ་ཏོག་རྣམས་ཀྱིས་འབུམ་ཕྲག་ཏུ་སྦྱིན་སྲེག་བྱས་ན་གསེར་སྲང་སྟོང་
རྙེད་པར་འགྱུར་རོ། །ཏིལ་དང༌། འབྲས་ཐུག་པོ་ཆེའི་སྦྱིན་སྲེག་འབུམ་བྱས་ན་གསེར་སྲང་སྟོང་རྙེད་པར་འགྱུར་རོ། །དེ་ལྟར་ཤ་ཏ་པུཥྤ་དང༌། གུ་གུལ་

95-1-37b

དང༌། ཀུན་ད་དང༌། ཙནྡན་དཀར་པོ་དང༌། དུ་རུ་སྐ་ལ་སོགས་པ་དེ་རྣམས་རེ་རེ་འབུམ་དུ་སྦྱིན་སྲེག་བྱས་ན་དོང་ཙེ་སྟོང་ཕྲག་རྙེད་པར་འགྱུར་རོ། །ཏིལ་དང༌། འབྲས་ཀྱི་སྦྱིན་
སྲེག་བྱས་ན་རྒྱལ་པོ་དབང་དུ་འགྱུར་རོ། །ཉེའུ་ཇི་ལྟར་འཚོང་པ་ཉོས་ལ་ཆུ་བོའི་གཞུང་ལ་ལྟེ་བ་ནུབ་ཙམ་དུ་ཆུའི་ནང་དུ་ཞུགས་ནས་ཁ་ཤར་དུ་བལྟས་ཏེ་སྦྱིན་སྲེག་བརྒྱ་
བྱས་ན་སུམ་འགྱུར་གྱི་དོང་ཙེ་རྙེད་པར་འགྱུར་རོ། །རས་བལ་གྱི་ས་བོན་ལ་མར་དང༌། སྦྲང་རྩིས་བྱུགས་ནས་སྟོང་ཕྲག་གཅིག་སྦྱིན་སྲེག་བྱས་ན་ཉི་མ་བདུན་གྱི་བར་ལ་རས་
གཅིག་རྙེད་པར་འགྱུར་རོ། །རྟག་ཏུ་བཟླས་ན་གོས་དང༌། བཟའ་བ་རྙེད་པར་འགྱུར་རོ། །འབུམ་བཟླས་ན་དོང་ཙེ་ལྔ་སྟོང་རྙེད་པར་འགྱུར་རོ། །འབུམ་ཚོ་གཉིས་བཟླས་ན་
གྲོང་རྙེད་པར་འགྱུར་རོ། །འབུམ་ཚོ་གསུམ་བཟླས་ན་ལོངས་སྤྱོད་ཆེན་པོ་རྙེད་པར་འགྱུར་ཞིང་གྲོང་བརྒྱད་ཀྱི་བདག་པོར་འགྱུར་རོ། །བེའུའི་ལྕི་བ་ལ་སྦྱིན་སྲེག་སྟོང་
བྱས་ན་བ་གླང་སྟོང་རྙེད་པར་འགྱུར་རོ། །གཞན་ཡང༌། དུད་འགྲོ་རྣམས་ཀྱི་ལུས་ལ་ཞོ་དང༌། སྦྲང་རྩིས་སྦགས་ལ་ཉིན་རེ་བཞིན་སྦྱིན་སྲེག་བྱས་ན་ར་ལུག་ལ་སོགས་
པ་རྙེད་པར་འགྱུར་རོ། །བ་ལང་གི་ལྷས་ཀྱི་ནང་དུ་ཀུ་ཤའི་མེ་ཏོག་མར་དང༌། སྦྲང་རྩིས་སྦགས་ལ་ཉིན་རེ་བཞིན་སྦྱིན་སྲེག་བྱས་ན་འབྱུང་པོ་དང༌། ཤ་ཟ་དབང་དུ་

95-1-38a

འགྱུར་རོ། །རིག་སྔགས་ཐམས་ཅད་འགྲུབ་པར་འགྱུར་རོ། །ཇི་ལྟར་འདོད་པ་རྙེད་པར་འགྱུར་རོ། །ཡང་བ་ལང་གི་ལྷས་ཀྱི་ནང་དུ་འོ་མ་དང༌། འོ་
ཐུག་ཟ་ཞིང་ཤྲི་རི་པ་ལའི་ཡམ་ཤིང་ལ་སྦྱིན་སྲེག་འབུམ་བྱས་ན་གང་འདོད་པའི་གསོལ་བ་བཏབ་པ་དེ་རྙེད་པར་འགྱུར་རོ། །མཚན་མོ་གསུམ་དུ་སྨྱུང་བར་གནས་
ལ་ཟླ་བའམ། ཉི་མ་གཟས་གཟུང་བ་ལ་ལྡོང་རོས་དང༌། གི་ཝང་སྲང་ལྔས་ཨ་ཤྭཏྠའི་འདབ་མ་བཞི་ལ་གཡས་སྐོར་གཡོན་སྐོར་དུ་བཞག་ནས་ཡང་འདབ་མ་བཞིས་གཡོགས་
ལ་ཇི་སྲིད་དྲོ་བར་གྱུར་པ་དེ་སྲིད་དུ་བཟླས་པ་བྱའོ། །དུ་བ་དང༌། འབར་བས་འདི་ལྟར་ས་བླ་ས་འོག་ས་སྟེང་གསུམ་འགྲུབ་པར་འགྱུར་རོ། །བ་ལང་གི་ལྷས་ཀྱི་ནང་
ངམ། ཆུ་བོ་འདུས་པར་བསོད་སྙོམས་ཟ་བའམ། འོ་ཐུག་ཟ་བས་ཨརྒའི་འོ་ཐུག་མར་དང༌། སྦྲང་རྩིས་བྱུགས་ནས་སྟོང་ཚོ་ལྔ་སྦྱིན་སྲེག་བྱས་ན་རང་ཉིད་ཀྱིས་
ནོར་གྱི་བདག་པོ་ནོར་བུ་བཟང་པོ་ནོར་གྱི་བདག་པོ་ནོར་དང་བཅས་པ་མཐོང་བར་འགྱུར་རོ། །ང་མགུའོ་ཞེས་དེ་སྨྲ་ན་མཆོག་བརྒྱད་གང་འདོད་པ་སྟེར་བར་འགྱུར་
རོ། །རྒྱལ་པོ་དང༌། གཏེར་དང༌། རྫུ་འཕྲུལ་གྱིས་འཆག་པ་དང༌། རིག་པ་འཛིན་པ་དང༌། ཐམས་ཅད་དབང་དུ་བྱེད་པ་དང༌། ཀླུ་དང༌། གནོད་སྦྱིན་དང༌། སྲིན་པོ་དང༌།

95-1-38b

འབྱུང་པོ་དང༌། ཤ་ཟ་དང༌། གྲུལ་བུམ་དང༌། ལུས་སྲུལ་པོ་རྣམས་དབང་དུ་འགྱུར་རོ། །དྲན་པ་ཙམ་གྱིས་མདུན་དུ་འདུག་པར་འགྱུར་རོ། །རྐང་བཞི་པ་ལ་སོགས་པའི་སེམས་
ཅན་ཤི་བ་རབ་ཏུ་ཞི་བར་བྱེད་པ་དང༌། ས་འོག་ཏུ་འཇུག་པ་དང༌། ནམ་མཁའ་ལ་འགྲོ་བ་དང༌། ས་འོག་གི་འཁྲུལ་འཁོར་རབ་ཏུ་འཇིག་པ་དང༌། ཆུ་རེངས་པ་དང༌། བཅུད་
ལེན་དང༌། ཚར་བཅད་པ་དང༌། རྗེས་སུ་བཟུང་བ་བརྒྱད་པོ་འདི་རྣམས་ལས་དེའི་མདུན་དུ་གང་ན་གང་གཅིག་བླང་བར་བྱའོ། །དེས་གང་ཅི་འདོད་པ་དེ་སྟེར་བར་འགྱུར་རོ། །
པདྨ་མར་དང༌། སྦྲང་རྩིས་བྱུགས་ནས་འབུམ་དུ་སྦྱིན་སྲེག་བྱས་ན་པདྨ་རཱ་ཀའི་ནོར་བུ་རྙེད་པར་འགྱུར་རོ། །དེ་ལྟར་ཨུཏྤ་ལ་སྔོན་པོ་དང༌། ཀུ་མུ་ད་རྣམས་དྲི་ཞིམ་པོ་དང་ལྡན་
པས་ཁ་དོག་སྣ་ཚོགས་པའི་ནོར་བུ་རིན་པོ་ཆེ་རྙེད་པར་འགྱུར་རོ། །ཡུངས་ཀར་དཀར་པོ་མར་དང༌། སྦྲང་རྩིས་བྱུགས་ལ་གང་གི་མིང་ནས་བཟུང་ནས་སྦྱིན་སྲེག་བྱས་ན་མཚན་
མོ་བདུན་གྱིས་དབང་དུ་འགྱུར་རོ། །ཏིལ་ནག་པོ་ལ་མར་དང༌། སྦྲང་རྩིས་སྦགས་ལ་འབུམ་དུ་སྦྱིན་སྲེག་བྱས་ན་ནོར་ཉེ་བར་འཕེལ་བར་འགྱུར་རོ། །ཨརྒའི་ཤིང་ལ་
མེ་བཏང་ལ་སྟོང་ཕྲག་བརྒྱད་དུ་སྦྱིན་སྲེག་བྱས་ན་ཉི་མ་བདུན་གྱིས་ནད་ཞི་བར་འགྱུར་རོ། །དཀར་པོའི་ཚེས་གཅིག་ནས་བརྩམས་ནས་ཤ་ཏ་པུཥྤ་དང༌། ཀུན་ད་དང༌། ཏ་ཀ་ར་

95-1-39a

དང༌། བ་ཤ་ཀ་དང༌། དུ་རུ་སྐ་དང༌། གུ་གུལ་རྣམས་ཇི་ལྟར་འཚོང་བ་ཉོས་ལ་མཆོད་པ་བྱས་ནས་མར་དང༌། སྦྲང་རྩིས་སྔགས་ལ་སྟོང་ཕྲག་བརྒྱད་
དུ་སྦྱིན་སྲེག་བྱས་ན་ཉི་མ་བདུན་ན་བདུན་འགྱུར་གྱི་ནོར་རྙེད་པར་འགྱུར་རོ། །འབུམ་ཕྲག་བཞི་བཟླས་ན་བདག་དང༌། གཞན་ཉེ་བར་འགྱུར་བར་བྱེད་དོ། །ཡུལ་སྲུང་
བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་མ་ཎི་བྷ་དྲཱ་ཡ། མཧཱ་ཡཀྵ་སེ་ན་པ་ཏ་ཡེ། ཀི་ཎི་ཀི་ཎི་གྷ་ཊྚ་ཀ་རྞ་སྭ་བ་ནཾ་མེ་དྷ་ར་ས་མ་ཡེ་སྭཱཧཱ། ཨརྒའི་མར་ཁུས་ཀུ་མུ་དའི་
མེ་ཏོག་སྦྱིན་སྲེག་བྱས་ན་རྨི་ལམ་ཡང་དག་པ་ཇི་ལྟ་བ་བཞིན་མཐོང་བར་འགྱུར་རོ། །ཀི་ཎི་ཀི་ཎི་གན་ཌ་ཀརྞ་ཙི་ཏྲཾ་མེ་དྷ་ར་ཡཱ་ཡ་སྭཱཧཱ། དོན་ངེས་པར་སྟེར་ན་ཆོ་ག་
ཇི་ལྟར་བརྗོད་པ་བཞིན་ནོ། །འཕགས་པ་གནོད་གནས་ཀྱི་དབང་པོ་ཇི་ལྟར་འབྱུང་བའི་རྟོག་པ་ཞེས་བྱ་བ་རྫོགས་སོ།།    །།རྒྱ་གར་གྱི་མཁན་པོ་སྒེག་པའི་
རྡོ་རྗེ་དང༌། བོད་ཀྱི་ལོཙྪ་བ་དགེ་སློང་རྡོ་རྗེ་འཛིན་པ་རྡོ་རྗེ་གྲགས་ཀྱིས་བསྒྱུར་བའོ།།    །།རྒྱ་གར་སྐད་དུ། ཨཱུརྡྷྭ་ཛ་ཊཱ་མ་ཧཱ་ཀལྤ་མཧཱ་བོ་དྷི་སཏྭཱའི་བི་ཀུརྦྦ་ཎ་པ་ཊ་
ལ་བི་ས་རཱ་བྷ་ག་ཏཱི་ཨཱརྱ་ཏཱ་རཱ་མུ་ལ་ཀལྤ་ནཱ་མ། བོད་སྐད་དུ། རལ་པ་གྱེན་བརྫེས་ཀྱི་རྟོག་པ་ཆེན་པོ། བྱང་ཆུབ་སེམས་དཔའ་ཆེན་པོའི་རྣམ་པར་འཁྲུལ་པ་

95-1-39b

ལེའུ་རབ་འབྱམས་ལས། བཅོམ་ལྡན་འདས་མ་འཕགས་མ་སྒྲོལ་མའི་རྩ་བའི་རྟོག་པ་ཞེས་བྱ་བ། འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །འདི་སྐད་
བདག་གིས་ཐོས་པ་དུས་གཅིག་ན། བཅོམ་ལྡན་འདས་སྒྲོལ་མའི་གྲུའི་སྟེང་གི་ནམ་མཁའི་མཐིལ་ན་རབ་ཏུ་བཞུགས་ཏེ། ངོ་མཚར་རྨད་དུ་བྱུང་བ་བསམ་གྱིས་མི་ཁྱབ་
པས་རབ་ཏུ་ཕྱེ་བའི་བྱང་ཆུབ་སེམས་དཔའ་འདུས་པའི་དཀྱིལ་འཁོར་དང་ལྡན་པར་བཞུགས་སོ། །དེ་ནས་བཅོམ་ལྡན་འདས་ཀྱིས་གནས་གཙང་མའི་རིགས་ཀྱི་ལྷའི་བུ་རྣམས་
ལ་བཀའ་སྩལ་པ། ལྷའི་བུ། ཁྱེད་རྣམས་ཉོན་ཅིག །བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་རྨད་དུ་བྱུང་བ་བསམ་གྱིས་མི་ཁྱབ་
པའི་ཆོ་འཕྲུལ་གྱི་སྤྱོད་པ་ཏིང་ངེ་འཛིན་དང༌། རྫུ་འཕྲུལ་གྱི་ཁྱད་པར་རྣམ་པར་ཐར་པའི་དཀྱིལ་འཁོར་བྱང་ཆུབ་སེམས་དཔའི་རྣམ་པར་འཕྲུལ་པ་སེམས་ཅན་ཐམས་
ཅད་ཉེ་བར་འཚོ་བར་བྱེད་པ་དང༌། ཚེ་དང༌། ནད་མེད་པ་དང༌། དབང་ཕྱུག་དང༌། ཡིད་ཀྱི་ཤིང་རྟ་ཡོངས་སུ་རྫོགས་པར་བྱེད་པའི་རིག་སྔགས་དང༌། གསང་སྔགས་ཀྱི་གཞི།
སེམས་ཅན་ཐམས་ཅད་ལ་ཕན་པའི་ཆེད་དུ་བཤད་ཀྱིས། དེ་ལེགས་པར་ཉོན་ལ་ལེགས་པར་ཡིད་ལ་གྱིས་ཤིག །ངས་བཤད་དོ། །དེ་ནས་བཅོམ་ལྡན་འདས་ལ་

95-1-40a

ལེགས་སོ་ཞེས་སོ། །དེ་ནས་གཙང་མའི་རིས་ཀྱི་ལྷའི་བུ་དེ་རྣམས་ཐལ་མོ་སྦྱར་བ་བཏུད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཀྱིས་སྤྱོད་པ་ཏིང་ངེ་འཛིན་གྱི་ཁྱད་པར་སོ་སོར་ཐོབ་བར་བྱེད་པ། རྡོ་རྗེའི་གདན་གནོན་པར་བྱེད་པ། བདུད་འདུལ་བར་བྱེད་
པ། ཆོས་ཀྱི་འཁོར་ལོ་རབ་ཏུ་སྐོར་བར་བྱེད་པ། ཉན་ཐོས་དང༌། རང་སངས་རྒྱལ་ཐམས་ཅད་ངེས་པར་འབྱུང་བར་བྱེད་པ། ལྷ་དང༌། མི་རྣམས་སུ་སྐྱེ་བར་བྱེད་པ། སྡུག་བསྔལ་
ཐམས་ཅད་རབ་ཏུ་ཞི་བར་བྱེད་པ། དབུལ་བ་དང༌། ནད་ཀྱིས་བཏབ་པ་ཐམས་ཅད་ཀྱི་ནད་སེལ་བར་བྱེད་པ་ཉིད་དང༌། འཇིག་རྟེན་དང༌། འཇིག་རྟེན་ལས་འདས་པ་ཐམས་
ཅད་ཀྱི་རིག་སྔགས་དང༌། གསང་སྔགས་ཀྱི་སྤྱོད་པ་ཟིལ་གྱིས་མི་ནོན་པ་ཉིད་དང༌། བསམ་པ་ཐམས་ཅད་ཡོངས་སུ་རྫོགས་པར་བྱེད་པ་དེ་གསུང་དུ་གསོལ། དེ་
བཞིན་གཤེགས་པ་རྣམས་ཐམས་ཅད་དོན་མེད་པར་གསུངས་པར་བྱེད་པ་མ་ལགས་ན། བཅོམ་ལྡན་འདས། བྱམས་པའི་སེམས་དང༌། བདག་ཅག་དང༌།
སེམས་ཅན་ཐམས་ཅད་ལ་རྗེས་སུ་བརྩེ་བ་ཉེ་བར་བཟུང་ནས་དེ་གསུང་དུ་གསོལ། དེ་ནས་བཅོམ་ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་པའི་འཁོར་གྱི་དཀྱིལ་

95-1-40b

འཁོར་ཆེན་པོ་ལ་སངས་རྒྱས་ཀྱི་སྤྱན་གྱིས་རྣམ་པར་གཟིགས་ནས་རྣམ་པར་དག་པའི་ཡུལ་ལ་འོད་ཟེར་རྣམ་པར་འཕྲོ་བ་རྣམ་པར་འཇོམས་པ་ཞེས་བྱ་བའི་ཏིང་ངེ་འཛིན་
ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་བཅོམ་ལྡན་འདས་ཀྱི་མཛོད་སྤུ་ནས་མེ་ཏོག་ལྟ་བུའི་བྱང་ཆུབ་སེམས་དཔའ་རྣམས་ཀུན་ཏུ་སྐུལ་བར་བྱེད་
པ་ཞེས་བྱ་བའི་འོད་ཟེར་བྱེ་བ་ཁྲག་ཁྲིག་བརྒྱ་སྟོང་གིས་ཡོངས་སུ་བསྐོར་བ་ཉིད་ཀྱིས་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་མཐའ་ཡས་པ་འདས་ནས་ནུབ་ཕྱོགས་ཀྱི་ཆར་གངྒཱའི་ཀླུང་བརྒྱ་སྟོང་ཕྲག་གི་བྱེ་མ་དང་མཉམ་པའི་འཇིག་རྟེན་གྱི་ཁམས་ལས་འདས་པ་
ན། བདེ་བ་ཅན་ཞེས་བྱ་བའི་འཇིག་རྟེན་གྱི་ཁམས་ཀྱི་རྗེས་སུ་ཞུགས་ཏེ་གང་དུ་དེ་བཞིན་གཤེགས་པ་ཚེ་དཔག་མེད་བཞུགས་པ་དེར་བྱང་ཆུབ་སེམས་དཔའ་སེམས་
དཔའ་ཆེན་པོ་སྤྱན་རས་གཟིགས་དབང་ཕྱུག་ཀྱང་སྔོན་གྱི་སྨོན་ལམ་གྱི་དབང་གིས་བྱང་ཆུབ་སེམས་དཔའ་སེམས་དཔའ་ཆེན་པོའི་སྤྱོད་པ་ལ་སོ་སོར་གནས་པ་རྣམས་
ཀྱི་ཐབས་གཅིག་ཏུ་བཞུགས་པ་དེ་འོད་ཟེར་གྱི་སྣང་བ་མཐོང་བས་ཅུང་ཟད་རབ་ཏུ་བཞད་པའི་ཞལ་དེ་ཉིད་ཀྱིས་བྱང་ཆུབ་སེམས་དཔའི་ཚོགས་རྣམས་ལ་བཀའ་སྩལ་

95-1-41a

ཏོ། །ཀྱེ་རྒྱལ་བའི་སྲས་རྣམས། འདི་ནི་བདག་ཅག་རྣམས་ཀུན་ཏུ་སྐུལ་བར་བྱེད་པའི་འོད་ཟེར་འདིར་འོངས་པ་ཡིན་པར་ཁྱེད་ཅག་གིས་ཤེས་པར་
གྱིས་ཤིག །དེ་ནས་ཡང་སེམས་དཔའ་ཆེན་པོ་དེ་རྣམས་སྤྱན་འཛུམ་པ་སྤྱན་གདངས་ནས་འདིའི་འོད་ཟེར་གྱི་སྣང་བ་གང་ཡིན་པ་དེར་མངོན་པར་ཕྱོགས་ཏེ་གནས་སོ། །དེ་
ནས་ཀུན་ཏུ་སྐུལ་བར་བྱེད་པའི་འོད་ཟེར་དེས་བདེ་བ་ཅན་གྱི་འཇིག་རྟེན་གྱི་ཁམས་ཆེན་པོ་ཀུན་ཏུ་སྣང་བར་བྱས་ནས་བཅོམ་ལྡན་འདས་དེ་བཞིན་གཤེགས་པ་ཚེ་
དཔག་མེད་ལ་ལན་གསུམ་བསྐོར་བ་བྱས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་ཀྱི་ཡེ་ཤེས་ཀྱི་སྤྱི་བོར་ནུབ་པར་གྱུར་ཏོ། །དེ་ནས་
སེམས་དཔའ་ཆེན་པོ་དེ་སྟན་ལས་ལངས་ནས་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་ལ་ལན་གསུམ་བསྐོར་བ་བྱས་ནས་མགོ་བོས་རབ་ཏུ་
ཕྱག་བཙལ་ཏེ་པུས་མོ་གཡས་པའི་ལྷ་ང་ས་ལ་བཙུགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགོངས་སུ་གསོལ། བདག་
ཅག་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་གང་ན་བ་དེར་སོང་སྟེ་བཅོམ་ལྡན་འདས་མི་མཇེད་

95-1-41b

ཀྱི་ཁམས་དེ་དང༌། བཅོམ་ལྡན་འདས་ཤཱཀྱ་ཐུབ་པ་ལ་བལྟ་བ་དང༌། ཕྱག་འཚལ་ཞིང་བསྙེན་བཀུར་བ་དང༌། རིག་སྔགས་དང༌། གསང་སྔགས་ཀྱི་སྤྱོད་བ་དང༌། སྒྲུབ་ཐབས་ཀྱི་ཆོ་
ག་དང༌། དཀྱིལ་འཁོར་གྱི་ཆོ་གའི་རྟོག་པ་དང༌། གསང་བའི་རས་རིས་ཀྱི་ཆོ་ག་དང༌། བཟླས་པ་དང༌། རིག་པའི་དབང་བསྐུར་བ་ཐམས་ཅད་ཁྱད་པར་དུ་བསྟན་པས་སེམས་
ཅན་ཐམས་ཅད་ཀྱི་བསམ་པ་ཡོངས་སུ་རྫོགས་པར་འཚལ་ལོ། །དེ་སྐད་གསོལ་པ་དང༌། བཅོམ་ལྡན་འདས་དེ་བཞིན་གཤེགས་པ་འོད་དཔག་ཏུ་མེད་པས་བྱང་ཆུབ་
སེམས་དཔའ་སེམས་དཔའ་ཆེན་པོ་དེ་ལ་འདི་སྐད་ཅེས་བཀའ་སྩལ་ཏོ། །སེམས་དཔའ་ཆེན་པོ་གང་ད་ལྟ་དེའི་དུས་ལ་བབ་པར་ཤེས་ན་སོང་ཞིག །ངའི་ཚིག་གིས་ཀྱང་
བཅོམ་ལྡན་འདས་ཤཱཀྱ་ཐུབ་པ་ལ་གནོད་པ་ཆུང་ངམ། ཉམ་ང་བ་ཆུང་ངམ། ལྡང་བ་ཡང་ངམ། རེག་པར་གནས་སམ་ཞེས་རྨེད་པར་བྱའོ། །དེ་ནས་ཡང་བཅོམ་ལྡན་
འདས་དེ་བཞིན་གཤེགས་པ་འོད་དཔག་ཏུ་མེད་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་བཀའ་སྩལ་ཏོ། །སེམས་དཔའ་
ཆེན་པོ་གང་གཱའི་ཀླུང་བརྒྱ་སྟོང་ཕྲག་གང་གཱའི་བྱེ་མ་ལ་སོགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་ཁྱོད་

95-1-42a

ཀྱི་རིགས་དང༌། གསང་སྔགས་ཀྱི་སྤྱོད་པ་དང༌། དཀྱིལ་འཁོར་གྱི་རྟོག་པ་དང༌། གསང་བའི་དབང་བསྐུར་བ་དང༌། ཕྱག་རྒྱ་དང༌། རས་རིས་ཀྱི་ཆོ་ག་
དང༌། སྦྱིན་སྲེག་དང༌། བཟླས་པའི་ངེས་པར་བསམ་པ་ཐམས་ཅད་ཡོངས་སུ་རྫོགས་པར་བྱེད་པ། སེམས་ཅན་ཐམས་ཅད་ཀུན་ནས་དགའ་བར་བྱེད་པ། རིན་པོ་ཆེ་
སྣང་བའི་ལེའུ་རབ་འབྱམས། འདས་པ་དང༌། མ་འོངས་པ་དང༌། ད་ལྟར་བྱུང་བའི་ཡེ་ཤེས་རྣམས་ཀྱིས་རང་གི་རིག་སྔགས་དང༌། གསང་སྔགས་ལ་འཇུག་པར་བྱེད་པ་སྟོན་
པ། མཐར་ཐུག་པར་ཟིན་པ་དང༌། ནང་གི་དུས་དང་ལྡན་པ་དང༌། དམ་ཚིག་རབ་འབྱམས་ཀྱི་ལེའུ་དང༌། འཇིག་རྟེན་དང༌། འཇིག་རྟེན་ལས་འདས་པ་མཐའ་དག་མ་ལུས་པར་
བསྡུས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། འཕགས་པ་ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའི་ས་ལ་བཞུགས་པ་
དང༌། སྤྱོད་པ་མཐར་ཐུག་པ་གསུང་བ་དང་ལྡན་པ་དག་གསུངས་པ་ལའང་འདི་ལ་རྗེས་སུ་ཡི་རང་བ་ཁོ་ནའོ། །སེམས་དཔའ་ཆེན་པོ། ད་ལྟ་དེའི་དུས་ལ་བབ་པར་ཤེས་ན་ཁྱོད་
སོང་ཞིག། ཤཱཀྱ་ཐུབ་པའི་དྲུང་དུ་དེ་ལ་མངོན་དུ་ཕྱོགས་པས་དམ་པའི་ཆོས་ཀྱི་རྣམ་གྲངས་འདི་ཉོན་ལ་ཁྱོད་ཀྱང་སྨྲ་བར་འགྱུར་རོ། །འདི་ལའང་རྩ་བའི་རིག་སྔགས་སུ་འགྱུར་

95-1-42b

བ་ནི། ན་མོ་རཏྣ་ཏྲ་ཡཱ་ཡ། ན་མ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུད་དྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། ན་མོ་བྷ་ག་བ་ཏྱཻ་ཨཱརྱ་ཏཱ་རཱ་ཡཻ། བོ་
དྷི་སཏྭཱ་ཡཻ། ཏདྱ་ཐཱ། ཏཱ་རེ་རྀ་ཛུ་ཀ་དྷརྨ་ནི་ཏྱ་ཏེ། ཏཱ་རེ་ཏུཏྟཱ་རེ། ཤཱནྟ་དྷརྨ་ནི་ཪྻ་ཏེ། ཏཱརེ་ཨ་ན་བྷི་ལཱ་བྱ། དྷརྨ་ནིརྱ་ཏེ། ཏུཏྟ་རེ། ཏུ་རེ་ཏུ་རེ་ཧི་ནི། ཏྲ་ས་ནི་ཏྲ་ས་ནི། ཨོཾ་ཧ་ནི། མོ་ཧ་ནི། ཛམྦྷ་ནི།
སྟམྦྷ་ནི། པྲ་བྷེ། ཙནྡྲ་པྲ་བེ་ཧི་ལི་ཧི་ལི། ཙི་ལི་ཙི་ལི། བྷེ་ག་སཱ་མི་ནི། ཀུཎྜི་ཀུཎྜི་མཧཱ་ཀུཎྜ། དྷ་ར་དྷ་ར། དྷ་ན་པ་ནི་ཏཱ་རེ། ཧུ་རུ་ཧུ་རུ། ཀུ་རུ་ཀུ་རུ། ཨ་ཧཾ་ཡཱ་ཡ། ཙིནྟ་ཡཱ་མི་ཙིནྟ་
དྷ་མི་ཀུ་རུ་སྭཱ་དྷཱ་ཡ་སྭཱཧཱ། འདི་ནི་སེམས་དཔའ་ཆེན་པོ་ཁྱོད་ཀྱི་འཕགས་མ་སྒྲོལ་མའི་རྩ་བའི་རིག་པ་དེ་ཡིན་ཏེ། དེ་བཞིན་གཤེགས་པ་རྣམས་ཐམས་ཅད་ཀྱིས་གསུངས་
ཤིང་གསུང་བར་འགྱུར་བ་ཏེ། ཁྱོད་ཀྱིས་ཀྱང་ད་ལྟ་སྨྲ་བར་འགྱུར་རོ། །མི་མཇེད་ཀྱི་འཇིག་རྟེན་གྱི་ཁམས་དྲི་རྒྱས་པས་རྣམ་པར་ཕྱེ་བའི་མཐར་ཤཱཀྱ་ཐུབ་པ་བྱོན་ཏེ་
ཤཱཀྱ་ཐུབ་པས་རྗེས་སུ་གནང་བའོ། །འདི་ལ་མཆོག་གི་སྙིང་པོར་འགྱུར་བ་ཡང༌། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་
ཏུཏྟཱ་རེ་ཏུ་རེ་སྭཱཧཱ། འདི་ལ་ཉེ་བའི་སྙིང་པོ་ཡང༌། ན་མོ་རཏྣ་ཏྲ་ཡཱ་ཡ། ན་མཿསརྦ་བུདྡྷ་བོ་དྷི་སཏྭ་ནཱཾ། ཨོཾ་ཀུ་རུ་ཀུལླེ་སྭཱཧཱ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་

95-1-43a

པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱིས་རྗེས་སུ་གནང་ནས་བྱང་ཆུབ་སེམས་དཔའི་སྤྱོད་པའི་རྒྱུ་མཐུན་པའི་བྱང་ཆུབ་ཀྱི་
སྙིང་པོ་ཀུན་ཏུ་ཐོབ་པར་བྱེད་པ་ཐམས་ཅད་ཀྱི་བཀོད་པའི་རྒྱན་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་ཕྱོགས་བཞི་རྣམས་
དང༌། སྟེང་དང༌། འོག་དང༌། ཐད་ཀའི་མཐར་ཐུག་པའི་ཐམས་ཅད་དང་ལྡན་པའི་ཕྱོགས་ཀྱི་འཇིག་རྟེན་གྱི་ཁམས་སུ་རྫོགས་པའི་སངས་རྒྱས་བཅོམ་ལྡན་
འདས་རྣམས་ཀྱིས་ཀུན་ཏུ་གང་བར་གྱུར་ཏོ། །རྒྱལ་བའི་སྲས་པོ། ལེགས་སོ། །ལེགས་སོ། །གང་ཁྱོད་ཀྱི་ཏིང་ངེ་འཛིན་ཁྱད་པར་འདི་ལྟ་བུ་ལ་སྙོམས་པར་ཞུགས་པ་ནི་ཉན་
ཐོས་དང༌། རང་སངས་རྒྱས་ཐམས་ཅད་ཀྱི་མི་ནུས་ཏེ་བྱང་ཆུབ་སེམས་དཔའི་སྤྱོད་པ་ལ་རབ་ཏུ་ཞུགས་པས་བཅུ་ལ་རབ་ཏུ་བཞུགས་བ་རྣམས་ཀྱིས་ཀྱང་སྙོམས་པར་འཇུག་
པར་མི་ནུས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་སངས་རྒྱས་བཅོམ་ལྡན་འདས་དེ་རྣམས་ཀྱིས་ཐབས་གཅིག་བྱམས་པ་དང་བཅས་པ་
བཅོམ་ལྡན་འདས་མ་འཕགས་མ་སྒྲོལ་མའི་མཆོག་གི་སྙིང་པོ་མཆོག་གསང་བ་དོན་ཐམས་ཅད་སྒྲུབ་པར་བྱེད་པ་ཡི་གེ་གཅིག་པ་ཞེས་བྱ་བ་མཆོག་ཏུ་གསང་བའི་སེམས་

95-1-43b

ཅན་ཐམས་ཅད་ཀྱིས་ལས་ཐམས་ཅད་བྱེད་མ། རིག་སྔགས་གཞན་རྣམས་ཀྱིས་ཀྱང་རིག་སྔགས་དང༌། གསང་སྔགས་ཀྱི་སྤྱོད་པའི་ཁྱད་པར་གྱིས་སྒྲུབ་པར་བྱེད་པ་དང་མཐུན་པའི་རིག་
སྔགས་གསུང་བར་གྱུར་ཏོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་ཡུད་ཙམ་ཞིག་ཅིའང་མི་གསུང་བར་གྱུར་ཏོ། །ཐམས་ཅད་དུ་ཐམས་ཅད་དང་ལྡན་པའི་
འཇིག་རྟེན་ལ་སངས་རྒྱས་ཀྱི་སྤྱན་གྱིས་ཀུན་ཏུ་གཟིགས་ནས་སངས་རྒྱས་བཅོམ་ལྡན་འདས་རྣམས་ཀྱི་དགོངས་པ་བྱམས་པའི་བདག་ཉིད་ཀྱི་སེམས་ཀྱིས་རིག་སྔགས་གསུངས་པར་
གྱུར་ཏོ། ན་མཿསརྦ་བུད་དྷཱ་ནཱི། ཨོཾ་གིཿ། འདི་ནི་བཅོམ་ལྡན་འདས་མའི་མཆོག་གི་སྙིང་པོ་ལས་ཐམས་ཅད་བྱེད་པའོ། །དེ་ནས་བྱང་སེམས་དཔའ་སེམས་དཔའ་ཆེན་པོ་སྤྱན་རས་
གཟིགས་དབང་ཕྱུག་ཏིང་ངེ་འཛིན་དེ་ལས་ལངས་ནས། འདི་ལྟ་སྟེ། སྐྱེས་བུ་སྟོབས་ལྡན་པ་ཞེས་བྱ་བ་དེ་ལག་པ་བསྐུམ་པ་ལས་རྐྱོང་བའམ། བརྐྱང་བ་ལས་སྐུམ་པ་དང༌། སེ་
གོལ་གཏོགས་པ་ཙམ་གྱིས་ཀྱང་མིག་བྱེད་འཛུམས་པ་སྐད་ཅིག་ཙམ་གྱིས་ཏིང་ངེ་འཛིན་རྫུ་འཕྲུལ་གྱི་སྟོབས་མགྱོགས་པའི་བློ་ཞེས་བྱ་བའི་ཏིང་ངེ་འཛིན་གྱི་ཁྱད་པར་རྣམ་པར་འཕྲུལ་པ་
ཉིད་ཅེས་བྱ་བ་ལ་སྙོམས་པར་ཞུགས་ཏེ་མི་མཇེད་ཀྱི་འཇིག་རྟེན་གྱི་ཁམས་སུ་འོངས་ནས་ཀྱང་སླར་འཁོད་དེ་སྟེང་གི་ནམ་མཁའི་མཐིལ་དུ་ནོར་བུ་རིན་པོ་ཆེ་ཆེན་པོ་ལ་སོ་སོར་འཁོད་པའི་

95-1-44a

དཀྱིལ་འཁོར་ཆེན་པོ་སླར་འཁོད་ནས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་དུ་འོད་ཟེར་ཆེན་པོ་ཀུན་ཏུ་སྣང་བས་ཀུན་ཏུ་སྣང་བར་བྱས་
ནས་རིན་པོ་ཆེའི་སྣང་བའི་བདག་པོའི་རྒྱན་གསལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པར་གྱུར་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
རས་གཟིགས་དབང་ཕྱུག་ཏིང་ངེ་འཛིན་ལ་སྙོམས་པར་ཞུགས་མ་ཐག་ཏུ་ཁང་བ་བརྩེགས་བ་རིན་པོ་ཆེ་དུ་མས་རྣམ་པར་ཕྱེ་བ་དང༌། རིན་པོ་ཆེའི་གདུགས་དུ་མས་དཔག་ཚད་བརྒྱ་སྟོང་
ཕྲག་ཏུ་ཁྱབ་པ་དང༌། ལྷའི་གོས་དང༌། དར་གྱི་རྒྱན་གྱིས་མཛེས་པར་སྤྲས་པ་དང༌། ལྷའི་མེ་ཏོག་དང༌། པ་དན་དང༌། རྒྱལ་མཚན་དང༌། ཕྲེང་བ་དང༌། རིན་པོ་ཆེ་གཡེར་ཁའི་དྲ་བ་བཅིངས་པ། སྒྲ་
སྙན་པ་འཁྲོལ་བ་འཇུག་པ་དང༌། བྱང་ཆུབ་སེམས་དཔའ་སོ་སོར་གནས་པར་བྱེད་པ། ལྷའི་བྲི་དང༌། ཕྲེང་བ་དང༌། བྱུག་པ་དང༌། ཕྱེ་མའི་ཆར་འབེབས་པར་བྱེད་པ་མངོན་པར་སྤྲུལ་ཏེ་
བཅོམ་ལྡན་འདས་ཤཱཀྱ་ཐུབ་པ་ལ་མཆོད་པའི་ལས་ངོ་མཚར་རྨད་དུ་བྱུང་བའི་ཆོ་འཕྲུལ་བྱང་ཆུབ་སེམས་དཔའི་རྣམ་འཕྲུལ་མཐོང་ངོ༌། །དེ་ནས་གནས་གཙང་མའི་རིས་ཀྱི་
ལྷའི་བུ་དེ་རྣམས་དགའ་བ་དང་བཅས་པ་སྤུ་ཟིང་ཞེས་བྱེད་དོ། །ལྷའི་གནས་ཐམས་ཅད་རབ་ཏུ་གཡོས་པ་དང་ལྡན་པ་མཐོང་ནས་སྐྲག་ཅིང་སྙིང་འདར་ཏེ་འོན་ཏེ་འབྱོར་པ་ཡོངས་སུ་

95-1-44b

ཉམས་སམ། ཅི་ཞེས་ཕན་ཚུན་རིངས་ཐབས་སུ་སྐད་མཐོན་པོས་སྨྲ་བར་རྩོམ་ཞིང་འདི་སྐད་ཅེས་སྨྲས་སོ། །བཅོམ་ལྡན་འདས། ཡོངས་སུ་སྐྱོབས་ཤིག །ཤཱཀྱ་ཐུབ་པ། ཡོངས་སུ་
སྐྱོབས་ཤིག །དེ་ནས་བཅོམ་ལྡན་འདས་ཀྱིས་ཐམས་ཅད་དང་ལྡན་པའི་ལྷའི་འཁོར་ལ་བཀའ་སྩལ་ཏོ། །མ་འཇིགས་ཤིག །མ་འཇིགས་ཤིག །འདི་ནི་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག །དེ་བཞིན་གཤེགས་པ་ཚེ་དཔག་མེད་ཀྱི་སངས་རྒྱས་ཀྱི་ཞིང་ཀུན་ནས་མེ་ཏོག་ཅན་ལྟ་བུ་ནས་ང་ཉིད་ལྟ་བ་དང༌། ཕྱག་
འཚལ་ཞིང་བསྙེན་བཀུར་བར་འདོད་དེ་དོན་ཆེན་པོ་སྤྱོད་པ་དང༌། རིག་སྔགས་ཀྱི་ཚིག་དང༌། ཆོས་ཀྱི་ཚིག་རྨད་དུ་བྱུང་བའང་ངེས་པར་བསྟན་པའི་ཕྱིར་འོངས་སོ། །དེ་ནས་བཅོམ་ལྡན་
འདས་ཤཱཀྱ་ཐུབ་པ་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ལ་མིག་མི་འཛུམས་པར་བལྟས་ཏེ་ཞབས་གཉིས་ལ་བཏུད་ནས་ཡི་གེའི་ཚིག་རབ་ཏུ་སྨྲས་པ་འདི་རྣམས་
ཀྱིས་བཅོམ་ལྡན་འདས་ལ་མངོན་པར་བསྟོད་དོ། །ཕྱག་འཚལ་སྐྱེས་བུ་མཁྱེན་ཁྱོད་ལ། །ཕྱག་འཚལ་སྐྱེས་བུ་མཆོག་ཁྱོད་ལ། །སྤྱོད་པའི་དོན་ཀུན་སྒྲུབ་པ་པོ། །ཕྱག་འཚལ་སྐྱེས་བུ་
གཙོ་ཁྱོད་ལ། །དོན་མེད་ཐམས་ཅད་བཟློག་པ་པོ། །ཕྱག་འཚལ་སྐྱེས་བུ་སེངྒེ་ཁྱོད། །ངན་སོང་ཐམས་ཅད་འཇོམས་པ་པོ། །དཔའ་བོ་ཆེན་པོ་ཁྱོད་ཕྱག་འཚལ། །བསོད་ནམས་དྲི་ནི་མཐའ་

95-1-45a

ཡས་པ། །ཕྱག་འཚལ་སྐྱེས་བུ་པད་དཀར་ཁྱོད། །སྲིད་གསུམ་འདམ་ནི་རྣམ་སྦྱོང་བ། །ཕྱག་འཚལ་སྐྱེས་བུ་པདྨ་ཁྱོད། །སྡུག་བསྔལ་ཐམས་ཅད་རྣམ་གྲོལ་
བྱེད། །ཐམས་ཅད་གྲོལ་ཁྱོད་ཕྱག་འཚལ་ལོ། །གདུང་བ་ཐམས་ཅད་ལེགས་འདུལ་བྱེད། །ཞི་བ་ཁྱོད་ལ་ཕྱག་འཚལ་ལོ། །སྔགས་ཀྱི་སྤྱོད་དོན་སྒྲུབ་པ་པོ། །ཐམས་ཅད་ཁྱོད་ལ་ཕྱག་
འཚལ་ལོ། །བཀྲ་ཤིས་ཀུན་གྱིས་བཀྲ་ཤིས་པ། །བཀྲ་ཤིས་ཁྱོད་ལ་ཕྱག་འཚལ་ལོ། །ཆོས་རྣམས་ཐམས་ཅད་ཀུན་ཏུ་རྟོགས། །སངས་རྒྱས་དམ་ཚིག་ཁྱོད་ཕྱག་འཚལ། །
ཆོས་རྣམས་ཀུན་གྱི་དེ་བཞིན་ཉིད། །སྤྲོས་པ་མེད་པའི་རྣམ་པ་ནི། །ཡང་དག་རྗེས་འཇུག་སྟོན་པ་པོ། །དེ་བཞིན་གཤེགས་པ་ཁྱོད་ཕྱག་འཚལ། །ཤེས་དང་ཤེས་བྱའི་དངོས་པོ་
ཀུན། །ལེགས་པར་བྱས་ཤིང་ཡང་དག་ཐོས། །ཐེག་གསུམ་ལམ་དང་མྱང་འདས་ལ། །རབ་ཏུ་གནས་འཇུག་རབ་གནས་པ། །ཀུན་མཁྱེན་ཁྱོད་ལ་ཕྱག་འཚལ་ལོ། །ཞེས་ཡི་གེའི་
ཚིག་རབ་ཏུ་སྨྲས་པ་འདི་རྣམས་ཀྱིས་བསྟོད་པའི་ཚིག་གིས་བཅོམ་ལྡན་འདས་ཀྱི་སྤྱན་སྔར་མངོན་པར་བསྟོད་ནས་འདི་སྐད་ཅེས་ཀྱང་གསོལ་ཏོ། །བཅོམ་ལྡན་འདས། འདི་ནས་
གང་གཱའི་ཀླུང་བརྒྱ་སྟོང་ཕྲག་གི་བྱེ་མ་དང་མཉམ་པའི་འཇིག་རྟེན་གྱི་ཁམས་འདས་ནས་ནུབ་ཕྱོགས་ཀྱི་ཆར་ཀུན་ནས་མེ་ཏོག་ལྡན་ཞེས་བྱ་བའི་སངས་རྒྱས་ཀྱི་ཞིང་དུ་གྱུར་པ་

95-1-45b

དེར་བདེ་བ་ཅན་ཞེས་བྱ་བའི་འཇིག་རྟེན་གྱི་ཁམས་གང་ན་བཅོམ་ལྡན་འདས། དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང༌། ཞབས་སུ་
ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་བསྒྱུར་བ། ལྷ་དང༌། མི་རྣམས་ཀྱི་སྟོན་པ་ཚེ་དཔག་ཏུ་མེད་པ་བཞུགས་ཏེ་དེ་ཆོས་སྟོན་
པར་མཛད་པ་ནི། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུལ་བཟང་པོ། མ་འདྲེས་པ། ཡོངས་སུ་དག་པ། ཡོངས་སུ་བྱང་བའི་ཚངས་པར་སྤྱོད་པ།
ཡང་དག་པར་སྟོན་པར་མཛད་ཅིང་དེ་འདི་ལྟར་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་པར་མཛད་དོ། །རིག་སྔགས་དང༌། གསང་སྔགས་ཀྱི་དོན་གྱི་སྤྱོད་པ་རྣམས་དང༌། བྱང་ཆུབ་
སེམས་དཔའི་སྡེ་སྣོད་དང༌། ལམ་གསུམ་གྱི་སྤྱོད་པའི་རྗེས་སུ་འཇུག་པའི་ལམ་དང༌། སྐྱོབ་པ་དང༌། གནས་དང༌། སྐྱབས་དང༌། དཔུང་གཉེན་དང༌། བདེ་བ་དང༌། ཤིན་ཏུ་མཐར་ཐུག་པ་དང༌།
ཤིན་ཏུ་ཡོངས་སུ་མཐར་གཏུགས་པས་སེམས་ཅན་ཐམས་ཅད་ལ་སྟོན་ཏེ་བཅོམ་ལྡན་འདས་དེ་ཉིད་ཀྱི་མཛད་པས་རྗེས་སུ་གནང་ནས་བཅོམ་ལྡན་འདས་ཀྱི་ཞབས་དྲུང་དང་ཉེ་བ་འདིར་
འོངས་ཏེ་བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་དེ་བཅོམ་ལྡན་འདས་ལ་གནོད་པ་ཆུང་ངམ། ཉམ་ང་བ་ཆུང་ངམ། ལྡང་བ་ཡང་ངམ། བསྙུན་མི་མངའམ། 

95-1-46a

བདེ་བ་ལ་རེག་པར་གནས་སམ་ཞེས་ཡོངས་སུ་འདྲི་བར་བྱེད་དེ། འདི་སྐད་ཅེས་ཀྱང་གསུང་ངོ༌། །གང་རྣམ་པ་འདི་ལྟ་བུའི་སྙིགས་མའི་དུས་གང་དུ་བཅོམ་
ལྡན་འདས་ཤཱཀྱ་ཐུབ་པའི་སྐུ་དེའང་ཆོས་སྟོན་པར་མཛད་ཅིང་རྗེས་སུ་རྟོགས་པར་བྱ་བའི་སྐྱེ་བོ་ལ་ལམ་གསུམ་གྱི་བྱང་གྲོལ་དང༌། ལྷ་དང༌། མི་རྣམས་ཀྱི་སྐྱེ་བ་རྙེད་པར་མཛད་པ་དེ་ནི་
ངོ་མཚར་རོ། །བཅོམ་ལྡན་འདས་ཤཱཀྱ་ཐུབ་པ་དེའི་བརྩོན་འགྲུས་ཀྱིས་གང་དུ་སྐལ་པ་མེད་པའི་སེམས་ཅན་གྱི་ཚོགས་སྲིད་པ་གསུམ་ཡང་དག་པར་འཇོམས་པའི་ལམ་དུ་མཐར་
ཐུག་པར་འཇུག་པར་བྱེད་གཏན་དུ་གྲུབ་པ་དང༌། བདེ་བའི་རྗེས་སུ་མཐུན་པའི་མྱ་ངན་ལས་འདས་པ་ལ་སེམས་ཅན་རྣམས་རབ་ཏུ་འགོད་པར་མཛད་པ་ནི་ངོ་མཚར་རོ། །བཅོམ་ལྡན་
འདས། འོན་ཀྱང་སངས་རྒྱས་བཅོམ་ལྡན་འདས་ཀྱི་ཐུགས་ནི་སངས་རྒྱས་བཅོམ་ལྡན་འདས་ཁོ་ནས་མཁྱེན་གྱི། བདག་གིས་སངས་རྒྱས་བཅོམ་ལྡན་འདས་རྣམས་ཀྱི་ངོ་མཚར་རྨད་དུ་
བྱུང་བ་བསམ་གྱིས་མི་ཁྱབ་པའི་རྣམ་པར་འཕྲུལ་བ་རྣམས་སངས་རྒྱས་ཀྱི་རྣམ་འཕྲུལ་དུ་ཤེས་པར་འདོད་པའམ། ཐུགས་ཀྱི་སྤྱད་པ་སྤྱོད་པ་ལ་རབ་ཏུ་འཇུག་པའི་སྒྲུབ་བ་དང༌། སེམས་
པ་ཤེས་པར་འདོད་པའམ། མཐའ་དག་ངེས་པར་སྟོན་པ་ནི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་རྣམས་ཀྱིས་ཀྱང་བརྗོད་པར་ཡང་ག་ལ་ནུས། གང་ཡང་དེ་བཞིན་གཤེགས་

95-1-46b

པ་རྣམས་ཀྱི་དེ་བཞིན་གཤེགས་པ་རྣམས་སྒྲུབ་པ་བསྡུས་པ་དང༌། སོ་སོ་བ་མ་ལུས་པའི་ངོ་བོ་འདུས་མ་བྱས་ཆོས་ཉིད་བལྟ་བར་བྱ་སྟེ་མཐོང་བས་སྤང་བར་བྱ་བ་སྤོང་བ་དང༌། རིང་པོར་མི་ཐོགས་
པར་སྤྱོད་པ་སྨྲ་བར་འདོད་པའམ། ཡོན་ཏན་བསྟོན་པར་འདོད་པ་ནི་དེ་བཞིན་གཤེགས་པ་བཅོམ་ལྡན་འདས་ཁོ་ནས་མཁྱེན་གྱི། བདག་གིས་ནི་མ་ཡིན་ནོ། །དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་རྫུ་འཕྲུལ་གྱི་རྣམ་པར་འཕྲུལ་པ་སྤྲུལ་ཏེ་རིན་པོ་ཆེ་ཆེན་པོ་པདྨ་ལ་བཅོམ་ལྡན་འདས་ཤཱཀྱ་ཐུབ་པ་ལ་བལྟ་བཞིན་དུ་བཞུགས་
སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་རྣམ་པ་སྣ་ཚོགས་པའི་གཏམ་གྱིས་
རྗེས་སུ་འབྲངས་པའི་དེ་བཞིན་གཤེགས་པའི་གཏམ་གྱིས་མཐར་གྱི་དྲི་བ་སྔོན་དུ་འགྲོ་བས་ཕན་ཚུན་ཆོས་བསྟན་པའི་མཐར་རིགས་ཀྱི་བྱང་ཆུབ་སེམས་དཔའི་སྤྱོད་པ་སྒྲུབ་པའི་དོན་དུ་
ཉེ་བར་ཚོགས་པ་རྣམས་ལ་ཚངས་པའི་དབྱངས་དང༌། ཀ་ལ་པིང་ཀ་དང༌། ཀུ་ཏ་ར་དང༌། བི་ཏ་རས་བསྒྲུབས་པའི་རྔ་བོ་ཆེའི་དབྱངས་སུ་གྲགས་པའི་སྒྲ་དབྱངས་ཀྱིས་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། སེམས་དཔའ་ཆེན་པོ། ཁྱོད་ལེགས་པར་འོངས་སམ། སེམས་དཔའ་ཆེན་པོའི་སྤྱོད་པ་དང༌།

95-1-47a

སངས་རྒྱས་ཐམས་ཅད་ཀྱི་བྱིན་རླབས་སྒྲུབ་པ་དང༌། བྱང་ཆུབ་སེམས་དཔའ་ཐམས་ཅད་དོན་ཡང་དག་པར་ཐོབ་པར་བྱེད་པ་དང༌། རིག་སྔགས་དང༌། གསང་སྔགས་
ཀྱི་ཚིག་ཐམས་ཅད་དང༌། གསང་བའི་དབང་བསྐུར་བ་དང་བཅས་པ་དང༌། ཕྱག་རྒྱ་དང༌། དཀྱིལ་འཁོར་དང༌། རྟོག་པའི་དབང་བསྐུར་བ་དང༌། ཚེ་དང༌། ནད་མེད་པ་དང༌། དབང་ཕྱུག་དང༌།
བསམ་པ་ཐམས་ཅད་ཡོངས་སུ་རྫོགས་པར་བྱེད་པ་དང༌། སྒྲུབ་ཐབས་ཐམས་ཅད་ཀྱི་ཆོ་གའི་རྒྱུད་དང༌། ཤེས་པ་དང༌། ཤེས་བྱ་དུས་ཀྱི་མཐར་ནུབ་པ་དང༌། རྒྱལ་སྲིད་དང༌། ཞིང་
འདས་པ་དང༌། མ་འོངས་པ་དང༌། ད་ལྟར་བྱུང་བ་མདོར་བསྡུས་པ་ལས། སེམས་ཅན་ཐམས་ཅད་ཀྱིས་བསམ་པ་ཐམས་ཅད་ཡོངས་སུ་རྫོགས་པར་བྱེད་པ་དང༌། རང་གི་ཡོན་ཏན་འབྱུང་
བ། གསང་སྔགས་ཀྱི་སྤྱོད་པའི་མཐར་འཇུག་པར་བྱེད་པ། སེམས་ཅན་གཞན་དགའ་བར་བྱེད་པ། མི་སྣང་བ་དང༌། ནམ་མཁར་འགྲོ་བར་བྱེད་པ། རྐང་པ་རབ་ཏུ་བརྒྱུས་པ། ཡིད་
གཞུངས་པར་བྱེད་པ། འཆུགས་པར་བྱེད་པ། ས་འོག་ཏུ་རབ་ཏུ་འཇུག་པར་བྱེད་པ། མངོན་པར་སྤྱོད་པར་བྱེད་པ། དོན་ཐམས་ཅད་ཐོབ་པ། འབྲས་བུ་དང་བཅས་པ། གནོད་སྦྱིན་དང་
གནོད་སྦྱིན་མོ་དང༌། ཅི་བགྱི་དང༌། ཤ་ཟ་དང༌། འབྱུང་པོ་ཐམས་ཅད་འགུགས་པར་བྱེད་པ། བྱིས་པ་དང༌། རྒན་པོ་དང༌། ལང་ཚོ་ཇི་ལྟར་གནས་བཞིན་དུ་གནས་པར་བྱེད་པ་སྟེ་མདོར་

95-1-47b

བསྡུས་ན་ལས་ཐམས་ཅད་བྱེད་པ། ཡིད་ཀྱི་ཤིང་རྟ་ཐམས་ཅད་རྫོགས་པར་བྱེད་པ། རྒྱས་པ་ཅན་དང༌། ཞི་བ་ཅན་གྱིས་ལས་རབ་ཏུ་བྱེད་པ། ཇི་ལྟ་ཇི་ལྟར་ལས་རབ་ཏུ་སྦྱར་བར་བྱ་བཞིན་པ། དེ་ལྟ་དེ་
ལྟར་བསྒྲུབ་པར་བྱ་བཞིན་པ། བྱང་ཆུབ་སེམས་དཔའི་སྡེ་སྣོད་དང་ལྡན་པ། ཕལ་པོ་ཆེ་རྟོག་པ་ཆེན་པོ་རིན་པོ་ཆེའི་ལེའུ་རབ་འབྱམས་ངས་རྗེས་སུ་གནང༌། སངས་རྒྱས་ཐམས་ཅད་ཀྱིས་གསུངས་
པ། དག་པའི་སེམས་ཅན་རིག་སྔགས་དང༌། གསང་སྔགས་ཀྱི་སྤྱོད་པའི་དོན། ཆོས་ཀྱི་མཛོད། །སྐྱེ་བོ་མང་པོ་ལ་ཕན་པའི་ཆེད་དང༌། སྐྱེ་བོ་མང་པོ་ལ་བདེ་བའི་ཆེད་དུ་ལྷ་དང༌། མི་རྣམས་དང༌།
སེམས་ཅན་ཐམས་ཅད་ལ་སྟོན་ཅིག། དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སངས་རྒྱས་ཀྱི་བྱིན་གྱིས་རླབས་ཀྱིས་ཀུན་ཏུ་སྐུལ་བར་བྱེད་པ་རྒྱན་
བཀོད་པའི་འོད་ཟེར་སྣང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་མ་ཐག་ཏུ་དག་པའི་སེམས་ཅན་དུ་མ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་
དང༌། སངས་རྒྱས་ཀྱི་ཞིང་རྣམས་འོད་ཟེར་གྱི་སྣང་བས་ཇི་སྲིད་འོག་མིན་གྱི་སྲིད་པ་ནས་ཇི་སྲིད་མནར་མེད་བའི་དམྱལ་བ་ཆེན་པོའི་བར་གྱི་སེམས་ཅན་གང་ལ་ལ་སྡུག་བསྔལ་གྱི་ཤིན་ཏུ་གདུངས་
པའི་སྡུག་བསྔལ་ཐམས་ཅད་རབ་ཏུ་ཞི་བར་བྱེད་པའི་འགྲོ་བ་རྣམས་ཞི་བ་དང༌། ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་དཔའ་དང༌། སངས་རྒྱས་ཐམས་ཅད་བཅོམ་

95-1-48a

ལྡན་འདས་ཀྱིས་ཡང་དག་པར་བསྐུལ་ནས་སླར་ཡང་འོད་ཟེར་དེ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གི་སྤྱི་བོར་ནུབ་
བར་གྱུར་ཏོ། །འདི་ལ་གཞན་ཤར་ཕྱོགས་ལ་སོགས་པ་རྣམ་པར་གནས་པའི་སངས་རྒྱས་ཀྱི་ཞིང་གང་ཡིན་པ་དེར་སངས་རྒྱས་བཅོམ་ལྡན་འདས་རྣམས་བསྐུལ་བའི་འོད་ཟེར་དེས་རླུང་
གི་དཀྱིལ་འཁོར་ཡང་དག་པར་བསྐུལ་བས་བསྒྲུབས་པ། འདི་ལྟ་སྟེ། དེ་བཞིན་གཤེགས་པ་ཟླ་བ་ཉིད་ཀྱི་སྣང་བ་དྲི་ཀུན་ཏུ་གསལ་བའི་དཔལ་ཞེས་བྱ་བ་དང༌། དེ་བཞིན་གཤེགས་པ་
སྨན་གྱི་བླ་བཻ་ཌཱུརྱ་འོད་ཀྱི་རྒྱལ་པོ་ཞེས་བྱ་བ་དང༌། དེ་བཞིན་གཤེགས་པ་ཀུན་ཏུ་སྣང་བའི་དཔལ་ཞེས་བྱ་བ་དང༌། དེ་བཞིན་གཤེགས་པ་ཡང་དག་པར་འཕགས་པའི་རྒྱལ་པོ་
ཞེས་བྱ་བ་དང༌། དེ་བཞིན་གཤེགས་པ་སཱ་ལའི་དབང་པོའི་རྒྱལ་པོ་ཞེས་བྱ་བ་དང༌། དེ་བཞིན་གཤེགས་པ་འཇིག་རྟེན་དབང་ཕྱུག་རྒྱལ་པོ་ཞེས་བྱ་བ་དང༌། དེ་བཞིན་གཤེགས་པ་ཚེ་
དང༌། ཡེ་ཤེས་དཔག་ཏུ་མེད་པ་རྣམ་པར་ངེས་པའི་རྒྱལ་པོ་ཞེས་བྱ་བ་དང༌། དེ་བཞིན་གཤེགས་པ་ཀུན་ཏུ་སྣང་བ་མཐའ་ཡས་པའི་རྒྱལ་པོ་ཞེས་བྱ་བ་དང༌། དེ་བཞིན་གཤེགས་པ་
བཻ་ཌཱུཪྻའི་སྣང་བའི་འོད་ཟེར་གྱི་རྒྱལ་པོ་ཞེས་བྱ་བ་དང༌། དེ་ལྟ་བུ་ལ་སོགས་པའི་སངས་རྒྱས་བཅོམ་ལྡན་འདས་བྱང་ཆུབ་སེམས་དཔས་ཡོངས་སུ་བསྐོར་བ་མཐའ་ཡས་ཤིང་མུ་

95-1-48b

མེད་པའི་འཇིག་རྟེན་གྱི་ཁམས་རྣམས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་མཇེད་ཀྱི་འཇིག་རྟེན་གྱི་ཁམས་སུ་སྒྲོལ་མའི་གྲུའི་ཚལ་ན་གནས་པའི་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་རིག་སྔགས་
དང༌། གསང་སྔགས་ཀྱི་སྤྱོད་པ་ངེས་པར་སྟོན་པའི་ཚིག་གི་དོན་ཀྱི་ལེའུ་རབ་འབྱམས་གསུངས་པ་དེ་ལ་སངས་རྒྱས་བཅོམ་ལྡན་འདས་དེ་རྣམས་འཛུམ་པ་ཡང་དག་པར་སྟོན་པར་མཛད་དོ། །དེ་
བཞིན་དུ་ལྷོ་དང༌། ནུབ་དང༌། བྱང་གི་ཕྱོགས་བྲལ་རྣམས་སུ་ཞེས་པས་སྟེང་དང༌། འོག་དང༌། ཐད་ཀ་ཐམས་ཅད་དུ་ཐམས་ཅད་དང་ལྡན་པའི་སངས་རྒྱས་ཀྱི་ཞིང་རྣམས་སུ་སྣང་བར་བྱས་ནས་
སངས་རྒྱས་ཀྱི་ཞིང་རྣམས་སུ་ཐམས་ཅད་དུའང་བདུད་ཀྱི་གནས་ཐམས་ཅད་སྤ་བཀོང་བར་བྱས་ཏེ་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་དང་བཅས་པ་ཉན་ཐོས་ཀྱི་དགེ་འདུན་
དང་བཅས་པས་མདུན་དུ་བདར་ནས་དེ་བཞིན་གཤེགས་པའི་སྤྱོད་ཡུལ་ལ་གནས་པ་སངས་རྒྱས་ཀྱི་རྣམ་པར་འཕྲུལ་བ་བྱང་ཆུབ་སེམས་དཔའི་བདག་ཉིད་ཆེན་པོ་ཉིད་ལྟ་བར་འདོང་པ།
མཆོག་གི་རིག་པའི་རྗེས་སུ་སྤྱོད་པ་སྒྲུབ་པའི་ཏིང་ངེ་འཛིན་གྱི་ཁྱད་པར་གྱི་ལེའུ་རབ་འབྱམས་དེ་བཞིན་གཤེགས་པའི་བསྟན་པ་ཐོགས་པ་མེད་པའང་གསལ་བར་བྱེད་འདོད་པས་སོ་སོར་

95-1-49a

འཁོད་པར་གྱུར་ཏོ། །འདི་ལྟ་སྟེ། ལག་བཟང་དང༌། རིན་ཆེན་བཟང་པོ་དང༌། བརྟུལ་ཞུགས་བཟང་པོ་དང༌། དགའ་བ་བཟང་པོ་དང༌། ཆོས་བཟང་པོ་དང༌། དངོས་
གྲུབ་འཆར་བཟང་དང༌། ཐམས་ཅད་འཕགས་དང༌། ཆོས་འཕགས་དང་།རིན་ཆེན་འཕགས་དང༌། རིན་ཆེན་དཔལ་དང༌། ལྷུན་པོའི་དཔལ་དང༌། བསམ་གྱིས་མི་ཁྱབ་པའི་དཔལ་
དང༌། འོད་བྱེད་དཔལ་དང༌། རབ་སྣང་དཔལ་དང༌། སྣང་བའི་དཔལ་དང༌། དོན་ཐམས་ཅད་ཀྱི་དཔལ་དང༌། ལག་ན་ཐམས་ཅད་རིན་ཆེན་དང༌། གཙུག་ན་ནོར་བུ་དང༌། ལག་ན་
རིན་ཆེན་དང༌། ལག་ན་ལྷུན་པོའི་རྒྱལ་མཚན་དང༌། རྣམ་པར་སྣང་མཛད་སྙིང་པོ་དང༌། རིན་ཆེན་སྙིང་པོ་དང༌། ཡེ་ཤེས་སྙིང་པོ་དང༌། དོན་བསམ་གྱིས་མི་ཁྱབ་པའི་སྙིང་པོ་
དང༌། ཆོས་འཕགས་སྙིང་པོ་དང༌། མཆོད་སྦྱིན་ཏོག་དང༌། ཏོག་བཟང་པོ་དང༌། མཐའ་ཡས་ཏོག་དང༌། འོད་ཟེར་ཏོག་དང༌། དྲི་མེད་ཏོག་དང༌། མ་ལུས་ཏོག་དང༌། ནམ་
མཁའི་ཏོག་དང༌། རིན་ཆེན་ཏོག་དང༌། འབྲུག་སྒྲ་དབྱངས་དང༌། རྔ་པོ་ཆེའི་ང་རོའི་རྒྱལ་པོ་དང༌། མཐའ་ཡས་གསལ་བའི་ཡེ་ཤེས་རྒྱལ་པོ་དང༌། མུན་པ་མུན་ནག་ཐམས་
ཅད་རྣམ་པར་སེལ་བའི་རྒྱལ་པོ་དང༌། རྣམ་པར་གཡེང་བ་ཐམས་ཅད་འཇོམ་པའི་རྒྱལ་པོ་དང༌། སྤྱོད་པ་ཐམས་ཅད་ཕུལ་དུ་བྱུང་བའི་ཡེ་ཤེས་ཀྱི་རྒྱལ་པོ་དང༌། འཇིག་རྟེན་

95-1-49b

དབང་པོའི་རྒྱལ་པོ་དང༌། ཕུལ་དུ་བྱུང་བའི་དབང་པོའི་རྒྱལ་པོ་དང༌། རྣམ་པར་སེལ་བའི་རྒྱལ་པོ་དང༌། མི་གཡོ་བའི་རྒྱལ་པོ་དང༌། ཉི་མའི་རྒྱལ་པོ་དང༌། ཐམས་ཅད་གསལ་བ་ཡང་
དག་པར་འཕགས་པའི་རྒྱལ་པོ་དང༌། རང་བཞིན་ཡང་དག་པར་འཕགས་པའི་རྒྱལ་པོ་དང༌། དངོས་པོ་མེད་པར་ཡང་དག་པར་འཕགས་པའི་རྒྱལ་པོ་དང༌། ཕྱོགས་ལྷག་པའི་རྒྱལ་པོ་དང༌།
རང་གི་དངོས་པོ་མེད་པར་སྣང་བ་དང༌། བསོད་ནམས་སྣང་བ་དང༌། ཀུན་ཏུ་ལྟ་བའི་སྣང་བ་དང༌། འོད་དཔག་མེད་དང༌། དཔག་ཡོད་སྣང་བ་དང༌། སྤྱན་བཟང་སྣང་བ་དང༌། ལེགས་འབྱུང་སྣང་
བ་དང༌། མཐའ་ཡས་སྣང་བ་དང༌། མི་ཚུགས་སྣང་བ་དང༌། མ་སྒྱུར་བ་དང༌། འོག་མིན་དང༌། དྲི་མེད་དང༌། མེ་དང༌། སྣང་བ་དང༌། བློ་གྲོས་དང༌། རྟོགས་པ་དང༌། བདེ་བ་དང༌། བདེ་བའི་མུ་ཁྱུད་
དང༌། མུ་ཁྱུད་ཀྱི་ཏོག་དང༌། འདོད་བའི་ལྷ་དང༌། ལྷའི་ལྷ་དང༌། ལྟེ་བ་རྒྱས་པ་དང༌། འཇིག་རྟེན་ཞི་བ་དང༌། ཉེ་བའི་འཆི་ལྟས་དང༌། རྔ་བོ་ཆེ་དང༌། གྲུབ་པ་དང༌། དཀར་པོར་གྲགས་པ་དང༌།
ལྷ་རབ་ཏུ་བཟོད་དཀའ་ལ་གདུལ་དཀའ་བ་དང༌། གསལ་དཀའ་བ་དང༌། རིང་དུ་སོང་བ་དང༌། རིང་པོར་ལེན་དང༌། རིང་པོར་གནས་དང༌། མཐོ་ཞིང་མཐོ་བའི་མུན་པ་དང༌། མཁའ་སྣང་
དང༌། ཀུན་ནས་སྣང་དང༌། སྣང་མིན་དང༌། ཁྱུ་མཆོག་དང༌། ཀུན་ནས་སྣང་ལྡན་དང༌། ངེས་པར་མཉམ་པ་དང༌། ལྷ་ཆེན་པོ་དང༌། ཤིན་ཏུ་ངེས་པའི་དཀྱིལ་འཁོར་དང༌། དྲི་མ་མཐར་ཐུག་པ་དང༌།

95-1-50a

མཉམ་པའི་མཚན་མ་བཟང་པོ་དང༌། དཀར་པོ་དང༌། ཨི་མི་ཀི་མི་དང༌། ཐ་ཆུང་དང༌། དཀའ་བས་འཚོ་བ་དང༌། བདེ་བར་འཚོ་བ་དང༌། ལེགས་པར་སྐྱེས་པ་དང༌།
དུ་བའི་ཏོག་དང༌། མཆོད་སྦྱིན་ཏོག་དང༌། དཀར་པོའི་ཏོག་དང༌། ཏོག་བཟང་པོ་དང༌། དབྱིག་གི་ཏོག་དང༌། ནོར་དགག་ཏུ་མེད་པ་དང༌། ཕ་ཆེན་པོ་དང༌། དོ་ཤལ་ཕྱེད་པ་དང༌། འཇིག་རྟེན་
གྲགས་པ་དང༌། ཀུན་ཏུ་གྲགས་པ་དང༌། ཆེན་པོར་གྲགས་པ་དང༌། མཆོག་ཏུ་གྲགས་པ་དང༌། སྐྱེས་པ་དང༌། སྣང་བ་དང༌། ཅི་བགྱི་དང༌། མཉམ་པར་བྱེད་པ་དང༌། འཇིག་རྟེན་བྱེད་པ་དང༌།
སྣང་བ་བྱེད་པ་དང༌། ཉིན་མོར་བྱེད་པ་དང༌། འབྱུང་བར་བྱེད་པ་དང༌། དོན་ཐམས་ཅད་བྱེད་པ་དང༌། གྲུབ་པར་བྱེད་པ་དང༌། འོད་བྱེད་བ་དང༌། ཀུན་ཏུ་གསལ་བར་བྱེད་པ་དང༌། རྔ་
བོ་ཆེའི་དབྱངས་དང༌། སྒྲ་དབྱངས་དང༌། དབྱངས་བཟང་དང༌། མཐའ་ཡས་དབྱངས་དང༌། ཏོག་གི་དབྱངས་དང༌། འབྱུང་བའི་ཐུབ་པ་དང༌། གསེར་ཐུབ་དང༌། ལོག་པར་
དང་སེལ་དང༌། འོད་སྲུང་དང༌། གཙུག་ཏོར་ཅན་དང༌། ཐམས་ཅད་སྐྱོབ་དང༌། རྣམ་པར་གཟིགས་དང༌། ཤཱཀྱ་ཐུབ་པ་ཞེས་བྱ་བ་འདི་རྣམས་ཀྱིས་དང༌། སངས་རྒྱས་
བཅོམ་ལྡན་འདས་གཞན་མང་པོ་རྣམས་ཀྱིས་ཀྱང་འཁོར་གྱི་དཀྱིལ་འཁོར་ཆེན་པོ་ཀུན་ཏུ་སྣང་བར་བྱས་ནས་པདྨའི་གདན་ལ་སོ་སོར་བཞུགས་པར་གྱུར་ཏོ། །དེ་ལྟར་བྱང་ཆུབ་

95-1-50b

སེམས་དཔའི་ཚོགས་དེ་རྣམས་ཀྱང་བཞུགས་པ། འདི་ལྟ་སྟེ། ཕྱག་ན་རིན་ཆེན་དང༌། ཕྱག་ན་རྡོ་རྗེ་དང༌། ཕྱག་ན་བཟང་པོ་དང༌། ནམ་མཁའི་ཕྱག་དང༌། མཐའ་ཡས་ཕྱག་དང༌། སའི་དྱ་
དང༌། སྣང་བའི་ཕྱག་དང༌། ཤིན་ཏུ་དྲི་མེད་དང༌། བཟང་པོ་བརྩེགས་པ་དང༌། མང་པོ་བརྩེགས་པ་དང༌། ནོར་བུ་བརྩེགས་པ་དང༌། རིན་ཆེན་བརྩེགས་པ་དང༌། ཨེ་ན་བརྩེགས་པ་དང༌། རིན་ཆེན་གླང་
པོ་དང༌། ཀུན་ནས་གླང་པོ་དང༌། སྤོས་ཀྱི་གླང་པོ་དང༌། བཟང་འགྲོ་དང༌། དྲི་མ་དང་བྲལ་བར་འགྲོ་བ་དང༌། འཇིག་རྟེན་འགྲོ་བ་དང༌། མཛེས་པར་འགྲོ་བ་དང༌། མཐའ་ཡས་འགྲོ་བ་དང༌། མཐའ་
ཡས་གྲགས་པ་དང༌། ལེགས་གྲགས་དང༌། དྲི་མ་དང་བྲལ་བར་གྲགས་པ་དང༌། འགྲོ་བར་གྲགས་པ་དང༌། དྲི་མེད་གྲགས་པ་དང༌། གྲགས་པའི་མགོན་པོ་དང༌། མགོན་མེད་ཀྱི་མགོན་
པོར་གྱུར་པ་དང༌། འཇིག་རྟེན་མགོན་པོ་དང༌། ཀུན་ནས་མགོན་པོ་དང༌། རྒྱུན་ཤེས་ཀྱི་བུ་དང༌། མཐའ་ཡས་བཤེས་ཀྱི་བུ་དང༌། ཀུན་ཏུ་བཤེས་ཀྱི་བུ་དང༌། བྱམས་མའི་བུ་དང༌།
མིག་བཟང་གི་བུ་དང༌། ཕྱག་འཚལ་བཤེས་ཀྱི་བུ་དང༌། ཏྭ་ཥ་ཏྲའི་བུ་དང༌། འབྲས་བཤེས་ཀྱི་བུ་དང༌། རིན་ཆེན་བཤེས་ཀྱི་བུ་དང༌། སྐྱབས་གསུམ་བཤེས་ཀྱི་བུ་དང༌། ཐེག་
གསུམ་བཤེས་ཀྱི་བུ་དང༌། མཐུ་བསྒྱིངས་དང༌། ཤིན་ཏུ་ཡིད་དུ་འོང་བ་དང༌། ཡིད་འོང་ལྡན་དང༌། ཆོས་ཀྱི་དབང་ཕྱུག་དང༌། དངོས་པོ་མེད་པའི་དབང་ཕྱུག་དང༌། ཀུན་ནས་དབང་

95-1-51a

ཕྱུག་དང༌། འཇིག་རྟེན་དབང་ཕྱུག་དང༌། སྤྱན་རས་གཟིགས་དབང་ཕྱུག་དང༌། ལེགས་གཟིགས་དབང་ཕྱུག་དང༌། རྣམ་གཟིགས་དབང་ཕྱུག་དང༌། འཇིག་
རྟེན་འདྲེན་པ་དང༌། མཆོད་པ་བཟང་པོ་དང༌། འབྲུག་སྒྲའི་དབང་ཕྱུག་དང༌། རྔ་བོ་ཆེའི་དབང་ཕྱུག་དང༌། བཀོད་པའི་དབང་ཕྱུག་དང༌། བི་ཥ་ཏེ་སྭ་ར་དང༌། ཆར་བཟང་པོ་དང༌། མཆོད་
པ་བཟང་པོ་དང༌། གྲགས་ལྡན་དང༌། ཉི་མའི་འོད་དང༌། རབ་ཏུ་སྐྱེས་པ་ལ་གནས་པ་དང༌། ཟླ་བའི་དབང་ཕྱུག་དང༌། སོ་བའི་ཟླ་བ་དང༌། ཟླ་བ་ཉིད་དང༌། མཐའ་ཡས་དཔལ་དང༌།
ཀུན་ཏུ་དཔལ་དང༌། འཇིག་རྟེན་དཔལ་དང༌། ནམ་མཁའི་དཔལ་དང༌། ནམ་མཁའི་ཀུན་སྡུད་དང༌། ནམ་མཁའི་མཛོད་ནང༌། སའི་དབང་ཕྱུག་དང༌། དབང་ཕྱུག་ཆེན་པོ་དང༌། སའི་སྙིང་
པོ་དང༌། སྒྲིབ་པ་མེད་པ་དང༌། སྒྲིབ་པ་ཐམས་ཅད་རྣམ་པར་སེལ་བ་དང༌། ཀུན་ཏུ་བཟང་པོ་དང༌། བཟང་སྐྱོང་དང༌། ནོར་བཟང་དང༌། ལེགས་པར་ཀུན་སྡུད་དང༌། ལོ་ཐོག་ཀུན་འགྱེད་
བའི་ནམ་མཁའ་དང༌། ནམ་མཁའི་སྙིང་པོ་དང༌། དོན་ཀུན་རྟོགས་པ་དང༌། ཐམས་ཅད་འབྱུང་དང༌། ལྡོག་བྱ་མིན་པ་དང༌། མི་ལྡོག་པ་དང༌། ངན་སོང་བཟོད་དང༌། རྣམ་པར་སྒྱུར་མེད་
དང༌། བཀྲ་ཤིས་རྣམ་འགྲེལ་དང༌། གནད་ཐམས་ཅད་སྲུང་བ་ཞེས་བྱ་བ་འདི་རྣམས་ཀྱིས་དང༌། གཞན་ཡང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་ཐབས་གཅིག་

95-1-51b

བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པའི་སྤྱོད་ཡུལ་དུ་སྒྲོལ་མའི་གྲུ་ལ་བཞུགས་པར་གྱུར་ཏོ། །གཞན་ཡང༌། བྱང་ཆུབ་སེམས་དཔའ་སེམས་དཔའ་ཆེན་པོ་བུད་མེད་ཀྱི་
གཟུགས་འཛིན་པ་རྣམས་ཀྱིས་འཇིག་རྟེན་གྱི་སྤྱོད་པའི་དོན་མཐའ་ཡས་པ་སྒྲུབ་པ་སེམས་ཅན་མཐའ་ཡས་པ་དག་གི་བསམ་པ་རྣམ་པར་འཇུག་པར་བྱེད་པའི་ལམ་ལ་རབ་ཏུ་གནས་སུ་
འཇུག་པའི་བྱ་བ་བསམ་གྱིས་མི་ཁྱབ་པའི་རིག་སྔགས་ཀྱི་གཞི་རྗེས་སུ་འཛིན་པར་བྱེད་པ་སྨན་གྱི་ཆ་བྱད་ཀྱི་གཟུགས་འཛིན་པ་རྣམས་དང༌། འདབ་ཆགས་ཀྱི་ཚོགས་རྣམ་པ་སྣ་ཚོགས་པ་
དང༌། གནོད་སྦྱིན་དང༌། སྲིན་པོ་དང༌། ནོར་བུ་དང༌། སྔགས་དང༌། རིན་པོ་ཆེའི་རྒྱལ་པོ་དང༌། སེམས་ཅན་དང༌། སེམས་ཅན་མ་ཡིན་པ་གྲངས་མེད་པ་ཐམས་ཅད་ཀུན་དུ་འཇུག་ཅིང་སེམས་ཅན་གྱི་
སྤྱོད་པའི་རྗེས་སུ་འཇུག་པ་རྣམས་དང༌། བསམ་པ་ཇི་ལྟ་བས་སེམས་ཅན་འདུལ་བ་དེ་ལྟ་བུའི་རྗེས་སུ་འཇུག་པ་རྣམས་དང༌། དེ་དག་སོ་སོའི་ཁྱད་པར་དུ་འཕགས་པའི་རྗེས་སུ་འཇུག་པ་རྣམས་
དང༌། རིག་པའི་རྒྱལ་པོའི་ཉེ་བར་བསྟན་པ་ཇི་ལྟ་བ་བཞིན་དུ་ཆོས་ངེས་པར་འབྱུང་བ་དེ་བཞིན་གཤེགས་པ་དང༌། པདྨ་དང༌། རྡོ་རྗེ་དང༌། འཇིག་རྟེན་དང༌། འཇིག་རྟེན་ལས་འདས་པ་ཐམས་ཅད་ལ་
ཀུན་ཏུ་འཇུག་པའི་དམ་ཚིག་གི་རིམ་པ་ལས་འདའ་བར་མི་བྱ་བར་ཚིག་གི་ལམ་ལ་རབ་ཏུ་གནས་པར་བྱེད་ཅིང་དཀོན་མཆོག་གསུམ་གྱི་གདུང་མི་འཆད་པར་བྱེད་པ་རྣམས་ཏེ། འདི་ལྟ་སྟེ། གཙུག་

95-1-52a

ཏོར་མངོན་པར་འཕགས་པ་དང༌། གདུགས་དཀར་མངོན་པར་འཕགས་པ་དང༌། ལོ་མ་མཐའ་ཡས་དང༌། ལོ་མ་བརྒྱ་པ་དང༌། གཙུག་ཏོར་རྒྱལ་བ་དང༌། མངོན་པར་འཕགས་
པའི་གཙུག་ཏོར་དང༌། པདྨའི་འོད་ཟེར་དང༌། གསེར་གྱི་འོད་ཟེར་དང༌། འོད་ཟེར་དཀར་པོ་དང༌། གཙུག་ཏོར་བཀོད་པ་དང༌། གསེར་གྱི་ཕུང་པོ་དང༌། དཀར་པོའི་ཕུང་པོ་དང༌། གཟི་བརྗིད་ཕུང་པོ་
དང༌། ནོར་བུའི་ཕུང་པོ་དང༌། ཀུན་ནས་ཕུང་པོ་དང༌། རྣམ་པར་གྲགས་པའི་ཕུང་པོ་དང༌། འབྱུང་བའི་ཕུང་པོ་དང༌། བདེན་པའི་ཕུང་པོ་དང༌། དངོས་པོ་མེད་པའི་ཕུང་པོ་དང༌། མ་ནོར་བ་དེ་བཞིན་ཉིད་ཀྱི་
ཕུང་པོ་སྟེ་འདི་རྣམས་དང༌། གཞན་ཡང༌། གཙུག་ཏོར་གྱི་རྒྱལ་པོ་ཆོས་ཀྱི་དབྱིངས་མཐའ་ཡས་པ་ལ་རབ་ཏུ་ཞུགས་པ་སེམས་ཅན་རྣམས་ཀྱི་བསམ་པ་ཇི་ལྟ་བ་བཞིན་དུ་མངོན་པར་
འདོད་པ་ཡོངས་སུ་སྐོང་བར་བྱེད་པ། སྐྱེ་བོ་ཐམས་ཅད་ཀྱི་ཡིད་ཀྱི་བསམ་པ་རྟོགས་པ། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་གིས་ཀྱང་མི་ནུས་པའི་གཙུག་ཏོར་རྒྱལ་པོ་ནམ་མཁའི་
མཐར་ཐུག་པ་བརྗོད་པ་བསམ་གྱིས་མི་ཁྱབ་པའི་སྟོབས་དང༌། ཕ་རོལ་གནོན་པའི་བདག་ཉིད་ཆེན་པོ་ལྟ་བུར་སྟོན་པར་འདོད་པས་མཐའ་དག་རྒྱས་པར་བཤད་པ་ལས་མདོར་བསྡུས་
ནས་བསྟན་པར་བྱ་སྟེ་རིག་པའི་རྒྱལ་པོ་རྣམས་ཀྱིས་འདུས་པ་བཤད་པར་བྱ་བ། འདི་ལྟ་སྟེ། མཛོད་སྤུ་དང༌། སྨིན་མ་དང༌། སྤྱན་དང༌། རྫི་མ་དང༌། སྙན་དང༌། མགྲིན་པ་དང༌། མི་

95-1-52b

འཇིགས་པ་དང༌། སྙིང་རྗེ་དང༌། བྱམས་པ་དང༌། བརྩེ་བའི་ཚིམ་པ་དང༌། ཤེས་རབ་དང༌། འོད་ཟེར་དང༌། སེམས་དཔའ་དང༌། འོད་ཟེར་དྲི་མ་མེད་དང༌། ཆོས་གོས་ཏེ་འདི་རྣམས་དང༌། གཞན་
ཡང༌། རིག་པའི་རྒྱལ་པོ་མཐའ་ཡས་མུ་མེད་པ་དེ་བཞིན་གཤེགས་པའི་གཙུག་ཏོར་ནས་སྤྲོས་པ་རྣམས། འདི་ལྟ་སྟེ། དེ་བཞིན་གཤེགས་པའི་ལྷུང་བཟེད་དང༌། ཆོས་ཀྱི་འཁོར་ལོ་དང༌།
དེ་བཞིན་གཤེགས་པའི་གཟིམས་ཆ་དང༌། དེ་བཞིན་གཤེགས་པའི་ཐེག་པ་དང༌། དེ་བཞིན་གཤེགས་པ་ཀུན་ཏུ་གསལ་བ་དང༌། དེ་བཞིན་གཤེགས་པའི་གསུང་དང༌། དེ་བཞིན་གཤེགས་
པའི་མཥྛ་དང༌། དེ་བཞིན་གཤེགས་པའི་གཤེགས་པ་དང༌། དེ་བཞིན་གཤེགས་པའི་དྲི་མ་དང༌། དེ་བཞིན་གཤེགས་པའི་རྒྱལ་མཚན་དང༌། དེ་བཞིན་གཤེགས་པའི་ཏོག་དང༌། དེ་བཞིན་
གཤེགས་པའི་མཚན་མ་སྟེ་འདི་རྣམས་དང༌། གཞན་ཡང༌། དེ་བཞིན་གཤེགས་པའི་སྔགས་གསུང་བ་རྣམས་ཏེ་རིག་པའི་རྒྱལ་པོ་དང༌། རྒྱལ་མོ་དང༌། ཅི་བགྱི་དང༌། བྲན་ཕོ་དང༌། བྲན་
མོ་དང༌། ཕོ་ཉ་དང༌། ཕོ་ཉ་མོ་དང༌། གནོད་སྦྱིན་དང༌། གནོད་སྦྱིན་མོ་དང༌། སེམས་ཅན་དང༌། སེམས་ཅན་མིན་པ་སོ་སོར་ཁྱད་པར་དུ་འཕགས་པའི་རྒྱན་བཀོད་པའི་ཆོས་ཀྱི་སྤྲིན་ངེས་པར་
སྤྲོས་པ། ཏིང་ངེ་འཛིན་གྱི་ཁྱད་པར་གྱིས་རྒྱུ་མཐུན་པ་བྱེ་བ་བརྒྱ་སྟོང་ཕྲག་ཚད་མེད་པས་ཡོངས་སུ་བསྐོར་བ། རིག་པའི་ཚོགས་ཐམས་ཅད་གོང་ནས་གོང་དུ་རབ་ཏུ་འཇུག་བཞིན་པའི་

95-1-53a

རིག་པའི་རྒྱལ་པོ་དེ་རྣམས་ཀྱང་དེ་བཞིན་གཤེགས་པའི་སྤྱོད་ཡུལ་དེར་རིགས་བཟང་པོར་ལྷགས་བར་གནས་པ་དང་ལྡན་པར་གྱུར་ཏོ། །རིག་པའི་རྒྱལ་པོ། འདི་
ལྟ་སྟེ། དེ་བཞིན་གཤེགས་པ་ཕྱག་བཅུ་གཉིས་དང༌། ཕྱག་དྲུག་པ་དང༌། ཕྱག་བཞི་པ་དང༌། ཧཱ་ལ་ཧཱ་ལ་དང༌། དོན་ཡོད་ཞགས་པ་དང༌། རྟ་མགྲིན་དང༌། མགྲིན་པ་མཐའ་ཡས་དང༌།
མགྲིན་པ་སྔོན་པོ་དང༌། མགྲིན་པ་བཟང་པོ་དང༌། མགུལ་བཟང་དང༌། མགྲིན་དཀར་དང༌། མགྲིན་སྔོན་དང༌། འཇིག་རྟེན་མགྲིན་པ་དང༌། རྣམ་པར་གཟིགས་པའི་དབང་ཕྱུག་དང༌། འོད་ཟེར་
སྟོང་འདུད་དང༌། རྣམ་པར་གྲགས་པའི་ཡིད་དང༌། པདྨའི་ཕྱག་དང༌། ཡིད་ཀྱི་ཤིང་རྟ་དང༌། ཚིག་འབྱིན་པ་པོ་དང༌། རབ་ཏུ་བཤད་པ་དང༌། སྒྲ་བཟང་དང༌། སྒྲ་མཐའ་དང༌། རྒྱུ་སྐར་དང༌། རྒྱུ་
སྐར་རྒྱལ་པོ་དང༌། ཟླ་བའི་བུ་དང༌། སྐལ་བཟང་དང༌། འཇིག་རྟེན་གསུམ་ལས་རྣམ་པར་རྒྱལ་བ་དང༌། མཐའ་ཡས་རྣམ་རྒྱལ་དང༌། ལྷ་ལས་རྣམ་རྒྱལ་དང༌། འདོད་པ་ཕུན་ཚོགས་བྱེད་
དང༌། ལེགས་པར་འདུལ་བ་དང༌། འདུལ་བ་པོ་ཞེས་པ་འདི་རྣམས་དང༌། གཞན་ཡང༌། རིག་པའི་རྒྱལ་པོ་ཆུ་སྐྱེས་གཙུག་ཏོར་ལ་སོགས་པ་རྣམས་ཀྱིས་ཆོས་ཀྱི་སྤྲིན་གྱི་རྒྱུ་མཐུན་པར་
མཐའ་ཡས་པ་སྒྲུབ་པའི་ཏིང་ངེ་འཛིན་དུ་གྱུར་པ་བརྒྱ་སྟོང་བྱེ་བ་ཁྲག་ཁྲིག་དུ་མའི་རིག་པས་ཡོངས་སུ་བསྐོར་བ་དང༌། རིག་པ་འཛིན་པའི་རྒྱལ་མོ་དུ་མ་དང༌། འཇིག་རྟེན་དབང་ཕྱུག་དང༌།

95-1-53b

སྐུའི་ཏིང་ངེ་འཛིན་གྱི་རྣམ་པར་སྤྲོས་པ་དུ་མ་རྣམས་ལ། འདི་ལྟ་སྟེ། སྒྲོལ་མ་དང༌། བསམ་པའི་སྒྲོལ་མ་དང༌། གར་མ་དང༌། ཁྲོ་གཉེར་ཅན་མ་དང༌། ཨ་ནུཏྟཱ་ཊཱི་དང༌། ལཽ་ཊཱི་དང༌། སོ་ཐོབ་
པར་བྱེད་པ་དང༌། དྲི་མ་དང་བྲལ་བ་དང༌། དཀར་མོ་དང༌། དཀར་ཤམ་མ་དང༌། དཀར་ཤམ་ཆེན་མོ་དང༌། གོས་དཀར་མོ་དང༌། འཇིག་རྟེན་གོས་མ་དང༌། དྲི་མེད་གོས་མ་དང༌། བྱང་ཆུབ་ཡན་
ལག་གི་གོས་མ་དང༌། ཆུ་སྐྱེས་གོས་མ་དང༌། སྟོབས་བཅུ་གོས་མ་དང༌། གྲགས་ལྡན་མ་དང༌། ལོངས་སྤྱོད་ལྡན་མ་དང༌། ལོངས་སྤྱོད་ཚེ་ལྡན་མ་དང༌། ཨུརྣཱ་ཀཱ་དང༌། ཥ་ལཱུ་ཀཱ་དང༌། དྲི་མེད་
མཐར་བྱེད་མ་དང༌། དྲི་བྲལ་མཐར་བྱེད་མ་དང༌། ཀུན་ཏུ་མཐར་བྱེད་མ་དང༌། སྡུག་བསྔལ་མཐར་བྱེད་མ་དང༌། འབྱུང་པོ་མཐར་བྱེད་མ་དང༌། དཔལ་མོ་དང༌། དཔལ་ཆེན་མོ་དང༌། མཐར་དཔལ་
དང༌། སྟོད་པའི་དཔལ་དང༌། འཇིག་རྟེན་དཔལ་དང༌། རྣམ་པར་གྲགས་པའི་དཔལ་དང༌། འཇིག་རྟེན་ཡུམ་དང༌། ཀུན་ཏུ་ཡུམ་དང༌། སངས་རྒྱས་ཡུམ་དང༌། སྲིང་མོ་དང༌། སྐལ་ལྡན་ཤིང་རྟ་མ་
དང༌། ཤིང་རྟ་བཟང་མོ་དང༌། ཤིང་རྟ་ལྡན་མ་དང༌། ཀླུ་འདུལ་མ་དང༌། འདུལ་བྱེད་མ་དང༌། འབྱུང་པོ་ལྡན་མ་དང༌། དཔག་མེད་མ་དང༌། ལོངས་སྤྱོད་སྟོབས་མ་དང༌། འགུགས་བྱེད་མ་དང༌།
འོད་ཟེར་རྨད་བྱུང་མ་དང༌། རོ་བཟང་མོ་དང༌། ཚད་ལྡན་མ་དང༌། རབ་ཏུ་འགུམ་དང༌། མཆོད་ལྡན་མ་དང༌། འགྲམ་མ་དང༌། ཀུན་ཏུ་འགྲམ་མ་དང༌། སྐར་འོད་མ་དང༌། ཟླ་བ་མ་དང༌། ཟླ་བ་ལྡན་

95-1-54a

མ་དང༌། རྨ་བྱ་མ་དང༌། ནགས་ལྡན་མ་དང༌། ནོར་སྦྱིན་མ་དང༌། ཆང་ལྡན་མ་དང༌། འཇིག་རྟེན་ལྡན་མ་དང༌། འོད་འཕྲོ་ལྡན་མ་དང༌། སྟོང་བུ་ཆེན་མོ་དང༌། ཆེ་ལྡན་
མ་དང༌། ལེགས་པར་རྒྱས་བྱུང་མ་དང༌། ལེགས་པར་དགའ་མ་དང༌། དབྱིག་སྦྱིན་མ་དང༌། དཔལ་མོ་དང༌། ངག་ལྡན་མ་དང༌། ནད་མཐར་བྱེད་མ་དང༌། ནད་ཐམས་ཅད་གསོ་བྱེད་མ་
དང༌། ནད་མེད་ལྷ་མོ་དང༌། གྲགས་བྱེད་མ་དང༌། དབང་བྱེད་མ་དང༌། མྱུར་བྱེད་མ་དང༌། བདེ་སྦྱིན་མ་དང༌། བཀྲ་ཤིས་མ་དང༌། བཀྲ་ཤིས་ཐོབ་བྱེད་དགའ་མ་དང༌། ཟླ་བ་བཟང་མོ་
དང༌། ཟླ་བ་ལྡན་མ་ཞེས་བྱ་བ་འདི་རྣམས་དང༌། གཞན་ཡང༌། རིག་པའི་རྒྱལ་མོ་རི་ཁྲོད་ལོ་མ་ཅན་དང༌། དུག་སེལ་མ་དང༌། ཡིད་ལས་བྱུང་བ་ལ་སོགས་པ་རྣམས་ཀྱིས་ཆོས་ཀྱི་
དབྱིངས་ནམ་མཁའི་རང་བཞིན་གྱི་སྒྲུབ་པ་མཐའ་ཡས་པ་སྤྱོད་པ་ཐམས་ཅད་ཀྱི་རྣམ་པར་འཕྲུལ་པ་བྱིན་གྱིས་བརླབས་པ་ཡང་དག་པ་སྐྱེས་པ་ཡིད་ལས་བྱུང་བ་རྣམས་ཏེ་ཕོ་ཉ་དང༌།
ཕོ་ཉ་མོ་དང༌། བྲན་ཕོ་དང༌། བྲན་མོ་དང༌། ཅི་བགྱི་དང༌། ཅི་བགྱི་མོ་དང༌། གནོད་སྦྱིན་དང༌། གནོད་སྦྱིན་མོ་དང༌། སྲིན་པོ་དང༌། སྲིན་མོ་དང༌། ཤ་ཟ་དང༌། ཤ་ཟ་མོ་པདྨའི་རིགས་
ཀྱི་དམ་ཚིག་ལ་རྗེས་སུ་འཇུག་པ་གསང་སྔགས་རྣམ་པར་སྤྱོད་པ་རྣམས་གང་གིས་འཁོར་གྱི་དཀྱིལ་འཁོར་ཆེན་པོ་དང་ལྡན་པ་དག་པའི་སེམས་ཅན་ངེས་པར་འཁོད་པ་ངེས་རབ་

95-1-54b

ཏུ་གནས་པར་བྱེད་པས་རབ་ཏུ་གནས་ཏེ་རང་བཅོམ་ལྡན་འདས་ཤཱཀྱ་ཐུབ་པ་ལ་མཆོད་པའི་ལས་བྱེད་པ་ལ་བརྩོན་པའི་ཡིད་དང་ལྡན་པར་གྱུར་ཏོ། །བཅོམ་ལྡན་འདས་ཤཱཀྱ་ཐུབ་པའི་ཉེ་
བར་ལོགས་དེར་གནས་པའི་བྱང་ཆུབ་སེམས་དཔའ་ཕྱག་ན་རྡོ་རྗེས་རང་གི་རིག་པའི་ཚོགས་ལ་བོས་པར་གྱུར་ཏེ་འདིར་འདུས་པར་གྱུར་པ་ཁྱེད་རྣམས་ནི་རིག་པའི་ཚོགས་ཀྱིས་
ཡོངས་སུ་བསྐོར་བ་ཁྲོ་བོའི་རྒྱལ་པོ་དང༌། རྒྱལ་མོ་དང་བཅས་པ་རྣམས་ཀྱིས་ཕོ་ཉ་མོ་ཆེན་མོ་དྲན་པ་ཙམ་ཉིད་ཀྱིས་རིག་པའི་ཚོགས་ཐམས་ཅད་འདུས་པ་རྣམས། འདི་ལྟ་སྟེ།
རིག་པ་མཆོག་དང༌། རིག་པ་བཟང་པོ་དང༌། ལེགས་པར་གྲུབ་པ་དང༌། དཔུང་བཟང་དང༌། སྡེ་བཟང་དང༌། ལྷ་མཐར་བྱེད་དང༌། སོ་བཟང་དང༌། གང་བ་བཟང་པོ་དང༌། རྡོ་རྗེའི་སྡེ་
དང༌། རྡོ་རྗེའི་མཐའ་དང༌། རྡོ་རྗེའི་ལག་པ་དང༌། རྡོ་རྗེའི་དཔུང་པ་དང༌། རྡོ་རྗེའི་རྒྱལ་མཚན་དང༌། རྡོ་རྗེའི་བ་དན་དང༌། རྡོ་རྗེའི་སྤྱོད་ཡུལ་དང༌། རྡོ་རྗེ་མགོ་པོ་འཆང་དང༌། རྡོ་རྗེ་མཆེ་བ་དང༌།
དག་པའི་རྡོ་རྗེ་དང༌། རྡོ་རྗེའི་སྤུ་དང༌། རྡོ་རྗེ་མཆོད་པ་དང༌། རྡོ་རྗེ་དུ་མ་དང༌། རྡོ་རྗེ་གོ་ཆ་དང༌། རྡོ་རྗེ་མགྲིན་པ་དང༌། རྡོ་རྗེ་གསུང་བ་དང༌། རྡོ་རྗེ་ལྟེ་བ་དང༌། རྡོ་རྗེ་མཐའ་དང༌། རྡོ་རྗེ་གུར་དང༌། རྡོ་
རྗེ་ར་བ་དང༌། རྡོ་རྗེ་མཚོན་ཆ་དང༌། རྡོ་རྗེ་གཞུ་དང༌། རྡོ་རྗེ་མདའ་དང༌། རྡོ་རྗེ་ལྕགས་མདའ་དང༌། རྡོ་རྗེ་མཚན་མ་དང༌། རྡོ་རྗེ་དགྱེས་པ་དང༌། རྡོ་རྗེ་ས་འོག་དང༌། རྡོ་རྗེ་འཇིགས་སྤྱན་དང༌། རྡོ་རྗེ་

95-1-55a

ནོར་མཐའ་དང༌། རྡོ་རྗེ་ཁྲོ་བོ་དང༌། ཆུའི་ཡིད་དུ་འོང་བའི་ང་རོ་དང༌། འབྱུང་པོའི་ཡིད་དུ་འོང་བའི་ང་རོ་དང༌། ཁྲོ་བོ་ཆེན་པོའི་ཡིད་དུ་འོང་བའི་ང་རོ་དང༌། དབང་ཕྱུག་
ཆེན་པོའི་ཡིད་དུ་འོང་བའི་ང་རོ་དང༌། སྦྱིན་པའི་བུའི་ཡིད་དུ་འོང་བའི་ང་རོ་དང༌། རིག་པ་ཐམས་ཅད་ཀྱི་ཡིད་དུ་འོང་བའི་ང་རོ་དང༌། དྲག་པོ་དང༌། ཤིན་ཏུ་དྲག་པོ་དང༌། འཕེན་པ་དང༌། ཉེ་
བར་འཕེན་པ་དང༌། རྟག་ཏུ་འཕེན་པ་དང༌། འདུལ་བའི་མཐའི་འཕེན་པ་དང༌། ཤིན་ཏུ་རྣམ་བཀོད་འཕེན་པ་དང༌། འཚོལ་བར་འཕེན་པ་དང༌། སྟོབས་དང༌། སྟོབས་པོ་ཆེ་དང༌།
ལེགས་འབྱུང་གསོད་བྱེད་དང༌། བྷྲྀང་གི་རི་ཊི་དང༌། ཁྲོ་བོ་དང༌། ཁྲོ་བོ་ཆེན་པོ་དང༌། མི་རྒས་པ་དང༌། མི་གཉིད་པ་དང༌། གདུང་བའི་དབྱངས་དང༌། ཀླུའི་མཐའ་དང༌། དབྱུག་ཆུ་
དང༌། དབྱུག་པ་སྔོན་པོ་དང༌། ལུས་སྦྱིན་དང༌། ལུས་དམར་དང༌། རྡོ་རྗེའི་དབྱུག་པ་དང༌། སྤྲིན་དང༌། སྤྲིན་ཆེན་དང༌། ནག་པོ་དང༌། ནག་པོ་བརྩེགས་པ་དང༌། སྣ་ཚོགས་ནད་དང༌། ཐམས་
ཅད་འཕེན་པ་པོ་དང༌། འདུད་དང༌། འདུད་ཆེན་པོ་དང༌། ཉམ་ཐག་པ་དང༌། ཉམ་ཐག་པ་ཆེན་པོ་དང༌། དུས་མཐར་བྱེད་པ་དང༌། གནོད་སྦྱིན་ནག་པོ་དང༌། དྲག་པོ་དང༌། དྲག་པོའི་གཟུགས་
དང༌། རྩེ་གསུམ་ཁ་གདེངས་པ་དང༌། མདའ་བོ་ཆེ་དང༌། བེ་ཅོན་རབ་འཇོམས་དང༌། ཟ་བ་སྡུད་པའི་དཔའ་བོ་དང༌། དུས་ཀྱི་མཐའ་ཉི་མ་དང༌། སྲོག་འཕྲོག་པ་དང༌། སྒྲ་འཇོམས་པ་དང༌།

95-1-55b

ཞེ་སྡང་མི་འཛིན་པ་དང༌། འཁྱིལ་བ་དང༌། འཁྱིལ་བ་མིན་པ་དང༌། མཐའ་ཡས་འཁྱིལ་བ་དང༌། ཁྲག་འཁྱིལ་བ་དང༌། དཔུང་པ་དང༌། དཔུང་པ་ཆེན་པོ་དང༌། གདུག་པའི་ནད་ཆེན་པོ་དང༌། མེ་
དབལ་དང༌། མཛེ་ཐམས་ཅད་ལས་རྒྱལ་བ་དང༌། འབྲོས་པ་དང༌། རྣམ་པར་འབྲོས་པ་པོ་དང༌། དེ་བཞིན་རྣམ་འབྲོས་དང༌། ཟ་བ་པོ་དང༌། ཚིམ་མེད་འཚོལ་བ་ཞེས་པ་འདི་རྣམས་དང༌།
གཞན་ཡང༌། རིག་པའི་རྒྱལ་པོ་ཁྲོ་བོ་ཆེན་པོ་རྣམས་ཀྱིས་མ་ལུས་ཤིང་ལུས་པ་མེད་པའི་སེམས་ཅན་གདུལ་བ་དང༌། སྐྲོད་པ་དང༌། གཞིག་པ་དང༌། དགག་པ་དང༌། གསོད་པ་དང༌། རྣམ་
པར་འཇོམས་པ་དང༌། ཕ་དང༌། ཟས་རྣམས་སྟེར་བར་བྱེད་པ་དང༌། ཞི་བ་ཅན་དང༌། རྒྱས་པ་ཅན་དང༌། མངོན་སྤྱོད་ཅན་གྱི་ལས་རྣམས་ཤིན་ཏུ་སྦྱོར་བར་བྱེད་པ་པོ་རིག་པའི་རྒྱལ་པོ་
བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་རྣམས་ཀྱིས་ཡོངས་སུ་བསྐོར་བ་བཅོམ་ལྡན་འདས་ཤཱཀྱ་ཐུབ་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་ལ་ངེས་པར་སེམས་པས་རང་གི་རིག་པའི་རྒྱལ་པོ་རྡོ་རྗེའི་རིགས་སྐྱོང་བ་ལ་ཕྱག་བཙལ་ཏེ་གནང་བ་ནོང་ནས་རང་གི་རིགས་ལ་གནས་པར་བྱེད་ཅིང་གནས་པས་རང་རང་གི་སྟན་ལ་
འདུག་པར་གྱུར་ཏོ། །བཅོམ་ལྡན་འདས་ཕྱག་ན་རྡོ་རྗེས་ཕུལ་བའི་ཕོ་ཉ་མོ་རིག་པའི་རྒྱལ་མོ་ཁྲག་ཁྲིག་བརྒྱ་སྟོང་ཕྲག་གིས་ཡོངས་སུ་བསྐོར་བའང་རང་ཆོས་ཀྱི་དབྱིངས་ནམ་མཁའི་

95-1-56a

རང་བཞིན་སྤྲོས་པ་མེད་པ་ལ་དམིགས་ནས་གནས་དེར་འདུས་པར་གྱུར་པ། འདི་ལྟ་སྟེ། འོག་པག་མ་དང༌། འོག་པག་མ་བཟང་མོ་དང༌། ལུ་གུ་རྒྱུད་མ་
དང༌། རྡོ་རྗེ་འོད་དང༌། རྡོ་རྗེའི་ལྕེ་མ་དང༌། རྡོ་རྗེའི་སྨིན་མ་དང༌། རྡོ་རྗེའི་སྤྱན་དང༌། རྡོ་རྗེའི་ལྟེ་བ་དང༌། རྡོ་རྗེ་ཁྲོ་གཉེར་མ་དང༌། རྡོ་རྗེ་སྙེན་མ་དང༌། རྡོ་རྗེ་རི་མོ་མ་དང༌། རྡོ་རྗེ་ཁབ་མ་དང༌།
རྡོ་རྗེ་ཁུ་ཚུར་མ་དང༌། རྡོ་རྗེ་ལྕགས་ཀྱུ་མ་དང༌། རྡོ་རྗེ་རལ་གྲི་མ་དང༌། རྡོ་རྗེ་ཐོག་མ་དང༌། རྡོ་རྗེ་ལྕགས་སྒྲོག་མ་དང༌། སཱ་ལ་ལྡན་མ་དང༌། སཱ་ལ་བི་ར་ཊི་མ་དང༌། མཆོག་ཏུ་བྱེད་མ་དང༌།
འདོད་ལྡན་མ་དང༌། རྡོ་རྗེ་འདོད་ལྡན་མ་དང༌། འདོད་པའི་རྡོ་རྗེ་མ་དང༌། མཐོང་ཅན་མ་དང༌། མཐོང་ལྡན་མ་དང༌། མཐོང་བ་ཆེན་མོ་དང༌། རྩེ་མོའི་གོས་མ་དང༌། ཕུག་ལེན་མ་དང༌།
ཕུག་ལྡན་མ་དང༌། ཕུག་གནས་མ་དང༌། སྒོ་གནས་མ་དང༌། འདོད་པ་རྡོ་རྗེ་མ་དང༌། ཡིད་མགྱོགས་མ་དང༌། མི་ཕམ་མགྱོགས་མ་དང༌། མྱུར་མགྱོགས་མ་དང༌། སྤྱན་བཟང་མ་དང༌།
ཆང་གནས་མ་དང༌། བུང་བ་མ་དང༌། བུང་བ་ལས་བྱུང་བ་མ་དང༌། མཆོད་སྦྱིན་གྲུབ་མ་དང༌། རླུང་མ་དང༌། གང་བའི་གོས་མ་དང༌། སྐྲག་བཟང་མ་དང༌། ཧིཎྜ་ནི་དང༌། སྡིགས་མཛུབ་མ་
དང༌། ཕོ་ཉ་མོ་དང༌། ཕོ་ཉ་བཟང་མོ་དང༌། མཱ་མ་ཀཱི་དང༌། གཡོན་པ་མ་དང༌། གཟུགས་ཅན་མ་དང༌། རྒྱལ་མ་དང༌། རྣམ་པར་རྒྱལ་མ་དང༌། གཞན་གྱིས་མི་ཐུབ་མ་དང༌། དགེ་ལེགས་

95-1-56b

མ་དང༌། བཞད་ལྡན་མ་དང༌། བཞད་པའི་རྡོ་རྗེ་མ་དང༌། འཇིག་རྟེན་ལྡན་མ་དང༌། གྲགས་ལྡན་མ་དང༌། རྡོ་རྗེ་ལྡན་མ་དང༌། མ་དུལ་མ་དང༌། འཇིག་རྟེན་གསུམ་པོ་དབང་དུ་བྱེད་མ་དང༌། དབྱུག་
པ་མ་དང༌། དབྱུག་པ་ཆེན་མོ་དང༌། སྙན་པར་སྨྲ་བ་ལྡན་མ་དང༌། སྐལ་བཟང་ཉིད་ལྡན་མ་དང༌། དོན་ལྡན་མ་དང༌། དོན་ཆེན་ལྡན་མ་དང༌། གོང་མ་སྲེག་མ་དང༌། དཀར་མོ་དང༌། ཤིན་ཏུ་སྤྲུལ་
མ་དང༌། ཤིན་ཏུ་དྲི་མེད་མ་དང༌། དྲིལ་བུ་མ་དང༌། རལ་གྲི་མ་དང༌། རྩེ་གསུམ་ཁ་གདེངས་མ་དང༌། ཁམ་མ་དང༌། རྒྱལ་བྱེད་མ་དང༌། གོས་མ་དང༌། ཕྱག་འཚལ་མ་དང༌། མིང་ཅན་མ་དང༌།
གསང་བ་མ་དང༌། དབྱུག་འབྱིན་མ་དང༌། གཏུན་ཤིང་མ་དང༌། ཕོ་ཉ་མོ་ཐམས་ཅད་དབང་བྱེད་མ་ཞེས་པ་འདི་རྣམས་དང༌། གཞན་ཡང༌། ཕོ་ཉ་མོ་ཆེན་མོ་ཕོ་ཉ་མོ་དུ་མའི་ཚོགས་
ཀྱིས་ཡོངས་སུ་བསྐོར་བ་འཁོར་གྱི་དཀྱིལ་འཁོར་ཆེན་པོ་དེ་ཉིད་དུ་འདུས་པར་གྱུར་ཏོ། །ཏིང་ངེ་འཛིན་གྱི་རྒྱུ་མཐུན་པ་ཡོངས་སུ་སྒོམ་པའི་ཡིད་ལས་བྱུང་བ་གཟུངས་མ་དུ་མའི་གདུག་
པའི་སེམས་ཅན་རྣམས་ཚར་གཅོད་ཅིང་ཆད་པས་གཅོད་པ། འདི་ལྟ་སྟེ། རྡོ་རྗེའི་མེ་རབ་ཏུ་རྨོངས་པར་བྱེད་པའི་གཟུངས་མ་དང༌། རི་རབ་ཀྱི་རྩེ་མོའི་ཁང་པ་བརྩེགས་པའི་གཟུངས་
མ་དང༌། རིན་ཆེན་རྩེ་མོའི་ཁང་པ་བརྩེགས་པའི་གཟུངས་མ་དང༌། ས་འཛིན་མ་དང༌། ལེགས་པར་བརྩེགས་མ་དང༌། ཆད་པའི་གཟུངས་མ་དང༌། ཚར་གཅོད་པའི་གཟུངས་མ་དང༌།

95-1-57a

དགུག་པའི་གཟུངས་མ་དང༌། དཔུང་རྒྱན་མ་དང༌། དཔུང་རྒྱན་ལྡན་མ་དང༌། རྒྱལ་མཚན་རྩེ་མོའི་དཔུང་རྒྱན་མ་དང༌། རིན་ཆེན་རྩེ་མོའི་དཔུང་རྒྱན་མ་དང༌། འཇིག་
རྟེན་རྩེ་མོའི་དཔུང་རྒྱན་མ་དང༌། བ་དན་རྩེ་མོའི་དཔུང་རྒྱན་མ་དང༌། གསུམ་འཁྱིལ་མ་དང༌། འཇིག་རྟེན་འཁྱིལ་མ་དང༌། སྟོང་འཁྱིལ་མ་དང༌། ཉི་མའི་བུ་འཁྱིལ་མ་དང༌། འབྱུང་
པོ་ཀུན་འཁྱིལ་མ་དང༌། ཏོག་ལྡན་མ་དང༌། རིན་ཆེན་ལྡན་མ་དང༌། ནོར་བུ་རིན་ཆེན་གཙུག་མ་དང༌། བྱང་ཆུབ་ཡན་ལག་གི་སྟོབས་དང་ལྡན་མ་དང༌། མཐའ་ཡས་ཏོག་དང༌། ཀུན་ཏུ་
ཏོག་དང༌། རིན་ཆེན་ཏོག་དང༌། རྣམ་པར་གྲགས་པའི་ཏོག་དང༌། འབྱུང་པོ་ཐམས་ཅད་ཀྱི་ཏོག་དང༌། མི་ཕམ་ལྡན་མ་དང༌། གོས་ཤིན་ཏུ་དྲི་མེད་མ་དང༌། གདོང་དྲུག་མ་དང༌། དྲི་བྲལ་
མ་དང༌། འཇིག་རྟེན་གྲགས་མ་ཞེས་པ་འདི་དག་དང༌། གཞན་ཡང༌། གཟུངས་མ་བརྒྱ་སྟོང་ཕྲག་བྱེ་བ་དུ་མས་ཡོངས་སུ་བསྐོར་བ་འཁོར་གྱི་དཀྱིལ་འཁོར་ཆེན་པོ་དེ་ཉིད་དུ་འདུས་
པར་གྱུར་ཏོ། །སངས་རྒྱས་མཐའ་ཡས་པས་བྱིན་གྱིས་བརླབས་པ་དང༌། བྱང་ཆུབ་སེམས་དཔའི་ཏིང་ངེ་འཛིན་གྱིས་བྱིན་གྱིས་བརླབས་པ་དང༌། སངས་རྒྱས་ཀྱི་ཞིང་གཞན་
སངས་རྒྱས་ཀྱིས་རྣམ་པར་སྤངས་པ་ན་རང་སངས་རྒྱས་བཅོམ་ལྡན་འདས་བསེ་རུ་ལྟ་བུ་དང༌། ཆོགས་ན་སྤྱོད་པ་རྣམས་སེམས་ཅན་རྣམས་ཀྱི་དོན་མཛད་པ་ནི་ཅང་མི་གསུང་

95-1-57b

བར་གྱུར་བ་ལྷག་པར་གནས་པས་ཆོས་ཀྱི་ཚུལ་ཡང་དག་པར་སྟོན་པ། དེ་འཁོར་བའི་རྗེས་སུ་འཇུག་པ་རྟག་ཏུ་ཡིད་སྐྱོ་བ་རྒྱུ་ལ་སྙིང་རྗེ་ཆེན་པོ་སྤངས་ཤིང་མ་འདྲེས་པའི་སེམས་ཀྱི་
བག་ཆགས་ཀྱིས་ཡོངས་སུ་བསྒོས་པ། སྔོན་བྱང་ཆུབ་ཏུ་སེམས་བསྐྱེད་པ། ཡོངས་སུ་བསྒོས་པའི་སེམས་པས་ས་གཅིག་དང༌། ས་གཉིས་དང༌། ས་གསུམ་དང༌། ཇི་སྲིད་བྱང་ཆུབ་
སེམས་དཔའི་ས་བརྒྱད་པའི་བར་ལ་ཡིད་མི་འཇུག་པ། འཁོར་བས་ཡིད་སྐྱོ་ཞིང་འཇིགས་ཤིང་འཇིགས་པ་དང་ལྡན་པ་དེ་རྣམས་ཀྱང་འཁོར་གྱི་དཀྱིལ་འཁོར་ཆེན་པོ་དེར་འདུས་པར་
གྱུར་ཏོ། །སྤོས་དྲི་ལེན་དང༌། ཀུན་ནས་སྐྱེ་མཆེད་དང༌། ཀུན་ཏུ་འོད་དང༌། ཙནྡན་དང༌། དུས་དང༌། མུ་ཁྱུད་དང༌། ཉེ་བའི་མུ་ཁྱུད་དང༌། འཆི་ལྟས་དང༌། ཉེ་བའི་འཆི་ལྟས་དང༌། ལོགས་
བཟང་པོ་དང༌། རྔ་བོ་ཆེ་དང༌། ཉེ་བའི་རྔ་བོ་ཆེ་དང༌། འཇིག་རྟེན་གྲགས་པ་དང༌། འཇིག་རྟེན་འོད་དང༌། རྒྱལ་བྱེད་དང༌། རྡུལ་མེད་དང༌། ཉེ་བའི་རྡུལ་དང༌། ཆ་ཤས་དང༌། ཉེ་བའི་ཆ་ཤས་
དང༌། མཚན་མ་དང༌། མཚན་མ་བཟང་པོ་དང༌། ཉིན་མོར་བྱེད་པ་དང༌། ལེགས་བྱེད་འོད་ལྡན་དང༌། འོད་བྱེད་དང༌། འཇིག་རྟེན་བྱེད་པ་དང༌། རྣམ་ཐོས་དང༌། ལེགས་ཐོས་དང༌། མཛེས་སྡུག་
དང༌། ལེགས་འཛིན་མཐའ་དང༌། དུལ་མཛེས་དང༌། མཐའ་ཡས་མཐའ་དང༌། སྲིད་མཐའ་དང༌། ཏོག་དཀར་པོ་དང༌། མཚན་མའི་ཏོག་དང༌། ཏོག་དང་ཉེ་བའི་ཏོག་དང༌། རྒྱལ་དང༌།

95-1-58a

པདྨའི་བླ་མ་དང༌། པདྨའི་འབྱུང་བ་དང༌། རང་འབྱུང་དང༌། སྐྱེས་པ་དང༌། ཡིད་འོང་དང༌། ཡིད་ལས་བྱུང་དང༌། དབང་ཆེན་དང༌། བརྩེགས་པར་གྲགས་པ་དང༌། བུམ་
པ་དང༌། མཐའ་དག་སྤྱན་དང༌། བདེ་བྱེད་དང༌། ཕན་བྱེད་དང༌། ཞི་བ་དང༌། ཞི་བའི་ཡིད་དང༌། ཆོས་དང༌། ཉེ་བའི་ཆོས་དང༌། རྣམ་པར་སྣང་བྱེད་དང༌། མེ་ཏོག་དང༌། ལེགས་སོ་དང༌། དཔལ་
ལྡན་དང༌། གཉེན་ལས་ཐག་རིང་བྱེད་པ་དང༌། བཟོད་པར་དཀའ་བ་དང༌། གསེར་དང༌། དྲི་མེད་ཏོག་དང༌། ཟླ་བ་དང༌། ཉེ་བའི་ཟླ་བ་དང༌། སྡེ་བཟང་དང༌། ལེགས་པར་སྦྱངས་པ་དང༌།
བརྒྱ་བྱིན་དང༌། འདོད་པ་དང༌། ཉེ་དབང་དང༌། ནོར་ལྷ་ཞེས་པ་འདི་རྣམས་དང༌། གཞན་ཡང༌། རང་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་བསམ་གྱིས་མི་ཁྱབ་ཅིང་གཞལ་
གྱིས་མི་ལང་བ་སྨོན་པ་མེད་པའི་ཆོས་ཀྱི་དབྱིངས་ནམ་མཁའི་རང་བཞིན་སྤྲོས་པ་མེད་ཅིང་འདུས་མ་བྱས་པ་ཐེག་པ་འབྲིང་ལ་རབ་ཏུ་ཞུགས་ཤིང་ངེས་པར་གཏན་ཏེ་གནས་པ། རྗེས་
སུ་ཆགས་པ་དང༌། ཁོང་ཁྲོ་བ་དང་བྲལ་བ་རྣམས་ཀྱིས་བཅོམ་ལྡན་འདས་ཤཱཀྱ་ཐུབ་པ་བཞུགས་པ་དང་ཐབས་གཅིག་ཏུ་བཞུགས་པར་གྱུར་ཏོ། །ཉན་ཐོས་བརྒྱ་སྟོང་ཕྲག་བྱེ་བ་དུ་
མས་ཡོངས་སུ་བསྐོར་བའི་ཉན་ཐོས་ཀྱི་དགེ་འདུན་དང་ཐབས་གཅིག་པ། འདི་ལྟ་སྟེ། འོད་སྲུང་ཆེན་པོ་དང༌། ཆུ་ཀླུང་འོད་སྲུང་དང༌། ག་ཡཱ་འོད་སྲུང་དང༌། ལྟེང་རྒྱས་འོད་སྲུང་དང༌།

95-1-58b

བྷ་ར་དྷྭ་ཛ་བསོད་སྙོམས་ལེན་དང༌། བྷ་ར་དྷྭ་ཛ་དང༌། མཽངྒལ་གྱི་བུ་དང༌། མཽངྒལ་གྱི་བུ་ཆེན་པོ་དང༌། ཤཱ་རིའི་བུ་དང༌། ཤཱ་རིའི་བུ་ཆེན་པོ་དང༌། སྣ་ཚོགས་མཛེས་དང༌། རབ་འབྱོར་དང༌།
རབ་འབྱོར་ཆེན་པོ་དང༌། བ་ལང་བདག་དང༌། ཀ་ཏྱའི་བུ་དང༌། ཀ་ཏྱའི་བུ་ཆེན་པོ་དང༌། ཉེ་བར་འཁོར་དང༌། བཟང་ལྡན་དང༌། ཀ་བི་ན་དང༌། དགའ་བོ་དང༌། མཛེས་དགའ་བོ་དང༌།
ཉེ་དགའ་དང༌། རྣ་བ་བྱེ་བ་རི་བ་དང༌། འཇིག་རྟེན་འབྱུང་བ་དང༌། མཐའ་ཡས་འབྱུང་བ་དང༌། ཡིད་འོང་བ་དང༌། ཉེ་བའི་ཡིད་འོང་བ་དང༌། དགའ་ལྡན་དང༌། ཉེ་བའི་དགའ་ལྡན་
དང༌། མ་འགགས་པ་དང༌། རྩ་བ་ཀུན་ཏུ་གང་བ་དང༌། ཉེ་བར་གང་བ་དང༌། རྒྱལ་དང༌། ནབ་སོ་དང༌། རུ་རུ་དང༌། དྲག་པོའི་བུ་དང༌། རུ་རུའི་བུ་དང༌། ཀུ་རུ་དང༌། ལྔས་རྩེན་དང༌། ཉེ་
བའི་ལྔས་རྩེན་དང༌། དུས་དང༌། མཉམ་པའི་དུས་དང༌། ལྷ་འཛིན་དང༌། སྒྲ་གཅན་འཛིན་དང༌། ལྗང་སྔོ་དང༌། ཉེ་བའི་ལྗང་སྔོ་དང༌། བསམ་བྱ་དང༌། དགའ་བ་སེམས་པ་པོ་དང༌།
འཆར་ཀ་དང༌། ཉེ་བའི་འཆར་ཀ་དང༌། དཔལ་ལྡན་དང༌། ཀ་དྲུའི་བུ་དང༌། གྱད་ཀྱི་བུ་དང༌། ཉེར་རྫས་ལྡན་དང༌། དུམ་བུ་དང༌། རྒྱལ་བ་དང༌། ཉེ་རྒྱལ་དང༌། རྒྱལ་ཆེན་པོ་དང༌། ཀུན་
ཏུ་རྒྱལ་དང༌། འབོད་བྱེད་དང༌། གྲགས་སྦྱིན་དང༌། གྲགས་ལྡན་དང༌། ནོར་ཅན་དང༌། ནོར་གྱི་རྒྱ་མཚོ་དང༌། ཉེ་བའི་ནོར་ཅན་དང༌། བི་ལིནདའི་བུ་པི་པ་ལ་ཀ་དང༌། འབྲས་བུ་དང་

95-1-59a

ཉེ་བའི་འབྲས་བུ་དང༌། མཐའ་ཡས་འབྲས་བུ་དང༌། འབྲས་བུ་དང་བཅས་པ་དང༌། གཞོན་ནུ་དང༌། གཞོན་ནུ་འོད་སྲུང་དང༌། ཆེར་སྦྱིན་དང༌། བཅུ་དྲུག་སྡེ་པའི་དགའ་
བྱེད་དང༌། ཉེ་བའི་དགའ་བྱེད་དང༌། ཡོན་པོར་ཡོ་བ་དང༌། རྒྱལ་བའི་ཞགས་པ་དང༌། དབུགས་འབྱིན་ཆེན་པོ་དང༌། བེའུའི་བུ་དང༌། ཀུ་རུ་ཀུལླེ་དང༌། གྲོ་བཞིན་སྐྱེས་རྣ་བ་བྱེ་བ་རི་བ་དང༌།
ཁྲག་ཕ་རོལ་གྱི་མཐར་བྱེད་པ་དང༌། གངྒཱའི་བུ་དང༌། རིའི་རྣ་བ་ཅན་དང༌། ཉེ་བའི་ཟེ་བ་དང༌། དབྱར་ཅན་དང༌། སྣང་བ་དང༌། མཛེས་པར་སྣང་བ་དང༌། དཔལ་སྦས་དང༌། འཇིག་རྟེན་
སྦས་པ་དང༌། བླ་མ་སྦས་པ་དང༌། སྣང་བ་ལ་དགའ་བ་དང༌། ཞི་བྱེད་དང༌། བྱིས་པ་དང༌། ཉེ་བའི་བྱིས་པ་དང༌། བྱེ་བ་ཉི་ཤུ་པ་དང༌། མགོན་མེད་སྦྱིན་དང༌། ཉེ་བའི་འཇུག་པ་དང༌།
ལྡོག་པ་དང༌། སྨྱོ་བྱེད་དང༌། ཀུན་ཏུ་འོད་དང༌། མཚོ་བཟང་དང༌། ལེགས་པ་དང༌། རབ་སད་དང༌། ལེགས་འོངས་དང༌། ཉེར་འོངས་དང༌། ཉེར་འགྲོ་དང༌། འཇིག་རྟེན་འགྲོ་དང༌། སྡུག་
བསྔལ་མཐར་བྱེད་དང༌། བསྐལ་བ་བཟང་པོ་དང༌། ཆེན་པོ་བཟང་ལྡན་དང༌། དོན་སྤྱོད་པ་དང༌། ཕ་ཆེན་པོ་དང༌། འགྲོ་ལྡན་དང༌། རྒྱལ་སྐྱོང་དང༌། རྒྱལ་དང༌། གསལ་ལྡན་དང༌། ཉེ་
བའི་གསལ་ལྡན་དང༌། སྨན་ཆེན་པོ་དང༌། གཟི་བརྗིད་ཆེན་པོ་དང༌། ལྷ་མཚམས་དང༌། སྒྲུབ་བྱེད་དང༌། ཚོགས་ཅན་དང༌། ཚངས་པ་བཟང་པོ་དང༌། མཛེས་མ་བཟང་དང༌། འཇིག་རྟེན་

95-1-59b

བཟང་དང༌། མཉམ་པ་དང༌། ཡང་དག་གཞལ་བ་ཞེས་པ་འདི་རྣམས་དང༌། གཞན་ཡང༌། ཆོས་ཀྱི་དབྱིངས་མཐའ་ཡས་པ་རྣམ་པར་གྲོལ་བའི་རོའི་རོ་མྱོང་བ། ཐེག་པ་གསུམ་ལ་སྙོམས་པར་
འཇུག་པ། ཐེག་པ་ཆུང་ངུའི་ལམ་ཀུན་ཏུ་ཐོབ་པ། འཁོར་བ་ལས་བྲོས་པ་རྣམ་པར་ཐར་པའི་ལམ་གསུམ་གྱི་བསམ་གཏན་བསམ་པ། ཚངས་པའི་གནས་བཞིའི་སྤྱོད་ལམ་ལ་སྙོམས་
པར་ཞུགས་པ། ལེགས་པར་མཉམ་པར་བཞག་པ། ལེགས་པར་བསྙེན་པར་རྫོགས་པ། ལེགས་པའི་ཚུལ་ལ་རབ་ཏུ་གནས་པའི་མྱ་ངན་ལས་འདས་པའི་དབྱིངས་ལ་མཉམ་པར་
འཇུག་པ། མཉམ་པ་ཉིད་སྤྲོས་པ་མེད་པ་བློ་གྲོས་ཅན་རྣམས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ཆེན་པོ་དེར་བཅོམ་ལྡན་འདས་ཤཱཀྱ་ཐུབ་པ་ས་བཅུ་པའི་བར་མ་ཆད་པ་
དཀོན་མཆོག་གསུམ་གྱི་གནས་སུ་གནས་པ་དང་ཐབས་གཅིག་ཏུ་དེ་རྣམས་ཀྱང་དེར་ཀུན་ཏུ་འཁོད་པར་གྱུར་ཏོ། །ཉན་ཐོས་མ་ཆེན་མོ་མྱ་ངན་ལས་འདས་པའི་དབྱིངས་ལ་རབ་ཏུ་མཉམ་
པར་འཇུག་པས་རབ་ཏུ་ཞུགས་པ་དུ་མ་རྣམས་ཀྱང་འདུས་མ་བྱས་ཀྱི་ལམ་གྱི་ཐེག་པ་ལ་དམིགས་པ་དག་ཅིང་འདོད་ཆགས་དང་བྲལ་བ་ཀུན་ནས་སྣང་བ་ཀུན་ཏུ་ཐོབ་པ། སྦྱིན་པར་བྱ་བའི་ཞིང་
གི་ཡོན་ཏན་འཛིན་ཅིང་རྣམ་པར་སྦྱོང་བ། བདུད་ཀྱི་དཀྱིལ་འཁོར་ཐམས་ཅད་ཟིལ་གྱིས་གནོན་པ། འཇིག་རྟེན་མཆོག་གི་བདག་མོ་ལྷས་མཆོད་པ། བསོད་ནམས་ཀྱི་ཞིང༌། རྐང་

95-1-60a

གཉིས་པ་དང༌། རྐང་བཞི་པ་དང༌། རྐང་མངས་དང༌། རྐང་མེད་ཀྱི་སེམས་ཅན་ཐམས་ཅད་ཀྱི་མཆོག་གི་བདག་མོ་རྣམས་ལ། འདི་ལྟ་སྟེ། གྲགས་འཛིན་མ་དང༌།
གྲགས་སྦྱིན་མ་དང༌། སྐྱེ་དགུའི་བདག་མོ་ཆེན་མོ་དང༌། སྐྱེ་དགུའི་བདག་མོ་ལེགས་སྐྱེས་མ་དང༌། དགའ་མོ་དང༌། སྦོམ་དགའ་མོ་དང༌། མཛེས་དགའ་མོ་དང༌། སེམས་པ་མོ་དང༌།
མཛེས་མ་དང༌། མཐའ་ཡས་མ་དང༌། ཡིད་ཀྱི་ཤིང་རྟ་མ་དང༌། རྒྱལ་ལྡན་མ་དང༌། དཔལ་མོ་དང༌། ཉེ་བའི་དཔལ་མོ་དང༌། ལྷ་མོ་དང༌། ལེགས་ལྷ་མོ་དང༌། ལེགས་དཔལ་མོ་དང༌།
དཔལ་མ་དང༌། རབ་སྤྱོད་མ་དང༌། རབ་དགའ་མ་དང༌། སྙན་པར་སྨྲ་མ་དང༌། སྣར་མ་མ་དང༌། ཡུལ་འཁོར་སྲུང་མ་དང༌། སྲུང་མ་དང༌། རྗེ་བོ་མ་དང༌། ཕུན་ཚོགས་མ་དང༌། ལུས་
ཅན་མ་དང༌། པད་པ་མ་དང༌། དགའ་མ་དང༌། རལ་བ་མ་དང༌། ཉེ་བའི་རལ་པ་མ་དང༌། ཀུན་ནས་རལ་པ་མ་དང༌། འབྱུང་བ་མ་དང༌། སྣང་ལྡན་མ་དང༌། ཡིད་མགྱོགས་མ་དང༌། སྐྲ་
ལྡན་མ་དང༌། ཁྱབ་འཇུག་ལེན་མ་དང༌། ཁྱབ་འཇུག་ལྡན་མ་དང༌། ཡིད་བཟངས་མ་དང༌། ཡིད་མངས་མ་དང༌། དཔལ་ལྡན་མ་དང༌། སྡུག་བསྔལ་མཐར་ཐུག་མ་དང༌། ལས་སྦྱིན་
མ་དང༌། ལས་འབྲས་མ་དང༌། རྣམ་རྒྱལ་མ་དང༌། རྒྱལ་ལྡན་མ་དང༌། ནོར་བདག་མ་དང༌། ནོར་སྦྱིན་མ་དང༌། ཆོས་སྦྱིན་མ་དང༌། ལེགས་སྦྱིན་མ་དང༌། རབ་ཟ་མ་དང༌། ཨ་མྲ་མ་དང༌།

95-1-60b

གྲགས་པ་འཇུག་མ་དང༌། ཡིད་ལྡན་མ་དང༌། རབ་བཞད་མ་དང༌། སྲིད་གསུམ་མཐར་བྱེད་མ་དང༌། འཁོར་གསུམ་མཐར་བྱེད་མ་དང༌། སྡུག་བསྔལ་བ་མོ་དང༌། ཡིད་འབྱུང་མ་དང༌། ལོ་མ་
གསུམ་པ་དང༌། པདྨའི་ལོ་མ་དང༌། པདྨ་ལྡན་མ་དང༌། པདྨའི་འོད་མ་དང༌། དཀའ་ཟློག་རྐང་སྤྱོད་མ་དང༌། དཀའ་ཟློག་རྐང་སྤྱོད་ལྡན་མ་དང༌། འདབ་གསུམ་མ་དང༌། འདབ་བདུན་མ་
དང༌། ཨུཏྤ་ལའི་མདོག་མ་ཞེས་པ་འདི་དག་དང༌། གཞན་ཡང༌། གནས་བརྟན་མ་ཆེན་མོ་ཉན་ཐོས་མ་ཆེན་མོ་རྣམས་བཅོམ་ལྡན་འདས་ཀྱི་ཞབས་དྲུང་དུ་ཕྱག་འཚལ་བའི་ཕྱིར་ཉེ་བར་
ལྷགས་པར་གྱུར་ཏོ། །འཁོར་གྱི་དཀྱིལ་འཁོར་དེ་རྣམས་ཉིད་བྱང་ཆུབ་སེམས་དཔའ་ཆེན་པོའི་རྣམ་པར་འཕྲུལ་པའི་མཐུ་མཐོང་བར་འདོད་ནས་འདུས་ཤིང་འཁོད་པར་གྱུར་ཏེ་ཆོས་
ཉན་པའི་ཕྱིར་དང༌། སྔགས་ཀྱི་སྤྱོད་པའི་དོན་བསྒྲུབ་པ་ལ་བརྩོན་པར་འདོད་པར་གྱུར་ཏོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་བཅོམ་ལྡན་འདས་ཀྱི་འཁོར་གྱི་དཀྱིལ་འཁོར་ལ་
གཟིགས་ནས་ལྷག་པའི་བསམ་པ་རིག་པ་དང༌། དངོས་པོ་མེད་པའི་རང་བཞིན་ནམ་མཁའི་ངོ་བོ་སེམས་ཅན་གྱི་ཁམས་གསུམ་ལས་ཡང་དག་པར་འདས་པ་མཁྱེན་ནས་སེམས་
དཔའ་ཆེན་པོ་ལ་བཀའ་སྩལ་ཏོ། །སེམས་དཔའ་ཆེན་པོ། སེམས་ཅན་གྱི་དོན་གྱི་སྤྱོད་པ་ལ་སོ་སོར་སོམས་ཤིག །བསམ་པ་ཇི་ལྟ་བ་བཞིན་དུ་མངོན་པར་འདོད་པའི་ལས་ཀྱི་འབྲས་

95-1-61a

བུ་ལ་དད་པ་དང་ལྡན་པ། སྔགས་ཀྱི་སྤྱོད་པའི་དོན་ཡང་དག་པར་ཐོབ་པ་ཞེས་བྱ་བའི་ཆོས་ཀྱི་ཚིག་དང༌། ཞི་བའི་ཚིག་དང༌། ཐར་པའི་ཚིག་དང༌། རྟོག་པའི་སྒྲུབ་
པ་དང༌། རྣམ་པར་རྟོག་པའི་མཉམ་པ་ཉིད་ཐོབ་པར་བྱེད་པ། དེ་བཞིན་གཤེགས་པའི་སྟོབས་བཅུ་ཀུན་གྱི་སྟོབས་དང༌། བདུད་ཀྱི་སྟོབས་ཐམས་ཅད་ཟིལ་གྱི་གནོན་པར་བྱེད་པ་
ཞེས་བྱ་བའི་བྱང་ཆུབ་སེམས་དཔའི་ཏིང་ངེ་འཛིན་སྒོམས་ཤིག །དེ་ནས་བཅོམ་ལྡན་འདས་ཀྱིས་བཀའ་སྩལ་མ་ཐག་ཏུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་སྙོམས་པར་ཞུགས་པར་གྱུར་ཏོ། །སྤྱན་རས་གཟིགས་དབང་ཕྱུག་སྙོམས་པར་ཞུགས་མ་ཐག་ཏུ་ཇི་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
འདི་ཡང་དག་པར་རབ་ཏུ་གཡོས་ཏེ་སྣང་བ་ཆེན་པོ་གསལ་བར་བྱས་ནས་རང་གི་རྫུ་འཕྲུལ་གྱི་སྟོབས་བསྐྱེད་པ་སྟོན་པ་གྱུར་ཅིང་རང་གི་སྔགས་ཀྱི་ཚིག་ཀྱང་གསུངས་པར་
གྱུར་ཏོ། །རྟོག་པའི་སྔགས་རྣམས་ཀྱི་སྔགས་དུ་མ། ཐུན་མོང་པ་ཅིག་གིས་རིམ་པ་ལས་མ་འདས་པར་འབྱུང་བ་ནི། ན་མཿས་མནྟ་བུདྡྷཱ་ནཱཾ་ཨ་བྷཱ་བ། སྭ་བྷཱ་བ། ས་མུངྒ་ཏཱ་
ནཱཾ། ན་མཿབྲཏྱེ་ཀ་བུདྡྷཱ་ཨཱརྱ་ཤྲཱ་བ་ཀཱ་ནཱཾ། ན་མོ་བོ་དྷི་སཏྭཱ་ནཱཾ། ད་ཤ་བྷུ་མི་པྲ་ཏིཥྛ་ཏེ་ཤ་ར་ཎཾ་བོ་དྷི་སཏྭ་ནཱཾ། མ་ཧཱ་སཏྭ་ནཱཾ། མཧཱ་སཏྭཱ་ནཱཾ། ཏདྱ་ཐཱ། ཨོཾ་ཁ་ཁ། ཁཱ་ཧི། དུཥྚ་

95-1-61b

སཏྭཱ་ད་མ་ཀ །ཨ་སི། མུ་ས་ལ། པ་ར་ཤུ། པཱ་ཤ། ཧསྟི། ཙ་ཏུར་མུ་ཁ། ཥ་ཊ་ཙ་ར་ཎ། གཙྪ་གཙྪ། མཧཱ་བི་གྷྣཱཾ། །བི་གྷྣཱན་ཏ་ཀ། བི་ཀྲྀ་ཏཱ་ནན། སརྦ་བྷུ་ཏ། བྷ་ཡཾ་ཀ་ར། ཨཊྚཊྚ། ཧཱ་ས་ནཱ་དི་
ནེ། བྱཱ་གྷྲ་ཙརྨ་ནི་བཱ་ས་ན། ཀུ་རུ་ཀུ་རུ་སརྦ་ཀརྨཱ་ཎཱཾ། ཙྪིནྡ་ཙྪིནྡ། བིནྡ་བིནྡ། ས་ར་མུ་དྲ། ཨཱ་ཀཪྵ་ཨཱ་ཀཪྵ། བྷཱུ་ཏཱ་ན། ནིརྨ་ཐ་ན། སརྦ་དུཥྛ། པྲ་བེ་ཤ་ཡ། མཎྜ་ལ་མདྷྱེ། བཻ་
བ་སྭ་ཏ་ཛཱི་བི་ཏཱ་ན་ཏ་ཀ་ར་ཀུ་རུ་ཀུ་རུ་མ་མ་ཀརྱཱཾ། ད་ཧ་ད་ཧ། པ་ཙ་པ་ཙ། མཱ་བི་ལམྦ་ས་མ་ཡམ་ནུ་སྨ་ར། ཧཱུཾ་ཧཱུཾ་ཕཊ། སྥོ་ཊ་ཡ་སྥོ་ཊ་ཡ། སརྦ་ཨཱ་ཤཱ་བ་རི་པཱུ་ར་ཀ། ཧེ་ཧེ་བྷ་ག་
བཱ་ན། ཀཉྩི་ར་ཡ་སི་མ་མ། སརྦ་ཨརྠ་སཱ་དྷ་ཡ་སྭཱཧཱ། འདི་ནི་བཅོམ་ལྡན་འདས་མ་འཕགས་མ་སྒྲོལ་མའི་ཁྲོ་བོ་ཆེན་པོ་སྒྲོལ་མས་གནོན་པ་ཞེས་བྱ་བ་གང་འདོད་པ་དེ་འགུགས་
པར་བྱེད་ཅིང་ཐོབ་པར་བྱེད་པ། དབང་པོ་དང༌། གཤིན་རྗེའི་རྒྱལ་པོའང་འགུགས་པར་བྱེད་ཅིང་འཇོམས་པར་བྱེད་པ་ཡིན་ན་སེམས་ཅན་རྣམས་ལྟ་སྨོས་ཀྱང་ཅི་དགོས། ཁྲོ་བོའི་
རྒྱལ་པོ་ཆེན་པོས་གསུངས་མ་ཐག་ཏུ་སེམས་ཅན་ཐམས་ཅད་ཉམ་ཐག་ཅིང་འཇིགས་སྐྲག་སྟེ་ཡིད་སྐྱོ་ཞིང་སྙིང་གས་པར་གྱུར་ནས། སངས་རྒྱས་བཅོམ་ལྡན་འདས་དང༌། བྱང་
ཆུབ་སེམས་དཔའ་ཆེན་པོ་མ་གཏོགས་སྐྱབས་གཞན་མེད། སྐྱོབ་པ་གཞན་མེད། དཔུང་གཉེན་གཞན་མེད་པས་བཅོམ་ལྡན་འདས་ཀྱི་དྲུང་དུ་ཉེ་བར་ལྷགས་པར་གྱུར་ཏོ། །དེ་ནས་གང་

95-1-62a

ལ་ལ་ས་ལ་སྤྱོད་པ་དང༌། མཁའ་ལ་སྤྱོད་པ་དང༌། བརྟན་པོ་དང༌། གཡོ་བ་དང༌། མངལ་སྐྱེས་དང༌། སྒོང་སྐྱེས་དང༌། དྲོད་གཤེར་སྐྱེས་དང༌། བརྫུས་
ཏེ་སྐྱེས་པ་སེམས་ཅན་གྱི་གྲངས་སུ་གཏོགས་པ་འཇིག་རྟེན་གྱི་ཁམས་མཐའ་ཡས་ཤིང་མུ་མེད་པ་ན་རྣམ་པར་གནས་པ་སྟེང་དང༌། འོག་དང༌། ཐད་ཀ་དང༌། ཕྱོགས་དང༌།
ཕྱོགས་བྲལ་རྣམས་སུ་སྐད་ཅིག་དེ་དང༌། ཡུད་ཙམ་དེ་ལ་གབ་པ་རྣམས་ཁྲོ་བོའི་རྒྱལ་པོ་ཆེན་པོས་སྐད་ཅིག་ལ་འདིར་བཀུག་པར་གྱུར་ཏོ། །ཁྲོ་བོའི་རྒྱལ་པོ་སྒྲུབ་པར་གྱུར་
པ་འདི་འདོད་ཆགས་དང་མ་བྲལ་བར་གྱུར་པ་རྣམས་ཀྱིས་མདུན་དུ་བཟླས་པར་མི་བྱ་སྟེ། དེ་ཅིའི་ཕྱིར་ཞེ་ན། དེའང་འཆི་བར་འགྱུར་རམ། སྐམ་པར་འགྱུར་བའི་ཕྱིར་རོ། །དེ་ཚིག་བྱིན་
གྱིས་བརླབས་ནས་སངས་རྒྱས་ཀྱི་སྐུ་གཟུགས་ཀྱི་སྤྱན་སྔའམ། རིང་བསྲེལ་དང་བཅས་པའི་མཆོད་རྟེན་ནམ། དམ་པའི་ཆོས་ཀྱི་གླེགས་བམ་མམ། སྤྱན་རས་གཟིགས་
དབང་ཕྱུག་གི་སྤྱན་སྔ་རུ་བཟླས་བརྗོད་བྱ་ཡི། ལས་གཞན་གྱི་ཆེད་དུའམ། གང་ཡང་རུང་བ་དེར་བཀླག་པར་མི་བྱ་སྟེ། ཅིའི་ཕྱིར་ན་ལྟས་ངན་ཆེན་པོ་དང༌། མྱ་ངན་ཆེན་
པོ་དང༌། བདག་ཉིད་ཉེ་བར་འཇོམས་པར་འགྱུར་བའི་ཕྱིར་རོ། །སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་

95-1-62b

འབའ་ཞིག་ནི་ཐུགས་རྗེ་མཆོག་དང་ལྡན་པ། ཐམས་ཅད་མཁྱེན་པའི་ཡེ་ཤེས་ཀྱི་སྤྱོད་པ་སྒྲུབ་ཅིང་རྗེས་སུ་འཇུག་པ། སེམས་ཅན་ཐམས་ཅད་དབང་དུ་བྱེད་པ།
ཆོས་ཀྱི་ཚུལ་ཡང་དག་པར་གནས་པར་བྱེད་པ། སེམས་ཅན་གྱི་ཁམས་མ་ལུས་པ་མྱ་ངན་ལས་འདས་པ་ཐོབ་པར་བྱེད་པ། བསྟན་པ་མེད་པར་བསྟན་པ་དང༌། ལམ་
གསུམ་ལ་ཡང་དག་པར་སྦྱོར་བ་དང༌། དཀོན་མཆོག་གི་གདུང་རྒྱུན་མི་འཆད་པ་དང༌། སྔགས་ཀྱི་སྤྱོད་པ་གསལ་བར་བྱེད་པ་དང༌། ཐུགས་རྗེ་ཆེན་པོའི་མཐུའི་རྒྱུ་མཐུན་པའི་
ཐུགས་ཀྱིས་བདུད་ཀྱི་སྟོབས་ཟིལ་གྱིས་གནོན་པ་དང༌། བགེགས་ཆེན་པོ་རྣམ་པར་གཞིག་པ་དང༌། གདུག་པའི་རྒྱལ་པོ་བཟློག་པ་དང༌། བདག་གི་སྟོབས་མངོན་པར་འཕེལ་བ་དང༌།
གཞན་གྱི་སྟོབས་ཟློག་པར་བྱེད་པ་དང༌། རེངས་པ་དང༌། ལྟུང་བ་དང༌། ཉམས་དགང་འཆོས་པ་དང༌། སྐེམས་པ་དང༌། དགའ་བ་དང༌། རང་གི་སྔགས་ཀྱི་སྤྱོད་པ་གསལ་བར་བྱེད་པ་
དང༌། ཚེ་དང༌། ནད་མེད་པ་དང༌། རང་གི་དབང་ཕྱུག་མངོན་པར་འཕེལ་བ་དང༌། མྱུར་དུ་ལས་རྗེས་སུ་སྒྲུབ་པ་དང༌། བྱམས་པ་ཆེན་པོ་དང༌། སྙིང་རྗེ་ཆེན་པོ་དང༌། དགའ་བ་ཆེན་པོ་དང༌། བཏང་
སྙོམས་ཆེན་པོ་དང༌། ཡང་དག་པར་སྡོམ་པ་དང༌། དེ་དག་གི་རྒྱུ་མཚན་དང༌། རྒྱུ་ལ་ཐམས་ཅད་དུ་རྟོག་གེ་པ་དང༌། རྣམ་པར་རྟོག་གེ་པ་དང་བྲལ་བའི་སེམས་ཀྱིས་སྨྲས་སོ། །

95-1-63a

དེ་ནས་ཀླུ་དང༌། ཀླུ་ཆེན་པོ་དང༌། གནོད་སྦྱིན་དང༌། གནོད་སྦྱིན་ཆེན་པོ་དང༌། སྲིན་པོ་དང༌། སྲིན་པོ་ཆེན་པོ་དང༌། ཤ་ཟ་དང༌། ཤ་ཟ་ཆེན་པོ་
དང༌། སྲུལ་པོ་དང༌། སྲུལ་པོ་ཆེན་པོ་དང༌། ལུས་སྲུལ་པོ་དང༌། ལུས་སྲུལ་པོ་ཆེན་པོ་དང༌། མ་མོ་དང༌། མ་མོ་ཆེན་མོ་དང༌། གྲུལ་བུམ་དང༌། གྲུལ་བུམ་ཆེན་མོ་དང༌། གཅན་གཟན་
དང༌། གཅན་གཟན་ཆེན་པོ་དང༌། རོ་ལངས་དང༌། རོ་ལངས་ཆེན་པོ་དང༌། ཀམ་པོ་ཛ་དང༌། ཀམ་པོ་ཛ་ཆེན་པོ་དང༌། སྲིང་མོ་དང༌། སྲིང་མོ་ཆེན་མོ་དང༌། མཁའ་འགྲོ་
མ་དང༌། མཁའ་འགྲོ་མ་ཆེན་མོ་དང༌། གཞིབས་པ་དང༌། གཞིབས་པ་ཆེན་པོ་དང༌། གནོན་པོ་དང༌། གནོན་པོ་ཆེན་པོ་དང༌། བྱིས་པ་དང༌། བྱིས་པ་ཆེན་པོ་དང༌།
བྲམ་པ་དང༌། བྲམ་པ་ཆེན་པོ་དང༌། ནད་དང༌། ནད་ཆེན་པོ་དང༌། བརྗེད་བྱེད་དང༌། བརྗེད་བྱེད་ཆེན་པོ་དང༌། གདོན་དང༌། གདོན་ཆེན་པོ་དང༌། ནམ་མཁའ་མ་མོ་
དང༌། ནམ་མཁའ་མ་མོ་ཆེན་མོ་དང༌། གཟུགས་ཅན་མ་དང༌། གཟུགས་ཅན་མ་ཆེན་མོ་དང༌། གཟུགས་ངན་མ་དང༌། གཟུགས་ངན་མ་ཆེན་མོ་དང༌། ངུ་འབོད་དང༌།
དུ་འབོད་ཆེན་པོ་དང༌། གྲིབ་གནོན་དང༌། གྲིབ་གནོན་ཆེན་པོ་དང༌། སྦོད་གཏོང་དང༌། སྦོད་གཏོང་ཆེན་པོ་དང༌། ཅི་བགྱི་དང༌། ཅི་བགྱི་ཆེན་པོ་དང༌། གནོད་སྦྱིན་མོ་དང༌།

95-1-63b

གནོད་སྦྱིན་མོ་ཆེན་མོ་དང༌། ཤ་ཟ་མོ་དང༌། ཤ་ཟ་མོ་ཆེན་མོ་དང༌། རིམས་ནད་དང༌། རིམས་ནད་ཆེན་པོ་དང༌། རིམས་ཉིན་གཅིག་པ་དང༌། རིམས་ཉིན་གཅིག་པ་ཆེན་པོ་དང༌། རྟག་པའི་
རིམས་དང༌། རིམས་མི་བཟད་པ་རྣམས་དང༌། རྟག་པ་ལས་བྱུང་བའི་རིམས་དང༌། ཡུད་ཙམ་པ་དང༌། རླུང་ལས་གྱུར་པ་དང༌། མཁྲིས་པ་ལས་གྱུར་པ་དང༌། བད་ཀན་ལས་གྱུར་པ་དང༌།
འདུས་པ་ལས་གྱུར་པ་དང༌། གཅོང་དང༌། གཅོང་ཆེན་པོ་དང༌། གྲུབ་པ་དང༌། གྲུབ་པ་ཆེན་པོ་དང༌། སྦྱོར་ལྡན་དང༌། སྦྱོར་ལྡན་ཆེན་པོ་དང༌། དྲང་སྲོང་དང༌། དྲང་སྲོང་ཆེན་པོ་དང༌།
མིའམ་ཅི་དང༌། མིའམ་ཅི་ཆེན་པོ་དང༌། ལྟོ་འཕྱེ་ཆེན་པོ་དང༌། ལྟོ་འཕྱེ་ཆེན་པོ་ཆེན་པོ་དང༌། དྲི་ཟ་དང༌། དྲི་ཟ་ཆེན་པོ་དང༌། ལྷ་མ་ཡིན་དང༌། ལྷ་མ་ཡིན་ཆེན་པོ་དང༌། མི་དང༌། མི་ཆེན་
པོ་དང༌། ལྗོངས་དང༌། ལྗོངས་ཆེན་པོ་དང༌། རྒྱ་མཚོ་དང༌། རྒྱ་མཚོ་ཆེན་པོ་དང༌། ཆུ་ཀླུང་དང༌། ཆུ་ཀླུང་ཆེན་པོ་དང༌། རི་དང༌། རི་ཆེན་པོ་དང༌། གཏེར་དང༌། གཏེར་ཆེན་པོ་དང༌། ས་
དང༌། ས་ཆེན་པོ་དང༌། ཤིང་དང༌། ཤིང་ཆེན་པོ་དང༌། འདབ་ཆགས་དང༌། འདབ་ཆགས་ཆེན་པོ་དང༌། རྒྱལ་པོ་དང༌། རྒྱལ་པོ་ཆེན་པོ་དང༌། བརྒྱ་བྱིན་དང༌། དབང་པོ་ཆེན་པོ་
དང་། ནོར་ལྷའི་བུ་དང༌། སྒྲ་སྒྲོགས་དང༌། འབྱུང་པོའི་བདག་པོ་དང༌། དབང་ལྡན་དང༌། གཤིན་རྗེ་དང༌། ཚངས་པ་དང༌། ཚངས་པ་ཆེན་པོ་དང༌། ཉི་མའི་བུ་དང༌། ནོར་སྦྱིན་དང༌།

95-1-64a

ཡུལ་འཁོར་སྲུང་དང༌། འཕགས་སྐྱེས་པོ་དང༌། མིག་མི་བཟང་དང༌། ལུས་ངན་པོ་དང༌། གང་བ་བཟང་པོ་དང༌། ནོར་བུ་བཟང་པོ་དང༌། ལྔས་རྩེན་དང༌། རྨུགས་
འཛིན་དང༌། རེངས་འཛིན་དང༌། ཀུཥྨ་འཛིན་དང༌། ལྗང་སྔོ་དང༌། སྐྲ་ལྗང་སྔོ་དང༌། སེང་གེ་དང༌། འཕྲོག་མ་དང༌། དགའ་བྱེད་དང༌། ནོར་བྱེད་དང༌། ཆུའི་དབང་པོ་དང༌། འཇིག་
རྟེན་དབང་པོ་དང༌། ཉེ་བའི་དབང་པོ་དང༌། གསང་བ་དང༌། གསང་བ་ཆེན་པོ་དང༌། གཡོ་བ་དང༌། གཡོ་བྱེད་དང༌། ཆུ་སྟོད་དང༌། རྟག་པའི་རི་དང༌། ཁ་བའི་རི་དང༌། རི་ཆེན་པོ་
དང༌། མིག་བརྩེགས་པ་དང༌། མགོ་བོ་གསུམ་པ་ཞེས་པ་འདི་རྣམས་དང༌། གཞན་ཡང༌། གནོད་སྦྱིན་གྱི་སྡེ་དཔོན་ཆེན་པོ་གནོད་སྦྱིན་བྱེ་བ་ཁྲག་ཁྲིག་བརྒྱ་སྟོང་དུ་མས་
ཡོངས་སུ་བསྐོར་ཏེ། བྱང་ཆུབ་སེམས་དཔའི་བྱིན་གྱིས་བརླབས་དང༌། རྫུ་འཕྲུལ་གྱི་སྟོབས་བསྐྱེད་པས་ཆོས་མཉན་པའི་ཕྱིར་འཁོར་གྱི་དཀྱིལ་འཁོར་ཆེན་པོ་དེ་ཉིད་དུ་
འདུས་ཤིང་འདུག་པར་གྱུར་ཏོ། །གང་ཡང་སྲིན་པོའི་རྒྱལ་པོ་ཆེན་པོ་སྲིན་པོ་བྱེ་བ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བསྐོར་བ་ཁྲོ་བོའི་རྒྱལ་པོ་ཆེན་པོས་བཀུག་
པ། འདི་ལྟ་སྟེ། བྲོས་པ་དང༌། འབྲོས་བྱེད་དང༌། རྣམ་པར་འཇུ་བྱེད་དང༌། གཟེར་གྱི་རྣ་བ་དང༌། བུམ་པའི་རྣ་མ་དང༌། ཀུན་ནས་རྣམ་དང༌། གཤིན་རྗེ་དང༌། རྣམ་པར་

95-1-64b

འཇིགས་བྱེད་དང༌། འཇིགས་སུ་རུང་བ་དང༌། དྲག་པོ་དང༌། ཤིན་ཏུ་དྲག་པོ་དང༌། མི་བཟད་པ་དང༌། སྡིག་ལྡན་དང༌། དབང་པོ་རྒྱལ་དང༌། འཐབ་པ་དང༌། ལེགས་པར་འཐབ་པ་དང༌།
མདུང་དང༌། མདུང་རྩེ་གསུམ་དང༌། མགོ་བོ་གསུམ་པ་དང༌། མགོ་བོ་མཐའ་ཡས་པ་ཞེས་པའང་ཆོས་མཉན་པའི་ཕྱིར་འདུས་པར་གྱུར་ཏོ། །གང་ཡང་ཤ་ཟ་དང༌། ཤ་ཟ་ཆེན་པོ་དང༌།
ཤ་ཟ་ཆེན་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་དེ་རྣམས་ཀྱང༌། འདི་ལྟ་སྟེ། འཐུང་གཅོད་དང༌། ཉེ་བའི་འཐུང་གཅོད་དང༌། ལེགས་པར་འཐུང་གཅོད་དང་
མཐའ་ཡས་འཐུང་གཅོད་དང༌། ཡིད་ཀྱི་ཤིང་རྟ་དང༌། ལེགས་པར་ཡིད་ཀྱི་ཤིང་རྟ་དང༌། ལེགས་པར་འདྲེན་པ་དང༌། ཟ་བྱེད་དང༌། སྤུ་བཟང་པོ་དང༌། དྲག་པོའི་གཟུགས་ཅན་ཞེས་
པ་དེ་རྣམས་ཀྱང་ཆོས་མཉན་པའི་ཕྱིར་འདུས་པར་གྱུར་ཏེ། །གང་ཡང་ཀླུའི་རྒྱལ་པོ་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་བའི་ཁྲོ་བོའི་རྒྱལ་པོས་
བྱང་ཆུབ་སེམས་དཔའི་རྫུ་འཕྲུལ་གྱི་སྟོབས་བསྐྱེད་པས་བཀུག་པ། འདི་ལྟ་སྟེ། དགའ་བོ་དང༌། ཉེ་དགའ་བོ་དང༌། ཟླ་བ་དང༌། ཉེ་བའི་ཟླ་བ་དང༌། ནོར་རྒྱས་ཀྱི་བུ་དང༌། མཐའ་
ཡས་དང༌། འཇོག་པོ་དང༌། པདྨ་དང༌། པདྨ་ཆེན་པོ་དང༌། དུང་སྐྱོང་དང༌། དུང་དང༌། དུང་སྐྱོང་མ་དང༌། སྟོབས་ཀྱི་རྒྱུ་དང༌། རིགས་ལྡན་དང༌། བརྫུན་པའི་བཏུང་བ་དང༌། བུམ་པ་

95-1-65a

སྦྱིན་དང༌། རྡོ་རྗེ་ཅན་དང༌། ཙམ་པའི་བུ་དང༌། ཡིད་ལྡན་ཀླུ་དང༌། ང་རྒྱལ་འཇོམས་དང༌། ཌཾ་ཀུ་ར་དང༌། ཉེ་བའི་ཌཾ་ཀུ་ར་དང༌། ལ་ཀུ་ཊཱ་དང༌། ལ་ཀུ་ཊཱ་
ཆེན་པོ་དང༌། དཀར་པོ་དང༌། དཀར་པོ་བཟང་པོ་དང༌། སྔོན་པོ་དང༌། སྔོན་པོ་ཆུ་སྦྱིན་དང༌། འོ་མའི་ཆུ་དང༌། སོག་མ་མེད་དང༌། རྒྱ་མཚོ་དང༌། ཉེ་བའི་རྒྱ་མཚོ་ཞེས་པ་འདི་རྣམས་དང༌།
གཞན་ཡང༌། ཀླུའི་རྒྱལ་པོ་ཆེན་པོ་ཀླུ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་དེ་རྣམས་ཆོས་མཉན་པའི་ཕྱིར་འཁོར་གྱི་དཀྱིལ་འཁོར་ཆེན་པོར་དེར་འདུས་ཤིང་འདུག་པར་
གྱུར་ཏོ། །གང་ཡང་དྲང་སྲོང་དང༌། དྲང་སྲོང་ཆེན་པོ་དེ་རྣམས། འདི་ལྟ་སྟེ། རྒྱུན་ཤེས་ཀྱི་བུ་དང༌། གནས་འཇོག་དང༌། གཽ་ཏ་མ་དང༌། སྐལ་ལྡན་ཤིང་རྟ་དང༌། ཛཧྣུ་དང༌། ཨཾ་གི་
ར་ས་དང༌། ཨ་མ་སྟི་དང༌། སུ་ལ་སྟི་དང༌། རི་བྱི་དང༌། རྒྱས་པ་དང༌། ནག་པོ་དང༌། གཽ་ཏ་མ་ནག་པོ་དང༌། མེ་དང༌། མེའི་རྒྱུད་དང༌། ཏཾཿགིར་ས་དང༌། ཛཱ་མད་ཨགྣི་དང༌། ཡོད་
པ་པ་དང༌། ཐུབ་པ་དང༌། ཐུབ་པ་མཆོག་དང༌། བཻ་སམྤ་ཡ་ན་དང༌། རྩིབས་ལོགས་སྐྱེས་དང༌། དགྲ་སྟ་དང༌། རྣལ་འབྱོར་དབང་ཕྱུག་དང༌། པི་སྤ་ལ་དང༌། པི་སྤ་ལ་ཟ་བ་དང༌། གྲོག་མཁར་
བ་དང༌། བདུད་མདའ་ཞེས་པ་འདི་རྣམས་དང༌། གཞན་ཡང༌། དྲང་སྲོང་ཆེན་པོ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་དེ་འཁོར་གྱི་དཀྱིལ་འཁོར་ཆེན་པོ་དེར་ཉེ་བར་

95-1-65b

ཕྱིན་ཏེ་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་བཙལ་ནས་གསང་སྔགས་སྤྱོད་པའི་དོན་དང༌། བྱང་ཆུབ་སེམས་དཔའི་སྡེ་སྣོད་མཉན་ཅིང་རྗེས་སུ་ཡི་རང་བར་འདོད་པས་འདོད་པ་
འཁོད་པར་གྱུར་ཏོ། །གང་ཡང་ལྟོ་འཕྱེ་ཆེན་པོའི་རྒྱལ་པོ་དེ་རྣམས་ཀྱང་འཁོར་གྱི་དཀྱིལ་འཁོར་ཆེན་པོ་དེར་རབ་ཏུ་ཞུགས་ཤིང་འཁོད་པར་གྱུར་པ། འདི་ལྟ་སྟེ། བྷེ་རཎྜ་དང༌། བྷུ་རུཎྜ་
དང༌། མ་རུཎྜ་དང༌། འོད་ཟེར་དང༌། འོད་ཟེར་འབར་བ་ཞེས་པའོ། །གང་ཡང་ནམ་མཁའ་ལྡིང་གི་རྒྱལ་པོ་དེ་རྣམས་ཀྱང་ནམ་མཁའ་ལྡིང་བརྒྱ་སྟོང་ཕྲག་དུ་མས་ཡོངས་སུ་བསྐོར་ཏེ་
འཁོར་དེར་འབུས་པར་གྱུར་པ། འདི་ལྟ་སྟེ། འདབ་བཟང་དང༌། འདབ་དཀར་དང༌། ཀླུ་དང༌། འདབ་འགྲོ་དང༌། འདབ་བཟང་སྐྱེས་དང༌། ཡིད་མགྱོགས་དང༌། ཀླུ་འཇོམས་དང༌།
རྣམ་འདུད་བུ་དང༌། བྷ་ར་དྭ་ཛ་དང༌། དགེ་མཚན་དང༌། དགེ་མཚན་ཆེན་པོ་དང༌། འདབ་ཆགས་རྒྱལ་པོ་སྟེ་དེ་རྣམས་ཀྱང་འཁོར་གྱི་དཀྱིལ་འཁོར་ཆེན་པོ་དེར་འདུས་པར་གྱུར་ཏོ། །
གང་ཡང་མིའམ་ཅིའི་རྒྱལ་པོ་མིའམ་ཅི་བརྒྱ་སྟོང་ཕྲག་དུ་མས་བསྐོར་བ་དེ་རྣམས་ཀྱང༌། འདི་ལྟ་སྟེ། ལྗོན་པ་དང༌། ཉེ་བའི་ལྗོན་པ་དང༌། ལེགས་པའི་ལྗོན་པ་དང༌། མཐའ་ཡས་
ལྗོན་པ་དང༌། འཇིག་རྟེན་ལྗོན་པ་དང༌། ལྗོན་པ་གསལ་བ་དང༌། བྲང་རྒྱས་དང༌། བྲང་རྒྱས་ཆེན་པོ་དང༌། ཡིད་ཀྱི་གཟི་བརྗིད་དང༌། གཟི་བརྗིད་ཆེན་པོ་དང༌། རྫུ་འཕྲུལ་ཆེན་པོ་

95-1-66a

དང༌། རྣམ་པར་སྒྲོགས་པ་དང༌། དབྱངས་བཟང་པོ་དང༌། ཡིད་འོང་དང༌། སེམས་བསྐྱེད་པར་བྱེད་པ་དང༌། སྨྱོ་བྱེད་དང༌། ད་ན་དྷཱ་ཏ་དང༌། བཏང་སྙོམས་
པ་དང༌། སྙིང་རྗེ་དང༌། སྙིང་རྗེ་མེད་པ་ཞེས་པ་འདི་རྣམས་དང༌། གཞན་ཡང༌། མིའམ་ཅིའི་རྒྱལ་པོ་སྟོང་ཕྲག་གིས་ཡོངས་སུ་བསྐོར་བ་རྣམས་ཆོས་མཉན་པའི་ཕྱིར་འདུས་པར་
གྱུར་ཏོ། །དེ་བཞིན་དུ་མི་མཇེད་ཀྱི་བདག་པོ་ཚངས་པ་དང༌། ཚངས་པ་ཆེན་པོ་དང༌། ཀུན་ཏུ་འོད་གསལ་དང༌། རབ་ཏུ་འོད་གསལ་དང༌། དགའ་བའི་འོད་དང༌། བསོད་ནམས་
འོད་དང༌། མི་ཆེ་བ་དང༌། མི་གདུང་བ་དང༌། འོག་མིན་དང༌། འོག་བཟང་དང༌། འཇིག་རྟེན་མཐའ་དང༌། ཅི་ཡང་མེད་པའི་སྐྱེ་མཆེད་དང༌། ཅི་ཡང་མེད་པ་མིན་པ་དང༌། ནམ་མཁའ་
མཐའ་ཡས་དང༌། ནམ་མཁའ་མཐའ་ཡས་མིན་པ་ཉིད་དང༌། གྱ་ནོམ་སྣང་དང༌། ཤིན་ཏུ་མཐོང་དང༌། ལེགས་པར་སྤྲུལ་པ་དང༌། ཡོངས་སུ་སྤྲུལ་པ་དང༌། གནས་གཙང་
མ་དང༌། དགའ་ལྡན་དང༌། འཐབ་བྲལ་དང༌། སུམ་ཅུ་རྩ་གསུམ་དང༌། རྒྱལ་ཆེན་བཞིའི་རིས་དང༌། རྟག་མྱོས་དང༌། ཕྲེང་ཐོགས་དང༌། གཞོང་ཐོགས་དང༌། པི་ཝང་
གསུམ་པ་དང༌། རི་ལ་གནས་པ་དང༌། ཁང་པ་བརྩེགས་པ་ལ་གནས་པ་དང༌། རྩེ་མོར་གནས་པ་དང༌། ལྕང་ལོ་ཅན་ན་གནས་པ་དང༌། གྲོང་ན་གནས་པ་དང༌། གཞལ་

95-1-66b

མེད་ཁང་ན་གནས་པ་དང༌། ནང་ན་གནས་པ་དང༌། བར་སྣང་ལ་རྒྱུ་བ་དང༌། ས་ན་གནས་པ་དང༌། ཤིང་ལ་གནས་པ་དང༌། ཁྱིམ་ན་གནས་པ་དང༌། དེ་བཞིན་དུ་ལྷ་མ་ཡིན་གྱི་དབང་
པོ་རབ་ཚིམ་དང༌། སྟོབས་ལྡན་དང༌། ཐག་བཟང་རིས་དང༌། ལེགས་བཀྲ་དང༌། དགེ་བཀྲ་དང༌། སྒྲ་གཅན་དང༌། ལག་པ་ལ་སོགས་ལྷ་མ་ཡིན་བྱེ་བ་སྟོང་ཕྲག་དུ་མས་ཡོངས་སུ་
བསྐོར་བ་འགྲོས་རྣམ་པ་སྣ་ཚོགས་དང༌། ནོར་རྣམ་པ་སྣ་ཚོགས་དང༌། ལྷ་དང༌། གཡུལ་འགྱེད་པའི་ལྷ་མ་ཡིན་དེ་རྣམས་ཀྱང་སངས་རྒྱས་ཀྱི་བྱིན་གྱིས་བརླབས་དང༌། བྱང་ཆུབ་སེམས་
དཔའི་རྣམ་འཕྲུལ་ལྟ་བ་དང༌། ཕྱག་བྱ་བ་དང༌། བསྙེན་བཀུར་བྱ་བར་འདོད་པས་འཁོར་གྱི་དཀྱིལ་འཁོར་དེར་འདུས་པར་གྱུར་ཏོ། །གང་ཡང་གཟའ་དང༌། གཟའ་ཆེན་པོའི་འཇིག་
རྟེན་གྱི་དོན་དུ་སྤྱོད་པ་བར་སྣང་ལ་སྤྱོད་པ་ལ། འདི་ལྟ་སྟེ། ཉི་མ་དང༌། ཟླ་བ་དང༌། མིག་དམར་དང༌། ལྷག་པ་དང༌། ཕུར་བུ་དང༌། པ་སངས་དང༌། སྤེན་པ་དང༌། སྒྲ་གཅན་དང༌། ས་འགུལ་
དང༌། མཇུག་རིང་དང༌། ཐོག་གིས་འཇོམས་པ་དང༌། སྐར་མ་དང༌། རྒྱལ་མཚན་དང༌། དྲག་པོ་དང༌། དུ་ལྡན་དང༌། དུ་བ་དང༌། རྡོ་རྗེ་དང༌། དྲང་སྲོང་དང༌། ཆར་དང༌། ཉེ་བའི་ཆར་དང༌།
དོན་ཉམས་དང༌། ངེས་པར་ཉམས་དང༌། དགོད་པའི་མཐའ་དང༌། མཱཥྚི་དང༌། རིཥྚི་དང༌། དགའ་མ་དང༌། འཇིག་རྟེན་མཐའ་དང༌། ཟད་པ་དང༌། རྣམ་པར་ལྟུང་བྱེད་དང༌། མི་ལྟུང་

95-1-67a

བ་དང༌། ཏོག་དང༌། གླ་སྒང་དང༌། དུས་ཀྱི་མཐའ་དང༌། དུར་ཁྲོད་དང༌། བི་ཤཱི་ཏ་དང༌། དྲག་པོ་དང༌། དཀར་པོ་དང༌། བྱི་བཞིན་དང༌། བྱི་བཞིན་གྱི་བུ་དང༌།
བྱམས་པ་དང༌། ཕུར་བུ་དང༌། ཕུར་བུ་གསུམ་པ་དང༌། ལུ་བྷ་དང༌། རོ་ཏྲ་དང༌། བརྟན་པ་དང༌། ཉམས་བྱེད་དང༌། སྟོབས་ལྡན་དང༌། དྲག་པོ་དང༌། སྐྱ་རེངས་དང༌། རྣམ་པར་དགོད་པ་
དང༌། འཆི་ལྟས་མིན་པ་དང༌། སྐེམ་བྱེད་དང༌། སྡེ་དང༌། ཉེ་སྡེ་དང༌། གཞོན་ནུ་དང༌། རྩེ་བྱེད་དང༌། དགོད་བྱེད་དང༌། སེམས་པར་བྱེད་པ་དང༌། ཐེང་པོ་དང༌། གཟུགས་
ངན་ཞེས་པ་སྟེ་གཟའ་ཆེན་པོ་དེ་རྣམས་ཀྱང་བརྒྱ་སྟོང་ཕྲག་དུ་མའི་འཁོར་དང་བཅས་པ་སངས་རྒྱས་ཀྱི་བྱིན་གྱིས་བརླབས་ཀྱིས་གཙང་མའི་གནས་དེར་འཁོར་དུ་འདུས་ཤིང་འཁོད་
པར་གྱུར་ཏོ། །དེ་ནས་རྒྱུ་སྐར་ནམ་མཁའ་ལ་འགྲོ་ཞིང་རྗེས་སུ་འབྲང་བ་བརྒྱ་སྟོང་དུ་མས་ཡོངས་སུ་བསྐོར་བ། འདི་ལྟ་སྟེ། ཐ་སྐར་དང༌། བྲ་ཉེ་དང༌། སྨིན་དྲུག་དང༌། སྣར་མ་
དང༌། མགོ་དང༌། ལག་དང༌། ནབ་སོ་དང༌། རྒྱལ་དང༌། སྐག་དང༌། མཆུ་དང༌། གྲེ་དང༌། དབོ་གཉིས་དང༌། མེ་བཞི་དང༌། ནག་པ་དང༌། ས་རི་དང༌། ས་ག་དང༌། ལྷ་མཚམས་
དང༌། སྣྲོན་དང༌། སྣུབས་དང༌། ཆུ་སྟོད་དང༌། ཆུ་སྨད་དང༌། གྲོ་བཞིན་དང༌། མོན་གྲུ་དང༌། མོན་གྲེ་དང༌། ཁྲུམས་སྟོད་དང༌། ཁྲུམས་སྨད་དང༌། ནམ་གྲུ་དང༌། ལྷ་མོ་དང༌། བྱི་བཞིན་

95-1-67b

དང༌། སླར་ཡང་འབྱུང་བ་དང༌། སྐར་འོད་དང༌། ཨངྒི་ཪྶཱ་དང༌། རྒྱུ་སྐར་ལྡན་མ་དང༌། ཉེ་བར་སྡུ་གུ་དང༌། ཉེ་བའི་གྲེ་དང༌། འཇིག་རྟེན་རབ་མཆོག་དང༌། རབ་མཆོག་ལྡན་མ་དང༌། དཔལ་
ལྡན་མ་དང༌། འཇིག་རྟེན་མགོན་པོ་དང༌། ཆང་ལྡན་དང༌། རྒྱལ་བ་ཐོབ་པ་དང༌། ནོར་ལྡན་དང༌། ལྷའི་ནོར་ཞེས་པ་དེ་ལྟར་རྒྱུ་སྐར་རྒྱལ་པོ་དེ་རྣམས་རྒྱུ་སྐར་བརྒྱ་སྟོང་ཕྲག་དུ་མས་ཡོངས་
སུ་བསྐོར་ཏེ་སངས་རྒྱས་ཀྱི་བྱིན་གྱིས་བརླབས་ཀྱིས་གནས་གཙང་མའི་གནས་སུ་འཁོར་གྱི་དཀྱིལ་འཁོར་ཆེན་པོ་དེར་འདུས་ཤིང་འཁོད་པར་གྱུར་ཏོ། །ཁྱིམ་སུམ་ཅུ་རྩ་དྲུག་ལ།
འདི་ལྟ་སྟེ། ལུག་དང༌། གླང་དང༌། འཁྲིག་པ་དང༌། ཀརྐ་ཊ་དང༌། སེང་གེ་དང༌། བུ་མོ་དང༌། སྲང་དང༌། སྡིག་པ་དང༌། གཞུ་དང༌། ཆུ་སྲིན་དང༌། བུམ་པ་དང༌། ཉ་དང༌། སྤྲེའུ་དང༌།
ཉེ་བའི་བུམ་པ་དང༌། གསེར་བུམ་དང༌། རལ་གྲི་དང༌། གླང་པོ་ཆེ་དང༌། མ་ཧེ་དང༌། ལྷ་དང༌། མི་དང༌། དགེ་མཚན་དང༌། དྲི་ཟ་དང༌། འཇིག་རྟེན་དགོངས་པ་དང༌། རྒྱལ་བའི་མཆོག་
དང༌། གཟི་བརྗིད་དང༌། ནམ་མཁའ་དང༌། གྲིབ་མ་དང༌། ས་གཞི་དང༌། མུན་པ་དང༌། རྡུལ་དང༌། ཉེ་བའི་རྡུལ་དང༌། སྡུག་བསྔལ་དང༌། བདེ་བ་དང༌། ཐར་པའི་བྱང་ཆུབ་དང༌།
རང་བྱང་ཆུབ་དང༌། ཉན་ཐོས་དང༌། དམྱལ་བའི་རིག་འཛིན་དང༌། གཟི་བརྗིད་ཆེན་པོ་དང༌། གཟི་བརྗིད་ཆེ་ལྡན་དང༌། བྱོལ་སོང་དང༌། ཡི་དྭགས་དང༌། ལྷ་མ་ཡིན་དང༌། ཤ་

95-1-68a

ཟ་དང༌། ཤ་ཟ་མོ་དང༌། གནོད་སྦྱིན་དང༌། སྲིན་པོ་དང༌། འབྱུང་པོ་ཐམས་ཅད་པ་དང༌། ཕྱོགས་ཀྱི་གླང་པོ་དང༌། སྟེང་འགྲོ་དང༌། ཐམས་ཅད་འགྲོ་
དང༌། རྣམ་བྱེ་དང༌། རྣལ་འབྱོར་འགྲོ་དང༌། རབ་ཏུ་གནས་པ་དང༌། མཆོག་དང༌། འབྲིང་དང༌། ཐ་མ་ཞེས་པ་འདི་རྣམས་དང༌། ཁྱིམ་ཆེན་པོ་ཁྱིམ་བརྒྱ་སྟོང་ཕྲག་དུ་མས་
ཡོངས་སུ་བསྐོར་བ་འདི་རྣམས་འཁོར་གྱི་དཀྱིལ་འཁོར་ཆེན་པོར་འདུས་པ་གང་ན་བ་དེར་ཉེ་བར་ཕྱིན་ནས་བཅོམ་ལྡན་འདས་ཀྱི་ཞབས་ལ་ཕྱག་བཙལ་ཏེ་རང་རང་གི་
གནས་སུ་འཁོད་པར་གྱུར་ཏོ། །གང་ཡང་གནོད་སྦྱིན་ཆེན་མོ་གནོད་སྦྱིན་མོ་བརྒྱ་སྟོང་ཕྲག་བྱེ་བས་བསྐོར་བ། འདི་ལྟ་སྟེ། མིག་བཟང་མ་དང༌། སྨིན་མ་བཟང་མོ་དང༌། སྐྲ་
བཟང་མ་དང༌། དབྱངས་སྙན་མ་དང༌། བློ་གྲོས་བཟང་མོ་དང༌། དབྱིག་ལྡན་མ་དང༌། མིག་བཀྲ་མ་དང༌། བསམ་རྫོགས་མ་དང༌། གསང་བ་མ་དང༌། འོག་པག་མ་དང༌། འོག་
པག་བཟང་མོ་དང༌། པདྨའི་དུས་མ་དང༌། མི་འཇིགས་མ་དང༌། མི་འཇིགས་སྦྱིན་མ་དང༌། རྒྱལ་མ་དང༌། རྣམ་པར་རྒྱལ་མ་དང༌། ནམ་གྲུ་ཅན་མ་དང༌། སྐྲ་ལྡན་མ་
དང༌། སྐྲ་མཐའ་མ་དང༌། རླུང་མ་དང༌། ཡིད་འཕྲོག་མ་དང༌། ཡིད་ལྡན་མ་དང༌། མེ་ཏོག་ལྡན་མ་དང༌། མེ་ཏོག་གྲོང་གནས་མ་དང༌། སེར་སྐྱ་མོ་དང༌། འཕྲོག་མ་

95-1-68b

དང༌། དཔའ་མོ་ལྡན་མ་དང༌། དཔའ་མོ་དང༌། དཔའ་བཟང་མ་དང༌། སྣ་བཟང་མ་དང༌། འོད་ལྡན་མ་དང༌། ལྷ་མཛེས་མ་དང༌། རོ་བཟང་མ་དང༌། གསང་མཆོག་མ་དང༌། བརྗོད་པ་
ལ་གནས་མ་དང༌། མྱ་ངན་མེད་པ་དང༌། སྣང་བར་མཛེས་མ་དང༌། འོད་ལྡན་མ་དང༌། ཕུལ་བྱུང་ལྡན་མ་དང༌། གཟུགས་ལྡན་མ་དང༌། གཟུགས་མཛེས་མ་དང༌། དཀར་མིན་
དང༌། ཞི་བ་མ་དང༌། ཕྲ་མོ་མ་དང༌། སྡེ་མ་དང༌། དགའ་བྱེད་མ་དང༌། ཉེ་བར་དགའ་བྱེད་མ་དང༌། འཇིག་རྟེན་འདས་མ་ཞེས་པ་སྟེ། གནོད་སྦྱིན་མ་ཆེན་མོ་འདི་རྣམས་གནོད་
སྦྱིན་མ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་དེ་རྣམས་ཀྱང་འཁོར་གྱི་དཀྱིལ་འཁོར་ཆེན་པོ་དེར་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་བཙལ་ཏེ་འཁོད་པར་གྱུར་
ཏོ། །གང་ཡང་ཤ་ཟ་མོ་དག་ཤ་ཟ་མོ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་དེ་རྣམས་ཀྱང་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་བཙལ་ཏེ་འདུས་པར་གྱུར་པ་ལ།
འདི་ལྟ་སྟེ། རྒྱན་པ་མོ་དང༌། ཕྱག་དར་གྱི་ཤ་ཟ་མོ་དང༌། དྲག་མོ་ཤ་ཟ་མོ་དང༌། ཏ་ལ་ལའི་ཤ་ཟ་མོ་དང༌། འབར་བའི་ཤ་ཟ་མོ་དང༌། ཐལ་བ་ཟ་མ་དང༌། ཤ་ལ་ཟ་བ་
མོ་དང༌། འཛིན་དཀའ་མ་དང༌། འཁྲུལ་བྱེད་མ་དང༌། རྨོངས་བྱེད་མ་དང༌། སྒྲོགས་བྱེད་མ་དང༌། སྐྱེད་བྱེད་མ་དང༌། འཇིག་རྟེན་མཐར་གནས་མ་དང༌། ཐལ་བའི་མཐའ་

95-1-69a

ཅན་མ་དང༌། འཐུང་གཅོད་ལྡན་མ་དང༌། མང་པོ་མ་དང༌། གདུལ་དཀའ་མ་དང༌། ཨེ་ལ་མ་དང༌། མཚན་མ་ཅན་མ་དང༌། དུ་བའི་མཐའ་ཅན་མ་
དང༌། དུ་བ་མ་དང༌། དུ་བ་བཟང་མོ་མ་ཞེས་པ་ཤ་ཟ་མོ་ཆེན་མོ་འདི་རྣམས་ཤ་ཟ་མོ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་རྣམས་ཀྱང་འཁོར་འདུས་པའི་དཀྱིལ་
འཁོར་ཆེན་པོ་དེར་རབ་ཏུ་ཞུགས་པར་གྱུར་ཏོ། །གང་ཡང་མ་མོ་དང༌། མ་མོ་ཆེན་མོ་དག་འཇིག་རྟེན་གྱི་རྗེས་སུ་སྤྱོད་ཅིང་སེམས་ཅན་ལ་རྣམ་པར་འཚེ་བར་བྱེད་པ་གཏོར་
མ་དང་ཕྲེང་བ་ཉིད་སྡུད་པར་བྱེད་པ་ལ། འདི་ལྟ་སྟེ། ཚངས་མ་དང༌། དབང་ཕྱུག་ཆེན་མོ་དང༌། ཁྱབ་འཇུག་མ་དང༌། གཞོན་ནུ་མ་དང༌། རྒན་བྱེད་མ་དང༌། ཕག་མོ་དང༌།
དབང་མོ་དང༌། གཤིན་རྗེ་མ་དང༌། མེ་མོ་དང༌། ཉི་མའི་བུ་མོ་དང༌། འཇིག་རྟེན་པར་མ་དང༌། ཆུ་ལྷ་མོ་དང༌། དབང་ལྡན་མོ་དང༌། རླུང་ལྷ་མོ་དང༌། གཞན་གྱི་སྲེག་འཕྲེག་
མ་དང༌། ཞལ་རྒྱན་པ་མོ་དང༌། དགེ་མཚན་མ་དང༌། དགེ་མཚན་མ་ཆེན་མོ་དང༌། སྲུལ་མོ་དང༌། ལུས་སྲུལ་མེ་དང༌། སྐེམ་བྱེད་མ་ཞེས་པ་མ་མོ་ཆེན་མོ་འདི་རྣམས་མ་
མོ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་དེ་རྣམས་འཁོར་འདུས་པའི་དཀྱིལ་འཁོར་ཆེན་པོ་དེར། སངས་རྒྱས་ལ་ཕྱག་འཚལ་ལོ་ཞེས་ཚིག་ཏུ་འདོན་ཅིང་འཁོད་

95-1-69b

པར་གྱུར་ཏོ། །དེ་བཞིན་དུ་མི་དང༌། མི་མ་ཡིན་པ་བརྒྱ་སྟོང་ཕྲག་དུ་མ་དང༌། སེམས་ཅན་དང༌། སེམས་ཅན་མ་ཡིན་པ་ཇི་སྲིད་དམྱལ་བ་ཆེན་པོ་མནར་མེད་པ་ནས། སྲིད་པའི་རྩེ་མོའི་
བར་སྐབས་འདིར་ཐམས་ཅད་ནམ་མཁའི་དཀྱིལ་དུ་གསལ་བར་གྱུར་ཏོ། །སེམས་ཅན་གྱི་ཚོགས་ཀྱི་སྲོག་ཆགས་འགའ་ལའང་གནོད་པ་མེད་པར་གྱུར་ཏོ། །སངས་རྒྱས་ཀྱི་བྱིན་གྱིས་
བརླབས་དང༌། བྱང་ཆུབ་སེམས་དཔའི་རྫུ་འཕྲུལ་གྱི་རྒྱན་གྱིས་སེམས་ཅན་ཐམས་ཅད་ཀྱིས་སྤྱི་བོ་ན་སངས་རྒྱས་བཅོམ་ལྡན་འདས་དང༌། སྤྱན་རས་གཟིགས་དབང་ཕྱུག་བཞུགས་
པ་ཡང་དག་པར་མཐོང་བར་གྱུར་ཏོ། །དེ་ནས་བཅོམ་ལྡན་འདས་ཤཱཀྱ་ཐུབ་པ་ཐམས་ཅད་དང་ལྡན་པའི་འཁོར་ལ་སངས་རྒྱས་ཀྱི་སྤྱན་གྱིས་གཟིགས་ནས་སེམས་དཔའ་ཆེན་པོ་
དེ་ལ་བཀའ་སྩལ་ཏོ། །སེམས་ཅན་དག་གསང་སྔགས་ཀྱི་སྤྱོད་པའི་དོན་རྣམ་པར་ངེས་པའི་ཏིང་ངེ་འཛིན་གྱི་ལེའུ་རབ་འབྱམས་བྱང་ཆུབ་སེམས་དཔའི་སྡེ་སྣོད་གང་ད་ལྟ་དེའི་
དུས་ལ་བབ་པར་ཤེས་ན་ཤོད་ཅིག། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཤཱཀྱ་ཐུབ་པས་རྗེས་སུ་གནང་བས་
ནམ་མཁའི་རང་བཞིན་གྱིས་རྒྱན་བཀོད་པ་རྡོ་རྗེ་སྡུག་ཅིང་སྲ་བའི་རྒྱུན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སེམས་དཔའ་ཆེན་པོ་སྙོམས་པར་ཞུགས་མ་ཐག་

95-1-70a

ཏུ་འཁོར་གྱི་དཀྱིལ་འཁོར་ཆེན་པོ་དེ་ཐམས་ཅད་དཔག་ཚད་བརྒྱ་སྟོང་ཕྲག་དུ་མར་རྡོ་རྗེའི་རང་བཞིན་རྒྱ་ཆེན་པོར་ལྷག་པར་གནས་པར་གྱུར་ཏོ། །དེར་གནོད་
སྦྱིན་དང༌། སྲིན་པོ་དང༌། དྲི་ཟ་དང༌། རླུང་ལྷ་དང༌། ཤ་ཟ་དེ་རྣམས་དང༌། མདོར་བསྡུས་ན་སེམས་ཅན་གྱི་ཁམས་ཐམས་ཅད་བྱང་ཆུབ་སེམས་དཔའི་བྱིན་གྱིས་བརླབས་ཀྱིས་
གཞལ་ཡས་ཁང་དེ་རྡོ་རྗེ་ནོར་བུ་རིན་པོ་ཆེ་ལྟ་བུར་ཡང་དག་པར་རབ་ཏུ་གནས་སོ། །འཁོད་པར་གྱུར་པ་རྣམས་ཕན་ཚུན་རྣམ་པར་འཚེ་བ་མེད་དོ། །དེ་ནས་སེམས་དཔའ་ཆེན་
པོ་དེ་འཁོར་ཆེན་པོ་འདུས་པར་མཁྱེན་ནས། ཁྲོ་བོའི་རྒྱལ་པོ་སྒྲོལ་མས་ནོན་པ་ལ་བོས་པར་གྱུར་ཏོ། །ཀྱེ་ཀྱེ་ཁྲོ་བོ་ཆེན་པོ། སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་འདུས་པ་འཁོར་གྱི་དཀྱིལ་འཁོར་ཆེན་པོ་འདུས་པ་འདིའི་སེམས་ཅན་ཐམས་ཅད་སྲུངས་ཤིག། སྲུངས་ཤིག། དབང་དུ་གྱིས་ཤིག། གདུག་པ་རྣམས་ཐུལ་ཅིག །
ཞི་བ་རྣམས་སད་པར་གྱིས་ཤིག། མ་དད་པ་རྣམས་དད་པར་གྱིས་ཤིག། ཇི་སྲིད་ངའི་རིག་སྔགས་དང༌། གསང་སྔགས་སྤྱོད་པ་རྗེས་སུ་སྒྲུབ་པ་བྱང་ཆུབ་སེམས་དཔའི་
སྡེ་སྣོད་རྒྱ་ཆེན་པོ་དེ་ཉིད་ཀྱི་རིག་སྔགས་དང༌། གསང་སྔགས་ཀྱི་སྤྱོད་པའི་དཀྱིལ་འཁོར་གྱི་ཆོ་ག་འཆང་བ་དེ་སྲིད་ཀྱི་བར་དུ་འདི་དག་གི་ཕྱི་རོལ་དུ་སོང་ལ་སྲུངས་ཤིག།

95-1-70b

དེ་སྐད་ཅེས་སྨྲས་པ་དང༌། ཁྲོ་བོའི་རྒྱལ་པོ་ཆེན་པོའི་བཀའ་མནོས་ནས། རྣམ་པར་འགྱུར་བ་ཆེན་པོའི་གཟུགས་ཡོངས་སུ་བརྟགས་ཏེ་སེམས་ཅན་ཐམས་ཅད་བསྲུང་བར་བྱ་བའི་
དོན་དང༌། བརྟན་པར་བྱ་བའི་དོན་དུ་བཀོད་པ་ཆེན་པོའི་འཁོར་གྱི་དཀྱིལ་འཁོར་དུ་ཁྲོ་བོའི་རྒྱལ་པོ་སྒྲོལ་མས་ནོན་པ་ཁྲོ་བོ་བརྒྱ་སྟོང་ཕྲག་དུ་མས་ཡོངས་སུ་བསྐོར་བ་ཕྱོགས་བཞི་
ཀུན་ནས་དེ་ལྟར་སྟེང་དང༌། འོག་དང༌། ཐད་ཀར་སྒྲ་དྲག་པོ་འདོན་བཞིན་པས་རབ་ཏུ་གནས་པར་གྱུར་ཏོ། །དེ་ནས་སེམས་ཅན་དེ་རྣམས་ཞི་བ་ཉིད་ཀྱི་ཡིད་དང་ལྡན་པས་ཡང་
དག་པར་འཇུག་པའི་བཀའ་ལས་མི་འདའ་བར་གྱུར་ཏེ་སྒྲ་འདི་ལྟ་བུའང་ཐོས་པར་གྱུར་ཏོ། །གང་དམ་ཚིག་འདི་འདའ་བར་བྱེད་པ་འདི་དག་ནི་ཨ་རྫ་ཀའི་དོག་པ་བཞིན་དུ་མགོ་
བོ་ཚལ་པ་བརྒྱར་འགས་པར་འགྱུར་ཏེ་བྱང་ཆུབ་སེམས་དཔའི་བྱིན་གྱིས་བརླབས་ཀྱང་དེ་ཡིན་ནོ། །དེ་ནས་ཡང་བྱང་ཆུབ་སེམས་དཔའ་དེ་རང་གི་རིག་སྔགས་དང༌། གསང་སྔགས་
ཀྱི་སྤྱོད་པའི་དོན་དུ་ཆོས་ཀྱི་ཚིག་གསུངས་པ། ཆོས་གཅིག་གིས་བྱང་ཆུབ་སེམས་དཔའ་སེམས་དཔའ་ཆེན་པོའི་གསང་སྔགས་འགྲུབ་པར་འགྱུར་ཏེ། གཅིག་པོ་གང་ཞེ་ན།
འདི་ལྟ་སྟེ། ཆོས་ཐམས་ཅད་སྤྲོས་པ་མེད་པའི་རྣམ་པར་ཡང་དག་པར་རྗེས་སུ་མི་མཐོང་བའོ། །ཆོས་གཉིས་པོ་དག་ལ་རབ་ཏུ་གནས་ན་བྱང་ཆུབ་སེམས་དཔའ་སེམས་དཔའ་

95-1-71a

ཆེན་པོའི་གསང་སྔགས་འགྲུབ་པར་འགྱུར་ཏེ། གཉིས་པོ་དག་གང་ཞེ་ན། བྱང་ཆུབ་ཀྱི་སེམས་ཡོངས་སུ་མི་གཏོང་བ་དང༌། སེམས་ཅན་ཐམས་
ཅད་ལ་མཉམ་པ་ཉིད་དོ། །ཆོས་གསུམ་རྣམས་ཀྱི་རང་གི་གསང་སྔགས་ཀྱི་སྤྱོད་པའི་དོན་ངེས་པར་བརྟན་པ་ཡོངས་སུ་རྫོགས་པར་འགྱུར་ཏེ། གསུམ་གང་ཞེ་ན། སེམས་
ཅན་ཡོངས་སུ་མི་གཏོད་བ་ཉིད་དང༌། བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་སྲུང་བ་ཉིད་དང༌། རང་གི་གསང་སྔགས་ཡོངས་སུ་མི་གཏོང་བ་ཉིད་དོ། །ཆོས་བཞི་
ཡང་དག་པར་ལྡན་ན་སེམས་དང་པོ་བསྐྱེད་པའི་བྱང་ཆུབ་སེམས་དཔའི་རིག་སྔགས་འགྲུབ་པར་འགྱུར་ཏེ། བཞི་གང་ཞེ་ན། རང་གི་གསང་སྔགས་རྫོགས་པ་ཡོངས་སུ་མི་
གཏོང་བ་ཉིད་དང༌། གཞན་གྱི་གསང་སྔགས་ཉེ་བར་གཅོད་པ་མིན་པ་ཉིད་དང༌། སེམས་ཅན་ཐམས་ཅད་ལ་བྱམས་པའི་སེམས་ཉེ་བར་གནས་པ་ཉིད་དང༌། སྙིང་རྗེ་ཆེན་
པོ་སྒོམ་པའི་སེམས་ཏེ་ཆོས་བཞི་པོ་འདི་དག་དང་ཡང་དག་པར་ལྡན་པའི་བྱང་ཆུབ་སེམས་དཔའ་གསང་སྔགས་འགྲུབ་པར་འགྱུར་རོ། །ཆོས་ལྔས་བྱང་ཆུབ་སེམས་
དཔའི་སྡེ་སྣོད་ལ་ཡང་དག་པར་འཇུག་ཅིང་གསང་སྔགས་ཀྱི་སྤྱོད་པའི་སྒྲུབ་པ་ཡོངས་སུ་རྫོགས་པར་འགྱུར་ཏེ། ལྔ་གང་ཞེ་ན། རྣམ་པ་སྣ་ཚོགས་པའི་ཡུལ་བསྟེན་པ་ཉིད་

95-1-71b

དང༌། བས་མཐའི་དགོན་པ་བསྟེན་པ་ཉིད་དང༌། སེམས་ཅན་གཞན་ལ་ཞེ་སྡང་མེད་པ་ཉིད་དང༌། འཇིག་རྟེན་པའི་སྔགས་ལ་མི་ལྟ་བ་ཉིད་དང༌། ཚུལ་ཁྲིམས་དང༌། ཐོས་པ་དང༌།
སྤྱོད་པ་ལ་གནས་པར་བྱེད་པ་ཉིད་དེ་ཆོས་ལྔ་པོ་འདི་དག་གིས་སྔགས་ཀྱི་སྤྱོད་པའི་དོན་གྱི་དངོས་གྲུབ་ཡོངས་སུ་རྫོགས་པར་འགྱུར་རོ། །ཆོས་དྲུག་ནི་གསང་སྔགས་ཀྱི་སྤྱོད་པའི་དངོས་
གྲུབ་ཡོངས་སུ་རྫོགས་པར་འགྱུར་ཏེ། དྲུག་གང་ཞེ་ན། དཀོན་མཆོག་གསུམ་ལ་དད་པ་ཉེ་བར་གཅོད་པ་མེད་པ་ཉིད་དང༌། ཐེག་པ་ཆེན་པོའི་མདོ་སྡེ་ཟབ་མོའི་ཚིག་གི་དོན་མི་འདོར་
བ་ཉིད་དང༌། སྐྱོ་བ་མེད་པའི་སེམས་ཉིད་ཀྱིས་གསང་སྔགས་ཀྱི་སྤྱོད་པའི་དོན་ཡོངས་སུ་ཚོལ་ཞིང་དགེ་བའི་ཕྱོགས་ཡོངས་སུ་མི་སྤོང་བ་ཉིད་དེ་ཆོས་དྲུག་པོ་འདི་ནི་རིག་སྔགས་
ཀྱི་སྤྱོད་པ་དང༌། གསང་སྔགས་ཀྱི་དངོས་གྲུབ་ལ་ཡང་དག་པར་ཀུན་ཏུ་འཇུག་པ་ཉིད་དུ་འགྱུར་རོ། །ཆོས་བདུན་རྣམས་ནི་རིག་སྔགས་གྲུབ་པའི་ཆོ་ག་དང༌། གསང་སྔགས་
ཀྱི་སྤྱོད་པ་ལ་རྗེས་སུ་འཇུག་པར་བྱེད་པ་ཉིད་དུ་འགྱུར་ཏེ། བདུན་གང་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་ཟབ་མོ་སྒོམ་པ་དང༌། ཟློས་པ་དང༌། ཉན་པ་དང༌། ཁ་ཏོན་
བྱེད་པ་དང༌། འདྲི་བར་བྱེད་པ་དང༌། བྱང་ཆུབ་སེམས་དཔའི་སྤྱོད་པ་ལ་མོས་པས་དུས་གསུམ་དུ་སྟོན་པ་དང༌། ངེས་པར་སྡོམ་པ་དང༌། བཟླས་པ་དང༌། སྦྱིན་སྲེག་དང༌། སྨྲ་

95-1-72a

བཅད་དང༌། དཀའ་ཐུབ་ལ་མ་ཐོགས་པ་དང༌། བློ་གྲོས་དང༌། དྲན་པ་དང༌། ཤེས་རབ་དང༌། བརྟན་པ་དང་དུ་ལེན་པར་བྱེད་པ་དང༌། བྱང་ཆུབ་སེམས་
དཔའི་ཚོགས་དང༌། ཐེག་པ་ཆེན་པོའི་ཆོས་ཟབ་མོའི་ཚུལ་ལ་ཡང་དག་པར་རབ་ཏུ་འཇུག་པའི་ཚུལ་དང༌། རང་གི་གསང་སྔགས་དང༌། སྔགས་དགུག་པ་དང༌། སྲུང་བ་
དང༌། སྒྲུབ་པའི་བྱ་བ་ལ་མཁས་པ་ཉིད་དང༌། སྙིང་རྗེ་ཆེན་པོ་དང༌། བྱམས་པ་ཆེན་པོ་དང༌། བཏང་སྙོམས་ཆེན་པོ་དང༌། དགའ་བ་ཆེན་པོ་ཡོངས་སུ་སྒོམ་པར་བྱེད་པ་ལས་
དང༌། སེམས་ཅན་གྱི་ཁམས་དང༌། ཆོས་ཀྱི་དབྱིངས་སྤྲོས་པ་མེད་པའི་དེ་བཞིན་ཉིད་ལ་ཡང་དག་པར་འཇུག་པ། གཉིས་སུ་མེད་པའི་རྣམ་པ་ཐམས་ཅད་མཁྱེན་པའི་ཡེ་
ཤེས་ཡོངས་སུ་ཚོལ་བ་ལས་དང༌། སེམས་ཅན་ཐམས་ཅད་ཡོངས་སུ་མི་གཏོང་ལ་ཐེག་པ་དམན་པ་ལ་དགའ་བ་མེད་པ་ལས་ཏེ་ཆོས་བདུན་པོ་འདི་རྣམས་ནི་རིག་སྔགས་
དང༌། གསང་སྔགས་ཀྱི་དངོས་གྲུབ་ཡོངས་སུ་རྫོགས་པར་འགྱུར་རོ། །ཆོས་བརྒྱད་ནི་རིག་སྔགས་དང༌། གསང་སྔགས་ཀྱི་སྤྱོད་པའི་དོན་གྱིས་དངོས་གྲུབ་ཡང་དག་པར་
འཇུག་པ་ཉིད་དུ་འགྱུར་ཏེ། བརྒྱད་གང་ཞེ་ན། མཐོང་བ་དང༌། མ་མཐོང་བའི་འབྲས་བུ་ལ་དད་པས་ངོ་མཚར་བར་སེམས་པར་འདོད་པ་ཉིད་དང༌། བྱང་ཆུབ་སེམས་

95-1-72b

དཔའི་དད་པའི་འབྲས་བུ་རྫུ་འཕྲུལ་དང༌། རྣམ་པར་འཕྲུལ་བ་ཐེ་ཚོམ་མེད་པ་ལས་དང༌། ཕྱིན་ཅི་མ་ལོག་པའི་གསང་སྔགས་འཛིན་པ་ལས་བླ་མ་ལ་གུས་པ་ལས་དང༌། སངས་རྒྱས་
དང༌། བྱང་ཆུབ་སེམས་དཔའ་རྣམས་ཀྱིས་རང་གི་སྔགས་དང༌། རྒྱུ་དང༌། སྤྱོད་པ་ཉེ་བར་བསྟན་བ་མི་སླུ་བར་འཛིན་ཅིང་བདོག་པ་ཐམས་ཅད་ཡོངས་སུ་གཏོང་བ་ལས་དང༌། དངོས་
གྲུབ་ཀྱི་ཞིང་གནས་དང༌། གནས་མ་ཡིན་པ་རྨི་ལམ་དུ་མཐོང་བ་སྟོན་པ་ལ་མཁས་པ་ཉིད་དང༌། སེར་སྣ་དང༌། གཉིད་དང༌། རྨུགས་པ་མཐའ་དག་དང་བྲལ་བར་བྱེད་པ། རྟག་ཏུ་
བརྩོན་འགྲུས་རྩོམ་ལ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་བདག་ཉིད་འབུལ་བར་བྱེད་པ་ལས་དང༌། མདོར་བསྡུས་ན་དགེ་བའི་རྩ་བ་ལ་ངོམས་མི་ཤེས་པའི་
གོ་ཆ་བགོས་ཏེ་བགེགས་ཐམས་ཅད་རབ་ཏུ་སེལ་བར་བྱེད་པ་ལས་དང༌། བྱང་ཆུབ་ཀྱི་རྒྱུད་གནོན་པར་བྱེད་པ་དང༌། ལོངས་སྤྱོད་ཆེན་པོ་དང༌། དབང་ཆེ་བར་གྲགས་པ་བདག་
ཉིད་སོ་སོར་འདོད་པ་དང༌། དབང་ཆེ་བར་གྲགས་པའི་གང་ཟག་ལ་ཡང་དག་པར་འགྲོགས་པ་དང༌། དགེ་བའི་བཤེས་གཉེན་དང་མི་འབྲལ་བ་དང༌། བྱང་ཆུབ་སེམས་
དཔའ་ཆེན་པོ་དང་ཡང་དག་པར་འགྲོགས་པར་བྱེད་པ་སྟེ་ཆོས་བརྒྱད་པོ་འདི་ནི་གསང་སྔགས་ཀྱི་སྤྱོད་པའི་དོན་གྱི་དངོས་གྲུབ་ལ་ཡང་དག་པར་འཇུག་པར་འགྱུར་རོ། །གྲོགས་

95-1-73a

པོ་དག །མདོར་ན། བྱང་ཆུབ་ཀྱི་སེམས་དང་མི་འབྲལ་ཞིང་དཀོན་མཆོག་གསུམ་ལ་ལྷག་པར་མོས་པ། མཆོག་ཏུ་ཚུལ་ཁྲིམས་འཆལ་པ་ལའང་
སྐྱོ་བ་མེད་པའི་ཡིད་ཀྱིས་རྟག་ཏུ་མངོན་པར་བརྩོན་པས་ཡིད་སྔགས་ཀྱི་ལེའུ་རབ་འབྱམས་མཐའ་ཡས་ཤིང་རྨད་དུ་བྱུང་བ་བྱང་ཆུབ་སེམས་དཔའི་སྤྱོད་པའི་རྒྱུ་མཐུན་པའི་
ཡིད་ལས་བྱུང་བ་འགྲུབ་པར་འགྱུར་རོ། །དེ་ལས་གཞན་དུ་རྟོགས་པར་བྱ་བ་མ་ཡིན་ནོ། །རྣམ་པར་རྟོག་པ་མེད་པའི་ཡིད་དུ་གྱུར་པས་ཉམས་སད་པའི་རྒྱུར་ཡང་བསྒྲུབ་པར་
བྱ་བ་ཡིན་ནོ། །དེ་ནས་ཡང་ཐམས་ཅད་དང་ལྡན་པའི་འཁོར་རྫོགས་པའི་སངས་རྒྱས་དང༌། བྱང་ཆུབ་སེམས་དཔའ་དང༌། རང་སངས་རྒྱས་དང༌། འཕགས་པ་ཉན་ཐོས་ཀྱི་
བྱིན་གྱིས་བརླབས་པ་རྣམས་འདི་སྐད་དུ་བརྗོད་པར་བྱེད་དེ། ཀྱེ་རྒྱལ་བའི་སྲས། སེམས་ཅན་ཐམས་ཅད་ཀྱི་དོན་གྱི་ཆེད་དུ་གསང་སྔགས་ཀྱི་སྤྱོད་པ་སྣ་ཚོགས་པའི་དོན་བྱ་བའི་
ཆོས་ཀྱི་ཚུལ་ལ་རབ་ཏུ་འཇུག་པའི་རྗེས་སུ་མཐུན་པའི་ཆོས་སྟོན་ཅིག་ལེགས་སོ། །ལེགས་སོ། །ཨེ་མ། བྱང་ཆུབ་སེམས་དཔའ་ཆེན་པོ་རྣམས་སྣ་ཚོགས་པའི་ཆོས་སྟོན་
པའི་རྗེས་སུ་འཇུག་པར་བྱེད་པ་གསང་སྔགས་ཀྱི་སྤྱོད་པ་དགེ་བ་ལེགས་པར་གསུངས་སོ། །རྒྱལ་པོ་ཆེན་པོ། གང་ལ་ལ་ཞིག་འདུས་པའི་ལེའུ་འདི་འཛིན་པར་འགྱུར་བ་

95-1-73b

དང༌། ཡིད་ལ་བྱེད་པར་འགྱུར་བ་དང༌། གཡུལ་དུའང་ཐོག་མར་གླང་པོ་ཆེའི་སྟེང་དུ་འཇོག་པར་འགྱུར་བ་དང༌། མེ་ཏོག་དང༌། བདུག་པ་དང༌། དྲི་དང༌། བྱུག་པ་རྣམ་པ་སྣ་ཚོགས་པས་
མཆོད་པར་འགྱུར་བ་དེ་ལ་བདག་ཅག་མཚུངས་པར་བརྟག་པར་བགྱི། ཕྱིར་རྒོལ་བ་དང༌། དགྲ་བོ་ངག་དབང་དུ་བགྱི། ཕ་རོལ་གྱི་དམག་དཔུང་དག་འཇིག་ཅིང་བཟློག་པར་བགྱི།
གླེགས་བམ་དུ་བྲིས་ནས་རང་གི་ཁྱིམ་དུ་འཇོག་པར་འགྱུར་བའི་རིགས་ཀྱི་བུའམ། རིགས་ཀྱི་བུ་མོའམ། རྒྱལ་པོ་ཆེན་པོའམ། རྒྱལ་མོ་ཆེན་མོའམ། དགེ་སློང་ངམ། དགེ་སློང་
མའམ། དགེ་བསྙེན་ནམ། དགེ་བསྙེན་མའམ། སྲུང་བ་ཆེན་པོ་དང༌། ལོངས་སྤྱོད་ཆེན་པོ་དང༌། ཚེ་རིང་པོར་འགྱུར་བ་དང༌། ནད་མེད་པ་དང༌། རྟག་ཏུ་ལོངས་སྤྱོད་འཕེལ་པ་ཉིད་
ཀྱང་བགྱིའོ། །དེ་སྐད་སྨྲས་ནས་ཐམས་ཅད་དང་ལྡན་པའི་འཁོར་དེ་ཅིའང་མི་གསུང་བར་གྱུར་ཏོ། །ཐེག་པ་ཆེན་པོའི་རིག་སྔགས་དང༌། གསང་སྔགས་ཀྱི་སྤྱོད་པ་ངེས་པར་
བསྟན་པ་ལས་རལ་པ་གྱེན་བརྫེས་ཀྱི་རྟོག་པ་ཆེན་པོ་བྱང་ཆུབ་སེམས་དཔའ་སེམས་དཔའ་ཆེན་པོའི་རྣམ་འཕྲུལ་གྱི་ལེའུ་རབ་འབྱམས་ལས་བཅོམ་ལྡན་འདས་འཕགས་
མ་སྒྲོལ་མའི་རྩ་བའི་རྟོག་པ་ལས། འདུས་པའི་ལེའུ་སྟེ་དང་པོའོ།།    །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་

95-1-74a

ཕྱུག་ཐམས་ཅད་དང་ལྡན་པའི་འཁོར་ཀྱི་དཀྱིལ་འཁོར་ལ་གཟིགས་ནས། སེམས་ཅན་ཐམས་ཅད་ཀྱི་དམ་ཚིག་ལ་རྗེས་སུ་འཇུག་ཅིང་ཀུན་ཏུ་
ལྟ་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་སྙོམས་པར་ཞུགས་མ་ཐག་ཏུ་ལྟེ་བའི་དཀྱིལ་འཁོར་གྱི་
ཕྱོགས་ནས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་བའི་འོད་ཟེར་བྱུང་སྟེ་སེམས་ཅན་གྱི་ཁམས་ཐམས་ཅད་ཀུན་ནས་སྣང་བར་བྱ་བར་བྱས་ནས་སྔར་
ཉིད་དུ་འཁོར་འདུས་པའི་དཀྱིལ་འཁོར་ཆེན་པོ་ཀུན་ཏུ་སྣང་བར་བྱས་ནས་འཁོད་པར་གྱུར་ཏོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་
དག་པའི་སེམས་དཔའ་སྤྱན་རས་གཟིགས་དབང་ཕྱུག་ལ་སྨྲས་པ། སེམས་དཔའ་ཆེན་པོའི་དམ་ཚིག་ལ་རྗེས་སུ་འཇུག་པ་ལས་བྱ་བའི་དཀྱིལ་འཁོར་གྱི་ལེའུ་རབ་འབྱམས་
ཀྱི་སྤྱོད་པ་སྒྲུབ་པ། སེམས་ཅན་ཐམས་ཅད་དང་ཐུན་མོང་དུ་གྱུར་པ། ཁྱེད་ཀྱིས་ཚོགས་གང་དུ་སེམས་ཅན་རྣམས་ཡང་དག་པར་རྗེས་སུ་ཞུགས་ནས་འཇིག་རྟེན་དང༌།
འཇིག་རྟེན་ལས་འདས་པའི་རིག་སྔགས་དང༌། གསང་སྔགས་ཀྱི་དངོས་གྲུབ་ཡང་དག་པར་ཐོབ་པ་དང་ལྡན་པ་ཁྱོད་སྨྲོས་ཤིག །སྨྲོས་ཤིག། གསང་བའི་བདག་པོ་

95-1-74b

གནོད་སྦྱིན་དབང་པོས་དེ་སྐད་སྨྲས་པ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་མཆོག་ཏུ་གསང་བའི་དཀྱིལ་འཁོར་གྱི་རྒྱུད་
གསུངས་པ། རིག་སྔགས་ཐམས་ཅད་ཡང་དག་པར་བསྐུལ་བར་བྱེད་པ་ཞེས་བྱ་བའི་རྫུ་འཕྲུལ་རྣམ་པར་སྟོན་པར་བྱེད་ཅིང་ལག་པ་གཡས་པ་བཏེག་ནས་སོར་མོའི་རྩེ་མོས་འཁོར་
གྱི་དཀྱིལ་འཁོར་ལ་སྟོན་པར་བྱེད་ཅིང༌། སོར་མོའི་རྩེ་མོ་དེར་རིག་པའི་རྒྱལ་པོ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་ངེས་པར་ཕྱུང་སྟེ་ཕྱུང་ནས་ཀྱང་ཐམས་ཅད་དང་ལྡན་པའི་
འཁོར་གྱི་དཀྱིལ་འཁོར་དེ་སྣང་བ་ཆེན་པོས་ཀུན་ཏུ་སྣང་བར་བྱས་ནས་གནས་པར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་གིས་ཁྲོ་བོའི་རྒྱལ་པོ་སྒྲོལ་མས་ནོན་པའི་སྙིང་པོ་ལས་ཐམས་ཅད་པ། དཔའ་བོ་གཅིག་པ་སྤྱན་དྲངས་པ་དང༌། གཤེགས་སུ་གསོལ་བ་དང༌། ཞི་བ་ཅན་དང༌། རྒྱས་པ་
ཅན་དང༌། མངོན་སྤྱོད་ཅན་དང༌། མི་སྣང་བ་དང༌། ནམ་མཁའ་ལ་འགྲོ་བ་དང༌། ས་འོག་ཏུ་འཇུག་པ་དང༌། རྐང་པ་རབ་ཏུ་རྒྱུ་བ་དང༌། དགུག་པ་དང༌། རྣམ་པར་སྡང་བ་དང༌།
དབང་དུ་བྱེད་པ་དང༌། དྲི་དང༌། ཕྲེང་བ་དང༌། མར་མེ་ཐམས་ཅད་རང་གི་རྒྱུད་ཀྱི་སྔགས་ཀྱིས་རབ་ཏུ་སྦྱིན་པར་བྱེད་དེ། མདོར་ན། ཇི་ལྟར་སྦྱར་བ་དེ་བཞིན་དེ་ལྟ་དེ་ལྟར་སྒྲུབ་པར་

95-1-75a

བྱེད་བཞིན་པ་ནི་ཡི་གེ་གསུམ་ཞེས་བྱ་བ་བརྩོན་འགྲུས་ཆེན་པོས་དོན་ཐམས་ཅད་སྒྲུབ་པར་བྱེད་པའི་ཁྲོ་བོའི་རྒྱལ་པོ་ཆེན་པོའོ། །དེ་གང་ཞེ་ན།
ཨོཾ་ཨཱཿཧཱུཾ། འདི་ནི་ཁྲོ་བོ་ཆེན་པོ་དེའི་སྙིང་པོ་ལས་ཐམས་ཅད་པ་སྟེ་དཀྱིལ་འཁོར་ཐམས་ཅད་དང༌། གསང་སྔགས་སྤྱོད་པ་ཐམས་ཅད་ལ་བྱང་ཆུབ་སེམས་དཔའ་སེམས་
དཔའ་ཆེན་པོས་ངེས་པར་བསྟན་ཏེ་བགེགས་ཐམས་ཅད་འཇིག་པར་བྱེད་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་
གི་ཕྱག་གཡས་པ་བཏེག་ནས་ཁྲོ་བོའི་སྤྱི་བོར་བཞག་སྟེ་འདི་སྐད་ཅེས་སྨྲས་སོ། །སངས་རྒྱས་བཅོམ་ལྡན་འདས་རྣམས་དགོངས་སུ་གསོལ། །གང་ལ་ལ་ཕྱོགས་བཅུའི་
འཇིག་རྟེན་གྱི་ཁམས་ན་རྣམ་པར་གནས་པའི་བྱང་ཆུབ་སེམས་དཔའ་མཐའ་ཡས་ཤིང་མུ་མེད་པའི་རྫུ་འཕྲུལ་ཆེན་པོ་དང་ལྡན་པ་རྣམས་དམ་ཚིག་ལ་ལྷག་པར་གནས་
པར་གྱིས་ཤིག། དེ་སྐད་ཅེས་སྨྲས་ནས་ཁྲོ་བོའི་རྒྱལ་པོ་དེ་བསྐོར་ནས་བཏང་བར་གྱུར་ཏོ། །ཁྲོ་བོའི་རྒྱལ་པོ་ཆེན་པོ་བཏང་མ་ཐག་ཏུ་ཐམས་ཅད་དང་ལྡན་པའི་འཇིག་རྟེན་གྱི་
ཁམས་དག་ཏུ་སོང་ནས་སྐད་ཅིག་ཙམ་གྱིས་གདུག་སེམས་ཅན་གྱི་སེམས་ཅན་རྫུ་འཕྲུལ་ཆེན་པོ་དེ་རྣམས་ཚར་བཅད་ཅིང་བཀུག་ནས་འཁོར་གྱི་དཀྱིལ་འཁོར་ཆེན་པོ་

95-1-75b

དག་པའི་སེམས་ཅན་ལ་ཡང་དག་པར་བཅུག་སྟེ་གནས་ཇི་ལྟ་བ་བཞིན་དུ་གནས་པར་བྱས་ནས་སེམས་ཅན་གདུག་པ་རྣམས་ཀྱི་སྤྱི་བོར་ཀུན་ནས་འབར་བའི་ཕྲེང་བས་འཁྲུགས་པར་
གྱུར་ནས་ངས་པར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་སླར་ཡང་འཁོར་གྱི་དཀྱིལ་འཁོར་ལ་གཟིགས་ནས། སེམས་
ཅན་ཁྱེད་ཅག་ཐམས་ཅད་ཉོན་ཅིག། གང་ཡང་ངའི་དམ་ཚིག་འདི་ལས་འདའ་བར་བྱེད་པ་དེ་ལ་ཁྲོ་བོའི་རྒྱལ་པོས་ཚར་གཅོད་པར་འགྱུར་ཏེ་གང་གི་ཕྱིར་ན་སངས་རྒྱས་བཅོམ་ལྡན་
འདས་རྣམས་ཀྱིས་དམ་ཚིག་ནི་འདའ་བར་བྱ་བ་མ་ཡིན་པའི་ཕྱིར་རོ། །རིག་སྔགས་དང༌། གསང་སྔགས་ཀྱི་དོན་གྱི་ཚིག་གསང་ཆེན་ཇི་ལྟར་བྱང་ཆུབ་སེམས་དཔའི་རྫུ་འཕྲུལ་
ཆེན་པོ་དང་ལྡན་པ་རྣམས་ཀྱིས་ཏིང་ངེ་འཛིན་ངེས་པར་བསྟན་པ་འཆད་པར་བྱེད་དོ། །དེ་ལེགས་པར་ཉོན་ལ་ལེགས་པར་ཡིད་ལ་ཟུངས་ཤིག་དང་ངས་བཤད་དོ། །ན་མོ་རཏྣ་ཏྲ་
ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུད་དྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭ་ཡ། ན་མོ་བྷ་ག་བ་ཏྱཻ། ཨཱརྱ་ཏཱ་རཱ་ཡཻ།
བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱཱ་ཐཱ། རྀ་ཛུ་ཀ་དྷརྨ་ནི་ཪྻ་ཏེ། ཏཱ་རེ་ཏུཏྟ་རེ། ཤཱནྟ་དྷརྨ་ནི་རྱཾ་ཏེ། ཏཱ་རེ་ཨ་ན་བཱི་ལཱ་བྱ་དྷརྨ་ནིརྱ་ཏེ་ཏུཏྟཱ་རེ་ཏུ་རེ་ཧི་ནི། ཏྲཱ་ས་ནི། བི་ཏྲཱ་ས་ནི། ཨོ་ཧ་

95-1-76a

ནི། མོ་ཧ་ནི། ཛམྦྷ་ནི། སྟམྦྷ་ནི། པྲ་བྷེ། ཙནྟྲ་པྲ་བྷེ་ཧི་ལི་ཧི་ལི། བི་ལེ་བི་ལེ། བེ་ག་གཱ་མི་ནི། ཀུཎྜི་མཧཱ་ཀུཎྜི། དྷ་ར་དྷ་ར་དྷ་ན་པ་ཏི། ཏཱ་རེ་ཧུ་རུ་ཧུ་རུ།
ཀུ་རུ་ཀུ་རུ། ཨ་ཧཾ། ཡཱཾ་ཡཱཾ། ཙིནྟི་ཡཱ་མི། ཙིཏྟ་ཏ་མ་ཀུ་རུ་སྭཱཧཱ། གྲོགས་པོ་དག །འདི་ནི་ངའི་བཅོམ་ལྡན་འདས་མ་འཕགས་མ་སྒྲོལ་མའི་རིག་སྔགས་ལས་ཐམས་ཅད་བྱེད་
མ། སྲིད་པ་གསུམ་གྱི་ཆོས་ཉེ་བར་གཅོད་པ། ངན་འགྲོ་ཐམས་ཅད་ཟློག་པར་བྱེད་མའོ། །ཕྱག་རྒྱའང་འདིར་རྩ་བའི་རིག་སྔགས་ཤེས་པ་རྣམ་པར་གྲགས་པ་དེ་ལ་རབ་
ཏུ་སྦྱར་བར་འགྱུར་རོ། །འདིར་མཆོག་གི་སྙིང་པོ་ལས་ཐམས་ཅད་བྱེད་པ། མྱ་ངན་ལས་འདས་པའི་བདེ་བ་ཐོབ་པར་བྱེད་པ། ཞི་བ་ཐམས་ཅད་བྱེད་པ། སངས་རྒྱས་
མངོན་སུམ་དུ་མཐོང་བ་བཞིན་དུ་ཉེ་བར་གནས་པ། རང་ཉིད་ངའི་གྲོགས་པོ་བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་དོན་གྱི་ཕྱིར་མཆོག་ཏུ་གསང་བའི་རིག་
སྔགས་ཀྱི་ངོ་བོས་ཉེ་བར་གནས་པ། བསམ་པ་ཐམས་ཅད་ཡོངས་སུ་རྫོགས་པར་བྱེད། གང་དང༌། གང་དྲན་པ་ཉིད་ཀྱིས་ལས་ཐམས་ཅད་མཐར་བྱེད་པ། འཇིགས་པ་
ཆེན་པོ་རྣམས་ཡོངས་སུ་སྦྱོང་བར་བྱེད་པ་སྟེ། བཟླས་པས་ལྟ་སྨོས་ཀྱང་ཅི་དགོས། དེ་གང་ཞེ་ན། ན་མོ་རཏྣ་ཏྲ་ཡཱ་ཡ། ན་མ་ཨརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།

95-1-76b

མཧཱ་སཏྭཱ་ཡ། ཏཱ་རེ་ཏུཏྟ་རེ་སྭཱཧཱ། ཕྱག་རྒྱའང་འདིར་ཨུཏྤལ་ཞེས་ཀྱང་རྣམ་པར་གྲགས་པ་ལོངས་སྤྱོད་ཐམས་ཅད་མངོན་པར་འཕེལ་བར་བྱེད་པའོ། །འདིར་ཉེ་བའི་སྙིང་པོར་གྱུར་པའང་
མཆོག་ཏུ་དཔལ་དང་ལྡན་པའི་དག་བྱེད་ཆེན་པོ་སྟེ། ན་མོ་རཏྣ་ཏྲ་ཡཱ་ལ། ན་མཿསརྦ་བུད་དྷ་བོ་དྷི་སཏྭཱ་ནཱ། ཨོཾ་ཀུ་རུ་ཀུལླེ་སྭཱཧཱ། ཕྱག་རྒྱའང་འདིར་པདྨའི་ཕྲེང་བ་ཞེས་རྣམ་པར་གྲགས་
པར་འགྱུར་ཏེ། སེམས་ཅན་ཐམས་ཅད་དབང་དུ་བྱེད་མའོ། །འདིར་མཆོག་གི་སྙིང་པོར་གྱུར་པའང༌། ན་མཿསརྦ་བུད་དྷེ་ནཱཾ། ཨོཾ་གཱི། འདི་ནི་སྙིང་པོའི་མཆོག་སྟེ་མདོར་བསྡུ་ན་
བྱ་བ་ཐམས་ཅད་ལ་ཡོན་ཏན་ཆེན་པོ་རྒྱས་པ་སྟེ། ཡོན་ཏན་མུར་ཐུག་པར་བརྗོད་པ་ནི་དུས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཀྱང་མི་ནུས་སོ། །ཕྱག་རྒྱའང་འདིར་
བརྩོན་འགྲུས་ཆེན་པོ་ཞེས་རྣམ་པར་གྲགས་པ་བསམ་པ་ཐམས་ཅད་ཡོངས་སུ་རྫོགས་པར་བྱེད་པའོ། །འདིར་སྤྱན་དྲང་བའི་རིག་སྔགས་སུ་གྱུར་པའང༌། ན་མཿསརྦ་བུད་དྷཱ་ནཾ།
ཨོཾ་ཧེ་ཧེ་བྷ་ག་བ་ཏི་བི་ཤྭ་རཱུ་པི་ཎི་སརྦ་བ་ལ། བྷཱ་ཥི་ཏ། པྲ་བོ་དྷི་ན་ཨཱ་ཡཱ་ནི། བྷ་ག་བ་ཏི། ཀྲཱི་ཌ་ཨུཏྤལ་དྷི་ནི། མ་མ་ཤུད་དྷཱ་ཡ། ཏིཥྛ་ཏིཥྛ། ས་མ་ཡ་མ་ནུ་སྨ་ར། ཨ་པྲ་ཏི་ཧ་
ཏ། ཤཱ་ས་ན་ཧཱུཾ། མཱ་བི་ལམྤ་ཀུ་རུ་ཀུ་རུ་ཕཊ་སྭཱཧཱ། འདི་ནི་བཅོམ་ལྡན་འདས་མ་སྤྱན་དྲང་བའི་རིག་སྔགས་ཏེ། སངས་རྒྱས་ཐམས་ཅད་དང༌། བྱང་ཆུབ་སེམས་དཔའ་ཐམས་

95-1-77a

ཅད་དང༌། རང་སངས་རྒྱས་ཐམས་ཅད་དང༌། འཕགས་པ་ཉན་ཐོས་དང༌། ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་
མཁའ་ལྡིང་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། ཤ་ཟ་དང༌། སྲིན་པོ་དང༌། འབྱུང་པོ་ཐམས་ཅད་ཀྱིའང་ཡིན་ནོ། །ཙནྡན་གྱི་ཆུ་ལ་ལན་བདུན་མངོན་པར་སྔགས་པ་
བྱས་ཏེ་ཕྱོགས་བཞི་དང༌། དེ་བཞིན་དུ་སྟེང་དང༌། འོག་དང༌། ཐད་ཀ་ཐམས་ཅད་དུ་གཏོར་བ་བྱའོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། བཅོམ་
ལྡན་འདས་སྒྲོལ་མ་དང༌། འཇིག་རྟེན་དང༌། འཇིག་རྟེན་ལས་འདས་པ་ཐམས་ཅད་ཀྱི་གསང་སྔགས་འདི་ཡིན་ཏེ། འབྱུང་པོའི་ཚོགས་ཐམས་ཅད་དང༌། སེམས་ཅན་
ཐམས་ཅད་ཀྱང་འོང་བར་འགྱུར་རོ། །ན་མཿསརྦ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་དྷུ་རུ་དྷུ་རུ། དྷུ་མ་བཱ་སི་ནི། མ་མཱ་རྩི་ཥ་ཧཱུཾ། ཏིཥྛ་ས་མ་ཡ་མ་ནུ་སྨར་སྭཱཧཱ།
བདུག་པའི་རིག་སྔགས་ཏེ། ཙནྡན་དང༌། གུར་གུམ་དང༌། ག་བུར་གཅིག་ཏུ་བྱས་ནས་བདུག་པ་དབུལ་བར་བྱའོ། །དེ་ནས་དེ་བཞིན་གཤེགས་པ་རྣམས་དང༌། བྱང་
ཆུབ་སེམས་དཔའ་རྣམས་ཐམས་ཅད་བྱོན་པ་རྣམས་སྤོས་ཀྱི་བདུག་པས་ཡིད་ཚིམ་ནས་ཁུགས་པར་འགྱུར་རོ། །འདིར་ཕྱག་རྒྱར་གྱུར་པའང༌། པདྨའི་ཕྲེང་བ་ཞེས་

95-1-77b

གྲགས་པ་སེམས་ཅན་ཐམས་ཅད་འགུགས་པར་བྱེད་ཅིང་ཞིབ་སྟེ་སྤྱན་དྲང་བའི་རིག་སྔགས་ལའང་ཕྱག་རྒྱ་པདྨའི་ཕྲེང་བ་བཟང་པོ་འདི་ཉིད་དོ། །སངས་རྒྱས་དང༌། བྱང་ཆུབ་
སེམས་དཔའ་ཐམས་ཅད་དང༌། སེམས་ཅན་ཐམས་ཅད་བྱོན་པ་ལའང་མཆོད་ཡོན་དབུལ་བར་བྱ་སྟེ། ག་པུར་དང༌། ཙནྡན་དང༌། གུར་གུམ་ཆུ་དང་སྦྱར་ནས་ཛཱ་ཏིའི་མེ་ཏོག་
དང༌། མཱ་ལི་ཀ་གསར་པ་དང༌། དབྱར་གྱི་མེ་ཏོག་དང༌། པུན་ནཱ་ཀ་དང༌། བ་ཀུ་ལི་དང༌། རྒྱ་སྤོས་རྣམས་ཏེ་འདི་དག་གང་ཡང་རུང་བའི་མེ་ཏོག་གམ། དུས་ཇི་ལྟ་བུའི་མེ་ཏོག་
གམ། དྲི་བཟང་པོའི་མེ་ཏོག་རྣམས་དང་བསྲེས་ནས་སྔགས་འདིས་མཆོད་ཡོན་དབུལ་བར་བྱའོ། །ན་མཿསརྦ་བུད་དྷཱ་ནཱཾ། ཨ་པྲ་ཏི་ཧ་ཏ་ཤ་ས་ནཱ་ནཱཾ། ཏ་དྱ་ཐཱ། ཧེ་ཧེ་མཧཱ་ཀ་
རུ་ཎི་ཀཱ། བི་ཤྭ་རཱུ་པ་དྷཱ་ར་ཎི་ཨརྒྷཾ་པྲ་ཏིཙྪ་ས་མ་ཡ་ས་མ་ཡ་མ་ནུ་སྨར། ཏིཥྛ་ཏིཥྛ་དེ་བ་ཏཱ་དྷིཥྛ་ན། མ་དྷྱེ་པྲ་བེ་ཤ་ཡ། པྲ་བེ་ཤ་ཡ། སརྦ་བུདྡྷཱ། ཨ་ནུ་ཀཾ་པ་ཀ། གྲྀཧྣ་གྲྀཧྣ་
ཧཱུཾ། ཨམྦ་རི་བི་ཙཱ་རི་ཎི་སྭཱཧཱ། ཕྱག་རྒྱ་འདིར་གང་བ་ཞེས་གྲགས་ཏེ་སེམས་ཅན་ཐམས་ཅད་ཀྱིས་རྗེས་སུ་འཇུག་ཅིང་བརྟན་པའོ། །འདིར་དྲིའི་རིག་སྔགས་སུ་གྱུར་པའང༌།
ན་མཿསརྦ་བུད་དྷཱ་ནཱཾ། ན་མཿས་མནྟཾ་གྷནྡྷ་ཨ་བ་བྷ་ཥི་ཏེ་ཤྲི་ཡེ་ཏ་ཐཱ་ག་ཏཱ་ཡ། ཏདྱ་ཐཱ། གནྡྷེ་གནྡྷེ་ཧྭཱ་དེ་གནྡྷ་མ་ནོ་ར་མེ་པྲ་ཏིཙྪ་པྲ་ཏིཙྪ་དཾ། གནྡྷཾ་ས་མ་ནཱ་ནུ་ཙཱ་རི་ཎི་སྭཱཧཱ།

95-1-78a

འདིར་ཕྱག་རྒྱར་འགྱུར་བ་ཡང༌། ལོ་མ་ཞེས་བྱ་བ་བསམ་པ་ཐམས་ཅད་ཡོངས་སུ་རྫོགས་པར་བྱེད་པའོ། །འདིར་མེ་ཏོག་གི་སྔགས་སུ་གྱུར་པའང་
ན་མཿསརྦ་བུད་དྷཱ་བོ་དྷཱི་སཏྭ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ན་མཿསཾ་ཀུ་རུ་མི་ཏ་རཱ་ཛྙ་སྱ། ཏ་ཐཱ་ག་ཏཱ་སྱ། ཏདྱ་ཐཱ། ཀུ་སུ་མེ་ཀུ་སུ་མེ་ཀུ་སུ་མཱ་དྷྱོ་ཀུ་སུ་མཱ་སཱུ་ར་བཱ་སི། ཀུ་སུ་
མཱ་བ་ཏི་སྭཱཧཱ། བདུག་པའི་སྔགས་འདི་ཉིད་ཀྱིས་སྔར་བཤད་པའི་བདུག་པས་བདུགས་པར་བྱའོ། །རྨད་བྱུང་བསམ་མི་ཁྱབ་པའི་སྐུ། །སངས་རྒྱས་ཀུན་ལ་ཕྱག་བྱས་
ནས། །ཡང་དག་རྫོགས་སངས་རྒྱས་གསུངས་པའི། །གཏོར་མའི་རིག་སྔགས་རབ་འཆད་བྱེད། །ན་མཿསརྦ་བུད་དྷ་བོ་དྷི་སཏྭཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཧེ་
ཧེ་བྷ་ག་བ་ཏི་མཧཱ་སཏྭེ་སརྦ་བུད་དྷཱ་ཨ་བ་ལོ་ཀི་ཏེ། མཱ་བི་ལཾ་བ་ཨི་དམ་བ་ལིཾ་གྲྀཧྣ་པ་ཡ་གྲིཧྣ་པ་ཡ་གྲིཧྣ་པ་ཡ་ཧཱུཾ་ཧཱུཾ་ཧཱུཾ་སརྦ་ར་ར་ཊ་ཕཊ་སྭཱཧཱ། ལྷ་བཤོས་འདིས་དབུལ་བར་བྱ་སྟེ། འབྱུང་
པོ་ཐམས་ཅད་པའི་གཏོར་མར་འགྱུར་རོ། །འདིར་ཡང་ཕྱག་རྒྱ་ནི་དབྱུག་པ་སྟེ། བདུག་པ་ཐམས་ཅད་ཟློག་པར་བྱེད་པའོ། །ན་མཿསརྦ་བུད་དྷ་བོ་དྷི་སཏྭཱ་ནཱཾ་ཨ་པྲ་ཏི་ཧ་ཏ་
ཤཱ་ས་ནཱ་ནཾ། སརྦ་ཏ་མོ  ྅ནྡྷ་ཀཱ་ར་བི་དྱཾ་སི་ཏཱ་ནཱཾ། ན་མཿས་མནྟ་ཛྱོ་ཏི་གནྡྷ་ཨ་བ་བྷ་ས་པྲི་ཡཱ་ཡ། ཏ་ཐཱ་ག་ཏཱ་ཡ། ཏདྱ་ཐཱ། ཧེ་ཧེ་བྷ་ག་བཱན་ཛྱོ་ཏེ་རསྨི་ཤ་ཏ་ས་ཧ་སྲ། པྲ་ཏི་

95-1-78b

མཎྜི་ཏ་ཤ་རཱ་རི། བི་ཀུར་བ་བི་ཀུར་བ་མཧཱ་བོ་དྷི་སཏྭ་མནྟྲེ་ཛྭོ་ལོ་ཏྱོ་ཏ་མཱུ་དྷེ། ཁུརྷ་ཁུརྷ། ཨ་བ་ལོ་ཀཱི་ཡ། ཨ་བ་ལོ་ཀཱི་ཡ། མཎྜ་ལཾ་སརྦ་སཏྭ་ནཱཾ་སྭཱཧཱ། མར་མེའི་རིག་སྔགས་རེ་འདིས་
མར་མེ་དབུལ་བར་བྱའོ། །ཕྱག་རྒྱ་ནི་ཁ་བྱེ་བ་ཞེས་སེམས་ཅན་ཐམས་ཅད་རྣམ་པར་སྣང་བར་བྱེད་པའོ། །ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཛྭ་ལ་ཛྭ་
ལ། ཛྭ་ལ་ཛྭ་ལ་ཡ་ཧཱུཾ་བི་བོ་དྷ་ཀ་ཧ་ར་ཀྲྀཥྞ་པིཾ་ག་སྭཱཧཱ། མེའི་བྱ་བ་བྱེད་པའི་རིག་སྔགས་སུ་འགྱུར་རོ། །འདིར་ཡང་ཕྱག་རྒྱ་ནི། ཁ་སྦྱོར་ཞེས་པའི་འཇིག་རྟེན་གྲགས། །སེམས་
ཅན་ཀུན་འོད་ཀྱིས་གསལ་བྱེད། །བྱང་ཆུབ་སེམས་དཔའ་བློ་ལྡན་དང༌། །ཐུབ་པ་མཆོག་གིས་སྔོན་གསུངས་པའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་
པོ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་སྨྲས་པ། གསང་བ་པའི་བདག་པོ་སྔགས་ཀྱི་ཚིག་འདི་ནི་གསང་ཆེན་དང་བཅས་ཤིང་མཆོག་
ཏུ་གསང་བ་ཡིན་ཏེ། བུ་ཁྱོད་ལ་ཕན་དྲག་པོའི་མཐའ། །མི་བཟད་པ་ཡི་རིགས་སུ་གྲགས། །སྔགས་རྣམས་ཐམས་ཅད་གང་ཁོ་ན། །མཁས་པ་རྣམས་ཀྱིས་བསྒྲུབ་བྱའོ། །སྤྱི་
བོའི་གདུ་བུ་ཞེས་གྲགས་པ། །རྡོ་རྗེ་པདྨའི་རིགས་དག་ཀྱང༌། །དེ་ནི་ངེས་པར་གཞིག་དོན་དུ། །རིག་པ་འདི་ནི་ཡང་དག་བརྗོད། །ན་མཿསརྦ་བུད་དྷ་བོ་དྷི་སཏྭཱ་ནཱཾ། ཨ་པྲ་ཏི་ཧ་ཏ་

95-1-79a

ཤཱ་ས་ནཱ་ནཱཾ། ཨོཾ་ཀ་ར་ཀ་ར། ཀུ་རུ་ཀུ་རུ། མ་མ་ཀཱརྱཾ་ཛཾ་བྷ། ཛཾ་བྷ་སརྦ་སརྦ་ད་ཧ་ད་ཧ། སརྦ་བཛྲ་བི་ནཱ་ཤ་ཀ། མཱུརྡྷ་ཌཱ་ཀ་ཛཱི་བནྟཾ་ཏ་ཀ་རཱ་མཧཱ་བི་ཏྲི་ཏ་རཱ་
པི་ཎེ་པ་ཙ་པ་སརྦ་དུཥྚཾ་མཧཱ་ག་ན་པ་ཏི་ཛཱི་བནྟཱཾ་ཏ་ཀ་ར། བནྡྷ་བནྡྷ། སརྦ་གྲ་ཧཱཾ། ཥ་ཌ་མུ་ཁ་ཋ་ཌ་བྷུ་ཛ་ཥ་ཊ་ཙ་ར་ཎ་རུ་ཏྲ་མཱ་ན་ཡ་པྲཧྨ་ཏྱཾ་དེ་བ་ན་ན་ཡཱ་མཱ་བི་ལམ་བ་མཱ་མཱ་བི་ལཾ་བ་བྷུ་ཥ་
ཧྲཱི་མཎྜལ་མ་དྷྱེ་པྲ་བེ་ཤ་ཡ་ས་མ་ཡ་མ་ནུ་སྨ་ར་ཧཱུཾ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། གསང་བ་པའི་བདག་པོ། འདི་ནི་མཆོག་ཏུ་གསང་བ་བརྩོན་འགྲུས་ཆེན་པོ་སྒྲོལ་མའི་ཡན་ལག་
ཞལ་དྲུག་པ་ཞེས་བྱ་བ་ཁྲོ་བོའི་རྒྱལ་པོ་ཆེན་པོ་ཐམས་ཅད་རྣམ་པར་འཇོམས་པ་པོ་སྟེ་འདི་བཀླགས་པ་ཙམ་གྱིས་བྱང་ཆུབ་སེམས་དཔའ་ས་བཅུ་ལ་གནས་པའི་དབང་
ཕྱུག་རྣམས་ཀྱང་རྣམ་པར་འཇིག་པར་བྱེད་ན། མ་རུངས་པའི་བགེགས་རྣམས་ལྟ་ཅི་སྨོས། འདི་བཀླགས་པ་ཙམ་གྱིས་སྲུང་བ་ཆེན་པོ་བྱས་པར་འགྱུར་རོ། །འདིར་ཕྱག་རྒྱ་ཡང་
རིགས་ཆེན་པོ་ཞེས་བྱ་བར་འགྱུར་ཏེ་བགེགས་རྣམ་པར་འཇིག་པར་བྱེད་པའོ། །ཁྲོ་བོའི་རྒྱལ་པོ་འདི་ཉིད་ཀྱི་སྙིང་པོ་ནི། །ཨོཾ་ཧྲཱིཿཥྚྲིཿབི་ཀྲྀ་ཏཱ་ན་ན་ཧཱུཾ་སརྦ་ཤ་ཏྲུཾ་སྟམྦྷ་ཡ་ཕཊ་
ཕཊ་སྭཱཧཱ། སྔགས་འདིས་དགྲ་ཐམས་ཅད་གཟེར་ཆེན་པོའི་ནད་དང༌། ཡང་རིམས་ཉིན་གཅིག་པས་ཟིན་པར་འགྱུར་རོ། །རྟག་ཏུ་བཟླས་པས་ཇི་སྲིད་སྣང་བར་བྱམས་པ་

95-1-79b

ཉིད་དུ་མི་འགྱུར། ཡང་ན་སྙིང་རྗེའི་སེམས་ཐོབ་པར་མི་འགྱུར་ཏེ་བཟླས་པ་ཟིན་གྱི་བར་དུ་གྲོལ་བར་མི་འགྱུར་ཞིང་འཆིང་བར་མི་འགྱུར་རོ། །དཀོན་མཆོག་གསུམ་ལ་གནོད་པ་བྱེད་པ་
ལ་བྱ་ཡི། ཞི་བའི་སེམས་ཡོད་པ་གཞན་ལ་མ་ཡིན་ནོ། །ཕྱག་རྒྱ་མདུང་ཆེན་པོ་ཡང་སྦྱར་བར་བྱའོ། །འདིར་ཉེ་བའི་སྙིང་པོར་གྱུར་པ་ཡང༌། ཨོཾ་ཧྲིཿཀཱ་ལ་རཱུ་པཾ་ཧཱུཾ་ཁཾ་སྭཱཧཱ། སྔ་
མའི་མདུང་ཆེན་ཡང་སྦྱར་བར་བྱའོ། །གདུག་པ་ཐམས་ཅད་ལ་གང་འདོད་པ་དེ་བྱེད་པར་འགྱུར་རོ། །མཆོག་གི་སྙིང་པོ་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ཡི་གེ་
གཅིག་པ་ཞེས་བྱ་བ་ནི། ཧཱུཾ། འདི་ནི་ལས་ཐམས་ཅད་བྱེད་པ་སྟེ། ཕྱག་རྒྱ་མདུང་ཆེན་པོའང་སྦྱར་བར་བྱའོ། །ཕུང་ཁྲོལ་ཐམས་ཅད་ཟློག་པར་བྱེད་པ་འབྱུང་པོ་ཐམས་ཅད་དབང་
དུ་བྱེད་པ་སྟེ་མདོར་ན་ཁྲོ་བོའི་རྒྱལ་པོ་འདི་ནི་ལས་ཐམས་ཅད་ལ་རབ་ཏུ་སྦྱར་བར་བྱ་སྟེ་དཀྱིལ་འཁོར་གྱི་དབུས་སུ་བཟླས་པས་གྲུབ་པའི་དུས་སུའང་ཁྱད་པར་འབྱུང་བར་
འགྱུར་རོ། །གཤེགས་སུ་གསོལ་བའི་སྔགས་སུ་གྱུར་པའང༌། ན་མཿསརྦ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཛ་ཡ་ཛ་ཡ། སུ་ཛ་ཡ། མཧཱ་ཀཱ་རུ་ཎི་ཀ་བི་ཤྭ་རཱུ་པི་
ནི། གཙྪ་གཙྪ་སྭ་བྷ་བ་ནཾ། སརྦ་བུད་དྷ་སྭ་བི་སརྫཱ་ཡ། ས་པ་རི་བཱ་རཾ། སྭ་བྷ་བཱ་ནཱཾ་ཙཱ་ནུ་པྲ་བེ་ཤ་ཡ། ས་མ་ཡ་མ་ནུ་སྨ་ར། སརྦཱ་རྠ་སྭ་མེ་སིདྷྱཾ་ཏུ། བི་དྷྱ་ས་དཱཿམ་ནོ་ར་ཐཾ་ཙ་མེ་པ་

95-1-80a

རི་པཱུ་ར་ཡ་སྭཱཧཱ། འདི་ནི་གཤེགས་སུ་གསོལ་བའི་སྔགས་ཏེ་ལས་ཐམས་ཅད་ལ་སྦྱར་བར་བྱའོ། །ཕྱག་རྒྱ་བཟང་པོའི་གདན་ཞེས་གྲགས་པ་སྟེ་
འདིས་གདན་ཡང་སྦྱིན་པར་བྱའོ། །ཡིད་ཀྱིས་ལན་བདུན་བཟླས་པས་ཐམས་ཅད་གཤེགས་སུ་གསོལ་ལོ། །འཇིག་རྟེན་དང༌། འཇིག་རྟེན་ལས་འདས་པའི་དཀྱིལ་འཁོར་
རྣམས་དང༌། སྔགས་རྣམས་ཉིད་ལའང་སྔགས་ཀྱི་དངོས་གྲུབ་དང༌། དམ་ཚིག་དང༌། བཟླས་པ་དང༌། དུས་དང༌། ངེས་པ་སྡོམ་པ་རྣམས་ལའང་རབ་ཏུ་སྦྱར་བར་བྱའོ། །དེ་
ནས་ཡང་སེམས་དཔའ་ཆེན་པོས་སླར་ཡང་གནས་གཙང་མའི་ལྷའི་བུ་རྣམས་ལ་ཀུན་ཏུ་གཟིགས་ཏེ་འཁོར་གྱི་དཀྱིལ་འཁོར་ཆེན་པོ་ལ་རང་གི་རིག་པའི་ཆོ་གས་སྔགས་ཀྱི་
ལེའུ་རབ་འབྱམས་གསུངས་པར་གྱུར་ཏོ། །ན་མཿསརྦ་བུད་དྷ་ནཾ། ཨ་པྲ་ཏི་ཧ་ཏ་ག་ཏཱི་ནཱཾ་ཨོཾ་ནི་ཊི་སྭཱཧཱ། འདི་ནི་འཕགས་མ་སྒྲོལ་མའི་རྗེས་སུ་སྤྱོད་པའི་སྐྲ་ཅན་མ་ཞེས་བྱ་
བའི་རིག་པ། ལས་ཐམས་ཅད་པ་སྟེ་དམ་ཚིག་ཆེན་པོའི་ཕྱག་རྒྱའི་སྙིང་པོ་དུག་གི་ལས་ཐམས་ཅད་ལ་ཀུན་ཏུ་སྦྱར་རོ། །ན་མཿས་མནྟ་བུདྡྷ་ནཱཾ། ཨ་པྲ་ཏི་ཧ་ཏ་ཤཱ་ས་
ནཱ་ནཱཾ། ཨོཾ་ནི་ཊི། འདི་ནི་ཉེ་བར་སྤྱོད་པའི་སྐྲ་ཅན་མ་ཞེས་བྱ་བའི་རིག་པ་ལས་ཐམས་ཅད་པ་སྟེ་ཕྱག་རྒྱ་ནི་ཁ་བྱེ་བ་ཞེས་པ་གཟའི་ལས་ཐམས་ཅད་ལ་སྦྱར་བར་བྱའོ། །

95-1-80b

ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་ནི། རིག་པ་འདི་ནི་སྡོང་བུ་ཅན་ཞེས་བྱ་བ་སྤྱོད་པའི་དགེ་བའི་ལས་ཐམས་ཅད་བྱེད་པ་སྟེ་ཕྱག་རྒྱ་ནི་བཟང་པོའི་གདན་གྱིས་གནོད་
སྦྱིན་མོ་རྣམས་དགུག་པར་བྱ་བ་ལ་སྦྱར་རོ། །ན་མཿས་མནྟ་བུད་དྷཱ་ནཱཾ། ཨ་ཙིནྟྱ་དྦྷཱུ་ཏ་རཱུ་པི་ཎི། ཨོཾ་ཥྚཻ་སྭཱཧཱ། མཁའ་འགྲོ་མ་ཀུན་འཇོམས་པ་ཡི། །ཕྱག་རྒྱ་སྦུབས་ཅན་ཡང་དག་སྦྱར། །
བྱང་ཆུབ་སེམས་དཔས་བཤད་པ་ཡི། །རིག་སྔགས་ཐོད་པ་ཅན་ཞེས་བྱ། །སངས་རྒྱས་ཀུན་གྱི་པདྨ་ཉིད། །རབ་བསྔགས་ལྷ་ཡི་གཟུགས་ཅན་མ། །ན་མཿས་མནྟ་བུདྡྷ་ནཱཾ། ཨ་
པྲ་ཏི་ཧ་ཏ་ག་ཏི། ཙཱ་ར་ཎཾ། ཏདྱ་ཐཱ། ཨོཾ་བ་ར་དེ་སྭཱཧཱ། ཕྱག་རྒྱ་ཨུཏྤ་ལ་ཉིད་ནི། །དཔལ་གྱི་བདག་ཉིད་སྤྱན་ལ་སྦྱར། །གཟུགས་མང་འཆང་བའི་ལྷ་མོ་ནི། །མྱུར་དུ་ལོངས་སྤྱོད་
རབ་སྒྲུབ་པའོ། །ན་མཿས་མནྟ་བུད་དྷཱ་ནཱཾ། ཨ་ཙིནྡྱ་དྦྷཱུ་ཏ་རཱུ་པི་ཎཾ་ཨོཾ་སུ་རི་སྭཱཧཱ། ཕྱག་རྒྱ་མདུང་དང་ཡང་དག་ལྡན། །རིམས་རྣམས་ཐམས་ཅད་རྣམ་འཇོམས་པའོ། །ན་མཿ
ས་མནྟ་བུདྡྷ་ནཱཾ། ཨ་ཙིནྟྱ་དྦྷཱུ་ཏ་རུ་པི་ཎཾ་ཏུ་རེ་སྭཱཧཱ། བསམ་པའི་སྒྲོལ་མ་ལྡན་པ་ཞེས། །རབ་བསྔགས་ལས་རྣམས་ཐམས་ཅད་པ། །དབྱུག་པའི་ཕྱག་རྒྱར་ཡང་དག་
ལྡན། །བགེགས་རྣམས་འཇོམས་བྱེད་མ་ལ་སྦྱར། །ན་མཿས་མནྟ་བུད་དྷཱ་ནཱཾ། ཨ་ཙིནྟྱ་དྦྷུ་ཏ་རཱུ་པི་ཎཱཾ། ཏདྱ་ཐཱ། ཨོཾ་བི་ལོ་ཀི་ནི་སྭཱཧཱ། །རིག་པ་སྣང་ལྡན་ཞེས་བྱ་བ། །འཇིག་

95-1-81a

རྟེན་ཐམས་ཅད་དབང་དུ་བྱེད། །བདེ་བ་ཐམས་ཅད་རབ་སྦྱིན་པ། །པདྨའི་ཕྱག་རྒྱས་སྦྱར་བར་བྱ། །ན་མཿས་མནྟ་བུད་དྷཱ་ནཱཾ། ཨ་ཙིནྟྱི་བིདྡྷཱུ་ཏ་རཱུ་པི་ཎཱ།
ཏདྱ་ཐཱ། ཨོཾ་བི་ཤྭེ། བི་ཤྭ་སཾ་བྷ་བེ་བི་ཤྭ་རཱུ་པི་ཎཾ་ཀ་ཧ་ཀ་ཧ་ཨཱ་བི་ཤ་ཨཱ་བི་ཤ་ས་མ་ཡ་མ་ནུ་སྨ་ར་རུ་རུ་ཏི་ཥྛ་སྭཱཧཱ། །རིག་པ་བརྩོན་འགྲུས་ཆེན་མོ་ནི། །འཇིག་རྟེན་འདྲེན་པས་བསྟེན་
པ་སྟེ། །སྙིང་པོ་ཕྱག་རྒྱ་མཉམ་པ་ཉིད། །སེམས་ཅན་ཐམས་ཅད་འབེབས་ཤིང་དགེ། །སྣ་ཚོགས་ཞེས་བྱ་ཡང་དག་བསྒྲགས། །ན་མཿས་མནྟ་བུད་དྷཱ་ནཱཾ། ཨོཾ་ཙིནྟྱདྦྷུ་ཏ་རུ་པི་ཎཾ།
ཏདྱ་ཐཱ། ཨོཾ་ཤྭེ་ཏེ་པྲ་བ་སུ་སྭཱཧཱ། པདྨའི་གདན་གྱིས་རྣམ་པར་དགོད། །ལས་རྣམས་ཐམས་ཅད་བྱེད་པའོ། །ན་མཿས་མནྟ་བུདྡྷ་ནཱཾ། ཨ་པྲ་ཏ་ཧི་ཏ་ག་ཏི་པྲཱ་ཏི་རི་ཎཱཾ། ཏདྱ་ཐཱ།
ཨོཾ་ཤྲཱིཿརིག་པ་འདི་ནི་དཔལ་མོ་ཆེ། །འཇིག་རྟེན་མགོན་གྱིས་བསྟན་པ་སྟེ། །ཕྱག་རྒྱ་ཁ་སྦྱོར་ལྡན་པ་ཡི། །རྒྱལ་སྲིད་ཆེན་པོ་རབ་སྦྱིན་བྱེད། །ན་མཿས་མནྟ་བུདྷཱ་ནཱཾ། སརྦ་
སཏྭ་བྷ་ཡ་པྲ་དཱ་ཡི་ཀཱ། ཏ་དྱ་ཐཱ། ཨོཾ་ཨ་ཛི་ཏེ་ཀུ་མཱ་ར་རཱུ་པི་ཎཱི། ཨོཾ་ཧི་ཨཱ་གཙྪ་མ་མ་ཀ་ར་ཡཾ་ཀུ་རུ་སྭཱཧཱ། མི་ཐུབ་མ་ཞེས་རྣམ་གྲགས་མ། །གཞོན་ནུ་བདུད་རྩི་ལས་བྱུང་བ། །གང་
བའི་ཕྱག་རྒྱར་ལྡན་པ་ཡིས། །དགྲ་རྣམས་ཐམས་ཅད་ཟློག་པར་བྱེད། །ན་མཿས་མནྟ་བུད་དྷཱ་ནཱི། ཨ་ཙིནྡྱ་དྦྷུ་ཏ་རཱུ་པི་ཎཾ། ཏདྱ་ཐཱ། ཨོཾ་ཛ་ཡེ་སྭཱཧཱ། བི་ཛ་ཡེ་སྭཱཧཱ། ཨ་ཛི་ཏེ་སྭཱཧཱ།

95-1-81b

སྲིད་མོ་བཞི་ཞེས་རྣམ་གྲགས་པ། །བྱང་ཆུབ་སེམས་དཔའི་རྗེས་འགྲོ་བ། །ས་རྣམས་མཐའ་དག་ཡོངས་རྒྱུ་ཞིང༌། །སེམས་ཅན་རྗེས་སུ་འཛིན་བྱེད་པ། །མིང་པོ་ཏུ་མ་བུ་རུ་ཞེས་གྲགས།
འདི་རྣམས་ཀྱིས་ནི་རྗེས་སུ་སྤྱོད། །གྲུ་ཡི་བཞོན་པ་མཉམ་ཞོན་ནས། །རྒྱ་མཚོ་ལ་ནི་ངེས་པར་གནས། །ཁུ་ཚུར་ཕྱག་རྒྱས་རྣམ་པར་དགོད། །བསམ་པ་ཐམས་ཅད་ཡོངས་རྫོགས་
བྱེད། །ན་མཿས་མནྟ་བུད་དྷཱ་ནཱཾ། ལོ་ཀཱ་གྲཱ་དྷི་པ་ཏཱི་ནཱཾ། ཏདྱ་ཐཱ། ཨོཾ་ཀུ་མཱ་རི་མཧཱ་ཀུ་མ་རི་ཀྲཱི་ཌ་ཀྲཱི་ཌ། མཧཱ་རཱཀྵ་སི་བོ་དྷི་སཏྭཱ་ནུ་ཛྙཱ་ཏ་མ་ཡུ་རཱ་ས་ནེ་སཱ་ཤ། ས་ར་ཤུ་པཱ་ནི་རཀྟཾ་གཱི་
རཀྟཾ་གནྡྷ་ནུ་ལེ་བ་ན་པྲི་ཡེ་པྲི་ཡེ། ཁ་ཁ་ཁཱ་ཧི་ཁཱ་ཧི་ཧཱུཾ་ནྲི་ཏྱ་རཀྟ་པུཥྤཱ་རྩི་ཏ་མུརྟི་ས་མ་ནུ་སྨ་ར། བྷྲ་མ་བྷྲ་མ། བྷྲ་མ་ཡ་བྷྲ་མ་ཡ། ཧུ་ལུ་ཧུ་ལུ་མཱ་བི་ལམྦ། སརྦ་ཀརྨཱ་ཎི་མེ་ཀུ་རུ་ཀུ་
རུ། བི་ཙི་ཏྲ་རཱུ་པ་དྷཱ་རི་ཎི། ཏིཥྛ་ཏིཥྛ། ཧཱུཾ་ཧཱུཾ་སརྦ་བུད་དྷཱ་ནུ་ཛྙཱ་ཏེ་སྭཱཧཱ། སེམས་ཅན་རྗེས་སུ་འཛིན་བྱེད་པའི། །བྱང་ཆུབ་སེམས་དཔས་བཤད་པས་ན། །ས་རྣམས་མ་ལུས་ཀུན་ནས་
ནི། །རྣམ་པ་དྲུག་ཏུ་རབ་ཏུ་གཡོས། །སེམས་ཅན་ཀུན་ལ་ཕན་དོན་དང༌། །གདུག་པའི་སེམས་ཅན་ཟློག་བྱེད་པ། །བདག་གི་རིག་པ་རྟག་ཏུ་གྲགས། །རྟག་ཏུ་སྲུང་བར་ཡོངས་
སུ་གྲགས། །སྲུང་བ་ལྟོས་འགྲོ་དེ་ཉིད་ཀྱི། །འཇིག་རྟེན་མཚན་མས་ལེགས་པར་མཚན། །སྙིང་རྗེས་ཐུགས་ནི་བརླན་པ་ཡི། །བྱང་ཆུབ་སེམས་དཔའ་དེ་ནས་གསུངས། །བྱང་

95-1-82a

ཆུབ་སེམས་དཔའ་བདག་ཉིད་ཆེ། །བྱིས་པ་རྣམས་ལ་ཕན་དོན་དུ། །གང་ལས་སེམས་ཅན་སྤྱོད་གསུངས་པ། །འགྲོ་བ་རྣམས་ལ་རྣམ་སྤྱོད་ལྡན།།
ཕྱག་རྒྱ་དབྱུག་པའི་སྲོག་ཤིང་ལྡན། །བདག་ཉིད་ཆེན་པོས་སྦྱར་ནས་ནི། །ཚངས་པ་ལ་སོགས་འགུགས་བྱེད་ན། །མི་རྣམས་འབྲས་བུ་སྨོས་ཅི་དགོས། །གཞོན་ནུའི་སེམས་
སུ་མ་ལུས་པའི། །རྟོག་པ་འདི་ནི་བསྡུས་ནས་སུ། །སྲིན་པོ་རྣམས་སུ་གྲགས་པ་ཡི། །རིག་སྔགས་འདི་ནི་ཡང་དག་བསྟན། །སེམས་ཅན་རྗེས་གཟུང་འདོད་པ་ཡི། །བྱང་
ཆུབ་སེམས་དཔའ་དེ་ལྟར་བཤད། །ཡིག་གསུམ་ཞེས་བྱའི་སྙིང་པོ་འདི། །རིག་སྔགས་འདི་ནི་ཡང་དག་བཤད། །སེམས་ཅན་ཀུན་ལ་ཕན་དོན་དུ། །ཉེ་བར་ལོངས་
སྤྱོད་འགུགས་པའི་མཆོག། །ཕྱག་རྒྱ་དབྱུག་པའི་སྲོག་ཤིང་ནི། །རྣམ་བཀོད་ལས་རྣམས་ཐམས་ཅད་པའོ། །ཨོཾ་ཧཱུཾ་ཛཿ། རིག་སྔགས་འདི་ནི་མདོར་བསྡུས་ནས། །མི་རྣམས་
འབྲས་བུ་བྱེད་པ་ཡིན། །ན་མཿས་མནྟ་བུད་དྷཱ་ནཱཾ། ས་མནྟོ་དྱོ་ཏི་ཏ་མཱུརྟྟི་ནཱཾ། ཨ་བི་ཀྲྀ་ཏ་གྲ་ཧ་ཧཱུཾ་ཕཊ་སྭཱཧཱ། །ཉེ་བའི་སྙིང་པོ་འདི་ཡང་ནི། །ཕྱག་རྒྱ་དགྲ་སྟ་ཡང་དག་ལྡན། །
དེ་བཞིན་འབྱུང་པོ་འགུགས་པར་བྱེད། །དེ་བཞིན་གཟའ་དང་མ་མོར་བཅས། །ཐམས་ཅད་ཕྱག་རྒྱས་རྒྱས་བཏབ་པ། །བཀོད་ན་འབྲས་བུ་བཅས་པར་འགྱུར། །འབྱུང་

95-1-82b

པོ་རྣམས་ནི་རྣམ་སྐྲག་བྱེད། །གདུག་པ་ཞུགས་པ་རྣམ་པར་གྲོལ། །འདི་ནི་བཅོམ་ལྡན་འདས་མ་འཕགས་མ་སྒྲོལ་མའི་ཕོ་ཉ་མོ་ཆེན་མོ་ལས་ཐམས་ཅད་པ་རལ་པ་གཅིག་མ་ཞེས་
བྱ་བ་རྗེས་སུ་སྤྱོད་པ་ལས་ཐམས་ཅད་པ་སྟེ་བཟླས་པ་ཙམ་ཁོ་ནས་ལས་ཐམས་ཅད་བྱེད་དོ། །འབྱུང་པོ་ཐམས་ཅད་སྐྲག་པར་བྱེད་པ་དང༌། འགུགས་པར་བྱེད་པ་དང༌། དབང་དུ་བྱེད་པ་
དང༌། རིག་པ་འཛིན་པ་ཇི་ལྟར་འདོད་པ་དེ་ཐམས་ཅད་རྫོགས་པར་བྱེད་དོ། །ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཨོཾ་པྲཧྨཱ་སུ་པྲཧྨ་པྲཧྨ། བརྩ་སེ་ཤིནྟཾ་ཀུ་
རུ་སྭཱཧཱ། སྔགས་འདི་ཚངས་པ་ཆེན་པོ་སྟེ། །བྱང་ཆུབ་སེམས་དཔས་བཤད་པ་ཡིན། །འབྱུང་པོ་ཞི་བ་རབ་ཏུ་ཐོབ། །སྐད་ཅིག་ཉིད་ལ་བསིལ་བར་འགྱུར། །ཕྱག་རྒྱ་པདྨ་ཡང་དག་
ལྡན། །མྱུར་དུ་དགེ་ལེགས་ཐོབ་པར་འགྱུར། །མངོན་སྤྱོད་ཀྱི་ནི་ལས་རྣམས་ལ། །སྲིད་སྲུང་གི་ནི་རིག་བྱེད་འདོད། །འདི་ནི་མདོར་བསྡུས་བརྗོད་པ་སྟེ། །ཆོ་ག་འདི་ནི་མདོར་བསྡུས་
པའོ། །ན་མཿས་མནྟ་བུད་དྷཱ་ནཱཾ། ཨ་པྲ་ཏཱི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཨོཾ་ག་རུ་ཌ་བ་ཧ་ན་ཙཀྲ་པཱ་ན་ཙ་ཏུར་བྷུ་ཛ་ཧཱུཾ་ཧཱུཾ། ས་མ་ཡ་མ་ནུ་སྨ་ར། བོ་དྷི་སཏྭ་ཨཛྙཱ་པ་ཡ་ཏི་སྭཱཧཱ། བྱང་
ཆུབ་སེམས་དཔས་བཀའ་སྩལ་པ། །ཞི་བའི་དོན་ནི་མྱུར་དུ་བྱེད། །འབྱུང་པོ་རྣམས་ནི་རྣམ་འཇིག་བྱེད། །ཁྱབ་འཇུག་གཟུགས་ཀྱིས་ལུས་ཅན་ཡིན། །ཕྱག་རྒྱའི་འཁོར་

95-1-83a

ལོར་ཡང་དག་ལྡན། །བརྟན་པའི་དོན་ནི་ཡང་དག་བྱེད། །གང་འདི་ཁྱབ་འཇུག་རྒྱུད་དུ་ནི། །ཆོ་ག་རྒྱས་པར་བསྟན་པ་དེ། །སེམས་ཅན་ཀུན་
གྱི་སྒྲུབ་བྱེད་དེ། །བྱང་ཆུབ་སེམས་དཔས་བཤད་པ་ཡིན། །ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏ་དྱ་ཐཱ། མཧཱ་མ་ཧེ་ཤྭ་ར་བྷུ་ཏཱ་དྷི་པ་ཏི་པྲི་ཥ་བྷ། དྷྭ་ཛ་པྲ་ལ་
བ་ཛ་ཊ་མུ་ཀུ་ཊ་དྷཱ་རི་ཎཱི། སི་ཏ་བྷ་སྨ་དྷུ་ས་ར་ཏ། མཱུ་རྟི་ས་ཨཾ་ཕཊ་ཕཊ་བོ་དྷི་སཏྭ་ཨཛྙཱ་པ་ཡ་ཏི་སྭཱཧཱ། སེམས་ཅན་རྣམས་ལ་ཕན་འདོད་པས། །སྔགས་འདི་བདག་གིས་རབ་
ཏུ་བརྗོད། །མདུང་གི་ཕྱག་རྒྱ་མཉམ་པར་ལྡན། །འབྱུང་པོ་ཐམས་ཅད་རྣམ་འཇིག་པ། །འདི་ཡང་བསྟན་པའི་ཆོ་ག་འདི། །སེམས་ཅན་ས་སྟེང་གནས་པ་ལ། །སྔོན་ནི་
ཞི་བའི་རྒྱུད་དུ་བསྟན། །ཡོན་ཏན་སྣ་ཚོགས་རྒྱ་ཆེ་བ། །ཞི་བའི་རྒྱུད་ཀྱིས་ཀྱང་བརྗོད་དོ། །ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཨོཾ་ཤ་ཀུ་ནི་པ་ཏ་
ཏ་བཀྵི་ཎ། ཤཱ་ཀ་ཁ་ཁ། ཁཱ་ཧི་ཁཱ་ཧི་ས་མ་ཡ་མ་ནུ་སྨ་ར་ཧཱུཾ་ཏིཥྛ་བོ་དྷི་སཏྭ་ཨཱ་ཛྙཱ་པ་ཡ་ཏི་སྭཱཧཱ། སྔགས་འདི་བརྩོན་འགྲུས་ཆེན་པོ་སྟེ། །ནམ་མཁའ་ལྡིང་ཞེས་རྣམ་པར་
གྲགས། །གདུལ་དཀའ་འདུལ་བ་རྣམས་ཀྱི་མཆོག །གདེངས་ཀ་ཅན་གྱི་དུག་རྣམས་འཇོམས། །ཕྱག་རྒྱ་ཆེ་དང་ཡང་དག་ལྡན། །ཕུང་ཁྲོལ་མི་བཟད་བཅས་པ་འཇོམས། །

95-1-83b

བརྟན་དང་གཡོ་བའི་དུག་རྣམས་ནི། །གསོ་བར་བྱེད་པར་ཐོ་ཚོམ་མེད། །གདུལ་བྱའི་སེམས་ཅན་ལ་བརྩེ་བས། །བྱང་ཆུབ་སེམས་དཔའི་ཡང་དག་བཀའ། །ནམ་མཁའ་ལྡིང་གི་གཟུགས་
ཀྱིས་སྤྱོད། །འདབ་ཆགས་རྒྱལ་པོ་འོད་ཆེན་ལྡན། །ཇི་སྲིད་ནམ་མཁའ་ལྡིང་རྒྱུད་དུ། །བསྟན་པའི་ཆོ་ག་རྒྱས་དེ་རྣམས། །སེམས་ཅན་ཀུན་ལ་ཕན་པའི་རྒྱུད། །བདག་གིས་ཀྱང་ནི་བརྗོད་
པ་ཡིན། །མཁའ་ལྡིང་མངོན་པར་བརྗོད་རྒྱུད་དུ། །ཁྲོ་བོའི་རྒྱལ་པོ་མ་བསྟན་ན། །གདེངས་ཅན་དུག་ནི་གཞོམ་པའི་ཕྱིར། །འདབ་ཆགས་གཟུགས་ཀྱིས་རྣམ་པར་རྒྱུ། །ཇི་སྲིད་
འཇིག་རྟེན་པ་ཡི་སྔགས། །དེ་རྣམས་ཆོ་ག་དཔེར་བརྗོད་པ། །གདུལ་བྱའི་སེམས་ཅན་དོན་དུ་ནི། །དེ་ལྟ་དེ་ལྟར་རྣམ་པར་སྤྱོད། །གང་ཡང་དེ་བཞིན་གཤེགས་སྔགས་དང༌། །རྡོ་རྗེ་
པདྨའི་རིགས་དག་ཀྱང༌། །དེ་རྣམས་ཆོ་ག་རབ་འབྱམས་འདིར། །སྔ་མ་ཁོ་ནར་གསུངས་པས་ཡིན། །ཇི་ལྟར་མ་མ་རྣམ་མང་པོ། །བྱིས་པ་འབད་པས་སྲུང་བྱེད་པ། །དེ་བཞིན་བྱིས་
མཐའི་བློ་ཅན་ལ། །ང་ནི་རིག་སྔགས་གཟུགས་ཀྱི་རྒྱུ། །སྟོབས་བཅུ་ལྡན་པས་སྔོན་གསུངས་པ། །ད་ལྟའང་ང་ཡིས་བསྟན་པ་ཡིན། །སྔགས་རྒྱུད་དོན་ནི་མ་ལུས་པ། །རྟོགས་
པས་རབ་གསུངས་འོད་ཆེན་པོ། །རྒྱལ་བ་མཆོག་གིས་གང་གསུངས་པ། །སྟོབས་བཅུ་ལྡན་པའི་སྲས་ཀྱིས་གསུངས། །རྨད་བྱུང་བསམ་མི་ཁྱབ་གཟུགས་ཅན། །སྤྱན་རས་

95-1-84a

གཟིགས་ཀྱིས་གསུངས་པའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཐམས་ཅད་དང་ལྡན་པའི་
འཇིག་རྟེན་གྱི་ཁམས་དེ་དང༌། འཁོར་གྱི་དཀྱིལ་འཁོར་ཆེན་པོ་དེ་ལ་ཀུན་ཏུ་གཟིགས་ནས་དམ་ཚིག་ཐམས་ཅད་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་སོ། །གང་དུ་ཏིང་ངེ་འཛིན་ལ་གནས་པས་སེམས་ཅན་མ་ལུས་པའི་སྒྲུབ་པའི་སྤྱོད་པའི་ཡིད། །སེམས་ཅན་ཐམས་ཅད་ལ་རབ་ཏུ་གནས་པར་གྱུར་ཏོ། །
བྱང་ཆུབ་སེམས་དཔའ་སེམས་དཔའ་ཆེན་པོ་སྙོམས་པར་ཞུགས་མ་ཐག་ཏུ་ཐམས་ཅད་དང་ལྡན་པའི་འཁོར་ཆེན་པོ་གནས་རྣམ་པར་བཀྲ་བའི་ཕྱག་ན་རིན་པོ་ཆེའི་སྙིང་པོ་
རྒྱན་བཀོད་པའི་དཀྱིལ་འཁོར་བསམ་གྱིས་མི་ཁྱབ་ཅིང་རྨད་དུ་བྱུང་བའི་རྣམ་པར་འཕྲུལ་བ་རང་སངས་རྒྱས་ཐམས་ཅད་དང༌། འཕགས་པ་ཉན་ཐོས་དང༌། སྤྱོད་པ་ལ་ཞུགས་
པའི་བྱང་ཆུབ་སེམས་དཔའ་རྣམས་དང༌། ས་བཅུ་དང་ལྡན་པ་ས་བཅུའི་དབང་ཕྱུག་ལ་གནས་པ་རྣམས་ཀྱིས་ཀྱང་དཀྱིལ་འཁོར་དེ་བྲི་བའམ། འདྲིར་འཇུག་པར་མི་ནུས་ན་
སོ་སོའི་སྐྱེ་བོར་གྱུར་པའི་སེམས་ཅན་རྣམས་ཀྱིས་ལྟ་སྨོས་ཀྱང་ཅི་དགོས། འཕགས་པའི་དཀྱིལ་འཁོར་བཟང་པོ་དེའི་དམ་ཚིག་སྒྲུབ་པའི་གནས་ལ་གནས་པ་བྱང་ཆུབ་སེམས་

95-1-84b

དཔའ་ཆེན་པོས་གཟིགས་ནས་སངས་རྒྱས་བཅོམ་ལྡན་འདས་ཐམས་ཅད་དང༌། རང་སངས་རྒྱས་ཐམས་ཅད་དང༌། འཕགས་པ་ཉན་ཐོས་ཐམས་ཅད་དང༌། བྱང་ཆུབ་སེམས་དཔའ་
ས་བཅུ་ལ་གནས་པ་རྒྱལ་ཚབ་ཏུ་མངོན་པར་དབང་བསྐུར་ཞིང་དམ་ཚིག་ཐོབ་པ་ཐམས་ཅད་དང༌། སྤྱོད་པ་ལ་ཞུགས་པ་རྣམས་དང༌། ཟག་པ་དང་བཅས་པ་དང༌། ཟག་པ་མེད་པའི་སེམས་
ཅན་ཐམས་ཅད་སྤྱན་རས་གཟིགས་དབང་ཕྱུག་གིས་བྱིན་གྱིས་བརླབས་ཀྱིས་སངས་རྒྱས་དང༌། བྱང་ཆུབ་སེམས་དཔའི་སྤྱོད་པ་བསམ་གྱིས་མི་ཁྱབ་པའི་རྒྱུ་མཐུན་པ་དང༌། ཏིང་ངེ་འཛིན་
གྱི་ཁྱད་པར་གྱིས་ཐུགས་ལས་བྱུང་བའི་དཀྱིལ་འཁོར་དུ་ཞུགས་པ་བདག་ཉིད་ཀྱིས་ཡང་དག་པར་ཤེས་པར་གྱུར་ཏོ། །སོ་སོའི་སྐྱེ་བོ་ཐམས་ཅད་ཀྱིས་དེ་ཡིད་ཀྱིས་དམིགས་པར་མི་
ནུས་ན་བྲི་བའམ། འདྲིར་འཇུག་པ་ལྟ་སྨོས་ཀྱང་ཅི་དགོས། དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་དཀྱིལ་འཁོར་ཆེན་
པོའི་དམ་ཚིག་ལ་རྗེས་སུ་རབ་ཏུ་ཞུགས་པའི་སེམས་ཅན་དེ་རྣམས་ལ་སྨྲས་པ། གྲོགས་པོ་དག་ཉོན་ཅིག། འདི་ནི་དེ་བཞིན་གཤེགས་པ་རྣམས་དང༌། བྱང་ཆུབ་སེམས་
དཔའ་རྣམས་ཀྱིས་ཀྱང་འདའ་བར་མི་བྱ་བའི་དམ་ཚིག་ཡིན་ན་སེམས་ཅན་རྣམས་དང༌། འཕགས་པ་གཞན་རྣམས་ཀྱང་ལྟ་སྨོས་ཀྱང་ཅི་དགོས། དེ་ནས་ཡང་སེམས་དཔའ་

95-1-85a

ཆེན་པོས་ཕྱག་ན་རྡོ་རྗེ་གསང་བ་པའི་བདག་པོ་ལ་སྨྲས་པ། ཀྱེ་རྒྱལ་བའི་སྲས། མི་ལས་འདས་པའི་དམ་ཚིག་ཡིད་ལས་བྱུང་བ་ནི་ངེས་པར་
བསྟན་ཏོ། །མི་རྣམས་ལ་དེ་བཞིན་གཤེགས་པ་རྣམས་ཡོངས་སུ་མྱ་ངན་ལས་འདས་ན་ཡང་དག་ཏུ་སེམས་ཅན་རྣམས་ཡང་དག་པར་ཞུགས་ནས་འཇིག་རྟེན་དང༌། འཇིག་རྟེན་
ལས་འདས་པའི་རིག་པ་དང༌། སྔགས་ཀྱི་དངོས་གྲུབ་ཐམས་ཅད་འགྲུབ་པར་འགྱུར་བར་བཤད་པར་བྱའོ། །དེ་ནས་ཡང་གསང་བ་པའི་བདག་པོ་ཕྱག་ན་རྡོ་རྗེས་བྱང་ཆུབ་
སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་སྨྲས་པ། ཀྱེ་རྒྱལ་བའི་སྲས། གང་ད་ལྟ་དུས་ལ་བབ་པར་ཤེས་ན་གསུངས་ཤིག །གསུངས་ཤིག །
ཤཱཀྱ་སེངྒེ་འཇིག་རྟེན་མགོན། །ཡོངས་སུ་མྱ་ངན་འདས་པ་ན། །མི་རྣམས་མཆོག་གི་སངས་རྒྱས་ཞིང༌། །སེམས་ཅན་ས་སྟེང་ཁྱོད་དཀྱིལ་འཁོར། །མཐོང་བ་ཙམ་གྱིས་འཇིག་
རྟེན་ན། །སྔགས་ཀྱི་དངོས་གྲུབ་རབ་ཏུ་སྐྱེ། །མི་ཤེས་ཆོ་ག་ཉམས་པའམ། །དམ་ཚིག་བདག་པོར་མ་གྱུར་ན། །ཚངས་པ་བདག་ཉིད་ཆེན་པོས་ཀྱང༌། །རིག་སྔགས་དངོས་
གྲུབ་མི་འགྱུར་རོ། །སྔགས་ལ་མངོན་པར་མི་བརྩོན་དང༌། །དམ་ཚིག་བསྟན་པ་མི་མཐོང་ན། །རྣམ་བ་དུ་མར་འབད་བྱས་ཀྱང༌། །རིག་པའི་དངོས་གྲུབ་མི་འགྱུར་རོ། །དམ་

95-1-85b

ཚིག་སྦྱོར་བ་ཉམས་པ་ན། །བརྒྱ་བྱིན་གྱིས་ཀྱང་རབ་འབད་ལས། །རིག་པའི་དངོས་གྲུབ་མི་འགྱུར་ན། །ས་སྟེང་མི་རྣམས་སྨོས་ཅི་དགོས། །དམ་ཚིག་བསྟན་བཅོས་དེ་ཉིད་ཤེས། །སྤྱོད་
པའི་ལས་རྣམས་སྒྲུབ་པ་སྟེ། །འཇིག་རྟེན་པ་དང་འཕགས་པའི་སྔགས། །བཀླགས་པ་ཙམ་གྱིས་འགྲུབ་པར་འགྱུར། །བྱང་ཆུབ་སེམས་དཔའི་དཀྱིལ་འཁོར་དུ། །རབ་ཞུགས་ལས་རྣམས་
ཐམས་ཅད་བྱེད། །བྱང་ཆུབ་སེམས་དཔའ་བསྟན་པ་ལ། །དེ་ཡི་རིག་པའི་དངོས་གྲུབ་རྟག །དེ་ནས་ཡང་གསང་བ་པའི་བདག་པོ་ལག་ན་རྡོ་རྗེས། སེམས་དཔའ་ཆེན་པོ་དེ་ལ་གསོལ་
བ་བཏབ་པར་གྱུར་ཏོ། །ཀྱེ་ཀྱེ་སེམས་དཔའ་སེམས་དཔའ་ཆེན་པོ། འཕགས་པ་སྤྱན་རས་གཟིགས་དབང་ཕྱུག་གིས་སེམས་ཅན་གྱི་དོན་གྱི་ཕྱིར་དཀྱིལ་འཁོར་ཆོ་ག་གསུངས་སོ། །
དང་པོ་རེ་ཞིག་ཆོ་འཕྲུལ་གྱི་ཟླ་ཕྱེད་དམ། ནག་པ་ཅན་ནམ། ས་གཅན་གྱི་ཟླ་བའི་དཀར་པོའི་ཕྱོགས་ལ་རབ་ཏུ་བསྔགས་པའི་ཉི་མ་དང༌། གཟའ་བཟང་པོ་བལྟས་ཏེ་རྒྱུ་སྐར་དགེ་བ་
དང་ཡང་དག་པར་ལྡན་པའི་དཀར་པོའི་ཕྱོགས་ཀྱི་ཚེས་གཅིག་དང༌། ཟླ་བ་ཉ་བའམ། དུས་གཞན་ལ་དབྱར་གྱི་ཟླ་བ་སྤངས་ཏེ་སྔ་དྲོས་རབ་ཏུ་གནས་པར་བྱའོ། །གྲོང་ཁྱེར་ཆེན་
པོ་ལ་བརྟེན་པའམ། གང་དུ་དཀྱིལ་འཁོར་གྱི་སློབ་དཔོན་རང་ཉིད་གནས་པར་ཏེ་རྒྱ་མཚོར་འཇུག་པའམ། ཆུ་ཀླུང་ལ་བརྟེན་པའམ། རྒྱ་མཚོའི་ངོགས་དང་ཉེ་བར་གྲོང་ཁྱེར་

95-1-86a

ཆེན་པོའི་བྱང་ཤར་གྱི་ཕྱོགས་ཀྱི་ཆར་ཧ་ཅང་ཡང་མི་རིང་ཧ་ཅང་མི་ཉེ་བར་དཀྱིལ་འཁོར་གྱི་སློབ་དཔོན་སོང་ནས་ཉི་མ་བདུན་ནམ། ཟླ་ཕྱེད་དུ་མཐའ་གཅིག་
ཏུ་སྨྱུང་བའམ། ཉེ་བར་གནས་ནས་སོ་སོར་གནས་པར་བྱའོ། །གང་གནས་དེ་རྣམས་སུའང་གཙང་མའི་ས་ཕྱོགས་རྡོ་བ་དང༌། གྱོ་མོ་དང༌། ཐལ་བ་དང༌། སོལ་བ་དང༌། ཕུབ་
མ་དང༌། ཐོད་པ་དང༌། རུས་པ་དང༌། རུས་པ་གནས་པ་དང་བྲལ་བ། ཤིན་ཏུ་ཡོངས་སུ་སྦྱང་བ་བྱས་པའི་ས་ཕྱོགས་སུ་སྲོག་ཆགས་མེད་པའི་ཆུ་ལ་བ་བྱུང་ལྔ་དང་བསྲེས་པའི་
ཙནྡན་དང༌། ག་བུར་དང༌། གུར་གུམ་གྱི་ཆུས་ཁོར་བོའི་རྒྱལ་པོ་སྒྲོལ་མས་ནོན་པ་སྟོང་ཕྲག་བརྒྱད་ཀྱིས་མངོན་པར་སྔགས་པ་དེས་བཅོམ་ལྡན་འདས་མའི་ཕྱག་རྒྱ་ཆེན་པོ་
ཡང་དག་པར་ལྡན་པས་ས་ཕྱོགས་དེ་ལ་ཕྱོགས་བཞི་རྣམས་སུ་མངོན་པར་གཏོར་ཞིང་སྟེང་དང༌། འོག་དང༌། ཐད་ཀ་དང༌། ཕྱོགས་བྲལ་རྣམས་སུའང་ཀུན་ནས་གཏོར་བར་
བྱའོ། །དེ་ནས་ས་ཕྱོགས་དེར་ཀུན་ནས་གྲུ་བཞིར་ཁྲུ་བཅུ་དྲུག་གམ། ཁྲུ་བཅུ་གཉིས་སམ། ཁྲུ་བརྒྱད་བྱ་སྟེ། དེ་ལ་ཆེན་པོ་ནི་ཁྲུ་བཅུ་དྲུག་གོ། བར་མ་ནི་ཁྲུ་བཅུ་གཉིས་སོ། །
ཆུང་དུ་ནི་ཁྲུ་བརྒྱད་དོ། །དཀྱིལ་འཁོར་རྣམ་པ་གསུམ་པོ་འདི། །ཐམས་ཅད་གཟིགས་པས་གསུངས་པ་ཡིན། །རྒྱལ་སྲིད་འདོད་ཕྱིར་ཆེན་པོ་སྟེ། །བར་མ་ལོངས་སྤྱོད་འཕེལ་

95-1-86b

བར་བྱེད། །ཆུང་ངུ་སྔགས་ཀྱི་དམ་ཚིག་ནི། །ལས་རྣམས་ཀུན་བྱེད་ཞི་བ་ཡིན། །དེ་ལ་ཡིད་ལ་འདོད་པ་གང་ཡང་རུང་བའི་དཀྱིལ་འཁོར་བྲི་བར་བྱའོ། །དེ་ལ་སའི་ཕྱོགས་དེར་ཁྲུ་གཉིས་
ཙམ་བརྐོས་ལ། དེར་རྡོ་བ་དང༌། སོལ་བ་དང༌། ཐལ་བ་དང༌། རུས་པ་དང༌། སྐྲ་ལ་སོགས་པ་དང༌། སྲོག་ཆགས་ཀྱི་རིགས་རྣམ་པ་སྣ་ཚོགས་པ་གལ་ཏེ་མཐོང་ན་སའི་ཕྱོགས་གཞན་དུ་
བརྐོ་བར་བྱའོ། །གནོད་པ་མེད་པ་དང༌། ཉེ་བར་འཚེ་བ་མེད་པ་དེར་འགྱུར་རོ། །རིའི་རྩེ་མོ་དང༌། རྒྱ་མཚོར་འབབ་པའི་ཆུ་ཀླུང་ཆེན་པོའི་ཆུ་ངོགས་རྣམས་སུའང་གང་རབ་ཏུ་འབད་པ་
པ་ཆེན་པོས་ཤིན་ཏུ་སོ་སོར་བརྟགས་ཏེ་ཤིན་ཏུ་གཙང་ཞིང་སྲོག་ཆགས་མེད་པར་བྱས་ནས་བྲི་བར་བྱའོ། །སའི་ཕྱོགས་དེར་སླར་ཡང་སྲོག་ཆགས་མེད་པའི་ཆུ་ལ་བའི་རྣམ་ལྔ་
བསྲེས་པས་ཆུ་ཀླུང་གི་འགྲམ་གྱི་ས་གཙང་མའམ། གྲོག་མཁར་གྱི་སའམ། གང་དུ་སྲོག་ཆགས་མེད་པའི་ས་དེས་དགང་བར་བྱའོ། །བཀང་ནས་ཀྱང་ལེགས་པར་བརྡུངས་ཏེ་ཀུན་
ནས་མཉམ་པར་བྱས་ལ་ཇི་ལྟར་འདོད་པའི་དཀྱིལ་འཁོར་རྣམ་པ་གསུམ་བྱའོ། །སེང་ལྡེང་གི་ཕུར་བུ་བཞི་ལ་ཁྲོ་བོའི་རྒྱལ་པོ་ཉིད་ཀྱིས་ལན་བདུན་མངོན་པར་སྔགས་པར་བྱས་
ནས་ཕྱོགས་བཞི་རྣམས་སུ་གདབ་པར་བྱའོ། །ཚོན་སྣ་ལྔའི་སྐུད་པ་ལ་ཁྲོ་བོའི་རྒྱལ་པོས་ལན་བདུན་མངོན་པར་སྔགས་པར་བྱས་ནས་ཀུན་ནས་དཀྱིལ་འཁོར་གྲུ་བཞི་པའི་རྣམ་

95-1-87a

པར་དཀྲི་བར་བྱའོ། །དེ་བཞིན་དུ་དབུས་ཀྱི་གནས་སུ་ནང་དུའང་ཟུར་བཞིའི་རྣམ་པར་བྱའོ། །དབུས་ཀྱི་ནང་ན་གནས་པའི་དཀྱིལ་འཁོར་གྱི་སློབ་དཔོན་
གྱིས་རྩ་བའི་རིག་ང་འམ། རྩ་བའི་སྙིང་པོ་སྟོང་ཕྲག་བརྒྱད་བཟླས་པར་བྱའོ། །ཕྱག་རྒྱ་ཆེན་པོ་དང༌། རྩ་བའི་སྔགས་ཀྱིས་གཙུག་ཏོར་བཅིངས་ཏེ་ཁྲོ་བོའི་རྩ་བའི་སྔགས་ཀྱིས་གྲོགས་
བསྲུངས་ནས་བདག་ཉིད་བསྲུང་བར་བྱས་ཏེ་བཟླས་པ་བྱེད་བཞིན་དུ་ཕྱི་རོལ་དུ་བྱུང་སྟེ་དཀྱིལ་འཁོར་ལ་གཡས་སུ་བསྐོར་བ་བྱས་ནས་ཁ་ཤར་དུ་ཕྱོགས་ཏེ་ཀུ་ཤའི་ཁྲེས་ལ་ཉེ་བར་
འདུག་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཡིད་ལ་བྱས་ཏེ་དཀྱིལ་འཁོར་དེ་ཀུན་ནས་གྲུ་བཞིའི་རྣམ་པར་དཀྲི་བར་བྱའོ། །དེ་ཉིད་ཀྱི་ཕྱི་རོལ་ཏུ་ཞག་གཅིག་
སྨྱུང་བར་གནས་པས་རབ་ཏུ་གནས་པར་བྱའོ། །དེ་ལ་འདིར་དཀྱིལ་འཁོར་གྱི་སློབ་དཔོན་གྱི་སྔོན་སྤྱད་པ་རྣམས་བྱས་ཏེ་རང་གི་རིག་པ་དང༌། སྔགས་དང༌། རྒྱུད་ལ་མཁས་པའི་
མཁན་པོས་སེམས་ཅན་ཐམས་ཅད་གྱི་དོན་གྱི་ཕྱིར་ཐེག་པ་ཆེན་པོ་ལ་ལྷག་པར་མོས་པས་ཞག་གཅིག་སྨྱུང་བར་གནས་པར་གྲོགས་བཟང་པོ་དང་ཡང་དག་པར་ལྡན་པ།
བསྟན་བཅོས་རྣམ་པ་སྣ་ཚོགས་པའི་བྱ་བ་མཐོང་བས་ཚོན་ལྔའི་ཕྱེ་མ་ཞིབ་མོ་འབར་བས་ལེགས་པར་སྦྱང་བ་བྱས་ནས་རྩ་བའི་རིག་པའི་སྔགས་དང༌། སྙིང་པོས་མངོན་

95-1-87b

པར་སྔགས་པའི་ཕྱེ་མ་དཀྱིལ་འཁོར་དབུས་སུ་གདབ་པར་བྱའོ། །ཕ་རོལ་དུའང་རྒྱལ་མཚན་དང༌། བ་དན་སྒྲེང་བ་དང༌། རྟ་བབས་བཞིས་བརྒྱན་པ་དང༌། ཆུ་ཤིང་གི་སྡོང་བུ་འབྲས་བུའི་
ཚོགས་ཀྱིས་གཡུར་ཟ་ཞིང་ཀུན་ནས་འབྲས་བུའི་ཚོགས་རྣམས་ཀྱིས་རབ་ཏུ་འཕྱང་བཞིན་པ་དང༌། རྔ་བོ་ཆེ་དང༌། རྫ་རྔ་དང༌། དུང་གི་སྒྲ་ངེས་པར་སྒྲོགས་པའི་སའི་ཕྱོགས་སུ་བསྒྲགས་པར་
བྱའོ། །ངོས་བཞིར་རྗེས་སུ་མཐུན་པའི་བར་དུ་བསྔགས་པའི་སྒྲ་ཆོས་མཉན་པར་བྱའོ། །ཕྱོགས་བཞི་རྣམས་སུ་ཐེག་པ་ཆེན་པོའི་མདོ་སྡེའི་གླེགས་བམ་བཀག་པར་བྱའོ། །འདི་ལྟ་སྟེ། ཤེས་
རབ་ཀྱི་ཕ་རོལ་ཏུ་ཕྱིན་པ་ལྷོ་ཕྱོགས་སུ་བཀླག་པར་བྱའོ། །འཕགས་པ་ཟླ་བ་སྒྲོན་མའི་ཏིང་ངེ་འཛིན་ནུབ་ཕྱོགས་སུའོ། །འཕགས་པ་སྡོང་པོ་བཀོད་པ་བྱང་ཕྱོགས་སུའོ། །འཕགས་
པ་གསེར་འོད་དམ་པ་ཤར་ཕྱོགས་སུའོ། །དེ་ལྟར་གླེགས་བམ་ཀློག་པ་པོ་མེད་ན་མདོ་སྡེ་བཞི་པོ་ཀློག་པར་རྟོགས་པའི་གང་ཟག་ཆོས་སྨྲ་བ་པོ་ལ་ཆོས་མཉན་པའི་ཕྱིར་གསོལ་བ་
གདབ་པར་བྱའོ། །དེ་ནས་དཀྱིལ་འཁོར་གྱི་སློབ་དཔོན་ལངས་ནས། ཙནྡན་དང༌། ག་བུར་དང༌། གུར་གུམ་རྣམ་པར་བསྲེས་པའི་མེ་ཏོག་དཀར་པོ་དྲི་ཞིམ་པ་ལ་རྩ་བའི་རིག་པ་
བཟླས་ཏེ་དཀྱིལ་འཁོར་དེ་ཐམས་ཅད་དུ་གཅལ་དུ་དགྲམ་པར་བྱའོ། །མངོན་པར་བཀྲམ་ནས་ཕྱི་རོལ་དུ་བྱུང་སྟེ་ཞག་བདུན་གྱི་བར་དུ་འདོད་པའི་ཁ་ཟས་བསྟེན་པ་གཉིས་སམ།

95-1-88a

གསུམ། བྱང་ཆུབ་ཀྱི་སེམས་བསྐྱེད་པ། གསོ་སྦྱོང་ཉེ་བར་གནས་པ་བསྟེན་པ་ལ་གནས་པའི་རི་མོ་མཁས་པ་དེ་གྲོགས་སམ། སློབ་མ་དེས་ཁས་བླངས་པ་
རབ་ཏུ་གཞུག་པར་བྱའོ། །གང་རྩ་བའི་རིག་པ་ཉིད་ཀྱིས་གཙུག་ཏོར་བཅིང་བར་བྱས་ནས་དེ་ནས་གསེར་དང༌། དངུལ་དང༌། རིན་པོ་ཆེ་རྣམ་པ་སྣ་ཚོགས་པའི་གོ་འཕང་རྣམས་པར་བཀྲ་
ཞིང་འབར་ལ་མཛེས་པའི་ཟངས་ཀྱི་ཕྱེ་མ་ཞིབ་མོ་སོ་སོར་བཟུང་ནས་ལོངས་སྤྱོད་ཆེན་པོ་དང་ལྡན་ཞིང་ཆོས་དང་ལྡན་པའི་རྒྱལ་པོ་ཆེན་པོ་རྣམས་འདིར་གཞུག་པར་བྱའོ། །དཀྱིལ་
འཁོར་མཐོང་བ་ཉིད་ལས་ངེས་པར་བྱང་ཆུབ་ལ་གཞོལ་བ་ཡིན་ན་སྔགས་སྒྲུབ་པར་བྱེད་པ་ལྟ་ཅི་སྨོས། ཤཱཀྱའི་སྐྱེས་མཆོག་མྱ་ངན་འདས། །སེམས་ཅན་བསོད་ནམས་ཆུང་
རྣམས་ལ། །འདི་ལྟའི་ལོངས་སྤྱོད་ག་ལ་ཡོད། །ཆོ་ག་འདི་ནི་བསྟན་པར་བྱ། །བྱང་ཆུབ་སེམས་དཔའ་འོད་ཆེན་ལྡན། །སྐྱེ་བོ་བཀྲེན་པ་གཟིགས་ནས་ནི། །ཉུང་ཞིང་མདོར་
བསྡུས་དཀྱིལ་འཁོར་ནི། །མདོར་བསྡུས་ནས་ནི་བསྟན་པ་ཡིན། །འབྲས་སཱ་ལུ་དང༌། ཐུག་པོ་ཆེའི་ཕྱེ་མ་ཤིན་ཏུ་ཞིབ་མོ་ཚོན་སྣ་ལྔ་པ་འབར་བས་དཀར་པོ་དང༌།
སེར་པོ་དང༌། དམར་པོ་དང༌། ནག་པོ་དང༌། ལྗང་གུའི་ཁ་དོག་ཏུ་ཁ་བསྒྱུར་ལ་སྔར་བཞག་པའི་ཕྱེ་མ་དཀྱིལ་འཁོར་གྱི་སློབ་དཔོན་གྱིས་བླངས་ནས་བཅོམ་ལྡན་འདས་མའི་

95-1-88b

ཕྱག་རྒྱ་ཆེན་པོ་བཅིངས་ཏེ་རྩ་བའི་རིག་པས་ཕྱེ་མ་ལ་ཕྱག་རྒྱས་གདབ་པར་བྱའོ། །གཞན་ཞི་བསྒྲུབ་པའི་སློབ་དཔོན་གྱིས་དཀྱིལ་འཁོར་གྱི་ཕྱི་རོལ་ཏུ་ལྷོ་ཤར་གྱི་ཕྱོགས་སུ་ལས་ཀྱི་
ཆོ་ག་མཐོང་བས་མེ་ཐབ་བྱའོ། །ཁྲུ་གཉིས་ཀྱི་ཚད་ལ་དཔངས་ཁྲུ་གང་ཙམ་ཁོ་ར་ཁོར་ཡུག་ཏུ་པདྨའི་ཟེ་བའི་རྣམ་པར་ཤིང་པཱ་ལ་ཤའི་ཡམ་ཤིང་རྣམས་ཀྱིས་མེ་རབ་ཏུ་སྦར་ཏེ་ཤིང་
དཔལ་འབྲས་ཀྱི་ཡམ་ཤིང་མཐོ་གང་ཙམ་གྱི་ཚད་ལ་རླན་དང་བཅས་པ། ཞོ་དང༌། སྦྲང་རྩི་དང༌། མར་ལ་བཏགས་པ་རྣམས་ཀྱིས་རྩ་བའི་སྙིང་པོས་སམ། ཕྱག་རྒྱ་དང༌། རྩ་བའི་
རིག་སྔགས་ཀྱིས་མེ་ལྷ་སྤྱན་དྲང་པར་བྱའོ། །སྤྱན་དྲངས་ནས་ཀྱང་སྔར་བརྗོད་པའི་ཡི་གེ་གཅིག་པ་ཉིད་ཀྱི་རིག་པའམ། རྩ་བའི་རིག་པའི་སྙིང་པོས་སླར་ཡང་བརྒྱ་རྩ་བརྒྱད་སྦྱིན་སྲེག་
བྱའོ། །དེ་ནས་དཀྱིལ་འཁོར་གྱི་སློབ་དཔོན་གྱིས་གཙུག་ཏོར་གཙང་ཞིང་ཡོ་བྱད་ཚོགས་པར་བྱས་ནས་བདག་ཉིད་དང༌། རི་མོ་མཁན་ཆེས་མཁས་པའམ། སློབ་མ་བྱེད་དུ་
གཞུག་གོ། དེ་ནས་དཀྱིལ་འཁོར་གྱི་སློབ་དཔོན་གྱིས་སངས་རྒྱས་དང༌། བྱང་ཆུབ་སེམས་དཔའ་རྣམས་ཡིད་ལ་བྱས་ནས་སྔར་བརྗོད་པའི་བདུག་པའི་རིག་པས་བསྲེག་གོ །
ཐལ་མོར་སྦྱར་བ་བྱས་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་

95-1-89a

ཕྱུག་ལ་ཕྱག་བྱས་ནས་ཕྱེ་མ་བླངས་ཏེ་གཟུགས་ཀྱི་རྣམ་པར་བྱ་ཞིང་རི་མོ་མཁན་མཁས་པས་རྫོགས་པར་བྱའོ། །ཆོ་ག་འདི་དག་གིས་དང་པོ་ཁོ་ནར་རེ་
ཞིག་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་རྣམ་པ་ཐམས་ཅད་ཀྱི་མཆོག་དང་ལྡན་པ་རིན་པོ་ཆེ་སེངྒེའི་ཁྲི་ལ་བཞུགས་པ། གནས་གཙང་མའི་གནས་ན་ཆོས་སྟོན་པར་
མཛད་བཞིན་པ་ཀུན་ཏུ་པྲིའོ། །དཀྱིལ་འཁོར་གྱི་སློབ་དཔོན་གྱིས་ཀུན་ཏུ་བྲིས་ནས་རྗེས་སུ་སྒྲུབ་པ་པོས་བདག་ཉིད་སྲུང་བའི་ཆོ་ག་དང༌། རིག་པ་བྱས་ནས་འབྱུང་པོ་ཐམས་ཅད་
པའི་གཏོར་མ་སྦྱིན་པར་བྱ་སྟེ། དཀྱིལ་འཁོར་གྱི་ཕྱི་རོལ་གྱི་ཕྱོགས་བཞི་དང༌། སྟེང་དང༌། འོག་ཏུ་གཏོར་བར་བྱའོ། །དེ་ནས་ཁྲུས་བྱས་ནས་མེ་ཐབ་དང་ཉེ་བར་སོང་ནས་གོས་
གཙང་མ་བགོས་ཏེ་གཙང་སྦྲ་དང༌། སྲུང་བའི་ཆོ་ག་བྱས་ཏེ་རྩ་བའི་རིག་པས་གུར་གུམ་དང་བསྲེས་པའི་མར་གྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་ཀུ་ཤའི་
ཁྲེས་ལ་ཉེ་བར་འདུག་སྟེ་དེ་ཉིད་དུ་བཟླས་པ་བྱེད་ཅིང་དེ་ཉིད་དུ་གནས་པར་བྱའོ། །ཡུངས་ཀར་དཀར་པོ་ལ་ཁོར་བོའི་རྒྱལ་པོ་སྒྲོལ་མས་ནོན་པའི་སྔགས་བརྒྱ་རྩ་བརྒྱད་དུ་མངོན་
པར་སྔགས་ཏེ། མངོན་པར་སྔགས་ནས་ཁམ་ཕོར་ཁ་སྦྱར་དུ་གཞག་པར་བྱའོ། །བགེགས་ཀྱི་རྣམ་པར་འགྱུར་བའི་གཟུགས་རྣམས་དུ་མ་དང༌། ང་རོ་དྲག་པོ་དང༌། རླུང་དང༌།

95-1-89b

ཆར་དང༌། ཡུལ་ངན་གཞན་དང༌། གཞན་གང་ཡང་རུང་བ་འོངས་པ་མཐོང་ན་ཁྲོས་པས་ཡུངས་ཀར་གྱི་སྲེག་བླུགས་ལན་བདུན་སྦྱིན་སྲེག་བྱའོ། །དེ་ནས་བགེགས་རབ་ཏུ་འཇིགས་པར་
འགྱུར་རོ། །མིའི་བགེགས་ལ་ནི་ལན་ལྔ་ཚང་བ་ནས་སྦྱིན་སྲེག་བྱས་ན་སྐྱེས་བུ་དེ་རེངས་པར་འགྱུར་བའམ། ནུས་པ་མེད་པར་འགྱུར་བའམ། འཆི་བར་འགྱུར་བའམ། སྐད་ཅིག་དེ་ཉིད་
ལ་མི་མ་ཡིན་པས་ཟིན་པར་འགྱུར་རོ། །དེ་ནས་རྗེས་སུ་སྒྲུབ་པ་པོས་དེ་ཉིད་དུ་ཀུ་ཤའི་ཁྲེས་ལ་ཉེ་བར་འདུག་ནས་ཁོར་བོའི་རྒྱལ་པོ་སྒྲོལ་མས་ནོན་པས་བཟླས་པ་བྱེད་ཅིང་གནས་པར་
བྱའོ། །དེ་ནས་དཀྱིལ་འཁོར་གྱི་སློབ་དཔོན་གྱིས་བཅོམ་ལྡན་འདས་ཤཱཀྱ་ཐུབ་པའི་སྐུ་གཟུགས་གཡས་ཀྱི་གཞོགས་སུ་རང་སངས་རྒྱས་གཉིས་པདྨའི་གདན་ལ་བཞུགས་པ་
སྐྱིལ་ཀྲུང་གིས་ཉེ་བར་བཞུགས་པར་བྱའོ། །དེའི་འོག་ཏུ་ཉན་ཐོས་ཆེན་པོ་གཉིས་ཆོས་ཉན་པར་བྱའོ། །དེ་རྣམས་ཀྱི་གཡས་སུ་འང་བཅོམ་ལྡན་འདས་འཕགས་པ་སྤྱན་རས་
གཟིགས་དབང་ཕྱུག་རྒྱན་ཐམས་ཅད་ཀྱིས་བརྒྱན་པ། སྟོན་ཀའི་སྤྲིན་གྱི་མདོག་ལྟར་དཀར་བ། པདྨའི་གདན་ལ་བཞུགས་པ། ཕྱག་གཡོན་པས་པདྨ་བསྣམས་ནས་གཡས་
པས་མཆོག་སྦྱིན་པའོ། །དེའི་ཡང་གཡས་སུ་བཅོམ་ལྡན་འདས་མ་གོས་དཀར་མོ་ཕྱག་ན་པདྨ་བསྣམས་པ། ཕྱག་གཡས་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་

95-1-90a

འཚལ་བཞིན་པ་པདྨའི་གདན་ལ་ཉེ་བར་བཞུགས་པ། རལ་པའི་ཅོད་པན་འཆང་བ། དར་ལ་དཀར་པོའི་ན་བཟའ་བསྣམས་པ། དར་ལའི་སྟོད་གཡོགས་
བླ་གོས་བསྣམས་པ། ཐལ་བ་ནག་པོའི་ཐིག་ལེ་གསུམ་བྱས་པའོ། །དེ་བཞིན་དུ་བརྟན་པ་དང༌། ཁོར་གཉེར་ཅན་མའང་རང་རང་གི་གདན་ལ་རང་རང་གི་སྤྱོད་ལམ་དུ་གནས་
ཤིང་ཉེ་བར་བཞུགས་པའང་བྱའོ། །དེ་རྣམས་ཀྱི་གཡས་སུ་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་མ་དང༌། དེ་བཞིན་གཤེགས་པ་སྤྱན་མ་དང༌། གཙུག་
ཏོར་རྒྱལ་མོའང་བྱའོ། །དེ་བཞིན་དུ་བྱང་ཆུབ་སེམས་དཔའ་བཅུ་དྲུག་བྱ་བ་ལ། འདི་ལྟ་སྟེ། ཀུན་ཏུ་བཟང་པོ་དང༌། སའི་སྙིང་པོ་དང༌། ནམ་མཁའི་མཛོད་དང༌། སྒྲིབ་པ་
ཐམས་ཅད་རྣམ་པར་སེལ་བ་དང༌། ངན་སོང་སྟོང་དང༌། བྱམས་པ་ཕྱག་ན་རྔ་ཡབ་ཐོགས་པ་སངས་རྒྱས་བཅོམ་ལྡན་འདས་ལ་ལྟ་བཞིན་པ་དང༌། དྲི་མ་མེད་པའི་བློ་
གྲོས་དང༌། དྲི་མ་མེད་པའི་ཏོག་དང༌། ནོར་བཟང་དང༌། ཟླ་འོད་དང༌། དྲི་མ་མེད་པར་གྲགས་པ་དང༌། ནད་ཐམས་ཅད་གསོ་བར་བྱེད་པ་དང༌། ཆོས་ཐམས་ཅད་ཀྱི་དབང་
ཕྱུག་རྒྱལ་པོ་དང༌། འཇིག་རྟེན་འགྲོ་བ་དང༌། བློ་གྲོས་ཆེན་པོ་དང༌། མངོན་པར་འཛིན་པ་ཞེས་པ་སྟེ་བྱང་ཆུབ་སེམས་དཔའ་ཆེན་པོ་བཅུ་དྲུག་པོ་འདི་རྣམས་རབ་ཏུ་ཞི་

95-1-90b

བའི་སྐུ་དང༌། རྒྱན་ཐམས་ཅད་ཀྱིས་བརྒྱན་པ་འབྲིའོ། །རིག་པའི་རྒྱལ་པོའི་གཙོ་བོ་དང༌། རིག་པའི་རྒྱལ་མོ་དང༌། པདྨའི་རིགས་གཟུགས་དང༌། ཕྱག་རྒྱ་རྣམས་ལུང་ལས་ཇི་ལྟར་བཤད་
པ་བཞིན་དང༌། གནས་ཇི་ལྟ་བ་བཞིན་དུ་བྲིའོ། །མཐའི་གནས་སུའང་གྲུ་བཞིའི་རྣམ་པར་གནས་བཞག་པར་བྱའོ། །པདྨའི་མེ་ཏོག་ལེགས་པར་བྱས་པ་དང༌། རིག་པའི་ལྷ་གང་
གིས་དྲན་པའང་གནས་དེ་རྣམས་སུ་བཞག་པར་བྱའོ། །དེ་བཞིན་དུ་བཅོམ་ལྡན་འདས་ཤཱཀྱ་ཐུབ་པའི་གཡས་ཀྱི་གཞོགས་སུ་རང་སངས་རྒྱས་ནམ་མཁའ་དང༌། ཡོངས་སུ་ཞེས་
བྱ་བ་གཉིས་ཀྱང་ངོ༌། །དེ་བཞིན་དུ་ཤར་དུ་ཁ་བལྟས་པའི་དཀྱིལ་འཁོར་ཐམས་ཅད་དུ་འཇུག་པའི་སྒོ་རྣམས་བྱའོ། །བཅོམ་ལྡན་འདས་ཤཱཀྱ་ཐུབ་པའི་གཡོན་གྱི་གཞོགས་སུ་
རང་སངས་རྒྱས་ཙནྡན་དང༌། གྲུབ་པ་ཞེས་པ་གཞན་གཉིས་ཀྱང་ཀུན་ཏུ་བྲིའོ། །དེ་རྣམས་ཀྱི་འོག་ཏུ་ཉན་ཐོས་ཆེན་པོ་འོད་སྲུང་ཆེན་པོ་དང༌། ཀ་ཏྱ་ན་དང་གཉིས་ཀུན་ཏུ་བྲིའོ། །དེ་
རྣམས་ཀྱི་འང་གཞོགས་སུ་འཕགས་པ་ཕྱག་ན་རྡོ་རྗེ་ཨུཏྤལ་ལྟར་སྔོ་བསངས་སུ་སྣང་བ། རབ་ཏུ་ཞི་བའི་གཟུགས་རྒྱན་ཐམས་ཅད་ཀྱིས་བརྒྱན་པ། ཕྱག་གཡས་རྔ་ཡབ་ཐོགས་པ།
གཡོན་པ་ཁྲོ་བོའི་སྦྱི་བོར་བཞག་པའོ། །རྡོ་རྗེ་ཁུ་ཚུར་དང༌། རྡོ་རྗེ་ལྕགས་ཀྱུ་དང༌། རྡོ་རྗེ་ལྕགས་སྒྲོག་དང༌། དཔུང་བཟང་དང༌། རྡོ་རྗེ་སྡེ་རྣམས་ཆ་བྱད་ཇི་ལྟ་བ་དང༌། མཚན་མ་ཇི་ལྟ་

95-1-91a

བ་བཞིན་དུ་བགེགས་རྣམས་འཇོམས་པའོ། །རིག་པའི་རྒྱལ་པོ་དང༌། རྒྱལ་མོ་འཁོར་དང་བཅས་པ་ཐམས་ཅད་དང༌། གཟུགས་དང༌། ཕྱག་རྒྱ་ལ་
སོགས་པ་རྣམས་ཇི་ལྟར་དྲན་པ་བཞིན་དུ་བྲིའོ། །དེ་རྣམས་ཀྱིའང་གཡོན་དུ་གྲུ་བཞིའི་རྣམ་པར་རྡོ་རྗེའི་ཕྱག་རྒྱ་གཉིས་བྲི་བར་བྱའོ། །བྲིས་ནས་ཀྱང་གནས་གང་དུ་རིག་པའི་ཚོགས་
མ་དྲན་པ་དེ་རྣམས་གནས་འདིར་བཞུགས་ཤིག་ཅེས་བརྗོད་པར་བྱའོ། །དེ་རྣམས་ཀྱི་སྟེང་དུ་ཕ་རོལ་ཏུ་ཕྱིན་པ་དྲུག་དང༌། བཅོམ་ལྡན་འདས་མ་མ་མཱ་ཀི་ཀུན་ཏུ་བྲི་སྟེ་རྒྱན་
ཐམས་ཅད་ཀྱིས་བརྒྱན་པ་རབ་ཏུ་ཞི་བའི་ལས་སོ། །དེ་རྣམས་ཀྱིའང་སྟེང་དུ་གཙུག་ཏོར་གྱི་རྒྱལ་པོ་བརྒྱད་ཀུན་ནས་འབར་བའི་ཕྲེང་བས་འཁྲུགས་པ། ཕྱག་རྒྱ་བཅིངས་པ་
རང་རང་གི་འཁོར་ལོས་བསྒྱུར་བའི་རྒྱལ་པོ་ཆེན་པོའི་གཟུགས་སུ་ཀུན་ཏུ་བྲི་སྟེ་གསར་མདོག་དབང་པོ་རབ་ཏུ་ཞི་བ། རྒྱན་ཐམས་ཅད་ཀྱིས་བརྒྱན་པ། དེ་བཞིན་གཤེགས་པའི་
སྐུ་གཟུགས་ལ་ཅུང་ཟད་བལྟ་བ་སྦྱིན་པ་རྣམས། འདི་ལྟ་སྟེ། གཙུག་ཏོར་འཁོར་ལོས་བསྒྱུར་བ་དང༌། གཙུག་ཏོར་མངོན་པར་འཕགས་པ་དང༌། གཙུག་ཏོར་གདུགས་དཀར་
པོ་དང༌། རྒྱལ་བའི་གཙུག་ཏོར་དང༌། པདྨའི་གཙུག་ཏོར་དང༌། རྣམ་པར་རྒྱལ་བའི་གཙུག་ཏོར་དང༌། གཟི་བརྗིད་ཕུང་པོ་དང༌། གཙུག་ཏོར་མཐོན་པོ་ཞེས་པ་སྟེ་གཙུག་ཏོར་

95-1-91b

བརྒྱད་པོ་འདི་རྣམས་ཀུན་ཏུ་བྲིའོ། །འཇུག་པའི་ཕྱོགས་ཀྱི་སྒོར་ནི་བྱང་ཆུབ་སེམས་དཔའ་གཉིས་བྱ་སྟེ་གཡས་ཕྱོགས་སུ་ནི་འཇིག་རྟེན་ལས་འདས་པར་འགྲོ་བ་ཞེས་བྱ་བ། རབ་ཏུ་ཞི་བའི་
ལུས། རལ་པའི་ཅོད་པན་འཆང་བ། ཕྱག་གཡས་མཆོག་སྦྱིན་པས་ཕྲེང་བ་འཛིན་པ། ཕྱག་གཡོན་པས་སྤྱི་བླུགས་འཛིན་ཅིང་སྒོ་ལ་མངོན་དུ་ཕྱོགས་པ། བཞིན་ཅུང་ཟད་ཁྲོ་གཉེར་
དང་བཅས་པ་ཀུན་ཏུ་བྲིའོ། །འཇུག་པའི་སྒོའི་གཡོན་ཕྱོགས་སུ་ནི་བྱང་ཆུབ་སེམས་དཔའ་ཆེན་པོ་མ་རྒྱལ་བ་ལས་རྒྱལ་བ་བྲི་བར་བྱ་སྟེ་རབ་ཏུ་ཞི་བའི་ལུས། རལ་པའི་ཅོད་པན་འཆང་
བ། ཕྱག་གཡོན་དབྱུག་གུ་དང༌། རིལ་བ་སྤྱི་བླུགས་འཛིན་པ། ཕྱག་གཡས་པས་བགྲང་ཕྲེང་བཟུང་ནས་མཆོག་སྦྱིན་པས་རབ་ཏུ་སྦྱིན་པར་བྱེད་པ། བཞིན་ཅུང་ཟད་ཁྲོ་གཉེར་ཅན་
འཇུག་པའི་སྒོ་ལ་མངོན་པར་ཕྱོགས་བ་ཀུན་ཏུ་བྲིའོ། །སེང་གེའི་ཁྲིའོ་འོག་ཏུ་ཆོས་ཀྱི་འཁོར་ལོ་ཀུན་ནས་འབར་བའི་ཕྲེང་བས་འཁྲུགས་པ། དེའི་འོག་ཏུ་རིན་པོ་ཆེའི་གཞལ་
ཡས་ཁང༌། དེ་ལ་གནས་པའི་བཅོམ་ལྡན་འདས་མ་རིག་པའི་རྒྱལ་མོ་ཆེན་མོ། ཧ་ཅང་མི་སྐེམ་ཧ་ཅང་མི་སྦོམ་པའི་ལུས་སུ་གནས་པ། རབ་ཏུ་ཞི་བའི་སྐུ། གཟུགས་མཛེས་
ཤིང་ཅུང་ཟད་འཛུམ་པའི་བཞིན། ཕྱག་གཡོན་པས་ཨུཏྤལ་སྔོན་པོ་བསྣམས་པ། ཕྱག་གཡས་པས་དཔལ་འབྲས་བསྣམས་པ། བྱིས་པའི་རྒྱན་ཐམས་ཅད་ཀྱིས་བརྒྱན་པ།

95-1-92a

རིན་པོ་ཆེའི་ཅོད་པན་འཆང་བ། མུ་ཏིག་གི་ཕྲེང་བས་མཆོད་ཕྱིར་ཐོགས་པ་བྱས་པ། དར་ལའི་སྟོད་གཡོགས་མནབས་པ། དར་གྱི་ན་བཟས་སྨད་གཡོགས་
པ། ཀུན་ནས་འབར་བའི་ཕྲེང་བས་འཁྲུགས་པ། པདྨའི་གདན་ལ་ཉེ་བར་བཞུགས་པ། ཁྲོ་བོའི་རྒྱལ་པོར་གྱུར་པ། སྒྲོལ་མས་ནོན་པ་ལ་གཟིགས་པར་གྱུར་པ། དཀྱིལ་འཁོར་
དུ་འཇུག་པའི་སྒོ་ལ་མངོན་པར་ཕྱོགས་པ། ལྟ་ན་སྡུག་པ་ཐམས་ཅད་དུ་སྲིན་མོ་རལ་གཅིག་པ་བྱས་པའི་གཟུགས་འཆང་བ་ཀུན་ཏུ་བྲིའོ། །དེའི་གཡས་ཕྱོགས་ཀྱི་གཞོགས་སུ་
པདྨའི་འོག་ཏུ་ཁྲོ་བོའི་རྒྱལ་པོ་སྒྲོལ་མས་ནོན་པ་བྲི་སྟེ། རྣམ་པར་འགྱུར་བ་ཆེན་པོའི་གཟུགས་ཅན། ཀུན་ནས་འབར་བའི་ཕྲེང་བས་འཁྲུགས་པ། བཀའ་སོ་སོར་བཞེས་བཞིན་
པ། བྱང་ཆུབ་སེམས་དཔའ་ཆེན་པོར་གྱུར་པ་ལ་བལྟ་བ་ཀུན་ནས་བྲིའོ། །གཡོན་གྱི་གཞོགས་སུ་པདྨའི་འོག་ཏུ་གནས་གཙང་མའི་རིས་ཀྱི་ལྷའི་གཟུགས་ཅན་བྱང་ཆུབ་སེམས་
དཔའ་ལྔ་བྲི་བར་བྱ་སྟེ། འདི་ལྟ་སྟེ། ཤིན་ཏུ་དྲི་མ་མེད་པ་དང༌། ཤིན་ཏུ་དུལ་བ་དང༌། དག་པ་དང༌། མུན་པ་སེལ་བྱེད་དང༌། ཀུན་ཏུ་སྣང་བ་ཞེས་པ་དེ་རྣམས་ཐམས་ཅད་ཀྱང་
གནས་གཙང་མའི་གནས་ན་འདུག་པ། རིན་པོ་ཆེ་འབར་བ་དུ་མའི་རྡོའི་མཐིལ་དང་འདྲ་བ། ཀུན་ནས་འབར་བ་རྣམ་པར་བཀྲ་བའི་མེ་ཏོག་རྣམས་ཀྱིས་གཅལ་དུ་བཀྲམ་པ།

95-1-92b

གཟུགས་མཛེས་པ་ཀུན་ཏུ་བྲིའོ། །ཕྱི་རོལ་གྱི་ཁོར་ཡུག་ཏུ་གྲུ་བཞིར་རྟ་བབས་བཞི་དང་ལྡན་པ་རྣམ་པར་བཀྲ་བའི་ཚོན་སྣ་ལྔས་གསལ་བ། ཤིན་ཏུ་དྲང་བའི་མི་དམར་བས་ནང་གི་དཀྱིལ་
འཁོར་བྱའོ། །ཤར་གྱི་ཕྱོགས་སུ་བཅོམ་ལྡན་འདས་ཤཱཀྱ་ཐུབ་པའི་སྟེང་དུ་རི་མོའི་དབུས་སུ་མེ་ཏོག་གི་རྒྱལ་པོའི་དབང་པོ། པདྨའི་གདན་ལ་ཉེ་བར་བཞུགས་པ། དེ་བཞིན་གཤེགས་
པའི་གཟུགས་ཤིན་ཏུ་ཆུང་ཙམ་དུ་བྱ་སྟེ་ཀུན་ནས་འབར་བའི་ཕྲེང་བས་འཁྲུགས་པ། ཕྱག་མཆོག་སྦྱིན་པ་རབ་ཏུ་སྦྱིན་པ། སྐུའི་གཙུག་ཏོར་ལ་བཞུགས་པའོ། །དེའི་གཡས་སུ་
གཙུག་ཏོར་འཁོར་ལོས་བསྒྱུར་བའི་ཕྱག་རྒྱ་བྲི་བར་བྱའོ། །གཡོན་དུ་གཟི་བརྗིད་ཕུང་པོའི་ཕྱག་རྒྱ་བྲི་བར་བྱའོ། །དེ་བཞིན་གཤེགས་པའི་སྤྱན་མའི་སྟེང་དུ་ཤེས་རབ་ཀྱི་ཕ་རོལ་ཏུ་
ཕྱིན་མ་བྲི་བར་བྱའོ། །བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་སྟེང་དུ་ཤེས་རབ་ཀྱི་ཕ་རོལ་ཏུ་ཕྱིན་མའི་གཡས་སུ་བཅོམ་ལྡན་འདས་འོད་དཔག་ཏུ་
མེད་པ། དེ་བཞིན་གཤེགས་པའི་སྐུར་བྱ་སྟེ་ཕྱག་མཆོག་སྦྱིན་པས་རབ་ཏུ་སྦྱིན་པ། པདྨའི་གདན་ལ་ཉེ་བར་བཞུགས་པ། ཀུན་ནས་འབར་བའི་ཕྲེང་བས་འཁྲུགས་པའོ།།
དེའི་ཡང་གཡས་སུ་ལྷུང་བཟེད་དང༌། ཆོས་གོས་ཀྱི་ཕྱག་རྒྱའོ། །དེ་བཞིན་དུ་མཐར་གྱིས་འཇུག་པའི་གནས་སུ་པདྨའི་ཕྱག་རྒྱ་བྱའོ། །བཅོམ་ལྡན་འདས་མེ་ཏོག་ཀུན་ནས་རྒྱས་

95-1-93a

པའི་རྒྱལ་པོ་དེ་བཞིན་གཤེགས་པའི་གཡོན་དུ་གཙུག་ཏོར་གཟི་བརྗིད་ཕུང་པོའི་ཕྱག་རྒྱ་བྲི་སྟེ་ཀུན་ནས་འབར་བས་འཁྲུགས་པའོ། །དེའི་ཡང་
གཡོན་དུ་དེ་བཞིན་གཤེགས་པ་རིན་ཆེན་ཏོག་གི་སྐུ་རིན་པོ་ཆེའི་རི་ལ་ཉེ་བར་བཞུགས་པ། ཆོས་སྟོན་པར་མཛད་བཞིན་པ། བཻ་ཌཱུཪྻ་སྔོན་པོ་དང༌། མར་གད་དང༌། པདྨ་
རཱ་ག་རྣམ་པ་སྣ་ཚོགས་པ་འབར་བའི་འོད་འབྱིན་པ། ཀུན་ནས་ཀུན་ཏུ་འོད་གསལ་བ་བྲིའོ། །དེའི་ཡང་གཡོན་དུ་རྒྱལ་བའི་གཙུག་ཏོར་གྱི་ཕྱག་རྒྱ་ཀུན་ནས་འབར་བ་འཁྲུགས་
བ་ཀུན་ཏུ་བྲིའོ། །དེའི་ཡང་གཡོན་དུ་ཆོས་ཀྱི་འཁོར་ལོའི་ཕྱག་རྒྱ་ཀུན་ནས་འབར་བ་བྲིའོ། །དེའི་ཡང་གཡོན་དུ་རིལ་བ་སྤྱི་བླུགས་དང༌། བགྲང་ཕྲེང་དང༌། བཟང་པོའི་གདན་གྱི་
ཕྱག་རྒྱ་བྲིའོ། །སྒོའི་གནས་སུ་རྡོ་རྗེ་རྩེ་གསུམ་ལ་གཉིས་ཀ་ནས་ཀུན་ནས་འབར་བར་བྲིའོ། །བཅོམ་ལྡན་འདས་སྤྱན་རས་གཟིགས་དབང་ཕྱུག་གི་འོག་ཏུ་ཕྱག་རྒྱ་ཆེན་པོ་དབྱུག་
བ་ཅན་དང༌། ཨུཏྤ་ལའི་ཕྱག་རྒྱ་ཀུན་ནས་འབར་བ་འདི་དག་ཕན་ཚུན་མ་འབྱར་བར་ཀུན་ཏུ་བྲིའོ། །དཀྱིལ་འཁོར་གྱི་རྣམ་པ་ཀུན་ཏུ་བྲིས་པའི་ཕྱི་རོལ་གྱི་དཀྱིལ་འཁོར་དེའང་
ཚོན་སྣ་ལྔས་འབར་བ་རྣམ་པར་བཀྲ་ཞིང་ལྟ་ན་སྡུག་པ། ཟུར་བཞིས་རྣམ་པར་མཛེས་པ། རྟ་བབས་བཞིའི་རྣམ་པ་ཕྱོགས་བཞིར་རོ། །ནང་གི་དཀྱིལ་འཁོར་ཡང་ཁྲུ་གཉིས་

95-1-93b

ཙམ་གྱི་ཕྱི་རོལ་གྱི་ཤར་ཕྱོགས་སུ་ཚངས་པ་ཆེན་པོ་བྲི་བར་བྱ་སྟེ། གདོང་བཞི་པ། གོས་དཀར་པོ་བགོས་པ། སྟོང་གཡོགས་གོས་དཀར་པོ་ཅན། མཆོད་ཕྱིར་ཐོགས་པ་དཀར་པོ་ཅན་
གསེར་གྱི་མདོག་རལ་བའི་ཅོད་པན་འཆང་བ། གཡོན་ན་དབྱུག་པ་དང༌། སྤྱི་བླུགས་ཐོགས་པ། ཕྱག་ན་རྡོ་རྗེའོ། །དེའི་ཡང་གཡས་སུ་འོད་གསལ་གྱི་ལྷའི་བུ་བྱ་སྟེ་ལུས་དར་ལའི་གོས་
བགོས་པ། དར་ལའི་སྟོད་གཡོགས་ཅན་བཞིན་རབ་ཏུ་ཞི་བ། རལ་པའི་ཅོད་པན་འཆང་བ། མཆོད་ཕྱིར་ཐོགས་དཀར་པོ་ཅན། སྐྱིལ་ཀྲུང་གིས་ཉེ་བར་འདུག་པ། ཕྱག་གཡས་
མཆོག་སྦྱིན་པའོ། །དེའི་ཡང་གཡས་སུ་འོག་མིན་པའི་ལྷའི་བུ་བྱ་སྟེ་རྒྱན་ཐམས་ཅད་ཀྱིས་རྣམ་པར་བརྒྱན་པ། རབ་ཏུ་ཞི་བའི་ལུས། སེམས་བསམ་གཏན་ལ་གནས་པ། དར་ལའི་
གོས་བགོས་པ། དར་ལའི་སྟོང་གཡོགས་ཅན། སྐྱིལ་ཀྲུང་གིས་ཉེ་བར་འདུག་པ། ཕྱག་གཡས་པས་མཆོག་སྦྱིན་པ། མཆོད་ཕྱིར་ཐོགས་དཀར་པོ་ཅན་ནོ། །དེའི་རིམ་པས་
དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་དང༌། འཐབ་འབྲལ་དང༌། བརྒྱ་བྱིན་ལ་སོགས་པའི་ལྷའི་བུ་རྣམས་བྲི་བར་བྱ་སྟེ་གོ་རིམས་ཇི་ལྟ་བ་བཞིན་དང༌།
ཆ་བྱད་དང༌། དབྱིབས་ཇི་ལྟ་བ་བཞིན་ནོ། །བརྒྱ་བྱིན་གྱི་འོག་ཏུ་རྒྱལ་པོ་ཆེན་པོ་བཞིའི་རིས་ཏེ། རྟག་མྱོས་དང༌། ཕྲེང་ཐོགས་དང༌། ལག་ན་གཞོང་ཐོགས་དང༌། པི་ཝང་གཉིས་

95-1-94a

པ་དང༌། ས་བླ་བའི་ལྷའི་བུ་རྣམས་གོ་རིམས་ཇི་ལྟ་བ་དང༌། ཆ་བྱད་ཇི་ལྟ་བ་བཞིན་བྲི་བར་བྱའོ། །དེ་བཞིན་དུ་ལྷོ་ཕྱོགས་སུ་མི་ཆེ་བ་དང༌། མི་གདུང་བ་
དང༌། ཤིན་ཏུ་མཐོང་དང༌། གྱ་ནོམ་སྣང་དང༌། དགེ་ཆུང་དང༌། བསོད་ནམས་སྐྱེས་ལ་སོགས་པའི་ལྷའི་བུ་རྣམས་ཆ་བྱད་དང༌། དབྱིབས་ཇི་ལྟ་བ་བཞིན་དུ་བྲི་བར་བྱའོ། །དེ་བཞིན་དུ་ནུབ་ཀྱི་ཕྱོགས་
དང༌། དེ་བཞིན་དུའང་བྱང་གི་ཕྱོགས་སུའང་ངོ༌། །ནུབ་ཀྱི་ཕྱོགས་སུ་དེ་རྣམས་ཀྱི་འོག་ཏུ་ཕྲེང་གཉིས་ལ་བརྟེན་ནས་བྲི་བར་བྱའོ། །དཀྱིལ་འཁོར་གཉིས་ཀྱི་ཕྱི་རོལ་དུ་དཀྱིལ་འཁོར་གསུམ་
པར་འགྱུར་ཏེ་ཕྱོགས་བཞིར་རྒྱལ་པོ་ཆེན་པོ་བཞི་གོ་རིམས་བཞིན་དུ་བྲི་བར་བྱའོ། །བྱང་ཕྱོགས་སུ་འཇུག་པའི་གཡས་ངོས་སུ་ནོར་སྦྱིན་གཏེར་དང༌། ཉེ་བར་གནས་པ་རྒྱན་
ཐམས་ཅད་ཀྱིས་བརྒྱན་པ། ཅོད་པན་ཅུང་ཟད་བཅོམ་པ། གནོད་སྦྱིན་གྱི་གཟུགས་ཅན་ནོ། །དེའི་གཡས་སུ་ནོར་བུ་བཟང་པོ་དང༌། གང་བ་བཟང་པོ་གནོད་སྦྱིན་གྱི་སྡེ་དཔོན་
དག་བྲིའོ། །དེ་བཞིན་དུ་རིམ་གྱིས་གནོད་སྦྱིན་མ་ཆེན་མོ་འཕྲོག་མ་བྲི་སྟེ་གཞོན་ནུ་དགའ་བྱེད་ཕང་ན་འདུག་པ། དཀྱིལ་འཁོར་ལ་ངེས་པར་རྟོག་བཞིན་པ་བྲིའོ། །ལྔས་
རྩེན་དམར་སེར་འཇིགས་སུ་རུང་བའང་བྲི་སྟེ། དེ་རྣམས་ཀྱི་ཉེ་ལོགས་སུ་གནོད་སྦྱིན་རྣམས་ཀྱི་ཕྱག་རྒྱ་བྲི་བར་བྱའོ། །དེ་བཞིན་དུ་རིམ་གྱིས་ནུབ་ཀྱི་ཕྱོགས་སུ་ལྷ་ལག་

95-1-94b

ན་ཞགས་པ་ཐོགས་པ་དང༌། ཀླུ་དགའ་བོ་དང༌། ཉེ་དགའ་བོ་དང༌། འཇོག་པོ་དང༌། ནོར་རྒྱས་ཀྱི་བུ་ལ་སོགས་པ་རྒྱལ་པོ་ཆེན་པོ་བརྒྱད་བྲི་བར་བྱའོ། །དེ་བཞིན་དུ་ཕྲེང་གཉིས་པ་ལ་བརྟེན་
ནས་གོ་རིམས་བཞིན་དུ་གནོད་སྦྱིན་དང༌། སྲིན་པོ་དང༌། དྲི་ཟ་དང༌། མིའམ་ཅི་དང༌། ལྟེ་འཕྱེ་ཆེན་པོ་དང༌། དྲང་སྲོང་དང༌། གྲུབ་པ་དང༌། ཡི་དྭགས་དང༌། ཤ་ཟ་དང༌། ནམ་མཁའ་
ལྡིང་དང༌། མི་དང༌། མི་མ་ཡིན་པ་ལ་སོགས་པ་དང༌། སྨན་དང༌། ནོར་བུ་རིན་པོ་ཆེའི་བྱེ་བྲག་དང༌། རི་བོ་དང༌། ཆུ་བོ་དང༌། གླིང་རྣམས་གོ་རིམས་བཞིན་དུ་གཙོ་བོར་གྲགས་
པ་དང༌། མཆོག་ཏུ་གཙོ་བོ་ཐམས་ཅད་ཀྱང་བྲི་བར་བྱའོ། །བགྲང་ཕྲེང་ལག་ན་ཐོགས་པ། རལ་བའི་ཅོད་པན་འཆང་བ། གོས་དཀར་པོ་བགོས་པ། དར་ལའི་སྟོད་གཡོགས་
པས་འཁྲུགས་པ། དབྱུག་པ་དང༌། རིལ་བ་སྤྱི་བླུགས་དང༌། བགྲང་ཕྲེང་ལག་ན་ཐོགས་པ། རལ་པའི་ཅོད་པན་འཆང་བ། གོས་དཀར་པོ་བགོས་པ། དར་ལའི་སྟོད་གཡོགས་
ཅན། མཆོད་ཕྱིར་ཐོགས་དཀར་པོ་ཅན། གསེར་གྱི་མདོག་ཐལ་བའི་ཐིག་ལེ་གསུམ་བྱས་པ། སྣ་ཚོགས་པའི་རྒྱན་དང༌། མཚོན་ཆ་དང༌། ཆ་བྱད་དང༌། དབྱིབས་དང༌། ཁ་དོག་
དེའང་ཕྲེང་གཉིས་པ་ལ་བརྟེན་ནས་བྲི་བར་བྱའོ། །ཐམས་ཅད་ནས་འཇུག་པའི་དཀྱིལ་འཁོར་ཆེན་པོར་དཀའ་ཟློག་གི་བདག་པོ་ཁྱུ་མཆོག་ལ་ཞོན་པ། ལག་པ་གཡས་རྩེ་

95-1-95a

གསུམ་ཐོགས་པའོ། །ལྷ་མོ་དཀའ་ཟློག་མའང་རྒྱན་ཐམས་ཅད་ཀྱིས་བརྒྱན་པའོ། །སྨིན་དྲུག་གི་བུའང་རྨ་བྱ་ལ་ཞོན་པ། ལག་ན་མདུང་ཐུང་ཐོགས་པ་
གཞོན་ནུའི་གཟུགས་ཅན། གདོང་དྲུག་པ། ལུས་དམར་པོར་སྣང་བ། གོས་སེར་པོ་བགོས་ཤིང་སྟོད་གཡོགས་གོས་སེར་པོ་ཅན། ཕྱག་གཡོན་པས་དྲིལ་བུ་ཐོགས་ནས་བ་དན་
དམར་པོ་ཐོགས་པའོ། །གོ་རིམ་བཞིན་དུ་བྷྲིང་གི་རི་ཏེ་ཤིན་ཏུ་རིང་བའི་རྣམ་པ་དང༌། ཚོགས་ཀྱི་བདག་པོ་ཆེན་པོ་དང༌། དགའ་བྱེད་དབང་ཕྱུག་དང༌། ནག་པོ་ཆེན་པོ་དང༌། མ་
མོ་བདུན་པོ་རྒྱན་དང༌། ཆ་བྱད་དང༌། དབྱིབས་ཇི་ལྟ་བ་བཞིན་དུ་མངོན་པར་བྲིའོ། །ནོར་ལྷ་བརྒྱད་དང༌། དྲང་སྲོང་བདུན་དང༌། ཁྱབ་འཇུག་ཕྱག་བཞི་པ། ཕྱག་ན་འཁོར་ལོ་དང༌།
བེ་ཅོན་དང༌། དུང་དང༌། རལ་གྲི་ཐོགས་པ། ནམ་མཁའ་ལྡིང་ལ་བཞོན་པ། རྒྱན་ཐམས་ཅད་ཀྱིས་བརྒྱན་པའོ། །གཟའ་བརྒྱད་དང༌། སྒྱུ་སྐར་ཉི་ཤུ་རྩ་བདུན་དང༌། གངས་
སྟེང་གི་དཀྱིལ་འཁོར་ལ་རབ་ཏུ་རྒྱུ་བའི་ཉེ་བའི་གཟའ་བརྒྱད་ཀྱང་བྲིའོ། །གོ་རིམ་བཞིན་དུ་དཀར་པོ་དང༌། ནག་པོའི་ཚེས་བཅོ་ལྔ་དང༌། ཁྱིམ་བཅུ་གཉིས་དང༌། དུས་
དྲུག་དང༌། ཟླ་བ་བཅུ་གཉིས་དང༌། ལོ་ཚིགས་དང༌། སྲིང་མོ་བཞི་གྲུ་ལ་ཞོན་པ་དང༌། ལྔ་པ་མིང་པོ་ཆུ་ལ་གནས་པ་རྣམས་ཏེ་མདོར་ན་ཕྱག་རྒྱ་རྣམས་སུ་རྣམ་པར་གཞག་

95-1-95b

པར་བྱའོ། །ལྷ་རྣམས་གོ་རིམས་བཞིན་དུ་ཕྲེང་གཉིས་སུ་བྱའོ། །མདོར་ན་དཀྱིལ་འཁོར་གསུམ་པར་ཡང་དཀྱིལ་འཁོར་གསུམ་ལ་བརྟེན་ནས་མངོན་པར་བྲི་བར་བྱ་སྟེ་དཀྱིལ་འཁོར་
གསུམ་པོ་རྣམས་སུའང་གྲུ་བཞིར་རྣམ་པར་གཞུག་པར་བྱའོ། །འདི་རྣམས་བཅོམ་ལྡན་འདས་སོ། །མདོར་བསྡུས་ན་སངས་རྒྱས་བཅོམ་ལྡན་འདས་སེམས་དཔའ་ཐམས་ཅད་ཀྱི་གཙོ་
བོ་ནི་ངེས་པར་མངོན་པར་བྲི་བར་བྱའོ། །པདྨའི་རིགས་འཕགས་པ་སྤྱན་རས་གཟིགས་དབང་ཕྱུག་ནི་གཡས་སུ་ངེས་པར་བྲི་བར་བྱའོ། །རྡོ་རྗེའི་རིགས་འཕགས་པ་ཕྱག་ན་རྡོ་རྗེ་ནི་གཡོན་
དུ་ངེས་པར་བྲི་བར་བྱའོ། །བྱང་ཆུབ་སེམས་དཔའ་རྣམས་ཀྱི་གཙོ་བོ་འཕགས་པ་ཀུན་ཏུ་བཟང་པོའང་ངེས་པར་བྲི་བར་བྱའོ། །འཇམ་དཔལ་གཞོན་ནུར་གྱུར་པ་ངེས་པར་བྲི་བར་
བྱའོ། །ལྷག་མ་རྣམས་ཇི་ལྟར་རྣམ་པར་བཞག་པ་བཞིན་དུ་ཕྱག་རྒྱ་རྣམས་སུ་ངེས་པར་བྲི་བར་བྱའོ། །འདི་དག་ནི་ནང་གི་དཀྱིལ་འཁོར་རོ། །དཀྱིལ་འཁོར་བ་ལའང་ཤར་གྱི་
ཕྱོགས་སི་མི་མཇེད་ཀྱི་བདག་པོ་ཚངས་པ་ངེས་པར་བྲི་བར་བྱའོ། །དེ་བཞིན་དུ་ལྷོའི་ཕྱོགས་སུ་འོད་གསལ་བའོ། །འོག་མིན་དང༌། གཟུགས་ཅན་མིན་པ་རྣམས་ལྷའི་དཀྱིལ་
འཁོར་གྱི་རྣམ་པར་རོ། །འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་མི་གསལ་བའི་ལྷ་རྣམས་ནི་མ་ཡིན་ནོ། །བྱང་གི་ཕྱོགས་སུ་བརྒྱ་བྱིན་ལྷའི་རྒྱལ་པོ་དང༌། རབ་འཐབ་

95-1-96a

བྲལ་དང༌། དགའ་ལྡན་དང༌། འཕྲུལ་དགའ་དང༌། གཞན་འཕྲུལ་དབང་བྱེད་དང༌། འོད་ཆུང་ལ་སོགས་པའི་ལྷའི་བུ་རྣམས་ལྷའི་རྒྱལ་པོ་རེ་རེ་ངེས་
པར་མངོན་པར་བྲི་བར་བྱའོ། །ལྷག་མ་རྣམས་ནི་ཇི་ལྟར་རྣམ་པར་བཞག་པ་བཞིན་དུ་ཕྱག་རྒྱ་རྣམས་སུ་མངོན་པར་བྲི་བར་བྱའོ། །དེ་བཞིན་དུ་དཀྱིལ་འཁོར་གསུམ་པར་ཡང་
བྱང་གི་ཕྱོགས་སུ་འབྱུང་པོའི་བདག་པོ་དབང་ལྡན་དཀའ་ཐུབ་ཟློག་པ་དང་བཅས་པ་ངེས་པར་མངོན་པར་བྲི་བར་བྱའོ། །སྒོ་གཉིས་པའི་ཉ་ལོགས་སུ་གཞོན་ནུ་སྨིན་དྲུག་གི་བུ་
རྨ་བྱའི་གདན་ལ་ལག་ན་མདུང་ཐུང་ཐོགས་པ། ལུས་དམར་པོར་སྣང་བ། གོས་སེར་པོའི་སྟོད་གཡོགས་བགོས་པ། ཕྱག་གཡས་ན་དྲིལ་བུ་དང༌། བ་དན་དམར་པོ་ཐོགས་
པ། གཞོན་ནུའི་གཟུགས་ཅན། དཀྱིལ་འཁོར་ལ་ངེས་པར་རྟོག་བཞིན་པའོ། །ཤར་གྱི་ཕྱོགས་སུ་ནམ་མཁའ་ལྡིང་འདབ་ཆགས་ཀྱི་གཟུགས་ཅན་དང༌། དྲང་སྲོང་མཱ་རྐཎྜ་
ངེས་པར་མངོན་པར་བྲི་བར་བྱའོ། །ལྷག་མ་རྣམ་པར་བཞག་པ་བཞིན་དུ་ཕྱག་རྒྱ་རྣམས་སུའང་ངོ༌། །ལྷོ་ཤར་དུ་གཞོན་ནུ་བཞི་དང༌། གཞོན་ནུ་མིང་པོ་དང་ལྷན་ཅིག་པ་
གྲུའི་བཞོན་པ་ལ་ཀུན་ཏུ་གནས་པ། ཆུ་གཏེར་ཆེན་པོ་ལ་ཡོངས་སུ་རྒྱུ་བར་བྱེད་པ། མེ་ལྷའི་རྒྱལ་པོའང་ངེས་པར་མངོན་པར་བྲི་བར་བྱའོ། །དེ་བཞིན་དུ་ལྷོའི་ཕྱོགས་སུ་

95-1-96b

ལང་ཀའི་གྲོང་གི་སྲིན་པོའི་བདག་པོ་ཤིན་ཏུ་འཇིགས་སུ་རུང་བ་སྟེ་དེར་ཤིང་བི་ཙུ་མརྡ་ལ་བརྟེན་ནས་གནས་པ་དང༌། རྨུགས་འཛིན་ཆུའི་དབང་པོ་ཞེས་བྱ་བ་གནོད་སྦྱིན་གྱི་གཟུགས་ཅན་
བྱང་ཆུབ་སེམས་དཔའ་ངེས་པར་མངོན་པར་བྲི་བར་བྱའོ། །ལྷག་མ་ཕྱག་རྒྱ་རྣམས་སུའང་རྣམ་པར་བཞག་པར་བྱའོ། །དེ་བཞིན་དུ་ལྷོ་ནུབ་ཀྱི་ཕྱོགས་སུ་ཀླུའི་གཙོ་བོ་དགའ་བོ་དང༌།
ཉེ་དགའ་པོ་ངེས་པར་བྲི་བར་བྱ་སྟེ་གཟའི་གཙོ་བོ་ཉི་མའང་ངོ༌། །ནུབ་ཀྱི་ཕྱོགས་སུ་ཐུབ་པ་སེར་སྐྱ་ཞེས་བྱ་བ་དྲང་སྲོང་མཆོག་དང༌། མུ་སྟེགས་ཅན་གཅེར་བུ་པའི་ཁྱུ་མཆོག་གཅེར་
བུའི་གཟུགས་སུ་གོ་རིམ་བཞིན་དུ་ཕྱག་རྒྱ་རྣམས་སུ་རྣམ་པར་བཞག་པར་བྱའོ། །བྱང་ནུབ་ཀྱི་ཕྱོགས་སུ་གནོད་སྦྱིན་གྱི་རྒྱལ་པོ་ནོར་སྦྱིན་དང༌། དྲི་ཟའི་རྒྱལ་པོ་ཟུར་ཕུད་ལྔ་པ་དང༌།
མིའམ་ཅིའི་རྒྱལ་པོ་ལྗོན་པ་སྟེ་འདི་རྣམས་ངེས་པར་བྲི་བར་བྱའོ། །ལྷག་མ་དབྱིབས་ཇི་ལྟར་ཀུན་ཏུ་གནས་པ་བཞིན་དུ་གོ་རིམ་བཞིན་ཕྱག་རྒྱ་རྣམས་སུའང་མངོན་པར་བྲི་བར་
བྱའོ། །དཀྱིལ་འཁོར་བཞི་པ་མངོན་པར་བྲིའོ་ཞེས་པ་ཕྱི་རོལ་གྱི་དཀྱིལ་འཁོར་བཞི་པར་རི་མོ་ལྔས་སྤྲས་པ། ཕྱག་རྒྱའི་ཕྲེང་བས་མཛེས་པར་བྱས་པ། གྲུ་བཞི་དང༌། རྟ་བབས་
བཞིའི་རྣམ་པ་དང༌། རྒྱལ་པོ་ཆེན་པོ་བཞིས་རྣམ་པར་བརྒྱན་པ། གོ་རིམ་ཇི་ལྟ་བ་བཞིན་དུ་གནས་པ། འདི་ལྟ་སྟེ། འཇུག་པའི་སྐོར་ཕྱག་རྒྱར་གྱུར་པ་ནི་ཨུཏྤལ་སྔོན་པོར་

95-1-97a

བྲིའོ། །གཡས་དང༌། གཡོན་དུ་ནི་པདྨ་དང༌། རྡོ་རྗེ་དང༌། དགྲ་སྟ་དང༌། དུང་དང༌། མདུང་རྩེ་གསུམ་དང༌། བེ་ཅོན་དང༌། འཁོར་ལོ་དང༌། སྭསྟི་ཀ་
དང༌། བུམ་པ་དང༌། ཉ་དང༌། དུང་དང༌། གདུབ་ཀོར་དང༌། རིལ་བ་སྤྱི་བླུགས་དང༌། རྒྱལ་མཚན་དང༌། བ་དན་དང༌། ཞགས་པ་དང༌། དྲིལ་བུ་དང༌། གྲི་དང༌། ཐོ་བ་དང༌། གཞུ་
དང༌། ལྕགས་མདའ་སྟེ་འདི་རྣམས་རྣམ་པ་སྣ་ཚོགས་པའི་མཚོན་ཆའི་མཆོག་གི་ཕྱག་རྒྱས་ཁོར་ཡུག་ཏུ་གྲྭ་བཞིར་ཕྲེང་བས་ཁྱབ་པར་བྱའོ། །དེ་ནས་ཕྱི་རོལ་གྱི་ཕྱོགས་བཞིར་
ཕྱག་རྒྱ་ཆེན་པོ་བཞི་བཞག་པར་བྱ་སྟེ། བྱང་ཕྱོགས་སུ་དཀྱིལ་འཁོར་གྲུ་བཞི་པའི་རྣམ་པ་ཅན་བྱས་ནས་རྡོ་རྗེ་གཉིས་ཀ་ནས་རྩེ་མོ་གསུམ་པའི་རྣམ་པ་ཀུན་ནས་འབར་བའོ།།
ཤར་ཕྱོགས་སུ་དཀྱིལ་འཁོར་གྲུ་གསུམ་པའི་རྣམ་པ་ཅན་ཀུན་ནས་འབར་བ་ཅན་བཞག་པར་བྱའོ། །ལྷོའི་ཕྱོགས་སུ་དཀྱིལ་འཁོར་གཞུའི་རྣམ་པ་ཅན་བྱས་ནས་ལྷུང་བཟེད་
ཀུན་ནས་འབར་བ་ཅན་བཞག་པར་བྱའོ། །ནུབ་ཀྱི་ཕྱོགས་སུ་དཀྱིལ་འཁོར་ཉི་མའི་རྣམ་པ་ཅན་བྱས་ནས་ཨུཏྤལ་སྔོན་པོ་རང་གི་སྡོང་བུ་དང༌། འདབ་མ་དང་ལྡན་པ་ཀུན་ནས་
འབར་བའོ། །ཕྱོགས་བྲལ་རྣམས་སུ་ཕྱག་རྒྱ་བཞིར་འགྱུར་རོ། །ནུབ་བྱང་གི་ཕྱོགས་སུ་དཀྱིལ་འཁོར་ཟླུམ་པོའི་རྣམ་པ་ཅན་བྱས་ནས་ཞགས་པ་ཀུན་ནས་འབར་བའོ། །ལྷོ་ནུབ་

95-1-97b

ཀྱི་ཕྱོགས་སུ་དཀྱིལ་འཁོར་རིང་པོའི་རྣམ་པ་བྱས་ནས་དབྱུག་པ་ཀུན་ནས་འབར་བའོ། །ལྷོ་ཤར་གྱི་ཕྱོགས་སུ་དཀྱིལ་འཁོར་གྲུ་གསུམ་པའི་རྣམ་པ་ཅན་བྱས་ནས་དགྲ་སྟ་ཀུན་ནས་
འབར་བའོ། །བྱང་ཤར་གྱི་ཕྱོགས་སུ་རལ་གྲི་ཀུན་ནས་འབར་བ་བཞག་པར་བྱའོ། །ཐམས་ཅད་ནས་མངོན་པར་བྲིས་ནས་སྟེང་དང༌། འོག་དང༌། ཐད་དཀར་ཕྱག་རྒྱ་གསུམ་ཕྱིའི་དཀྱིལ་
འཁོར་གྱི་སྒོ་དང་ཉེ་བར་ཕྱི་མ་ཉིད་ཀྱི་བྲི་བར་བྱ་བ་ལ། འདི་ལྟ་སྟེ། གོས་དང༌། བསིལ་ཡབ་དང༌། ལྷ་མ་ཀུན་ནས་འབར་བ་དེ་རྣམས་མངོན་པར་བྲི་བར་བྱའོ་ཞེས་སོ། །བྱང་ཆུབ་
སེམས་དཔའ་བློ་ལྡན་པས། །སེམས་ཅན་ཕན་དོན་འདོད་པ་ཡི། །དཀྱིལ་འཁོར་ཆོ་ག་འདི་རྣམས་ཀྱིས། །མདོར་བསྡུས་འདིར་ནི་བསྟན་པ་ཡིན། །དེ་ནས་དཀྱིལ་འཁོར་གྱི་སློབ་དཔོན་གྱིས་
དང་པོ་ཉིད་དུ་སློབ་མ་གཟུང་བར་བྱ་སྟེ། དབང་པོ་མཚང་བ་མེད་པ་དང༌། ཡན་ལག་ཐམས་ཅད་མཛེས་པའི་བྲམ་ཟེ་དང༌། རྒྱལ་རིགས་དང༌། རྗེ་རིགས་དང༌། དམངས་རིགས་
བྱང་ཆུབ་ཏུ་སེམས་བསྐྱེད་པ་ཐེག་པ་ཆེན་པོའི་ཐེག་པ་པ། ཐེག་པ་གཞན་མི་འདོད་པའི་ངང་ཚུལ་ཅན་གྱི་སེམས་དཔའ་ཆེན་པོ་དད་ཅིང་དགེ་བའི་ཆོས་ཅན་དང༌། རྒྱལ་སྲིད་
ཆེན་པོ་མངོན་པར་འདོད་པ་དང༌། ལོངས་སྤྱོད་ཆུང་བ་ལ་སྨོད་པ་དང༌། ལོངས་སྤྱོད་ཆེན་པོ་མངོན་པར་འདོད་པ་དང་ལྡན་པ་དང༌། བཟང་ཞིང་དུལ་ལ་ཚུལ་ཁྲིམས་དང་ལྡན་པའི་

95-1-98a

དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་སྡོམ་པ་ལ་གནས་པ། གསོ་སྦྱོང་ལ་ཉེ་བར་གནས་ཤིང་སྡོམ་པ་ལ་གནས་པའི་བྱང་
ཆུབ་སེམས་དཔའ་ཆེན་པོ་ལ་ཞེ་མི་སྡང་བ་དང༌། ཕྱོགས་ཆེན་པོ་དང༌། རིགས་དང་ལྡན་པ་དང༌། རང་བཞིན་གྱིས་ཆོས་སྤྱོད་པ། ཉིན་དང༌། མཚན་དུ་སྨྱུང་བར་གནས་པ། གོས་
གཙང་མ་བགོས་པ། སྐྲ་དྲི་ཞིམ་པ་དང༌། ཁྲུས་གསུམ་བྱས་པ། མི་སྨྲ་བར་གྱུར་པ། དེའི་ཉིན་མོ་ག་པུར་དང༌། གུར་གུམ་དང༌། མ་ལ་ཡའི་ཙནྡན་དྲི་ཞིམ་པོས་དྲི་ཞིམ་པར་
བྱས་པ། རྟག་ཏུ་ཉེ་རེག་བྱས་པ་དང་ལྡན་པ། ཀུ་ཤའི་ཁྲེས་ལ་ཉེ་བར་འདུག་སྟེ་བསྲུང་བའི་ཆོ་ག་བྱས་པ་དང༌། ཚངས་པར་སྤྱོད་པ་དང༌། བདེན་པ་དང་ལྡན་པ་དང༌། རྒྱལ་
བར་དགོངས་པ་ཕྱིའི་དཀྱིལ་འཁོར་དེ་ཉིད་དུ་ཧ་ཅང་ཡང་མི་ཉེ་ཧ་ཅང་ཡང་མི་རིང་བར་བཞག་པར་བྱའོ། །གཙང་ཞིང་གཙང་སྦྲ་བྱས་པ་ཇི་སྲིད་གཅིག་ནས་བརྒྱད་ལ་སོགས་
པའི་བར་རྣམས་ཏེ་གཞན་རྣམས་ནི་མ་ཡིན་ནོ། །དེ་རྣམས་ཀྱང་ཕན་ཚུན་ཀུན་ཏུ་ཆགས་པ། རྒྱལ་རིགས་སྤྱི་བོར་མངོན་པར་དབང་བསྐུར་བའི་རྒྱལ་པོ་ཆེན་པོ་དང༌། དེ་རྣམས་
ཀྱི་བུ་གཞོན་ནུ་མ་རྣམས་གྲོང་བའི་ཆོས་མི་ཤེས་པ་སྟེ་བཅོམ་ལྡན་འདས་གཞོན་ནུའི་གཟུགས་ཅན་བྱང་ཆུབ་སེམས་དཔའ་ཆེན་པོ་འཇམ་དཔལ་བྱིས་པའི་སྐྱེ་བོ་རབ་ཏུ་

95-1-98b

སད་པར་བྱེད་པ། གཞོན་ནུའི་སྐྱེ་བོ་དགའ་བར་བྱེད་པས་སོ། །དེ་ནས་ཆེས་ཐོག་མར་དེ་ལྟ་བུའི་གྲོང་བའི་ཆོས་མི་ཤེས་པ་རབ་ཏུ་གཞུག་པར་བྱ། རྒྱལ་པོ་ཆེན་པོ་མངོན་པར་འཕེལ་
བ་དང༌། ཚེ་དང༌། ནད་མེད་པ་དང༌། དབང་ཕྱུག་དང༌། ལོངས་སྤྱོད་ཆེན་པོ་མངོན་པར་འཕེལ་བ་དང༌། ཁྱད་པར་དུའང་ཚུལ་ཁྲིམས་དང་ལྡན་པས་རིག་པའི་དངོས་གྲུབ་ངེས་པར་
གནས་པའི་ཕྱིར་རོ། །དེ་ལྟར་སྔར་བཞག་པ་བྱས་ནས་གྲོགས་བཟང་པོ་དང་ལྡན་པའི་སློབ་དཔོན་གྱིས་ག་པུར་གྱི་བདུག་པ་བསྲེགས་ཏེ་རྒྱབ་ཀྱིས་ཕྱོགས་པ་མིན་པར་ཕྱི་རོལ་ཏུ་
འབྱུང་བར་བྱ་སྟེ་བྱུང་ནས་ཀྱང་ཇི་ལྟར་བདེ་བའི་ཆུ་ཤིན་ཏུ་གཙང་སྦྲ་བྱས་པ། སྲོག་ཆགས་མེད་པ། རྩ་བའི་རིག་པ་བརྒྱད་བརྒྱ་མངོན་པར་བཟླས་པ། ཕྱག་རྒྱ་ཆེན་པོས་རྒྱས་
བཏབ་པའི་ཆུས་ཁྲུས་བྱས་ནས་ཉེ་རེག་བྱས་ཏེ་གོས་གཙང་མ་བགོས་པའི་གཙང་མས་མེ་ཐབ་ཏུ་སོང་ནས་ཀུ་ཤའི་ཁྲེས་ལ་ཉེ་བར་འདུག་སྟེ་བྱང་ཤར་དུ་མངོན་པར་ཕྱོགས་པས་ག་
བུར་དང༌། གུར་གུམ་ཙནྡན་དང་བསྲེས་པའི་མར་གྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱའོ། །སྔར་བརྗོད་པའི་ཆོ་གས་སྤྱན་དྲངས་པ་དང༌། གཤེགས་སུ་གསོལ་ལོ། །སླར་
ཡང་དཀྱིལ་འཁོར་དུ་འཇུག་པར་བྱའོ། །ཞུགས་ནས་བུམ་པ་གང་བརྒྱད་གཙང་མའི་གོས་དང་ལྡན་པ། ཤིང་ས་ཧ་ཀ་རའི་ཡལ་འདབ་དང༌། འབྲས་བུས་རྣམ་པར་བརྒྱན་

95-1-99a

པ། གསེར་དང༌། དངུལ་དང༌། རིན་པོ་ཆེ་དང༌། འབྲུ་ནང་དུ་བཅུག་པ། དེ་ལྟ་བུ་བཅོམ་ལྡན་འདས་ཤཱཀྱ་ཐུབ་པ་ལ་སོ་སོར་དབུལ་བར་བྱའོ། །གཉིས་
པ་ནི་སངས་རྒྱས་ཐམས་ཅད་ལའོ། །གསུམ་པ་ནི་འཕགས་པ་ཉན་ཐོས་ཀྱི་དགེ་འདུན་ཐམས་ཅད་ལའོ། །བཞི་པ་ནི་བྱང་ཆུབ་སེམས་དཔའ་ཐམས་ཅད་ལའོ། །ལྔ་པ་ནི་བྱང་
ཆུབ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལའོ། །དྲུག་པ་ནི་ལྷ་ཐམས་ཅད་ལའོ། །བདུན་པ་དང༌། བརྒྱད་པ་ནི་དཀྱིལ་འཁོར་གཉིས་པའི་སྒོ་ཁང་
དུ་གཞག་པར་བྱ་སྟེ་གཅིག་པ་ནི་སེམས་ཅན་ཐམས་ཅད་དང་ཐུན་མོང་དུ་གྱུར་བར་ཡོངས་སུ་བསྔོས་ནས་གཞག་པར་བྱའོ། །དེ་ནས་སྔར་བརྗོད་པའི་ཆོ་ག་ཉིད་ཀྱིས་བདུག་པ་
བསྲེག་ཅིང་ཨུཏྤལ་ལའི་ཕྱག་རྒྱ་བཅིངས་ནས་སླར་ཡང་སྤྱན་དྲང་བར་བྱ་སྟེ་སངས་རྒྱས་ཐམས་ཅད་དང༌། རང་སངས་རྒྱས་ཐམས་ཅད་དང༌། འཕགས་པ་ཉན་ཐོས་དང༌། བྱང་
ཆུབ་སེམས་དཔའ་ཆེན་པོ་རྣམས་དང༌། འབྱུང་པོ་ཐམས་ཅད་དང༌། སྤྱན་རས་གཟིགས་དབང་ཕྱུག་ཀྱང་སྔར་བརྗོད་པའི་ཆོ་ག་ཉིད་ཀྱིས་སྤྱན་དྲང་བར་བྱའོ། །དེ་བཞིན་
དུ་མེ་ཏོག་དང༌། བདུག་པ་དང༌། དྲི་དང༌། མར་མེ་དང༌། ལྷ་བཤོས་ཀྱང་སྔར་བསྟན་པ་ཉིད་ཀྱི་ལས་ཀྱིས་ལྷ་བཤོས་ཐམས་ཅད་ཀྱིས་ཐམས་ཅད་དུ་གོ་རིམས་བཞིན་དུ་

95-1-99b

བྱའོ། །མར་མེ་སྨོས་པ་ཉིད་ཀྱིས་མར་གྱི་མར་མེ་དབུལ་བར་བྱའོ། །འཕགས་པ་དང༌། འཕགས་པ་མ་ཡིན་པ་ཐམས་ཅད་ལ་ལྷ་བཤོས་སྨོས་པས་སཱ་ལུའི་ཟན་ཞོ་དང༌། སྦྲང་རྩི་
དང་ལྡན་པ། འོ་ཐུག་ཁྱད་པར་ཅན་གྱིས་ཉེ་བར་སྦྱར་བའི་མར་ལ་བཙོས་པའི་སྣུམ་ཁུར་གྱིས་མྱ་ངན་མེད་པ་འཁྱིལ་བ་དང༌། ཁཎྜ་ལ་སོགས་པ་ཐམས་ཅད་དེ་བཞིན་གཤེགས་པ་
རྣམས་ལ་དབུལ་བར་བྱའོ། །ཕྱི་རོལ་གང་བ་དང༌། ཙནྡན་གྱི་ཐང་ཆུ་སྦྲང་རྩི་དང༌། འོ་མ། འོ་ཐུག་བཙོས་པའི་བཟའ་བ་རྣམས་རང་སངས་རྒྱས་ཐམས་ཅད་དང༌། འཕགས་པ་ཉན་
ཐོས་དང༌། བྱང་ཆུབ་སེམས་དཔའ་ཆེན་པོ་དང༌། འཕགས་པའི་ལྷ་རྣམས་ལ་མེ་ཏོག་དྲི་ཞིམ་པོ་རྣམས་ཀྱང་དབུལ་བར་བྱའོ། །ལ་དུ་ཅན་དང༌། གརྦྷ་ཏྐཱ་ཁྱད་པར་དང༌། སྔར་གྱི་ཡོ་
བྱད་རྣམས་ལྷ་ཐམས་ཅད་དང༌། འབྱུང་པོའི་ཚོགས་དང༌། སེམས་ཅན་ཐམས་ཅད་ལ་དབུལ་བར་བྱའོ། །དེ་བཞིན་དུ་སྣ་མ་དང༌། རྒྱ་སྦོས་ཀྱི་མེ་ཏོག་དང༌། པུནྣཱ་ག་ལ་སོགས་
པ་རྣམས་སྔར་ངེས་པར་བསྟན་པ་སངས་རྒྱས་དང༌། རང་སངས་རྒྱས་དང༌། འཕགས་པ་ཉན་ཐོས་དང༌། བྱང་ཆུབ་སེམས་དཔའ་ཆེན་པོ་རྣམས་དང༌། འཕགས་པ་དང༌། འཕགས་
པ་མ་ཡིན་པའི་ལྷ་ཐམས་ཅད་ལ་དབུལ་བར་བྱའོ། །ཁྱད་པར་དུ་དེ་བཞིན་གཤེགས་པའི་རིགས་ལ་སྣ་མའི་མེ་ཏོག་དང༌། པདྨའི་རིགས་ལ་པདྨ་དང༌། དེ་བཞིན་དུ་ཕྱག་ན་རྡོ་

95-1-100a

རྗེའི་རིགས་ལ་ཨུཏྤལ་དང༌། གཞན་རྣམས་ལ་ཐ་མལ་བའི་སྔགས་ཀྱིས་དེ་བཞིན་གཤེགས་པའི་རིགས་ལ་ག་པུར་གྱི་བདུག་པའོ། །པདྨའི་རིགས་
ལ་ཙནྡན་ནོ། །དེ་བཞིན་དུ་གསང་བའི་བདག་པོ་རྡོ་རྗེ་ཅན་ཉིད་ཀྱི་གུ་གུལ་དུ་ཤེས་པར་བྱའོ། །སྔགས་གཞན་ཐམས་ཅད་ལ་བདུག་པ་ཐ་མལ་པ་དབུལ་བར་བྱའོ། །འཕགས་
པ་རྣམས་ནི་ཐམས་ཅད་ལ། །མར་གྱི་མར་མེ་དབུལ་བར་བྱའོ། །འཕགས་པ་མིན་པའི་སྔགས་རྣམས་ལ། །དྲི་ཞིམ་ཏིལ་མར་དབུལ་དུ་གཞུག །ཆོ་གའི་གོ་རིམ་བཞིན་དུ་
ནི། །བདུག་པ་མཐོང་བའི་རྒྱུ་ཡིས་སོ། །དེ་བཞིན་དོན་དུ་བསྔོས་པའི་དྲི། །སྔགས་རྣམས་ཀུན་ལ་རྟག་པར་དེའོ། །དེ་བཞིན་གཤེགས་པ་གང་བརྗོད་དང༌། །ཕྱག་ན་རྡོ་རྗེ་གང་
བརྗོད་པ། །རང་རང་གི་ནི་རྒྱུད་རྣམས་སུ། །སྔགས་སྤྱོད་དོན་སྐུ་སྒྲུབ་པ་ཡིས། །འདིར་ནི་ཆོག་བལྟ་བར་བྱ། །ཀུན་ནས་རྗེས་སུ་འཇུག་པའོ། །ཞེས་པའོ། །དེ་ནས་དཀྱིལ་
འཁོར་གྱི་སློབ་དཔོན་སྔར་ཆོ་ག་མཐོང་བས་སྤྱན་དྲང་བ་དང༌། མཆོད་པ་དང༌། བདུག་པ་ལ་སོགས་པ་དང༌། ལྷ་བཤོས་རབ་ཏུ་དབུལ་བ་རྗེས་སུ་འཇུག་པའི་བྱ་བ་བྱས་ནས་
དེའི་འོག་ཏུ་སྒྲུབ་པའི་གྲོགས་མཆོག་མཁས་ཤིང་སྐྱེན་པས། འབྱུང་པོ་ཐམས་ཅད་པའི་གཏོར་མ་ཤ་མེད་པ་ཐམས་ཅད་དང༌། རྔ་པ་ཊ་ཧ་དང༌། དུང་གི་སྒྲའི་སྒྲ་དབྱངས་

95-1-100b

ངེས་པར་སྒྲོགས་པས་བདུག་པ་དང༌། མེ་ཏོག་དང༌། མར་མེ་དང༌། ཕྲེང་བས་རྣམ་པར་སྤྲས་པ་ཕྱོགས་བཞི་རྣམས་དང༌། ཕྱོགས་བྲལ་རྣམས་དང༌། སྟེང་དང༌། འོག་དང༌། ཐད་ཀ་
ཐམས་ཅད་དུ་ཕྱིའི་དཀྱིལ་འཁོར་ལ་བསྐོར་པ་བྱས་ནས་འབྱུང་པོ་ཐམས་ཅད་པའི་གཏོར་མ་རྒྱ་ཆེར་གཏང་བར་བྱའོ། །དེ་ནས་ཁྲུས་བྱས་ནས་སླར་ཡང་ཞོ་དང༌། སྦྲང་རྩི་དང༌། མར་
ལ་བཏགས་པའི་འབྲས་བཱ་ལུ་དང༌། ཐུག་པོ་ཆེའི་སྦྱིན་སྲེག་རྩ་བའི་རིག་པའམ། སྙིང་པོས་སྟོང་ཕྲག་བརྒྱད་བྱའོ། །སྦྱིན་སྲེག་བྱས་ནས་ཀྱང་སྔར་བཀོད་པའི་དཀྱིལ་འཁོར་ལ་
རྗེས་སུ་ཞུགས་པའི་སེམས་དཔའ་ཆེན་པོ་ལ་སྲུང་བའི་ཆོག་རྣམས་བྱས་པའི་དཀྱིལ་འཁོར་གྱི་སློབ་དཔོན་གྱིས་སློབ་མ་ཉིད་ཁས་བླངས་པ། བྱང་ཆུབ་ཏུ་སེམས་བསྐྱེད་པ།
གསོ་སྦྱོང་བྱས་པ། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་བདག་ཉིད་ཀྱི་ལུས་དངོས་གྲུབ་ཀྱི་དོན་དུ་ཕུལ་བ། སེམས་ཅན་ཐམས་ཅད་ཀྱི་ཉེ་བར་ལོངས་སྤྱོད་
པ་ཐུན་མོངས་པར་གྱུར་པ། བླ་ན་མེད་པའི་བྱང་ཆུབ་ཀྱི་སྙིང་པོ་གནོན་པར་བྱེད་པ། དགེ་བ་རྣམས་ཐམས་ཅད་མཁྱེན་པའི་ཡེ་ཤེས་ཀྱི་སངས་རྒྱས་ཐོབ་པར་འདོད་པ་རྣམས་
ལ་དཀྱིལ་འཁོར་བསྟན་པ་ཉིད་ལས་སྡིག་པ་ཐམས་ཅད་ལས་གྲོལ་བར་འགྱུར་ཏེ་མཚམས་མེད་པ་བྱེད་པའི་སྐྱེ་བོ་རྣམས་ཀྱང་སྐད་ཅིག་དེ་ལ་གྲོལ་བར་འགྱུར་རོ། །དེ་ནས་

95-1-101a

དཀྱིལ་འཁོར་གྱི་སློབ་དཔོན་གྱིས་གོས་མ་ཉམས་པ་ཐ་ག་པས་བཏགས་མ་ཐག་པ། སྐྲ་དང་བྲལ་བ། རྩ་བའི་རིག་པས་ལན་བདུན་མངོན་པར་
བསྔགས་པ། དྲི་ཞིམ་པེའི་ཙནྡན་དང༌། གུར་གུམ་གྱིས་བགོས་པའི་དར་གྱིས་དཀྱིལ་འཁོར་དུ་འཇུག་པར་འདོད་པ་རྣམས་གདོང་གཡོགས་ནས་ཐོག་མ་ནས་བཅོམ་ལྡན་འདས་
མ་སྒྲུབ་པ་པོས་རབ་ཏུ་འཇུག་པར་བྱའོ། །རྒྱལ་པོའི་བུ་སྤྱི་བོ་ནས་དབང་བསྐུར་བའམ། རྒྱལ་རིགས་ཀྱི་བུའམ། གཞན་ཡང་སྤྲོ་བ་ཆེན་པོ་རྒྱལ་སྲིད་ཆེན་པོ་འདོད་པའང་ཁབ་
ཏུ་གཞུག་པར་བྱའོ། །དཀྱིལ་འཁོར་གཉིས་པར་གནས་པ་གདོང་གཡོགས་ནས་དྲི་བཟང་པོའི་མེ་ཏོག་ཙནྡན་དང༌། གུར་གུམ་དག་གིས་རྣམ་པར་བསྲེས་པ་བྱིན་ཏེ་ཤིན་ཏུ་
གཙང་སྦྲ་བྱས་པའི་ལག་པ་དག་གིས་མེ་ཏོག་འཐོར་དུ་གཞུག་པར་བྱའོ། །གང་དུ་དེའི་མེ་ཏོག་བབས་པ་དེ་ལ་དེའི་རིག་པའི་སྔགས་སྦྱིན་པར་བྱའོ། །སྐྱེ་བ་གཞན་རྣམས་སུ་
དེ་ཉིད་དང༌། འདི་རྗེས་སུ་འབྲེལ་བའོ་ཞེས་ཀུན་ཏུ་གྲགས་པ་ཡིན་ཞིང་དེ་ཉིད་འདིའི་དགེ་བའི་བཤེས་གཉེན་དང༌། བྱང་ཆུབ་ཀྱི་སྙིང་པོ་གནོན་པར་བྱེད་པ་དང༌། བྱང་ཆུབ་
ཆེན་པོ་ཐམས་ཅད་མཁྱེན་པའི་ཡེ་ཤེས་ཡོངས་སུ་རྫོགས་པར་བྱེད་པའི་དོན་དུ་མངོན་པར་སྒྲུབ་པར་བྱེད་པའོ། །དེ་ཉིད་འདིའི་བསྒྲུབ་པར་བྱ་བ་དང༌། ལོངས་སྤྱོད་ཆེན་

95-1-101b

པོ་དང༌། རྒྱལ་སྲིད་ཆེན་པོ་དང༌། དབང་ཆེ་བར་གྲགས་པའི་གང་ཟག་དང་འགྲོགས་པ་འདིའི་མངོན་པར་སྒྲུབ་པར་བྱེད་པའོ། །སྐྱེ་བ་འདི་ཉིད་དུ་སྒྲུབ་པ་གང་དང་ལྡན་པ་ལྷག་པར་
སྦྱོད་པ་ལས་ལས་རྣམས་ཐམས་ཅད་འགྲུབ་པར་འགྱུར་རོ། །དེ་བཞིན་དུ་རིམ་གྱིས་དེ་ལྟ་བུ་ལ་སོགས་པ་ཇི་སྲིད་བརྒྱད་པོ་རྣམས་དེ་སྲིད་དེ་གཞན་རྣམས་ནི་མ་ཡིན་ནོ་ཞེས་སོ། །སྒྲུབ་
བར་འདོད་པ་གཞན་ཡང་ཅི་ལྟར་འདོད་པ་བཞིན་དུ་སྡིག་པ་ཟད་པའི་དོན་དུ་དམ་ཚིག་ཙམ་དུ་འགྱུར་ཞེས་པའོ། །དཀྱིལ་འཁོར་གྱི་སློབ་དཔོན་གྱིས་མངོན་པར་དབང་བསྐུར་བ་སྦྱིན་
ན་དང་པོ་རེ་ཞིག་དཀྱིལ་འཁོར་གྱི་ཕྱི་རོལ་ཧ་ཅང་མི་རིང་ཧ་ཅང་མི་ཉེ་བའི་བྱང་ཤར་གྱི་ཕྱོགས་ཀྱི་ཆའི་ས་ཕྱོགས་རྩ་བའི་སྔགས་ཀྱིས་བྱིན་གྱིས་བརླབས་ཤིང་སྔགས་ཀྱིས་དག་པར་
བྱས་ནས་དེ་ནས་རྒྱལ་པོ་མངོན་པར་དབང་བསྐུར་བ་དེ་བཞིན་དུ་སེམས་བཞིན་པས་མཐའ་གཅིག་ཏུ་སངས་རྒྱས་དང༌། ཆོས་དང༌། དགེ་འདུན་ལ་མངོན་པར་དང་བའི་དད་པ་
དང༌། སྤྲོ་བ་ཆེན་པོ་དང་ལྡན་པ། བྱང་ཆུབ་ཀྱི་སེམས་དང་མ་བྲལ་བ། ཐེག་པ་ཆེན་པོ་ལ་ཞུགས་པ། དཀོན་མཆོག་གསུམ་ལ་བསྙེན་བཀུར་བྱེད་པ། དབང་པོ་མ་ཚང་པ་
མེད་ཅིང་མ་སྨད་པ། སྐྱེ་བ་འདི་ཉིད་ལ་རིག་པ་དང༌། སྔགས་སྒྲུབ་པར་འདོད་པ། བསམ་པ་བཟང་ཞིང་སྔགས་ཀྱི་སྤྱོད་པ་ལ་སྤྲོ་བའི་ཡིད་དང་ལྡན་པ། དགེ་མཚན་འདོད་པའི་

95-1-102a

རང་བཞིན་ཅན། སད་པའི་རྒྱུར་ཡང་རིག་པའི་དོན་ལ་རྣམ་རྟོག་མེད་ཅིང་དེར་གཏད་པའི་ཡིད་ཅན་དེ་ལྟ་བུ་ལ་སོགས་པ་ལྔ་ཇི་སྲིད་པར་མངོན་པར་
དབང་བསྐུར་བར་བྱའོ། །ལྷག་མ་རྣམས་སྤང་བར་བྱའོ་ཞེས་སོ། །ཤེས་རབ་ཅན་དང༌། སྤྱོད་པ་ལ་མ་རྨོངས་པའི་ཁྱད་པར་ལས་ཏེ་གཞན་རྣམས་བསྟེན་པར་བྱ་བ་མ་ཡིན་ནོ། །དེ་
ནས་རྒྱལ་པོ་ཐམས་ཅད་དབང་བསྐུར་བཞིན་དུ་ཡོ་བྱད་ཐམས་ཅད་བསགས་ཏེ་སློབ་དཔོན་དང༌། མཁན་པོ་མཉེས་པར་བྱའོ། །དེ་ནས་བླ་རེ་བྲེས་ཏེ་རྒྱལ་མཚན་དང༌། བ་དན་དང་
གདུགས་དཀར་པོ་མགོ་བོར་འཛིན་བཞིན་པ་དང༌། རྔ་ཡབ་དཀར་པོ་གཡོབ་བཞིན་པ་དང༌། བཀུར་སྟི་ཆེན་པོས་དུང་དང༌། རྔ་བོ་ཆེ་དང༌། རྫ་རྔའི་དགའ་བའི་སྒྲ་ངེས་པར་
སྒྲོགས་པ་དང༌། རྒྱལ་བའི་སྒྲ་དང༌། བཀྲ་ཤིས་ཀྱི་ཚིགས་སུ་བཅད་པས་མངོན་པར་བསྔགས་པ་དང༌། བདེ་ལེགས་ཀྱི་ཚིགས་སུ་བཅད་པ་རྒྱལ་པས་གསུངས་པ་རྣམས་
ཀྱིས་མངོན་པར་བསྟོད་བཞིན་པས་བསྐོར་བ་དང༌། བཀྲ་ཤིས་དེ་བྱས་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས། འདི་སྐད་ཅེས་བརྗོད་
པར་བྱའོ། །སློབ་དཔོན། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་སྔགས་ཀྱི་སྤྱོད་པ་མངོན་པར་བསྒྲུབ་པ་ལ་ཡང་དག་པར་རྗེས་སུ་འཇུག་པ་དང༌། འཇིག་

95-1-102b

རྟེན་པ་ཐམས་ཅད་ལས་འདས་པའི་གསང་ཆེན་རྣམ་པར་ཐར་པའི་དཀྱིལ་འཁོར་དུ་ཡང་དག་པར་རྗེས་སུ་འཇུག་པ་དང༌། ཆོས་ཀྱི་རྒྱལ་སྲིད་ཐམས་ཅད་ཀྱིས་སངས་རྒྱས་ཉིད་མངོན་
པར་རྟོགས་པར་འདོད་པ་དང༌། མདོར་བསྡུས་ནས་བརྗོད་ན་སངས་རྒྱས་ཉིད་འབྱུང་བའི་ཕྱིར་བདག་ཉིད་སྤྲོ་བར་བགྱིའོ་ཞེས་སོ། །དེ་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཤར་དུ་
མངོན་པར་ཕྱོགས་པས་དཀྱིལ་འཁོར་མཐོང་ཞིང་རྟོགས་པ་ལ་དང་པོ་རེ་ཞིག་རིག་པའི་མངོན་པར་དབང་བསྐུར་བ་བྱིན་ནས་ཕྱག་རྒྱ་ཆེན་པོ་རྩ་བའི་རིག་པ་བཟླས་པར་བྱའོ། །དེ་ནས་
རིག་པ་དང༌། སྔགས་དག་གང་གནས་པ། གྲོ་གའི་འདབ་མ་ལ་གི་ཝང་གིས་བྲི་བར་བྱའོ། །བྲིས་ནས་ཙནྡན་དང༌། གུར་གུམ་དག་གིས་ལག་པ་དག་དང༌། ཁམ་ཕོར་ཁ་སྦྱར་
བཀྲུས་ནས་དེ་ནས་གྲོ་གའི་འདབ་མ་ཁམ་པོར་ཁ་སྦྱར་གྱི་ནང་དུ་བཞག་པར་བྱས་ནས་དཀྱིལ་འཁོར་གྱི་ནང་དུ་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་གི་ཞབས་ཀྱི་དྲུང་དུ་གཞག་པར་བྱའོ། །དེ་ནས་དེར་ཉེ་བར་འདུག་སྟེ་རིག་པ་རྩ་བའི་སྔགས་བརྒྱ་རྩ་བརྒྱད་སྔ་མ་ཉིད་དུ་བརྗོད་པར་བྱའོ། །དེ་ནས་དེར་ཀུ་ཤའི་ཁྲེས་ལ་ཉེ་
བར་འདུག་པ་མངོན་པར་དབང་བསྐུར་བར་བྱའོ། །ཕྱི་རོལ་གྱི་དཀྱིལ་འཁོར་དུ་ཐམས་ཅད་དང་ཐུན་མོང་དུ་གྱུར་པའི་བུམ་པ་གང་བ་སྒོ་དང་ཉེ་བར་སྔར་བཞག་པ་བླངས་ནས་

95-1-103a

སློབ་དཔོན་གྱིས་རྩ་བའི་རིག་པ་བཟླས་ཤིང་སྤྱི་བོར་མངོན་པར་དབང་བསྐུར་བར་བྱའོ། །སློབ་མ་ཇི་ལྟར་འདོད་པའི་ཆུས་སྤྱི་བོ་ནས་མངོན་པར་དབང་
བསྐུར་བར་བྱའོ་ཞེས་སོ། །དེ་ནས་དེ་ལ་ཁམ་ཕོར་ཁ་སྦྱར་དེ་དེའི་ཆེད་དུ་སྦྱིན་པར་བྱའོ། །མར་མེ་ལ་ཀློག་ཏུ་གཞུག་པར་བྱའོ། །གལ་ཏེ་དེས་བཅོམ་ལྡན་འདས་རིག་པའམ།
སྔགས་བཟུང་བ་ཉིད་ཡིན་པར་གྱུར་ན་བཀླགས་པ་ཉིད་ལས་ཀྱང་ལས་བྱེད་དོ། །རྣམ་པ་གཞན་དུ་ན་རིམ་གྱིས་འབད་པས་བསྒྲུབས་པས་བྱེད་པར་འགྱུར་རོ། །གཞན་རྣམས་ནི་
སྔགས་བཟླས་པ་ཁོ་ནས་འགྲུབ་པར་བྱེད་དོ། །དེ་ནས་སྔགས་ཡོངས་སུ་གཟུང་བར་འགྱུར་རོ། །དང་པོ་སྒྲུབ་པ་ཁོ་ནས་འགྲུབ་པར་བྱེད་དོ། །ཞེས་པ་རྣམ་པར་རྟོག་པ་མེད་པ་
ལས་སོ། །དེ་ཁོ་ན་སྔར་བྲིས་པ་སློབ་དཔོན་གྱི་སྒྲུབ་པ་གསུམ་གྱིས་ངེས་པར་འགྲུབ་པར་འགྱུར་རོ། །འབད་པ་མེད་པར་རོ། །དེ་བཞིན་དུ་ཐོག་མར་རིག་པའི་མངོན་པར་དབང་
བསྐུར་བ་སྦྱིན་པར་བྱའོ། །དཀྱིལ་འཁོར་གཉིས་པར་མངོན་པར་དབང་བསྐུར་པ་ནི། དཀྱིལ་འཁོར་གཉིས་པར་དཀྱིལ་འཁོར་ཐམས་ཅད་ལ་དང༌། ལྷ་ཐམས་ཅད་ལ་
གང་རབ་ཏུ་བསྟབས་པའི་བུམ་པ་གང་བ་དེས་སྔ་མའི་ཆོ་ག་གང་ཡིན་པ་ཇི་ལྟ་བ་དེ་ཉིད་ཀྱིས་སྤྱི་བོར་མངོན་པར་དབང་བསྐུར་བར་བྱས་ན་སྡིག་པ་ཐམས་ཅད་ལས་གྲོལ་

95-1-103b

བར་འགྱུར་ཏེ་སངས་རྒྱས་ཐམས་ཅད་ཀྱིས་རྗེས་སུ་གནང་བར་འགྱུར་རོ། །འཇིག་རྟེན་ལས་འདས་པ་ཐམས་ཅད་ཀྱི་དམ་ཚིག་དང༌། དཀྱིལ་འཁོར་དང༌། སྔགས་དང༌། ཕྱག་རྒྱ་སྒྲུབ་
པ་ལའང་ལྷག་པར་འདོད་པར་འགྱུར་རོ། །བྱང་ཆུབ་སེམས་དཔའ་ཐམས་ཅད་ཀྱིས་སློབ་དཔོན་དུ་མངོན་པར་དབང་བསྐུར་བ་སྦྱིན་ནོ། །དཀྱིལ་འཁོར་གསུམ་པར་ཉན་ཐོས་དང༌།
རང་སངས་རྒྱས་ཐམས་ཅད་ལ་ཕུལ་བའི་བུམ་པ་གང་བ་ཆོ་ག་དེ་ཉིད་ཀྱིས་སྤྱི་བོར་མངོན་པར་དབང་བསྐུར་བར་བྱའོ། །ཁྱོད་ལ་སངས་རྒྱས་བྱང་ཆུབ་སེམས་དཔའ་རྫུ་འཕྲུལ་
ཆེན་པོ་དང་ལྡན་པ་ཐམས་ཅད་ཀྱིས་འཇིག་རྟེན་དང༌། འཇིག་རྟེན་ལས་འདས་པ་ཐམས་ཅད་ཀྱི་རིག་པའི་སྔགས་རྣམས་དང༌། དཀྱིལ་འཁོར་འདྲི་བ་དང༌། ཉེ་བར་སྟོན་པ་དང༌།
རྒྱུད་དང༌། རྒྱུད་ཀྱི་ཕྱག་རྒྱ་དང༌། སྤྱད་པ་ངེས་པར་སྟོན་པ་དང༌། རང་གི་ཆོ་ག་ངེས་པར་སྟོན་པར་རྗེས་སུ་གནང་ངོ་ཞེས་བརྗོད་པར་བྱའོ། །སྐྱེ་བ་འདི་ཉིད་དམ། གང་ཕྱི་མ་གཞན་
དང༌། གཞན་རྣམས་སུ་སངས་རྒྱས་ཉིད་ངེས་པར་ཐོབ་བོ། །དེ་བཞིན་དུ་རྒྱལ་བ་དང༌། རྣམ་པར་རྒྱལ་བའི་མངོན་པར་དབང་བསྐུར་བ་དང༌། སྔར་ངེས་པར་བསྟན་པའི་ཆོ་
གས་བཅོམ་ལྡན་འདས་ལ་སྔར་ཕུལ་བའི་བུམ་པ་གང་བ་དང༌། བྱང་ཆུབ་སེམས་དཔའ་ལ་ཕུལ་བའི་བུམ་པ་གང་བས་དེ་བཞིན་ཁོ་ནར་མངོན་པར་དབང་བསྐུར་རོ། །དེ་

95-1-104a

བཞིན་དུའང་ཁྱོད་ལ་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་ཆེན་པོ་རྣམས་དང༌། ཉན་ཐོས་རྣམས་ཀྱིས་འབྱུང་པོ་
ཐམས་ཅད་ཀྱིས་མི་ཚུགས་པ་དང༌། ལུས་ཅན་ཐམས་ཅད་ཀྱིས་མི་ཐུབ་ཅིང་རྣམ་པར་རྒྱལ་བ་དང༌། ཁྱོད་སྔགས་ཐམས་ཅད་ཇི་ལྟར་འདོད་པ་བཞིན་དུ་སྒྲུབས་ཤིག་ཅེས་
རྗེས་སུ་གནང་ངོ་ཞེས་བརྗོད་པར་བྱའོ། །དེ་ནས་དཀྱིལ་འཁོར་གྱི་སློབ་དཔོན་གྱིས་སེམས་ཅན་ལྔ་པོ་ཉིད་རེ་རེ་ལ་ཇི་ལྟར་འདོད་པ་བཞིན་དུ་མངོན་པར་དབང་བསྐུར་བ་སྦྱིན་
པར་བྱའོ། །དེ་ནས་དེ་དག་རིམ་གྱིས་དཀྱིལ་འཁོར་དུ་བཅུག་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕུལ་ཏེ་དཀྱིལ་འཁོར་ལ་བསྐོར་བ་ལན་གསུམ་
བྱས་ནས་གཤེགས་སུ་གསོལ་བར་བྱའོ། །དེ་ནས་ཉི་མ་གཞན་ལ་རིམ་གྱིས་རིག་པ་དང༌། གསང་སྔགས་ཀྱི་སྤྱོད་པ་རྣམས་ལ་བསླབ་པར་བྱ་ཞིང་རྣམ་པར་སྦྱར་བར་བྱའོ། །
སྐད་ཅིག་དེ་ཉིད་ལ་སོང་ནས་སྔར་བརྟེན་པར་ཕུལ་བ་བྱང་ཆུབ་སེམས་དཔའ་ཆེན་པོ་ལ་སྔར་ཕུལ་བའི་ཆུ་བུམ་པ་གང་བ་བླངས་ནས་དཀྱིལ་འཁོར་དུ་ཞུགས་པ་དེ་རྣམས་
ལ་ཆུ་ཁྱོར་པ་གསུམ་ཤར་དུ་མངོན་པར་ཕྱོགས་པར་བྱས་ནས་འཐུང་དུ་གཞུག་པར་བྱའོ། །འདི་སྐད་བརྗོད་པར་བྱ་སྟེ། ཀྱེ་བྱང་ཆུབ་སེམས་དཔའ་ཆེན་པོ། གསང་བའི་

95-1-104b

དམ་ཚིག་གང་གིས་འདའ་བར་བྱེད་པ་བསོད་ནམས་མ་ཡིན་པ་མང་པོ་སྐྱེ་བར་འགྱུར་རོ། །དཀྱིལ་འཁོར་གང་དུའམ། དེར་ཡང་རིགས་དམན་པ་གང་གིས་དཀྱིལ་འཁོར་དུ་འོངས་
པ་དེ་རྣམས་ཀྱང་དཀྱིལ་འཁོར་གྱི་སློབ་དཔོན་གྱིས་སྙིང་རྗེ་ཆེན་པོའི་སེམས་བསྐྱེད་ནས་གྲོགས་བྱེད་པའི་ལག་པར་གོས་དཀར་པོ་གཙང་མ་མགོ་བོར་བཅིངས་པ་གཞན་གྱིས་སམ། གོས་
ཀུན་ཏུ་གཡོགས་ཏེ་གནས་པ་དམ་ཚིག་གི་ཕྱག་རྒྱ་བཅིངས་ནས་རིགས་དམན་པ་རྣམས་ཀྱིས་མེ་ཏོག་གཏོར་བར་བྱའོ། །དེ་ནས་གྲོགས་བྱེད་པ་དེ་རྣམས་ཀྱིས་ཀྱང་རབ་ཏུ་ཞུགས་པའི་
སེམས་ཅན་ཐམས་ཅད་ཀྱིས་ཁྲུས་བྱའོ། །དེ་རྣམས་ཀྱིས་ཀྱང་དམ་ཚིག་ཙམ་དེ་འབྱུང་བར་འགྱུར་རོ། །སྒྲུབ་པའང་གྲུབ་པར་འགྱུར་རོ། །དེ་སྔར་བྱས་པའི་མེའི་བྱ་བའི་གནས་སུ་སོང་
ནས་རྩེ་མོ་མ་ཉམས་པའི་ཀུ་ཤ་རྣམས་ཀྱིས་སོ། །དེར་ཡང་མེ་ཐབ་རྣམ་པ་གསུམ་དུ་བརྗོད་དོ། །ཞི་བ་དང༌། རྒྱས་པ་དང༌། མངོན་སྤྱོད་དོ། །ཞི་བའི་དོན་དུ་པདྨའི་རྣམ་པའོ། །ཡང་
ན་ཚིམ་པར་བྱེད་པས་དབང་དུ་བྱེད་པའང་ངོ༌། །མངོན་སྤྱོད་ལ་ཟུར་གསུམ་མོ། །དེ་ལ་མེའི་བྱ་བའི་ཆོ་ག་ཐམས་ཅད་ལ་ཀུ་ཤ་དགྲམ་པར་འགྱུར་རོ། །སངས་རྒྱས་ཐམས་ཅད་ལ་
ཕྱག་བྱ་བ་བྱས་ནས་ཤར་གྱི་རྩེ་མོར་མེའི་བྱ་བ་བཞག་པར་བྱའོ། །བྱང་ཆུབ་སེམས་དཔའ་སེམས་དཔའ་ཆེན་པོ་ཕྱི་ནས་མེའི་བྱ་བ་མཛད་པ་རྣམས་ལ་ཕྱག་བྱས་ནས་ལྷོའི་རྩེ་

95-1-105a

མོར་རོ། །བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་བྱང་གི་རྩེ་མོར་སྦྱིན་པར་བྱའོ། །དེ་བཞིན་དུའང་བྱ་བ་རྣམས་གྲོགས་བྱེད་པས་གནས་པའི་
ངང་ཚུལ་ཅན་གྱིས་མེའི་བྱ་བ་ཀུ་ཤ་རྣམས་ཀྱིས་སོ། །ཐོག་མར་རྩ་བའི་རིག་པས་སོ། །ཐོག་མར་ཞོ་དང༌། སྦྲང་རྩི་དང༌། མར་ལ་བཏགས་པའི་འབྲས་ཡོས་ཀྱི་སྦྱིན་སྲེག་ཉི་ཤུ་རྩ་
གཅིག་སྦྱིན་པར་བྱའོ། །ཞི་བའི་དོན་དུ་སྙིང་པོས་མར་གྱིས་སོ། །རྒྱས་པའི་དོན་དུ་ཤིང་ཨ་པ་མརྒ་གསུམ་གྱི་སྦྱིན་སྲེག་འོ། །མངོན་སྤྱོད་ལ་ཀ་ཊ་ཀེ་ཡིས་སོ། །མེའི་བྱ་བའི་ཆོ་ག་
འདི་འང་ཐམས་ཅད་དུ་ཐུན་མོང་བའི་སྒྲུབ་པ་རྣམས་ལའང་ངོ༌། །དཀྱིལ་འཁོར་སེམས་ཅད་ཀྱི་ཉེ་བར་སྤྱོད་པ་རྣམས་སུའང་ངོ༌། །དེ་ནས་དཀྱིལ་འཁོར་གྱི་སློབ་དཔོན་གྱི་གནས་
གཙང་མས་གཙོ་བོའི་ལྷ་ཉིད་བསྟན་ནས་མེའི་ཆོ་གའི་བྱ་བ་བྱས་ཏེ་འདི་སྐད་ཅེས་བརྗོད་པར་བྱའོ། །དཀྱིལ་འཁོར་ཐམས་ཅད་དུ་རབ་ཏུ་ཞུགས་པ་རྣམས་ལ་དེ་ནས་རྩ་བའི་
རིག་པ་བཟླས་པས་མཆོད་ཡོན་ནོ། །སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་རྣམས་དང༌། གཞན་ཡང༌། རྫུ་འཕྲུལ་ཆེན་པོའི་ལྷའི་ཁྱད་པར་རྣམས་
དང༌། བཅོམ་ལྡན་འདས་ཀྱི་ཉན་ཐོས་རྣམས་ཀྱང་གསན་དུ་གསོལ། ཡང་དམ་ཚིག་གི་དཀྱིལ་འཁོར་འདིར་ཆོ་ག་ལས་འདས་པར་ཡང་རུང་སྟེ་གུས་པར་བྱེད་པ་དང༌།

95-1-105b

གཞན་ཡང༌། གང་ཅུང་ཟད་བདག་ཉིད་ཉམས་པར་བྱ་བ་དེ་དག་དགེ་བའི་རྩ་བ་འདིས་དཀྱིལ་འཁོར་ཐམས་ཅད་རབ་ཏུ་གནས་པ་དང༌། དེ་བཞིན་གཤེགས་པ་ཐམས་ཅད་ཀྱི་སྤྱོད་ཡུལ་དང་
བྱང་ཆུབ་སེམས་དཔའ་ཐམས་ཅད་ཀྱི་སྤྱོད་ཡུལ་དང་མ་བྲལ་བར་ཐོབ་པར་གྱུར་ཅིག། མྱུར་དུ་བདེ་བ་དང་ལྡན་པ་ཐོབ་པར་གྱུར་ཅིག། དེ་སྐད་ཅེས་བརྗོད་པར་བྱའོ། །དཀྱིལ་འཁོར་
དུ་རབ་ཏུ་ཞུགས་པའི་སེམས་ཅན་རྣམས་ཐམས་ཅད་ལ་མདོར་ན་བྱང་ཆུབ་ཀྱི་སེམས་དང་མི་འབྲལ་བར་འགྱུར་བར་བྱའོ། །སྦྱིན་པ་ལ་རབ་ཏུ་ཆགས་པ་དང༌། བྱམས་པ་ལ་སོགས་
པ་ལ་གནས་པ་དང༌། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་མཆོད་པ་དང༌། མདོར་ན་ལུང་དང༌། རིག་པ་དང༌། གསང་སྔགས་སངས་རྒྱས་དང༌། བྱང་ཆུབ་སེམས་
དཔས་གསུངས་པ་རྣམས་བལྟ་བར་བྱ། བྱང་ཆུབ་ཀྱི་སེམས་དང་མི་འབྲལ་བར་འགྱུར་བར་བྱའོ་ཞེས་བརྗོད་པར་བྱའོ། །དེ་ནས་དཀྱིལ་འཁོར་གྱི་སློབ་དཔོན་གྱིས་བྱང་ཆུབ་སེམས་
དཔའ་ལ་སོགས་པ་དེ་རྣམས་ཐམས་ཅད་ལ་དྲི་བཟང་པོའི་མེ་ཏོག་གིས་མཆོད་ཡོན་ཕུལ་ནས་སམ། དེ་ནས་ཡིད་ཀྱིས་མཆོད་ཡོན་ཕུལ་ནས་རྩ་བའི་རིག་པ་བཟླས་པས་གཙྪ་
གཙྪ་ཞེས་པ་དང༌། སྭཱཧཱ་ཞེས་པ་ཁོ་ན་བཟླས་པས་ཕྱོགས་བཞིར་རྣམ་པར་བལྟས་ཏེ་བཅོམ་ལྡན་འདས་མའི་རྩ་བའི་ཕྱག་རྒྱ་བཅིངས་ནས་གྱེན་དུ་ངེས་པར་བལྟས་པས་གཤེགས་

95-1-106a

སུ་གསོལ་བར་བྱའོ་ཞེས་པའོ། །བྱང་ཆུབ་སེམས་དཔའི་སྡེ་སྣོད་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་པ་རྫེས་ཀྱི་རྩ་བའི་ཆོ་ག་ལས་
དཀྱིལ་འཁོར་གྱི་ཆོ་ག་རབ་འབྱམས་ཀྱི་ལེའུ་སྟེ་གཉིས་པ་རྫོགས་སོ།།   །།དེ་ནས་སེམས་དཔའ་ཆེན་པོ་དེ་སླར་ཡང་ཐམས་ཅད་དང་ལྡན་པའི་འཁོར་གྱི་དཀྱིལ་
འཁོར་ལ་རྣམ་པར་གཟིགས་ནས་ལྷའི་བུ་རྣམས་ཐམས་ཅད་ལ་སྨྲས་པར་གྱུར་ཏེ། ཁྱེད་རྣམས་ཉོན་ཅིག། མཆོག་གི་གྲུབ་པ་མཆོག་ཏུ་གསང་བ་སྒྲུབ་ཐབས་ཐམས་ཅད་ཀྱི་
ཆོ་ག་རིག་པའི་ལས་ཐམས་ཅད་བྱེད་པ་དང༌། རིག་པའི་ལས་བཟང་པོ་བྱེད་པ་ཆེན་པོ་ཉིད་དང༌། དོན་ཆེན་པོ་བྱེད་པ། ཕུང་ཁྲོལ་ཐམས་ཅད་ཟློག་པར་བྱེད་པ། དོན་ཐམས་
ཅད་སྒྲུབ་པར་བྱེད་པ། མཆོག་ཏུ་བཀྲ་ཤིས་པ་ཐམས་ཅད་ཀུན་ནས་བཀྲ་ཤིས་པ། སངས་རྒྱས་ཐམས་ཅད་ཀྱིས་གསུངས་པ། བདག་གི་མཆོག་ཏུ་གསང་བའི་སྙིང་པོ་ཡང་
དག་པར་གྱུར་པ། ལས་ཕྲན་ཚེགས་ཐམས་ཅད་ལ་ཉེ་བར་སྦྱར་བར་བྱ་བ། རིག་པའི་རྒྱལ་མོ་ཆེན་མོའི་ལས་ཆེན་པོ་ཐམས་ཅད་ཀྱི་དངོས་གྲུབ་བྱེད་པའི་སྒྲོལ་མ་གང་ཞེ་ན།
ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། ཏཱ་རེ་ཏུཏྟཱ་རེ་ཏུ་རེ་སྭཱཧཱ། གྲོགས་པོ་དག། འདི་ནི་འཕགས་

95-1-106b

མ་སྒྲོལ་མ་ལས་ཆེན་པོ་ཐམས་ཅད་བྱེད་པ་ལས་ཕྲན་ཚེགས་ཐམས་ཅད་བཀླགས་པས་གྲུབ་པ། མཆོག་ཏུ་གསང་བ་ཤིན་ཏུ་གསང་བ། མཆོག་ཏུ་གྲུབ་པ་གཞན་གྱིས་རབ་ཏུ་
སྦྱར་བའི་ལས་ཐམས་ཅད་འཇིག་པ་བྱེད་པའི་རིག་པ་འདིའང་དཀྱིལ་འཁོར་གཉིས་པའི་ཆོ་ག་དང༌། སྒྲུབ་ཐབས་སུ་གྱུར་ཏེ་འཕགས་མ་སྒྲོལ་མས་ལས་ཆེན་པོ་ཐམས་ཅད་
མདོར་བསྡུས་པ་དང༌། ལས་ཕྲན་ཚེགས་ཐམས་ཅད་ལའང་ཉེ་བར་སྦྱར་བར་བྱ་ཞིང་དཀྱིལ་འཁོར་ཐམས་ཅད་ཀྱི་ཆོ་ག་དང༌། སྒྲུབ་ཐབས་རྣམས་ལའང་ངོ༌། །ཉིན་མཚན་གང་
དུའམ། དེར་ཡང་རུང་སྟེ་གཙང་མའི་ཕྱོགས་སུ་བྲི་བར་བྱའོ། །བདག་ཉིད་ཉེས་པ་མེད་པ་དཀྱིལ་འཁོར་གྱི་སློབ་དཔོན་གྱིས་གཅིག་པུས་དང་པོ་རེ་ཞིག་གྲུ་བཞི་མཉམ་པ། སྒོ་
བཞི་པ། ཁྲུ་བཞིའི་ཚད་དང་ལྡན་པའི་དཔུས་པདྨའི་ཕྱག་རྒྱ་དེའི་གཡས་སུ་ཨུཏྤ་ལ་སྔོན་པོ་དང༌། དབྱུག་པའི་ཕྱག་རྒྱ་དང༌། རིལ་བ་སྤྱི་བླུགས་ཀྱི་ཕྱག་རྒྱ། གཡོན་དུ་རྡོ་རྗེ་རྩེ་གསུམ་
གྱི་ཕྱག་རྒྱ་དང༌། གོས་དཀར་མོའི་ཕྱག་རྒྱ་དང༌། རྟ་མགྲིན་དང༌། དཔལ་ཆེན་མོའི་ཕྱག་རྒྱའོ། །ཤར་སྒོར་པདྨ། བྱང་དུ་ཨུཏྤ་ལ། ལྷོ་རུ་རྡོ་རྗེ། ནུབ་ཏུ་འཇུག་པའི་རིམ་པ་ལས་འདས་
པར་སྟེང་དུ་འཁྱིལ་བའི་རྣམ་པའི་ཞགས་པའི་ཕྱག་རྒྱའོ། །དེའི་འོག་ཏུ་ཕྱི་ནས་མེའི་བྱ་བ་བྱས་ནས་སྔར་བརྗོད་པའི་ཆོ་གས་མཆོད་ལ་ལ་སོགས་པ་བྱས་ཏེ་དཀྱིལ་འཁོར་དུ་འཇུག་

95-1-107a

པར་བྱའོ། །དེ་ལ་རྒྱལ་སྲིད་འདོད་པས་ཧཏྤྱའི་ཤིང་དུའོ། །ལོངས་སྤྱོད་འདོད་པས་རང་གི་ཁྱིམ་གྱི་ལྷའོ། །རྟ་འདོད་པས་རྟའི་བྲེས་སུའོ། །གླང་པོ་ཆེ་འདོད་པས་
གླང་པོ་ཆེའི་བྲེས་སུའོ། །བུ་འདོད་པས་བོ་དེ་ཙེའི་ཤིང་གི་དྲུང་དུའོ། །ཚངས་པའི་སྲིན་པོས་ཟིན་པ་ལ་ཚངས་པས་བསྐྱབས་པ་རུའོ། །ཀླུས་ཟིན་པ་ལ་ཀླུ་ཤིང་དང་ཉེ་བ་རུའོ། །མཁའ་
འགྲོ་མས་ཟིན་པ་ལ་ལམ་བཞི་མདོ་རུའོ། །གནོད་སྦྱིན་གྱི་ཟིན་པ་ལ་པ་ཊའི་ཤིང་གི་དྲུང་དུའོ། །སྲུལ་པོས་ཟིན་པ་ལ་ཁྲོན་པའི་དྲུང་དུའོ། །གཞན་རྣམས་ཀྱང་ཇི་ལྟར་འདོད་པ་
བཞིན་དུ་གང་དུའང་དེ་རུའང་ཉེས་པ་མེད་དོ། །གྲོགས་པོ་དག། མདོར་བསྡུས་ན། རིག་པ་འདི་ནི་དཀྱིལ་འཁོར་དང༌། ལས་ཐམས་ཅད་པ་སྟེ་ལས་ཐམས་ཅད་ལ་རབ་ཏུ་སྦྱར་བར་
བྱའོ། །གསང་ཆེན་འདི་དང་ལྷན་ཅིག་རབ་ཏུ་སྦྱར་པར་བྱ་སྟེ་དཀྱིལ་འཁོར་འདི་ནི་སེམས་ཅན་རྣམས་ལ་ཕན་པར་འདོད་པའི་འབྲས་བུས་ཡོད་པའོ། །ལོངས་སྤྱོད་ཐམས་ཅད་
མངོན་པར་འཕེལ་བར་བྱེད་པ་སྒྲོལ་མའི་དཀྱིལ་འཁོར་གྱི་རིག་པ་སྒྲུབ་པ་པོ་རྣམས་ལ་ཕན་པའི་དོན་གྱི་ཕྱིར་འབྱོར་པ་ཐམས་ཅད་མངོན་པར་འཕེལ་བར་བྱེད་པ་སྟེ་མདོར་ན་
ཕྱི་མའི་ལུས་ཅན་འབྱུང་བར་འགྱུར་བ་ཐམས་ཅད་ཀྱི་སློབ་དཔོན་དུ་གྱུར་པ་རབ་ཏུ་གྲགས་སོ། །དེ་ནས་དཀྱིལ་འཁོར་ཆེན་པོར་གྱུར་པ་གང་ཐོབ་ནས་དཔལ་མེད་པ་འཇོམས་

95-1-107b

བར་བྱེད་ཅིང་ཞི་བར་བྱེད། ནད་དང༌། དགྲ་འཕྲོག་པ་དེ་ལྟ་བུའི་དཀྱིལ་འཁོར་སེམས་ཅན་ཐམས་ཅད་ཀྱི་གཟི་བརྗིད་དང༌། སྟོབས་སྒྲུབ་པར་བྱེད་པ་མཐོང་ཞིང་ཐོས་ནས་དེ་ནས་ཆོ་ག་ལ་རབ་ཏུ་
དང་བ་སྐྱེ་བར་འགྱུར་བ་གང་ཡིན་པ་དེ་རྣམས་སངས་རྒྱས་ཐམས་ཅད་ཀྱི་བྱང་ཆུབ་ཏུ་བདག་གིས་ལུང་སྟོན་པར་ཐེ་ཚོམ་མེད་དོ། །གང་ཡང་མ་འོངས་པའི་སངས་རྒྱས་འབྱུང་བར་འགྱུར་རོ། །
འཇིག་རྟེན་གྱི་འདྲེན་པ་དེ་རྣམས་ཀྱི་རྗེས་སུ་ཡི་རང་བར་འགྱུར་རོ། །ས་སྟེང་དཀྱིལ་འཁོར་སྨྲ་བ་ནི། །ཞི་བའི་ལས་རྣམས་ཐམས་ཅད་བྱེད། །བཀྲེན་པ་རྣམས་ཀྱིས་ཕན་པ་ཐོབ། །སེམས་ཅན་
མགོན་མེད་སྡུག་བསྔལ་ཅན། །རྣམས་ཀྱིས་དཀྱིལ་འཁོར་རབ་སྦྱར་བྱ། །ཨིནྡྲ་ནཱི་ལ་སོགས་ཕྱེ་མས། །དཀྱིལ་འཁོར་ཡང་དག་ཀུན་ཏུ་བྲི། །ཨིནྡྲ་ནཱི་ལ་སོགས་མེད་ན། །སཱ་ལུའི་ཕྱེ་མས་ཡང་དག་བྲི།
སཱ་ལུའི་ཕྱེ་མ་སོགས་མེད་ན། །སོ་ཕག་ཕྱེ་མ་སོགས་ཀྱིས་བྲི། །སོ་ཕག་ཕྱེ་མ་སོགས་མེད་ན། །བྱེ་མ་རྣམས་ཀྱིས་ཡང་དག་བྲི། །དེ་ལྟར་ཡོན་ཏན་ཀུན་བསྡུས་པའི། །སྒྲོལ་མའི་དཀྱིལ་འཁོར་རྨད་བྱུང་
བ། །འཇིག་རྟེན་མགོན་པོའི་ཡང་དག་བཀའ། །བྱང་ཆུབ་སེམས་དཔས་གསུངས་པ་ཡིན། །ཞེས་སོ། །བྱང་ཆུབ་སེམས་དཔའི་སྡེ་སྣོད་དང་ལྡན་པ་ཐེག་པ་ཆེན་པོའི་མདོ་སྡེ་བཅོམ་
ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་ཆོ་ག་ལས། སྒྲུབ་ཐབས་ཀྱི་ཆོ་ག་དང༌། དཀྱིལ་འཁོར་གྱི་ཆོ་ག་རབ་འབྱམས་ཀྱི་ལེའུ་སྟེ་གསུམ་པ་རྫོགས་སོ།།   །།

95-1-108a

དེ་ནས་སེམས་དཔའ་ཆེན་པོས་སླར་ཡང་དཀྱིལ་འཁོར་ཆེན་པོ་དེ་ལ་ཀུན་ཏུ་གཟིགས་ནས་དངོས་པོ་མེད་པའི་རང་བཞིན་ཡང་དག་པར་འཕྲུལ་པ་དགོངས་
ནས་བཅོམ་ལྡན་འདས་མ་རིག་པའི་རྒྱལ་པོ་ཆེན་པོ་དེ་བཞིན་གཤེགས་པ་ཐམས་ཅད་ཀྱིས་གསུངས་ཤིང་མངོན་པར་ཡི་རང་བར་གྱུར་ཏོ། །མཆོག་གི་སྒྲུབ་པའི་ཆོ་ག་རས་རིས་
ཀྱི་ཆོ་ག་གསུངས་སོ། །དང་པོ་རེ་ཞིག་དགེ་བའི་ཉི་མ་ལ་དཔའ་བོའི་རིན་གྱིས་ཉོས་པའི་རས་བལ་བླངས་ནས་བྲམ་ཟེའི་བུ་མོའི་ལག་པས་དེའི་རྒྱུན་དུ་གཞུག་པར་བྱའོ། །དེ་
ནས་རས་བལ་དེ་ལ་ལྷག་པར་གནས་པར་བྱ་སྟེ་རྩ་བའི་རིག་པ་དཔའ་བོའི་རིན་གྱིས་ཉོས་པའི་དོག་པ་བླངས་ནས་འདི་སྐད་ཅེས་བརྗོད་པར་བྱའོ། །སངས་རྒྱས་དང༌། བྱང་ཆུབ་
སེམས་དཔའ་དང༌། ཉན་ཐོས་དང༌། རང་སངས་རྒྱས་ཐམས་ཅད་ལྷག་པར་གནས་པར་མཛོད་ཅིག །བཅོམ་ལྡན་འདས་དང༌། བྱང་ཆུབ་སེམས་དཔའ་ཆེན་པོ་རྣམས་ལེགས་
པར་འཚོ་ཞིང་བདག་གི་སྐྱེ་བ་འབྲས་བུ་ཡོད་པ་དང༌། སྔགས་ཀྱི་དངོས་གྲུབ་ལྷག་པར་གནས་པར་མཛོད་ཅིག། དེའི་དུས་སུ་རྔ་པ་ཊ་ཧ་དང༌། རྔ་བོ་ཆེ་དང༌། དུང་དང༌། པི་
ཝང་དང༌། གླིང་པུ་དང༌། འཁར་རྔ་དང༌། རྔ་མུར་ཛའི་སྒྲ་ཐོས་པར་གྱུར་པའམ། རྒྱལ་རིགས་སམ། རྒྱལ་རིགས་མོའམ། བུད་མེད་དམ། ཁྱེའུ་འམ། བུ་མོའམ།

95-1-108b

མི་རྣམས་གློ་བུར་དུ། འདི་སྐད་ཅེས། རྒྱལ་དང༌། གྲུབ་པ་དང༌། དངོས་གྲུབ་སྦྱིན་པ་དང༌། བྱིན་པ་དང༌། ཟུང་ཤིག་དང༌། དཔལ་དང༌། འབྲས་བུ་དང་བཅས་པ་དང༌། ལས་ཀྱི་
འཁོར་ལོ་དང༌། མང་པོ་ཞེས་པ་འདི་ལྟ་བུ་ལ་སོགས་པ་གཞན་ཡང་དགེ་བའི་སྒྲ་རབ་ཏུ་འདོན་པ་དང༌། དྲིལ་བུའི་སྒྲ་བྱུང་བ་དང༌། དགའ་བའི་སྒྲའང་རུང་སྟེ་དེ་རྣམས་རིག་པ་
འཛིན་པས་སངས་རྒྱས་བཅོམ་ལྡན་འདས་རྣམས་དང༌། བྱང་ཆུབ་སེམས་དཔའ་རྣམས་ཀྱིས་བྱིན་གྱིས་བརླབས་པར་ཤེས་པར་བྱའོ། །གཞན་དུ་དངོས་གྲུབ་འབྲས་བུ་མེད་དོ་
ཞེས་པས་སོ། །དེའི་དུས་སུ་དེ་རྣམས་མ་རུངས་པའི་སྒྲ་འབྱིན་པའམ། ཟུངས་ཤིག། ཟོ་ཞིག། འཛིན་དུ་ཆུག་ཅིག། ཉམས་པ་རྣམ་པར་བརླག་པ། ཀྱི་ཧུད། རིང་བ།
མེད་པ། དེ་ལྟ་བུ་ལ་སོགས་པའི་སྒྲ་འབྱིན་པར་བྱེད་པ་དང༌། མི་དང༌། མ་ཧེ་དང༌། ལྕེ་སྤྱང་དང༌། བོང་བུ་དང༌། བྱི་ལ་དང༌། དུད་འགྲོ་དམན་པ་རྐང་གཉིས་པ། རྐང་བཞི་པ་
རྣམས་ཀྱི་སྒྲ་འདོན་པར་གྱུར་ན་དེ་ལ་སྒྲུབ་པ་པོས་།བདག་གི་དངོས་གྲུབ་མེད་དོ་ཞེས་ཤེས་པར་བྱ་ཞིང་སྐྱེ་བ་འདི་ཉིད་ལ་ཀུན་ཏུ་བརྟུལ་བར་བྱའོ། །སླར་ཡང་སྔ་མ་བཞིན་དུ་
བྱས་ནས་བརྩམས་པར་བྱ་སྟེ་དེ་ལྟ་བུ་ལན་བདུན་གྱིས་མཚམས་མེད་པ་ལྔ་བྱེད་པའང་བདུན་པའི་ལས་ཀྱི་སྦྱོར་བས་འགྲུབ་པར་འགྱུར་རོ་ཞེས་སོ། །དེ་ནས་སྒྲུབ་པ་པོས་

95-1-109a

གཞོན་ནུ་མ་དེ་ལ་སྲུང་བ་བྱས་ནས་ཀུ་ཤའི་ཁྲེས་ལ་ཉེ་བར་འདུག་ཏུ་བཅུག་སྟེ་ཤར་དུ་མངོན་པར་ཕྱོགས་པའམ། བྱང་དུ་མངོན་པར་ཕྱོགས་
པར་བཞག་ནས་བདག་ཉིད་ཙཱ་རུའི་སྟོན་མོ་བཟའ་ཞིང་གཞོན་ནུ་མ་དེ་ལའང་ཙཱ་རུའི་སྟོན་མོ་བཟར་གཞུག་པར་བྱའོ། །སྔ་མ་ཁོ་ནར་ཡོངས་སུ་བརྟགས་པའི་ཀུ་ཤའི་ཁྲེས་ལ་
ཆོ་ག་དེ་ཉིད་ཀྱི་རས་བལ་འཁལ་དུ་གཞུག་པར་བྱའོ། །དོག་པ་དེ་འཇམ་པ་དང༌། ལེགས་པར་བསྒྲིམས་པ་སྔར་བསླབས་པའི་བུ་མོས་ཡང་དག་པར་བླངས་ཏེ་གཅིག་དང༌།
གསུམ་དང༌། ལྔ་དང༌། བརྒྱད་ལ་སོགས་པ་ནས་ཇི་སྲིད་བཅུ་དྲུག་ཙམ་གྱི་བར་དུ་ཀཱཪྵའི་སྲང་གྲངས་ལེགས་པར་བགྲངས་པ་དང་ལྡན་པའི་གཞོན་ནུ་མས་བྱའོ། །དེ་ལ་རབ་
ནི་བཅུ་དྲུག་བྱ། །དེ་བཞིན་འབྲིང་ནི་བརྒྱད་པ་སྟེ། །ཕྲན་ཚེགས་ལས་རྣམས་སྒྲུབ་པ་ལ། །ལྔ་དང་གཅིག་ནི་ཐ་མ་འོ། །སྔགས་རྣམས་ཀུན་ལ་སྔགས་རིག་པས། །ཇི་ལྟར་ནུས་
པ་བཞིན་དུ་བྱ། །དེ་ནས་བརྩམས་ཏེ་གང་ཅུང་ཟད། །སྡིག་པའི་ལས་རྣམས་སྔོན་བྱས་པ། །དོག་པ་ལ་དམིགས་སེམས་ཀྱིས་ནི། །དེ་ཡི་སྐད་ཅིག་ཉིད་ལ་འཇིག །
དོག་པ་འདི་ནི་བླངས་ནས་སུ། །གཙང་མའི་སྣོད་དུ་གཞུག་པར་བྱ། །ཕྱོགས་སུ་གྱུར་པར་བཞག་བྱས་ནས། །ག་པུར་གྱི་ནི་བདུག་པས་བདུག །སྲོག་ཆགས་ཡན་

95-1-109b

ལག་མིན་འབྱུང་བའམ། །གུར་གུམ་ཙནྡན་ལ་སོགས་སམ། །ཙམ་པ་ཀ་སོགས་མཱ་ལི་ཀ། །དྲི་ཞིམ་མེ་ཏོག་རྣམས་ཀྱིས་བགོས། །གཙང་མའི་ཕྱོགས་སུ་བཞག་ནས་ནི། །སྲུང་བའི་ཆོ་ག་བྱས་
ནས་ནི། །སྔགས་རིག་ལས་ཀུན་ཤེས་པ་ཡིས། །ཤིན་ཏུ་མཉམ་བཞག་བཟླས་པར་བྱ། །དེ་ནས་ཐག་པར་སོང་ནས། །ཇི་ལྟར་འདོད་པའི་གླ་བྱིན་ཏེ། །ཡན་ལག་བྲལ་མིན་སྐེམས་མིན་
ཉིད། །དཀར་པོའི་ཆོས་ལ་རྟག་ཏུ་དགའ། །ནད་ཀྱིས་གདུངས་མིན་རྒན་པོ་མིན། །ལུང་པ་དབུགས་མི་བདེ་ལས་གྲོལ། །མ་ནིང་མཚན་གཉིས་མིན་པ་དང༌། །དེ་ནི་དམན་པ་མིན་ཉིད་དང༌། །ངན་
པར་ལྟུང་བ་སྤངས་པ་ན། །ཀུན་ནས་མཚན་ཉིད་ཡང་དག་ལྡན། །རབ་བསྔགས་ལྟ་ན་སྡུག་པ་དང༌། །བློ་ཡིས་ཀུན་ཏུ་སྤྱོད་པ་དགེ །འཇིག་རྟེན་པ་ཡི་འཇུག་པ་བརྟེན། །དངོས་གྲུབ་འདོད་པ་
དེ་ལ་ནི། །རས་མཆོག་འཐག་པ་བྱེད་པ་ལ། །རབ་བསྔགས་དགེ་བའི་སྟོབས་ལྡན་ནམ། །བློ་ལྡན་པ་ཟོ་ནི་ཤིན་ཏུ་མཁས། །ཤིན་ཏུ་མཁས་པར་མཆོག་གྱུར་པའི། །རས་ནི་འཐག་བྱེད་
མཆོག་གི་ནི། །རས་ཀྱི་རབ་ལ་བྱ་བ་ཡིན། །འབྲིང་ལ་འབྲིང་པོ་སྒྲུབ་པར་བྱེད། །ཐམས་ཕྲན་ཚེགས་ལས་རྣམས་ནི། །དམན་པ་ཉིད་ནི་ཀུན་ལས་སོ། །བཟོ་བོས་ཇི་ལྟར་སྨྲ་བ་བཞིན། །
དེ་ལས་གྲུ་ནི་ཇི་བཞིན་སྤྱིན། །བཟོ་བོ་ཡི་ནི་དང་པོའི་ངག། སྨྲས་པ་དེ་ལས་སྔགས་རིག་པས། །མྱུར་དུ་རིན་ནི་སྦྱིན་པར་གྱིས། །དཔའ་བོའི་ཚོང་ཞེས་དེ་ལ་བརྗོད། །དོན་དུ་གཉེར་བ་

95-1-110a

ཉིད་དང་དེའི། །རིན་གྱི་དངོས་པོ་ཟློག་པར་བྱེད། །མྱུར་དུ་དངོས་གྲུབ་བྱེད་གང་འདིའི། །རས་ནི་བླ་ན་མེད་པའི་མཆོག། ལས་རྣམས་ཤིན་ཏུ་མཆོད་པར་
འོས། །ལྷ་དང་མི་ཡི་བདེ་ཉིད་དང༌། །འབྱུང་པོ་ཀུན་གྱི་དཔལ་ཡིན་ཞེས། །ཡང་དག་རྫོགས་སངས་རྒྱས་ཀྱིས་གསུངས། །དེ་ནས་རིག་པ་འཛིན་པས་ཐ་ག་པ་ལ་གསོ་སྦྱོང་བྱིན་
ནས་ཤིན་ཏུ་དག་པའི་རྒྱུ་སྐར་ལའམ། ཆོ་འཕྲུལ་གྱི་ཟླ་ཕྱེད་ལའམ། དཀར་པོའི་ཉི་མའམ། དཀར་པོའི་གཟའ་ངེས་པར་བལྟས་ཏེ་དཀར་པོའི་ཟླ་ཕྱེད་གཞན་ལའང་རུང་སྟེ་
ཤིང་ས་ཧ་ཀཱ་རིའི་སྙེ་མ་དང༌། མེ་ཏོག་སྐྱེས་ཤིང་ཤིང་གི་མེ་ཏོག་དང༌། ཡལ་ག་རྒྱས་ཤིང་དཔྱིད་ཀའི་དུས། དུས་ཀྱི་མཆོག་དེར་སྔ་དྲོ་ཉི་མ་འཆར་བའི་ཚེ་སྔར་བསྟན་པའི་རྒྱུ་
མཐུན་དང་བཅས་པས་ཐ་ག་པ་ཙཱ་རུའི་བཟའ་བཟོས་ཤིང་གོས་དཀར་པོ་གྱོན་པ། མགོ་ལ་གཙུག་ཏོར་བཅིངས་ནས་ལེགས་པར་བཀྲུས་པ། ཙནྡན་དཀར་པོ་དང༌། གུར་གུམ་
དག་གང་ཡང་རུང་བས་ལེགས་པར་བྱུགས་པ། ལུས་ལ་རྗེས་སུ་བྱུགས་པ། ག་བུར་གྱི་དྲིས་ཁ་བསྒོས་པ། ཡིད་དགའ་ཞིང་བཀྲེས་པ་དང༌། སྐོམ་པ་དང་བྲལ་བར་བྱས་ནས་
ཐགས་ཀྱི་སྣས་ལ་སོགས་པའི་ཡོན་ཏན་ཐམས་ཅད་ཀྱང་ས་དང༌། བ་ལང་གི་ལྕི་བ་དག་གིས་བཀྲུས་ཏེ་གསར་པ་རྣམས་ཀྱང་སླར་ཡང་བའི་རྣམ་ལྔས་བཀྲུ་བར་བྱའོ། །དེ་ནས་སྲོག་

95-1-110b

ཆགས་མེད་པའི་ཆུས་བཀྲུ་བར་བྱའོ། །ཙནྡན་དཀར་པོ་དང༌། གུར་གུམ་གྱིས་མངོན་པར་གཏོར་བར་བྱའོ། །སའི་ཕྱོགས་གཙང་མ་ཅ་ཅོ་དང་བྲལ་ཞིང་ལྗོངས་ཀྱི་མི་དང་བྲལ་བ་རྣམ་པར་དབེན་
པའི་གནས་བླ་གབ་དང་བཅས་ཤིང་གསང་བར་མེ་ཏོག་དང༌། བདུག་པ་ལ་སོགས་པས་མཆོད་དོ། །དེ་ནས་རྗེས་སུ་སྒྲུབ་པ་པོས་ཡང་དག་པར་སྦྱོང་བར་བྱེད་པའི་སྔགས་ཉིད་ཡུངས་ཀར་
དཀར་པོ་ལ་བརྒྱ་རྩ་བརྒྱད་མངོན་པར་སྔགས་པར་བྱས་ནས་ཕྱོགས་བཞི་རྣམས་དང༌། སྟེང་དང༌། འོག་དང༌། ཕྱོགས་བྲལ་རྣམས་སུ་གཏོར་བར་བྱའོ། །དེ་ནས་ཐ་ག་པ་ལ་ཡུངས་ཀར་གྱིས་
ཡང་དག་པར་བསྣུན་ནས་ཕྱག་རྒྱ་ཆེན་པོ་གཙུག་ཕུད་ལྔ་པ་བཅིངས་ཏེ་གཙུག་ཏོར་བཅིང་བ་བྱས་ན་སྲུང་བ་ཆེན་པོ་བྱས་པར་འགྱུར་རོ། །གལ་ཏེ་རས་རབ་ཡིན་ན་ཞེང་དུ་ཁྲུ་བཞི་མཆུར་ཁྲུ་
བརྒྱད་ཀྱི་ཚད་འདི་ཙམ་དུ་ཐ་ག་པས་བྲན་པར་བྱའོ། །འབྲིང་པོར་གྱུར་ན་ཞེང་དུ་ཁྲུ་དོ་མཆུར་ཁྲུ་ལྔ་ཉིད་དོ། །ཐ་མ་ནི་བདེ་བར་གཤེགས་པའི་མཐོ་གང་གི་ཚད་ལ་མཆུར་ནི་སངས་རྒྱས་ཀྱི་ཁྲུ་གང་
ཉིད་དོ། །དེ་ལས་སངས་རྒྱས་བཅོམ་ལྡན་འདས་ཀྱི་མཐོ་གང་ནི་ཡུལ་དབུས་ཀྱི་སྐྱེས་བུ་ཚད་དང་ལྡན་པའི་ཁྲུ་གཅིག་སྟེ་འདི་ནི་བདེ་བར་གཤེགས་པའི་མཐོའོ་ཞེས་བསྒྲགས་ཏེ་ཚད་
འདིས་ཚད་ཀུན་ཏུ་བཤད་དོ། །འདི་ནི་ཕུར་པའི་དངོས་གྲུབ་ཏུ། །སྐྱེས་བུ་མཆོག་གིས་གསུངས་པ་ཡིན། །ཐུབ་པ་མི་སྣང་གྱུར་འོག་ཏུ། །རྒྱལ་སྲིད་འདོད་ལ་འབྲིང་པོ་སྟེ། །ལོངས་སྤྱོད་ཆེན་

95-1-111a

པོ་དོན་གཉེར་བའི། །སྐྱེས་བུ་ལྷ་དང་ལྷ་མིན་དང༌། །གདེངས་ཅན་ཐ་མ་གྲུབ་པར་བཤད། །འབྲིང་ལ་དངོས་གྲུབ་འབྲིང་པོའོ། །རས་འབྲིང་པོ་ནི་རྟག་པ་རུ། །
སེམས་ཅན་ཀུན་གྱི་ལས་རྣམས་སྒྲུབ། །ཕྲན་ཚེགས་ལས་རྣམས་བསྒྲུབ་བྱ་ལ། །རས་ཐ་མ་ནི་རྟག་པ་རུ། །ལས་རྣམས་ཐམས་ཅད་སྒྲུབ་པར་བྱེད། །རྫས་རྣམས་ཀུན་ལ་རྟག་ཏུ་ནི། །ལས་
རྣམས་ཐམས་ཅད་སྒྲུབ་པར་བྱེད། །རས་རིས་གསུམ་གྱིས་ངེས་བསྟན་པའི། །དངོས་གྲུབ་དཔལ་དོན་གཉེར་བའི་མི། །བརྒྱ་བྱིན་བདེ་སོགས་བདག་པོ་ཡང༌། །ཆོ་ག་ཉམས་ན་མི་འགྲུབ་
སྟེ། །ཆོ་ག་ཡང་དག་ལྡན་གྱུར་ན། །མི་ཡི་སྐྱེ་བོ་ཕལ་པ་ལའང༌། །འབད་པ་ཡིས་ནི་ལས་རྣམས་ཀུན། །མྱུར་བ་ཉིད་དུ་འགྲུབ་པར་འགྱུར། །རྒྱལ་དང་རྒྱལ་མཆོག་སྲས་རྣམས་ཀྱིས། །སྦྱོར་
བ་འདི་དག་ཡང་དག་བཤད། །སེམས་ཅན་བཀྲེན་པ་མགོན་མེད་པ། །སྡུག་བསྔལ་གྱིས་གདུངས་ཀུན་གྱི་དཔལ། །བྱང་ཆུབ་ལམ་དུ་གང་འདི་ནི། །དེ་ཉིད་གཟིགས་པ་རྣམས་ཀྱིས་
བསྟན། །ཆོས་འདི་བྱང་ཆུབ་རྒྱུ་ཡིན་པར། །སྔགས་ཀྱི་ལམ་གྱིས་བསྟན་པ་ཡིན། །དཀྱིལ་འཁོར་ཡང་དག་བསྟན་པ་གང༌། །འཇིག་རྟེན་དཀྱིལ་འཁོར་ཐམས་ཅད་དང༌། །འཇིག་
རྟེན་འདས་པའང་འགྲུབ་འགྱུར་ཏེ། །འབད་པ་མེད་པར་སྔགས་རྣམས་འགྲུབ། །གང་ཞིག་བྱང་ཆུབ་རྒྱུར་འདོད་པ། །དེ་ལ་རྟག་ཏུ་དངོས་གྲུབ་འགྱུར། །རྟག་ཏུ་འགྲོ་ལ་མི་

95-1-111b

ཕན་པ། །གཞན་ལ་དངོས་གྲུབ་མེད་པར་གསུངས། །བྱང་ཆུབ་ཆེད་དུ་འཇུག་ཀུན་ལ། །རས་རིས་ཐམས་ཅད་འགྲུབ་པར་གསུངས། །སྤྱན་རས་གཟིགས་ཀྱི་དབང་ཕྱུག་གི །དམ་ཚིག་འདི་ནི་
ཁྱད་པར་དུ། །མྱུར་དུ་བྱ་བའི་དོན་བསྒྲུབ་ཕྱིར། །འདིར་ནི་མཐའ་དག་ཐོབ་པ་རུ། །བཅོམ་ལྡན་འདས་ཀྱིས་གསུངས་པ་ཡིན། །དེ་ནས་རིམ་གྱས་བཟོ་བོ་ཡིས། །འབད་པས་རས་ནི་བཏགས་
པར་བྱ། །ཉིན་ཞག་ལྔ་དང་བརྒྱད་རྣམས་དང༌། །བཅུ་དྲུག་གཉིས་ཀ་བཞི་དག་དང༌། །ཉིན་མཚན་ཉིད་ཀྱིས་མྱུར་བ་རུ། །རས་ནི་འཐག་པ་རྫོགས་པ་དང༌། །བཟོ་བོ་མཆོག་ཏུ་གྲུབ་པ་ནི། །
ཉིན་མཚན་གྱིས་ནི་དགེ་བ་ཡིན། །གཙང་སྦྲའི་སྤྱོད་པ་ཕུན་སུམ་ཚོགས། །བཟོ་བོ་རྟག་ཏུ་བྱིན་བརླབས་པ། །ཐག་རིང་གནས་སུ་སོང་ནས་ནི། །བཤད་དང་གཅི་བ་ཡོངས་སུ་དོར། །
འོངས་པའི་གོས་དང་བཅས་བཀྲུས་ནས། །གཞན་པའི་གོས་གཞན་བགོ་བྱ་ཞིང༌། །གོས་དཀར་འཆང་ཞིང་ཕྲེང་བར་ལྡན། །ཡང་དང་ཡང་དུ་ཉེ་རེག་བྱ། །ལུས་ལ་ཙནྡན་དཀར་པོས་བྱུག །
བཟོ་ལ་སོགས་པ་གཙང་བར་བྱ། །རྟག་ཏུ་འཇམ་ཞིང་ལེགས་སྦྱངས་པས། །སླར་ཡང་འབད་པས་བཏག་པར་བྱ། །དེ་ལ་སོགས་པའི་རབ་སྦྱོར་ནི། །རྒྱལ་བ་གཞན་གྱིས་གསུངས་པའམ།
འབད་པས་རྣམ་དཔྱད་ངང་ཚུལ་གྱིས། །རས་ནི་མ་ལུས་བཏགས་པར་བྱ། །རས་ཀྱི་ཐགས་ནི་རྫོགས་པ་དང༌། །སྔར་གྱི་ལས་ཀྱིས་ལེགས་སྤྲུལ་པ། །དེ་རྣམས་ཚད་ལྡན་མ་ཉམས་པ། །

95-1-112a

བྱའོ་བཟང་པོའི་ཉིན་ཞག་ལ། །རྒྱུད་དང་རྒྱུད་དུ་མཉམ་པར་འཇུག །དཀར་པོའི་ཕྱོགས་ཀྱི་མཛེས་པ་ལ། །འོད་མའི་ཤིང་ནི་ཁྲུ་བཞི་ལ། །རས་ནི་བླངས་
ནས་དེ་ནས་འགྲོ། ནོར་ནི་རྒྱ་ཆེར་འགོད་པ་ཡིས། །བཟོ་བོ་བདེ་ལེགས་བྱས་ནས་ནི། །བརྟུལ་ཞུགས་བཟང་པོ་ལེགས་སྤྱོད་པའི། །སྔགས་པ་ཇི་ལྟར་འདོད་སོང་ནས། །དྲི་ཞིམ་མེ་ཏོག་
གིས་མཆོད་དོ། །གཙང་བའི་ཕྱོགས་སུ་རྣམ་པར་དགོད། །འདི་ཉིད་ཀྱིས་ནི་སྔགས་ཀྱིས་ནི། །སྲུང་བའི་ཆོ་ག་རབ་ཏུ་བྱེད། །གང་ཞིག་རས་བལ་སྔོན་དུ་ནི། །སླར་ཡང་རྣམ་མང་ཡོངས་
སྦྱངས་པ། །དེ་ཉིད་ཀྱིས་ནི་བདག་ཉིད་དང༌། །རས་ཉིད་བསྲུང་པར་བྱ་བའོ། །བྱང་ཆུབ་སེམས་དཔའ་དཔའ་བོ་ཆེ། །སྔགས་བཟླས་པ་ཡིས་གསུངས་པ་ཡིན། །སངས་རྒྱས་རྣམས་ནི་
མང་པོས་དང༌། །ངས་ཀྱང་དེ་ནི་སླར་ཡང་སྟེ། །དེ་ཉིད་གསང་སྔགས་ཐམས་ཅད་ཀྱིས། །རྣམ་པར་སྤྱོད་པའི་སྔགས་ཀྱི་གཟུགས། །བརྩོན་འགྲུས་ཆེན་པོ་གཟི་བརྗིད་ཆེ། །སྔགས་
ཀྱི་དོན་ཀུན་སྒྲུབ་པ་པོ། །སྣ་ཚོགས་སྐྱོབ་པའི་རྒྱུ་རྣམས་ནི། །རྣམ་པ་སྣ་ཚོགས་བྱེད་པར་འགྱུར། །འཛམ་གླིང་གནས་པའི་སེམས་ཅན་རྣམས། །སེམས་ཀྱི་སྤྱོད་པ་ཀུན་ཏུ་
རྨོངས། །དད་པ་མེད་ཅིང་ཕྱིན་ཅི་ལོག། ལོག་པའི་ཀུན་སྤྱོད་ལ་རབ་བརྐམ། །སྔགས་རྣམས་སྒྲུབ་པར་མི་བྱེད་པའི། །དེ་ཉིད་ཕྱིར་ན་སླར་གསུངས་པ། །འཁོར་བ་མུན་པའི་བཙོན་

95-1-112b

རར་འཁྱམས། །གང་ཡང་རྟག་ཏུ་ཡིད་དག་ཅིང༌། །དད་ལྡན་ལྟད་མོ་བཀྲ་ཤིས་དང༌། །སྔགས་རྣམས་ཀུན་ལ་རྟག་ཏུ་སྤྱོད། །བདག་ཉིད་ཆེན་པོ་དངོས་གྲུབ་འདོད། །རྟག་ཏུ་འཛིན་ཅིང་འཆང་
བ་དང༌། །སྤྲོ་བ་ཆེ་ཞིང་གཟི་བརྗིད་ཆེ། །རྒྱལ་བས་གསུངས་པའི་སྔགས་རྣམས་གང༌། །འབད་པ་མེད་པར་ཡང་དག་འགྲུབ། །དད་པ་མེད་པའི་སྐྱེ་བོ་ལ། །དཀར་པོའི་ཆོས་རྣམས་མི་སྐྱེ་སྟེ། །ས་
བོན་ཚྭ་སྒོར་བཏབ་པ་ལ། །མྱུ་གུ་མེད་ཅིང་འབྲས་མེད་བཞིན། །དད་བ་རྟག་ཏུ་ཆོས་ཀྱི་རྩར། །དོན་ཀུན་གཟིགས་པས་གསུངས་པ་ཡིན། །ཆོས་དོན་ངང་ཚུལ་ཅན་དེ་རྣམས། །སྔགས་ཀྱིས་
དངོས་གྲུབ་རྟག་ཏུ་བརྗོད། །དེ་ནས་སྒྲུབ་པོས་བཟོ་བོ་ནི། །རི་མོ་མཁན་ནམ་བདག་ཀྱང་རུང༌། །རི་མོ་མཁས་པས་མ་འདྲེས་པའི། །ཚོན་རྩི་ཁ་དོག་གསལ་བ་དང༌། །ཁ་དོག་ཅན་གྱི་ཚོན་བླངས་
ནས། །ཇི་ལྟར་ཐག་པ་ལ་ནི། །སྔར་ནི་ཆོ་ག་དེ་ཉིད་ཀྱིས། །མཚན་ཉིད་ཡང་དག་ལྡན་པ་ཡིས། །རི་མོ་མཁན་ལ་གོང་བཞིན་དུ། །རྒྱས་པ་རུ་ནི་བྱ་བའོ། །ཇི་ལྟར་སྔར་བཞིན་ཐ་ག་པའི། །
ཆོ་ག་དེ་ཉིད་ཀྱིས་ནི་དེ། །རས་ལ་རི་མོ་བྲི་བར་བྱ། །ཡང་ན་རང་གི་རི་མོར་བྲི། །ག་པུར་གུར་གུམ་ཙནྡན་ལས། །སོ་ཕག་ཚོན་ལ་བསྒོ་བར་བྱ། །བདུག་པ་བསྲེགས་ཤིང་སྔགས་ཉིད་
ཀྱིས། །ལན་གྲངས་བརྒྱ་རྩ་བརྒྱད་བཟླས་ནས། །ན་ག་གེ་སར་པུནྣཱ་ག། །བ་ཀུ་ལ་དང་ཙམ་པ་ཀཱ། །བཱ་རི་ཥི་ཀ་དྷཱ་ནུ་སྐུ། །མཱ་ལི་ཏ་ཡི་མེ་ཏོག་སོགས། །རས་དེ་ལ་ནི་མངོན་པར་གཏོར། །

95-1-113a

ཤར་དུ་མངོན་ཕྱོགས་ཀུ་ཤ་ཡི། །ཁྲེས་ལ་ཉེར་འདུག་དང་བའི་བློས། །སངས་རྒྱས་བྱང་ཆུབ་སེམས་དཔའ་ཀུན། །སེམས་དཔར་གྱུར་པས་འདི་ཕྲ་མོ།
ལག་པས་བླངས་ནས་མ་འཁྲུགས་པའི། །སེམས་ཀྱིས་རས་ལ་རི་མོ་བྲི། །དང་པོ་རེ་ཞིག་དེ་བཞིན་གཤེགས་པ་ཤཱཀྱ་ཐུབ་པ་བྲི་བར་བྱ་སྟེ་རྣམ་པ་ཐམས་ཅད་ཀྱི་མཆོག་དང་ལྡན་
པ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་མཚན་པ། དཔེ་བྱད་བཟང་པོ་བརྒྱད་ཅུས་ཉེ་བར་མཛེས་པའི་སྐུ། རིན་པོ་ཆེའི་པདྨ་ལ་བཞུགས་པ། ཀུན་ནས་འོད་འབར་
བ། ཀུན་ནས་འོད་འདོམ་གང་གིས་ཉེ་བར་མཛེས་པའི་སྐུ། ཆོས་སྟོན་པར་མཛད་བཞིན་པ། རབ་ཏུ་དང་བའི་སྐུ། རྣམ་པ་ཐམས་ཅད་ཀྱི་མཆོག་དང་ལྡན་པ། དབུས་ན་གནས་
པའི་པདྨའི་བཻ་ཌཱུཪྻའི་སྡོང་པོ་ཅན། འོག་ན་ཀླུའི་རྒྱལ་པོ་སྲབ་གདན་ཆེན་པོ་པདྨའི་སྡོང་བུ་དེ་ལ་འཛིན་བཞིན་པས་དེ་བཞིན་གཤེགས་པ་ལ་ལྟ་ཞིང་ལག་པ་གཡས་པས་ཕྱག་
འཚལ་བ། དཀར་པོ་རྒྱན་ཐམས་ཅད་ཀྱིས་རྣམ་པར་བརྒྱན་པ། ལུས་ཕྱེད་མིའི་རྣམ་པ་ཅན་གྱི་དགའ་བོ་དང༌། ཉེ་དགའ་བོ་བྲི་བར་བྱའོ། །པདྨའི་མཚོ་དེའི་ཁོར་ཡུག་ཏུ་པདྨའི་
འདབ་མ་དང༌། མེ་ཏོག་དང༌། ཅུང་ཟད་ཁ་བྱེ་བ་དང༌། རྣམ་པར་ཁ་བྱེ་བ་དང༌། ཆུ་ལས་སྐྱེས་པའི་བྱ་དང༌། ཉ་ལ་སོགས་པས་མངོན་པར་ཁྱབ་པ། མ་ལུས་པར་བཀོད་པ་

95-1-113b

མཛེས་པའི་རྣམ་པར་མངོན་པར་བྲི་བར་བྱའོ། །གང་བཅོམ་ལྡན་འདས་ཀྱི་རྩ་བའི་པདྨའི་སྡོང་བུ་དང༌། འདབ་མ་དེ་ཉིད་ལ་རྣམ་པར་འཕྲོས་པའི་པདྨའི་མེ་ཏོག་དུ་མ་རྣམས་རིམ་གྱིས་
མཐོ་བའོ། །གཡོན་གྱི་གཞོགས་སུ་པདྨའི་མེ་ཏོག་བརྒྱད་དེ། དེ་རྣམས་ལའང་པདྨ་རྣམས་ལ་བཞུགས་པའི་བྱང་ཆུབ་སེམས་དཔའ་ཆེན་པོ་བརྒྱད་ཀྱི་སྐུ་མངོན་པར་བྲི་བར་བྱའོ། །དང་པོ་
རེ་ཞིག་འཕགས་པ་སྤྱན་རས་གཟིགས་དབང་ཕྱུག་པདྨའི་ཟེ་བ་ལྟར་ཅུང་ཟད་དཀར་བའི་གུར་གུམ་དང༌། གསེར་གྱི་མདོག་ཅན། འོད་དཔག་ཏུ་མེད་པའི་ཅོད་པན་གྱིས་དབུ་ལ་རྣམ་པར་
བརྒྱན་པ། ཕྱག་ན་ཨུཏྤ་ལ་སྔོན་པོ་འཛིན་པ། གཡས་ཀྱི་ཕྱག་གིས་དེ་བཞིན་གཤེགས་པ་ལ་ཕྱག་འཚལ་བར་བྱེད་བཞིན་པ། སྐུ་མཛེས་པ་དེ་བཞིན་གཤེགས་པ་ལྟ་བ། ཞི་བའི་རྣམ་
པ། བཞིན་ཅུང་ཟད་འཛུམ་པ། ཀུན་ནས་འབར་བས་འཁྲིགས་པས་དཀྱིལ་འཁོར་གྱི་དབུས་སུ་གནས་པའོ། །པདྨ་གཞན་ལ་ནི་འཕགས་པ་ཟླ་འོད་གཞོན་ནུ། དེ་བཞིན་དུ་མངོན་པར་བྲི་
བར་བྱའོ། །གསུམ་པ་ལ་ནོར་བཟང་པོ། བཞི་པ་ལ་སྒྲིབ་པ་ཐམས་ཅད་རྣམ་པར་སེལ་བའོ། །ལྔ་པ་ལ་ནམ་མཁའ་མཛོད་དོ། །དྲུག་པ་ལ་སའི་སྙིང་པོའོ། །བདུན་པ་ལ་འཇམ་དཔལ་ལོ། །
བརྒྱད་པ་ལ་སྤྱན་བཟང་སྟེ། འདི་དག་ཐམས་ཅད་གཞོན་ནུའི་ཆ་བྱད་ཅན། གཞོན་ནུ་རྒྱན་གྱིས་མངོན་པར་བརྒྱན་པ་མངོན་པར་བྲི་བར་བྱའོ། །བཅོམ་ལྡན་འདས་ཀྱི་གཡས་ཀྱི་གཞོགས་སུ།

95-1-114a

བྱང་ཆུབ་སེམས་དཔའ་ཆེན་པོ་བརྒྱད་ལ་བྱམས་པ་མ་གཏོགས་པ་རྒྱན་ཐམས་ཅད་ཀྱིས་རྣམ་པར་བརྒྱན་པ་སྟེ་བཅོམ་ལྡན་འདས་ཀྱི་ཉེ་ལོགས་སུ་འཕགས་
པ་བྱམས་པ་ཚངས་པར་སྦྱོད་པའི་ཆ་བྱད་འཛིན་པ། དབུ་ལ་རལ་པའི་ཅོད་པན་བཅིངས་པ། གསེར་མདོག་དུར་སྨྲིག་དམར་པོ་གསོལ་པ། དར་ལ་དམར་པོའི་སྟོད་གཡོགས་བྱས་
པ། ཚོམ་བུ་གསུམ་གྱི་མཚན་མ་བྱས་པ། གཟུགས་མཛེས་པ་དབྱིག་པ་དང༌། རིལ་བ་སྤྱི་བླུགས་གཡོན་གྱི་ཕྱག་དུ་བཀོད་པ། ཀྲིཥྞ་སཱ་རའི་པགས་པ་ཕྲག་པ་གཡོན་དུ་བགོས་
པ། ཕྱག་གཡས་པ་བགྲང་ཕྲེང་བཟུང་ནས་དེ་བཞིན་གཤེགས་པ་ལ་ཕྱག་འཚལ་བར་བྱེད་བཞིན་པ། དེར་གཏོད་པའི་བལྟ་བ། བསམ་གཏན་ལ་དམིགས་པའི་སེམས་ཀྱི་
སྤྱོད་པ་ཅན་ནོ། །པདྨ་གཉིས་པ་ལ་འཕགས་པ་ཀུན་ཏུ་བཟང་པོ་པྲི་ཡང་ཀུ་ལྟར་སྔོ་བསངས་ཀྱི་མདོག། སྐུ་རྒྱན་ཐམས་ཅད་ཀྱིས་བརྒྱན་པ། ཕྱག་གཡོན་པས་ཡིད་བཞིན་གྱི་ནོར་
བུ་རིན་པོ་ཆེ་བསྣམས་པ། ཕྱག་གཡས་པས་དཔལ་འབྲས་བསྣམས་ནས་མཆོག་སྦྱིན་པ། མཛེས་པའི་གཟུགས་ཅན་དེ་བཞིན་དུ་མངོན་པར་བྲི་བར་བྱའོ། །གསུམ་པ་ལ་འཕགས་
པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ། གསེར་གྱི་རྒྱན་གྱིས་རྣམ་པར་བརྒྱན་པ། རལ་བའི་ཅོད་པན་འཆང་བ། མཆོད་ཕྱིར་ཐོགས་དཀར་པོ་ཅན། ཐམས་ཅད་

95-1-114b

མཁྱེན་པ་དབུ་ལ་བྱས་པ། འཕགས་པ་འོད་དཔག་མེད་སྟོབས་བཅུ་པ། རལ་པའི་ནང་དུ་ཉེ་བར་བཞུགས་པ། གཟུགས་མཛེས་པ། ཕྱག་གཡོན་ན་པདྨ་བསྣམས་པ། ཕྱག་གཡས་མཆོག་སྦྱིན་
པ། བསམ་གཏན་ལ་དམིགས་པར་གྱུར་པའི་སེམས་ཀྱི་སྤྱོད་པ་ཅན། སྐུ་ཀུན་ནས་གསལ་བར་གྱུར་པའོ། །བཞི་པ་ལ་འཕགས་པ་ཕྱག་ན་རྡོ་རྗེ་ཕྱག་གཡོན་པས་རྡོ་རྗེ་བསྣམས་པ། ཕྱག་
གཡས་པས་ཉེ་བར་འགོག་པ་འབྲས་བུ་དང་བཅས་པ་བསྣམས་ནས་མཆོག་སྦྱིན་པ། གསེར་མདོག་རྒྱན་ཐམས་ཅད་ཀྱིས་རྣམ་པར་བརྒྱན་པ། མཛེས་པའི་གཟུགས་ཅན་ཞི་བའི་ལྟ་བ་དང་
ལྡན་པ། དོ་ཤལ་ཕྱེད་པས་ལུས་ཉེ་བར་དཀྲིས་པ། མུ་ཏིག་གི་དོ་ཤལ་གྱི་མཆོད་ཕྱིར་ཐོགས་བྱས་པ། ཅོད་པན་རིན་པོ་ཆེ་འབར་བས་རྣམ་པར་འཕྲོ་བ། དར་སྲབ་མོའི་ཤམ་ཐབས་དང༌། དར་
ལ་དཀར་པོའི་བླ་གོས་བྱས་པའོ། །འཕགས་པ་སྤྱན་རས་གཟིགས་དབང་ཕྱུག་དང༌། ཀུན་ཏུ་བཟང་པོའི་ཤམ་ཐབས་དང༌། བླ་གོས་ཀྱང་དེ་བཞིན་ནོ། །ལུས་ཀྱི་རྣམ་པ་ནི་སྔར་བསྟན་པ་ཇི་བཞིན་
ནོ། །དེ་བཞིན་གཤེགས་པའི་པདྨ་ལྔ་པ་ལ་འཕགས་པ་བློ་གྲོས་ཆེན་པོ། དྲུག་པ་ལ་ཞི་བའི་བློ་གྲོས། །བདུན་པ་ལ་རྣམ་པར་སྣང་མཛད་ཀྱི་སྙིང་པོའོ། །བརྒྱད་པ་ལ་ངན་སོང་སྤོང་བ་ཞེས་
པའི་བྱང་ཆུབ་སེམས་དཔའ་འདི་རྣམས་ཕྱག་ན་འབྲས་བུ་དང༌། གླེགས་བམ་བསྣམས་པ། རྣམ་པ་ཀུན་ཏུ་མཛེས་པ། དར་ལའི་སྟོད་གཡོགས་ཅན། རྒྱན་ཐམས་ཅད་ཀྱིས་རྣམ་པར་

95-1-115a

བརྒྱན་པ། གཡོ་བ་དང་ལྡན་པའི་སྐུ་དུར་སྨྲིག་དམར་པོ་གསོལ་བ། སྐྱིལ་མོ་ཀྲུང་གིས་ཉེ་བར་འདུག་པ། རིན་པོ་ཆེའི་རྡོ་ལེབ་ལ་བཞུགས་པ། ཞི་བའི་
ཆ་བྱད་ཅན། ཀུན་ནས་འབར་བའི་ཕྲེང་བས་འཁྲུགས་པ། དྲི་ཞིམ་པོའི་མེ་ཏོག་གིས་གཅལ་དུ་བཀྲམ་པ་ལ། འདི་ལྟ་སྟེ། མཱ་ལ་ཏཱི་དང༌། བཱཪྵཱི་ཀཱ་དང༌། དྡྷ་ནུ་སྐ་རི་ཀཱ་དང༌། པུརྣ་ག་དང༌།
ནཱ་ག་གེ་སར་ལ་སོགས་པའི་མེ་ཏོག་རྣམས་ཀྱིས་རས་ལ་ཀུན་ནས་གཅལ་དུ་བཀྲམ་བཞིན་པས་མངོན་པར་བྲིའོ། །བཅོམ་ལྡན་འདས་ཤཱཀྱ་ཐུབ་པའི་གཡོན་གྱི་གཞོགས་སུ་འཕགས་
པ་འཇམ་དཔལ་གང་ཡིན་པའི་སྟེང་དུ་རིན་པོ་ཆེ་དུ་མས་སྤྲས་པའི་ཤིན་ཏུ་རིང་པོའི་རྣམ་པའི་གཞལ་མེད་ཀྱི་དཀྱིལ་འཁོར་རོ། །བྲག་རིའི་རྒྱལ་པོ་ཉེ་བར་མཛེས་པ་རིན་པོ་ཆེའི་རྡོ་
ལེབ་ཀྱིས་བཀབ་པ་རི་བོའི་རྣམ་པ་ལྟ་བུར་མངོན་པར་བྲི་བར་བྱའོ། །དེར་གནས་པའི་སངས་རྒྱས་བཅོམ་ལྡན་འདས་བརྒྱད་མངོན་པར་བྲི་བར་བྱ་བ་ལ། འདི་ལྟ་སྟེ། རིན་ཆེན་གཙུག་
ཏོར་ཅན། རིན་པོ་ཆེ་བཻ་ཌཱུཪྻའི་འོད་རྣམ་པར་འཕྲོ་བ། ཀུན་ནས་འོད་འདོམ་གང་བ། པདྨ་རཱ་ག་དང༌། ཨིནྡྲ་ནཱི་ལ་དང༌། མ་ར་ཀ་ཏ་ལ་སོགས་པ་དང༌། བཻ་ཌཱུཪྻ་དང༌། རྡོ་འི་སྙིང་པོ་
ལ་སོགས་པ་ནོར་བུ་རིན་པོ་ཆེ་ཆེན་པོ་ཁྱད་པར་རྣམས་ཀྱིས་ཀུན་ནས་རབ་ཏུ་འབར་བཞིན་པ། ཅུང་ཟད་ཉི་མ་འཆར་ཀའི་མདོག་འདྲ་བ། དེ་བཞིན་གཤེགས་པའི་

95-1-115b

པའི་སྐུ་ཆོས་གོས་སེར་པོའི་སྟོད་གཡོགས་མནབས་པ། སྐྱིལ་ཀྲུང་གིས་བཞུགས་པ། ཆོས་སྟོན་པར་མཛད་བཞིན་པ། ཤམ་ཐབས་སེར་པོ་མནབས་པ། སྐུ་ལ་སྐྱེས་བུ་ཆེན་པོའི་མཚན་
གྱི་གོ་ཆ་བགོས་པ། དཔེ་བྱད་བཟང་པོ་བརྒྱད་ཅུས་ཉེ་བར་མཛེས་པའི་སྐུ། རབ་ཏུ་ཞི་བའི་གཟིགས་སྟངས་ཅན། རྣམ་པ་ཐམས་ཅད་ཀྱི་མཆོག་དང་ལྡན་པའི་དེ་བཞིན་གཤེགས་པ་རིན་
ཆེན་གཙུག་ཏོར་ཅན་མངོན་པར་བྲིའོ། །གཉིས་པ་ལ་དེ་བཞིན་གཤེགས་པ་མེ་ཏོག་ཡང་དག་པར་སྐྱེས་པའི་རྒྱལ་པོའི་དབང་པོ་གསེར་གྱི་མདོག་ཏུ་མངོན་པར་བྲི་བར་བྱའོ། །ནཱ་ག་
གེ་སར་ཆེས་བཟང་བ་དང༌། བ་ཀུ་ལ་ལ་སོགས་པའི་མེ་ཏོག་རྣམས་ཀྱིས་མངོན་པར་གཏོར་བ་མངོན་པར་བྲི་བར་བྱའོ། །འཕགས་པ་འཇམ་དཔལ་ལ་མངོན་པར་གཟིགས་བཞིན་
པ། ཀུན་ནས་འོད་ཅན་རིན་པོ་ཆེའི་འོད་རྣམ་པར་འཕྲོ་བའི་མཐར་ཐུག་པའོ། །གསུམ་པ་ལ་དེ་བཞིན་གཤེགས་པ་སཱ་ལའི་དབང་པོའི་རྒྱལ་པོ་མངོན་པར་བྲི་བར་བྱ་སྟེ་པདྨའི་
གེ་སར་གྱི་མདོག་དུ་སྣང་བ། ཆོས་སྟོན་པར་མཛད་བཞིན་པའོ། །བཞི་བ་ལ་དེ་བཞིན་གཤེགས་པ་སྤྱན་བཟང་མངོན་པར་བྲི་བར་བྱའོ། །ལྔ་པ་ལ་བཟོད་པར་དཀའ་བའོ། །དྲུག་པ་
ལ་རྣམ་པར་སྣང་མཛད་རྒྱལ་བའོ། །བདུན་པ་ལ་སྨན་གྱི་བླ་བཻ་ཊཱུཪྻའི་འོད་ཀྱི་རྒྱལ་པོའོ། །བརྒྱད་པ་ལ་དེ་བཞིན་གཤེགས་པ་སྡུག་བསྔལ་ཐམས་ཅད་རབ་ཏུ་ཞི་བར་བྱེད་

95-1-116a

པའི་དབང་པོའི་རྒྱལ་པོ་མངོན་པར་བྲི་བར་བྱ་སྟེ་ཐམས་ཅད་གསེར་གྱི་ཁ་དོག་ཅན། དེ་བཞིན་གཤེགས་པའི་སྐུའི་རྣམ་པ། མི་འཇིགས་པ་སྦྱིན་པར་
མཛད་པའོ། །དེ་བཞིན་གཤེགས་པ་རྣམས་ཀྱི་སྟེང་དུའང་བྲིས་སྐུའི་ཟུར་གཉིས་ཀ་ནས་སྤྲིན་གྱི་གོ་བར་ན་གནས་པའི་གནས་གཙང་མའི་རིས་ཀྱི་ལྷའི་བུ་གཉིས་མེ་ཏོག་གི་ཆར་
འབེབས་པར་བྱེད་བཞིན་པ་བྲིའོ། །བར་སྣང་ལ་གནས་ནས་སངས་རྒྱས་དང༌། བྱང་ཆུབ་སེམས་དཔའ་དང༌། རང་སངས་རྒྱས་དང༌། འཕགས་པ་ཉན་ཐོས་ཐམས་ཅད་ལ་ཕྱག་འཚལ་
བར་བྱེད་བཞིན་པ་མངོན་པར་བྲི་བར་བྱའོ། །རང་སངས་རྒྱས་རྣམས་ཀྱི་བྱང་དུ་འཕགས་པ་ཉན་ཐོས་ཆེན་པོ་བརྒྱད་བྱང་ཆུབ་སེམས་དཔའ་རྣམས་དབུའི་གནས་སྤངས་པའི་
སྟེང་དུ་མངོན་པར་བྲི་བར་བྱའོ། །འདི་ལྟ་སྟེ། གནས་བརྟན་ཤཱ་རིའི་བུ་དང༌། མཽངྒལ་གྱི་བུ་ཆེན་པོ་དང༌། འོད་སྲུང་ཆེན་པོ་དང༌། རབ་འབྱོར་དང༌། སྒྲ་གཅན་འཛིན་དང༌། དགའ་
བོ་དང༌། བཟང་ལྡན་དང༌། ཀ་པི་ན་ཞེས་པའོ། །རང་སངས་རྒྱས་ཀྱིས་རྣམས་འདི་ལྟ་སྟེ། དྲི་ངད་ཅན་དང༌། ཙནྡན་དང༌། ཉེ་བའི་འཆི་ལྟས་དང༌། དཀར་པོ་དང༌། སི་ཀ་དང༌། དབང་
པོ་དང༌། མུ་ཁྱུད་དང༌། མུ་ཁྱུད་བཟང་པོ་ཞེས་པའོ། །ཐམས་ཅད་མཆོག་ཏུ་མཛེས་པ་ཞི་བའི་ཆ་ལུགས། ཞི་བའི་བདག་ཉིད། རབ་ཏུ་དུལ་བའི་རྣམ་པའོ། །ཉན་ཐོས་

95-1-116b

ཆེན་པོ་རྣམས་ཐལ་མོ་སྦྱར་བར་བྱས་ནས་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་ལ་ངེས་པར་རྟོག་པར་བྱེད་པའི། །སྟེང་ངོས་སུའང་གནས་གཙང་མའི་ལྷ་དང་ཉེ་བར་གནས་པའི་ལྷའི་
བུ་གཞན་གཉིས་དར་གྱི་བླ་རེ་ཀུན་ནས་ཆུར་རིང་ཞིང་ཤིན་ཏུ་མཛེས་པ་བཟུང་ནས་སངས་རྒྱས་དང༌། བྱང་ཆུབ་སེམས་དཔའ་དང༌། རང་སངས་རྒྱས་དང༌། འཕགས་པ་ཉན་ཐོས་ཐམ་
ཅད་ཀྱི་སྟེང་དུ་འཛིན་པར་བྱེད་བཞིན་པ། ལྷའི་ཕྲེང་བ་དང༌། གོས་འཆང་བའི་ལྷའི་བུ་མངོན་པར་བྲིའོ། །བཅོམ་ལྡན་འདས་ཤཱཀྱ་ཐུབ་པའི་སྟེང་ངོས་སུ་དབུ་ལ་མུ་ཏིག་གི་དོ་ཤལ་
དང༌། རིན་པོ་ཆེའི་སྐུད་པ་ལ་པདྨ་རཱ་ག་དང༌། ཨིནྡྲ་ནཱི་ལ་ལ་སོགས་པ་རྣམས་ཀྱིས་བརྒྱུས་པའི་རིན་པོ་ཆེའི་སྐུད་པའི་ཚོགས་དེ་ལ་དར་གྱི་བླ་རེ་ལེགས་པར་བཀོད་ཅིང་ཁོར་ཡུག་
ཏུའང་མུ་ཏིག་གི་དོ་ཤལ་རབ་ཏུ་འཕྱང་བ་མཛེས་པར་གྱུར་པ་མངོན་པར་བྲི་བར་བྱའོ། །སངས་རྒྱས་བཅོམ་ལྡན་འདས་ཀྱི་པདྨའི་གདན་གྱི་འོག་ཏུ་བྱང་ཆུབ་སེམས་དཔའ་ཆེན་པོ་
དང་ཉེ་བར་ཀླུའི་རྒྱལ་པོ་ཉེ་དགའ་བོའི་གཞོགས་སུ་རིན་པོ་ཆེའི་རི་བོ། པདྨའི་མཚོ་ལས་མངོན་པར་འཕགས་པ། རིན་པོ་ཆེའི་མྱུ་གུ་དང༌། ཕུག་དང༌། རི་སུལ་དང༌། བྱུ་རུའི་འཁྲི་
ཤིང་ཡོངས་སུ་དཀྲིས་པའི་རིན་པོ་ཆེའི་ཤིང་དང༌། དྲང་སྲོང་ཆེན་པོ་ཉེ་བར་གནས་ཤིང་བསྟེན་པའི་རི་བོ། དེའི་སྟེང་དུ་ཁྲོ་བོའི་རྒྱལ་པོ་སྒྲོལ་མས་ནོན་པ་དྲག་པོ་ཆེན་པོའི་གཟུགས་ཅན།

95-1-117a

ཕྱག་གཡོན་པས་ཞགས་པ་བཟུང་ནས་གཡས་པས་དབྱུག་པ་འཛིན་པ། བཞིན་ཁྲོ་གཉེར་ཅན། བྱང་ཆུབ་སེམས་དཔའ་ཆེན་པོ་ལ་བལྟ་ཞིང་བཀའ་ནོད་པར་
བྱེད་བཞིན་པ། གསུས་བ་རློ་བ། སྐྲ་གྱེན་དུ་བརྫེས་པ། མིག་སྨན་ནག་པོ་སྤྲིན་དང་མཚུངས་པ། ཨག་ཚོམ་སེར་སྐྱ་དང༌། སྐྲ་རིང་ཞིང་སེན་མོ་རིང་བ། མིག་དམར་བ། མགྲིན་པའི་ཕྱོགས་
སྤྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན། བགེགས་ཐམས་ཅད་རྣམ་པར་འཇོམས་པ། ཆེས་མི་བཟད་པ་ཆེན་པོ། ཁྲོ་བོའི་རྒྱལ་པོ་ཆེན་པོ། ཀུན་ནས་འབར་
བ། ཁྲོ་བོའི་རྒྱལ་པོ་སྒྲོལ་མས་ནོན་པ་རྣམས་འདི་ཉིད་ཁོ་ནས་བྲི་བར་བྱའོ། །དེའི་འོག་ཏུ་རལ་པ་ཅན་དེ་དང༌། དེའོ། །རི་དེའི་འོག་ཏུ་རྡོའི་སྟེང་དུ་ཉེ་བར་འདུག་པ། པུས་མོ་ས་ལ་འདུད་
པའི་ལུས་ཅན། ལག་པ་སྤོས་ཕོར་ཐོགས་པ། ཆ་བྱད་དང༌། དབྱིབས་དང༌། འཇུག་པ་དང༌། སྤྱོད་པ་ཇི་ལྟ་བ་བཞིན་དུ་བྱས་པ། འཕགས་པ་འཇམ་དཔལ་ལ་ལྟ་བར་གྱུར་པ་ཡང་
དག་པར་བྲིའོ། །བཅོམ་ལྡན་འདས་ཤཱཀྱ་ཐུབ་པའི་འོག་གཡས་ཀྱི་གཞོགས་སུ་ཀླུའི་དབང་པོའི་རྒྱལ་པོ་དགའ་བོ་དང༌། ཉེ་ལོགས་སུ་པདྨའི་མཚོ་ལས་མངོན་པར་འཕགས་པའི་
རིན་པོ་ཆེའི་རིའི་དབང་པོའི་རྒྱལ་པོ་གཞན་གསུངས་པ་དེ་བཞིན་དུ་མངོན་པར་བྲི་སྟེ་ཁྲོ་བོའི་རྒྱལ་པོ་སྒྲོལ་མས་ནོན་པ་ཕན་པ་ལྷའི་མེ་ཏོག་གཅལ་དུ་བཀྲམ་པ་མངོན་པར་བྲི་སྟེ་

95-1-117b

རི་དེ་ནི་སྤྱན་རས་གཟིགས་དབང་ཕྱུག་གི་འོག་ཏུ་བྲིའོ། །རི་དེ་ནི་ཤིན་ཏུ་མཐོ་བ། པདྨ་རཱ་གའི་རྡོ་ལེབ་དང༌། དེ་ཉིད་ཀྱི་མྱུ་གུ་དང༌། བཻ་ཌཱུརྱའི་རང་བཞིན་གྱི་རྩེ་མོའི་རྣམ་པར་བྲི་བར་བྱའོ། །དེ་ལ་བརྟེན་
པའི་ལྷ་མོ་སྤྱན་རས་གཟིགས་དབང་ཕྱུག་གི་ཐུགས་རྗེ། འཕགས་མ་སྒྲོལ་མ་ལུས་རྒྱན་ཐམས་ཅད་ཀྱིས་བརྒྱན་པ། དར་ལ་དམར་པོའི་སྟོད་གཡོགས་དང༌། དར་ལ་ཁྲ་བོའི་ཤམ་ཐབས་ཅན། བུད་
མེད་ཀྱི་རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་གཡོན་ན་ཨུཏྤ་ལ་སྔོན་པོ་བསྣམས་པ། གསེར་མདོག་ཅན་མ། ཧ་ཅང་མི་སྤོམ། ཧ་ཅང་མི་རྒན་པ། སེམས་བསམ་གཏན་ལ་གནས་པ།
བཀའ་ནོད་ཅིང་འདུག་པ། ཕྱག་གཡས་པས་མཆོག་སྤྱིན་པར་འདོད་པ། ལུས་ཅུང་ཟད་བཏུད་པ། སྐྱིལ་མོ་ཀྲུང་གིས་ཉེ་བར་འདུག་པ། འཕགས་པ་སྤྱན་རས་གཟིགས་དབང་ཕྱུག་ལ་ཅུང་ཟད་
ལྟ་བར་གྱུར་པ། ཀུན་ནས་འབར་བའི་ཕྲེང་བས་ཡོངས་སུ་བསྐོར་བའོ། །དེ་ཉིད་དུའང་རིན་པོ་ཆེ་བཻ་ཌཱུརྱའི་རྩེ་མོ་དེ་ཉིད་དུའང་པུནྣཱ་གའི་ཤིང་གི་ཡོངས་སུ་བསྐོར་བ། ཡལ་ག་ཐམས་ཅད་ལ་
ཀུན་ནས་མེ་ཏོག་གི་སྤྲས་ཤིང་ཁ་བྱེ་བར་གྱུར་པས་བཅོམ་ལྡན་འདས་མ་སྒྲོལ་མ་ལ་མངོན་པར་བཀབ་པ། ཡལ་ག་དུད་པ་དེ་ཉིད་ཀྱིས་ཀྱང་ཤིན་ཏུ་བཀྲ་བའི་བྱུ་རུའི་མྱུ་གུ་འབྲེལ་བ། རྣམ་
པར་བཀྲ་བའི་གཟུགས་ཅན་གྱི་ཚོན་རྩི་འབར་བ་ན་ལྷ་མོ་སྒྲོལ་མའི་བཞིན་ཀུན་ཏུ་སྣང་བར་མངོན་པར་བྲིའོ། །ལྷ་མོ་བགེགས་ཀུན་འཇོམས་པ་མོ། །འཇིགས་པ་འཇོམས་པར་བྱེད་པའི་

95-1-118a

མཆོག །སྒྲུབ་པ་པོ་ནི་སྲུང་དོན་དུ། །མཆོག་སྦྱིན་དགེ་བ་བྲི་བར་བྱ། །བུད་མེད་གཟུགས་འཆང་ལྷ་མོ་ནི། །ཐུགས་རྗེ་སྟོབས་བཅུ་ལྡན་པའི་སྲས། །འབྱུང་པོ་
ཀུན་གྱི་དཔལ་ཡིན་ཏེ། །མཆོག་སྦྱིན་བྱེད་མ་བྲི་བར་བྱ། །ལྷ་མོ་ལས་ཆེན་བྱེད་པ་མོ། །བྱང་ཆུབ་སེམས་དཔའ་འོད་ཆེན་པོ། །བགེགས་ཀུན་རྣམ་པར་འཇོམས་དོན་དུ། །སྒྲུབ་པ་པོ་ནི་
ཀུན་ཏུ་འདོད། །མི་དབང་རྣམས་ནི་སྲུང་དོན་དང༌། །དཔལ་གྱི་དོན་དུ་རབ་ཏུ་གྲགས། །ཁྲོ་རྒྱལ་དབང་པོ་གང་ཡིན་ཏེ། །རི་ཡི་རྩེ་མོར་གནས་འདོད་པ། །བགེགས་ཀུན་རྣམ་པར་
གཞིག་པའི་ཕྱིར། །རྒྱལ་མཆོག་སྲས་རྣམས་ཀྱིས་གསུངས་སོ། །དྲག་པོ་ཆེན་པོ་བརྩོན་འགྲུས་ཆེ། །གཏུམ་ཆེན་འོད་ཟེར་ཆེན་པོ་སྟེ། །བསྟན་པ་ལ་སྡང་སེམས་ཅན་རྣམས། །
ཚར་བཅད་ཆེད་ཉིད་རབ་ཏུ་བརྟག། །སྒྲུབ་པ་པོ་ནི་སྲུང་དོན་དང༌། །བགེགས་རྣམས་ཐམས་ཅད་འཇོམས་པ་དང༌། །མི་བཟད་ཁྲོ་བོའི་ངང་ཚུལ་ཅན། །སྔགས་ཀྱི་ལྷ་རྣམས་འགུགས་
པར་བྱེད། །ཤིན་ཏུ་དྲག་པོ་དྲག་གཟུགས་ཅན། །བརྩེ་བ་མེད་ཅིང་ངེས་པར་འགོག། སྡིག་པ་དྲག་པོ་སྤྱོད་པ་རྣམས། །དབང་དུ་མ་གྱུར་དབང་དུ་བྱེད། །མཁའ་སྤྱོད་ས་ལ་སྤྱོད་
པ་དང༌། །ཀུན་ནས་ས་འོག་སྤྱོད་པ་དང༌། །ཐུབ་པའི་བསྟན་ལ་འགལ་བྱེད་པའི། །གདུག་པ་ཐམས་ཅད་འཇོམས་པར་བྱེད། །རས་ནི་ཀུན་ནས་གྲུ་བཞི་དང༌། །གྲྭ་བཞི་དག་ཏུ་བྲི་

95-1-118b

པར་བྱ། །རས་ཀྱི་འོག་གི་མཐའ་རྣམས་སུའང༌། །ཆུ་བོ་རྒྱ་ཆེར་བྱ་བ་ཡིན། །ཀླུ་ནི་གདེངས་ཀས་མཚན་པ་ཅན། །གཅིག་ཉིད་ཀུན་ཏུ་བྱ་བ་ཡིན། །ཡན་ལག་དཀར་ཞིང་བཟང་བ་དང༌། །ལུས་
ཕྱེད་མི་ཡི་རྣམ་པར་སྐྱེས། །རྟག་ཏུ་ཐལ་མོ་སྦྱོར་བྱེད་པ། །མགོ་བོའི་སྟེང་དུ་བཞག་བྱས་ནས། །གདེང་ཀ་བདུན་པ་བརྩོན་འགྲུས་ཆེ། །དབང་ཆེན་ལྡན་པའི་ཀླུ་དེ་ནི། །མིང་ནི་མཐའ་ཡས་ཞེས་
བྱ་ཡི། །དེ་བཞིན་གཤེགས་ལ་ངེས་པར་བལྟ། །ནོར་བུ་རིན་ཆེན་གྱིས་མཛེས་ཤིང༌། །ཤིན་ཏུ་མཛེས་ཤིང་གཟུགས་མཛེས་པ། །རིན་ཆེན་རྒྱན་གྱིས་རྣམ་པར་བརྒྱན། །འབར་བའི་ཕྲེང་
ལྡན་ཀུན་ཏུ་བྲི། །ཀླུ་དབང་ཆེན་པོར་རྣམ་པར་གྲགས། །ཐུབ་པའི་བསྟན་ལ་རབ་ཞུགས་པའི། །འཇིག་རྟེན་ཀུན་ལ་ཕན་པར་བརྩོན། །བགེགས་ཀུན་རྣམ་པར་གཞོམ་དོན་དུ། །ཆུ་བོ་
ལ་བརྟེན་བྲི་བར་བྱ། །དེ་ལ་རས་ཀྱི་ཆོ་ག་འདི། །མདོར་བསྡུས་རྒྱལ་བས་གསུངས་པ་ཡིན། །རྒྱས་པར་དེ་བཞིན་གཤེགས་རྣམས་ཀྱིས། །ཀུན་ནས་བཤད་པ་སྔར་གསུངས་སོ། །
མཁས་པ་གང་ཞིག་འདྲི་བྱེད་པ། །དེ་ཡི་བསོད་ནམས་མཐའ་ཡས་སོ། །སྡིག་པ་ཤིན་ཏུ་མི་བཟད་པ། །བསྐལ་པ་བྱེ་བ་བྱས་པ་གང༌། །ས་སྟེང་བྲིས་སྐུ་མཐོང་བ་ཡིས། །དེ་ཡི་སྐད་
ཅིག་ཉིད་ལ་འཇོམས། །མཚམས་མེད་ལྔ་པོ་བྱེད་པ་དང༌། །ཚུལ་ཁྲིམས་འཆལ་དང་སྨད་པ་དང༌། །སྡིག་པ་ཀུན་ལ་རབ་འཇུག་དང༌། །འཁོར་བར་ཡོངས་སུ་རྒྱུ་བ་ཡི། །འགྲོ་བ་

95-1-119a

སྐྱེ་གནས་དམན་པ་རྣམས། །དེ་རྣམས་རས་རིས་འཛིན་མི་གཞུག། དེ་རྣམས་རས་རིས་མཐོང་བས་ནི། །འབྲས་བུ་ཡོད་པར་ཐུབ་དབང་གསུངས། །དེ་ཕྱིར་
མཐོང་བ་ཙམ་གྱིས་ནི། །སྐད་ཅིག་དེ་ལ་སྡིག་པ་འཇིག། དག་པས་འཇུག་པ་ཉིད་དང་ནི། །རྗེས་སུ་ཟློས་པ་དག་འཇུག་པ། །སྔགས་མཉན་པ་ལ་བརྩོན་པ་ཡི། །མི་རྣམས་གྲུབ་ཐོབ་
སྨོས་ཅི་དགོས། །བསྐལ་བ་བྱེ་བར་སངས་རྒྱས་ཀུན། །མཆོད་པའི་བསོད་ནམས་གང་ཡིན་པ། །ས་སྟེང་རས་རིས་འདྲི་བ་ཡི། །སྔགས་པ་བསོད་ནམས་དེ་ཐོབ་འགྱུར། །གང་གཱ་ཡི་
ནི་བྱེ་མ་ཡི། །ཚད་དུ་གྲགས་པ་གང་ཡིན་པ། །དེ་ཡི་ཚད་གྱུར་སངས་རྒྱས་དང༌། །རྒྱལ་སྲས་རང་རྒྱལ་བསེ་རུ་དང༌། །ཉན་ཐོས་རྣམས་ལ་འཇིག་རྟེན་དུ། །སླར་ཡང་ལན་མང་
མཆོད་སྟོན་གསོལ། །འབྲས་བུ་ཐོབ་པ་གང་ཡིན་དེའི། །སྔགས་པ་རས་རིས་བྲིས་པ་དང༌། །མཐོང་དང་ཆོ་ག་ཀློག་པ་དང༌། །རྗེས་སུ་ཡི་རང་བ་ཉིད་དང༌། །ཆོ་ག་ཐམས་ཅད་རབ་
བརྟགས་པ། །དེ་ཡི་སྔགས་ཀྱི་དངོས་གྲུབ་དེས། །ཇི་སྲིད་འཇིག་རྟེན་པ་ཡི་སྔགས། །གང་ཞིག་རྒྱལ་བ་སྐྱེས་མཆོག་དང༌། །དེ་སློབ་བསེ་རུ་ལྷ་རྣམས་དང༌། །བྱང་ཆུབ་སེམས་
དཔའ་བདག་ཉིད་ཆེས། །གསུངས་པའི་སྔགས་རྣམས་ཐམས་ཅད་ནི། །རས་རིས་འདི་ཡི་སྤྱན་སྔར་འགྲུབ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོའི་མདོ་སྡེ་

95-1-119b

ལས། བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་དུ་བརྫེས་པའི་རྩ་བའི་ཆོ་ག་རབ་འབྱམས་ཀྱི་བྲིས་སྐུ་དང་པོ་རྫོགས་སོ།།   །།དེ་ནས་བཅོམ་ལྡན་འདས་ཤཱཀྱ་ཐུབ་པས་
ཐམས་ཅད་དང་ལྡན་པའི་འཁོར་ལ་གཟིགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། སེམས་དཔའ་ཆེན་པོ། གཞན་ཡང༌།
ཁྱོད་ཀྱི་རས་རིས་ཀྱི་ཆོ་ག་བར་མ་ཡོད་དེ་དེ་ངས་བཤད་པར་བྱ་ཡི། དེ་ལེགས་པར་ཉོན་ལ་ལེགས་པར་ཡིད་ལ་གྱིས་ཤིག །བཤད་པར་བྱའོ། །དང་པོ་རེ་ཞིག་སྔོན་བསྟན་པའི་དོག་པ་དང༌།
སྔར་བརྗོད་པ་ཉིད་ཀྱི་ཆོ་ག་དང༌། སྔར་ཡོངས་སུ་བརྟག་པའི་བཟོ་བོ་དང༌། སྔར་གྱི་ཚད་བར་མ་ཉིད་ཀྱིས་རས་ཤིན་ཏུ་དག་པ། འཇམ་པ། ཤིན་ཏུ་སྦྱངས་པ། ཁ་ཚར་དང་བཅས་པ། ཚོན་
མ་འདྲེས་པ། སྐྲ་དང་འདྲེས་པ་དང་བྲལ་བ་ལ་སོགས་པ་རྣམས་ཀྱིས་ཚད་དང༌། གཟུགས་མ་གཏོགས་པ་དང་པོ་ཇི་ལྟ་བ་དེ་བཞིན་ཉིད་ཀྱིས་རས་རིས་ཕྱི་མ་འདྲིར་གཞུག་པར་བྱའོ། །
དང་པོ་རེ་ཞིག་གནས་གཙང་མའི་གནས། ཀུན་ནས་མཛེས་པའི་རྣམ་པ། རིན་པོ་ཆེ་ཤེལ་གྱི་རང་བཞིན་ལྟ་བུ། མུ་ཏིག་དཀར་པོའི་དོ་ཤལ་གྱིས་བརྒྱན་པ། དེའི་དབུས་སུ་བཅོམ་
ལྡན་འདས་ཤཱཀྱ་ཐུབ་པ་འདྲིར་གཞུག་པར་བྱ་སྟེ་རིན་པོ་ཆེ་སེང་གེའི་ཁྲི་ལ་ཉེ་བར་བཞུགས་པ་ཆོས་སྟོན་པར་མཛད་བཞིན་པ། རྣམ་པ་ཐམས་ཅད་ཀྱི་མཆོག་དང་ལྡན་པའོ། །

95-1-120a

གཡས་ཀྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་པདྨའི་གེ་སར་དུ་སྣང་བའམ། གུར་གུམ་མམ། ཉི་མའི་ཁ་དོག་ཅན། ཕྲག་པ་གཡོན་
པའི་ཕྱོགས་སུ་པདྨ་བསྣམས་པ། ཐལ་མོ་སྦྱར་བ་བྱས་ཏེ་བཅོམ་ལྡན་འདས་ཤཱཀྱ་ཐུབ་པ་ལ་ངེས་པར་རྟོག་བཞིན་པ། བཞིན་ཅུང་ཟད་འཛུམ་པ། བྱང་ཆུབ་སེམས་དཔའ་ཆེན་
པོ། བདེ་ལེགས་དབུས་མའི་ཅོད་པན་ཅན། མཆོད་ཕྱིར་ཐོགས་དཀར་པོ་ཅན། པུས་མོ་གཡས་པའི་ལྷ་ང་དང༌། མགོ་འདུད་པའོ། །བཅོམ་ལྡན་འདས་ཤཱཀྱ་ཐུབ་པའི་
གཡོན་གྱི་གཞོགས་སུ་ཕྱག་ན་རྡོ་རྗེ་པྲི་ཡང་ཀུ་ལྟར་སྔོ་བསངས་སྔར་ཇི་ལྟར་བསྟན་པ་དེ་བཞིན་དུ་མངོན་པར་བྲིའོ། །འོན་ཀྱང་བཅོམ་ལྡན་འདས་ལ་རྔ་ཡབ་གཡོབ་པར་བྱེད་
བཞིན་པའོ། །དེའི་གཞོགས་སུ་འཕགས་པ་བྱམས་པ་དང༌། ཀུན་ཏུ་བཟང་པོ་དང༌། ཕྱག་ན་རྡོ་རྗེ་དང༌། བློ་གྲོས་ཆེན་པོ་དང༌། ཞི་བའི་བློ་གྲོས་དང༌། ནམ་མཁའ་མཛོད་དང༌།
སྒྲིབ་པ་ཐམས་ཅད་རྣམ་པར་སེལ་བ་སྟེ་འདི་རྣམས་རིམ་གྱིས་མངོན་པར་བྲི་བར་བྱ་སྟེ་དང་པོ་ཇི་ལྟ་བ་བཞིན་དུ་རྒྱན་ཐམས་ཅད་ཀྱིས་བརྒྱན་པ་འདྲིར་གཞུག་པར་བྱའོ། །དེ་རྣམས་
ཀྱི་སྟེང་དུ་སངས་རྒྱས་བཅོམ་ལྡན་འདས་བརྒྱད་འདྲིར་གཞུག་པར་བྱ་སྟེ་བཞུགས་པ། ཕྱག་གཡས་མི་འཇིགས་པ་སྦྱིན་པ། ཆོས་གོས་སེར་པོའི་བླ་གོས་མནབས་པའི་སྐུ་ཅན།

95-1-120b

ཕྱག་གཡོན་པས་ཆོས་གོས་ཀྱི་རྣ་བ་འཛིན་པ། ཅུང་ཟད་དམར་བར་སྣང་བའི་དུར་སྨྲིག་གི་ཤམ་ཐབས་ཅན། ཀུན་ནས་སྣང་བའི་རྣམ་པ་ཐམས་ཅད་ཀྱི་མཆོག་དང་ལྡན་པ། འདི་ལྟ་སྟེ། དེ་
བཞིན་གཤེགས་པ་མེ་ཏོག་རབ་ཏུ་རྒྱས་པའི་རྒྱལ་པོ་དང༌། རིན་ཆེན་གཙུག་ཏོར་ཅན་དང༌། ཐམས་ཅད་སྐྱོབ་དང༌། ལོག་པར་དང་སེལ་དང༌། གསེར་ཐུབ་དང༌། འོད་སྲུང་དང༌། སྤྱན་བཟང་
ཞེས་པའི་སངས་རྒྱས་བཅོམ་ལྡན་འདས་འདི་རྣམས་འདྲིར་གཞུག་པར་བྱའོ། །བཅོམ་ལྡན་འདས་ཀྱི་གཡས་ཀྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་དང་ཉེ་བར་འཁོར་གྱི་
དཀྱིལ་འཁོར་ཆེན་པོ་འདྲིར་གཞུག་པར་བྱའོ། །ཉན་ཐོས་ཆེན་པོ་བརྒྱད་དང༌། རང་སངས་རྒྱས་བརྒྱད་སྔར་ཇི་ལྟར་བསྟན་པ་དེ་བཞིན་དུ་འདྲིར་གཞུག་པར་བྱ་སྟེ་འོན་ཀྱང་འཕགས་པ་མཽངྒལ་
གྱི་བུ་ཆེན་བོ་དང༌། ཤཱ་རིའི་བུ་བཅོམ་ལྡན་འདས་ཤཱཀྱ་ཐུབ་པ་ལ་རྔ་ཡབ་གཡོབ་པར་བྱེད་བཞིན་དུ་འཁོར་བའི་ལུས་སུ་མངོན་པར་བྲི་བར་བྱའོ། །དེ་བཞིན་དུ་གནས་གཙང་མའི་རིས་
ཀྱི་ལྷའི་བུ་མངོན་པར་བྲི་བར་བྱའོ། །ལྷ་རྣམས་ཀྱི་དབང་པོ་བརྒྱ་བྱིན་དང༌། རབ་འཐབ་བྲལ་དང༌། དགའ་ལྡན་དང༌། འཕྲུལ་དགའ་དང༌། དག་པ་དང༌། དྲི་མ་མེད་པ་དང༌། ཤིན་
ཏུ་མཐོང་དང༌། འོད་གསལ་དང༌། ཚངས་པ་མི་མཇེད་ཀྱི་བདག་པོ་དང༌། འོག་མིན་ཏེ་དེ་ལྟ་བུ་ལ་སོགས་པའི་ལྷའི་བུ་གཟུགས་ན་སྤྱོད་པ་དང༌། འདོད་པ་ན་སྤྱོད་པའི་ལྷའི་བུ་རྣམས་

95-1-121a

རིམ་གྱིས་མངོན་པར་བྲི་བར་བྱའོ། །སྤྱན་རས་གཟིགས་དབང་ཕྱུག་དང་ཉེ་བར་གནས་པའི་འཁོར་གྱི་དཀྱིལ་འཁོར་ཉེ་བར་སྤྲས་པ་དགོད་དེ་རང་གི་གཟུགས་
དང༌། ཆ་བྱད་འཆད་བ་འདྲིར་གཞུག་པར་བྱའོ། །བཅོམ་ལྡན་འདས་ཀྱི་སེངྒེའི་ཁྲིའི་འོག་ཏུ་རྒྱ་མཚོ་ཆེན་པོ་ལས་མངོན་པར་འཕགས་པའི་ཀུན་ནས་རིན་པོ་ཆེའི་རི་བོ་ཇི་སྲིད་དུ་རས་
ཀྱི་མཐའ་མར་འདྲིར་གཞུག་པར་བྱ་སྟེ་རས་ཀྱི་མཐའི་གྲྭའི་ཕྱོགས་གཅིག་ཏུ་སྒྲུབ་པ་པོ་ཆ་བྱད་དང༌། དབྱིབས་ཇི་ལྟ་བའི་རྣམ་པ་པུས་མོ་དང༌། མགོ་བོ་བཏུད་པ། ལག་པ་སྤོས་
ཕོར་ཐོགས་པ་འདྲིར་གཞུག་པར་བྱའོ། །རིན་པོ་ཆེའི་རི་བོ་དེ་ལ་འཕགས་པ་སྤྱན་རས་གཟིགས་དབང་ཕྱུག་གི་འོག་ཏུ་ཁྲོ་བོའི་རྒྱལ་པོ་སྒྲོལ་མས་ནོན་པ་སྔར་ཇི་ལྟར་ངེས་པར་
བསྟན་པ་དེ་བཞིན་དུ་མངོན་པར་བྲིའོ། །བཅོམ་ལྡན་འདས་ཀྱི་གཡོན་གྱི་གཞོགས་ཀྱི་སེངྒེའི་ཁྲིའི་འོག་ཏུ་འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དང་ཉེ་
བ་དེར་རིན་པོ་ཆེའི་རི་ལ་བཞུགས་པའི་ལྷ་མོ་སྒྲོལ་མ་མངོན་པར་བྲི་སྟེ་སྔར་ཇི་ལྟར་ངེས་པར་བསྟན་པ་དེ་བཞིན་འདྲིར་གཞུག་པར་བྱའོ། །རས་དེའི་ཁོར་ཡུག་ཏུའང་མེ་
ཏོག་སིལ་མ་མངོན་བར་གཏོར་ཏེ་ཙམ་པ་ཀ་དང༌། ཨུཏྤ་ལ་སྔོན་པོ་དང༌། པདྨ་དང༌། སཽ་གནྡྷི་ཀ་དང༌། མཱ་ལ་ཏཱི་དང༌། པཪྵི་ཀ་དང༌། དྷ་ནུསྐཱཪྵི་ཀ་དང༌། བུནྣ་ག་དང༌། ནཱ་ག་

95-1-121b

གེ་སར་ལ་སོགས་པའི་མེ་ཏོག་རྣམས་ཀྱིས་ཁོར་ཁོར་ཡུག་ཏུ་གཅལ་དུ་དགྲམ་པར་བྱའོ། །རས་ཀྱི་སྟེང་རས་ཀྱི་མཐའི་གྲ་གཉིས་སུ་ལྷའི་བུ་གཉིས་མེ་ཏོག་གི་ཚོགས་འཐོར་བར་བྱེད་བཞིན་
པ། གཟུགས་རྣམ་པར་བཀྲ་བ། བར་སྣང་ལ་གནས་པའི་ཆར་སྤྲིན་གྱི་ནང་ན་ལྡིང་བ། ཁ་དོག་དཀར་པོར་མངོན་པར་བྲི་བར་བྱའོ། །འདི་ནི་རས་རིས་འབྲིང་པོར་བརྗོད། །རྟག་ཏུ་དགེ་ལེགས་
དོན་འབྱུང་བ། །ས་སྟེང་སྐྱེ་བོ་མི་རྣམས་ལ། །དངོས་གྲུབ་འབྲིང་པོ་སྦྱིན་པར་བྱེད། །འཁོར་བར་ཀུན་ཏུ་འཁོར་བ་ན། །སྡིག་པ་ཅུང་ཟད་སྔོན་བྱས་གང༌། །འདིར་ནི་བྲིས་སྐུ་མཐོང་བ་
ཡིས། །དེ་ཡིས་སྐད་ཅིག་ཉིད་ལ་འཇིག། སེམས་ཅན་རྨོངས་པ་མི་ཤེས་པ། །དེ་རྣམས་འགྲོ་བ་ལྔ་པོར་འཁྱམས། །གང་ཞིག་བྱང་ཆུབ་སེམས་དཔའ་ཡི། །བྲིས་སྐུ་བར་མ་མཐོང་
བ་ཡང༌། །སྡིག་པ་བྱེད་པར་འགྱུར་བ་དང༌། །མཚམས་མེད་ལྔ་པོ་བྱེད་པ་དང༌། །ཚུལ་འཆལ་གྱིས་ཀྱང་འགྲུབ་པར་འགྱུར། །རྣམ་པ་སྣ་ཚོགས་སྔགས་གསུངས་པའང༌། །ཤིན་
ཏུ་མྱུར་བར་དངོས་གྲུབ་ནི། །བཟླས་པ་བྱས་པས་ཐོབ་པར་འགྱུར། །ནད་ཅན་རྣམས་ནི་ནད་ལས་གྲོལ། །བཀྲེན་པས་ནོར་ནི་རྙེད་པར་འགྱུར། བུད་མེད་རྣམས་ནི་བུ་ཐོབ་འགྱུར། །
བྲིས་སྐུ་བར་པ་བལྟ་བ་ན། །མཐོང་བཙམ་གྱིས་དེ་ཡི་ཚེ། །བསོད་ནམས་རྒྱས་པ་ཆེན་པོ་ཐོབ། །ངེས་པར་ལྷ་དང་མི་རྣམས་ཀྱི། །བདེ་བའི་སྐལ་བ་ཅན་འགྱུར་མི། །དེ་ཡི་སྐྱེ་བ་

95-1-122a

གཞན་ལ་ཡང༌། །ངེས་པར་སངས་རྒྱས་ཉིད་དུ་འགྱུར། །བྲི་བ་དང་ནི་ཀློག་པ་དང༌། །ལྷ་མཆོད་པ་དང་འདྲིར་འཇུག་དང༌། །དེ་བཞིན་མཐོང་དང་རེག་
ཉིད་ཀྱང༌། །སྡིག་པ་ཀུན་ལས་གྲོལ་བར་འགྱུར། །འདི་ལྟར་འོད་ཆེན་བྲིས་སྐུ་ལ། །དོན་དུ་གཉེར་དང་གསོལ་འདེབས་པ། །རྗེས་སུ་ཡི་རང་བ་ལས་ཀྱང༌། །སྐྱེ་བ་འབྲས་བཅས་མྱུར་
དུ་ཐོབ། །བསྐལ་མཆོག་བྱེ་བ་རྣམས་ཀྱིས་ཀྱང༌། །སྐྱེ་བོས་བསོད་ནམས་གང་ཐོབ་པ། །ཚིག་ཏུ་བརྗོད་པར་མི་ནུས་སོ། །བྲིས་སྐུ་མཐོང་བ་འབྲས་བུར་བཅས། །ཞེས་བྱ་བ་བྱང་ཆུབ་
སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་ལས་བཅོམ་ལྡན་འདས་འཕགས་མ་སྒྲོལ་མ་རལ་པ་གྱེན་དུ་བརྫེས་པའི་རྩ་བའི་ཆོ་ག་རབ་འབྱམས་
ལས། ལེའུ་གསུམ་པ་ཡོངས་སུ་རྫོགས་སོ།།    །།དེ་ནས་ཡང་བཅོམ་ལྡན་འདས་ཤཱཀྱ་ཐུབ་པས་སླར་ཡང་སེམས་དཔའ་ཆེན་པོ་དེ་ལ་བཀའ་སྩལ་པ། སེམས་
དཔའ་ཆེན་པོ། ཁྱོད་ཀྱི་རས་རིས་ཀྱི་ཆོ་ག་ཆུང་དུ་ཞེས་བྱ་བ་གཞན་གསུམ་པའང་ཡོད་དེ་གང་འབད་པ་མེད་པར་དངོས་གྲུབ་འགྲུབ་པར་འགྱུར་བ་སྟེ་སྔར་བསྟན་པ་ཉིད་ཀྱི་ཆོ་
ག་དང༌། བཟོ་བོས་བདེ་བར་གཤེགས་པའི་མཐོ་གང་གི་ཚད་ཙམ་ཐད་ཀར་དང༌། དེ་བཞིན་ཁོ་ནར་ཀུན་ནས་གྲུ་བཞི་པ་ལ་སྔར་བཞིན་དུ་རས་རིས་སྔར་བསྟན་པའི་ཚོན་རྩི་

95-1-122b

རྣམས་ཀྱིས་འདྲིར་གཞུག་པར་བྱའོ། །དང་པོ་རེ་ཞིག་བྱང་ཆུབ་སེམས་དཔའ་ཆེན་པོ། སེང་གེའི་གདན་ལ་སྐྱིལ་ཀྲུང་གིས་བཞུགས་པ། བྱིས་པ་ཁྱེའུ་སྔར་བཞིན་དུ་ཆོས་སྟོན་པར་
མཛད་བཞིན་པ། ཀུན་ནས་འོད་ཟེར་འཕྲོ་བར་བྱེད་བཞིན་བ། །མཛེས་པའི་གཟུགས་ཅན་འདྲིར་གཞུག་པར་བྱའོ། །གཡོན་གྱི་གཞོགས་སུ་འཕགས་པ་ཀུན་ཏུ་བཟང་པོ་རིན་པོ་ཆེའི་རྡོ་ལེབ་
ལ་གནས་པ། ཕྱག་ན་རྔ་ཡབ་ཐོགས་པ། གཡོན་ན་ཡིད་བཞིན་གྱི་ནོར་བུ་ཐོགས་པ། ཁ་དོག་པྲི་ཡང་སྐུ་ལྟར་སྔོ་བསངས་སོ། །གཡས་ཀྱི་གཞོགས་སུའང་འཕགས་པ་སྤྱན་རས་གཟིགས་
དབང་ཕྱུག་རིན་པོ་ཆེའི་རྡོ་ལེབ་ལ་གནས་པ། ཕྱག་ན་རྔ་ཡབ་ཐོགས་ཤིང༌། ཕྱག་གཡོན་པས་པདྨ་བསྣམས་པ། ཀུན་ནས་འོད་དང་ལྡན་པའི་ལུས་ཅན། འཕགས་པ་སྤྱན་རས་གཟིགས་
དབང་ཕྱུག་སྔ་མ་བཞིན་དུ་མངོན་པར་བྲི་བར་བྱའོ། །སེང་གེའི་ཁྲིའི་འོག་ཏུ་གསེར་གྱི་རི་བོ། ཇི་སྲིད་རས་ཀྱི་མཐའི་བར་དུ་འདྲིར་གཞུག་པར་བྱའོ། །རས་རིས་ཀྱི་མཐའི་ཟུར་དུ་འཕགས་པ་
སྤྱན་རས་གཟིགས་དབང་ཕྱུག་གི་སེང་གེའི་འོག་ཏུ་གཡས་ཀྱི་གཞོགས་སུ་ཁྲོ་བོའི་རྒྱལ་པོ་སྒྲོལ་མས་ནོན་པ་སྔ་མ་བཞིན་དུ་འདྲིར་གཞུག་པར་བྱའོ། །དེའི་འོག་ཏུ་སྒྲུབ་པ་པོ་ལག་
ན་སྤོས་ཕོར་ཐོགས་པ་སྔ་མ་བཞིན་དུ་འདྲིར་གཞུག་པར་བྱའོ། །དེ་ཐམས་ཅད་སྔ་མ་ཇི་ལྟ་བ་དེ་བཞིན་དུའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གི་སྟེང་དུ་དེ་

95-1-123a

བཞིན་གཤེགས་པ་འོད་དཔག་མེད་འདྲིར་གཞུག་པར་བྱ་སྟེ་རིན་པོ་ཆེའི་རིའི་ཕུག། སོར་བཅུ་དྲུག་པའི་ཚད་ན་བཞུགས་པ། ཁད་པ་བརྩེགས་པ་འདྲི་
བའི་རི་བོའི་བྱ་སྐྱིབས་མཐོ་བ་འདྲིར་གཞུག་པར་བྱའོ། །རས་རིས་དེའི་ཁོར་ཡུག་ཏུ་རི་བོའི་ཁོར་ཡུག་ཏུ་རི་བོའི་རྣམ་པས་ཡོངས་སུ་བསྐོར་བ་མངོན་པར་བྲིའོ། །རས་རིས་དེའི་སྟེང་
གི་ཟུར་དུ་གནས་པའི་རི་བོའི་བྱ་སྐྱིབས་དང་ཀུན་ཏུ་འབྲེལ་བར་ལྡིང་བཞིན་པ་ལྟ་བུ་མེ་ཏོག་སྣ་ཚོགས་འཐོར་བར་བྱེད་པའི་གནས་གཙང་མའི་རིས་ཀྱི་ལྷའི་བུ་དག་པ་དང༌། རྣམ་
པར་དག་པ་ཞེས་བྱ་བ་གཉིས་སུ་འདྲིར་གཞུག་པར་བྱའོ། །རས་དེ་ལས་མེ་ཏོག་སྣ་ཚོགས་ཀྱིས་གཅལ་དུ་བཀྲམ་པ་མངོན་པར་འདྲིར་གཞུག་པར་བྱའོ། །རས་རིས་རྣམ་གསུམ་
མཚན་ཉིད་ནི། །ཐམས་ཅད་འདིར་ནི་བསྟན་པ་ལས། །འདི་ནི་ཆུང་དུ་ཞེས་བྱ་སྟེ། །རས་རིས་ཕྲན་ཚེགས་ལས་ལ་ཤིས། །སྡིག་ལས་ཤིན་ཏུ་མི་བཟད་པ། །བསྐལ་པ་བྱེ་བ་སྟོང་
ཕྲག་ཏུ། །རས་རིས་མཐོང་བས་གྲོལ་འགྱུར་ཏེ། །རས་རིས་མཐོང་བ་ཙམ་གྱིས་ནི། །སྐད་ཅིག་ཉིད་ལས་གྲོལ་བར་འགྱུར། །བསྐལ་པ་བྱེ་བ་སྟོང་ཕྲག་ཏུ། །བློ་ལྡན་སངས་རྒྱས་བསྙེན་
བཀུར་བྱས། །རས་རིས་ཐ་མ་མཐོང་བ་ཡི། །བཅུ་དྲུག་ཆར་ཡང་མི་ཕོད་དོ། །སངས་རྒྱས་སྐྱོབ་པ་ཐམས་ཅད་ལ། །མཆོད་བྱས་བསོད་ནམས་གང་ཡིན་དེ། །རས་རིས་ཆུང་དུ་མཐོང་བ་ལ། །

95-1-123b

མཁས་པས་དེ་ཡི་བསོད་ནམས་ཐོབ། །མཛེས་པ་ཡི་ནི་ལས་རྣམས་དང༌། །ལོངས་སྤྱོད་རྒྱུར་ཡང་འདི་སྤྱོད་དོ། །རིག་དང་གསང་སྔགས་ཇི་སྙེད་པ། །ཚངས་དབང་དྲང་སྲོང་གིས་བཤད་དང༌། །ནམ་
མཁའ་ལྡིང་གིས་གང་བཤད་དང༌། །ཆུ་ལྷ་ཉི་མ་ལུས་ངན་དང༌། །ནོར་སྦྱིན་སོགས་དང་སྲིན་པོ་དང༌། །ལྷ་མིན་དབང་པོ་ཐམས་ཅད་དང༌། །ལྟོ་འཕྱེ་ཆེ་དང་ཟླ་བ་དང༌། །རླུང་དང་གཤིན་རྗེ་ལ་སོགས་
དང༌། །སེང་གེ་འཕྲོག་བྱེད་སོགས་བཤད་པའི། །སྔགས་རྣམས་ཐམས་ཅད་འདིར་དྲངས་ཏེ། །རས་རིས་སྤྱན་སྔར་འགྲུབ་པར་འགྱུར། །ཞི་བཅན་དང་དེ་བཞིན་དུ། །རྒྱས་པ་ཅན་རྣམས་བྱ་བ་སྟེ། །
དེ་བཞིན་འདིར་ནི་མི་བཟད་པ། །རྒྱལ་མཆོག་གིས་སྨད་སྤང་བར་བྱ། །ཞེས་བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་ལས། བཅོམ་ལྡན་འདས་
འཕགས་མ་སྒྲོལ་མའི་རྩ་བའི་ཆོ་ག་བཞི་པ་རས་རིས་ཀྱི་ཆོ་ག་རབ་འབྱམས་རྫོགས་སོ།།   །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་སྟན་ལས་ལངས་ཏེ་བཅོམ་ལྡན་འདས་ཤཱཀྱ་ཐུབ་པ་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་ཞབས་ལ་ཕྱག་བྱས་ནས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གྱིས་ཆོས་ཀྱི་རྣམ་གྲངས་འདི་གསུངས་པ་ནི་ལེགས་སོ། །ལེགས་སོ། །

95-1-124a

རིག་པའི་བརྟུལ་ཞུགས་ཐམས་ཅད་དཔྱད་པའི་དོན་དང༌། ཕན་པའི་ཕྱིར་དང༌། བདེ་བའི་ཕྱིར་དང༌། འཇིག་རྟེན་ལ་སྙིང་བརྩེ་བས་བྱང་ཆུབ་སེམས་དཔའི་ཐབས་
ལ་མཁས་པ་བསྟན་པ། མྱ་ངན་ལས་འདས་པའི་གྲོང་ཁྱེར་དུ་འགྲོ་བར་བྱེད་པའི་ཆོས་ལྷག་མ་དང་བཅས་པ་ངེས་པར་བྱང་ཆུབ་ལ་རྒྱན་ཏུ་མཆོག་ཏུ་གཞོལ་བ། བྱང་ཆུབ་སེམས་དཔའ་
རྣམས་ཀྱིས་རིག་པ་དང༌། སྔགས་ཀྱི་སྤྱོད་པ་ཐམས་ཅད་ཀྱི་དོན་སྒྲུབ་པར་བྱེད་པ། བདག་གི་རིག་པ་གསང་ཆེན་འདི་ཉིད་སྐྱེ་བོ་ཐམས་ཅད་རྒྱས་པར་བྱེད་པར་འགྱུར་པ་མ་འོངས་པའི་
དུས་འཇིག་རྟེན་གྱི་བླ་མ་མྱ་ངན་ལས་འདས་པ་ན་དེ་བཞིན་གཤེགས་པ་ཉི་མའི་རིགས་ནུབ་པ་སངས་རྒྱས་དང༌། བྱང་ཆུབ་སེམས་དཔའ་དང༌། རང་སངས་རྒྱས་དང༌། འཕགས་པ་
ཉན་ཐོས་ཐམས་ཅད་ཀྱིས་སྤངས་ཤིང་ཐམས་ཅད་པོར་ཏེ་མུན་པར་གྱུར་པ་དང༌། སྣོད་ཀྱི་འཇིག་རྟེན་རྣམ་པར་ཞིག་སྟེ་འཕགས་པའི་ལམ་དང༌། རིག་པ་དང༌། སྔགས་དང༌། སྨན་
དང༌། ནོར་བུ་རིན་པོ་ཆེ་ཐམས་ཅད་དང་བྲལ་བ། སྐྱེ་བོ་ལེགས་པས་ཡོངས་སུ་བཟུང་བའི་སྣང་བ་མེད་པའི་སེམས་ཅན་གྱི་ཁམས་འབྱུང་བར་འགྱུར་ཏེ་ལེ་ལོ་ཅན་དང༌། དྲན་པ་ཉམས་
པ་དང༌། མ་དད་པ་དང༌། མི་སྲུན་པ་དང༌། མི་དགེ་བའི་བཤེས་གཉེན་གྱིས་ཡོངས་སུ་ཟིན་པ་སྒྱུ་དང༌། གཡོ་དང༌། བརྫུན་དང༌། གཡོ་བའི་སྤྱོད་པ་དང་ལྡན་པ་དེ་རྣམས་

95-1-124b

ཆོས་ཀྱི་རྣམ་གྲངས་འདི་ཐོས་ནས་ཀུན་སྐྲག་པར་འགྱུར་ཏེ་ལེ་ལོ་དང༌། སྙོམས་ལས་ལ་མངོན་པར་དགའ་ཞིང་དད་པ་མེད་པར་འགྱུར་ཏེ་འདོད་པ་ཚོལ་ཞིང་གསང་སྔགས་ཚོལ་བར་མི་འགྱུར་
ཏེ་ལོག་པར་ལྟ་བ་ལ་དགའ་བ་རྣམས་ཀྱང་བསོད་ནམས་མ་ཡིན་པ་མང་པོ་ལ་འཇུག་བར་འགྱུར་ཏེ་དམ་པའི་ཆོས་སྤོང་པར་བྱེད་པ་འབྱུང་བར་འགྱུར་རོ། །མནར་མེད་པ་ལ་མཆོག་ཏུ་
གཞོལ་ཞིང་དྲག་པོའི་ཡང་དྲག་པོར་འགྲོ་བ་སྡུག་བསྔལ་གྱིས་གདུང་བ་དེ་རྣམས་ཀྱི་དོན་གྱི་ཕྱིར་དང༌། དབང་དུ་མ་གྱུར་པ་རྣམས་དབང་དུ་གྱུར་པར་བྱ་བ་དང༌། དབང་དུ་གྱུར་པ་
རྣམས་ལ་མི་འཇིགས་པ་རབ་ཏུ་སྦྱིན་པ་དང༌། ཐབས་ལ་མཁས་པས་བསྡུ་བའི་སྦྱོར་བ་རིག་པ་དང༌། རས་རིས་ཀྱི་ཆོ་ག་ད་ལྟ་གསུངས་པའི་དུས་ལ་བབ་པར་དགོངས་ན། བཅོམ་ལྡན་
འདས། གསུང་དུ་གསོལ། དེ་སྐད་ཅེས་གསོལ་པ་དང༌། བཅོམ་ལྡན་འདས་མཆོག་ཏུ་གསང་བ་རིག་པའི་བརྟུལ་ཞུགས་ཀྱི་ཆོ་ག་རབ་འབྱམས་མཆོག་ཏུ་གསང་བ། འདོད་པའི་དོན་བྱེད་
པ། དོན་ཆེན་པོ་རྣམ་པར་འབྱོར་པར་འགྱུར་པ། རིག་པ་བདུན་ཅུ་པོ་ཐམས་ཅད་ཀྱི་མཆོག་གི་སྙིང་པོ། རྣམ་པར་རྟོག་པ་མེད་པའི་དུས་དེར་འགྲུབ་པར་འགྱུར་རོ། །དེའང་སེམས་ཅན་རྣམས་
འདུལ་པའི་དོན་གྱི་ཐབས་ལ་མཁས་པས་འཁོར་བར་ཀུན་ཏུ་འཇུག་པ་རྣམས་སྐྱོབ་པ། ངེས་པར་བྱང་ཆུབ་ལ་མཆོག་ཏུ་གཞོལ་བར་བྱེད་པ། སངས་རྒྱས་བྱེ་བ་ཕྲག་བདུན་ཅུ་རྩ་དྲུག་

95-1-125a

གིས་གསུངས་པར་གྱུར་པ་འདི་ལ་རིག་པ་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭཱ་ཡ། ཏཱ་རེནྡྲ་ཏཱ་རེ་ཏུཏྟཱ་རེ་ཏུ་རེ་སྭཱཧཱ།
འཕགས་མ་སྒྲོལ་མ་ཤིན་ཏུ་རྒྱས་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏུ་རེ་ཏུ་རེ་སྭཱཧཱ། འཕགས་པ་སྒྲོལ་མ་
བཞིན་བཟང་མ་ཞེས་བྱ་བའི། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡཱ། ཏཱ་རེ་ཏུཏྟཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་དབུས་
ལེགས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏུཏྟཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ལེགས་
སྤྱོད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏུཏྟཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་མཚན་ལགས་མ་
ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ལྷོ་ཆུང་མ་ཞེས་བྱ་བའོ། །ན་མོ་རཏྣ་
ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏུཏྟཱ་རེ། ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ལེགས་གནས་མ་ཞེས་བྱ་བའོ། །ན་མོ་རཏྣ་ཏྲ་

95-1-125b

ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏུཏྟཱ་རེ། ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཉེ་བར་འདུད་པ་ཞེས་བྱ་བའོ་ཞེས་པ་འདི་བཅོམ་ལྡན་འདས་
བདག་གི་རིག་པ་ཆེན་པོ་མཆོག་གི་སྙིང་པོ་ཆེན་པོ་དང་མཚུངས་པ་བྱ་བ་ཐམས་ཅད་མཆོག་ཏུ་གྲུབ་པ། སེམས་ཅན་ཐམས་ཅད་ལ་སངས་རྒྱས་བཞིན་དུ་སྐྱེས་པ། སངས་རྒྱས་ཐམས་
ཅད་ཀྱིས་རྗེས་སུ་ཡི་རང་བ། འཇིགས་པ་ཆེན་པོ་བརྒྱད་ལས་སྐྱོབ་པ། ལས་ཐམས་ཅད་བྱེད་པ། བྱང་ཆུབ་ཀྱི་ལམ་སྟོན་པ་པོ། པདྨའི་རིགས་ཀྱི་རིག་པ་རབ་དང༌། འབྲིང་དང༌། ཐ་མ་
ལ་ཡང་དག་པར་རབ་ཏུ་སྦྱོར་བ། ཤིན་ཏུ་མཛེས་པའི་ལས་ཀྱི་འབྲས་བུ་རྣམ་པར་སྨིན་པ། རབ་ཏུ་སྦྱིན་པ། བསྟན་པ་ནུབ་པའི་དུས་ཀྱི་ཚེའང་འགྲུབ་པར་འགྱུར་རོ། །དམ་པའི་ཆོས་ཀྱི་
ཚུལ་སྲུང་བའི་ཆེད་དུ་མཉམ་པར་འཇུག་ཅིང་འགྲུབ་པར་འགྱུར་རོ། །དེ་རྣམས་སྦྱོར་བ་ཆུང་ངུ་ཉིད་ཀྱི་རྒྱལ་སྲིད་ཆེན་པོ་དང༌། ལོངས་སྤྱོད་ཆེན་པོའི་དབང་ཕྱུག་གི་དོན་དེ་རྣམས་འགྲུབ་
པར་འགྱུར་རོ། །དེ་རྣམས་ཤིན་ཏུ་མྱུར་བར་དེའི་ཚེ་དེའི་དུས་སུ་དངོས་གྲུབ་ཐོབ་པར་འགྱུར་རོ། །རས་རིས་ཀྱི་ཆོ་ག་མདོར་བསྡུས་པར་གྱུར་པ་འདི་དེའི་ཚེ་དེའི་དུས་ན་འཇིགས་པ་ཆེན་པོ་
དང༌། སྙིགས་མ་ལྔའི་སེམས་ཅན་བསོད་ནམས་ཆུང་བ་འབྱུང་བར་འགྱུར་ཏེ་དབང་ཆུང་བར་གྲགས་པ། ཚེ་ཐུང་བ་།བརྩོན་འགྲུས་ཞན་པས་རས་རིས་ཀྱི་ཆོ་ག་ཤིན་

95-1-126a

ཏུ་རྒྱས་པའི་ལས་བསྒྲུབ་པར་བྱ་བ་ལ་སོགས་པའི་ལས་རྣམས་རབ་ཏུ་བརྩོན་པར་མི་ནུས་ཏེ་དེ་རྣམས་ཀྱི་དོན་ཆོས་མདོར་བསྡུས་ཏེ་
གསུངས་པ་ནི། དང་པོ་རེ་ཞིག་དཔའ་བོའི་རིན་གྱིས་དོག་པ་ཉོས། སྲང་ཚད་ཙམ་མམ། སྲང་ཕྱེད་ཙམ། དཀྱུས་སུ་ཁྲུ་གང་ཙམ་ལ་ཞེང་དུ་ཁྲུ་ཕྱེད་ཙམ་པའི་རས་ཁ་ཚར་དང་བཅས་པ་
ཐ་ག་པས་བཏག་པར་བྱའོ། །ཡང་ན་སླར་ཡང་སྐྲ་དང་བྲལ་བའི་རས་ཀྱི་དུམ་བུ་གསར་པ་སྟེང་འོག་ཏུ་ཇི་ལྟར་འདོད་པ་ཁྲུ་གཉིས་སམ། བཞིའམ། དྲུག་གམ། ལྔའམ། བཅུའམ།
བརྒྱད་པའི་རས་ཤིན་ཏུ་དཀར་བ་བླངས་ཏེ་ཇི་ལྟར་འདོད་པ་བཞིན་དུ་རི་མོ་མཁན་འདྲིར་གཞུག་པར་བྱའོ། །ཙནྡན་དང༌། ག་བུར་དང༌། གུར་གུམ་གྱིས་བགོས་པའི་མ་འདྲེས་པའི་
ཚོན་རྩི་དེ་རྣམས་དང༌། རས་ཙནྡན་དང༌། གུར་གུམ་དང༌། ག་བུར་རྣམས་གཅིག་ཏུ་བྱས་པས་སྲོག་ཆགས་མེད་པའི་ཆུ་རྙོག་མ་མེད་པ་དང་བསྲེས་ཏེ་སྣོད་གསར་པར་རས་སྦང་དུ་
བཅུག་ནས་ཉི་མ་གསུམ་དུ་ལེགས་པར་མནན་ལ་བཞག་གོ། གཙང་བའི་ཕྱོགས་སུ་སྲུང་བ་བྱས་ཏེ་བདག་ཉིད་ཀྱང་གཙང་མར་བྱས་ནས་དཀར་པོའི་ཕྱོགས་ཀྱི་ཉ་ལ་རས་ཀྱི་སྣོད་
ཀྱི་མདུན་དུ་ཁ་ཤར་དུ་ཕྱོགས་བས་ཀུ་ཤའི་ཁྲེས་ལ་ཉེ་བར་འདུག་སྟེ་སྔགས་ཀྱི་ཚིག་འདི་ལན་སྟོང་ཕྲག་བརྒྱད་བརྗོད་པར་བྱའོ། །ཏདྱ་ཐཱ། ཨོཾ་ཧེ་ཧེ་བྷ་ག་བཱན། བ་ཧུ་རཱུ་པ་དྷ་

95-1-126b

ར་དི་བྱ་ཙཀྵུ་ཁ། ཨ་བ་ལོ་ཀ་ཡ། ཨ་བ་ལོ་ཀཱ་ཡ་མཱཾ། ས་མ་ཡ་མ་ནུ་སྨ་ར། ཀུ་མཱ་ར་རཱུ་པ་དྷ་ར་ཎ། མཧཱ་བོ་དྷི་སཏྭེ། ཀིཉྩ་རཱ་ཡ་སི་ཧཱུཾ་ཕཊ་ཕཊ་སྭཱཧཱ། །སྔགས་འདི་བཟླས་པ་བྱས་ལ་དེ་ཉིད་དུ་ཉལ་
བར་བྱའོ། །རྨི་ལམ་དུ་གྲུབ་པའམ། མི་འགྲུབ་པ་སྟོན་པར་འགྱུར་རོ། །དེ་ནས་ལངས་ནས་གྲུབ་པའི་མཚན་མའི་རྨི་ལམ་མཐོང་ན་རིང་པོ་མི་ཐོགས་པར་རས་རིས་བྲི་བར་བྱའོ། །གལ་ཏེ་གྲུབ་པའི་
མཚན་མའི་རྨི་ལམ་མ་མཐོང་ན་རས་དེ་སྣོད་དེ་ནས་ཕྱུང་སྟེ་ཉི་མ་ལ་བསྐམ་པར་བྱའོ། །བསྐམས་ནས་སླར་ཡང་སྣོད་གསར་པ་གཞན་ཞིག་དུ་ལེགས་པར་སྦས་ལ་སྲུང་བ་བྱས་ཏེ་བཞག་པར་
བྱའོ། །དེ་ནས་སླར་ཡང་མཆོག་གི་སྙིང་པོ་དེ་རྣམས་ལས་སྔགས་གང་ཡང་རུང་བ་གཅིག་བཟུང་ནས་ཇི་ལྟར་འདོད་པ་བཞིན་དུ་ཡི་གེ་དྲུག་པོ་རྣམས་ལས་སླར་ཡང་ཡི་གེ་འབུམ་བཟླས་པར་
བྱའོ། །དེ་ནས་ཆེས་མྱུར་བར་རས་རིས་འགྲུབ་པར་འགྱུར་རོ། །དང་པོ་རེ་ཞིག་རས་དེ་བླངས་ནས་ཆོ་འཕྲུལ་གྱི་ཟླ་ཕྱེད་དམ། གཞན་ཡང་དཀར་པོའི་ཉི་མ་དང༌། རྒྱུ་སྐར་དགེ་བ་དང་ཡང་དག་པར་
ལྡན་པ། དགེ་བའི་ཚེས་དཀར་པོའི་གཟའི་རེས་ཀྱི་ཉི་མ་ལ་ཤིན་ཏུ་མཛེས་པའི་དགེ་མཚན་དང༌། བཀྲ་ཤིས་ཕུན་སུམ་ཚོགས་པའི་མཚན་མོ་ནམ་ཕྱེད་ཀྱི་དུས་ཀྱི་ཚེ་རི་མོ་མཁན་གསོ་
སྦྱོང་ལ་ཉེ་བར་གནས་པས་རས་རིས་དེ་འདྲིར་གཞུག་པར་བྱའོ། །གཙང་མའི་ཕྱོགས་སུ་ག་བུར་གྱི་བདུག་པ་བསྲེགས་ཏེ་དང་པོ་རེ་ཞིག་འཕགས་པ་སྤྱན་རས་གཟིགས་དབང་ཕྱུག་སྐུ་རྒྱན་

95-1-127a

ཐམས་ཅད་ཀྱིས་བརྒྱན་པ་བྱས་ཏེ་དབུ་ཟུར་ཕུད་ཅན། སྐྱེས་བུ་ཆེན་པོའི་མཚན་གྱིས་རྣམ་པར་བརྒྱན་པ། གསེར་གྱི་མདོག་ཅན། དར་ལ་སྔོན་པོ་གཡོ་བཞིན་
པའི་ཤམ་ཐབས་ཅན། དར་ལ་སྔོན་པོའི་བླ་གོས་མནབས་པ། སེང་གེའི་ཁྲི་ལ་སྐྱིལ་ཀྲུང་ཕྱེད་པས་བཞུགས་ཏེ་ཆོས་འཆད་བཞིན་པ། ཞབས་གཡས་པ་རིན་པོ་ཆེའི་ཞབས་རྟེན་ལ་
བཞག་པ། སེང་གེའི་ཁྲི་ལ་བཞུགས་པ། རྣམ་པ་ཐམས་ཅད་ཀྱི་མཆོག་དང་ལྡན་པ། བལྟ་ན་སྡུག་པ། བཞིན་ཅུང་ཟད་འཛུམ་པ། སྒྲུབ་པ་པོ་ལ་གཟིགས་པར་གྱུར་པ་བྲི་བར་བྱའོ། །
གཡས་ཀྱི་གཞོགས་སུ་འཕགས་པ་ཀུན་ཏུ་བཟང་པོ་བྲི་ཡང་ཀུ་ལྟར་སྔོ་བསངས། རྔ་ཡབ་དཀར་པོ་གཡོབ་བཞིན་པ། ཕྱག་གཡོན་ན་ཡིད་བཞིན་གྱི་ནོར་བུ་བསྣམས་པ། ལུས་ཐམས་
ཅད་མཛེས་པ། རྒྱན་ཐམས་ཅད་ཀྱིས་བརྒྱན་པ། དར་ལ་སྔོན་པོ་གཡོ་བ་དང་བཅས་པའི་ཤམ་ཐབས་མནབས་པ། མུ་ཏིག་གི་དོ་ཤལ་གྱི་མཆོད་ཕྱིར་ཐོགས་པ་ཅན། ཕྱག་གཡོན་
པས་པདྨ་དཀར་པོ་བསྣམས་པ། ཕྱག་གཡས་པས་རྔ་ཡབ་དཀར་པོ་གསེར་གྱི་ཡུ་བ་ཅན་བསྣམས་ནས་གཡོབ་པར་བྱེད་བཞིན་པ། ཞི་བའི་རྣམ་པ་ཅན་སྤྱན་རས་གཟིགས་དབང་
ཕྱུག་ལ་བལྟ་བར་གྱུར་བའོ། །དེ་བཞིན་དུ་འཕགས་པ་ཀུན་ཏུ་བཟང་བོ་པདྨ་དཀར་པོའི་གདན་ལ་བཞུགས་བ་སྟེ་དེ་དག་གཉིས་ཀའང་དེ་ལྟར་མངོན་པར་བྲིའོ། །པདྨའི་སྡོང་བུ་

95-1-127b

གཅིག་ལས་འཐོན་པའི་པདྨ་གསུམ་གྱི་དབུ་མ་རྩ་བའི་པདྨའི་ཟེ་འབྲུ་ལ་བྱང་ཆུབ་སེམས་དཔའ་ཆེན་པོའི་སེང་གེའི་ཁྲི་དང༌། རིན་པོ་ཆེའི་ཞབས་རྟེན་ནོ། །པདྨ་གཞན་ལ་ནི་འཕགས་པ་ཀུན་
ཏུ་བཟང་པོའོ། །པདྨ་གསུམ་པ་ལ་ནི་འཕགས་པ་མཐུ་ཆེན་ཐོབ་བོ། །པདྨའི་སྡོང་བུ་དེ་ནི་མཛེས་པ། རིན་པོ་ཆེ་མར་གང་ཀྱི་རྣམ་པ་ལ་པདྨའི་མེ་ཏོག་དུ་མ་ཁ་བྱེ་བ་དང༌། ཕྱེད་ཙམ་ཁ་བྱེ་
བ་དང༌། མེ་ཏོག་ཁ་བྱེ་བ་དང་ལྡན་པ། མཚོ་ཆེན་པོ་མ་དྲོས་པ་ལས་བྱུང་བའི་ཀླུའི་རྒྱལ་པོ་དགའ་བོ་དང༌། ཉེ་དགའ་གཉིས་མཚོ་ཆེན་པོ་ལས་སྐྱེས་པའི་པདྨའི་སྡོང་བུ་ལ་འཛིན་པ། ཀླུའི་
རྒྱལ་པོ་དེ་གཉིས་ཁ་དོག་དཀར་བ། གདེངས་ཀ་བདུན་གྱིས་བརྒྱན་པ། རྒྱན་ཐམས་ཅད་ཀྱིས་མཛེས་པ། ལུས་ཕྱེད་མིའི་ལུས་ལ་སྦྲུལ་གྱི་གདོངས་ཀས་མཚན་པ། ཕྱེད་སྦྲུལ་གྱི་ལུས་
ཅན། འཕགས་པ་སྤྱན་རས་གཟིགས་དབང་ཕྱུག་ལ་ངེས་པར་རྟོག་བཞིན་པ། ཕྱེད་ཆུའི་ནང་དུ་ནུབ་པ། ནོར་བུ་རིན་པོ་ཆེ་དེ་དག་གིས་ཉེ་བར་མཛེས་པ་བྲི་བར་བྱའོ། །མཚོ་ཆེན་པོ་དེའི་ཁོར་
ཡུག་གི་འོག་ཏུ་རས་རིས་ཀྱི་མཐའི་གྲ་གཡས་ཀྱི་གཞོགས་སུ་སྒྲུབ་པ་པོ་འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དཀྱིལ་འཁོར་ལ་ངེས་པར་རྟོག་བཞིན་པ། ལག་ན་
སྤོས་ཕོར་ཐོགས་པ། ལུས་དང༌། པུས་མོའི་ལྷ་ང་འདུད་པ། ཆ་བྱད་དང༌། ཁ་དོག་ཇི་ལྟ་བ་བཞིན་དུ་མངོན་པར་བྲིའོ། །འཕགས་པ་སྤྱན་རས་གཟིགས་དབང་ཕྱུག་གི་སྟེང་དུ་

95-1-128a

རས་ཀྱི་མཐའ་གཉིས་སུ་ལྷའི་བུ་ཕྲེང་བ་འཛིན་པ་གཉིས་མེ་ཏོག་གི་ཕྲེང་བ་བཟུང་ནས་ནམ་མཁའ་ལ་ལྡིང་བ། མེ་ཏོག་གི་ཚོགས་ཆེན་པོ་འཐོར་བར་བྱེད་
བཞིན་པ། ཤིན་ཏུ་མཛེས་པ་དག་མངོན་པར་བྲིའོ། །རས་རིས་དེའི་ཁོར་ཡུག་དུ་ནཱ་ག་གེ་སར་ལ་སོགས་པའི་མེ་ཏོག་རབ་ཏུ་བཀྲམ་པ་བྲི་བར་བྱ་སྟེ། ཇི་ལྟར་འདོད་པའི་གཟུགས་
གསུམ་ལྷག་པར་གནས་པའམ། མངོན་པར་བྲིའོ། །འཕགས་པ་སྤྱན་རས་གཟིགས་དབང་ཕྱུག་ཆོས་སྟོན་པར་མཛད་བཞིན་པ་དང༌། འཕགས་པ་ཀུན་ཏུ་བཟང་པོ་དང༌། འཕགས་
པ་ཕྱག་ན་རྡོ་རྗེ་ཕྱག་ན་རྔ་ཡབ་ཐོགས་པ་འདྲིར་གཞུག་པར་བྱའོ། །སྒྲུབ་པ་པོ་ཇི་ལྟར་འདོད་པའི་གཟུགས་གསུམ་པོ་རྣམས་གདོན་མི་ཟ་བར་འདྲིར་གཞུག་པར་བྱ་སྟེ་ཇི་ལྟར་འདོད་
པའི་རྣམ་པ་དང༌། དབྱིབས་ཇི་ལྟར་གནས་པ་བཞིན་དུའམ། སྒྲུབ་པ་པོ་ཇི་ལྟ་ཇི་ལྟར་འདོད་པ་དེ་ལྟ་དེ་ལྟར་བྲི་བར་བྱའོ། །དབུས་སུ་བྱང་ཆུབ་སེམས་དཔའ་སེམས་དཔའ་ཆེན་
པོ་མཐའ་གཉིས་སུའང་ཕྱག་ན་རྡོ་རྗེ་དང༌། ཀུན་ཏུ་བཟང་པོ་ཇི་ལྟར་འདོད་པ་བཞིན་དུ་གདོན་མི་ཟ་བར་འདྲིར་གཞུག་པར་བྱའོ། །ཇི་ལྟར་རྙེད་པའི་རས་ཀྱི་དུམ་བུ་མཐོ་གང་ངམ།
ཁྲུ་གང་ཙམ་ལ་བདག་ཉིད་དམ། གཞན་གྱིས་སམ། རི་མོ་མཁན་གསོ་སྦྱོང་མེད་པའམ། དད་པ་ཅན་ནམ། གཙང་མའམ། མི་གཙང་བའམ། ཚུལ་ཁྲིམས་དང་ལྡན་པ་

95-1-128b

པའམ། ཚུལ་ཁྲིམས་འཆལ་བའང་རུང་སྟེ་རི་མོ་མཁན་གྱིས་འདྲིར་གཞུག་པར་བྱའོ། །སྒྲུབ་པ་པོ་བདག་ཉིད་ནི་གདོན་མི་ཟ་བར་སྔོན་སྤྱད་པ་བྱས་པ། དད་པས་བྱང་ཆུབ་སེམས་བསྐྱེད་པ་
གདོན་མི་ཟ་བར་འགྱུར་བས་ཏེ་དེ་ལྟར་ན་སྔགས་འགྲུབ་པར་འགྱུར་གྱི། གཞན་དུ་སྡིག་པ་བྱེད་པས་ནམ་ཡང་མ་ཡིན་ནོ། །དེ་ལྟར་དད་པར་གྱུར་པ་ཡིས། །སྔགས་ཀྱི་ལྷ་རྣམས་བསྒྲུབ་བྱ་
ཞིང༌། །དད་པ་དེ་ཡིས་གསང་སྔགས་རྒྱལ། །འགྲུབ་འགྱུར་འདིར་ནི་གཞན་དུ་མིན། །གང་ཕྱིར་དད་པ་ཐེག་པའི་མཆོག། གང་གིས་འདྲེན་པ་འགྲོ་པར་བྱེད། །དད་པ་མེད་པའི་མི་རྣམས་
ལ། །དཀར་པོའི་ཆོས་རྣམས་མེ་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །དད་དང་ལྡན་པའི་མི་རྣམས་ལ། །སངས་རྒྱས་ལས་རྣམས་འགྲུབ་པར་འགྱུར། །ལྷ་
རྣམས་ཀུན་དང་ཁྱད་པར་དུ། །གསང་སྔགས་རྣམས་ནི་ཐམས་ཅད་ནི། །དད་པ་མེད་ན་མི་འགྲུབ་བོ། །འཇིག་རྟེན་པ་ཡི་ལྷ་རྣམས་དང༌། །གང་ཡང་འཇིག་རྟེན་འདས་དེ་བཞིན། །དད་
དང་ལྡན་པར་བརྗོད་པ་དང༌། །རྙོག་པ་བྲལ་པས་འགྲུབ་པར་འགྱུར། །ཡིད་ནི་བྱང་ཆུབ་དེར་སོན་པས། །དེ་རྣམས་བྱང་ཆུབ་པས་པར་འགྲུབ། །གཞན་གྱིས་གྲུབ་པར་མ་གསུངས་ཏེ། །
བསྟན་པ་འདི་ལས་ཟློག་པ་ཡིན། །རས་རིས་ཆུང་དང་ཆེན་པོ་དང༌། །པར་མ་ཡོངས་སུ་བསྒྲགས་པ་ཡིན། །ལས་རྣམས་ཐམས་ཅད་སྒྲུབ་བྱེད་པ། །དེ་ནི་རབ་ཏུ་བཤད་པར་བྱ། །བྱང་ཆུབ་

95-1-129a

སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་ལས་བཅོམ་ལྡན་འདས་མ་སྒྲོལ་མ་རལ་པ་གྱེན་བརྗེས་ཀྱི་ཆོ་ག་ལས། རས་
རིས་ཀྱི་ཆོ་ག་རབ་འབྱམས་ལྔ་པ་རྫོགས་སོ།།   །།དེ་ནས་བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་
བཀའ་སྩལ་པ། སེམས་ཅན་ཆེན་པོ། ཁྱོད་ཀྱིས་སེམས་ཅན་དེ་རྣམས་ཀྱི་དོན་གྱི་ཕྱིར་བསྟན་པ་གང་ཡིན་པ་དེ་རྣམས་རས་རིས་ཀྱི་ཆོ་ག་རབ་འབྱམས་བཤད་པ་འདི་ཐབས་ཉུང་ངུ་ཉིད་ཀྱིས་
འགྲུབ་པར་འགྱུར་ཏེ་དེ་རྣམས་ཀྱི་དོན་གྱི་ཕྱིར་སྒྲུབ་པར་བྱེད་པ་ཐབས་ཡོན་ཏན་རྒྱས་པ་རབ་ཏུ་དབྱེ་བས་རྣམ་པར་ཕྱེ་བའམ། རྣམ་པར་དབྱེ་བ་དེ་ཡང་དག་པར་མཐུན་པར་བཤད་པར་
བྱ་ཡི། དེ་ལེགས་པར་ཉོན་ལ་ལེགས་པར་ཡིད་ལ་གྱིས་ཤིག། སེམས་ཅན་ཐམས་ཅད་ཀྱི་དོན་གྱི་ཕྱིར་བཤད་པར་བྱའོ། །དེ་ནས་ཡང་བྱང་ཆུབ་སེམས་དཔས་བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཅག་གིས་འབྱོར་པ་བསྟན་པར་མཛད་ཅིང་སྔགས་ཀྱི་སྤྱོད་པའི་ཡོན་ཏན་སྒྲུབ་པའི་མཐུ་གསལ་བར་མཛད་པ་ལེགས་
པར་གསུངས་པ་ནི་ལེགས་སོ། །བཅོམ་ལྡན་འདས། གང་ད་ལྟ་དེའི་དུས་ལ་བབ་པར་དགོངས་ན་བདག་ཅག་ལ་ཐུགས་བརྩེ་བའི་སླད་དུ་བཀའ་སྩལ་དུ་གསོལ། དེ་ནས་

95-1-129b

བཅོམ་ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས་འཛུམ་པ་མཛད་དོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་ཞལ་གྱི་སྒོ་ནས།
འོད་ཟེར་སྔོན་པོ་དང༌། སེར་པོ་དང༌། དཀར་པོ་དང༌། བཙོད་དང༌། ཤེལ་གྱི་ཁ་དོག་ལ་སོགས་པ་བྱུང་བར་གྱུར་ཏོ། །འོད་ཟེར་དེ་བྱུང་མ་ཐག་ཏུ་ཐམས་ཅད་དང་ལྡན་པའི་འཁོར་གྱི་དཀྱིལ་
འཁོར་སྣང་བར་བྱས་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་གནས་ཐམས་ཅད་སྤ་བཀོང་བར་མཛད་ནས་རྒྱུ་སྐར་གྱི་འོད་དང༌། རིའི་ལྷའི་ཚོགས་ཀྱི་འོད་དང༌།
གང་དུ་ཟླ་བ་དང༌། ཉི་མ་འདི་ལྟར་མཐུ་ཆེ་ཞིང་རྫུ་འཕྲུལ་ཆེ་བ་དེ་དག་གི་འོད་ཀྱང་སྤ་བཀོང་བར་མཛད་ནས་དེ་རྣམས་མི་གསལ་ཞིང་འོད་མེད་པར་གྱུར་ཏེ་རྣམ་པར་སྣང་བར་མི་
འགྱུར་ཞིང་སྤ་བཀོང་བར་མཛད་དེ་ནོར་བུ་དང༌། སྔགས་དང༌། སྨན་དང༌། རིན་པོ་ཆེའི་འོད་ཐམས་ཅད་མེད་པར་བྱས་ནས་སླར་ཡང་བཅོམ་ལྡན་འདས་ཤཱཀྱ་ཐུབ་པའི་ཞལ་གྱི་
སྒོར་ནུབ་པར་གྱུར་ཏོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་འཁོར་གྱི་དཀྱིལ་འཁོར་དེ་ཉིད་ན་འདུས་ཤིང་འཁོད་པར་གྱུར་པ་དེ་སྟན་ལས་ལངས་
ནས་རིངས་པའི་ཚུལ་གྱིས་བཅོམ་ལྡན་འདས་ཀྱིས་ཞབས་གཉིས་ལ་ཕྱག་བཙལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏེ། །སངས་རྒྱས་བཅོམ་ལྡན་འདས་རྣམས་ནི་

95-1-130a

རྒྱུ་མ་མཆིས་རྐྱེན་མ་མཆིས་པར་འཛུམ་པ་མི་མཛད་ན། བཅོམ་ལྡན་འདས་འཛུམ་པ་མཛད་པའི་རྒྱུ་གང་ལགས། རྐྱེན་གང་ལགས། དེ་
སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། དེ་དེ་བཞིན་ནོ། །དེ་དེ་བཞིན་ཏེ།
དེ་བཞིན་གཤེགས་པ་ནི་ཇི་སྐད་སྨྲས་པ་དེ་བཞིན་དུ་རྒྱུ་མེད་རྐྱེན་མེད་པར་འཛུམ་པ་མི་མཛད་ཀྱི། རྒྱུ་ཡོད། རྐྱེན་ཡོད་དོ། །གང་ཞིག་མདོ་སྡེའི་དབང་པོ་བཅོམ་ལྡན་འདས་མ་
འཕགས་མ་སྒྲོལ་མའི་རྩ་པའི་ཆོ་ག་རིག་པའི་སྤྱོད་པ་རྗེས་སུ་སྒྲུབ་པ་ལས་སྒྲུབ་པར་བྱེད་པའི་ཐབས་ལ་ཡང་དག་པར་གཞོལ་བ། ཆོས་ཀྱི་སྤྲིན་ལ་བརྟེན་ཅིང་ཡང་དག་པར་
རྗེས་སུ་འཇུག་ཅིང་རྗེས་སུ་འབྲང་བར་བྱེད་པར་འགྱུར་བ་དང༌། འཛིན་པར་འགྱུར་བ་དང༌། ཀློག་པར་འགྱུར་བ་དང༌། དད་པར་འགྱུར་བ་དང༌། གླེག་བམ་དུ་བྲི་བར་བྱས་ནས་
མཆོད་པར་འགྱུར་བ་དང༌། ཙནྡན་དང༌། ཕྱེ་མ་དང༌། བྱུག་པ་དང༌། བདུག་པ་དང༌། ཕྲེང་བ་དང༌། གདུགས་དང༌། རྒྱལ་མཚན་དང༌། བ་དན་རྣམ་པ་སྣ་ཚོགས་པ་འམ།
སིལ་སྙན་གྱི་རྣམ་པའི་ཁྱད་པར་རམ། རོལ་མོ་སྣ་ཚོགས་དང༌། ཕེག་རྡོབ་པ་དང༌། ཐ་ན་རྗེས་སུ་ཡི་རང་བ་དང་ལྡན་པའི་སེམས་རྒྱུན་ཏུ་ཐོབ་པའམ། སྤུ་ཟིང་ཞེས་

95-1-130b

བྱེད་པ་སྐྱེ་བར་བྱེད་པར་འགྱུར་བ་འམ། རིག་པའི་མཐུ་དང༌། ནུས་པ་ཐོས་ནས་དགའ་བ་སྐྱེ་བར་འགྱུར་པའམ། རྗེས་སུ་ཡི་རང་བར་འགྱུར་པའམ། སྤྱོད་པ་སོ་སོར་སྒྲུབ་པར་
འགྱུར་བ་དེ་རྣམས་ངས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་ཏེ་དེ་རྣམས་ཐམས་ཅད་སངས་རྒྱས་བཅོམ་ལྡན་འདས་སུ་བྱེད་པར་འགྱུར་རོ། །དེ་ཉིད་ཀྱི་
ཕྱིར་རྒྱལ་བ་འཛུམ་པ་མཛད་ཀྱི་རྣམ་པ་གཞན་དུ་མ་ཡིན་ནོ། །དང་པོ་རེ་ཞིག་དམ་ཚིག་མཐོང་བ། སྔོན་སྤྱད་པ་རྣམས་བྱས་པ། མངོན་པར་དབང་བསྐུར་ཐོབ་པས་རྟོག་པའི་རྒྱལ་
པོ་འདི་ལ་རྩ་བའི་རིག་པའམ། སྙིང་པོའམ། ཉེ་བའི་སྙིང་པོའམ། གཞན་གང་ཡང་རུང་བའི་སྔགས་བཟུང་ནས་ཡི་གེ་གཅིག་པའམ། ཇི་ལྟར་འདོད་པ་བཞིན་ཡང་རུང་སྟེ་
དགོན་པ་ཆེན་པོར་སོང་ནས་ལོ་བདུན་དུ་བཟླས་པ་བྱ་སྟེ། འབྲས་བུ་དང༌། ཆུའི་བཟའ་བ་དང༌། རྩ་བ་དང༌། འདབ་མ་བཟང་ཞིང་སྔོན་སྤྱོད་པ་རྣམས་བྱས་པར་འགྱུར་རོ། །དེ་
ནས་རིའི་རྩེ་མོར་འཛེགས་ཏེ་རས་རིས་ཀྱི་ཐུ་བོ་ཞལ་ནུབ་དུ་ཕྱོགས་པར་བཞག་ནས། བདག་ཉིད་ཤར་དུ་མངོན་པར་ཕྱོགས་ཏེ་ཀུ་ཤའི་ཁྲེས་ལ་ཉེ་བར་འདུག་ནས་པདྨ་དཀར་
པོ་དང༌། ཙནྡན་དཀར་པོ་དང༌། གུར་གུམ་གྱིས་མངོན་པར་བཏགས་ཏེ་འབུམ་ཕྲག་གཅིག་བཅོམ་ལྡན་འདས་ཤཱཀྱ་ཐུབ་པ་དང༌། སངས་རྒྱས་དང༌། བྱང་ཆུབ་སེམས་དཔའ་

95-1-131a

ཐམས་ཅད་དང༌། རང་སངས་རྒྱས་དང༌། འཕགས་པ་ཉན་ཐོས་རྣམས་ཀྱི་རས་རིས་ཀྱི་འོག་ནས་དབུལ་བར་བྱའོ། །ག་བུར་གྱི་བདུག་པའང་ཇི་ལྟར་འབྱོར་པ་
བསྲེག་གོ །ལྷའི་བུ་རྣམས་ལ་ཇི་ལྟར་རྙེད་པའི་མེ་ཏོག་གི་མཆོད་པ་བྱའོ། །དེ་ནས་ཆོ་འཕྲུལ་གྱི་ཕྱོགས་ཀྱི་དཀར་པོའི་ཉ་འམ། ཉ་སོ་སོ་ལ་མཚན་མོ་ཕྱེད་ཀྱི་དུས་ཀྱི་ཚེ་རས་རིས་ཀྱི་
སྤྱན་སྔར་མེ་ཐབ་པདྨའི་རྣམ་པ་ལྟ་བུ་བྱས་ནས་ཙནྡན་དཀར་པོའི་ཤིང་གི་མེ་སྦར་ཏེ་གུར་གུམ་དང༌། ག་བུར་གཅིག་ཏུ་བྱས་ནས་སྲེག་བླུགས་ཇི་ལྟར་འབྱོར་པས་སྟོང་ཕྲག་
བརྒྱད་སྦྱིན་སྲེག་བྱས་ཏེ་དེ་ནས་བསྲུང་བ་བྱའོ། །དེ་ནས་བཅོམ་ལྡན་འདས་ཤཱཀྱ་ཐུབ་པ་ལས་འོད་ཟེར་བྱུང་སྟེ་རས་རིས་ཀྱི་ཁོར་ཡུག་ཏུ་གཅིག་ཏུ་འབར་བར་གྱུར་པ་འབྱུང་ངོ༌། །
དེ་ནས་སྒྲུབ་པ་པོ་ཙནྡན་དང༌། གུར་གུམ་གྱིས་བཏགས་པའི་པདྨ་དཀར་པོའི་མེ་ཏོག་གིས་མཆོད་ཡོན་དབུལ་ལོ། །དེ་ནས་སྒྲུབ་པ་པོས་རིངས་པའི་ཚུལ་གྱིས་རས་རིས་ལ་
བསྐོར་བ་ལན་གསུམ་བྱས་ནས། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། རང་སངས་རྒྱས་འཕགས་པ་ཉན་ཐོས་རྣམས་ལ་ཕྱག་བཙལ་ནས་སྔར་
སྒྲུབ་པ་པོས་བྲིས་པའི་རས་མཐའི་ཕྱོགས་ནས་འཇིགས་པ་མེད་པས་རས་རིས་གཟུང་བར་བྱའོ། །དེ་ནས་བཟུང་བ་ཙམ་གྱིས་འཕུར་བར་འགྱུར་ཏེ་སེ་གོལ་གཏོགས་པ་ཙམ་

95-1-131b

ལ་ཚངས་པའི་འཇིག་རྟེན་ལས་འདས་ཏེ་བདེ་བ་ཅན་གྱི་འཇིག་རྟེན་གྱི་ཁམས་ཀུན་ཏུ་གནས་པར་འགྱུར་རོ། །གང་དུ་བཅོམ་ལྡན་འདས་དེ་བཞིན་གཤེགས་པ་མེ་ཏོག་ཡང་
དག་པར་སྐྱེས་པའི་དབང་གི་རྒྱལ་པོ་དེ་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་པར་བྱེད་པ་དང༌། བསྐལ་པ་ཆེན་པོ་སྟོང་དུ་རྒ་བ་མེད་པ་དང༌། འཆི་བ་མེད་པར་རོལ་པར་
འགྱུར་རོ། །བྲིས་སྐུ་གནས་པ་དེ་ཉིད་དུ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་བརླབས་པར་འགྱུར་རོ། །དེ་རྣམས་ཀྱི་བྱིན་གྱིས་བརླབས་ཀྱང་
ཤེས་སོ། །ཞིང་སྟོང་ཕྲག་ཀྱང་འདའ་བར་བྱེད་དོ། །ལུས་སྟོང་ཕྲག་སྟོན་པར་བྱེད་དོ། །རྫུ་འཕྲུལ་གྱི་མཐུ་དུ་མ་ཡང་དག་པར་འབྱིན་པར་བྱེད་པར་འགྱུར་རོ། །འཕགས་པ་སྤྱན་
རས་གཟིགས་དབང་ཕྱུག་དགེ་བའི་བཤེས་གཉེན་དུ་འགྱུར་རོ། །ངེས་པར་བྱང་ཆུབ་ལ་གཞོལ་བར་འགྱུར་རོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་
ཏུ་རྒྱས་པའི་སྡེ་སྣོད་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་ཆོ་ག་བྲིས་སྐུ་རབ་འབྱམས་ལས། མཆོག་གི་སྒྲུབ་པའི་ཐབས་ཀྱི་ཆོ་ག་ལས་ཀྱི་
འབྲས་བུ་དྲུག་པ་རྫོགས་སོ།།   །།དེ་ནས་ཡང་སེམས་དཔའ་ཆེན་པོས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ན་འདུག་པའི་ལྷ་ཚོགས་རྣམས་ལ་

95-1-132a

བཀའ་སྩལ་པ། གྲོགས་པོ་དག །ཁྱེད་ཅག་ཉོན་ཅིག །ལས་ཆེན་པོ་དང་བཅས་པའི་རིག་པ། འཕགས་མ་སྒྲོལ་མའི་སྤྱོད་པའི་དཀྱིལ་
འཁོར་སྒྲུབ་པར་བྱེད་པའི་ལས་ཀྱི་ཆོ་ག །སྒྲུབ་པ་པོ་སྲུང་བའི་དོན་དུ་གསང་བ་དམ་པ་མཆོག་གི་སྙིང་པོ། དེ་བཞིན་གཤེགས་པ་ཐམས་ཅད་ཀྱིས་གསུངས་པ་རིག་
པའི་རྒྱལ་མོ་ཆེན་མོ་གང་གིས་བཟླས་ན་སྔགས་ཐམས་ཅད་བཟླས་པར་འགྱུར་རོ། །ཀྱེ་ཀྱེ་ལྷའི་ཚོགས་རྣམས། འདི་ནི་འདའ་བར་བྱེད་པ་མ་ཡིན་པའི་རིག་པའི་རྒྱལ་མོ་
བྱང་ཆུབ་སེམས་དཔའ་ས་བཅུའི་དབང་ཕྱུག་ཀྱང་རིག་པ་འདིས་འགུགས་ཤིང་དབང་དུ་བྱེད་ལ། ཡང་དག་པར་འདོད་པར་འགྱུར་བར་བྱེད་ན་དེ་ལས་གཞན་པའི་བྱང་
ཆུབ་སེམས་དཔའ་དང༌། འཇིག་རྟེན་དང༌། འཇིག་རྟེན་ལས་འདས་པ་རྣམས་སྨོས་ཅི་དགོས། སྔགས་ཐམས་ཅད་དང༌། བགེགས་ཐམས་ཅད་འཇོམས་པར་བྱེད་
པ་སྟེ་འདི་ནི་བརྩོན་འགྲུས་ཆེ་བ་དང༌། མཐུ་ཆེ་བ་དང༌། གཅིག་ཏུ་དཔའ་བ། རིག་པ་ཐམས་ཅད་གཅིག་ཁོ་ནར་སྔགས་ཐམས་ཅད་ཀྱི་མཆོག་ཏུ་བཤད་པ་དང༌།
གཅིག་ཁོ་ན་རིག་པའི་རྒྱལ་མོ་འཇིགས་པ་ཆེན་པོ་རྣམས་ལས་མཆོག་ཏུ་བཤད་པ་སྟེ། དེ་གང་ཞེ་ན། ལས་ཆེན་པོ་ཐམས་ཅད་བྱེད་པ། དོན་ཐམས་ཅད་སྒྲུབ་

95-1-132b

པ། བྱ་བ་ཐམས་ཅད་བྱེད་པ། སྔགས་ཐམས་ཅད་གཅོད་པར་བྱེད་པ། གདུག་པའི་ལས་རྣམས་དང༌། སྡིག་པ་ཐམས་ཅད་རབ་ཏུ་འཇོམས་པར་བྱེད་པ། སྔགས་ཐམས་ཅད་
སོ་སོ་རྫོགས་པར་བྱེད་པ། དགེ་བར་བྱེད་པ། འཇིག་རྟེན་དང༌། འཇིག་རྟེན་ལས་འདས་པའི་རིག་པ་དང༌། སྔགས་ཐམས་ཅད་ཀྱི་གོང་ནས་གོང་དུ་རབ་ཏུ་འཇུག་པ། ཐོགས་
པ་མེད་པ། དེ་བཞིན་གཤེགས་པ་ཐམས་ཅད་ཀྱི་སྙིང་པོ་ཡང་དག་པར་གྱུར་པ། བསམ་པ་ཐམས་ཅད་ཡོངས་སུ་རྫོགས་པར་བྱེད་པ། དེ་གང་ཞེ་ན། ན་མོ་རཏྣ་ཏྲ་ཡཱ་ཡ། ན་
མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། ཏཱ་རེ་ཏཱ་རེ་ཏུཏྟཱ་རེ་ཏུ་རེ་སྭཱཧཱ། གྲོགས་པོ་དག །འདི་ནི་མཆོག་ཏུ་གསང་བ་དམ་པ།
ལས་ཆེན་པོ་ཐམས་ཅད་བྱེད་པ། རིག་པའི་རྒྱལ་མོ་ཆེན་མོ། སེམས་ཅན་ཐམས་ཅད་ཀྱིས་འདའ་བར་བྱེད་པ་མ་ཡིན་པ། འབྱུང་པོ་ཐམས་ཅད་ཀྱིས་མི་ཚུགས་པ། སངས་
རྒྱས་ཐམས་ཅད་ཀྱིས་བཀྲ་ཤིས་པ། རིག་པ་དང༌། སྔགས་ཐམས་ཅད་ཀྱིས་བསྒྲུབས་པ། འཇིག་རྟེན་ཐམས་ཅད་ཀྱི་མངའ་བདག །རིག་པའི་དབང་ཕྱུག་ཐམས་ཅད་ཀྱི་དབང་
ཕྱུག །རྣམ་པར་སྡང་བ་ཐམས་ཅད་ལ་བྱམས་པའི་བདག་ཉིད། སྐྱེ་བོ་རྣམས་ལ་སྙིང་བརྩེ་བ་དང༌། བགེགས་ཐམས་ཅད་རྣམ་པར་འཇོམས་པར་བྱེད་དེ། མདོར་ན། ཇི་ལྟ་ཇི་

95-1-133a

ལྟར་རབ་ཏུ་སྦྱོར་བ་དེ་ལྟ་དེ་ལྟར་རབ་ཏུ་བྱེད་དོ། །མ་བསྒྲུབས་པར་ཡང་ལས་རྣམས་བྱེད་དོ། །རིག་པ་བཟླས་ནས་གང་ལ་རེག་པ་དེ་དབང་དུ་འགྱུར་རོ། །
གོས་ལ་མངོན་པར་སྔགས་ནས་གྱོན་ན་སྐལ་བ་བཟང་པོར་འགྱུར་རོ། །སོ་ཤིང་ལ་མངོན་པར་སྔགས་ཏེ་ཟོས་ན་སོ་ནད་སེལ་བར་འགྱུར་རོ། །ཀ་ར་བཱི་ར་དཀར་པོ་ལ་
ལན་བདུན་མངོན་པར་སྔགས་ནས་ཟོས་ན་དོན་དུ་མ་གཉེར་བར་ཡང་ཁ་ཟས་འབྱུང་བར་འགྱུར་རོ། །མིག་གི་ནད་ལ་རྒྱམ་ཚྭ་ཕྱེ་མར་བྱས་པ་ལ་ལན་བདུན་མངོན་པར་སྔགས་
ནས་མིག་བཀང་ན་མིག་ནད་སེལ་བར་བྱེད་དོ། །རྣ་བའི་ནད་ལ་གླང་པོ་ཆེའི་རྒྱབ་ནས་འཐོན་པ་འབྲུག་སྒྲོགས་པ་ན་འབྱུང་བའི་ཚྭ་དྷྭི་ཀ །ཀ་བུ་ཀའི་ལོ་མར་བཏུམས་ཏེ་མེ་
ཆུང་དུས་བཙོ་བར་བྱའོ། །ཚོས་ནས་ཕྱིར་བཙོས་པ་བྱས་ལ་ཆུ་དྲོ་འཇམ་ལ་རྒྱམ་ཚྭ་དང་སྦྱར་བ་བྱས་ནས་ལན་བདུན་མངོན་པར་སྔགས་ཏེ་དེས་རྣ་བ་དག་པར་བྱས་ཏེ་སྐད་
ཅིག་དེ་ཉིད་ལ་ཉེ་བར་ཞི་བར་བྱེད་དོ། །བུད་མེད་བུ་འབྱུང་བ་དུས་སུ་མངལ་འགགས་ནས་གཟེར་བས་ཟིལ་གྱིས་ནོན་པར་གྱུར་ན་ཨ་ཊ་རླུ་ཥ་ཀའི་རྩ་བ་སྲོག་ཆགས་མེད་
པའི་ཆུ་ལ་བཏགས་ནས་ལྟེ་བའི་ཕྱོགས་སུ་བྱུགས་ན་བདེ་བླག་དུ་བཙའ་བར་འགྱུར་རོ། །སྐྱེས་བུ་ཟུག་རྔུས་ཉམས་པའམ། མཚོན་ནང་དུ་ལུས་པ་ལ་མར་རྙིང་པ་ལ་

95-1-133b

བརྒྱ་རྩ་བརྒྱད་མངོན་པར་སྔགས་ནས་བླུད་པར་བྱ་བའམ། དེའི་ཕྱོགས་སུ་བྱུགས་ན་དེའི་སྐད་ཅིག་ཉིད་ལ་ཟུག་རྡུ་མེད་པར་འགྱུར་རོ། །མ་ཞུ་བ་དང༌། གསུད་པ་དང༌། ཚད་པའི་
ནད་ལ་ཁ་རུ་ཚྭ་དང༌། རྒྱམ་ཚྭ་དང༌། ཚྭ་གཞན་གང་ཡང་རུང་བ་ལ་མངོན་པར་སྔགས་ནས་ཟོས་ན་ནད་དེ་ལས་གྲོལ་བར་འགྱུར་ཏེ་ཉི་མ་དེ་ཉིད་ལ་བདེ་བར་གནས་པར་འགྱུར། །
གཏན་ནད་ཀྱི་ཚད་པའམ། འཕྲལ་གྱི་ཚད་པ་ལའང་རུང་སྟེ་མ་ཏུ་ལུང་གའི་རྩ་བ་བཏགས་ནས་སྲོག་ཆགས་མེད་པའི་ཆུ་འཐུང་དུ་གཞུག་སྟེ་གནོད་པ་མེད་པར་དེ་ལས་གྲོལ་བར་
འགྱུར་ཏེ་ལན་བདུན་བཟླས་པས་སམ། གཉིས་བཟླས་པས་སོ། །བུད་མེད་མོ་གཤམ་མི་སྐྱེ་བའི་ཆོས་རྣམས་སྐྱེ་བར་འདོད་ན་ཨ་ཤོ་གནྡྷའི་རྩ་བའི་མར་དང་ལྷན་ཅིག་བསྐོལ་ཏེ་
བའི་འོ་མས་བསྲེས་ཏེ་ལན་ཉི་ཤུ་རྩ་ལྔ་ཡོངས་སུ་བཟླས་ཏེ་ཟླ་མཚན་གྱི་དུས་སུ་འཐུང་དུ་བཅུག་ནས་ཁྲུས་བྱས་པའི་མཐར་སྐྱེས་པ་གཞན་སྤང་ཞིང་ཁྱིམ་པའང་འདད་པས་ལོག་
པར་གཡེམ་པ་ཡོངས་སུ་སྤངས་ན་རང་གི་སྐྱེས་པའམ། རང་གི་བདག་པོའི་བུ་སྐྱེ་བར་འགྱུར་རོ། །ལོ་གསུམ་མམ། ལོ་ལྔ་རབ་ཏུ་སྐྱེས་པའི་དུས་ལས་ལྷག་པའམ། ལོ་དུ་མར་
བུ་མ་ཆགས་པའམ། གཞན་གྱི་སྔགས་དང༌། སྨན་གྱི་ཕྱག་རྒྱས་བཏབ་པ་དང༌། གཞན་གྱིས་གདུག་པར་བྱས་པའམ། མངལ་འཛིན་པ་མི་འཛིན་བར་བྱས་པའམ། ནད་

95-1-134a

ཀུན་ཏུ་ལངས་པའམ། སྦྱོར་བ་གཞན་ཀུན་ཏུ་སྤངས་པའམ། ནད་གཞན་ཡང་རུང་བ་ཅུང་ཟད་ཀྱིས་ཡོངས་སུ་མི་འཛིན་པར་བྱས་པའམ།
བརྟན་པ་དང༌། གཡོ་པ་དང༌། བཅོས་མ་དང༌། བཅོས་མ་མ་ཡིན་པ་ལ་སོགས་པའི་དུག་ལ་སོགས་པ་རབ་ཏུ་ཞུགས་པའམ། རྩ་བ་དང༌། སྔགས་དང༌། སྨན་དང༌།
མཛའ་པ་དང༌། མི་མཛའ་པའི་སྦྱོར་བ་བྱས་པ་ལ་མར་རྙིང་པ་དང༌། རྨ་བྱའི་མདོངས་གཅིག་ཏུ་བྱས་ནས་བཏགས་ལ་ཤ་ཀ་ར་དང་ལྷན་ཅིག་སྦྱར་ཏེ་ལན་ཉི་ཤུ་རྩ་
བདུན་མངོན་པར་སྔགས་ནས་ཨ་རུ་ར་ཙམ་བཟའ་བར་བྱ་སྟེ། ཉིན་ཞག་བདུན་གྱི་བར་དུ་ཤ་ཀ་ར་དང་ལྡན་པའི་འོ་མ་བསྐོལ་བ་བཏུང་བར་བྱ་ཞིང་ཡང་དང༌། ཡང་དུ་
སྔགས་ཀྱང་བཟླས་སོ། །ཀླད་པ་ན་བ་ལ་བྱ་རོག་གི་བཤོག་པ་ལ་ལན་བདུན་མངོན་པར་སྔགས་ཏེ་དེས་བྱབས་ན་བདེ་བར་གནས་པར་འགྱུར་རོ། །བུད་མེད་ལ་
ཆེས་སྤྱད་པ་ལ་སོགས་པའི་ནད་རྣམས་ལ་ཨ་ལམ་བུ་ཤའི་རྩ་བ་འོ་མ་དང་ལྷན་ཅིག་བཏགས་ནས་ནི་ལི་ཀའི་རྩ་བ་དང་ལྡན་པ་ལ་བརྒྱ་རྩ་བརྒྱད་དུ་མངོན་
པར་བཟླས་ནས་འོ་མས་སྐྱོ་མར་སྦྱར་ནས་བཏུང་པར་བྱའོ། །དེ་བཞིན་དུ་རིམས་ཉིན་བཞི་པ་དང༌། ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་

95-1-134b

དང་། རྒྱུན་པ་དང༌། རྟག་པའི་རིམས་དང༌། རིམས་དྲག་པོ་ལ་སོགས་པ་རྣམས་ལ་འོ་ཐུག་མར་དང་སྦྱར་ལ་བརྒྱ་རྩ་བརྒྱད་མངོན་པར་སྔགས་ཏེ་འཐུང་དུ་བཅུག་ན་བདེ་
བར་གནས་པར་འགྱུར་རོ། །དེ་བཞིན་དུ་མཁའ་འགྲོ་མའི་གདོན་གྱིས་ཟིན་པ་ལ་བདག་ཉིད་ཀྱི་གདོང་ལ་ལན་བརྒྱ་རྩ་བརྒྱད་མངོན་པར་སྔགས་ནས་བལྟས་ན་བདེ་བར་གནས་
པར་འགྱུར་རོ། །དེ་བཞིན་དུ་མ་མོ་དང༌། བྱིས་པ་དང༌། སྲུལ་པོ་དང༌། རོ་ལངས་དང༌། གྲུལ་བུམ་གྱི་གདོན་ལ་སོགས་པ་རྣམས་དང༌། མི་ཐམས་ཅད་གདུག་པ་ཅན་དྲག་པོས་
མངོན་པར་ཟིན་པ་ལ་བདག་ཉིད་ཀྱི་ལག་པ་ལ་བརྒྱ་རྩ་བརྒྱད་མངོན་པར་སྔགས་ཏེ་ཟིན་པ་དེའི་མགོ་བོ་ལ་རེག་ན་བདེ་བར་གནས་པར་འགྱུར་རོ། །ལན་གཅིག་བཟླས་པས་བདག་
ཉིད་སྲུང་ངོ༌། །གཉིས་བཟླས་པས་གྲོགས་པོ་སྲུང་ངོ༌། །གསུམ་བཟླས་པས་ཁྱིམ་སྲུང་ངོ༌། །བཞི་བཟླས་པས་གྲོང་སྲུང་ངོ༌། །ལྔ་བཟླས་པས་གྲོང་གི་སྤྱོད་ཡུལ་དུ་གྱུར་པ་སྲུང་
བར་འགྱུར་རོ། །དེ་བཞིན་དུ་ཇི་སྲིད་སྟོང་ཕྲག་གི་བར་དུ་བཟླས་པས་དམག་གི་ཚོགས་སྲུང་བ་བྱས་པར་འགྱུར་རོ། །འདི་རྣམས་སམ། གཞན་ཡང༌། ལས་ཕྲ་མོ་རྣམས་མ་བསྒྲུབས་
པར་ཡང་བྱེད་དོ། །དེ་ནས་སྒྲུབ་པར་འདོད་ན་ཕྲ་མའི་ལས་རྣམས་མི་བྱ་བར་མཐའ་གཅིག་ཏུ་སོང་ནས་དབེན་པའི་ཕྱོགས་རྒྱ་མཚོར་འགྲོ་པའི་ཆུ་ཀླུང་འབབ་པ་དང༌། རྒྱ་

95-1-135a

མཚོའི་ངོགས་དང༌། གང་གཱའི་ཀླུང་གི་ངོགས་དང༌། གཞན་ཡང༌། ཆུ་ཀླུང་ཆེན་པོའི་ངོགས་ལ་བརྟེན་ནས་ཕྱོགས་གཙང་མ་ཕྱག་དར་བྱས་
ནས་ཁྲུས་ལན་གསུམ་བྱ་ཞིང་གོས་ལན་གསུམ་བརྗེས་ཏེ་སྨྲ་བ་བཅད། སློང་མོའི་ཁ་ཟས་ཟ་ཞིང་ལོ་མ་དང༌། ནས་ཟན་དང༌། འོ་མ་དང༌། འབྲས་བུ་ཟ་ཞིང་འབུམ་ཕྲག་
བཅུ་གཅིག་བཟླས་པར་བྱའོ། །གྲུབ་པའི་མཚན་མ་མཐོང་ན། དེ་ནས་སྒྲུབ་པ་བརྩམ་པར་བྱ་སྟེ་ཕྱོགས་དེ་ཉིད་དུ་རས་རིས་ཐུ་བོ་དེར་བཞག་ལ་རས་རིས་ལ་མཆོད་པ་ཆེན་པོ་བྱས་
ནས་གསེར་དངུལ་གྱི་རང་བཞིན་ནམ། ཟངས་དང༌། སའི་རང་བཞིན་གྱི་མར་མེའི་སྣོད། ཏུ་རུཥྐའི་འབྲུ་མར་གྱིས་བཀང་པའམ། དྲི་ཞིམ་པོའི་འབྲུ་མར་གྱིས་བཀང་བའམ།
བའི་མར་གྱིས་བཀང་བའི་མར་མེའི་སྣོད་དུ་རས་གསར་པ་དུམ་བུ་དུམ་བུར་བྱས་པའི་མར་མེ་འབུམ་ཕྲག་གཅིག་རས་རིས་ལ་དབུལ་བར་བྱའོ། །དེའི་ཁོར་ཡུག་ཏུ་མར་
མེའི་ཕྲེང་བ་རྣམས་ཕུལ་མ་ཐག་ཏུ་རས་རིས་ལས་འོད་ཟེར་རྣམས་བྱུང་མ་ཐག་ཏུ་རས་རིས་ཀུན་ནས་འབར་བའི་ཕྲེང་བར་འགྱུར་རོ། །སྟེང་གི་བར་སྣང་ལ་རྔ་པོ་ཆེའི་སྒྲ་
སྒྲོགས་ཤིང་ལེགས་སོ་ཞེས་པའང་ཐོས་ཏེ་དེ་ནས་རིག་པ་འཛིན་པས་རིངས་པའི་ཚུལ་གྱིས་རས་རིས་ཀྱི་མཐའི་ཟུར་དུ་སྒྲུབ་པ་པོ་སྔར་བྲིས་པར་རས་རིས་ལ་བརྟེན་པ་ལ་

95-1-135b

མཆོད་ཡོན་ཕུལ་ནས་བསྐོར་བ་བྱས་ཏེ་སངས་རྒྱས་ཐམས་ཅད་ལ་ཕྱག་བྱས་ལ་གཟུང་བར་བྱའོ། །དེ་ནས་གཟུང་བ་ཙམ་གྱིས་མར་མེ་འཛིན་པ་དེ་རྣམས་ཐམས་ཅད་ཀྱི་ལྷན་
ཅིག་ཏུ་འཕུར་བར་འགྱུར་རོ། །གཅིག་གིས་ལྷག་པའི་གཞལ་མེད་ཁང་བརྒྱར་ཡང་འགྲོ་བར་བྱེད་དོ། །ལྷའི་སིལ་སྙན་དང༌། སོ་སོར་ཡང་དག་པར་ལྡན་པ་དང༌། སྒྲ་སྙན་པའི་
གླུ་དབྱངས་སྒྲོགས་ཤིང་གར་བྱེད་པའི་རིག་པ་འཛིན་མ་དེ་རྣམས་ཀྱིས་ཁོར་ཡུག་ཏུ་ཀུན་ཏུ་ཁྱབ་པར་སྣང་བ་སྒྲུབ་པ་པོ་རིག་པ་འཛིན་པའི་རྒྱལ་པོ་ཆེན་པོར་དབང་སྐུར་བར་བྱེད་
དོ། །མར་མེ་འཛིན་པ་དེ་རྣམས་ཀྱིས་ལྷན་ཅིག་རྒ་བ་མེད་ཅིང་འཆི་བ་མེད་པར་རོལ་པར་བྱེད་དོ། །བསྐལ་པ་ཆེན་པོར་གནས་ཤིང་ཉི་མ་འཆར་ཀ་འདྲ་བ་དང༌། ལྷའི་རྒྱན་གྱིས་
མཛེས་པ་དང༌། རྣམ་པར་བཀྲ་བའི་གོས་ཀྱིས་བརྒྱན་པ་དེ་རྣམས་དབང་དུ་བྱས་ནས་མངག་གཞུག་པར་འགྱུར་ཏེ་དེ་རྣམས་དང་ལྷན་ཅིག་སྤྱོད་པར་གྱུར་ཏེ་ལྷའི་རིག་པ་འཛིན་པ་
ཐམས་ཅད་ཀྱང་འདིའི་བྲན་ཉིད་དུ་ཉེ་བར་གནས་པར་འགྱུར་རོ། །རིག་པ་འཛིན་པའི་རྒྱལ་པོ་ཆེན་པོར་འགྱུར་ཞིང་རིང་དུ་འཚོ་ཞིང་གྲུབ་པ་ཐམས་ཅད་ཀྱིས་མི་ཚུགས་པར་འགྱུར་རོ། །
སྐད་ཅིག་ཙམ་གྱིས་ཚངས་པའི་འཇིག་རྟེན་དུ་མངོན་པར་འགྲོ་བར་འགྱུར་རོ། །བརྒྱ་བྱིན་གྱིས་ཡང་གྲངས་སུ་མི་འགྲོ་ན་དེ་ལས་གཞན་པའི་རིག་པ་འཛིན་པ་རྣམས་ཀྱིས་ལྟ་ཅི་

95-1-136a

སྨོས། མཐར་ཡང་འདི་སངས་རྒྱས་ཉིད་དུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་ཀྱང་དགེ་བའི་བཤེས་གཉེན་དུ་འགྱུར་རོ། །ལས་སྒྲུབ་
པའི་ཐབས་གཞན་ཡང་ཡོད་དེ་ཆེས་དཀའ་ཐུབ་བྱས་བ། དེ་ནས་མཐའ་གཅིག་ཏུ་སོང་ནས་ལྷག་པར་གནས་ཏེ་འདུ་འཛི་མེད་ཅིང་འདུ་འཛི་དང་བྲལ་བའི་དགོན་པ་ཆེན་པོར་
ཞུགས་ནས་གནས་གང་ན་པདྨའི་མཚོ་ཆེན་པོ་དང༌། ཆུ་དང་བཅས་པ། རི་བོ་གཅིག་ལ་བརྟེན་པའི་རི་བོ་དེའི་རྩེ་མོར་འཛེགས་ཏེ་རིག་པ་རྣམས་ཀྱི་དྲི་དང༌། མེ་ཏོག་ལ་སོགས་
པ་ཕུལ་ནས་དེ་རྣམས་ཇི་ལྟར་འདོད་པ་བཞིན་དུ། འོ་མ་འམ། ནས་ཟན་དང༌། པདྨའི་རྩ་བ་དང༌། འབྲས་བུ་བཟའ་ཞིང་འོ་མ་ལས་བྱུང་བ་ཟོས་ཏེ་རིག་པ་འབུམ་ཕྲག་བཅུར་
བཟླས་པ་བྱའོ། །བཟླས་པའི་མཐར་ཡང་སྔར་བསྟན་པའི་ཆོ་ག་དེ་ཉིད་ཀྱི་རས་རིས་ཀྱི་ཐུ་བོ་བཞག་ནས་པདྨའི་མེ་ཏོག་ལ་ཙནྡན་དཀར་པོ་དང༌། གུར་གུམ་གྱིས་བཏགས་ཏེ་སེང་
ལྡེང་གི་ཤིང་གི་མེ་སྦར་ནས་སྔར་ཡོངས་སུ་བཏགས་པའི་པདྨས་སྟོང་ཕྲག་སུམ་ཅུ་རྩ་དྲུག་གིས་སྦྱིན་སྲེག་བྱའོ། །དེ་ནས་སྦྱིན་སྲེག་གི་མཐར་བཅོམ་ལྡན་འདས་ཤཱཀྱ་ཐུབ་པའི་
རས་རིས་ལས་འོད་ཟེར་འབྱུང་སྟེ་དེས་སྒྲུབ་པ་པོ་ཀུན་ཏུ་སྣང་བར་བྱས་ནས་སྤྱི་བོར་ནུབ་པར་འགྱུར་རོ། །རེག་མ་ཐག་ཏུ་སྒྲུབ་པ་པོ་མངོན་པར་ཤེས་པ་ལྔར་འགྱུར་རོ། །བྱང་

95-1-136b

ཆུབ་སེམས་དཔའི་ས་ཐོབ་བོ། །ལྷའི་གཟུགས་ཀྱིས་ཇི་ལྟར་འདོད་པ་བཞིན་དུ་རྣམ་པར་རྒྱུ་སྟེ་བསྐལ་པ་སུམ་ཅུ་རྩ་དྲུག་དུ་འཚོ་བར་འགྱུར་རོ། །སངས་རྒྱས་ཀྱི་ཞིང་སུམ་ཅུ་རྩ་དྲུག་
འདའ་བར་བྱེད་དོ། །དེ་རྣམས་ཀྱི་མཐུའང་ཡང་དག་པར་རྗེས་སུ་མཐོང་ངོ༌། །སངས་རྒྱས་སུམ་ཅུ་རྩ་དྲུག་མཉེས་པར་བྱེད་དོ། །དེ་རྣམས་ཀྱང་མཆོད་པ་དང༌། བསྙེན་བཀུར་པས་མངོན་
པར་དགའ་པར་འགྱུར་རོ། །མཐར་ཡང་བྱང་ཆུབ་ལ་མཆོག་ཏུ་གཞོལ་པར་འགྱུར་རོ། །བྱང་ཆུབ་སེམས་དཔའ་ཆེན་པོའི་དགེ་བའི་བཤེས་གཉེན་གྱིས་ཡོངས་སུ་ཟིན་པར་འགྱུར་རོ། །
ཇི་སྲིད་བྱང་ཆུབ་ཏུ་མྱ་ངན་ལས་འདས་པའི་མཐར་ཐུག་པའི་བར་དུའོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་བཅོམ་ལྡན་འདས་མ་
འཕགས་མ་སྒྲོལ་མ་རལ་པ་གྱེན་དུ་བརྫེས་པའི་རྩ་བའི་ཆོ་ག་ལས། ལས་མཆོག་སྒྲུབ་པའི་ཐབས་ཀྱི་ཆོ་ག་བདུན་པའི་ལེའུ་རབ་འབྱམས་ཡོངས་སུ་རྫོགས་སོ།།   །།དེ་
ནས་ཡང་བཅོམ་ལྡན་འདས་ཤཱཀྱ་ཐུབ་པས་སླར་ཡང་སྒྲུབ་པའི་ལས་མཆོག་གསུངས་ཏེ། རྟོག་པའི་རྒྱལ་པོ་འདི་ལ་རྩ་བའི་རིག་པའི་སྔགས་ཡོངས་སུ་བཟུང་ནས་གང་གཱའི་ཀླུང་དུ་
ཞུགས་ནས་གྲུའི་བཞོན་པ་ལ་རབ་ཏུ་གནས་ཏེ་གང་གཱའི་དབུས་སུ་འོ་མ་དང༌། ཆུ་བཏུང་ཞིང་སྟོང་ཕྲག་སུམ་ཅུར་ཇི་ལྟར་འདོད་པའི་ཉིན་ཞག་གི་བཟླས་པ་བྱའོ། །དེ་ནས་བཟླས་པའི་

95-1-137a

མཐར་ཀླུ་ཐམས་ཅད་མཐོང་ངོ༌། །དེ་ནས་སྒྲུབ་པ་བརྩམས་ཏེ་གྲུའི་དབུས་དེ་ཉིད་དུ་མེ་ཐབ་པདྨའི་རྣམ་པ་བྱའོ། །དེ་ནས་ནཱ་ག་གེ་སར་ལ་སོགས་པའི་མེ་ཏོག་
རྣམས་ཀྱིས་རས་རིས་ལ་མཆོད་པ་ཆེན་པོ་བྱའོ། །རས་རིས་ཀྱི་ཐུ་བོ་ཞལ་ནུབ་ཏུ་ཕྱོགས་པར་བཞག་སྟེ་བདག་ཉིད་ཤར་དུ་མངོན་པར་ཕྱོགས་ཏེ་ཀུ་ཤའི་ཁྲེས་ལ་འདུག་ནས་ནཱ་ག་གེ་
སར་གྱི་མེ་ཏོག་རེ་རེ་ལ་ལན་བདུན་མངོན་པར་སྔགས་པ་བྱས་ནས་སེང་ལྡེང་གི་ཤིང་གིས་མེ་སྦར་ཏེ་ཙནྡན་དཀར་པོ་དང༌། གུར་གུམ་བསྲེས་པའི་ནཱ་ག་གེ་སར་གྱི་མེ་ཏོག་རྣམས་
ཀྱིས་སྟོང་ཕྲག་བཅུའི་བར་ཇི་སྲིད་བར་སྦྱིན་སྲེག་བྱའོ། །གཞན་ཀླུ་རྣམས་མཐོང་བ་ན་ཉེ་བར་བཅིངས་པའི་དངོས་གྲུབ་ཀྱི་རྫས་རྣམས་རབ་ཏུ་ཆགས་པས་བླང་བར་མི་བྱའོ། །གང་
ལས་སྦྱིན་སྲེག་གི་མཐར་གྲུའི་བཞོན་པ་དང་ལྷན་ཅིག་འཕུར་བར་འགྱུར་རོ། །རིག་པ་འཛིན་པ་རྣམས་ཀྱི་རྒྱལ་པོར་འགྱུར་རོ། །ཀླུའི་དབང་པོ་རྒྱལ་པོ་ཐམས་ཅད་ཀྱང་རྗེས་
སུ་འབྲང་ཞིང་བྲན་བཞིན་དུ་གནས་སོ། །བར་གྱི་བསྐལ་པ་སུམ་ཅུར་འཚོ་བར་འགྱུར་རོ། །རང་དབང་དུ་སྤྱོད་པར་འགྱུར་རོ། །འགྲོ་བ་ལ་ཐོགས་པ་མེད་དོ། །འཕགས་པ་
སྤྱན་རས་གཟིགས་དབང་ཕྱུག་མངོན་སུམ་དུ་མཐོང་སྟེ་དེའི་སྤྱི་བོ་ལ་རེག་པར་མཛད་དོ། །རེག་པ་ཙམ་གྱིས་མངོན་པར་ཤེས་པ་ལྔར་འགྱུར་རོ། །ངེས་པར་སངས་རྒྱས་ཉིད་

95-1-137b

དུ་ལྷག་པར་འགྲོ་བར་བྱེད་དོ། །གཞན་ཡང༌། མཆོག་གི་སྒྲུབ་པའི་ཆོ་གའི་སྒྲུབ་ཐབས་སུ་འགྱུར་བ་ནི་སྔར་བཞིན་དུ་གང་གཱའི་ཀླུང་དུ་ཞུགས་ནས་བིལ་བའི་ཤིང་གི་རང་བཞིན་གྱི་
ཤིང་གཅིག་ཉིད་ཀྱི་གྲུའི་བཞོན་པ་བྱས་ནས་ཤིན་ཏུ་བརྟན་པ་ལེགས་པར་བྱས་པ་དེར་མངོན་པར་འཛེགས་ནས་བིལ་པའི་ཤིང་གི་རང་བཞིན་གྱི་སྐྱ་བ་དེས་གྲུ་དེའི་རྗེས་སུ་སྒྲུབ་པ་པོ་
ཆེས་མཁས་ཤིང་གསལ་བ་ཉིད་ཀྱིས་གཡབ་པར་བྱ་སྟེ། གང་གཱའི་ཀླུང་ཆེན་པོ་ཡོངས་སུ་མ་དོར་བར་ཀུན་ནས་ཐད་ཀ་འམ། རྒྱུན་རིངས་སུ་གཡབ་པར་བྱའོ། །དེ་ནས་རྩ་བའི་
རིག་པ་བཟུང་ནས་སམ། སྙིང་པོའམ། ཉེ་བའི་སྙིང་པོའམ། ཡི་གེ་གཅིག་པའམ། ཁྲོ་བོའམ། ཕོ་ཉའམ། རིང་དུ་རྗེས་སུ་འབྲང་བའམ། གཞན་གང་ཡང་རུང་བའི་སྔགས་
བཟུང་ནས་རས་རིས་ཀྱི་ཐུ་བོ་དེ་ཉིད་དུ་ཞལ་ནུབ་ཏུ་ཕྱོགས་པར་བཞག་ནས་བདག་ཉིད་དང་པོ་ཞལ་ཤར་དུ་ཕྱོགས་ལ་ཕྱིས་ནི་ཇི་ལྟར་འདོད་པར་བྱའོ། །འོ་མ་དང༌། ནས་ཟན་དང༌།
འབྲས་བུ་བཟའ་བའམ། ཆུ་འམ་པདྨའི་རྩ་བ་དང༌། འབྲས་བུ་བཟའ་ཞིང་སྨྲ་བ་བཅད་དེ་དུས་གསུམ་དུ་ཁྲུས་བྱ་ཞིང་གོས་ལན་གསུམ་བརྗེས་ཏེ་ཤིན་ཏུ་དཀར་བའི་ལས་ཀུན་
ཏུ་སྤྱོད་ཅིང་ཤིན་ཏུ་དཀར་བའི་བློ་དང་ལྡན་པས་དང་པོ་རེ་ཞིག་རས་རིས་ཀྱི་སྤྱན་སྔར་ཇི་ལྟར་ཉེ་བར་བསྟན་པ་བཞིན་དུ་སྔར་ཆོ་ག་མཐོང་བས་རིག་པ་འབུམ་ཕྲག་བཅུ་བཟླས་པར་

95-1-138a

བྱའོ། །དེ་ནས་གལ་ཏེ་རྩ་བའི་རིག་པར་འགྱུར་རོ། །དེ་ནས་སྟོང་ཕྲག་དྲུག་ཅུ་བཟླས་པའི་མཐར་གྲུ་རྒྱ་མཚོ་ཆེན་པོར་འགྲོ་བར་འགྱུར་རོ། །དེ་ནས་
སྒྲུབ་པའི་ཡོ་བྱད་རྣམས་བསྡུས་ཏེ་སྔར་གནས་དེ་ཉིད་དུ་གཞག་པར་བྱའོ། །དེ་ནས་གྲུའི་བཞོན་པ་རྒྱ་མཚོ་ཆེན་པོར་འགྲོ་བ་ན་འཇིགས་པར་མི་བྱ་ཞིང་བཟློག་པར་མི་བྱའོ། །
སྒྲུབ་པ་པོའི་དབང་ལས་མ་གཏོགས་པར་བཟློག་པར་ནུས་པའང་མ་ཡིན་ནོ། །དེ་ནས་དཔག་ཚད་སྟོང་དུ་གནས་པའི་རྒྱ་མཚོ་ཆེན་པོ་ཡང་ཡུད་ཙམ་གྱིས་འཇུག་པར་བྱེད་དོ། །
ལམ་ཐུང་ན་ལྟ་ཅི་སྨོས། དེར་ཞུགས་ནས་ཆུའི་སྟེང་དུ་སྒྲུབ་པའི་ལས་བརྩམས་པར་བྱའོ། །དེ་ནས་མེ་ཐབ་སྔར་གྱི་རྣམ་པའམ། རྫ་མཁན་གྱིས་བྱས་པའི་སའི་སྣོད་དུ་སེང་
ལྡེང་གི་མེ་སྤར་ལ་ནཱ་ག་གེ་སར་གྱི་ཟེ་འབྲུ་དང༌། མེ་ཏོག་ཙནྡན་དཀར་པོ་དང༌། ག་བུར་དང་བསྲེས་པའི་སྲེག་བླུགས་ཆེས་ཉུང་བའམ། ཆེས་མང་བའི་ཚད་ཀྱང་རུང་སྟེ། སྔར་
བཞིན་དུ་རྩ་བའི་རིག་པས་འབུམ་ཕྲག་དྲུག་ཅུ་སྦྱིན་སྲེག་བྱའོ། །སྦྱིན་སྲེག་བྱེད་པ་ན་ལང་ཀའི་གྲོང་ན་གནས་པའི་སྲིན་པོ་གཟུགས་སྣ་ཚོགས་འཛིན་པ་རྣམས་ཧཱ་ཧཱ་ཞེས་
སྒྲོགས་པ་དང༌། ཀླུའི་གྲོང་ལོངས་སྤྱོད་ལྡན་ན་གནས་པའི་ཀླུའི་རྒྱལ་པོ་རྣམ་པ་སྣ་ཚོགས་པའི་གཟུགས་འཆང་བ་ཆེས་ཞི་བ་དང༌། ཆེས་ཁྲོ་བ་རྣམས་ལ་ངས་ཏེ་ཀླུ་དང༌།

95-1-138b

སྲིན་པོ་རྣམས་ཀྱང་འདི་སྐད་ཅེས་སྨྲའོ། །ཁྱེད་བཞེངས་ཤིག །བཞེངས་ཤིག །བདག་ཅག་གི་རྗེ་བོ་མཛོད་ཅིག་ཅེས་སོ། །དེ་བཞིན་དུ་ལྷ་མ་ཡིན་དང༌། གནོད་སྦྱིན་དང༌། ལྷ་དང༌།
ལྟོ་འཕྱེ་ཆེན་པོ་དང༌། གྲུབ་པ་དང༌། མི་མ་ཡིན་པ་ཐམས་ཅད་ཀྱང་རབ་ཏུ་ཆགས་པར་བྱེད་མོད་ཀྱི་ལྡང་བར་མི་བྱའོ། །དེ་ནས་རིག་པ་འཛིན་པས་སྔགས་བཟླ་ཞིང་ལག་པ་གཡོན་
པའི་སྡིགས་མཛུབ་ཀྱིས་བསྡིགས་པར་བྱའོ། །དེ་ནས་རྣམ་པ་བྱོལ་ཞིང་ཕན་ཚུན་རབ་ཏུ་འབྲོས་ལ་འཇིགས་པར་བྱེད་དོ། །དེ་ནས་སྦྱིན་སྲེག་གི་མཐར་གྲུ་དེས་སྒྲུབ་པ་པོ་དེ་ཁྱེར་
ནས་སྐད་ཅིག་ལ་འོག་མིན་གྱི་གནས་སུ་འགྲོ་བར་བྱེད་དོ། །འཇིག་རྟེན་གྱི་ཁམས་གཞན་དུའང་ཡང་འགྲོ་ཞིང་འོང་བར་བྱེད་དོ། །བྱང་ཆུབ་སེམས་དཔའི་སེམས་ཤེས་པར་
འགྱུར་རོ། །མངོན་པར་ཤེས་པ་ལྔ་དང༌། རྫུ་འཕྲུལ་ཆེན་པོ་དང༌། མཐུ་ཆེན་པོ་དང་ལྡན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་རྟག་ཏུ་མཐོང་བར་འགྱུར་
རོ། །ཀླུ་ཐམས་ཅད་དང༌། སྲིན་པོ་ཐམས་ཅད་དང༌། གནོད་སྦྱིན་ཐམས་ཅད་དང༌། ལྷ་ཐམས་ཅད་དང༌། ལྷ་མ་ཡིན་ཐམས་ཅད་དང༌། སེམས་ཅན་ཐམས་ཅད་ཀྱང་འདིའི་
དབང་དུ་འགྱུར་ཏེ་བཀའ་བཞིན་བྱེད་པ་ལ་བཞག་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་དང༌། རང་སངས་རྒྱས་དང༌། འཕགས་པ་ཉན་ཐོས་རྣམས་འདིའི་

95-1-139a

སྔགས་གྲུབ་པ་དེ་རྣམས་ཀྱང་འདི་ལ་བྱམས་པའི་བདག་ཉིད་དུ་འགྱུར་རོ། །རྗེས་སུ་འདོད་པར་འགྱུར་རོ། །སེམས་ཅན་ཐམས་ཅད་ཀྱིས་མི་ཚུགས་
པར་འགྱུར་རོ། །གཞན་ཡང༌། ལས་ཀྱི་ཆོ་ག་མཆོག་སྒྲུབ་ཐབས་སུ་འགྱུར་བ་ནི་བིལ་བའི་ཤིང་ལ་གྲུ་བོ་ཆེའི་བཞོན་པ་བྱེད་དུ་གཞུག་སྟེ་ཤིང་གཅིག་གི་བཞོན་པའམ། བསྡུས་
པའང་རུང་སྟེ་གནས་ཆེན་པོ་བྱའོ། །གང་གཱའི་དབུས་ཀྱི་གླིང་དེར་གནས་པའི་གྲུའི་བཞོན་པར་སྐྱེས་བུ་བརྒྱ་ཉི་ཤུ་ལག་ན་སྒྲོན་མེ་ཐོགས་པ་རྣམས་གྲུའི་བཞོན་པ་ལ་འཛེགས་ཏེ་
གོས་དཀར་པོ་གྱོན་ཞིང་སྲུང་བ་བྱས་པ་རས་རིས་ཀྱི་ཐུ་བོ་སྔར་གྱི་ཆོ་གས་ཀུན་ཏུ་བཞག་པའི་སྤྱན་སྔར་གཞག་པར་བྱའོ། །དེ་ནས་རས་རིས་ལ་མཆོད་པ་ཆེན་པོ་བྱས་ནས་ནཱ་
ག་གེ་སར་གྱི་ཕྱེ་མ་རྣམས་དང༌། གུར་གུམ་དང༌། ཙནྡན་དཀར་པོ་དང་ག་པུར་བསྲེས་པ་དང༌། སེང་ལྡེང་གི་སྲེག་བླུགས་སྟོང་ཕྲག་སུམ་ཅུ་རྩ་དྲུག་སྦྱིན་སྲེག་བྱའོ། །དེ་ནས་
སྦྱིན་སྲེག་གི་མཐར་གྲུ་དེ་སྐད་ཅིག་ཙམ་གྱིས་ཚངས་པའི་འཇིག་རྟེན་དུ་འགྲོ་ཞིང་འོང་བར་འགྱུར་ཏེ་ཇི་ལྟར་འདོད་པ་བཞིན་དུ་རྣམ་པར་རྒྱུའོ། །འཕགས་པ་སྤྱན་རས་གཟིགས་
དབང་ཕྱུག་མཐོང་བར་བྱེད་དོ། །མཐོང་བ་ཙམ་ལས་ཐོབ་པར་འགྱུར་རོ། །མངོན་པར་ཤེས་པ་ལྔ་དང༌། ཡུན་རིང་དུ་འཚོ་ཞིང་བསྐལ་པ་ཆེན་པོར་གནས་པར་འགྱུར་རོ། །

95-1-139b

རིག་པ་འཛིན་པའི་འཁོར་ལོས་བསྒྱུར་བའི་རྒྱལ་པོ་ཆེན་པོར་འགྱུར་རོ། །མར་མེ་འཛིན་པ་དེ་རྣམས་ཀྱང་འདིའི་རིག་པ་འཛིན་པ་གྲུབ་པར་འགྱུར་རོ། །ལྷན་ཅིག་སྤྱོད་པ་དེ་རྣམས་དང༌།
ཐབས་གཅིག་ཏུ་ཇི་ལྟར་འདོད་པ་བཞིན་དུ་རྣམ་པར་རྒྱུ་ཞིང་རང་དགར་འགྲོ་བར་འགྱུར་རོ། །སངས་རྒྱས་བཅོམ་ལྡན་འདས་རྣམས་མཆོད་པ་དང༌། བསྙེན་བཀུར་གྱིས་མངོན་པར་
དགྱེས་པར་འགྱུར་རོ། །མཐར་ཡང་སངས་རྒྱས་ཉིད་དུ་ངེས་པར་འགྱུར་རོ། །གཞན་ཡང༌། ལས་ཀྱི་ཆོ་གའི་སྒྲུབ་ཐབས་དམ་པར་གྱུར་པ་ནི། ཆུ་ཀླུང་འགྲམ་མམ་རྒྱ་མཚོའི་ངོགས། །
དེ་བཞིན་ཁ་བ་ཅན་གྱི་རིར། །རི་ཡི་རྒྱལ་པོའི་འབིགས་བྱེད་དེ། །དེར་ནི་ལས་མཆོག་བསྒྲུབ་པར་བྱ། །ས་ཧྱེ་མ་ལ་ཡ་ཉིད་དང༌། །རི་བོ་སྤོས་ཀྱི་ངད་ལྡང་དང༌། །བྱ་རྒོད་ཕུང་པོའི་རི་རྒྱལ་
དུ། །ལས་ཀྱི་མཆོག་ནི་བསྒྲུབ་པར་བྱ། །རྒྱ་མཚོ་ཆེན་པོའི་བྲག་དང་ནི། །ཤིང་སོགས་མེ་ཏོག་ལྡན་པ་སྟེ། །རྒྱལ་བས་གསུངས་པའི་སྔགས་རྣམས་ནི། །ཕྱོགས་འདི་རྣམས་སུ་
བསྒྲུབ་པར་བྱ། །རྣམ་པར་དབེན་པའི་ཕྱོགས་གཙང་མ། །བས་མཐའ་གྲོང་པའི་ཆོས་བཞི་ལ། །མི་སྨྲ་རེག་པ་སྤངས་ནས་ནི། །རྟག་ཏུ་གཅི་བ་བྱ་བ་ཡིན། །ལུས་ལ་ལྷག་གནས་
བཤང་བ་དང༌། །བརྟུལ་ཞུགས་ཅན་དག་གཙང་སྦྲ་བྱ། །རེག་ན་གཞོན་ཤ་ཅན་རྣམས་འདོད། །སྲོག་ཆགས་སྤངས་པའི་ས་རྣམས་ནི། །གསུམ་པ་དེ་བཞིན་བླངས་ནས་ནི། །

95-1-140a

རྟག་པ་ཁོ་ནར་བཤང་ལམ་ལའོ། །དེ་བཞིན་གཉིས་ཀའི་མཐར་ལག་པ། །སྔགས་པས་རྟག་ཏུ་ས་དག་ནི། །སྔར་བསྟན་པ་དག་བླངས་ནས་ནི། །ཟློས་
པས་རྟག་ཏུ་རྐང་པ་ཉིད། །གཡས་དང་དེ་ལས་གཞན་པ་ནི། །ཕན་ཚུན་ཉིད་དུ་ཀུན་བཞག་ནས། །འབད་པས་རྐང་པ་བཀྲུ་བར་བྱ། །རྒྱ་ཆེར་སྔར་ནི་བརྗོད་པ་བཞིན། །སྔགས་
ཟློས་པོ་ཡི་གཙང་སྦྲ་ཡང༌། །དྲི་ང་མེད་པའི་གཙང་སྦྲ་སྟེ། །རྟག་ཏུ་ཐུབ་པ་ཉིད་ཀྱིས་གསུངས། །འདི་དག་མདོར་བསྡུས་བསྟན་པ་ཡིན། །རྒྱུད་རྣམས་ཀུན་ཏུ་མཐོང་ངོ་ཞེས། །མངའ་
བདག་ཐུབ་པ་ཉིད་ཀྱིས་གསུངས། །དེ་ནས་ཟློས་པོས་ཉེ་རེག་བྱ། །སྡོམ་བརྩོན་དངོས་གྲུབ་ལས་ལ་དགའ། །སྔར་བརྗོད་པ་ཡི་ཆོ་ག་ཡིས། །ཡིད་ཀྱི་ནང་གི་དག་པ་ཡིན། །གཙང་
སྦྲ་རྣམ་པ་ལྔ་རུ་བརྗོད། །སྔགས་པས་སྔགས་རྣམས་ཐམས་ཅད་དུ། །ལུས་ཀྱི་གཙང་སྦྲ་དེ་བཞིན་དུ། །ངག་ཡིད་ཁོ་ནར་རབ་ཏུ་བསྒྲགས། །བཞི་པ་བདེན་པའི་གཙང་སྦྲ་
སྟེ། །ཆུ་ནི་ལྔ་པར་བརྗོད་པར་བྱ། །བདེན་པའི་ཆོས་ནི་ཁྲོ་བ་ཐུལ། །རྒྱུད་ཤེས་བསྟན་བཅོས་མཐོང་བ་དང༌། །ཕྲ་མོའི་དེ་ཉིད་དོན་ལ་མཁས། །སྔགས་ཤེས་ལས་ལ་གྲགས་
པ་དང༌། །རྒྱུ་ཡིས་ནད་ལ་མཁས་པ་སྟེ། །དེ་ལ་དངོས་གྲུབ་རྙེད་མི་དཀའ། །བདེན་པའི་ཆོས་ནི་རྣམ་སྤངས་བའི། །བརྫུན་པའི་ཚིག་ནི་སྨྲ་མི་བྱ། །བདེན་པ་ཐམས་ཅད་རྣམ་

95-1-140b

སྤངས་པའི། །མ་རུངས་རབ་ཏུ་མ་རུངས་ཉིད། །རྣམ་པར་སྡང་དང་འཁྲུགས་བཅས་དང༌། །རྩུབ་ཅིང་གནད་ནི་འགེམས་པ་དང༌། །བདེན་པའི་ཆོས་ནི་རྣམ་པར་ཉམས། །སེམས་
ཅན་གཞན་ལ་གདུང་བར་བྱེད། །ཕྲ་མ་ཉོན་མོངས་ཅན་སེམས་དང༌། །ཆོས་རྣམས་ཐམས་ཅད་སྤངས་པ་དང༌། །དེ་བཞིན་འཚེ་བའི་བདག་ཉིད་ཅན། །རྟག་ཏུ་ཁྲིམས་འཆལ་ཆོས་
མིན་སྤྱོད། །སྔགས་ཟློས་པ་ཡིས་སྤང་བར་བྱ། །དེ་བཞིན་ཉིད་དུ་གྲོང་གི་ཆོས། །ཁྲོ་བ་བརྣབ་སེམས་འབྱུང་བ་ཡི། །འཇིག་རྟེན་ཕ་རོལ་འཇིགས་པ་རྣམས། །བློ་ལྡན་རང་རྒྱལ་བསེ་རུ་
དང་། །སླར་ཡང་རྟག་ཏུ་ཉོན་མོངས་དང༌། །སྔོན་གྱི་སངས་རྒྱས་རྣམས་ཀྱིས་སྨད། །དེ་བཞིན་རྟག་ཏུ་བརྫུན་སྨྲ་བ། །འཇིག་རྟེན་དངོས་གྲུབ་འདོད་དོན་གཉེར། །ས་སྟེང་བརྫུན་སྨ་ཉེ་བར་
སྨྲ། །མི་བཟད་དམྱལ་བ་ཆེན་པོར་ལྟུང༌། །སྔོན་གྱིས་ཉེས་པ་ལས་དེ་བཞིན། །དགའ་བས་གཤིན་རྗེའི་འཇིག་རྟེན་དུ། །རྟག་ཏུ་སླར་ཡང་དེར་གནས་སོ། །རྟག་ཏུ་བརྫུན་སྨྲས་ཉེར་འཚོ་
བ། །མི་བཟད་ངན་འགྲོར་ལྟུང་བར་འགྱུར། །ཐིག་ནག་རབ་ཏུ་ཚ་བ་དང༌། །ཡང་སོས་རལ་གྲི་ལོ་མ་དང༌། །དེ་བཞིན་ཤལ་མ་ལ་ཡི་ནགས། །དེར་ནི་བསྐལ་པ་མང་པོར་གནས། །
བརྫུན་དུ་སྨྲ་བའི་སྐྱེ་བོ་ནི། །གསང་སྔགས་ལོག་པར་སྨྲ་བ་དང༌། །རྨོངས་པས་ལོག་པར་བརྗོད་པ་ཡི། །འབྱུང་པོ་རྣམས་ལ་སླུ་བྱེད་པ། །དེ་ལ་གྲུབ་པ་ག་ལ་ཡོད། །དེ་ཕྱིར་རྨོངས་

95-1-141a

པ་ལས་འདི་ཡི། །སྔགས་ཀྱི་དངོས་གྲུབ་མ་མཐོང་ནས། །སྔགས་པའི་དངོས་གྲུབ་མེད་དོ་ཞེས། །འདི་སྐད་དུ་ནི་ཚིག་སྨྲ་པ། །གང་གིས་སངས་རྒྱས་
བསྟན་པ་ནི། །ས་སྟེངས་འདིར་ནི་རབ་སྤངས་པ། །བསྐལ་བ་བྱེ་བ་མང་པོ་ཡིས། །དེ་ཡིས་གྲུབ་པར་ག་ལ་འགྱུར། །དེ་ཕྱིར་འདི་ནི་མི་བཟད་པའི། །འཇིགས་ཆེན་མནར་མེད་
འཚེད་པར་འགྱུར། །ཡང་སོས་དང་ནི་ཐིག་ནག་དང༌། །རབ་ཏུ་ཚ་བར་འཚེད་པ་དང༌། །སེམས་ཅན་སྡིག་སྦྲུལ་ལ་སོགས་པ། །སྦངས་པའི་ས་ཕྱོགས་འདོད་པར་བྱ། །འབྲས་བུ་མེ་
ཏོག་ཡང་དག་ལྡན། །དྲི་མེད་ཆུ་ནི་རབ་བསྔགས་པ། །སྔགས་རིག་པས་ནི་སྔགས་བསྙེན་བྱ། །ཡུལ་གཞན་རྣམས་སུ་བསྒྲགས་མི་བྱ། །ལྷ་ཡི་གནས་སམ་དུར་ཁྲོད་དམ། །
བརྟན་པའི་མཚན་མ་གཅིག་པ་དང༌། །རྟགས་གཅིག་དེ་བཞིན་བས་མཐའ་རུ། །སྔགས་རིག་སྔགས་ནི་བསྙེན་པ་བྱ། །བདག་དང་གྲོགས་རྣམས་བསྲུང་བྱས་ནས། །སྔར་
སྤྱད་གསང་སྔགས་ལྡན་པ་དང༌། །སྔགས་པས་རྟག་ཏུ་སྔགས་བཟླས་བྱ། །དགོན་པ་ཆེ་མཆོག་ཤིང་ཆེན་དང༌། །མེ་ཏོག་འབྲས་བུ་ལ་སོགས་འབྱུང༌། །རི་ཡི་རྩེ་དང་ཁུང་བུ་
དང་། །ཆུ་ཡི་གནས་ནི་གཙང་མར་བཅས། །འབབ་ཆུ་ཆེ་འགྲམ་ཡིད་འོང་བར། །སྔགས་རིག་པས་ནི་སྔགས་བསྙེན་བྱ། །སྔགས་ཤེས་ནས་ནི་ངེས་རྟོགས་བྱེད། །ཤར་

95-1-141b

ཕྱོགས་སུ་ཡང་ཆུ་ཀླུང་ཆེ། །ལུ་ཧི་ཏ་འགྲམ་དགེ་བ་དང༌། །དེ་བཞིན་ཀཱ་མ་རུ་པའི་ཡུལ། །གྲོང་མཆོག་འཕེལ་བར་བྱེད་པ་དང༌། །དམའ་བ་གང་དུ་འདི་འགྲོ་མཆོག །འདུག་པ་དང་ནི་
ཆུ་ཀླུང་མཆོག །གནས་དེར་རྟག་ཏུ་ཟློས་པ་དང༌། །གཙང་མ་བློ་གྲོས་ལྡན་པས་བསྟེན། །སྔོན་དུ་བསྙེན་པའང་དེར་གྱིས་ཤིག །གང་གཱའི་སྒོ་རུ་ལས་རྣམས་ཀུན། །དེ་བཞིན་རྟག་ཏུ་གང་གཱ་
དང་། །དུག་ཅན་པ་ནི་ཕྲད་པ་རུ། །རབ་ཏུ་སྦྱོར་བ་ཀུན་ཉིད་དང༌། །གཙང་མའི་སྔགས་ཀྱིས་བཟླས་པ་བྱ། །དུར་ཁྲོད་ཆེ་དང་གཞན་ཉིད་ནི། །ཟློས་པོས་དེར་ནི་རྟག་ཏུ་བཟླས། །དྲི་མེད་ཆུ་
དང་འབབ་ཆུ་ནི། །སྲོག་ཆགས་རྣམས་ཀྱིས་སྤངས་པ་རུ། །དེ་ཉིད་ཕྱིར་ནི་ཤིན་ཏུ་ནི། །མཉམ་གཞག་སྔགས་ཀྱིས་བཟླས་པ་བྱ། །དེར་ནི་འཇིག་རྟེན་བསམ་པ་ཡི། །བསོད་ནམས་མིན་
བ་ཅུང་ཟད་མཐོང༌། །འོན་ཀྱང་སྔགས་ཀྱིས་ཉེར་བསྟན་པས། །ཅུང་ཟད་དུས་སུ་འདུག་པར་བྱ། །དེ་ནས་གཞན་དུ་འགྲོ་བར་བྱ། །ཟླ་བ་གཟས་ཟིན་དུས་དེར་ནི། །དུས་མ་བབ་ནའང་
དུས་ཅུང་ཟད། །དེར་འདུག་བྱ་ཡི་གཞན་དུ་མིན། །གཞན་དུ་སྔགས་རིག་ཅི་ནུས་པས། །དེ་ནས་མྱུར་དུ་འགྲོ་བར་བྱ། །བདེ་གཤེགས་མཆོད་རྟེན་བཞུགས་པ་ཡི། །ས་སྟེང་རྣམས་
སུ་ཀུན་ཏུ་འདུག །འཇིག་རྟེན་མུ་སྟེགས་ཐམས་ཅད་ནི། །ལྟ་བ་ངན་བར་ལྷུང་བ་རྣམས། །མུ་སྟེགས་ཅན་གཞན་གནས་རྣམས་ནི། །སྔགས་རིག་པས་ནི་རྟག་ཏུ་སྤང༌། །སྔགས་

95-1-142a

ཤེས་དེར་ནི་མི་བསྡད་དོ། །སྐྱེས་མཆོག་བློ་གྲོས་རྒྱུ་ངན་པ། །རྒྱལ་བ་མཆོག་གིས་གང་བཞུགས་དང༌། །རང་རྒྱལ་བསེ་རུ་ལྟ་བུ་དང༌། །བྱང་ཆུབ་
སེམས་དཔའ་བསྐལ་བ་ཆེ། །རྒྱལ་མཆོག་སྲས་པོ་ཉན་ཐོས་རྣམས། །དེ་རྣམས་ཀུན་བཞུགས་ས་སྟེང་གི །ཡུལ་རྣམས་ཀུན་ཏུ་སྔགས་ཤེས་པས། །འབད་པས་སྔོན་དུ་བསྙེན་པ་
བྱ། །མཉམ་པར་གཞག་པས་གསང་སྔགས་ནི། །གནས་དེ་རུ་ནི་བཟླས་པར་བྱ། །གསུངས་པའི་གནས་ནི་འདི་རྣམས་སུ། །གསུངས་པའི་ལས་རྣམས་ཐམས་ཅད་དང༌། །ལས་
ཀྱི་ཆོ་གའི་སྒྲུབ་ཐབས་རྣམས། །འདི་རྣམས་རྙེད་པར་མ་གྱུར་ན། །གང་ཡང་རུང་བའི་གནས་དེར་ནི། །གཙང་མས་སྔོན་དུ་བསྙེན་པ་བྱ། །དད་ཅིང་མོས་པས་སྒྲུབ་ཐབས་ཀྱི། །ཆོ་
ག་མཆོག་གི་ལས་བརྩམ་མོ། །དང་པོ་རེ་ཞིག་བྲིས་སྐུའི་ཐུ་བོ་ཞལ་ནུབ་ཏུ་བསྟན་ནས་བཞག་སྟེ་བདག་ཉིད་ཤར་དུ་མངོན་པར་ཕྱོགས་ལ་གྲོག་མཁར་གྱི་སའམ། གང་གཱའི་
ཀླུང་གི་འགྲམ་གྱི་ས་བླངས་ནས་བུ་ཤེལ་རྩེ་དང༌། ཙནྡན་དཀར་པོ་དང༌། གུར་གུམ་དང༌། ག་པུར་རྣམས་བསྲེས་ལ་རྨ་བྱའི་གཟུགས་བྱས་ཏེ་དེ་བྲིས་སྐུའི་སྤྱན་སྔར་བཞག་
ནས་རྩེ་མོ་མ་བཅད་པའི་ཀུ་ཤ་གཙང་མའི་ཕྱོགས་ནས་བྱུང་བས་འཁོར་ལོའི་རྣམ་པ་བྱས་ནས་བྲིས་སྐུའི་སྤྱན་སྔར་ལག་པ་གཡས་པས་བཟུང་སྟེ་ལག་པ་གཡོན་པས་

95-1-142b

ནི་རྨ་བྱའོ། །དཀར་པོའི་ཟླ་བ་ཉ་བའི་མཚན་ཕྱེད་ན་བྲིས་སྐུ་ལ་མཆོད་པ་ཆེན་པོ་བྱས་ནས་ག་པུར་གྱིས་བདུག་པ་བསྲེགས་པའི་དྲི་དང༌། ཇི་སྲིད་ནམ་ལངས་པའི་བར་དེ་སྲིད་དུ་བཟླས་
པར་བྱའོ། །དེ་ནས་ཉི་མ་འཆར་བའི་དུས་ཀྱི་ཚེ་དེ་རྨ་བྱའི་རྒྱལ་པོར་འགྱུར་རོ། །འཁོར་ལོའང་འབར་རོ། །བདག་ཉིད་ལྷའི་ཕྲེང་བ་དང༌། གོས་འཆང་ཞིང་རྣམ་པར་བརྒྱན་པ་དང༌། ཉི་མ་
འཆར་ཀ་འདྲ་བར་འདོད་པའི་གཟུགས་ཅན་དུ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ཏེ་རས་རིས་ལ་བསྐོར་བ་བྱས་ལ་རས་རིས་བླངས་ནས་རྨ་བྱའི་
གདན་དེ་ལ་འདུག་ན་ཡུད་ཙམ་གྱིས་ཚངས་པའི་འཇིག་རྟེན་ལས་འདའ་བར་བྱེད་དོ། །རིག་པ་འཛིན་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་བའི་རིག་འཛིན་གྱི་
རྒྱལ་པོ་འཁོར་ལོས་བསྒྱུར་བར་འགྱུར། བསྐལ་པ་དྲུག་ཅུའི་བར་དུ་འཚོ་བར་འགྱུར་རོ། །ཇི་ལྟར་འདོད་པར་འགྲོ་ཞིང་རབ་ཏུ་སྤྱོད་པར་འགྱུར་རོ། །ཐོགས་པ་མེད་པར་འགྲོའོ། །
ལྷའི་ཕུན་སུམ་ཚོགས་པ་དང་ལྡན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་མངོན་སུམ་དུ་མཐོང་བར་འགྱུར་རོ། །དེ་ཉིད་འདིའི་དགེ་བའི་བཤེས་གཉེན་དུ་
འགྱུར་རོ། །མཐར་ཡང་སངས་རྒྱས་ཉིད་ཐོབ་པར་འགྱུར་རོ། །དེ་བཞིན་དུ་དབྱིག་པ་དང༌། རིལ་བ་སྤྱི་བླུགས་དང༌། མཆོད་ཕྱིར་ཐོགས་དང༌། ལྡོང་རོས་དང༌། གི་ཝང་དང༌།

95-1-143a

རལ་གྲི་དང༌། ལྕགས་མདའ་དང༌། མཚོན་རྩེ་གཅིག་པ་དང༌། དགྲ་སྟ་དང༌། མཚོན་ཆའི་ཁྱད་པར་རྣམ་པ་སྣ་ཚོགས་པ། སའི་རང་བཞིན་གྱི་ཁྱད་
པར་དང༌། རྐང་གཉིས་པ་དང༌། རྐང་བཞི་པ་དང༌། བྱ་དང༌། བཞོན་པའི་ཁྱད་པར་སེང་གེ་དང༌། སྟག་དང༌། གཟིག་ལ་སོགས་པ་རྣམས་གྲོག་མཁར་གྱི་ས་དྲི་ཞིམ་པོའི་
དྲི་ཞིམ་བསྲེས་པ་ལས་བྱས་པའམ། སྟན་དང༌། བཞོན་པ་དང༌། མལ་ཆ་དང༌། གདུགས་དཀར་པོ་དང༌། ཅོད་པན་དང༌། རྒྱན་གྱི་བྱེ་བྲག་ཐམས་ཅད་དང༌། རིན་པོ་ཆེའི་
བྱེ་བྲག་ཐམས་ཅད་དང༌། རབ་ཏུ་བྱུང་བའི་ཡོ་བྱད་ཀྱི་བྱེ་བྲག་ཐམས་ཅད་ལ་བགྲང་ཕྲེང་དང༌། མཆིལ་ལྷམ་དང༌། ལྷུང་བཟེད་དང༌། ཆོས་གོས་དང༌། ཁབ་དང༌། གྲི་ལ་
སོགས་པ་རྒྱལ་གྱི་ལྕགས་ལས་བྱས་པའམ། གཞན་ཡང་གང་ཅུང་ཟད་སེམས་ཅན་གྱི་ཡོ་བྱད་སྣོད་ལ་སོགས་པ་རྒྱལ་གྱི་ལྕགས་ལས་བྱས་པའམ། གྲོག་མཁར་གྱི་
སའམ། ཆུ་ཀླུང་གི་ས་ལས་བྱས་པ་དེ་ཐམས་ཅད་པའི་རྣམ་ལྔས་བཀྲུས་ནས་མངོན་པར་བསང་གཏོར་བྱས་ཏེ་སྔ་མ་བཞིན་དུ་སྦྱོང་བའི་སྔགས་སམ། ཡི་གེ་གཅིག་པའི་
སྔགས་སམ། སྔགས་གཞན་གང་ཡང་རུང་བ་བརྒྱ་རྩ་བརྒྱད་མངོན་པར་བསྔགས་པ་བྱས་ནས་རྟོག་པའི་རྒྱལ་པོ་འདིར་གསུངས་པ་མ་གཏོགས་པ་སྒྲུབ་པའི་ཆོ་གའི་རིག་

95-1-143b

པ་ཇི་ལྟར་འདོད་པ་དང༌། ཇི་ལྟར་མངོན་པར་དགའ་བས་བདག་ཉིད་སྲུང་ཞིང་གྲོགས་པོ་ཡོངས་སུ་བསྐྱབ་པར་བྱས་པ། ཤིན་ཏུ་གསང་ཐུབ་ཅིང་སྔགས་དང༌། རྒྱུད་ཤེས་པ། སྔར་
བསྟན་པའི་གནས་སུ་བྲིས་སྐུ་ཞལ་ནུབ་ཏུ་བསྟན་ལ་བཞག་སྟེ་བདག་ཉིད་སྔར་བཞིན་དུའོ། །བྲིས་སྐུ་ལ་མཆོད་པ་ཆེན་པོ་བྱས་ནས་གཙོ་བོར་ག་བུར་གྱི་བདུག་པ་བསྲེགས་ཏེ་སྔར་བསྟན་
པའི་མཚོན་ཆ་དང༌། ཡོ་བྱད་དང༌། སེམས་ཅན་གྱི་ཁྱད་པ་རྣམས་སྔར་བསྟན་པའི་བཅོས་མར་བྱས་ལ་ཡར་ངོའི་ཟླ་བ་ཉ་བའི་མཚན་མོ་རྫས་དེ་རྣམས་གང་རུང་བླངས་ཏེ་མཚན་མོ་ཇི་
སྲིད་དུ་བཟླས་པ་བྱས་ན་ཉི་མ་འཆར་བའི་དུས་ཀྱི་ཚེ་བར་སྐབས་འདིར་བྲིས་སྐུ་ལ་འོད་ཟེར་གྱི་ཕྲེང་བ་ཆེན་པོ་ཀུན་ཏུ་མཐོང་ངོ༌། །གལ་ཏེ་སྒྲུབ་པ་པོ་བཞོན་པའི་ཁྱད་པར་བླངས་པར་གྱུར་
ན་དེ་ལ་ཞོན་ནས་ཇི་ལྟར་འདོད་པར་འགྲོ་བར་འགྱུར་རོ། །གལ་ཏེ་རྒྱན་གྱི་ཁྱད་པར་རམ། མཚོན་ཆའི་ཁྱད་པར་བླངས་པའམ། བཅང་པས་རིག་པ་འཛིན་པའི་རྒྱལ་པོ་ཆེན་པོར་འགྱུར་
རོ། །ཇི་ལྟར་འདོད་པ་བཞིན་འགྲོ་ཞིང་ལྷའི་ལུས་ཅན་ཉི་མ་ཤར་བ་དང་མཚུངས་པ་འོད་ཟེར་ཆེན་པོའི་ཕྲེང་བ་དང་ལྡན་པ་གློག་ལྟར་གསལ་བའི་སྐུ། རིག་པ་འཛིན་པ་ཐམས་ཅད་
ཀྱི་མངའ་བདག །རིང་དུ་འཚེ་ཞིང་བསྐལ་པ་ཆེན་པོར་གནས་པ། རིག་པ་འཛིན་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར། ལྷའི་ནོར་བུ་རིན་པོ་ཆེའི་གཞལ་

95-1-144a

ཡས་ཁང་ན་སྤྱོད་པ། སྔར་ཡོངས་སུ་བརྟགས་པའི་སའི་རང་བཞིན་གྱི་བཞོན་པ་གང་གིས་གྲུབ་པ་དེ་ཉིད་མཐུ་ཆེན་པོར་འགྱུར་ཏེ་དེ་ཉིད་འདིའི་བཞོན་པ་དང༌།
དེ་ཉིད་འདིའི་གྲོགས་པོ་སྟེ་གཞན་གྱི་སྔགས་ཀྱི་དངོས་གྲུབ་བཟློག་པར་གྱུར་པ་བདག་གི་སྔགས་ཀྱི་དངོས་གྲུབ་ཀུན་ཏུ་སྦྱར་བར་བྱས་པ། བྱམས་པའི་བདག་ཉིད་ཅན། ཕན་པར་འདོད་
པ་རྟག་ཏུ་རྗེས་སུ་བཅིངས་པ། དེ་ཉིད་འདིའི་མཚོན་ཆ་དང༌། རྒྱན་དང༌། རིན་པོ་ཆེའི་བྱེ་བྲག་དང༌། སྟན་དང༌། མལ་ཆ་དང༌། སེམས་ཅན་ལ་སོགས་པ་གང་ཡིན་པ་དེ་ཉིད་འདིའི་
བསྲུང་བ་དང༌། བསྐྱབ་པ་དང༌། སྦྱ་བ་ཆེན་པོ་རྟག་ཏུ་རྗེས་སུ་འབྲེལ་བར་འགྱུར་རོ། །མཐུ་ཆེན་པོ་དང༌། བརྩོན་འགྲུས་ཆེན་པོ་དང༌། ལུས་ཆེན་པོར་འགྱུར་རོ། །འཕགས་པ་སྤྱན་
རས་གཟིགས་མངོན་སུམ་དུ་མཐོང་ཞིང་ལེགས་སོ་ཞེས་བྱ་བ་གནང་སྟེ་སྤྱི་བོར་བྱུགས་ནས་ཇི་སྲིད་བྱང་ཆུབ་སྙིང་པོ་རྗེས་སུ་ཐོབ་ཀྱི་བར་དུ་དགེ་བའི་བཤེས་གཉེན་མཛད་དེ་སྟོབས་
བཅུ་པོ་རྣམས་ངེས་པར་ཀུན་ནས་ཐོབ་སྟེ་མཆོད་པའི་འོས་སུའང་འགྱུར་རོ། །སེམས་ཅན་རྣམས་ཀྱིས་ཟིལ་གྱིས་མི་ནོན་པ་དང༌། འབྱུང་པོ་ཐམས་ཅད་ཀྱིས་མི་ཚུགས་པར་འགྱུར་
རོ། །ཡང་དག་པའི་མཐའི་རིགས་རྒྱན་མི་གཅོད་པ་དང༌། ས་ཐོབ་པར་ཡང་འགྱུར་རོ། །སྟོབས་བཅུ་དང༌། བྱང་ཆུབ་སེམས་དཔའ་ཉིད་དུ་ངེས་པ་དང༌། ཏིང་ངེ་འཛིན་དུ་འགྱུར་

95-1-144b

མདོར་བསྡུས་ན་ལས་མཆོག་ཐམས་ཅད་དང༌། གནས་མཆོག་ལ་གནས་པས་རས་རིས་མཆོག་གི་སྤྱན་སྔར་མཆོད་པ་མཆོག་ལ་མངོན་པར་དགའ་བས་ལས་མཆོག་གཞན་ཉིད་
བྱའོ། །རིག་པ་འཛིན་པ་ཉིད་ནམ་མཁའ་ལ་འགྲོ་བ་དང༌། བྱང་ཆུབ་སེམས་དཔའི་རྗེས་སུ་འཇུག་པ་དང༌། མངོན་པར་ཤེས་པ་ལྔ་དང༌། ས་རྗེས་སུ་ཐོབ་པར་བྱེད་པ་ཉིད་དང༌། ལུས་འདི་
ཉིད་ཀྱིས་འཇིག་རྟེན་ཀུན་ཏུ་འགྲོ་བ་ཉིད་དང༌། སྟོབས་བཅུའི་རྒྱུད་ཡོངས་སུ་རྫོགས་པར་བྱེད་པ་ཉིད་ཀྱི་ཕྱིར་དང༌། འཕགས་པ་བྱམས་པ་མངོན་སུམ་དུ་མཐོང་བ་ཉིད་ཀྱི་ཕྱིར་དང༌། ཆོས་
བསྟན་པ་དོན་ཡོད་པ་ཉིད་ཀྱི་ཕྱིར་དང༌། སངས་རྒྱས་གདུང་རྒྱུན་མི་གཅོད་པ་ཉིད་ཀྱི་ཕྱིར་དང༌། ཐམས་ཅད་མཁྱེན་པའི་ཡེ་ཤེས་ཀུན་ཏུ་གནོན་ཅིང་རྗེས་སུ་ཐོབ་པར་བྱེད་པ་ཉིད་ཀྱི་ཕྱིར་
དང་། ཆོས་ཀྱི་སྤྲིན་རྣམ་པར་འབྱོར་པ་ལ་རྗེས་སུ་འཇུག་པ་ཉིད་ཀྱི་ཕྱིར་དང༌། ཉོན་མོངས་པའི་ཡོངས་སུ་གདུང་བ་མེད་ཅིང་བདུད་རྩིའི་ཆར་གྱི་རྒྱུན་གྱིས་རབ་ཏུ་ཞི་བ་ཉིད་ཀྱི་ཕྱིར་དང༌།
འཇིག་རྟེན་རྗེས་སུ་འཛིན་པ་ལ་རབ་ཏུ་འཇུག་ཅིང་ནན་ཏན་བྱེད་པ་ཉིད་ཀྱི་ཕྱིར་དང༌། དེ་བཞིན་གཤེགས་པའི་ཆོས་ཀྱི་ཚུལ་སྲུང་བ་ཉིད་ཀྱི་ཕྱིར་དང༌། དེ་བཞིན་གཤེགས་པའི་གསུང་
དོན་ཡོད་པར་བྱེད་པ་ཉིད་ཀྱི་ཕྱིར་དང༌། སྔགས་ཀྱི་སྤྱོད་པའི་སྒྲུབ་པའི་ཐབས་ཀྱི་ཆོ་ག་རབ་ཏུ་སྒོམ་པ་ཉིད་ཀྱི་ཕྱིར་དང༌། སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་

95-1-145a

དང་། རང་སངས་རྒྱས་དང༌། འཕགས་པ་ཉན་ཐོས་བདག་ཉིད་ཆེན་པོ་རྣམས་འབྱུང་བ་ཉིད་ཀྱི་ཕྱིར་རྟོག་པའི་རྒྱལ་པོ་འདི་བསྒྲུབ་པར་བྱ་སྟེ་སྔགས་ཀྱི་
མཐའ་རབ་འབྱམས་དང་ལྡན་པ་རས་རིས་ཐུ་བོ་སྤྱན་སྔ་དང་ཉེ་བར་འདུག་ནས་འཇིག་རྟེན་པ་དང༌། འཇིག་རྟེན་ལས་འདས་པ་ཐམས་ཅད་སྔགས་ཀྱི་ཆོ་ག་དང༌། རྒྱུད་ཐམས་ཅད་
དུ་རྣམ་པ་སྣ་ཚོགས་པའི་ལམ་སྟེ་མདོར་ན་འདིར་རྟོག་པ་གཞན་དུ་གསུངས་པའི་ལས་རྣམས་ཀྱིས་ཀྱང་རས་རིས་ཀྱི་རྒྱལ་པོ་འདི་བསྒྲུབ་པར་བྱ་སྟེ་མྱུར་དུ་དེ་རྣམས་ཀྱི་དངོས་
གྲུབ་ཏུ་འགྱུར་ཏེ་གང་ངས་བསྟན་པ་དེ་དག་གདོན་མི་ཟ་བར་འགྲུབ་པར་འགྱུར་རོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་བཅོམ་
ལྡན་འདས་མ་འཕགས་མ་སྒྲོལ་མ་རལ་བ་གྱེན་བརྫེས་ཀྱི་རྩ་བའི་ཆོ་ག་ལས། རས་རིས་མཆོག་གི་སྒྲུབ་པའི་ལེའུ་སྟེ་བརྒྱད་པ་རྫོགས་སོ།།    །།དེ་ནས་བཅོམ་
ལྡན་འདས་ཤཱཀྱ་ཐུབ་པ་སླར་ཡང་འཁོར་གྱི་དཀྱིལ་འཁོར་ཆེན་པོ་དེ་ལ་གཟིགས་ནས་བྱང་ཆུབ་སེམས་དཔའ་ཆེན་པོ་ལ་བཀའ་སྩལ་པ། སེམས་དཔའ་ཆེན་པོ། ཁྱོད་
ཀྱི་རས་རིས་ཀྱི་ཆོ་གའི་སྒྲུབ་ཐབས་བར་མ་ཡོད་དོ། །དེ་མདོར་བསྡུས་ནས་བཤད་པར་བྱ་ཡི། ལེགས་པར་ཡིད་ལ་གྱིས་ཤིག་དང་བཤད་པར་བྱའོ། །དེ་ནས་ཡང་བྱང་ཆུབ་

95-1-145b

སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སྟོན་པ་འཇིག་རྟེན་ལ་ཐུགས་བརྩེ་བ་
ཅན། སེམས་ཅན་ཐམས་ཅད་ལ་ཕན་པར་དགྱེས་པ། བདག་ཅག་ལ་ཐུགས་བརྩེ་བའི་དོན་དང༌། མ་འོངས་པའི་སྐྱེ་བོ་རྣམས་ལ་གཟིགས་ནས་གང་དེའི་དུས་ལ་བབ་པར་དགོངས་
ན་དེ་གསུང་དུ་གསོལ། དེ་སྐད་ཅེས་གསོལ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ཏོ། །སེམས་དཔའ་ཆེན་པོ་ཉོན་ཅིག །དང་པོ་རེ་ཞིག་ཚུལ་ཁྲིམས་དང༌། བརྟུལ་ཞུགས་དང༌། གཙང་སྦྲའི་ཀུན་ཏུ་སྤྱོད་པ་དང༌། ངེས་པར་སྡོམ་པ་དང༌། བཟླས་པ་དང༌།
སྦྱིན་སྲེག་དང༌། བསམ་གཏན་དང༌། ཆོ་ག་དང༌། གང་དུ་རབ་ཏུ་གནས་པ་སྟེ་སེམས་ཅན་ཐམས་ཅད་ཀྱི་སྤྱོད་པ་སྒྲུབ་པའི་ལས་འབྲས་བུ་དང་བཅས་ཤིང་དོན་མེད་པར་མི་འགྱུར་
བ་དང༌། སྔགས་ཐམས་ཅད་ཀྱི་རབ་ཏུ་སྦྱར་བའི་དངོས་གྲུབ་འགྲུབ་པར་འགྱུར་བ་དེ་གང་ཞེ་ན། དེ་ངས་བཤད་ཀྱི་སེམས་དཔའ་ཆེན་པོ་ཉོན་ཅིག །དང་པོ་རེ་ཞིག་རིག་པའི་
བརྟུལ་ཞུགས་དང༌། ཚུལ་ཁྲིམས་ཡང་དག་པར་བླང་བ་དང་པོ་ཉིད་དུ་ཡང་དག་པར་བླངས་ཏེ། དང་པོ་རེ་ཞིག་དཀྱིལ་འཁོར་གྱི་སློབ་དཔོན་གྱིས་ཉེ་བར་བསྟན་པའི་དམ་ཚིག་

95-1-146a

ལ་ཡང་དག་པར་རྗེས་སུ་འཇུག་པར་བྱའོ། །ཁྱོད་ཀྱིས་རྟོག་པའི་རྒྱལ་པོ་གསུངས་པ། སྔར་ངེས་པར་བསྟན་པ་གསལ་བ། ཡིད་གཞུངས་པ་དང་
ལྡན་པ། སློབ་དཔོན་དུ་དབང་བསྐུར་བ་ཐོབ་བ། ཁྱོད་ཀྱིས་བསྟན་པའི་ཆོ་ག་ཤེས་པ། མཁས་པ། གསལ་བ། ཆོས་དང་ལྡན་པ། བདེན་པར་སྨྲ་བ། སྤྲོ་བ་ཆེ་བ། བྱས་པ་གཟོ་
བ། བརྟན་པ། སེམས་བཟང་བ། ཧ་ཅང་མི་རྒན་ཅིང་ཧ་ཅང་མི་གཞོན་པ། རྙེད་པ་དང༌། བཀུར་སྟི་ཐམས་ཅད་ལ་འདོད་པ་མེད་པ། ཚངས་པར་སྤྱོད་པ། སྙིང་རྗེ་དང་ལྡན་པ།
རྙེད་པ་ཙམ་གྱིས་སམ། ལོངས་སྤྱོད་རྒྱུར་རམ། རྗེས་སུ་ཆགས་པའི་རྒྱུར་ཡང་བརྫུན་མི་སྨྲ་ན་ཤིན་ཏུ་ཆུང་ངུ་ཙམ་ཉིད་དང༌། རྙེད་པ་དང༌། རྨོངས་པའི་རྣམ་པ་ལྟ་སྨོས། དམ་
བཅས་པ་བརྟན་པ་དང༌། འབྱུང་པོ་ཐམས་ཅད་ལ་མཉམ་པ་ཉིད་དུ་སྙིང་བརྩེ་བ་དང་ལྡན་པ་དང༌། སྦྱིན་པ་དང༌། ཚུལ་ཁྲིམས་དང༌། སྔར་སྤྱད་པ་བྱས་པ། ཁྱོད་ཀྱིས་གསང་བའི་
རིག་པ་དང༌། སྔགས་རྗེས་སུ་ཟློས་པ་དང༌། རིག་པ་སྔོན་དུ་བསྙེན་པ་བྱས་པ། ཁྱོད་ཀྱི་དཀྱིལ་འཁོར་དུ་ཡང་དག་པར་ཞུགས་པ། འཇིག་རྟེན་ཤེས་པ། ཡང་དག་པར་རྗེས་སུ་
འཛིན་པར་བྱེད་པ། འབྲས་བུ་དང་ལྡན་ཞིང་མཁས་པ། ལེགས་པ་ལ་རབ་ཏུ་ཞུགས་པ། མི་འཇིགས་ཤིང་མི་གནོད་ལ། ཆགས་པ་མེད་པ། དབང་བ། བརྩོན་འགྲུས་

95-1-146b

བརྟན་པ། ནང་མེད་པ་སྟེ། ནད་གང་གིས་ལས་སུ་མི་རུང་བའི་ངང་ཚུལ་ཅན་དང༌། རིགས་ཆེ་ཞིང་མཐོ་བར་རབ་ཏུ་སྐྱེས་པ་ཞེས་པ། ཡོན་ཏན་འདི་རྣམས་དང་ལྡན་པ་ནི་དཀྱིལ་འཁོར་
གྱི་སློབ་དཔོན་དུ་འགྱུར་ཏེ་སྒྲུབ་པ་པོའང་དེ་དང་འདྲ་བའམ། ཡན་ལག་ཅུང་ཟད་མ་རྫོགས་པའོ། །དེ་ལྟ་བུའི་དཀྱིལ་འཁོར་གྱི་སློབ་དཔོན་ལ་མཆོད་པ་བྱས་ནས་འདི་ལ་དོན་དུ་གསོལ་
བ་གདབ་པར་བྱ་སྟེ། སློབ་དཔོན་གྱིས་བྱང་ཆུབ་སེམས་དཔའ་སེམས་དཔའ་ཆེན་པོའི་རིག་པ་དང༌། སྔགས་དང༌། བཅོམ་ལྡན་འདས་མ་དེའི་དཀྱིལ་འཁོར་གྱི་དམ་ཚིག་ལ་རྗེས་སུ་
འཇུག་པར་འཚལ་ན་བདག་ཅག་ལ་རྗེས་སུ་བརྩེ་བའི་དོན་དང༌། ཕན་པའི་ཐུགས་བསྐྱེད་ནས་དེ་སློབ་དཔོན་གྱིས་གསུང་དུ་གསོལ། །དེ་ནས་དཀྱིལ་འཁོར་གྱི་སློབ་དཔོན་གྱིས་སྔར་
བསྟན་པའི་ཆོ་གས་སློབ་མ་ཇི་ལྟ་བ་བཞིན་རིམ་གྱིས་བརྟགས་ནས་བཞུགས་པར་བྱ་ཞིང་སྔར་བཞིན་དུ་མངོན་པར་དབང་བསྐུར་བ་བྱིན་ནས་རིག་པ་དང༌། སྔགས་བྱིན་ལ་རིམ་པ་ཇི་
ལྟ་བར་དམ་ཚིག་བསྟན་པར་བྱའོ། །གསང་ཆེན་དང༌། ཕྱག་རྒྱ་དང༌། རྒྱུད་དང༌། སྔགས་དང༌། ལས་རྣམས་ཀྱང་དུས་རིང་མོ་ཉིད་ནས་ཡོངས་སུ་བརྟགས་ཏེ་བསམ་པ་ཤེས་
ནས་རྒྱུད་དང༌། སྔགས་ལ་སོགས་པ་དང༌། ལས་རྣམས་ཐམས་ཅད་བསྟན་པར་བྱའོ། །གཞན་དུ་མ་ཡིན་ནོ་ཞེས་པའི་ཆོ་ག་འདི་རབ་ཏུ་བསྒྲགས་སོ། །དེ་ནས་སློབ་མས་

95-1-147a

དཀྱིལ་འཁོར་གྱི་སློབ་དཔོན་ལ་ཇི་ལྟར་ནུས་པས་གང་གིས་སློབ་དཔོན་དགྱེས་པའམ། བདག་ཉིད་དང༌། ལོངས་སྤྱོད་ཀྱང་དབུལ་བར་བྱའོ། །དེ་ནས་
དཀྱིལ་འཁོར་གྱི་སློབ་དཔོན་དེས་བུའི་འདུ་ཤེས་ཉེ་བར་གཞག་པར་བྱའོ། །བུ་བཞིན་དུ་བསྐྱང་བར་བྱའོ། །མ་བཞིན་ལོངས་སྤྱོད་ཀྱིས་ཉེ་བར་བསྡུ་བར་བྱའོ། །དེ་ནས་སྒྲུབ་པོ་
དེས་རིག་པ་དང༌། སྔགས་གང་ཡང་རུང་བ་ཞིག་བཟུང་ནས་མཐའ་གཅིག་ཏུ་སོང་སྟེ་སྔར་བསྟན་པའི་གནས་རྒྱ་ཆེར་གོང་མ་བཞིན་དུ་སྦྱར་བས་རིག་པ་ལ་སོགས་པ་དེ་རྣམས་
ཉིད་ཀྱིས་སྤྱན་དྲང་བ་དང༌། གཤེགས་སུ་གསོལ་བ་དང༌། མར་མེ་དང༌། དྲི་དང༌། བདུག་པ་དང༌། གཏོར་མ་དང༌། ལྷ་བཤོས་དག་དཀྱིལ་འཁོར་དུ་གསུངས་པའི་ཆོ་ག་
ཉིད་ཀྱིས་རྒྱས་པར་བྱས་ཏེ་སྤྱན་དྲངས་ནས་གདན་ཕུལ་བ་ཐུན་མཚམས་གསུམ་དུ་ཁྲུས་གསུམ་བྱ་ཞིང་གོས་ལན་གསུམ་བརྗེས་ཏེ་ཉི་མ་སོ་སོ་ལ་བཟླས་པར་བྱའོ། །དེ་ལ་
ཐུན་མཚམས་ཀྱི་དུས་ཞེས་བྱ་བ་ནི་མཚན་མོའི་མཐའ་ནས་བརྩམས་ཏེ་ཇི་སྲིད་ཉི་མ་འཆར་བའི་དུས་ཙམ་གྱི་བར་འདི་ལ་དང་པོར་བཤད་དོ། །ཉི་མ་གུང་ནི་ཉི་མ་ཤར་
བའི་མཐར་དུས་ཙམ་གྱི་ཚད་ཀྱི་མཚམས་ཉི་མའི་དཀྱིལ་འཁོར་ནམ་མཁའ་ལ་ཡང་དག་པར་བརྟེན་པ་ནི་ཆོ་ག་ཤེས་པས་གུང་གི་ཐུན་མཚམས་སུ་ཤེས་པར་བྱའོ། །

95-1-147b

ནུབ་པའི་དུས་སུའང་ལྷག་མ་བཞི་ཆ་ཙམ་ཐུན་མཚམས་གསུམ་པར་བརྗོད་པར་བྱའོ། །སློབ་དཔོན་མཁས་པ་བཤེས་གཉེན་ཅན། །ཚུལ་ཁྲིམས་བརྟུལ་ཞུགས་ཡང་དག་ལྡན། །ཆེན་
པོའི་རིགས་སུ་འཁྲུངས་པ་དང༌། །ཀུན་ནས་བརྩོན་འགྲུས་བརྟན་པ་ནི། །སྔགས་དང་རྒྱུད་སོགས་ཡང་དག་ལྡན། །བྱ་བ་ཀུན་ལ་བློ་གྲོས་བྱེད། །ཕྲ་ཞིང་མཁས་ལ་ཚད་ཤེས་པ། །ཆོས་
ཀྱི་དབྱིངས་ནི་རྟག་ཏུ་འཛིན། །སྤྲོ་བ་ཆེ་ཞིང་གཟི་བརྗིད་ལྡན། །འཇིག་རྟེན་ཆོས་ལ་ལྟོས་པ་མེད། །ཐུབ་པ་མཆོག་གི་ཆོས་ལ་དད། །འཇིག་རྟེན་པ་རྣམས་དོར་བ་དང༌། །བཟླས་པ་བྱ་
ཞིང་རྣམ་དབེན་བྱས། །སྔོན་དུ་བསྙེན་པ་རྗེས་བརྟེན་པ། །བྱང་ཆུབ་སེམས་དཔའི་གསང་སྔགས་ཤེས། །དེ་ལས་གཞན་པའི་རྐྱེན་རྣམས་མཐོང༌། །སངས་རྒྱས་ཀྱིས་གསུངས་
གསང་སྔགས་དང༌། །འཇིག་རྟེན་པ་ཡི་རབ་སྦྱོར་ཤེས། །སྲུང་བ་བྱས་ཤིང་མཐུ་བརྟན་པ། །གཙང་སྦྲའི་ཀུན་སྤྱོད་ལ་རྟག་དགའ། །སངས་རྒྱས་ཉེ་བསྟན་ལམ་ལ་ནི། །ཀུན་ནས་
རྗེས་སུ་འཇུག་པ་དང༌། །གསང་སྔགས་རྒྱལ་བས་གསུངས་པ་ཡིན། །གསང་སྔགས་ཟློས་ལ་རྟག་ཏུ་བརྩོན། །རྟག་ཏུ་མཐོང་ཆོས་འབྲས་བུ་དང༌། །འཇིག་རྟེན་ཕ་རོལ་དེ་བཞིན་
ཉིད། །སྡིག་པ་ཀུན་ལ་འཇིགས་པ་དང༌། །ཕྲ་མོ་ཙམ་ལ་འང་དེ་བཞིན་ནོ། །གཙང་ཞིང་མཁས་ལ་ལེ་ལོ་མེད། །ཡིད་གཞུངས་ལྟ་ན་སྡུག་པ་དང༌། །སྟོབས་བཅུ་པས་བཤད་

95-1-148a

སྔགས་གང་དང༌། །དེ་བཞིན་ཁོ་ནར་རྒྱལ་སྲས་དང༌། །འཇིག་རྟེན་པ་ཡི་སྔགས་གང་ཉིད། །རྡོ་རྗེ་པདྨའི་རིགས་དག་ལའང༌། །དེ་ལ་རྟག་ཏུ་ངལ་
བར་བྱས། །གཞུང་དང་བསྟན་བཅོས་དོན་འཛིན་པ། །ནད་མེད་ནུས་པ་མེད་མིན་པ། །རྒ་དང་ནད་ནི་རྣམ་པར་སྤངས། །དེ་བཞིན་བ་ཤེས་གཉེན་ཅན་སྔགས་གྲུབ། །ཀུན་
ནས་མྱུར་དུ་བྱེད་པ་དང༌། །མཐའ་ཡི་རིང་མིན་ཞིང་དེ་བཞིན། །ཚངས་པར་སྤྱོད་ཅིང་ཤེས་རབ་ཆེ། །ཁྱད་པར་དུ་ནི་ཤེས་པ་དང༌། །གཅིག་ཏུ་འདུ་འཛི་མེད་པ་དང༌། །དཔའ་ཞིང་
དབང་བསྐུར་ཐོབ་པ་དང༌། །དེ་འདིར་བྱང་ཆུབ་ཕ་རོལ་སོན། །སྲིད་པ་ཞི་བར་བྱེད་ལ་བརྩོན། །དེ་བཞིན་ཉིད་དུ་རིག་སྔགས་བྱས། །མཐུ་ཆེན་འཇིག་རྟེན་ཤེས་པ་དང༌། །འགྲོ་
བ་སེམས་ཅན་རྗེས་སེམས་པ། །དཔའ་ཉིད་དང་ནི་རབ་ཏུ་ལྡན། །སྦྱིན་དང་འབྱུང་བོ་ཕན་ལ་དགའ། །དེ་བཞིན་ཁྱད་འཕགས་སློབ་དཔོན་ལ། །རྟག་ཏུ་གསོལ་བ་གདབ་པར་
བྱ། །དེས་ནི་དཀྱིལ་འཁོར་བྲིས་པ་ཡི། །སྔགས་ཀྱི་དངོས་གྲུབ་སྟེར་བར་བྱེད། །དེ་ཉིད་ཀྱིས་ནི་དབང་བསྐུར་གྱི། །འབྲས་བུ་ཆེན་པོ་སྦྱིན་པར་འགྱུར། །དངོས་གྲུབ་འདོད་པའི་
སློབ་མས་ཀྱང༌། །ཐུབ་པ་བཞིན་དུ་རྟག་ཏུ་མཆོད། །དེ་ཡི་གསུང་ནི་མི་འགོམ་པ། །སློབ་མས་འབད་པས་བྱ་བ་ཡིན། །ཇི་ལྟར་འབྱོར་ཅིང་བདོག་པ་ཡི། །ལོངས་སྤྱོད་དེ་ལ་

95-1-148b

དབུལ་བར་བྱ། །ཉུང་དུ་ཙམ་མམ་མང་ཡང་རུང༌། །གང་གི་མཉེས་པར་འགྱུར་བ་དང༌། །ལུས་ནི་འཚོ་བའི་རྒྱུ་ཡི་ཕྱིར། །ཕ་ལ་ནོར་ནི་སྟེར་བ་ལྟར། །དེ་བཞིན་སློབ་མ་ཆོས་ཤེས་པས། །
སློབ་དཔོན་ལ་ནི་ནོར་དབུལ་བྱ། །མཐའ་ཡི་དབང་ཕྱུག་དངོས་གྲུབ་ཐོབ། །ཚེ་དང་དེ་བཞིན་ནད་མེད་དང༌། །རྒྱས་པའི་འགྲོ་བ་ཐོབ་པར་འགྱུར། །སློབ་མས་བླ་མ་དེ་མཆོད་ན། །དེ་ཡི་
སྔགས་རྣམས་འགྲུབ་པར་འགྱུར། །ལམ་དང་ཆོ་ག་ཉེར་མཐོང་དང༌། །བསྙེན་པ་ལས་ཀྱང་བརྟེན་པ་ལས། །དེ་བཞིན་རི་མོར་བྱས་མཆོད་ལས། །སངས་རྒྱས་ཐམས་ཅད་དགྱེས་
པར་འགྱུར། །དེ་བཞིན་རྒྱལ་མཆོག་སྲས་རྣམས་དང༌། །ལྷ་རྣམས་ཐམས་ཅད་དགྱེས་པར་འགྱུར། །བླ་མ་རྟག་ཏུ་བསྙེན་བཀུར་ན། །བླ་མ་སྔགས་རྣམས་མཐོང་བ་ཡི། །འདི་དག་
ཐམས་ཅད་བརྟན་པར་འགྱུར། །སྒྲུབ་པོས་སྟོན་དང་ཐོག་མར་ནི། །དམ་ཚིག་ལ་ནི་རྗེས་འཇུག་བྱ། །དམན་རྣམས་དེ་དག་མཉམ་ཡང་རུང༌། །གལ་ཏེ་ཆེས་མཆོག་གྱུར་པ་ཡང༌། །
རྨོངས་པའམ་ལྷག་པར་ཁྲོ་བ་ཡིས། །རྟག་ཏུ་བླ་མ་བརྙས་མི་བྱ། །དེས་ཀྱང་རྒྱུད་འདིར་དེ་ལ་ནི། །མན་ངག་རྟག་ཏུ་སྦྱིན་པར་བྱ། །གང་ཚེ་སྔགས་ཀྱི་དངོས་གྲུབ་བྱིན། །འདིས་ནི་
སེར་སྣ་བྱས་པ་མིན། །སྔར་བསྟན་སློབ་མ་དེ་ལ་ནི། །མན་ངག་རྟག་ཏུ་སྦྱིན་པར་བྱ། །གང་ཚེ་སྔགས་ཀྱི་དངོས་གྲུབ་བྱིན། །ལུས་ཅན་ཞེན་པ་འཕེལ་བྱེད་པའི། །མིག་ནི་གང་

95-1-149a

ལ་ཡོད་གྱུར་པ། །དེ་ཉིད་སློབ་མ་ཉིད་བྱའོ། །སློབ་དཔོན་འམ་ནི་སློབ་མའི་རྒྱུར། །ཕན་ཚུན་རྗེས་སུ་འཇུག་བྱེད་པ། །གང་དུ་ཞེན་པའི་རྒྱུན་སྐྱོང་པ། །འཇམ་
པོའི་རྒྱུན་ནི་འཛིན་པ་སྟེ། །དེ་ལ་སྔགས་ནི་སྦྱིན་པར་བྱ། །སློབ་དཔོན་དེ་བཞིན་སློབ་མ་ནི། །སློབ་མ་བླ་མར་མཐོང་བ་ལ། །རྟག་ཏུ་སྤྲོ་བར་འགྱུར་བ་འམ། །གཉིས་ཀས་དངོས་
གྲུབ་ཡང་དག་འབྱོར། །དེ་ལ་རྟག་ཏུ་ལམ་ཉིད་དང༌། །སྔགས་ཀྱི་སྤྱོད་པ་རྗེས་བསྟན་བྱ། །གཉིས་ཀས་ཕ་དང་བུར་ཤེས་པས། །སྔགས་ནི་འབྲས་བཅས་རྗེས་འཇུག་པ། །བརྟན་
དང་དགའ་བ་དེ་བཞིན་ཐོབ། །རྟག་ཏུ་སློབ་མས་བླ་མ་ནི། །རབ་ཏུ་འབད་པས་བསྲུང་བར་བྱ། །བུ་ནི་བདག་ཉིད་ཆེན་པོ་རྣམས། །སངས་རྒྱས་ཆོས་རྒྱུན་མི་འཆང་འགྱུར། །དེ་མེད་
མགོན་མེད་དེ་རྣམས་ལ། །ཇི་སྐད་གསུངས་པའི་སྔགས་རྣམས་སྦྱིན། །སེམས་ཅན་བཀྲེན་དང་མ་ནིང་ལའང༌། །ཐམས་ཅད་ལ་ནི་ཁྱད་པར་དུ། །སྔགས་ཀྱི་སྦྱོད་པ་ཁྱད་པར་
དུ། །སྔགས་ཀྱི་སྤྱོད་པ་ཁྱད་པར་འཕགས། །ཐ་མ་མཆོག་དང་བར་མ་ལ། །དུས་རྣམས་ཀུན་ཏུ་བྱ་བའོ། །ཡོངས་སུ་ཐོབ་པའི་ཆོས་རྣམས་ལ། །རྗེས་སུ་གཟུང་བའི་རྒྱུན་
བྱའོ། །འགྲོ་བ་བློ་གྲོས་ངེས་པ་ཡི། །འདོད་པ་རྣམས་ལའང་རབ་སྦྱིན་བྱ། །དེ་ཕྱིར་ཇི་ལྟར་འདོད་པའི་སྔགས། །སློབ་མ་ཉིད་ཀྱིས་བླང་བར་བྱ། །དེ་ཉིད་ཀྱིས་ནི་ཉེར་བསྟན་

95-1-149b

པས། །ལམ་ཉིད་ཡིན་ནོ་གཞན་དུ་མིན། །དངོས་གྲུབ་འདོད་པས་གང་དེ་ལ། །ཕ་ནི་ཕ་རོལ་སོང་བ་ན། །ཕ་བཞིན་མགོ་བོས་ཕྱག་བྱས་ཏེ། །དེ་ནས་ཇི་ལྟར་འདོད་པར་འགྲོ། །དེ་ནས་
འདིར་ནི་སོང་ནས་ནི། །མཉམ་པར་བཞག་པས་གསང་སྔགས་བཟླས། །སློང་མོ་སློང་བའི་རྗེས་འཇུག་ཅིང༌། །སྨྲ་བ་བཅད་དེ་དུས་གསུམ་བཟླས། །དེ་ལྟར་བསྟན་པ་ཉིད་དུ་འགྱུར། །ཇི་ལྟའི་
ལམ་ལ་རབ་འཇུག་པ། །དེ་ཚེ་རྣམ་འགྱུར་དེ་གཅོད་པ། །ཁང་སྟོང་དང་ནི་དགོན་པ་ཆེ། །རི་བོ་ཆེ་དང་ཆུ་ཀླུང་ངོགས། །གཙང་དང་བ་ལང་གནས་མཚོ་ཆེན། །རྣམ་དབེན་སྐྱེ་བོ་སྦངས་པ་
བསྟེན། །ལྷ་ཁང་དང་ནི་ཤིང་དྲུང་དང༌། །མཚན་གཅིག་རི་ནི་མཐོན་པོ་དང༌། །རྒྱ་མཚོ་ཆེ་འགྲམ་ཉམས་དགའ་དང༌། །ཆུ་གླིང་ངམ་ནི་གླིང་རྣམས་དང༌། །རྣམ་པ་སྣ་ཚོགས་སྔར་བསྟན་
པའི། །ཡུལ་རྣམས་སྣ་ཚོགས་ཡིད་འོང་བ། །འདི་རྣམས་ལས་ཀྱང་ཕྱོགས་གཞན་དུ། །མཉམ་པར་བཞག་པས་སྔགས་བཟླས་བྱ། །གྲོགས་པོ་མཚན་ཉིད་ལྡན་པ་ནི། །སྔགས་
དོན་ངེས་པའི་རྟོག་གེ་བ། །ལྟས་ནི་རྣམ་པ་དེ་ཉིད་ཤེས། །དཔའ་ཞིང་གཡུལ་ལས་རྣམ་རྒྱལ་བ། །སྙིང་སྟོབས་ལྡན་ཞིང་བཟོད་པ་ཅན། །དད་དང་ཚུལ་ཁྲིམས་ཕུན་ཚོགས་
ལྡན། །རྒྱལ་བས་གསུངས་པའི་ཡུལ་འདིར་ནི། །རབ་བསྔགས་མཚན་ཉིད་དང་ལྡན་པ། །བཟོད་དང་ལྡན་པའི་གྲོགས་པོ་ཡིས། །འབད་པ་མེད་པའི་ཉིན་གྱིས་ནི། །ལས་རྣམས་རྒྱལ་

95-1-150a

བ་འགྲུབ་པར་འགྱུར། །ཐོ་རངས་མལ་ནས་ལངས་ནས་ནི། །འབབ་ཆུ་མཚོ་ཆེན་ལས་བྱུང་བའི། །སྲོག་ཆགས་མེད་ཅིང་དྲི་མ་མེད། །ཆུ་དེ་ཉིད་ལ་ཁྲུས་
བྱས་ནས། །ས་དང་བ་བྱུང་ཕྱེ་མ་ཡིས། །སྔགས་ཤེས་ལུས་ནི་དྲིལ་ཕྱིས་བྱ། །དེ་ནས་སྔགས་ཀྱིས་སྦྱང་བྱས་པའི། །ཆུ་ཉིད་ཤིན་ཏུ་དྲི་མེད་ལ། །ཟློས་པོ་བརྩོན་པས་ཁྲུས་བྱ་འོ། །ཧ་
ཅང་ཡུན་རིང་ཁྲུས་མི་བྱ། །དེ་ནས་ལངས་ལ་ལག་པ་དག །ས་དག་གིས་ཀྱང་བཀྲུ་བར་བྱ། །བདུན་དང་བདུན་དང་ཡང་ལན་བདུན། །ཉི་ཤུ་རྩ་གཅིག་ཉེ་རེག་བྱ། །ཡང་དེར་སོ་
ཤིང་ཀུན་ཏུ་སྤྱད། །སོ་སྦྱངས་ནས་ནི་དོར་བར་བྱ། །དེ་ནས་སྐྱོབ་ལ་ཕྱག་བྱས་ཤིང༌། །འཇིག་རྟེན་མགོན་ལ་ཕྱག་བྱས་ནས། །སྔགས་རིག་མཆོད་པ་ཡིད་འོང་བྱ། །བྱ་བ་སྣ་ཚོགས་
བསྟོད་མཆོད་ཀྱིས། །ཡང་དག་ཡང་དུ་ཡང་དག་བསྟོད། །དེ་བཞིན་དྲི་ཞིམ་མེ་ཏོག་གིས། །སྟོན་པ་སྐྱོབ་ལ་མཆོད་ཡོན་དབུལ། །སངས་རྒྱས་རྣམས་ལ་མགོས་ཕྱག་བྱས། །དེ་
ཚེ་སློབ་མར་གྱུར་པ་རྣམས། །འཇིག་རྟེན་མགོན་པོ་དེ་རྣམས་ཀྱི། །སྤྱན་སྔ་ཉིད་དུ་སྡིག་པ་བཤགས། །བདག་ཉིད་ངག་ཀྱང་ཕུལ་བྱས་ནས། །རས་རིས་སྤྱན་སྔར་འཁོད་པར་བྱ། །
ཀུ་ཤའི་ཁྲེས་ལ་ཉེ་བར་འདུག །སྔགས་རིག་གཉིས་ཀ་འདུག་ནས་ནི། །མཚན་ཉིད་ཇི་ལྟ་བ་བཞིན་ཏེ། །དེར་ནི་བགྲང་ཕྲེང་ཉིད་ཀྱིས་ནི། །རབ་ཏུ་འབད་པས་བཟླས་པ་བྱ། །དེ་

95-1-150b

ཚེ་སྔགས་གཞན་མི་བཟླས་སོ། །ཆོ་ག་དམན་པ་ཡང་སྤང་ཞིང༌། །ཧ་ཅང་མཆོག་ཀྱང་དེ་བཞིན་ནོ། །བར་མ་བར་མའི་ལས་དག་ལ། །བརྟུལ་ཞུགས་ཅན་དག་སྔགས་བཟླས་བྱ། །ཧ་
ཅང་མཐོན་པོ་སྤང་བར་བྱ། །གལ་ཏེ་ཚིག་ནི་དམན་པའང་མིན། །བར་མ་བར་མའི་ལས་རྣམས་ལ། །རབ་ཏུ་བསྔགས་པར་རྒྱལ་བས་གསུངས། །ཧ་ཅང་མཐོ་མིན་དམའ་བ་མིན། །བར་མར་
རྟག་ཏུ་བཟླས་པ་བྱ། །སྔོན་གྱི་སངས་རྒྱས་ཐམས་ཅད་ཀྱིས། །ཚིག་ནི་དཔལ་དང་ལྡན་པར་གསུངས། །གཞན་གྱི་དྲུང་དུ་མི་བཟླས་ཤིང༌། །གཞན་གྱི་ལས་ལམ་རྟག་ཏུ་གསང༌། །
བདག་ཉིད་རིག་པའི་ཡུལ་དུ་བཟླས། །སྔགས་ནི་བར་མ་དེ་བཞིན་དུ། །བཟླས་པས་རབ་ཏུ་འབྱོར་བར་འགྱུར། །སྔགས་ནི་ལེགས་པར་ཐོས་པ་འགའ། །དངོས་གྲུབ་འབྲིང་བོ་
འདོད་པ་ཉིད། །སྔགས་ནི་དགེ་བར་བཟླས་པར་བྱ། །དེ་ཕྱིར་སྐྱེ་བོ་དང་བྲལ་བར། །སྔགས་ཀྱི་དེ་ཉིད་དོན་ལེགས་ཐོས། །ཚོགས་དང་བྲལ་ཞིང་རྣམ་དབེན་པར། །ཟློས་པ་པོས་ནི་
སྔགས་བཟླས་བྱ། །མཚན་མོ་ཡི་ནི་བཞི་ཆ་དང༌། །དེ་ཡི་ཕྱེད་ཀྱི་ཕྱེད་ཉིད་ཀྱི། །སྐྱ་རེང་དམར་པོའི་དུས་ཙམ་སྟེ། །ཉི་མའི་དཀྱིལ་འཁོར་ཤར་བ་ན། །ཐུན་ནི་དང་བོར་དེ་བཞིན་དུ། །
ཐུབ་པའི་སྐྱེས་མཆོག་གིས་གསུངས་སོ། །དུས་ཀྱི་ཚད་ནི་བཞི་ཡིན་ཏེ། །བར་མར་ཡོངས་སུ་བསྒྲགས་པ་ཡིན། །དེ་ནས་ཉི་མ་ཕྱེད་ནུབ་ན། །སྔགས་ཀྱི་བཟླས་པ་དེ་ཚེ་བཏང༌། །སྔགས་

95-1-151a

ཟློས་བོར་བ་དེ་ཡི་ཚེ། །མཆོད་ཡོན་ཕུལ་ནས་གཤེགས་སུ་གསོལ། །བརྟུལ་ཞུགས་ཅན་གྱི་རྣམ་གཞན་སྤངས། །དེ་ཚེ་བོར་བའི་གདུགས་ལྷག་ན། །
ཐུབ་པའི་བསྟན་ལ་དགེ་བ་བྱ། །ཤེས་རབ་ཕ་རོལ་ཕྱིན་ལ་སོགས། །དམ་པའི་ཆོས་ནི་ཀློག་པ་དང༌། །ས་བཅུ་པ་ནི་གླེགས་བམ་ནི། །མཆོད་དང་ཀློག་པ་རྟག་ཏུའོ། །དེ་ནས་དུས་ལ་
བབ་གྱུར་ན། །རང་སྔགས་སྔགས་ཀྱི་མགོན་པོ་དང༌། །ཐུབ་པ་སྐྱེས་མཆོག་ཕྱག་བྱས་ནས། །དེ་ནས་འཚོ་བ་ལ་འགྲོ་ཞིང༌། །དེ་བཞིན་དུས་སུ་སྤྱོད་པར་ལྡན། །དུས་སུ་ཟ་ཞིང་
དབང་པོ་ཐུལ། །སྒྲུབ་པོ་ཆོས་དང་ལྡན་པ་དང༌། །སངས་རྒྱས་བསྟན་ལ་རབ་དང་བརྩོན། །གྲོང་གཞན་དུ་ནི་འཇུག་པ་ན། །མི་སྨྲ་གཙང་སྤྲ་སྤྱོད་ལ་དགའ། །སེམས་ཅན་རྟག་ཏུ་
ཆོས་ལྡན་པའི། །ཁྱིམ་དུ་བསོད་སྙོམས་དག་ལ་འཇུག །ཟློས་པོ་སྲོག་ཆགས་མེད་པའི་ཆུ། །ཚོས་བར་གྲུབ་པ་གཙང་མར་འདོད། །ཡང་དག་ལྟ་བ་ཕུན་སུམ་ཚོགས། །སངས་
རྒྱས་བསྟན་ལ་རབ་ཏུ་དད། །དེ་ལྟའི་ཁྱིམ་དུ་རྟག་ཏུ་ནི། །བསོད་སྙོམས་དོན་དུ་སློང་མོ་བླང༌། །དཔེར་ན་བརྩོན་པས་གོ་བགོས་ཏེ། །ཉམ་ངའི་ཡུལ་དུ་རབ་ཏུ་འཇུག །རྟག་ཏུ་དགྲ་
ནི་འཇོམས་པར་བྱེད། །དགྲ་རྣམས་ཀྱིས་གཞོམ་མི་ནུས་པ། །དེ་བཞིན་སྔགས་པ་སློང་མོས་འཚོ། །རྟག་ཏུ་གྲོང་དུ་འཇུག་པ་ན། །དེ་བཞིན་ཆགས་པར་འོས་པ་ཡི། །གཟུགས་

95-1-151b

སྒྲ་མཐོང་ནས་མི་དགེ་བ། །འདོད་ཆགས་ཞི་བའི་དོན་གྱི་ཕྱིར། །མི་སྡུག་དགེ་བ་བསྒོམ་པར་བྱ། །ལང་ཚོའི་རྣམ་པས་བརྒྱན་པ་ཡི། །བུད་མེད་ལུས་ནི་མཐོང་ནས་ཀྱང༌། །སྨད་ཅིང་རུལ་
བའི་ལུས་རྣམས་ནི། །སྲིན་བུས་ཟོས་ཤིང་དུར་ཁྲོད་གནས། །ལུས་ཀྱི་མི་རྟག་སྡུག་བསྔལ་བ། །མི་གཙང་དྲི་མི་ཞིམ་པར་བསྒོམ། །གང་ལ་བྱིས་པ་རྨོངས་པ་ཡི། །འགྲོ་བ་ལྔ་པོར་འགྲོ་
ཞིང་འཁོར། །ལས་ཀྱི་སྲད་བུས་བརྒྱུས་པ་ནི། །ཡུན་རིང་དུས་སུ་མྱ་ངན་བྱེད། །མི་ཤེས་སྒྲིབ་པས་རྨོངས་པ་ནི། །དམུས་ལོངས་སྡུག་བསྔལ་རྒྱུ་ཅན་ནོ། །གང་དུ་བློ་ནི་ཕྱིན་ཅི་ལོག །
ཆགས་པས་སྐྱེ་བ་ཕོངས་པར་འགྱུར། །རྣམ་པ་སྣ་ཚོགས་ལས་ལམ་གྱིས། །རྣམ་པ་དུ་མར་ཆགས་གྱུར་པ། །རིང་ནས་ཁྱོགས་ཀྱིས་འགྲོ་བ་ནི། །འགྲོ་དང་འོང་བ་སྤྱོད་པར་བྱེད། །རྟག་
པ་ཉིད་ཕྱིར་རྗེས་ཆགས་པ། །འཛིན་པའི་ཀུན་ཏུ་སྤྱོད་པ་སྤྱོད། །གང་དུ་སེམས་ཅན་མི་དགེ་དགའ། །ལམ་དུ་ཡུན་རིང་རྒྱུ་བར་བྱེད། །ཟོ་ཆུན་ཁྱུད་མོའི་རྣམ་པ་བཞིན། །སྲིད་པའི་
མཚོ་ཆུང་འབྱུང་བ་རྣམས། །འགྲོ་བ་དེ་རྣམས་མི་བཟད་པའི། །སྡུག་བསྔལ་ཆུ་བོས་ཀུན་ཏུ་གཡེངས། །དེ་བཞིན་བུད་མེད་སྡུག་བསྔལ་གྱི། །རྩ་བ་འབའ་ཞིག་ཡིན་པ་རུ། །སངས་
རྒྱས་བྱང་ཆུབ་སེམས་དཔའ་དང༌། །དེ་བཞིན་ཉན་ཐོས་རང་རྒྱལ་དང༌། །ཐུབ་པ་རྣམས་ཀྱིས་གསུངས་པ་ཡིན། །སྲིད་པའི་རྒྱ་མཚོ་མི་འཁྲུགས་པའི། །མཚོ་ཆེན་འདི་དག་བསྐམ་པར་

95-1-152a

དཀའ། །བུད་མེད་རྣམས་ཀྱིས་བསླུས་པ་ཡི། །སེམས་ཅན་གནས་གང་བྱིང་བ་དེ། །དམྱལ་བ་དུད་འགྲོའི་འཇིག་རྟེན་དང༌། །ཡི་དྭགས་འཇིག་རྟེན་ལྷ་མ་
ཡིན། །དེ་བཞིན་མི་ཡི་འཇིག་རྟེན་ཉིད། །ལྷ་ཡི་འགྲོ་བར་འགྲོ་བར་བྱ། །རྟག་ཏུ་ཀུན་ནས་ཡོངས་སུ་འཁོར། །བུད་མེད་ཆགས་པས་བསླུས་པ་ནི། །འཁོར་བའི་རྒྱ་མཚོ་བཙོན་ར་ཡི། །
འདམ་རྫབ་ཆེན་པོར་བྱིང་བར་འགྱུར། །བུད་མེད་ཆགས་པའི་བླུན་པོའི་མི། །རོ་ལ་ཆགས་པའི་ཅེ་སྦྱང་བཞིན། །གང་ལ་སེམས་ཅན་རྟག་དགའ་བ། །མི་བཟད་སྡུག་བསྔལ་བཟོད་
པར་བྱེད། །དཀར་པོ་ཆོས་ལ་ངེས་པར་ཉམས། །སངས་རྒྱས་བསྟན་ལ་རབ་ཏུ་གནས། །སྲིད་པའི་མཚོ་ཡི་སྡུག་བསྔལ་ཉིད། །ཐམས་ཅད་ཟློག་པར་བྱེད་པ་ཡིན། །སྔགས་བཟློས་
པ་ལ་དགའ་ཞིང་བརྩོན། །དབང་ཆེན་གྲགས་ཤིང་ཡིད་དང་ལྡན། །གཟི་བརྗིད་ལྡན་ཞིང་སྔགས་ཐུབ་པ། །དེར་རྣམས་ལ་ནི་སྡུག་བསྔལ་མེད། །ཡང་དག་སྡོམ་དང་ཚངས་
བདེན་ཤེས། །བླ་མ་ལྷ་ལ་མཆོད་པ་བྱེད། །མ་དང་ཕ་ལ་གུས་པ་རྣམས། །གསུམ་པོ་རྣམས་ལ་སྡུག་བསྔལ་མེད། །མི་རྟག་སྡུག་བསྔལ་སྟོང་པ་དང༌། །གཞན་གྱི་དོན་ལ་
རྗེས་སུ་བསྙེན། །བུད་མེད་ལུས་ལ་འབྱུང་པོའི་གཟུགས། །དེ་བཞིན་འབྲས་དང་ཟུག་རྔུ་དང༌། །བློ་ངན་ཕུང་པོའི་ལྕགས་ཀྱུས་ཟིན། །འཁོར་བ་ལས་ནི་མི་འདའ་བ། །རྟག་ཏུ་

95-1-152b

བུད་མེད་ཆགས་གྱུར་བ། །དེ་ལ་དངོས་གྲུབ་ཡོད་པ་མིན། །དེ་ལ་མཆོག་འགྲོ་ཡོད་མ་ཡིན། །འགྲོ་བ་འབྲིང་ཡང་ཡོད་མ་ཡིན། །དངོས་གྲུབ་ཆུང་དུའང་ཡོད་མ་ཡིན། །འདིར་ནི་ཟློས་པོ་
ཁྲིམས་འཆལ་ན། །ཚུལ་ཁྲིམས་འཆལ་ལ་ཐུབ་དབང་གིས། །སྔགས་ཀྱི་དངོས་གྲུབ་མ་བསྟན་ནོ། །མྱ་ངན་འདས་གྲོང་འགྲོ་བ་ཡི། །ལམ་ཡང་མེད་ཅིང་ཕྱོགས་དང་བྲལ། །འདིར་ནི་བྱིས་
པ་སྨད་པ་ལ། །སྔགས་གྲུབ་པ་ནི་ག་ལ་ཡོད། །སྐྱེ་བོ་ཚུལ་འཆལ་འདི་ལ་ནི། །དེ་ལ་བདེ་འགྲོའང་ཡོད་མ་ཡིན། །བདེ་བ་ཉིད་ལ་གཞོལ་བའང་མེད། །དེ་བཞིན་རྒྱལ་བས་གསུངས་པའི་
སྔགས། །གྲུབ་པར་འགྱུར་བ་སྨོས་ཅི་དགོས། །ཏ་ལའི་ཤིང་གི་མགོ་བོ་ནི། །གང་ཚེ་བཅད་ན་སླར་ཡང་ནི། །སྔོན་པོ་ཉིད་དུ་མི་འགྱུར་ཞིང༌། །མྱུ་གུ་སླར་ཡང་ནམ་ཞིག་འགྱུར། །དེ་བཞིན་
སྔགས་གྲུབ་རྨོངས་པ་ནི། །ཆུལ་ཁྲིམས་འཆལ་ཞིང་སྡིག་པའི་ལས། །རྟག་ཏུ་སླར་ཡང་བུད་མེད་ཆགས། །མི་དགེའི་གྲོགས་དང་ཕྲད་པ་ལ། །སྔགས་ཀྱི་རྒྱལ་པོ་ག་ལ་འགྲུབ། །དེ་བས་
གང་ཚེ་ཟློས་པ་པོ། །བདེ་བར་གཤེགས་པས་སྤངས་པ་ཡི། །བུད་མེད་ཉེས་པ་རྣམས་སྤྱད་དེ། །གང་གི་དངོས་གྲུབ་བསྒྲུབ་བྱ་སྟེ། །བྱིས་པ་བུད་མེད་ལ་རྨོངས་པ། །གཞན་གྱི་གྲུབ་
པར་མ་བསྟན་ནོ། །དེ་ནས་དང་པོར་བློ་ལྡན་པ། །གཙང་ཞིང་འདུ་འཛི་མེད་ལ་དགའ། །རིགས་ལྡན་བརྟན་ཞིང་དཔའ་བ་དང༌། །སེམས་བཟང་ལྡན་ཞིང་མཐོང་ན་དགའ། །ཆོས་

95-1-153a

དང་ཆོས་མིན་རྣམ་དཔྱོད་ཤེས། །དེ་རྣམས་གྲུབ་པ་རྙེད་མི་དཀའ། །དེ་ལྟར་སྔགས་ཤེས་ཞུགས་པ་ནི། །གྲོང་དུ་བསོད་སྙོམས་ཕྱིར་དུ་འཇུག །ཇི་ལྟར་
འདོད་པ་བཞིན་སོང་ནས། །སྔར་ནི་བརྟགས་པའི་གནས་དག་ཏུ། །མཁས་པས་དག་པའི་བློས་བཟའ་བ། །བཟའ་བ་ཕྱོགས་སུ་བཞག་ནས་ནི། །ཕྱི་རོལ་སོང་ནས་རྐང་པ་བཀྲུ།།
དེ་ནས་སླར་ཡང་གནས་དེ་རུ། །སྲོག་ཆགས་མེད་པའི་ཆུ་རྣམས་ཀྱིས། །དང་པོ་འདྲེན་པ་ཉིད་ཡིན་ཏེ། །གཉིས་པ་ལ་ནི་ལག་གཡོན་གྱི། །རྐེད་པ་མན་ཆད་དྲིལ་ཕྱིས་བྱ། །ཀུན་
ཏུ་གཡས་པ་སླར་བྱིན་ནས། །ལག་པ་ས་ཡིས་བཀྲུ་བར་བྱ། །སྔར་བཞག་པ་ཡི་དག་པ་དང༌། །གཙང་མ་རྣམས་ཀྱི་བདུན་ཉིད་དུ། །བཟའ་ཞིང་དག་ཆུས་གཙང་སྦྲར་བྱས། །སེར་
སྐྱའི་བ་ལས་བྱུང་བ་ཡི། །བ་ཡི་ལྕི་བ་སེར་པོ་དག །གཙང་ཞིང་དྲི་མེད་སྣོད་བླང་ལ། །སྲོག་ཆགས་མེད་པའི་ཆུས་སྦྱར་ཏེ། །དང་པོར་སྟོན་པ་ཐུབ་པ་ཡི། །མཆོག་ལ་དཀྱིལ་
འཁོར་བྱ་བ་ཡིན། །ཁྱད་པར་ཁྲུ་གང་ཙམ་དུ་འོ། །གཉིས་པ་རང་སྔགས་མགོན་པོ་ལ། །གསུམ་པ་རིགས་ཀྱི་ལྷ་མོ་ལ། །གང་ཞིག་སྔགས་པ་ཟློས་པ་པོ། །སླར་ཡང་རྟག་
ཏུ་བྱ་བ་ཡིན། །བཞི་པ་སེམས་ཅན་ཐམས་ཅད་ཀྱི། །ཉེ་བར་ལོངས་སྤྱོད་དོན་དུ་གྲགས། །གཡས་སུ་འཇིག་རྟེན་མགོན་པོ་ཡི། །དཀྱིལ་འཁོར་འདི་ནི་རྟག་ཏུ་བྱ། །དཀོན་

95-1-153b

མཆོག་གསུམ་གྱི་ཆེད་དུ་ནི། །དཀྱིལ་འཁོར་དེ་ནི་གྲུ་བཞི་པའོ། །གཉིས་པ་རང་སངས་རྒྱས་རྣམས་དང༌། །གསུམ་པ་སྟོབས་བཅུ་ལྡན་པའི་སྲས། །དཀྱིལ་འཁོར་བདུན་པོ་འདི་
དག་ནི། །ཀུན་ནས་གྲུ་བཞི་པ་རུའོ། །ཁྲུ་གང་ངམ་ནི་ཁྲུ་ཕྱེད་རུང༌། །ཉིན་རེ་ཞིང་ཡང་བྱ་བའོ། །ཟློས་པོས་དེ་ཚེ་སྦས་པའི་ཕྱོགས། །སྡིག་པ་འཇོམས་བྱེད་ཉིན་རེ་བཞིན། །དེ་ནས་སྔགས་
པ་ཐུབ་པ་ལངས། །ལག་གཉིས་འབད་པས་བཀྲུས་ནས་ནི། །གཙང་མའི་ཆུ་ཡིས་ཉེ་རེག་བྱ། །དག་ཅིང་སྲོག་ཆགས་སྤངས་པ་ཡི། །དྲི་མ་མེད་པའི་གཙང་མ་ནི། །འབད་པས་
གཙང་མའི་སྣོད་དུ་བླང༌། །མཚོ་ཆེན་དང་ནི་འབབ་ཆུ་འམ། །ཆུ་མིག་ཆུ་བོ་ལ་གནས་པ། །གཙང་མའི་ཕྱོགས་ནས་བྱུང་བ་ཡི། །སེམས་ཅན་གཙང་མ་ལག་གིས་བཅུས། །སྔགས་
པས་སླར་ཡང་ཉེ་རེག་བྱ། །གཉིས་སམ་གསུམ་དུ་རྟག་ཏུ་ཡང༌། །དེ་ནས་ཁ་ལ་རེག་བྱ་ཞིང༌། །དེ་བཞིན་ཉིད་དུ་རྣ་བའི་རྒྱུན། །མིག་དང་སྣ་ཡི་བུ་ག་དང༌། །སྤྱི་བོ་ལྟེ་བའི་ཕྱོགས་
རེག་བྱ། །དགེ་བ་སྤྱོད་པས་ལན་ལྔའམ་བདུན། །ཆོ་ག་བཞིན་དུ་ཐམས་ཅད་བྱ། །གཙང་སྦྲའི་སྤྱོད་པ་ཕུན་སུམ་ཆོགས། །ཟློས་པོ་གཙང་མར་གྱུར་ནས་ནི། །བསོད་སྙོམས་སྣོད་ནི་
བླངས་ནས་སུ། །ཆུ་ཡི་ནང་དུ་འགྲོ་བར་བྱ། །གང་དུ་ཆུ་བོ་རབ་གནས་པ། །དེ་བཞིན་དམའ་བར་གྱུར་པ་དང༌། །ཆུ་ཀླུང་རབ་ཏུ་འབབ་ལ་སོགས། །མི་ཡི་འཇིག་རྟེན་རྗེས་གཟུང་

95-1-154a

རྒྱུར། །དེ་བཞིན་རྟག་ཏུ་སྔགས་བཟླས་བྱ། །དེ་ཉིད་ཕྱིར་ན་ཐུབ་པའི་གཙོས། །བརྩོན་འགྲུས་ཆེན་པོས་འདི་གསུངས་སོ། །མཚན་ནི་འོད་སྲུང་ཞེས་བྱ་
བས། །སྔོན་ནི་དེ་ཚེས་སྟེང་དེར། །སྒྲོལ་མའི་རྟོག་པའི་རྒྱལ་པོ་འདིར། །འབྱུང་པོ་རྣམས་ལ་ལེགས་དོན་དུ། །སྔགས་ནི་རབ་ཏུ་གསུངས་པ་ཡིན། །སྡུག་བསྔལ་གྱུར་པའི་འཇིག་
རྟེན་ཀུན། །དབུལ་ཞིང་སྐྱོ་ལ་ཤ་ཐང་བ། །མཆོག་ཏུ་ཉོན་མོངས་གྱུར་པ་རྣམས། །འདི་རྣམས་དོན་དུ་གསུངས་པ་ཡིན། །འབྱུང་པོ་རྣམས་ལ་ལེགས་པ་ཉིད། །སླར་ཡང་ཀུན་
ཏུ་བསྟེན་པ་རྣམས། །འབྱུང་པོ་ཀུན་གྱི་ཟས་དོན་དུ། །གསང་སྔགས་འདི་ནི་མཆོག་ཏུ་གསུངས། །ང་ཡིས་གསང་སྔགས་འདི་བརྗོད་ཀྱི། །བྱང་སེམས་ལ་བསྟེན་ཐམས་ཅད་དང༌། །
ཉན་ཐོས་རྣམས་ནི་མཉན་པར་གྱིས། །ནད་ཀྱིས་ཟིན་པ་འཇོམས་བྱེད་ཅིང༌། །བཀྲེས་པའི་ནད་ཀྱིས་གཟིར་བ་དང༌། །གང་ཡང་སེམས་ཅན་སྐོམ་པ་དང༌། །སྡུག་བསྔལ་ཐམས་ཅད་
ཞི་དོན་དང༌། །འབྱོར་པ་འདོད་རྣམས་མཉན་པར་གྱིས། །འོད་སྲུང་འོད་ནི་ཆེན་པོ་ལ། །ཐུབ་པའི་གཙོ་བོས་དེ་སྐད་གསུངས། །ཉོན་མོངས་རྣམས་ནི་ཡིད་མགུ་ནས། །ཁྱབ་
བདག་དེ་ལ་གསོལ་བ་འདེབས། །ཆོས་ཀྱི་རྒྱལ་པོ་ཐུབ་པ་ཆེ། །ཆོས་མཁྱེན་གསང་སྔགས་བཤད་དུ་གསོལ། །དམ་ཚིག་མཆོག་ལ་ཉེར་གནས་པའི། །སེམས་ཅན་རྣམས་

95-1-154b

ལ་རྗེས་བརྩེར་མཛོད། །དེ་སྐད་གསོལ་ནས་ཐུབ་པ་ཡིས། །སྔགས་མཆོག་རྒྱས་པར་གསུང་བར་བྱེད། །ཀ་ལ་པིང་ཀ་སྒྲ་དབྱངས་དང༌། །རྔ་བོ་ཆེ་དང་སྤྲིན་གྱི་སྒྲ། །ཚངས་དབྱངས་བརྩོན་
འགྲུས་ཆེན་པོ་དང༌། །ཚངས་པའི་སྲས་གང་རྒྱལ་མཆོག་གིས། །གང་ཡང་ཅུང་ཟད་འདིར་འོངས་པ། །རྐང་མེད་པ་དང་རྐང་མངས་དང༌། །རྐང་གཉིས་པ་དང་རྐང་བཞི་པ། །འབྱུང་
པོའི་ཚོགས་རྣམས་ཀུན་ཉོན་ཅིག །མདོར་ན་སེམས་ཅན་དོན་ཀུན་ཏུ། །བདེ་འབྱུང་སྔགས་ནི་བཤད་པར་བྱ། །འདས་དང་མ་འོངས་ད་ལྟར་གྱི། །སེམས་ཅན་ལ་སོགས་འདིར་ལྷག་
པ། །མདོར་བསྡུས་ནས་ནི་བཤད་པར་བྱ། །འབྱོར་པ་འདོད་པ་རྣམས་ཉོན་ཅིག །ན་མཿས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤ་ས་ནཱ་ནཱཾ། ཏདྱ་ཐཱ། ཨོཾ་ག་ག་ནེ། ག་ག་ན། གཉྫོ་ཨཱ་ནཱ་
ཡ། སརྦ་ལ་ཧུ་ལ་ཧུ། ས་མ་ཡ་མ་ནུ་སྨ་ར། ཨཱ་ཀཪྵ་ཎེ། མཱ་བི་ལམྦ། ཡ་ཐེ་བི་ཏཾ་སཾ་བཱ་དཱ་ཡ་སྭཱཧཱ། བཅོམ་ལྡན་འདས་འོད་སྲུང་གིས་དེ་སྐད་ཅེས་གསུངས་ནས་ཅང་མི་གསུང་
བར་གྱུར་ཏོ། །ཡང་དག་པར་རྫོགས་པའི་སངས་རྒྱས་འོད་སྲུང་གིས་རིག་པའི་སྔགས་ཀྱི་ཚིག་འདི་རྒྱ་ཆེར་གསུངས་པའི་བར་སྐབས་འདིར་ནམ་མཁའ་ཐམས་ཅད་ཆེན་པོ་ལ་
འོས་པའི་ཟས་ཀྱི་སྤྲིན་གྱིས་ཡོངས་སུ་གང་བར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཀྱི་ནམ་མཁའི་མཐིལ་ཐམས་ཅད་ཟས་ཀྱི་སྤྲིན་གྱིས་

95-1-155a

རབ་ཏུ་གཡོགས་པར་སྣང་བར་གྱུར་ཏོ། །བསམ་པ་ཇི་ལྟ་བ་བཞིན་དུ་མངོན་པར་འདོད་པའི་དོན་དུ་བླང་པར་བཀྲུ་བར་བྱ། །སླར་ཡང་དེ་ནས་ལངས་
ནས་ནི། །གཙུག་ལག་ཁང་ངམ་གནས་སུ་འགྲོ། །གང་སུས་སྔོན་ནི་ཡང་དག་བསྟེན། །གང་དུ་གནས་པ་དེར་འགྲོ་བྱ། །སོང་ནས་ཟློས་པོས་ཕྱོགས་དེ་རུ། །ལྷུང་བཟེད་དེ་ནི་
གཞག་པར་བྱ། །དེ་ནས་མྱུར་དུ་ཉེ་རེག་བྱ། །དེ་བཞིན་སླར་ཡང་ལྷུང་བཟེད་བླང༌། །ལྷུང་བཟེད་ས་ལ་ལོ་མའམ། །དངུལ་ལམ་དེ་བཞིན་གསེར་ཉིད་དང༌། །ཟངས་སམ་
ཤིང་ཤུན་དག་ཀྱང་རུང༌། །སྟོན་པ་ལ་ནི་ལྷ་བཤོས་དབུལ། །སྟོན་ལ་ལྷ་བཤོས་ཕུལ་ནས་ནི། །སླར་ཡང་རང་རིག་སྔགས་རྒྱལ་ལའོ། །འགྲོན་པོ་གཅིག་ནི་འོངས་གྱུར་
དང༌། །སྡུག་བསྔལ་ཅན་ལའང་ཅི་ནུས་སྦྱིན། །བཤོས་ཉིད་ཀྱང་ནི་ཐམས་ཅད་དུ། །ཀུན་ནས་ངེས་པར་བཟའ་བ་ཉིད། །ཧ་ཅང་མང་པོ་སྦྱིན་མི་བྱ། །སྔགས་ཤེས་འདིར་
ནི་གདུང་མི་བྱ། །ཀུན་ནས་རིག་པ་ལྡན་པར་བྱ། །ལྟོ་བའི་ཚད་ཙམ་བཞག་ནས་ནི། །གཞན་པའི་ཟན་ནི་རྟག་ཏུའོ། །བཀྲེས་དང་སྐོམ་པས་ཉེན་པ་ཡིས། །སྔགས་དོན་
སྒྲུབ་པར་མི་ནུས་ཏེ། །ཧ་ཅང་ཉུང་དང་མང་ཟོས་ན། །སྔགས་དོན་བསྙེན་པར་མི་ནུས་སོ། །དེ་ཉིད་ཕྱིར་ན་རྒྱལ་དབང་གིས། །སེམས་ཅན་ཟས་ཀྱིས་གནས་སོ་ཞེས། །

95-1-155b

ལུས་ཅན་ཀུན་ལ་གསུངས་པ་ཡིན། །གང་གིས་མི་རྣམས་འཚོ་བ་དང༌། །ལྷ་དང་ལྷ་མིན་དྲི་ཟ་དང༌། །ཀླུ་དང་གནོད་སྦྱིན་མི་འམ་ཅི། །སྲིན་པོ་ཡི་དྭགས་ཤ་ཟ་དང༌། །འབྱུང་པོ་སྐར་
མ་གཟའ་དག་ནི། །གང་ཞིག་ཟས་ལ་མི་ལྟོས་པ། །དེ་ནི་འགའ་ཡང་ཡོད་མ་ཡིན། །རྟག་ཏུ་ཁ་ཟས་རགས་པ་ནི། །ཁམས་ཀྱི་ཟས་ཞེས་གྲགས་པའོ། །སེམས་ཅན་ཕྲ་མོའི་ཟས་
ཅན་སྤང༌། །དེ་བཞིན་གཤེགས་པས་གསུངས་པ་ནི། །བསམ་གཏན་ཟས་ཅན་རྟག་པར་ནི། །གཟུགས་ནི་སྤྱོད་ཅིང་གཡོ་བ་སྟེ། །གཟུགས་མེད་ཉིད་ཀྱི་ལྷ་རྣམས་ཀྱང༌། །ཏིང་འཛིན་
འབྲས་བུ་ཟ་བའོ། །སྲིད་བ་བར་མའི་སེམས་ཅན་ཡང༌། །དྲི་ཟ་བར་ནི་རབ་ཏུ་གྲགས། །དེ་བཞིན་འདོད་ཁམས་སེམས་ཅན་རྣམས། །ཟས་ནི་རྣམ་པ་སྣ་ཚོགས་ཟ། །འདོད་དང་ལྡན་པའི་
ལྷ་དང་མི། །ཁམས་ཀྱི་ཟས་ནི་ཟ་བར་བྱེད། །དེ་ཉིད་ཕྱིར་ཐུབ་དབང་གིས། །སེམས་ཅན་ཟས་ཀྱིས་གནས་པ་ཞེས། །ཆོས་ཀྱི་རྒྱུ་རུ་བསྟན་པ་ཡིན། །གང་དེ་རྣམས་ནི་རབ་ཏུ་གྲགས། །
ཟློས་པོ་རྟག་ཏུ་བརྩོན་པ་ན། །ཟས་ཀྱི་ཚོད་ནི་རིག་པར་བྱ། །གང་ཕྱིར་རིག་པ་བསྙེན་པ་ནི། །ཟས་འདི་ལ་ནི་རབ་ཏུ་གནས། །ཀུན་སྤྱོད་མ་ནོར་དག་པ་དང༌། །དགེ་ཞིང་ཚངས་པར་
སྤྱོད་པ་དང༌། །ཟས་ཀྱི་ཚོད་ཀྱང་ཤེས་པ་ལ། །དེ་ཡིས་དངོས་གྲུབ་རྙེད་མི་བཟང༌། །དཔེར་ན་ཁུར་ནི་དྲང་བའི་རྒྱུར། །ཤིང་རྟ་ཡུན་རིང་གནས་དོན་དུ། །ཤིང་རྟའི་མིག་ནི་སྐུ་དང༌།

95-1-156a

བྱེད། །དེ་བཞིན་སྔགས་པ་སྔགས་རིག་པས། །ཟས་ནི་གནས་བའི་ཆེད་དུ་སྤྱད། །ལུས་ནི་གསོ་བའི་དོན་དུ་ནི། །ཟློས་པོ་རྟག་ཏུ་གསོ་བར་བྱ། །སྔགས་
རྣམས་བསྒྲུབ་པའི་དོན་ཕྱིར་དང༌། །བྱང་ཆུབ་ཚོགས་ཀྱི་རྒྱུ་ཡི་ཕྱིར། །ཟས་ཐམས་ཅད་དང༌། ཇི་ལྟར་མངོན་པར་སྲེད་བའི་བཟའ་བ་དེ། །དེ་རྣམས་སུ་ཆར་འབབ་བར་གྱུར་ཏོ། །
ཇི་ལྟར་མངོན་པར་སྲེད་པའི་བཟའ་བ་དེ་རྣམས་ཀྱིས་ཟས་ཀྱི་བྱ་བ་བཀྲེས་པའི་སྡུག་བསྔལ་ཞི་བའི་དོན་དང༌། སྐོམ་པ་རྣམས་ཀྱིས་བཏུང་བ་ཡན་ལག་བརྒྱད་དང་ལྡན་པའི་
ཆུ་བོའི་རྒྱུན་ལྟ་བུ་བཏུང་བར་བྱ་བའང་ཡིད་ལ་འདོད་པ་བཞིན་དུ་དེར་བབ་བར་གྱུར་ཏོ། །སེམས་ཅན་ཐམས་ཅད་ཀྱང་སྐད་ཅིག་དེ་ལ་བཀྲེས་པའི་ནད་ཐམས་ཅད་རབ་ཏུ་ཞི་
བ་དང༌། སྐོམ་པ་ཐམས་ཅད་བསལ་བར་བྱས་པར་གྱུར་ཏོ། །ཐམས་ཅད་དང་ལྡན་པའི་འཁོར་ཐམས་ཅད་ཀྱང་ངོ་མཚར་ཐོབ་ཅིང་ཆིམ་པ་ཐོབ་ནས་བཅོམ་ལྡན་
འདས་ཀྱིས་གསུངས་པ་ལ་མངོན་པར་དགའ་ཞིང་རྗེས་སུ་ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས་དེ་ཉིད་དུ་མི་སྣང་བར་
གྱུར་ཏོ། །བཅོམ་ལྡན་འདས་འོད་སྲུང་ཀྱང་དེ་བཞིན་གཤེགས་པའི་གནས་ལ་ཡོངས་སུ་བཞུགས་སོ། །བཅོམ་ལྡན་འདས་ཤཱཀྱ་ཐུབ་པ་ངས་ཀྱང་དེའི་ཚེ་རྟོག་པའི་

95-1-156b

རྒྱལ་པོའི་ཆོ་ག་འདི་ལ་སེམས་ཅན་ཐམས་ཅད་ཀྱི་དོན་གྱི་ཕྱིར་དང༌། བཀྲེས་པ་དང༌། སྐོམ་པ་བསལ་བའི་དོན་གྱི་ཕྱིར་དང༌། ཁྱད་པར་དུ་སྔགས་ཟློས་པ་པོ་ཐམས་ཅད་ཀྱི་ཕྱིར་
གསུངས་པ་ལ་མངོན་པར་རྗེས་སུ་ཡི་རང་ངོ༌། །དང་པོ་རེ་ཞིག་ཟློས་པ་པོས་སྔགས་འདི་བསྒྲུབ་པར་བྱའོ། །གལ་ཏེ་བསོད་སྙོམས་ལ་འགྲོ་བར་མི་སྤྲོ་ན་རིའི་རྩེ་མོར་འཛེགས་ནས་འབུམ་
ཕྲག་བདུན་བཟླས་པ་བྱ། །དེ་ནས་དཀར་གསུམ་བཟའ་བ་འམ། འོ་མ་བཏུང་བའོ། །རིའི་རྩེ་མོ་དེ་ཉིད་དུ་འཕགས་མ་སྒྲོལ་མའི་རས་རིས་བར་མ་སྔར་བཞིན་དུ་བཞག་ནས་མཆོད་
པ་ཆེན་པོ་བྱས་ཏེ་གཏོར་མ་དང༌། ལྷ་བཤོས་རྒྱ་ཆེན་པོ་བྱས་ནས་ཡང་དག་པར་རྫོགས་པའི་སངས་རྒྱས་འོད་སྲུངས་ཀྱིས་གསུངས་པའི་གསང་སྔགས་འདི་ཉིད་ཀྱིས་སེང་ལྡེང་གི་ཡམ་
ཤིང་རྣམས་ཀྱི་མེ་སྦར་ནས་ཨུ་དུམ་བཱ་རའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་ལ་བཏགས་པ་རླན་དང་བཅས་པའམ། དཔལ་འབྲས་ཀྱི་ཡམ་ཤིང་ཀྱང་རུང་སྟེ་སྟོང་ཕྲག་
བརྒྱད་དུ་སྦྱིན་སྲེག་བྱའོ། །དེ་ནས་མཚན་ཕྱེད་ཀྱི་དུས་ཀྱི་ཆེ་སྦྲིན་ནག་པོ་ཆེན་པོ་དང༌། རླུང་གི་དཀྱིལ་འཁོར་འོང་བར་འགྱུར་ཏེ་འཇིགས་པར་མི་བྱ། །ལངས་ན་འགྲོ་བར་ཡང་མི་བྱའོ། །
བཅོམ་ལྡན་འདས་མ་འཕགས་མ་སྒྲོལ་མའི་སྙིང་པོས་བདག་ཉིད་བསྲུང་བར་བྱ་ཞིང་དཀྱིལ་འཁོར་བཅིང་བ་དང༌། གྲོགས་རྣམས་ཀྱང་སྔར་བཞིན་བསྲུང་བར་བྱའོ། །དེ་ནས་རླུང་

95-1-157a

ནག་པོའི་དཀྱིལ་འཁོར་མི་སྣང་བར་འགྱུར་ཏེ་བུད་མེད་ཀྱང་རྒྱན་ཐམས་ཅད་ཀྱིས་རྣམ་པར་བརྒྱན་པ། འོད་ཀྱི་ཕྲེང་བ་དང་ལྡན་པས་ཕྱོགས་རྣམས་
ཀྱང་ཀུན་ཏུ་སྣང་བར་བྱེད་བཞིན་པ་སྒྲུབ་པ་པོའི་མདུན་དུ་འདུག་སྟེ། ཀྱེ་ཀྱེ་སེམས་དཔའ་ཆེན་པོ་ལོངས་ཤིག །གྲུབ་པོ་ཡིན་ནོ་ཞེས་སོ། །དེ་ནས་སྒྲུབ་པ་པོས་སྣ་མའི་མེ་ཏོག་
དང་བསྲེས་པའི་དྲི་ཆུས་མཆོད་ཡོན་དབུལ་ལོ། །དེ་ནས་དེ་ཉིད་དུ་མི་སྣང་བར་འགྱུར་རོ། །ཉི་མ་དེ་ནས་བདག་ཉིད་དམ། འདིའི་གྲོགས་པོ་ཉི་ཤུ་རྩ་ལྔ་ལ་དེང་ནས་ཇི་ལྟར་མངོན་
པར་འདོད་པའི་བཟའ་བ་རྣམས་རབ་ཏུ་སྟེར་བར་བྱེད་དོ། །ཇི་ལྟར་འདོད་པའི་ཡོ་བྱད་རྣམས་ཀྱང་ཀུན་ཏུ་སྦྱིན་པར་བྱེད་དོ། །དེ་ནས་སྒྲུབ་པ་པོས་མཆོད་ཡོན་ཕུལ་ནས་གཤེགས་
སུ་གསོལ་བར་བྱའོ། །རས་རིས་ལ་བསྐོར་བ་ལན་གསུམ་བྱས་ནས་རས་རིས་བླངས་ཏེ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་དེ་ནས་རིའི་
རྩ་མོའམ། མི་མེད་པའི་གནས་སུ་འགྲོ་བར་བྱའོ། །དེར་བདག་ཉིད་དམ། གྲོགས་པོས་ཕྱག་དར་བྱས་ནས་དགྲམ་པར་བྱ་བ་རྣམས་བཀྲམ་ལ་གནས་དེར་ནམ་མཁའ་ལ་འགྲོ་
བ་ལ་སོགས་པའི་ལས་རྣམས་བྱའོ། །དེ་ནས་སྒྲུབ་པ་པོས་སྔར་བཞིན་དུ་ཀུ་ཤའི་ཁྲེས་ལ་ཉེ་བར་འདུག་སྟེ་རས་རིས་བར་མ་སྔར་བཞིན་དུ་བཞུགས་སུ་གསོལ་ནས་སེང་ལྡེང་

95-1-157b

གི་ཤིང་གི་མེ་སྦར་ལ་ཐུན་གསུམ་དུ་པདྨ་དཀར་པོའི་མེ་ཏོག་ཞོ་དང༌། སྦྲང་རྩི་དང༌། མར་ལ་བཏགས་པ་རྣམས་ཀྱིས་ཉི་མ་ཉི་ཤུ་རྩ་གཅིག་ཏུ་རྩ་བའི་རིག་པའམ། སྙིང་པོ་འམ། ཉེ་
བའི་སྙིང་པོས་ལས་ཆེན་པོ་ཐམས་ཅད་ཀྱི་ཆེད་དུ་འམ། ཡི་གེ་གཅིག་པའི་ཆེད་དུ་སྟོང་ཕྲག་བརྒྱད་དུ་སྦྱིན་སྲེག་བྱའོ། །དེ་ནས་མཚན་ཕྱེད་ཀྱི་དུས་ཀྱི་ཚེ་སྦྱིན་སྲེག་གི་མཐར་བཅོམ་
ལྡན་འདས་མ་སྒྲོལ་མ་མངོན་གསུམ་དུ་མཐོང་བར་འགྱུར་ཞིང་འདོད་པའི་མཆོག་གི་གནང་བར་བྱེད་དོ། །ནམ་མཁའ་ལ་འགྲོ་བ་འམ། མི་སྣང་བ་འམ། བྱང་ཆུབ་སེམས་དཔའི་
ས་འམ། རང་སངས་རྒྱས་སམ། མངོན་པར་ཤེས་པ་ལྔ་ཉིད་དམ། ཚེ་རིང་བ་ཉིད་དམ། རྒྱལ་སྲིད་ཆེན་པོ་དང༌། ལོངས་སྤྱོད་ཆེན་པོ་ཉིད་ཀྱི་ཆེད་དམ། རྒྱལ་པོ་ཆེན་པོ་མཉེས་
པ་ཉིད་དམ། འཕགས་པ་སྤྱན་རས་གཟིགས་དབང་ཕྱུག་གི་རྗེས་སུ་རྣམ་པར་སྤྱོད་པ་ཉིད་དམ། མདོར་ན་ཡིད་ལ་འདོད་པ་དེ་ཐམས་ཅད་གནང་བར་བྱེད་དོ། །གང་བླངས་ཀྱང་
རུང་སྟ་དེ་མཐུན་པར་གནང་བར་བྱེད་ཅིང་གྲུབ་པའི་རྫས་རྣམས་ཐམས་ཅད་ཀྱང་ཐོབ་བོ། །སེམས་ཅན་ཆེན་པོ་རྣམས་འགུགས་པར་བྱེད་པ་འམ། མདོར་ན་ཇི་ལྟ་ཇི་ལྟར་ཞུས་
པ་དེ་ཐམས་ཅད་མཛད་དེ། །ལས་ཀྱི་ཉེས་པ་རབ་ཏུ་སྦགས་པའང་ཡང་དག་པར་སྦྱོང་བར་བྱེད་དོ་ཞེས་བཅོམ་ལྡན་འདས་ཤཱཀྱ་ཐུབ་པས་གསུངས་སོ། །ལས་ཀྱི་ཆོག་གཞན་

95-1-158a

པ་བར་མའི་སྒྲུབ་ཐབས་སུ་འགྱུར་བ་ནི་དང་པོ་རེ་ཞིག་ཁྱད་པར་གྱི་གནས་སམ། གཙང་མའི་ཕྱོགས་སམ། ཆུ་ཀླུང་ངམ། ཆུ་གླིང་གི་འགྲམ་དུ་སྔར་
བཞིན་དུ་ཐམས་ཅད་བྱས་ནས་རས་རིས་ཞལ་ནུབ་ཏུ་ཕྱོགས་པར་བཞག་ལ་བདག་ཉིད་ཁ་ཤར་དུ་ཕྱོགས་པས་གནས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་རྒྱས་པར་
གོང་བཞིན་དུ་སྦྱར་བར་བྱ་སྟེ་ཐུན་གསུམ་དུ་འབུམ་ཕྲག་དྲུག་བཟླས་པར་བྱའོ། །བཟླས་པ་ཡོངས་སུ་རྫོགས་པ་དང༌། དོང་ཀའི་མེ་ཏོག་ཙནྡན་དཀར་པོ་དང་བསྲེས་པ་
འམ། གུར་གུམ་དང་བསྲེས་པས་སྔ་མ་དེ་བཞིན་ཁོ་ནར་མེ་སྦར་ནས་སྟོང་ཕྲག་བརྒྱད་སྦྱིན་སྲེག་བྱའོ། །སྦྱིན་སྲེག་གི་མཐར་རས་རིས་འགུལ་ན་བློན་པོ་ཉིད་དོ། །རས་རིས་
ལ་འོད་ཀྱི་སྣང་བ་བྱུང་ན་འོད་ལས་རྒྱལ་སྲིད་དོ། །རས་རིས་ཀུན་ནས་འབར་བའི་ཕྲེང་བས་འཁྲུགས་ན་རྒྱལ་པོ་ཆེན་པོ་བཞིའི་རིགས་ཀྱི་རྒྱལ་སྲིད་དོ། །རས་རིས་ལ་མེ་བྱུང་
ན་སུམ་ཅུ་རྩ་གསུམ་གྱི་དབང་ཕྱུག་ཉིད་དེ་བརྒྱ་བྱིན་ཉིད་དོ། །རས་རིས་ཆོས་སྟོན་པར་བྱེད་པ་བྱུང་ན་བྱང་ཆུབ་སེམས་དཔའ་གསུམ་གྱི་དབང་ཕྱུག་ཉིད་དོ། །རས་རིས་ཀྱི་ཕྱག་
སྤྱི་བོར་རེག་ན་མངོན་པར་ཤེས་པ་ལྔ་དང༌། ས་བདུན་རྗེས་སུ་ཐོབ་པ་དང༌། སྟོབས་བཅུ་ངེས་པ་ཉིད་རིམ་གྱིས་ཐོབ་པར་བྱེད་པ་ཉིད་དོ། །དེ་ནས་སྒྲུབ་པ་པོས་བཅོམ་

95-1-158b

ལྡན་འདས་འོད་སྲུངས་ཀྱི་གསུངས་པའི་སྔགས་བསྒྲུབ་ཏེ་བཀྲེས་པ་དང༌། སྐོམ་པ་ཕྱིར་གཞིལ་བའི་དོན་རྗེས་སུ་ཐོབ་པ་དེ་ཉིད་ཀྱིས་དང༌། ཆོ་ག་དེ་ཉིད་ཀྱིས་ཡོ་བྱད་ཀྱི་རིག་པའི་
སྤྱོད་པའི་དོན་སྒྲུབ་པའི་ཐབས་ཀྱི་ཆོ་གའི་ཆོས་ལ་ཡང་དག་པར་ནན་ཏན་བྱ་ཡི། གཞན་དུ་གྲུབ་པར་མི་འགྱུར་རོ། །དེ་ལྟར་རིམ་གྱིས་སྔགས་ཀྱི་སྤྱོད་པ་ལ་རྗེས་སུ་འཇུག་ཅིང་མདོར་
ན་ནན་ཏན་ངེས་པར་སྒྲུབ་པར་བྱེད་དེ། རྫས་དང༌། སྨན་དང༌། ཡོ་བྱད་ཀྱི་ཁྱད་པར་དང༌། ནོར་བུ་རིན་པོ་ཆེ་རྣམས་ཇི་ལྟར་སྔར་ངེས་པར་བསྟན་པ་བཞིན་དུ་སྒྲུབ་པར་
བྱེད་དོ། །སྔགས་ཤེས་སྔགས་ནི་ཟློས་པ་པོའང༌། །ཆོ་ག་བཤད་པ་ལ་སེམས་པ། །སྔགས་པ་དེ་ཚེ་དེ་ཕྱོགས་སུ། །གཙང་མའི་འགྲོ་བས་ཟས་ཀྱང་ནི། །ཟོས་ནས་ཡིད་ནི་དགའ་
པ་དང༌། །དབང་པོ་ཡོངས་སུ་རྫོགས་པ་དང༌། །ལྷུང་བཟེད་ལྷག་མ་རྟག་བླངས་ཏེ། །སེམས་བཟང་ཆུ་བོ་གཙང་མར་འགྲོ། །མཐའ་གཅིག་ཏུ་ནི་བོར་ནས་ནི། །བརྟུལ་ཞུགས་ཅན་
གྱིས་དུད་འགྲོ་སྦྱིན། །དུད་འགྲོ་རྣམས་ལ་མཐུན་བྱིན་ནས། །འབད་པས་ལྷུང་བཟེད་བཀྲུ་བར་བྱེད། །ལྷག་མ་ལྷུང་བཟེད་བྱ་བ་ནི། །སྣུམ་མེད་ཟས་དང་དྲི་བྲལ་གང༌། །ལྷུང་བཟེད་ལྷག་
མར་ཐུབ་པས་གསུངས། །གང་དུ་སློང་བའི་སྣོད་དུ་ནི། །དེ་རུ་ཟན་ནི་མི་བཟའ་སྟེ། །དེར་ནི་བཟའ་བ་འབྲས་བུ་དང༌། །རྫས་རྣམས་རྟག་ཏུ་བཟའ་མི་བྱ། །པད་འདབ་ཀྱིས་ཀྱང་མ་

95-1-159a

ཡིན་ཏེ། །ཨུཏྤ་ལ་ལས་བྱུང་བས་སམ། །དྲི་བཟང་ལྡན་རྣམས་སྤངས་པ་སྟེ། །སྔགས་པས་དེར་ནི་མི་བཟའ་འོ། །གང་ཡང་སྔགས་པས་ཀུ་མུ་ད། །སླ་ཀྵ་
ཨུ་དུམ་བཱ་ར་ལས་བྱུང༌། །བ་ཊིའི་འདབ་མ་དང་ཡང་ནི། །ཆེར་མའི་ཡལ་གའི་རི་ཁྲོད་བྱུང༌། །ཨཱ་མྲའི་འདབ་མ་རུ་ཡང་མིན། །དེ་བཞིན་སཱ་ཊ་ལ་ལས་བྱུང༌། །སཱ་ལའི་འདབ་མ་
ཤི་རི་ཥ། །བྱང་ཆུབ་ཤིང་ལས་བྱུང་བ་དང༌། །གང་དུ་བཅོམ་ལྡན་སངས་རྒྱས་ནི། །ཤཱཀྱ་སེངྒེ་བཞུགས་པ་ཡི། །ཤིང་དེ་འབད་པས་སྤང་བར་བྱ། །ཤིང་དེ་ཡི་ནི་ཡལ་ག་
དང་། །ནཱ་ག་གེ་སར་ཤིང་ལའང་མིན། །གང་དུ་ནམ་ཡང་བཟའ་མི་བྱ། །མཁས་པས་དེ་ཀུན་ཅིས་ཀྱང་སྤང༌། །ཐུབ་པའི་ལོ་མའི་སྤྱིལ་པོ་ནི། །རྨོངས་པས་ནམ་ཡང་འགོམ་
མི་བྱ། །སྡིགས་པ་དམ་ཚིག་ཉམས་པར་འགྱུར། །ཟས་ནི་ལོ་མ་དེ་རྣམས་ལས། །གཞན་པའི་ལོ་མ་རྣམས་སུ་བཟའ། །ས་བྱུང་ཟངས་སུ་ངེས་བསྟན་དང༌། །དེ་བཞིན་
གསེར་དང་དངུལ་ལས་བྱུང༌། །ཤེལ་དང་རྡོ་བ་ལས་བྱུང་བ། །དེ་བཞིན་བཟའ་བ་བླངས་ནས་ནི། །རྟག་ཏུ་སྔགས་པས་དེར་ནི་བཟའ། །ལོ་མའི་རྒྱབ་ཏུ་མི་བཟའ་སྟེ། །དེ་བཞིན་
ལག་པའི་མཐིལ་དུའང་མིན། །སྟོབས་བཅུ་པ་ཡི་སྲས་རྣམས་དང༌། །རང་རྒྱལ་བསེ་རུ་ལྟ་བུ་གང༌། །དེ་བཞིན་གཤེགས་པའི་ཉན་ཐོས་གཙོ། །ལོ་མ་གཞན་དང་

95-1-159b

ལྷ་བཤོས་འབྱུང༌། །ཟློས་པོས་དེ་རྣམས་སྤང་བར་བྱ། །ཡི་གེ་རྐང་པས་ཀྱང་མི་འགོམ། །སྣ་ཚོགས་བཟའ་བ་སྣུམ་ཁུར་དང༌། །དེ་བཞིན་བཏུང་དང་བཟའ་བ་རྣམས། །སྔགས་
པས་འབད་པས་བླང་བར་བྱ། །རྒྱལ་དང་རྒྱལ་བའི་མཆོག་རྣམས་དང༌། །དེ་བཞིན་ཉན་ཐོས་སྐྱེས་བུ་མཆོག །དཀོན་མཆོག་གསུམ་ལ་ཕུལ་བ་ཡི། །ལྷ་བཤོས་ཐམས་ཅད་
ཉིད་དང་ནི། །ཟློས་པོས་རྟག་ཏུ་སྤང་བར་བྱ། །ཆུང་ངུ་ཙམ་ཡང་ལུས་ཅན་ལ། །སྔགས་རྣམས་དེ་ཡིས་མི་འགྲུབ་སྟེ། །ཀུན་ནས་བཀྲ་ཤིས་ཐམས་ཅད་དང༌། །རྟག་ཏུ་དཔལ་ནི་
སྨོས་ཅི་དགོས། །རྒྱལ་བ་ཅན་དང་ཞི་བ་ཅན། །ལྷ་བཤོས་གཏོར་མ་ཟ་བྱེད་པ། །དེ་ཚེ་དེ་ཡི་ཀུན་མི་འགྲུབ། །གཙང་ཞིང་མཁས་ལ་ཚུལ་ཁྲིམས་ལྡན། །སྙིང་རྗེ་སྙིང་རྗེའི་ལས་
ཅན་དང༌། །གཙང་སྦྲའི་སྤྱོད་པ་ལ་དགའ་བ། །རིག་སྔགས་ཀུན་ཏུ་སྒྲུབ་པར་བྱེད། །སེམས་ཅན་གཞན་ལ་བྱིན་པའི་ཟས། །ཟློས་པོས་དེ་ནི་བཟའ་མི་བྱ། །གཞན་གྱིས་རབ་ཏུ་
མ་བརྟགས་པའི། །ཟས་གཞན་བཟའ་བར་མི་བྱའོ། །རང་ལ་བྱིན་པས་ཁ་ཟས་ནི། །ཅུང་ཟད་ཙམ་ཡང་བླང་བར་བྱ། །སྔགས་ཤེས་དེ་ལྟར་འཇུག་པ་ནི། །དེ་ཡི་དངོས་གྲུབ་
སྡིག་པའི་དགྲ། །ཡོངས་སུ་རྫོགས་པར་བྱེད་པར་གནས། །ཟློས་པོས་ཆོ་ག་འདི་ཡིས་ནི། །བཟའ་བ་ལེན་པའི་བརྟུལ་ཞུགས་ཅན། །ཐུབ་པ་རྣམས་ཀྱིས་ལེགས་པར་བསྔགས། །

95-1-160a

སྔགས་རྣམས་ཐམས་ཅད་སྒྲུབ་པ་ལ། །མདོར་ན་ཆོ་ག་མཐོང་བ་ཡིས། །བཟའ་བ་ཀུན་དང་ལས་རྣམས་ལའོ། །དེ་ནས་གཞན་ཡང་རབ་འཆད་བྱེད། །
སྔགས་ནི་ཐམས་ཅད་སྦྱོང་བར་བྱེད། །དེ་ནས་ཟློས་པོས་ཉེ་རེག་བྱ། །དེ་ཚེ་སྔགས་འདི་བརྗོད་པར་བྱ། །དེ་ཚེ་སྔགས་པས་ལན་བདུན་དུ། །ལུས་སྦྱོང་བྱེད་པ་བཟླས་བྱས་
ནས། །འབྱུང་པོའི་ཚོགས་དང་ལྷ་རྣམས་འདིར། །དེ་དོན་རྒྱས་པ་མཉན་པར་གྱིས། །ལུས་ཀུན་ཉེ་རེག་བྱས་ནས་སུ། །ཐུབ་པས་སྔགས་འདི་བརྗོད་པར་བྱ། །ན་མཿསརྦ་
བུད་དྷཱ་ནཱཾ། ཨཱ་པྲ་ཏི་ཧ་ཏ་ཤཱ་ས་ནཱ་ནཱཾ། ཏདྱ་ཐཱ། ཨོཾ་མརྦ་ཀིལྦི་ཥྚ། ནཱ་ཤ་ནི། ནཱ་ཤ་ཡ། སརྦ་དུ་ཥྚ་པྲ་ཡུཀྟཾ། ས་མ་ཡ་མ་ནུ་སྨ་ར་ཧཱུཾ་ཛཿསྭཱཧཱ། སྔགས་འདིས་བརླབ་པའི་
ཟས་གཞན་གང་ཡང་རུང་བ་ཡོངས་སུ་སྤྱོད་པ་ན་སྔགས་ལན་བདུན་མངོན་པར་སྔགས་པ་བྱས་ནས་ཡོངས་སུ་ལོངས་སྤྱོད་པར་བྱའོ། །ཟོས་ནས་སྔ་མ་བཞིན་དུ་ཉེ་རེག་
བྱས་ཏེ་སྤྱི་བོ་ལ་སོགས་པའི་ལུས་ཐམས་ཅད་དུ་བྱུག་ནས་དེ་ནས་ངལ་བསོ་བར་བྱའོ། །ངལ་སོས་ནས་ཡུད་ཙམ་ཕྱེད་དམ། ཐུན་གཅིག་ལའོ། །དེ་ནས་རས་རིས་དང༌།
སངས་རྒྱས་ཐམས་ཅད་ལ་མངོན་པར་ཕྱག་བྱས་ནས་དམ་པའི་ཆོས་ཀྱི་གླེགས་བམ་བཀླག་པར་བྱའོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་དང༌། འཕགས་

95-1-160b

པ་ཟླ་བ་སྒྲོན་མའི་ཏིང་ངེ་འཛིན་དང༌། འཕགས་པ་ས་བཅུ་པ་དང༌། འཕགས་པ་གསེར་འོད་དམ་པ་དང༌། འཕགས་པ་རྨ་བྱ་ཆེན་མོ་དང༌། འཕགས་པ་རིན་པོ་ཆེ་ཏོག་གི་གཟུངས་
ཏེ་འདི་རྣམས་ལས་གཞན་དང༌། གཞན་གང་ཡང་རུང་བ་བཀླག་པར་བྱའོ། །ཉི་མའི་དུས་ཀྱི་ཚད་བཞི་ཆ་ཙམ་དུའོ། །དེ་ནས་ཡོངས་སུ་ཞི་ནས་ཇི་ལྟར་འདོད་པ་བཞིན་དུ་བཀླག་
པར་བྱ་སྟེ་གླེགས་བམ་བརྟུལ་ནས་གོས་གཙང་མ་བགོས་ཏེ་དམ་པའི་ཆོས་ལ་ཕྱག་བྱས་ནས་དེ་ནས་ཁྲུས་ཀྱི་ཆེད་དུ་ཆུ་ཀླུང་གི་འགྲམ་མམ། མཚོ་ཕྲན་ཆེན་པོར་འཇུག་པས་
སོང་ནས་སྲོག་ཆགས་མེད་པའི་ས་བླངས་ཏེ་ལན་བདུན་མངོན་པར་སྔགས་པར་བྱས་ནས་རིག་པ་འདིས་ཆུལ་གདབ་བོ། །གང་ཞེ་ན། ན་མཿས་མནྟ་བུད་དྷཱ་ནཱཾ་ཨ་པྲ་ཏི་ཧ་ཏ་ཤཱ་
ས་ནཱ་ནཱཾ། ཏདྱ་ཐཱ། ཨོཾ་སརྦ་དུཥྚ་སྟཾ་བྷ་ཡ་ཧཱུཾ། ནཱ་དཱི་བར་དྷཱ་རི་ཎེ། ས་མ་ཡ་མ་ནུ་སྨ་ར་ཕཊ་ཕཊ་སྭཱཧཱ། འདིས་སྲུང་བ་བྱས་ནས་ཕྱོགས་རྣམས་བཅིང་བ་དང༌། གྲོགས་རྣམས་དང༌།
དཀྱིལ་འཁོར་བཅིང་བ་དང༌། ཁ་བཅིང་བ་དང༌། གདུག་པ་དང༌། རབ་ཏུ་གདུག་པ་རྣམས་ཐམས་ཅད་འགུགས་པར་བྱེད་པ་དང༌། བགེགས་བཅིང་བ་ལའང་སྲད་བུ་ལ་ལན་བདུན་
བཟླས་ནས་རྐེད་པའི་ཕྱོགས་སུ་བཅིངས་པས་ཐམས་ཅད་ཡོངས་སུ་འཆགས་པ་དང༌། བཟླས་པའི་དུས་ཐམས་ཅད་དང༌། ཁྲུས་ཀྱི་དུས་ཐམས་ཅད་དང༌། གདུག་པའི་བགེགས་

95-1-161a

རྣམ་པར་གཞོམ་པ་དང༌། རབ་ཏུ་ཞི་བའི་དོན་དུ་སྔགས་འདི་སྟོང་ཕྲག་གཅིག་བཟླས་པར་བྱའོ། །དེ་ནས་ལས་ཐམས་ཅད་བྱེད་དོ། །པདྨའི་གདན་
ལ་ཕྱག་རྒྱ་ཆེན་པོ་དང་ལྡན་པ་དགོད་པར་བྱའོ། །ལས་རྣམས་ཐམས་ཅད་དུ་ཐམས་ཅད་ཀྱི་རྣམ་པ་གཞན་དུ་མི་འགྱུར་རོ། །དེ་ནས་སྒྲུབ་པ་པོས་ས་ལས་བྱུང་བའི་ཕྱེ་མ་ལ་སོགས་
པ་རྣམས་བླངས་ནས་ཇི་ལྟར་བདེ་བར་ཁྲུས་བྱ་ཞིང་སྲོག་ཆགས་མེད་པའི་ཆུས་ཁྲུས་བྱས་ཏེ་ཐམས་ཅད་དུ་ལས་ཐམས་ཅད་ལ་སྲོག་ཆགས་མེད་པ་ཉིད་ཀྱིས་བྱའོ། །དེ་ནས་
ཁྲུས་བྱས་ནས་སའི་རང་བཞིན་ནམ། གཞན་དྲི་ཞིམ་པོ་དང་ལྡན་པའི་དྲི་དང༌། ཡོ་བྱད་ཀྱི་ཁྱད་པར་གྱིས་རྗེས་སུ་བྱུག་པར་བྱའོ། །ཆུའི་ནང་དུ་མཆིལ་མ་དང༌། བཤང་བ་དང༌།
གཅི་བ་ལ་སོགས་པའང་དོར་བར་མི་བྱའོ། །རྩེ་བར་ཡང་མི་བྱའོ། །སྙིང་རྗེ་དང་ལྡན་པས་བདག་དང༌། སེམས་ཅན་ཐམས་ཅད་ལ་སོ་སོར་བརྟག་པར་བྱ་སྟེ་བདག་མེད་པ་དང༌།
སྟོང་པ་དང༌། སྡུག་བསྔལ་དང་ལྡན་པ་དང༌། སྡུག་བསྔལ་ཉེ་བར་འགགས་པ་དང༌། ཚོར་བས་མངོན་པར་ནོན་པ་དང༌། ཆུ་རླབས་བཞིན་དུ་མངོན་པར་འབྱུང་བའི་རབ་ཏུ་
སྦྱོར་བའི་སྡུག་བསྔལ་དང་ལྡན་པའི་སེམས་ཅན་རྣམས་འདི་ལྟར་སྒྲུབ་པ་དང་བྲལ་བ་སྔགས་ཤེས་པས་གང་དེ་བཞིན་དུ་དུག་དང༌། གཅོད་པ་དང༌། ལྟུང་བ་དང༌། རྣམ་པར་

95-1-161b

འཐོར་བ་དང༌། རྣམ་པར་འཇིགས་པ་ལ་སོགས་རྣམས་ཀྱིས་སྡུག་བསྔལ་གྱི་ཕུང་པོ་ཉེ་བར་འགོག་པར་བྱ་བཞིན་པ། འཁོར་བའི་རྒྱ་མཚོ་ཐིབས་པོ་གནས་པའི་བདག་ཉིད་དུ་མཐོང་
ཞིང་གནས་མེད་པ་དང༌། སྐྱོབ་པ་མེད་པ་དང༌། སྐྱབས་མེད་པ་དང༌། ཤིན་ཏུ་དམན་པའི་ཡིད་ཅན་གྱི་བདག་ཉིད་དུ་བརྟགས་ནས་སྒོམ་པ་པོ་མགྲིན་པ་ནུབ་ཙམ་གྱི་ཆུ་ན་གནས་པའམ།
ལྟེ་བ་ཙམ་དུ་གནས་པའི་ཆུ་དེ་ཉིད་ཀྱི་ནང་དུ་སེམས་རྩེ་གཅིག་ཏུ་ཉེ་བར་གཟུང་བར་བྱའོ། །དང་པོར་རེ་ཞིག་པདྨ་ཆེན་པོའི་འདབ་མ་ལ་མེ་ཏོག་ཆེན་པོ་དང་ལྡན་པ། པདྨ་ཆེན་པོའི་ལོ་
མས་ཉེ་བར་མཛེས་པ། བལྟ་ན་སྡུག་པ། རིན་པོ་ཆེ་བཻཌཱུཪྻའི་རང་བཞིན་ལས་བྱུང་བའི་སྡོང་བུ་དང༌། རིན་པོ་ཆེ་མ་ད་ཀ་ལས་གྲུབ་པའི་པདྨའི་གེ་སར་དང༌། ཤེལ་ལས་བྱས་པའི་
སྡོང་པོ་ལེགས་པར་ཁ་ཕྱེ་བ་དང༌། དེའི་རྗེས་སུ་སྐྱེས་པའི་ཤེལ་དང༌། པདྨ་རཱ་གའི་མེ་ཏོག་རྣམས་ཀྱིས་མཛེས་པའོ། །དེའི་སྟེང་དུ་སེང་གེའི་ཁྲི་རིན་པོ་ཆེ་དུ་མས་ཉེ་བར་མཛེས་
པ། རས་བཅོས་བུ་ཟུང་གིས་བཀབ་པའོ། །དེའི་སྟེངས་སུ་བཞུགས་པའི་སངས་རྒྱས་བཅོམ་ལྡན་འདས་བསམ་པར་བྱ་སྟེ་ཆོས་སྟོན་པར་མཛད་ཅིང་བཞུགས་པ། གསེར་གྱི་
མདོག་ཏུ་སྣང་བ། ཀུན་ནས་འོད་འབར་བའི་ཕྲེང་བས་ཁྱབ་པའི་འོད་ཀྱི་དཀྱིལ་འཁོར་གྱིས་བརྒྱན་པ། ཚད་ཆེན་པོ་ནམ་མཁའ་ལྟ་བུ་མཆོག་ཏུ་བྲིས་བཞིན་པ། སྐྱིལ་མོ་ཀྲུང་

95-1-162a

གི་ཉེ་བར་བཞུགས་པ། གཡས་སུ་འཕགས་པ་སྤྱན་རས་གཟིགས་དབང་ཕྱུག། རྣམ་པ་ཐམས་ཅད་ཀྱི་མཆོག་དང་ལྡན་པ། པདྨ་ཆེན་པོའི་གདན་
ལ་བཞུགས་པ། རྔ་ཡབ་བསྣམས་པ། བཅོམ་ལྡན་འདས་བཞུགས་པའི་གྲྭ་ན་འཁོད་དེ་ལུས་དམར་སེར་གུར་གུམ་བཏགས་པའི་ཁ་དོག་ལྟ་བུའོ། །གཡོན་དུ་འཕགས་པ་
མཐུ་ཆེན་པོ་ཐོབ་སྟོན་ཀའི་སྤྲིན་ལྟར་དཀར་བ། ཕྱག་ན་རྔ་ཡབ་ཐོགས་པའོ། །དེ་བཞིན་དུ་བྱང་ཆུབ་སེམས་དཔའ་བརྒྱད་ལ་འཕགས་པ་བྱམས་པ་དང༌། ཀུན་ཏུ་བཟང་པོ་དང༌།
སའི་སྙིང་པོ་དང༌། ནམ་མཁའི་མཛོད་དང༌། སྒྲིབ་པ་ཐམས་ཅད་རྣམ་པར་སེལ་བ་དང༌། འཕགས་པ་འཇམ་དཔལ་དང༌། འཕགས་པ་ཕྱག་ན་རྡོ་རྗེ་དང༌། ནོར་བཟང་ཞེས་བྱ་
བ་བྱང་ཆུབ་སེམས་དཔའ་བཅུ་པོ་འདི་རྣམས་ཀྱི་གཡས་སུ་རང་སངས་རྒྱས་བརྒྱད་བསམ་པར་བྱ་སྟེ། ཙནྡན་དང༌། སྤོས་ངད་ལྡན་དང༌། ཏོག་དང༌། ཏོག་དཀར་དང༌། འདོད་
པ་དང༌། ཉེ་བའི་འདོད་པ་དང༌། མུ་ཁྱུད་དང༌། ཉེ་བའི་མུ་ཁྱུད་བརྒྱད་དོ། །དེ་ཉིད་དུ་ཉན་ཐོས་ཆེན་པོ་བརྒྱད་གནས་པ་ལ། འདི་ལྟ་སྟེ། འཕགས་པ་མཽངྒ་ལ་གྱི་བུ་ཆེན་པོ་དང༌།
འཕགས་པ་ཤཱ་རིའི་བུ་དང༌། བ་ལང་བདག་དང༌། བྷ་ར་དྷྭ་ཛ་བསོད་སྙོམས་ལེན་དང༌། པི་ལིན་དའི་བུ་དང༌། འཕགས་པ་སྒྲ་གཅན་ཟིན་དང༌། འཕགས་པ་འོད་སྲུང་ཆེན་

95-1-162b

པོ་དང༌། འཕགས་པ་ཀུན་དགའ་བོ་ཞེས་པའི་ཉན་ཐོས་ཆེན་པོ་དེ་རྣམས་དང་ཉེ་བར་དགེ་སློང་གི་དགེ་འདུན་མཐའ་ཡས་པ་བསྒོམ་པར་བྱའོ། །རང་སངས་རྒྱས་རྣམས་དང༌། ཉེ་བར་རང་
སངས་རྒྱས་མཐའ་ཡས་པ་བསྒོམ་པར་བྱའོ། །བྱང་ཆུབ་སེམས་དཔའ་བརྒྱད་པོ་རྣམས་ཀྱི་གནས་སུའང་བྱང་ཆུབ་སེམས་དཔའི་དགེ་འདུན་མཐའ་ཡས་པ་བསྒོམ་པར་བྱའོ། །དེ་བཞིན་
དུ་ཀུན་ནས་འཁོར་གྱི་དཀྱིལ་འཁོར་དུ་འཁོར་གྱི་དཀྱིལ་འཁོར་ཆེན་པོ་དང་ལྡན་པར་བསྒོམ་པར་བྱའོ། །བྱང་ཆུབ་སེམས་དཔའ་ཆེན་པོ་བདག་ཉིད་ཀྱང་ལྟེ་བ་ཙམ་གྱི་ཆུ་ལ་གནས་བཞིན་
དུ་ལྷ་དང༌། མིའི་མེ་ཏོག་རྣམ་པ་སྣ་ཚོགས་པ་ལ་མེ་ཏོག་མན་དཱ་ར་བ་དང༌། མན་དཱ་ར་བ་ཆེན་པོ་དང༌། པདྨ་དང༌། པདྨ་ཆེན་པོ་དང༌། དྷཱ་ནུ་སྐཱ་རི་ཀ་དང༌། བཪྵི་ཀ་དང༌། ཨིནྟྲ་བ་
རཱི་མེ་ཏོག་རྣམ་པ་སྣ་ཚོགས་པ་ཚད་ཆེན་པོ་ཕུང་པོ་ཆེན་པོར་གནས་པ། རི་རབ་ཙམ་གྱི་མེ་ཏོག་གི་ཕུར་མས་བཅོམ་ལྡན་འདས་ལ་མཆོད་པ་བྱ་ཞིང་འཕགས་པ་ཉན་ཐོས་
དང་། རང་སངས་རྒྱས་ཐམས་ཅད་དང༌། བྱང་ཆུབ་སེམས་དཔའ་རྣམས་ལ་ཕྱེ་མ་དང༌། ཆོས་གོས་དང༌། གདུགས་དང༌། རྒྱལ་མཚན་དང༌། བ་དན་རྣམས་དང༌། ལྷ་དང༌།
མིའི་མར་མེ་མང་པོ། བྱེ་བ་ཁྲག་ཁྲིག་བརྒྱ་སྟོང་ཕྲག་ཡིད་དུ་འོང་བ་རྣམས་ཀྱིས་མཆོད་པར་བྱའོ། །དེ་བཞིན་དུ་གཏོར་མ་དང༌། བདུག་པ་དང༌། ལྷ་བཤེས་དང༌། མཆོད་པ་

95-1-163a

དང༌། བསྙེན་བཀུར་ལ་སོགས་པ་ཡོ་བྱད་ལྷ་དང༌། མིའི་ཉེར་མཁོ་རྣམས་དབུལ་བར་བྱའོ། །བཅོམ་ལྡན་འདས་ཤཱཀྱ་ཐུབ་པའི་སྨིན་མཚམས་ཀྱི་
མཛོད་སྤུ་ནས་འོད་ཟེར་མངོན་པར་འཕྲོ་བཞིན་པས་བདག་ཉིད་དང༌། ཕྱོགས་ཐམས་ཅད་ཀྱང་ཀུན་ཏུ་སྣང་བཞིན་པར་བསྒོམ་པར་བྱའོ། །སྒོམ་པ་པོ་བསམ་གཏན་ལ་ཞུགས་
མ་ཐག་ཏུ་ཚངས་པའི་བསོད་ནམས་ཀྱི་འབྲས་བུ་ཐོབ་བོ། །ངེས་པར་བྱང་ཆུབ་མཆོག་ཏུ་གཞོལ་བར་འགྱུར་རོ། །དེ་ལྟ་བུ་སོགས་བསམ་གཏན་རྣམས། །འཇིག་རྟེན་སྐྱེས་
མཆོག་རྣམས་ཀྱིས་གསུངས། །འབྱུང་པོ་ཀུན་ཀྱང་ལེགས་པ་དང༌། །སྔགས་པ་རྣམས་ལ་ཕན་དོན་དང༌། །དེ་ཚེ་བསམ་གཏན་དང་པོའི་གཙོ། །སྔགས་པ་ཀུན་ལ་ཕན་དོན་
དུ། །སེམས་ཅན་རྣམས་ཀྱི་ཕྱིར་གསུངས་སོ། །དེ་ནས་ཐུབ་མཆོག་བདུན་པ་ཡི། །དཀྱིལ་འཁོར་རྣམ་པར་བརྗོད་པར་བྱ། །ཐུབ་པས་དང་པོར་གསུངས་པ་ཡིན། །གཉིས་
པ་ཡི་ནི་དཀྱིལ་འཁོར་དང༌། །གསུམ་པར་ཡང་ནི་དེ་ལས་གཞན། །དང་པོར་མཆོག་གི་དངོས་གྲུབ་སྟེ། །བར་མ་ལ་ནི་དེ་བཞིན་གཞན། །ཆུང་ངུ་ལ་ནི་ཕྲན་ཚོགས་འགྲུབ། །
ཐུབ་པ་མཆོག་གིས་ངེས་པར་གསུངས། །དེ་བཞིན་རས་རིས་བསམ་གཏན་ནི། །ཐུ་བོ་བར་མ་ཆུང་ངུ་སྟེ། །ཐམས་ཅད་སྡིག་པ་འཇིག་བྱེད་པའོ། །དེ་ལས་གཞན་ཡང་

95-1-163b

མཁས་པས་ནི། །བསམ་གཏན་རྣམ་པར་བསྒྲུབ་བྱ། །བསམ་གཏན་དེ་ལ་རབ་གནས་ན། །སྔགས་རྣམས་དེ་ལ་འགྲུབ་པར་འགྱུར། །ཇི་ལྟར་འདོད་པའི་ཆོ་ག་བཤད། །ཟློས་པོས་
བསམ་གཏན་བསྒོམས་ནས་ནི། །སྔགས་ཀྱི་མཆོད་ཡོན་དེར་ཕུལ་ནས། །ཇི་ལྟར་བདེ་བར་གཤེགས་སུ་གསོལ། །ཆུ་ཚོགས་དེ་ལས་བསྒྲལ་ནས་ནི། །དེ་ནས་ཇི་ལྟར་བདེ་བར་འགྲོ། །
གནས་ནི་སྔོན་དུ་ངེས་བསྟན་པར། །ཆོ་ག་མཐོང་བས་ལེགས་ཞི་བར། །དེ་ལ་སྔགས་པས་གསང་སྔགས་བཟླས། །སྔར་ལས་ཇི་ལྟར་བརྗོད་པ་བཞིན། །རང་གི་ལྷ་ནི་སྤྱན་དྲངས་པ། །
དེར་ནི་སྔགས་ཀྱིས་གཤེགས་སུ་གསོལ། །དེ་ནས་བདག་ཉིད་དེ་བཞིན་ཉིད། །གྲོགས་པོ་རྣམས་ནི་བསྲུངས་བྱས་ནས། །དགེ་བའི་ལས་ཀྱིས་དེ་ཉིད་ཤེས། །ཆོ་གའི་ལས་ལ་དགའ་
ཞིང་འདུད། །རྣམ་པ་སྣ་ཚོགས་བསྟོད་མཆོད་ཀྱིས། །གང་ཟག་མཆོག་ལ་ཀུན་བསྟོད་ནས། །རང་སྔགས་སྔགས་ཀྱིས་མགོན་པོ་དང༌། །ཉན་ཐོས་རང་རྒྱལ་བསེ་རུ་དང༌། །བྱང་ཆུབ་སེམས་
དཔའ་སེམས་དཔའ་ཆེ། །འཇིག་རྟེན་གསུམ་པོ་རྗེས་འཛིན་བཟོད། །དེ་ནས་གསང་སྔགས་ཟློས་པ་པོས། །སྟན་དེ་ལས་ནི་སླར་ལངས་ནས། །ཐག་རིང་གནས་སུ་སོང་ནས་ནི། །ཕྱི་
རོལ་རླུང་གི་རྣམ་པར་སྤངས། །སྣབས་དང་མཆིལ་མ་རྣམ་པར་དོར། །བཤང་དང་གཅི་བའང་དེ་བཞིན་ནོ། །ཉིན་པར་བྱང་དུ་ཁ་ཕྱོགས་ཤིང༌། །མཚན་མོ་ལྷོ་རུ་ཁ་བལྟའོ། །སྔགས་

95-1-164a

ཟློས་པོས་ནི་ནམ་ཡང་དེར། །དོན་རྣམས་བསམ་པར་མི་བྱ་འོ། །དེར་ནི་རང་ལས་བྱེད་གསུངས་པའི། །སྔགས་ཀྱི་བཟླས་པ་མི་བྱ་འོ། །རབ་སྔགས་འགྲོ་
བ་མཚན་སོགས་ཀྱི། །དེ་ཚེ་ས་སྟེང་ཉེར་འདུག་སྟེ། །དག་པའི་ཆུ་ཡིས་ཉེ་རེག་བྱ། །གཙང་མའི་གོས་མཐའ་ཆུར་གཞུག་བྱ། །ས་ཡི་ཕུང་པོ་བདུན་ཉིད་ཀྱིས། །འབད་པས་རྐང་པ་
བཀྲུས་བྱས་ནས། །རབ་ཏུ་འཛག་པ་བདུན་བླངས་ནས། །བཤང་བ་འཛག་པ་སུམ་ཅུ་སྟེ། །གཉིས་ཀའི་མཐའ་ལ་ལག་པ་དག །མཆིལ་མ་དོར་བ་ཉིད་དང་ནི། །སྣབས་ལའང་
གཉིས་ཏེ་དེ་བཞིན་ནོ། །དེ་ནས་འབད་པས་ཉེ་རེག་བྱ། །གནས་ལ་རིང་དུ་སོང་བའི་སར། །དེ་བཞིན་སྒྲ་ཙམ་སོང་ནས་ནི། །ལམ་ལ་སོགས་པ་ཡངས་པ་རུ། །དེ་ནས་
གཞན་གྱི་ཅི་འདོད་བཞིན། །ལྷོ་ཕྱོགས་མཐའ་ཡི་ཕྱི་རོལ་ཏུ། །ཆུ་དང་གཡངས་མེད་པ་དང༌། །དེ་བཞིན་བྱེ་མས་ཁྱབ་པ་དང༌། །ཆུ་ཀླུང་སྤངས་ཤིག་ངོས་ཀྱང་སྤངས། །
འབད་པས་མི་གཙང་ཆུ་སྤངས་པར། །གསང་ཞིང་ཤིན་ཏུ་སྦྱངས་པ་དང༌། །བས་མཐའ་ལྗོངས་ནི་སྤངས་པ་དང༌། །རྣམ་པར་དབེན་པའི་སར་སོང་ནས། །སྔགས་པས་མི་
གཙང་དོར་བར་བྱ། །ཟློས་པོ་དུས་ནི་ཤེས་བྱས་ནས། །ཇི་ལྟར་འདོད་པའི་ཤུགས་དག་མིན། །དེ་ནས་དག་པའི་ཕྱོགས་སོང་སྟེ། །བས་མཐར་དེ་བཞིན་བ་ཤང་བ་དང༌། །

95-1-164b

གཅི་བའི་བྱ་བ་བྱས་ནས་ནི། །དེ་རུ་ལུས་ནི་ཅི་བདེ་བར། །གཉིས་ཀའང་གསང་གཡོགས་སྦས་པ་དང༌། །སྐྱེ་བོ་མེད་པའི་ས་སྤང་བར། །གསང་སྔགས་རྒྱལ་པོ་བསྒྲུབ་པར་བྱ། །དེ་
བཞིན་ཁོ་ནར་ཐམས་ཅད་དུ། །རི་བོ་དང་ནི་ཚང་ཚིང་དང༌། །བས་མཐའི་གནས་མལ་ཉམས་དགའ་བ། །དེ་བཞིན་རྒྱལ་བས་སྤངས་པ་ཡི། །གདུག་པའི་སེམས་ཅན་རྣམས་བྲལ་བར། །
གསང་སྔགས་རྒྱལ་པོ་ཐམས་ཅད་སྒྲུབ། །རྒྱལ་པོ་ཆོས་དང་ལྡན་པའི་ཡུལ། །སྐྱེ་བོ་གཙང་སྦྲ་སྤྱོད་ལ་དགའ། །མ་དང་ཕ་ལ་གུས་པ་དང༌། །གཉིས་སྐྱེས་རིགས་ཀྱིས་དོར་བ་རུ། །ལྷ་རྣམས་
དངོས་གྲུབ་ཐོབ་པར་འགྱུར། །གནས་དེར་ཡིན་གྱི་གཞན་དུ་མིན། །ཉམས་དགའ་སྐལ་ལྡན་ཤིང་རྟའི་འགྲམ། །ཡ་མུ་ན་ཉིད་རབ་མཛེས་པ། །སིན་དྷུ་ནར་མ་ད་བཀྵེ། །ཟླ་བའི་ཆ་ནི་
གཙང་མའི་འགྲམ། །ཀཱ་བེ་རཱ་དང་དབྱངས་ཅན་ཉིད། །ཆུ་ཀླུང་ཆེན་པོ་ཤཱི་ཏ་ཉིད། །འདི་གྲུབ་ཞིང་གཞན་མ་ཡིན་པར། །སྟོབས་བཅུ་ལྡན་སྲས་རྣམས་ཀྱིས་བཤད། །སྟོབས་བཅུ་
པ་ཡིས་གསུངས་པའི་ཕྱིར། །བྱང་ཕྱོགས་ལམ་མེད་རི་བོ་དང༌། །ཁ་ཆེ་དང་ནི་རྒྱ་ཡུལ་དང༌། །བལ་ཡུལ་དེ་བཞིན་མང་ཡུལ་དང༌། །རྒྱ་ནག་ཆེ་དང་ལི་ཡུལ་ཉིད། །དེ་དག་མ་ལུས་
གྲུབ་པའི་ཞིང༌། །བྱང་གི་ཕྱོགས་སུ་བརྟེན་པ་ཡི། །གང་ཡང་རི་དང་ཆུ་བོ་དང༌། །བསོད་ནམས་ཡུལ་དུ་རབ་ཏུ་བརྗོད། །ནས་དང་གྲོ་ནི་ཟ་བ་འོ། །གང་དུ་སེམས་ཅན་སྙིང་རྗེ་ལྡན། །དེ་རུ་

95-1-165a

རྟག་པར་དངོས་གྲུབ་འགྱུར། །དཔལ་གྱི་རི་བོ་བྲག་རི་ཆེ། །ལྷོ་ཕྱོགས་ཡུལ་དུ་གནས་པ་ཡི། །དཔལ་ལྡན་འབྲས་སྤུང་མཆོད་རྟེན་ནི། །ས་སྟེང་རྒྱལ་བའི་
རིང་བསྲེལ་འཇིན། །དེར་ནི་སྔགས་རྣམས་བསྒྲུབ་པར་བྱ། །མྱུར་དུ་ལས་དང་ལས་རྣམས་སོ། །རྡོ་རྗེ་གདན་དང་མཆོད་རྟེན་ཆེ། །ཆོས་ཀྱི་འཁོར་ལོ་མཛེས་པ་དང༌། །གང་དུ་ཐུབ་
གཙོ་ཞི་བར་གཤེགས། །དེར་ཡང་དངོས་གྲུབ་བལྟ་བར་བྱ། །ལྷ་ལས་བབས་པའི་མཆོད་རྟེན་ནི། །ས་པཀྵེ་དང་ཆོ་འཕྲུལ་ཆེ། །སེར་སྐྱ་ཞེས་བྱའི་གྲོང་མཆོག་དང༌། །ལུམ་བིའི་
ཚལ་དུ་འཁྲུངས་པ་དེར། །གསང་སྔགས་རྒྱལ་པོ་འགྲུབ་པར་འགྱུར། །རྒྱལ་བས་བསྟོད་ཅིང་རབ་བསྔགས་པའི། །བྱ་རྒོད་ཕུང་པོར་རི་དེར་དང༌། །དེ་བཞིན་བྲག་དང་བསིར་བའི་
ཚལ། །མེ་ཏོག་ཅེས་བྱའི་གྲོང་མཆོག་དང༌། །དེ་བཞིན་རྟག་ཏུ་ཀ་ཤའི་གྲོང༌། །བཅོམ་བརླགས་ཀ་ནྱ་ཀུབ་ཛི་དང༌། །ས་སྟེང་གྲོང་ནི་འཕགས་རྒྱལ་དང༌། །མཆོད་རྟེན་དེ་བཞིན་
ཡངས་པ་ཅན། །རྟག་ཏུ་ས་སྟེང་མི་ཐི་ལ། །གྲོང་དང་གྲོང་ཁྱེར་གཙོ་བོ་རྣམས། །གང་གཞན་རྒྱལ་བ་ཡང་དག་འབྱུང༌། །རབ་བསྔགས་བསོད་ནམས་ཡུལ་དག་ཏུ། །དེ་རྣམས་
སུ་ནི་དངོས་གྲུབ་སྒྲུབ། །འདི་རྣམས་ལས་གཞན་ཡུལ་རྣམས་ནི། །གྲོང་དང་ལྗོངས་དང་རི་བོ་དང༌། །གནས་དང་གྲོང་མཆོག་གཙོ་བོ་ནི། །འོ་མའམ་འབབ་ཆུ་ལ་བསྟེན་

95-1-165b

པ། །དེར་ནི་རྣམ་དབེན་རྗེས་འཇུག་ཅིང༌། །བཟླས་དང་སྦྱིན་སྲེག་དགའ་བར་འགྱུར། །གནས་ནི་བླ་གབ་མེད་པ་དང༌། །རྟག་ཏུ་ཁང་པ་སྟོང་པ་རུ། །སྔོན་དུ་བསྙེན་པ་བྱ་བ་འོ། །སྔགས་རྣམས་
རྗེས་མཐུན་ལས་རྣམས་ནི། །སྔགས་པས་རྟག་ཏུ་ཡུལ་དབུས་སུ། །སྔགས་བཟླས་ཡང་དག་འདོད་པར་བྱ། །བཟླས་ལ་རབ་ཞུགས་རྟག་ཏུ་བརྩོན། །སྔགས་རིག་གཏོང་བ་དག་ལ་གོམས།
ཚུལ་ཁྲིམས་སྤྱོད་ཅིང་ཤིན་ཏུ་བརྟན། །འབྱུང་པོ་ཀུན་ལ་ཕན་པར་དགའ། །སྔགས་ཀྱི་སྤྱོད་པ་ལ་དད་པ། །བརྟུལ་ཞུགས་ཅན་གྱིས་སྔར་བཞིན་བཟླས། །གཙང་མའི་ཡུལ་དང་གཙང་སྦྲ་
ཅན། །ཀླ་ཀློ་རྐུན་མ་སྤངས་པ་དང༌། །དེར་ནི་བསྐལ་པ་ཆེན་པོར་གནས། །དམ་ཚིག་སྣང་བ་བྲལ་བའི་ཕྱིར། །དམྱལ་བ་མི་བཟད་མུན་པ་རུ། །བྱིས་པའི་སྐྱེ་བོ་འཚེད་པར་བྱེད། །དམ་པའི་
ཆོས་ལ་སྨད་པ་དང༌། །མི་ཤེས་མུན་པས་བསྒྲིབས་པ་དང༌། །ཡེ་ཤེས་བྱིས་པའི་ངོ་བོ་འམ། །རྨོངས་པ་ལོག་པའི་ང་རྒྱལ་ཅན། །རིག་པའི་རྒྱལ་པོ་བརྙས་བྱེད་པ། །མི་བཟད་དམྱལ་
བར་ལྟུང་བར་འགྱུར། །དེ་ཕྱིར་སྡིག་པ་མི་བྱ་ཞིང༌། །ལོག་པར་སྨྲ་བའང་སྨད་པ་ཡིན། །དམ་པའི་ཆོས་ལ་བརྙས་པ་དང༌། །ལོག་པར་ལྟ་བ་སྨད་པ་ཡིན། །དེ་ཕྱིར་རྟག་ཏུ་དད་གྱུར་
ནས། །གསང་སྔགས་ཆོ་ག་རྟག་ཏུ་བསྟེན། །བདེན་པར་སྨྲ་ཞིང་ཆོས་ཤེས་པ། །སེམས་ཅན་རྣམས་ལ་རྟག་ཏུ་ཕན། །སྔགས་ཤེས་སྔགས་ནི་སྟེན་པར་བྱེད། །དེ་ཡི་དངོས་གྲུབ་

95-1-166a

ངེས་པར་འགྱུར། །མཆོག་དང་འབྲིང་དང་ཐ་མ་ཡིས། །ལས་ནི་རྣམ་པ་སྣ་ཚོགས་བྱེད། །ལས་རྣམས་བྱ་བ་རྣམས་ཀྱིས་བྱེད། །རྟག་ཏུ་ཕན་པའི་བྱ་བ་ཡིས། །
བྱ་བའི་ལས་དང་ཡང་དག་ལྡན། །དེ་ལ་རྟག་ཏུ་གྲུབ་པར་འགྱུར། །བྱ་བའི་དོན་དང་དོན་ཀུན་ཕྱིར། །ལས་དོན་རྟག་ཏུ་བྱ་བ་འོ། །བྱ་བའི་དོན་དུ་བྱ་མིན་གང༌། །བྱ་བའི་ལས་ལ་སྦྱར་
བར་བྱ། །འབྲས་བཅས་ཉིད་ཀྱི་བྱ་དོན་གྱི། །བྱ་བ་ཉིད་དུ་རྟག་ཏུ་བྱ། །བྱ་བ་ལས་དང་འབྲས་བུ་ཉིད། །བྱ་བ་ལས་འབྲས་རྟག་ཏུ་འོ། །འབྲས་མེད་འབྲས་བུ་ཉིད་འགྱུར་ཞིང༌། །འབྲས་
བུ་ཉིད་ཀྱང་རྟག་ཏུ་འབྲས། །འབྲས་མེད་འབྲས་བུ་བཅས་པ་ཉིད། །ཐམས་ཅད་ཉིད་ཀྱང་འབྲས་བུ་བཅས། །རྣལ་འབྱོར་སྔགས་ནི་བསྒྲུབ་བྱ་སྟེ། །ཡང་དག་སྦྱོར་དང་བྲལ་བ་ཡང༌། །
བྲལ་དང་ཡང་དག་ལྡན་སྒྲུབ་བོ། །བསྒྲུབ་བྱ་སྒྲུབ་བྱེད་མེད་པར་ནི། །དེ་ལ་གྲུབ་པ་ཡོད་མ་ཡིན། །གྲུབ་པའི་རྫས་ནི་ཐམས་ཅད་ཀྱང༌། །གྲུབ་པའི་རྒྱུ་དང་འགལ་བ་ཡིན། །སྔགས་ཀྱི་
དངོས་གྲུབ་མ་གྲུབ་པ། །སྔགས་ནི་སྒྲུབ་པར་བྱེད་པའི་རྒྱུ། །བྱེད་པར་འདོད་པ་དེ་ལས་ཏེ། །འདོད་པའི་ལས་ནི་བྱང་བར་འགྱུར། །ལས་མིན་ལས་ནི་ཐམས་ཅད་ལ། །ལས་ཀྱི་རྒྱུད་
ནི་མི་བྱའོ། །སྔགས་དང་རྒྱུད་ཀྱི་དོན་ལྡན་པའི། །ལས་ནི་མཐའ་དག་བརྩམ་པར་བྱ། །བརྩམས་དང་རྩོམ་པའི་འདུད་པ་ཡི། །ལས་ཉིད་བརྩམ་པར་མི་བྱའོ། །བྱ་བ་མ་བརྩམས་

95-1-166b

སྔགས་རྣམས་ནི། །ལུས་ཅན་ཀུན་ལ་འགྲུབ་མི་འགྱུར། །སེམས་ཅན་ཀུན་རྗེས་སྐྱོང་བ་ཡི། །ཐུབ་པའི་གཙོ་བོས་སྔོན་གསུངས་པ། །གསང་སྔགས་སྨྲ་བས་བསྟན་པ་ཡི། །རྒྱལ་བའི་སྲས་
ཀྱི་ཡང་དག་སྡོམ། །སྒྲུབ་བོ་སྔགས་ནི་ཀུན་ཤེས་ཤིང༌། །རྟོག་པའི་རྒྱལ་པོ་འདི་ལ་ཚིག །སྔགས་ཀྱི་ཚུལ་གྱིས་བསྟན་པ་ཡིན། །ལམ་ནི་བྱང་ཆུབ་རྒྱུར་གྱུར་པ། །སྔགས་ཀུན་ཉིད་ནི་སྒྲུབ་
བར་བྱེད། །རིག་པ་མཉམ་པར་འགྱུར་བ་ཡིན། །དེ་ནི་རིང་པོར་མི་ཐོགས་པར། །མཁས་པས་དངོས་གྲུབ་འགྱུར་བ་ཡིན། །འབྱུང་པོ་ཐམས་ཅད་ཞི་དོན་དུ། །སངས་རྒྱས་ཀུན་གྱིས་རབ་ཏུ་
བསྒྲགས། །གསང་སྔགས་ཚུལ་གྱི་ལམ་འདིས་ནི། །མྱ་ངན་འདས་གྲོང་འགྲོ་བ་ཡི། །དེ་བཞིན་རྟག་ཏུ་བྱང་ཆུབ་ལམ། །ཆོས་དོན་ཐམས་ཅད་རྫོགས་པར་བྱེད། །དེ་ཡི་མཐར་ཐུག་དཔུང་
གཉེན་ནི། །དང་པོ་གནས་ནི་སངས་རྒྱས་ཉིད། །དེ་བཞིན་འདིར་ནི་ལྷུན་གྲུབ་ཏུ། །འབྲས་བུར་བཅས་པའི་དངོས་གྲུབ་ཐོབ། །སྣ་ཚོགས་ལས་དང་ཆོས་ཤེས་པ། །སྔགས་རྣམས་བྱེད་
པར་འགྱུར་བ་ཡིན། །ཚུལ་ཁྲིམས་བསམ་གཏན་རྣམ་ཐར་རྣམས། །འདི་རྣམས་མདོར་བསྡུས་ཐོབ་པ་ཡིན། །དངོས་གྲུབ་དོན་ཀུན་སྒྲུབ་བྱེད་པ། །རྒྱལ་བ་གཙོ་བོས་གསུངས་པ་ཡིན། །
གང་ཟག་རྐང་པའི་དོན་ཐོབ་པ། །དམ་པའི་འགྲོ་བར་གནས་པ་དང༌། །དེ་བཞིན་རྟག་ཏུ་གནོད་སྦྱིན་གཙོ། །ཐ་མས་རྒྱལ་སྲིད་རྒྱུ་ཡིན་ཏེ། །ལྷ་མིན་ལྷ་ཡི་འཇིག་རྟེན་གྱི། །དེ་བཞིན་

95-1-167a

དེ་རྣམས་བདག་པོ་ནི། །སྔགས་པས་ཐམས་ཅད་ཐོབ་པར་འགྱུར། །བྱ་བ་འབྲས་བཅས་བྱེད་པར་འགྱུར། །གཙང་སྦྲའི་ཀུན་སྤྱོད་ཡང་དག་ལྡན། །ཚུལ་
ཁྲིམས་བསམ་གཏན་རྟག་ཏུ་དགའ། །སྔགས་རྣམས་ཀུན་ཏུ་གསུངས་པ་ཡིན། །དེ་ནས་སྔགས་པས་སྔགས་བཟླས་བྱ། །སྔགས་པ་འབྱོར་པ་འདོད་པ་ཡིས། །རྣམ་པ་སྣ་ཚོགས་ལས་
བྱས་ཏེ། །དེ་བཞིན་མཆོག་དང་བར་མ་དང༌། །ཐ་མ་ཉིད་ཀྱང་བྱ་བ་ཡིན། །ཐ་མས་ལོངས་སྤྱོད་འཕེལ་བ་ཡིན། །བར་མས་གོང་མའི་ལུས་ཅན་ཉིད། །མཆོག་ཉིད་ཀྱིས་ནི་ལྡང་བ་
ཉིད། །ཟློས་པོས་རྟག་ཏུ་ཐོབ་པར་བྱེད། །སྔགས་པས་བཟླས་མཐར་ངལ་བསོ་ཞིང༌། །ཇི་སྲིད་དུས་སུ་བརྟག་པར་བྱ། །བཟླས་པའི་དུས་ལ་བབ་པ་ན། །དེར་ནི་བསྒྲུབ་པ་བྱ་བ་ཡིན། །དེ་
བཞིན་ལས་རྣམས་སྒྲུབ་པར་བྱེད། །དེ་ལ་རྟག་ཏུ་བཟླས་པས་སྐྱེས་བུ་རང་གི་སྡིག་པ་ཟད་པར་བྱེད་དོ། །སྔགས་པས་སྔོན་ལས་ཀྱི་ཆོ་ག་གང་བྱས་པ་སྐྱེ་བ་བརྒྱུད་པ་རྣམས་སུ་གྲུབ་པར་
གནས་པ་དེ་དེ་བཞིན་དུ་ལས་ཚོགས་ལ་རྙེད་པར་འགྱུར་བ་དེ་སྐྱེས་པས་སྔགས་བཟླས་པས་སླར་ཡང་སྔགས་ཟློས་པ་པོའི་སྡིག་པ་ཟད་པའི་དོན་དང༌། ལས་དེ་འཇོམས་ཤིང་
སྔགས་གྲུབ་པར་འགྱུར་ཏེ་དེ་བཞིན་དུ་མཆོག་དང༌། བར་མ་དང༌། ཐ་མའི་འཇིག་རྟེན་གྱི་མཆོད་པ་དང༌། བཟླས་པས་སྡིག་པ་མ་ལུས་པར་ཟད་པར་བྱེད་ཅིང་སྐྱེ་བ་བརྒྱུད་པ་

95-1-167b

རྣམས་སུ་གང་བར་བྱས། སྡིག་པ་དེ་ཐམས་ཅད་འཇིག་པར་བྱེད་དེ་དེ་བཞིན་གཤེགས་པ་རྣམས་ཀྱི་སྔགས་བཟླས་པས་ལུས་རྣམ་པ་སྣ་ཚོགས་པའི་རྒྱན་གྱིས་བརྒྱན་པ་དང༌། ཐུབ་པ་རྣམས་
ཀྱིས་གནས་པས་དགའ་བ་དང༌། ཡོན་ཏན་ཐམས་ཅད་ཀྱིས་གྲགས་པར་འགྱུར་བ་དང༌། གནོད་སྦྱིན་གྱི་ཁང་པར་གནས་པའི་རྒྱལ་པོ་ཉིད་དང༌། རྟག་ཏུ་དོན་ཐམས་ཅད་ཀྱི་དངོས་གྲུབ་ཀྱང་
ཐོབ་པ་དང་ལྡན་ནོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་མཛེས་ཀྱི་རྩ་བའི་རྟོག་པ་ལས།
རས་རིས་བར་མའི་ཆོ་ག་རབ་འབྱམས་དགུ་པ་རྫོགས་སོ།།    །།དེ་ནས་ཡང་བཅོམ་ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་
ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། བྱང་ཆུབ་སེམས་དཔའ་ཆེན་པོ། ཁྱོད་ཉོན་ཅིག །ཁྱོད་ཀྱི་རིག་པའི་སྔགས་
རྗེས་སུ་སྤྱོད་པ། སེམས་ཅན་མཐའ་དག་གི་དོན་ལ་བརྩོན་པ། སེམས་ཅན་རྣམས་གང་གིས་བཟླས་པར་བྱ་བའི་རིག་པའི་སྔགས་དང༌། གང་དང་ལྡན་པས་བགྲང་བར་བྱ་བའི་བགྲང་ཕྲེང་
གི་ཆོ་ག །རྒྱུད་ཐམས་ཅད་ཀྱི་ཐུན་མོང་གི་སྒྲུབས་ཐབས་ཀྱི་ཆོ་ག །སྔགས་ཐམས་ཅད་ཀྱི་ཆོ་ག་དེ་ལེགས་པར་ཉོན་ལ་ལེགས་པར་ཡིད་ལ་ཟུངས་ཤིག །བཤད་པར་བྱའོ། །དེ་སྐད་ཅེས་

95-1-168a

བཀའ་སྩལ་པ་དང༌། སེམས་དཔའ་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ། །ལེགས་སོ། །བཅོམ་
ལྡན་འདས། བདག་ཅག་ལ་རྗེས་སུ་བརྩེ་བས་ཉེ་བར་བླངས་ནས་རིག་པའི་སྔགས་ཐམས་ཅད་ཀྱི་སྤྱོད་པ་དང༌། དམ་ཚིག་ལ་རབ་ཏུ་ཞུགས་པའི་སེམས་ཅན་རྣམས་དང༌། སེམས་
ཅན་ཐམས་ཅད་ལ་དོན་གྱི་ཕྱིར་ཡང་དེ་བཀའ་སྩལ་དུ་གསོལ། དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སེམས་དཔའ་ཆེན་པོ་རྣམ་པར་དབྱེ་བ་རྒྱས་པར་བཤད་པར་བྱའོ། །ཉོན་ཅིག །གང་གིས་སྔགས་ཐམས་ཅད་ཀྱི་སྤྱོད་པ་ལ་མངོན་པར་
བརྩོན་པ། སེམས་ཅན་གྱི་དོན་ཐམས་ཅད་སྒྲུབ་པར་བྱེད་པ་དེ་གང་ཞེ་ན། དང་པོ་རེ་ཞིག་སྔགས་སུ་འགྱུར་བ་ནི། །ན་མཿསརྦ་བུད་དྷཱཾ་ནཱཾ། ཨ་ཙིནྟྱ་དྦྷཱུ་ཏ། རུ་པི་ནཱཾ། ཏདྱ་ཐཱ། ཨོཾ་ཀུ་རུ་ཀུ་
རུ་སརྦ་ཨརྠ་སཱ་དྷཱ་ཡ། སརྦ་དུཥྚ་བི་མོ་ཧ་ནི། ག་ག་ནཱ་བ་ལཾ་བེ། བི་ཤོ་དྷ་ཡ་སྭཱཧཱ། རིག་པ་འདིས་བགྲང་ཕྲེང་ཐམས་ཅད་ལ་ལས་བྱའོ། །སྦྱང་བ་དང༌། དབུགས་པ་དང༌། བླང་བ་དང༌།
རྒྱུ་བ་ལ་སོགས་པའི་ལས་རྣམས་བྱའོ། །དང་པོ་བགྲང་ཕྲེང་ཤིང་ལ་ནི། །ལན་གྲངས་སུམ་ཅུ་རྩ་བདུན་དུ། །དེ་ཡིས་མངོན་པར་སྔགས་བྱས་ནས། །བརྟུལ་ཞུགས་ཅན་གྱིས་བསྲུང་

95-1-168b

བ་བྱ། །མཚན་མོ་གཅིག་ཏུ་གཉིད་ལོག་ནས། །དེར་ནི་རྨི་ལམ་བརྟག་པར་བྱ། །མི་མ་ཡིན་གཟུགས་ཀུན་རྫོགས་པ། །མི་སྡུག་ལྷག་པར་མཆེ་བ་གཙིགས། །སྔགས་པ་ལ་ནི་དེས་སྨྲས་པ།།
བཅོམ་ལྡན་སེམས་པ་ཇི་བཞིན་ལོངས། །སྒྲུབ་པོ་ཐོ་རངས་ལངས་ནས་ནི། །ཤིང་དེ་རུ་ནི་འགྲོ་བར་བྱེད། །མི་སྡུག་གཟུགས་ལྡན་གཙིགས་པ་ཆེ། །རྨི་ལམ་དུ་ཡང་མ་མཐོང་ན། །སྔགས་པས་
ཤིང་དེ་བོར་བར་བྱ། །དེ་ནས་གཞན་དུ་འགྲོ་བར་གྱིས། །དང་པོ་རུ་རཀྵ་ཡིན་ཏེ། །དེ་ལ་གཞན་པ་དབང་པོའི་ཤིང༌། །བོ་དེ་ཙེ་ནི་འདོད་པ་འོ། །གཞན་ཡང་འབྲས་བུ་འབྱུང་བ་ཡི། །ཤིང་ལ་
འཛེགས་པའི་ལེགས་རྫོགས་པའི། །གྲོགས་དང་ལྷན་ཅིག་འཛེག་པར་བྱ། །གྲོགས་པོ་མེད་པར་གྱུར་ན་ནི། །རང་ཉིད་དེ་ལ་འཛེག་པར་བྱ། །སྟེང་གི་ཡལ་གའི་འབྲས་གནས་སུ། །འཛེག་
ནས་ཕུན་ཚོགས་བརྟུལ་ཞུགས་ཅན། །དེ་ལ་རྟག་ཏུ་བག་ཡོད་པས། །སྟེང་གི་ཡལ་གའི་འབྲས་བུ་བླངས། །སྟེང་གི་ས་ལ་ལེགས་སྦྱར་བྱ། །སྟེང་གི་མཆོག་གི་དངོས་གྲུབ་ཏུ། །གང་ཟག་
མཆོག་གིས་གསུངས་པ་ཡིན། །བར་མར་དངོས་གྲུབ་འབྲིང་པོ་སྟེ། །ཐ་མ་ལ་ནི་འོག་མ་འོ། །སྲོག་ཆགས་རྣམས་ཀྱིས་མ་སྨད་པའི། །འབྲས་བུ་དེ་རྣམས་ཡང་དག་བླངས། །ནུབ་ཀྱི་ཡལ་
ག་ལས་ཐོབ་པ། །རྫས་ཀྱི་རྒྱུར་ནི་བསྒྲུབ་པར་བྱ། །བྱང་གི་གནོད་སྦྱིན་མོ་ལ་སོགས། །ལྷ་རྣམས་ལྷན་ཅིག་འགུགས་པར་བྱེད། །དགུག་པའི་བྱ་བ་བཤད་པ་ནི། །ཀུན་གྱི་དོན་དུ་ཞི་

95-1-169a

ཕྱིར་རོ། །ལྷ་དང་ལྷ་མིན་གཡུལ་འགྱེད་དང༌། །མི་འམ་ཅི་དང་སྲིན་པོ་རྣམས། །འདོད་པ་རྣམ་པ་སྣ་ཚོགས་བྱེད། །འབྱུང་པོ་ཐམས་ཅད་རྒྱས་པའི་ཕྱིར། །
འབྲས་བུ་དང་བཅས་ལས་རྣམས་ནི། །མ་ལུས་སྤྱོད་པ་བྱེད་པ་འོ། །ཤར་གྱི་ཕྱོགས་སུ་ཡལ་ག་དང༌། །དེར་གནས་འབྲས་བུ་འབྱུང་བ་རྣམས། །དེ་བཞིན་འབད་པས་བྱས་གྱུར་ན། །
ཚེ་རིང་པོ་ཡི་དོན་གྱི་རྒྱུ། །རྟག་ཏུ་སྔགས་ཀྱིས་དངོས་གྲུབ་འབྲས། །རྣམ་པ་སྣ་ཚོགས་བྱེད་པ་ཡིན། །གང་ཞིག་ལྷོར་ནི་འགྲོ་བ་ཡི། །ཡལ་ག་ལོ་མར་རབ་ལྡན་པ། །སེམས་ཅན་རྣམས་
ཀྱི་སྲོག་འཕྲོག་བྱེད། །དེ་ན་ཟློས་པོས་འབད་པས་སྤང༌། །ལྷོ་རུ་རྟེན་པའི་ཡལ་ག་ལ། །འབྲས་བུ་གང་དུ་ཡང་དག་བརྗོད། །ཕྱོགས་དེར་གདུང་དབྱེ་དགྲ་རྣམས་ཀྱི། །སྲོག་ནི་འཇིག་
པར་བྱེད་པ་ཡི། །བསོད་ནམས་མ་ཡིན་མང་པོའི་རྒྱུ། །དེ་ནི་ཟློས་པོས་འབད་པས་སྤང༌། །འོག་ཏུ་འཕྱང་བའི་ཡལ་གར་གནས། །འབྲས་བུ་གང་ཞིག་རབ་བསྒྲགས་པ། །ལྷ་མ་ཡིན་
དང་ལྡན་པ་ཡི། །ས་ཡི་འོག་ཏུ་དེ་རྣམས་འགྲོ། །དེ་རྣམས་འབྲས་བཅས་ཕྲེང་བ་ནི། །བླངས་ནས་ཡང་དག་རབ་བསྒྲགས་པ། །འོག་ཏུ་འགྲོ་བའི་འཁྲི་ཤིང་ལ། །དེ་ནས་དེ་ནི་ས་འོག་
འགྲོ། །དེ་རུ་རབ་ཏུ་ཞུགས་ནས་ལྷའི། །བདེ་ཉིད་ཟློས་པོས་དེར་འགྱུར་རོ། །ལྷ་མིན་བུ་མོས་ཡང་དག་ལྡན། །དེ་ནི་བསྐལ་པར་གནས་པར་བྱེད། །བགྲང་ཕྲེང་འབྲས་བུ་ཀུན་

95-1-169b

བླངས་ནས། །དེ་ནས་ཟློས་པོས་བཟླས་པ་བྱ། །ལྷན་ཅིག་སྲུང་བ་བྱས་ནས་ནི། །དེ་ནས་ཇི་ལྟར་བདེ་བར་འགྲོ། །དེ་ཉིད་རིང་པོའི་གནས་སུ་ནི། །གཙང་མའི་ཕྱོགས་དེར་སྔགས་པ་ནི། །དེ་བཞིན་
རྟག་ཏུ་འདུག་པར་བྱ། །བགྲང་ཕྲེང་སྐྱེས་པ་སྦྱར་བར་བྱ། །བརྩོན་པས་བགྲང་ཕྲེང་འབྲས་བུ་བླང༌། །དེ་ནས་ཀུན་ཏུ་ཡང་དག་སྦྱང༌། །དེར་ནི་ཕྲེང་བ་དབུགས་པར་གྲགས། །གསུམ་བདུན་
བརྒྱད་དང་གཅིག་དང་ནི། །ལན་གྲངས་ཉི་ཤུ་རྩ་གཅིག་ཏུ། །སྔགས་ཤེས་དེར་ནི་སྦྱང་བར་བྱ། །རྟག་ཏུ་སྔ་མའི་སྔགས་ཀྱིས་ནི། །བརྒྱད་དམ་བདུན་དུ་བཟླས་བྱས་པ། །དེ་ནས་དེ་ནི་དག་
པར་འདོད། །པདྨའི་རྩ་ལག་ལེགས་བརྗོད་པས། །བུ་མོས་བཀལ་བའི་སྲད་བུ་ཡིས། །སུམ་འགྱུར་ལྔ་དང་ལྡན་པ་ཡི། །བརྟུལ་ཞུགས་ཅན་གྱིས་ཕྲེང་ཐག་བྱ། །སྔགས་ཀྱི་དེ་ཉིད་ཤེས་
པས་བརྒྱུ། །འབྲས་བུ་ཕྲ་མོ་ཟླུམ་པར་བཅས། །རྟག་ཏུ་སྲོག་ཆགས་བུག་མེད། །ཡན་ལག་མ་ཉམས་མ་སྨད་པ། །མཛེས་ཤིང་ཁ་དོག་སྡུག་པ་དང༌། །བུ་ག་མེད་ཅིང་གས་པ་མེད། །
རིལ་བུ་ཟླུམ་པོ་ཇི་བཞིན་པ། །དེ་བཞིན་རུ་རཀྵ་དང་ནི། །བོ་དེ་ཙེ་དང་ཨིནྟ་ཀྵ། །འབྲས་ཉིད་རྟག་ཏུ་ལུང་ཐང་མཛེས། །འབྲས་བུ་དམ་པའམ་གང་གི་ཚེ། །སྔགས་པ་མཆོག་ཏུ་བརྩོན་པ་
ཡིས། །འབད་པས་བགྲང་ཕྲེང་བརྒྱུ་བར་བྱ། །གསེར་རམ་ཡང་ན་དངུལ་དག་གམ། །ནོར་བུ་ཤེལ་ལས་བྱུང་བ་དང༌། །མུ་ཏིག་དུང་ཉིད་མུ་ས་ར། །བྱུ་རུ་ཡིས་ཀྱང་བྱ་བ་སྟེ། །ཕྲེང་བ་

95-1-170a

རྣམ་པ་སྣ་ཚོགས་བྱ། །གཞན་ཡང་རིན་ཆེན་ལས་བྱུང་བའི། །བགྲང་ཕྲེང་བཟང་པོ་བྱ་བ་དང༌། །ས་ལས་བྱུང་བའི་ལྡུམ་པོ་ཡི། །རིལ་བུས་བགྲང་ཕྲེང་
ཅན་དག་ནི། །མཉམ་པར་བཞག་སྟེ་སྲད་བུ་བརྒྱུ། །གཞན་ཡང་རིལ་བུ་འགའ་ཞིག་གམ། །འབྲས་བུའམ་ཁམས་ལས་བྱུང་བ་ཡིས། །ཀུ་ཤའི་རྩེ་མོས་བརྒྱུས་པ་ཡང༌། །ཟློས་
པོས་འབད་དེ་བྱ་བ་ཡིན། །བརྒྱ་རྩ་བརྒྱད་དམ་ཉི་ཤུ་ལྔ། །ལྔ་བཅུ་འདི་དག་བར་མ་ཡིན། །སྔགས་པ་མཉམ་པར་གཞག་པ་ཡིས། །འབྲས་བུའི་ཚད་རྣམས་བརྒྱུ་བར་བྱ། །
སྟོང་རྩ་བརྒྱད་པ་ཉིད་བྱ་བ། །ཕྲེང་བ་འདི་ནི་ཐུ་བོ་ཡིན། །ཕྲེང་བ་རྣམ་པ་འདི་བཞི་ནི། །སྔགས་པས་རྟག་ཏུ་བརྒྱུ་བར་བྱ། །དེ་ནས་རྒྱུས་ཏེ་སྔགས་རྣམས་ནི། །ཕྱི་མོ་གསུམ་མ་མ་
གཉིས་ཉིད་དང༌། །རྒྱ་ལྕགས་ལས་བྱུང་གདུ་བུ་དང༌། །དེ་བཞིན་གསེར་དང་དངུལ་དག་དང༌། །དེ་ནས་ཟངས་བྱུང་གདུ་བུས་ཀྱང༌། །ཕྲེང་བ་ཀུན་ནས་བརྒྱུར་བ་བྱ། །དེ་ནས་མཐའ་
རུ་ཡང་མི་བྱ། །དེ་ལ་རིམ་གྱིས་དགོད་པར་བྱ། །འབད་པས་མཛེས་པར་དཀྲི་བ་བྱ། །སངས་རྒྱས་མ་ལུས་བཞུགས་པར་ནི། །ཡོངས་སུ་གསལ་བར་བྱས་དེ་ནས། །དཀྱིལ་འཁོར་
ལྟ་བུར་མཐོང་བ་ཡིན། །སྦྲུལ་གྱི་གདེངས་ཀའི་རྣམ་པ་བཞིན། །ཡོངས་སུ་དཀྲིས་པས་བརྒྱན་པ་ཡིན། །མུ་ཏིག་དོ་ཤལ་རྣམས་མཚུངས་ཤིང༌། །མགུལ་རྒྱན་རྣམ་པར་སྤྲུལ་

95-1-170b

པའོ། །དེ་ནས་འབབ་ཆུ་དགེ་བའི་མཐར། །དྲི་མ་མེད་ལ་ཁྲུས་བྱས་ནས། །གོ་རིམས་ཇི་བཞིན་ཁྲུས་བྱས་ཏེ། །ཆུ་ཡི་གནས་ལ་ལྡང་བར་བྱ། །དེ་བཞིན་བརྩོན་པས་ཉེ་རེག་བྱ། །བགྲང་ཕྲེང་
སྲད་བུ་བླངས་ནས་ནི། །བ་ཡི་རྣམ་ལྔས་རབ་བྱུང་བྱ། །ས་ཡི་ཕྱེ་མས་རབ་བཀྲུས་ནས། །གཙང་མའི་གོས་ལ་དྲི་བཟང་གིས། །རྗེས་སུ་ཉེ་བར་བྱུགས་པ་དང༌། །རབ་ཏུ་བསྔགས་པའི་ཁ་དོག་
ཀྱང་། །ཙནྡན་དཀར་པོ་གུར་གུམ་དང༌། །འབད་པས་དྲོན་མོས་བཀྲུ་བར་བྱ། །དེ་བཞིན་གཉིས་ཀ་འགྲོ་བར་འགྱུར། །ཇི་ལྟའི་གནས་སུ་སོང་ནས་ནི། །གང་དུ་རས་རིས་བར་པ་ནི། །རྒྱལ་མཆོག་
ཐུབ་པའི་གཙོ་བོ་ནི། །ཤཱཀྱ་སེང་གེ་མི་ཡི་མཆོག །སྟོན་པའི་གཟུགས་བརྙན་དེ་བཞིན་དུ། །ས་སྟེང་རྒྱལ་བའི་རིང་བསྲེལ་ཅན། །མཆོད་པ་དེ་ཡི་སྤྱན་སྔར་དགོད། །དེ་དང་ཉེ་བར་བཞག་
ནས་ནི། །དེ་ཚེ་དེའི་སྤྱན་སྔ་རུ། །དམ་ཚིག་ལ་གནས་སྟོང་རྩ་བརྒྱད། །སོན་པའམ་བརྒྱ་ཡང་གཅིག་ཏུ་ནི། །བརྒྱད་དང་བཅས་པ་བཟླས་བྱས་ནས། །ཉིན་མཚན་སྨྱུང་བར་གནས་
གྱུར་ནས། །བདུན་པ་བསྐུལ་བ་ཕྲེང་བ་དབུལ། །སྔ་མ་དེ་བཞིན་བཟླས་བྱ་བ། །ཚད་ཉིད་དེ་དང་མཉམ་པར་བྱ། །དེ་ནས་ཕྲེང་བ་ཡོངས་སུ་བཟླས། །མཚན་མོ་དེ་ཉིད་དུ་འཁོད་དེ། །ཀུ་
ཤ་བཏིང་བའི་ས་གཞི་ལ། །སྔགས་ཤེས་དེར་ནི་ཉལ་བར་བྱ། །རྨི་ལམ་གང་དང་གང་མཐོང་བ། །དགེ་བའི་རྨི་ལམ་མཐོང་ནས། །རྨི་ལམ་ངེས་པར་བསྟན་པ་ཡི། །དངོས་གྲུབ་དེ་

95-1-171a

ཡིས་བསྒྲུབ་པར་བྱ། །སངས་རྒྱས་ཉན་ཐོས་བསེ་རུ་རྣམས། །གལ་ཏེ་རྨི་ལམ་མཐོང་གྱུར་ན། །སྔགས་པས་འབྲས་བུ་བཅས་པར་འགྲུབ། །ངེས་བར་དེ་ཡི་
ཆོ་ག་བྱ། །དགེ་སློང་གཟུགས་དང་བྲམ་ཟེ་ཡི། །གཟུགས་བརྙན་སྣ་ཚོགས་མཛེས་པ་མཐོང༌། །གལ་ཏེ་རྨི་ལམ་དེ་མཐོང་ན། །ཕྲེང་བ་དབུལ་བྱ་དེ་བཞིན་དུ། །སྔགས་ཀྱི་དོན་ཀུན་
སྒྲུབ་པ་པོ། །དེ་བཞིན་གདོན་མི་ཟ་བར་འགྲུབ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་བཅོམ་ལྡན་འདས་མ་འཕགས་མ་སྒྲོལ་མ་
རལ་པ་གྱེན་བརྫེས་ཀྱི་རྩ་བའི་རྟོག་པ་ལས་རས་རིས་བར་མའི་ཆོ་ག་རབ་འབྱམས་ལས། བཅུ་པ་བགྲང་ཕྲེང་གི་ཆོ་གའི་ལེའུ་རབ་འབྱམས་རྫོགས་སོ།།   །།དེ་ནས་
ཡང་བཅོམ་ལྡན་འདས་ཤཱཀྱ་ཐུབ་པས་སླར་ཡང་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ཆེན་པོ་ལ་གཟིགས་ནས་བྱང་ཆུབ་སེམས་དཔའ་ཆེན་པོ་འཕགས་པ་སྤྱན་
རས་གཟིགས་དབང་ཕྱུག་ལ་བཀའ་སྩལ་པ། སེམས་དཔའ་ཆེན་པོ། ཁྱོད་ཀྱི་རིག་པའི་སྔགས་ཀྱི་ལེའུ་རྫོགས་པའི་ཁྱད་པར་གྱི་ཆོ་ག་དང༌། སྦྱིན་སྲེག་གི་ལས་རབ་ཏུ་
སྦྱོར་བའི་རིག་པའི་སྒྲུབ་པ་ཡོད་དེ་མེ་ལ་ཉེ་བར་སྤྱོད་པའི་ཁྱད་པར་གྱི་ཆོ་ག་ལས་གང་དུ་རིག་པའི་སྤྱོད་པ་ལ་མངོན་པར་བརྩོན་པའི་སེམས་ཅན་རྣམས་རབ་ཏུ་སྦྱོར་ཞིང་གནས་

95-1-171b

པར་འགྱུར་བ་དེ་གང་ཞེ་ན། རིག་པའི་སྔགས་ཀྱི་ཚོགས་གསང་ཆེན་ནི། ཏདྱ་ཐཱ། ཨོཾ་ཏིཥྛ་ཧ་རི་པིངྒ་ལེ། ཧི་རཀྵ་དི་ཧི་ད་དཱ་འདི་པཱ་ཡ་ཧཱུཾ་ཕཊ་ཕཊ་སྭཱཧཱ། སྤྱན་རས་གཟིགས་དབང་ཕྱུག་
འདི་ནི་མཆོག་གི་སྙིང་པོ་ལས་ཐམས་ཅད་བྱེད་པ། འདོད་པ་ཐམས་ཅད་སྟེར་བའོ། །དང་པོ་རེ་ཞིག་སྒྲུབ་པ་པོས་མེའི་སྙིང་པོ་འདི་ལན་གཅིག་བཟླས་པས་མར་གྱི་སྲེག་བླུགས་
གསུམ་མེ་ལ་སྦྱིན་སྲེག་བྱ་སྟེ་མེ་ལྷ་སྤྱན་དྲངས་པར་འགྱུར་རོ། །དེ་བཞིན་དུ་རབ་ཏུ་སྦྱར་ཏེ་ཞི་བ་ཅན་དང༌། རྒྱས་པ་ཅན་དང༌། དྲག་པོའི་ལས་རྣམས་ལ་ཡམ་ཤིང་རྣམ་པ་གསུམ་
དུ་འགྱུར་རོ། །མྱ་ངན་མེད་ཤིང་ཞི་དོན་དུ། །ཁྱད་པར་བརླན་དང་བཅས་པ་ཉིད། །མཐོ་གང་ངམ་ནི་ཁྲུ་གང་ཙམ། །སོར་མོ་གསུམ་དུའང་མཐོ་བ་ཡི། །སྣམ་པའི་རྣམ་པ་རབ་ཏུ་ཤེས། །
ཆོ་ག་འདི་ནི་བྱ་བ་ཡིན། །བུ་ག་མེད་ཅིང་སེར་ག་མེད། །དེ་བཞིན་ནེ་ཙོའི་གཤོག་པ་འདྲ། །ལྗང་དང་དཀར་བའི་ཁ་དོག་གམ། །ཁ་དོག་ནག་པོ་སྤང་བར་བྱ། །སྲིན་བུ་རྣམས་ཀྱིས་
ཟོས་པ་སྤང༌། །བུ་ག་མེད་པའང་ཡང་དག་སྦྱིན། །གཞན་ཡང་ཁ་དོག་མཆོག་མིན་པ། །ཐ་མའི་ཆོས་ཀྱང་སྤངས་པའོ། །དེ་རྣམས་སྐམ་དང་རློན་པའང་ཡིན། །དེ་ཡི་ཚེ་ཡང་བརྩམ་
པར་བྱ། །མ་རུལ་ཡོན་པོ་མིན་ཉིད་དང༌། །ཤིན་ཏུ་རིང་བའང་སྤང་པར་བྱ། །དེ་ནས་མེ་ཐབ་བྱས་ནས་ནི། །ཀུན་ནས་ཟུར་ནི་བཞི་པ་རུ། །འོག་ཉིད་དུ་ནི་འབད་པས་བརྐོ། །ཁྲུ་བཞི་པ་

95-1-172a

ཡི་ཚད་དང་ནི། །ཁྲུ་གསུམ་ཁྲུ་ནི་གཉིས་པ་དང༌། །དེ་བཞིན་ཉིད་དུ་ཁྲུ་གཅིག་བ། །རྟག་ཏུ་སྲོག་ཆགས་སྤངས་པ་དང༌། །བྱེ་མས་ལེགས་པར་
སྦྱར་བ་དེ། །དེ་ནས་པད་འདྲའི་ཁ་ཁྱེར་ནི། །ཀུན་ནས་དཀྱིལ་འཁོར་རྣམ་པའོ། །ཡང་ན་འབད་པས་ཟུར་བཞི་པ། །འདབ་མ་གསུམ་དུ་བྱ་བ་འོ། །ཞི་བ་ཅན་དང་རྒྱས་པ་
ཅན། །འདི་ཡང་ཡང་དག་བསྒྲགས་པ་ཡིན། །མངོན་སྤྱོད་ལ་ནི་ས་དབུས་སུ། །རྡོ་རྗེ་བྱ་ཞིང་རྩེ་གཉིས་སུ། །རྩེ་མོ་གསུམ་དུ་བྱ་བ་ཡིན། །མེ་ཐབ་རྒྱ་ལ་ཁྲུ་གཉིས་རེ། །གཙང་
མའི་ཕྱོགས་སུ་དེ་བཞིན་བདར། །ཆུ་ཀླུང་འགྲམ་དུ་དེ་བཞིན་སྤྱད། །བསྟན་པ་གཅིག་གི་ཕྱོགས་རྣམས་དང༌། །དུར་ཁྲོད་ཁང་པ་སྟོང་པ་རུ། །སྦྱིན་སྲེག་ལེགས་པར་བརྩམ་
པར་བྱ། །དེ་བཞིན་རི་བོའི་རྩེ་ཉིད་དང༌། །རྟག་ཏུ་ལྷ་ཁང་སྟོང་པ་དང༌། །དེ་བཞིན་ཉིད་དུ་དགོན་པ་ཆེ། །གང་ཡང་སྒྲུབ་པའི་ཕྱོགས་རྣམས་ནི། །གང་ཟག་མཆོག་གིས་གསུངས་
པ་དང༌། །སྦྱིན་སྲེག་ལས་ནི་ཐམས་ཅད་ལ། །དེ་རྣམས་གནས་སུ་གསུངས་པ་ཡིན། །ཁྲུ་གང་ཚད་དུ་གནས་པ་ཡི། །ཀུ་ཤའི་ཁྲེས་ལ་ཉེར་འདུག་ནས། །དེར་ནི་སྔགས་
ཤེས་ཁྱད་པར་དུ། །སྦྱིན་སྲེག་གི་ནི་ལས་བྱ་འོ། །གནས་དེ་ཉིད་དུ་རབ་གནས་པས། །མྱུར་དུ་དངོས་གྲུབ་ཐེ་ཚོམ་མེད། །ཤར་དང་བྱང་དུ་ཁ་ཕྱོགས་པས། །ཞི་བ་ཅན་

95-1-172b

དང་རྒྱས་པ་བྱ། །ལྷོ་རུ་དྲག་པོའི་ལས་རྣམས་ཏེ། །དེ་ནི་སྔགས་པས་སྤང་པར་བྱ། །ཤར་བལྟས་ཞི་བའི་དངོས་གྲུབ་སྟེ། །རྒྱས་པ་ཅན་ཡང་བྱང་དུ་ཕྱོགས། །དེ་ཡིས་སྔགས་ནི་
དུས་རྟག་ཏུ། །རིག་པའི་བཟླས་པ་བརྩམ་པར་བྱ། །བིལ་བ་ཨརྒ་སླ་ཀྵ་དང༌། །ནྱ་གྲོ་དྷ་ཡིས་རྒྱས་ལས་བྱ། །མངོན་སྤྱོད་ཤིང་ནི་སྐམ་པོ་དང༌། །ཚ་བ་སྐྱུར་དང་རྣོན་པོ་རྣམས། །དེ་
དག་ཐམས་ཅད་སྤང་བྱ་སྟེ། །ཐུབ་པ་རྣམས་ཀྱིས་རྟག་ཏུ་བཀག །ཞི་བ་ཅན་དང་རྒྱས་པ་ཅན། །རློན་པའི་ཤིང་གིས་རབ་ཏུ་ཤིས། །དེ་བཞིན་དྲག་ལས་ལ་ཤིང་སྐམ། །ཚྭ་བ་
སྐྱུར་དང་རྣོན་པོ་རྣམས། །ཡམ་ཤིང་དེ་རྣམས་མེད་ན་ནི། །ཤིང་ལ་དེ་རྣམས་སུ་བརྟག་བྱ། །རྩེ་མོ་གཉིས་སུ་བརྟག་པ་བྱ། །སྔོ་དང་སྣུམ་དང་འདྲ་བ་དང༌། །རྨ་བྱའི་མགྲིན་པ་དང་
མཚུངས་པའི། །རྣམ་པ་དེ་ལྟའི་ཀུ་ཤ་ཡིས། །ཁོ་ར་ཡུག་ཏུ་ཀུ་ཤ་ནི། །རྟག་ཏུ་འགྲམ་པར་བྱ་བ་ནི། །ཞི་བ་ཅན་དང་རྒྱས་པ་ཅན། །མར་གད་དང་ནི་མཚུངས་པས་སོ། །དེ་བཞིན་
རྟག་ཏུ་སྐམ་པོའི་རྩིས། །སྡིག་པའི་ལས་ནི་བྱ་བ་སྟེ། །འདིར་ནི་རྒྱལ་བ་མཆོག་གིས་བཀག །དྲི་མེད་ཆུ་ནི་དག་པ་ལ། །རྟག་ཏུ་སྲིན་བུས་སྤངས་པ་ཡི། །དེ་ནས་ཀུན་ནས་
བསང་གཏོར་བྱ། །གཡས་ཕྱོགས་སུ་ནི་བསྐོར་བྱས་ཏེ། །བརྩོན་པས་མེ་ནི་སྦར་བར་བྱ། །ཆོ་ག་ཇི་བཞིན་ཉེ་རེག་བྱ། །གཙང་མའི་རྩྭ་ཡི་རྩ་བ་ཡིས། །སྒྲོན་མེ་ཚད་དང་ལྡན་

95-1-173a

བྱས་ནས། །དེ་ནས་ཁུ་ཚུར་བརྩམས་བྱས་ནས། །འབད་པས་མེ་ནི་སྦར་བར་བྱ། །ཁ་ཡི་རླུང་གིས་མི་བྱ་སྟེ། །རྟག་ཏུ་གོས་ཀྱི་མཐས་ཀྱང་མིན། །
ཤམ་ཐབས་བླ་གོས་མངོན་པར་སྤང༌། །གོས་གཞན་གྱིས་ཀྱང་ལག་པ་ཡི། །རླུང་གིས་ཉེ་བར་གཞོམ་པ་ལ། །མངོན་པར་དགའ་བས་མ་ཡིན་ནོ། །གཙང་མའི་རླུང་ཡབ་དེ་
བཞིན་གོས། །ནོར་བུས་ཀྱང་ནི་རླུང་ཡང་བྱ། །རླུང་ནི་ཡང་དག་འབྱུང་བ་འདིས། །མེ་ནི་མཉམ་པར་བྱས་པ་ལ། །སྔགས་ཤེས་པས་ནི་མེ་སྦེར་བྱའོ། །སྦྱིན་སྲེག་དོན་དུ་
མཉམ་གཞག་པས། །དེ་ནས་གཡས་པ་མིན་པ་ཡིས། །དེར་ནི་བསང་གཏོར་བྱས་ནས་ནི། །དེར་ནི་བ་ཡི་མར་གྱིས་ནི། །སྲེག་བླུགས་གསུམ་ནི་སྦྱིན་པར་བྱ། །དེ་ནས་
ཀྱང་ནི་ཕྱག་བྱ་སྟེ། །སངས་རྒྱས་ཀུན་དང་སྐྱོབ་པ་དང༌། །རང་སྔགས་སྔགས་ཀྱི་མགོན་པོ་ལ། །དེ་ནས་ཅི་འདོད་ཕྱག་བྱ་འོ། །དེ་ཚེ་མེ་ཡི་སྙིང་པོ་ཡི། །སྔགས་ནི་ལན་བརྒྱ་
བཟླས་པ་ཡིས། །བརྩོན་ལྡན་དྲི་ཞིམ་མེ་ཏོག་གིས། །རྟག་ཏུ་མེ་ནི་སྤྱན་དྲང་བྱ། །སྔགས་ཤེས་རྟག་ཏུ་སྤྱན་དྲངས་ནས། །གནས་ལ་མཁས་པས་གདན་དང་གནས། །སྔགས་
དེས་དབུལ་ཞིང་གཞན་གྱིས་མིན། །ཞོ་དང་མང་དུ་བསྲེས་པ་དང༌། །སྦྲང་རྩི་བཏགས་པའི་ཡམ་ཤིང་ནི། །དེ་ལས་ལན་གསུམ་སྦྱིན་སྲེག་བྱ། །རྒྱས་པའི་དོན་དུ་

95-1-173b

སྔགས་དང་ལས། །ཀུན་ནས་འབར་བའི་ཕྲེང་པ་ཡིས། །འཁྲུགས་པ་དེར་ནི་ངེས་སྦྱར་བྱ། །སྐོམ་པ་ཚིམ་པར་བསམ་པར་བྱ། །ཞི་བའི་ལས་དང་རྒྱས་པ་ཅན། །དེ་ལ་གསང་སྔགས་
རིག་པ་ཡིས། །ལྷ་ཡི་གཟུགས་ནི་དགའ་བ་འོ། །མངོན་སྤྱོད་ལས་ལ་ཐུན་མོང་བའི། །ངེས་པར་འབྱུང་བའི་ལྷ་རྣམས་ལས། །གཞན་པའི་གཟུགས་ནི་བལྟ་བར་བྱ། །རིམ་པ་ཇི་བཞིན་
མེ་ཐབ་འདིར། །ཇི་ལྟར་རྙེད་པའི་མེ་ཏོག་དང༌། །མར་ལ་ལན་བདུན་ཡོངས་བཟླས་པས། །དེ་ཚེ་སྤྱན་དྲང་རྣམ་པ་དེར། །ཇི་ལྟར་སླར་ཡང་སྤྱན་དྲངས་པ། །ལྷག་པར་གནས་པས་
གཉིས་ཀ་གནས། །ཡམ་ཤིང་རྫས་དང་སྦྲེས་པ་དང༌། །མར་དང་སྦྲང་རྩི་མཉམ་བསྟན་པ། །དེ་བཞིན་ཉིད་དུ་ཞོ་བསྲེས་པས། །སྟོང་ངམ་འབུམ་གྱི་ཚད་དང་ནི། །བརྒྱད་དང་
བརྒྱད་དུའང་རྟག་པར་བྱ། །དེ་བཞིན་སྔགས་པས་རིག་པ་བཟུང༌། །ལན་རེ་བཟླས་ཤིང་མེ་ལ་དོར། །འབར་བའི་མེ་ཡི་ཕྲེང་བ་དང༌། །དེ་བཞིན་མེ་ལྕེ་གཅིག་གྱུར་པ། །ཞི་བའི་
ལས་ཀྱི་སྦྱིན་སྲེག་བྱ། །དུ་བ་མེད་ལའང་རྒྱས་པ་ཅན། །དུ་བཅས་དྲག་པོའི་ལས་རྣམས་ནི། །རྒྱལ་བས་སྨད་ཅིང་སྤངས་པ་ཡིན། །མེ་ནི་ཁ་དོག་ལྡན་གྱུར་ན། །སྦྱིན་སྲེག་
ལས་ནི་རབ་ཏུ་སྦྱར། །ཞི་བ་ཅན་ལ་ཁ་དོག་དཀར། །རྒྱལ་བ་མཆོག་གིས་རྟག་ཏུ་བསྔགས། །གལ་ཏེ་མེ་དཀར་སྦྱིན་སྲེག་བྱེད། །དེ་ལ་སྔགས་རྣམས་འགྲུབ་པར་འགྱུར། །

95-1-174a

དེ་བཞིན་རྟག་ཏུ་ཁ་དོག་དཀར། །རྒྱས་པ་ཅན་གྱིས་དངོས་གྲུབ་འདོད། །ནག་པོ་དུ་བའི་ཁ་དོག་དང༌། །སེར་སྐྱ་ཡང་ནི་སྡིག་པ་ཅན། །ཁ་དོག་
རྣམ་གསུམ་རབ་བསྒྱུར་བས། །དངོས་གྲུབ་རྣམ་གསུམ་འདི་དག་ཡིན། །གཞན་བའི་ཁ་དོག་སྤྲིན་མདོག་གམ། །སླར་ཡང་བརྟན་པའི་ས་སྟེང་དེར། །སྔགས་པ་དེ་ལ་
དངོས་གྲུབ་མེད། །དེ་ལྟའི་ཁ་དོག་འདྲ་བ་འམ། །རྣམ་པ་སྣ་ཚོགས་ཁ་དོག་ཅན། །མེ་ནི་འབར་བ་དེ་མཐོང་ན། །སླར་ཡང་ལས་རྣམས་བརྩམ་པར་བྱ། །ཕྱིར་ཞིང་བཟླས་པ་
བྱ་བ་ཡིན། །གལ་ཏེ་སྔགས་ནི་གྲུབ་གྱུར་ན། །ལས་ཀྱི་ཆོ་ག་མཐོང་བ་ཡིས། །སླར་ཡང་སྦྱིན་སྲེག་ལ་རབ་འཇུག །གཤེགས་གསོལ་སྤྱན་དྲང་ཉིད་ལ་ནི། །མེ་ཡི་སྔགས་
ནི་བརྗོད་པར་བྱ། །སྔར་ནི་རབ་ཏུ་བརྟགས་པས་ཀྱང༌། །དཀྱིལ་འཁོར་འདི་ནི་གཤེགས་སུ་གསོལ། །སྤྱན་དྲང་བ་ཡི་ལས་རྣམས་ནི། །དེ་ཉིད་དུ་ནི་ལས་རྣམས་ཀྱང༌། །
དེ་ཉིད་ཀྱིས་ནི་བྱ་བ་ཡིན། །མེ་ཡི་སྤྱོད་པ་དེ་བཞིན་གཟུགས། །རས་རིས་ཀྱི་ནི་སྤྱན་སྔར་བརྩམ། །དེར་ནི་སྔགས་རྣམས་འགྲུབ་འགྱུར་བ། །སྔོན་གྱི་དེ་བཞིན་གཤེགས་
པས་གསུངས། །རྒྱལ་བས་བསྔགས་པའི་ལས་རྣམས་ནི། །ཐམས་ཅད་དེ་ཉིད་དུ་བྱའོ། །གཞན་པའི་ལས་ནི་བྱ་བ་སྟེ། །སྡིག་པའི་ལས་ནི་ཁྱད་པར་དུ། །གང་དུ་རྒྱལ་

95-1-174b

མཆོག་གིས་སྨོད་དང༌། །འཇིག་རྟེན་འགལ་དང་སྨད་རྣམས་སོ། །ལྡང་དང་འཁོར་ལོས་བསྒྱུར་བ་དང༌། །བྱང་ཆུབ་སེམས་དཔའི་ས་རྣམས་དང༌། །དེ་བཞིན་མངོན་ཤེས་ལྔ་
དང་ནི། །འཇིག་རྟེན་ལྷ་ཉིད་ལྡན་པ་འགྲུབ། །རྟག་ཏུ་རས་རིས་ལ་བརྩོན་ཤེས། །སྦྱིན་སྲེག་ལས་ལ་མཁས་པ་ནི། །ས་ཡི་འོག་གི་བདག་པོ་འམ། །ཡང་ན་བར་སྣང་སྤྱོད་པར་འགྱུར།།
ས་བླའི་ལྷ་དང་གནོད་སྦྱིན་ཉིད། །རྟག་ཏུ་གནོད་སྦྱིན་མོ་རྣམས་འགུགས། །རྒྱལ་སྲིད་བདག་པོ་ཉིད་དང་ནི། །ཡུལ་དང་ཡང་ན་གྲོང་ཉིད་དམ། །རིག་པ་འཛིན་དང་ལྷ་མིན་ཉིད། །
སེམས་ཅན་ཐམས་ཅད་དབང་དུ་བྱེད། །འབྱུང་པོ་ཐམས་ཅད་འགུགས་པར་བྱེད། །སེམས་དཔའ་ཆེན་པོ་བདག་ཉིད་ཆེ། །བྱང་ཆུབ་སེམས་དཔའ་སེམས་དཔའ་ཆེ། །ས་བཅུ་ལ་
ནི་ཡང་དག་བརྟེན། །སྦྱིན་སྲེག་ལས་ཀྱིས་འགུགས་བྱེད་ན། །ས་སྟེང་མི་རྣམས་སྨོས་ཅི་དགོས། །སྡེ་དཔོན་བདག་པོ་དེ་བཞིན་དུ། །ཁྱད་པར་འཇིག་རྟེན་དབང་ཕྱུག་དང༌། །འབྱུང་
པོ་ཐམས་ཅད་ཀུན་དབང་བྱེད། །དེ་བཞིན་ཉིད་དུ་མི་བདག་ཉིད། །འབྱུང་པོ་ཐམས་ཅད་དབང་དོན་དང༌། །ཡང་ན་ས་སྟེང་རྒྱལ་པོ་མཉམ། །དེ་བཞིན་རྟག་ཏུ་ལས་ཀུན་ལ། །
ཐམས་ཅད་སྦྱིན་སྲེག་གིས་ནི་བྱ། །ཀུན་ནས་ཀུན་ཏུ་བརྩོན་ལྡན་པས། །ལས་ཀུན་ཡང་དག་བསྟེན་པར་བྱ། །དེ་ཆེད་ངེས་པར་བསྒྲུབ་པར་བྱ། །དཔལ་དོན་ལས་ནི་མཆོག་

95-1-175a

ཡིན་ཏེ། །བར་མ་ཉིད་ཀྱང་སྒྲུབ་པར་བྱེད། །ཡང་ན་ཆུང་དུ་ཉིད་ཀྱང་ངོ༌། །དེ་བཞིན་དུ་ནི་རྫས་རྣམས་ཀུན། །དེ་བཞིན་སླར་ཡང་འགྲུབ་པར་གསུངས།།
སྦྱིན་སྲེག་ལས་ལ་རབ་འཇུག་པས། །འབྲས་བུར་བཅས་པས་དངོས་གྲུབ་མཐོང༌། །ཕྱག་རྒྱ་བཅིང་དང་རིག་པ་ཉིད། །ལས་རྣམས་ཀུན་ལ་རྟག་ཏུ་བྱ། །སྦྱིན་སྲེག་
ལས་ལ་རབ་འཇུག་པས། །བདག་ཉིད་སྲུང་བར་བྱས་པར་འགྱུར། །དེ་ནས་སྔགས་འདི་བཀླག་པར་བྱ། །འདི་ནི་རྟག་ཏུ་ལས་རྣམས་ལ། །བདུན་བཟླས་པའམ་བརྒྱད་
བཟླས་སོ། །ན་མཿསརྦ་བུད་དྷ་བོ་དྷི་སཏྭཱ་ནཱཾ། ཨ་པྲ་ཏི་ཧ་ཏ་ག་ཏི་མ་ག་ཏཱ་ནཱཾ། ཏདྱ་ཐཱ། ཨོཾ་ཛྭཱ་ལ་ཏིཥྛ་ཧཱུཾ། རུ་རུ་བི་ཤྭ་སམྦྷ་བེ་སྭཱཧཱ། སྔགས་ཀྱི་རབ་སྦྱོར་འདི་ཡིས་
ནི། །སླར་ཡང་ཤིང་ལ་བཟླས་བྱ་བ། །གཉིས་བཟླས་པ་འམ་བདུན་བཟླས་པ། །སྔགས་རིག་དེས་མེར་སྦྱིན་སྲེག་བྱ། །མེ་ཏོག་བདུག་པ་དྲི་དག་གམ། །མདོར་ན་ཐམས་
ཅད་ཉིད་ཀྱང་ནི། །གསང་སྔགས་བཟླས་པའི་ཆུ་རྣམས་ཀྱིས། །འདི་ཉིད་ཀྱིས་ནི་བསང་གཏོར་བྱ། །དེ་ནས་ལས་རྣམས་ཐམས་ཅད་ནི། །རྒྱུ་འདིས་ཆོ་ག་བརྩམ་པར་བྱ། །ལྷ་
རྣམས་དག་ནི་ཐམས་ཅད་ལ། །སྔ་མའི་རབ་སྦྱོར་ཉིད་ཀྱིས་བྱ། །སྔར་གྱི་སྐྲ་ཅན་མ་བཅིངས་ནས། །ཕྱག་རྒྱ་ཆེན་མོད་གྲགས་ལྡན་མ། །བསྲུང་བ་བྱས་པར་གྱུར་དེ་ནས། །

95-1-175b

ཟློས་པོས་རིག་པ་གཅིག་གིས་ནི། །ལས་རྣམས་ཐམས་ཅད་བརྩམ་པར་བྱ། །དངོས་གྲུབ་རྒྱུ་ལ་མཁས་པ་ཡིས། །གལ་ཏེ་དགེ་མཚན་མཐོང་གྱུར་པ། །རྟག་ཏུ་དགེ་བའི་
སྒྲ་གྲགས་ན། །དེ་ལ་སྔགས་ཀྱི་འབྲས་བུ་ནི། །ཇི་ལྟར་འདོད་བཞིན་མཆོག་སྩོལ་འགྱུར། །དང་པོ་ལས་ལ་རབ་སྦྱོར་དང༌། །སྔགས་ཀྱི་རྒྱུ་ལ་རབ་འཇུག་པས། །འབྲས་མེད་འབྲས་
བུར་བཅས་པ་ཉིད། །དངོས་གྲུབ་དེ་ལ་བརྗོད་པར་བྱ། །རྒྱལ་བའི་སྒྲ་འོམ་པོ་ཊ་ཧ། །རྔ་བོ་ཆ་ཡི་སྒྲ་གྲགས་ན། །བརྩོན་ལྡན་ཀུན་འགྲོའི་དངོས་གྲུབ་སྟེ། །སྦྱིན་སྲེག་ལས་ལ་ཡང་
དག་བརྟེན། །གཞན་ཡང་དགེ་མཚན་དཔལ་དང་ནི། །འདབ་ཆགས་སྒྲ་ནི་བཟང་པོ་དང༌། །རྣམ་པ་སྣ་ཚོགས་སྒྲ་དབྱངས་སམ། །རྒྱལ་བས་བསྔགས་ཤིང་རབ་བསྔགས་པ། །
བཀྲ་ཤིས་བཟང་པོ་ཡིད་འོང་དང༌། །རྣམ་པ་སྣ་ཚོགས་སྒྲ་དང་ནི། །གདུགས་དང་རྒྱལ་མཚན་བ་དན་དང༌། །བུད་མེད་རྒྱན་གྱིས་བརྒྱན་པ་དང༌། །དེ་བཞིན་བུམ་པ་གང་བ་དང༌། །
མཆོད་ཡོན་མཐོང་ན་དངོས་གྲུབ་རྒྱུ། །ཁ་དོག་རྣམ་པ་དུ་མ་དང༌། །རབ་བསྔགས་འཇིག་རྟེན་གྱིས་མཆོད་པའི། །དགེ་སློང་རྣམས་དང་དགེ་སློང་མ། །མཐོང་ནས་དེ་རྣམས་བལྟ་
བ་ལ། །གསང་སྔགས་སྤྱོད་ཚུལ་སྣ་ཚོགས་འགྲུབ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་སྡེ་བཅོམ་ལྡན་འདས་མ་འཕགས་མ་སྒྲོ་

95-1-176a

མ་རལ་པ་གྱེན་བརྫེས་ཀྱི་རྩ་བའི་རྟོག་པ་ལས། བགྲང་ཕྲེང་སྲད་བུའི་ཆོ་གའི་ལེའུ་རབ་འབྱམས་བཅུ་གཅིག་པ་ཡོངས་སུ་རྫོགས་སོ།།   །།
དེ་ནས་ཡང་བཅོམ་ལྡན་འདས་ཤཱཀྱ་ཐུབ་པས་སླར་ཡང་འཁོར་གྱི་དཀྱིལ་འཁོར་ཆེན་པོ་ལ་གཟིགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་
གཟིགས་དབང་ཕྱུག་ལ་བཀའ་སྩལ་པ། སེམས་དཔའ་ཆེན་པོ། ཁྱོད་ཀྱི་རིག་པའི་གསང་ཆེན་ཡོད་དོ། །སྔགས་ཐམས་ཅད་ཀྱིས་སྒྲུབ་ཐབས་ཀྱི་ཆོ་གའི་དམ་ཚིག་ཤེས་
པ། དེ་བཞིན་གཤེགས་པ་ཐམས་ཅད་ཀྱི་ཆོས་ཀྱི་མཛོད་ལས་བྱུང་བ། ཆོས་ཀྱི་སྤྲིན་ལ་མཐུན་པར་རབ་ཏུ་ཞུགས་པ། ནམ་མཁའི་རང་བཞིན། འཇིག་རྟེན་དང༌། འཇིག་
རྟེན་ལས་འདས་པའི་སྔགས་ཀྱི་མངའ་བདག་ཆེས་གཙོ་བོར་གྱུར་པ་སེམས་དཔའ་ཆེན་པོ། དཔེར་ན། དེ་བཞིན་གཤེགས་པ་ནི་སེམས་ཅན་ཐམས་ཅད་ཀྱི་གཙོ་བོ། ཆེས་
གཙོ་བོར་གྱུར་པ། ལྷ་དང༌། མི་རྣམས་ཀྱི་ནང་ནས་སྐྱེས་བུའི་ཁྱུ་མཆོག །སངས་རྒྱས་བཅོམ་ལྡན་འདས་ཡིན་ནོ། །བྱང་ཆུབ་སེམས་དཔའ་དེ་བཞིན་དུ་རིག་པའི་རྒྱལ་པོ་
འདི་ནི་སྔགས་ཐམས་ཅད་ཀྱི་མཆོག་ཏུ་བསྟན་ཅིང་གཙོ་བོ་དམ་པ་ཡིན་ཏེ་དེ་བཞིན་གཤེགས་པ་གང་གཱའི་ཀླུང་གི་བྱེ་མ་སྙེད་ཀྱི་སངས་རྒྱས་བཅོམ་ལྡན་འདས་བརྗོད་དུ་མེད་

95-1-176b

པ་རྣམས་ཀྱིས་སྔར་གསུངས་པ། དེ་བཞིན་གཤེགས་པ་རིན་ཆེན་ཏོག་གི་མཆོག་གི་སྙིང་པོ་མཆོག་ཏུ་གསང་བ། ཀུན་ནས་བཀྲ་ཤིས་པར་འདོད་པ། སངས་རྒྱས་ཐམས་ཅད་ཀྱིས་ཡང་
དག་པར་བསྟོད་ཅིང་རབ་ཏུ་བསྔགས་ལ་སེམས་ཅན་ཐམས་ཅད་ལ་དབུགས་འབྱིན་པ། སྡིག་པ་ཐམས་ཅད་རབ་ཏུ་ཞི་བར་བྱེད་པ། འདོད་པ་ཐམས་ཅད་སྦྱིན་པ། རེ་བ་ཐམས་ཅད་ཡོངས་
སུ་རྫོགས་པར་བྱེད་པ་དེ་གང་ཞེ་ན། བར་སྐབས་འདིར་བཅོམ་ལྡན་འདས་ཤཱཀྱ་ཐུབ་པའི་སྨིན་མཚམས་ཀྱི་མཛོད་སྤུ་ནས་སངས་རྒྱས་ཐམས་ཅད་ཡང་དག་པར་སྐུལ་བར་བྱེད་པ་ཞེས་
བྱ་བའི་འོད་ཟེར་བྱུང་བར་གྱུར་ཏོ། །གང་འདི་ཕྱོགས་བཅུ་སྟེང་འོག་ཐམས་ཅད་དང་ལྡན་པའི་སངས་རྒྱས་ཀྱི་ཞིང་རྣམས་ཀུན་ཏུ་སྣང་ཞིང་སེམས་ཅན་ཐམས་ཅད་ཀྱི་ཡིད་ཀྱང་ཚིམ་
པར་བྱས་ནས་སླར་ཡང་བཅོམ་ལྡན་འདས་ཤཱཀྱ་ཐུབ་པའི་གཙུག་ཏོར་དུ་ནུབ་པར་གྱུར་ཏོ། །བཅོམ་ལྡན་འདས་ཀྱི་གཙུག་ཏོར་ནས་ཀུན་ནས་འབར་བའི་འཕྲོ་བའི་ལུས་ཅན་བལྟ་བར་
མི་ནུས་པའི་སེམས་ཅན་ཀུན་གང་གིས་ཀྱང་མི་ཐུབ་པ། འོད་ཆེན་པོ་ཡང་དག་པར་བྱུང་བ། འོད་ཀྱི་དཀྱིལ་འཁོར་གྱིས་ལུས་བརྒྱན་པ། རྣམ་པ་སྣ་ཚོགས་པའི་གཟུགས་ཅན།
འཁོར་ལོས་བསྒྱུར་བ་ཆེན་པོའི་གཟུགས་དང་ལྡན་པ། རིག་པའི་རྒྱལ་པོ་ཡི་གེ་གཅིག་པ་ཞེས་བྱ་བར་གྱུར་ཏོ། །བྱུང་ནས་ནམ་མཁའི་དཀྱིལ་ཀུན་ཏུ་སྣང་བར་བྱས་ཏེ་རིག་པའི་

95-1-177a

རྒྱལ་པོ་ཐམས་ཅད་ཀྱིས་ཡོངས་སུ་བསྐོར་བ། རིག་པའི་འཇིགས་བ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་མདུན་དུ་བདར་ནས་མཆོད་བཞིན་པ། འཇིག་རྟེན་
ཐམས་ཅད་ཀྱི་བླ་མ། རིག་པའི་འཁོར་ལོས་བསྒྱུར་བའི་རྒྱལ་པོས་མངོན་པར་བསྔགས་བཞིན་པ། སངས་རྒྱས་ཐམས་ཅད་ལ་མངའ་བསྒྱུར་བཞིན་པ། སངས་རྒྱས་དང༌།
བྱང་ཆུབ་སེམས་དཔའ་ས་བཅུ་ལ་བཞུགས་པ་རྣམས་ཀྱི་རིམ་གྲོ་བྱེད་བཞིན་པའི་བློ་གྲོས་ཆེན་པོ། །ནམ་མཁའི་དཀྱིལ་ཐམས་ཅད་ཀྱི་ལྷའི་རིན་པོ་ཆེས་ཉེ་བར་མཛེས་པ་དང༌།
ནོར་བུ་རིན་པོ་ཆེའི་དོན་དུ་བྱས་པས་ཐམས་ཅད་བཀང་སྟེ་མཛེས་པའི་གཟུགས་ཅན་མཆོག་ཏུ་འོད་གསལ་བ། སྤྲུལ་པ་པོ་རྣམ་པ་སྣ་ཚོགས་པའི་གཟུགས་བྱེ་བ་ཁྲག་
ཁྲིག་བརྒྱ་སྟོང་ཕྲག་འབྱིན་བཞིན་པ། ཡི་གེ་གཅིག་པའི་སྒྲ་འདོན་བཞིན་པ། འོད་ཟེར་ཆེན་པོ་འབར་བ་རབ་ཏུ་འཕྲོ་བཞིན་པ། བར་སྣང་གི་ཕྱོགས་སུ་གནས་པར་
གྱུར་ནས་བཅོམ་ལྡན་འདས་ཤཱཀྱ་ཐུབ་པ་ལ་ཉེ་བར་ཕྱོགས་ནས་ལྟ་བར་བྱེད་བཞིན་པ། དེ་ཐམས་ཅད་དང་ལྡན་པའི་གནས་གཙང་མའི་འཁོར་གྱི་དཀྱིལ་འཁོར་ཆེན་པོ་
ལ་ཀུན་ཏུ་ལྟ་ཞིང་སྣང་བར་བྱེད་བཞིན་པའོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་ཡི་གེ་གཅིག་པའི་རྟོག་པའི་རྒྱལ་པོ་ཆེན་པོ་འདི་བཀའ་སྩལ་ཏོ། །ན་མཿསརྦ་

95-1-177b

བུད་དྷཱ་ནཱཾ། བྷྲུཾ། བཀའ་སྩལ་པ་ཙམ་ཉིད་ལ་འཇིག་རྟེན་གྱི་ཁམས་སངས་རྒྱས་ཀྱི་ཞིང་རྣམས་ཐམས་ཅད་དུ་རྣམ་པར་འགྱུར་བ་དྲུག་ཏུ་གཡོས་པར་གྱུར་ཏོ། །སེམས་ཅན་གང་ལ་
ལ་བཀྲས་པ་དང༌། སྐོམ་པ་ལ་སོགས་པའི་སྡུག་བསྔལ་སྐྱེས་པ་མེད་པར་གྱུར་ཏོ། །དེ་ནས་ཡང་བཅོམ་ལྡན་འདས་ཤཱཀྱ་ཐུབ་པས་དེ་བཞིན་གཤེགས་པ་ཐམས་ཅད་ཀྱི་ཏིང་
ངེ་འཛིན་གྱི་རྫུ་འཕྲུལ་ཡང་དག་པར་བསྟན་པའི་ཕྱིར་དང༌། སྡིག་པ་ཐམས་ཅད་རབ་ཏུ་འཇོམས་པར་བྱེད་པའི་ཕྱིར་དང༌། སྡུག་བསྔལ་ཐམས་ཅད་རྣམ་པར་སྦྱོང་བར་བྱེད་
པའི་ཕྱིར་དང༌། རྟོག་པའི་རྒྱལ་པོ་འདི་སེམས་ཅན་ཐམས་ཅད་ཡང་དག་པར་སྲུང་བའི་ཕྱིར་དང༌། དམྱལ་བའི་སྡུག་བསྔལ་ཐམས་ཅད་ཉེ་བར་ཞི་བར་བྱེད་པའི་ཕྱིར་དང༌།
བསམ་གྱིས་མི་ཁྱབ་པའི་རྫུ་འཕྲུལ་མངོན་པར་འདུ་བྱ་བ་ཀུན་ཏུ་བསྟན་པའི་ཕྱིར་དང༌། སངས་རྒྱས་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱིས་བསམ་གྱིས་
མི་ཁྱབ་པ་རྫུ་འཕྲུལ་གྱི་མཐུ་ཀུན་ཏུ་བསྟན་པའི་ཕྱིར་རིག་པའི་རྒྱལ་པོའི་རྟོག་པ་འདི་བཀའ་སྩལ་ཏོ། །སེམས་དཔའ་ཆེན་པོ། གང་ལ་སྔགས་ཀྱི་རྒྱལ་པོ་འདི་སྒྲུབ་པར་
འདོད་ན་དེའི་དོན་གྱི་ཕྱིར་ཆོ་ག་འདིར་འགྱུར་རོ། །དང་པོ་རེ་ཞིག་མ་བརྟགས་པ་དང༌། མི་སྨྲ་བ་དང༌། མི་ཟ་བར་བརྗོད་པའི་མཐུ་དང༌། སྔགས་ཀྱིས་འདུལ་བ་ལ་

95-1-178a

རབ་ཏུ་བརྩོན་པས་འབྱུང་པོ་ཐམས་ཅད་ལ་རབ་ཏུ་བརྩེ་བས་གཞན་སྡུག་ན་བདག་སྡུག་པར་ལེགས་པར་མཐོང་བར་བྱེད་པའི་ཡེ་ཤེས་དང་
ལྡན་པ། དབང་པོ་རྣམས་ལེགས་པར་བཟུང་སྟེ་རྣམ་པར་གཡེང་བ་དང་བཅས་པའི་སེམས་དང༌། ང་རྒྱལ་དང༌། སེར་སྣ་ལག་པ་ལ་འཇུག་པ། རབ་ཏུ་དགག་པའི་དོན་དུ་
རྫས་ཡོངས་སུ་འཇལ་བ་དང༌། ལྷ་གཞན་ལ་ཕྱག་མི་བྱེད་པ་དང༌། དཀོན་མཆོག་གསུམ་ལ་དང་བ་ཤིན་ཏུ་མངོན་དུ་གྱུར་པའི་དད་པའི་ནོར་གྱིས་བཅོམ་ལྡན་འདས་མ་
འཕགས་མ་སྒྲོལ་མ་ལ་མངོན་པར་དད་པ་དང༌། སྙིང་རྗེ་ཆེན་པོའི་བདག་ཉིད་དང༌། ལེགས་པར་བརྩོན་པའི་བསམ་པས་བྱང་ཆུབ་ཏུ་སེམས་བསྐྱེད་ཅིང་མདོར་ན་བྱང་
ཆུབ་ཆེན་པོར་སྨོན་ལམ་བཏབ་པ། རྒྱུན་ཏུ་སྒྲུབ་པར་འགྱུར་བར་བྱའོ། །དེ་ལ་དང་པོ་རེ་ཞིག་བྲིས་སྐུའི་ཆོ་གར་འགྱུར་ཏེ་རྒྱལ་པོ་ཐམས་ཅད་ཀྱི་བདག་པོ་འཁོར་ལོས་
བསྒྱུར་བ། མ་ཉམས་པའི་རས་ལྷག་མ་ཡིན་པ། ཁ་དོག་ཅན་ལ་བཅོམ་ལྡན་འདས་ཀྱི་སྐུ་གཟུགས་འདྲིར་གཞུག་པར་བྱ་སྟེ། གསེར་ལྟར་སེར་བའི་གཟུགས་
བརྙན་ཆོས་སྟོན་པར་བྱེད་བཞིན་པ། སེངྒེའི་ཁྲི་ལ་ཉེ་བར་བཞུགས་པ། རྣམ་པ་ཐམས་ཅད་ཀྱི་མཆོག་དང་ལྡན་པ། ལུས་ཐམས་ཅད་ཀུན་ནས་འབར་བའི་དོ་ཤལ་

95-1-178b

ཅན་བྱའོ། །སྟེང་དུ་རིའི་རྩེ་མོར་གློག་དང༌། སྤྲིན་དང་བཅས་པའོ། །འོག་ཏུ་པདྨའི་མཚོ་བྱའོ། །བཅོམ་ལྡན་འདས་ཀྱི་གཙུག་ཏོར་འོད་ཟེར་ལས་བྱུང་བཞིན་པ་བྱའོ། །སྒྲུབ་པ་པོའང་
གནས་དང༌། ཆ་བྱད་དང༌། དབྱིབས་ཀྱི་རྣམ་པ་ཇི་ལྟ་བ་བཞིན་དང༌། ལག་ན་སྤོས་ཕོར་ཐོགས་པ། བཅོམ་ལྡན་འདས་ལ་ལྟ་བར་བྱེད་བཞིན་པ། རས་རིས་རྣམ་པ་དེ་ལྟར་བུར་བྲིས་
ལ་སྒྲུབ་པ་པོའང་དུས་གསུམ་དུ་ཁྲུས་བྱ་ཞིང་གོས་གཙང་མ་བགོས་ཏེ་སྐྱེ་བོ་དང་བྲལ་བའི་དབེན་པར་རྒྱུན་ཆེན་པོར་རས་རིས་བཞུགས་སུ་གསོལ་ལ་རྣམ་པ་ཐམས་ཅད་དུ་ལུས་
དང་། ངག་དང༌། སེམས་ཡོངས་སུ་སྐྱོ་བ་མེད་པར་སངས་རྒྱས་བཅོམ་ལྡན་འདས་ལ་མཆོད་པ་རྒྱ་ཆེན་པོ་བྱས་ནས་ཟླ་བ་ཉ་ལ་ཉིན་མཚན་དུ་སྨྱུང་བར་གནས་ཏེ་སྒྲུབ་པ་བརྩམ་
པར་བྱའོ། །ལོ་མ་དང༌། ཟན་དང༌། འོ་མ་དང༌། སློང་མོའི་བསོད་སྙོམས་ཀྱི་བཟའ་བ་དང༌། ཆུ་དང༌། ཕྱེའི་བཟའ་བའམ། འོ་མ་དང༌། ནས་ཟན་ཟ་བར་བྱའོ། །ཨ་ག་རུའི་
བདུག་པ་བསྲེགས་ཏེ་འབུམ་ཕྲག་བཅུར་བཟླས་པ་བྱའོ། །སྔོན་དུ་བསྙེན་པ་བྱས་པ་དང༌། སྔོན་སྤྱད་པ་བྱས་པར་འགྱུར་རོ། །དེ་ནས་མིག་སྨན་སྒྲུབ་པར་འདོད་ན་དཔའ་བོའི་རིན་
གྱིས་ཉོས་པའི་དཔའ་བོ་བཟང་པོ་ལས་བྱུང་བའི་མིག་སྨན་སྲང་གཅིག་བླངས་ནས་བྲམ་ཟེའི་བུ་མོས་པ་བྱུང་ལྔ་ཁ་བྱང་དུ་བལྟས་པ་འཐག་ཏུ་གཞུག་པར་བྱའོ། །མིང་

95-1-179a

མེད་ཀྱི་སོར་མོས་རིལ་བུ་བཞི་བྱས་ལ་པདྨའི་འདབ་མས་བཀབ་ལ་སྐམ་དུ་གཞུག་པར་བྱའོ། །སངས་རྒྱས་བཅོམ་ལྡན་འདས་ཀྱི་ཆོ་ག་བཞིན་
དུ་མེ་སྦར་ནས་སྟོང་ཕྲག་རྫོགས་པར་སྦྱིན་སྲེག་བྱ་སྟེ་དེ་ནས་རིང་བསྲེལ་དང་བཅས་པའི་མཆོད་རྟེན་ལ་རས་རིས་བཞུགས་ནས་མཆོད་པ་རྒྱ་ཆེན་པོ་རྒྱ་ཆེན་པོར་བྱས་ཏེ་ཕྱོགས་
བརྒྱད་དུ་པཱ་ལ་ཤའི་ཤིང་གིས་མེ་སྦར་ནས་ཞོ་དང༌། སྦྲང་རྩི་དང༌། མར་ལ་བཏགས་པའི་རྣམ་པར་འདྲེན་པའི་སྦྱིན་སྲེག་བྱའོ། །དེ་ནས་ཕྱོགས་བཞི་རྣམས་སུ་དཀྱིལ་
འཁོར་བྱས་ནས་ཕྱོགས་སྐྱོང་བ་རྣམས་བཞག་སྟེ་དཀྱིལ་འཁོར་གཉིས་པར་རབ་ཏུ་སད་པར་བྱེད་པ་ལག་ཏུ་ཡུངས་ཀར་ཐོགས་པའོ། །དཀྱིལ་འཁོར་གསུམ་པར་ལེགས་
པར་གྲོགས་བཟང་པོ་འམ། གྲོགས་མེད་ཀྱང་རུང་སྟེ་སྔགས་ཀྱི་མཆོད་པ་ཆེན་པོ་བྱས་ནས་བསྲུང་བ་བྱ་སྟེ་ཁ་ཤར་དུ་ཕྱོགས་པས་ཉེ་བར་འདུག་ལ་ཀུ་ཤ་བཏིང་ཞིང་བཀྲམ་
ནས་ཨ་ཤྭདྠའི་འདབ་མ་གསུམ་གྱི་སྟེང་ནས་དང༌། བཞིས་འོག་ནས་གཡོགས་ཏེ་ལག་པས་མནན་ལ་ཇི་སྲིད་དྲོ་བར་གྱུར་པ་དང༌། དུ་བ་འཐུལ་བ་དང༌། རབ་ཏུ་འབར་
བ་དེ་སྲིད་དུ་བཟླས་པར་བྱའོ། །དང་པོ་དངོས་གྲུབ་ནི་འདིས་རྒྱལ་བའི་བདག་ཉིད་ཀྱི་སྤྱན་ཏེ་གང་མཐོང་བ་དང༌། གང་རྣམས་མཐོང་བ་དེ་རྣམས་ཐམས་ཅད་དབང་དུ་

95-1-179b

འགྱུར་རོ། །གཉིས་པའི་དངོས་གྲུབ་ནི་གླང་པོ་ཆེ་དགུའི་སྟོབས་དང༌། རླུང་ལྟར་མགྱོགས་པ་དང༌། ལོ་ལྔ་བརྒྱར་འཚོ་བ་དང༌། གླང་པོ་ཆེ་བཅུ་འཕྲོགས་པ་དང༌། རིག་པ་འཛིན་པ་
ཐམས་ཅད་ཀྱི་ཟིལ་གྱིས་གནོན་པ་མ་ཡིན་པ་དང༌། འབར་ཞིང་འཆར་བའི་ཉི་མ་དང་འདྲ་བ། ལུས་རིན་པོ་ཆེས་བརྒྱན་པ། བར་གྱི་བསྐལ་པར་གནས་ཤིང་གཞན་འདྲེན་པར་བྱེད་
པ། རིག་པ་འཛིན་པ་ཟིལ་གྱིས་མི་ནོན་པའི་འཁོར་ལོས་བསྒྱུར་བ། གསར་དུ་འགྲོ་བཞིན་པ། རླུང་གི་ལམ་བདུན་དུ་རྣམ་པར་རྒྱུ་བར་བྱེད་པར་འགྱུར་རོ། །རྣ་བའི་མིག་སྨན་
བསྟེན་པ་དང༌། ལྡོང་རོས་ལག་པའང་དངོས་གྲུབ་རྣམ་པ་གསུམ་མོ། །དེ་ནས་རྡོ་རྗེ་སྒྲུབ་པར་འདོད་ན་ཐོག་ཕོག་པའི་ཤིང་བླངས་ནས་སོར་བཅུ་དྲུག་པའི་ཚད་ཀྱི་རྡོ་རྗེའི་རྣམ་པ་
བྱའོ། །ཟླུམ་སྐོར་དུ་ཁྲུ་གང་ཙམ་གྱི་ཚད་ཀྱི་མཆོད་རྟེན་བྱས་ནས་དེའི་སྤྱན་སྔར་ཆོ་ག་འདི་མཐོང་བས་ཟླ་བ་ཉ་ལ་མཚན་མོ་གསུམ་དུ་སྨྱུང་བར་གནས་པས་སངས་རྒྱས་བཅོམ་
ལྡན་འདས་ལ་མཆོད་པ་རྒྱ་ཆེན་པོ་བྱས་ནས་རྡོ་རྗེ་དེ་ཉིད་ལ་ངེས་པར་སེམས་པས་ལྟ་བཞིན་པ་དང་ལྡན་པས་རྡོ་རྗེ་བླངས་ཏེ་དུར་ཁྲོད་དུ་འགྲོ་བར་བྱའོ། །ཤར་དུ་རྒྱུན་འབབ་པ་
དང་མཐུན་པའི་རྒྱུན་བྱའོ། །ཆུ་ཀླུང་གི་འགྲམ་གཉིས་ཀྱིས་བླངས་ནས་བ་བྱུང་ལྔས་ཟླུམ་སྐོར་བྱའོ། །ཟླུམ་སྐོར་བྱས་ནས་ཁྲུ་གང་ཙམ་གྱི་ཚད་ཀྱི་མཆོད་རྟེན་བྱས་ནས་དེའི་

95-1-180a

སྤྱན་སྔར་ཆོ་ག་འདི་མཐོང་བས་མཆོད་པ་བྱའོ། །དེ་ནས་དུར་ཁྲོད་དུ་རས་རིས་དེའི་དྲུང་དུ་རྡོ་རྗེ་བཞག་སྟེ་དེའི་སྟེང་དུ་བཞག་ནས་ལག་པས་མནན་
ལ་ཇི་སྲིད་དུ་གོང་བུའི་འོག་གི་ཁུང་བུར་ལྟུང་བ་དེ་སྲིད་དུ་བཟླས་པར་བྱའོ། །དེ་ནས་ཁྲུས་བྱས་ནས་དེ་ཉིད་དུ་ལག་པས་རྡོ་རྗེ་བླངས་ནས་རབ་ཏུ་འཇུག་གོ །བསླངས་པའི་བསོད་
སྙོམས་བླངས་ནས་བཅོམ་ལྡན་འདས་ལ་གཏོར་ནས་ཉེ་བར་མཆོད་དེ་ཁྲུས་བྱས་ནས་རྡོ་རྗེ་དེ་ཉིད་ལ་དུར་ཁྲོད་ཀྱི་ཐལ་བ་ཇི་སྲིད་སྤགས་པར་སོ་སོར་གཞག་གོ །ཆོ་ག་
འདིས་དུར་ཁྲོད་ཀྱི་ཤ་ལ་བཟླས་པར་བྱའོ། །མཐར་མཚན་མོ་གསུམ་དུ་ཆོ་ག་བཞིན་དུ་གཏོར་མའི་མཆོད་པ་དབུལ་བར་བྱས་ནས་བདག་ཉིད་དམ། གྲོགས་བཟང་
པོ་ལ་བསྲུང་བ་བྱས་ཏེ་ལག་པ་གཉིས་ཀྱིས་མནན་ཏེ་ཇི་སྲིད་དུ་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པ་བྱའོ། །དངོས་གྲུབ་དང་པོ་ལ་གང་བལྟས་པ་དང༌།
གང་གིས་མཐོང་བ་དེ་རྣམས་རབ་ཏུ་དགའ་ཞིང་དབང་དུ་འགྱུར་རོ། །གཉིས་པ་རས་རིས་ཀྱི་སའི་རྡུལ་ཕྱིས་པ་ཙམ་གྱིས་མི་སྣང་བ་དང༌། གླང་པོ་ཆེ་སྟོང་ཕྲག་དགུའི་སྟོབས་
དང་ལྡན་པ་དང༌། རླུང་ལྟར་མགྱོགས་པ་དང༌། སྐལ་བ་དྲུག་འཕྲོག་པ་དང༌། འདོད་པས་འགྲོ་བ་དང༌། ཆར་འབེབས་པ་དང༌། རྣམ་པར་སྣང་པར་བྱེད་པ་དང༌། མཐུ་

95-1-180b

ཆེན་པོར་འགྱུར་རོ། །གསུམ་པ་ལ་ནི་ཉི་མ་འཆར་ཀ་དང་མཚུངས་པ་དང༌། ལོ་སྟོང་ཕྲག་བཅུར་འཚོ་ཞིང་འཁོར་ལོས་བསྒྱུར་བའང་འདྲེན་པར་འགྱུར་རོ། །རྡོ་རྗེའི་ལག་པར་རྣམ་
པར་རྒྱུ་སྟེ་དེ་བཞིན་དུ་པདྨ་དང༌། དགྲ་སྟ་ལག་པའི་ཆོགས་ཀྱང་ངོ༌། །དེ་ནས་རིལ་བུ་སྒྲུབ་པར་འདོད་ན་སྔོན་དུ་བསྙེན་པ་བྱས་ཏེ་ལོར་སྐྱེས་པའི་སྡིགས་མཛུབ་ཀྱི་སོར་མོ་བླངས་
སྔར་གྱི་ཆོགས་མཆོད་རྟེན་བྱས་ཏེ་དུར་ཁྲོད་དུ་མཆོད་པ་རྒྱ་ཆེན་པོ་བྱས་ནས་ཁ་ཤར་དུ་ཕྱོགས་པས་རབ་ཏུ་ཞུགས་ལ་དེ་སྲིད་དུ་སོར་མོངས་པར་རིག་བྱ་སྟོན་པས་མནན་ནས་རྡོ་རྗེ་
ལས་འོད་ཟེར་འཕྲོ་བ་དེ་སྲིད་དུ་བཟླས་པ་བྱའོ། །ཉིན་མོ་ནམ་མཁའི་རླུང་ལ་བསྲུང་བ་བྱ་ཞིང་མཚན་མོ་གཉིད་མི་ལོག་པར་ཐོ་རངས་ཇི་སྲིད་དུ་སོར་མོ་རྣམས་དགུག་པར་བྱའོ། །
བཀུག་པའི་གནས་དེར་མཚན་མོ་གསུམ་དུ་སྨྱུར་བར་གནས་པ། བ་དང་བེའུ་རྒྱུད་མཚུངས་པ། གྲགས་པ་དང་ལྡན་པའི་འོ་མ་བླངས་ནས་སངས་རྒྱས་བཅོམ་ལྡན་འདས་ལ་
ཙནྡན་གྱི་མཎྜལ་དང༌། མར་གྱི་མར་མེ་རབ་ཏུ་སྦར་ནས་ཀུ་ཤའི་ཁྲེས་ལ་འདུག་སྟེ་སྟོང་ཕྲག་བརྒྱད་མངོན་པར་སྔགས་པར་བྱས་ནས་སའི་སྣོད་དུ་འོ་མ་བླུག་པར་བྱ་ཞིང་
ཐལ་བས་ཀྱང་དཀྱིལ་འཁོར་བཅིངས་ལ་ཐོ་རངས་ཁྲུས་བྱས་ནས་སྔར་འདི་ཉིད་ཀྱིས་ངེས་པར་བསྲུབས་པའི་མར་གསར་བླངས་ནས་བཅོམ་ལྡན་འདས་ལ་མཆོད་པ་བྱས་ཏེ་

95-1-181a

སྟོང་ཕྲག་བརྒྱད་དུ་མངོན་པར་སྔགས་ནས་མ་རེག་པ་ཟོས་ནས་མཐོང་བ་ཞེས་བྱ་སྟེ་འདོད་པ་ཐམས་ཅད་སྦྱིན་པར་འགྱུར་རོ། །གྲོལ་བར་འདོད་ན་
གནས་ལ་ཕན་པའི་དྲི་ཐམས་ཅད་ལ་སོགས་པ་ལ་དཔའ་བོའི་རིན་གྱིས་ཉོས་ཏེ་མཚན་མོ་གསུམ་དུ་སྨྱུང་བར་གནས་པར་བྱས་ཏེ་སངས་རྒྱས་བཅོམ་ལྡན་འདས་ལ་མཆོད་
པ་རྒྱ་ཆེན་པོ་བྱས་ཏེ་མར་གྱི་མར་མེ་རབ་ཏུ་སྦར་ནས་རང་ཉིད་སྔགས་ཟློས་ཤིང་བརྟག་པར་བྱའོ། །དེ་ནས་གཟུགས་བརྙན་བྱས་ནས་ཨ་ཤྭདྠའི་འདབ་མ་བདུན་གྱི་སྟེང་
དུ་བཞག་ནས་བཅོམ་ལྡན་འདས་ཀྱི་སྤྱན་སྔར་ཇི་སྲིད་དུ་རང་གིས་རིག་པ་དེ་སྲིད་དུ་བཟླས་པར་བྱའོ། །དེ་ནས་ཕྱེ་མར་བྱས་ནས་ཕྱེ་མ་དེས་ཀུན་ཏུ་རིག་པ་དེ་དབང་དུ་འགྱུར་
རོ། །ཆོ་ག་འདི་ཉིད་ཀྱིས་ནཱ་ག་གེ་སར་གྱི་ཕྱེ་མ་ལ་གཟུགས་བརྙན་བྱས་ཏེ་བདུག་པའི་ཁམ་ཕོར་བརྒྱད་བརྒྱར་སྦྱིན་སྲེག་བྱས་ན་གང་ལ་རྗེས་སུ་སེམས་པ་དེ་དབང་དུ་
བྱེད་དོ། །ཆོ་ག་འདི་ཉིད་ཀྱིས་ཨ་བཱ་མ་རྒའི་ཡམ་ཤིང་གིས་སྦྱིན་སྲེག་བྱའོ། །ནོར་འདོད་ན་བ་ལང་གི་གནས་སུ་སོང་ནས་སངས་རྒྱས་བཅོམ་ལྡན་འདས་ཀྱི་སྤྱན་སྔར་ས་
ལ་མ་ལྷུང་བའི་བ་བྱུང་གིས་ལག་པས་མ་བཟོས་བའི་མཆོད་རྟེན་བྱས་ལ་ཆོ་ག་བཞིན་དུ་མཆོད་ནས་གུ་གུལ་བསྲེགས་ཏེ་སྟོང་ཕྲག་བརྒྱར་བཟླས་པ་བྱའོ། །བ་ལང་སྟོང་

95-1-181b

ངམ། ནོར་རྙེད་པར་འགྱུར་རོ། །ཆོ་ག་འདི་ཉིད་ཀྱིས་མར་དང༌། སྦྲང་རྩི་སོགས་བསྲེག་ཅིང་སྟོང་ཕྲག་བརྒྱར་བཟླས་པ་བྱའོ། །གྲོང་བཅུ་གཉིས་ཀྱིས་བསྐོར་བརྙེད་པར་འགྱུར་རོ། །
ཆོ་ག་འདི་ཉིད་ཀྱིས་མཆོད་རྟེན་བྱས་ནས་ཙནྡན་གྱིས་བཏགས་པའི་པདྨའི་གདན་དང༌། ལྷ་བཤོས་སྟོང་ཕྲག་བརྒྱ་དབུལ་ཏེ་ཡུལ་གྱི་དཔོན་པོ་ཐོབ་པར་འགྱུར་རོ། །ཆོ་ག་འདི་ཉིད་
ཀྱིས་གུ་གུལ་གྱི་བདུག་པ་བསྲེགས་ཏེ་ཙམ་པ་ཀའི་མེ་ཏོག་སྟོང་ཕྲག་བརྒྱ་དབུལ་ཏེ་གསེར་སྟོང་རྙེད་པར་འགྱུར་རོ། །ཆོ་ག་འདི་ཉིད་ཀྱིས་ནཱ་ག་གེ་སར་གྱི་མེ་ཏོག་སྟོང་ཕྲག་བརྒྱར་
དབུལ་བར་བྱ་སྟེ་རས་བཅོས་བུའི་གོས་སྟོང་རྙེད་པར་འགྱུར་རོ། །དེ་བཞིན་དུ་མེ་ཏོག་ཐམས་ཅད་འདོད་པའི་ཆོ་ག་ཐམས་ཅད་དུར་ཁྲོད་དུ་རོ་བསྲེགས་པའི་ཐལ་བ་བླངས་ནས་ཟླ་བ་ཉ་
ལ་ཉིན་མཚན་དུ་སྨྱུང་བར་གནས་ཏེ་མིང་མེད་ཀྱི་སོར་མོའི་ཁྲག་གིས་ཟླུམ་སྐོར་བྱས་ནས་གཟུགས་བརྙན་བྲིས་ཏེ་རྐང་པ་གཡོན་པས་མནན་ནས་སྟོང་ཕྲག་བརྒྱད་བཟླས་པ་བྱས་
ན་དང་པོ་གོས་བདུན་དང༌། མདོར་ན་རིགས་དང་བཅས་པ་ཐམས་ཅད་རྙེད་པར་འགྱུར་རོ། །མཆོད་རྟེན་བྱས་ནས་ཤིང་ཨ་དྷི་བ་ལ་ཛ་ལ་ཞོ་དང༌། སྦྲང་རྩི་དང༌། མར་ལ་བཏགས་
པ་སྟོང་ཕྲག་བརྒྱད་སྦྱིན་སྲེག་བྱའོ། །གང་སྟོན་པའི་བུ་མོ་དེས་སྦྱིན་པར་བྱེད་དོ། །མི་སྦྱིན་ན་འཆི་བར་འགྱུར་རོ། །སཱ་ལའི་རྒྱབ་ནས་བྱུང་བའི་གཟུགས་བརྙན་བྱས་ལ་ཡུངས་མར་

95-1-182a

གྱིས་འདི་བཀང་ནས་ལྕགས་ཀྱི་ཐུར་མས་པུག་སྟེ་ཚ་བའི་ཏིལ་མར་གྱིས་བྱུགས་ཏེ་དུར་ཁྲོད་དུ་སྟོང་ཕྲག་བརྒྱད་བཟླས་པར་བྱའོ། །ལུས་གཅིག་
པའི་བུད་མེད་དམ། དམངས་རིགས་དབང་དུ་འགྱུར་རོ། །གཉིས་པ་ལ་རྗེ་རིགས་དང༌། རྒྱལ་རིགས་མའོ། །གསུམ་པ་ལ་དགེ་སློང་དང༌། བྲམ་ཟེ་མའོ་ཞེས་ཏེ་མདོར་
ན་མ་བསྒྲུབས་པར་ཡང་ལས་བྱེད་པར་འགྱུར་རོ། །གི་ཝང་ལ་ལན་བདུན་མངོན་པར་སྔགས་པས་ཁྱད་པར་དུ་བྱས་ནས་གང་མཐོང་བ་དང༌། གང་རྣམས་མཐོང་བ་དེ་ཐམས་
ཅད་དགའ་བར་འགྱུར་རོ། །དེ་བཞིན་དུ་མིག་སྨན་གྱིས་སོ། །ཐོ་རངས་ལངས་ནས་ལན་བདུན་མངོན་པར་སྔགས་པའི་ཆུས་བདེ་བར་ཁྲུས་བྱས་ན་གང་ལ་བལྟས་པ་དེ་སྦྱིན་
པར་བྱེད་ཅིང་དེ་འབངས་སུའང་འགྱུར་རོ། །དེ་བཞིན་དུ་ཏིལ་མར་སོ་ལ་མ་རེག་པར་བཟའ་བས་འདོད་པས་ཁྱོར་བའི་ཆུ་ལ་ལན་བདུན་མངོན་པར་སྔགས་པར་བྱས་ནས་
འཐུངས་ན་དོན་དུ་མ་གཉེར་བར་ཡང་བཟའ་བ་རྙེད་དོ། །རྒྱལ་པོའི་ཁབ་དུ་ཞུགས་ནས་ཆོས་གོས་ཀྱི་མཐའ་ནས་བཟུང་སྟེ་ལན་ཉི་ཤུ་རྩ་གཅིག་ཏུ་ཡོངས་སུ་བཟླས་ནས་ལག་
པ་གཡོན་པས་མདུད་པ་བྱའོ། །རྒྱབ་ཏུ་མི་ལྟ་བར་སོང་ན་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །ཆོམ་རྐུན་གྱི་ནང་དུ་སོང་བས་ཀུན་ཏུ་འཕྲོག་པར་བྱ་བ་ཉིད་ལ་བཟླས་

95-1-182b

པས་གཙང་བར་བྱེད་དོ། །གཅོད་པ་དང༌། འབུགས་པ་ལ་སོགས་པ་རྣམས་ཀྱི་སྔགས་རྣམས་སོ། །སཱ་ལུའི་འབྲུ་དང༌། ཀཱ་ར་བི་ར་དཀར་པོ་དང༌། དོན་གྲུབ་དང༌། ཀཱ་བ་རྣམས་ཀྱི་
གཟུགས་བརྙན་བྱས་ནས་ལག་པ་གཡོན་པས་མནན་ཏེ་སྟོང་ཕྲག་བརྒྱད་བཟླས་པ་བྱས་ན་སྟེང་དུ་ལངས་པར་བྱས་པར་འགྱུར་རོ། །རིམས་གཞོམ་པར་འདོད་ན་གི་རི་ཀངྣ་ཀ་རའི་མེ་
ཏོག་སྟོང་ཕྲག་བརྒྱད་བཟླས་པ་བྱས་ན་ཉི་མ་བདུན་གྱིས་ཤ་ཟ་བའི་རིམས་ཉམས་པར་བྱེད་དོ། །སེང་ལྡེང་གི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱས་ན་གདོན་ཐམས་ཅད་
འཇོམས་པར་བྱེད་དོ། །ཐལ་བ་ལ་ལན་བདུན་བཟླས་པས་ཕ་རོལ་གྱི་སྔགས་རྣམས་འཆིང་བར་བྱེད་དོ། །ཆུ་ལ་ལན་གཅིག་བཟླས་པས་གྲོལ་ལོ། །དེ་ལྟ་བུ་ལ་སོགས་པའི་ལས་
རྣམས་སོ། །དེའང་བཅོམ་ལྡན་འདས་ཤཱཀྱ་ཐུབ་པས་སླར་ཡང་འཁོར་གྱི་དཀྱིལ་འཁོར་ཆེན་པོ་དེ་ལ་གཟིགས་ནས་བྱང་ཆུབ་སེམས་དཔའ་ཆེན་པོ་ལ་བཀའ་སྩལ་པ། སེམས་
དཔའ་ཆེན་པོ། འདོད་པ་ཕུན་སུམ་ཚོགས་པར་བྱེད་པ་ཞེས་བྱ་བ་ཡོད་དོ། །དེ་ནི་རིགས་ཀྱི་བདག་པོ། སངས་རྒྱས་ཐམས་ཅད་ཀྱི་རྗེས་སུ་ཡི་རང་བ་རྟོག་པའི་རྒྱལ་པོ་འདིར་སྒྲུབ་ཐབས་
ཀྱི་ཆོ་ག །བཅོམ་ལྡན་འདས་མ་འཕགས་མ་སྒྲོལ་མའི་གསང་ཆེན་དུ་གྱུར་པ། སྒྲུབ་པ་པོས་གདོན་མི་ཟ་བ་ཁོ་ནར་དྲན་པར་བྱ་བ་སྟེ་དེ་སེམས་དཔའ་ཆེན་པོ་ཁྱོད་ལ་བཤད་དོ། །

95-1-183a

དེ་སྐད་ཅེས་བཀའ་སྩལ་བ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་མ་སྒྲུབ་
པའི་དོན་དུ་རིགས་ཀྱི་བདག་པོ་གསུང་དུ་གསོལ། འདོད་པ་ཕུན་སུམ་ཚོགས་བྱེད་པ། །བཅོམ་ལྡན་འདས་རྡུལ་མུན་རྣམ་པར་གྲོལ། །ཆགས་པས་མངོན་པར་ཞི་བ་དང༌། །བྱང་
ཆུབ་ངེས་འབྱིན་སྡིག་པ་ལས། །ཀུན་ཏུ་གཟིགས་པའི་ཟླ་བ་ལ། །འཕགས་པ་སྤྱན་རས་གཟིགས་དབང་ཕྱུག །སྲིད་པའི་ས་བོན་རྣམ་འཇོམས་པར། །ཕྱག་འཚལ་
མཆོད་དེ་ཁྱོད་ལ་བརྟེན། །བཤད་བྱ་གལ་ཏེ་འབྱུང་བར་བྱེད། །སླར་ཡང་སྲིད་པར་འབྱུང་བར་འགྱུར། །ཏདྱ་ཐཱ། ཤྭེ་ཏེ་ཤྭེ་ཏེཾ་གེ་ཤྭེ་བྷུ་ཛེ་ཤྭེ་ཏ། མ་ལྱེ་ར་ལཾ་ཀྲྀ་ཏེ། ཛ་ཡེ་
བི་ཛ་ཡེ་ཨ་ཛི་ཏེ་ཨ་པ་རཱ་ཛི་ཏེ་སྭཱཧཱ། དྲན་པ་ཉིད་ལས་འདིའི་སྔགས་ཀྱི་དངོས་གྲུབ་མྱུར་དུ་འབྱུང་བར་འགྱུར་རོ། །དེ་ལ་འདིའི་སྔགས་ནི་ཐོ་རངས་ལངས་ནས་བཅོམ་ལྡན་
འདས་མ་འཕགས་མ་སྒྲོལ་མའི་སྒྲུབ་པ་པོས་གཙང་མར་གྱུར་པ་ལན་བདུན་བྱས་ཆུ་བོར་ཞུགས་ཤིང་ཐལ་མོ་སྦྱར་ཏེ་ཡོངས་སུ་བཟླས་ནས་ཤར་དུ་མངོན་པར་ཕྱོགས་
པས་གཏོར་བར་བྱའོ། །བགེགས་ཐམས་ཅད་ཞི་བར་འགྱུར་ཞིང་ལས་ཀྱི་དངོས་གྲུབ་ཀྱང་འབྱུང་ངོ༌། །སྙིང་གར་མཐེ་བོང་བྱིན་ནས་ལན་གཅིག་བཟླས་ན་ལྷ་རྣམས་ཀྱིས་

95-1-183b

བྱིན་གྱིས་རློབ་པར་འགྱུར་རོ། །བདག་ཉིད་རྣམ་པར་དགེ་པར་ཡང་འགྱུར་རོ། །དེའི་ཕྱག་རྒྱའང་འདིར་སྦྱར་བར་བྱའོ། །བགེགས་ཐམས་ཅད་མེད་པར་འགྱུར་ཞིང་ལས་ཀྱི་དངོས་
གྲུབ་ཀྱང་འབྱུང་ངོ༌། །སྙིང་གར་མཐེ་བོང་བྱིན་ནས་ལན་གཅིག་བཟླས་ན་ལྷ་རྣམས་ཀྱི་བྱིན་གྱིས་རློབ་པར་འགྱུར་རོ། །བདག་ཉིད་རྣམ་པར་དག་པར་ཡང་འགྱུར་རོ། །དེའི་ཕྱག་རྒྱའང་
འདིར་སྦྱར་བར་བྱའོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་ཏེ་མཉམས་པའི་རས་སྐྲ་དང་བྲལ་བ། འབྲས་བུ་ཅན་ནམ། མ་འདྲེས་པའི་ཚོན་གྱིས་རི་མོ་མཁན་གསོ་སྦྱོང་ཅན་
གྱིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱའོ། །པདྨའི་སྙིང་པོ་ལ་འདུག་པ། སྟག་གི་ལྤགས་པའི་ཤམ་ཐབས་ཅན། རལ་པ་གྱེན་དུ་བརྫེས་པ།
དེའང་རབ་ཏུ་འཕྱང་བཞིན་པ། ཕྱག་ན་བྱ་མ་བུམ་ཐོགས་པའམ། པདྨ་དཀར་པོའི་འདབ་མ་བསྣམས་པ། གཡོན་གྱི་གཞོགས་སུ་ལྷ་མོ་འཕགས་མ་དཀར་མོ་ཆེན་མོ་སེངྒེའི་
གདན་ལ་ཉེ་བར་འདུག་པ། ཕྱག་པདྨ་དང༌། མཆོག་སྦྱིན་མ་དང༌། སྒྲུབ་པ་པོ་ནི་སྔོན་བཞིན་ནོ། །དེ་ནས་རིག་པ་འཛིན་པས་འོ་མ་དང༌། ནས་ཟན་བཟའ་ཞིང་བྲིས་སྐུའི་སྤྱན་
སྔར་སྔོན་དུ་བསྙེན་པ་བྱའོ། །དྲི་ཞིམ་པོའི་མེ་ཏོག་ལག་པ་རྣམས་ཀྱིས་མཆོད་པ་དང༌། མར་གྱི་མར་མེ་དང༌། ཨ་ག་རུ་དང༌། ཏུ་རུཥྐའི་བདུག་སྤོས་དང༌། གཏོར་མའང་

95-1-184a

རིག་པ་འཛིན་པས་དེ་བཞིན་དུ་དབུལ་བར་བྱའོ། །ན་མོ་བུདྡྷཱ་སྱ། ན་མོ་དྷརྨཱ་སྱ། ན་མཿསཾ་གྷ་སྱ། ན་མ་ཨཱརྱཱ་བ་ལོ་ཀེ་ཏི་ཤྭ་ར་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ན་མོ་ཨཱརྱ་ཡ། མཧཱ་སཏྭཱ་ཡ། ཏདྱ་ཐཱ། སུ་རུ་མེ། སུ་རུ་མེ། ཀུ་རུ་ཀུ་རུ། སུ་རུ་མེ་ཀརྨ་སཱ་དྷཱ་ཡ། བུད་དྷཱ་ས་ཏྱེ་ན། དྷརྨ་ས་ཏྱེ་ན། དྷརྨ་ས་ཏྱ་ན། སཾ་གྷ་ས་ཏྱ་ན། ཨ་གཙྪ་ཤཱི་གྷྲ་དེ་བེ་
དཎྟེ་སྭཱཧཱ། སྤྱན་དྲང་བའི་རིག་པའོ། །ཏདྱ་ཐཱ། ད་མེ་ད་སེ་སྭཱཧཱ། དྲིའི་རིག་པའོ། །ཏདྱ་ཐཱ། ཧུ་ཧུ་ཧུ་ར་ཧུ་མཧཱ་མེ་དེ་སྭ་རེ་སྭཱཧཱ། མེ་ཏོག་གི་རིག་པའོ། །ཏདྱ་ཐཱ། མེ་གྷ་བི་ཏྲ་
ཏེ་སྭཱཧཱ། བདུག་པའི་རིག་པའོ། །ཏདྱ་ཐཱ། ཏུ་ཏུ་ཏུ་ཏུ་ཏུ་རུ་མཧཱ་ཏུ་རུ་ཎེ་སྭཱཧཱ། གཏོར་མའི་རིག་པའོ། །འདི་རྣམས་ཉིད་དང༌། མར་མེ་བདུན་གྱི་ཕྲེང་བ་གནས་པའི་རས་རིས་
ཀྱི་སྤྱན་སྔར་ཀུ་ཤའི་ཁྲེས་ལ་ཉེ་བར་འདུག་སྟེ་ཞོ་དང༌། སྦྲང་རྩི་དང༌། མར་ལ་བཏགས་པའི་པདྨའི་སྦྱིན་སྲེག་བྱ་སྟེ་འབུམ་ཕྲག་བདུན་དེ་སྲིད་པར་རོ། །རང་ཉིད་འགུལ་བ་
དང་། འཕགས་པ་སྤྱན་རས་གཟིགས་དབང་ཕྱུག་མངོན་སུམ་དུ་མཐོང་བར་འགྱུར་རོ། །རང་འདོད་པ་དེ་རྙེད་པར་འགྱུར་རོ། །ཆོ་ག་འདི་ཉིད་ཀྱིས་བིལ་བའི་ཡམ་ཤིང་
གིས་སྟོང་ཕྲག་བརྒྱར་སྦྱིན་སྲེག་བྱས་ན་གང་འདོད་པ་དེ་ཡང་དག་པར་རྫོགས་པར་བྱེད་དོ། །གངྒཱའི་ཀླུང་གི་འགྲམ་དུ་ཉེ་བར་གནོད་པ་མེད་པ། སྐྱེ་བོ་དང་བྲལ་བར་

95-1-184b

བྱེ་མ་ལ་མཆོད་རྟེན་བྱས་ནས་དྲི་དང༌། མེ་ཏོག་དང༌། བདུག་སྤོས་ལ་སོགས་པ་ཕུལ་ཏེ་སྟོང་ཕྲག་བརྒྱད་བཟླས་པ་བྱའོ། །ཉི་མ་སོ་སོར་རེ་རེ་ཞིང་མཆོད་རྟེན་བྱའོ། །བྱང་ཆུབ་སེམས་
དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོའི་མདོ་སྡེ་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ལས། ལེའུ་རབ་འབྱམས་བཅུ་གཉིས་པ་རྫོགས་
སོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཐམས་ཅད་དང་ལྡན་པའི་འཇིག་རྟེན་གྱི་ཁམས་ལ་
ལྷའི་སྤྱན་གྱིས་གཟིགས་ནས་ཡངས་པ་དང་ལྡན་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་ཏེ་ཡངས་པ་དང་ལྡན་པ་ཞེས་བྱ་
བའི་སྔགས་ཀྱི་རྒྱལ་པོ་ཆེན་པོ་འདི་བཀའ་སྩལ་ཏོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བི་མ་ལེ་བི་མ་ལེ། བི་པུ་ལ་པྲ་
བྷེ། བི་པུ་ལ་པྲི་ཡེ། བི་པུ་ལ་མ་ཏི། ས་མ་ཡ་མ་ནུ་སྨ་ར། ཏྭ་མེ། བ་རུ་སཱཾ། སཱ་དྷཱ་ཡ་སཱ་དྷཱ་ཡ། གརྫ་གརྫ། ཧ་ན་ཧ་ན། བི་པུ་ལ་མ་ཏི། ཧྲྀ་ད་ཡ། མ་ནུ་སྨ་ར། བུདྡྷ་ས་ཏྱེ་ནེ།
དྷརྨ་ས་ཏྱེ་ན། སཾ་གྷ་ས་ཏྱེ་ན། བོ་དྷི་སཏྭཱ་ས་ཏྱེ་ན། བི་པུ་ལ་མ་ཏི་ས་ཏྱེ་ན། བཛྲ་པཱ་ཎི་ས་ཏྱེ་ན། ས་ཏྱ་བཱ་ཏི་ས་ཏྱེ་ན། ལེ་ལེ་ལེ་ལེ། ཨོཾ་ཨོཾ་ཨོཾ། བྷུ་བ་བྷུ་བ་བྷུ་བ། ག་ག་ག།

95-1-185a

མ་ཐ་མ་ཐ་མ་ཐ། ཧཱུཾ་ཧཱུཾ་ཧཱུཾ། ཨ་བ་ལོ་ཀི་ཏི། མུ་ཙེ་སྭཱཧཱ། འདི་ནི་མཐུ་ཆེན་པོ་ཐོབ་པ་ཡངས་པ་དང་ལྡན་པ་ཞེས་བྱ་བ་རིག་པའི་རྒྱལ་པོ་ཆེན་པོ་
བཅོམ་ལྡན་འདས་མ་འཕགས་མ་སྒྲོལ་མའི་ཏིང་ངེ་འཛིན་ལས་བྱུང་བ། བཀླགས་པས་གྲུབ་པ། བདག་སྲུང་བ་དང༌། གཞན་སྲུང་བ་དང༌། གྲོང་སྲུང་བ་དང༌། རིའི་
འཇིགས་པ་དང༌། གདུག་པའི་འཇིགས་པ་དང༌། ཤ་ཟའི་འཇིགས་པ་དང༌། མདོར་བསྡུ་ན། འཇིགས་པ་ཐམས་ཅད་བཀླགས་པ་ཙམ་གྱིས་སེལ་བར་བྱེད་དོ། །འདི་ལས་
གཞན་ཡང་སྔགས་ཀྱི་ཆོ་གར་འགྱུར་བ་ནི། ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། ད་དེ་
ཤཱནྟེ། པྲ་སནྣ་ཙི་ཏེ་སྭཱཧཱ། སྤྱན་དྲང་བའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ།
ཏདྱ་ཐཱ། ཤྭེ་ཏེ་ས་མ་ཡེ་ཏྱེ་ཐ། བི་ཤུདྡྷ་བསྟི་སྭཱཧཱ། གོས་བགོས་པའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་
ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། མུ་ནེ་མུ་ནེ། ཤཱནྟེ་བི་ཤུདྡྷེ་ག་ག་ན་ཏ་ལེ་བུ་གནྡྷེ་གནྡྷ། ཨུ་ད་ཀ་བ་ལིང་ཙ་ཧ་ར་ཧ་ར་ཀ་ར་ཀ་ར་བི་བྷུ་སྭཱཧཱ། མེ་ཏོག་དང༌། དྲི་

95-1-185b

དང་། བདུག་པ་དང༌། མར་མེ་ཐམས་ཅད་ལ་སྔགས་འདིས་ལན་བདུན་མངོན་པར་སྔགས་པས་ལན་གཅིག་བཟླས་སམ། དབུལ་བར་བྱའོ། །སའི་གོང་བུ་དཀར་པོས་རྟག་ཏུ་
བདག་ཉིད་གཙང་བར་བྱའོ། །བཅོམ་ལྡན་འདས་ལ་གུར་གུམ་གྱི་ཆུ་དང༌། ཙནྡན་དང༌། ག་པུར་གྱི་དྲི་དང༌། ཏུ་རུཥྐ་ལ་སོགས་པ་དང༌། ཨ་ཀ་རུའི་བདུག་པ་དང༌། བིལླ་ཀ་འམ་
ཙམ་པ་ཀའི་མེ་ཏོག་གི་ཕྲེང་བ་དང༌། འོ་མ་སུམ་ཅུ་རྩ་གཉིས་སུ་འགྲོ་བར་བྱ་སྟེ་ཟན་གྱི་གཏོར་མ་དང༌། བའི་མར་གྱི་མར་མེ་རྣམས་སོ། །དེ་ནས་འདིའི་རས་རིས་འབྱུང་སྟེ་འདོད་
པའི་སྐྲ་དང་བྲལ་བ་ཁ་ཚར་མ་བཅད་པ་ཇི་ལྟར་རྙེད་པར་གྱུར་པ་ལ་བཅོམ་ལྡན་འདས་སྤྱན་རས་གཟིགས་དབང་ཕྱུག་གུར་གུམ་གྱིས་བྲི་བར་བྱའོ། །ཆུ་ལས་སྐྱེས་པའི་པདྨའི་
གདན་དང༌། ཕྱག་ན་པདྨ་དང༌། པདྨའི་ཕྲེང་བས་བརྒྱན་པར་བྱས་པ། གོས་དཀར་པོ་ཅན་མཆོད་ཕྱིར་ཐོགས་པ། ཕྱག་མི་འཇིགས་པ་རབ་ཏུ་སྦྱིན་པ། རལ་པ་གྱེན་དུ་
བརྫེས་པ་དེ་ལྟ་བུར་བྲི་བར་བྱའོ། །བཅོམ་ལྡན་འདས་སྔར་བརྗོད་པའི་གནས་སུ་རས་རིས་ཞལ་ཤར་དུ་མངོན་པར་ཕྱོགས་པར་བཞུགས་སུ་གསོལ་ནས་འབུམ་ཕྲག་བཅུར་
བཟླས་པར་བྱའོ། །བཟླས་པ་ཡོངས་སུ་རྫོགས་པ་ན་མེ་སྦར་ནས་སྦྲང་རྩི་དང༌། མར་སྦྱར་བས་དུས་གསུམ་དུ་སྦྱིན་སྲེག་ཇི་སྲིད་འབུམ་རྫོགས་ཀྱི་བར་དུ་བྱས་ནས་གང་

95-1-186a

མངོན་པར་འདོད་པ་དེ་རྙེད་པར་འགྱུར་རོ། །རྒྱལ་སྲིད་ཀྱི་ལོངས་སྤྱོད་འདོད་ན་གུར་གུམ་དང༌། ཙནྡན་དང༌། མེ་ཏོག་བརྒྱ་པ་དང༌། འབྲས་
ཡོས་རྣམས་གཅིག་ཏུ་བྱས་ནས་མར་དང༌། སྦྲང་རྩིས་བཏགས་ནས་ཐུན་གསུམ་དུ་སྦྱིན་སྲེག་བྱའོ། །སྦྱིན་སྲེག་མཐའི་ཉི་མ་ལ་མཐོང་བ་སྩོལ་བར་བྱེད་དོ། །མཚན་
མ་འདི་རྣམས་ཀྱང་སྩོལ་ཏེ་གཙུག་ཕུད་གྱེན་དུ་བརྫེས་པར་འགྱུར་རོ། །སྐྱོན་མེད་པའི་འོད་ཀྱི་རྒྱལ་མཚན་དང༌། ཕྲེང་བ་འབར་བའི་རས་རིས་རབ་ཏུ་སྦྱིན་པའམ། སྨྲ་
བར་བྱེད་དོ། །རིག་པ་འཛིན་པས་ཡིད་ཀྱི་བཟླས་པ་བྱ། །ནམ་མཁར་ལྷའི་ངག་ཐོས་ན་གྲུབ་པ་ཡིན་ནོ། །དེ་ནས་རྒྱལ་སྲིད་སླར་རྙེད་ན་ཆོས་ཀྱིས་བྱེད་དུ་གཞུག་གོ །སླར་
ཡང་དེ་ཉིད་ཏིང་ངེ་འཛིན་བསྒོམ་པར་བྱ་བཞིན་པ་ནི་བཅོམ་ལྡན་འདས་མ་འཕགས་མ་སྒྲོལ་མའི་རྟོག་པའི་རྒྱལ་པོ་ཆེན་པོ་རྐང་པ་གཅིག་པ་ཞེས་བྱ་བའི་རིག་པའི་རྒྱལ་པོ་
ཆེན་པོ་གསུངས་པར་གྱུར་ཏོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ན་མོ་བུདྡྷ་ཨ་བྷི་ཥེ་ཀ་སྱ་
པྲ་ཛྭ་ལི་ཏ་དཱི་པྟ་ནེ་པྲ། བྷུ་ཛཱ་ཡ་པྲ་ཛྭ་ལི་ཏཾ། དཱིཔྟ་ཧ་བུ་ཀ་མཎྜ་ལཱ་ཡ། ཏདྱ་ཐཱ། ཧྲྀ་ད་ཡ་མཱ་བརྟ་ཡི་ཥྱ་མི་གྷུ་ཊ། བན་དྷ་དྷཱུཾ་དྷཾ་དྷཾ་དྷཾ་དྷཾ། ཙ་ར་ཙ་ར་བ་ར་ཡ་ཤ་སྨ། ཨོཾ་

95-1-186b

ཀ་རཾ་པྲ་ཏ། བིདྱཱ་ཏེ་ཛ་ཡ་མཧཱ། བིདྱཱ་ཡ་ཡ་སྭ་ཡསྐ་པྲ་བརྟ་ཡ་ཧ་ར་ཎེ་ར་ཎེ་ར་ཀ་རུ་ཎེ། མུ་ནི་མུ་ནི། བི་མུ་ནི། ཤཱནྟ་ཙིནྟ་སྭཱཧཱ། འདི་ནི་མཐུ་ཆེན་པོ་ཐོབ་པ་རྐང་པ་གཅིག་པ་
ཞེས་བྱ་བའི་རིག་པའི་རྒྱལ་པོ་ཐོགས་པ་མེད་པ་བཟླས་པ་ཙམ་གྱིས་འཐབ་པ་དང༌། འཐབ་མོ་དང༌། རྩོད་པ་ལ་སོགས་པ་ཐམས་ཅད་འཇོམས་པར་བྱེད་པ། དཔག་ཏུ་མེད་
པའི་སྟོབས་ཀྱིས་ཕ་རོལ་གནོན་པ་རིག་པའི་རྒྱལ་པོ་སྟེ། རིགས་ཀྱི་བུ། བྱང་ཆུབ་ཏུ་སེམས་བསྐྱེད་པས་སྒྲུབ་པ་བརྩམས་ཏེ་ཁྲུས་གསུམ་བྱས་ཏེ་ཐུན་གསུམ་དུ་སྟོང་ཕྲག་
བརྒྱད་བཟླས་པར་བྱའོ། །ཇི་སྲིད་ཟླ་བ་ཉའི་བར་དུ་བཅོམ་ལྡན་འདས་ཀྱི་སྤྱན་སྔར་མཆོད་པ་ཆེན་པོ་བྱས་ནས་དཔག་ཏུ་མེད་པར་བཟླས་པར་བྱའོ། །ལས་ཕྲན་ཚེགས་
རྣམས་ཐམས་ཅད་གྲུབ་པར་འགྱུར་རོ། །འདི་རྣམས་ནི་འདིའི་འཁོར་དུ་གྱུར་པའི་སྔགས་ཏེ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། བི་བྷུ་རི་བི་བྷུ་རི། བྷུ་མི། ཨཱ་ཀཱ་མ་བྷུ་མི་ཨཱ་ཀཱ་མ་བྷུ་མི་ཨ་ཀཱ་མ་ཏིཥྛ་ཏིཥྛ་བི་ཛ་ཡཾ། བརྟ། ཤ་ཤ་ཤ་ཤ་ཤ་ཤ་།ཐ་ཐ་ཐ་
ཐ་ཐ་ཐ་ཐ་ཐ། ཨཱ་ཀཱནྠ། ཨ་ཀནྡྷ། ཨ་ཀནྡྷེ། པདྨ་ཧ་ཏ་ཡ་སྭཱཧཱ། རས་རིས་རབ་ཏུ་གནས་པར་བྱེད་པའི་སྔགས་སོ། །དང་པོར་རི་མོ་མཁན་གྱི་ལས་དང༌། འོག་ཏུ་རས་

95-1-187a

རེས་ཀྱི་ཆོ་གར་འགྱུར་ཏེ་མ་འདྲེས་པའི་ཁ་དོག་གིས་སྤྱན་རས་གཟིགས་དབང་ཕྱུག་ཞབས་གཅིག་གནས་པ་འདྲིར་གཞུག་པར་བྱའོ། །མེ་ཏོག་སྣ་
མའི་ཕྲེང་བའི་མཆོད་ཕྱིར་ཐོགས་པ་ཅན། མེ་ཏོག་གི་ཕྲེང་བའི་འོད་ཀྱིས་བརྒྱན་པ། དབྱུག་པ་དང༌། རིལ་བ་སྤྱི་བླུགས་ཕྱག་ན་བསྣམས་པ། ཕྲག་པར་གཡང་གཞི་
ནག་པོ་ཀུན་ཏུ་འཕྱང་བར་བྱའོ། །གཡས་པས་དབུགས་འབྱིན་པར་བྱེད་པ་ལྟ་བུའི་རས་རིས་འདྲིར་བཅུག་ནས་དེའི་སྤྱན་སྔར་དགེ་སློང་གི་ཚོགས་ལ་སྟོན་མོ་བྱའོ། །ཡོན་
ཡང་ཅི་འབྱོར་པ་དབུལ་ལོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཛ་ལ་དྷ་ར། བི་མུཀྟ་
ཡ་ཐཱ་ཡ་སྭཱཧཱ། ཉེ་བར་བྱུགས་པའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་
ཐ། སུ་གནྡྷེ། བི་མུཀྟ་བི་ཛ་ཡ་སྭཱཧཱ། དྲིའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མཿཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་
ཡ། ཏདྱ་ཐཱ། སུ་མ་ན་ཤྲི་ཡ། ས་སཾ་དཪྴ་ན་སོ་སོ་མ་ན། སཽ་མ་ན་སྭཱཧཱ། མེ་ཏོག་གི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་

95-1-187b

ཡ། མཧཱ་སཏྭཱ་ཡ། ཏདྱ་ཐཱ། དྷུ་མྲ་བརྩ་སི་ར་ར་ར་ར། ལ་ལཱ་ཡ། མུ་ནེ་སྭཱཧཱ། བདུག་པའི་སྔགས་སོ། །ན་མོ་རཏྣ་ཏྲ་མཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ན་མཿཔྲི་ཡང་ཀ་ར། པྲི་ཏི་བི་ཛ་ཡེ། ཨོཾ་ཛ་ཡེ་བི་ཛ་ཡེ་སཾ་ཀལྤ་སྭཱཧཱ། གཏོར་མའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ན་མཿཤུ་ཙི་ནི། མ་ཏི་བི་མ་ལི། བི་ཤུད་དྷ་ག་ཏི་སྭཱཧཱ། ཉེ་རེག་གི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ན་མཿཏདྱ་ཐཱ། ཤྭེ་ཏེ་པཎྜ་བ་སི་ནི་རཀྵ་རཀྵ་མཾ་སྭཱཧཱ། འདིས་ཐམས་ཅད་དུ་བདག་ཉིད་བསྲུང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་
ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷ་ར་དྷ་རི་ཤྩིཏྟེ། ཛ་བ་རི་ཤུ་པ་ཙིཏྟ་ཏེ་སྭཱཧཱ། འདིས་ས་བླང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མཿཛ་ལི་ཛ་ལི། ཙ་ལཱ་ར་ལེ། བ་བ་རེ། ར་ར་རེ་སྭཱཧཱ། སྔགས་འདིས་ཁྲུས་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་ར་
ཡ། བོ་དྷི་སཏྭཱ་ཡ། མཧཱ་བོ་དྷི་སཏྭཱ་ཡ། ཏདྱ་ཐཱ། ན་མཿཤུ་ལམྦི། བསྟྲཾ་ཏ་དྷཱ་རཱ་རི་ཕ་བ་ནེ་སྭཱཧཱ། གོས་ཀྱི་སྔགས་ཏེ་འདི་གོས་ལ་ཡོངས་སུ་བཟླས་ཏེ་བགོ་བར་བྱ་ཞིང་དེ་བཞིན་

95-1-188a

དུ་བཅོམ་ལྡན་འདས་ལའང་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ན་མ་ཨུཙྪུཥྨ་
བ་ར་མ། ད་ཤ། ཤོ་དྷ་ན། ཤོ་དྷ་ཡ་སྭཱཧཱ། གཅི་བ་དང༌། བཤང་བ་དང༌། མཆིལ་མ་དང༌། མི་གཙང་བ་ཐམས་ཅད་འདིས་ཡོངས་སུ་ཕྱིས་ན་གཙང་བར་འགྱུར་རོ། །གཙང་སྦྲའི་
སྔགས་སོ། །རྒྱ་སྤོས་ཞོ་འམ། སྲང་གཉིས། ཙནྡན་གཉིས། འདབ་མ་ཅན་གྱི་དུམ་རུ་གཉིས། གུར་གུམ་གཉིས། དྲི་འདི་རྣམས་བཅོམ་ལྡན་འདས་ལ་དབུལ་བར་བྱའོ། །
ག་བུར་དང༌། ཙནྡན་གྱི་བདུག་པའོ། །འདི་ལྟ་བུའི་ཆོ་གས་ཇི་སྐད་གསུངས་པའི་གནས་སུ་རས་རིས་ཞལ་ཤར་དུ་ཕྱོགས་པར་བཞུགས་སུ་གསོལ་ནས་ཁྲུས་གསུམ་བྱ་ཞིང་
གོས་ལན་གསུམ་བརྗེས་ནས་རྟག་ཏུ་གསོ་སྦྱོང་ལ་གནས་པས་འབུམ་ཕྲག་དྲུག་བཟླས་པར་བྱའོ། །མཐར་པདྨ་དཀར་པོ་རེ་བཅོམ་ལྡན་འདས་ཀྱི་ཞབས་ཀྱིས་དྲུང་དུ་ཡོངས་
སུ་དོར་ཞིང་དབུལ་བར་བྱ་སྟེ་ཉི་མ་གསུམ་ལ་སྟོང་ཕྲག་བརྒྱད་དུའོ། །དེ་ནས་མཚན་མོ་གསུམ་དུ་སྨྱུང་བར་གནས་ཏེ་མཚན་ཐོག་ཐག་མི་སྨྲ་བར་པདྨ་མར་ལ་བཏགས་པ་
རྣམས་ཀྱིས་སྦྱིན་སྲེག་བྱའོ། །དངོས་གྲུབ་ཀྱི་མཚན་ཉིད་དུ་འགྱུར་བ་ནི་རིག་པ་འཛིན་པ་རབ་ཏུ་གྲོལ་བ་རྣམ་པ་གསུམ་དུ་རྒྱུ་བར་བྱེད་དོ། །དེ་ནས་བཅོམ་ལྡན་འདས་

95-1-188b

གྲུབ་པར་འགྱུར་རོ། །རིག་པ་འཛིན་པར་འདོད་ན་རིག་པ་འཛིན་པར་འགྱུར་རོ། །ལྷ་མ་ཡིན་པ་འདོད་ན་ལྷ་མ་ཡིན་དུ་འགྱུར་རོ། །རྒྱལ་སྲིད་འདོད་ན་ཐམས་ཅད་པའི་རྒྱལ་སྲིད་ཆེན་པོར་
འགྱུར་རོ། །གང་འདོད་པ་དེ་ཐམས་ཅད་ཐོབ་པར་འགྱུར་རོ། །བཅོམ་ལྡན་འདས་མ་སྒྲོལ་མའི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ངེས་པར་སྐྱེའོ། །རྐང་པ་གཅིག་ཞེས་བྱ་བའི་
རིག་པའི་རྒྱལ་པོ་ཡོངས་སུ་རྫོགས་སོ།།    །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཏིང་ངེ་འཛིན་གྱི་རྒྱལ་པོ་དེ་ཉིད་སྒོམ་བཞིན་དུ་
བཅོམ་ལྡན་འདས་མ་རིག་པའི་རྒྱལ་མོའི་རྟོག་པར་འཇུག་པ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུང་བར་གྱུར་ཏོ། །དེ་ལ་འདི་རྣམས་སྔགས་ཀྱི་ཚིག་ཆེན་པོར་འགྱུར་ཏེ། ན་མོ་རཏྣ་
ཏྲ་ཡཱ་ཡ། ན་མ་ཨཱརྱཱ་བ་ཛི་ཡ་ཤྲི་གརྦྷ་སྱ། སམྱཀྶཾ་བུདྡྷེ་སྱ། ན་མོ་མ་ཧེ་ཤྭ་རེ་སྭ། བོ་དྷི་སཏྭ་སྱ། ན་མཿཨཱི་ཤ་པྲ་བྷ་སྱ། བོ་དྷི་སཏྭཱ་སྱ། ན་མཿཨཱ་ཀཱ་ཤ་གརྦྷ་སྱ། བོ་དྷི་སཏྭཱ་སྱ། ན་
མོ་བཛྲ་མ་ཏེ་སྱ། བོ་དྷི་སཏྭ་སྱ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀ་ཡ། ཏདྱ་ཐཱ། བྷ་ག་བ་ཏེ་ཧྲྀ་ད་ཡ། མ་བཱ་ཧཱ་ཡི་ཥྱ་མི། ཨོཾ་ཏ་ར་
ཏ་ར། ཨོཾ་ཨོཾ་ཨོཾ་ཨོཾ་བྷུ་བ་ཨ་བྷ་ཡ་ཨ་བྷ་ཡ་པ་ར་དེ་ཨཱ་ཙུཥྨ་ཏི་ཨུ་ཙུཥྨ་ཏ། སུ་ཁཱ་བ་ཏི། སུ་ཁཱ་བ་ཏི། ར་ར་ར་ར་ལ་ལ་ལ་ལ་ཙུ་ལུཥྐ་ཁ་ག། ཁ་ག །ཨ་གཙྪ་ཨ་གཙྪ་བྷ་ག་བ་

95-1-189a

ཏེ་མ་མ་བ་རཾ། དཱ་སྱ་སི། ཨ་བྷ་སྭ་ར། མ་པྲཱཔྟ་བི་བུ་ལ་མ་ཏི་ས་མཱ་དྷི་བི་ཛ་ཏེ་སྭཱཧཱ། འཇུག་པ་ཞེས་བྱ་བ་རིག་པའི་རྒྱལ་པོ་ཆེན་པོ་བཀླགས་པ་ཙམ་
གྱིས་གྲུབ་པར་འགྱུར་བ་སྟེ་འཇིག་པ་ཐམས་ཅད་སྲུང་བ་དང༌། ཞིང་ཐམས་ཅད་དུ་ལས་རྣམས་བྱེད་དོ། །དེ་ནས་འདིའི་རས་རིས་ཀྱི་ཆོ་གར་འགྱུར་ཏེ་བཅོམ་ལྡན་འདས་འཕགས་
པ་སྤྱན་རས་གཟིགས་དབང་ཕྱུག་ཀུན་ནས་དཀར་བ་སྔར་གསུངས་པའི་རས་རིས་ཀྱི་མཚན་ཉིད་ཀྱི་རིན་པོ་ཆེའི་པདྨ་ལ་གནས་པ་ཕྱག་ན་པདྨ་དཀར་པོ་བསྣམས་པ། གཙུག་
ཕུད་གྲོལ་བ། ཕྱག་ན་རིལ་བ་སྤྱི་བླུགས་བསྣམས་པའོ། །གཡས་དང༌། གཡོན་པ་དག་ཏུ་ཇི་ལྟར་རིགས་པ་བཞིན་ཏེ་གཡོན་གྱི་གཞོགས་སུ་གཞོན་ནུ་དཀར་པོ་ཕྱག་ན་
པདྨ་བསྣམས་པ། བཅོམ་ལྡན་འདས་ལ་ཕྱག་འཚལ་བར་བྱེད་བཞིན་པ་འདྲིར་གཞུག་པར་བྱའོ། །གཡས་ཀྱི་གཞོགས་སུ་བཅོམ་ལྡན་འདས་མ་དཔལ་ཆེན་མོ་ཕྱག་
ན་པདྨ་བསྣམས་པ། པདྨ་ལ་ཉེ་བར་འདུག་པ་འདྲིར་གཞུག་པར་བྱའོ། །གཡོན་གྱི་གཞོགས་སུ་སའི་ལྷ་མོ་རིན་པོ་ཆེ་སྣ་བཞིའི་གཞོང་པ་ཕྱག་ན་བསྣམས་པའོ། །ན་མ་
མཁའ་ལ་འོད་གསལ་གྱི་བྱང་ཆུབ་སེམས་དཔའ་དཀར་བོ་མེ་ཏོག་གི་ཕྲེང་བ་ཡོངས་སུ་ཐོགས་པ་འདྲིར་གཞུག་པར་བྱའོ། །གཡས་ཀྱི་གཞོགས་སུ་སྒྲུབ་པ་པོ་ལག་

95-1-189b

ན་སྤོས་ཕོར་ཐོགས་པ་སྔར་བཞིན་ནོ། །རྣམ་པ་དེ་ལྟ་བུ་འི་རས་རིས་བྱས་ནས་སྔར་གསུངས་པའི་གནས་སུ་བཞུགས་ནས་མཆོད་པ་རྒྱ་ཆེན་པོ་བྱ་སྟེ་འོ་མ་དང༌། ནས་ཟན་བཟའ་
ཞིང་རྩ་བའི་སྔགས་ཀྱིས་སྦྱན་དྲང་ངོ༌། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མཿསརྦ་བུདྡྷ་བོ་དྷི་སཏྭ་བྷྱཿ། ཏདྱ་ཐཱ། པཎྜ་
པཎྜ་ལ་གྷུ་ཤུ་ཅི་བི་མ་ལེ་སྭཱཧཱ། དཀྱིལ་འཁོར་གྱི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མཿསརྦ་བུདྡྷ་བོ་དྷི་
སཏྭེ་བྷྱཿཏདྱ་ཐཱ། ཨགྣི་ཛུ་ལུ་ཛུ་ལུ་ཧུ། ར་མ་མེ་སྭཱཧཱ། དྲིའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མཿསརྦ་བོ་
དྷི་སཏྭེ་བྷྱཿཏདྱ། དྷུ་བ་སིདྡྷི་པྲཧྨ་ཏེ་ཛེ་སྭཱཧཱ། །མེ་ཏོག་གི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མཿསརྦ་བུདྡྷ་
བོ་དྷི་སཏྭེ་བྷྱཿཏདྱ་ཐཱ། བི་པུ་ལ་སིདྡྷི་པྲཧྨ་ཤྭ་ར་སྭཱཧཱ། བདུག་པའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སརྦ་
བུདྡྷ་བོ་དྷི་སཏྭེ་བྷྱཿནི་དྷི་བི་པུ་ནི་ཨ་བྷ་ཡ་པྲ་ད་སྭཱཧཱ། །གཏོར་མའི་སྔགས་སོ། །འདི་ཉིད་མར་མེའི་སྔགས་སོ། །པུ་ཤེལ་ཙེ་དང༌། བཱ་ལ་ཀ་དང༌། ག་པུར་ཆ་མཉམ་

95-1-190a

པའི་དྲིའི་ཕྲེང་བ་དང༌། ཀ་ར་བཱི་ར་དམར་པོའི་མེ་ཏོག་དང༌། སྣ་མའི་མེ་ཏོག་ལག་པ་དང༌། དཔལ་བཏགས་པ་དང༌། སྲ་རྩི་པོག་དང༌། ཤལྱ་
ཀཱི་དང༌། བུ་རམ་སྦྱར་བའི་བདུག་པ་དང༌། དཀར་གསུམ་གྱི་གཏོར་མ་དང༌། བའི་མར་གྱི་མར་མེ་སྟེ་དེ་ལྟ་བུར་བྱས་ནས་འབུམ་ཕྲག་དྲུག་བཟླས་པར་བྱའོ། །མཐར་
ཟླ་བ་ཉ་ལ་མཚན་མོ་གསུམ་དུ་སྨྱུང་བར་གནས་ཏེ་ཀ་ར་བཱི་རའི་མེ་ཏོག་ཞོ་དང༌། སྦྲང་རྩི་དང༌། མར་ལ་བཏགས་པ་རྣམས་ཀྱིས་སྟོང་ཕྲག་བརྒྱད་དུས་གསུམ་དུ་སྦྱིན་
སྲེག་བྱ་སྟེ་དེ་ལྟ་བུའི་ཉི་མ་གསུམ་དུ་བྱའོ། །དེ་ནས་ཉི་མ་གསུམ་པ་ལ་མཆོད་པ་རྒྱ་ཆེན་པོ་བྱས་ནས་ཇི་སྐད་བརྗོད་པའི་ཆོ་གས་བཅུ་གཉིས་ཡོངས་སུ་འགྱུར་བའི་ཁམ་
ཕོར་ཞོ་དང༌། སྦྲང་རྩི་དང༌། འོ་ཐུག་ཁམ་ཕོར་བཅུ་ཀུ་ཤའི་ཁྲེས་ལ་འདུག་སྟེ་སྲོད་ནས་བརྩམས་ནས་ཇི་སྲིད་དངོས་གྲུབ་ཀྱི་མཚན་མ་མ་བྱུང་གི་བར་དེ་སྲིད་དུ་བཟླས་
པ་བྱའོ། །ལྷའི་མེ་ཏོག་གི་ཆར་འབབ་པ་དང༌། འབྲུག་དང༌། རྔ་བོ་ཆེ་རྣམས་ཀྱང་སྒྲ་སྒྲོགས་པ་དང༌། རས་རིས་འགུལ་བ་དང༌། མར་མེའི་རྩེ་མོ་འཕེལ་ལོ། །དེ་ནས་
གྲུབ་པ་ཡིན་ཏེ་ས་ཐམས་ཅད་ལ་དབང་བའི་རྒྱལ་པོར་འགྱུར་རོ། །གང་མངོན་པར་འདོད་ཀྱང་རུང་སྟེ་ཐམས་ཅད་ཐོབ་པར་བྱེད་དོ། །བཅོམ་ལྡན་འདས་མ་འཕགས་

95-1-190b

མ་སྒྲོལ་མའི་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོའི་རྩ་བའི་རྟོག་པར་འཇུག་པ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།    །།དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སེམས་ཅན་རྗེས་སུ་གཟུང་བའི་ཆེད་དུ་སླར་ཡང་ཏིང་ངེ་འཛིན་གྱི་རྒྱལ་པོ་དེ་ཉིད་སྒོམ་བཞིན་དུ་
བཅོམ་ལྡན་འདས་མ་འཕགས་མ་སྒྲོལ་མའི་རྟོག་པའི་རྒྱལ་པོ་ཆེན་པོར་སྐྱེ་བོ་དབུལ་བོ་རྗེས་སུ་གཟུང་བའི་ཆེད་དུ་དཀར་མོ་ཆེན་མོའི་རིག་པ་བཀའ་སྩལ་ཏོ། །དེ་ལ་འདི་རྣམས་ནི་
དོན་ཐམས་ཅད་སྒྲུབ་པར་བྱེད་པའི་རིག་པའི་སྔགས་ཀྱི་ཚིག་རྣམས་སུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་
ཀ་ཡ། ཀྲིཥྞཱ་ཛི་ནཾ་བ་ར་དྷ་ར། ཀ་མ་ལཱ་ཡ། ཏིཀྵཾ་པདྨ་ཨ་ས་ན་སྠཾ་ཨ་བྷ་ཡ་པྲ་ད། མ་གྲ་ཧ་ཏཾ། བྷཱ་ཥ་སྭ་ཛྫ་ཊ་མ་ཀུ་ཊ་དྷ་རི། ཎཽ་པདྨ་བརྞ་ཨཱརྱ་ཨ་བ་ལོ་ཀི་ཏེ་ཤྭ་རཱི་མ་ཧཾ་ས་ར་ཎཾ་པྲ་
བ་ཏྱ། ཏདྱ་ཐཱ། ཤྭེ་ཏི་བི་ཛ་ཡེ་ཤྭེ་ཏ་བསྟྲ། ཤྭེ་ཏ་བྷུ་ཛ། ཤྭེ་ཏ་པདྨ་ཨ་ལཾ་ཀཱིརྟ་ཛ་ཡེ་བི་ཛི་ཡེ། ཨ་བྷ་ཡེ། ཤྭེ་ཏཾ། ཨཾ་ཤུ་མ་བྷ་ཡ་པྲ་ཏེ་ཤེ་ཏཾ་ཙ་ག་ག་ན་ཤུདྡྷཾ་ཤྭེ་ཏཾ་
བིདྱཱ། ས་མ་པྲ་ས་མ་པྲ་བྷེ་ཤྭེ་ཏ་བྷྱཿབྷ་བ་སྱ། ཤུཀླཱཾ་ཤུ་རཾ་བྷ་བཱནྟ་རེ་པཎྜ་རེ་པཎྜ་ར། པ་ཊཱ་པ་ཊཱ་ཡ་ར་ར་ར་ར་ར་ཡ་བི་ཛ་ཡེ་སྭཱཧཱ། པ་རི་ཀླི་བ་ལེ་བ་རེ་བཱ་ར་ཡ་སྭཱཧཱ།

95-1-191a

འདི་ནི་མཐུ་ཆེན་པོ་ཐོབ་པའི་དཀར་མོ་ཆེན་མོ་ཞེས་བྱ་བའི་རིག་པའི་རྒྱལ་མོ་སྟེ་ལས་ཐམས་ཅད་བྱེད་མ། དབུལ་བ་དང་
ནད་རབ་ཏུ་ཞི་བར་བྱེད་མ། དོན་ཐམས་ཅད་སྒྲུབ་པར་བྱེད་མ། དོན་ཐམས་ཅད་ཡོངས་སུ་རྫོགས་པར་བྱེད་མ་སྟེ། གང་འདི་རིགས་ཀྱི་བུའམ། རིགས་
ཀྱི་བུ་མོ་གང་ལ་ལ་བྱང་ཆུབ་ཏུ་སེམས་བསྐྱེད་པས་རྟག་ཏུ་དྲན་པར་བྱེད་པ་དང༌། མཆོད་པ་ཆེན་པོ་བྱེད་པར་འགྱུར་རོ། །སྐྱེ་བོ་ཡོངས་སུ་སྐྱོབ་པར་བྱེད་པར་
འགྱུར་ཞིང་སྐྱེ་བོ་ཐམས་ཅད་དགའ་བར་ཡང་འགྱུར་རོ། །དེ་ནས་འདི་ཡི་ཆོ་ག་ནི་སྔར་བརྗོད་པའི་ཆོ་གས་ཁྲུ་བཅུ་པའི་རས་བྱེད་དུ་བཅུག་ནས་ཁ་ཚོར་བཅད་
པ་ལ་ཙནྡན་གྱི་ཁུ་བས་མནན་པར་བྱའོ། །ཁ་དོག་མ་འདྲེས་པས་དྲིའི་ཁུ་བས་སྣུར་བས་བཅོམ་ལྡན་འདས་བྲི་བར་བྱའོ། །སྟོན་ཀའི་སྤྲིན་ལྟར་དཀར་བ། ཕྱག་
ན་རིལ་བ་སྤྱི་བླུགས་ཐོགས་པ། ཕྱག་གཡས་ཀྱིས་པདྨ་བསྣམས་པ། རལ་པ་གྱེན་དུ་བརྫེས་པ། པདྨའི་གདན། གོས་དཀར་པོ། ཕྲེང་བ་དཀར་པོའི་རྒྱན་གྱིས་
བརྒྱན་པ། པདྨའི་ཕྲེང་བ་བཅུ་དྲུག་རྣམས་ཀྱིས་བརྒྱན་པ། ཐམས་ཅད་དཀར་པོ་རྣམས་ཀྱིས་ཐམས་ཅད་དཀར་པོའོ། །བྱང་ཆུབ་སེམས་དཔའ་བཅུ་དྲུག་འོག་ཏུ་བྲི་བར་

95-1-191b

བྱའོ། །འཇིག་རྟེན་སྐྱོང་བ་བཞི་པོ་རྣམས་ཕྱོགས་འཁོར་རྣམས་སུའོ། །སའི་ལྷ་མོ་འདི་བྲི་བར་བྱ་སྟེ། ཕྱག་གཡས་ཀྱི་ཙཾ་གཽ་ཊ་ཀ་ཐོགས་པའོ། །འཕགས་པ་སྤྱན་རས་
གཟིགས་དབང་ཕྱུག་གི་སྤྱི་གཙུག་གི་ཆ་ལ་དེ་བཞིན་གཤེགས་པ་པདྨའི་ཕལ་པོ་ཆེ། གཡོན་དུ་དེ་བཞིན་གཤེགས་པ་མི་བསྐྱོད་པ་མི་འཇིགས་པ་རབ་ཏུ་སྦྱིན་པ་གཡོན་
པས་ཆོས་གོས་བསྣམས་པ། གསེར་མདོག་ཕྱག་ནས་འོད་ཟེར་འཕྲོ་བར་བྱེད་བཞིན་པའོ། །བྱང་ཆུབ་སེམས་དཔའ་ཐམས་ཅད་ཀྱང་འོད་ཟེར་གྱི་ཕྲེང་བ་ཅན་རྣམ་
པར་བཀྲ་བའི་རྒྱན་ཐམས་ཅད་ཀྱིས་ལུས་བརྒྱན་པའོ། །སྒྲུབ་པ་པོའང་གཡས་ཕྱོགས་སུ་ཆ་བྱད་དང༌། རྣམ་པ་ཇི་ལྟ་བ་བཞིན་དུ་འདྲིར་གཞུག་པར་བྱའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། སྭེ་ཏེ་སྭེ་ཏེ་སྭེ་ཏེ་སྭེ་ཏེ་བྷུ་ཛེ་པ་རཱ་ཀྲ་མེ་བི་ཛ་ཡ་བི་ཙེ་
ཕྱུ་ཏེ་སྭཱཧཱ། དྲི་དཀར་པོའི་ཆུས་དཀྱིལ་འཁོར་ཉེ་བར་བྱུགས་པར་བྱའོ། །ན་མོ་རཏྣ་ཡཱ་ཡ། །ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ།
ན་མོ་མཧཱ་སྭཻ་ཏཱ་ཡ། སྭེ་ཏ་གནྡྷ་བི་ཤུདྡྷ་ཡ། སུ་གནྡྷ་ཡ་སྭཱཧཱ། དྲིའི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་

95-1-192a

ཀཱ་རུ་ཎི་ཀཱ་ཡ། ན་མོ་མཧཱ་སྭཻ་ཏཱ་ཡ། ཛྱོ་ཏི་སྨ། ཏི་ཛྱེ་ཧི་པ་རེ་སྭཱཧཱ། མེ་ཏོག་གི་རིག་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་
ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ན་མོ་མཧཱ་སྭེ་ཏཱ་ཡ། སྭེ་ཏ་པ་རཱ་ཡ། དྷུ་པ་པ་ར་ཡ་སྭཱཧཱ། དཀར་པོ་བསྲེས་པ་དང་ལྷན་ཅིག་
པའི་བདུག་པ་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱ་ཨ་བ་ལོ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ན་མོ་མཧཱ་སྭེ་ཏ་ཡ།
བ་ལ་བཱིཪྻ་པྲ་བ་ར་བ་ར་ཤུ་ཀླླཾ་ཤུཀླློ་ད་ན་བར་པྲི་ཡཱ་ཡ། བ་ར་བ་ར་བ་ར་བ་ར་ཤུཀླེ་ཤུཀླེ་ཤུཀླེ་སྭཱཧཱ། གཏོར་མའི་སྔགས་ཏེ་ལྷག་མ་རྩ་བའི་རིག་པ་ཉིད་
ཀྱིས་དབུལ་བར་བྱའོ། །མེ་ཏོག་དང༌། བདུག་པ་དང༌། དྲི་དང༌། ཕྲེང་བ་ཉིད་དཀར་པོའི་རྣམ་པ་ཞོ་དང༌། སྦྲང་རྩི་དང༌། མར་ལ་བཏགས་པ་རྣམས་ཀྱིས་
སྦྱིན་སྲེག་བྱའོ། །དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ་ཇི་སྲིད་ཟླ་བ་ཉའི་བར་དུ་ཏིལ་མར་ལ་སྟོང་ཕྲག་བརྒྱད་ཀྱི་སྦྱིན་སྲེག་དང༌། རིག་པ་
འཛིན་པ་གོས་དཀར་པོ་བགོས་ཏེ་ཙཱ་རུའི་སྟོན་མོ་བཟའ་ཞིང་མཆོད་ཕྱིར་ཐོགས་དཀར་པོ་འཆང་བ་ཀུ་ཤའི་ཁྲེས་ལ་ཉེ་བར་འདུག་པས་སྦྱིན་སྲེག་ལ་སོགས་

95-1-192b

བ་བྱའོ། །མཆོད་པ་ཆེན་པོ་བྱས་ནས་ཉིན་མཚན་དུ་གཏོར་མའི་མཆོད་པ་ལ་སོགས་བྱའོ། །སྲོད་ནས་བརྩམས་ནས་ཇི་སྲིད་དངོས་གྲུབ་ཀྱི་མཚན་མ་བྱུང་བའི་བར་དུ་
བཟླས་པ་བྱའོ། །ལྷའི་རྔ་བོ་ཆེའི་སྒྲ་དབྱངས་ཐོགས་པ་དང༌། ས་རབ་ཏུ་གཡོ་བ་དང༌། ནམ་མཁའ་ལ་མེ་ཏོག་གི་ཆར་དང༌། རས་རིས་ལས་ཀྱང་འོད་ཟེར་འབྱུང་བར་འགྱུར་
རོ། །བར་སྐབས་འདིར་བཅོམ་ལྡན་འདས་བྱང་ཆུབ་སེམས་དཔའ་འབྱོན་ཏེ་དམྱལ་བ་དང༌། ཡི་དྭགས་དང༌། དུད་འགྲོ་རྣམས་སྐད་ཅིག་དེ་ལ་ཞི་བར་འགྱུར་རོ། །བྱོན་
པ་ལ་མཆོད་ཡོན་དབུལ་བར་བྱའོ། །དེ་ནས་བཅོམ་ལྡན་འདས་གསུང་བར་གྱུར་ཏེ་ཅི་འདོད་པ་དེ་རྣམས་སྦྱིན་པར་བྱེད་དོ། །རིག་པ་འཛིན་པ་དེ་ཉིད་དམ། རིག་པ་འཛིན་
པའི་རྒྱལ་པོ་ཉིད་དམ། རྒྱལ་སྲིད་ཆེན་པོར་ལུས་ཡོངས་སུ་རྗེ་བ་ཉིད་དམ། ས་འོག་ཏུ་འཇུག་པ་ཉིད་དམ། མིག་སྨན་དང༌། ལྡོང་རོས་དང༌། གི་ཝང་ངམ། ཐོས་པ་
འཛིན་པ་ཉིད་དམ། མངོན་པར་ཤེས་པ་ལྔའང་རུང་སྟེ་གང་དོན་དུ་གཉེར་བ་དེ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་
རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་དཀར་མོ་ཆེན་མོའི་རྟོག་པ་ཡོངས་སུ་རྫོགས་སོ།།    །།དེ་ནས་བྱང་ཆུབ་སེམས་དཔའ་སེམས་

95-1-193a

དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སེམས་ཅན་ཐམས་ཅད་ལ་ཀུན་ཏུ་
གཟིགས་པར་བྱས་ནས་བཅོམ་ལྡན་འདས་རིག་པའི་རྒྱལ་པོ་ཐམས་ཅད་ཀྱི་རྗེས་སུ་སོན་པ་པོ་ཞེས་བྱ་བའི་རིག་པའི་རྒྱལ་པོ་བཀའ་སྩལ་ཏོ། །དེ་ལ་འདི་རྣམས་
ནི་གྲུབ་པའི་སྔགས་ཀྱི་ཆོ་ག་རྣམས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། བི་མུཀྟི་ཙེ་ཏ་
པཱ་ཡ། བི་ཛ་ཡ། བ་རཱ་ཀྲ་མ་ཡ། ཨ་པྲ་ཏི་ཧ་ཏ། གླཱི་ཡཱ་ཡ། ཨ་པ་རི་མི་ཏ། དྷརྨྨ་དེ་ཤ་ཧ་ནཱ་ཡ། དུཿཁ་བི་ཤོ་དྷ་ནཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ཨརྟྟ་བ་རི་དྲ་ན་ཧྲྀ་ད་ཡ་མཱ་དྷ་ཡི་ཥྱ་མི་མི་ཏི། ཏདྱ་ཐཱ། ལ་བེ་ཨ་ལཾ་བེ་ལམྦ་པྲ་མུཀྟ་ལམྦ་སྠི་རེ། ལམྦ་བིདྱཱ་ཡ་ཏེ། ན་མཿཀཱ་རུ་ནི། ཀཱ་རུ་
ཎེ། ཀཱ་རུ་ཎེ་ཡ་ཏི། བོ་མུ་ནེ་ཀུ་རུ་ཎཱནྡྷ་ཧྲྀ་ད་ཡེ་ཀཱ་རུ་ཎནྷྲ་ན་མཿཏུ་ཏེ། ཤཱནྟ་མུཀྟེ་ཙ། ཤཱ་ནེ་ཀ་ཡ་བི་བོ། སྟ་ཏ་ཤཱནྟ་པྲ་བྷཱ་ཏེ། ནི་ཏྱཾ་བམ་ག་བ་ཏྱ། ན་མ་སྟུ་ཏེ། སུ་རུ་
སུ་རུ། ཨཱ་གཙྪ་ཨཱ་གཙྪ་བྷ་ག་བཱ་ན་མ་མ་བ་རཾ་དཱི་སྱ་སི། དུ་ཁི་ཏཱ་ནཱ་མ་ས་ར་དྲི་ཎི་ཀ་རཾ་སྭཱཧཱ། འདི་ནི་མཐུ་ཆེན་པོ་ཐོབ་པ་སེམས་ཅན་ཐམས་ཅད་མི་འགྲོ་བར་བྱེད་

95-1-193b

པ་རིག་པའི་རྒྱལ་པོ་ཆེན་པོ་དྲན་པ་ཙམ་གྱིས་ཕྱི་བཞིན་རྗེས་སུ་འབྲང་བར་གྱུར་པ། ཉམ་ཐག་པ་རྣམས་ཡོངས་སུ་སྐྱོབ་པར་བྱེད་པ། ངན་འགྲོ་རྣམ་པར་ཟློག་པར་བྱེད་
པ་བཀླགས་པས་གྲུབ་པ། མདོར་ན། འཇིགས་པ་ཐམས་ཅད་ལ་དྲན་པ་ཙམ་གྱིས་འདིའི་གྲོགས་བརྒྱད་སྲུང་བ་ལ་སྦྱོར་བ། རིག་པའི་རྒྱལ་པོ་འདི་རྗོད་པར་བྱེད་པ་དང༌།
སྒྲུབ་པར་བྱེད་པ་དང༌། ཡོངས་སུ་འཇུག་པར་བྱེད་པ་དེ་ནམ་ཡང་ངན་འགྲོ་ལོག་པར་ལྟུང་བར་མི་འགྱུར་རོ། །དབུལ་པོར་གྱུར་པའི་རིགས་ཀྱི་བུ་གང་ལ་ལ་བྱང་ཆུབ་
ཏུ་སེམས་བསྐྱེད་དེ་ཀློག་པར་བྱེད། བཟླས་པར་བྱེད། སྒྲུབ་པར་བྱེད། སེམས་ལ་རྗེས་སུ་ཆགས་པར་བྱེད་པའང་དེ་ཤི་འཕོས་ནས་བདེ་བ་ཅན་དུ་སྐྱེ་བར་འགྱུར་
རོ། །དེ་ནས་འདིའི་སྒྲུབ་ཐབས་ཀྱི་ཆོ་ག་ནི་བཅོམ་ལྡན་འདས་སྤྱན་རས་གཟིགས་དབང་ཕྱུག་བྱོན་པ་བྲི་བར་བྱ་སྟེ་མི་འཇིགས་པ་སྦྱིན་པ། རལ་པ་གྱེན་དུ་བརྫེས་
པ། སྐུ་ལ་སྐྱེས་བུ་ཆེན་པོའི་མཚན་གྱིས་བརྒྱན་པ། སྤྱན་གསུམ་པ། ཟླ་བའི་འོད་ཟེར་རབ་ཏུ་འབར་བའི་སྐུ། །འཇིགས་པ་བརྒྱད་པོ་ཐམས་ཅད་སྐྱོབ་པ། བཅོམ་
ལྡན་འདས་འོད་དཔག་མེད་དབུ་ལ་བཞུགས་པ། མཆོད་ཕྱིར་ཐོགས་དཀར་པོ་ཅན་བྲི་བར་བྱའོ། །སྒྲུབ་པ་པོ་སྔར་བཞིན་དུའོ། །རྣམ་པ་འདི་ལྟ་བུའི་རས་རིས་

95-1-194a

བྲིས་ནས་མཆོད་པ་ཆེན་པོ་བྱ་སྟེ། འདི་ཉིད་ཀྱིས་དྲི་དང༌། མེ་ཏོག་དང༌། བདུག་པ་དང༌། གཏོར་མ་ཆོགས་དབུལ་ལོ། །གང་བྱེད་པ་
ལ་གཅིག་ཏུ་དཔའ་བས་རིག་པའི་རྒྱལ་པོ་ཆེན་པོ་འདི་དུས་མ་ཡིན་པར་གཞོལ་ལོང་ལ་གནས་པས་ཀུ་ཤའི་ཁྲེས་ལ་ཉེ་བར་འདུག་སྟེ་བྱམས་པའི་བདག་
ཉིད་ཅན་ཉིད་ཀྱིས་སེམས་ཅན་ཐམས་ཅད་ཀྱིས་རྗེས་སུ་སོན་པས་སྟོང་ཕྲག་བརྒྱད་བཟླས་པ་བྱའོ། །དེ་ནས་གྲུབ་པར་འགྱུར་ཏེ་གང་འདོད་པ་དེ་ཐམས་ཅད་
དང་། ལས་ཕྲན་ཚེགས་ལ་སོགས་པ་བྱེད་དོ། །ཆུས་དུག་འཇོམས་པར་བྱེད་དོ། །ཀུ་ཤས་བྱབས་པས་རིམས་ཉིན་གཅིག་པའམ། ཉིན་གཉིས་པའམ།
ཉིན་བཞི་པ་ལ་སོགས་པ་འཇོམས་པར་བྱེད་དོ། །སྔགས་བཟླས་པ་ཉིད་མེ་ཏོག་ལ་ཡོངས་སུ་བཟླས་ཏེ་གང་ལ་བྱིན་པ་དེ་དབང་དུ་འགྱུར་རོ། །མདོར་ན་བྱབས་
པས་ནད་ཐམས་ཅད་འཇོམས་པར་བྱེད་དོ། །འདིའི་སྒྲུབ་ཐབས་སུ་གྱུར་པ་ནི་རས་རིས་སྔར་བརྗོད་པའི་གནས་སུ་བཞུགས་སུ་གསོལ་ནས་འབུམ་བཟླས་སོ། །
མཐར་མཚན་མོ་གཅིག་སྨྱུང་བར་གནས་པར་གནས་པས་ཕྱོགས་སྐྱོང་རྣམས་ལ་གཏོར་མ་དབུལ་ཏེ་གཏོར་མ་ནི་དཀར་གསུམ་དུ་འགྱུར་རོ། །མཆོད་པའི་ཆོ་

95-1-194b

ག་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་སྲོད་ནས་བརྩམས་ནས་ཇི་སྲིད་དངོས་གྲུབ་ཀྱི་མཚན་མར་གྱུར་གྱི་བར་དེ་སྲིད་དུ་བཟླས་པར་བྱའོ། །རས་རིས་རབ་ཏུ་འགུལ་
བ་དང༌། མར་མེ་རྩེ་མོ་འཕེལ་ནས་ཐམས་ཅད་ལ་དབང་བའི་རྒྱལ་པོར་འགྱུར་རོ། །མ་གྲུབ་ན་ཡུལ་རྙེད་དོ། །མི་འཇིགས་པ་ཐམས་ཅད་རབ་ཏུ་སྦྱིན་ནོ། །བཟླས་པས་
སེམས་ཅན་ཐམས་ཅད་དབང་དུ་བྱེད་དོ། །ནད་ཐམས་ཅད་རབ་ཏུ་ཞི་བར་བྱེད་དོ། །འཆིང་བ་ཐམས་ཅད་གཅོད་པར་བྱེད་དོ། །ཡང་ན་དྲན་པས་འགྲོ་བར་བྱེད་དོ། །བཅོམ་
ལྡན་འདས་མ་འཕགས་མ་སྒྲོལ་མའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོར་སེམས་ཅན་ཐམས་ཅད་རྗེས་སུ་སོན་པར་བྱེད་བ་པོ་ཞེས་བྱ་བའི་རིག་
པའི་རྒྱལ་པོ་ཆེན་པོ་རྫོགས་སོ།།    །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་
ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་གསེར་འོད་ཅེས་བྱ་བའི་རིག་པ་ཆེན་པོའི་རྟོག་པའི་རྒྱལ་པོ་ཆེན་པོར་བཅོམ་ལྡན་འདས་མའི་ཡང་རྟོག་པའི་རྒྱལ་པོ་ཆེན་པོར་
བཀའ་སྩལ་ཏོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། པྲ་ཛྭ་ལི་ཏ་ཧསྟ་ཀ་མཎྜ་ལུ་པྲི་ཡཱ་ཡ།

95-1-195a

ཏདྱ་ཐཱ། སུ་ར་སྱ་ཨ་མྲི་ཏ་ཨ་པྲ་ཏི་ཧཻ་ཏི། བེ་བེ་ཙ་ཙ་རེ་ཙརྠ་རེ་བེ་བེ་རུ་རུ་བེ་རུ་རུ་དྷྭེ་ཐེ་ཐེ། ས་ར་དྷྭེ། ས་ར་ས་ར་དྷྭི། གུ་གུ་མེ་གྷ་ནེ་གྷ་ན་
གྷ་ནེ། ཨ་བྲི་ཏ་ཧ་སྟེ་བུད་དྷ་སཏྱཾ་དྷརྨེ་སདྱཾ་སཾ་བྷ་ས་ཏྱཾ་ཨུ་པ་རི་སཏྱེ་ན་བྷ་ག་བཱན་ས་མ་ཡ་མ་ནུ་སྨ་ར། པདྨ་གརྦྷ་སྭཱཧཱ། པདྨ་སུ་བརྞ་ཏི་སྭཱཧཱ། པདྨ་ཛ་སྭཱཧཱ། པདྨ་པྲི་ཡཱ་
ཡེ་སྭཱཧཱ། པདྨ་སུ་ཏྲི་ཏིཥྛ་ཏ་ཙ་ར་ཎཱ་ཡ་སྭཱཧཱ། སརྦ་བྷ་ཡ་ད་ད་སྭཱཧཱ། ཨཱརྱ་ཨ་མི་ཏཱ་བྷ་ས་མཱ་ཛྙཱ་པ་ཡ་ཏི་སྭཱཧཱ། འདི་ནི་མཐུ་ཆེན་པོ་ཐོབ་པ། གསེར་འོད་ཅེས་བྱ་བའི་
རིག་པའི་རྒྱལ་པོ་ཆེན་པོ། སངས་རྒྱས་དུ་མས་རྗེས་སུ་གནང་བ། གསེར་བཞིན་དུ་སེམས་ཅན་ཐམས་ཅད་ཉེ་བར་འཚོ་བར་བྱེད་པ། བཀླགས་པས་གྲུབ་པ་གནོད་
སྦྱིན་ཐམས་ཅད་ལས་གྲོལ་བར་བྱེད་ཅིང་འཕོ་བར་བྱེད་པ། བཟླས་པ་ཙམ་གྱིས་ནད་སེལ་བར་བྱེད་པའོ། །དེ་ནས་འདིའི་རས་རིས་ཀྱི་ཆོ་གར་འགྱུར་ཏེ། བཅོམ་
ལྡན་འདས་འཕགས་པ་སྤྱན་རས་གཟིགས་དབང་ཕྱུག་གསེར་གྱི་མདོག་ལྟར་སྣང་བ། རལ་པ་གྱེན་དུ་བརྫེས་པ། ཕྱག་གཡས་པས་མི་འཇིགས་པ་སྦྱིན་པ། པདྨའི་ཕྲེང་
བས་སོ་སོར་བརྒྱན་པ། རིལ་བ་སྤྱི་བླུགས་ཕྱག་ན་བསྣམས་པ། གོས་དཀར་པོ་ཅན། བཞིན་རབ་ཏུ་འཛུམ་པ། ཞབས་གཉིས་པདྨ་ལ་གནས་པའོ། །སྒྲུབ་པ་

95-1-195b

པོའང་སྤོས་ཕོར་ལག་ན་ཐོགས་པ་སྟེ་སྔར་བཞིན་ནོ། །དེ་ལྟ་བུའི་རས་རིས་ཀྱི་ཆོ་ག་བྱས་ནས་སྔར་བརྗོད་པའི་གནས་སུ་བཞུགས་ནས་འབུམ་ཕྲག་ལྔ་བཟླས་བར་བྱའོ་
ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཛ་ལེ་ཛ་ལེ་ད། ཤུ་ཙི་དུརྦ་ཙེ་ཨ་པྲ་དེ་ཤུ་ཙི་ནི་པྲ་བྷུ་ཏེ་སྭཱཧཱ། ཉེ་བར་བྱུག་པའི་
སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། པདྨ་གརྦྷེ། སུ་གནྡྷ་ཡ། མུ་རུ་སུ་རུ་སྭཱཧཱ། དྲིའི་སྔགས་སོ། །
ན་མོ་རཏྣ་ཏྲ་ཡཱ་ས། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། བྷུ་བཿབྷུརྦྷུ་པ། བིདྱཱ་ཙནྟྲ་ཙ་ལེ་ཙ་ལེ་སྭཱཧཱ། མེ་ཏོག་གི་སྔགས་
སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། པདྨ་ཤྲཱི་ཡ་བ་ར་བ་རི་ལེ་སྭཱཧཱ། བདུག་པའི་སྔགས་སོ། །ན་མཽ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མྲྀ་ཏེ་ཨ་མྲྀ་ཏེ་ག་ཧྭ་རེ་སུ་མུ་ཁེ་སྭཱཧཱ། གཏོར་མའི་སྔགས་སོ། །དེ་ལྟར་སྔ་མ་བཞིན་
དུ་བྱས་ཏེ་ཨ་ག་རུའི་སྦྱིན་སྲེག་གིས་གང་འདོད་པ་དེ་རྙེད་དོ། །ཙནྡན་གྱི་སྦྱིན་སྲེག་གིས་འགུགས་སོ། །སྣ་མའི་མེ་ཏོག་གི་སྦྱིན་སྲེག་གིས་སྐྱེ་བོ་ཐམས་ཅད་དགའ་བར་

95-1-196a

འགྱུར་རོ། །ཆོ་འཕྲུལ་གྱི་ཕྱོགས་ཀྱི་ཚེས་གཅིག་ནས་བརྩམས་ཏེ་རས་རིས་ཀྱི་སྤྱན་སྔར་མཆོད་པའི་ཆོ་གས་ཐུན་གསུམ་དུ་སྟོང་ཕྲག་
བརྒྱད་བཟླས་པར་བྱས་ཏེ་ཇི་སྲིད་ཟླ་བ་ཉ་བའི་བར་དུའོ། །མཚན་མོ་གསུམ་སྨྱུང་བར་གནས་པར་རྒྱ་མཚོར་འགྲོ་བའི་ཆུ་རླུང་གི་འགྲམ་མམ། ཆུ་གླིང་དུ་རས་
རིས་བཞུགས་ནས་མཆོད་པའི་ཆོ་ག་བྱ་སྟེ་སྲོད་ནས་བརྩམས་ནས་ཇི་སྲིད་དངོས་གྲུབ་ཀྱི་མཚན་མར་འགྱུར་བ་དེ་སྲིད་དུ་བཟླས་པར་བྱའོ། །རས་རིས་རབ་
ཏུ་འགུལ་བའམ། མར་མེའི་རྩེ་མོ་མངོན་པར་འཕེལ་ལམ། ནམ་མཁའ་ལ་མེ་ཏོག་གི་ཆར་འབབ་བམ། འབྲུག་གི་སྒྲ་ཐོས་པའང་རུང་སྟེ་རས་རིས་འགུལ་
བས་ནི་རྒྱལ་པོ་ཆེན་པོར་འགྱུར་རོ། །མར་མེ་འཕེལ་ན་གྲོང་གི་རྗེ་བོར་འགྱུར་རོ། །མེ་ཏོག་བབས་ན་ཡུལ་གྱི་བདག་པོར་འགྱུར་རོ། །འབྲུག་གི་སྒྲས་
གྲོང་བཅུ་དྲུག་སོ་སོར་རྙེད་དོ། །མ་གྲུབ་ན་ལས་དང༌། ཡོ་བྱད་ཐམས་ཅད་ཡང་དག་པར་འབྱོར་བར་འགྱུར་རོ། །ནད་ཐམས་ཅད་སྤངས་པར་འགྱུར་རོ། །
བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་གསེར་འོད་ཅེས་བྱ་བའི་

95-1-196b

རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་
ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མ་རིག་པའི་རྒྱལ་པོ་ཆེན་པོ་རྟོག་པའི་རྒྱལ་པོ་ཆེན་པོའི་མཐུ་ཡང་དག་པར་བསྟན་པའི་ཆེད་དུ་སངས་རྒྱས་
བཅུ་གཉིས་ཀྱིས་མངོན་པར་དབང་བསྐུར་བ་ཞེས་བྱ་བའི་རིག་པའི་རྒྱལ་པོ་ཡིད་ལ་བྱས་ནས་བཀའ་སྩལ་པ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ས་ཊཱ་ས་ཊཱ་ས་ར་ས་རཱ་ཎི་ཤུད་དྷ་བི་ཏྲི་མུ་ཁེ་བི་ཛ་ཡེ་སྭཱཧཱ། འདི་ནི་མཐུ་ཆེན་པོ་ཐོབ་པ་རིག་པའི་
དབང་བསྐུར་བ་ཞེས་བྱ་བའི་རྒྱལ་པོ་ཆེན་པོ་སྟེ་གང་ལ་ཀློག་པར་བྱེད། ཟློས་པར་བྱེད་པ་དེས་སངས་རྒྱས་བྱེ་བ་ཕྲག་བཅུ་གཉིས་ལ་ཕྱག་བྱས་པར་འགྱུར་རོ། །འདི་
རྟག་ཏུ་བཟླས་པས་ངན་འགྲོ་ལོག་པར་ལྟུང་བ་ཐམས་ཅད་དུ་མི་འགྱུར་རོ། །སྐྱེ་བ་བརྒྱ་ཕྲག་བཅུ་གཉིས་སུ་སྐྱེ་བ་དྲན་པར་འགྱུར་རོ། །དུས་ཐམས་ཅད་དུ་མངོན་
བར་ཤེས་པ་ལྔ་དང་ཐུན་མཚམས་གསུམ་དྲན་པར་འགྱུར་རོ། །དེའི་ནད་ཐམས་ཅད་དང༌། ཤ་ཟ་ལ་སོགས་པ་རྣམས་དང༌། །སྲིན་པོ་ལུས་ལ་འཕོ་བར་མི་འགྱུར་

95-1-197a

ཏེ་བསྐལ་པ་བྱེ་བ་བརྒྱ་ཕྲག་ཏུའང་དེ་ལྟར་འགྱུར་རོ། །འདིའི་རས་རིས་ཀྱི་ཆོ་ག་ནི་མ་ཉམས་པའི་རས་སྔར་བརྗོད་པའི་མཚན་ཉིད་དང་
ལྡན་པ་ལ་འཕགས་པ་སྤྱན་རས་གཟིགས་དབང་ཕྱུག་ཀུན་ནས་བྲི་བར་བྱའོ། །རལ་པ་གྱེན་དུ་བརྫེས་པ་དཀར་པོ་ཕྱག་ན་པདྨ་སྟེ་གཡས་པས་མཆོག་སྦྱིན་པ་
གཡོན་པའི་ཕྱག་གིས་པདྨ་བསྣམས་པ། དེའི་སྟེང་དུ་ཡང་དག་པར་རྫོགས་པའི་སངས་རྒྱས་བཅུ་གཉིས་བྲི་བར་བྱའོ། །གསེར་མདོག་མི་འཇིགས་པ་རབ་ཏུ་
སྦྱིན་པའོ། །འདི་ལྟ་སྟེ། པདྨའི་བླ་མ་དང༌། ཡོན་ཏན་བླ་མ་དང༌། ཡེ་ཤེས་དབང་ཕྱུག་དང༌། རྟག་པར་སྒྲ་དབྱངས་དང༌། རྣམ་པར་གཟིགས་དང༌། གཙུག་ཏོར་
ཅན་དང༌། ཐམས་ཅད་སྐྱོ་བ་དང༌། ལོག་པར་དད་སེལ་དང༌། གསེར་ཐུབ་དང༌། འོད་སྲུང་དང༌། ཤཱཀྱ་ཐུབ་པ་དང༌། འོད་དཔག་མེད་དང༌། མི་འཁྲུགས་པ་སྟེ།
ཡང་དག་པར་རྫོགས་པའི་སངས་རྒྱས་འདི་རྣམས་ཀུན་ནས་བྲི་བར་བྱའོ། །དེ་ལྟ་བུའི་རས་རིས་འདྲིར་བཅུག་ནས་སྔར་གསུངས་པའི་གནས་སུ་བཞུགས་ནས་
འབུམ་ཕྲག་གསུམ་བཟླས་པར་བྱའོ། །འདི་ཉིད་ཀྱིས་དྲི་དང༌། མེ་ཏོག་དང༌། བདུག་པ་ལ་སོགས་པ་དབུལ་བར་བྱའོ། །གང་བྱེད་པ་ལ་གཅིག་ཏུ་དཔའ་བས་

95-1-197b

འབུམ་ཕྲག་བཟླས་པར་བྱའོ། །དེ་ནས་མཚན་མོ་གསུམ་དུ་སྨྱུང་བར་གནས་ཏེ་རས་རིས་ལ་མཆོད་པ་ཆེན་པོ་བྱས་ནས་མིག་སྨན་ནམ། ལྡོང་རོས་སམ། གི་ཝང་ཡང་
སྟེ་སྟོང་དུ་བཟླས་པའི་རས་རིས་ཀྱི་སྤྱན་སྔར་ཨ་ཤྭཏྠའི་འདབ་མའི་ནང་དུ་བཏུམས་ཏེ་ཇི་སྐད་གསུངས་པའི་ཆོ་གས་ཀུ་ཤའི་ཁྲེས་ལ་ཉེ་བར་འདུག་སྟེ་སྲོད་ནས་བརྩམས་
ཏེ་ཇི་སྲིད་དྲོ་བར་གྱུར་པ་དང༌། དུ་བ་འཐུལ་བ་དང༌། འབར་བར་གྱུར་པ་དེ་སྲིད་དུ་བཟླས་པར་བྱའོ། །དྲོ་བར་བྱེད་བཞིན་པས་ནི་ཐིག་ལེ་བྱས་ན་ཐམས་ཅད་དབང་དུ་བྱེད་
དོ། །དུ་བ་འཐུལ་བཞིན་པས་ནི་མི་སྣང་བར་འགྱུར་རོ། །འབར་བས་ནི་ནམ་མཁའ་ལ་འགྲོའོ། །རས་རིས་རབ་ཏུ་འགུལ་ན་རྒྱལ་སྲིད་དུ་འགྱུར་རོ། །བཅོམ་ལྡན་འདས་
མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་སངས་རྒྱས་བཅུ་གཉིས་ཀྱིས་མངོན་པར་
དབང་བསྐུར་བ་ཞེས་བྱ་བའི་རིག་པའི་རྒྱལ་པོ་ཆེན་པོ་རྫོགས་སོ།།   །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་སྒོམ་བཞིན་པས་ཐམས་ཅད་དང་ལྡན་པའི་འཇིག་རྟེན་གྱི་ཁམས་ཡང་དག་པར་དགོངས་ནས་བཅོམ་ལྡན་འདས་

95-1-198a

མ་འཕགས་མ་སྒྲོལ་མའི་རྟོག་པའི་རྒྱལ་པོ་ཆེན་པོར་ལྷག་པར་མོས་པའི་ཕྲེང་བ་ཞེས་བྱ་བ་སངས་རྒྱས་ཀྱིས་གསུངས་པ་འདི་བཀའ་སྩལ་
ཏོ། །ན་མོ་རཏྣ་ཏྲ་ཡཱ་ཡ། ན་མོ་ཨཱ་མི་ཏཱ་བྷ་ཡ། ན་མོ་ན་མཿསརྦ་བོ་དྷི་ཏ་བྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡཱ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀ་
ཡ། ཏདྱ་ཐཱ། མཎྜ་བི་ཤཱ་ལ་ཀཱི་རྟི་སརྦ་བིདྱཱ་སྭཱཧཱ། འདི་ནི་མཐུ་ཆེན་པོ་ཐོབ་པ་ལྷག་པར་མོས་པའི་ཕྲེང་བ་ཞེས་བྱ་བའི་རིག་པའི་རྒྱལ་མོ་ཆེན་མོ་སྟེ་སངས་རྒྱས་དུ་མས་
རྗེས་སུ་གནང་བ། བྱང་ཆུབ་སེམས་དཔའ་དུ་མའི་ཏིང་ངེ་འཛིན་ཡང་དག་པར་བསྐྱེད་པ་འདི་བསྒྲུབ་པར་བྱའོ། །དབུལ་པོ་གང་ལ་ལ་བསྒྲུབ་པར་བྱ་བ་རས་
རིས་ཟླ་བའི་ནང་དུ་དེའི་འབྱོར་པ་རྒྱས་པར་འགྱུར་རོ། །དབུལ་པོ་ཐོབ་པ་གང་ལ་ལ་རིག་པ་འདི་དོན་ཆེན་པོ་སྦྱིན་པས་མཆོད་པ་བྱ་བར་འགྱུར་རོ། །འཇིག་
རྟེན་གྱི་རྣམ་པར་འབྱོར་པ་སྒྲུབ་པར་བྱེད་པའི་ལས་སོ། །དེ་ནས་སྒྲུབ་ཐབས་སུ་འགྱུར་བ་ནི་བཅོམ་ལྡན་འདས་སྤྱན་རས་གཟིགས་དབང་ཕྱུག་སྔར་བརྗོད་པའི་
རས་རིས་བྲི་བར་བྱའོ། །དགུ་པ་ནས་བརྩམས་ཏེ་དཀར་པོའི་ཟླ་བ་ཉ་ལ་ཡོངས་སུ་རྫོགས་པར་བྱེད་དུ་གཞུག་པར་བྱའོ། །པདྨ་དཀར་པོའི་གདན་ལ་བཞུགས་

95-1-198b

པ་རལ་པ་གྱེན་དུ་བརྫེས་པའོ། །འཕགས་པ་འོད་དཔག་མེད་གཉིས་པ་སྟེང་དུའོ། །རང་གཞོགས་སུ་ཤཱཀྱ་ཐུབ་པའང་ངོ༌། །འཕགས་པ་སྤྱན་རས་གཟིགས་དབང་ཕྱུག་
གི་གཡས་སུ་དཔལ་ཆེན་མོ་བྲི་བར་བྱའོ། །གཡོན་གྱི་གཞོགས་སུ་རྡོ་རྗེ་སྡེ་བྲི་བར་བྱའོ། །སྐུ་མདོག་དཀར་པོ་སྟོན་ཀའི་སྤྲིན་ལྟར་དཀར་བ། ཕྱག་ན་རིལ་བ་སྤྱི་བླུགས་
དང་། ཆུ་སྣོད་བསྣམས་པའོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱི་བོར་ཨ་ཏི་མུཀྟ་ཀའི་མེ་ཏོག་གོ །འཕགས་པ་འོད་དཔག་མེད་ལ་བཪྵའི་མེ་ཏོག་གི་
ཕྲེང་བའོ། །ཤཱཀྱ་ཐུབ་པ་ལ་སྣ་མའི་མེ་ཏོག་གི་ཕྲེང་བའོ། །དཔལ་ཆེན་མོ་ལ་ནཱ་ག་གེ་སར་གྱི་མེ་ཏོག་གི་ཕྲེང་བའོ། །རྡོ་རྗེ་སྡེ་ལ་མེ་ཏོག་དཀར་པོའི་ཕྲེང་བ་དང༌། བདུག་
པ་དྲི་ཞིམ་པོ་རྣམས་ཇི་ལྟར་འབྱོར་པ་དབུལ་བར་བྱའོ། །སྔར་བརྗོད་པའི་གནས་སུ་རས་རིས་བཞུགས་སུ་གསོལ་ནས་འབུམ་ཕྲག་གསུམ་བཟླས་པར་བྱའོ། །དེ་
ནས་ཟླ་བ་ཉ་ལ་རས་རིས་ལ་མེ་ཏོག་གི་ཕྲེང་བ་ལ་སོགས་པའི་མཆོད་པ་ཆེན་པོ་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་འདི་ཉིད་ཀྱིས་གང་བྱེད་པ་དེ་ཐམས་ཅད་
ལ་གཅིག་ཏུ་དཔའ་བས་བྱའོ། །རིག་པའི་རྒྱལ་མོ་ཆེན་མོ་གང་ཇི་སྲིད་ཕྲེང་བ་ཐམས་ཅད་རབ་ཏུ་གཡོ་བའི་མཚན་མ་འབྱུང་གི་བར་དུ་བཟླས་པར་བྱའོ། །དངོས་གྲུབ་

95-1-199a

ཀྱི་མཚན་ཉིད་ནི་གང་གི་ཚེ་མངོན་པར་འདོད་པ་དེ་ཐམས་ཅད་ཐོབ་པར་འགྱུར་རོ། །གང་ཐམས་ཅད་དུ་རས་རིས་ཀྱི་སྤྱན་སྔར་ཏིལ་
གྱིས་མངོན་པར་བཏགས་པའི་སྦྱིན་སྲེག་འབུམ་ཕྲག་དྲུག་བྱས་ན་རྒྱལ་སྲིད་རྙེད་དོ། །ཡུལ་གྱི་ལོངས་སྤྱོད་འདོད་ན་རས་རིས་ཀྱི་སྤྱན་སྔར་ཡུངས་ཀར་དང༌། ཏིལ་
དང་། ཙེ་ཀ་ཏའི་སྦྱིན་སྲེག་འབུམ་ཕྲག་གསུམ་བྱས་ན་ཡུལ་རྙེད་དོ། །རས་རིས་ཀྱི་སྤྱན་སྔར་མར་དང༌། སྦྲང་རྩི་བཏགས་པའི་གུར་གུམ་དང༌། སྲ་རྩི་པོག་དང༌།
ན་ལེ་ཤམ་དང༌། རུ་རྟ་རྣམས་འབུམ་ཕྲག་བདུན་སྦྱིན་སྲེག་བྱས་ན་རྒྱལ་སྲིད་ཆེན་པོ་རྙེད་དོ། །མ་གྲུབ་ན་ཡུལ་རྙེད་དེ་ནོར་གྱི་བདག་པོ་ཆེན་པོར་འགྱུར་རོ། །
བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་ལྷག་པར་མོས་པའི་ཕྲེང་བ་
ཞེས་བྱ་བའི་རིག་པའི་རྒྱལ་པོ་ཡོངས་སུ་རྫོགས་སོ།།    །།དེ་ནས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་སྨྲས་པ། ཁྱོད་

95-1-199b

ཀྱི་རིགས་ཀྱི་ལྷ་རྣམ་པ་སྣ་ཚོགས་པའི་གཟུགས་ཅན་རྒྱུན་ཏུ་གནོད་སྦྱིན་དང༌། གནོད་སྦྱིན་མོ་དང༌། གནོད་སྦྱིན་གྱི་སྡེ་དཔོན་ཆེན་མོ་དང༌། ལྷའི་མེ་ཏོག་དང༌། ཟླ་བ་ཏི་
དང་། ཞི་བར་འདོད་པ་དང་ལྡན་པའི་ཐབས་དེ་རྣམས་ཀྱང་དགུག་པའི་ཆེད་དུ་སྔགས་འདི་མངའ་བདག་དུ་བྱ་བར་འགྱུར་རོ། །འདིར་གནོད་སྦྱིན་ཐམས་ཅད་དགུག་པར་
བྱེད་པའི་སྔགས་ཆེན་པོའི་ཚིག་རྣམས་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ན་མཿསརྦ་སེ་ནཱ་ས་ཏ་ཡེ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
ས་ཏྭ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཡཀྵ་ཛྲིམྦྷ་ན་མུཀྟཱ་ཡ། སརྦཾ་ཡཀྵཾ་ཧྲྀ་ད་ཡཾ། གུ་ཧྱ་ཨ་དྷི་པ་ཏཱ་ཡ་བྷ་ག་བཱ་ན་ཨཱརྱ་ཨ་བ་ལོ་ཀཱི་ཏེ་ཤྭ་རཱ་ཡ། ཧྲྀ་ད་ཡ། མ་ནུ་སྨ་ར།
ས་ཏྱ་མ་ནུ་སཱ་ལ་ཡ། ཏདྱ་ཐཱ། ཤཱི་ལེ་ཤཱི་ལ་བ་ཏི་དཱ་ནི་པྲ་ཡེ་ཤནྟེ་སཏྭཱ་དརྴ་ནན་ཏ་ཐཱ་ག་ཏཱ་སརྦ་ཛྙཱ་ཛྙཱ་ན་དཪྴ་ན་མ་མ་ས་རཾ་པྲ་ཡཙྪེ་སརྦ་སཏྭཱ་ཧི་ཏཱརྠཱ་ཡ་སྭཱཧཱ། སྟོབས་ཆེན་
པོས་ཕ་རོལ་གནོན་པའི་གསང་སྔགས་འདི་གསུངས་པ་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གང་དུ་གནས་པ་བཀུག་ནས་གནོད་སྦྱིན་ཐམས་ཅད་
ཀྱི་དབང་པོ་བྱང་ཆུབ་སེམས་དཔའི་མཐུ་ལས་ཕྱག་ན་རྡོ་རྗེས་གསང་བའི་དབང་པོ་ཕྲན་ཚེགས་མ་ཡིན་པ་ཉིད་ཀྱིས་རྫུ་འཕྲུལ་ཆེན་པོ་དང་ལྡན་པས་ཚིག་འདི་སྨྲས་སོ། །

95-1-200a

སེམས་ཅན་གྱི་དོན་ལ་བརྩོན་པར་སེམས་པས་གང་ལ་ལ་སྒྲོལ་མ་སྒྲུབ་པ་དེའི་དངོས་གྲུབ་ངེས་པར་བྱིན་ཅིག་ཕྱེད་ཕྱེད་རྟག་ཏུ་
ཕན་པས་བྱའོ། །སེམས་ཅན་ཐམས་ཅད་ཀྱིས་དེ་དྲན་པར་བྱས་ནས་ལྷ་མོ་སྒྲོལ་མ་འདི་ལུས་ཅན་རྣམས་བསྲུང་བ་དང༌། བསྐྱབ་པ་དང༌། སྦ་བར་བྱའོ། །གང་
བདག་གིས་བཀའ་མི་བྱེད་ན་ཕྱག་ན་རྡོ་རྗེས་གསང་བའི་བདག་པོ་དང༌། རྡོ་རྗེ་འཆང་བ་སྟོབས་ཆེན་པོས་མགོ་ཚལ་པ་བདུན་དུ་འགས་པར་འགྱུར་རོ། །ཐམས་
ཅད་མཁྱེན་པའི་ཡེ་ཤེས་སྔོན་མ་ཅན་འདི་ནི་མཐུ་ཆེན་པོ་ཐོབ་པ་གནོད་སྦྱིན་ཐམས་ཅད་འགུགས་པར་བྱེད་པ་ཞེས་བྱ་བའི་རིག་པའི་རྒྱལ་པོ་བཀླགས་པ་
ཙམ་གྱིས་གདུག་པ་དང༌། འཇིགས་པ་ཐམས་ཅད་ལས་སྲུང་བའོ། །དེ་ནས་འདི་སྒྲུབ་པའི་ཐབས་བརྗོད་པར་བྱ་སྟེ་སྔར་གསུངས་པའི་རས་རིས་ཀྱི་ཆོ་
ག་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། རལ་པ་གྱེན་དུ་བརྫེས་པ། པདྨའི་སྡོང་པོ་ཕྱག་ན་བསྣམས་པ། ཕྱག་ན་པདྨ་གཡང་
གཞི་ནག་པོ་འཕྱང་བ། གོས་དཀར་པོ་ཅན། སྐྱིལ་ཀྲུང་གིས་བཞུགས་པ་འདྲིར་གཞུག་པར་བྱའོ། །གཡས་ཀྱི་གཞོགས་སུ་གནོད་སྦྱིན་གྱི་སྡེ་དཔོན་ཆེན་

95-1-200b

པོ་དག་བྲི་བར་བྱ་བ་ལ། འདི་ལྟ་སྟེ། རྒྱལ་བ་དང༌། རྣམ་པར་རྒྱལ་བ་དང༌། རྟག་ཏུ་རི་བོ་དང༌། གསང་ལྡན་གྱི་བུ་དང༌། ནོར་བུ་བཟང་པོ་དང༌། བཟང་འགྲོའི་བུ་དང༌། བྱམས་
པའི་བུ་དང༌། དཔའ་བོ་བཟང་པོའི་བུ་དང༌། ཚངས་པ་དང༌། ཆུ་ལ་སེམས་ཏེ་དེ་ལྟ་བུ་ལ་སོགས་པ་གནོད་སྦྱིན་གྱི་རྒྱལ་པོ་མང་པོ་འདྲིར་གཞུག་པར་བྱ་སྟེ་ཁུག་མ་དང་
ས་བོན་གྱིས་གང་བ་ཕྱག་ན་བསྣམས་པའི་གནོད་སྦྱིན་གྱི་སྡེ་དཔོན་རྣམས་ཉེ་བར་འདུག་པར་བྱའོ། །གཡོན་གྱི་གཞོགས་སུ་རྣམ་པར་རྒྱལ་བའི་མཐའ་དང༌། སྡོང་པོ་
དང་། རྣམ་རྒྱལ་ཐོབ་པ་དང༌། མ་འགགས་པ་དང༌། མཁའ་ལྡིང་རྒྱལ་པོ་ཞེས་པ་གནོད་སྦྱིན་གྱི་སྡེ་དཔོན་འདི་རྣམས་ཐམས་ཅད་སྔར་བཞིན་ཁ་དོག་ལྗང་གུའོ། །
བཅོམ་ལྡན་འདས་ཀྱི་གཡས་སུ་རིག་པ་འཛིན་པའང་ལག་ན་སྤོས་ཕོར་ཐོགས་པ་སྔར་བཞིན་ནོ། །རྒྱུ་སྐར་སྐག་ལ་འདྲིར་གཞུག་པར་བྱའོ། །དེ་ནས་རས་རིས་རིང་
བསྲེལ་དང་བཅས་པའི་མཆོད་རྟེན་ནམ། ཕྱོགས་གཙང་མ་གཞན་དུ་བཞུགས་སུ་གསོལ་ནས་སྔགས་འདིས་སྤྱན་དྲང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་
ཏཱ་བྷཱ་ཡ། ན་མཿཡཀྵ་སེ་ནཱ་པ་ཏ་ཡེ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཛ་ཡེ་བི་ཛ་ཡེ་ཨ་གུ་རུ་ཨེ་ཧི་ཨེ་ཧི་སྠཱ་ནཱཾ། ཨཱ་ཀྲ་མ།

95-1-201a

བི་ཛ་ཡེ། བ་ཧ་ཤཱནྟི་ཀ་ར་སྭཱཧཱ། སྔགས་འདིས་བཅོམ་ལྡན་འདས་དང༌། གནོད་སྦྱིན་ཐམས་ཅད་སྤྱན་དྲང་བར་བྱའོ། །ན་མོ་རཏྣ་ཏྲ་
ཡཱ་ཡ། ན་མོ་ཨ་མི་ཏཱ་བྷཱ་ཡ། ན་མཿསརྦ་ཡཀྵ་སེ་ནཱ་པ་ཏ་ཡེ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ར་ར་ར་ར་ཤནྟི་
བི་ཛ་ཡེ་སྭཱཧཱ། འདིས་དྲི་དང༌། བདུག་པ་ལ་སོགས་པ་ཐམས་ཅད་དབུལ་བར་བྱའོ། །དེ་བཞིན་དུ་རས་རིས་ཀྱི་སྤྱན་སྔར་འབུམ་ཕྲག་གསུམ་བཟླས་པར་བྱའོ། །
ཟླ་བ་ཉ་ལ་ཉིན་མཚན་དུ་སྨྱུང་བར་གནས་པས་བཅོམ་ལྡན་འདས་ལ་ཞོ་དང༌། འོ་མའི་ཟན་གྱིས་གཏོར་མ་དབུལ་བར་བྱའོ། །གཡས་ཀྱི་གཞོགས་སུ་གནས་པའི་
གནོད་སྦྱིན་གྱི་སྡེ་དཔོན་ཆེན་པོ་རྣམས་ལ་ཞོ་དང༌། བུ་རམ་དབུལ་བར་བྱའོ། །གཡོན་གྱི་གཞོགས་སུ་བྲིས་པ་རྣམས་ལ་ཏིལ་དང༌། ཏིལ་གྱི་ཐུག་པ་དབུལ་བར་
བྱའོ། །སྤྱན་རས་གཟིགས་དབང་ཕྱུག་ལ་ཨ་ག་རུའི་བདུག་པ་དབུལ་ལོ། །དྲི་ཙནྡན་དབུལ་ལོ། །ཕྲེང་བ་སྣ་མའི་མེ་ཏོག་དབུལ་བར་བྱའོ། །གཡས་ཀྱི་གཞོགས་
སུ་གནས་པའི་སྡེ་དཔོན་རྣམས་ལ་ཐང་ཆུ་ལྔའི་བདུག་པ་དང༌། ཀ་ར་བཱི་ར་དཀར་པོའི་མེ་ཏོག་གོ །གཡོན་གྱི་གཞོགས་སུ་སྲ་རྩི་པོག་གི་བདུག་པ་དང༌། ཨ་ཏི་མུཀྟ་

95-1-201b

ཀའི་མེ་ཏོག་དབུལ་བར་བྱའོ། །དེ་ལྟར་ཇི་ལྟར་ནུས་པའི་མཆོད་པ་བྱས་ནས་སྟོང་ཕྲག་བརྒྱད་བཟླས་པར་བྱའོ། །དེ་ནས་དུས་གསུམ་དུ་དེ་བཞིན་དུ་མཆོད་པ་བྱ་ཞིང་འོ་
མ་དང༌། ནས་ཟན་བཟའ་ཞིང་པདྨ་དཀར་པོ་རེ་རེ་ལ་ཡོངས་སུ་བཟླས་ནས་རས་རིས་ཀྱི་སྤྱན་སྔར་བཅོམ་ལྡན་འདས་ལ་དབུལ་བར་བྱའོ། །དེ་ལྟར་ཇི་སྲིད་འབུམ་ཕྲག་གཅིག་
གི་མཐར་བྲིས་པའི་གནོད་སྦྱིན་ཐམས་ཅད་རྫུ་འཕྲུལ་སྟོན་པར་བྱེད་དོ། །རས་རིས་འགུལ་བ་དང༌། མེ་ཏོག་གཡོ་བ་ཐུན་མཚམས་སུ་མཐོང་ངོ༌། །དེ་ནས་གྲུབ་པར་འགྱུར་
ཏེ་གནོད་སྦྱིན་ཐམས་ཅད་དབང་དུ་འགྱུར་རོ། །ནམ་མཁའ་ལའང་གྲུབ་བོ་ཞེས་པའི་སྒྲ་ཐོས་སོ། །རིག་པ་འཛིན་པའི་མཆོག་སྩོལ་བར་བྱེད་དོ། །ཚོལ་བ་དེ་གནོད་སྦྱིན་
གྱི་བཀའ་བྱེད་པར་འགྱུར་རོ། །མ་གྲུབ་ན་ལས་ཐམས་ཅད་ཀྱི་རྒྱལ་པོར་འགྱུར་རོ། །རྟག་ཏུ་རྨི་ལམ་དུ་གནོད་སྦྱིན་རྣམས་དགེ་བ་དང༌། མི་དགེ་བ་མཐོང་བ་སྦྱིན་པར་བྱེད་
དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས། ངེས་པར་སྐྱེས་པ་གནོད་སྦྱིན་ཐམས་
ཅད་ཀུན་ཏུ་འོང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།    །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་

95-1-202a

སྤྱན་རས་གཟིགས་དབང་ཕྱུག་གིས་འབྱུང་པོའི་བདག་པོ་ལྷའི་བུ་དབང་ལྡན་ལ་སྨྲས་པ། ལྷའི་བུ་རྫུ་འཕྲུལ་ཆེན་པོ་ཅན། ཁྱོད་ཀྱི་
རིགས་བཞིན་དུ་འཇུག་པར་འགྱུར་བ། བཅོམ་ལྡན་འདས་མ་རིག་པའི་རྒྱལ་པོ་ཆེན་མོ་རྟོག་པའི་རྒྱལ་པོ་ཆེན་པོ་བཤད་པར་བྱའོ། །དེ་ལ་སྔགས་ཀྱི་ཚིག་འདི་
རྣམས་ནི་འཇིག་རྟེན་པ་ཐམས་ཅད་ཀྱི་རིག་པའི་སྔགས་སུ་ཡང་དག་པར་འདོད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་པ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨི་ཤ་ན་ཀུ་ལ་མ་བ་ཏུ་ཡི་ཥྱ་མི། བྷ་ག་བ་ཏེ། ཨཱརྱ་ཨ་བ་ལོ་ཀི་ཏེ་ཤྭ་རཱ་ཏེ་ཛ་ན་ར་ར་ར་ར་ར་བི་པུ་ཙི་བི་པུ་ཙི་པྲ་མ་ཐཱ། པྲ་མ་
ཐ་པྲ་མ་ཐ། པྲ་མ་ཐཱ། གརྫ་གརྫ་གརྫ། ཊི་ཊི་ཊི། ས་ས་ས། ཨུ་ཨུ་ཨུ། ལ་ལ་ལ། ཙ་ཙ་ཙ། ཨཱ་གཙྪ་ཨཱ་གཙྪ། བྷ་ག་བཱ་ན་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། པ་ར་མ་ཧྲྀ་
པ་ཡི། དྷ་ར་ཡི་ཥྱ་ཏི་ཨི་ཤྭཱ་ར་སྱ་བི་པོ་མ་ཏི་ཏྭཱཾ་པྲ་སཱཾ་ཐ། བ་རཾ་དེ་ཡཾ། སརྦ་སཏྭཱ་ཧི་ཏི། དྷུ་ཏཾ། བ་རཾ། ཡཀྵ་ཡ། སརྐ་ར། མུ་ནི་མུ་ནི། ཨ་པྲ་ཏི་ཧ་ཏ། བཱི་ཏྱོ་ཀྲྀ་ཏ་ཧ་ཏི་ཀྲྀ་ཏ་
ཡཀྵ་ཀྲྀ་ཏ། ན་མ་ཨཱརྱ་ཨ་པ་ལོ་ཀི་ཏེ་ཤྭ་རཱ་ཡ་སྭཱཧཱ། དབང་ལྡན་གྱི་རིགས་ཀུན་ནས་འདྲེན་པའི་སྔགས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཞལ་

95-1-202b

ནས་གསུངས་པ་ལྷའི་བུ་རྫུ་འཕྲུལ་ཆེན་པོ་རྣམས་ཀྱིས་སྨྲས་པ། ས་སྟེང་གི་མི་སེམས་ཅན་གྱི་དོན་འདོད་པ་རྣམས་ཀྱི་འདོད་པ་སྒྲུབ་པའི་དོན་དུ་སྔགས་འདི་རབ་ཏུ་གསུངས་
སོ། །གང་འདི་སྒྲུབ་པའི་སྒྲུབ་པ་པོ་གང་ལ་ལ་དངོས་གྲུབ་འདོད་པ་ལ་ཁྱོད་ཀྱིས་དེ་ལ་མཆོག་སྦྱིན་པར་བྱའོ། །སེམས་ཅན་གྱི་དོན་ལ་བརྩོན་པའི་བསམ་པ་ཅན་བྱེ་བ་
ཕྲག་བཅུ་དང༌། རང་གི་རབ་ཏུ་གསུངས་པའི་སྔགས་རྣམས་ས་སྟོང་དུ་སྒྲུབ་པ་ལ་ལྷ་རྣམས་འགུགས་པ་རབ་ཏུ་བརྗོད་པའི་སྔགས་འདི་སྟོབས་ཆེན་པོ་སྒྲུབ་པ་དང༌།
རིག་པ་ཆེན་པོ་རྣམ་པ་སྣ་ཚོགས་པའི་གཟུགས་ཅན་གྱི་སྒྲོལ་མ་དེའི་གཟི་བརྗིད་དང༌། སྟོབས་སྦྱིན་པར་བྱ་ཞིང༌། འབྱུང་པོའི་ཚོགས་ཐམས་ཅད་ཀྱིས་སྐྱོབས་ཤིག །དེ་
ནས་འདིའི་སྒྲུབ་པའི་ཆོ་གར་འགྱུར་ཏེ། སྔར་བརྗོད་པའི་ཆོ་གས་རས་ལ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག །གསེར་གྱི་མདོག་ལྟར་སྣང་བ།
ཕྱག་ན་པདྨ་གཡས་ཀྱིས་མཆོག་སྦྱིན་པ། ཕྱག་གཡོན་པས་པདྨ་བསྣམས་པ། རལ་པའི་ཅོད་པཎ་འཕྱང་བ། སྤྱི་བོར་བཅོམ་ལྡན་འདས་འོད་དཔག་མེད་བཞུགས་པའོ། །
འཕགས་པ་སྤྱན་རས་གཟིགས་དབང་ཕྱུག་གི་གཡས་སུ་ཡངས་པ་དང་ལྡན་པ་ཞེས་བྱ་བའི་ཏིང་ངེ་འཛིན་གྱི་གཟུགས་ཅན་གྱི་བྱང་ཆུབ་སེམས་དཔའ་ལ་བྱང་ཆུབ་སེམས་

95-1-203a

དཔའི་ཚོགས་ཀྱིས་ཡོངས་སུ་བསྐོར་བ་བྲི་བར་བྱའོ། །གཡོན་གྱི་གཞོགས་སུ་དབང་ལྡན་ལ་སོགས་པའི་སེམས་དཔའ་ཆེན་པོ་རྣམས་
བྲི་བར་བྱའོ། །གང་གི་ཚེ་མིག་གསུམ་པའོ། །སྔར་བརྗོད་པའི་གནས་སུ་རས་རིས་འདིའི་སྟེང་གི་ཕྱོགས་ཀྱི་ཆ་རྣམས་སུ་བཞག་ནས་ནག་པོའི་བཅུ་བཞི་པ་ནས་
བརྩམས་ཏེ་མཆོད་པའི་ཆོ་ག་བྱ་ཞིང་འདི་ཉིད་ཀྱིས་འབུམ་བཟླས་པར་བྱ་སྟེ་སྔོན་དུ་བསྙེན་པ་བྱས་པར་འགྱུར་རོ། །ཉིན་མཚན་དུ་སྨྱུང་བར་གནས་པ་ནག་པོའི་བཅུ་
བཞི་པ་ལ་བྱང་ཆུབ་སེམས་དཔའ་ཐམས་ཅད་ལ་དཀར་པོའི་གཏོར་མ་དབུལ་བར་བྱ་ཞིང་ཨ་ག་རུ་དང༌། དུ་རུཥྐའི་བདུག་པ་དབུལ་བར་བྱའོ། །འཕགས་
པ་སྤྱན་རས་གཟིགས་དབང་ཕྱུག་ལ་འོ་མ་དང་ལྷན་ཅིག་པའི་བདུག་པ་དབུལ་བར་བྱ་ཞིང་ཁ་དོག་ཐམས་ཅད་དུ་སྣང་བ་ཐམས་ཅད་འདོད་པའི་རིགས་ལ་ཞོ་
དང་། བུ་རམ་གྱི་བཟའ་བ་དང༌། གུ་གུལ་གྱི་བདུག་པ་དབུལ་བར་བྱའོ། །རས་རིས་ཀྱི་ཕྱི་རོལ་དུ་འབྱུང་པོ་ཐམས་ཅད་པའི་གཏོར་མ་དབུལ་ཞིང་དགེ་སློང་རྣམས་
ལ་ཡོན་དང་བཅས་པའི་སྟོན་མོ་དབུལ་ལོ། །ཕྱུགས་བདག་རྣམས་ལ་ཞོ་ཟན་དབུལ་ཞིང་དེའི་ཞི་བ་ཐོབ་པར་བྱའོ། །ཇི་སྲིད་དུ་ཟླ་བ་ཉ་བའི་བར་དུ་དུས་གསུམ་

95-1-203b

དུ་སྟོང་ཕྲག་བརྒྱད་བཟླས་པར་བྱའོ། །དེ་ནས་སྲོད་ནས་བརྩམས་ནས་ཇི་སྲིད་དངོས་གྲུབ་ཀྱི་མཚན་མ་དབང་ལྡན་གྱི་མིག་འཕྲོ་བར་བྱེད་པ་དེ་སྲིད་དུ་བཟླས་པ་
བྱའོ། །འདིར་དངོས་གྲུབ་ཀྱི་མཚན་མ་བྱུང་བ་དེ་ནས་མེ་ཏོག་ཕྲེང་བ་དབུལ་བར་བྱ་ཞིང་གུ་གུལ་གྱི་བདུག་པ་དབུལ་ལོ། །གང་དཀའ་ཐུབ་པ་རྣམས་ཀྱིས་ཇི་ལྟར་བྱུང་
བ་ཟོས་ནས་ཡོན་དབུལ་བར་བྱའོ། །དེ་ནས་ཐམས་ཅད་བྱེད་དོ། །མེ་ཏོག་གམ། འབྲས་བུའམ། དྲི་དང༌། གོས་ལ་སོགས་པ་ལ་མངོན་པར་སྔགས་ནས་གང་ལ་བྱིན་
པ་དེ་བྲན་ཉིད་དུ་ཉེ་བར་གནས་སོ། །རྒྱལ་སྲིད་ཀྱི་ལོངས་སྤྱོད་འདོད་ན་རས་རིས་ཀྱི་སྤྱན་སྔར་ཞོ་དང༌། མར་དང༌། འོ་ཐུག་གིས་སྦྱིན་སྲེག་བྱ་སྟེ་འབུམ་ཕྲག་གཅིག་གིས་
མཐར་རིག་པ་འཛིན་པའི་གཙུག་ཕུད་འབར་བར་འགྱུར་རོ། །ཆད་པ་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་མཚན་མོ་གསུམ་ཐུན་གསུམ་དུ་ཏིལ་དང༌། ཏིལ་གྱི་
ཐུག་པའི་སྦྱིན་སྲེག་བྱས་ན་དབང་དུ་འགྱུར་རོ། །བུ་མོ་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་མཚན་མོ་གསུམ་ཐུན་གསུམ་དུ་དང་པོ་བཙས་པའི་འོ་མའི་སྦྱིན་
སྲེག་སྟོང་ཕྲག་བརྒྱད་བྱས་ན་རྙེད་དོ། །ཕྱུགས་ཀྱི་བདག་པོ་རྣམས་དབང་དུ་བྱ་བར་འདོད་ན་ཐལ་བའི་སྦྱིན་སྲེག་བྱས་ན་དབང་དུ་འགྱུར་ཏེ་ཞག་བདུན་ཐུན་གསུམ་

95-1-204a

དུ་སྟོང་ཕྲག་བརྒྱད་བཟླས་ན་དེ་ཇི་སྲིད་འཇིག་རྟེན་པའི་ལས་ལས་འདས་པ་རྣམ་པ་སྣ་ཚོགས་པའི་སའི་སྟེང་གི་མི་རྣམས་ཀྱི་ཏིང་ངེ་འཛིན་
ཐམས་ཅད་བྱེད་དེ་སྔགས་འདི་ལ་ཐེ་ཚོམ་མེད་དོ། །འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་
དབང་ལྡན་གྱི་རིགས་ཀུན་ཏུ་འོང་བའི་རིག་པའི་རྒྱལ་པོ་ཆེན་པོ་རྫོགས་སོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་སེམས་ཅན་ལ་རྗེས་སུ་བརྩེ་བས་བཅོམ་ལྡན་འདས་མ་རྟོག་པའི་རྒྱལ་པོ་
ཆེན་པོར་འཇུག་པར་བྱེད་བཞིན་པ་ཞེས་བྱ་བའི་རིག་པའི་རྒྱལ་པོ་རྗེས་སུ་དྲན་ནས་གསུངས་པ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ན་མོ་བིདྱཱ་རཱ་ཛཱ་ཡ། ཏདྱ་ཐཱ། བི་ཤུདྡྷ་པྲ་བ། ཀཪྵ་ཀཪྵ་བྷ་ཤི་ཥེ་བིདྱཱ་དྷ་ར་གུ་ཧྱེ་ཀ་མ་ནུ་སྨཱ་ར་བུདྡྷ་སཏྱེ་ན་དྷརྨ་སཏྭཱ་ནཱ། སཾ་གྷ་ས་ཏྱེ་ན།
ཨཱརྱ་ཨ་བ་ལོ་ཀི་ཤྭ་རཱ་ས་ཏྱེ་ན། སིདྷྱནྟུ་མེ་མནྟྲ་པ་དཱ་ཕཊ་ཕཊ་ཡཱ། མུ་ནི་མུ་ནཱ་ཡ། ས་མ་ཐ་ས་མཱ་ཡ། ཨུདྡྷ་རཾ་ཏེ་ཀོ་ཀ་རཱནྟེ་མ་ནུ་སྨཱ་ར་ཊ། ཧྲྀ་ད་ཏ་ས་ཀཱ་རཱ་ཊོ་ཊི་ཀ་

95-1-204b

ཊ་ཊེ་སྭཱཧཱ། འདི་ནི་མཐུ་ཆེན་པོ་ཐོབ་པ་འཇུག་པར་བྱེད་བཞིན་པ་ཞེས་བྱ་བའི་རིག་པའི་རྒྱལ་པོ་ཆེན་པོ་བཟླས་པས་གདུག་པ་དེ་ཐམས་ཅད་འཇིགས་པར་བྱེད་པ་
གདོན་དང༌། རིག་པ་ཐམས་ཅད་ཟློག་པར་བྱེད་པ། མདོར་ན་རེ་བ་ཐམས་ཅད་ཡོངས་སུ་རྫོགས་པར་བྱེད་པའོ། །དེ་ནས་འདིའི་སྒྲུབ་པ་འབྱུང་བར་འགྱུར་ཏེ་བཅོམ་
ལྡན་འདས་སྤྱན་རས་གཟིགས་དབང་ཕྱུག་འདིར་བཞུགས་པར་བྱ་སྟེ་སྐུ་མདོག་དཀར་པོ། རལ་པ་དུད་ཁ། བཞིན་རབ་ཏུ་འཛུམ་པ། ཕྱག་གཡས་པས་མཆོག་སྦྱིན་
པ། ཕྱག་གཡོན་པས་པདྨ་བསྣམས་པ། གསེར་གྱི་ཐེམ་སྐས་བཟང་པོ་ལ་འཇུག་བཞིན་པ་བྲི་བར་བྱའོ། །ངང་པ་དང༌། བྱ་ཀུ་ར་བ་དང༌། ངུར་པ་དང༌། ཤང་ཤང་
ཏེའུ་དང༌། ནེ་ཙོ་ལ་སོགས་པ་རབ་ཏུ་བསྔགས་པའི་བྱ་རྣམས་གཡས་ཀྱི་གཡས་སུ་འཇུག་པ་སྐོར་བ་བྱེད་པ་བྲི་བར་བྱའོ། །མིའམ་ཅི་གཉིས་གླུ་ལེན་བཞིན་པ་བྲི་བར་
བྱ་སྟེ་གཡོན་པས་རྣ་བ་འགེབས་བ་བྲི་བར་བྱའོ། །སྒྲུབ་པོའང་འོག་ཏུ་ཁ་ཕྱོགས་པ་སྤོས་ཕོར་ལག་ན་ཐོགས་པ། བཅོམ་ལྡན་འདས་འཇུག་པར་བྱེད་བཞིན་པ་ལ་
ལྟ་བར་བྱེད་པ། པུས་མོ་བཙུགས་པ། གཡས་ཀྱི་འོག་ཏུ་བྱང་ཆུབ་སེམས་དཔའི་ལུས་ལས་འོད་ཀྱིས་མནན་པ་བྲི་བར་བྱའོ། །རྣམ་པ་དེ་ལྟ་བུའི་རས་རིས་འདྲིར་

95-1-205a

བཅུག་ནས་སྔར་བརྗོད་པའི་གནས་སུ་རས་རིས་བཞུགས་སུ་གསོལ་ཏེ་ཡང་དག་པར་བརྩམ་པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཛ་ཏི་ཧུ་ཏི་མ་མ་ཨ་བཱ་ཏདྱཱ་སྭཱཧཱ། དཀྱིལ་འཁོར་གྱི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། མུ་ནེ་མུ་ནེ་སྭཱཧཱ། འདིས་ཐམས་ཅད་བྱེད་པ་སྟེ་འབུམ་ཕྲག་ལྔར་བཟླས་པ་བྱའོ། །སྔོན་དུ་བསྙེན་པ་བྱས་པར་འགྱུར་རོ། །མཐར་ཞོ་
དང་། སྦྲང་རྩི་དང༌། མར་གྱིས་བཏགས་པའི་པདྨ་སྟོང་ཕྲག་བརྒྱར་སྦྱིན་སྲེག་བྱའོ། །མཐར་ཉིན་མཚན་དུ་སྨྱུང་བར་གནས་པ་སྟེ་དཔག་ཏུ་མེད་པ་བཟླས་པས་
དངོས་གྲུབ་ཀྱི་མཚན་མ་རས་རིས་རབ་ཏུ་འགུལ་ན་ས་ཆེན་པོའི་བདག་པོར་འགྱུར་རོ། །མི་འགུལ་ན་ཡུལ་གྱི་བདག་པོར་འགྱུར་རོ། །རྟག་ཏུ་བཟླས་པས་གཏེར་
མཐོང་བར་འགྱུར་རོ། །རས་རིས་ཀྱི་སྤྱན་སྔར་པདྨ་འབུམ་ཕྲག་བཅུ་དབུལ་བར་བྱ་སྟེ་གྲོང་རྙེད་དོ། །སྟོང་ཕྲག་སུམ་ཅུ་དབུལ་བར་བྱ་སྟེ་གྲོང་ལྔ་རྙེད་པར་འགྱུར་
རོ། །རིག་པའི་རྒྱལ་པོའི་སྦྱོར་བས་རྟག་ཏུ་འདོད་ཅིང་དྲན་པར་བྱེད་ན་དེ་དབུལ་བར་མི་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་

95-1-205b

ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལ་ངེས་པར་བྱུང་བའི་འཇུག་པར་བྱེད་བཞིན་པ་རིག་པའི་རྒྱལ་པོ་ཆེན་པོ་རྫོགས་སོ།།    །།དེ་ནས་ཡང་
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་པས་བཅོམ་ལྡན་འདས་ལ་རྟོག་
པའི་རྒྱལ་པོ་ཡི་གེ་བཅུ་པ་ཞེས་བྱ་བའི་རིག་པའི་རྒྱལ་པོ་ཆེན་པོར་དོན་ཆེན་པོ་རྨད་དུ་བྱུང་བ། སངས་རྒྱས་བྱེ་བ་ཕྲག་བཅུས་རྗེས་སུ་ཡི་རང་བར་མཛད་པ། ཕྲ་མོ་
ཐམས་ཅད་སེལ་བར་བྱེད་པ། སེམས་ཅན་ཐམས་ཅད་སྲུང་བར་བྱེད་པའི་སྔགས་ཀྱི་རྒྱལ་པོ་ཆེན་པོ་གསུངས་པར་གྱུར་ཏོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། ཨོཾ་གྷཊྚ་ནི་ཕུ་མ་ཏ་ན་སྭཱཧཱ། འདི་ནི་མཐུ་ཆེན་པོ་ཐོབ་པ་ཡི་གེ་བཅུ་པ་ཞེས་བྱ་བའི་རིག་
པའི་རྒྱལ་པོ་ཆེན་པོ་ཐོགས་པ་མེད་པ། ལས་ཐམས་ཅད་པ། སངས་རྒྱས་བྱེ་བ་ཕྲག་བཅུས་གནང་བ། མངོན་པར་མཛེས་པ་སྲུང་བ་ལ་རྟག་པ་ཁོ་ནར་མཆོད་པ་བྱའོ། །
དེ་ནས་འདི་སྒྲུབ་པའི་མཆོད་པར་འགྱུར་ཏེ་རིང་བསྲེལ་དང་བཅས་པའི་མཆོད་རྟེན་ལ་ཇི་ལྟར་འབྱོར་པའི་མཆོད་པ་བྱས་ནས་འདི་ཉིད་ཀྱི་དྲི་དང༌། བདུག་པ་ལ་སོགས་

95-1-206a

ཕུལ་ནས་བྱེ་བ་བཟླས་པར་བྱའོ། །རྒྱལ་སྲིད་ཆེན་པོ་རྙེད་དོ། །འབུམ་ཕྲག་བཅུར་བཟླས་ན་གསེར་སྟོང་རྙེད་དོ། །མཆོད་རྟེན་གྱི་དྲུང་དུ་
དཀྱིལ་འཁོར་སྟོང་ཉེ་བར་བྱུགས་ནས་དྲི་དང༌། བདུག་པ་ལ་སོགས་པ་ཕུལ་ཏེ་འབུམ་བཟླས་ན་གང་འདོད་པའི་རྒྱལ་པོ་དེ་དབང་དུ་འགྱུར་རོ། །ཆུ་ཀླུང་ཆེན་པོ་
དང་། ཆུ་གླིང་དང༌། མཆོད་རྟེན་བདེ་བར་གཤེགས་པའི་མཐོ་གང་གི་ཆེད་ལ་འབུམ་ཕྲག་གསུམ་བཟླས་པ་བྱའོ། །རྒྱལ་སྲིད་ཆེན་པོ་རྙེད་དེ་དོན་ཆེན་པོ་ཡང་དག་
པར་འགྱུར་རོ། །གང་ཞིག་སྔགས་འདིས་རྟག་ཏུ་དྲན་པར་བྱེད་པ་དེ་ནི་སངས་རྒྱས་བྱེ་བ་ཕྲག་བཅུས་རྗེས་སུ་ཡི་རང་ཞིང་རབ་ཏུ་བསྔགས་ལ་ཐམས་ཅད་དུ་སོན་
པའོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་ཡི་གེ་བཅུ་པ་
ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་སླར་ཡང་
ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་སྤྱི་བོར་མངོན་པར་དབང་བསྐུར་བ་ཞེས་བྱ་བའི་རིག་པའི་རྒྱལ་པོ་ཆེན་པོ་བཅོམ་ལྡན་འདས་མ་འཕགས་

95-1-206b

མ་སྒྲོལ་མའི་རྟོག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཀྵོ་བྷྱ་ཡ། ཏདྱ་ཐཱ། ན་མོ་བི་མུཀྟ། དཪྵ་ནཱ་ཡ། ཏ་ཐཱ་ག་ཏཱ་ཡ། ན་མོ་གམྦྷི་ར་གྷོ་ཥ་ཡ། ཏ་ཐཱ་
ག་ཏཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། ཀུ་མཱ་རི། ཀུ་མཱ་རི། མ་ནཱོ་ཛེ་བེ་ཥུ་ནཱ་ཛ་ཡེ། ཤ་ར་ད། བི་ཛ་ཡཱ་
ཡ། དུ་མ་བུ་བྷི་སྭཱ་རཱ་ཡ། དེ་བི་དེ་བི་དེ་བི་པཱུ་ཛི་ཏཱ་ཡ། ན་མ་སྐྲྀ་ཏ་གརྫ་ཏཱ་ཡ། ར་ར་ལ་ལ་ཁ་ག་ཡེ་སྭཱཧཱ། བ་རུ་ཎ་ཡ་སྭཱཧཱ། ཨ་པྲ་ཏི་ཧ་ཏེ་བ་ད་ནཱ་ཡ་སྭཱཧཱ། བྲཧྨ་ཤྭ་ར་གོ་
ཥ་རུ་ཏྲཱ་ཡ་སྭཱཧཱ། བི་ས་ཏི་ས་ཏཱི་རཱ་ཛ་ཡ་སྭཱཧཱ། ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། མུརྡྷ་ནཱ་བ་ར་ཎ་སྭཱཧཱ། མ་མ་ཀརྱཾ་ཀུ་རུ་སྭཱཧཱ། འདི་ནི་མཐུ་ཆེན་པོ་ཐོབ་པ་སྤྱི་བོར་མངོན་པར་
དབང་བསྐུར་བ་ཞེས་བྱ་བའི་རིག་པའི་རྒྱལ་པོ་ཆེན་པོར་བདག་གི་སྤྱི་བོར་སྐྱེས་པ། སངས་རྒྱས་བྱེ་བ་ཕྲག་དུ་མས་གསུངས་པ། སངས་རྒྱས་དུ་མའི་ཕྱག་གིས་མངོན་
པར་དབང་བསྐུར་བར་མངོན་པར་དབང་བསྐུར་བ། དེ་བཞིན་གཤེགས་པ་འོད་དཔག་མེད་ཀྱི་གནས་སུ་གྱུར་པ། ལས་ཕྲན་ཆོགས་ཐམས་ཅད་མྱུར་དུ་བཀླགས་པས་གྲུབ་
པའོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་ཏེ་རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་གསོ་སྦྱོང་ལ་གནས་པས་འབུམ་བཟླས་སོ། །གླགས་ཚོལ་བ་

95-1-207a

ཐམས་ཅད་ལས་རྣམ་པར་གྲོལ་བར་འགྱུར་རོ། །རྒྱུ་སྐར་ས་གའི་ཉི་མ་ལ་རིང་བསྲེལ་དང་བཅས་པའི་མཆོད་རྟེན་ལ་དྲི་དང༌། མེ་
ཏོག་ལ་སོགས་པ་ཕུལ་ནས་ཁ་ཚར་མ་བཅད་པའི་རས་ལ་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། རལ་པ་གྱེན་དུ་བརྫེས་པ། པདྨ་
ལ་བཞུགས་པ། བཅོམ་ལྡན་འདས་འོད་དཔག་མེད་ཐུབ་པ་ལ་ཐལ་མོ་སྦྱར་ནས་ཕྱག་འཚལ་བར་བྱེད་བཞིན་པ་བྲི་བར་བྱའོ། །རིག་པ་འཛིན་པ་ལག་ན་སྤོས་
ཕོར་ཐོགས་པ་བཅོམ་ལྡན་འདས་ལ་བལྟ་བར་བྱེད་བཞིན་པའོ། །རྣམ་པ་དེ་ལྟ་བུ་ཕྱོགས་སམ། ཉིན་ཞག་བཅུ་གཉིས་ཀྱི་ནང་དེར་འདྲིར་གཞུག་པར་བྱའོ། །
རྣམ་པ་དེ་ལྟ་བུའི་རས་རིས་འདྲིར་བཅུག་ནས་མཆོད་རྟེན་གྱི་དྲུང་དུ་རས་རིས་བཞུགས་སུ་གསོལ་ཏེ་དེ་ལ་འདི་ཉིད་ཀྱིས་ཐམས་ཅད་བྱས་ལ་འབུམ་ཕྲག་ལྔ་བཟླས་
པར་བྱའོ། །མཐར་མཚན་མོ་སྨྱུང་བར་གནས་ཏེ་རས་རིས་ལ་མཆོད་པ་ཆེན་པོ་བྱས་ནས་སྣ་མའི་མེ་ཏོག་སྟོང་ཕྲག་བརྒྱད་ལ་རེ་རེ་ལ་ཡོངས་སུ་བཟླས་ནས་བཅོམ་
ལྡན་འདས་ཀྱི་ཞབས་ལ་བསྣུན་པར་བྱ་སྟེ་དེ་ལྟ་བུ་ཐུན་གསུམ་དུ་འབུམ་ཕྲག་གཅིག་བྱས་པའི་མཐར་བཅོམ་ལྡན་འདས་ཀྱིས་མཆོག་སྩོལ་བར་འགྱུར་རོ། །

95-1-207b

གལ་ཏེ་རིག་པ་འཛིན་པ་ཉིད་ལུས་འབར་བར་བྱེད་དམ། རས་རིས་འགུལ་བ་དང༌། ལྡེག་པ་དང༌། མར་མེའི་རྩེ་མོ་འཕེལ་ན་རྒྱལ་སྲིད་དོ། །གལ་ཏེ་སྒྲུབ་པ་བྱེད་པར་
འདོད་ན་ཐོས་པ་འཛིན་པ་ཉིད་དམ། སྨྲ་བའི་མཆོག་ཉིད་དམ། མིག་སྨན་དང༌། ལྡོང་རོས་དང༌། གི་ཝང་ལ་བྱས་པ་རས་རིས་ཀྱི་སྤྱན་སྔར་ཐམས་ཅད་སྒྲུབ་པ་བྱེད་ན་དངོས་
གྲུབ་རྣམ་པ་གསུམ་དུ་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་སྐྱེས་པ་སྤྱི་
བོར་མངོན་པར་དབང་བསྐུར་བ་ཞེས་བྱ་བའི་རྟོག་པའི་རྒྱལ་པོ་ཆེན་པོ་རྫོགས་སོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་གསུངས་ནས། བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོར་འོད་དང་ལྡན་པའི་མཚན་ཉིད་
ཞེས་བྱ་བའི་རིག་པའི་རྒྱལ་པོ་ཆེན་པོ་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ན་མོ་བི་པ་ཤྱཱཾ། ཤི་ཁཱི། བི་ཤྭ་བྷུཿན་མ་ཨཱཪྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། མཧཱ་ཤཱནྟ་པྲ་བྷཱ་ཡ། པྲ་མུ་དི་ཏ། ཀཱ་པ་ཙ་ནཱ་ཡ་ནི་ཏྱོ་ཏཱ་བ། ཙིཏྟ་ཡ། བྷ་ག་བཱན་ཧྲྀ་ད་ཡ་མ་ནུ་སྨ་ར། ཨ་ཙིཤྨ་ཏྱཾ་

95-1-208a

ལོ་ཀཱ་དྷཱ་ཏོ། སརྦ་བོ་དྷི་སཏྭཱ་སཪྵ་ཏྨ་དྷྱེ་བྷཱ་ཥི་ཏཾ། བུདྡྷ་སཏྱཾ། དྷརྨ་སཏྱཾ། སཾ་གྷ་སཏྱཾ། ཨ་ནཱ་གྷ་མི་སཏྱཾ། སྲོ་ཏ་ཨཱ་བནྣི་སཏྱཾ། ཨཀྵ་སཏྱཾ། ཀུཤྨཱཎྜཱ་
སཏྱཾ། བུརྦ་བོ་དྷི་སཏྭཱ་སཏྭཾ། ཧྲྀ་ད་ཡ་མ་ནུ་སྨ་ར་ཧེ་ཧེ་ཧེ་ཧེ་ཧེ་ཏྭེ་ཏྭེ་ཏྭེ་ཏྭེ་ཏྭེ་ར་ར་ར་ར་ར་ལ་ལ་ལ་ལ་ལ་ཨོཾ་ཀཱ་ར་པྲ་བེ་བྷྱཾ་བཉྩ་ཨཱ་བྷཱ་ཤྲི་ཏཾ་ཀལྤ་སརྦ་བུདྡྷཱ་ས་རཱི་ཛ་ཏཾ་ཏྭ་མེ་བ།
རཀྵཾ་བཾ་ད་ཏྭ་སི་པྲ་ཎ་མྱ་ཧཾ་ཁ་ག་ཁ་ག །བི་ཛ་ཨ་ས་ར་ཛི་ཏ་ཡ་སྭཱཧཱ། ཨ་བ་ལོ་ཀི་ཏེ་ཤྭ་ར་བི་ཛ་ཡ་སྭཱཧཱ། འདི་ནི་མཐུ་ཆེན་པོ་ཐོབ་པ་འོད་ཟེར་དང་ལྡན་པ་ཞེས་བྱ་
བའི་རིག་པའི་རྒྱལ་པོ་ཆེན་པོ་ལས་ཕྲན་ཚེགས་རྣམས་ཐམས་ཅད་བཀླགས་པས་གྲུབ་པའོ། །དེ་ནས་འདིའི་སྒྲུབ་ཐབས་སུ་འགྱུར་ཏེ་རིང་བསྲེལ་དང་བཅས་
པའི་མཆོད་རྟེན་གྱི་དྲུང་དུའམ། རིའི་རྩེ་མོའམ། རྒྱ་མཚོར་འགྲོ་བའི་ཆུ་ཀླུང་གི་འགྲམ་མམ། ཆུའི་དབུས་སམ། གླིང་དུ་འོ་མ་དང༌། ཟ་ན་ཟ་བས་འདི་ཉིད་ཀྱིས་
ཐམས་ཅད་བྱས་ལ་འབུམ་བཟླ་བར་བྱ་སྟེ་སྔོན་དུ་བསྙེན་པ་བྱས་པར་འགྱུར་རོ། །དེ་ནས་མིག་སྨན་དང༌། ལྡོང་རོས་དང༌། གི་ཝང་སྟེ་དེ་རྣམས་གཅིག་ཏུ་བྱས་
ལ་ཨ་ཤྭཏྠའི་འདབ་མས་བཏུམས་ཏེ་རིང་བསྲེལ་དང་བཅས་པའི་མཆོད་རྟེན་ལ་མཆོད་པ་བྱས་ནས་ཐུན་གསུམ་དུ་ཀུ་ཤའི་ཁྲེས་ལ་ཉེ་བར་འདུག་སྟེ་རྫས་ལ་ཉི་

95-1-208b

མ་ཉི་ཤུ་རྩ་གཅིག་ཁོ་ནར་བཟླས་པར་བྱའོ། །དྲོ་བར་གྱུར་པ་དང༌། དུ་བ་འཐུལ་བ་དང༌། འབར་བར་གྱུར་ན་གྲུབ་པ་ཡིན་ཏེ། དང་པོས་ནི་དབང་དུ་བྱེད་དོ། །གཉིས་
པས་ནི་མི་སྣང་བར་འགྱུར་རོ། །གསུམ་པས་ནི་ནམ་མཁའ་ལ་འགྲོའོ། །རས་རིས་རབ་ཏུ་འགུལ་ན་རྒྱལ་སྲིད་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་
པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་འོད་ཟེར་དང་ལྡན་པ་ཞེས་བྱ་བའི་རྟོག་པའི་རྒྱལ་པོ་ཆེན་པོ་རྫོགས་སོ།།    །།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་པར་བྱེད་བཞིན་དུ་
བཅོམ་ལྡན་འདས་མ་རིག་པའི་རྒྱལ་མོ་ཆེན་པོར་རྟོག་པའི་རྒྱལ་པོར་པདྨ་ཀུན་ཏུ་སྣང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མ་སུ་བ་རྣ་པ་བྷཱ་ས་ཡ། །
ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། བེཥྚི་ཀོ་ཊི་ཡཀྵ་པ་རི་པྲི་ཏི་ཡ་ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ།
ཨུདྡྷ་ཛྫ་ཊ། པྲ་ཛྭ་ལི་ཏ་ཡ། པདྨ་ཨ་བྷཱ་སཿཏ་ཐཱ་ག་ཏཱ་བ་ཙ་ནེ་ན་ཏྭ་ཡ་བྷ་ཤཱི་ཏཾ། ཀལྤཾ། སརྦ་ཀྵ་ཡ། ཀིརྟ་ནཱ་ཡ། སརྦ་སཏྭཱ་ཧི་ཏ། ཨ་ནུ་ཀརྟ། སརྦ་

95-1-209a

སཏྭཱ་པ་རཱ་ཛི་ཏཱ་ཡ། སརྦ་སཏྭཱ་ཧི་ཏཱརྠཱ་ཡ། སརྦ་སིདྡྷི། ཙ་ཏཱ་ཡོ་ག་ནིཿན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
ཏདྱ་ཐཱ། དྷ་མ་ནི། དྷ་མ་ནི། བྷརྟུ་བ། ཨོཾ་ཨོཾ་ཨོཾ་ཨོཾ། བི་བུ་རི་རི། པུ་ནེ་སྭཱཧཱ། བི་ཛ་ཡེ་པ་ཊ་པ་ཊ་ཀཱ་ར་སྭཱཧཱ། མཧཱ་ཡ་ཤ་ཨ་ནུ་མུ་ནེ་སྭཱཧཱ། ཨ་པྲ་ཏི་ཧ་ཏ་བ་ཙ་ནེ་
སྭཱཧཱ། འདི་ནི་མཐུ་ཆེན་པོ་ཐོབ་པ་པདྨ་ཀུན་ཏུ་སྣང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་པདྨ་ཀུན་ཏུ་སྣང་བས་དེ་བཞིན་དུ་བདག་གི་སྙིང་པོ་འདི་གང་དེ་དྲན་པ་ཙམ་གྱི་
འདིའི་འཇིགས་པ་ཆེན་པོ་ཐམས་ཅད་མེད་པར་འགྱུར་རོ། །གང་ཡང་ཉིན་མཚན་གསུམ་དུ་འདི་བྱས་ནས་དེ་ཡུན་རིང་པོ་ནས་མཚམས་མེད་པ་ལྔ་བྱས་པ་ཐམས་
ཅད་ཡོངས་སུ་སྐྱོང་བར་འགྱུར་རོ། །རྣམ་པ་སྣ་ཚོགས་པའི་རྨི་ལམ་མཐོང་བར་འགྱུར་རོ། །སྒྲུབ་ཐབས་ཀྱི་ཆོ་ག་ནི་རིང་བསྲེལ་དང་བཅས་པའི་མཆོད་རྟེན་ལ་དྲི་
དང་། བདུག་པ་ལ་སོགས་པ་ཕུལ་ནས་འབུམ་ཕྲག་གསུམ་བཟླས་པར་བྱའོ། །མཐར་མཚན་མོ་སྨྱུང་བར་གནས་པས་ཟླ་བ་བཅུ་གཉིས་སུ་འོ་མ་བཅུ་གཉིས་དང༌།
ཞོ་བཅུ་གཉིས་དང༌། བུམ་པ་གང་བ་བཅུ་གཉིས་དང༌། སྦྲང་རྩིའི་བུམ་པ་བཅུ་གཉིས་དང༌། ཏིལ་དང༌། ཐུག་པའི་བུམ་པ་བཅུ་གཉིས་དང༌། ཀུཥྨཱ་ཎྜའི་ཁམ་ཕོར་

95-1-209b

བཅུ་གཉིས་སུ་བདུག་པ་དང༌། ཁམ་ཕོར་བཅུ་གཉིས་སུ་པདྨ་དང༌། སློང་མོའི་ཟས་བཅུ་གཉིས་བཟའ་བར་བྱའོ། །དེ་ནས་སྲོད་དེར་དེ་ལྟ་བུ་ལ་སོགས་པའི་མཆོད་པའི་
ཆོ་ག་བྱས་ནས་དེ་ནས་གུར་གུམ་བྱུགས་ལ་དེར་ཨུཏྤ་ལ་སྔོན་པོ་ཁ་དོག་དང་མཚུངས་པའི་སྣ་མའི་མེ་ཏོག་གི་ཕྲེང་བ་ཕུལ་ནས་མཆོད་རྟེན་གྱི་སྤྱན་སྔར་ནག་པོ་བཅུ་བཞི་
འམ། ཟླ་བ་ཉ་བ་ལ་ལག་པ་གཡས་པས་རལ་གྲི་བཟུང་ནས་ཀུ་ཤའི་ཁྲེས་ལ་ཉེ་བར་འདུག་སྟེ་སྟོང་ཕྲག་བརྒྱད་བཟླས་པར་བྱའོ། །མཐར་གྲུབ་པའི་མཚན་མ་ནམ་མཁའ་ནས་
ལེགས་སོ། །ལེགས་སོ་ཞེས་བྱ་བའི་ཚིག་ཐོས་པར་འགྱུར་རོ། །དེ་ནས་རལ་གྲི་འབར་བར་འགྱུར་ཏེ་སྐད་ཅིག་དེ་ཉིད་ལ་ལྷའི་ལུས་འཁོར་དང་བཅས་པར་འགྱུར་རོ། །
བསྐལ་པ་ཆེན་པོར་གནས་སོ། །དེ་ནས་རལ་གྲི་འགུལ་ལམ། མཆོད་རྟེན་གཡོ་བར་བྱེད་ན་མིའི་རྒྱལ་པོར་འགྱུར་རོ། །ཡང་ན་གང་འདོད་ཅིང་དོན་དུ་གཉེར་བ་དེ་རྙེད་
ཅིང་དོན་དུ་གཉེར་བ་དེ་གྲུབ་སྟེ་དངོས་གྲུབ་ཀྱི་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་
ངེ་འཛིན་གྱི་རྒྱལ་པོ་ལས་ངེས་པར་སྐྱེས་པ་པདྨ་ཀུན་ཏུ་སྣང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།    །།དེ་ནས་བྱང་ཆུབ་སེམས་དཔའ་

95-1-210a

སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་
ལྡན་འདས་མ་རིག་པའི་རྒྱལ་པོ་ཆེན་པོ་རྟོག་པའི་རྒྱལ་པོར་དཔེ་བྱད་བརྒྱད་ཅུ་རྗེས་སུ་བྱེད་པ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་
ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཨོཾ་དྲི་ཛ་ཊཱ་ཡ། ན་མཿཀ་མཎྚ་ལུ་ཧ་སྟཱ་ཡ། ན་མཿཔདྨ་བི་བྷུ་
ཥི་ཏཱ་ཡ། ན་མཿཔདྨ་ཡཱ་ནཱ་ཡཱ། ན་མཿཔདྨ་ཧེ་སྟཱ་ཡཱ། ན་མོ་མཎྜ་ལ་ཤི་ཁཱ་ཡ། ན་མོ་ཨ་ཤཱི་ཏྱནཱུ་བྱཾ་ཛ་ན། ལཀྵ་ཎཱ་ཡ། ན་མོ་ཨེ་སུ་རཱ་ཀེ་ཀུཉྩི་ཏ་ཡ་སྭཱཧཱ། འདི་
ནི་མཐུ་ཆེན་པོ་ཐོབ་པ་དཔེ་བྱད་བརྒྱད་ཅུའི་རྗེས་སུ་བྱེད་པ་ཞེས་བྱ་བའི་རིག་པའི་རྒྱལ་པོ་ཆེན་པོ་སྒྲོལ་མའི་རྟོག་པ་དོན་ཆེན་པོ་སྦྱིན་པ་སྟེ་གང་ལ་ལ་འདི་དྲན་
པར་བྱེད་པ་དེའི་དོན་ཐམས་ཅད་གྲུབ་པར་འགྱུར་རོ། །དེ་ནས་འདིའི་སྒྲུབ་ཐབས་ཀྱི་ཆོ་ག་ནི་རྒྱ་མཚོར་འགྲོ་བའི་ཆུ་ཀླུང་ངམ། ཆུ་གླིང་ངམ། རྒྱ་མཚོའི་ཆུ་
གླིང་དུ་གང་བདེ་བར་གཤེགས་པའི་མཐོ་གང་གི་ཚད་ཀྱི་བྱེ་མའི་རང་བཞིན་གྱི་མཆོད་རྟེན་བྱས་ཏེ་སྲོག་ཤིང་བཙུགས་ནས་དྲི་དང༌། བདུག་པ་ལ་སོགས་པ་ཇི་

95-1-210b

ལྟར་འབྱོར་པས་རེ་རེའི་སྤྱན་སྔར་སྟོང་ཕྲག་བརྒྱད་བཟླས་པར་བྱའོ། །ཇི་སྲིད་དུ་མཆོད་རྟེན་སྟོང་ཕྲག་བརྒྱད་པོ་རྫོགས་ཀྱི་བར་དུའོ། །གལ་ཏེ་ཕྱིས་མཆོད་རྟེན་འབར་
ནས་ཆེན་པོའི་བདག་པོར་འགྱུར་རོ། །དེ་ནས་འབར་ན་གྲུབ་པར་འགྱུར་ཏེ་དེ་ནས་ལས་ཐམས་ཅད་དུ་འགྱུར་རོ། །རྒྱལ་པོའམ། རྒྱལ་པོའི་བློན་པོའམ། བུད་མེད་
དམ། སྐྱེས་པ་དབང་དུ་བྱ་བར་འདོད་ན་མཆོད་རྟེན་གྱི་སྤྱན་སྔར་དྲི་ལ་སོགས་པ་ཕུལ་ནས་སྟོང་ཕྲག་བརྒྱད་བཟླས་པ་བྱའོ། །ཉི་མ་བདུན་ཐུན་གསུམ་དུ་བྱས་ནས་
དགའ་བར་འགྱུར་རོ། །གང་བླངས་པ་དེ་རྙེད་དོ། །འཇིགས་པ་ལ་དམ་ཚིག་ལ་གནས་ཏེ་བཟླས་པ་བྱས་ན་འཇིགས་པ་མེད་པར་འགྱུར་རོ། །ལས་ཕྲ་མོ་རྣམས་
བཀླགས་པ་ཙམ་གྱིས་གྲུབ་སྟེ་ལས་ཐམས་ཅད་བྱེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་
ཏིང་ངེ་འཛིན་ལས་ངེས་པར་སྐྱེས་པ་དཔེ་བྱད་བརྒྱད་ཅུའི་རྗེས་སུ་བྱེད་པ་ཞེས་བྱ་བའི་རིག་པའི་རྒྱལ་པོ་རྫོགས་སོ།།    །།དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མ་རྟོག་པའི་རྒྱལ་པོ་ཆེན་

95-1-211a

པོ་ཡོན་ཏན་གྱི་རྒྱན་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སྭཱཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། བི་མུཀྟེ་ཏེ་ཛེ། ཨ་བྷ་ཡ་དྷརྨ། ར་སི་གུ་ན་སཱ་ག་ར་པདྨེ་མ་ན་སི། བྲཧྨེནྟྲ་པྲ་ཏི་བནྣ་མ་ཧོ་ཏྱ་ཏ། ཏདྱ་
ཐཱ། དཱ་མ་ན། དཱ་མ་ནི། ཏུ་རུ་ཏུ་རུ། ཏིཥྛ་ཏིཥྛ། མ་དྷུ་མ་དྷུ། མད་དྷི། མད་དྷི། སརྦ་ཀཱ་ཏྱཾ་ཀུ་རུ་སྭཱཧཱ། འདི་ནི་མཐུ་ཆེན་པོ་ཐོབ་པ་ཡོན་ཏན་གྱི་རྒྱན་ཞེས་བྱ་བ།
སེམས་ཅན་ཐམས་ཅད་ཀྱི་འདོད་པའི་དོན་ཐམས་ཅད་སྦྱིན་པ། གང་རིག་པའི་རྒྱལ་པོ་ཡོན་ཏན་རྒྱན་འདི་རྟག་ཏུ་དྲན་པར་འགྱུར་བ་དེ་དུས་རིང་པོར་མི་
ཐོགས་པར་ལས་ཐམས་ཅད་བྱེད་པར་འགྱུར་རོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་ཏེ་སྔར་བརྗོད་པའི་ཆོ་གས་བཅོམ་ལྡན་འདས་འོད་དཔག་
མེད་ཐུབ་པའི་རས་རིས་འདྲིར་གཞུག་གོ །འདབ་མ་སྟོང་པ་ལ་སྐྱིལ་མོ་ཀྲུང་གིས་བཞུགས་པ། ཆོས་སྟོན་པར་མཛད་བཞིན་པ་འདྲིར་གཞུག་པར་
བྱའོ། །གཡས་ཀྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་པདྨ་ལ་བཞུགས་པ། སྐུ་མདོག་དཀར་པོ། རལ་པའི་ཅོད་པཎ་འཆང་བ།

95-1-211b

བཅོམ་ལྡན་འདས་ལ་ཕྱག་འཚལ་བཞིན་པའོ། །དེའི་འོག་ཏུ་སྒྲུབ་པ་པོ་ལག་ན་སྤོས་ཕོར་ཐོགས་པ་པུས་མོ་བཙུགས་པ་སྟེ་སྔར་བཞིན་ནོ། །རིང་བསྲེལ་དང་བཅས་
པའི་མཆོད་རྟེན་དུ་རས་རིས་དེ་བཞུགས་སུ་གསོལ་ནས་ཚེས་གྲངས་དང༌། བྱེད་པ་དང༌། ཡུད་ཙམ་དགེ་བས་གསོ་སྦྱོང་ཡན་ལག་བརྒྱད་པ་དང༌། བྱམས་པ་ལ་
གནས་ཏེ་མཆོད་པ་ཆེན་པོ་བྱས་ཏེ་ཟླ་བ་ཉ་ལ་སྟོང་ཕྲག་བཅུར་བཟླས་པར་བྱའོ། །འདིས་སྔོན་དུ་བསྙེན་པ་བྱས་ན་མཆོད་རྟེན་དེ་ཉིད་ལ་པདྨ་རེ་རེ་ལ་ཡོངས་སུ་
བཟླས་ནས་རས་རིས་ཀྱི་སྤྱན་སྔར་དབུལ་བར་བྱའོ། །ཉི་མ་རེ་རེ་ལ་སྟོང་དབུལ་བར་བྱ་སྟེ་གང་ཚེས་གཅིག་ནས་བརྩམས་ནས་ཇི་སྲིད་བཅུ་གཉིས་ཀྱི་བར་དུའོ། །
མཚན་མོ་གསུམ་དུ་སྨྱུང་བར་གནས་པས་རས་རིས་ལ་མཆོད་པ་རྒྱ་ཆེན་པོ་བྱས་ནས་ཞོ་དང༌། སྦྲང་རྩི་དང༌། མར་གྱིས་བཏགས་པའི་པདྨ་དཀར་པོ་སྟོང་ཕྲག་
གསུམ་སྦྱིན་སྲེག་བྱའོ། །རས་རིས་ཀྱི་ཕྲེང་བ་གཡོ་བ་དང༌། མར་མེ་འཕེལ་ཏེ་གཞན་དུ་འཕྲོ་བར་བྱེད་ན་འདི་ནི་དངོས་གྲུབ་ཀྱི་མཚན་མ་སྟེ་རྒྱལ་སྲིད་ཆེན་པོ་རྙེད་
དོ། །མ་གྲུབ་ན་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་

95-1-212a

པོ་ལས་ངེས་པར་སྐྱེས་པ་ཡོན་ཏན་གྱི་རྒྱན་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།    །།དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་ཆེན་པོ་སྒོམ་
བཞིན་དུ་བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོར་བདེ་བ་ཅན་གྱི་བཀོད་པ་ཞེས་བྱ་བའི་རིག་པའི་རྒྱལ་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱ་ཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཨུདྡྷ་པྲ་ཛྭ་ལི་
ཏ་ཛ་ཊཱ་ཡ་སུ་ཁཱ་བཏྱཾ། པྲ་མོ་ཙ་ཏེ། ཏདྱ་ཐཱ། བྷ་ག་ཝ་ཏེ། ཨ་མི་ཏཱ་བྷཱ་ས་ཡ། བཱ་དཱ་མཱུ་ལེ། མ་མ་ཙ་ཧྲྀ་ད་ཡ། པྲ་ཏི་གྲྀཧྣ་བྷ་ག་པཱ་ན། མ་མ་ཨ་ནུ། ཀམྦ་མུ་
ས་ཏཱ་ཡ། ཏདྱ་ཐཱ། སཱ་དྷུ་སཱ་དྷུ། སུཥྛུ་པྲི་ཥྱ་མི་ཏི་ལཾ་བྷ་ལངྒྷ་ཛྱོ་ཏི་ཥྤ་བ་ཏི། བི་བྷུ་དྷ་པདྨ་ཧ་སྟཱ་ཡ་སུ་མེ་སུ་མེ། བི་སུ་མ་གི་རི་གི་རི་ཎི་སྭཱཧཱ། འདི་ནི་མཐུ་
ཆེན་པོ་ཐོབ་པ་བདེ་བ་ཅན་གྱི་བཀོད་པ་ཞེས་བྱ་བ་རིག་པའི་རྒྱལ་པོ་ཆེན་པོ་བཟླས་པ་ཙམ་གྱིས་འཇིགས་པ་ཐམས་ཅད་ལས་སྲུང་བའོ། །འདིའི་ཆོ་ག་ནི་བླ་

95-1-212b

གབ་མེད་པར་ཤིང་གཅིག་གི་འོག་ཏུ་བུམ་པ་ཙམ་གྱི་མཆོད་རྟེན་བྱས་ནས་དེའི་སྤྱན་སྔར་ཨ་ག་རུ་འབུམ་གྱི་སྦྱིན་སྲེག་བྱའོ། །གང་གི་དོན་དུ་སྦྱིན་སྲེག་བྱས་པ་དེའི་
མཆོག་རྙེད་དོ། །རྒྱལ་པོའམ། རྒྱལ་པོའི་བློན་པོ་དབང་དུ་བྱ་བར་འདོད་པས་མཆོད་རྟེན་གྱི་སྤྱན་སྔར་ལན་ཚྭའི་གཟུགས་བརྙན་གྱི་གཟུགས་བརྙན་བྱས་ནས་པཱ་ལ་
ཤའི་མེ་ལ་ཉི་མ་གསུམ་ལ་ལན་བདུན་ཐུན་མཚམས་གསུམ་དུ་སྦྱིན་སྲེག་བྱས་ན་དབང་དུ་འགྱུར་རོ། །བུད་མེད་དབང་དུ་བྱ་བར་འདོད་ན་ཐང་གི་ཕྱོགས་སུ་ཡུངས་
ཀར་ཁྲག་གིས་བཏགས་པ་རྣམས་སེང་ལྡེང་གི་མེ་ལ་ཡུངས་ཀར་དང༌། སེང་ལྡེང་བཏགས་པ་རྣམས་ཀྱི་ཉི་མ་གསུམ་དུ་ཐུན་མཚམས་གསུམ་དུ་སྟོང་རྩ་བརྒྱད་སྦྱིན་སྲེག་
བྱས་ན་དབང་དུ་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་གི་བྱེ་མ་ལ་མཆོད་རྟེན་སོར་བཞི་ཙམ་མམ། མཐོ་གང་ཙམ་མམ། བདེ་བར་གཤེགས་པའི་མཐོ་གང་གི་
ཚད་ཙམ་པ་བརྒྱད་ལྷག་པའི་སྟོང་བྱས་ལ་སྲོག་ཤིང་ཕུལ་ཏེ་མཆོད་པ་ལ་སོགས་པའི་ཆོ་གས་རེ་རེའི་སྤྱན་སྔར་སྟོང་རྩ་བརྒྱད་བཟླས་པར་བྱ་སྟེ་ཇི་སྲིད་སྟོང་རྩ་བརྒྱད་
གནས་པ་ན་དོང་རྩེ་སྟོང་སྟོང་རྙེད་པར་འགྱུར་རོ། །རྒྱ་མཚོའི་ངོགས་སུ་མཆོད་རྟེན་རེ་རེའི་སྤྱན་སྔར་ཆོ་ག་སྔོན་དུ་འགྲོ་བས་སྟོང་ཕྲག་བརྒྱད་བཟླས་ན་བཅོམ་ལྡན་

95-1-213a

འདས་འཕགས་པ་སྤྱན་རས་གཟིགས་དབང་ཕྱུག་མཐོང་སྟེ་མཆོག་ཅི་འདོད་པ་དེ་སྩོལ་བར་མཛད་ཅིང་གང་ཚོལ་བ་དེ་རྙེད་དོ། །བཅོམ་
ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་བདེ་བ་ཅན་གྱི་བཀོད་པ་ཞེས་བྱ་བའི་རིག་པའི་རྒྱལ་པོ་ཆེན་པོ་རྫོགས་སོ།།    །།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཏིང་ངེ་འཛིན་དེ་ཉིད་སྒོམ་བཞིན་དུ་བཅོམ་ལྡན་འདས་མའི་
རྟོག་པའི་རྒྱལ་པོ་ཆེན་པོར་དཔའ་བོ་ལྡན་མ་ཞེས་བྱ་བ་རིག་པའི་རྒྱལ་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡི། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཤི་རི་བི་སི་རི་སྨྲི་ཏི་བཏ་ཙ་ནེ། ཏེ་ཛོ་བ་དྷ་ནི་ཧ་ར་ཧ་ར་ཨ་མུ་ཀཾ་མེ་བ་ས་མཱ་གཙྪ་ཏུ་ར་མ་ནི། བི་ར་མ་ཎི། བི་ར་
བཱ་སི། མི་ནི་སཽ། ཏ་མུ་ཏ་ཁེ་བཱི་བརྞ་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་དཔའ་བོ་དང་ལྡན་མ་ཞེས་བྱ་བའི་རིག་པའི་རྒྱལ་མོ་ཆེན་མོ་སེམས་ཅན་ཐམས་
ཅད་རྗེས་སུ་སྲུང་བར་བྱེད་པ། རྒྱལ་བ་མཆོག་གི་སྲས་རྣམས་ཀྱིས་གང་དཔའ་བ་དང་ལྡན་པའི་རིག་པ་འདི་རྟག་ཏུ་དྲན་པ་དེ་ནོར་གྱི་དངོས་གྲུབ་ངེས་པར་དེའི་

95-1-213b

བརྩོན་པ་དང་བཅས་པ་དང༌། དེའི་འདོད་པ་ལས་འགྲུབ་བོ། །འདིའི་སྒྲུབ་ཐབས་ཀྱི་ཆོ་གར་འགྱུར་ཏེ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་
ཝང་གིས་འདྲིར་གཞུག་པར་བྱ་སྟེ་པདྨའི་གདན་ལ་ཕྱག་ན་པདྨ་སྟེ་གཡས་པས་མི་འཇིགས་པ་སྦྱིན་པ། རྒྱན་ཐམས་ཅད་ཀྱིས་རྣམ་པར་བརྒྱན་པའོ། །དེའི་གཡས་སུ་
སྒྲུབ་པ་པོ་སྟེ་སྔར་བཞིན་ནོ། །རས་རིས་དེ་རིང་བསྲེལ་དང་བཅས་པའི་མཆོད་རྟེན་ལ་དྲི་དང༌། བདུག་པ་དང༌། ཕྲེང་བ་ཕུལ་ནས་ཉིན་མཚན་དུ་སྨྱུང་བར་གནས་པར་ཟླ་
བ་ཉ་ལ་འོ་ཐུག་གི་ཁམ་ཕོར་བཅུ་གཉིས་ཕུལ་ནས་ཨ་ག་རུའི་བདུག་སྤོས་དབུལ་ལོ། །དེ་ནས་ཀུ་ཤའི་ཁྲེས་ལ་འདུག་སྟེ་སྟོང་རྩ་བརྒྱད་བཟླས་པར་བྱའོ། །སྔོན་དུ་
བསྙེན་པ་བྱས་པར་འགྱུར་རོ། །ལས་ཐམས་ཅད་ཀྱི་དངོས་སྒྲུབ་ནི་འདི་ཉིད་ཀྱི་ཆོ་གས་འབུམ་བཟླས་པར་བྱའོ། །ཕྱི་ནས་རས་རིས་ཀྱི་སྤྱན་སྔར་དཀྱིལ་འཁོར་ཉེ་
བར་བྱུགས་ཏེ་སྣ་མའི་མེ་ཏོག་རེ་རེ་ལ་ཡོངས་སུ་བཟླས་ནས་དཀྱིལ་འཁོར་དུ་གཏོར་བར་བྱའོ། །དེ་ལྟ་བུ་ཉི་མ་བདུན་དུ་ཐུན་གསུམ་དུ་ཇི་སྲིད་སྟོང་རྩ་བརྒྱད་བྱས་ན་
ཉི་མ་བདུན་པ་ལ་གང་འདོད་པ་དེ་དབང་དུ་འགྱུར་རོ། །རས་རིས་ཀྱི་སྤྱན་སྔར་ཨ་ག་རུ་ནག་པོ་འབུམ་ཕྲག་གསུམ་སྦྱིན་སྲེག་བྱས་ན་རྒྱལ་སྲིད་རྙེད་དོ། །མ་གྲུབ་ན་གྲོང་

95-1-214a

རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་
སྐྱེས་པ་དཔའ་བོ་ལྡན་མ་ཞེས་བྱ་བའི་རིག་པའི་རྒྱལ་མོ་ཆེན་མོ་ཡོངས་སུ་རྫོགས་སོ།།     །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
རས་གཟིགས་དབང་ཕྱུག་ཏིང་ངེ་འཛིན་གྱི་རྒྱལ་པོ་དེ་ཉིད་སྒོམ་བཞིན་དུ་བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོར་མི་འཇིགས་པ་རབ་ཏུ་སྦྱིན་པ་ཞེས་བྱ་
བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། དཱི་པྟ་
པིངྒ་ལེ་ཧ་རི་པིངྒ་ལེ་ཨ་སོ་ནི་ཏཱ་དྷ་དྲཱ་ལེ་ཧི་ཨེ་ཧི། མ་མ་པ་རཾ་པྲ་ཡཙྪ་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ་མི་འཇིགས་པ་རབ་ཏུ་སྤྱིན་པ་ཞེས་བྱ་
བའི་རིག་པའི་རྒྱལ་པོའོ། །དེ་ནས་འདིའི་ཆོ་ག་ནི་རས་སམ། འབྲས་བུ་ཅན་ལ་སེན་རྩིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ་
པདྨའི་གདན་ན་ལ་པདྨའི་ཕྱག་ཅན། མི་འཇིགས་པ་རབ་ཏུ་སྦྱིན་པའོ། །སྒྲུབ་པ་པོའང་སྔར་བཞིན་ནོ། །དེའི་སྤྱན་སྔར་ཐུན་གསུམ་དུ་མར་གྱིས་བཏགས་པའི་

95-1-214b

ཙནྡན་དམར་པོའི་སྦྱིན་སྲེག་འབུམ་བྱས་ན་གསེར་བརྒྱ་རྙེད་དོ། །འབུམ་ཕྲག་བདུན་སྦྱིན་སྲེག་བྱས་ན་རྒྱལ་སྲིད་རྙེད་དོ། །འདིར་པདྨ་རཱ་ག་འབྱུང་བར་འགྱུར་བ་ནི། ན་མོ་
ཏཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀ་ཡ། ཏདྱ་ཐཱ། ཡི་གེ་ཙྪི་ཏྭེ་ཙ་པ་རི་པ་ཎ། ཨཻ་ཤྲ་ཏྱཾ། ད་དཱ་ཏི། མེ་བཛྲི་
ཎི། གྷྲི་ཎི། མོ་ཧ་ནི། མོ་ཧ་ཛ། ཛཾ་བྷ་ནི། སྟཾ་བྷ་ནི། ཨ་བྷ་ཡ་པྲ་དི། ཨ་བྷ་ཡ་པྲ་དི། ལ་ལ་ལ་ལ། ལ་ལ་ལ་ལ་སྭཱཧཱ། འདི་ནི་མཐུ་ཆེན་པོ་ཐོབ་པ་པདྨ་རཱ་ག་སྦྱིན་པའི་
སྔགས་སོ། །འདིའི་ཆོ་ག་ནི་ཙནྡན་དམར་པོས་འཕགས་པ་སྤྱན་རས་གཟིགས་དབང་ཕྱུག་བྲི་བར་བྱའོ། །དེའི་སྤྱན་སྔར་མར་དང་སྦྲང་རྩིས་བཏགས་པའི་མེ་ཏོག་
དམར་པོའི་སྦྱིན་སྲེག་འབུམ་བྱས་ན་པདྨ་རཱ་ག་བརྒྱད་རྙེད་དོ། །ཟས་ཀྱི་སྔགས་ཀྱི་ཆོ་གར་འགྱུར་བ་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། པྲ་བྱཱ་ཀ་རཱི། པྲ་བྷ་ཀ་རཱི། ཛྱོ་ཏིཥྨ་ཏི་སུ་ཙི་བི་མུ་ཙཱ་ཡ་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ་ཟས་གོས་
སྦྱིན་པའི་སྔགས་སོ། །འདིའི་ཆོ་ག་ནི་ཁྲག་དང༌། བ་བླ་ལས་འཕགས་པ་སྤྱན་རས་གཟིགས་དབང་ཕྱུག་བྲི་བར་བྱའོ། །དེའི་སྤྱན་སྔར་མར་གྱིས་བཏགས་པའི་འོ་ཐུག་

95-1-215a

གི་སྦྱིན་སྲེག་ཇི་སྲིད་འབུམ་ཕྲག་གཅིག་བྱས་ན་གནས་ཐམས་ཅད་དུ་ཟས་གོས་རྙེད་དོ། །འདི་ནི་དངུལ་སྦྱིན་པར་འགྱུར་ཏེ། ན་མོ་རཏྣ་
ཏྲ་ཡཱ་ཡ། ན་མ་ཨཱཪྱ་ཨ་བ་ལེ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཛྭ་ལ་ཛྭ་ལ་པྲ་ཛྭ་ལ། གྷ་ན་གྷ་ན། ཧ་ཊཱ་ཡ། སྭཱ་ད་ཡ།
སཱ་ད་ཡ། ཨེ་ཧི་ཨེ་ཧི། ཕུ་ཕུ་ཕུ་ཕུ། གྷུ་གྷུ། ཕུ་ར་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་དངུལ་སྦྱིན་པའི་སྔགས་ཏེ་འདིའི་ཆོ་ག་ནི་གུར་གུམ་གྱིས་འཕགས་
པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ་དེའི་སྤྱན་སྔར་ཞོ་དང༌། སྦྲང་རྩི་དང༌། སྦྲང་རྩི་མར་གྱིས་བཏགས་པའི་ནཱ་ག་གེ་སར་གྱི་སྦྱིན་སྲེག་འབུམ་
བྱས་ན་དངུལ་བརྒྱ་རྙེད་པར་འགྱུར་རོ། །ཡད་འདིར་གསེར་རབ་ཏུ་སྦྱིན་པའི་སྔགས་ནི། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ག་རུ་རུ་ཕ་ར་བ་ར། བ་རི་ལི་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ་གསེར་སྦྱིན་པའི་སྔགས་སོ། །
འདིའི་ཆོ་ག་ནི་རིང་བསྲེལ་དང་བཅས་པའི་མཆོད་རྟེན་ལ་མ་ལླི་ཀའི་མེ་ཏོག་རེ་རེ་ལ་ཡོངས་སུ་བཟླས་ནས་མཆོད་རྟེན་གྱི་དྲུང་དུ་གཏོར་བར་བྱའོ། །ཐུན་གསུམ་

95-1-215b

དུ་སྟོང་ཕྲག་བརྒྱད་གཏོར་ན་ཟླ་བའི་ནང་དུ་གསེར་བརྒྱ་རྙེད་དོ། །རས་རིས་ཀྱི་ཆོ་གར་འགྱུར་བ་ནི་རས་ལ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་
རལ་པ་གྱེན་དུ་བརྫེས་པ། ཕྱག་ན་སྤྱི་བླུགས་བསྣམས་པ། པདྨའི་གདན་ལ་བཞུགས་པ་འདྲིར་གཞུག་པར་བྱའོ། །རས་རིས་དེས་གྲོང་ངམ། དགོན་པར་ཨ་ཤྭཏྠའི་
ཤིང་གི་འོག་ཏུ་གཙང་མའི་ཕྱོགས་སུ་བཞུགས་ནས་སྲ་རྩི་པོག་གི་སྲེག་བླུགས་འབུམ་ཕྲག་བདུན་སྦྱིན་སྲེག་བྱས་ན་བཅོམ་ལྡན་འདས་ཀྱིས་མྱུར་དུ་རྒྱལ་སྲིད་སྩོལ་
བར་འགྱུར་རོ་ཞེས་པ་དེ་རྣམས་ལྔ་པོ་ཙམ་ནི་བཅོམ་ལྡན་འདས་མ་སྒྲོལ་མའི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་མི་འཇིགས་
པ་རབ་ཏུ་སྦྱིན་པ་རྫོགས་སོ།།     །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སླར་ཡང་ཡངས་པ་
དང་ལྡན་པའི་ཏིང་ངེ་འཛིན་གྱི་རྒྱལ་པོ་བསྒོམས་ནས་བཅོམ་ལྡན་འདས་མའི་རྟོག་པའི་རྒྱལ་པོ་ཆེན་པོར་ཨོཾ་ཡིག་རབ་ཏུ་འབྱུང་བ་ཞེས་བྱ་བའི་རིག་པའི་རྒྱལ་པོ་
གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་སྱ་ཏ་ཐཱ་ག་ཏཱ། ཨརྷ་ཏེ། སམྱཀྶཾ་བུ་དྡྷཱ་སྱ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་

95-1-216a

རུ་ཎི་ཀ་ཡ། ཏདྱ་ཐཱ། ཨ་མུཀྟེ། ཨ་མུཀྟེ། ཙ་ཙྪད་ནེ། མཱ་དྷེ་ནི་མཱ་དྷེ་ནི། སུ་རུ་དྷི། རུ་ཏ་མཱ་ཡ། དྷ་རཱི། ཧུ་ཧུ། ཧུ་ཧུ། མ་ཐ་མ་ཐ་མ་ཐ།
ཨོཾ་ར་པྲ་མུ་ཁ། པཱ་ལ། པཱ་ལ། མཧཱ་པཱ་རི་པཱ་ལ། ཏེ་ཛ། ན་མོ་སྟུ་ཏེ། སརྦ་དུཥྚཾ་ཏྭཾ་བཱ་སི་སཱ་ཏཱ་ཎི་མཱ་ཎེ་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ་འཁོར་བའི་
སྣ་ཐག་གྲོལ་བར་བྱེད་པ་ཞེས་བྱ་བ་རིག་པའི་རྒྱལ་པོ་ཆེན་པོ་གང་འདི་རྟག་ཏུ་དྲན་པར་བྱེད་ན་འཁོར་བར་ཡུན་རིང་དུ་མི་འཁོར་རོ། །བཟླས་པ་ཉིད་ཀྱིས་མཚམས་
མེད་པ་ལྔ་པོ་རྣམས་རྣམ་པར་སྦྱོང་བར་བྱེད་དོ། །དེ་ནས་འདིའི་སྒྲུབ་ཐབས་ཀྱི་ཆོ་ག་ནི་སྔར་བརྗོད་པའི་རས་ལ་བཅོམ་ལྡན་འདས་འཕགས་ས་སྤྱན་རས་གཟིགས་
དབང་ཕྱུག་ནམ་མཁའ་ལ་འགྲོ་བ། ཀུན་ནས་འོད་འབར་བ། པདྨ་ཕྱག་ན་བསྣམས་པ། གཡས་པར་མི་འཇིགས་པ་སྦྱིན་པའོ། །སྒྲུབ་པ་པོ་ཡང་དག་པའི་
ལུས་ཀྱི་མགོ་བོས་བདུག་པ་སྲེག་པ། ཆ་བྱད་དང༌། རྣམ་པ་ཇི་ལྟ་བ་བཞིན་འདྲིར་གཞུག་པར་བྱའོ། །དེ་ནས་རས་རིས་དེ་སྔར་བརྗོད་པའི་གནས་སུ་བཞུགས་ནས་
དྲི་དང༌། མེ་ཏོག་དང༌། བདུག་པ་ལ་སོགས་པའི་དེ་ཉིད་ཀྱིས་ཕུལ་ལ་འབུམ་ཕྲག་གསུམ་བཟླས་པར་བྱའོ། །སྔོན་དུ་བསྙེན་པ་བྱས་པར་འགྱུར་རོ། །མཚམས་

95-1-216b

མེད་པ་ལྔ་པོ་རྣམས་རྣམ་པར་སྦྱོད་བར་བྱེད་དོ། །འབུམ་ཕྲག་དྲུག་བཟླས་པས་དམ་བཅས་པ་རྙེད་པར་འགྱུར་རོ། །གདུག་པ་ཤ་ཟ་དང༌། སྲིན་པོ་རྣམས་འཆིང་བར་འདོད་
ན་ཀུ་ཤའི་སྣ་ཐག་གིས་བསྐོར་ནས་སྟོང་ཕྲག་བརྒྱད་མངོན་པར་སྔགས་ཏེ་གདུག་པ་གང་ན་གནས་པའི་ཤིང་ངམ། ཁྱིམ་ལ་སོགས་པ་ལ་དཀྲི་བར་བྱའོ། །གདུག་པ་
ཐམས་ཅད་བཅིངས་པར་འགྱུར་རོ། །གདུག་པའི་སེམས་དང༌། སེམས་ཅན་རྣམས་ཟིལ་གྱིས་གནོན་པར་འགྱུར་རོ། །རྣ་བའི་མིག་སྨན་སྒྲུབ་པར་འདོད་ན་རས་རིས་
ཀྱི་སྤྱན་སྔར་སྟོང་ཕྲག་རྫོགས་པའི་སྲེག་བླུགས་བྱས་ནས་ཨ་ཤྭཏྠའི་འདབ་མ་བདུན་གྱི་ནང་དུ་བཞག་ནས་དུ་བ་འཐུལ་ན་དེ་རྣམས་རྒྱལ་བའི་སྤྱན་དང་མཚུངས་
པར་འགྱུར་རོ། །ལོ་སྟོང་ཕྲག་གསུམ་དུ་འཚོ་བར་བྱེད་དོ། །རས་རིས་ཀྱི་སྤྱན་སྔར་པདྨ་དཀར་པོ་འབུམ་ཕྲག་གསུམ་དབུལ་བར་བྱའོ། །རྒྱལ་སྲིད་རྙེད་དོ། །མ་གྲུབ་
ན་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་
འཁོར་བའི་སྣ་ཐག་གྲོལ་བར་བྱེད་པ་ཞེས་བྱ་བ་རིག་པའི་རྒྱལ་པོ་ཆེན་པོ་རྫོགས་སོ།།     །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་

95-1-217a

སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མའི་རྟོག་པའི་རྒྱལ་
པོ་ཆེན་པོར་ཡི་གེ་བཅུ་གཅིག་པ་ཞེས་བྱ་བའི་རིག་པའི་རྒྱལ་པོ་ཆེན་པོ་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱ་ཪྻ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ད་ཤ་ནི། ཀ་ར་ཎི། བི་ཀ་ར་ཎི། བི་དྷུ་ལི། བཱི་ལ་ཡ་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་ཡི་གེ་བཅུ་གཅིག་པ་
ཞེས་བྱ་བའི་རིག་པའི་རྒྱལ་པོ་རྟག་ཏུ་སངས་རྒྱས་བཅུ་གཅིག་པའང་འདི་བདག་གིས་སྔོན་བཤད་པ་སྟེ་རྟག་ཏུ་བཟླས་པས་གསེར་རྙེད་དོ། །དེ་ནས་འདིའི་སྒྲུབ་
ཐབས་ཀྱི་ཆོ་ག་ནི་སྒྲུབ་པའི་ཆེད་དུ་འགྱུར་ཏེ་སྔར་བརྗོད་པའི་རས་རིས་ནཱ་ག་གེ་སར་གྱི་ཕྱེ་མ་དང༌། བ་ལི་ཀ་བསྲེས་པས་འདྲིར་གཞུག་སྟེ་པདྨའི་གདན་ལ་
བཞུགས་པ། བསམ་གཏན་སྒོམ་པ། ཕྱག་ན་པདྨ་བསྣམས་པ། ཕྱག་གཡས་པས་བགྲང་ཕྲེང་བསྣམས་པ། སྐུ་མདོག་དཀར་པོའོ། །སྒྲུབ་པ་པོའང་སྔར་
བཞིན་ནོ། །རས་རིས་དང་པོའི་གནས་སུ་བཞག་ནས་འབུམ་ཕྲག་ལྔ་བཟླས་པར་བྱའོ། །སྔོན་དུ་བསྙེན་པ་བྱས་པར་འགྱུར་རོ། །རིའི་རྩེ་མོར་ཉི་མ་གསུམ་དུ་མི་

95-1-217b

བཟའ་བར་སྟོང་ཕྲག་ཉི་ཤུ་བཟླས་པར་བྱ་སྟེ་གསེར་སྟོང་རྙེད་པར་འགྱུར་རོ། །ཙནྡན་དཀར་པོའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་སྔར་བརྗོད་པ་
བཞིན་འདྲིར་གཞུག་པར་བྱའོ། །དེའི་སྤྱན་སྔར་ཙནྡན་དཀར་པོའི་ཞོགས་མ་དང་བཅས་པ་འབུམ་ཕྲག་གསུམ་སྦྱིན་སྲེག་བྱས་ན་རྒྱལ་སྲིད་རྙེད་དོ། །མ་གྲུབ་ན་གྲོང་རྙེད་
དེ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་པ་ལའོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་འདོད་ཅིང་དོན་
དུ་གཉེར་བ་སྦྱིན་པའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།     །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་
དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མ་སྒྲོལ་མ་རལ་པ་གྱེན་བརྫེས་རྟོག་པའི་རྒྱལ་པོ་ཆེན་པོ་རས་རིས་ཀྱི་
གནས་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱ་ཪྻ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་
ཀཱ་ཡ། ཏདྱ་ཐཱ། ཀ་ཊེ་ནི་ཀ་ཊེ། ཀ་ཊཱཾ་ཀ་ཊེ། ཛྱོ་ཏི། ཏིཥྨ་ཏཱི། བི་པུ་ལེ་སྭཱཧཱ། འདི་ནི་མཐུ་ཆེན་པོ་ཐོབ་པ་རས་རིས་ཀྱི་གནས་ཞེས་བྱ་བའི་རིག་པའི་རྒྱལ་པོ་ཆེན་

95-1-218a

པོའོ། །རྟག་ཏུ་བཟླས་པས་དོན་སྦྱིན་པར་བྱེད་ཅིང་སྡིག་པ་ཐམས་ཅད་རྣམ་པར་འཇོམས་པར་བྱེད་པ་གྲུབ་པར་ཡང་འགྱུར་རོ། །ཡང་
འདིའི་ཆོ་ག་ནི་སྔར་བརྗོད་པའི་རས་རིས་ལ་འོད་དཔག་མེད་འདྲིར་གཞུག་པར་བྱ་སྟེ། སྐྱིལ་མོ་ཀྲུང་གིས་བཞུགས་པ་ཏིང་ངེ་འཛིན་ལ་སྙོམས་པར་ཞུགས་པའོ། །
བཅོམ་ལྡན་འདས་ཀྱི་གཡས་སུ་འཕགས་པ་སྤྱན་རས་གཟིགས་དབང་ཕྱུག་རལ་པའི་ཅོད་པན་འཆང་བ། དར་དཀར་པོའི་སྟོད་གཡོགས་ཅན། བཅོམ་ལྡན་འདས་
ལ་ཐལ་མོ་སྦྱོར་བར་བྱེད་བཞིན་པའོ། །གཡོན་དུ་འཕགས་པ་མཐུ་ཆེན་ཐོབ་པྲི་ཡང་ཀུ་ལྟར་སྔོ་བསངས། པདྨའི་གདན་ལ་བཞུགས་པ། བཅོམ་ལྡན་འདས་ལ་ཐལ་
མོ་སྦྱོར་བར་བྱེད་པའོ། །དེ་ལྟ་བུའི་རས་རིས་འདྲིར་བཅུག་ནས་གཙང་མའི་ཕྱོགས་སུ་པ་ཊའི་ཤིང་ལ་སོ་སོ་སོ་སོར་བཞག་ནས་འདི་ཉིད་ཀྱིས་དྲི་དང༌། མེ་ཏོག་ལ་
སོགས་པ་ཕུལ་ལ་འབུམ་ཕྲག་བདུན་བཟླས་པར་བྱའོ། །སྔོན་དུ་བསྙེན་པ་བྱས་པར་འགྱུར་རོ། །མཐར་མཚན་མོ་གསུམ་དུ་སྨྱུང་བར་གནས་ཏེ་མེ་ཏོག་དཀར་པོ་
སྟོང་ཕྲག་བརྒྱད་ལ་རེ་རེ་ལ་ཡོངས་སུ་བཟླས་ནས་སྤྱན་རས་གཟིགས་དབང་ཕྱུག་གི་དྲུང་དུ་དབུལ་བར་བྱའོ། །དངོས་གྲུབ་ཀྱི་མཚན་མ་ནི་པདྨ་སྟོང་རྩ་བརྒྱད་པོ་དེ་རྣམས་

95-1-218b

གཅིག་ཏུ་གནས་པར་འགྱུར་ཏེ་འདི་ནི་དངོས་གྲུབ་ཀྱི་མཚན་མའོ། །འདི་དག་ཕྱེ་མར་བྱས་ནས་གཞན་ཤ་ལ་དང་བསྲེས་ཏེ་རྒྱལ་པོའམ། རྒྱལ་པོའི་བློན་པོའམ། གང་ལ་
བྱིན་པ་དེ་དབང་དུ་འགྱུར་རོ། །ནད་ཀྱིས་གདུངས་པ་ལ་བྱིན་ན་ནད་ཐམས་ཅད་ཉེ་བར་ཞི་བར་འགྱུར་རོ། །ཕྱེ་མ་དེས་མཚན་མ་དང་ལྡན་པ་མོ་ལ་རྡུལ་བཏབ་ན་བུ་རྙེད་དོ།
ཐོ་རངས་བདག་ཉིད་ཀྱི་སྤྱི་བོར་ཕྱེ་མ་དེས་རྡུལ་བཏབ་ན་སྐྱེ་བོ་ཐམས་ཅད་དགའ་བར་འགྱུར་རོ། །དེ་ལྟར་གང་འདོད་པ་དེ་ཐམས་ཅད་ཕྱེ་མ་དེས་བྱེད་དོ། །གྲོལ་བར་བྱེད་ན་
ཉེ་བར་བཞག་པའི་ནད་དམ། ཁྲག་འཛག་པའམ། མཚན་མར་གདོལ་བའམ། དེ་བཞིན་དུ་དུག་ལ་སོགས་པ་ཐམས་ཅད་ལ་འཐུང་དུ་བཅུག་པའམ། ཅུང་ཟད་བྱུག་པར་སྦྱིན་
པར་བྱ་སྟེ་ནད་ཐམས་ཅད་ཞི་བར་འགྱུར་རོ། །ཡང་འདིར་རས་རིས་ཀྱིས་གནས་ཀྱི་ཕྱེ་མའི་ཆོ་ག་ནི། ནཱ་ག་གེ་སར་དང༌། ཙནྡན་དང༌། ད་མ་ན་ཀ་དང༌། ཏ་མ་ལའི་འདབ་མ་
དང་། པུ་ཤེལ་རྩེ་དང༌། རུ་རྟ་དང༌། མེ་ཏོག་བརྒྱ་པ་སྟེ་འདི་རྣམས་ཆ་མཉམ་པར་སྦྱར་ནས་ཕྱེ་མར་བྱེད་དུ་གཞུག་གོ །འདི་ནི་རས་རིས་ཀྱི་གནས་ཀྱི་ཕྱེ་མ་སྟེ་བརྒྱ་ཕྲག་
བརྒྱད་མངོན་པར་སྔགས་ནས་གང་ལ་བཏུང་བ་ལ་སོགས་པར་བྱིན་པ་དེ་དབང་དུ་འགྱུར་ཏེ་བྲན་ཉིད་དུ་ཉེ་བར་གནས་པ་དང༌། མཚོན་ཆའི་འཇིགས་པ་མེད་པ་དང༌། གཉིས་མཉམ་

95-1-219a

དུ་རྙེད་ཅིང་རབ་ཏུ་འཇུག་གོ །དེ་བཞིན་དུ་འཇིགས་པ་ལ་རས་རིས་ཀྱི་སྤྱན་སྔར་པདྨ་དཀར་པོ་འབུམ་ཕྲག་གསུམ་དབུལ་བར་བྱ་སྟེ་ཡུལ་
ཆེན་པོ་རྙེད་དོ། །ཨརྒའི་ཤིང་གིས་མེ་རབ་ཏུ་སྦར་ནས་པདྨ་དམར་པོས་འབུམ་ཕྲག་བདུན་སྦྱིན་སྲེག་བྱས་ན་རྒྱལ་སྲིད་ཆེན་པོ་རྙེད་དོ། །མ་གྲུབ་ན་གྲོང་ཁྱེར་ཆེན་པོ་རྙེད་
དོ། །ཏིལ་གྱི་སྦྱིན་སྲེག་འབུམ་ཕྲག་གཅིག་བྱས་ན་གྲོང་གཅིག་རྙེད་དོ། །འབུམ་ཕྲག་ལྔ་སྦྱིན་སྲེག་བྱས་ན་ནོར་སྦྱིན་པ་དང་མཆོག་སྦྱིན་པར་བྱེད་ཅིང་དེ་དབང་དུ་བྱེད་
དོ། །དུང་ལ་བརྒྱ་བཟླས་པ་ཉིད་ཀྱིས་དོན་ཐམས་ཅད་ཐོབ་པར་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་པ་རྫེས་ཀྱི་རྩ་བའི་རྟོག་པའི་རྒྱུད་
ཆེན་པོར་རས་རིས་ཀྱི་གནས་ཡོངས་སུ་རྫོགས་སོ།།     །།སླར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་
ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་པདྨའི་མཐའ་ཞེས་པའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། བྱ་ཛ་ནི། བེ་ཛ་ནི། བེ་ཛ་ཧ་ཏེ། པདྨ་ཥ་ཎྜ་ནི། བཱ་སཱི་ནི་བུདྡྷེ། བུདྡྷ་ཡ། པ་རི་པཱ་

95-1-219b

རཱ་ཡ། སརྦ་ག་ཏི་བི་ཛ་ཡཱ་ཡ་སྭཱཧཱ། འདི་ནི་མཐུ་ཆེན་པོ་ཐོབ་པ་པདྨའི་མཐའ་ཞེས་བྱ་བའི་རིག་པ་ཆེན་པོ་སྟེ་འདི་རྟག་ཏུ་བཟླས་པས་ཕྱིར་བཟློག་པར་འགྱུར་ཞིང་ནད་ཐམས་ཅད་
ལས་རྣམ་པར་གྲོལ་བར་འགྱུར་རོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་ཏེ་གྲོ་གའི་འདབ་མ་ལ་གི་ཝང་གིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་
པར་བྱ་སྟེ། པདྨ་ལ་བཞུགས་པ་ཐམས་ཅད་དཀར་པོ་རལ་པ་གྱེན་དུ་བརྗེས་པ་ཕྱག་གཡོན་པས་པདྨ་དང༌། གཡས་པས་རིལ་བ་སྤྱི་བླུགས་བསྣམས་པའི་ཕྱག་གོ །དེ་ནས་
རས་རིས་གཙང་མའི་གནས་སུ་བཞུགས་སུ་གསོལ་ནས་འདི་ཉིད་ཀྱིས་དྲི་དང༌། བདུག་པ་ལ་སོགས་པ་ཐམས་ཅད་བྱ་ཞིང་འབུམ་ཕྲག་གསུམ་བཟླས་པར་བྱའོ། །མཐར་
ཉིན་མཚན་དུ་སྨྱུང་བར་གནས་ནས་དཀར་པོའི་ཚེས་གཅིག་ནས་བརྩམས་ཏེ་བཅོམ་ལྡན་འདས་ལ་མེ་ཏོག་སྟོང་ཕྲག་བརྒྱད་ལ་ལེན་རེ་བཟླས་ནས་བཅོམ་ལྡན་འདས་ཀྱི་ཞབས་
ལ་བསྣུན་པར་བྱའོ། །དེ་ལྟར་ཇི་སྲིད་དུ་སྟོང་ཕྲག་བརྒྱད་ཅུ་རྫོགས་པའི་མཐར་མཆོད་པ་རྒྱ་ཆེན་པོ་བྱས་ནས་སྲོད་ནས་བརྩམས་ཏེ་བཟླས་པར་བྱའོ། །དེ་ནས་ནམ་མཁའ་གྲུབ་བོ་
ཞེས་པའི་ཆོ་ག་འབྱུང་སྟེ་གལ་ཏེ་མངོན་པར་འདོད་པ་དེ་རྙེད་དོ། །རྒྱལ་པོ་དང༌། གང་དབང་དུ་བྱེད་པར་འདོད་ན་སྣ་མའི་ཕྲེང་བ་ཡོངས་སུ་བླངས་ནས་མེ་ཏོག་དེ་རེ་རེ་ལ་

95-1-220a

མངོན་པར་སྔགས་ནས་རས་རིས་ཀྱི་སྤྱན་སྔར་དབུལ་ཏེ་ཉིན་ཞག་བདུན་ཐུན་གསུམ་དུ་དབུལ་བར་བྱས་ན་དབང་དུ་འགྱུར་རོ། །བྲམ་ཟེ་
དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་པཱ་ལ་ཤའི་མེ་ལ་ཉིན་ཞག་བདུན་ཐུན་གསུམ་དུ་གཡང་བཞི་ནག་པོའི་པགས་པས་སྦྱིན་སྲེག་བྱས་ན་དབང་དུ་འགྱུར་
རོ། །རས་རིས་ཀྱི་སྤྱན་སྔར་བིལ་པའི་མེ་ལ་ཨུ་དུམ་བཱ་རའི་མེ་ཏོག་གིས་སྦྱིན་སྲེག་བྱས་ན་ཞག་གསུམ་གྱིས་དབང་དུ་འགྱུར་རོ། །དམངས་རིགས་དབང་དུ་བྱ་བར་
འདོད་ན་རས་རིས་ཀྱི་སྤྱན་སྔར་ཨརྒའི་མེ་ལ་ལན་ཚའི་སྦྱིན་སྲེག་བྱས་ན་ཉི་མ་གསུམ་གྱི་དབང་དུ་འགྱུར་རོ། །ཐུན་མོང་བའི་བུད་མེད་དབང་དུ་བྱ་བར་འདོད་ན་
མེ་དེ་ལ་ནས་ཀྱི་སྦྱིན་སྲེག་བྱའོ། །དགེ་སློང་ངམ། བྲམ་ཟེ་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་སེང་ལྡེང་གི་མེ་ལ་དཱུར་བའི་སྦྱིན་སྲེག་ཐུན་གསུམ་ཉི་མ་
བདུན་དུ་བྱས་ན་བདུན་པ་ལ་དབང་དུ་འགྱུར་ཏེ་གང་དབང་དུ་བྱ་བ་དེ་ལ་ཟླ་བ་གཅིག་ཏུ་བཟླས་པས་དེ་དབང་དུ་འགྱུར་རོ། །བཅོམ་ལྡན་འདས་མ་འཕགས་མ་
སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་སྐྱེས་པ་པདྨའི་མཐའ་ཞེས་བྱ་བའི་སྔགས་ཀྱི་རྒྱལ་པོ་ཆེན་པོ་ཡོངས་

95-1-220b

སུ་རྫོགས་སོ།།     །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་
གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མ་འཕགས་མ་སྒྲོལ་མའི་རྟོག་པའི་རྒྱལ་པོར་པདྨ་གཟི་བརྗིད་ཞེས་བྱ་བའི་སྔགས་ཀྱི་རྒྱལ་པོ་ཆེན་པོ་གསུངས་སོ། །ན་མོ་རཏྣ་
ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀ་ཡ། ཏདྱ་ཐཱ། ད་མ་ནེ། ད་མ་ནེ། ཤཱནྟེ་ཤཱནྟེ། མཱ་ན་སེ། བི་ཛ་ཡེ། ཛ་ཡེ་
བ་ཧེ། ཨ་ན་གྷེ། ཨ་ན་གྷེ། དཪྴ་ནེ། ཨ་པྲ་ཏི་ཧ་ཏ། སཱ་ས་ནེ། ཏིཥྛ་ཏིཥྛ། བི་ཛ་ཡ་བ་ཧེ། མ་བ་བ་རཾ། ཤོ་བྷ་ནེ། རུ་རུ་རུ་རུ་རུ་རུ་རུ་རཱ་ཡ་སྭཱཧཱ། འདི་ནི་མཐུ་ཆེན་པོ་
ཐེབ་པ་དང་བཅས་པ་པདྨ་གཟི་བརྗིད་ཅེས་བྱ་བའི་སྔགས་ཀྱི་རྒྱལ་པོ་ཆེན་པོའོ། །འདི་རྟག་ཏུ་བཟླས་པས་ནད་ཐམས་ཅད་མེད་པར་འགྱུར་རོ། །དེ་ནས་འདིའི་སྒྲུབ་
ཐབས་ཀྱི་ཆོ་གར་འགྱུར་ཏེ་ལེ་བརྒན་རྩིའི་ཆུ་དང་འདྲེས་པའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་གི་རས་རིས་འདྲིར་གཞུག་པར་བྱའོ། །དཀར་པོ་རལ་
པ་གྱེན་དུ་བརྫེས་པ། ཕྱག་ན་པདྨ་བསྣམས་པ། པདྨའི་གདན་ལ་ཉེ་བར་འདུག་པ། ཀུན་ནས་འབར་བའི་ཕྲེང་བས་འཁྲུགས་པའོ། །དེ་ནས་གཙང་མའི་ཕྱོགས་སུ་

95-1-221a

བཞུགས་ནས། འདི་ཉིད་ཀྱི་དྲི་དང༌། མེ་ཏོག་དང༌། བདུག་པ་སྲེག་ཅིང་འབུམ་ཕྲག་ལྔ་བཟླས་པར་བྱའོ། །དེ་ནས་ཙནྡན་དཀར་པོ་
ཞོ་དང༌། སྦྲང་རྩི་དང༌། མར་ལ་བཏགས་པའི་སྦྱིན་སྲེག་འབུམ་ཕྲག་གསུམ་བྱའོ། །དེ་མ་ཐག་ཏུ་རྒྱལ་སྲིད་རྙེད་དོ། །མ་གྲུབ་ན་གྲོང་གཅིག་གོ །རས་རིས་ཀྱི་སྤྱན་
སྔར་པཱ་ལ་ཤའི་འམ། ཨ་ག་རུ་མར་གྱིས་བཏགས་པའི་སྦྱིན་སྲེག་བྱས་ན་གོས་བྱེ་བ་བརྒྱ་རྙེད་དོ། །ལེ་བརྒན་རྩིའི་སྲེག་བླུགས་འབུམ་བྱས་ན་གཏེར་མཐོང་ངོ༌།
གང་བསྟན་པ་ཟླ་བ་གཅིག་ཏུ་བཟླས་ན་དེའི་དོན་རྙེད་དོ་ཞེས་པ་སྟེ་འདོད་པས་ཉེ་བར་བཞག་པ་མ་གཏོགས་སོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་
གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་པདྨ་གཟི་བརྗིད་ཅེས་བྱ་བའི་སྔགས་ཀྱི་རྒྱལ་པོ་ཆེན་པོ་ཡོངས་སུ་རྫོགས་
སོ།།    །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་མ་རྟོག་པའི་རྒྱལ་པོས་དཔལ་བེའུ་
ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ།

95-1-221b

ཏདྱ་ཐཱ། བ་སུ་ར། མ་ར། བ་ནི། གྷུ་གྷུ། ན་བ་རཾ། བ་རཱ་ཡ་ནི། ཨེ་ཧི་ཨེ་ཧི། བུ་དྷྱ་བུ་དྷྱ། བི་དྷྱ་ཡེ་སྭཱཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ་དཔལ་བེའུ་ཞེས་བྱ་
བའི་རིག་པའི་རྒྱལ་པོ་ཆེན་པོ་དྲན་པ་ཙམ་གྱིས་ཉེ་བར་འཚེ་བ་ཐམས་ཅད་འཇོམས་པར་བྱེད་པའོ། །འདིའི་ཆོ་ག་ནི་གུར་གུམ་དང་བསྲེས་པའི་ཚོན་གྱིས་འཕགས་པ་སྤྱན་
རས་གཟིགས་དབང་ཕྱུག་འདིར་གཞུག་པར་བྱའོ། །རལ་པ་གྱེན་དུ་བརྫེས་པ། པདྨ་ལ་བཞུགས་པ། ཕྱག་གཡོན་ན་པདྨ་བསྣམས་པ། གཡས་པས་མཆོག་སྦྱིན་པ།
ཐུགས་ཀར་དཔལ་བེའུར་མཚན་མས་བརྒྱན་པའོ། །གཡས་སུ་གུར་གུམ་གྱིས་དཔལ་བེའུ་བྲི་བར་བྱའོ། །རིང་བསྲེལ་དང་བཅས་པའི་མཆོད་རྟེན་ལ་རས་རིས་ཞལ་
ནུབ་དུ་ཕྱོགས་པར་བཞུགས་ནས་མཆོད་རྟེན་དེ་ཉིད་ཀྱིས་བདུག་པ་བསྲེགས་ཏེ་འབུམ་ཕྲག་གསུམ་བཟླས་པར་བྱའོ། །མཐར་ཉིན་མཚན་དུ་སྨྱུང་བར་གནས་ཏེ་ནཱ་ག་གེ་
སར་རེ་རེ་ལ་ཡོངས་སུ་བཟླས་ནས་འཕགས་པ་སྤྱན་རས་གཟིགས་དབང་ཕྱུག་གི་ཐུགས་ཀར་བསྣུན་པར་བྱའོ། །དེ་ལྟ་བུ་ཟླ་བར་རྫོགས་པར་བྱས་ན་གཏེར་ཆེན་པོ་མཐོང་
བར་བྱེད་དོ། །ཉི་མ་བདུན་གྱིས་གསེར་སྟོང་རྙེད་དོ། །ཕྱོགས་ཀྱི་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་

95-1-222a

ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་དཔལ་བེའུ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།     །།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་
ལྡན་འདས་མའི་རྟོག་པའི་རྒྱལ་པོར་མི་འཇིགས་པ་སྦྱིན་པ་ཞེས་བྱ་བའི་སྔགས་ཀྱི་རྒྱལ་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ཏདྱ་ཐཱ། གོ་པ་ཏི་པ་ཏི། ཙ་ར་པ་ཏི་པ་ཏི། ཤ་ས་ནི། ཤ་སི་ནི། བྷུ་བྷུ། ཙི་ལི་ཙི་ལི་ཙིལྤ་ཡ་སྭཱཧཱ། འདི་ནི་མཐུ་
ཆེན་པོ་ཐོབ་པ་དང་བཅས་པ་སྟེ་མི་འཇིགས་པ་སྦྱིན་པ་ཞེས་བྱ་བའི་སྔགས་ཀྱི་རྒྱལ་པོ་ཆེན་པོ་རྟག་ཏུ་བཟླས་པས་སའི་རྒྱལ་པོར་འགྱུར་རོ། །འདིའི་སྒྲུབ་ཐབས་ཀྱི་ཆོ་
གར་འགྱུར་བ་ནི་རས་ལ་ལི་ཁྲིའི་ཕྱེ་མ་དང་བསྲེས་པའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ་རལ་པ་གྱེན་དུ་བརྫེས་པ།
རིལ་བ་སྤྱི་བླུགས་ཕྱག་ན་བསྣམས་པ། གཞོགས་སུ་སོན་པ། པདྨའི་གདན་ལ་བཞུགས་པ། མི་འཇིགས་པ་རབ་ཏུ་སྦྱིན་པའོ། །དེ་ནས་རས་རིས་དེ་རིང་བསྲེལ་དང་

95-1-222b

བཅས་པའི་མཆོད་རྟེན་ལ་མཆོད་རྟེན་གྱི་བྱང་དུ་བཞུགས་ནས་འདི་ཉིད་ཀྱིས་ཇི་ལྟར་འབྱོར་པའི་མཆོད་པ་བྱས་ནས་འབུམ་བཟླས་སོ། །མཐར་ཉིན་མཚན་དུ་སྨྱུང་བར་གནས་
བས་མཆོད་པ་རྒྱ་ཆེན་པོ་བྱས་ནས་སྲོད་ནས་བརྩམས་ནས་བཟླས་པར་བྱ། ནམ་མཁའ་ལས་གྲུབ་བོ་ཞེས་པའི་སྒྲ་ཐོས་པར་འགྱུར་ཏེ་གང་དུ་མཆོད་པ་དེར་ཆར་ལྷུང་བར་འགྱུར་
རོ། །མ་གྲུབ་ན་ཡུལ་རྙེད་དོ། །དེའི་སྤྱན་སྔར་པ་ལཱ་ཤའི་མེ་ལ་ཀླུ་ཤིང་གི་མེ་ཏོག་མར་ལ་བཏགས་པའི་སྦྱིན་སྲེག་འབུམ་བྱས་ན་དངུལ་འབུམ་རྙེད་དོ། །དོང་རྩེ་བརྒྱ་རྙེད་པར་འགྱུར་
རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལ་ངེས་པར་སྐྱེས་པའི་མི་འཇིགས་པ་སྦྱིན་པ་ཞེས་བྱ་
བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།།     །།བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོའི་མདོ་སྡེ་བཅོམ་ལྡན་འདས་མ་འཕགས་
མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ལས། ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པའི་རིག་པའི་སྔགས་རྣམས་ཏེ་ལེའུ་རབ་འབྱམས་བཅུ་གསུམ་པ་
རྫོགས་སོ།།     །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སླར་ཡང་ཐམས་ཅད་དང་ལྡན་པའི་འཇིག་

95-1-223a

རྟེན་གྱི་ཁམས་སུ་བྱང་ཆུབ་སེམས་དཔའི་ཏིང་ངེ་འཛིན་དག་པའི་ཡུལ་རྣམ་པར་འཕྲོ་ཞིང་རྣམ་པར་འཇིག་པར་བྱེད་པ་ཞེས་བྱ་བའི་ཏིང་
ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་རྟོག་པའི་རྒྱལ་པོ་ཆེན་པོ་འདིར་བཅོམ་ལྡན་འདས་མ་འཕགས་མ་སྒྲོལ་མ་བསྒྲུབ་པར་བྱ་བའི་དོན་
དུ་བདག་གིས་འཆད་བཞིན་པའི་ཆེད་དུ་ལྷ་ཐམས་ཅད་ཀུན་ཏུ་བགེགས་ཀྱི་བསམ་པ་དེ་བཞིན་གཤེགས་པ་ཉེ་བར་འཕོ་བར་འགྱུར་བ་དེ་ལ་བདག་གིས་སེམས་
ཅན་ཐམས་ཅད་རབ་ཏུ་སྐྲག་པར་བྱེད་པ་ལ་མི་འཇིགས་པ་རབ་ཏུ་སྦྱིན་པ་བཤད་ཀྱིས། ཀྱེ་ལྷའི་ཚོགས་རྣམས་དང༌། འབྱུང་པོའི་ཚོགས་ཐམས་ཅད་དང༌། བགེགས་
དང་། ལོག་པར་འདྲེན་པ་དང༌། གནོད་སྦྱིན་གྱི་དབང་པོ་ཐམས་ཅད་དང༌། གང་ཡང་གཞན་རིག་པའི་སྡེ་དཔོན་རྣམས་ཉོན་ཅིག །བདག་གིས་རིག་པའི་རྒྱལ་པོ་
ཆེན་པོ་ཁྲོ་གཉེར་ཅན་ཞེས་བྱ་བའི་རིག་པ་ཐམས་ཅད་ཀྱི་རྒྱལ་མོ་བཅོམ་ལྡན་འདས་མ་སྒྲོལ་མས་གསུངས་པ། རིག་པ་ཐམས་ཅད་ཀྱི་མངའ་བདག །དབང་དུ་
གྱུར་པ། དེ་བཞིན་གཤེགས་པས་གསུངས་པ། གསོལ་བ་འདེབས་པ་མངོན་པར་འདུ་བྱེད་པ་ཉིད་དང༌། དེ་དང་མཐུན་པར་འཇིགས་པ་ཆེན་པོ་ཐམས་ཅད་

95-1-223b

འཕྲོག་པ་དང༌། སྐེམས་པ་དང་གསོད་པར་བྱེད་པ། རྟོག་པའི་རྒྱལ་པོ་འདིར་ལས་ཀྱི་ཆོ་ག་བཅོམ་ལྡན་འདས་མ་འཕགས་མ་སྒྲོལ་མའི་སྒྲུབ་ཐབས་ཀྱི་སྔ་དྲོ་ལངས་ནས་
གཙང་མར་གྱུར་པ་ལས་ཤར་ལ་སོགས་པར་ཀུན་ཏུ་བལྟས་ཏེ་ལག་མཐིལ་ལ་ཡོངས་སུ་བཟླས་ནས་ཉི་མའི་དཀྱིལ་འཁོར་ལའང་ཀུན་ཏུ་བལྟས་ནས་དེར་ལག་མཐིལ་ལ་
བཟླས་པར་བྱའོ། །བགེགས་ཐམས་ཅད་རེངས་པར་འགྱུར་རོ། །གཞན་ཡང༌། གདུག་པའི་བསམ་པ་རྣམས་ལ་དེ་བཞིན་དུའང་ཉི་མ་སོ་སོར་བྱས་ན་ཐམས་ཅད་རིང་པོར་མི་
ཐོགས་པ་ཁོ་ནར་ཐམས་ཅད་ཞི་བའི་ལས་འགྲུབ་པར་འགྱུར་རོ། །རྒྱས་པ་ཅན་ཡང་ཉི་མ་ནུབ་པའི་དུས་ཚོད་ལ་དེ་ཉིད་ཀྱིས་ལས་བྱའོ། །མངོན་སྤྱོད་ཅན་ལ་མཚན་ཕྱེད་ན་
གནས་གཅིག་ཏུ་གཙུག་ཕུད་དགྲོལ་ཞིང་ལན་བདུན་བརྗོད་ཅིང་ནམ་མཁའི་མཐིལ་དུ་ལྟས་ནས་བློ་རྩེ་གཅིག་ཏུ་བསྒོམ་པར་བྱའོ། །དེའི་སེམས་ཅན་མངོན་སྤྱོད་ཅན་གྱི་
ལས་རྣམས་འགྲུབ་པར་འགྱུར་རོ། །གང་ཡང་ལྷའི་ཚོགས་དང༌། འབྱུང་པོའི་ཚོགས་ཐམས་ཅད་དང༌། ལོག་པར་འདྲེན་པའི་ཚོགས་རྣམས་ཀྱང༌། འདི་སྐད་ཅེས། བདག་
གིས་གསུངས་པའི་རིག་པའི་རྒྱལ་པོ་གསང་ཆེན་གསང་བའི་སྦྱོར་བ་བྱེད་པར་འགྱུར་བ་དེའི་དངོས་གྲུབ་གདོན་མི་ཟ་བར་འགྱུར་བ་དང༌། བཅོམ་ལྡན་འདས་མའི་སྒྲུབ་པ་པོ་དང་

95-1-224a

སྔགས་ཀྱི་རྟོག་པ་འདིར་གསུངས་པའི་སྒྲུབ་པ་པོས་གདོན་མི་ཟ་བར་བྱེད་པར་འགྱུར་རོ། །འདི་ལྟར་ཀུན་ཏུ་རྟོག་པར་བྱ་ཡི། གཞན་མ་ཡིན་
ནོ་ཞེས་སོ། །ཀྱེ་ལྷའི་ཚོགས་རྣམས། རིག་པ་ཆེན་པོ་གང་མ་མོའི་གསང་ཆེན་གསང་བ་རྣམས་ཉོན་ཅིག །དེ་བསྐྱེད་པར་བྱེད་པའི་ཆོ་གའི་རིག་པའང་བཤད་པར་
བྱའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་མཐའ་ཀུན་ཏུ་སྣང་བ་ཞེས་བྱ་བའི་བྱང་ཆུབ་སེམས་དཔའི་ཏིང་ངེ་
འཛིན་ལ་སྙོམས་པར་ཞུགས་པར་གྱུར་ཏོ། །ཏིང་ངེ་འཛིན་གང་ལ་སྙོམས་པར་ཞུགས་པས་སེམས་ཅན་ཐམས་ཅད་ཀྱང་སྐྱེ་བ་བརྫེས་ཏེ་སྟོབས་དང༌། བརྩོན་
འགྲུས་དང༌། མཐུ་དང༌། རྣམ་པར་ཤེས་པ་ལྔ་དང་ལྡན་པར་གྱུར་ཏོ། །སྙོམས་པར་ཞུགས་པ་དེ་ལས་དང་མཐུ་དང་བཅས་པར་ལངས་ནས་བཅོམ་ལྡན་འདས་གང་ན་
བ་དེར་ཉེ་བར་སོང་ངོ༌། །ཉེ་བར་སོང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས་མཐའ་གཅིག་ཏུ་འདུག་གོ །དེ་ནས་ཡང་བྱང་ཆུབ་
སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེར་ཐལ་མོ་སྦྱར་ནས་ཕྱག་བཙལ་ཏེ་བཅོམ་ལྡན་འདས་

95-1-224b

ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རིག་པ་འོང་བ་འམ། འགྲོ་བར་ག་ལ་འགྱུར། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་
སེམས་དཔའ་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཕྱག་ན་རྡོ་རྗེ། གང་ཁྱོད་སེམས་ཅན་རྣམས་ཀྱི་དོན་དུ་འདི་ལྟ་བུ་ཡོངས་སུ་ཞུས་པ་ལེགས་སོ། །ལེགས་
སོ། །ངེས་ན། རིགས་ཀྱི་བུ། ཉོན་ཅིག་དང་བཤད་པར་བྱའོ། །ཤར་ཕྱོགས་སུ་སངས་རྒྱས་ཀྱི་ཞིང་སྟོང་ཕྲག་བརྒྱད་ཅུ་རྩ་བཞི་ཕྱིན་པའི་སངས་རྒྱས་ཀྱི་ཞིང་ན་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་མི་འཁྲུགས་པ་ཞེས་བྱ་བ་རང་གི་སངས་རྒྱས་ཀྱི་ཞིང་དུ་རིག་པའི་རྒྱལ་མོ་འདི་ཉིད་
རབ་ཏུ་སྟོན་པར་གྱུར་ཏོ། །ལྷོ་ཕྱོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་གསེར་ཀུན་ཏུ་སྣང་བ་ཞེས་བྱ་བ་
དེའང་སྒྲོལ་མའི་རིག་པ་འདི་ཉིད་གསུངས་པར་གྱུར་ཏོ། །ནུབ་ཕྱོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཚེ་
དཔག་མེད་ཞེས་བྱ་བ་དེས་ཀྱང་རང་གི་སངས་རྒྱས་ཀྱི་ཞིང་དུ་རིག་པ་འདི་གསུངས་པར་གྱུར་ཏོ། །བྱང་ཕྱོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་

95-1-225a

པའི་སངས་རྒྱས་བཅོམ་ལྡན་འདས་ལུས་མཛེས་ཞེས་བྱ་བ་དེའང་རིག་པའི་རྒྱལ་མོ་འདི་ཉིད་གསུངས་པར་གྱུར་ཏོ། །དེ་ལྟར་ཕྱོགས་བཅུ་
རྣམས་སུའང་དེ་ལྟ་བུ་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱིས་གསུངས་པ་དང་ལྡན་པ་དེ། རིགས་ཀྱི་བུ། དེ་བཞིན་གཤེགས་པ་ཐམས་ཅད་ཀྱང་
སྙིང་པོ་འདི་ཉིད་ཀུན་ཏུ་བཤད་པར་མཛད་དོ། །རིགས་ཀྱི་བུ། ཤར་ཕྱོགས་སུ་སངས་རྒྱས་ཀྱི་ཞིང་བགྲང་བ་ལས་འདས་པ་ན་འཇིག་རྟེན་གྱི་ཁམས་དྲི་མ་མེད་པ་
ཞེས་བྱ་བ་ཡོད་དེ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མ་མེད་པའི་འོད་ཅེས་བྱ་བ་དེའི་སངས་རྒྱས་ཀྱི་ཞིང་ན་བྱང་
ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ཞེས་བྱ་བ་ཡོད་དེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
བཅོམ་ལྡན་འདས་དེའང་བྱང་ཆུབ་སེམས་དཔའ་རིན་ཆེན་འབྱུང་གནས་ལ་རིག་པ་འདིའི་རབ་ཏུ་སྟོན་ཏོ། །དེ་ནས་ཀྱང་སངས་རྒྱས་ཀྱི་ཞིང་ལས་འདས་པས་འཇིག་
རྟེན་གྱི་ཁམས་རིན་པོ་ཆེ་དང་ལྡན་པ་ཞེས་བྱ་བ་ཡོད་དེ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རིན་ཆེན་

95-1-225b

རབ་སྣང་ཞེས་བྱ་བ་བཞུགས་ཏེ་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་དཔལ་ཞེས་བྱ་བ་ཡོད་དོ། །དེ་ནས་ཡང་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རིན་ཆེན་རབ་སྣང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་དཔལ་ལ་བཀའ་སྩལ་པ། རིགས་
ཀྱི་བུ། རིག་པ་འདི་སེམས་ཅན་རྣམས་ཀྱི་དོན་གྱི་ཆེད་དུ་ངས་བཤད་ཀྱི་མཆོག་ཏུ་ཟུངས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་དཔལ་དེ་
བཞིན་གཤེགས་པའི་བྱིན་གྱི་རླབས་ཀྱིས་རིག་པ་མཆོག་ཏུ་བཟུང་བར་གྱུར་ཏོ། །དེ་ནས་འཇིག་རྟེན་གྱི་ཁམས་དྲི་མ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་བཅོམ་ལྡན་འདས་དྲི་མ་མེད་པའི་འོད་ཅེས་བྱ་བ་དེའི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་
གནས་ཞེས་བྱ་བ་སོ་སོར་འཁོད་དོ། །དེ་ནས་ཡང་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ལ་བཀའ་སྩལ་པ་།
རིགས་ཀྱི་བུ། འདི་ནི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་སེམས་ཅན་རྣམས་ཀྱི་དོན་དང༌། ཕན་པ་དང༌། བདེ་བའི་ཆེད་དང༌། ལྷ་དང༌། མི་རྣམས་ཀྱང་རྗེས་སུ་

95-1-226a

གཟུང་བའི་ཆེད་དང༌། སེམས་ཅན་ཐམས་ཅད་ཀྱི་ཆེད་དུ་སེམས་ཅན་ཐམས་ཅད་ལ་བཤད་པར་བྱ་ཡི། མཆོག་ཏུ་ཟུངས་ཤིག །དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ཀྱིས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་རིག་པ་མཆོག་ཏུ་བཟུང་བར་གྱུར་
ཏོ། །རིགས་ཀྱི་བུ། གང་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ཞེས་བྱ་བ་དེ་གཞན་མ་ཡིན་ཏེ་དེའི་ཚེ་དེའི་དུས་ན་སངས་རྒྱས་ཀྱི་
ཞིང་དེར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་འདི་གྱུར་པའོ། །གང་བྱང་ཆུབ་སེམས་དཔའ་སེམས་དཔའ་ཆེན་པོ་རིན་
ཆེན་དཔལ་ཞེས་པ་འདི་དེ་བཞིན་གཤེགས་པ་རིན་ཆེན་རབ་སྣང་གིས་སངས་རྒྱས་ཀྱི་ཞིང་དུ་ལྷ་མོ་གོས་དཀར་མོ་དང༌། དེ་བཞིན་གཤེགས་པ་འོད་དཔག་མེད་
ཀྱི་སངས་རྒྱས་ཀྱི་ཞིང་བྱས་པའི་གནས་སུ། རིགས་ཀྱི་བུ། རིག་པ་འདི་འགྲོ་བ་དང༌། འོང་བ་ཉིད་ཀྱང༌། རིགས་ཀྱི་བུ། རིག་པའི་རྒྱལ་པོ་སྟོན་པར་བྱེད་དོ། །དེ་
ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་གང་ན་བ་དེར་ཉེ་བར་སོང་སྟེ་བཅོམ་ལྡན་

95-1-226b

འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཕྱག་ན་རྡོ་རྗེ་ལ་དངོས་གྲུབ་ཀྱི་དོན་དུ་རིག་པ་
སྦྱིན་པར་བགྱིའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་
རྡོ་རྗེ་ལ་འདི་སྐད་ཅེས་སྨྲས་སོ། །ཕྱག་ན་རྡོ་རྗེ། བདག་གིས་ཀྱང་གོས་དཀར་མོའི་སྙིང་པོའི་རིག་པ་སྦྱིན་པར་བགྱིའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་
པོ་ཕྱག་ན་རྡོ་རྗེས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་སེམས་ཅན་རྣམས་
ལ་གཅིག་ཏུ་སྙིང་བརྩེ་བ་ཤིན་ཏུ་སྙིང་བརྩེ་བ་ཅན་སེམས་ཅན་རྣམས་ལ་མི་འཇིགས་པ་རབ་ཏུ་སྩོལ་ཅིག །ཐུབ་པས་གསུངས་པའི་རིག་པ་སྟོན་ཅིག །དེ་ནས་ཡང་བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཅུང་ཟད་འཛུམ་པའི་བཞིན་གྱིས་འཇིགས་པར་བྱེད་པའི་མེ་ལྟར་འབར་བ་ཞེས་བྱ་བའི་ཏིང་ངེ་
འཛིན་ལ་སྙོམས་པར་ཞུགས་པར་གྱུར་ཏོ། །སངས་རྒྱས་ཀྱི་ཞིང་རྣམས་ཐམས་ཅད་ཀྱང་དེའི་འོད་ཟེར་གྱིས་ཀུན་ཏུ་སྐུལ་བར་བྱེད་པ་བྱུང་བ་ནི་བྱང་ཆུབ་སེམས་དཔའི་

95-1-227a

དཔྲལ་བར་སྤྱན་གསུམ་པ་བྱུང་སྟེ་སྤྱན་དེ་ལས་སྣ་ཚོགས་དབང་དུ་བྱེད་པའི་འོད་ཟེར་བྱུང་བར་གྱུར་ཏོ། །འོད་ཟེར་དེ་རྣམས་ཀྱིས་སངས་
རྒྱས་ཀྱི་ཞིང་རྣམས་ཀུན་ཏུ་སྣང་བར་གྱུར་ཏོ། །སངས་རྒྱས་ཀྱི་ཞིང་རྣམས་ཐམས་ཅད་དུའང༌། རིགས་ཀྱི་བུ། གང་ཁྱོད་འདི་ལྟ་བུའི་རིག་པ་སྨྲས་པ་ལེགས་སོ། །ལེགས་
སོ་ཞེས་པའི་ཚིག་ཐོས་སོ། །སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལའང་པདྨ་དང༌། ཨུཏྤ་ལ་དང༌། ཀུ་མུ་ད་དང༌། པུཎྜ་རཱི་ཀ་དང༌། དྲི་བཟང་ལྡན་
དང༌། ཀ་ཊོ་ར་དང༌། མཉྫུ་ཥ་ཀ་དང༌། མཉྫུ་ཥ་ཀ་ཆེན་པོའི་མེ་ཏོག་རྣམས་ཀྱིས་མངོན་པར་གཏོར་བར་གྱུར་ཏོ། །རིགས་ཀྱི་བུ། རིག་པའི་རྒྱལ་པོ་སྨྲོས་ཤིག །དེ་ནས་
བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སངས་རྒྱས་ཀྱི་བྱིན་གྱིས་རླབས་ཀྱིས་རིག་པ་གསུངས་པ། ན་མཿསརྦ་ཏ་ཐཱ་ག་ཏེ་བྷྱཿ།
ཨརྷ་ཏི་བྷྱཿ། སམྱཀྶཾ་བུད་དྷེ་བྷྱཿ། ཨོཾ་བྷ་ཡ་ནཱ་ཤ་ནི་ཏྲཱ་ས་ནི་ཏྲ་ས་ཏྲ་ས་ཡ། བྷྲྀ་ཀུ་ཊི། ཏ་ཊི། བཻ་ཏ་ཊི། བཻ་ཏ་ཊེ། སྭེ་ཏེ། ཛ་ཊི་ནི་སྭཱཧཱ། རིག་པ་འདི་གསུང་མ་ཐག་
ཏུའང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་ནུབ་ཕྱོགས་མཐོ་ན་ཤར་ཕྱོགས་དམའ་བ་དང༌། ལྷོ་ཕྱོགས་མཐོ་ན་བྱང་ཕྱོགས་དམའ་བ་དང༌། བྱང་ཕྱོགས་

95-1-227b

མཐོན་ལྷོ་ཕྱོགས་དམའ་བ་དང༌། ཤར་ཕྱོགས་མཐོ་ན་ནུབ་ཕྱོགས་དམའ་བར་གྱུར་ཏེ་དེ་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་བར་འགྱུར་བ་དྲུག་
ཏུ་གཡོས་ཏེ་གཞལ་ཡས་ཁང་ན་གནས་པའི་ལྷ་རྣམས་ཀྱང་གདན་ལས་བསྐྱོད། དྲི་ཟ་རྣམས་ཁ་བུབ་ཏུ་གྱུར། ལྷ་མ་ཡིན་རྣམས་ཀྱི་དབྱངས་ཉམས་པ་དང༌། ནམ་མཁའ་ལྡིང་
རྣམས་ཀྱི་སྒྱུ་མི་མགྱོགས་པ་དང༌། སྲིན་པོ་རྣམས་ཀྱི་ཏྲུ་ཏ་ཏ་ར་དང༌། གདུག་པ་རྣམས་ཉེ་བར་འགྲོ་བར་གྱུར་ཏོ། །མ་མོའི་ཚོགས་རྣམས་ངུ་འབོད་ཀྱི་ཉམ་ཐག་པའི་ང་རོ་དང༌།
དུ་འབོད་ཀྱི་ཀླག་ཅོར་སྨྲའོ། །དེ་བཞིན་དུ་གནོད་སྦྱིན་དང༌། མིའམ་ཅི་དང༌། ལྟོ་འཕྱེ་ཆེན་པོ་རྣམས་སྐྱབས་མེད་དཔུང་གཉེན་མེད་དེ་ཇི་སྲིད་འོག་མིན་པའི་ལྷའི་རིས་རྣམས་
ཀྱི་བསྲེག་པར་གྱུར་ཏོ། །ལྷ་རྣམས་ཐམས་ཅད་རིངས་པ་རིངས་པར་དེ་བཞིན་གཤེགས་པའི་དྲུང་དུ་ཉེ་བར་ལྷགས་སོ། །དེ་ནས་ཕྱག་ན་རྡོ་རྗེའང་དེ་བཞིན་གཤེགས་པའི་
རྣམ་པར་འཕྲུལ་པའི་རྒྱན་གྱི་འོད་ཟེར་རྣམས་ཀྱིས་ཡིད་ཚིམ་ནས་སྟན་ལས་འཕོས་ཏེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་
དྲུང་ན་ཉེ་བར་ལྷགས་སོ། །དེ་ནས་བཅོམ་ལྡན་འདས་ཀྱིས་ལྷ་ཐམས་ཅད་དང༌། བྱང་ཆུབ་སེམས་དཔའ་རྣམས་ལ་དབུགས་འབྱིན་པ་མཛད་དེ་མ་འཇིགས་ཤིག །

95-1-228a

གྲོགས་པོ་དག །མ་འཇིགས་ཤིག །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་
ཏོ། །ཕྱག་ན་རྡོ་རྗེ། རབ་ཏུ་ཞུགས་ཤིག །དེ་བཞིན་གཤེགས་པའི་གཙུག་ཏོར་སེམས་དཔའ་ཆེན་པོ་རབ་ཏུ་ཞུགས་པ་ཙམ་ལ་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་དེ་རྣམ་པར་འགྱུར་བ་དྲུག་ཏུ་གཡོས་སོ། །དེ་ནས་ཡང་བཅོམ་ལྡན་འདས་ཀྱིས་ལྷ་ཐམས་ཅད་ལ་བཀའ་སྩལ་པ། རིགས་ཀྱི་བུ། དེ་བཞིན་གཤེགས་
པའི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་དབྱངས་སུ་གྱིས་ཤིག །དེ་ནས་ལྷ་དེ་རྣམས་ཐམས་ཅད་དང༌།
དྲི་ཟ་དང༌། གནོད་སྦྱིན་ལ་སོགས་པ་དང༌། བྱང་ཆུབ་སེམས་དཔའ་རྣམས་དེ་བཞིན་གཤེགས་པའི་སྙིང་པོ་དང༌། བྱང་ཆུབ་སེམས་དཔའ་སེམས་དཔའ་ཆེན་པོ་
སྤྱན་རས་གཟིགས་དབང་ཕྱུག་ལ་ཕྱག་འཚལ་བར་གྱུར་ཏོ། །དེ་ནས་འཁོར་ཐམས་ཅད་དང་བཅས་པ་ཉིད་ངོ་མཚར་ཐོབ་ནས་བཅོམ་ལྡན་འདས་གང་ན་བ་དེར་
ཉེ་བར་ལྷགས་སོ། །ཉེ་བར་ལྷགས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །འདི་ལྟ་

95-1-228b

བུའི་གསང་སྔགས་བྱང་ཆུབ་སེམས་དཔའ་གསུངས་པ་ནི། བཅོམ་ལྡན་འདས། ངོ་མཚར་ཏོ། །བདེ་བར་གཤེགས་པ། མཆོག་ཏུ་ངོ་མཚར་ཏོ། །དེ་ནས་ཡང་བྱང་ཆུབ་སེམས་
དཔའ་སེམས་དཔའ་ཆེན་པོ་ཕྱག་ན་རྡོ་རྗེ་གསུངས་པར་གྱུར་ཏོ། །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས་གཙུག་ཏོར་ནས་ངེས་པར་མཐོན་ནས་བཅོམ་ལྡན་འདས་ཀྱི་
ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བྱང་ཆུབ་སེམས་དཔའ་ཆེན་པོའི་མཐུ་ལྷ་རྣམས་ཀྱིས་སྔོན་ཆད་མ་ཐོས་པ་
གསུངས་པ་ནི། བཅོམ་ལྡན་འདས། ངོ་མཚར་རོ། །བདེ་བར་གཤེགས་པ། ངོ་མཚར་རོ། །བཅོམ་ལྡན་འདས་ཀྱིས་བཀའ་སྩལ་པ། །རིགས་ཀྱི་བུ། དེ་དེ་བཞིན་ནོ། །
འདས་པའི་དུས་ན་ཤར་ཕྱོགས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་སྤྱན་ཞེས་བྱ་བ་དེའི་སངས་རྒྱས་ཀྱི་ཞིང་ན་རིག་པ་
འཛིན་པ་བྱེ་བ་ཕྲག་བརྒྱད་ཅུ་རྩ་བཞི་སོ་སོར་གནས་སོ། །སངས་རྒྱས་ཀྱི་ཞིང་དེ་ན་བུད་མེད་ཅེས་བྱ་བ་གདགས་པ་མེད་དེ་དེ་རྣམས་ཐམས་ཅད་ཀྱང་རིག་པ་འཛིན་པ་སྐྱོན་
མེད་པ་ཁོ་ན་སྟེ་རིག་པ་འཛིན་པར་གྱུར་པ་ལས་མ་འདས་ཏེ། རིགས་ཀྱི་བུ། ལྷ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་དང༌། གནོད་སྦྱིན་གྱི་དབང་པོ་

95-1-229a

ཐམས་ཅད་དང༌། དྲི་ཟ་དང༌། འབྱུང་པོ་དང༌། ཤ་ཟ་དང༌། མིའམ་ཅི་དང༌། ལྟོ་འཕྱེ་ཆེན་པོ་ལ་སོགས་པ་འདི་རྣམས། མདོར་ན། རིགས་
ཀྱི་བུ། དེ་བཞིན་གཤེགས་པ་ཐམས་ཅད་ཀྱི་རིམ་པ་ལས་མ་འདས་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གང་ན་བ་དེར་སོང་ངོ༌། །ཉེ་བར་སོང་ནས་དགའ་ནས་གསང་སྔགས་གསུངས་སོ། །ན་མོ་རཏྣ་ཏྲ་ཡཱ་ཡ།
ན་མཿཙཎྜ་བཛྲ་པཱ་ཎ་ཡེ། མཧཱ་ཡཀྵ་སེ་པ་ཏ་ཡེ། ཨོཾ་ཊཀྐི་ཧཱུཾ་ཛྫ། འདིའང་བྱང་ཆུབ་སེམས་དཔའ་སེམས་དཔའ་ཆེན་པོ་དང༌། རིག་པའི་ཚོགས་ཐམས་ཅད་ཀྱི་
སྙིང་པོར་གྱུར་པ་རིག་པ་མཆོག་གི་རྒྱལ་པོའི་སྙིང་པོ་རིག་པའི་རྒྱལ་པོ་སྟོང་བཟླས་པར་བྱའོ། །རྒྱུད་ཕྱི་མ་བསྐྱེད་པ་ཞེས་བྱ་བའི་ལེའུ་དང་པོའོ།།    །།
དེ་ནས་ཡང་བྱང་ཆུབ་སེམས་དཔའ་ཐམས་ཅད་དང༌། ལྷ་དང༌། དྲི་ཟ་དང༌། ཀླུ་དང༌། གནོད་སྦྱིན་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌།
ཡི་དྭགས་དང༌། ཤ་ཟ་དང༌། སྲུལ་པོ་དང༌། ལུས་སྲུལ་པོ་དང༌། སྐེམ་བྱེད་དང༌། སྨྱོ་བྱེད་དང༌། གནོན་པོ་དང༌། ལོག་འདྲེན་ཐམས་ཅད་དང༌། ཐམས་ཅད་ནས་

95-1-229b

རྒྱལ་པོ་དང༌། ལྷ་དང༌། སྒྲའམ། ཆུ་ཀླུང་དང༌། རྒྱ་མཚོར་བཅས་པའི་ལྷ་རྣམས་དང༌། སྨན་ཆེན་པོ་རྣམས་བཅོམ་ལྡན་འདས་གང་ན་བ་དེར་ཉེ་བར་ལྷགས་སོ། །ཉེ་བར་
ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་མངོན་པར་ཕྱག་བཙལ་ནས་མཐའ་གཅིག་ཏུ་འདུག་གོ །དེ་ནས་དེ་རྣམས་ཐམས་ཅད་ཀྱིས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཞུ་བ་འགའ་ཞིག་ཡོངས་སུ་ཞུ་བར་འཚལ་
ལོ། །དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་བྱང་ཆུབ་སེམས་དཔའ་དང༌། ལྷ་རྣམས་ལ་འདི་སྐད་ཅེས་བཀའ་སྩལ་ཏོ། །བཞིན་བཟང་དག །ལེགས་
སོ། །གང་དང༌། གང་འདོད་པ་དྲིས་ཤིག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས། རིག་པ་རྣམས་འཆར་བའམ། ནུབ་པར་འགྱུར་པ་གདགས་པ་དང༌། གང་གིས་དུས་སུ་རིག་པ་རྣམས་འགྲུབ་པར་འགྱུར། ལྷ་རྣམས་ཀྱིས་དེ་སྐད་ཅེས་གསོལ་
བ་དང༌། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཀྱེ་ལྷ་རྣམས། རིགས་ཀྱི་བུ། གང་གི་ཚེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་

95-1-230a

རྫོགས་པའི་སངས་རྒྱས་རྣམས་འཇིག་རྟེན་དུ་བྱུང་བ་དེའི་ཚེ་རིག་པ་རྣམས་འཆར་བར་འགྱུར་ཏེ། བརྩོན་འགྲུས་དང་ལྡན་པ་དང༌། དལ་
ཞིང་དལ་བའི་བརྩོན་འགྲུས་དང༌། སྙིང་སྟོབས་དང༌། ལེ་ལོ་དང༌། བརྫུན་དུ་སྨྲ་བ་དང༌། ཚིག་རྩུབ་པོ་དང༌། སྲོག་གཅོད་པ་དང༌། དྲག་པོ་ཅན་དང༌། སྲེད་པ་དང༌།
བརྐམ་པ་རྣམས་ཏེ་དེ་རྣམས་རྟག་ཏུ་མར་མི་ཤེས་པ་དང༌། ཕར་མི་ཤེས་པ་འདི་ལྟ་བུ་རྣམས་ཀྱིས་རིག་པའི་དངོས་གྲུབ་མི་རྙེད་དོ། །རིགས་ཀྱི་བུ། འདས་པའི་དུས་
ན་བསྐལ་པ་བཟང་པོ་འདི་ཉིད་ལ་རིག་པ་འཛིན་པའི་རྒྱལ་པོ་བཅོ་བརྒྱད་འདས་པ་ན་རྫུ་འཕྲུལ་ཆེན་པོ་ཅན། མཐུ་ཆེན་པོ་ཅན། དེ་རྣམས་རིག་པ་འཛིན་པའི་མིང་
དུ་གྲགས་པར་གྱུར་ཏོ། །དེ་རྣམས་ཐམས་ཅད་ཀྱང་རིག་པ་འཛིན་པ་ཉིད་དང༌། རིག་པའི་མཐུ་ཡིས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་
དོ། །རིགས་ཀྱི་བུ། ཤར་ཕྱོགས་སུ་སྡིག་མེད་ཅེས་བྱ་བའི་རིག་པ་འཛིན་པའི་རྒྱལ་པོ་རིག་པ་འཛིན་པ་བྱེ་བ་ཕྲག་བཞིའི་མངའ་བདག་གོ །བྱང་ཕྱོགས་སུ་རི་རབ་
ལྷུན་པོ་ཞེས་བྱ་བའི་རིག་པ་འཛིན་པའི་རྒྱལ་པོ་རིག་པ་འཛིན་པ་བྱེ་བ་ཕྲག་བཅུའི་མངའ་བདག་གོ །རི་རབ་ལྷུན་པོ་རིའི་རྒྱལ་པོའི་ཉེ་ལོགས་ན་གླང་པོའི་སྡེ་ཞེས་བྱ་

95-1-230b

བྱ་བའི་རིག་པ་འཛིན་པའི་རྒྱལ་པོ་དང༌། ལྷ་མ་ཡིན་གྱི་དབང་པོ་ཞེས་བྱ་བའི་རིག་པ་འཛིན་པའི་རྒྱལ་པོ་དང༌། གཞོན་པ་དཀར་པོ་ཞེས་བྱ་བའི་རིག་པ་འཛིན་པའི་རྒྱལ་པོ་དང༌།
ཆ་བྱད་བཟང་པོ་ཞེས་བྱ་བའི་རིག་པ་འཛིན་པའི་རྒྱལ་པོ་དང༌། གསེར་གྱི་ཡན་ལག་ཅེས་བྱ་བའི་རིག་པ་འཛིན་པའི་རྒྱལ་པོ་དང༌། པདྨ་བཀོད་པའི་རྒྱན་ཅེས་བྱ་བའི་རིག་པ་
འཛིན་པའི་རྒྱལ་པོ་དང༌། རྡོ་རྗེའི་ཕྱག་ཅེས་བྱ་བའི་རིག་པ་འཛིན་པའི་རྒྱལ་པོ་དང༌། རིན་ཆེན་ཀུན་ཏུ་སྣང་བ་ཞེས་བྱ་བའི་རིག་པ་འཛིན་པའི་རྒྱལ་པོ་དང༌། ཞགས་པའི་
ཕྱག་རྒྱ་ཞེས་བྱ་བའི་རིག་པ་འཛིན་པའི་རྒྱལ་པོ་དང༌། མེ་ལྕེ་འབར་བའི་འོད་ཅེས་བྱ་བའི་རིག་པ་འཛིན་པའི་རྒྱལ་པོ་དང༌། སྒྱུ་འཕྲུལ་ཀུན་ཏུ་སྟོན་པ་ཞེས་བྱ་བའི་རིག་པ་
འཛིན་པའི་རྒྱལ་པོ་དང༌། རྟག་ཏུ་རབ་དགའ་ཞེས་བྱ་བའི་རིག་པ་འཛིན་པའི་རྒྱལ་པོ་དང༌། རིག་པ་འཛིན་པའི་རྒྱལ་པོ་བཅོ་བརྒྱད་པོ་འདི་རྣམས་རིག་པ་འཛིན་པ་སྟོང་
ཕྲག་བཅུ་བཞིས་ཡོངས་སུ་བསྐོར་བ་མཐུ་ཆེན་པོ་དང་ལྡན་པ་དེ་རྣམས་ཐམས་ཅད་ཀྱང་བུད་མེད་རྣམས་ཀྱིས་ལྷན་ཅིག་རྩེ་བར་བྱེད། དགའ་བར་བྱེད། དགའ་དགུར་
སྤྱོད་པར་བྱེད་དོ། །རིགས་ཀྱི་བུ། རིག་པ་འཛིན་པ་འདི་རྣམས་སྐྱེ་བ་བདུན་གྱི་ནང་དུ་རིག་པའི་རྗེས་སུ་འབྲང་བར་འགྱུར་སྟེ་གང་དང༌། གང་དུ་སྐྱེས་པ་དེ་དང༌། དེ་ཉིད་

95-1-231a

དུ་རིག་པ་འདིའི་མཐུས་དྲན་པ་སོ་སོར་རྙེད་དོ། །རིགས་ཀྱི་བུ། དེ་ལྟ་བུའི་གནས་སུ་གནས་པས་རིག་པ་འགྲུབ་པར་འགྱུར་རོ། །དེ་
ནས་ལྷ་དང༌། བྱང་ཆུབ་སེམས་དཔའི་འཁོར་དེ་རྣམས་ངོ་མཚར་ཐོབ་ནས་བཅོམ་ལྡན་འདས་ལ་རྣམ་པ་སྣ་ཚོགས་པའི་མེ་ཏོག་གིས་མངོན་པར་གཏོར་བར་གྱུར་
ཏོ། །དེ་ནས་ལྷ་ཐམས་ཅད་དང༌། བྱང་ཆུབ་སེམས་དཔའ་ལ་སོགས་པ་རབ་ཏུ་དགའ་བའི་ཡིད་ཀྱིས་རིག་པས་དགའ་བའི་དོན་དུ་ཆོ་ག་གསུངས་སོ། །དེ་ནས་བྱང་
ཆུབ་སེམས་དཔའ་དེས་རིག་སྔགས་གསུངས་པ། ཨོཾ་པདྨ་བཛྲི་ཧཱུཾ་སྙིང་པོའོ། །ག་ག་ན་བི་དཱ་རི་ཎི། ཉེ་བའི་སྙིང་པོའོ། །ཨོཾ་བྷ་ཡ་ནཱ་ས་ཎི་ཕཊ། མགོ་བོའོ། །ཨོཾ་
ཏྲི་པ་ནི་ཧཱུཾ། གཙུག་ཏོར་དུའོ། །ཨོཾ་ཏ་ཊི་ཧཱུཾ། གོ་ཆའོ། །ཨོཾ་བཻ་ཏ་ཊི་ཧཱུཾ། གུར་རོ། །ཨོཾ་སྭེ་ཏེ་ཛ་ཊི་ནི་ཕཊ། ར་བའོ། །ཞེས་པ་འདི་དག་རིག་པའི་འཁོར་གྱི་ལྷག་མའོ། །
རྩ་བའི་རིག་པ་ཉིད་ཀྱིས་དྲི་དང༌། མེ་ཏོག་བདུག་པ་ལ་སོགས་པའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་
གིས་བཅོམ་ལྡན་འདས་མའི་རས་རིས་ཀྱི་ཆོ་ག་གསུངས་སོ། །དང་པོ་རེ་ཞིག་ཚད་མེད་ཅིང་སྐྲ་དང་བྲལ་བའི་རས་བཀྲུས་པ། ཙནྡན་དཀར་པོ་དང༌། ཨ་ག་རུའི་

95-1-231b

འདབ་མ་སྤང་སྤོས་དང་ལྷན་ཅིག་སྦྱར་བ། བཅོམ་ལྡན་འདས་མས་ལན་བདུན་མངོན་པར་སྔགས་པས་ལན་བདུན་བཀྲུ་བར་བྱའོ། །བཀྲུས་པ་ལའང་བྱུག་པར་བྱའོ། །འབྱུང་
པོའི་སྐྲ་དང༌། ག་ཛ་ཧྭ་དང༌། ཤ་ཏྲུ་གྷ་ནི་དང༌། པྲི་ཡང་ཀུ་སྟེ་འདི་རྣམས་ཀྱིས་བདུག་པར་བྱའོ། །འདི་རྣམས་ཀྱིས་གང་འདོད་པ་དེ་གྲུབ་པར་མཚོན་ནོ། །མཚན་མོ་གཅིག་
སྨྱུང་བར་གནས་པར་གྱུར་ནས་མི་བློ་དང་ལྡན་པས་མཉན་པར་བྱའོ། །དེ་ནས་ཐོ་རངས་དང༌། མཚན་མོ་མེ་སྦར་ནས་རང་གི་ཁྲག་གིས་བཏགས་པའི་ཡུངས་ཀར་གྱི་སྦྱིན་
སྲེག་སྟོང་ཕྲག་བརྒྱ་བྱའོ། །ཆོ་ག་འདི་ཉིད་ཀྱིས་རས་རིས་འདྲི་བཞིན་པ་ལ་བགེགས་མི་འབྱུང་ངོ༌། །དེ་བས་ཀྱང་བྱུང་བར་བྱ་སྟེ་རྣམ་པ་གཞན་དུ་ན་ལོག་འདྲེན་གྱིས་བྱིན་
གྱིས་བརླབས་པས་གྲུབ་པར་མི་འགྱུར་རོ། །དེ་ནས་རིག་པ་འཛིན་པ་རང་ཉིད་ཀྱིས་རིག་སྔགས་ཟློས་བཞིན་པས་རི་མོ་མཁན་ཁྲུས་བྱེད་དུ་གཞུག་གོ །བཀྲུས་ནས་དེ་
ལའང་གོས་རབ་ཏུ་སྦྱིན་པར་བྱ་སྟེ་ཇི་སྲིད་འདྲི་བའི་བར་རོ། །རི་མོ་མཁན་གསོ་སྦྱོང་ལ་གནས་པར་བྱ་ཞིང་འདྲི་བཞིན་པ་ནའང་རས་ཀྱི་མཐར་རྣམ་པ་སྣ་ཚོགས་པའི་
གཏོར་མ་དབུལ་བར་བྱ་ཞིང་བུམ་པ་གང་བ་བཞི་བཞག་པར་བྱའོ། །དབུས་སུའང་དཀྱིལ་འཁོར་གྲུ་བཞི་པ་བྱའོ། །དེར་ཡང་བུམ་པ་གང་བ་གཞག་པར་བྱའོ། །བུམ་པ་དེ་རྣམས་

95-1-232a

ཐམས་ཅད་ཀྱང་མེ་ཏོག་གིས་བརྒྱན་པར་བྱའོ། །མར་མེའི་ཕྲེང་བའང་དབུལ་ལོ། །རིག་པ་འཛིན་པས་རིག་པ་ཡིད་ལ་བྱེད་ཅིང་བདུག་སྤོས་
བསྲེག་པར་བྱའོ། །དེ་ནས་རི་མོ་མཁན་གྱིས་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་ཚངས་པའི་རི་མོ་
གདབ་པར་བྱའོ། །དེ་ནས་སླར་ཡང་རིག་པ་འཛིན་པས་ཁ་ཤར་དུ་མངོན་པར་ཕྱོགས་ལས་ཉེ་བར་ཞུགས་ནས་རས་རིས་ཀྱི་སྤྱན་སྔར་ཨ་པཱ་མརྒའི་ཡམ་ཤིང་གིས་
སྦྱིན་སྲེག་སྟོང་ཕྲག་བརྒྱད་བྱའོ། །དེ་ནས་རི་མོ་མཁན་གྱིས་ལྷ་ལ་ཕུལ་བའི་སྟོན་མོ་ཟོས་པས་མ་འདྲེས་པའི་ཚོན་གྱིས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་འོད་དཔག་མེད་ཀྱི་གཟུགས་བརྙན་འདྲིར་གཞུག་པར་བྱའོ། །གསེར་མདོག་པདྨ་དཀར་པོའི་གདན་ལ་བཞུགས་པའོ། །
གཡས་སུ་འཕགས་པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ་ལ་རལ་པའི་ཅོད་པན་འཕྱང་བ། སྤྱན་གསུམ་པ། དཔྲལ་བ་ནས་འོད་ཟེར་
འབྱུང་བ། པདྨ་ལ་གནས་པའོ། །དེའི་རྒྱབ་ཏུ་རིག་པའི་ལྷ་མོ་གོས་དཀར་པོ་བགོས་པ། པདྨ་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །དེའི་བར་མ་ཆད་

95-1-232b

པར་ཁྲོ་གཉེར་ཅན་མ་གོས་དཀར་པོ་འཆང་བ་འདྲིར་གཞུག་པར་བྱའོ། །གཡས་སུ་བཅོམ་ལྡན་འདས་མ་ཐུགས་རྗེ་ཆེན་པོ་བྲི་ཡང་ཀུ་ལྟར་སྔོ་བསངས། ཕྱག་ན་རིན་པོ་ཆེ་
བསྣམས་པ་འདྲིར་གཞུག་པར་བྱའོ། །དེ་ནས་ཐམས་ཅད་ཀྱང་བདེ་བར་གཤེགས་པའི་མཐོ་གང་གི་ཚད་དུ་བྱ་ཞིང་པདྨ་ལ་གནས་ཤིང་སོ་སོར་གནས་པའོ། །གཡོན་
གྱི་གཞོགས་སུ་ཕྱག་ན་རྡོ་རྗེ་སྔོ་བསངས་རྒྱན་ཐམས་ཅད་ཀྱིས་བརྒྱན་པ། ཕྱག་ན་རྡོ་རྗེ་བསྣམས་པའོ། །གཡོན་གྱི་གཞོགས་སུ་རིག་པའི་རྒྱལ་པོ་དམ་པ་རྨ་བྱ་ལ་ཉེ་བར་
འདུག་པའོ། །རིག་པའི་རྒྱལ་པོའི་ཉེ་ལོགས་སུ་གསེར་ལྡན་མའང་རྡོ་རྗེ་ལྕགས་ཀྱུ་མ་འདྲིར་གཞུག་པར་བྱའོ། །རྡོ་རྗེ་ཁུ་ཚུར་སྔོ་བསངས་རྒྱན་ཐམས་
ཅད་ཀྱིས་རྣམ་པར་བརྒྱན་པ། རྡོ་རྗེ་བསྣམས་པ་འདྲིར་གཞུག་པར་བྱའོ། །རྡོ་རྗེ་དབྱུག་པ་དབྱུག་པ་བསྣམས་པ་འདྲིར་གཞུག་པར་བྱའོ། །རྡོ་རྗེ་བློ་གྲོས་རྡོ་རྗེ་མ་དང༌།
གནམ་ལྕགས་མའང་རྡོ་རྗེ་དབྱུག་པའི་རྒྱབ་ཏུ་འདྲིར་གཞུག་པར་བྱའོ། །གཡོན་དུ་ལྷ་སྐྲག་པ་འདྲིར་གཞུག་པར་བྱའོ། །སྦྲུལ་གྱི་མཆོད་ཕྱིར་ཐོགས་པ་ཅན། རྡོ་རྗེ་དྲག་ཏུ་
དགོད་པ་འདྲིར་གཞུག་ཅིང་ཕྱག་ན་རྡོ་རྗེའི་ཉེ་ལོགས་སུ་རྡོ་རྗེ་སྡེ་དང༌། གཙུག་འཕྱང་རྒྱན་ཐམས་ཅད་ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །ཐམས་ཅད་

95-1-233a

ཀྱང་པདྨ་ལ་སོ་སོར་གནས་པའོ། །རྒྱལ་པོ་ཆེན་པོ་བཞི་བྱ་སྟེ་ལོག་འདྲེན་གྱི་རིགས་བཞི་རྣམས་རྣམ་པར་འགྱུར་བའི་གཟུགས་ཅན།
འབྲོས་བཞིན་པ་འོག་ཏུ་བྲི་བར་བྱའོ། །དེ་རྣམས་ཀྱི་འོག་ཏུ་པདྨའི་མཚོ་བྱའོ། །ཀླུ་ལག་ན་པདྨ་ཐོགས་པ་འདྲིར་གཞུག་པར་བྱའོ། །ལྷའི་ཚོགས་ཐམས་ཅད་
ཀྱང་མེ་ཏོག་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །ལྷའི་རྔ་བོ་ཆེ་འདྲིར་གཞུག་པར་བྱའོ། །ཚངས་པ་དང༌། ཁྱབ་འཇུག་དང༌། དབང་ཕྱུག་ཆེན་པོ་ལ་
སོགས་པ་རྣམས་ཀྱང་མཚོན་ཆ་དང་བཅས་པ་འདྲིར་གཞུག་པར་བྱའོ། །རིག་པ་འཛིན་པའི་རྒྱལ་པོ་ལུས་མེད་འདྲིར་གཞུག་པར་བྱའོ། །ཀླུའི་རྒྱལ་པོའི་ཉེ་ལོགས་
སུ་སྒྲུབ་པ་པོ་ལག་ན་སྤོས་ཕོར་ཐོགས་པ་འདྲིར་གཞུག་པར་བྱའོ། །རས་རིས་འདི་བྲིས་པ་ཙམ་ཉིད་ཀྱིས་སྡིག་པ་ཐམས་ཅད་ལས་གྲོལ་བར་འགྱུར་རོ། །ཕྱི་ནས་
ལྷ་རྣམས་བདེ་བླག་ཏུ་སྒྲུབ་བོ། །དེ་ནས་རིག་པ་འཛིན་པས་རས་རིས་ཀྱི་རྒྱལ་པོའི་མཆོག་དེའི་སྤྱན་སྔར་སློང་མོ་བཟའ་ཞིང་རིག་པ་འབུམ་ཕྲག་བཅུ་གཉིས་སུ་བཟླས་
པར་བྱའོ། །དེ་ནས་འདི་ལ་རིག་པ་འཛིན་པ་ལུས་མེད་ཀྱི་རྨི་ལམ་དུ་སྟོན་པར་བྱེད་དེ། རིགས་ཀྱི་བུ། སྒྲུབས་ཤིག །སྒྲུབས་ཤིག་ཅེས་སོ། །དེ་ནས་རིག་པ་འཛིན་

95-1-233b

པས་ལྕགས་གསུམ་གྱི་པདྨ་གསེར་གྱི་སྙིང་པོ་ཅན། འདབ་མ་ཟངས་དང༌། ཆུ་བ་དངུལ་ལ་འདབ་མ་སྟོང་པའོ། །པདྨ་བཞིས་ཡོངས་སུ་བསྐོར་བ་བཞི་པོ་འདི་འདབ་མ་བརྒྱ་པར་
བྱེད་དུ་གཞུག་གོ །ཕྱི་ནས་སྒྲུབ་པ་པོས་འོ་མ་དང༌། ཟན་ཟ་ཞིང་རིག་པ་བཟླས་པར་བྱའོ། །དེ་ནས་ཟླ་བ་ཉ་ལ་མཚན་མོ་གསུམ་སྨྱུང་བར་གནས་པར་བྱས་ལ་རས་རིས་ཞལ་
ཤར་དུ་ཕྱོགས་པར་བཞུགས་ནས་པདྨའི་གཡས་ཀྱི་ལུས་ལ་བཅོམ་ལྡན་འདས་མའི་ལྷ་ཐམས་ཅད་སྤྱན་དྲངས་བར་བྱའོ། །རབ་ཏུ་འབད་པས་གཏོར་མ་དབུལ་བར་བྱའོ། །མེ་
ཏོག་དཀར་པོ་དང༌། ཨ་ག་རུ་དང༌། རུ་རྟ་དང༌། གུར་གུམ་དང༌། མར་གྱི་མར་མེ་བརྒྱའང་རབ་ཏུ་སྦར་བར་བྱའོ། །ལྷ་མ་ཡིན་རྣམས་ལ་གཏོར་མ་དང༌། གནོད་སྦྱིན་ལ་
དཀར་གཏོར་དང༌། མར་གྱི་མར་མེ་དང༌། དྲི་ཟ་རྣམས་ལ་གཏོར་མ་དང༌། མར་གྱི་མར་མེ་དང༌། ཤ་ཟ་རྣམས་ལ་གཏོར་མ་དང༌། མེ་ཏོག་དམར་པོ་དང༌། མར་གྱི་མར་
མེ་དང༌། ནམ་མཁའ་ལྡིང་རྣམས་དང༌། གནོད་སྦྱིན་དང༌། མིའམ་ཅི་དང༌། ལྟོ་འཕྱེ་ཆེན་པོ་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། རོ་ལངས་དང༌། སྲུལ་
པོ་དང༌། ལུས་སྲུལ་པོ་དང༌། སྨྱོ་བྱེད་དང༌། གནོན་པོ་དང༌། མ་མོའི་ཚོགས་རྣམས་དང༌། ལོག་འདྲེན་དང་བཅས་པ་རྣམས་ལ་ཤ་དང༌། ཛམྦུ་ལི་ཀ་དང༌། སྭ་ཏི་ཀ་ལ་

95-1-234a

སོགས་པ་རྣམས་སོ། །གནོད་སྦྱིན་རྣམས་ལ་ཤ་དང༌། ཁྲག་དང༌། སྡོང་བུ་དང༌། འབྲས་བུ་དང༌། མངར་གསུམ་མོ། །ཀླུ་རྣམས་ལ་
འབྲས་ཡོས་དང༌། མུད་གའི་ལ་དུ་དང༌། འབྲས་བུ་རྣམས་སོ། །རྣམ་པ་སྣ་ཚོགས་པའི་བཟའ་བར་བྱ་བ་དང༌། སྒྲོན་མ་དང༌། བདུག་པ་རྣམས་ཀྱང་སོ་སོ་སོ་སོར་རོ། །
ལྷ་རྣམ་པར་ཤེས་པ་ཉིད་འཕེལ་བཞིན་དུ་མཆོད་པ་བདུན་བྱའོ། །དེ་ནས་ཉི་མ་བདུན་པ་ལ་གྲོགས་བཞག་པར་བྱའོ། །ལེགས་པར་བསམས་པའི་ཚེ་ན་བྱས་པ་
གཟོ་བ། རྟག་ཏུ་སྙིང་རྗེའི་བདག་ཉིད་ཅན། ནད་མེད་པ་དེ་ལྟ་བུ་བཞག་པར་བྱའོ། །ཤེས་རབ་ཅན་གྱིས་དེ་ནས་ལས་ཡང་དག་པར་བརྩམས་ཏེ་ཀུ་ཤའི་ཁྲེས་
ལ་མངོན་པར་སྔགས་པ་ལ་ཉེ་བར་འདུག་ནས་དེ་ནས་པདྨའི་ཟེའུ་འབྲུ་ལ་ལག་པ་གཡས་པས་མནན་ནས་སྟོང་ཕྲག་བརྒྱད་སྦྱིན་སྲེག་བྱའོ། །རས་རིས་རབ་ཏུ་འགུལ་
བར་འགྱུར་རོ། །ཀླུ་རྣམས་ཀྱང་སྒྲ་སྒྲོགས་ཏེ་འཇིགས་པར་མི་བྱའོ། །སླར་ཡང་བརྒྱད་བརྒྱར་བཟླས་སོ། །ཕྱོགས་དང༌། ཕྱོགས་བྲལ་རྣམས་སུ་རྔ་བོ་ཆེའི་སྒྲ་
སྒྲོགས་སོ། །ལོག་འདྲེན་རྣམས་ཀྱང་རྣམ་པར་འབྲོས་ཏེ་ལྷན་ཅིག་འཇིག་རྟེན་གྱི་ཁམས་གང་དུ་འགྲོ་བར་བྱེད་པ་རིག་པ་འཛིན་པ་དེ་རྣམས་འོང་བར་བྱེད་དོ། །

95-1-234b

ལྷ་མ་ཡིན་གྱི་བུ་མོ་རྣམས་འདུས་པར་འགྱུར་རོ། །སྤྲིན་རྣམས་ཀྱང་འུར་འུར་པོའི་སྒྲ་སྒྲོག་པར་བྱེད་པར་བྱེད། །ལྷ་རྣམ་འདུ་བར་འགྱུར་རོ། །གནོད་སྦྱིན་ཐམས་ཅད་དང༌།
རིག་པ་འཛིན་པའི་རྒྱལ་པོ་ཐམས་ཅད་ཀྱང་འདུས་པར་འགྱུར་རོ། །ས་རྣམ་པར་འགྱུར་བ་དྲུག་ཏུ་གཡོ་ཞིང་རིག་པའི་ཚོགས་ཐམས་ཅད་ཀྱང་སྙིང་པོ་མེད་པར་འགྱུར་རོ། །
དེ་ནས་རིག་པ་འཛིན་པས་རིངས་ཐབས་སུ་བྱང་ཆུབ་ཤིང་གི་ཡམ་ཤིང་གིས་སྦྱིན་སྲེག་བརྒྱད་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ལྷ་རྣམས་དང༌།
ལྷན་ཅིག་འབྱོན་པར་འགྱུར་རོ། །ལྷ་རྣམས་དང་ལྷན་ཅིག་བྱོན་པ་ལ་མཆོད་ཡོན་དབུལ་ལོ། །བྱོན་པ་ཙམ་གྱིས་ལྷ་ཐམས་ཅད་དང༌། རིག་པའི་རྒྱལ་པོ་ཐམས་ཅད་ཀྱང་མེ་
ཏོག་གི་ཆར་རབ་ཏུ་འབེབས་སོ། །དེ་ནས་རིག་པ་འཛིན་པས་པདྨ་མནན་ནས་རིག་པ་ལན་བདུན་བཟླས་པར་བྱའོ། །པདྨ་རེ་རེ་ལ་པདྨ་བྱེ་བ་ཕྲག་བཞི་བཞི་འབྱུང་བར་
འགྱུར་རོ། །རིག་པ་འཛིན་པ་སྟོང་ཕྲག་བཅུ་དྲུག་པོ་ཐམས་ཅད་ཀྱང་པདྨའི་གདན་ལ་གནས་པ་ཤ་སྟག་འབྱུང་ངོ༌། །དེ་ནས་རིག་པ་འཛིན་པས་ལན་གཅིག་བརྗོད་པར་
བྱའོ། །དེ་ནས་བཅོམ་ལྡན་འདས་མའི་སྐུ་ལས་འོད་ཟེར་སྣ་ཚོགས་པ་འབྱུང་སྟེ་སྒྲུབ་པ་པོ་ལ་བྱུགས་ནས་པདྨའི་ཟེ་འབྲུར་ནུབ་པར་འགྱུར་རོ། །དེ་ནས་ཡང་པདྨ་ལ་ཉེ་

95-1-235a

པར་འདུག་པ་རིག་པ་འཛིན་པ་བྱེ་བ་ཕྲག་བརྒྱད་ཅུ་རྩ་བཞི་འབྱུང་བར་འགྱུར་རོ། །དེའང་པདྨའི་བཀོད་པ་རིན་པོ་ཆེ་སྣ་བདུན་གྱིས་བརྒྱན་
པ་འབྱུང་སྟེ་དཔག་ཚད་སྟོང་ཕྲག་བརྒྱད་ཅུ་རྩ་བཞིར་ཀུན་ནས་ཁྱབ་བོ། །དེར་དེ་ལ་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཕྱག་བྱ་
བའི་འོས་སུ་གྱུར་པ། ལྷ་རྣམས་ཀྱིས་ཀྱང་བསྟོད་པར་བྱ་བཞིན་པ། རིག་པ་འཛིན་པའི་རྒྱལ་པོ་རྣམས་ཀྱིས་ཀྱང་མཆོད་པར་བྱ་བཞིན་པ། རིག་པ་འཛིན་པ་བྱེ་བ་
ཕྲག་བརྒྱས་ཡོངས་སུ་བསྐོར་ནས་འགྲོ་སྟེ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐད་ཅིག་ཐང་ཅིག་ཡུང་ཙམ་ཞིག་ལ་སངས་རྒྱས་ཀྱི་ཞིང་བདུན་འདའ་བར་བྱེད་
དོ། །རང་གི་འདོད་པས་སྐྱེ་བ་འཛིན་པར་བྱེད་ཅིང་རང་གི་འདོད་པས་འཆི་བར་བྱེད་དོ། །ཡང་དག་པར་རྫོགས་པའི་སངས་རྒྱས་འོད་སྲུང་ལ་རྣམ་པར་གནོན་པ་
ཞེས་བྱ་བའི་རིག་པ་འཛིན་པའི་རྒྱལ་པོ་ཡོད་དེ་དེས་ལས་འདི་སྒྲུབས་པའོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་པོའི་ལེའུ་དང་པོ་རྫོགས་སོ།།    །།
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་སྤྱན་རས་གཟིགས་དབང་ཕྱུག་ལ་དགའ་བས་ཆོ་ག་སྨྲས་པ། རི་མོ་མཁན་གསོ་སྦྱོང་ལ་གནས་

95-1-235b

པས་བཅོམ་ལྡན་འདས་ཀྱི་གཟུགས་བརྙན་འདྲིར་གཞུག་པར་བྱ་སྟེ་གསེར་ལྟར་སེར་བ། ཆོས་སྟོན་པར་མཛད་བཞིན་པ། གཡས་སུ་འཕགས་པ་སྤྱན་རས་གཟིགས་དབང་
ཕྱུག་སྟོན་ཀའི་སྤྲིན་ལྟར་དཀར་བ། དམ་པར་བྱས་པ་དམར་སེར་མཆོད་ཕྱིར་ཐོགས་དཀར་པོ། དར་ལའི་སྟོད་གཡོགས་དང༌། སྨད་གཡོགས་ཅན། ཕྱག་ན་ཤིང་གི་དབྱུག་
པ་བསྣམས་པའོ། །གཡོན་དུ་རྡོ་རྗེ་འཆང་སྔོ་བསངས་རྣམ་པར་རྒྱན་དང་བཅས་པ། ཕྱག་གཡོན་པས་ཁྲོ་བོའི་རྡོ་རྗེ་འཕྱར་བཞིན་པའོ། །རྡོ་རྗེ་འཆང་གི་ཉེ་ལོགས་སུ་རྡོ་རྗེ་
ལྕགས་ཀྱུ་མ་དང༌། རྡོ་རྗེ་ཁུ་ཚུར་མ་འདྲིར་གཞུག་པར་བྱའོ། །འཕགས་པ་སྤྱན་རས་གཟིགས་ཀྱི་ཉེ་ལོགས་སུ་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་འདྲིར་
གཞུག་པར་བྱ་སྟེ་པྲི་ཡང་ཀུ་ལྟར་སྔོ་བསངས་རྒྱན་ཐམས་ཅད་ཀྱིས་བརྒྱན་པ། སྐུ་མདོག་དཀར་པོ། ཕྱག་གཡོན་པས་ཀུ་རྦ་འཛིན་པའི་སྙིང་པོ་མཆོག་བཅོམ་ལྡན་འདས་
མའི་ཉེ་ལོགས་སུ་འདྲིར་གཞུག་པར་བྱའོ། །སྟེང་དུ་གནས་གཙང་མའི་ལྷའི་བུ་མེ་ཏོག་གི་ཕུར་མ་ལག་ན་ཐོགས་པ་འདྲིར་གཞུག་པར་བྱའོ། །ལྷའི་རྔ་པོ་ཆེ་འདྲིར་གཞུག་
པར་བྱའོ། །འོག་ཏུ་སྤོས་ཕོར་ལག་ན་ཐོགས་པ་འདྲིར་གཞུག་པར་བྱའོ། །དཀར་གསུམ་ཟ་ཞིང་རས་རིས་ཀྱི་སྤྱན་སྔར་རིག་པ་འབུམ་ཕྲག་བདུན་བཟླས་པར་བྱའོ། །

95-1-236a

དེ་ལྟ་བུ་སྔོན་སྤྱད་པ་བྱས་པར་འགྱུར་རོ། །དེ་ནས་ལས་ཡང་དག་པར་བརྩམས་ཏེ་སྔོན་དུ་ལྡོང་རོས་བླངས་ཏེ་གོས་ཀྱི་ནང་དུ་འོ་མ་བཀྲུ་བར་
བྱའོ། །དཀར་པོའི་བཅོ་ལྔ་པ་རས་རིས་ལ་མཆོད་པ་རྒྱ་ཆེན་པོ་བྱས་ནས་སྒོ་བཞི་རྣམས་སུ་བུམ་པ་གང་བ་བཞི་གཞག་པར་བྱའོ། །ཐམས་ཅད་ཀྱང་མེ་ཏོག་གིས་
བརྒྱན་པར་བྱ། བཅོམ་ལྡན་འདས་མ་འདི་ཉིད་ཀྱིས་ལས་ཐམས་ཅད་བྱའོ། །དེ་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཨ་ཤཏྠའི་འདབ་མ་བདུན་གྱིས་ལྡོང་རོས་
བཏུམས་ཏེ་བཞག་ནས་ཇི་སྲིད་འཕགས་པ་ཕྱག་ན་རྡོ་རྗེ་གཡོ་བར་གྱུར་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་ཡིད་ཀྱིས་མཆོད་ཡོན་དབུལ་
བར་བྱའོ། །སླར་ཡང་དུ་བ་འཐུལ་བ་དང༌། འབར་བར་གྱུར་པ་དེ་སྲིད་དུ་བཟླས་པར་བྱའོ། །འབར་བ་དང་བླངས་ནས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་
པའི་རྣམ་པ་ཅན། རིག་པ་འཛིན་པ་བཅུ་དྲུག་གིས་ཡོངས་སུ་བསྐོར་བར་འགྱུར་ཏེ་ལོ་སྟོང་ཕྲག་བརྒྱད་ཅུ་འཚོ་བར་འགྱུར་རོ། །གང་གི་ཚེ་འཆི་བ་དེའི་ཚེ་རྡོ་རྗེའི་རིགས་
སུ་སྐྱེ་བར་འགྱུར་རོ། །ཚེས་གྲངས་མི་དགོས། རྒྱུ་སྐར་མི་དགོས། སྨྱུང་བར་གནས་པ་མི་དགོས་ཏེ་སྐྱེས་བུ་རྒྱ་མཚོའི་འགྲམ་དུ་མགོ་བོ་ཤར་དུ་བཞག་ནས་ཤི་

95-1-236b

བའི་རོ་བླངས་ནས་དྲི་དང༌། མེ་ཏོག་ལ་སོགས་པས་བརྒྱན་པར་བྱས་ནས་སྒྲུབ་པ་པོ་ཁ་ཤར་དུ་ཕྱོགས་པས་རེ་རེ་ལ་སོ་སོར་བསམ་པའི་ཡིད་ཀྱི་རྒྱུད་མཚུངས་པའི་བའི་
མར་གསར་ལ་རིག་པ་བཟླས་པས་རོའི་ཁ་རུ་བླུགས་ནས་ཇི་སྲིད་ཀུན་ཏུ་གཡོ་ཞིང་ལྡང་བ་དེ་སྲིད་དུ་རིག་པ་བཟླས་པར་བྱའོ། །དེ་ནས་རིག་པ་འཛིན་པས་རྒྱ་མཚོར་འཇུག་
པར་བྱ་སྟེ་ཇི་སྲིད་ཉི་མ་འཆར་བར་འགྱུར་བ་དེ་སྲིད་དུ་ཆུར་གནས་པར་བྱའོ། །དེ་ཙམ་གྱིས་སྐྲ་ལི་ཞིང་འཁྱིལ་བ་ལོ་བརྒྱད་ལོན་པའི་རྣམ་པ་ཅན་སེམས་བསྐྱེད་པས་
འདིའི་ཕྱག་ཆ་ཐམས་ཅད་འབྱུང་བར་འགྱུར་རོ། །ལོ་སྟོང་ཕྲག་དྲུག་ཅུར་འཚོ་བར་འགྱུར་རོ། །དཔག་ཚད་སྟོང་ཕྲག་བཅུ་གཅིག་ཏུ་འཕུར་བར་འགྱུར་རོ། །ཐོག་ཕོག་
བའི་ཤིང་ལས་བྱུང་བའི་ཕྱག་ན་རྡོ་རྗེ་བྱས་ལ་སྨན་གྱི་གཟུགས་ཀྱི་རྣམ་པའི་བཅོམ་ལྡན་འདས་མ་བྲི་ཡང་ཀུའི་ཤིང་ལས་བྱས་པ་སྙིང་པོ་མཉམ་པར་འགྲོ་མ་བྱེད་དུ་གཞུག་
གོ་།སྤྱན་རས་གཟིགས་དབང་ཕྱུག་ནིམ་པའི་ཤིང་ལས་བྱུང་བ་བྱེད་དུ་གཞུག་གོ །ཐམས་ཅད་ཀྱང་བན་ཀན་མཐར་བྱེད་ཀྱི་འབྲས་བུ་ལ་སོ་སོར་དགོད་པར་བྱའོ། །སྒྲུབ་
པ་པོ་པུས་མོ་བཙུགས་པ་ལག་ན་སྤོག་ཕོར་ཐོགས་པ་བྱེད་དུ་གཞུག་གོ །དེ་ནས་གོས་གཙང་མ་བགོས་ཏེ་མི་སྨྲ་བའི་བརྟུལ་ཞུགས་ཀྱི་སྙིང་པོ་མཉམ་པར་འགྲོ་མ་འབུམ་

95-1-237a

ཕྲག་བཅུ་གཅིག་ཏུ་བཟླས་པར་བྱའོ། །དེ་ལྟ་བུ་སྔོན་སྤྱད་པ་བྱས་པར་འགྱུར་རོ། །དེ་ནས་བཅོ་ལྔ་པས་མཚན་མོ་གསུམ་སྨྱུང་
བར་གནས་ཏེ་མཎྜལ་དང་བཅས་པ་བཟའ་ཞིང་དགེ་འདུན་ལ་སྟོན་མོ་དབུལ་བར་བྱའོ། །དེ་ནས་མཚན་མོ་སངས་རྒྱས་བཅོམ་ལྡན་འདས་ལ་མཆོད་པ་རྒྱ་ཆེན་པོ་
བྱས་ནས་འབྲས་བུ་དང་བཅས་པའི་གཏོར་མ་རྣམ་པ་སྣ་ཚོགས་པ་རྗེས་སུ་དབུལ་ཞིང་མར་མེ་སྟོང་སྦར་བར་བྱའོ། །དེ་ནས་བསྲུང་བ་བྱས་ནས་ཀུ་ཤའི་ཁྲེས་ལ་ཉེ་བར་
འདུག་སྟེ་ཨུཏྤ་ལའི་ཕྲེང་བ་ཉི་ཤུ་བྱས་ཏེ་འཕགས་པ་སྤྱན་རས་གཟིགས་དབང་ཕྱུག་གི་ཕྱག་གཡས་སུ་ཕུལ་ལ་ཇི་སྲིད་ཐམས་ཅད་མཐོང་བར་འགྱུར་བ་དེ་སྲིད་དུ་
བཟླས་པར་བྱའོ། །འཇིགས་པར་མི་བྱ་བར་སླར་ཡང་རིག་པ་བཟླས་པར་བྱའོ། །གཡོ་བར་གྱུར་པ་དང༌། དེ་དག་བླངས་པས་ཨུཏྤ་ལ་སྔོན་པོའི་འདབ་མ་ལྟར་སྔོ་
བསངས་ཀྱིས་རྡོ་རྗེའི་ལུས་དང༌། རིག་པ་འཛིན་པ་ཐམས་ཅད་ཀྱི་སྐལ་བ་བཟང་པོར་འགྱུར་ཞིང་ལོ་སྟོང་ཕྲག་བརྒྱད་ཅུར་འཚོ་བར་འགྱུར་རོ། །དཔག་ཚད་སྟོང་
ཕྲག་བརྒྱད་ཅུ་རྩ་བཞིར་ལྡིང་བར་འགྱུར་རོ། །གང་གི་ཚེ་འཆི་བ་དེའི་ཚེ་རྡོ་རྗེའི་རིགས་སུ་སྐྱེ་བར་འགྱུར་རོ། །མ་ཉམས་པའི་རས་ལ་རི་མོ་མཁན་གསོ་སྦྱོང་

95-1-237b

ཅན་གྱིས་བཅོམ་ལྡན་འདས་མ་ཁྲོ་གཉེར་ཅན་མ་འདྲིར་གཞུག་པར་བྱ་སྟེ་སྔོ་བསངས་སྤྱན་གསུམ་པའི་ལྷ་མོ་ཆ་བྱད་དང༌། རྒྱན་མ་ཉམས་པ་འདྲིར་གཞུག་པར་བྱའོ། །འོག་
ཏུ་རྗེས་སུ་སྒྲུབ་པ་པོ་ལག་ན་སྤོག་ཕོར་ཐོགས་པ་བྱའོ། །དེ་ནས་སྒྲུབ་པ་པོས་རས་རིས་ཀྱི་སྤྱན་སྔར་རིག་པ་འབུམ་ཕྲག་གསུམ་བཟླས་པར་བྱའོ། །དེ་ནས་མཚན་མོ་དུར་ཁྲོད་
དུ་སོང་ནས་རས་རིས་ཞལ་ཤར་དུ་ཕྱོགས་པར་བཞག་ནས་དྲི་དང༌། མེ་ཏོག་དང༌། བདུག་པ་ཕུལ་ཏེ་འབྱུང་པོ་ཐམས་ཅད་པ་ལ་དེ་ནས་རིག་པ་འཛིན་པས་ཀུ་ཤའི་ཁྲེས་
ལ་ཉེ་བར་འདུག་པ་གཅིག་པུ་ཐོད་པ་ལ་ཞག་ཆེན་པོའི་དུད་པ་བླངས་ནས་སྙིང་པོ་མཉམ་པར་འགྲོ་མའི་རིག་པ་བཟླས་པར་བྱའོ། །དེ་ནས་རིག་པ་འཛིན་པས་སླར་ཡང་ཇི་
སྲིད་དུ་བ་འཐུལ་བ་དང༌། འབར་བར་གྱུར་གྱི་བར་དུ་རིག་པ་བཟླས་པར་བྱའོ། །རྒྱལ་བའི་སྤྱན་གཉིས་པ་ལྟ་བུ་དང༌། དབང་ཕྱུག་ཆེན་པོའི་མདུང་གི་མཚོན་ཆས་
དབང་ཕྱུག་ཆེན་པོ་རྣམས་ཐམས་ཅད་རིག་པ་ལས་དབང་དུ་འགྱུར་རོ། །དེ་ནས་མིག་སྨན་སྒྲུབ་པར་འདོད་ན་རྒྱ་མཚོའི་འགྲམ་དུ་སོང་ནས་སྔོན་དུ་བསྙེན་པ་ནི་ཆུ་དང༌། འོ་
མས་ཁྲུས་བྱས་ནས་མི་སྨྲ་བར་རིག་པ་སྟོང་ཕྲག་བརྒྱད་བཟླས་པར་བྱའོ། །དེ་ནས་རིག་པ་འཛིན་པས་གཙང་མས་གོས་གཙང་མ་བགོས་ཏེ་བ་ལང་གི་ཕགས་པ་ཙམ་གྱི་

95-1-238a

གཞི་ལ་ཉེ་བར་བྱུག་པ་བྱས་ནས་དེར་འཕགས་པ་བྱག་ན་རྡོ་རྗེའི་གཟུགས་བརྙན་རབ་ཏུ་སོ་སོར་གནས་པ་བྱེད་དུ་གཞུག་གོ །དེ་ནས་
མགོ་བོའི་ཐོད་པ་ལྔ་བླངས་ནས་དྲི་བཟང་པོའི་ཏིལ་མར་གྱིས་རབ་ཏུ་སྦར་བར་བྱ་སྟེ་དུ་བ་མེད་པར་བྱའོ། །དེ་ནས་རྣམ་པ་སྣ་ཚོགས་གཏོར་མ་བྱས་ནས་མར་གྱི་མར་མེ་
ཕུལ་ཏེ་དེ་ནས་མགོ་བོའི་ཐོད་པ་སོ་སོར་བཞག་ནས་ཕྱག་ན་རྡོ་རྗེའི་སྤྱན་སྔར་བསྲུང་བ་བྱས་པས་ཀུ་ཤའི་ཁྲེས་ལ་ཉེ་བར་འདུག་སྟེ་སྟོང་ཕྲག་བརྒྱད་བཟླས་པར་བྱའོ། །
མིག་སྨན་དེ་དྲོ་བར་འགྱུར་རོ། །དེ་ནས་རིག་པ་འཛིན་པ་རིངས་ཐབས་སུ་རིག་པ་ལན་བདུན་ཡོངས་སུ་བཟླས་པར་བྱའོ། །དུ་བ་འཐུལ་བ་དང༌། འབར་བར་བྱེད་དོ། །
འབར་བ་ན་ཐོད་པ་དེ་བླངས་ནས་ཕྱག་ན་རྡོ་རྗེའི་གནས་སུ་འགྲོའོ། །འདི་ཟར་མའི་མེ་ཏོག་མཚུངས་པ་སྔོན་མེད་པའི་བྱེ་བ་ཕྲག་དགུའི་དབང་ཕྱུག་ཏུ་འགྱུར་རོ། །དེ་ནས་
རྡོ་རྗེ་སྒྲུབ་པར་འདོད་ན་རི་མོ་མཁན་གསོ་སྦྱོང་ལ་གནས་པས་མ་འདྲེས་པའི་ཚོན་གྱིས་བཅོམ་ལྡན་འདས་མ་ཁྲོ་གཉེར་ཅན་མ་དང༌། བཅོམ་ལྡན་འདས་མའི་སྙིང་པོ་
མཉམ་པར་འགྲོ་མ་འདྲིར་གཞུག་པར་བྱ་སྟེ་བྲི་ཡང་ཀུ་ལྟར་སྔོ་བསངས་རྒྱན་ཐམས་ཅད་ཀྱིས་རྣམ་པར་བརྒྱན་པ། སྙིང་པོའི་ཡང་གཡས་པའི་ཕྱག་གིས་རྡོ་རྗེའོ། །དེ་ནས་

95-1-238b

སྒྲུབ་པ་པོ་རིའི་རྩེ་མོར་མངོན་པར་འཛེགས་ཏེ་མི་སྨྲ་བས་གྲོགས་མེད་པར་ཡང་རུང་སྟེ་འབུམ་ཕྲག་བཅུ་དྲུག་བཟླས་པར་བྱའོ། །དེ་ནས་བཅོ་ལྔ་ལ་གཙང་མས་གོས་གཙང་མ་བགོས་ཏེ་
རས་རིས་ལ་མཆོད་པ་རྒྱ་ཆེན་པོ་བྱས་ནས་མར་གྱི་མར་མེ་སྦར་ཏེ་དེ་ནས་སྒྲུབ་པ་པོས་བསྲུང་བའི་ཆོ་ག་བྱས་པས་ཀུ་ཤའི་ཁྲེས་ལ་ཉེ་བར་འདུག་སྟེ་རྩེ་མོ་མ་བཅད་པའི་ཀུ་ཤ་
སོར་བརྒྱད་པའི་ཚད་ཀྱི་རྩེ་གསུམ་པའི་རྡོ་རྗེ་བྱེད་དུ་གཞུག་གོ །རྡོ་རྗེ་དེ་ལག་པ་གཡས་པས་མནན་ནས་ཇི་སྲིད་བཅོམ་ལྡན་འདས་མ་ལ་འོད་ཟེར་བྱུང་བ་དེ་སྲིད་དུ་བཟླས་
པར་བྱའོ། །རྡོ་རྗེའི་ཙི་ཊི་ཙི་ཊིའི་སྒྲ་ཐོས་ཏེ་འཇིགས་པར་མི་བྱ་བར་སླར་ཡང་ཡུད་ཙམ་རིག་པ་བཟླས་པར་བྱའོ། །ཇི་སྲིད་རྔ་བོ་ཆེའི་སྒྲ་ཐོས་པ་ན་སླར་ཡང་ཡུད་ཙམ་དུ་རིག་
པ་བཟླས་པར་བྱའོ། །རིག་པ་འཛིན་པ་རིངས་ཐབས་སུ་མར་དང༌། སྦྲང་རྩིས་བཏགས་པའི་བྱང་ཆུབ་ཤིང་གི་ཡམ་ཤིང་གིས་སྦྱིན་སྲེག་བརྒྱད་བརྒྱ་བྱའོ། །སྦྱིན་སྲེག་
ཡོངས་སུ་རྫོགས་ནས་ཀྱང་ཇི་སྲིད་རྡོ་རྗེ་ལ་འོད་ཟེར་འབྱུང་གི་བར་དེ་སྲིད་དུ་བཟླས་པར་བྱའོ། །དེས་དུས་གསུམ་དུ་ཁྲུས་བྱས་པས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་
ལོན་པའི་རྣམ་པ། ཕྱག་ན་རྡོ་རྗེ་གཉིས་པ་ལྟ་བུ་སྔོ་བསངས་དྭང་བའི་ལུས་སུ་གྱུར་ནས་བསྐལ་བར་གནས་སོ། །གང་གི་ཚེ་འཆི་བ་དེའི་ཚེ་རྡོ་རྗེའི་རིགས་སུ་སྐྱེ་བར་འགྱུར་རོ།།

95-1-239a

དེ་ནས་ལྕགས་ཀྱུ་སྒྲུབ་པར་འདོད་ན་སྔོན་བཞིན་དུ་སྒྲུབ་པ་པོ་སྔོན་སྤྱོད་པར་བྱའོ། །འོ་མ་དང༌། ཟན་ཟ་ཞིང་མི་སྨྲ་བས་བ་ལང་གི་གནས་
སུ་ཀུ་ཤ་བཏིང་བའི་མལ་སྟན་ལ་གཙང་ཞིང་གོས་གཙང་མ་བགོས་ཏེ་དུས་གསུམ་དུ་ཁྲུས་བྱས་ལ་སྙིང་པོ་མཉམ་པར་འགྲོ་མ་བཟླས་པར་བྱའོ། །དེ་ནས་རྒྱ་མཚོར་འགྲོ་
པའི་ཆུ་ཀླུང་དུ་སོང་ནས་སློང་མོ་ཟ་ཞིང་རྐེད་པ་ཙམ་གྱི་ཆུར་ཞུགས་ནས་འབུམ་བཟླས་པར་བྱའོ། །དགེ་འདུན་ལ་བཟའ་བ་དབུལ་བར་བྱའོ། །དེ་ནས་རི་མོ་མཁན་གསོ་
སྦྱོང་ལ་གནས་པས་གཟུགས་བརྙན་འདྲིར་གཞུག་པར་བྱ་སྟེ་གཡས་སུ་འཕགས་པ་སྤྱན་རས་གཟིགས་དབང་ཕྱུག་གསེར་ལྟར་སེར་བ་སྤྱན་གསུམ་པའོ། །དེའི་ཉེ་
ལོགས་སུ་བཅོམ་ལྡན་འདས་མ་ཁྲོ་གཉེར་ཅན་མ་འདྲིར་གཞུག་པར་བྱའོ། །རྡོ་རྗེ་འཛིན་པའང་དེ་བཞིན་གཤེགས་པའི་གཙུག་ཏོར་དུ་རབ་ཏུ་འཇུག་བཞིན་པ་འདྲིར་
གཞུག་པར་བྱའོ། །ཐམས་ཅད་ཀྱང་པདྨའི་གདན་ལ་རབ་ཏུ་གནས་པར་བྱའོ། །དེ་ནས་སྒྲུབ་པ་པོས་མཆོད་པ་རྒྱ་ཆེན་པོ་བྱས་ནས་བཅོམ་ལྡན་འདས་མས་ཀུ་ཤའི་
ཁྲེས་ལ་མངོན་པར་བསྔགས་པ་ལ་ཉེ་བར་འདུག་པར་བྱའོ། །དེ་ནས་རིག་པ་འཛིན་པས་རྩེ་མོ་མ་བཅད་པའི་ཀུ་ཤ་ལྕགས་ཀྱུ་བྱས་ནས་ལག་པ་གཡས་པས་བླངས་ཏེ་

95-1-239b

ཇི་སྲིད་ལྕགས་ཀྱུ་ལས་འོད་ཟེར་བྱུང་བ་དེ་སྲིད་དུ་དཔག་ཏུ་མེད་པ་བཟླས་པར་བྱའོ། །འོད་ཟེར་དེ་སྒྲུབ་པ་པོ་ལ་བསྐོར་བ་བྱས་ཏེ་ནུབ་པར་འགྱུར་ཏེ་དེ་བཟུང་བས་རིག་པ་འཛིན་
པར་འགྱུར་ཏེ་རིག་པ་འཛིན་པ་ཐམས་ཅད་ཀྱང་རྗེས་སུ་འབྲང་བར་འགྱུར་རོ། །ལྕགས་ཀྱུ་ལག་ན་ཐོགས་པས་རིག་པ་འཛིན་པ་སྟོང་ཕྲག་གི་མངའ་བདག་ཏུ་འགྱུར་རོ། །བསྐལ་
པར་གནས་པ་དང༌། རླུང་ལྟར་འགྲོ་བ་དང༌། ལྷའི་ལུས་དང༌། རང་འཆི་བ་ཤེས་པར་བྱེད་དོ། །གང་གི་ཚེ་འཆི་བ་དེའི་ཆེ་བདེ་བ་ཅན་དུ་སྐྱེ་བར་འགྱུར་རོ། །བྱང་ཆུབ་སེམས་དཔའ་
ཆེན་པོ་འཕགས་པ་ཕྱག་ན་རྡོ་རྗེས་གསུངས་པ་བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་ལེའུ་བཞི་པའོ།།    །།དེ་ནས་ཡང་མི་མཇེད་ཀྱི་བདག་པོ་ཚངས་པ་
ཆེན་པོ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གང་ན་བ་དེར་ཉེ་བར་ལྷགས་སོ། །ཉེ་བར་གནས་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་ལ་མགོ་བོས་ཕྱག་བྱས་ནས་བསྐོར་བ་བྱས་ནས་མཐའ་གཅིག་ཏུ་འདུག་གོ །དེ་ནས་ཡང་ཚངས་པ་ཆེན་པོས་བྱང་ཆུབ་སེམས་དཔའ་སེམས་དཔའ་
ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བདག་གིས་རིག་པའི་རྒྱལ་མོའི་ཆོ་ག་འཆད་དོ། །བྱང་ཆུབ་སེམས་དཔས་སྨྲས་པ། ཚངས་པ་ཆེན་པོ།

95-1-240a

ལེགས་སོ། །ལེགས་སོ། །སེམས་ཅན་ཐམས་ཅད་ལ་ཕན་པ་དང༌། བདེ་བའི་ཆེད་དུ་རིག་པའི་རྒྱལ་མོ་ཆེན་མོའི་ཆོ་ག་གསུངས་ཤིག །དེ་ནས་
ཡང་ཚངས་པ་ཆེན་པོས་ཆོ་ག་གསུངས་པ། རིགས་ཀྱི་བུ། གང་ལ་ལ་རིག་པའི་རྒྱལ་མོ་སྨྲ་བར་གྱུར་པའམ། འཆང་བར་གྱུར་པ་དེ་ལ་བདག་རྟག་ཏུ་རྗེས་སུ་འབྲང་བར་
བགྱིའོ། །གང་དང༌། གང་དུ་སྐྱེ་བ་དེ་དང༌། དེར་བདག་འདི་ལ་སངས་རྒྱས་རྗེས་སུ་དྲན་པ་རྗེས་སུ་སྦྱིན་པར་བགྱི་ཞིང༌། རྟག་ཏུ་སྐྱེ་བ་དྲན་པར་འགྱུར་རོ། །རིགས་དམའ་
བར་སྐྱེ་བར་མི་འགྱུར། བཀླགས་པས་ལས་རྣམས་འགྲུབ་པར་འགྱུར་རོ། །ཆོམ་རྐུན་གྱི་དབུས་སུ་སོང་བས་ཡིད་ལ་བྱའོ། །སྦྲུལ་གྱི་འཇིགས་པ་དང༌། གནམ་
ལྕགས་ལྟུང་བ་ལ་ལན་ཅིག་བརྗོད་པར་བྱའོ། །ཁྲོས་པའི་མདུན་དུ་དྲན་པར་བྱས་ན་དཔལ་རབ་ཏུ་སྟེར་རོ། །གདོན་གསོ་བར་འདོད་ན་ལན་བདུན་མངོན་པར་སྔགས་
ལ་སྲང་གིས་བསྲེགས་པར་བྱས་ན་གྲོལ་ལོ། །ཕྱག་རྒྱ་དབྱེ་བར་འདོད་ན་གདོང་ལ་ལན་བདུན་མངོན་པར་སྔགས་ནས་བལྟ་བར་བྱ་སྟེ་ཕྱག་རྒྱ་དབྱེ་བ་བྱས་པར་འགྱུར་
རོ། །ཡུངས་ཀར་ལ་དཀྱིལ་འཁོར་བཅིངས་པའོ། །ཕུར་བུས་ཁང་བཟང་སྦྱོང་བའོ། །ཕུར་བུ་ཉིད་ཀྱིས་མཚམས་བཅིང་པའོ། །གང་དུ་རྡོ་རྗེ་གནས་པའི་གནས་

95-1-240b

དེར་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་ལན་བརྒྱད་བརྒྱར་བཟླས་པར་བྱའོ། །རྡོ་རྗེ་རྣམས་བཅིངས་པ་བྱས་པར་འགྱུར་རོ། །རྡོ་རྗེ་དབྱེ་བར་བྱ་བར་འདོད་ན་
དུག་དང༌། ལིང་ག་དང༌། ཀ་ར་བཱི་རའི་མེ་ཏོག་དང༌། ལུག་གི་རྭ་སྟེ་འདི་རྣམས་ཆ་མཉམ་པར་བྱས་ལ་རིག་པ་བརྒྱད་བརྒྱར་མངོན་པར་སྔགས་པར་བྱས་ནས་རྡོ་རྗེའི་མེ་ལ་དེ་
རབ་ཏུ་བྱུག་པར་བྱའོ། །རྡོ་རྗེ་རྣམ་པར་དབྱེ་བ་བྱས་པར་འགྱུར་རོ། །ནོར་སྒྲུབ་པར་འདོད་ན་སྔ་མ་བཞིན་དུ་སྔོན་སྤྱད་པ་བྱས་ལ་རི་མོ་མཁན་གསོ་སྦྱོང་ལ་གནས་པས་མ་ཉམས་
པའི་རས་སྐྲ་དང་བྲལ་བ་ལ་སངས་རྒྱས་བཅོམ་ལྡན་འདས་ཀྱི་གཟུགས་བརྙན་ཆོས་སྟོན་པར་མཛད་བཞིན་པར་འདྲིར་གཞུག་པར་བྱའོ། །གཡས་སུ་འཕགས་པ་སྤྱན་རས་
གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ། རལ་བའི་ཅོད་པན་འཆང་བ། འོད་དཔག་མེད་དབུ་ལ་བཞུགས་པ། རྒྱན་ཐམས་ཅད་ཀྱིས་རྣམ་པར་བརྒྱན་པའོ། །
གཡོན་དུ་རྡོ་རྗེ་འཛིན་པ་སྔོ་བསངས། རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་ན་རྡོ་རྗེ་ཐོགས་པའོ། །འཕགས་པ་སྤྱན་རས་གཟིགས་ཀྱི་ཉེ་ལོགས་ན་བཅོམ་ལྡན་
འདས་མ་ཁྲོ་གཉེར་ཅན། པྲི་ཡང་ཀུ་ལྟར་སྔོ་བསངས་འདྲིར་གཞུག་པར་བྱའོ། །བཅོམ་ལྡན་འདས་མའི་ཉེ་ལོགས་སུ་རིག་པའི་རྒྱལ་མོ་ཆེན་མོར་འདྲིར་གཞུག་པར་བྱའོ། །

95-1-241a

ཚངས་པའང་ལག་ན་རིལ་བ་སྤྱི་བླུགས་ཐོགས་པའོ། །འོག་ཏུ་ལོག་འདྲེན་སྣ་ཚོགས་པའི་གཟུགས་ཅན་འདྲིར་གཞུག་པར་བྱའོ། །ལྷ་
ཐམས་ཅད་ཀྱང་པདྨའི་གདན་ལ་གནས་པར་བྱའོ། །སྒྲུབ་པ་པོ་ནི་སྔོན་བཞིན་ནོ། །དེ་ནས་སྒྲུབ་པ་པོས་བཅོ་ལྔ་ལ་གཞོན་ནུ་མས་བཀལ་བའི་སྲད་བུ་ལ་སྔར་བཞིན་རྒྱུ་
སྐར་རྒྱལ་ལ་བསྒྲིལ་བའི་མཆོད་ཕྱིར་ཐོགས་བྱས་ལ་དེ་ནས་རས་རིས་ལ་མཆོད་པ་རྒྱ་ཆེན་པོ་བྱས་ནས་གཏོར་མ་རྣམ་པ་སྣ་ཚོགས་དབུལ་ལ་མར་གྱི་མར་མེའང་
སྦར་བར་བྱའོ། །དེ་ནས་རིག་པ་འཛིན་པས་ཀུ་ཤའི་ཁྲེས་ལ་ཉེ་བར་འདུག་སྟེ་མཆོད་ཕྱིར་ཐོགས་ལན་བདུན་མངོན་པར་སྔགས་པ་བྱས་ནས་འཕགས་པ་སྤྱན་
རས་གཟིགས་དབང་ཕྱུག་གི་ཕྱག་གཡས་པར་དབུལ་བར་བྱའོ། །རིག་པ་འཛིན་པ་རྣམས་ཀྱང་གཡས་པའི་ཕྱག་བརྒྱད་ཀྱིས་རེག་གོ །ཇི་སྲིད་དྲོ་བར་གྱུར་པའམ།
དུ་བ་འཐུལ་བའམ། འབར་བར་གྱུར་པ་དེ་སྲིད་དུ་རིག་པ་བཟླས་པར་བྱའོ། །འབར་བ་ན་ཡིད་ཀྱིས་མཆོད་ཡོན་དབུལ་ལོ། །དེ་ནས་རིག་པ་འཛིན་པས་ཚངས་པ་
ཡིད་ལ་བྱའོ། །དྲན་པ་ཙམ་གྱིས་དབྱུག་པའི་ཤིང་དུ་འགྱུར་རོ། །ཡུངས་ཀར་ལ་ལན་བརྒྱ་བཟླས་པ་བསྣུན་པར་བྱ་སྟེ་མཆོད་ཕྱིར་ཐོགས་སུ་འགྱུར་རོ། །བཅོམ་ལྡན་

95-1-241b

འདས་མ་དྲན་པ་ཉིད་ཀྱི་རྗེས་སུ་བླངས་པར་བྱ་སྟེ་བླངས་བ་ཙམ་གྱིས་སྐྲ་ལི་ཞིང་འཁྱིལ་བ་ལོ་བརྒྱད་གཉིས་ལོན་པའི་རྣམ་པ་དཀར་ཞིང་དྭང་བའི་ལུས་རིག་པ་འཛིན་པས་བཅུ་
གཉིས་ཀྱི་མངའ་བདག་ཏུ་འགྱུར་རོ། །ཚངས་པའི་འཇིག་རྟེན་དུ་འགྲོའོ། །གང་གི་ཚེ་འཕོ་བ་དེའི་ཚེ་སླར་ཡང་རིག་པ་ཉམས་སུ་མྱོང་བར་འགྱུར་རོ། །སྒྲུབ་པ་གཞན་ཡང་
སྔར་བཞིན་དུ་རིག་པ་འཛིན་པས་དུར་ཁྲོད་དུ་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་བཟླས་པར་བྱའོ། །དེ་ནས་སློང་མོའི་ཟས་ཟ་ཞིང་ཤི་བའི་རས་བླངས་ནས་
རྫས་འདི་རྣམས་ཀྱི་བཀྲུ་བར་བྱ་སྟེ་ཙནྡན་དང༌། རྒྱ་སྤོས་དང༌། པུ་ཤེལ་ཙེ་དང༌། པཱ་ལ་ཀ་དང༌། རཱ་ཛ་ཧཱ་སྟེ་རྫས་འདི་རྣམས་གཅིག་ཏུ་བྱས་ནས་བཀྲུ་བར་བྱའོ། །མི་
བློ་གྲོས་དང་ལྡན་པས་བཀྲུས་པ་དེ་ལ་ཉི་མ་བདུན་དུ་བདུག་སྤོས་དབུལ་བར་བྱའོ། །དེ་ནས་རིག་པ་འཛིན་པས་བཅོ་ལྔ་ལ་དུར་ཁྲོད་དུ་སོང་ནས་བ་ལང་གི་པགས་པ་
ཙམ་གྱི་ཐང་ལ་ཉེ་བར་བྱུགས་ནས་དྲི་དང༌། མེ་ཏོག་ལ་སོགས་པས་མཆོད་དོ། །འབྱུང་པོ་ཐམས་ཅད་པའི་གཏོར་མ་བྱས་ནས་དེ་ནས་སྒྲུབ་པ་པོས་ཐོད་པ་ལ་ཉེ་
བར་འདུག་སྟེ་རས་དེས་ཀུན་ནས་གཡོགས་པས་སྲུང་བ་བྱས་པས་ཇི་སྲིད་དྲོ་བའམ། དུ་བ་འཐུལ་བ་དང༌། འབར་བར་གྱུར་གྱི་བར་དུ་རིག་པ་བཟླས་པར་བྱའོ། །

95-1-242a

དྲོ་བར་གྱུར་པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བར་འགྱུར་རོ། །འབར་བས་ནི་སྐྲ་ལི་ཞིང་འཁྱིལ་བ་ལུས་དཀར་
པོ་རིག་པ་འཛིན་པ་དྲུག་ཅུའི་མངའ་བདག་ཏུ་འགྱུར་རོ། །ཇི་ལྟར་ཡང་རས་དེ་ཀུན་ཏུ་གཡོགས་པ་ཙམ་གྱིས་ཀྱང་བདག་ཉིད་དུ་བྱེད་དོ། །དེའི་ཚེ་རིག་པ་འཛིན་པ་རྣམས་
ལའང་ཆ་ཤས་སྦྱིན་པར་འགྱུར་རོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །དེ་ནས་བགྲང་ཕྲེང་སྒྲུབ་པར་འདོད་ན་སྔོན་བཞིན་དུ་རྒྱ་མཚོར་
འབུམ་ཕྲག་ལྔ་བཟླས་པར་བྱའོ། །དེ་ནས་ཀུ་ཤ་ལས་བྱུང་བའི་བགྲང་ཕྲེང་བྱས་ལ་མདུད་པ་ཉི་ཤུ་རྩ་ལྔ་བྱའོ། །དེ་ནས་དུར་ཁྲོད་དུ་སོང་ནས་དཀྱིལ་འཁོར་གྲུ་
བཞི་པ་ཉེ་བར་བྱུགས་ཏེ་དེ་ནས་རིག་པ་འཛིན་པས་རོ་དང༌། སྐྱི་བུང་བཞག་ནས་བར་དུ་གཞག་པར་བྱའོ། །དྲི་དང༌། མེ་ཏོག་ལ་སོགས་པས་མཆོད་པ་བྱས་ནས་
གཏོར་མ་རྒྱ་ཆེན་པོ་དབུལ་ལོ། །དེ་ནས་སྒྲུབ་པ་པོའི་རོའི་བྲང་ཁར་ཉེ་བར་འདུག་སྟེ་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་བཟླས་པར་བྱའོ། །རྣམ་པ་སྣ་
ཚོགས་པའི་བགེགས་ཆར་ལྟ་བུ་ལ་འཇིགས་པར་མི་བྱའོ། །ཇི་སྲིད་ཙམ་གདུང་དུ་འགྱུར་ཏེ་ཡིད་ཀྱིས་མཆོད་ཡོན་ཕུལ་ནས་སླར་ཡང་ཇི་སྲིད་བགྲང་ཕྲེང་དུ་འགྱུར་གྱི་

95-1-242b

བར་དུ་བཟླས་པར་བྱའོ། །སླར་ཡང་སྒྲུབ་པ་པོས་འཆང་བཞིན་པས་བཅོམ་ལྡན་འདས་མ་ལན་བདུན་བཟླས་པར་བྱའོ། །དེ་ནས་ཀུན་ནས་འོད་ཟེར་འབྱུང་སྟེ་རིག་པ་དྲན་པ་
གཟུང་བར་བྱའོ། །བཟུང་བ་ཙམ་གྱིས་སྐྲ་ལི་ཞིང་འཁྱིལ་བ་ལོ་བརྒྱད་གཉིས་ལོན་པའི་རྣམ་པ་འདོད་པའི་གཟུགས་ཅན་ཉི་མ་འཆར་ཀའི་འོད་རིག་པ་འཛིན་པ་སྟོང་ཕྲག་
གིས་ཡོངས་སུ་བསྐོར་བ་སྐད་ཅིག་ཐང་གཅིག་ཡུད་ཙམ་ལ་ཚངས་པའི་འཇིག་རྟེན་དུ་འགྲོ་ཞིང་ཚངས་པར་ཡང་འགྱུར་རོ། །གང་གི་ཚེ་འཆི་བ་དེའི་ཚེ་དྲི་མ་མེད་པའི་
འཇིག་རྟེན་དུ་སྐྱེ་བར་འགྱུར་རོ། །དེ་ནས་ལྷ་མ་ཡིན་གྱི་བུ་མོ་ལ་ལོངས་སྤྱོད་པར་འདོད་ན་སློང་མོ་བཟའ་ཞིང་རིའི་རྩེ་མོར་རིག་པ་སྙིང་པོ་མཉམ་པར་འགྲོ་མ་འབུམ་
ཕྲག་ལྔ་བཟླས་པར་བྱའོ། །དེ་ནས་རི་མོ་མཁན་གསོ་སྦྱོང་ལ་གནས་པས་བཅོམ་ལྡན་འདས་ཀྱི་གཟུགས་བརྙན་ཆོས་འཆད་བཞིན་པ་འདྲིར་གཞུག་པར་བྱའོ། །
དེའི་སྤྱན་སྔར་ཡིད་ཀྱིས་སྔགས་ཐམས་ཅད་བསྟེན་པར་བྱེད་ན་ལྷ་མ་ཡིན་གྱི་རྫས་རྣམས་དབང་དུ་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་
ཚངས་པས་གསུངས་པ་ལེའུ་ལྔ་པའོ།།     །།དེ་ནས་གླང་པོའི་རྒྱལ་པོ་ཕུར་བུ་གསུམ་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་

95-1-243a

དབང་ཕྱུག་གང་ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བསྐོར་བ་བྱས་ནས་
ཞབས་གཉིས་ལ་མགོ་བོས་ཕྱག་བྱས་ནས་བྱང་ཆུབ་སེམས་དཔའ་ཆེན་པོ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ། རིག་པའི་རྒྱལ་པོ་
འདིའི་ཆོ་ག་བཤད་པར་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་གླང་པོའི་རྒྱལ་པོ་ཕུར་བུ་གསུམ་པ་ལ་འདི་
སྐད་ཅེས་སྨྲས་སོ། །གླང་པོའི་རྒྱལ་པོ། གང་ཁྱེད་སེམས་ཅན་གྱི་དོན་དུ་ཆོ་ག་འཆད་པ་ལེགས་སོ། །ལེགས་སོ། །དེ་ནས་གང་ཁྱོད་སྨྲོས་ཤིག །གླང་པོའི་རྒྱལ་པོ་
ཕུར་བུ་གསུམ་པས་སྨྲས་པ། ཚེས་གྲངས་མེད་ཅིང་རྒྱུ་སྐར་མེད། སྨྱུང་བར་གནས་པ་མེད་པར་བསྒྲུབ་པར་བྱ་སྟེ་བུད་མེད་ཀྱི་རོ་བླངས་ནས་དུར་ཁྲོད་དུ་བ་ལང་གི་པགས་
པ་ཙམ་གྱི་ཐང་ལ་ཉེ་བར་བྱུག་པ་བྱས་ནས་ཤར་དུ་མགོ་བོ་བཞག་ནས་དྲི་དང༌། མེ་ཏོག་ལ་སོགས་པ་རྣམས་ཀྱི་མཆོད་པས་མཆོད་དེ་དེའི་བྷ་གར་མིག་སྨན་བཅུག་
ནས་ཇི་སྲིད་དུ་འགྲོ་བར་གྱུར་བ་དེ་སྲིད་དུ་བཟླས་པར་བྱའོ། །དེས་རྒྱལ་བའི་སྤྱན་དང་མཚུངས་པར་འགྱུར་ཏེ་ལོ་སྟོང་ཕྲག་བཞིར་འཚོ་བར་འགྱུར་རོ། །ནག་པོའི་

95-1-243b

བཅུ་བཞི་ལ་སྐྱེས་བུ་ཤི་བ་དེའི་ཡན་ལག་ལས་སྐྱེས་པ་བླངས་ནས་སྐམ་པོར་བྱས་ཏེ་བསྐ་བས་བཀྲུ་བར་བྱའོ། །དྲི་དང༌། མེ་ཏོག་ལ་སོགས་པ་རྣམས་ཀྱིས་མངོན་པར་མཆོད་
ནས་ཕྱི་མའི་ནག་པོའི་བཅུ་བཞི་ལ་དབང་ཕྱུག་ཆེན་པོའི་གནས་སུ་སོང་ནས་འབྱུང་ཕོ་ཐམས་ཅད་པའི་གཏོར་མ་བྱས་ཏེ་དབང་ཕྱུག་ཆེན་པོ་གཡས་ཀྱི་ལུས་ལ་བཞག་ནས་
ཁམ་ཕོར་ཁ་སྦྱར་དུ་གནས་པའི་དེའི་ཡན་ལག་ལས་སྐྱེས་པ་བྱས་ནས་རིག་པ་སྟོང་ཕྲག་བརྒྱད་བཟླས་པར་བྱའོ། །དེ་ནས་དངོས་གྲུབ་ཀྱི་མཚན་མ་ཁམ་ཕོར་ཁ་སྦྱར་
གཡོ་བར་བྱེད་དེ་རིག་པ་དྲན་པས་བླང་བར་བྱའོ། །བླངས་པ་ཙམ་ལ་མི་སྣང་བར་འགྱུར་རོ། །དཔག་ཚད་སྟོང་དུ་འགྲོའོ། །ལོ་སྟོང་ཕྲག་ལྔར་འཚོ་བར་བྱེད་དེ་ནག་པོའི་
བརྒྱད་པའམ། ནག་པོའི་བཅུ་བཞི་པ་ལ་དུར་ཁྲོད་དུ་སོང་ནས་མ་སྐྱེས་པར་ཤི་བའི་བྱིས་པའི་དབང་པོ་ལྔ་བླངས་ནས་རིལ་བུར་བྱས་ཏེ་ལྕགས་གསུམ་གྱིས་ཡོངས་སུ་
དཀྲིས་ནས་དེ་ནས་དཀྱིལ་འཁོར་ཉེ་བར་བྱུགས་ཏེ་ཐོད་པའི་ནང་དུ་བཞག་ནས་རིག་པ་སྙིང་པོ་མཉམ་པར་འགྲོ་མ་སྟོང་ཕྲག་བརྒྱད་བཟླས་པར་བྱའོ། །རིལ་བུ་ཁར་
བཅུག་པས་མི་སྣང་བར་འགྱུར་རོ། །ལོ་སྟོང་ཕྲག་དྲུག་འཚོ་བར་འགྱུར་རོ། །དཔག་ཚད་བརྒྱར་འགྲོ་བར་འགྱུར་རོ། །མ་ཉམས་པའི་རས་ལ་རི་མོ་མཁན་གསོ་སྦྱོང་

95-1-244a

ལ་གནས་པས་བཅོམ་ལྡན་འདས་མ་སྙིང་པོ་མཉམ་པར་འགྲོ་མ་འདྲིར་གཞུག་པར་བྱའོ། །གླང་པོའི་རྒྱལ་པོ་ཕུར་བུ་གསུམ་པ་འདྲིར་གཞུག་
བར་བྱའོ། །བགེགས་ཀྱི་གཟུགས་ཁ་འོག་ཏུ་བལྟས་བ་རྣམ་པར་འགྱུར་བའི་རྣམ་པ་འདྲིར་གཞུག་པར་བྱའོ། །འོག་ན་སྒྲུབ་པ་པོ་ལག་ན་སྤོས་ཕོར་ཐོགས་པའོ། །དེ་
ནས་རས་རིས་ཀྱི་སྤྱན་སྔར་འབུམ་ཕྲག་གསུམ་བཟླས་པར་བྱའོ། །དེ་ནས་རིག་པ་འཛིན་པས་ལེགས་པར་ངེས་པ་སྐྱེས་པའི་རོ་བླངས་ནས་དུར་ཁྲོད་དུ་དྲི་དང༌། མེ་ཏོག་
ལ་སོགས་པས་བཅོམ་ལྡན་འདས་མ་མཆོད་ནས་འབྱུང་པོ་ཐམས་ཅད་པའི་གཏོར་མ་བྱས་ཏེ་གྲོགས་བཟང་པོས་སྲུང་བ་བྱས་པ། གཙང་མས་གོས་གཙང་མ་བགོས་
ཏེ་རོའི་དཔྲལ་བར་རྐང་པ་བྱིན་ནས་གནས་པས་རིག་པ་བཟླས་པར་བྱའོ། །ཇི་སྲིད་ན་ལྡང་བར་བྱེད་དེ་འཇིགས་པར་མི་བྱའོ། །དེ་ནས་རིག་པ་འཛིན་པས་ཡུངས་
ཀར་ལ་ལན་བདུན་བཟླས་ནས་བརྡེག་པར་བྱ་སྟེ་གནོན་པར་འགྱུར་རོ། །དེ་ནས་རིག་པ་འཛིན་པས་རིག་པ་བཟླས་ཏེ་ལག་པ་གཡས་པར་རེག་པར་བྱའོ། །རེག་
བ་ཙམ་གྱིས་ཁ་རུ་སྟ་མཐོང་བར་འགྱུར་རོ། །རིག་པ་བཟླས་ལ་བླང་བར་བྱའོ། །བླངས་པ་ཙམ་གྱིས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལག་

95-1-244b

པ་བཞི་པ། གླང་པོའི་རིག་པ་འཛིན་པ། རིག་པ་འཛིན་པ་དྲུག་གིས་བསྐོར་པ། རླུང་ལྟར་འགྲོ་བ་བསྐལ་པར་གནས་པར་འགྱུར་རོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་
བར་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ཕུར་བུ་གསུམ་པས་བཤད་པ་ལེའུ་དྲུག་པའོ།།     །།དེ་ནས་དབང་ལྡན་འབྱུང་པོའི་བདག་པོ་ནི་
འདིའི་རིག་པས་དགའ་ནས་ཆོ་ག་གསུངས་པ། རི་མོ་མཁན་གསོ་སྦྱོང་ལ་གནས་པས་སངས་རྒྱས་བཅོམ་ལྡན་འདས་ཀྱི་གཟུགས་བརྙན་འདྲིར་གཞུག་པར་བྱའོ། །
འཕགས་པ་སྤྱན་རས་གཟིགས་དབང་ཕྱུག་ཕྱག་ན་པདྨ་བསྣམས་པ་འདྲིར་གཞུག་པར་བྱའོ། །གཡོན་དུ་འཕགས་པ་ཕྱག་ན་རྡོ་རྗེ་ཟར་མའི་མེ་ཏོག་དང་འདྲ་བ་འདྲིར་
གཞུག་པར་བྱའོ། །འཕགས་པ་སྤྱན་རས་གཟིགས་ཀྱི་ཉེ་ལོགས་སུ་བཅོམ་ལྡན་འདས་མ་པྲི་ཡང་ཀུ་ལྟར་སྔོ་བསངས། རྒྱན་ཐམས་ཅད་ཀྱིས་རྣམ་པར་བརྒྱན་པ་འདྲིར་
གཞུག་པར་བྱའོ། །ལྷའི་བུ་རྣམས་ཀྱང་མེ་ཏོག་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །འོག་ཏུ་སྒྲུབ་པ་པོ་ལག་ན་སྤོས་ཕོར་ཐོགས་པ་འདྲིར་གཞུག་པར་བྱ།
དེ་ནས་རིག་པ་འཛིན་པ་ཟླ་བ་གཅིག་ཏུ་འོ་མ་དང༌། ནས་ཟན་བཟའ་ཞིང་རས་རིས་ཀྱི་སྤྱན་སྔར་རིག་པ་བཟླས་པར་བྱའོ། །དེ་ནས་མགོ་བོ་ལྔའི་ཐོད་པ་བླངས་ཏེ་གསུམ་

95-1-245a

གྱིས་སྒྱེད་བུ་གསུམ་བྱས་ཏེ་ཐོད་པ་གཅིག་ཞག་གིས་བཀང་ནས་དེ་ནས་རིག་པ་འཛིན་པས་འབྱུང་པོ་ཐམས་ཅད་པའི་གཏོར་མ་བྱ། ཐོད་པ་
ལྔ་པ་ལ་ཉེ་བར་འདུག་ནས་ཡུངས་ཀར་རེ་རེ་ལ་ལན་བདུན་བདུན་མངོན་པར་སྔགས་པ་བྱས་ནས་སྦྱིན་སྲེག་བརྒྱད་བརྒྱ་བྱའོ། །སྦྱིན་སྲེག་དེ་རྫོགས་པ་ན་ལྦུ་བ་འབྱུང་
སྟེ་ལག་པ་གཡས་པས་མནན་ནས་བརྒྱད་བརྒྱ་བཟླས་པར་བྱའོ། །དེ་ནས་དུ་བའི་སྒྲ་ཐོས་ཏེ་འཇིགས་པར་མི་བྱའོ། །དེ་ནས་རིག་པ་འཛིན་པས་རིངས་ཐབས་སུ་ཡུངས་
ཀར་དཀར་པོ་ལ་ལན་བདུན་སྔགས་པས་བཞུ་བར་བྱ་སྟེ་སྐྱེས་བུར་འགྱུར་རོ། །རིག་པ་དྲན་པས་སྟོང་ཅིག །སྟོང་ཅིག་ཅེས་བརྗོད་པར་བྱའོ། །སྭ་ཏི་ཀ་རུ་འགྱུར་
རོ། །དེ་ནས་རིག་པ་འཛིན་པས་ལྡོང་རོས་ལ་ལན་བདུན་སྔགས་པས་དེ་ལ་ཐིག་ལེ་བྱས་པས་གླང་པོའི་དབང་པོར་འགྱུར་རོ། །དེ་ལ་ཞོན་པ་ཙམ་ལ་སྐྲ་ལི་ཞིང་འཁྱིལ་
བ། ལོ་བརྒྱད་གཉིས་ལོན་པའི་རྣམ་པ་ཅན། དཀར་ཞིང་དྭང་བའི་ལུས། གླང་པོ་ཆེ་ལ་ཞོན་པ། ལོ་སྟོང་ཕྲག་བརྒྱད་དུ་འཚོ་བར་འགྱུར་ཏེ་དཔག་ཚད་སྟོང་ཕྲག་
བཅོ་བརྒྱད་དུ་འཕུར་བར་འགྱུར་རོ། །གང་གི་ཚེ་འཆི་བ་དེའི་ཚེ་དགའ་ལྡན་ལྷའི་གནས་སུ་སྐྱེ་བར་འགྱུར་རོ། །ཚེས་གྲངས་མེད་ཅིང་རྒྱུ་སྐར་མེད་སྨྱུང་བར་གནས་པ་

95-1-245b

མེད་དེ་བསྒྲུབ་པར་བྱའོ། །སྐྱེས་བུ་ཤི་བའི་རོ་བླངས་ཏེ་ཆུ་ཀླུང་གི་འགྲམ་དུ་དྲིའི་ཁྲུས་བྱས་ནས་རྣམ་པ་སྣ་ཚོགས་པའི་གོས་གསར་བ་དང༌། རྒྱན་གྱིས་བརྒྱན་པར་བྱས་
ནས་མགོ་བོ་ཤར་དུ་གཞག་པར་བྱའོ། །སྒྲུབ་པ་པོས་གྲོགས་བཟང་པོ་བསྲུང་བ་བྱས་ལ་ཀུ་ཤའི་ཁྲེས་ལ་ཉེ་བར་འདུག་སྟེ་ཡུངས་ཀར་དཀར་པོ་ལ་ལན་བདུན་མངོན་
པར་སྔགས་ནས་ཁར་གཞུག་པར་བྱ་ཞིང་རིག་པ་བཟླས་སོ། །ཇི་སྲིད་དུ་མི་རོའི་ཁ་གདངས་པར་འགྱུར་རོ། །དེ་ནས་སྒྲུབ་པ་པོ་འཇིགས་པ་མེད་པར་གྱུར་པས་རྐང་པ་
གཡོན་པས་བྲང་ཁར་མནན་ནས་སྒྲ་དྲག་པོ་འབྱུང་བར་མི་བྱེད་པ་དེ་སྲིད་དུ་རིག་པ་བཟླས་པར་བྱའོ། །ཇི་སྲིད་དུ་དུ་བ་འཐུལ་བར་བྱེད་དེ་འཇིགས་པ་མེད་པས་དཔྲལ་བར་
ལན་བདུན་བཟླས་པའི་ཡུངས་ཀར་གྱིས་གཞུ་བར་བྱའོ། །ཁ་ནས་སྤྲུལ་མཐོང་བར་འགྱུར་ཏེ་འཇིགས་པར་མི་བྱ་བར་རིག་པ་དྲན་པས་རེག་པར་བྱའོ། །རེག་པ་ཙམ་
གྱིས་རལ་གྲིར་འགྱུར་རོ། །སྙིང་པོ་དྲན་པས་གཟུང་བར་བྱའོ། །བཟུང་བ་ཙམ་གྱིས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། གླང་པོའི་རིག་པ་འཛིན་པ་
ཐམས་ཅད་ཀྱི་བདག་པོར་ཐོགས་པ་མེད་པར་འགྱུར་ཏེ་ལོ་སྟོང་དྲུག་ཅུར་འཚོ་བར་འགྱུར་རོ། །མདུང་ཐུང་གི་སྒྲུབ་པར་འགྱུར་ཏེ་སྔར་བཞིན་དུ་འོ་མ་དང༌། ནས་ཟན་བཟའ་

95-1-246a

ཞིང་རི་བོའི་རྩེ་མོར་འཛེགས་ཏེ་འབུམ་ཕྲག་གསུམ་བཟླས་པར་བྱའོ། །དེ་ནས་རིག་པ་འཛིན་པས་དུར་ཁྲོད་ཀྱི་ཐལ་བ་དང༌། གྲོག་
མཁར་གྱི་ས་ལ་འོ་མས་སྦྲུས་ཏེ་སྔར་བཞིན་དུ་འོ་མ་དང༌། ནས་ཟན་བཟའ་ཞིང་རིའི་རྩེ་མོར་འཛེགས་ཏེ་འབུམ་ཕྲག་གསུམ་བཟླས་པར་བྱའོ། །དེ་ནས་རིག་པ་འཛིན་
པས་དུར་ཁྲོད་ཀྱི་ཐལ་བ་དང༌། གྲོག་མཁར་གྱི་ས་ལ་འོ་མས་སྦྲུས་ཏེ་རྨ་བྱའི་གཟུགས་བྱ། བདེ་བར་གཤེགས་པའི་མཐོ་གང་གི་ཚད་ཀྱིས་མ་འདྲེས་པའི་ཚོན་
གྱིས་འདྲིར་གཞུག་པར་བྱའོ། །དེ་ནས་དུར་ཁྲོད་དུ་སོང་ནས་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་དྲི་དང༌། མེ་ཏོག་དང༌། བདུག་པ་ལ་སོགས་པས་མངོན་
པར་མཆོད་ནས་འབྱུང་པོའི་གཏོར་མ་བྱས་ནས་དེ་ནས་གཙང་མས་གོས་གཙང་མ་བགོས་ཏེ་ཐོད་པ་ལ་ཉེ་བར་འདུག་སྟེ་ཐོད་པ་གཉིས་པར་རྨ་བྱ་བཞག་ནས་ཇི་
སྲིད་རྨ་བྱ་གཡོ་བར་བྱེད་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་ས་ལ་མ་ལྷུང་བའི་མེ་ཏོག་ལ་ལན་བདུན་མངོན་པར་སྔགས་པ་རྣམས་ཀྱིས་
མཆོད་ཡོན་དབུལ་ལོ། །སླར་ཡང་རིག་པ་བཟླས་པར་བྱའོ། །ཕྱོགས་ནས་ལྷན་ཅིག་འོང་བར་བྱེད་དེ་འཇིགས་པར་མི་བྱ་བར་སྙིང་ཕོ་དྲན་པས་རྨ་བྱ་ལ་རེག་པར་

95-1-246b

བྱ་སྟེ་བུད་མེད་དུ་འགྱུར་རོ། །དེས། བུ། ཅི་བགྱི་ཞེས་སྨྲ་བར་འགྱུར་རོ། །དེ་ལ་བདག་གི་ལུས་སུ་གནས་པར་མཛོད་ཅིག་ཅེས་བརྗོད་པར་བྱའོ། །དེ་ནས་དེ་རིག་པ་འཛིན་
པའི་ལག་མཐིལ་དུ་མི་སྣང་བར་འགྱུར་རོ། །སྐད་ཅིག་དེ་ཉིད་ལ་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལག་ན་མདུང་ཐུང་ཅན། རིག་པ་འཛིན་
པ་ཐམས་ཅད་འདིའི་དབང་དུ་འགྱུར་ཏེ་འཁོར་ལོས་བསྒྱུར་བ་རྣམས་ཀྱི་གང་མཐོང་ནས་ལྟ་བར་བྱེད་པ་ནི་མ་གཏོགས་སོ། །དེ་རྣམས་ཀྱིས་ལྷན་ཅིག་འཕུར་བར་བྱེད་དེ་
སུམ་ཅུ་རྩ་གསུམ་དུ་རྣམ་པར་རྒྱུ་བར་འགྱུར་རོ། །བསྐལ་བར་གནས་ཤིང་གང་གི་ཚེ་འཆི་བ་དེའི་ཚེ་འོག་མིན་པའི་ལྷའི་བུ་རྣམས་སུ་སྐྱེ་བར་འགྱུར་རོ། །སེང་གེ་སྒྲུབ་
པར་འདོད་ན་སྔར་བཞིན་དུ་རིག་པ་འཛིན་པས་འོ་མའི་ཟས་དང༌། མི་སྨྲ་བའི་བརྟུལ་ཞུགས་ཀྱིས་རིག་པའི་སྤྱོད་པའི་རིག་པ་འབུམ་ཕྲག་ལྔ་བཟླས་པར་བྱའོ། །དེ་ནས་ཐོག་
ཕོག་པའི་ཤིང་འོ་མར་ཞག་བདུན་གཞག་པར་བྱའོ། །ས་དཀར་པོ་དང༌། ཙནྡན་གྱི་ཆུར་མཉེ་བར་བྱ་སྟེ་ཐོག་ཕོག་པའི་ཤིང་གིས་སོ། །དེ་ནས་རིག་པ་འཛིན་པས་རྒྱུ་
སྐར་རྒྱལ་ལ་སེངྒེ་གཉིས་སོ། །ཕྱི་ནས་སངས་རྒྱས་དང༌། ཆོས་དང༌། དགེ་འདུན་ལ་མཆོད་པ་རྒྱ་ཆེན་པོ་བྱ་ཞིང་རྣམ་པ་སྣ་ཚོགས་པའི་གཏོར་མ་བྱའོ། །དེ་ནས་རིག་

95-1-247a

པ་འཛིན་པ་གཙང་མས་གོས་གཙང་མ་བགོས་ཏེ་ཀུ་ཤའི་ཁྲེས་ལ་ཉེ་བར་འདུག་སྟེ་ལག་པ་གཡས་པས་སེངྒེ་མནན་ནས་རིག་པ་སྙིང་
པོ་མཉམ་པར་འགྲོ་མ་བཟླས་པར་བྱའོ། །ཇི་སྲིད་སེངྒེ་གཡོ་བའི་བར་དུའོ། །གཡོས་པ་ཙམ་ལའང་ས་འགུལ་ཏེ་ཡང་དག་པར་བཟླས་ལ་འཇིགས་པར་མི་བྱ་
བར་སླར་ཡང་ལྷའི་རྔ་བོ་ཆེའི་སྒྲ་སྒྲོགས་ཀྱི་བར་དུ་རིག་པ་བཟླས་པར་བྱའོ། །དེ་ནས་རིག་པ་འཛིན་པས་ལན་བདུན་མངོན་པར་སྔགས་པའི་མེ་ཏོག་རྣམས་ཀྱིས་
སེངྒེ་ལ་བསྣུན་པར་བྱའོ། །ཀུན་ཏུ་བསྣུན་པས་སེངྒེ་སེང་གེའི་སྒྲ་སྒྲོགས་པར་བྱེད་དེ་སྒྲུབ་པ་པོ་ཅན་གཞན་གྱིས་ངེས་པར་བསམ་པར་འགྱུར་རོ། །དེ་ནས་རིག་པ་
སླར་ཡང་བཟླས་པར་བྱ་ཞིང་སེངྒེ་ལ་ཞོན་ནས་འགྲོ་བར་བྱའོ། །ཞོན་པ་ཙམ་གྱིས་རིག་པ་འཛིན་པ་ཐམས་ཅད་མེ་ཏོག་མངོན་པར་འཐོར་བར་བྱེད་དོ། །སེངྒེ་ལ་
ཞོན་བཞིན་དུ་རླུང་ལྟར་འགྲོའོ། །གང་གི་ཚེ་སེང་གེ་སྒྲ་སྒྲོགས་པར་བྱེད་པ་དེའི་ཚེ་སུམ་ཅུ་རྩ་གསུམ་པའི་ལྷ་རྣམས་སྟན་ལས་ལྷུང་ངོ༌། །ལྷ་མ་ཡིན་གྱི་བུ་མོ་
རྣམས་ཀྱང་དབང་དུ་འགྱུར་རོ། །རིག་པ་འཛིན་པ་བྱེ་བས་ཡོངས་སུ་བསྐོར་ཞིང་བསྐལ་པར་གནས་སོ། །གང་གི་ཚེ་འཆི་བ་དེའི་ཚེ་དྲི་མ་མེད་པའི་འཇིག་

95-1-247b

རྟེན་གྱི་ཁམས་སུ་སྐྱེ་བར་འགྱུར་རོ། །བྲི་ཡང་ཀུའི་ཤིང་ལས་བྱུང་བའི་བཅོམ་ལྡན་འདས་མ་ཁྲོ་གཉེར་ཅན་མ་རི་མོ་མཁན་གསོ་སྦྱོང་ལ་གནས་པས་རྒྱུ་སྐར་རྒྱལ་ལ་
མ་འདྲེས་པའི་ཚོན་གྱིས་འདྲིར་བཅུག་ནས་དེའི་སྤྱན་སྔར་རིག་པ་འཛིན་པས་མི་སྨྲ་བས་རིག་པ་འབུམ་ཕྲག་དྲུག་བཟླས་པར་བྱའོ། །དེ་ནས་དུར་ཁྲོད་ནས་སྐྱེས་པའི་
རོ་བླངས་ནས་དྲི་བཟང་པོའི་དྲི་རྣམས་ཀྱིས་ཁྲུས་བྱས་ནས་ལེགས་པར་བསྡམས་པ་ཤར་དུ་མངོན་པར་ཕྱོགས་པར་གཞག་པར་བྱའོ། །དེ་ནས་སྒྲུབ་པ་པོས་མེ་ཏོག་
ལ་སོགས་པས་མངོན་པར་མཆོད་ནས་གཏོར་མ་རྒྱ་ཆེན་པོ་བྱིན་ཏེ་ཀུ་ཤའི་ཁྲེས་ལ་ཉེ་བར་འདུག་པས་རིན་པོ་ཆེས་བཀབ་ལ་བཅོམ་ལྡན་འདས་མས་ལན་བདུན་སྔགས་
པ་བྱས་ལ་རོ་ལངས་ཀྱི་ཁར་སྲེག་བླུགས་ལན་ཉི་ཤུ་རྩ་བརྒྱད་སྦྱིན་སྲེག་བྱའོ། །རོའི་ཁ་གདངས་པར་འགྱུར་རོ། །སྒྲུབ་པ་པོས་རིངས་ཐབས་སུ་རྐང་པའི་མཐེ་བོང་ལ་
སེང་ལྡེང་གི་ཕུར་བུ་སོར་བརྒྱད་པ་བཅོམ་ལྡན་འདས་མས་ལན་བདུན་མངོན་པར་སྔགས་ནས་གཟུགས་པར་བྱའོ། །སླར་ཡང་སྒྲུབ་པ་པོས་ཇི་སྲིད་ཁྲུ་གང་གི་ཚད་ཀྱི་
ལྕེར་སོང་གི་བར་དུ་རིག་པ་བཟླས་པར་བྱའོ། །འབྲུག་གི་སྒྲ་གྲག་ཀྱང་སྐྲག་པར་མི་བྱའོ། །དེ་ནས་རིག་པ་འཛིན་པས་རིངས་ཐབས་སུ་བཟླས་པ་བྱ་ཞིང་ཀ་ར་བཱི་ར་

95-1-248a

དཀར་པོའི་མེ་ཏོག་གིས་རོ་ལངས་ཀྱི་དཔྲལ་བའི་ཕྱོགས་སུ་གཞུ་བར་བྱ་སྟེ་གནོན་པར་འགྱུར་རོ། །དེའི་ལྕེའི་རྩེ་མོ་རིན་པོ་ཆེ་ཀུན་ཏུ་
མཐོང་སྟེ་འབར་བའི་ཕྲེང་བ་དང་ལྡན་པ་མཛེས་བཞིན་པ་རིག་པ་བཟླས་ལ་བླང་བར་བྱའོ། །བླངས་པ་ཙམ་གྱིས་སྐྲ་ལི་ཞིང་འཁྱིལ་བ་དང༌། ལོ་བརྒྱད་གཉིས་ལོན་
པའི་རིག་པ་འཛིན་པའི་འཁོར་ལོས་བསྒྱུར་བར་འགྱུར་ཏེ་གང་ཞིག་བསམ་པ་དེ་ཐམས་ཅད་དུ་སྐྱེ་བ་ནི་མ་གཏོགས་སོ། །ཟག་པ་ཟད་པ་ཉིད་བསྐལ་པར་གནས་
ཤིང་རིན་པོ་ཆེས་ཀྱང་མགོ་དང༌། མགོ་ལ་བརྒྱན་པར་དཔག་ཚད་བརྒྱ་སྟོང་ཕྲག་བརྒྱད་ཅུར་ཀུན་ཏུ་སྣང་བར་བྱེད་དོ། །རིག་པ་འཛིན་པ་ཐམས་ཅད་ཀྱང་ཀུན་ཏུ་དབང་
བར་འགྱུར་རོ། །གང་གི་ཚེ་འདི་འཕོ་བའི་དུས་ལ་བབ་པ་དེའི་ཚེ་བཅོམ་ལྡན་འདས་མ་ཡང་དག་པར་བྱོན་ནས་སྐུལ་བར་བྱེད་དོ། །བུ་རིན་པོ་ཆེའི་མཐུ་དེ་རྣམས་
ཟད་ནས་སླར་ཡང་བསྒྲུབ་པར་བྱའོ་ཞེས་བརྗོད་ནས་མི་སྣང་བར་འགྱུར་རོ། །ཕྱིས་རིག་པའི་རྒྱལ་མོ་འདི་དྲན་པར་འགྱུར་རོ། །ངན་འགྲོ་ལོག་པར་ལྟུང་བ་རྣམས་སུ་
འགྲོ་བ་དང༌། སྐྱེ་བར་མི་འགྱུར་རོ། །ཐམས་ཅད་ཀྱི་ཚེའང་འདི་སངས་རྒྱས་རྗེས་སུ་དྲན་པ་སྦྱིན་པར་འགྱུར་རོ། །དབང་ལྡན་གྱིས་རབ་ཏུ་བཤད་པའི་བཅོམ་ལྡན་

95-1-248b

འདས་མའི་རིག་པའི་རྒྱལ་མོའི་ལེའུ་རྫོགས་སོ།།    །།འཇིག་རྟེན་སྐྱོང་བ་བཞིས་བཅོམ་ལྡན་འདས་མའི་ཆོ་ག་གསུངས་སོ། །རིག་པའི་རྒྱལ་མོ་འདི་དྲན་པ་
ཙམ་གྱིས་བགེགས་ཐམས་ཅད་རེངས་པར་འགྱུར་རོ། འཇིག་རྟེན་གྱི་ཁམས་འདི་ནི་མར་མི་ཤེས་པ་དང༌། ཕར་མི་ཤེས་བའང་ཡོད་དེ་ཆོས་དང་མི་ལྡན་པ། སྡིག་
པའི་སེམས། ཤེས་རབ་ཆུང་བ། སྲོག་ཆགས་གསོད་པ། དྲག་པོ། ཁ་དོག་ངན་པ། སྟོབས་ཆུང་བ། ཀྱོག་པོ། སྒུར་པོ། རྗེ་ངར་སྦོམ་པ། གཞན་ཡང༌། བྱ་རོག་གི་རྗེ་
ངར་འདྲ་བ། བོངས་ཐུང་དང༌། རི་དྭགས་དང༌། རྔ་མོ་དང༌། གཡག་ནག་པོ་ལྟ་བུ། སྐྲ་སེར་སྐྱ། སེན་མོ་ངན་པ། བྱ་རོག་གི་སྐད་དང༌། དེ་བཞིན་དུ། གཞན་ཡང༌། བུམ་
ལྟོ་ཅན་དང༌། དྲི་མ་ཅན་དང༌། གང་ཡང་གཞན་ནད་ཀྱིས་གཟིར་བ་རྣམས་ཏེ་འདི་རྣམས་ཀྱིས་ཇི་སྐད་བཤད་པའི་རིག་པ་མི་འགྲུབ་བོ། །བདག་ཅག་གི་བདེན་པའི་
ཚིག་གིས་ཇི་ལྟར་སྔར་གྱི་ལས་ཟད་པར་བྱས་ནས་དེ་ནས་རིག་པ་བསྒྲུབ་པར་བྱའོ། །རྒན་པོའམ། ཞར་བའམ། ལོང་བའམ། སྒུར་པོའམ། ཀྱོག་པོའམ། དེ་ལྟ་བུ་རྣམས་
ཀྱིས་སོ། །སླར་ཡང་ཙནྡན་དཀར་པོ་ལ་བྱས་པའི་བཅོམ་ལྡན་འདས་མ་བདེ་བར་གཤེགས་པའི་ཁྲུ་གང་གི་ཚད་དུ་བྱེད་དུ་གཞུག་སྟེ་རི་མོ་མཁན་གསོ་སྦྱོང་ལ་གནས་

95-1-249a

པས་མ་འདྲས་པའི་ཚོན་གྱིས་འདྲིར་གཞུག་བར་བྱའོ། །དེ་ནས་དེས་རྒྱ་མཚོའི་འགྲམ་དུ་བཞུགས་སུ་གསོལ་ནས་དུས་གསུམ་དུ་
ཁྲུས་བྱ་ཞིང་སློང་མོ་ཟ་ཞིང་གུར་གུམ་གྱི་བདུག་པ་བསྲེགས་ལ་འབུམ་ཕྲག་ཉི་ཤུ་བཟླས་པ་དབུལ་བར་བྱའོ། །བཟླས་པ་ཡོངས་སུ་རྫོགས་པ་ན་གུ་གུལ་དང༌།
ཀུན་ཛི་ཀའི་སྦྱིན་སྲེག་བརྒྱད་བརྒྱ་བཅོམ་ལྡན་འདས་མས་བྱའོ། །དེ་ནས་ལས་ཟད་པར་འགྱུར་རོ། །དེ་ནས་རྒྱལ་པོ་ཆེན་པོ་བཞིས་ལོག་འདྲེན་ལ་ལྟ་བཞིན་
འདི་སྐད་སྨྲས་སོ། །ཀྱེ་ལོག་པར་འདྲེན་པ། ཁྱོད་མཉན་པར་གྱིས་ཤིག །གང་རིག་པའི་རྒྱལ་མོ་འདི་འཆང་བར་བྱེད་པའི་རིག་པ་འཛིན་པ་དེ་ལ་ཁྱེད་ཅག་
རྣམས་ཀྱིས་ཉེ་བར་འགྲོ་བར་མི་བྱའོ། །ལོག་འདྲེན་གྱིས་འདི་སྐད་ཅེས་སྨྲས་སོ། །རིག་པ་འཛིན་པ། གང་ཡང་ཆོ་ག་ལས་འདས་ནས་མངོན་པའི་ང་རྒྱལ་གྱིས་སྒྲུབ་
པར་མི་འགྱུར་རིག་པ་དེ་ལ་བགེགས་ཀྱི་དོན་དུ་ཉེ་བར་འགྲོ་བར་བྱ་སྟེ་ལོ་བརྒྱར་བསགས་པ་འདིའི་བསོད་ནམས་ཀྱང་རྣམ་པར་གཞོམ་པར་བགྱིའོ། །ལྷའི་རྒྱལ་
པོས་སྨྲས་པ། ཀྱེ་གདུག་པའི་ལོག་འདྲེན། ཁྱེད་ཅག་རྣམ་པར་གཞོམ་པའི་དོན་དུ་སྨན་འདི་རྣམས་བཤད་པར་བྱའོ། །ཟླ་བཅས་ལྟོ་བ་བྱམས་པ་དང༌། །

95-1-249b

སྟག་འཇོམས་པ་དང་ལག་བཞིར་བཅས། །ཕག་གི་རྣ་བ་གླང་པོ་འབོད། །སྤྱོད་རལ་རུ་རྟ་གུར་གུམ་ཉིད། །ལྕགས་ཀྱི་ཕྱེ་མ་དང་བཅས་པ། །གླང་པོ་ཆེ་ཡི་གཅིན་གྱིས་
བཏབ། །བཏགས་ནས་ཇི་ལྟར་འདོད་པ་བཞིན། །མཁས་པས་རིལ་བུར་བྱ་བ་འོ། །མེ་ཏོག་སྒྲོན་མ་གཏོར་མ་དྲི། །བཤང་བ་གཅི་བར་བོང་བ་ཡིན། །ཁྲུས་བྱ་མལ་
སྟན་གོས་བཅིང་བྱས། །དྲི་དང་མེ་ཏོག་སོགས་ཐམས་ཅད། །རབ་སྦྱར་བྱ་འོ་རྣམ་གཞན་དུ། །ལོག་འདྲེན་གླགས་ནི་ཚོལ་བར་འགྱུར། །གསུངས་པའི་དེ་མ་ཐག་ཏུ་ཡང་
ལོག་འདྲེན་ཐམས་ཅད་རྣམ་འཁྲུགས་པར། །གྱུར་པའི་ཡིད་ཀྱིས་ཕན་ཚུན་དུ། །ལྟ་ངན་ཕྱོགས་བཞིན་འབྲོས་པར་བྱེད། །སླར་ཡང་བགེགས་བྱེད་མི་འགྱུར་རོ། །
གང་དུ་སྨན་མཆོག་འདི་གནས་པ། །དེར་ནི་ཉེ་བར་འགྲོ་མི་འགྱུར། །དཔག་ཚད་བརྒྱ་ཡི་ནང་དུ་ཡང༌། །འདི་ལ་བགེགས་ནི་བྱེད་མི་འགྱུར། །འདི་ཡི་རྟོག་པ་ཐམས་ཅད་
ཀྱི། །དངོས་གྲུབ་འབྱུང་བར་འགྱུར་བ་ཡིན། །རིག་པ་འཛིན་པ་གང་ཞིག་སླར། །དུས་གསུམ་མཉམ་པར་དམིགས་པ་ཡིས། །སྒྲུབ་པོ་དེ་ལ་འགའ་ཞིག་གིས། །གླགས་
སྐབས་རྙེད་པར་མི་འགྱུར་རོ། །རི་མོ་མཁན་གསོ་སྦྱོང་ལ་གནས་པས་བཅོམ་ལྡན་འདས་ཀྱི་གཟུགས་བརྙན་འདྲིར་གཞུག་པར་བྱ་སྟེ་གསེར་ལྟར་སེར་བ། ཆོས་སྟོན་

95-1-250a

པར་མཛད་བཞིན་པའོ། །གཡས་སུ་འཕགས་པ་སྤྱན་རས་གཟིགས་དབང་ཕྱུག །རལ་པའི་ཅོད་པན་འཆང་བ། སྔོ་བསངས་ལུས་མཆོད་
ཕྱིར་ཐོགས་ཀྱིས་བརྒྱན་པ། ཕྱག་ན་པདྨ་བསྣམས་པའོ། །ཕྱག་ན་རྡོ་རྗེ་ཟར་མའི་མེ་ཏོག་དང་མཚུངས་པ། ཕྱག་ན་རྡོ་རྗེ་བསྣམས་པ། ཀུན་ནས་འོད་འཕྲོ་བ་འདྲིར་
གཞུག་པར་བྱའོ། །ཕྱག་ན་རྡོ་རྗེའི་ཉེ་ལོགས་སུ་རྒྱལ་པོ་ཆེན་པོ་བཞི་མཚོན་ཆ་དང་བཅས་པ་འདྲིར་གཞུག་པར་བྱའོ། །སྤྱན་རས་གཟིགས་དབང་ཕྱུག་གི་ཉེ་ལོགས་
སུ་བཅོམ་ལྡན་འདས་མ་ཁྲོ་གཉེར་ཅན་མ། བྲི་ཡང་ཀུ་སྔོ་བསངས་འདྲིར་གཞུག་པར་བྱའོ། །འོག་ཏུ་སྒྲུབ་པ་པོ་ལག་ན་སྤོས་ཕོར་ཐོགས་པའོ། །དེ་ནས་སྒྲུབ་པ་པོས་
རས་རིས་ཀྱི་སྤྱན་སྔར་སློང་མོ་ཟ་ཞིང་གཙང་མའི་ཕྱོགས་སུ་འབུམ་ཕྲག་གསུམ་བཟླས་པར་བྱའོ། །དེ་ནས་རས་རིས་བླངས་ནས་རིའི་རྩེ་མོ་ལ་འཛེགས་ཏེ་ས་ནག་
པོ་ལ་མ་ཧེ་བྱས་པ་ལ་རས་རིས་མཆོད་པ་རྒྱ་ཆེན་པོ་དང༌། འབྱུང་པོ་ཐམས་ཅད་ལ་གཏོར་མ་བྱའོ། །དེ་ནས་སྒྲུབ་པ་པོས་བསྲུང་བ་བྱས་ཏེ་གོས་གཙང་མ་བགོས་
ཏེ་ཀུ་ཤའི་ཁྲེས་ལ་ཉེ་བར་འདུག་བ་སྙིང་པོ་མཉམ་པར་འགྲོ་མ་བཟླས་པར་བྱའོ། །ཇི་སྲིད་མ་ཧེའི་རྭ་གཡས་པ་ལ་འོད་ཟེར་འཕྲོ་བ་དེ་སྲིད་དུ་བཟླས་པར་བྱའོ། །

95-1-250b

དེ་ནས་ཡིད་ཀྱིས་མཆོད་ཡོན་དབུལ་ལོ། །དེ་ནས་མ་ཧེ་ལ་ཞོན་ཏེ་ཞོན་པ་ཙམ་གྱིས་རིག་པ་འཛིན་པ་བཅུ་བདུན་གྱིས་ཡོངས་སུ་བསྐོར་བའི་ལྷའི་ལུས་སུ་འགྱུར་རོ། །དཔའ་
ཚད་སྟོང་ཕྲག་དྲུག་ཅུ་འཕུར་བར་འགྱུར་རོ། །ལྷ་མ་ཡིན་གྱི་བུ་མོ་རྣམས་ཀྱང་དབང་དུ་འདུ་བར་འགྱུར་རོ། །ལོ་སྟོང་ཕྲག་ལྔ་བརྒྱར་འཚོ་བར་འགྱུར་རོ། །ལུས་སྦྱང་བ་
བྱས་ནས་རས་རིས་ལ་མཆོད་པ་རྒྱ་ཆེན་པོ་དང༌། རྣམ་པ་སྣ་ཚོགས་པའི་གཏོར་མ་བྱ་སྟེ་དེ་ནས་སྒྲུབ་པ་པོས་ཀུ་ཤ་ལས་བྱུང་བའི་ཞགས་པ་བྱས་ནས་ལག་པ་གཡས་པས་
མནན་ཏེ་ཇི་སྲིད་འབར་བར་གྱུར་པ་དེ་སྲིད་དུ་བཟླས་པར་བྱའོ། །རིག་པ་དྲན་པས་རེག་སྟེ་བླངས་པ་དེ་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལག་ན་
ཞགས་པ་ཐོགས་པ། རིག་པ་འཛིན་པ་བཅུ་དྲུག་གིས་ཡོངས་སུ་བསྐོར་བ། དཔག་ཚད་སྟོང་ཕྲག་ལྔར་འཕུར་བར་འགྱུར་རོ། །ལོ་སྟོང་ཕྲག་བཅུ་བཞིར་འཚོ་བར་འགྱུར་
རོ། །གང་གི་ཚེ་འཆི་བ་དེའི་ཚེ་རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེ་བར་འགྱུར་རོ། །རིའི་རྩེ་མོར་འཛེགས་ཏེ་སློང་མོ་ཟ་ཞིང་སྙིང་པོ་མཉམ་པར་འགྲོ་མ་བྱེ་བ་བཟླས་ན་
རིག་པ་འཛིན་པར་འགྱུར་རོ། །རིག་པ་འཛིན་པ་ལྔས་ཡོངས་སུ་བསྐོར་བ་ཐོགས་པ་མེད་པར་འགྲོ་སྟེ་སྐད་ཅིག་ཐང་ཅིག་ཡུད་ཙམ་གྱིས་མི་མེད་འཇིག་རྟེན་གྱི་ཁམས་སུ་

95-1-251a

འགྲོ་བར་བྱེད་ཅིང་སོང་ནས་བསྐལ་པར་གནས་པར་འགྱུར་རོ། །གང་གི་ཚེ་འཆི་བ་དེའི་ཚེ་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །
བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་རྒྱལ་ཆེན་བཞིས་གསུངས་པའི་ལེའུ་བརྒྱད་པའོ།།     །།དེ་ནས་ཡང་ནམ་མཁའ་ལྡིང་གི་རྒྱལ་པོ་
ཐམས་ཅད་ཀྱིས་བཅོམ་ལྡན་འདས་མའི་ཆོ་ག་གསུངས་སོ། །དུག་གསོ་བ་ནི་ཡལ་འདབ་ལས་བབ་པའི་ཆུས་ཚོན་བྱ་ཞིང་སེ་གོལ་དང༌། གར་བྱེད་བཞིན་
པས་ཡིད་ཀྱིས་བཟླས་པ་བྱས་པའི་མེ་ཏོག་དཀར་པོ་ལ་ལན་བདུན་བཟླས་པས་གདུང་བ་གསོ་བར་བྱེད་དོ། །སྲད་བུས་གདོན་སྐྲག་པར་བྱེད་དོ། །གུ་གུལ་གྱི་བདུག་
པས་མཆེ་བ་རེངས་པར་བྱེད་དོ། །སྣ་མའི་མེ་ཏོག་གིས་སྐྲོད་པར་བྱེད་དོ། །ཡུངས་ཀར་ཁྲག་དང་བཅས་པ་ལ་བཟླས་པས་སྡང་བ་རྣམས་ཕྱིར་ཟློག་པར་
བྱེད་དོ། །བ་ལང་གི་ཤས་སྐེམས་པར་བྱེད་དོ། །ཨ་རིཥྚིའི་འདབ་མ་དང༌། ཁྲག་འཛག་པ་དང༌། སྐེ་ཚེ་རྣམས་ཀྱིས་དབང་དུ་བྱེད་དོ། །ཨརྒའི་མེ་ཏོག་
གིས་ནོར་སྦྱིན་ནོ། །མེ་ཏོག་བརྒྱ་པས་ཤ་ཟ་རྣམས་སྐྲག་པའི་ཡིད་ཀྱིས་འབྲོས་པར་བྱེད་དོ། །འཁྲི་ཤིང་གིས་རིགས་སམ། ཁྱིམ་སྐྲོད་པར་བྱེད་དོ། །ཀླུ་

95-1-251b

རྣམས་ནི་ཀླུང་གི་མེ་ཏོག་གིས་སོ། །ཕུབ་མས་རིག་པ་གཅོད་པར་བྱེད་དོ། །འདིས་ཕ་རོལ་གྱི་རིག་པ་སྒྲུབ་པར་འགྱུར་རོ། །གཙང་མས་གོས་གཙང་མ་བགོས་ཏེ་
དུས་གསུམ་དུ་ཁྲུས་བྱས་ནས་གོས་ལན་གསུམ་དུ་བརྗེ་ཞིང་འོ་མ་དང༌། ནས་ཟན་ཟ་བས་འབུམ་ཕྲག་བཅུར་བཟླས་པ་བྱ་སྟེ་ལུས་སྦྱོང་བར་འགྱུར་རོ། །དེ་ནས་
སྒྲུབ་པ་པོས་རྒྱུ་སྐར་རྒྱལ་ལ་ས་སེར་པོ་དང༌། བའི་གཅིན་དང༌། ལྗང་ཁུས་ནམ་མཁའ་ལྡིང་འདྲིར་གཞུག་པ་སྟེ་འདིའི་མགྲིན་པ་ལ་པདྨའི་ཕྲེང་བ་སྦྱིན་པར་
བྱའོ། །དེ་ལ་སྒྲུབ་པ་པོས་རིན་པོ་ཆེ་གསུམ་གྱིས་མཆོད་པ་བྱས་ནས་དེ་ནས་སྒྲུབ་པ་པོས་པ་ལས་བྱུང་བས་དཀྱིལ་འཁོར་ཉེ་བར་བྱུགས་ཏེ་སྒོ་བཞི་རྣམས་སུ་
བུམ་པ་གང་བ་བཞི་བཞག་པར་བྱའོ། །བུམ་པ་གང་བ་བཞི་པོ་རྣམས་ལ་ཀླུའི་རྒྱལ་པོ་བཞི་འདྲིར་གཞུག་པར་བྱའོ། །དེ་ནས་རྒྱུད་མཚུངས་པའི་བའི་མར་སར་བླངས་
ནས་ཟངས་ཀྱི་སྣོད་དུ་བཞག་སྟེ་ལག་པ་གཡས་པས་མནན་ནས་ཇི་སྲིད་དུ་བ་འཐུལ་བ་དང༌། འབར་བར་བྱེད་པ་དེ་སྲིད་དུ་རིག་པ་བཟླས་པར་བྱའོ། །དུ་བ་འཐུལ་བ་ན་
འཐུངས་པས་མི་སྣང་བར་འགྱུར་རོ། །ལོ་སྟོང་ཕྲག་བཅུ་བཞིར་འཚོ་བར་འགྱུར་རོ། །དཔག་ཚད་སྟོང་དུ་འགྲོའོ། །འབར་ན་ལྷའི་ལུས་དང༌། ཡིད་དུ་འགྱུར་རོ།།

95-1-252a

ཐམས་ཅད་དབུགས་འབྱིན་པར་བྱེད་དོ། །རིག་པ་འཛིན་པ་བཅུས་ཡོངས་སུ་བསྐོར་རོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་
བར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་སོང་ནས་སློང་མོ་ཟ་ཞིང་ཀླུ་ཤིང་གི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་འབུམ་
བྱས་ན་ཀླུ་རྣམས་ལང་ངོ༌། །དེ་ནས་སྒྲུབ་པ་པོས་འཇིགས་པ་མེད་པས་དབུས་སུ་མེ་ཏོག་གིས་བརྒྱན་པའི་བུམ་པ་གཞག་པར་བྱ། དེའི་སྟེང་དུ་འཁོར་ལོ་གཞག་
པར་བྱའོ། །དེ་ནས་སྒྲུབ་པ་པོས་སྲུང་བ་བྱས་ཏེ་ཀླུའི་སྟན་ལ་ཉེ་བར་འདུག་པས་ཇི་སྲིད་ནམ་མཁའ་ལྡིང་ལས་འོད་ཟེར་འཕྲོ་བ་དེ་སྲིད་དུ་རིག་པ་བཟླས་པར་
བྱའོ། །སྒྲུབ་པ་པོ་ལ་བསྐོར་བ་བྱས་ནས་དེ་ཉིད་ཀྱི་སྤྱི་བོར་ནུབ་པར་འགྱུར་རོ། །རིག་པ་བཟླས་པས་བླང་བར་བྱའོ། །དེ་ལ་ཞོན་པས་རིག་པ་འཛིན་པ་སྟོང་ཕྲག་
དྲུག་ཅུ་ཉེ་བར་འགྲོ་སྟེ་ཡིད་ཀྱི་རླུང་ལྟར་འགྲོའོ། །ཉི་མ་འཆར་ཀའི་འོད་དང་མཚུངས་པ་ཀླུའི་རིག་པ་འཛིན་པ་ཐམས་ཅད་ཀྱང་དཔག་ཚད་སྟོང་དུ་འབྲོས་
པར་བྱེད་དོ། །དྲི་མནམས་པས་ལོ་སྟོང་ཕྲག་བརྒྱད་ཅུར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ།།

95-1-252b

སྔོན་སྤྱད་པ་བྱས་ན་དེ་ནས་རིག་པ་འཛིན་པ་དུར་ཁྲོད་དུ་སོང་ནས་བ་བྱུང་གིས་བ་ལང་གི་པགས་པའི་ཚད་ཙམ་དུ་ས་གཞི་བྱུག་པར་བྱས་ནས་དྲི་དང༌། མེ་ཏོག་ལ་སོགས་པ་
རྣམས་ཀྱིས་མཆོད་པ་བྱས་ཏེ་གཏོར་མ་རྒྱ་ཆེན་པོ་བྱའོ། །གཞན་པའི་ནག་པོའི་ཚེས་བརྒྱད་པ་ལ་དུར་ཁྲོད་དུ་སོང་ནས་བ་ལང་གི་པགས་པའི་ཚད་ཙམ་གྱིས་གཞི་ཉེ་བར་
བྱུགས་ཏེ་མཆོད་པ་རྒྱ་ཆེན་པོ་བྱས་ནས་སྒྲུབ་པ་པོས་རིག་པ་སྟོང་ཕྲག་བརྒྱད་བཟླས་པ་བྱས་ན་འགྲུབ་པར་འགྱུར་རོ། །ཁར་བཅུག་ན་མི་སྣང་བར་འགྱུར་རོ། །ལོ་སྟོང་
ཕྲག་ལྔར་འཚོ་བར་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ནམ་མཁའ་ལྡིང་གིས་བཤད་པའི་ལེའུ་དགུ་པའོ།།     །།དེ་ནས་མ་མོའི་ཚོགས་
རྣམས་ཐམས་ཅད་དང༌། གནོད་སྦྱིན་དང༌། སྲིན་པོ་དང༌། ཡི་དྭགས་དང༌། ཤ་ཟ་དང༌། གྲུལ་བུམ་དང༌། སྲུལ་པོ་དང༌། ལུས་སྲུལ་པོ་རྣམས་སྟན་ལས་ལངས་ནས་
འཕགས་པ་སྦྱན་རས་གཟིགས་དབང་ཕྱུག་གང་ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བྱང་ཆུབ་སེམས་དཔའི་ཞབས་གཉིས་ལ་མགོ་བོས་ཕྱག་བཙལ་
ནས་རིག་པའི་ཆོ་ག་སྨྲས་སོ། །ཚེས་གྲངས་མེད་ཅིང་རྒྱུ་སྐར་མེད་པས་སྨྱུང་བར་གནས་པ་མེད་པར་བྱ་སྟེ་རིག་པ་གང་ཁོ་ན་ཚད་མའོ། །དུར་ཁྲོད་དུ་དབང་ཕྱུག་ཆེན་

95-1-253a

པོའི་གཡས་ཀྱི་ལུས་ལ་རིག་པ་བརྒྱད་བརྒྱར་བཟླས་ཏེ་ཁར་བཅུག་ན་མི་སྣང་བར་འགྱུར་རོ། །སའི་ཆ་དྲུག་འཕྲོག་པར་འགྱུར་རོ། །
འོད་མ་ལྷགས་པ་བླངས་ནས་ལྕགས་གསུམ་གྱིས་དེ་ལ་དཀྲི་བར་བྱའོ། །དེ་ནས་གཙང་མས་གོས་གཙང་མ་བགོས་ཏེ་དུར་ཁྲོད་དུ་སོང་ནས་དྲི་དང༌། མེ་ཏོག་དང༌།
བདུག་པ་ལ་སོགས་པས་མཆོད་པ་དང༌། འབྱུང་པོ་ཐམས་ཅད་པའི་གཏོར་མའང་བྱས་ནས་དེ་ནས་སྒྲུབ་པ་པོས་ཐོད་པ་ལག་པ་གཡོན་པས་བླངས་ཏེ་ལག་པ་
གཡས་པས་མནན་ནས་ཇི་སྲིད་ཅ་ཅོའི་སྒྲ་སྒྲོགས་པ་དེ་སྲིད་དུ་རིག་པ་བཟླས་པར་བྱའོ། །རིག་པ་དྲན་པས་བླང་བར་བྱ་སྟེ་བླངས་པ་ཙམ་གྱིས་མི་སྣང་བར་འགྱུར་
རོ། །སའི་ཆ་དྲུག་འཕྲོག་ཅིང་ལོ་སྟོང་དུ་འཚོའོ། །ལྷ་དང༌། ལྷ་མ་ཡིན་གྱི་བུ་མོ་རྣམས་དང་ལྷན་ཅིག་དགའ་བར་བྱེད་དོ། །ནག་པོའི་བརྒྱད་པ་ལ་བུད་མེད་ཤི་
བ་དེའི་ལྕེ་བླངས་ནས་ལྕགས་གསུམ་གྱིས་དཀྲིས་ཏེ་ཡིད་རླུང་ལྟར་འགྲོའོ། །འདིའི་ཚངས་པར་སྦྱད་པས་འདོད་པ་རྣམས་ལ་སེམས་བསྐྱེད་ན་དེ་གཅིག་པུ་
འཇིག་རྟེན་གྱི་ཁམས་སུ་འགྲོ་ཞིང་བསྐལ་བ་ཆེན་པོར་གནས་སོ། །ཡིད་ཀྱིས་སྐྱེ་བ་འཛིན་པར་བྱེད་དོ། །གཙང་མས་གོས་གཙང་མ་བགོས་ཏེ་དུར་ཁྲོད་དུ་ཟླ་བ་དྲུག་

95-1-253b

རིག་པ་བཟླས་ན་མི་སྣང་བར་འགྱུར་རོ། །ལོ་ལྔ་བརྒྱར་འཚོའོ། །འུག་པའི་མིག་སྨན་དང་ལྷན་ཅིག་བཏགས་པར་བྱ། ལྕགས་གསུམ་གྱིས་དཀྲིས་པའི་རིལ་བུ་བྱས་ནས་
དབང་ཕྱུག་ཆེན་པོའི་གཡས་ཀྱི་ལུས་ལ་ཁམ་ཕོར་ཁ་སྦྱར་དུ་བཞག་པར་བྱས་ནས་ལག་པ་གཡས་པས་མནན་ཏེ་རིག་པ་དམ་པ་དཔག་ཏུ་མེད་པ་བཟླས་པར་བྱ་སྟེ་ཇི་
སྲིད་དུ་རྣམ་པར་ཆད་དོའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །རིག་པ་དྲན་པས་རིལ་བུ་བླངས་ཏེ་ཁར་བཅུག་ན་མི་སྣང་པར་འགྱུར་རོ། །ལོ་སྟོང་ཕྲག་གཉིས་སུ་འཚོ་
བར་འགྱུར་རོ། །མིག་སྨན་དང༌། ལྡོང་རོས་དང༌། འོ་མ་དང༌། པདྨ་གེ་སར་མཉམ་པར་འགྲོ་བའི་རྫས་མཉམ་པར་བྱས་ཏེ་ལྕགས་གསུམ་གྱིས་དཀྲི་བར་བྱའོ། །རྒྱལ་
ལ་སྦྱོར་བ་རྣམ་པར་ཤེས་པར་བྱ་ཞིང་དེ་ནས་བསྒྲུབ་པར་བྱ་ཞིང་ཤ་ཟ་སྒྲུབ་པར་འདོད་པས་དུར་ཁྲོད་དུ་བ་ལང་གི་པགས་པའི་ཚད་ཙམ་གྱི་དཀྱིལ་འཁོར་ཉེ་བར་བྱུགས་
པ་བྱས་ནས་ཤ་དང༌། ཆང་ལ་སོགས་པའི་གཏོར་མ་བྱས་ཏེ་ཁ་ཤར་དུ་ཕྱོགས་པར་མིའི་སྐྲ་ལ་ཁྲག་གིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་ཤ་ཟ་
ཐམས་ཅད་འོང་སྟེ་འཇིགས་བར་མི་བྱ་ཞིང་སྲུང་བར་ཡང་མི་བྱ་བར་འདི་སྐད་ཅེས་བརྗོད་པར་བྱའོ། །བདག་གི་དབང་དུ་གྱུར་ཅིག་ཅེས་བརྗོད་པ་དང༌། དེ་རྣམས་

95-1-254a

ཀྱིས་སྨྲས་པ། དེ་བཞིན་དུ་གྱུར་ཅིག་ཅེས་བརྗོད་པ་དང་མི་སྣང་བར་འགྱུར་རོ། །ཉི་མ་རེ་རེ་ལའང་དོང་ཙེ་ལྔ་ལྔ་སྟེར་བར་བྱེད་དོ་དེ་རྣམས་
ཀྱང་ཟད་པར་བྱའོ། །དུར་ཁྲོད་དུ་ཡི་དྭགས་དྲི་མེད་ཉིད་ཀྱི་མིང་ནས་སྨོས་པ་དབང་དུ་འགྱུར་རོ། །དུར་ཁྲོད་དུ་གཟུགས་བརྙན་བྱས་ནས་རྐང་པ་ལ་ཕུར་བུས་
གདབ་པར་བྱའོ། །དེ་ནས་རིག་པ་བཟླས་པར་བྱའོ། །དེ་ལའང་བ་ལང་གི་པགས་པའི་ཚད་ཙམ་གྱི་དཀྱིལ་འཁོར་ཉེ་བར་བྱུགས་ནས་མཆོད་པ་རྒྱ་ཆེན་པོ་བྱས་
ནས་རིག་པ་འབུམ་བཟླས་པར་བྱའོ། །དུར་ཁྲོད་དུ་ཏིལ་གྱི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཉི་མ་བདུན་དུ་མཚན་མོ་སྦྱིན་སྲེག་བྱའོ། །ཉི་མ་རེ་རེ་ལ་དངུལ་
ལྔ་ལྔ་སྦྱིན་པར་བྱའོ། །ཀུ་མུ་ཏ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་འབུམ་བྱས་ན་ངེས་པར་མཐོང་ངོ༌། །དུར་ཁྲོད་ཀྱི་ཐལ་བ་ལ་གཟུགས་
བརྙན་བྱས་ཏེ་དེ་ལ་ཉེ་བར་འདུག་ནས་ཨརྒའི་ཤིང་ལ་མེ་སྦར་ནས་དྲི་ཞིམ་པོའི་ཏིལ་མར་གྱིས་བཏགས་པའི་སྣ་མའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་
ན་མི་སྣང་བར་འགྱུར་རོ། །ཆོ་ག་འདི་ཁོ་ནས་མིང་ནས་སྨོས་ན་ལཱཉྫའི་རྒྱལ་པོ་དང༌། བློན་པོར་འགྱུར་རོ། །བུད་མེད་དབང་དུ་བྱེད་ན་ཨ་ཏི་མུཀྟའི་མེ་ཏོག་གི་སྦྱིན་

95-1-254b

སྲེག་བྱས་ན་དབང་དུ་འགྱུར་ཏེ་ཉི་མ་བདུན་ནས་ཡིད་ཀྱིས་གང་གི་ཚེ་བསམས་པ་དེའི་ཚེ་འོང་ངོ༌། །དུར་ཁྲོད་དུ་སོང་ནས་དཀྱིལ་འཁོར་ཉེ་བར་བྱུགས་ཏེ་ཤ་ཆེན་གྱིས་
སྦྱིན་སྲེག་བྱས་ནས་ཉི་མ་བདུན་པ་ལ་ཤ་ཟས་ཟིན་པ་རྣམས་བལྟས་པས་ཐར་བར་འགྱུར་རོ། །དུར་ཁྲོད་དུ་ཤ་ཆེན་གྱིས་སྦྱིན་སྲེག་སྟོང་ཕྲག་བཅུ་བྱས་ན་ཤ་ཟ་ཐམས་
ཅད་ཀྱང་དབང་དུ་འགྱུར་རོ། །ནེ་ལེའི་སྤུའི་སྦྱིན་སྲེག་སྟོང་ཕྲག་བརྒྱད་བྱས་ན་འབྱུང་པོ་ཐམས་ཅད་ཀྱང་དབང་དུ་འགྱུར་རོ། །དུར་ཁྲོད་དུ་བཤང་བའི་སྦྱིན་སྲེག་
བྱས་ན་སྲུལ་པོའི་ཟིན་པ་རྣམས་ཡིད་ཀྱིས་ཀྱང་ཐར་རོ། །ཁྲག་གིས་སྦྱིན་སྲེག་བྱས་ན་མཁའ་འགྲོ་མ་རྣམས་དབང་དུ་འགྱུར་རོ། །དུར་ཁྲོད་དུ་བོཊྚ་ཀའི་སྦྱིན་སྲེག་
བྱས་ནའང་ཤ་ཟ་མི་འོང་ངོ༌། །སྦྲུལ་གྱི་ཤུན་པའི་སྦྱིན་སྲེག་བྱས་ན་སྦྲུལ་རྣམས་འབྲོས་པར་བྱེད་དོ། །དེ་ནས་སྒྲུབ་པ་པོས་གཏོར་མ་བྱས་ནས་ཨརྒའི་ཡམ་ཤིང་
གི་སྦྱིན་སྲེག་སྟོང་ཕྲག་བརྒྱད་བྱའོ། །རྣམ་པར་འགྱུར་བའི་གཟུགས་ཅན་གྱི་གནོད་སྦྱིན་མ་འོང་བར་འགྱུར་ཏེ་འཇིགས་པར་མི་བྱ་བར་རིག་པ་དྲན་པས་སྟོད་ཅིག །སྟོད་
ཅིག་ཅེས་སོ། །དེ་དེའི་ཚེ་མཆོག་གསུམ་པོ་རྣམས་ཀྱི་གཅིག་འདམ་དུ་སྩལ་ཏེ། མ་དང༌། སྲིང་པོ་དང༌། ཆུང་མར་འགྱུར་བའོ། །མ་ནི་བུའི་བྱ་བ་ཐམས་ཅད་བྱེད་

95-1-255a

དོ། །སྲིང་མོ་ནི་ཉི་མ་རེ་རེ་ལ་དོང་ཙེ་རེ་སྟེར་བར་བྱེད་དོ། །ཆུང་མ་ནི་དེ་དང་ལྷན་ཅིག་རྩེ་བར་བྱེད་དེ་ལོ་ལྔ་བརྒྱར་འཚོ་བར་འགྱུར་
རོ། །གང་གི་ཚེ་རིག་པ་འཛིན་པ་ཉམས་པ་དེའི་ཚེ་འདི་བྱའོ། །མཚན་མོ་གཙང་མས་གོས་གཙང་མ་བགོས་ཏེ་བསྲུང་བ་བྱས་པས་སངས་རྒྱས་བཅོམ་ལྡན་འདས་
དང་། འཕགས་པ་སྤྱན་རས་གཟིགས་དབང་ཕྱུག་དང༌། ཕྱག་ན་རྡོ་རྗེ་དང༌། བཅོམ་ལྡན་འདས་མ་ལ་མཆོད་བ་བྱས་ནས་ཤར་དུ་ཕྱོགས་པས་རིག་པའི་ལྷ་ཐམས་
ཅད་ལ་བདུག་སྤོས་ཕུལ་ནས་རིག་པ་འཛིན་པས་དུག་ལ་ཁྲག་གིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །ཀུ་ཤ་བཏིང་བ་ལ་ཉལ་ལོ། །གལ་ཏེ་གཞོན་
ནུ་མདུང་ཐུང་ཐོགས་པ་མཐོང་ན་དེའི་ཚེ་དྲི་ཟས་རྫས་ཉམས་པར་བྱས་པའོ། །གང་གི་ཚེ་བྲམ་ཟེ་མཐོང་ན་དེའི་ཚེ་ལྷ་རྣམས་ཀྱིས་ཉམས་པར་བྱས་པར་འགྱུར་རོ། །གང་གི་
ཚེ་རྡོ་རྗེ་མཐོང་ན་དེའི་ཚེ་རྡོ་རྗེའི་རིགས་ཀྱིས་རྫས་ཉམས་པར་བྱས་པར་འགྱུར་རོ། །གང་གི་ཚེ་དགའ་བ་མཐོང་ན་དེའི་ཚེ་ནམ་མཁའ་ལྡིང་གིས་ཉམས་པར་བྱས་
པའོ། །གང་གི་ཚེ་ལྷ་མིན་རྣམས་ཀྱིས་ཉམས་པར་བྱས་པ་དེའི་ཚེ་རྒྱུ་མི་མཐོང་ངོ༌། །གང་གི་ཚེ་ཀླུ་རྣམས་ཀྱི་ཉམས་པར་བྱས་པ་དེའི་ཚེ་སྦོས་ཀྱི་གླང་པོའི་རྒྱལ་

95-1-255b

པོ་མཐོང་ངོ༌། །གང་གི་ཚེ་ཕ་རྣམས་ཀྱིས་ཉམས་པར་བྱས་པ་དེའི་ཚེ་མཐོང་ངོ༌། །གང་གི་ཚེ་མི་གཙང་བས་ཉམས་པར་བྱས་པ་དེའི་ཚེ་གླང་པོའི་པགས་པ་གྱོན་པའི་
དབང་ཕྱུག་ཆེན་པོ་མཐོང་ངོ༌། །གང་གི་ཚེ་གནོད་སྦྱིན་རྣམས་ཀྱིས་ཉམས་པར་བྱས་པ་དེའི་ཚེ་ནོར་བུ་བཟང་པོ་མཐོང་ངོ༌། །གང་གི་ཚེ་ཤ་ཟ་རྣམས་ཀྱིས་ཉམས་པར་
བྱས་པ་དེའི་ཚེ་སྐྱེས་བུ་གཅེར་བུ་མཐོང་ངོ༌། །གང་གི་ཚེ་འབྱུང་པོ་རྣམས་ཀྱིས་ཉམས་པར་བྱས་པ་དེའི་ཚེ་སྦྲིན་མཐོང་ངོ༌། །ཨརྒའི་ཡམ་ཤིང་གིས་མེ་སྦར་ནས་མར་
དང་། སྦྲང་རྩིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །སྦྱིན་སྲེག་ཡོངས་སུ་རྫོགས་པ་ན་རྫས་ལག་ཏུ་ཕྱིན་པར་འགྱུར་རོ། །དྲི་ཟ་རྣམས་ཀྱི་སྦྱིན་སྲེག་ནི་
རྣམ་པར་དབེན་པའི་ཕྱོགས་སུ་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་བཅོམ་ལྡན་འདས་ལ་གཏོར་མའང་ཕུལ་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཀཱམྦ་ཛའི་
ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །སྦྱིན་སྲེག་ཡོངས་སུ་རྫོགས་པ་ན་རྫས་ལག་ཏུ་ཕྱིན་པར་འགྱུར་
རོ། །རྡོ་རྗེའི་རིགས་ལའང་སྦྱིན་སྲེག་ནི་རིང་བསྲེལ་དང་བཅས་པའི་མཆོད་རྟེན་ལ་དྲི་དང༌། མེ་ཏོག་དང༌། བདུག་པ་ལ་སོགས་པ་རྣམས་ཀྱིས་མཆོད་ཅིང་བཅོམ་

95-1-256a

ལྡན་འདས་ལའང་གཏོར་མའི་ཆོ་ག་བྱས་ལ་དེ་ནས་སྒྲུབ་པ་པོས་ཁ་ཤར་དུ་ཕྱོགས་ལ་གུ་གུལ་གྱི་རིལ་བུས་སྦྱིན་སྲེག་སྟོང་
ཕྲག་བརྒྱད་བྱས་ན་རྫས་ལག་ཏུ་ཕྱིན་པར་གྱུར་རོ། །ནམ་མཁའ་ལྡིང་རྣམས་ལ་དུར་ཁྲོད་དུ་མཎྜལ་ལ་ཉེ་བར་བྱུགས་པ་བྱས་ནས་མཆོད་པ་དང༌། གཏོར་མའང་
ཇི་ལྟར་འབྱོར་པ་བྱ་སྟེ་ཀ་ར་བཱི་རའི་མེ་ཏོག་ལ་སོགས་པའི་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །ལྷ་མ་ཡིན་
རྣམས་ཀྱི་སྦྱིན་སྲེག་ནི་དབང་ཕྱུག་ཆེན་པོ་ལ་དྲི་སྣ་ཚོགས་ཀྱིས་མཆོད་པ་དང༌། བཅོམ་ལྡན་འདས་ལའང་གཏོར་མ་བྱས་ནས་གཡས་ཀྱི་ལུས་ལ་ཤར་དུ་ཕྱོགས་
པས་ཀ་ར་བཱི་རའི་ཡམ་ཤིང་གི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །མ་མོའི་སྦྱིན་སྲེག་ནི་སྨིན་པའི་ཟས་དང༌། ཤའི་གཏོར་མ་
ཕུལ་ནས་ཕག་པའི་རུལ་མ་ལ་ཆང་གིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །གནོད་སྦྱིན་རྣམས་ཀྱི་སྦྱིན་སྲེག་
བྱ་བ་ནི་ཕྱག་ན་རྡོ་རྗེའི་སྤྱན་སྔར་རྣམ་པ་སྣ་ཚོགས་པའི་གཏོར་མ་ཕུལ་ནས་ཁ་ཤར་དུ་ཕྱོགས་ནས་ཨརྒའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱར་བྱས་ན་

95-1-256b

རྫས་ལག་ཏུ་ཕྱིན་པར་འགྱུར་རོ། །ཤ་ཟ་རྣམས་ཀྱི་སྦྱིན་སྲེག་ནི་དུར་ཁྲོད་དུ་དཀྱིལ་འཁོར་ཉེ་བར་བྱུགས་པ་བྱས་ནས་ཏིལ་གྱི་ཏིལ་མར་གྱིས་བཏགས་པའི་ནིམ་
པའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །འབྱུང་པོ་རྣམས་ཀྱི་སྦྱིན་སྲེག་ནི་དུར་ཁྲོད་ཀྱི་ཐལ་བས་དཀྱིལ་འཁོར་
ཉེ་བར་བྱུགས་ནས་གཏོར་མའང་ཅི་འབྱོར་པ་ཕུལ་ཏེ་བ་ལང་གི་ཤའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །ཡི་དྭགས་རྣམས་ལ་
ནཱིར་མ་ལའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་མ་མོ་དང༌། གནོད་སྦྱིན་དང༌།
སྲིན་པོ་དང༌། འབྱུང་པོ་དང༌། ཤ་ཟ་ཐམས་ཅད་ཀྱིས་གསུངས་པའི་མཚན་ཉིད་ཀྱི་ལེའུ་བཅུ་པ་རྫོགས་སོ།།      །།མ་བསྒྲུབས་ཡང་ཡང་ལས་སུ་
འགྱུར་ཏེ་ཆར་མ་བབས་པ་ལ་ཆུར་ཞུགས་ཏེ་རིག་པ་བཟླས་ན་ཉི་མ་བདུན་གྱིས་ཆར་འབབ་བོ། །ཁུ་བ་འཆིང་བ་ལ་སྲད་བུས་སོ། །མྱོས་པ་རྣམ་པར་འཇོམས་པ་
རྣམས་ལ་དུར་ཁྲོད་ཀྱི་ཐལ་བས་སོ། །བསུང་བ་ལ་ནི་རྒྱ་སྐྱེགས་ཀྱིས་སོ། །གཟེར་གྱིས་ཉམ་ཐག་པ་ལ་ཨརྫ་ནས་ཟུག་རྔུ་དང་བྲལ་བར་བྱེད་དོ། །ཏིལ་གྱི་ཏིལ་

95-1-257a

མར་གྱིས་བྱ་རྒོད་དང༌། གཅོད་པར་བྱེད་ཆུ་གྲི་དང་གསུམ་གྱིས་མཆེ་བ་འཇུག་པར་བྱེད་དོ། །གུ་གུལ་གྱི་བདུག་པས་གནས་ནས་
སྐྲོད་པར་བྱེད་དོ། །འདི་རྣམས་མ་བསྒྲུབས་པར་ཡང་བྱེད་དོ། །དཔེར་ན། འདི་བདག །དཔེར་ན། འདི་བདག་
དཔེའི་དོན་དུ་འཆང་བར་བྱེད། ཀློག་པར་བྱེད་པ་དེ་བཞིན་དུ་འདིའང་གཙང་མ་བགོས་པས་ཀུ་ཤའི་ཁྲེས་ལ་ཉེ་བར་འདུག་སྟེ་བཀླགས་པར་བྱ་སྟེ་ཆོ་ག་
འདི་ཉི་མ་བདུན་དུ་བཀླག་པ་བྱས་ན་ཞི་བར་འགྱུར་རོ། །ཆར་ཆེས་ན་གྲོག་མཁར་ལ་འཛེགས་ཏེ་བཅོམ་ལྡན་འདས་མ་སྟོང་ཕྲག་བརྒྱད་ཉེ་བར་བཟླས་ན་དེ་
ནས་ཉེ་བར་ཞི་བར་འགྱུར་རོ། །དྲི་དང༌། མེ་ཏོག་དང༌། བདུག་པ་གང་ལ་སྦྱིན་པར་བྱ་སྟེ་རིག་པ་ཐམས་ཅད་འགུགས་པ་དང༌། འཆིང་བ་དང༌། རེངས་
པ་དང༌། གཅོད་པ་དང༌། རིག་པ་ཐམས་ཅད་གསོད་པ་དང༌། གདུག་པའི་ཡིད་སྐྲག་པ་དང༌། ཁ་འཆིང་བར་བྱེད་དོ། །དེས་འདིའི་ལས་བྱ་སྟེ་གུར་
གུམ་གྱིས་ཆུས་རྨོངས་པར་བྱེད་དོ། །སེར་མོས་སྦྲུལ་འགུགས་པར་བྱེད་དོ། །ཡུངས་ཀར་དང༌། པདྨའི་རྩ་བ་ལས་སྐྱེས་པ་དང༌། མེ་ཏོག་བཟང་པོ་རྣམས་ཀྱིས་

95-1-257b

འབྱིན་པར་བྱེད་དོ། །བདུག་སྤོས་ཀྱིས་སྨྲ་བར་བྱེད་དོ། །ཀ་ར་བཱི་རའི་མེ་ཏོག་གིས་དཀྱིལ་འཁོར་དུ་འཇུག་པར་བྱེད་དོ། །ཨ་ཀ་རུའི་བདུག་པས་འཕྲལ་དུ་བདུག་
པ་དང༌། བཅོམ་ལྡན་འདས་མའི་ལས་སྟོང་རྩ་བརྒྱད་པོ་འདི་རྣམས་རབ་ཏུ་སྦྱར་བར་བྱ་སྟེ་ཡམ་ཤིང་གི་མཚན་ཉིད་འཆད་པར་འགྱུར་བ་རྩ་བ་དང༌། རྐེད་པ་
དང་། རྩེ་མོའང་བསྐྲད་པའི་དོན་གྱིས་སྡོང་བུ་དང༌། རྩ་བས་སྦྱིན་སྲེག་བྱའོ། །རྐེད་པས་ནི་ནོར་འདོད་པས་སོ། །རྩེ་མོས་ནི་ཞི་བ་ཅན་དང༌། རྒྱས་པ་ཅན་ལའོ། །
ནོར་འདོད་པས་ཐོ་རངས་ཀྱི་དུས་སུ་གནོད་སྦྱིན་ཡོངས་སུ་རྒྱུ་བར་བྱེད་དོ། །དེས་ན་དེའི་ནོར་སྦྱིན་པའི་ལས་ཀྱི་དངོས་གྲུབ་དུ་འགྱུར་རོ། །བསྐྲད་པར་འདོད་པས་
བར་དུ་གནས་པས་མཚན་མོའི་སྔ་མ་ལ་རྩ་བའི་སྦྱིན་སྲེག་བྱའོ། །སྡིགས་མཛུབ་ཀྱི་ཚད་ཙམ་ལ་དུག་དང༌། ཁྲག་གིས་བཏགས་པས་དུར་ཁྲོད་ཀྱི་མེ་ལ་སྦྱིན་སྲེག་
བྱའོ། །མཚན་མོ་ཕྱེད་ནས་ཡི་དྭགས་རབ་ཏུ་རྒྱུ་སྟེ་དེས་དེ་ལས་མངོན་སྤྱོད་ཀྱི་ལས་རབ་ཏུ་བསྒྲུབ་པར་བྱའོ། །སྒྲུབ་པ་ཆེན་པོ་ལ་ཁྲུའི་ཚད་ཀྱི་ཡམ་ཤིང་ལ་ཞོ་དང་
སྦྲང་རྩི་དང༌། མར་གྱིས་བཏགས་པས་ཁ་ཤར་དུ་ཕྱོགས་པས་སྦྱིན་སྲེག་བྱའོ། །དེས་སྒྲུབ་པ་པོ་དེའི་སྒྲུབ་པ་ཆེན་པོ་སྒྲུབ་པར་བྱེད་དོ། །དབང་དུ་བྱེད་པ་ལ་བྱང་

95-1-258a

ཆུབ་ཀྱི་ཤིང་གི་ཡམ་ཤིང་གིས་སྦྱིན་སྲེག་བྱའོ། །སྡིགས་མཛུབ་ཀྱི་ཚད་ཙམ་འདིས་སོ། །ཉིན་ཞག་བདུན་དུ་ཉི་མ་འཆར་ཀར་ཨ་པཱ་
མརྒའི་ཡམ་ཤིང་ཁྲག་གིས་བཏགས་པའི་སྦྱིན་སྲེག་བྱས་ན་འཆི་བར་འགྱུར་རོ། །རྣམ་པ་གཞན་དུ་མ་ཡིན་ནོ། །ནད་བསྐྱེད་པར་འདོད་ན་པཱ་ནཱ་ཡའི་རིལ་མའི་སྦྱིན་
སྲེག་ཉི་མ་བདུན་དུ་བྱས་ན་ནད་བསྐྱེད་པར་བྱེད་དོ། །མིང་ནས་སྨོས་ནས་སྒྲུབ་པར་འགྱུར་ཏེ་རབ་ཏུ་སྦྱར་བར་བྱའོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་
མོའི་ལེའུ་བཅུ་གཅིག་པའོ།།     །།དེ་ནས་ལྷ་མ་ཡིན་གྱི་དབང་པོ་ཐག་བཟངས་རིས་ཀྱིས་བཅོམ་ལྡན་འདས་མའི་ཆོ་ག་གསུངས་སོ། །སྒྲུབ་པ་པོས་
ཕུག་གི་སྒོ་རུ་དུར་ཁྲོད་དུ་གོས་གཙང་མ་བགོས་པས་ཀུ་ཤའི་ཁྲེས་ལ་ཉེ་བར་འདུག་སྟེ་ཕུག་གི་སྒོ་ལ་མངོན་པར་ཕྱོགས་ནས་བཅོམ་ལྡན་འདས་མའི་སྙིང་པོ་མཉམ་
པར་འགྲོ་མ་སྟོང་ཕྲག་བརྒྱད་བཟླས་པར་བྱ་སྟེ་ཐམས་ཅད་གནས་ནས་འབྱོར་པར་འགྱུར་རོ། །དོགས་པ་མེད་པར་རབ་ཏུ་འཇུག་པར་བྱ་སྟེ་ལྷ་མ་ཡིན་སེལ་བཞེས་
བྱ་བའི་རིག་པ་དྲན་བཞིན་པས་རབ་ཏུ་བླང་བར་བྱའོ། །བུད་མེད་ལ་དགའ་བ་དང་བཅས་པས་ཡོངས་སུ་བཟླས་ནས་གཏོགས་པར་བྱ་སྟེ་དབང་དུ་འགྱུར་རོ། །

95-1-258b

དེ་ནས་སྒྲུབ་པ་པོས་གསུམ་པོས་འདི་བྱེད་པར་འདོད་པས་རིའི་རྩེ་མོར་འཛེགས་ཏེ་སྙིང་པོ་མཉམ་པར་འགྲོ་མ་འབུམ་ཕྲག་གསུམ་བཟླས་པར་བྱའོ། །དེ་ནས་བ་ལང་གི་པགས་
པའི་ཚད་ཙམ་གྱི་དཀྱིལ་འཁོར་ལ་ཙནྡན་ན་དམར་པོས་ཉེ་བར་བྱུགས་ཏེ་སྲུང་བ་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཕུག་གི་སྒོ་ལ་མངོན་པར་ཕྱོགས་པས་རིག་
པ་སྙིང་པོ་མཉམ་པར་འགྲོ་མས་ཨ་པཱ་མརྒའི་ཡམ་ཤིང་ལ་དུག་དང༌། ཁྲག་གིས་བཏགས་པའི་སྦྱིན་སྲེག་སྟོང་ཕྲག་བཅུ་བྱའོ། །དེ་ནས་སྦྱིན་སྲེག་ཡོངས་སུ་རྫོགས་
པ་ནས་ཐལ་བ་ལ་ཡོངས་སུ་བཟླས་ནས་གཏོར་བར་བྱའོ། །གསུམ་པོ་འདིར་འགྱུར་ཏེ་དོགས་པ་མེད་པར་རབ་ཏུ་འཇུག་པར་བྱ་ཞིང་ལྷ་མ་ཡིན་གྱི་བུ་མོ་དེས་མཐོང་ནས་
དབང་དུ་འགྱུར་རོ། །དེ་ནས་སྒྲུབ་པའི་རྫས་དེ་བླང་བར་བྱ་སྟེ་གང་འདོད་པ་དེ་རིག་པས་མངོན་པར་སྔགས་ནས་བླང་བར་བྱའོ། །འཁོར་ལོས་སེམས་ཅན་ཐམས་
ཅད་དང༌། རིག་པ་འཛིན་པ་ཐམས་ཅད་ཀྱི་འཁོར་ལོས་བསྒྱུར་བར་འགྱུར་རོ། །ཉི་མ་ཟླ་བ་དང༌། སྐར་མ་གནས་ཀྱི་བར་དུ་འགྱུར་རོ། །དེ་བཞིན་དུ་ལྡོང་རོས་དང་།
བེ་ད་དང༌། དགྲ་སྟ་དང༌། བཊྚ་ཀ་དང༌། ཤཀྟི་སྟེ་མདུང་ཐུང་དང༌། རལ་གྲི་དང༌། རལ་གྲིའི་ཡུ་བ་དང༌། མཆིལ་ལྷ་མ་དང༌། གྲི་དང༌། སྲད་བུ་དང༌། མཆོད་ཕྱིར་ཐོགས་དང༌།

95-1-259a

བགྲང་ཕྲེང་དང༌། ཆོས་ཀྱི་ཕྱག་རྒྱ་ལ་སོགས་པ་རྣམས་ཀྱིས་ཟླ་བ་ཉི་མ་དང༌། སྐར་མའི་བར་དུ་འཚོ་བར་བྱེད་དོ། །བཅོམ་ལྡན་
འདས་མ་དང༌། དེ་བཞིན་གཤེགས་པ་དང༌། ས་བཅུ་ལ་གནས་པའི་བྱང་ཆུབ་སེམས་དཔའ་དང༌། བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་རྣམས་སུ་
ལའང་ཕྱག་འཚལ་བར་མི་བྱེད་པ་མ་གཏོགས་ལྷའི་འཁོར་ལོས་བསྒྱུར་བར་འགྱུར་རོ། །དེ་ནས་རྣམ་པ་གཞན་ནི་བཅོམ་ལྡན་འདས་མའི་སྔགས་འདི་རྣམས་
ཐམས་ཅད་བགགས་པར་བྱེད་པ་ནི་ཡུངས་ཀར་གྱིས་སོ། །དེ་ནས་ལྷ་མ་ཡིན་གྱི་དབང་པོ་ཐག་བཟངས་རིས་ཀྱིས་དམ་པ་མཆོག་ཏུ་གསང་བ་གསུངས་པ། ལྷ་མ་
ཡིན་གྱི་བུ་གའི་སྒོར་སོང་ནས་འོ་མ་དང༌། ནས་ཟན་ཟ་བས་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་འབུམ་བཟླས་པར་བྱའོ། །ལྷ་མ་ཡིན་གྱི་བུ་མོ་
མཐོང་བར་འགྱུར་རོ། །དེ་རྣམས་རལ་གྲི་སྦྱིན་པའམ། གྲུབ་པའི་རྫས་གཞན་སྣང་བར་བྱེད་དེ་དེ་བླངས་པས་རིག་པ་འཛིན་པ་ཇི་ལྟར་འདོད་པ་བཞིན་དུ་འགྱུར་
རོ། །ལྷ་མ་ཡིན་གྱི་དབང་པོ་ཐག་བཟངས་རིས་ཀྱིས་བཤད་པའི་བཅོམ་ལྡན་འདས་མ་རིག་པའི་རྒྱལ་མོ་ལེའུ་བཅུ་གཉིས་པའོ།།      །།བྱང་ཆུབ་སེམས་

95-1-259b

དཔའི་སྡེ་སྣོད་ཕལ་པོ་ཆེ་ལས་བཅོམ་ལྡན་འདས་མ་རིག་པའི་རྒྱལ་མོའི་སྐྱེད་པར་བྱེད་པའི་གསང་ཆེན་ཞེས་པའོ། །དེ་ནས་ཡང་སེམས་དཔའ་ཆེན་པོས་ཐམས་ཅད་
དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས་བསམ་པ་རྣམ་པར་དག་པས་འདིར་བཅོམ་ལྡན་འདས་མ་འཕགས་མ་སྒྲོལ་མ་སྒྲུབ་པའི་དོན་དུ་རྟོག་
པའི་རྒྱལ་པོས་རིག་པའི་སྔགས་འཇིག་རྟེན་གསུམ་ལས་རྣམ་པར་རྒྱལ་བ་ཞེས་བྱ་བའི་སྔགས་ཀྱི་རྒྱལ་པོ་གསུངས་སོ། །བར་སྐབས་འདིར་བྱང་ཆུབ་སེམས་དཔའ་
ཆེན་པོའི་ཐུགས་ཀར་ཕྱོགས་ནས་བདུད་རྩི་ཐམས་ཅད་ཡང་དག་པར་སྦྱོར་བ་ཞེས་བྱ་བའི་འོད་ཟེར་བྱུང་བར་གྱུར་ཏོ། །འོད་ཟེར་དེས་ཐམས་ཅད་དང་ལྡན་པའི་འཇིག་
རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ཡོངས་སུ་བསྐོར་ནས་སེམས་ཅན་རྣམས་སྣང་བར་བྱས་ཏེ་སླར་ཡང་བྱང་ཆུབ་སེམས་དཔའ་ཆེན་པོའི་ལུས་སུ་ནུབ་པར་
གྱུར་ཏོ། །བར་སྐབས་འདི་གསུངས་པར་གྱུར་པ་དེ་གང་ཞེ་ན། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨཱ་རོ་ལིཀ་
འདི་ནི་མཆོག་གི་སྙིང་པོ་འཇིག་རྟེན་གསུམ་ལས་རྣམ་པར་རྒྱལ་བ་ཞེས་བྱ་བ་དེ་ཡིན་ཏེ་བཅོམ་ལྡན་འདས་མ་འཕགས་མ་སྒྲོལ་མ་སྒྲུབ་པའི་ཆོ་ག་གདོན་མི་ཟ་བ་

95-1-260a

ཁོ་ནར་སྒྲུབ་པ་པོ་རབ་ཏུ་སྦྱར་བར་བྱའོ། །དོན་མེད་བ་ཐམས་ཅད་ཟློག་པར་བྱེད་པ། སྡིག་པ་ཐམས་ཅད་ཟད་པར་བྱེད་པ། བཀྲ་ཤིས་
རབ་ཏུ་འཇུག་པ། སངས་རྒྱས་ཐམས་ཅད་ཀྱིས་རབ་ཏུ་བསྔགས་པ་དེའི་སྔགས་སོ། །ཐོ་རངས་སྟན་ལས་ལངས་ནས་གཙང་མར་གྱུར་པས་ཁྱོར་བའི་ཆུ་ལ་ལན་
བདུན་མངོན་པར་སྔགས་ཏེ་ཤར་དུ་མངོན་པར་ཕྱོགས་ཏེ་བཏུང་བར་བྱའོ། །ལས་ཀྱི་སྒྲིབ་པ་རྣམ་པར་དག་པར་འགྱུར་རོ། །བཅོམ་ལྡན་འདས་མའི་རྟོག་པའི་
རྒྱལ་པོར་ཞི་བ་ཅན་གྱིས་ལས་ཐམས་ཅད་འགྲུབ་པར་བྱེད་དོ། །ཉེ་བར་གནོད་པ་མེད་པར་དྲན་པར་འགྱུར་ཞིང་སྟོབས་དང་ལྡན་པ་དང༌། གཟི་བརྗིད་དང་
ལྡན་པ་དང༌། ལྷ་རྣམས་ཀྱིས་བྱིན་གྱིས་བརླབས་པར་འགྱུར་རོ། །དེ་བཞིན་དུ་རྒྱས་པ་ཅན་ནི་ཉི་མ་གཞན་ལ་འདི་རྣམས་བྱའོ། །བར་མ་ལ་མངོན་སྤྱོད་ཅན་
བརྞ་ཏ་རབ་ཏུ་འཇུག་པ་ལ་མིང་མེད་ཀྱི་སོར་མོ་ལན་བདུན་མངོན་པར་སྔགས་པར་བྱའོ། །ཞི་བ་ཅན་དང༌། རྒྱས་པ་ཅན་ལའང་ངོ༌། །མངོན་སྤྱོད་ཅན་ལ་
སྡིགས་མཛུབ་ལ་བཟླས་པ་ཉིད་ཀྱིས་དེ་བརྩམས་པར་བྱའོ། །གང་ལ་ལ་རྣམ་པ་དེ་ལྟའི་ཆོ་ག་བྱེད་པ་དེ་ལ་དངོས་གྲུབ་འབྱུང་བར་འགྱུར་རོ། །བཟླས་པའི་

95-1-260b

དུས་སུ་བདག་ཉིད་ཀྱི་སྙིང་གར་འདིས་མངོན་པར་སྔགས་པར་བྱའོ། །དེའི་དངོས་གྲུབ་ངེས་པར་བརྗོད་དོ། །སྒྲོལ་མའི་ཆེད་དུ་སྒྲུབ་པ་ནི་ངེས་པར་མྱུར་བར་བཤད་པ་དེ་
བཞིན་དུ་བྱའོ། །སྒྲུབ་པ་པོས་བློ་དང་ལྡན་པས་རིག་པ་ཐམས་ཅད་ལ་དེ་བཞིན་དུ་རིག་པའི་རྒྱལ་པོ་སྟོབས་ཆེན་པོ་བདག་གི་སྔགས་ཀྱི་རིག་པ་ཤིན་ཏུ་དགེ་བ་དགའ་
བར་རབ་ཏུ་བསྒྲགས་སོ། །སྒྲུབ་པ་པོས་ཀྱང་བདག་ཉིད་སྲུང་བ་དང༌། དག་པ་བྱས་ལ་དེ་རྟག་ཏུ་རིག་པའི་རྒྱལ་པོ་ཆེན་པོ་འདི་རྟོག་པའི་རྒྱལ་པོ་ཆེན་པོ་འདིར་བཅོམ་
ལྡན་འདས་མ་སྒྲོལ་མ་སྒྲུབ་པའི་ཐབས་ཀྱི་ཆོ་ག་འཇིག་རྟེན་གསུམ་ལས་རྣམ་པར་རྒྱལ་བ་ཆེན་པོའི་སྒྲུབ་ཐབས་ཀྱི་ཆོ་གའི་ལས་འགའ་ཞིག་བཤད་པར་བྱའོ། །
གང་ལ་ལ་སྒྲུབ་པ་བྱེད་པར་འགྱུར་བ་དེ་རྣམས་གདོན་མི་ཟ་བར་རིག་པ་འཛིན་པས་བྱང་ཆུབ་ཏུ་སེམས་བསྐྱེད་དེ་དཀོན་མཆོག་གསུམ་ལ་མངོན་པར་དང་བས་
འབྱུང་བར་བྱའོ། །ཡང་འདིའི་ཆོ་གར་འགྱུར་ཏེ་རིང་བསྲེལ་དང་བཅས་པའི་མཆོད་རྟེན་ནམ། རིའི་རྩེ་མོའམ། གཞན་དུའང་རུང་སྟེ་གཙང་མའི་ཕྱོགས་སུ་གཟུགས་
བརྙན་གྱི་སྤྱན་སྔར་འོ་མ་དང༌། ནས་ཟན་བཟའ་བའམ། རིག་པ་སོ་སོར་སྒྲུབ་པའི་སྟོན་མོའི་བཟའ་བ་ཡོངས་སུ་སྤངས་ལ་མཆོད་པ་ཡོངས་སུ་རྫོགས་པས་གསོ་སྦྱོང་

95-1-261a

ལ་གནས་པའམ། གསོ་སྦྱོང་ལ་མི་གནས་པར་ཡང་རུང་སྟེ་འབུམ་ཕྲག་ཕྱེད་དང་གསུམ་བཟླས་པར་བྱའོ། །སྔོན་སྤྱད་པ་བྱས་པར་འགྱུར་རོ། །
མཆོད་པ་བྱས་ནས་བསྙེན་པའང་ས་གའི་ཉའམ། ཆོ་འཕྲུལ་གྱི་ཕྱོགས་ཀྱི་ཉ་ལ་མཆོད་པ་བྱས་ནས་སྟོང་ཕྲག་བརྒྱད་བཟླས་པར་བྱའོ། །སྙིང་པོ་སྒྲུབ་བར་འགྱུར་རོ་
དེ་ནས་ལས་རྣམས་སུ་འགྱུར་ཏེ་ཆོ་འཕྲུལ་གྱི་ཕྱོགས་ཀྱི་ཉ་ལ་ཨ་ཀ་རུའི་ཡམ་ཤིང་ཞོ་དང༌། སྦྲང་རྩི་དང༌། མར་ལས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །
མེ་ཏོག་སྟོང་ཕྲག་བརྒྱད་རྣམས་ཀྱིས་བཅོམ་ལྡན་འདས་མཐོང་བར་འགྱུར་རོ། །མེ་ཏོག་སྟོང་ཕྲག་བརྒྱད་པོ་རྣམས་ཀྱིས་གཟུགས་བརྙན་ལ་བསྣུན་པར་བྱའོ། །ཡང་ན་སླར་
ཡང་མཚན་མོ་ཐམས་ཅད་དུ་བཟླས་ན་བཅོམ་ལྡན་འདས་མཐོང་བར་འགྱུར་རོ། །དེ་ནས་མ་མཐོང་ན་དོང་ཙེ་ལྔ་རྟག་ཏུ་རྙེད་དོ། །མཚན་མོ་བདུན་དུ་ཐུན་མཚམས་
གསུམ་དུ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་རྒྱལ་པོ་དབང་དུ་འགྱུར་རོ། །མྱོས་བྱེད་ཀྱི་ཤིང་ལ་གཟུགས་བརྙན་བྱས་ནས་རྒྱན་
ཐམས་ཅད་ཀྱིས་རྣམ་པར་བརྒྱན་པ། རྒྱལ་པོའི་ཡམ་ཤིང་གིས་མེ་སྦར་ནས་ཐུར་མས་རྐང་པ་ཕུག་སྟེ་ཐུན་མཚམས་གསུམ་དུ་བརྒྱད་བརྒྱར་སྦྱིན་སྲེག་བྱས་ན་ཉི་མ་གཉིས་པ་ལ་

95-1-261b

རྐང་བ་དག་གིས་འོང་བར་བྱེད་དོ། །མྱ་ངན་མེད་པའི་ཤིང་གིས་སོར་མོ་དྲུག་པའི་ཤ་ལ་བྷཉྫི་ཀ་བྱས་ནས་རིའི་རྩེ་མོར་གནས་ཏེ་འོ་མ་དང༌། ནས་ཟན་བཟའ་ཞིང་འབུམ་ཕྲག་གསུམ་
བཟླས་པར་བྱའོ། །མཐར་ཟླ་བ་ཉ་ལ་མཆོད་པ་བྱ་སྟེ་མཚན་མོ་གསུམ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་དུ་ཨ་ཤྭཏྠའི་འདབ་མར་བཞག་སྟེ་ཇི་སྲིད་
འོངས་བ་དེ་སྲིད་བཟླས་པར་བྱའོ། །ལེགས་པར་འོངས་སམ་ཞེས་བརྗོད་པར་བྱ་ཞིང་མཆོག་སྦྱིན་པར་བྱའོ་ཞེས་ཟེར་ན་ཆུང་མའམ། སྲིང་མོའམ། གྲོགས་མོའང་རུང་སྟེ་བདག་
ཉིད་དང་བཅུ་གཉིས་ལ་བཟའ་བ་དང༌། བགོ་བ་དང༌། དོང་ཙེའང་རབ་ཏུ་སྩོལ་བར་བྱེད་དོ། །ལོ་སྟོང་དུ་འཚོ་བར་འགྱུར་རོ། །ཟླ་བ་གཟའ་ཡིས་ཟིན་པ་ན་རྒྱུད་མཚུངས་པའི་བའི་
མར་སར་བླངས་ནས་སོར་དྲུག་པའི་གཟུགས་བརྙན་བྱས་ཏེ་ཟས་བཞིན་དང༌། སྨྱུང་བར་གནས་པས་ཨ་ཤྭཏྠའི་འདབ་མར་བཞག་ནས་ཇི་སྲིད་ཟླ་བ་གྲོལ་གྱི་བར་བཟླས་པར་བྱའོ། །དེ་ལ་དངོས་
གྲུབ་རྣམ་པ་གསུམ་སྟེ་དྲོ་བཞིན་པ་ལ་རྐང་པས་རབ་ཏུ་རྒྱུ་བ་དང༌། ཚེ་ལོ་ལྔ་བརྒྱ་ཐུབ་བ་དང༌། དཔག་ཚད་ལྔ་བརྒྱར་འགྲོ་བར་བྱེད་དོ། །ཐམས་ཅད་དུ་མི་སྣང་བར་གདོན་མི་ཟ་བར་
འགྱུར་རོ། །དུ་བ་འཐུལ་བཞིན་པ་ལ་མི་སྣང་བ་དང༌། སོར་མོ་ཉི་ཤུ་རྩ་བཞི་པ་ལ་མི་རེག་པ་དང༌། ལོ་སྟོང་དུ་འཚོ་བ་དང༌། དཔག་ཚད་སྟོང་དུ་འགྲོ་བར་བྱེད་དོ། །སྐྱེས་བུ་བཅུའི་སྟོབས་འབར་ཏེ་

95-1-262a

ལོ་སྟོང་ཕྲག་གཉིས་སུ་འཚོ་བར་འགྱུར་རོ། །རིག་པ་འཛིན་པ་རྣམས་ཀྱིས་མི་ཚུགས་སོ། །ཞོ་དང༌། སྦྲང་རྩི་དང༌། མར་གྱིས་བཏགས་པའི་པདྨའི་
སྦྱིན་སྲེག་སྟོང་ཕྲག་བཅུའོ། །སོལ་བའི་དབུས་སུ་དཔལ་ལྷ་མོའི་གཟུགས་པདྨ་ཕྱག་ན་བསྣམས་པ་ཀུན་ཏུ་བཀོད་དོ། །དེ་མཆོག་སྦྱིན་པར་བྱེད་དེ་མའམ། སྲིང་མོའམ། གྲོགས་མོ་གྱིས་
ཤིག་ཅེས་བྱ་བར་བརྗོད་པར་བྱའོ། །དེས་དོང་ཙེ་སྟོང་སྩོལ་བར་འགྱུར་རོ། །ནད་ཐམས་ཅད་རབ་ཏུ་ཞི་བར་འགྱུར་རོ། །གསོ་སྦྱོང་ལ་གནས་པས་འོ་མ་དང༌། ནས་ཟན་བཟའ་ཞིང་
དཀར་པོའི་ཕྱོགས་ཀྱི་ཆོས་གཅིག་ནས་བརྩམས་ནས་སྔར་གྱི་ནས་ཡམ་ཤིང་གི་སྦྱིན་སྲེག་སྟོང་ཕྲག་བརྒྱད་བྱའོ། །ནད་ཐམས་ཅད་ཉེ་བར་ཞི་བར་འགྱུར་རོ། །ལྟེ་བ་ཙམ་གྱི་ཆུར་ཞུགས་
ནས་འབུམ་ཕྲག་གསུམ་བཟླས་པར་བྱའོ། །གཏེར་ཐམས་ཅད་མཐོང་བར་བྱེད་དོ། །འཁྲུལ་འཁོར་ཐམས་ཅད་འགེམས་པར་བྱེད་དོ། །རེངས་བར་བྱེད་དོ། །སྲུང་བར་བྱེད་དོ། །མིའང་
འགུགས་པར་བྱེད་དོ། །ཤི་བ་སོགས་པར་བྱེད་དོ། །དུག་མེད་པར་བྱེད་དོ། །ཞི་བར་ཡང་བྱེད་དོ། །འགུགས་པར་བྱེད་དོ། །མོ་གཤམ་ལ་བུ་སྟེར་བར་བྱེད་དོ། །སྟོང་ཕྲག་བརྒྱད་དུ་
མངོན་པར་སྔགས་ན་སྡང་བ་གཞན་གྱིས་མི་ཐུབ་པར་འགྱུར་རོ། །རྒྱལ་པོའི་སྒོར་སྲུང་བ་བྱས་ན་དགྲ་རྣམས་ལ་མཚམས་བཅད་བར་འགྱུར་རོ། །རིང་བསྲེལ་དང་བཅས་པའི་མཆོད་

95-1-262b

རྟེན་གྱི་དྲུང་དུ་འབུམ་ཕྲག་དྲུག་བཟླས་པར་བྱའོ། །རས་དཀར་པོས་བགོ་བ་བྱས་ནས་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །འཁོར་སྟོང་དང་བཅས་པར་འཕུར་བར་
འགྱུར་རོ། །རྣམ་པ་སྣ་ཚོགས་པའི་ལས་རྣམས་བྱེད་དོ། །སྟོན་ཀའི་སྤྲིན་ལྟར་དཀར་བ། རྒྱན་ཐམས་ཅད་ཀྱིས་རྣམ་པར་བརྒྱན་བ། རལ་བའི་ཅོད་པན་འཆང་བ། མཆོད་ཕྱིར་ཐོགས་དཀར་པོ་
ཅན་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་བར་བྱེད་བཞིན་པ་འདི་ལ་མཆོད་པ་ཆེན་པོ་བྱས་ནས་འབུམ་ཕྲག་གསུམ་བཟླས་པར་བྱའོ། །ཡིད་ཀྱིས་འགྲུབ་བོ། །གཙང་མའི་ཕྱོགས་
སུ་ཆུ་ཀླུང་འགྲམ་དུ་གསོ་སྦྱོང་ལ་གནས་པས་མཆོད་རྟེན་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་བྱས་ནས་དེ་ལ་མཆོད་པ་བྱས་ཏེ་སྙིང་པོ་བཟླས་པར་བྱའོ། །བར་མ་ལ་སླར་ཡང་མཆོད་
རྟེན་བྱས་ནས་ཉི་མ་ནུབ་པ་ནས་ཇི་སྲིད་སྟོང་ཕྲག་བརྒྱད་དེ་སྲིད་དུ་བཟླས་སོ། །དེ་ནས་ཆོ་ག་འདིས་རིག་བ་འཛིན་པའི་འཁོར་ལོས་བསྒྱུར་བར་འགྱུར་རོ། །འཕགས་པ་སྤྱན་རས་
གཟིགས་དབང་ཕྱུག་དང་ཐབས་ཅིག་ཏུ་བདེ་བ་ཅན་དུ་འགྲོ་བར་བྱེད་ཅིང་སངས་རྒྱས་མཐོང་ངོ༌། །བསྐལ་བར་གནས་པར་འགྱུར་རོ། །རིག་པ་འཛིན་པ་རྒྱལ་པོའམ། རྒྱལ་པོའི་
བློན་པོ་དབང་དུ་བྱེད་ན་ཨ་པཱ་མརྒའི་ཡམ་ཤིང་ལ་མར་དང༌། སྦྲང་རྩིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་རྒྱལ་པོ་དབང་དུ་འགྱུར་རོ། །བུད་མེད་དང་སྐྱེས་པ་དབང་དུ་

95-1-263a

བྱེད་པ་ལ་ཐུན་གསུམ་དུ་གུ་གུལ་གྱི་རིལ་བུའི་སྦྱིན་སྲེག་སྟོང་ཕྲག་བརྒྱད་བྱ་སྟེ་དབང་དུ་འགྱུར་རོ། །ཨ་ག་རུའི་རིལ་བུས་སྟོང་ཕྲག་བརྒྱད་སྦྱིན་སྲེག་
བྱ་སྟེ་སྐྱེ་བོ་ཐམས་ཅད་དགའ་བར་འགྱུར་རོ། །རྒྱལ་པོའི་ཁབ་ཏུའང་སྨྲ་བའི་མཆོག་ཏུ་འགྱུར་རོ། །ཤུ་དག་ཁར་བཅུག་ནས་ཇི་སྲིད་དངོས་གྲུབ་རྣམ་པ་གསུམ་དུ་གྱུར་གྱི་
བར་དུ་བཟླས་པར་བྱའོ། །དྲོ་བཞིན་པས་ནི་ཡིད་གཞུངས་ཤིང་དཔའ་བར་བྱེད་དོ། །དུ་བ་འཐུལ་བས་ནི་མི་སྣང་བ་དང༌། འབར་བར་བྱེད་དོ། །རིག་པ་འཛིན་པས་
འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་འབུམ་ཕྲག་བཅུ་དྲུག་བཟླས་པར་བྱའོ། །སློང་མོ་ཟ་ཞིང་དུས་གསུམ་དུ་ཁྲུས་བྱས་ནས་དཔའ་བོའི་སྟན་ལ་ཉེ་བར་
འདུག་ཏེ་འབུམ་ཕྲག་ལྔ་བཟླས་པར་བྱའོ། །དེ་ནས་ཡིད་ཀྱིས་འདོད་པའི་དངོས་གྲུབ་འབྱུང་སྟེ་ལྷ་རྣམས་ཀྱིས་ལྷན་ཅིག་གནས་ཤིང་གང་འདོད་པ་དེ་རྙེད་དོ། །དེ་ནས་ཟ་མ་
ཏོག་དཀར་པོ་ཡི་གེས་དཀྲིས་པ་ལྡོང་རོས་བཅུག་ནས་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་ཡིད་གཞུངས་པར་འགྱུར་རོ། །
དུ་བ་འཐུལ་བཞིན་པ་ལ་མི་སྣང་བ་དང༌། འབར་བར་བྱེད་དོ། །རིག་པ་འཛིན་པས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་འབུམ་ཕྲག་བཅུ་དྲུག་བཟླས་

95-1-263b

བར་བྱའོ། །སློང་མོ་ཟ་ཞིང་མི་སྨྲ་བར་ཀུ་ཤ་བཏིང་བ་ལ་ཉལ་ནས་ན་ག་གེ་སར་གྱིས་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་བདུན་པ་ལ་འདོད་པའི་བུ་མོ་རྙེད་དོ། །མར་གྱིས་བཏགས་
པའི་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་བདུན་པ་ལ་མཆོག་ཏུ་ཡིད་གཞུངས་ཤིང་དཔའ་བར་འགྱུར་རོ། །དགའ་བ་འཁྱིལ་བའི་མེ་ཏོག་གིས་སྟོང་ཕྲག་བརྒྱད་སྦྱིན་སྲེག་
བྱས་ན་བུད་མེད་དང༌། སྐྱེས་པ་རྣམ་པར་ལྡང་བར་འགྱུར་རོ། །དབང་དུ་བྱེད་པ་ལ་ཟླ་བ་ཉ་ལ་ཉིན་མཚན་དུ་སྨྱུང་བར་གནས་པས་འཕགས་པ་སྤྱན་རས་གཟིགས་དབང་ཕྱུག་གི་
སྤྱན་སྔར་བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་ཏིལ་གྱི་སྦྱིན་སྲེག་སྟོང་ཕྲག་བརྒྱད་བྱས་ན་དབང་དུ་འགྱུར་རོ། །སེང་ལྡེང་ལ་ཕུར་བུ་སོར་བཞི་བའི་ཚད་བྱས་ནས་ཕྱོགས་
བཞིར་གདབ་པར་བྱས་ཏེ་མཚམས་བཅིངས་པ་བྱས་པར་འགྱུར་རོ། །མིག་སྨན་ལྡོང་རོས་གྲུབ་པར་འདོད་པས་ཟླ་བ་གཅིག་ཏུ་འོ་མ་དང༌། ནས་ཟན་བཟའ་ཞིང་ནག་པོའི་བརྒྱད་
པ་ལ་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་དུ་གཟུགས་བརྙན་གྱི་སྤྱན་སྔར་ཨ་ཤྭཏྠའི་འདབ་མ་བཞི་ལ་བཞག་ནས་བཞི་པས་
མནན་ཏེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཞལ་ལྕེ་བ་ལ་རིག་པ་བཟླས་པ་ཉིད་དང༌། གདོང་ལ་ཡོངས་སུ་བཟླས་པས་རྒྱལ་བར་འགྱུར་

95-1-264a

རོ། །ཁྲོས་པའི་མདུན་ཡོངས་སུ་བཟླས་ན་རབ་ཏུ་ཞུམ་པར་འགྱུར་རོ། །ཡུག་ས་མོ་དབང་དུ་བྱ་བར་འདོད་ན་ནག་པོའི་བརྒྱད་པ་ལ་མཚན་མོ་གསུམ་
དུ་སྨྱུང་བར་གནས་ཏེ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་མེ་ཏོག་དཀར་པོའི་སྦྱིན་སྲེག་སྟོང་ཕྲག་བརྒྱད་བྱ་སྟེ་གང་དོན་དུ་གཉེར་བ་དེ་ལ་མཆོག་སྦྱིན་
པར་བྱེད་དོ། །ཡུངས་ཀར་དཀར་པོས་མཆེ་བ་ཅན་ཐམས་ཅད་ཀྱི་དཀྱིལ་འཁོར་འཆིང་བ་ནི། སེངྒེ་དང༌། སྟག་དང༌། ཆོམ་རྐུན་དང༌། གླང་པོ་ཆེའི་ནང་དུ་སོང་བས་དྲན་པར་
བྱ་ཞིང་གསོ་སྦྱོང་ལ་གནས་པས་དུས་གསུམ་དུ་ཁྲུས་བྱ་ཞིང་བྱང་ཆུབ་ཏུ་སེམས་བསྐྱེད་ཅིང་བྱམས་པ་ལ་གནས་པས་སེམས་ཅན་ཐམས་ཅད་ལ་ཕན་པར་འདོད་པས་རིང་
བསྲེལ་དང་བཅས་པའི་མཆོད་རྟེན་དང༌། གཟུགས་བརྙན་གྱི་སྤྱན་སྔར་འབུམ་ཕྲག་གསུམ་བཟླས་སོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་
པར་བྱ་སྟེ་མ་ཉམས་པའི་རས་མཉེན་པ་ལ་སྟོན་ཁའི་སྤྲིན་ལྟར་དཀར་བ། པདྨ་ལ་གནས་པ། པདྨ་ཕྱག་ན་བསྣམས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། རལ་
བའི་ཅོད་པན་འཆང་བ། དར་དང༌། རས་ཀྱི་ཤམ་ཐབས་ཅན་ནོ། །རིང་བསྲེལ་དང་བཅས་པའི་མཆོད་རྟེན་དང༌། གཟུགས་བརྙན་གྱི་སྤྱན་སྔར་རས་རིས་བཞུགས་སུ་

95-1-264b

གསོལ་ནས་འབུམ་ཕྲག་གསུམ་བཟླས་པར་བྱའོ། །དེ་ནས་ཟླ་བ་ཉ་ལ་སངས་རྒྱས་བཅོམ་ལྡན་འདས་ལ་མཆོད་པ་ཆེན་པོ་བྱས་ནས་དེ་ནས་མཚན་མོ་གསུམ་དུ་སྨྱུང་བར་གནས་
ཏེ་ཨ་རིཥྚའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་ཉི་ཤུ་རྩ་བཞི་བྱའོ། །འཕགས་པ་སྤྱན་རས་གཟིགས་དབང་ཕྱུག་ལས་འོད་ཟེར་
འབྱུང་སྟེ་ས་གཡོ་བར་འབྱུང་ཞིང་རྔ་བོ་ཆེའི་སྒྲ་སྒྲོགས་པར་བྱེད་པ་དང༌། མར་མེའི་རྩེ་མོ་འཕེལ་བ་དང༌། མེ་ཏོག་གི་ཆུན་པོ་གཡོ་བ་དང༌། རས་རིས་འགུལ་བར་བྱེད་དེ་དེ་ནས་གྲུབ་
བར་འགྱུར་རོ། །དེ་ནས་ལས་རྣམས་དགེ་བར་འགྱུར་རོ། །ནོར་སྦྱིན་པར་བྱེད་དོ། །དངོས་གྲུབ་ཐམས་ཅད་ཀྱིས་དགའ་བར་འགྱུར་རོ། །དབང་དུ་གྱུར་ནས་གནས་སོ། །དེ་ནས་མིག་
སྨན་སྒྲུབ་པར་འདོད་ན་རྣ་བའི་མིག་སྨན་ཨ་ཤྭཏྠའི་འདབ་མའི་ནང་དུ་བཏུམ་པར་བྱས་ནས་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཙནྡན་དམར་
པོ་ལས་བྱུང་བའི་སོར་བཅུ་དྲུག་པའམ། སོར་བཅུ་པའི་དབྱུག་པའི་ཤིང་བྱེད་དུ་གཞུག་གོ །འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་ཇི་སྲིད་དངོས་གྲུབ་རྣམ་པ་
གསུམ་དུ་གྱུར་གྱི་བར་དུ་འབུམ་ཕྲག་གསུམ་བཟླས་བར་བྱའོ། །གང་བྱེད་པ་དེ་ཐམས་ཅད་དེ་བྱེད་དུ་གཞུག་བར་བྱའོ། །ཆོ་འཕྲུལ་གྱི་ཕྱོགས་ནས་བརྩམས་ནས་གསོ་སྦྱོང་

95-1-265a

ཅན་གྱི་དུས་གསུམ་དུ་ཁྲུས་བྱ་ཞིང་གོས་ལན་གསུམ་དུ་བརྗེས་ལ་འབུམ་བཟླས་པར་བྱའོ། །བསྙམས་པའི་རས་ལ་ལྷ་འདྲིར་གཞུག་པར་བྱ་སྟེ་
སྟོན་ཀའི་སྤྲིན་ལྟར་དཀར་བ། ཕྱག་ན་པདྨ་བསྣམས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། རིང་བསྲེལ་དང་བཅས་པའི་མཆོད་རྟེན་དུ་དབུགས་རྡུབ་བཞིན་པས་
ལག་པ་གཉིས་སུ་ཛཱི་བས་བཀང་ལ་རལ་པའི་ཅོད་པན་འཛིན་ཅིང་མཆོད་ཕྱིར་ཐོགས་དཀར་པོ་ཅན་པདྨའི་ཕྲེང་བ་འཆང་བའོ། །དེ་ནས་དཀར་པོའི་བརྒྱད་ནས་བརྩམས་ནས་
རིང་བསྲེལ་དང་བཅས་པའི་མཆོད་རྟེན་དང༌། རས་རིས་ལ་པདྨ་དཀར་པོའི་སྦྱིན་སྲེག་བྱ་ཞིང་འབུམ་ཕྲག་བཅུ་གཉིས་བཟླས་པར་བྱའོ། །ཆོ་ག་གཞན་ནི་རིག་པ་འཛིན་པས་
སྒྲུབ་པ་བྱེད་པར་འདོད་པས་ལོག་འདྲེན་རྣམ་པར་འཇོམས་པའི་ཆོ་གའི་རྒྱལ་པོ་ནི་ཡུངས་ཀར་ལ་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་དཔག་ཚད་
སྟོང་དུ་འབྲོས་པར་བྱེད་དོ། །དེ་ནས་རིག་པ་བསྒྲུབ་པར་བྱའོ། །རྣམ་པ་གཞན་དུ་དུག་འཇོམས་པར་བྱེད་དོ། །ཕ་རོལ་གྱི་རིག་པ་བཅིང་བར་འདོད་ན། མིང་ནས་སྨོས་ཏེ་རས་ཀྱི་ཁ་
ཚར་ལ་བརྒྱད་བརྒྱར་མངོན་པར་སྔགས་ནས་མདུད་བ་བཅིང་བར་བྱའོ། །གལ་ཏེ་སངས་རྒྱས་བཅོམ་ལྡན་འདས་རང་བྱུང་དུ་བྱོན་ཡང་དེས་ཀྱང་ཇི་སྲིད་རིག་པ་འཛིན་པས་

95-1-265b

དཀྲོལ་གྱི་བར་དུ་དཀྲོལ་བར་མི་ནུས་སོ། །ཞི་བར་འདོད་པས་སྣ་མའི་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ་ཞི་བར་འགྱུར་རོ། །སློང་མོ་ཟ་བས་བྱེ་བ་ཡོངས་སུ་བཟླས་པར་བྱ་སྟེ་
མངོན་སུམ་དུ་བཅོམ་ལྡན་འདས་འོད་དཔག་མེད་པདྨའི་གདན་ལ་བཞུགས་པ་མཐོང་བར་འགྱུར་རོ། །རིག་པ་འདིས་སྟོང་ཕྲག་བཅུར་བཟླས་པས་གཞན་ནད་ཀྱིས་བཏབ་པ་རབ་ཏུ་
འཇོམས་པར་བྱེད་དོ། །སློང་མོ་ཟ་ཞིང་བྱེ་བ་ཡོངས་སུ་བཟླས་ན་བཅོམ་ལྡན་འདས་མཐོང་སྟེ་མཆོག་གསུམ་རྩོལ་བར་མཛད་དོ། །སེམས་ཅན་ཐམས་ཅད་དབང་དུ་བྱེད་པ་དང༌།
མི་སྣང་བ་དང༌། ལྷ་མ་ཡིན་གྱི་ཁྱིམ་དུ་འདུག་པའོ། །རིའི་རྩེ་མོར་འཛེགས་ནས་བྱེ་བ་ཡོངས་སུ་བཟླས་ན་ལྷ་ཐམས་ཅད་དབང་དུ་འགྱུར་ཞིང་རྟག་ཏུའང་མཐོང་བ་རྩོལ་བར་བྱེད། པདྨ་
ཅན་གྱི་མཚོར་པདྨ་དཀར་པོའི་སྦྱིན་སྲེག་སྟོང་ཕྲག་བཅུ་བྱའོ། །རྒྱལ་པོ་དབང་དུ་འགྱུར་རོ། །བཀླགས་པ་ཙམ་གྱིས་ཐམས་ཅད་ཡོངས་སུ་འགྲུབ་པར་འགྱུར་ཏེ་འདོད་པས་ཉེ་བར་བཞག་
པ་ནི་མ་གཏོགས་སོ། །མཚན་མོ་གསུམ་དུ་སྨྱུང་བར་གནས་ཏེ་མེ་ལོང་ལ་ཡོངས་སུ་བཟླས་ནས་སྦྱིན་སྲེག་གི་ཐལ་བས་ཁྱེའུ་འམ། བུ་མོ་ལ་བསྟན་བར་བྱ་སྟེ་མ་ཉམས་མ་ཟད་པར་
མཐོང་ངོ༌། །མཐོ་བའི་སེན་རྩི་དང༌། དྲིའི་ཏིལ་མར་གྱིས་བྱུགས་ནས་བྱིས་པ་རྣམས་ལ་བསྟན་པར་བྱའོ། །སྣོད་ཆུས་གང་བར་བྱས་ནས་ཐམས་ཅད་ལ་བསྟན་པར་བྱ་སྟེ་ཐམས་ཅད་

95-1-266a

མཐོང་ཞིང་སེམས་ཅན་ཐམས་ཅད་དབང་དུ་བྱེད་དོ། །ལན་བདུན་དུ་བཟླས་པས་དབང་དུ་འགྱུར་རོ། །གྲོང་དུ་རབ་ཏུ་ཞུགས་ནས་བཟའ་བ་དོན་དུ་གཉེར་
ན་སྟོང་བཟླས་པར་བྱའོ། །བཟའ་བ་རྙེད་པར་འགྱུར་རོ། །ཆོམ་རྐུན་གྱི་འཇིགས་པ་ལ་བཟླས་པས་རེངས་པར་བྱེད་དོ། །བྱེ་བ་བཟླས་པས་ལས་ཐམས་ཅད་ནུས་པར་འགྱུར་
རོ། །ཟླ་བ་གཟས་བཟུང་བ་ནས་བ་ར་ཧ་ཀ་མི་ཀའི་རྩ་བ་བླངས་ནས་ལག་པ་ཁ་སྦྱར་བས་མནན་ཏེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཉི་
མ་གཟས་བཟུང་བ་ན་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཆུ་ཀླུང་དུ་སོང་
ཞིང་འོ་མ་དང༌། ནས་ཟན་ཟ་ཞིང་བྱེ་བ་བཟླས་ན་ཀླུ་ཐམས་ཅད་འོང་བར་བྱེད་ཅིང་དེ་རྣམས་དབང་དུ་འགྱུར་རོ། །དེ་ནས་སྒྲུབ་པ་པོས་ཀླུའི་གནས་ཀྱི་དངོས་གྲུབ་འབྱུང་བར་བྱ་
སྟེ། ཀླུའི་གནས་ཐམས་ཅད་དུ་ཇི་ལྟར་འདོད་པ་བཞིན་རང་གི་ཁྱིམ་བཞིན་དུ་རྣམ་པར་རྒྱུ་བར་བྱེད་དོ། །ཀླུའི་གནས་སུ་སོང་ནས་འོ་ཐུག་གིས་ལྷུང་བཟེད་བཀང་ནས་ཇི་སྲིད་
ཀླུ་མགོ་བོ་བདུན་པ་འོང་བར་བྱེད་པ་དེ་སྲིད་དུ་རིག་པ་བཟླས་པར་བྱའོ། །རིན་པོ་ཆེ་རྣམས་ཀྱང་སྦྱིན་པར་བྱེད་དོ། །ས་ལ་རྒྱལ་པོའི་གཏེར་འདོན་པའམ། འཆིང་བར་བྱེད་དོ། །དེ་

95-1-266b

ནས་གཅིག་ཏུ་ཡང་དག་པར་བླངས་པར་བྱ་སྟེ་མ་བླངས་ན་ཀླུའི་འཆིང་བ་ལྔ་འོང་བར་བྱེད་དོ། །སྔགས་འདི་ཉིད་ཀྱིས་སྟོང་ཕྲག་ཉི་ཤུ་རྩ་གཅིག་ཏུ་ཆུ་ཀླུང་གི་འགྲམ་དུ་བཟླས་པ་
དབུལ་བར་བྱའོ། །རྒྱུན་འབབ་པའི་ཆུ་ཀླུང་ཆེན་པོའི་མེ་ཏོག་རྣམས་གཡས་སུ་འཁོར་བར་བྱེད་ན་རིག་པ་འཛིན་པས་གྲུབ་བོ་ཞེས་ཤེས་པར་བྱའོ། །དེ་ནས་ཆུའི་ནང་དུ་འོང་
བ་དང༌། འགྲོ་བར་བྱེད་དོ། །རིང་བསྲེལ་དང་བཅས་པའི་མཆོད་རྟེན་ནམ། བྱང་ཆུབ་ཀྱི་ཤིང་དྲུང་དུ་བྱེ་བ་བཟླས་པར་བྱའོ། །ཚུལ་ཁྲིམས་དང་ལྡན་པ་སྤོབས་པ་ཕུན་སུམ་
ཚོགས་པའི་རྒྱལ་པོར་འགྱུར་ཏེ་ཛམ་བུའི་གླིང་གི་དབང་ཕྱུག་རིག་པ་འཛིན་པའི་འཁོར་ལོས་བསྒྱུར་བ་རྫུ་འཕྲུལ་ཆེན་པོ་དང༌། མཐུ་ཆེན་པོ་ཅན་ཇི་སྲིད་དུ་བསྒྲུབས་པ་གཉིས་པའོ་
ཞེས་པ་གཉིས་པ་སངས་རྒྱས་བཅོམ་ལྡན་འདས་ཀྱི་ཞལ་གྱི་སྒོ་ནས་པདྨ་འབྱུང་སྟེ་འདབ་མ་དགའ་བ་དང་བཅས་པ། དྲི་ཡིད་དུ་འོང་བའི་པདྨ་དེ་བླངས་པས་ཟས་སུ་དགའ་བ་ཟ་
བའི་ལང་ཚོ་དང་ལྡན་ལ། སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལྷ་གཞོན་ནུ་རྣམས་ལས་ལྷག་པའི་གཟི་བརྗིད་དང༌། བདེ་བ་དང༌། ཡིད་བདེ་བ་མང་བར་
འགྱུར་རོ། །ལོ་བྱེ་བ་བརྒྱ་སྟོང་ཕྲག་ཏུ་འཚོ་ཞིང་འཕུར་བར་བྱེད་དོ། །བཱ་ཤ་ཀའི་མེ་ཏོག་སྟོང་ཕྲག་བརྒྱར་སྦྱིན་སྲེག་བྱ་སྟེ་གསེར་སྟོང་རྙེད་དོ། །སེང་ལྡེང་གི་ཤིང་གི་མེ་སྦར་ནས་མྱ་

95-1-267a

ངན་མེད་པའི་མེ་ཏོག་མར་ལ་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་གནོད་སྦྱིན་དབང་དུ་འགྱུར་རོ། །ཟློས་བཞིན་པས་ནི་ཡིད་ཀྱི་སྟོང་ཕྲག་
བརྒྱད་ཅུ་སྦྱིན་སྲེག་བྱས་ན་ཡིད་རྩེ་གཅིག་པ་ཉིད་ལུས་མེ་དང་མཚུངས་པ་སྟོབས་དང་ཕ་རོལ་གནོན་པ་ཐོགས་པ་མེད་པའི་རིག་པ་འཛིན་པར་འགྱུར་རོ། །སླར་ཡང་བྱེ་བ་
བཟླས་པར་བྱ་སྟེ་མངོན་སུམ་དུ་སྤྱན་རས་གཟིགས་དབང་ཕྱུག་མཐོང་ངོ༌། །གང་འདོད་པ་དེ་རྙེད་དོ། །ཡིད་ཀྱིས་འབུམ་ཕྲག་བརྒྱད་ཅུ་རྣམས་ཀྱིས་མི་སྣང་བར་འགྱུར་རོ། །
དཔག་ཚད་བརྒྱད་དུ་འཕུར་བར་བྱེད་དོ། །འོག་ཏུའང་དཔག་ཚད་བརྒྱར་འགྲོ་བར་བྱེད་དོ། །ས་ལའང་སྟེང་དུ་འབྱིན་པར་བྱེད་དོ། །གཏེར་ཐམས་ཅད་མཐོང་བར་བྱེད་དོ། །
གནོད་སྦྱིན་མོ་རྣམས་དབང་དུ་བྱ་བར་འདོད་པས་མྱ་ངན་མེད་པའི་ཤིང་གི་འོག་ཏུ་དཀྱིལ་འཁོར་ཉེ་བར་བྱུགས་པ་བྱས་ནས་འདི་གསོལ་ཅིག་ཅེས་བརྗོད་པར་བྱའོ། །གཞན་
ཡང་། འཇིག་རྟེན་གསུམ་ལས་རྣམ་པར་རྒྱལ་བའི་ཆོ་གར་གྱུར་ཏེ་སྔོན་སྤྱད་པ་བྱ་ཞིང་གསོ་སྦྱོང་ལ་གནས་པས་དུས་གསུམ་དུ་ཁྲུས་བྱ་ཞིང་དེ་བཞིན་གཤེགས་པ་དགྲ་
བཅོམ་པ་ལ་དཀྱིལ་འཁོར་བྱས་ནས་འབུམ་ཕྲག་གསུམ་བཟླས་པར་བྱའོ། །བཟླས་པས་ཡོངས་སུ་རྫོགས་པ་ན་གསོ་སྦྱོང་ལ་གནས་པ་ཉིད་ཀྱིས་ཇི་ལྟར་ནུས་པའི་མཆོད་

95-1-267b

བྱས་ནས་ཆུ་སྟོད་ཅན་གྱི་ཟླ་བ་ཉ་ལ་དགེ་འདུན་གྱིས་བསྟན་པའི་བསོད་སྙོམས་ཀྱི་ཟས་བཟའ་བར་བྱ་ཞིང་ཤ་དང་བྲལ་བའི་ཤིན་ཏུ་གྱ་ནོམ་པས་དྲི་གཙང་ཁང་དུ་དཀྱིལ་འཁོར་ཏེ་
བར་བྱུགས་པ་བྱས་ནས་རིང་བསྲེལ་དང་བཅས་པའི་སྐུའམ། གཟུགས་བརྙན་ལ་དྲི་དང༌། མེ་ཏོག་དང༌། བདུག་པ་རྣམས་ཀྱིས་མཆོད་པ་བྱས་ནས་ཀུ་ཤ་བཏིང་བ་ལ་སྐྱིལ་ཀྲུང་
བཅིང་ཏེ་བསོད་སྙོམས་ཀྱི་ཟས་ཀྱིས་ལས་ཀྱི་དཔག་ཏུ་མེད་པའི་བཟླས་པ་དབུལ་བར་བྱའོ། །ཇི་སྲིད་སྒྲུབ་པ་གཉིས་པའོ། །ཞེས་པ་དེའི་ཚེ་བཅོམ་ལྡན་འདས་མཐོང་བར་བྱེད་
དོ། །གང་འདོད་ཅིང་འདོད་པ་རྙེད་དོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་རྩ་བའི་རྟོག་པར་
འཇིག་རྟེན་གསུམ་ལས་རྣམ་པར་རྒྱལ་བ་རིག་པའི་རྒྱལ་པོ་ཆེན་པོའི་རྟོག་པ་རྫོགས་སོ།།     །།དེ་ནས་ཡང་སེམས་དཔའ་ཆེན་པོས་སླར་ཡང་རིག་པ་ཐམས་
ཅད་ཡང་དག་པར་སྐུལ་བར་བྱེད་པའི་ཏིང་ངེ་འཛིན་ལ་སྙོམས་པར་ཞུགས་ནས་སྒྲུབ་ཐབས་ཀྱི་ཆོ་ག་རིག་པའི་ལེའུ་གསུངས་པར་གྱུར་ཏོ། །བཀླགས་པས་གྲུབ་པ་མྱུར་དུ་གྲུབ་
ཅིང་རང་གིས་བདག་ཉིད་གྲུབ་པ་གཡེང་བའི་དོན་གྲུབ་པ། མདོར་ན། ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་འགྲུབ་པར་འགྱུར་ཏེ་དེ་ཇི་ལྟ་བ་བཞིན་རྟོག་པར་བྱ་བར་འགྱུར་རོ། །

95-1-268a

ཡང་འདིར་རིག་པ་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བིདྱཱ་དེ་བ་ཏཱ་ཡ། ན་མོ་བིདྱཱ་དེ་བ་
ཏཱ་ནཱཾ་ན་མ། སརྦ་སྱཻ་བ། བི་དྱཱ་ཀུ་ལ་བཾ་ཤ་སྱེ། ཏདྱ་ཐཱ། སརྦ་ཨརྠ་བིགྷྣ་ན་བི་ནཱ་ཤཱ་ཡ་ཨཱ་ཧ་རི། ཧ་རེ་ཧ་རེ། བི་ཧ་རེ། བི་ཧཱ་ཏེ་ཛཱ་བི་མ་ལེ། ཨ་བྷ་ཡེ། ཙ་ལོ། སྟམ་གྷཾ་ནི།
པུཥྐ་རེ། ཤུདྡྷེ་མུཀྐེ་མུཀྐེ། བི་ཀུ་ར་བི་ཏེ། པྲ་བྷཱ་སྭ་རེ་ཨ་ལོ་ཀི་ཏེ་བྷྱཿབི་ལཱ་ཀ་ལ། སརྦ་སཏྭ། ཨ་བ་ལོ་ཀ་ནི་སྭཱ་ཧཱ། རིག་པ་འདིས་ལས་འདི་རྣམས་སུ་འགྱུར་ཏེ་བསྙེན་
པའི་དུས་དང༌། སྒྲུབ་པའི་དུས་སུའང་དང་པོ་ཉིད་དུ་བདག་ཉིད་བསྲུང་བར་བྱའོ། །བསླབ་པས་བཅིང་བའི་གྲོགས་རྣམས་ཀྱང་ལན་བདུན་ནས་ལན་གསུམ་བཟླས་པའི་
ཆུ་སྤྱི་བོར་བླུགས་པས་ཐམས་ཅད་དུ་བསྲུང་བ་བྱས་པར་འགྱུར་རོ། །དྲི་དང༌། མེ་ཏོག་དང༌། བདུག་པ་དང༌། བསྔགས་པ་ལ་སོགས་པའང་འདི་ཉིད་ཀྱིས་བྱའོ། །རས་རིས་
བླངས་ཏེ་ལྷ་རྣམས་དང༌། རས་རིས་ལ་ཀུན་ཏུ་བསྲུང་བ་དང༌། རས་རིས་ཀྱི་གནས་སུ་ཚོན་གཞན་དང་མ་འདྲེས་པ་དང༌། སྤྱན་དྲངས་པའི་ལྷ་རྣམས་ལ་མཆོད་ཡོན་
དབུལ་བ་དང༌། ཡང་དག་པར་གནས་པ་དང༌། བདག་ཉིད་དང༌། གྲོགས་བྱེད་པ་རྣམས་ཀྱང་འདི་ཉིད་ཀྱིས་ཁུ་བ་བཅིང་བར་བྱའོ། །ཁུ་བ་བཅིངས་པས་ལོག་འདྲེན་ཐམས་

95-1-268b

ཅད་འཇོམས་པ་དང༌། གནས་ཀུན་ཏུ་བསྲུང་བའོ། །འདི་ཉིད་ཀྱིས་ཚ་བའི་ཏིལ་མར་གྱིས་བཏགས་པའི་ཡུངས་ཀར་དཀར་པོའི་སྦྱིན་སྲེག་སྟོང་ཕྲག་བརྒྱད་བྱའོ། །བདག་ཉིད་དང༌།
གྲོགས་བྱེད་པ་རྣམས་ཀྱང་རུང་སྟེ་ལན་ཉི་ཤུ་རྩ་གཅིག་ཏུ་ཕྱོགས་གང་དུ་སྔོན་དུ་བསྙེན་པ་དང༌། སྒྲུབ་པ་དང༌། ཞི་བ་ཅན་དང༌། རྒྱས་པ་ཅན་དང༌། མངོན་སྤྱོད་ཅན་ཅི་ཡིན་པ་དེ་ཉིད་དུ་
གདོན་མི་ཟ་བར་བྱའོ། །ཡང་ན་གཞན་དུ་ཐང་གི་ཕྱོགས་སམ། སའི་གནས་བཅོམ་ལྡན་འདས་བསྒྲུབ་པར་བྱ་བའམ། གཞན་ལས་བྱ་བ་དེར་བྱི་དེར་དང་པོར་བྱའོ། །རྣམ་པ་འདིས་
གཏོར་མ་སྦྱོང་བ་དང༌། བདག་ཉིད་སྲུང་བ་དང༌། གཞན་སྲུང་བ་དང༌། ཆུ་བླུགས་པ་དང༌། མདོར་ན་སྒྲུབ་པ་དང༌། ལས་གང་ཅུང་ཟད་ཡིན་པ་དེ་འདིས་བསྲུང་བ་ལ་སོགས་པ་
བྱའོ། །སྲུང་བའི་རིག་བ་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུད་དྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
སཏྭཱ་ཡ། མཧཱ་ཀཱ་རུ་ཎི་ཀ་ཡ། ན་མོ་བྷ་ག་བ་ཏྱཻ། ཏཱ་རཱ་ཡེ། ཨ་གཙྪ་དེ་བི། པདྨ་ཧ་སྟེ་ན། བ་དེ། པདྨ་ཧ་སྟེ། ཡ་ཤེ་བ་ཏི། རོ་ཥ་ཎ་ཤཱི་གྷྲཾ་ཨཱ་གཙྪ། མཧཱ་དེ་བི་གི། མཧཱ་བི་གི །ཧ་ར་
ཧ་ར། ས་ར་ས་ར། ཙ་ལ་ཙ་ལ། ཨཱ་གཙྪ་ཨཱ་གཙྪ། བྷ་ག་བ་ཏེ། ཨི་དཾ་གནྡྷ་པུཥྤ། མཱ་ལྱ། སརྦ་ནཱི་ཡཾ། པྲ་ཡཙྪ་ཐ། བུད་དྷ་སཏྱེ་ན། དྷརྨས་ཏྱེ་ན། སཾ་གྷ་སཏྱེ་ན་སྭཱ་ཧཱ། རིག་པ་

95-1-269a

དང་པོ་གང་ཡིན་པ་དེས་དཀྱིལ་འཁོར་གྱི་ཆོ་གས་དཀྱིལ་འཁོར་ལ་རབ་ཏུ་སྦྱར་བར་བྱའོ། །རིག་པ་འདིས་ཨ་ག་རུའི་བདུག་པ་དང༌། སྔར་བརྗོད་
པའི་རིག་པས་ལན་གསུམ་མམ། བདུན་བཟླས་པས་བྱི་དོར་དང༌། ལན་ཉི་ཤུ་རྩ་གཅིག་མངོན་པར་སྔགས་ནས་སྒྲུབ་པ་ནི་རིག་པ་བཟླས་པར་བྱའོ། །བཅོམ་ལྡན་འདས་མ་
འཕགས་མ་སྒྲོལ་མ་སྤྱན་དྲང་པར་བྱ་སྟེ། ན་མོ་རཏྣ་ཏྲ་ཡཱ་ཡ། ན་མ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏྱཻ། ཨཱཪྱ་ཏཱ་རཱ་ཡཻ། ཨརྷཏྟེ། སུ་གནྡྷ། མཱ་ལྱ། པྲི་ཡེ། ཙནྟྲ། ཙནྟྲ་མ་ཏི། གནྡྷ་ནུ་ལེ་པ་ནཾ། པྲ་ཏཱིཙྪ་སྭཱཧཱ། འདིས་མཆོད་ཡོན་
དབུལ་ཞིང་དྲི་དང༌། གདན་ཡང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ན་མ་ཨཱཪྱ་ཏཱ་རཱ་ཡཻ། ཧི་ལི་ཧི་ལི། མི་ལི་མི་ལི། མཧཱ་པྲ་བྷཱ་ཡེ། བྲཧྨ་སུ་མ་ནོ་ནུ་རུ་ཧ། ཧ་ར་ཧ་ར། ས་ར་ས་ར། ཀ་ར་ཀ་ར། དེ་བི་ཕྲ་སཱ་དྷཱི་ཀུ་རུ་པྲ་
ཏཱིཙྪ་ཐ་པུཥྤ་སྭཱ་ཧཱ། མེ་ཏོག་གི་རིག་པ་སྟེ་འདིས་མེ་ཏོག་རྣམས་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།

95-1-269b

ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏྱཻ། ཨཱརྱ་ཏཱ་རཱ་ཡཻ། བོ་དྷི་སཏྭཱ་ཡ། མནྟྲ། མ་ནུ་སྨ་ར། སརྦ་དེ་བ། པྲི་ཡེ་བྷ་ག་བ་ཏེ། ཨ་བ་ལོ་ཀི་ནི་
སིདྡྷ་སིདྡྷ་པྲ་ཐཱ་ནེ། བུདྡྷ་སཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། བདུག་པའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏྲཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།
ན་མོ་ཨཱརྱ་ཨཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་ར་དྷུ་ཏེ། བཛྲ་དྷུ་ན། ཨ་ནུ་ཛཻ། བེ་གི །བེ་གི། དྷུ་རུ་དྷུ་རུ་སརྦ་ཛཱི་བ། པྲི་ཡེ། བུད་དྷཱ་སཏྱེ་
ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། གཏོར་མའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ན་མོ་བྷ་ག་བ་ཏྱཻ། ཨཱརྱ་ཏཱ་རཱ་ཡཻ། ཨ་པྲ་ཏི་ཧ་ཏེ། བྷ་ག་བ་ཏེ་ཨཱ་ཧ་རེ་ཧ་རེ་པདྨ་བྷ་སི་ནི་ཤཱི་ཏཱཾ་གེ །ཤེ་ཏ་བྷུ་ཛེ། དྷུ་
མེ་དྷུ་མེ། བུད་དྷ་སཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱཧཱ། འདི་ནི་མར་མེའི་རིག་པའོ། །དེ་བཞིན་དུ་རིག་པ་འདིས་རབ་ཏུ་སྦྱར་བར་བྱའོ། །སྔོན་དུ་བསྙེན་པ་དང༌། སྒྲུབ་པ་ལ་ཐམས་
ཅད་མཚུངས་པ་ཉིད་དུ་སྒྲོལ་མའི་སྒྲུབ་ཐབས་ཀྱི་ཆོ་གའི་རིག་པ་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་

95-1-270a

ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱཪྱ་ཏཱ་རཱ་ཡཻ། ཏདྱ་ཐཱ། ཨཱ་ག་མ། ཨཱ་ག་མ། ག་ག་ན་ཏ་ལ། སཾ་པྲ་ཙོ། དི་ཏྱེ། སརྦ་
བིདྱཱ་དྷ་ར། བི་ཤོ་དྷ་ནི་སྭཱཧཱ། རིག་པ་འདིས་ལན་ཉི་ཤུ་རྩ་གཅིག་ཏུ་ཆུ་ལ་ཡོངས་སུ་བཟླས་ནས་བུམ་པ་ལ་སོགས་པ་བདག་ཉིད་ལ་མངོན་པར་གཏོར་བར་བྱ་སྟེ་ཁྲུས་
ཀྱི་རིག་པའོ། །འདི་ཉིད་ཀྱིས་ལྷ་རྣམས་ལའང་ཁྲུས་གསོལ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་
ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱཪྱ་ཏཱ་རཱ་ཡཻ། དྷུ་དྷུ་མེ། དྷུ་དྷུ་མེ། ཁུ་ཁུ་མེ། ཁུ་ཁུ་མེ། ནཱ་ཤུདྡྷ། སིདྡྷི་ཀཉྩ་ནེ། ཤུདྡྷི་ཀཱ་རེ་
ཤུ་ཙ་ནི་སྭཱཧཱ། རིག་པ་འདི་སྒྲུབ་པ་པོས་རྟག་ཏུ་གོས་ལ་ལན་གཅིག་གམ། ལན་བདུན་བཟླས་ལ་ཡོངས་སུ་བཅང་བར་བྱའོ། །རྣམ་པ་གཞན་དུ་ལོག་པར་འདྲེན་པ་རྣམས་
ཀྱིས་ངེས་པར་སྟོན་ནོ། །གདོན་མི་ཟ་བ་ཁོ་ནར་སྒྲུབ་པ་པོས་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་
ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱཪྱ་ཏཱ་རཱ་ཡཻ། ཤཱནྟིཾ། མེ་ཀ་རོ་ཧི། ཤཱནྟི་མཱ་ཏི། ཤི་ཤཱནྟ། ནི་ཤཱནྟ། ཀལྱ་ཎི་ནི་ཤཱནྟ། བི་ཛ་ཡེ། དེ་བི་བ་

95-1-270b

ར་དེ་སྭཱ་ཧཱ། རིག་པ་འདིས་བདག་ཉིད་ལ་ལན་བདུན་བཟླས་ནས་གཉིད་ལོག་པར་བྱའོ། །རྨི་ལམ་དུ་ལོག་པར་འདྲེན་པ་མི་མཐོང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ།
ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་ཝ་ཏི་ཨཱརྱ་ཏཱ་རཱ་ཡཻ། སཱུ་རྱ་ཏ་ཨུ་པ་རི། ཏྲ་བྱཾ། བྷ་ར་ཎི། བནྡྷི་
ཏི། ཀུརྡྷ་ཤོ་དྷ་ནི། ཀུ་ཙ་མཱ་ལི་ནི། ཤུ་ཀྲ་བི་ཤྭ་དྷ་ནི་སྭཱཧཱ། ཀུ་ཤ་བི་ཤྭ་དྷ་ནེ་སྭཱཧཱ། ཀུ་ཤས་མདུད་པ་ཉི་ཤུ་རྩ་གཅིག་བྱས་ཏེ་ཁུ་བ་འཆིང་བ་བྱས་པར་འགྱུར་རོ། །ན་མོ་རཏྣ་ཏྲ་
ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ། ཨཱརྱ་ཏཱ་རཱ་ཡཻ། ཧ་རི་
པིངྒ་ལི། ཧ་རི་ཧ་རི། ཧི་བྷ་ག་བྷ་བ་ཏི། ཨ་ཙ་ལ་པྲ་ཏིཥྛ་ཏེ། རཀྵ་རཀྵ་མཱཾ། ཀུ་ཤ་བིཎྜ་མ་བསྠི་ཏ་སྱ། བུདྡྷ་སཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། རིག་པ་འདིས་ཀུ་ཤའི་ཁྲེས་
ལ་མངོན་པར་སྔགས་ནས་ཉེ་བར་འདུག་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། དི་ཤ་བ་དི་ཤི་བནྡྷ་ནི། སུ་དེ་བི་སུ་པྲ་སཱ་སྟེ། སུ་རུ་སུ་རུ། མུ་རུ་མུ་རུ། ཧསྟ། ཀ་ལ་བ་ལ། ཀ་ལ་བ་ལ། བ་བ། ཧེ་

95-1-271a

ལ་ཧེ་ལ། ཀུ་རུ་ཀུ་རུ། བུདྡྷ་སཏྱེ་ན། དྷརྨ་སཏྱེ་ན། སཾ་གྷ་སཏྱེ་ན། གནྡྷ་གནྡྷ། བི་མ་ལེ་སྭཱཧཱ། དཀྱིལ་འཁོར་བཅིང་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། ཛ་
ལ་ཛ་ལ། ཛ་ལ། ཀྵོ་བྷ་ཡ། ན་ཤི་ནི་ཛ་ལ་ཤོ་དྷ་ནི། ས་མི་རི་ཎི། ཛ་ལ་ཧཱ་སི་ཎི། བི་ཤོ་དྷ་ཎི་སྭཱཧཱ། ཉེ་རེག་གི་རིག་པའོ། །སྒྲུབ་པ་པོ་དངོས་གྲུབ་འདོད་པས་རིག་པ་འདིས་
བདག་ཉིད་ལ་ངེས་པར་སྦྱར་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱཪྱ་ཏཱ་ར་ཡཻ། སརྦ་དེ་བཱ་སུ་མནྟེ་ཨ་སཾ་ག་ཏཱ་རེ། ཨ་སཾ་ག་བི་མུ། ཨ་སཾ་ག་ཏི་མུཀྟ་བི་མུཀྟ། བི་ཛ་ཡེ། ནིར་མཱ་ལྱཻ། ཨ་པ་རི་ཀ་ལྤེ་
ནི། པུཥྤ་གནྡྷ་བི་ཤོ་དྷ་ནི། བི་ཤོ་ཥ་ཡ། ཧི་ད་མ་ཎི། ད་མ་ནི་སྭཱཧཱ། རིག་པ་འདིས་དྲི་མེད་ཉིད་གསལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ།
ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། སརྦ་སཏྭ་ཀྲི་ཏ། བི་ཀྲི་ཏ།

95-1-271b

པྲཽ་ཀྵྱ། ཀྲི་ཏ། ས་ཀ་ལ་ལེ་ད་སེ། ས་ཀ་ལོ་བི་ཤོ་དྷ་ནི་སྭཱཧཱ། རིག་པ་འདིས་ལྷ་བཤོས་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ན་མོ་བྷ་ག་བ་ཏི་ཨཱཪྱ་ཏཱ་རཱ་ཡཻ། སྭཔྣ་པ་ཎ། བརྫཱ། གརྫཱ། མིཪྴ་ཡ། པྲ་
ཏྱཀྵཾ། བཱ་ཨེ་བཾ། བྱཱ་ཧཱ་ར། ཀ་ཐཱ་ཡ་སྭཱཧཱ། རིག་པ་འདིས་བཅོམ་ལྡན་འདས་མ་ལ་མཆོད་པ་བྱས་ནས་སེང་ལྡེང་གི་ཤིང་གིས་མེ་སྦར་ནས་ནཱུ་ལ་ཀ་བརྟི་ལ་མར་གྱིས་བཏགས་
པའི་སྦྱིན་སྲེག་སྟོང་བརྒྱད་བརྒྱ་བྱས་ན་རྨི་ལམ་སྟོན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་བྷ་ག་བ་ཏེ་ཨ་མི་ཏ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ན་མོ་བྷ་ག་བ་ཏེ་ཨཱཪྱ་ཏཱ་རཱ་ཡེ། ཨེ་ཧི་བྷ་ག་བཱ་ན། ཨཱཪྱ་ཨ་བ་ལོ་ཀི་ཏེ་ཤྭ་རཱ་བྷ་ཏཱི་ན་མ་བྷ་ཡཾ་ཀ་ར་བཱ་ལཱ་ནཱ་མ་བྷཱ་ཡཾ། ད་ད།
བྷཀྟ་ནཱ། མརྠཾ་ཀ་ར། ཨ་ཏྲ་ཎཱི་ནཱཾ། ཏྲ་ཡ་ཀ། དུཿཁི་ཏཱ་ནཱཾ། སཽ་ཁྱཾ། ཀ་ར་མ་མ། བྷ་ག་བ་ཏེ། མ་ནུ་ཀཾ་སཾ། ཀ་རེ་ཧི། བྷ་ག་བན། ཨཱ་གཙྪ་ཨཱ་གཙྪ་ཨི་མཾ། གནྡྷ་པུཥྤ། བ་ལི།
དྷུ་པཉྩེ་ཏ། གྲྀ་ཧྣ། ཏདྱ་ཐཱ། པྲ་སཱ་དེ་པྲ་སཱ་དེ་བ་ཏི། མཧཱ། དེ་བི། མཧཱ་པྲ་བྷེ། སུརྱ་པྲ་བྷེ། ཨ་མོ་གྷེ། ཨ་མོ་གྷ་ས་ཏེ། ཡ་ཤོ་བ་ཏི། ཨ་མོ་གྷ་ས་དཪྴ་ནེ། ཨ་མོ་གྷ་བི་མ་ལཾ།

95-1-272a

ཨ་མོ་གྷ་ཧ་ལཾ། ཙ་ལ་ཙ་ལ། ས་ར་ས་ར། ཧ་ར་ཧ་ར། ཏྲ་ཡེ། ཧི་མཾ། སིདྡྷི་ར་མེ། ད་ད་སྭཱ་ཧཱ། ནུས་པ་དང་ལྡན་པའི་སྒྲུབ་པ་པོས། རིག་པ་འདིས་དྲི་དང༌།
མེ་ཏོག་དང༌། གཏོར་མ་རབ་ཏུ་དབུལ་བར་བྱ་ཞིང་བསྙེན་པའི་དུས་དང༌། སྒྲུབ་པའི་དུས་དེར་རམ། གཞན་གང་ཅུང་ཟད་འབྲས་བུ་ལ་སོགས་པ་དེ་ཐམས་ཅད་འདི་ཉིད་ཀྱིས་
དབུལ་བར་བྱའོ། །འདིས་ལྷ་རྣམས་སྦྱོང་བ་དང༌། དགེ་བའི་རྨི་ལམ་དང༌། དབུལ་བ་དང༌། བསྟོད་པ་དང༌། སྒྲུབ་པ་པོས་གླེགས་པ་མ་ཀློག་པ་དང༌། མཆོད་རྟེན་གྱི་ལས་
ལ་སོགས་པ་ཐམས་ཅད་འདི་ཉིད་ཀྱིས་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། ཏདྱ་ཐཱ། མ་ར་མ་ར། བནྡྷ་བནྡྷ། ཧ་ན་ཧ་ན། པུ་ར་པུ་ར། ལ་ལ། ལ་
ལ། ར་ར། ར་ར། ཙ་ལ་ཙ་ལ། ཁ་ཁ། ཁ་ཁ། པ་ཙ་པ་ཙ། ཏིཥྛ་ཏིཥྛ། བུདྡྷ་སཏྱེ་ན། དྷརྨ་སཏྱེ་ན། སཾ་གྷེ་སཏྱེ་ན་སྭཱ་ཧཱ། རིག་པ་འདིའི་ཐལ་བས་སྒྲུབ་པ་པོའི་དཀྱིལ་
འཁོར་བཅིང་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་

95-1-272b

ཡ། ན་མོ་བྷ་ག་བ་ཏེ། ཨཱརྱ་ཏཱ་རཱ་ཡཻ། ཏདྱ་ཐཱ། ཧི་རི་ཧི་རི། མི་རི་མི་རི། ཀི་རི་ཀི་རི། གྷི་རི་གྷི་རི། གྷུ་རུ་གྷུ་རུ། བ་ར་བ་ར། ད་ར་ད་ར། གཙྪ་གཙྪ། བྷ་ག་བཱན། ཨཱརྱ་ཨ་བ་ལོ་ཀི་ཏཻ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཡ་ཐཱ་སུ་ཁ། རིག་པ་འདིས་མེ་ཏོག་གི་སྙིམ་པའི་ཕྱག་རྒྱ་དང་ལྷན་ཅིག་པས་བསྐུལ་བར་འགྱུར་ཏེ་གཤེགས་སུ་གསོལ་བའི་རིག་པའོ། །
ན་མོ་རཏྣ་ཏྲ་ཡཱ་ཡ། ན་མཿསརྦ་དེ་བ་ནཱི། ན་མོ་བིདྱཱ་དེ་བཱ་ནཱཾ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཨེ་ཧི་བྷ་ག་བ་ཏེ་མཧཱ་རཀྵ་སི་
ཙཱ་སེ་ཊི། པའི་ཊི་མཥྚི། ཨ་སུ་ར་པྲ་མ་རེ་ད་ནེ། ཨེ་ཀ་ཛ་ཊི། ཏྲི་རཱཀྵ་སི། ས་ཧི་ཏ་དེ་བི་མ་ཙ་མ་སཱ། བི་ཧེ་ཐི་ཡ། ཀེ་རི་སི་ཏི། རཱ་ཀ་པཱ་ལི། ཀ་ར་པ་རི། ཀཱ་མཱ་རི་ཀཾ་པ་ར་ཀཱ་ལིཙྪ་ཊ་པྲི་
ཡེ། མཧཱ་ཀ་པཱ་ལི་ཙཎྜ་ལི། མཧཱ་ཙཎྜ་ལི། སིདྡྷི་སརྦ་ཨརྠ། སཱ་དྷ་ནི། སརྦ་བིགྷྣ། པྲ་ཎ་ས་ཎི་སྭཱཧཱ། འདི་ནི་སྲིན་མོ་རལ་པ་གཅིག་མ་ཞེས་བྱ་བ་སྟེ་དེའི་སྤྱན་སྔར་དཀྱིལ་འཁོར་
ཉེ་བར་བྱུགས་ཏེ་རིག་པ་འདིས་དྲི་དང༌། མེ་ཏོག་དང༌། གཏོར་མ་དང༌། བདུག་པ་ལ་ཉི་མ་སོ་སོར་མངོན་པར་སྔགས་ནས་མཆོད་པར་བྱའོ། །འདི་སྐད་ཅེས་བརྗོད་པར་བྱ་ཞིང་བདག་
ལ་བགེགས་ཐམས་ཅད་མི་གཡོ་བར་གྱུར་ཅིག །དེའང་བདག་ལ་བགེགས་གྱིས་ཤིག །དེ་ལྟ་བུས་སྒྲུབ་པ་པོ་ལ་བགེགས་མེད་པར་འགྱུར་རོ། །སྒྲུབ་པ་པོ་གང་ཅུང་ཟད་སྒྲུབ་པ་

95-1-273a

རྩོམ་བ་ན་བགེགས་མེད་པར་འགྱུར་རོ། །རྣམ་པ་གཞན་དུ་རྣམ་པར་འཇོམས་པར་བྱེད་དོ་ཞེས་པ་སྒྲུབ་པའི་ཐབས་ཀྱི་ཆོ་གའི་རིག་པ་འདི་རྣམས་རྟོག་
པའི་རྒྱལ་པོ་བཀླགས་པས་གྲུབ་པ་འདིར་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་སྒྲུབ་པ་པོའི་ལས་ཐམས་ཅད་འགྲུབ་པར་བྱེད་དོ། །ཞེས་པ་དེ་བཞིན་དུ་གཏོགས་པར་
བྱའོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་རྩ་པའི་རྟོག་པར་སྒྲུབ་ཐབས་ཀྱི་ཆོ་གའི་རིམ་པའི་ལེའུ་ཡོངས་སུ་རྫོགས་སོ།།    །།
དེ་ནས་ཀྱང་སེམས་དཔའ་ཆེན་པོས་སེམས་ཅན་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས་སེམས་ཅན་ཐམས་ཅད་ཀུན་ཏུ་སྣང་བར་གྱུར་པས་
རིག་པ་ཐམས་ཅད་བསྐུལ་བའི་ཏིང་ངེ་འཛིན་ལ་སྙོམས་པར་ཞུགས་ནས་སེམས་དཔའ་ཆེན་པོ་སྒྲུབ་ཐབས་ཀྱི་རིག་པ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ་ཏཱ་རེ་སྭཱཧཱ། རིག་པ་འདིས་རིའི་རྩེ་མོ་ར་སློང་མོ་ཟ་བས་མཆོད་རྟེན་དང༌། ཁྱིམ་དུ་ཐུན་གསུམ་དུ་རིག་པ་སྟོང་ཕྲག་བརྒྱད་
བཟླས་པར་བྱའོ། །མི་སྨྲ་བས་འོ་མ་དང༌། ནས་ཟན་ཟ་བའམ། སློང་མོ་ཟ་བས་ཀུ་ཤ་བཏིང་བ་ལ་ཉལ་ཏེ་ཟླ་བ་གསུམ་མམ། ཟླ་བ་གཅིག་གིས་འཕགས་པ་སྤྱན་རས་གཟིགས་

95-1-273b

དབང་ཕྱུག་དང་ལྷན་ཅིག་ཏུ་ལྷ་མོ་སྒྲོལ་མ་མཐོང་བར་བྱེད་དོ། །མཆོག་གང་སློང་བ་རྒྱལ་སྲིད་དམ། མི་སྣང་བའམ། ཕུག་ཏུ་འཇུག་པའམ། གཏེར་འཕོ་བའམ། ཡུལ་གྱི་བདག་
པོའང་རུང་སྟེ་གང་བླངས་པ་དེ་རྙེད་ཅིང་རྟག་ཏུ་རྙེད་དོ། །མ་བསྒྲུབས་པར་ཡང་རིག་པས་གཏན་ལ་འགེམས་པར་བྱེད་པ་དང༌། རྡུལ་དུ་བྱེད་པ་དང༌། གནོན་པར་བྱེད་པ་དང༌། འབྱིན་
པ་དང༌། མཚོན་ཆ་འཆང་བ་དང༌། ཕུག་གི་འཁྲུལ་འཁོར་ཐམས་ཅད་འགེམས་པར་བྱེད་པ་ལ་བདག་ཉིད་བསྲུང་བ་བྱས་ཏེ་གཡུལ་དུ་མངོན་པར་ཞུགས་ན་རྣམ་པར་རྒྱལ་བར་
བྱེད་དོ། །གཞན་སྲུང་ན་གྲུབ་པའི་བྱ་བ་ཐམས་ཅད་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་སྭཱཧཱ།
རིག་པ་འདིས་ཟླ་བ་གཟས་བཟུང་བའི་དུས་སུ་མཚན་མོ་གསུམ་དུ་སྨྱུང་བར་གནས་པ་སྔོན་དུ་བསྙེན་པ་བྱས་པའམ། བསྙེན་པ་མ་བྱས་པའང་རུང་སྟེ་རིང་བསྲེལ་དང་བཅས་
པའི་མཆོད་རྟེན་དུ་བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་སྣ་མའི་མེ་ཏོག་དཀར་པོའི་སྦྱིན་སྲེག་སྟོང་ཕྲག་བརྒྱད་བྱས་ན་དངུལ་སྟོང་ཕྲག་བརྒྱ་རྙེད་དེ་ཡང་ན་མཐོང་ངོ༌། །
ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ། ཏུཏྟཱ་རེ་ཏུ་རེ་སྭཱཧཱ། རིག་པ་འདིས་དཀར་པོའི་ཕྱོགས་ཀྱི་ཚེས་གཅིག་

95-1-274a

ནས་བརྩམས་ནས་སྔར་བརྗོད་པའི་བྲིས་སྐུའི་ཆོ་ག་བྱ་སྟེ་མཐར་ཟླ་བ་ཉ་བ་ལ་དྲི་དང༌། བདུག་པ་དང༌། གཏོར་མ་དང༌། མེ་ཏོག་རྣམས་ཕུལ་
ནས་ཐུན་གསུམ་དུ་སྟོང་ཕྲག་བརྒྱད་བཟླས་པར་བྱའོ། །མཚན་མོ་གསུམ་དུ་སྨྱུང་བར་གནས་ཏེ་འོ་མ་ཅན་གྱི་ཡ་མ་ཤིང་གིས་མེ་སྦར་ནས་ཨུཏྤལ་སྔོན་པོ་ལ་ཞོ་
དང་། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དེ་ནས་ནམ་མཁའ་ལ་གྲུབ་བོ། །གྲུབ་བོ་ཞེས་པའི་སྒྲ་འབྱུང་ངོ༌། །ཡང་ན་རས་རིས་གཡོ་བར་
བྱེད་དོ། །དེ་ལྟ་བུ་ནི་གྲུབ་པར་འགྱུར་ཏེ་ཡུལ་དང༌། གྲོང་དང༌། གྲོང་ཁྱེར་རམ། རྒྱལ་སྲིད་ཀྱི་དབང་ཕྱུག་སོ་སོར་རྙེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏུ་རེ་ཏུ་རེ་སྭཱཧཱ། རིག་པ་འདིས་འབུམ་ཕྲག་གཅིག་ཏུ་བཟླས་ནས་ཟླ་བ་དང༌། ཉི་མ་གཟས་བཟུང་བ་ན་ཨ་ཤྭཏྠའི་
འདབ་མ་བདུན་གྱི་ནང་དུ་བཅུག་ནས་གཟི་བརྗིད་དང་ལྡན་པའི་ལག་པ་ཁ་སྦྱར་གྱིས་མནན་ནས་ཇི་སྲིད་དྲོ་བ་དང༌། དུ་བ་འཐུལ་བ་དང༌། འབར་བ་དེ་སྲིད་དུ་བཟླས་
བར་བྱའོ། །དྲོ་བར་གྱུར་པས་ནི་དབང་དུ་བྱེད་དོ། །དུ་བ་འཐུལ་བཞིན་པས་ནི་མི་སྣང་བ་དང༌། ཆ་དྲུག་ཏུ་འཕྲོག་གོ། འབར་བས་ནི་ནམ་མཁའ་ལ་འགྲོའོ། །

95-1-274b

ཐོགས་པ་མེད་པའི་སྟོབས་དང༌། བརྩོན་འགྲུས་དང༌། ཉི་མ་འཆར་ཀའི་མདོག་དང༌། སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལོ་སྟོང་ཕྲག་བཅུར་འཚོ་
ཞིང་ལུས་ཐ་དད་པའི་ལྷ་རྣམས་སུ་སྐྱེ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏུ་རེ་ཏུ་རེ་སྭཱ་ཧཱ། འདས་
རྒྱལ་གྱི་ལྕགས་ལས་བྱུང་བའི་སོར་མོ་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་འབུམ་ཕྲག་གཅིག་བཟླས་ནས་དྲི་དང༌། མེ་ཏོག་དང༌། གཏོར་མའི་ཆོ་ག་
བྱས་ནས་བསྒྲུབ་པར་བྱའོ། །དུ་བ་འཐུལ་བ་ལ་བླངས་ནས་མི་སྣང་བར་འགྱུར་རོ། །ཆ་དྲུག་འཕྲོག་གོ །ལོ་སྟོང་ཕྲག་ལྔར་འཚོ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་
ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ། ཏཱ་ར་ཡཻ་བྷ་ག་བ་ཏི་སྭཱཧཱ། རིག་པ་འདིས་ཏིལ་མར་ལ་ལན་བརྒྱད་མངོན་པར་སྔགས་ཏེ་བསྐུས་ན་རྨ་མེད་པར་
བྱེད་དོ། །ཚེ་རབ་མེད་པར་བྱེད་དོ། །ཟུག་རྡུ་མེད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀ་ཡ། ཏདྱ་
ཐཱ། ཏཱ་རེ་ཏཱ་རེ། ཏུཏྟ་རེ་སྭཱཧཱ། རིག་པ་འདིས་འབུམ་ཡོངས་སུ་བཟླས་ཏེ་ལན་བདུན་ཡོངས་སུ་བཟླས་པའི་ཆུ་ལ་གཏོར་བར་བྱ། མ་ན་ཀ་ར་དང༌། རུས་སྦལ་ལ་སོགས་པའི་མཆུ་

95-1-275a

བཅིང་བ་བྱས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་སྭཱཧཱ། རིག་པ་
འདིས་ཆེན་པོ་རྣམས་ཀྱི་ལས་ཀྱི་ལམ་ཐམས་ཅད་བྱེད་བར་འགྱུར་རོ། །ཏིལ་མར་བརྒྱ་ཕྲག་བཅུར་ཡོངས་སུ་བཟླས་ནས་སྦྱིན་དུ་གཞུག་པར་བྱ་སྟེ། གཟིར་བ་དང༌། འདོམས་
ཀྱི་ན་ད་དང༌། གཅིན་སྲི་བ་དང༌། རྐེད་པ་བསྡམས་པ་ལ་བྱིན་ན་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། ཏུ་རེ་སྭཱ་ཧཱ། རིག་པ་འདིས་ཤ་ཟའི་རིམས་དང༌། འབྱུང་པོའི་རིམས་དང༌། གདོན་རྣམས་འཇོམས་པ་ལ་སྲད་བུས་ཐར་བར་བྱེད་དོ། །མི་མོ་རབ་ཏུ་བཙའ་བཞིན་
བ་ལ་ཏིལ་མར་ལ་བརྒྱད་བརྒྱར་ཡོངས་སུ་བཟླས་ནས་ལྟེ་བའམ། རྐེད་པར་བརྐུས་ན་ཟུག་རྡུ་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་མུཿསྭཱཧཱ། རིག་པ་འདིས་བརྒྱད་བརྒྱར་མངོན་པར་སྔགས་པ་བྱས་ནས། ཀུམྦྷི་ར་དང༌། བཱ་ར་ཎི་དང༌། ཨ་ནནྟ་དང༌། བེ་ཏ་
ཤི་དང༌། ཚངས་མ་དང༌། ཤུ་དག་དང༌། བྲི་ཧ་ཏི་རྣམས་སྦྲང་རྩི་དང་ཡང་དག་པར་ལྡན་པ་ཟངས་ཀྱི་སྣོད་དུ་བཞག་ནས་ཟླ་བ་མཐོང་བ་ནས་ཇི་སྲིད་གྲོལ་བ་དེ་སྲིད་དུ་བཟླས་

95-1-275b

པར་བྱའོ། །དེ་ཟོས་པས་མཆོག་ཏུ་ཡིད་གཞུངས་པར་འགྱུར་རོ། །རིག་པ་འདིས་གཡུལ་ངོར་འཇུག་པ་ལ་བརྒྱད་བརྒྱ་མངོན་པར་བཟླས་ནས་ལག་པ་ལ་ཆིངས་ཤིག །སྟོབས་
ཆེན་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་མུ་ལུ་མུ་ལུ་སྭཱཧཱ། རིག་པ་འདིས་དཀར་པོའི་ཚེས་
གཅིག་ནས་བརྩམས་ཏེ་མཚན་མོ་གསུམ་དུ་སྨྱུང་བར་གནས་པས་ཨ་ཤྭ་ཏྠའི་ཐིང་གི་འོག་ཏུ་མེ་ཏོག་ཡུ་ཏི་ཀ་དང༌། ཀ་རྞི་ཀ་ར་རྣམས་འོ་མ་དང༌། ཞོ་དང་།མར་གྱིས་བཏགས་པའི་
སྦྱིན་སྲེག་སྟོང་ཕྲག་བརྒྱ་བྱའོ། །དངུལ་བརྒྱ་རྙེད་པའམ། ཡང་ན་མཐོང་ངོ༌། །ཟླ་བ་ཉ་ལ་མཚན་མོ་གསུམ་སྨྱུང་བར་གནས་ཏེ། མཚན་ཕྱེད་ནས་ཆུ་ཀླུང་དུ་ཕྱིན་ནས་དྲི་ཞིམ་པོའི་མེ་
ཏོག་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་དོང་ཙེ་ལྔ་བརྒྱ་རྙེད་པའམ། ཡང་ན་མཐོང་ངོ༌། །འདི་ཟླ་བ་གཟས་བཟུང་བའི་དུས་སུ་རིང་བསྲེལ་དང་བཅས་པའི་མཆོད་རྟེན་དུ་སོ་མ་རཱ་ཇེའི་
འབྲས་བུ་རྣམས་ཕྱེ་མ་ཞིབ་མོར་བྱས་ནས་མར་དང༌། སྦྲང་རྩི་དང་བསྲེས་པའི་རིལ་བུ་བྱའོ། །ཨ་ཤྭཏྠའི་འདབ་མ་བདུན་གྱི་ནང་དུ་བཏུམས་ནས་ལག་པས་མནན་ཏེ་ཇི་སྲིད་
འབར་བ་དེ་སྲིད་དུ་བཟླས་པར་བྱའོ། །དེ་ཟོ་ཞིག །ཐོས་པ་འཛིན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་

95-1-276a

ཏཱ་རེ། ཏུ་རེ་ཏུ་རེ། ད་ར་ད་ར་སྭཱ་ཧཱ། རིག་པ་འདིས་ཉིན་མཚན་དུ་སྨྱུང་བར་གནས་པས་བཅོམ་ལྡན་འདས་ཀྱི་སྤྱན་སྔར་མཆོད་པའི་ཆོ་ག་བྱས་ནས་དེ་
ནས་རྒྱ་མཚོར་འགྲོ་བའི་ཆུ་ཀླུང་དུ་སོང་ནས་འོ་མ་དང༌། ནས་ཟན་ཟ་བས་ཕྱོགས་སུ་གསོ་སྦྱོང་བྱས་ཏེ་པདྨ་དཀར་པོ་ཁ་བྱེ་བ་འབུམ་དབུལ་བར་བྱའོ། །གཏེར་མཐོང་ངོ༌། །
ན་མོ་རཏྣ་ཏྲ་ཡཱ་ཡ། ན་མོ་ཨཱ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱ་ཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་
ཡ། ཏདྱ་ཐཱ། ཏཱ་རེ་ཏཱ་རེ། ཏུཏྟཱ་རེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤོབས་པ་དང་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
ག་ཏཱ་ཡ། ཨརྷ་ཏེ། ཨ་མྱ་ཀྶཾ་བུདྡྷ་ཡ། ན་མ་ཨཱཪྱ་མ་བ་ལེ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏཱ་རེ་ཏཱ་རེ། ཏུཏྟཱ་རེ་ཏུཏྟཱ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་འོད་གཉིས་སྦྱིན་པ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་
ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏུ་རེ། ཏུ་རེ་སྭཱ་ཧཱ། འདི་ནི་སྒྲོལ་མའི་སྙིང་པོའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་

95-1-276b

ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཏདྱ་ཐཱ། ཏཱ་རེ་ཏཱ་རེ་ཏུཏྟཱ་རེ་སྭཱ་ཧཱ། འདི་ནི་ལས་ཆེན་པོ་ཐམས་ཅད་ཀྱི་དངོས་གྲུབ་བྱེད་པ་ཞེས་བྱ་བའི་འཕགས་མ་སྒྲོལ་མའི་རིག་པའོ། །དེ་
ནས་རིག་པ་འདི་རྣམས་ཀྱིས་མཆོག་ཏུ་གྲུབ་པའི་ཆོ་ག་ཕྱོགས་ཙམ་དུ་འགྱུར་ཏེ་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་སྒྲུབ་པར་བྱེད་དོ་ཞེས་པ་དེ་ཇི་ལྟ་བ་བཞིན་དུ་རྟོགས་པར་
བྱའོ། །མདོར་ན། འཇིགས་པ་ཆེན་པོ་རྣམས་དང༌། ལས་ཕྲན་ཚེགས་རྣམས་ལའང་བཀླགས་པས་འགྲུབ་པར་འགྱུར་རོ། །ཆོ་ག་འདི་ལའང་རིག་པ་སྒྲུབ་པར་འདོད་པས་རིག་པ་
དེས་བ་བྱུང་ལྔས་ལུས་ཀུན་ཏུ་སྦྱངས་ནས་དཀར་པོའི་ཚེས་གཅིག་ནས་བརྩམས་ཏེ་ཇི་སྐད་བཤད་པའི་རྣམ་པས་ཐུན་གསུམ་དུ་སྟོང་ཕྲག་བརྒྱད་བཟླས་པར་བྱའོ། །ཇི་སྲིད་དུ་
ཟླ་བ་ཉ་ལ་འབུམ་ཡང་རུང་ངོ༌། །སྔོན་བསྙེན་པ་བྱས་པར་འགྱུར་རོ། །དེ་ནས་མཐར་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ནས་ཨ་ག་རུ་ནག་པོའི་ཡམ་ཤིང་
སོར་དྲུག་པའི་ཚད་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའམ། དུ་རུ་སྐའི་ཏིལ་མར་གྱིས་བཏགས་པའི་སེང་ལྡེང་གི་མེ་ལ་སྟོང་ཕྲག་བརྒྱད་སྦྱིན་སྲེག་བྱའོ། །ལས་
ཐམས་ཅད་ནུས་པར་འགྱུར་རོ། །དེ་ནས་ལས་སུ་འགྱུར་ཏེ་མཐར་མཚན་མོ་གསུམ་དུ་སྨྱུང་བར་གནས་པ། གཞོན་ནུ་མས་བཀལ་བའི་སྐུད་པ་རིང་བསྲེལ་དང་བཅས་པའི་

95-1-277a

མཆོད་རྟེན་དུའམ། སོ་སོའི་ཁྱིམ་དུ་སྟོང་ཕྲག་བཅུར་མངོན་པར་སྔགས་ནས་ལག་པ་ལ་བཅིངས་ན་མི་སྣང་བར་འགྱུར་རོ། །རིང་བསྲེལ་དང་བཅས་
པའི་མཆོད་རྟེན་དུ་རས་རིས་བཞུགས་སུ་གསོལ་ནས་པདྨ་སྟོང་ཕྲག་སུམ་ཅུ་སེང་ལྡེང་གི་སོལ་བས་མེ་སྦར་ནས་སྦྱིན་སྲེག་བྱས་ན་རང་གི་གཟུགས་ཀྱི་ལྷ་མོ་མཐོང་ངོ༌། །གང་བླངས་
པ་དེ་རྙེད་དོ། །ཚེས་གཅིག་ནས་བརྩམས་ཏེ་ཇི་སྲིད་བཅོ་ལྔ་ལ་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་ལ་མཆོད་པ་རྒྱ་ཆེན་པོ་བྱས་
ནས་ཨུ་དུམ་བཱ་རའི་ཡམ་ཤིང་མེ་སྦར་ནས་མར་གྱི་སྲེག་བླུགས་སྟོང་སྦྱིན་སྲེག་བྱས་ན་གྲོང་རྙེད་དོ། །རྒྱ་མཚོར་འགྲོ་བའི་ཆུ་ཀླུང་དུ་མཆོད་རྟེན་སྟོང་བྱེད་དུ་གཞུག་གོ །ཉི་
མ་སོ་སོ་རེ་རེ་ལ་མཆོད་རྟེན་ལ་སྟོང་ཕྲག་བརྒྱད་མངོན་པར་སྔགས་པས་དྲི་དང༌། མེ་ཏོག་ལ་སོགས་པ་འདི་ལ་ཕུལ་ནས་ཇི་སྲིད་དུ་མཆོད་རྟེན་ཕྱི་མ་འབར་བ་དེ་ནས་བཅོམ་
ལྡན་འདས་བྱོན་པར་ཤེས་པར་བྱའོ། །བཅོམ་ལྡན་འདས་བྱོན་པ་ནས་གཡོ་བ་དང༌། དྲི་ཞིམ་པོའི་རླུང་ལྡང་སྟེ་ཇི་སྲིད་དུ་རང་གི་གཟུགས་ཀྱིས་ཉེ་བར་གནས་པ་དེ་སྲིད་དུ་
བཟླས་པར་བའོ། །མཆོག་གང་བླངས་པའི་མཆོག་སྩོལ་བར་མཛད་དོ། །བཅོམ་ལྡན་འདས་ཀྱི་སྤྱན་སྔར་སེང་ལྡེང་གི་འདབ་མའི་དུམ་བུའི་སྦྱིན་སྲེག་སྟོང་ཕྲག་བརྒྱད་བྱའོ། །

95-1-277b

ཉི་མ་སོ་སོར་གྲོང་རེ་རེ་རྙེད་དོ། །དགོན་པར་སོང་ནས་རིག་པ་བྱེ་བ་བཟླས་པར་བྱའོ། །སློང་མོ་བཟའ་ཞིང་ཞོ་དང༌། སྦྲང་རྩི་དང༌། མར་གྱིས་བཏགས་པའི་དགོན་པའི་བ་ལང་གི་ལྕིབས་
སྦྱིན་སྲེག་སྟོང་ཕྲག་ཉི་ཤུ་བྱའོ། །ཇི་སྲིད་ལྷ་རྣམས་རི་དྭགས་མོའི་གཟུགས་སུ་བྱས་ནས་འོང་བར་འགྱུར་ཏེ་དེ་ལ་འཇིགས་པར་མི་བྱའོ། །དེའང་གཏེར་སྩོལ་བར་བྱེད་དེ་བླང་བར་
བྱའོ། །རང་ཉིད་ལོངས་ཤིག་ཅེས་བརྗོད་པར་བྱའོ། །རྒྱལ་སྲིད་དང༌། ནོར་དང༌། འབྲུ་དང༌། རིན་པོ་ཆེ་རྣམས་སྟེར་བར་བྱེད་དེ་རྟག་ཏུ་དཀོན་མཆོག་གསུམ་ལ་སྦྱར་ཞིང་བཅོམ་
ལྡན་འདས་ལ་དབུལ་བར་བྱའོ། །དགོན་པར་ཞུགས་ནས་རིག་པ་སྟོང་ཕྲག་བརྒྱ་བཟླས་པར་བྱ་ཞིང་ཨ་ག་རུའི་ཤིང་ལ་རབ་ཏུ་གནས་པའི་སྤྱན་སྔར་བཅོམ་ལྡན་འདས་ལ་ཤིང་
པཏྶ་ལཎྜི་ཀ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་བྱས་ན་འདོད་འཇོའི་བ་སེར་སྐྱར་འོང་ངོ༌། །སླར་ཡང་པཏྶ་ལིཎྜི་ཀཱའི་སྦྱིན་སྲེག་སྟོང་ཕྲག་ཉི་ཤུ་
བྱའོ། །འོངས་ནས་ཀྱང་གྲུབ་པར་འགྱུར་པར་ཏེ་ལོ་སྟོང་དུ་འོ་མ་སྦྱིན་པར་བྱེད་དོ། །སྔར་བརྗོད་པའི་རས་རིས་ཀྱི་སྤྱན་སྔར་མར་དང༌། སྦྲང་རྩིས་བཏགས་པའི་སྣ་མའི་མེ་ཏོག་གི་སྦྱིན་
སྲེག་སྟོང་ཕྲག་བརྒྱད་བྱའོ། །ཟླ་བ་དྲུག་ཏུ་དོང་རྩེ་སྟོང་རྙེད་དོ། །ཡང་ན་པཎ་སྟོང་ལྷག་པ་དང་བཅས་པའོ། །ཀུ་མུ་དའི་སྦྱིན་སྲེག་སྟོང་ཕྲག་བརྒྱད་བྱའོ། །རིང་བསྲེལ་དང་བཅས་པའི་

95-1-278a

མཆོད་རྟེན་དང༌། སངས་རྒྱས་ལ་མངོན་པར་དད་པས་ལྷ་རྣམས་མཆོག་སྦྱིན་པར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་
ནས་ཡུངས་ཀར་དཀར་པོ་ལ་ལན་བདུན་མངོན་པར་སྔགས་པར་བྱས་ནས་གཡུལ་དུ་གཏོར་བར་བྱས་ཏེ་འདི་ཉིད་སྟོང་ཕྲག་བཟླས་པས་སེམས་ཅན་ཐམས་ཅད་དབང་དུ་
བྱེད་ནུས་པར་འགྱུར་རོ། །ཆོ་འཕྲུལ་གྱི་ཕྱོགས་ཀྱི་དཀར་པོའི་བཅུ་གསུམ་ལ་དྲི་དང༌། མེ་ཏོག་དང༌། བདུག་པས་མཆོད་པ་བྱས་ནས་མེ་ཏོག་ཁ་བྱེ་བ་དང༌། མར་གྱི་སྲེག་བླུགས་
ཀྱིས་སྦྱིན་སྲེག་སྟོང་ཕྲག་བརྒྱད་བྱའོ། །ཐལ་བ་བླངས་ནས་གཞན་གྱི་དཔྲལ་བར་ཐིག་ལེ་བྱས་ཏེ་གྲོང་དང༌། གྲོང་ཁྱེར་དུ་རབ་ཏུ་འཇུག་པར་བྱེད་དེ་ཐམས་ཅད་དབང་དུ་འགྱུར་རོ།།
ནག་པོའི་བཅུ་བཞི་ནས་ཇི་སྲིད་བཅོ་ལྔའི་བར་དུ་ཞག་གཅིག་སྨྱུང་བར་གནས་པས་པ་ཊའི་ཤིང་གི་འོག་ཏུ་དཀྱིལ་འཁོར་གྲུ་བཞི་པ་ཉེ་བར་བྱུགས་ཏེ་དྲི་དང༌། བདུག་པ་ཕུལ་
ནས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱ་ཞིང་གནོད་སྦྱིན་རྣམས་ལ་གཏོར་མ་ཕུལ་ཏེ་མིའི་རུས་པ་བླངས་ནས་རྩེ་གསུམ་བྱེད་དུ་གཞུག་གོ །ལག་པ་
གཡོན་པས་ལན་བདུན་འཕངས་པ་མཚན་མོ་གསུམ་དུ་སྨྱུང་བར་གནས་པས་སྣ་མའི་མེ་ཏོག་གི་སྦྱིན་སྲེག་སྟོང་ཕྲག་བརྒྱད་བྱས་ན་རྩེ་གསུམ་འབར་བར་འགྱུར་རོ། །དེ་

95-1-278b

ནས་གྲུབ་པར་འགྱུར་ཏེ་འདོད་པས་གང་སྤྲུལ་པ་དེར་འགྱུར་རོ། །ལྷའི་ཁང་པར་ཟླ་བ་དང༌། ཉི་མ་གཟས་བཟུང་བ་ན་རིང་བསྲེལ་དང་བཅས་པའི་མཆོད་རྟེན་ནམ། སྐུ་གཟུགས་ཀྱི་
ཁང་པར་སེར་སྐྱར་རྒྱུད་མཚུངས་པའི་མར་སྲང་ཅིག་བླངས་ནས་རིང་བསྲེལ་དང་བཅས་པའི་མཆོད་རྟེན་དུ་གསེར་གྱི་སྣོད་དུ་བཞག་ནས་བཅོམ་ལྡན་འདས་ལ་མཆོད་པ་བྱས་ཏེ་ཟླ་
བ་མི་ལྟ་བ་ཉིད་དུ་ཀུ་ཤས་སྟེང་ནས་གཡོགས་ཏེ་བཟླས་པ་བྱའོ། །དྲོ་བཞིན་པ་ན་བཏུང་བར་བྱ། །སེམས་ཅན་ཐམས་ཅད་དབང་དུ་བྱེད་དོ། །ལྕི་བ་བྱུང་བ་ན་བཏུང་པར་བྱ་སྟེ་མི་སྣང་
བར་འགྱུར་རོ། །འབར་བཞིན་པ་ན་བཏུང་བར་བྱ་སྟེ་ནམ་མཁའ་ལ་འགྲོའོ། །ཟླ་བ་དྲུག་ཏུ་སྔོན་སྤྱད་པ་བྱས་པ་བའི་གཅིན་དང༌། ནས་ཟན་བཟའ་ཞིང་མི་སྨྲ་བའི་བརྟུལ་ཞུགས་
སྤྱད་པར་བྱའོ། །བཅོམ་ལྡན་འདས་མ་རྟག་ཏུ་བཟླས་པས་མ་བླངས་པར་གསེར་བརྒྱ་རྙེད་དོ། །ཆོ་འཕྲུལ་གྱི་ཕྱོགས་ཀྱི་ལོར་བརྩམ་པར་བྱ་སྟེ་འཕགས་པ་སྤྱན་རས་གཟིགས་
དབང་ཕྱུག་གི་སྤྱན་སྔར་མཆོད་པ་བྱས་ནས་དྲི་དང༌། མེ་ཏོག་དང༌། བདུག་པ་ལེགས་པ་དེ་བཞིན་དུ་ཕུལ་ཏེ་ཡན་ལག་བརྒྱད་ཀྱི་གསོ་སྦྱོང་དང་ཡང་དག་པར་ལྡན་པས་ལོ་རྫོགས་
པ་ན་འགྲུབ་པར་འགྱུར་རོ། །བཅོམ་ལྡན་འདས་ཀྱིས་རས་རིས་འཆིང་བར་བྱེད་དོ། །བཅོམ་ལྡན་འདས་ལ་མཆོད་པ་བྱས་ནས་ཚེས་གཅིག་ནས་བརྩམས་ཏེ་ཇི་སྲིད་ཟླ་བ་ཉ་བའི་

95-1-279a

བར་ཆེས་ལྷག་པའི་མཆོད་པ་དང༌། སློང་མོ་བཟའ་བར་བྱ་སྟེ་གྲུབ་བོ་ཞེས་པའི་ཚིག་འདོན་པར་བྱེད་དོ། །མར་གྱི་སྲེག་བླུགས་སྟོང་ཕྲག་བརྒྱད་སྦྱིན་
སྲེག་བྱས་པས་ཕ་རོལ་ཞི་བར་འགྱུར་རོ། །ཆོ་འཕྲུལ་གྱི་ཕྱོགས་ལ་སངས་རྒྱས་བཅོམ་ལྡན་འདས་ལ་མཆོད་པ་བྱས་ལ་འཕགས་པ་སྤྱན་རས་གཟིགས་དབང་ཕྱུག་ལ་
དྲི་དང༌། མེ་ཏོག་དང༌། བདུག་པ་ལ་སོགས་པ་དེ་བཞིན་དུ་ཕུལ་ནས་དུང་གི་མེ་ཏོག་ཅན་གྱི་མེ་ཏོག་སྟོང་ཕྲག་བརྒྱ་ལ་ཨི་གུ་ཏའི་ཏིལ་མར་གྱིས་བཏགས་པའི་སྦྱིན་སྲེག་བྱ་
སྟེ་གྲོང་དང༌། གྲོང་ཁྱེར་དང༌། ལྗོངས་དང༌། གླང་པོ་ཆེ་དང༌། རྟ་དང༌། བ་ལང་དང༌། མ་ཧེ་རྣམས་དབང་དུ་འགྱུར་རོ། །དེ་ནས་ཡང་བྲ་དབབ་པར་བྱེད་པར་འདོད་ན་མཚན་མོ་
བདུན་དུ་འོ་མ་དང༌། ནས་ཟན་བཟའ་ཞིང་མཚན་མོ་གཅིག་ཏུ་གསོ་སྦྱོང་དང་ལྡན་པས་དྲི་མ་མེད་པའི་མར་གྱི་ལྷུང་བཟེད་བཀང་ནས་དཀར་པོའི་མར་སར་གྱིས་མར་མེ་སྦར་
ནས་གཞོན་ནུའམ། གཞོན་ནུ་མ་ལ་བསྟན་པར་བྱའོ། །དེ་ཉིད་དུ་རས་རིས་བཞུགས་ནས་ཀུ་ཤ་བཏིང་བ་ལ་ཉལ་བར་བྱའོ། །རྨི་ལམ་དུ་རྫས་སྟོང་ཕྲག་ཉི་ཤུ་མཐོང༌། །
ངོ། །ཆ་ཕྱེད་དཀོན་མཆོག་གསུམ་ལ་སྦྱར་བར་བྱའོ་ཞེས་སོ། །རས་རིས་ཀྱི་སྤྱན་སྔར་དཀར་པོའི་ཚེས་གཅིག་ནས་པས་བརྩམས་ཏེ་ཇི་སྲིད་ཟླ་བ་ཉའི་བར་དུ་ཉི་མ་རེ་རེ་ལ་སྦྱིན་སྲེག་

95-1-279b

སྟོང་ཕྲག་བརྒྱད་བྱའོ། །དྲི་དང༌། མེ་ཏོག་དང༌། བདུག་པ་ལ་སོགས་པ་རྣམས་ཀྱི་མཆོད་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་པས་མི་སྨྲ་བའི་བརྟུལ་ཞུགས་
སྤྱད་དེ་རིག་པ་བཟླས་པར་བྱས་ལ་ཆོ་འཕྲུལ་གྱི་ཕྱོགས་ནས་ལམ་པོ་ཆེར་སོང་ལ་འབྱུང་པོའི་བླང་དུ་གནས་པར་བྱའོ། །རབ་ཏུ་སྩོལ་ཅིག་ཅེས་བརྗོད་པར་བྱའོ། །ཡུངས་ཀར་བྲེ་
རུ་བླངས་ནས་ལན་ཉི་ཤུ་རྩ་གཅིག་ཏུ་མངོན་པར་སྔགས་ནས་ཕྱོགས་བཅུ་དང༌། འོག་ཏུ་གཏོར་བར་བྱའོ། །མཆོག་བདག་ཉིད་ལ་སྟོན་པར་བྱེད་དེ། དེ་བཞིན་དུ་ནག་པོའི་བརྒྱད་པ་
ལ་དྲི་གཙང་ཁང་དུ་ཞུགས་ནས་བཅོམ་ལྡན་འདས་ཀྱི་སྤྱན་སྔར་རིག་པ་སྟོང་དུ་བཟླས་པར་བྱའོ། །དྲི་དང༌། མེ་ཏོག་ལ་སོགས་པ་དང༌། གཏོར་མའི་ཆོ་ག་བྱས་ནས་དེ་ནས་རིམ་ལམ་
དུ་བཅོམ་ལྡན་འདས་རལ་པའི་ཅོད་པན་བྱས་པ་མཐོང་བར་བྱེད་དོ། །ས་གའི་ཟླ་བ་དཀར་པོའི་ཕྱོགས་ལ་འོ་མ་དང༌། ནས་ཟན་བཟའ་ཞིང་རིང་བསྲེལ་དང་བཅས་པའི་མཆོད་
རྟེན་ལ་དྲི་དང༌། མེ་ཏོག་ལ་སོགས་པས་མཆོད་པ་བྱས་ནས་ཉི་མ་རེ་རེ་ལ་སྟོན་མོ་བྱའོ། །ཆུས་གང་བའི་བུམ་པ་བཞི་སྨན་དང༌། ས་བོན་ཐམས་ཅད་ཀྱིས་ཡོངས་སུ་བཀང་བ་བྱས་ནས་
གཞག་པར་བྱའོ། །མཚན་མོ་རེ་རེ་ལ་སྟོང་ཕྲག་བརྒྱད་དུ་མངོན་པར་སྔགས་པར་བྱས་ནས་བྱ་རོག་གི་ཚང་དུ་བུ་བྱུང་གི་བར་ཁྱེའུ་དང༌། བུ་མོ་བཀྲུ་བར་བྱའོ། །རྒྱལ་སྲིད་ཀྱི་དོན་ནམ།

95-1-280a

ལོངས་སྤྱོད་ཀྱི་དོན་ཟླ་བ་ཕྱེད་ཀྱི་ནང་དུ་འགྲུབ་བོ། །ནག་པོའི་བརྒྱད་པ་ལ་བཅོམ་ལྡན་འདས་ལ་མཆོད་པ་བྱས་ནས་དྲི་དང༌། མེ་ཏོག་དང༌། བདུག་པ་
ལ་སོགས་པ་དབུལ་བར་བྱས་ནས་འོ་མ་ཅན་གྱི་ཤིང་གི་ཡམ་ཤིང་གི་མེ་སྦར་ཏེ་མེ་ཏོག་བརྒྱ་པའི་སྦྱིན་སྲེག་སྟོང་ཕྲག་བརྒྱད་བྱའོ། །ཟླ་བ་གཅིག་ཏུ་བཟའ་བ་དང༌། བཏུང་
བ་མི་ཟད་པ་འབྱུང་ངོ༌། །དུར་ཁྲོད་ཀྱི་ཐལ་བ་བླངས་ནས་ལན་བདུན་མངོན་པར་བཟླས་ཏེ་བདག་ཉིད་ཀྱི་དཔྲལ་བའམ། གཞན་གྱི་མགོ་བོར་བཏབ་པར་བྱས་ནས་གྲོང་
དུ་ཞུགས་ན་ཐམས་ཅད་དབང་དུ་འགྱུར་རོ། །བཟླས་པས་འཆིང་བ་ལ་སྒྲོལ་བར་བྱེད་དོ། །གཏན་པ་གཅོག་པར་བྱེད་དོ། །ལྤགས་བདུན་ཉམས་པར་བྱེད་དོ། །མཱ་ལེ་
ཀའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །བ་ལང་གི་གཅིན་དང༌། ནས་ཟན་ཟ་ཞིང་ཟླ་བ་དྲུག་ཏུ་འདོད་པ་བཞིན་དུ་
དོང་རྩེ་རྙེད་དོ། །དཀར་པོའི་ཚེས་གཅིག་ནས་བརྩམས་ཏེ་ཨུཏྤ་ལ་སྔོན་པོའི་སྙིང་པོའི་སྦྱིན་སྲེག་སྟོང་བྱ་སྟེ་མིང་ནས་སྨོས་ཏེ་ཉི་མ་བདུན་ལ་དབང་དུ་འགྱུར་རོ། །ཙམ་
པ་ཀ་དང༌། ཀརྞི་ཀའི་དུས་གསུམ་དུ་སྦྱིན་སྲེག་བྱ་ཞིང་མིང་ནས་སྨོས་ན་གང་འདོད་པ་དེ་དབང་དུ་འགྱུར་རོ། །ཆོ་འཕྲུལ་གྱི་ཕྱོགས་ལ་འོ་མ་དང༌། ནས་ཟན་ཟ་ཞིང་དུས་

95-1-280b

གསུམ་དུ་སྟོང་ཕྲག་བརྒྱད་དུ་བཟླས་པ་དང༌། རས་རིས་ཀྱི་སྤྱན་སྔར་ཨ་ག་རུའི་ཡམ་ཤིང་གིས་འབུམ་ཕྲག་གསུམ་དུ་སྦྱིན་སྲེག་བྱའོ། །བཅོ་ལྔ་ལས་གྲུབ་བ་ལ་རབ་ཏུ་འཇུག་སྟེ་ཇི་
སྲིད་བཅོམ་ལྡན་འདས་བྱོན་པ་དེ་སྲིད་དུ་བཟླས་པར་བྱའོ། །ས་གཡོ་བའམ། མར་མེའི་རྩེ་མོ་འཕེལ་བའམ། རས་རིས་གཡོ་བར་བྱེད་པ་དང་གྲུབ་བོ། །གྲུབ་བོ་ཞེས་ཚིག་འདོན་
པར་བྱེད་ན་རྒྱལ་སྲིད་དམ། ཡུལ་གྱི་བདག་པོ་ཉིད་རྙེད་དོ། །སྔོན་སྤྱད་པ་བྱས་པས་རིང་བསྲེལ་དང་བཅས་པའི་མཆོད་རྟེན་དུ་འཕགས་པ་སྤྱན་རས་གཟིགས་དབང་ཕྱུག་གི་
སྤྱན་སྔར་ཟླ་བ་དྲུག་གི་ནང་དུ་སྟོང་ཕྲག་ལྔ་སོ་སོར་རྙེད་དོ། །རིང་བསྲེལ་དང་བཅས་པའི་མཆོད་རྟེན་ལ་མཆོད་པ་བྱས་ནས་སྟོང་ཕྲག་བརྒྱ་བཟླས་པར་བྱས་ཏེ་དངུལ་སྟོང་རྙེད་དོ། །
རིང་བསྲེལ་དང་བཅས་པའི་མཆོད་རྟེན་ལ་སྟོང་ཕྲག་བརྒྱ་བཟླས་བར་བྱའོ། །འདོད་པ་ཐམས་ཅད་རབ་ཏུ་སྦྱིན་པར་འགྱུར་རོ། །ནད་ཐམས་ཅད་རབ་ཏུ་ཞི་བར་འདོད་པས་
གཞོན་ནུ་མས་བཀལ་བའི་སྲད་བུ་ལ་སྟོང་ཕྲག་བརྒྱད་མངོན་པར་སྔགས་པར་བྱས་ནས་བླངས་ནས་བསྐོར་བ་བྱ་སྟེ་སྐལ་བ་བཟང་པོ་ཉིད་རྙེད་དོ། །རྒྱ་མཚོར་འགྲོ་བའི་ཆུ་
ཀླུང་དུ་ཞུགས་ནས་ཏིལ་ནག་པོ་ལ་སྟོང་ཕྲག་བརྒྱད་བཟླས་པར་བྱ་སྟེ་སྲད་བུ་ཅན་དང༌། ཏིལ་དང༌། སོལ་བ་ཉིད་དོ། །རིང་བསྲེལ་དང་བཅས་པའི་མཆོད་རྟེན་དུ་དཀར་པོའི་ཚེ་

95-1-281a

གཅིག་ནས་བརྩམས་ནས་བཅོ་ལྔ་ལ་མཚན་མོ་གསུམ་དུ་སྨྱུང་བར་གནས་པས་ཨུ་དུམ་བཱ་རའི་ཤིང་གིས་མེ་སྦར་ནས་ཡུངས་ཀར་དཀར་པོ་ལ་
ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །ཡུལ་གྲུ་ལྔའི་དཔོན་པོར་འགྱུར་རོ། །བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་ཏིལ་
ལ་ཞོ་དང༌། མར་དང༌། སྦྲང་རྩིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །བཅོ་ལྔ་ལ་མཚན་མོ་གསུམ་དུ་སྨྱུང་བར་གནས་པ་བྱས་ནས་གལ་ཏེ་ཏིལ་དེ་རྣམས་ཕྱོགས་
དང་། ཕྱོགས་བྲལ་དུ་སོང་ན་དེའི་ཚེ་གྲུབ་པ་ཡིན་ཏེ་སེམས་ཅན་ཐམས་ཅད་དབང་དུ་བྱེད་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་སྔོན་
དུ་སྟོང་ཕྲག་བརྒྱ་བཟླས་ཏེ་ཟླ་བ་གཟས་བཟུང་བ་ན་ཏིལ་མར་ལན་བདུན་ཅུ་ཕུལ་ནས་ཇི་སྲིད་ཝུ་བ་འབྱུང་བ་དེ་སྲིད་དུ་བཟླས་པར་བྱའོ། །འཐུངས་ན་ཐོས་པ་འཛིན་པར་
འགྱུར་རོ། །ཀུན་དུ་རུ་སྐལ་སྟོང་ཕྲག་བརྒྱ་བཟླས་ནས་བླངས་ན་གྲོང་གཅིག་རྙེད་དོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཉི་མ་སོ་སོར་བརྒྱད་བརྒྱར་
བཟླས་པར་བྱ་སྟེ་དཔལ་དང་ལྡན་པར་འགྱུར་རོ། །ཨ་པཱ་མརྒའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་ཏེ་ཉི་མ་སོ་སོར་སྦྱིན་སྲེག་སྟོང་ཕྲག་བརྒྱད་བྱས་

95-1-281b

ན་གྲོང་རྙེད་དོ། །བུ་མང་པོ་ཅན་གྱི་ཡམ་ཤིང་ལ་མེ་སྦར་ནས་ཤུ་དག་སྟོང་ཕྲག་བརྒྱད་དུ་སྦྱིན་སྲེག་བྱའོ། །ཐལ་བ་དེས་ཐིག་ལེ་བྱའོ། །མི་སྣང་བར་འགྱུར་རོ། །གལ་ཏེ་མ་གྱུར་ན་
ལན་གསུམ་དུ་ཡང་བསྒྲུབ་པར་བྱའོ། །ཟླ་བ་གཟས་བཟུང་བ་ན་ཆུ་ཀླུང་གི་འགྲམ་དུ་སོང་ནས་བིལ་བའི་ཡམ་ཤིང་གིས་མེ་སྦར་ནས་བིལ་བའི་མེ་ཏོག་ལ་མར་གྱིས་བཏགས་
པའི་སྦྱིན་སྲེག་སྟོང་ཕྲག་བརྒྱ་བྱས་ན་གནོད་སྦྱིན་གཞོན་ནུ་འོང་བར་འགྱུར་རོ། །མཚན་མོ་ཕྱེད་ན་རིག་པ་སྟོང་ཕྲག་བཟླས་ནས་དེ་ནས་གཅིག་འོང་བར་བྱེད་དེ་གཏེར་རྣམས་
སམ། ནོར་གྱི་བདག་པོ་གང་ཚིག་གིས་བརྗོད་དེ་བྱེད་དོ། །ནག་པོའི་བརྒྱད་པ་ལ་བཅོམ་ལྡན་འདས་ལ་དྲི་དང༌། མེ་ཏོག་དང༌། བདུག་པ་ལ་སོགས་པ་རྣམས་ཀྱིས་མཆོད་པ་
བྱས་ནས་ནག་པོའི་བཅུ་བཞི་པ་ལ་གཏོར་མའི་ཆོ་ག་བྱ་སྟེ་རིག་པ་སྟོང་ཕྲག་བརྒྱད་བཟླས་པར་བྱའོ། །ཤ་ཟ་རྣམས་འོང་བར་བྱེད་དོ། །གཏེར་རྐོས་ཤིག་ཅེས་བརྗོད་པར་
བྱའོ། །དེ་ནས་གཏེར་སྩོལ་བར་བྱེད་དེ་བླངས་ནས་བདག་ཉིད་དཀོན་མཆོག་གསུམ་པོ་རྣམས་ལ་དབུལ་བར་བྱའོ། །དེ་བཞིན་དུ་རས་རིས་བཅིང་བའི་ལས་ཀྱང་བཅོམ་
ལྡན་འདས་ཀྱི་སྤྱན་སྔར་བ་རུ་རའི་ཤིང་གིས་མེ་སྦར་ནས་ཉི་མ་སོ་སོར་ཏིལ་དང༌། འབྲས་ཐུག་པོ་ཆེའི་སྦྱིན་སྲེག་སྟོང་བྱའོ། །བློན་པོ་དབང་དུ་བྱེད་པ་ལ་ཡུངས་ཀར་དཀར་

95-1-282a

པོའི་སྦྱིན་སྲེག་གིས་དབང་དུ་འགྱུར་རོ། །སྲ་རྩི་པོག་གི་སྦྱིན་སྲེག་གིས་རྒྱལ་པོ་དབང་དུ་འགྱུར་རོ། །བུད་མེད་དང༌། སྐྱེས་བ་དབང་དུ་བྱེད་པ་ལ་
ཕུབ་མའི་སྦྱིན་སྲེག་སྟོང་ཕྲག་བརྒྱད་བྱའོ། །ཨ་རུ་རའི་ཤིང་གིས་མེ་སྦར་ནས་བཅོམ་ལྡན་འདས་ཀྱི་སྤྱན་སྔར་ཉི་མ་སོ་སོར་སྒྲོན་ཤིང་གིས་སྦྱིན་སྲེག་སྟོང་བྱ་སྟེ་དོང་ཙེ་
བརྒྱ་རྙེད་དོ། །སློང་མོ་ཟ་བས་ཉི་མ་སོ་སོར་དུས་གསུམ་དུ་པ་ལཱ་ཤའི་སྦྱིན་སྲེག་བྱ་སྟེ་གསེར་བརྒྱ་སོ་སོར་རྙེད་དོ། །རྒྱ་མཚོར་སོང་ནས་རིག་པ་སྟོང་ཕྲག་བརྒྱ་བཟླ་སྟེ་ཇི་
སྲིད་རིན་པོ་ཆེ་རྣམས་སྦྱིན་པར་བྱེད་དོ། །བླང་བར་བྱ་སྟེ་དཀོན་མཆོག་གསུམ་ལ་ངེས་པར་སྦྱར་བར་བྱའོ། །སྔགས་འདི་ཉིད་ཀྱིས་ས་གའི་ཟླ་བ་ཉ་བ་ལ་མཚན་ཐོག་ཐག་
ཏུ་བཟླས་པ་བར་མ་ཆད་པ་བརྗོད་པར་བྱའོ། །བྱང་ཆུབ་ཀྱི་ཤིང་དྲུང་དུ་བཅོམ་ལྡན་འདས་ལ་མཆོད་པ་བྱས་ནས་ཨ་པཱ་མརྒའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་
གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །བདག་ཉིད་སྟོན་པ་ཡུངས་ཀར་གྱིས་གྲོལ་བར་འགྱུར་རོ། །ཞི་བར་འདོད་ན་འབྲས་ཡོས་ཀྱི་སྲེག་བླུགས་ཀྱིས་སྦྱིན་
སྲེག་བརྒྱད་བརྒྱ་བྱས་ན་ཞི་བར་འགྱུར་རོ། །རྒྱས་པར་འདོད་ན་འོ་མ་ཅན་གྱི་ཡམ་ཤིང་གིས་མེ་སྦར་ནས་ཏིལ་དང༌། འབྲས་ཐུག་པོ་ཆེས་ཐུན་གསུམ་དུ་སྦྱིན་སྲེག་བརྒྱད་

95-1-282b

བརྒྱར་བྱའོ། །ཉི་མ་གསུམ་དུ་ཨ་མྲའི་ཡམ་ཤིང་གིས་མེ་སྦར་ནས་དུར་བྷ་དང༌། ཚེར་མ་ཅན་གྱི་སྦྱིན་སྲེག་སྟོང་ཕྲག་བརྒྱད་བྱའོ། །རྩོད་པར་འདོད་པ་རྣམས་ཀྱི་སྨྲ་བའི་མཆོག་
ཏུ་འགྱུར་རོ། །ཉི་མ་སོ་སོར་འབྲུ་རློན་པ་དང༌། ཕུབ་མ་རྣམས་ལག་པ་གཡོན་པས་སྦྱིན་སྲེག་བྱས་ན་མིང་ནས་སྨོས་ན་མཚན་མོ་བདུན་གྱིས་དབང་དུ་འགྱུར་རོ། །རྒྱལ་པོའི་
ཡམ་ཤིང་གིས་མེ་སྦར་ནས་ཏིལ་དང༌། འབྲས་ཐུག་པོ་ཆེའི་སྦྱིན་སྲེག་ཐུན་མཚམས་གསུམ་དུ་སྟོང་ཕྲག་བརྒྱད་བྱའོ། །ཉི་མ་གསུམ་དུ་ཨ་མྲའི་ཡམ་ཤིང་གིས་མེ་སྦར་ནས་
དུར་བྷ་དང༌། ཚེར་མ་ཅན་གྱི་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་བདུན་གྱིས་སྐྱེས་བུ་ཆེན་པོ་རྣམས་དབང་དུ་འགྱུར་རོ། །འོ་མ་དང༌། བ་ལང་གི་གཅིན་དང༌། ནས་ཟན་དང༌།
བསོད་སྙོམས་ཟ་བའམ། མི་སྨྲ་བའི་བརྟུལ་ཞུགས་ཀུན་ཏུ་སྤྱད་ཅིང་གཙང་མས་གོས་གཙང་མ་དང༌། ཤིང་ཤུན་འཆང་བས་སྒྲུབ་པ་བྱས་ཏེ་གང་གཱར་གཏུན་ཤིང་གི་སྒྲ་དང་
བྲལ་བ་གཙང་མའི་ཕྱོགས་སུ་ཆུ་བོའི་འགྲམ་གཉིས་ཀྱིས་བླངས་ནས་ཁྲུ་བདུན་པའི་སའི་གོང་བུ་བཞི་བྱས་ནས་དབུས་སུ་འདབ་མ་སྟོང་གི་པདྨ་བྱས་ཏེ་དེའི་སྟེང་དུ་བདེ་བར་
གཤེགས་པའི་མཐོ་གང་གི་ཚད་ཀྱི་ལྕགས་ལྔ་ལས་བྱས་པའི་འཁོར་ལོ་རབ་ཏུ་བཞག་ནས་དཀྱིལ་འཁོར་གྱི་དབུས་སུ་བྲིས་སྐུའི་སྤྱན་སྔར་བསྒྲུབ་པར་བྱའོ། །དྲི་ཞིམ་པོའི་དྲི་

95-1-283a

རྣམས་དང༌། ཙནྡན་དཀར་དམར་གྱིས་མཆོད་ནས་མན་དཱ་ར་བའི་མེ་ཏོག་དང༌། བདུག་པ་དང༌། ཕྲེང་བ་བརྒྱ་ཕུལ་ནས་བཅོམ་ལྡན་འདས་ལ་དྲི་དང་
མེ་ཏོག་དང༌། བདུག་པ་ལ་སོགས་པའི་མཆོད་པ་བྱའོ། །མར་གྱི་མར་མེའི་ཕྲེང་བ་བདུན་དབུལ་བར་བྱའོ། །ཕྱོགས་བཞིར་མར་གྱི་བུམ་པ་བཞི་རབ་ཏུ་སྦར་བར་བྱའོ། །
ཕྱོགས་བཞིར་བུམ་པ་བཞི་ས་བོན་ཐམས་ཅད་ཀྱིས་གང་བར་རིན་པོ་ཆེ་རྣམས་བཅུག་ནས་བཞག་པར་བྱའོ། །ཨ་ག་རུ་དང༌། ཀུན་དུ་རུ་སྐ་དང༌། དཔལ་རྣམས་བཏགས་
པ་དང༌། གུ་གུལ་གྱི་བདུག་པ་དབུལ་བར་བྱའོ། །གཏོར་མའི་ཆོ་ག་བྱས་ནས་ཕྱོགས་བཞིར་སྔར་བརྗོད་པའི་ཞོ་ཟན་སྔོན་མ་ཅན་དབུལ་བར་བྱའོ། །ལྷོ་རུ་ནི་ན་བྷུ་ཏཀྟྲ་ར་
དར་བ་ཆུ་དང་བསྲེས་པ་སྦྱིན་པར་བྱའོ། །བྱང་ཕྱོགས་སུ་འོ་ཐུག་གིས་གང་བའི་གཏོར་མས་ཉེ་བར་མཆོད་པར་བྱའོ། །སེམས་ཅན་ཐམས་ཅད་ལ་ཕྱོགས་བཞིར་རྒྱུན་མི་འཆད་
པ་འབྱུང་བར་བྱའོ། །པཱ་ལ་ཤའི་ཡམ་ཤིང་གིས་མེ་སྦར་ནས་ཨ་པཱ་མརྒའི་ཡམ་ཤིང་ལ་མར་གྱིས་བཏགས་ལ་ལན་བདུན་མངོན་པར་སྔགས་ཏེ་སྦྱིན་སྲེག་བརྒྱད་བརྒྱ་
བྱའོ། །མིང་ནས་སྨོས་པ་དེ་དབང་དུ་འགྱུར་རོ། །བྱང་ཆུབ་ཀྱི་ཡམ་ཤིང་གིས་མེ་སྦར་ནས་ལན་ཚྭ་ལས་བྱུང་བའི་གཟུགས་བརྙན་བྱས་ཏེ་མགོ་བོ་ནས་བརྩམས་ཏེ་ཇི་སྲིད་

95-1-283b

རྐང་པའི་བར་དུ་སྲེག་བླུགས་རེ་རེ་ལ་ལན་བདུན་བདུན་མངོན་པར་སྔགས་པ་བྱས་ནས་སྲེག་བླུགས་སྟོང་ཕྲག་བརྒྱད་བྱའོ། །མིང་ནས་སྨོས་པའི་རྒྱལ་པོ་དབང་དུ་འགྱུར་རོ། །
དཀར་པོའི་བཅོ་ལྔ་ལ་ཡན་ལག་བརྒྱད་དང་ལྡན་པའི་གསོ་སྦྱོང་ཅན་གྱིས་ཉིན་མཚན་དུ་སྨྱུང་བར་གནས་ཏེ་ས་ལ་མ་ལྷུང་བའི་བ་བྱུང་གིས་བ་ལང་གི་ལྤགས་པའི་ཚད་ཀྱིས་
དཀྱིལ་འཁོར་ཉེ་བར་བྱུགས་ནས་རིང་བསྲེལ་དང་བཅས་པའི་མཆོད་རྟེན་དང༌། འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་གསེར་དངུལ་གྱི་སྣོད་དུ་སེར་
སྐྱར་རྒྱུད་མཚུངས་པའི་བའི་མར་གཞོན་ནུ་མས་བསྲུབས་པ་བླངས་ནས་ཀུ་ཤའི་ཁྲེས་ལ་ཉེ་བར་འདུག་ཏེ་ལག་པ་གཡོན་པས་སྣོད་བཟུང་ལག་པ་གཡས་པའི་མིང་མེད་ཀྱི་སོར་
མོས་དཀྲུག་པར་བྱ་སྟེ་ཇི་སྲིད་དྲོ་བར་གྱུར་པ་དེ་སྲིད་དུའོ། །དེ་ནས་བཏུང་བར་བྱ་སྟེ་ཡིད་གཞུངས་པར་འགྱུར་རོ། །ལན་གཅིག་བརྗོད་པས་ཐོས་པ་འཛིན་པར་བྱེད་དོ། །དེ་ལ་དུ་
བ་འཐུལ་བས་ནི་དབང་དུ་བྱེད་པར་འགྱུར་རོ། །འབར་བས་ནི་མི་སྣང་བར་འགྱུར་རོ། །ཡན་ལག་ཐམས་ཅད་ན་བ་ཉེ་བར་ཞི་བར་འདོད་པས་དཀར་པོའི་བརྒྱད་པ་ལ་གསོ་སྦྱོང་ཅན་
གྱིས་སྔ་དྲོ་ལས་བརྩམས་པར་བྱའོ། །ཤར་ལ་སོགས་པའི་ཕྱོགས་སུ་གཞུའི་ཚད་ཀྱི་དཀྱིལ་འཁོར་ཉེ་བར་བྱུགས་ནས་དབུས་སུ་ནད་པའི་སོ་ཕག་གཞག་པར་བྱའོ། །ཕྱོགས་

95-1-284a

བཞི་རྣམས་སུ་བུམ་པ་ཆུས་གང་བ་བཞི་ལ་བརྒྱད་བརྒྱར་མངོན་པར་བཟླས་ལ་གཞག་པར་བྱའོ། །སོ་ཕག་རྣམས་ཀྱི་སྟེང་དུ་སེན་རྩིའི་གོ་ས་གཞག་
པར་བྱའོ། །གཞོན་ནུ་མས་བཀལ་བའི་ཚོན་སྣ་ལྔའི་སྐུད་པས་ཡོངས་སུ་དཀྲིས་ཏེ་དྲི་ཞིམ་པོས་ཡོངས་སུ་བཀང་བས་སོ། །ཕྱི་རོལ་དུ་དཀྱིལ་འཁོར་བྱའོ། །ཕྱོགས་བཞིར་
ཆང་དང༌། ཤའི་གཏོར་མ་དབུལ་ལོ། །དྲི་ཞིམ་པོའི་མེ་ཏོག་གིས་མཆོད་པ་བྱས་ནས་གུ་གུལ་གྱི་དུད་བ་དབུལ་ལོ། །ཟངས་ཀྱི་སྣོད་མར་གྱིས་བཀང་བ་གཞག་པར་བྱའོ། །དེ་
ནས་ཀུ་ཤ་ལྗང་གུ་བཟུང་ནས་ནད་པ་གོས་དཀར་མོ་ཅན་ལ་ཇི་སྲིད་རྐང་པའི་བར་དུ་བྱབ་བར་བྱའོ། །མར་གྱི་སྟེང་དུ་ཀུ་ཤ་དོར་བར་བྱའོ། །དེ་བཞིན་དུ་བརྒྱ་རྩ་བརྒྱད་བྱའོ། །
དེ་ནས་མར་ཟོས་པས་བལྟ་བར་བྱའོ། །དེ་ནས་ཀུ་ཤ་ལྗང་གུ་བླངས་ནས་ཟློས་བཞིན་དུ་གཞག་པར་བྱའོ། །སྦྱངས་པ་ལས་འབྱུང་བའི་སྣོད་དང༌། གོས་བྱས་ནས་སངས་རྒྱས་
དང་། བྱང་ཆུབ་སེམས་དཔའ་ཐམས་ཅད་ཀྱི་ཞབས་ལ་ཕྱག་བྱེད་དུ་གཞུག་གོ །དེ་ནས་པྲི་ཡང་ཀུ་དང༌། ནཱ་ག་གེ་སར་དང༌། སྦྲང་རྩི་ཅན་དང༌། བཞི་པོ་ཅིག་ཏུ་བྱས་ནས་
མཉམ་པར་ཐོབ་པར་བྱས་ལ་མར་དང་ལྷན་ཅིག་པའི་ཟས་མཆོག་ཟོས་ན་ནད་མེད་པ་རང་བཞིན་དུ་གནས་པར་འགྱུར་རོ། །སྐུད་པ་སྔོན་པོ་ལ་ལན་བདུན་མངོན་པར་སྔགས་

95-1-284b

པ་བྱས་ནས་རྐེད་པ་ལ་བཅིང་བར་བྱའོ། །ཤུ་བ་མཆེད་པ་ཉེ་བར་ཞི་བར་བྱེད་དོ། །དེ་བཞིན་དུ་མགྲིན་པ་ལ་ཉེ་བར་བཅིང་བར་བྱའོ། །དབུགས་མི་བདེ་བ་ཉེ་བར་ཞི་བར་འགྱུར་རོ། །
གསོ་སྦྱོང་ཅན་གྱིས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དཀྱིལ་འཁོར་ཉེ་བར་བྱུགས་ནས་དྲི་བཟང་པོའི་མེ་ཏོག་རྣམས་ཀྱིས་མཆོད་པ་བྱས་ཏེ་མར་གྱི་མར་མེ་དབུལ་ལོ། །
དེ་ནས་བྱང་ཆུབ་ཤིང་གིས་ཡམ་ཤིང་གིས་མེ་རབ་ཏུ་སྦར་རོ། །སྤར་ནས་སྲ་རྩི་པོག་ལ་ལན་བདུན་མངོན་པར་སྔགས་པའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱའོ། །ནད་ཉེ་བར་ཞི་བར་
བྱེད་དོ། །རིག་པས་བགེགས་ཉེ་བར་ཞི་བར་བྱེད། འདོད་པས་རྒྱ་མཚོར་འགྲོ་བའི་ཆུ་ཀླུང་གི་འགྲམ་གཉིས་ཀྱིས་བླངས་ནས་སེང་གེ་དང༌། སྟག་དང༌། ཕག་དང༌། ལུག་གི་གདོང་པ་
ལ་སོགས་པ་རྣམ་པ་སྣ་ཚོགས་པ་ཉི་ཤུ་རྩ་གཅིག་ལྷག་པའི་བརྒྱ་བྱའོ། །དེ་ནས་ནག་པོའི་བརྒྱད་པ་ལ་གསོ་སྦྱོང་ཅན་གྱིས་མཚན་མོ་ཕྱོགས་གཙང་མར་བླ་རེ་དམར་པོ་བྲེས་ལ་ལས་ཡང་
དག་པར་བརྩམ་མོ། །སེན་རྩིའི་གོས་བཅུ་བཞི་ལ་བགེགས་གཞག་པར་བྱའོ། །དབུས་སུ་བགེགས་རྣམས་ཀྱི་གཙོ་བོ་ལོག་འདྲེན་གཞག་པར་བྱའོ། །ཚོན་སྣ་ལྔའི་ཕྱེ་མ་ལ་ལན་གཅིག་
མངོན་པར་སྔགས་པ་རྣམས་ཀྱིས་དཀྱིལ་འཁོར་བདུན་བྱའོ། །དྲི་དམར་པོའི་མེ་ཏོག་རྣམས་ཀྱིས་མངོན་པར་མཆོད་པ་བྱས་ནས་མར་གྱི་མར་མེ་བཅུ་བཞི་དབུལ་ལོ། །གུ་གུལ་གྱི་བདུག་

95-1-285a

པ་དབུལ་ལོ། །ཤ་དང་བཅས་པའི་གཏོར་མ་བཅུ་བཞི་དབུལ་ལོ། །རྒྱ་སྐྱེགས་ཀྱི་ཁུ་བའང་བཅུ་བཞི་གཏོར་བར་བྱའོ། །དེ་ནས་སྲད་བུ་དམར་པོ་ལ་ལན་
བདུན་མངོན་པར་སྔགས་པས་མཚན་མ་བཅིང་བར་བྱའོ། །འབྱུང་པོ་དང༌། བགེགས་ཀྱི་རྒྱལ་པོའང་བཅིང་བར་བྱའོ། །དེ་ནས་ཨུ་དུམ་བཱ་རའི་ཡམ་ཤིང་གིས་མེ་སྦར་ནས་
བགེགས་རྣམས་བཅིང་བར་བྱའོ་ཞེས་བརྗོད་དེ། སྭཱ་ཧཱའི་ཡི་གེས་དཀྱིལ་འཁོར་བ་རྣམས་ལ་སྦྱིན་སྲེག་སྟོང་ཕྲག་བརྒྱད་བྱའོ། །དེར་བགེགས་དང༌། ལོག་པར་འདྲེན་པ་བཅིངས་
པར་འགྱུར་རོ། །རིག་པ་རྣམས་ཐམས་ཅད་སྒྲུབ་པར་བྱེད་པ་ན་བགེགས་རྣམས་འཕྲུལ་བྱེད་དོ། །དེས་ན་བགེགས་དང༌། ལོག་པར་འདྲེན་པ་རྣམས་སའི་སྣོད་གཅིག་ཏུ་
བགེགས་ཐམས་ཅད་གཞུག་པར་བྱའོ། །གཅིག་ཏུ་ལོག་པར་འདྲེན་པ་ཆེན་པོའོ། །དེ་ནས་བགེགས་རྣམས་ཐམས་ཅད་ལ་མེ་ཏོག་ཐམས་ཅད་དབུལ་བར་བྱ་ཞིང་ལོག་
པར་འདྲེན་པ་ཆེན་པོ་ལ་ཙནྡན་དམར་པོ་དང༌། ཀ་ར་བཱི་རའི་མེ་ཏོག་དམར་པོ་དབུལ་ལོ། །བགེགས་རྣམས་ཐམས་ཅད་ལ་རྫས་ཐམས་ཅད་ཀྱི་བདུག་པ་དབུལ་ལོ། །ལོག་པར་
འདྲེན་པ་ཆེན་པོ་ལ་གུ་གུལ་གྱི་བདུག་པ་དབུལ་ལོ། །མར་དང་བསྲེས་པ་དབུལ་ལོ། །དེ་ནས་ལྟེ་བའི་ཚད་ཀྱི་དོང་དུ་སོ་སོར་གཞུག་པར་བྱའོ། །དེ་ལྟ་བུས་བགེགས་ཐམས་ཅད་

95-1-285b

མེད་པར་འགྱུར་རོ། །གསོ་སྦྱོང་ཅན་གྱི་དཀར་པོའི་བཅོ་ལྔ་ལ་རིང་བསྲེལ་དང་བཅས་པའི་མཆོད་རྟེན་དུས་ལ་མ་ལྷུང་བའི་བ་ལང་གི་ལྕི་བས་དཀྱིལ་འཁོར་ཉེ་བར་བྱུགས་པ་བྱས་
ནས་མེ་ཏོག་དང༌། དྲི་དང༌། བདུག་པ་དང༌། མར་གྱི་མེ་ལ་སོགས་པ་རྣམས་ཀྱིས་མཆོད་པ་བྱས་ནས་ཨུ་དུམ་བཱ་རའི་ཤིང་གིས་མེ་སྦར་ནས་ཚངས་མའི་ཡམ་ཤིང་གི་སྦྱིན་སྲེག་བྱ་
ཞིང་ལྷ་ལ་ཕུལ་བ་ཟོས་ན་ཡིད་གཞུངས་པར་འགྱུར་རོ། །འོ་མའི་སྦྱིན་སྲེག་བྱས་ན་བྲམ་ཟེ་རྣམས་དབང་དུ་འགྱུར་རོ། །ལྷ་ལ་ཕུལ་བའི་སྦྱིན་སྲེག་བྱས་ན་རྒྱལ་རིགས་དབང་དུ་
འགྱུར་རོ། །ནས་དང༌། ཞོ་དང༌། ལྷ་ལ་ཕུལ་བ་ཅིག་ཏུ་བྱས་ནས་སྦྱིན་སྲེག་བྱས་ན་རྗེ་རིགས་དབང་དུ་འགྱུར་རོ། །དག་ལ་བལྟས་ནས་བཟླས་པ་བྱས་ན་རེངས་པར་འགྱུར་རོ། །ལན་
བདུན་མངོན་པར་སྔགས་པའི་ཆུས་ཐམས་ཅད་འབེབས་པ་དང༌། ནོར་བྱེད་དོ། །དུག་ཐམས་ཅད་ལའང་ཉེ་བར་བྱུག་གོ །ཞུན་མཁན་གྱི་རིལ་བུ་བྱས་ནས་ལན་བདུན་མངོན་པར་
སྔགས་པས་མིག་ནད་སེལ་བར་བྱེད་དོ། །ན་བ་ལ་སྐུད་པ་བཅིང་བར་བྱ་སྟེ་གདོན་ཐམས་ཅད་མི་འབྱུང་ངོ༌། །གཙུག་ཕུད་བཅིངས་པས་བདག་ཉིད་སྲུང་བའོ། །ཐལ་བས་དཀྱིལ་འཁོར་
བཅིང་བའོ། །བོང་བ་ལ་ལན་བདུན་བཟླས་པས་ཕྱོགས་བཅིང་བའོ། །བུད་མེད་བུ་མ་ཐོན་པ་ལ་ཏིལ་ལ་ཡོངས་སུ་བཟླས་ནས་སྦྱིན་པར་བྱ་སྟེ་བདེ་བར་བཙའ་བར་འགྱུར་རོ། །རྨོངས་

95-1-286a

པས་མངལ་གྱི་ཟླ་མཚན་གྱི་དུས་ལས་འདས་པ་ན་ཁྲུས་བྱ་ཞིང་རྒྱུད་མཚུངས་པའི་འོ་མ་ལ་བརྒྱ་རྩ་བརྒྱད་མངོན་པར་སྔགས་པ་བྱས་ནས་བཏུང་བར་
སྦྱིན་ཞིང་བཟའ་བ་མཆོག་དང༌། མར་བསྲེས་པ་བཟའ་བར་བྱའོ། །དེ་ནས་བུ་བཙའ་བར་འགྱུར་རོ། །བུ་མང་པོ་ཅན་གྱི་སྦྱིན་སྲེག་བརྒྱ་རྩ་བརྒྱད་བྱའོ། །ཐལ་བར་ཆུའི་བུམ་པ་
བཞི་དང་ཀུན་ཏུ་བསྲེས་ནས་གཞག་པར་བྱའོ། །ཤུ་དག་ལ་ལན་བརྒྱད་བརྒྱར་བཟླས་ཏེ་ལག་པ་གཡས་པ་ལ་བཅིངས་པས་ཇི་སྲིད་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །
གཞན་གྱིས་མི་ཐུབ་པའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་ན་གཡུལ་དུ་གཞན་གྱིས་མི་ཐུབ་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་མདུད་པ་བྱས་
ཏེ་ལན་བདུན་མངོན་པར་སྔགས་ནས་ལག་པ་བཅིང་བར་བྱའོ། །བརྟན་པ་དང༌། གཡོ་བའི་དུག་མི་འབྱུང་ངོ༌། །དེ་ནས་མ་རུངས་པས་མཆེ་བའི་མིང་ནས་སྨོས་ཏེ་ཆུ་ལ་
ལན་བདུན་མངོན་པར་སྔགས་ནས་ཁྱོར་ཆུ་འཐུངས་བས་དེ་ལྟ་བུས་ཤི་བའང་ལྡང་བར་འགྱུར་རོ། །དེ་བཞིན་དུ་བཅུ་བཞི་རུ་མངོན་པར་སྔགས་པར་བྱས་ནས་བཏུང་བ་
སྦྱིན་པར་བྱའོ། །འཇོག་པོས་ཀྱང་མཆེ་བ་སོས་པར་བྱའོ། །ཆང་གི་ཕབས་ལ་ལན་བདུན་མངོན་པར་སྔགས་པ་བྱས་ནས་ཤི་བ་ལ་སྦྱིན་པར་བྱའོ། །གལ་ཏེ་བྱིས་པ་མི་འབྱུང་

95-1-286b

ངོ། །དེ་ནས་སེམས་དཔའ་ཆེན་པོས་སླར་ཡང་རིག་པ་ཐམས་ཅད་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྒྲུབ་པའི་ཐབས་ཀྱི་
སྤྱིའི་རིག་པ་གསུངས་སོ། །ན་མོ་རཏྣ་ཏྲ་ཡཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་
ཡ། རི་ཛུ་ཀེ །ཏཱ་རེ། ཤཱནྟེ། ཏུཏྟཱ་རེ། ཨ་ན་བྷི། སཱ་ལེ། ཏུ་རེ་སྭཱཧཱ། འདི་ནི་འཕགས་མ་སྒོལ་མ་སྤྱི་བོའི་སྒྲོལ་མ་ཞེས་བྱའོ། །རིག་པ་འདིས་རྒྱ་མཚོར་འགྲོ་བའི་ཆུ་ཀླུང་དུ་ཕྲག་
པའི་ཚད་ཀྱིས་ཆུར་ཞུགས་ནས་རིག་པ་སྟོང་ཕྲག་བརྒྱ་བཟླས་པར་བྱ་སྟེ་ཇི་སྲིད་ནམ་མཁའ་ཉི་མའི་དཀྱིལ་འཁོར་ལ་བུག་པ་མཐོང་བའི་བར་དུ་སྟེ་དེ་ལྟ་བུ་བྱས་པས་ལས་འགྲུབ་
པར་འགྱུར་རོ། །གལ་ཏེ་མ་མཐོང་ན་སླར་ཡང་བསྒྲུབ་པར་བྱའོ། །དེ་ནས་ལན་བདུན་དུ་མར་རྗེས་སུ་སོང་ནས་དྲི་དང༌། མེ་ཏོག་དང༌། བདུག་པ་དང༌། གཏོར་མའི་ཆོ་ག་བྱ་
སྟེ་ལག་པ་གཡས་པས་མནན་ནས་མཚན་ཐོག་ཐག་ཏུ་བཟླས་པར་བྱའོ། །ཇི་སྲིད་དབུགས་འབྱིན་ནོ་ཞེས་བརྗོད་པའི་བར་དུའོ། །ཉི་མ་སོ་སོར་དངུལ་བརྒྱ་སྦྱིན་པར་བྱེད་དེ་
དེའང་ཟད་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་

95-1-287a

ཀ་རུ་ཎི་ཀཱ་ཡ། རི་ཛུ་ཀེ། ཏཱ་རེ། ཤཱནྟེ། ཏཱ་རེ། ཨ་ན་བྷི། ལཱ་སྱེ་ཏུཏྟཱ་རེ། ཨ་གྲ། དྷརྨ་ནི་ཏྱཱ་ཏེ། ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་དག་པ་ཞེས་
བྱ་བ་སྟེ། རིག་པ་འདིས་དགོན་པའི་བ་ལང་གི་ལྕི་བ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དུས་གསུམ་དུ་བ་ལང་བརྒྱ་རྙེད་དོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀཱ་རུ་ཎི་ཀཱ་ཡ། ལམྦེ། པྲ་ལམྦེ། ལམྦེ་བཱིཪྻ། སརྦ་སིདྡྷི་མྨེ་ཀུ་རུ་སྭཱཧཱ། འདི་ནི་འཕགས་
མ་སྒྲོལ་མ་འཕྱང་བ་ཞེས་བྱ་བ་སྟེ་རིག་པ་འདིས་ཀ་ར་བཱི་རའི་ཡམ་ཤིང་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཇི་སྲིད་རྒྱལ་པོ་དབང་དུ་འགྱུར་ཏེ་
འོང་བར་བྱེད་དོ། །སྡེ་སྣོད་སྨྲ་བའང་བསྒོ་བའི་ལས་བྱས་པ་འཆིང་བ་གྲོལ་བ་ལ་སོགས་པ་དེའང་སྦྱོང་དུ་འཇུག་གོ །དེ་མ་གྲོལ་བར་དུ་མང་དུ་དངོས་གྲུབ་ཐམས་ཅད་ཀྱིས་
གྲུབ་པ་ཡང་སྔར་བརྗོད་པའི་རིགས་པས། སརྦ་སིདྡྷིཉྩ། མེ་ཀུ་རུ་སྭཱཧཱ་ཞེས་བྱིན་ནས་རྟག་ཏུ་བཟླས་པས་འཆིང་བ་གྲོལ་བར་བྱེད་དོ། །ཡང་ན་གཙང་མར་གྱུར་པས་
མཚན་ཐོག་ཐག་བཟླས་པར་བྱ་སྟེ་འཆིང་བ་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་

95-1-287b

ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། རི་ཛུ་ཀ །དྷརྨེ། ཏཱ་རེ། ཤཱནྟ་དྷརྨ་ཏུཏྟཱ་རེ་ཨ་ན་བི་ལ་སྱེ། དྷརྨེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མོ་ཞི་བ་ཞེས་བྱ་བའི་རིག་
པ་སྟེ་འདིས་མ་དུ་ལུམ་ག་དང༌། དྷཱ་ལན་དང༌། སོག་མའི་མེ་ལ་སྦྱིན་སྲེག་བྱ་སྟེ་ཇི་སྲིད་ལོག་འདྲེན་འོང་བར་བྱེད་དེ་དེ་བརྗོད་པར་བྱའོ། །ཉི་མ་སོ་སོར་བདག་ལ་དོང་ཙེ་རེ་སྦྱིན་
མོ། །དེའང་ཟད་པར་བྱའོ། །བཅོམ་ལྡན་འདས་ཀྱི་ཞབས་ལ་རེག་ཏུ་གཞུག་པར་བྱའོ། །དེ་ནས་གྲུབ་པར་འགྱུར་རོ། །རྣམ་པ་གཞན་དུ་ན་མི་སྡོད་དོ། །ན་མོ་རཏྣ་ཏྲ་ཡཱ་ཡ། ན་
མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། རི་ཛུ་ཀ །དྷརྨ་ནི་ཏྱཱ་ཏེ། ཏཱ་རེ་ཤནྟ། དྷརྨ་ནི་ཏྱཱ་
ཏེ་ཏུཏྟཱ་རེ་ཨ་ན་བྷི་ལཱ་སྱེ། དྷརྨ་ནི་ཏྱཱ་ཏི། ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་དྲང་པོ་ཞེས་བྱ་བའི་རིག་པ་སྟེ་འདིས་རིང་བསྲེལ་དང་བཅས་པའི་མཆོད་རྟེན་དུ་བེ་ཀངྐ་ཏའི་
ཡམ་ཤིང་གིས་མེ་སྦར་ནས་བིལ་བའི་འབྲས་བུ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །འདིས་ལས་རྣམས་དཔལ་དང་ལྡན་
པའམ། ཡུལ་གྱི་བདག་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།

95-1-288a

མཧཱ་སཏྭཱ་ཡ། ཨ་གྲ་དྷརྨ་ནི་ཏྱཱ་ཏཱ་ར། རི་ཛུ་ཀ །དྷརྨ་ནི་ཏྱཱ་ཏེ། ཏུཏྟཱ་རེ། ཨ་ན་བྷི་ལཱ་སྱེ། དྷརྨ་ནི་ཏྱཱ་ཏེ་ཏཱ་རེ་སྭཱཧཱ། འདི་ནི་འཕགས་མ་སྒྲོལ་མ་མཆོག་
ཅེས་བྱ་བའི་རིག་པ་སྟེ་འདིས་རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་ཀི་ཀི་རཱ་དྷཱིའི་མེ་ཏོག་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་སོ་སོའམ། ཉིན་ཞག་ལ་ཚལ་བདུན་
ནམ། བརྒྱད་རྙེད་དོ། །ཡང་ན་དངུལ་བརྒྱ་མཐོང་ངོ༌། །རིག་པ་དེ་ཉིད་ཀྱིས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་འོ་མ་ཅན་གྱི་ཤིང་གི་མེ་སྦར་ནས་མར་གྱི་
སྦྱིན་སྲེག་བྱའོ། །དཔལ་དང་ལྡན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མཿཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ཨ་གྲེ་ཏཱ་རེ། རི་ཛུ་ཀེ་ཏཱ་རེ། ཤཱནྟེ་ཏུཏྟཱ་རེ། ཨ་ན་བྷི་ལཱ་སྱེ། ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་མངོན་པར་རྗོད་པར་བྱེད་མ་ཞེས་བྱ་
བའི་རིག་པ་སྟེ་འདི་རྟག་ཏུ་བཟླས་པས་ནད་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་
ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་གྲེ་ཏཱ་རེ། ཨ་ན་བྷི་ལཱ་སྱེ། དྷརྨ་ཏུཏྟཱ་རེ། ཨ་ན་བྷི་ལཱ་སྱེ། དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་ངེས་པར་

95-1-288b

འབྱུང་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་འདོད་པ་ཉེ་བར་རྫོགས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྷ་ཡ།
ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་གྲེ་ཏཱ་རེ། རི་ཛུ་ཀ །དྷརྨ་ཏུཏྟཱ་རེ། ཨ་ན་བྷི་ལཱ་སྱེ། དྷརྨེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་མངོན་པར་བརྗོད་
པ་བྱར་མེད་པའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དགྲ་ཐམས་ཅད་ལས་མཆོག་ཏུ་རྒྱལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ།
ཨརྷ་ཏེ། སམྱཀྶཾ་བུདྡྷ་ཡ། ན་མོ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་གྲེ་ཏཱ་རེ། ཤཱནྟེ་དྷརྨེ་ཏུཏྟཱ་རེ། ཤཱནྟ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ཞི་བའི་ཆོས་
ངེས་པར་འབྱུང་མའི་རིག་པ་སྟེ་རྟག་ཏུ་བཟླས་པས་ཇི་ལྟར་འདོད་པ་བཞིན་དུ་ཐོབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀཱ་ཡ། ཨ་གྲེ་ཏཱ་རེ། རི་ཛུ་ཀ་དྷརྨ་ནིརྱཱ་ཏེ། ཏུཏྟཱ་རེ། ཨ་ན་བྷི་ལཱ་སྱེ་དྷརྨ་
ནིརྱཱ་ཏེ། ཏུཏྟཱ་རེ་སྭཱཧཱ། འདི་ནི་དྲང་པོ་ཅན་གྱིས་ཆོས་ཀྱི་མཆོག་ངེས་པར་འབྱུང་བའི་རིག་པ་སྟེ་རྟག་ཏུ་བཟླས་པས་དོན་ཐམས་ཅད་ཐོབ་པ་དང༌། བཅོམ་ལྡན་འདས་མ་

95-1-289a

འམ། རིན་པོ་ཆེ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་གྲེ་ཏཱ་རེ། རི་ཛུ་ཀེ་དྷརྨ་ནིརྱཱ་ཏེ་ཏུཏྟཱ་རེ། རི་ཛུ་ཀ་དྷརྨ་ནིརྱཱ་ཏེ་ཏུཏྟཱ་རེ་སྭཱཧཱ། འདི་ནི་འཕགས་མ་སྒྲོལ་མ་ཐམས་ཅད་དྲང་པོ་ཞེས་བྱ་བའི་
རིག་པ་སྟེ་རྟག་ཏུ་བཟླས་པས་སྐྱེ་བོ་ཐམས་ཅད་དགའ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མཿཨཱརྱ་ཨ་བ་
ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་གྲེ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་ཕོངས་པ་ལས་སྒྲོལ་བའི་མཆོག་ཅེས་བྱ་བའི་རིག་པ་སྟེ་རྟག་ཏུ་
བཟླས་པས་སྐྱེ་བ་རྒྱུན་མི་འཆད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ཨ་གྲེ་ཏཱ་རེ། ཨ་ན་བྷི་ལཱ་སྱེ་ཏུཏྟཱ་རེ། ཨ་ན་བྷཱི་ལཱསྱེ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་མཆོག་ཅེས་བྱ་བའི་
རིག་པ་སྟེ་རྟག་ཏུ་བཟླས་པས་མཆོག་གི་འབྲས་བུ་སྟེར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་

95-1-289b

ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཤཱནྟེ་དྷརྨེ་ཏུཏྟཱ་རེ་ཤཱནྟེ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་ཞི་བ་ལྡན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཞི་བའི་
སེམས་བསྐྱེད་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། རི་ཛུ་
ཀེ་ཏཱ་རེ། རི་ཛུ་ཀ་དྷརྨ་ཏུཏྟཱ་རེ་རི་ཛུ་ཀ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་དྲང་པོར་ལྡན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དྲང་པོའི་སེམས་བསྐྱེད་པར་
བྱེད་དོ། །ཆོས་ཐམས་ཅད་ཅེས་བྱ་བའི་རིག་པ་འདི་རྣམས་བཀླགས་པས་འགྲུབ་པ་བདག་ཉིད་སྲུང་བ་དང༌། གཞན་སྲུང་བ་དང༌། བདེ་བ་ཐམས་ཅད་སྦྱིན་པ། འབུམ་ཕྲག་གཅིག་
བརྗོད་པས་སྔར་བརྗོད་པའི་ལས་ཐམས་ཅད་བསྒྲུབ་པར་བྱ་སྟེ་སྟོང་ཕྲག་བཅུ་བཟླས་པས་བསོད་ནམས་འཕེལ་བར་བྱེད་པ། སྟོང་ཕྲག་སུམ་ཅུ་བཟླས་པས་བསོད་ནམས་དང་
ལྡན་པ། འབུམ་ཕྲག་གསུམ་བཟླས་ནས་མཚམས་མེད་པ་བྱས་པས་ཀྱང་འགྲུབ་པར་འགྱུར་ཏེ། མདོར་ན། མ་ནོར་བར་ཕན་པ་སྒྲུབ་པའི་སེམས་སྦྱིན་པ་སྙིང་རྗེའི་བདག་ཉིད་
ཅན་ཡང་རྟག་ཏུ་བཟླས་པས་ནད་ཐམས་ཅད་མེད་པར་འགྱུར་རོ། །ཡམས་ཐམས་ཅད་མི་འབྱུང་ངོ༌། །ཉེ་བར་འཚེ་བ་ཐམས་ཅད་འབྱུང་བར་མི་འགྱུར་རོ་ཞེས་དེ་བཞིན་དུ་རྟོགས་

95-1-290a

པར་བྱའོ། །དེ་ནས་འདིའི་ཆོ་ག་ཕྱོགས་ཙམ་དུ་འགྱུར་ཏེ་འབུམ་བཟླས་པས་ལས་ཐམས་ཅད་ཀྱིས་མི་ཆུགས་པར་འགྱུར་རོ། །འབུམ་ཕྲག་གཉིས་
བཟླས་པས་སྡིག་པ་ཟད་པར་འགྱུར་རོ། །འབུམ་ཕྲག་གསུམ་བཟླས་པས་མཆོག་རྣམས་སྒྲུབ་པར་བྱེད་དོ། །འབུམ་ཕྲག་བཞི་བཟླས་པས་མངོན་པར་ཤེས་པ་སོ་སོར་རྙེད་
དོ། །འབུམ་ཕྲག་ལྔ་བཟླས་པས་ལྷའི་ཤེས་པ་སོ་སོར་རྙེད་དོ། །འབུམ་ཕྲག་དྲུག་བཟླས་པས་ཡིད་བཞིན་གྱི་ནོར་བུ་རིན་པོ་ཆེ་རྙེད་དོ། །འབུམ་ཕྲག་བདུན་བཟླས་པས་མངོན་
པར་ཤེས་པ་ལྔར་འགྱུར་རོ། །འབུམ་ཕྲག་བཅུ་བཟླས་པས་རྒྱལ་སྲིད་ཆེན་པོ་སོ་སོར་རྙེད་དོ། །འབུམ་ཕྲག་བཅུ་གཅིག་བཟླས་པས་རིག་པ་འཛིན་པར་འགྱུར་རོ། །དེ་ནས་མིག་སྨན་
ལྡོང་རོས་ཨ་ཤྭཏྠའི་འདབ་མ་བདུན་གྱི་ནང་དུ་བཏུམས་ཏེ་བཅོམ་ལྡན་འདས་ཀྱི་སྤྱན་སྔར་ཇི་སྲིད་དྲོ་བ་དང༌། དུ་བ་འཐུལ་བ་དང༌། འབར་བ་དེ་སྲིད་དུ་བཟླས་པར་བྱའོ། །དེ་ལ་
དྲོ་བར་གྱུར་པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བའོ། །འབར་བས་ནི་ནམ་མཁའ་ལ་འགྲོའོ། །མར་གྱི་སྲེག་བླུགས་འབུམ་སྦྱིན་སྲེག་བྱས་ན་གང་འདོད་པ་དེ་
སྦྱིན་པར་བྱེད་དོ། །འབུམ་ཕྲག་བཅུ་གསུམ་བཟླས་པར་བྱ་སྟེ་འཕགས་པ་སྤྱན་རས་གཟིགས་དབང་ཕྱུག་མཐོང་ངོ༌། །དེ་མཐོང་ནས་གང་ཚོལ་བ་དེ་རྙེད་དོ། །ཙནྡན་དཀར་པོའི་

95-1-290b

ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །ཚིག་གམ། ཞབས་འཆིང་བ་ཐོབ་ཅིང་ཡུལ་གྱི་བདག་པོར་འགྱུར་རོ། །ཨ་ག་རུ་ནག་པོའི་ཡམ་ཤིང་གིས་སྦྱིན་སྲེག་འབུམ་བྱའོ། །
རྒྱལ་པོ་དབང་དུ་འགྱུར་རོ། །རྒྱ་ཆེན་པོ་རྙེད་དོ། །ཙནྡན་དམར་པོའི་ཡམ་ཤིང་གིས་སྦྱིན་སྲེག་འབུམ་བྱའོ། །གྲུབ་པ་ཐམས་ཅད་ལ་སྟོང་ཕྲག་བསྡུས་པ་རྙེད་དོ། །བྱང་ཆུབ་ཤིང་གི་འོག་ཏུ་
འབུམ་ཕྲག་བདུན་བཟླས་པར་བྱའོ། །བཅུད་དང༌། བཅུད་ཀྱིས་ལེན་རྣམས་རྙེད་དོ། །ཟོས་པས་སྐྲ་དཀར་དང༌། གཉེར་མ་སྤངས་པར་འགྱུར་རོ། །རྟག་ཏུ་བཟླས་པས་བྱ་རྒོད་སེལ་བར་
བྱེད་དོ། །འབུམ་ཕྲག་གཉིས་བཟླས་པས་རྒྱལ་པོའི་བཙུན་མོ་མཆོག་དང་རྣམ་པར་འཕྲུལ་བར་བྱེད་དོ། །ཡུངས་ཀར་རྒྱལ་པོས་རྟག་ཏུ་སྦྱིན་སྲེག་བྱས་ན་རྒྱལ་པོ་དབང་དུ་འགྱུར་རོ། །
འདི་ལ་མར་གྱིས་བཏགས་པའི་སྦྱིན་སྲེག་བྱའོ། །རྟག་ཏུ་ནོར་རྙེད་དོ། །གསོ་སྦྱོང་ཅན་གྱིས་འབུམ་བཟླས་པར་བྱའོ། །བཟའ་བ་དང༌། བཏུང་བ་ཞིམ་པོ་འབྱུང་བར་འགྱུར་རོ། །ཨརྒའི་
ཡམ་ཤིང་གིས་སྦྱིན་སྲེག་འབུམ་བྱའོ། །གསེར་བརྒྱ་རྙེད་དོ། །པི་ཎྱ་ཀཾ་གི་སྦྱིན་སྲེག་བྱའོ། །སྐྱེ་བོ་ཐམས་ཅད་དགའ་བར་འགྱུར་རོ། །ཡིད་ལ་བྱས་ནས་བཟླས་པ་བྱ་སྟེ་རྟག་ཏུ་བཟླས་
པས་ནད་ཐམས་ཅད་དང༌། གདོན་ཐམས་ཅད་དང༌། གདུང་བ་ཐམས་ཅད་དང༌། ཉེ་བར་འཚེ་བ་དང༌། འཇིགས་པ་ཐམས་ཅད་འཇོམས་པར་བྱེད་དོ། །གུ་གུལ་གྱི་རིལ་བུ་ལ་མ་

95-1-291a

གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །ནོར་འབྱུང་བར་འགྱུར་རོ། །འབུམ་ཕྲག་གསུམ་གྱིས་རྒྱལ་སྲིད་རྙེད་དོ། །རྒྱུ་སྐར་གྱིས་གནོད་པ་ལ་འོ་མ་
དང་ཕན་ཚུན་བསྲེས་པའི་ཞོའི་སྦྱིན་སྲེག་བྱ་སྟ་ཞི་པར་འགྱུར་རོ། །བདག་ཉིད་དམ། གཞན་གྱིས་སྣ་མའི་མེ་ཏོག་གིས་སྦྱིན་སྲེག་གིས་རྒྱལ་པོ་དབང་དུ་བྱེད་པར་འགྱུར་རོ། །དཱུར་བའི་
མྱུ་གུས་སྦྱིན་སྲེག་བྱ་སྟེ་ཞི་བར་འགྱུར་རོ། །བདག་དང༌། གཞན་གྱི་རྒྱས་པར་འདོད་ན་ཏིལ་དང༌། འབྲས་ཐུག་པོ་ཆེའི་སྦྱིན་སྲེག་བྱ་སྟེ་ནོར་ཆེན་པོ་ཐོབ་པར་འགྱུར་རོ། །བཱ་ལ་དང༌། སོ་སོ་
ལ་ཀ་ལ་བརྒྱད་བརྒྱར་མངོན་བར་སྔགས་པ་བྱས་ནས་འབྱུང་པོའི་ཉེ་བར་འཚེ་བས་བཏབ་པའི་སེམས་ཅན་ཐམས་ཅད་ལ་སྟོན་དུ་གཞུག་པར་བྱའོ། །མཐོང་བ་ལ་རབ་གནས་
འགྲོའོ། །མིག་ལ་བརྒྱད་བརྒྱར་བཟླས་ན་དང་པོ་གང་མཐོང་བདེ་དག་ཏུ་འགྱུར་རོ། །ཆུ་ལ་ཡོངས་སུ་བཟླས་ནས་གདོང་བཀྲུ་བར་བྱ་སྟེ་སྐྱེ་བོ་ཐམས་ཅད་དགའ་བར་འགྱུར་རོ། །བྱ་
རོག་མ་འཕུར་བ་ལ་རྟག་ཏུ་བཟླས་པས་གང་འདོད་པ་དེ་རྙེད་དོ། །ཆུ་ལ་ལན་བདུན་མངོན་པར་སྔགས་པའི་ཁྱོར་ཆུ་ཉི་མ་སོ་སོར་ཐོ་རངས་བཏུང་བར་བྱའོ། །ནད་མེད་པར་འགྱུར་རོ། །
དེ་ནས་བུད་མེད་དབང་དུ་བྱ་བར་འདོད་པས་ལན་ཚྭ་ལས་བྱས་པའི་གཟུགས་བརྙན་བྱས་ནས་རྐང་པ་གཡོན་པས་མནན་ཏེ་སྤྱི་བོར་སྟོང་ཕྲག་བརྒྱད་བཟླས་པར་བྱ་སྟེ་ཉི་མ་བདུན་གྱི་

95-1-291b

དབང་དུ་འགྱུར་རོ་ཞེས་པ་སྒྲུབ་ཐབས་ཀྱི་གྲུབ་པ་དང༌། ཡིད་ལ་གྲུབ་པའི་དོན་ཐམས་ཅད་སྒྲུབ་པ་འདི་རྣམས་སད་པའི་རྒྱུར་ཡང་རབ་ཏུ་སྦྱར་བར་བྱའོ། །དེ་བཞིན་དུའང་འདིར་ཕྱོགས་ཅུང་
ཟད་ཙམ་ཞིག་བྱས་པ་ལས་སྒྲུབ་ཐབས་ཀྱིས་ཉེ་བར་སྦྱོར་བའི་ཁྱད་པར་གྱི་སྟོབས་སུ་འགྱུར་བར་བྱའོ། །ཚིགས་སུ་བཅད་པའི་དབྱངས་ཙམ་གྱིས། །སྒྲུབ་པའི་ཡང་དག་དངོས་གྲུབ་སྤྱོད། །
ཤིན་ཏུ་སྟོང་མིན་གང་བ་མིན། །བཟའ་བ་ཀུན་ནས་སྦྱིན་པར་བྱ། །ཚ་བ་མངར་སྐྱུར་ལ་སོགས་པའི། །རོ་ལས་ཡུལ་བྲལ་ལྔ་ལ་ཡང༌། །སྲེད་པ་ལྡན་པས་རོ་ལ་ནི། །སྲེད་པ་གང་ཕྱིར་
སྐྱེ་བར་འགྱུར། །སྲེད་པས་བཟླས་དང་སྦྱིན་སྲེག་སོགས། །འདིར་ནི་ཅུང་ཟད་བརྩམ་མི་བྱ། །འདིར་སྤྲོ་འདིར་ནི་རྣམ་པར་ཤེས། །ལག་པ་ལྡག་ལ་སོགས་བརྗོད་པ། །དོར་བར་བྱ་འམ་
དོར་བྱ་མིན། །ནང་དུ་གཡོག་པོ་ལྷ་རྣམས་ནི། །ཕུར་བུ་གནས་པར་ཡོངས་བརྟག་བྱ། །ལྷ་རྣམས་ཀྱི་ནི་ཁང་པ་འམ། །ཁང་སྟོང་དང་ནི་ཕུག་གི་ནང༌། །ཤིང་གཅིག་གམ་ནི་དུར་ཁྲོད་
དང༌། །རི་བོ་དང་ནི་ཚང་ཚིང་དུ། །བཟླས་དང་སྦྱིན་སྲེག་སྒྲུབ་པ་ཡང༌། །རྩེ་གཅིག་ཡིད་ཀྱིས་བྱ་བ་ཡིན། །མ་དག་མ་དག་ཀུན་དག་ལ། །དག་པ་རྣམ་པར་སྦྱོང་བ་ཡིན། །གཉིས་ཀ་ཡིས་
ཀྱང་གཉིས་ཀ་ལ། །དངོས་གྲུབ་སྨྲ་བས་བསྒྲུབ་པར་བྱ། །གང་ཡང་རོ་ཡི་སྲད་བུ་དང༌། །ལྷག་མ་དེ་ནས་འགོངས་པ་དང༌། །ཟླ་མཚན་ལྡན་པས་ཀུན་ཏུ་རེག །གདོལ་པའི་སྐྱེ་བོས་

95-1-292a

བསྐོལ་བ་ཡང༌། །རུལ་པའི་དྲི་དང་སླར་ཡང་འབྱུང༌། །ལེགས་བྱས་འདོད་པས་སྦྱིན་པར་བྱ། །ལྷ་རྣམས་ཆེད་དུ་བསྙེན་པ་ལས། །དེ་ལྟ་ལ་སོགས་ཡོན་ཏན་
ལྡན། །ཟས་སམ་མལ་སྟན་ལ་སོགས་པ། །སྒྲུབ་པ་རང་གིས་བླངས་པ་འམ། །མིན་པ་ཉིད་ནི་བསྙེན་པར་བྱ། །བཏུང་བ་ལྡན་པས་གནས་དང་དགའ། །སྐྱེ་བོ་ངན་པའི་སེམས་ཅན་
བཅས། །ཕྱི་རུ་ཀུན་ཏུ་བཏགས་པས་བླངས། །མཚམས་མེད་ལྔ་པོ་བྱེད་པ་པོ། །ནད་དང་འབྱུང་ཆེན་བྱེད་པ་དང༌། །མེད་པ་འམ་ཡང་མངན་ཡང༌། །ཟས་དང་ལེ་ལོས་བཅོམ་པ་དང༌། །
དགེ་འདུན་འཁུ་དང་ངོ་ཚ་མེད། །སེར་སྣ་ལྷུར་ལེན་ཚོན་གྱིས་འབུགས། །རྟག་ཏུ་ལོག་པར་ལྟ་བ་གཞན། །དེ་ལ་སོགས་པའི་ཡོན་ཏན་ལྡན། །ཀུན་ཏུ་གསུངས་པ་མཛེས་པའོ། །དུས་
མིན་ཁྲུས་ནི་མི་ནུས་ནའང༌། །རང་གིས་ནུས་པ་མ་ཡིན་པ། །རང་གི་རླུང་ནི་མཆོག་ཏུ་བསྒྲགས། །དུས་གསུམ་མིན་པར་དེ་ཡོད་པ། །ཅིག་ཏུ་ཐེག་གསུམ་བྲལ་བ་དང༌། །ཁྲུས་ཉེས་
པ་དང་ཆུ་བོའི་ནང༌། །ཉེས་པ་གསུམ་ཞེས་བྱ་བ་འཇོམས། །ཁྲུས་ནི་མཆོག་ཏུ་རབ་ཏུ་བསྒྲགས། །དེ་ཕྱིར་དུས་ཀྱང་ཀུན་བསམས་ནས། །མེ་དེས་སམ་ནི་དེ་ནས་ཀྱང༌། །ཆུ་ཡིས་
ཁྲུས་ནི་དངོས་གྲུབ་ཀུན། །སྒྲུབ་པ་པོ་ལ་བསྟན་པ་ཡིན། །དེ་ནས་ཀུན་ཏུ་ནད་པ་ལས། །གསང་བའི་སྔགས་ཀྱིས་ཁྲུས་རྣམས་ནི། །རབ་ཏུ་བསྒྲགས་བར་འགྱུར་བ་ཡིན། །ཡང་

95-1-292b

འདིར་སྔགས་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། བུདྡྷ་ཤུ་ཙི། དྷརྨ་ཤུ་ཙི། སཾ་གྷ་ཤུ་ཙི། ཨ་ནེ་ན་པརྱ། བཱ་ཀྱེ་ན། ཨ་ཤུ་ཙི་ཤུ་
ཙི་ར། བྷ་བཱ་མི་སྭཱ་ཧཱ། སྔགས་འདིས་ཆུ་ལ་ལན་གཅིག་ཡོངས་སུ་བཟླས་ནས་བཀྲུ་བར་བྱའོ། །སྔོན་དུ་བསྙེན་པ་དང༌། སྒྲུབ་པའི་དུས་སུ་དང༌། ནད་པ་ལ་སྔགས་འདིས་ཁྲུས་བྱས་པས་
གཙང་མར་འགྱུར་རོ། །མཚན་མོའི་སྟོད་དུ་ཐུན་གསུམ་དུ་དམ་པའི་ཆོས་ཀྱི་ཁ་ཏོན་ལ་སོགས་པ་རྣམས་ཀྱིས་དུབ་པས་མཚན་མོའི་གུང་ལ་ཀུ་ཤ་ལ་སོགས་པའི་སྟན་ལ་གཙང་སྦྲ་དང༌།
སྲུང་བའི་ཆོ་ག་དང༌། ཕྱག་རྒྱས་ཡོངས་སུ་བརྟགས་ཏེ་བསྒྲུབ་པའི་ཐབས་ཀྱི་ཆོ་ག་བྱའོ། །དེའི་ཚེ་སྲུང་བ་བྱས་པར་འགྱུར་རོ། །སེང་གེའི་མལ་དུ་སྒྲུབ་པ་པོས་རྟག་ཏུ་སེང་གེའི་སྟབས་ཀྱི་ལྷོ་
འམ། ཤར་གྱི་ཕྱོགས་སུ་མགོ་བོ་བསྟན་ནས་རྨི་ལམ་དུ་མེ་ཞི་བ་ཅན་ནམ། རྒྱས་བ་ཅན་གྱི་སྦྱིན་སྲེག་གལ་ཏེ་གྱུར་ན་ཤར་དང༌། ལྷོའི་ལྷོ་རུ་ཀུན་ཏུ་གནས་ནས་རྐང་པ་རབ་ཏུ་བརྐྱང་བར་
བྱའོ། །ནུབ་ཀྱི་ཕྱོགས་སུ་མགོ་བོ་བྱས་ནས་ལྷོའི་ཕྱོགས་སུ་ཁ་བལྟས་ལ་ཉལ་བར་བྱའོ། །རིག་པ་རྣམས་དང་ཡང་དག་པར་ལྡན་པས་གང་ཡང་ཙནྡན་དང༌། བིལ་བ་ལ་སོགས་པ་དང༌།
ནྱ་གྲོ་དྷ་དང༌། ཨུ་དུམ་བཱ་ར་ལ་སོགས་པ་རྨི་ལམ་དུ་མཐོང་ན་བདག་ཉིད་ཡང་དག་པར་འཕགས་པའི་དངོས་གྲུབ་ཀྱི་མཚན་མའོ། །ངང་པ་དང༌། བྱ་ཀཱ་རཎྜ་པ་དང༌། ཁྲུང་ཁྲུང་དང༌། རྨ་

95-1-293a

བྱ་དང༌། བྱ་རོ་ཧ་ན་རྨི་ལམ་དུ་བྱུང་ན་དེའི་དངོས་གྲུབ་མྱུར་དུ་བདག་ལ་འབྱུང་བར་འགྱུར་རོ། །གོས་དཀར་པོ་དང་མཉམ་པར་ཀུན་ཏུ་སྟོན་པ་འདིའང་བདག་
ཉིད་ཀྱང་ཚེ་འཕེལ་བར་མཐོང་ན་གདོན་མི་ཟ་བར་དངོས་གྲུབ་འབྱུང་བར་འགྱུར་རོ། །རྒྱལ་མཚན་གྱི་ཕྲེང་བས་ཁྱབ་པ་དང༌། རྨི་ལམ་དུ་ཁང་བཟང་ལ་འཛེགས་པའམ། མནན་
པ་ལ་སོགས་པ་བྱུང་ན་དངོས་གྲུབ་ཀྱི་མཚན་ཉིད་དེ་གྲུ་ལ་མངོན་པར་འཛེགས་པ་དང༌། དེ་བཞིན་དུ་དེའི་པི་ཝང་འཛིན་པའོ། །རྒྱལ་མཚན་དང༌། ཁྱི་ལ་སོགས་པ་རྨི་ལམ་དུ་
རེག་པ་བྱུང་བ་དང༌། ཆུ་ཅིག་ཏིལ་མར་གྱིས་རེག་པ་ཡང་དག་གྲུབ་པའི་མཚན་ཉིད་དོ། །རྨི་ལམ་དུ་བོང་བུ་དང༌། རྔ་མོ་དང༌། ཤིང་རྟ་ལ་སོགས་པ་རྣམས་མཐོང་བའམ། རེག་
པ་ལ་སོགས་པ་ནི་དངོས་གྲུབ་ལ་བར་དུ་གཅོད་པར་ཤེས་པར་བྱའོ། །ངེས་པར་ཡང་འདོད་དོ། །དེ་ལ་སོགས་པའི་ཡོན་ཏན་ལྡན། །དགེ་བའི་ལས་དང་དགེ་ལས་གཞན། །
དེ་རྣམས་ཐམས་ཅད་སྒྲུབ་པ་ནི། །དེ་ཕྱིར་རྨི་ལམ་ཤེས་ནས་བྱ། །རྨི་ལམ་སྲུང་དང་ཕྱག་རྒྱ་ནི། །ཕན་ཚུན་ཉིད་དུ་རིག་པ་འཛིན། །བགེགས་རྣམས་རྟག་ཏུ་གཉིད་ལོག་བྱེད། །
རྣམ་པར་གཞོམ་བྱ་རྣམ་འཇོམས་པ། །ཡང་དག་ཉེར་གནས་དེ་ཡི་ཕྱིར། །བཟླས་དང་སྦྱིན་སྲེག་ལ་སོགས་ཀུན། །སྔར་བརྗོད་བསྲུང་བ་སྦྱར་བར་བྱ། །སྲུང་བའི་ཆོ་གའི་དབྱེ་བ་

95-1-293b

ལས། །དེ་འདིས་ཡང་དག་འགྲུབ་པར་འདོད། །མཁའ་ལ་རྒྱུ་བའི་ལྷ་གནོད་སྦྱིན། །རང་གྲུབ་ཡི་དྭགས་སྲིན་པོ་དང༌། །ཀུན་ཏུ་རྒྱུ་བྱེད་རྣམས་འཇོམས་ཕྱིར། །རང་གི་གནས་དང་སེམས་
ཀུན་གཡོ། །དེ་ཕྱིར་ཐོག་མ་ནས་བྱ་བ། །བདག་ཉིད་སྲུང་དང་མཚན་མ་ནི། །ཉེ་བར་མཚོན་པ་ལ་སོགས་པ། །སྒྲུབ་པ་ཀུན་གྱི་ཚེ་ན་འགྱུར། །མཚན་མ་མེད་པར་གྱུར་ན་ནི། །བགེགས་དེ་ལས་
འབྲས་སྐྱེས་བ་ལ། །ཁྱི་ནི་གཡོན་ནས་འབྱིན་པ་དང༌། །བ་ལང་སྦྱིན་དང་མཛེས་པ་ཡི། །འདབ་བརྒྱ་ཅན་དང་རྣབ་ཅན། །རི་དྭགས་ཅེ་སྤྱང་བྱ་རོག་དང༌། །ཁྱིམ་གྱི་ཕག་པ་དེ་བཞིན་ཉིད། །རྩངས་
པ་གདུགས་དང་རྒྱལ་མཚན་དང༌། །བ་དན་ལ་སོགས་ཐམས་ཅད་ནས། །གཙོ་བོར་བརྗོད་བྱ་དགེ་བ་འོ། །དགེ་བ་ལ་སོགས་རིག་པ་ཡིས། །མི་དགེ་བ་ཡི་མི་དགེ་ལ། །དེ་བཞིན་མཆོག་
དང་མཆོག་མིན་དབྱེ། །ཤེས་ནས་དང་པོར་སྤྱད་པར་བྱ། །བིལ་བ་ཨརྒའི་མེ་ཏོག་ནི། །མིན་ཉིད་འདོད་དང་ཨ་རམ་བ། །ཁྱད་པར་ལས་ནི་དེ་བྱིན་ཅིག །བློ་ལྡན་སྔགས་པས་ལས་ཀུན་ལ།།
མེ་ཐབ་རྣམ་པ་གསུམ་བྱ་འོ། །ལྷོ་རུ་མངོན་པར་ཁ་ཕྱོགས་པར། །གྱུར་པའི་ཧཱུཾ་ཕཊ་ཡི་གེ་ནི། །སྭཱ་ཧཱའི་གནས་སུ་གཞག་པར་བྱ། །ཡིད་ཀྱིས་ཀུན་ཏུ་བསམས་ནས་བྱ། །མངོན་སྤྱོད་ཅན་
གྱི་ཆོ་ག་བྱ། །བྱང་དུ་མངོན་པར་ཕྱོགས་གྱུར་ནས། །སྭཱ་ཧཱའི་ཡི་གེ་དང་ལྡན་བཟླས། །ཡིད་ཀྱིས་བསམས་ནས་ཞི་བ་བྱ། །དགེ་བ་མངོན་པར་མཛེས་པ་ཅན། །ཤར་དུ་ཁ་ལྟས་ཉིད་

95-1-294a

ཀྱིས་བྱ། །ཞི་བ་ཅན་དང་རྒྱས་པ་ཅན། །བྱེ་བྲག་ཏུ་ནི་བརྗོད་བྱ་སྟེ། །འོག་ཏུ་ཁ་ལྟས་བྱས་ནས་ཀྱང༌། །རྒྱས་པ་ཉིད་ལ་རབ་སྦྱར་བྱ། །མངོན་སྤྱོད་སྟོན་ལ་སྐྱིལ་
ཀྲུང་སྟེ། །ཞི་དང་རྒྱས་པ་ཅན་བརྗོད་པའང༌། །རང་གི་སྟན་ལ་ཙོག་བུར་བརྗོད། །མི་དགེའི་ལས་ཀྱི་ཀུན་སྤྱོད་ནི། །སྐྲ་དང་སེན་མོར་བརྗོད་པ་ནི། །བཅིང་བར་མི་བྱ་གང་གི་ཕྱིར། །གལ་
ཏེ་སྒྲུབ་པོ་ཚངས་སྤྱོད་དང༌། །ལྡན་གྱུར་དེ་ཚེ་ཉེས་པ་མེད། །བཟླས་དང་སྦྱིན་སྲེག་སོགས་བྱ་ལ། །འཐབ་མོ་འབྱུང་བར་མི་འགྱུར་རོ། །ཡོངས་སུ་དག་པར་བྱ་བཞིན་པའི། །སྐྲ་རྣམས་
མཁས་པས་ཚུལ་དེ་ཉིད། །སྤུ་གྲིས་སྐྲ་ནི་བྲེག་པར་བྱ། །བསགས་པར་བྱ་བ་ཡང་མ་ཡིན། །དངོས་གྲུབ་འདོད་པས་གནས་པ་ནི། །ལྷ་རྣམས་མཆོད་པར་ཡོངས་སུ་བསྒྲགས།།
འདོད་པའང་མིན་ཡང་སྟོབས་བསགས་པ། །དེ་ཉིད་ཕྱིར་ཡང་ཉེས་བཅས་འགྱུར། །སེན་མོའང་ཡོངས་སུ་འཆང་བ་དང༌། །དེ་བཞིན་སོ་དང་སྤུ་ལ་སོགས། །དྲི་མ་ཉིད་ནི་བཅང་མི་
བྱ། །ཤིག་ལ་སོགས་པ་རབ་སྐྱེས་པ། །དེ་ལས་སྲོ་མ་ལ་སོགས་འབྱུང༌། །ཁྲོན་པ་དེ་ནི་བལྟ་མི་བྱ། །སྣང་བྱེད་གཟས་ཟིན་གནས་པ་ན། །དེ་བཞིན་གཤེགས་པའི་ཐེག་པ་
ནི། །དངོས་གྲུབ་འདོད་པས་ཉམས་མི་བྱ། །ལྷ་རྣམས་མཆོད་པའི་དུས་སུ་ཡང༌། །ཟས་མངོན་མ་གྱུར་ལྷ་རྣམས་ལ། །ཤེས་རབ་ཅན་གྱིས་མཆོད་མི་བྱ། །གལ་ཏེ་གཞན་དུ་བླ་

95-1-294b

མའི་བཀའ། །དམ་ཚིག་ལས་ནི་བཟླས་པར་འགྱུར། །སྔོན་དུས་ཆོས་རྣམས་ཐམས་ཅད་ནི། །ཉན་པ་སོགས་ཀྱིས་མཆོད་པར་འགྱུར། །རིག་པས་གཟུགས་ནི་སྤྲོས་ནས་ནི། །བསྟོད་པ་
ཉིད་དང་བསྔགས་པར་བྱ། །དེ་ནས་གཅིག་ཏུ་བསམས་དམིགས་བྱ། །བརྗོད་པའི་རིམ་པས་རང་ཉིད་ཀྱིས། །ཚིག་འདི་ཁ་ནས་སྨྲ་བར་བྱ། །སངས་རྒྱས་དང་ནི་བྱང་ཆུབ་སེམས། །རྫུ་
འཕྲུལ་ཆེ་ལྡན་སྲིད་པ་ཡི། །རྒྱ་མཚོ་འདི་ལ་དགོངས་སུ་གསོལ། །ཞེས་པ་ཉིད་ནི་སླར་བརྗོད་ནས། །རྨི་ལམ་རྟག་ཏུ་ཉི་མ་ཡི། །ཐོ་རངས་ལ་ཡང་རབ་བསྔགས་འགྱུར། །མར་གྱི་སྦྱིན་
སྲེག་སོགས་སྦྲང་རྩི། །དོན་མེད་མངོན་པར་བཟླས་བྱེད་པ། །སྦྱིན་སྲེག་མངོན་པར་མཛེས་པ་ནི། །བགེགས་གཞོམ་དོན་དུ་བརྗོད་པར་བྱ། །སོ་སོར་དགག་པའི་དོན་གྱི་ཕྱིར། །ཞི་བའི་
སེམས་ནི་བསྔགས་པ་སྟེ། །དངོས་གྲུབ་འདོད་པའི་དོན་དུ་བྱ། །རྒྱས་པ་ཅན་ཡང་བཤད་བྱ་སྟེ། །དེ་བཞིན་ཀུན་ཏུ་ཡང་དག་བསམས། །སྒྲུབ་པོས་ལེགས་པར་བསྒྲུབ་པར་བྱ། །དེ་
ནས་མཛེས་པའི་སྦྱིན་སྲེག་ནི། །རྟག་ཏུ་འབད་པས་བྱ་བ་ཡིན། །ངེས་པ་ཁོ་ནས་རྫུ་འཕྲུལ་འགྱུར། །སྐྱེ་བ་འདི་ཡི་དབང་བསྐུར་དོན། །བིལ་བ་མྱ་ངན་མེད་ལ་སོགས། །རབ་བརྗོད་པ་ལ་ཤ་
དང་ནི། །ཨ་ཤྭཏྠ་དང་པ་ཛཱ་ཀ །རྒྱས་པ་ཅན་ལ་སྦྱིན་སྲེག་ཀུན། །དེ་ཡི་ཡམ་ཤིང་བྱ་བ་ནི། །ཨུ་དུམ་བཱ་ར་ནྱ་གྲོ་དྷ། །ཨ་ཤྭཏྠ་དང་འོ་མར་བཅས། །གང་ཡང་ཞི་ལ་གྲགས་པ་ཉིད། །ལས་

95-1-295a

རྣམས་ཀུན་ལ་ཡམ་ཤིང་དོན། །སྒྲུབ་པ་སེང་ལྡེང་ཨ་རིཥྚ། །ནིམ་པ་དང་ནི་ཚེར་ཅན་བཤད། །དེ་བཞིན་གཞན་དུ་མངོན་མཛེས་པ། །ཡང་དག་སྒྲུབ་བྱེད་
ཐེ་ཚོམ་མེད། །བ་བླ་མིག་སྨན་ལ་སོགས་པ། །རྫས་རྣམས་སྒྲུབ་པ་ལ་ཡང་ནི། །བ་བྱུང་ལྔ་ཡི་གཙང་སྦྲ་དང༌། །དེ་ཚེ་རིག་པ་ལྡན་པ་ཡིས། །ཡང་ན་ལྷ་ཡི་ཆུ་ལ་ནི། །དྲི་ཞིམ་དྲི་སོགས་
ཡང་དག་སྡོམ། །ཨུ་དུམ་བཱ་ར་གཤེར་འདབ་བསམ། །ཡང་ན་ཨ་ཤྭཏྠ་ལས་བྱུང༌། །མེ་ཏོག་ཅན་གྱི་སྔགས་ཀྱི་ནང༌། །བཱ་ན་ཏྲཻ་འམ་བཤོལ་ལྡན་ལ། །ཡོངས་སུ་སྲུང་བའི་ཆོ་ག་ནི། །
བྱས་ནས་ཆོ་ག་ལས་བསྒྲུབ་བྱ། །གསོ་སྦྱོང་ཅན་གྱིས་ཇི་སྲིད་དུ། །འཆར་བ་འབྱུང་བ་དེ་སྲིད་དུ། །ངེས་པར་སྒྲུབ་བམ་མུག་འདི་ནི། །ཉེ་བར་བླང་ཕྱིར་བླང་བར་བྱ། །བར་སྐབས་འདིར་
བདག་ཉིད་ལ་དགོངས་སུ་གསོལ། །ཞེས་པ་ནི་སྲོག་ཆགས་ཐམས་ཅད་གསོད་པ་དང༌། རྟག་ཏུ་གཞན་གྱི་ནོར་འཕྲོག་པ་ལས་ཀྱང་མི་ཚངས་པར་སྤྱོད་པ་ལས་དང༌། ལག་ཏུ་བྱིན་པ་
ཉིད་ལས་ཀྱང་རྟག་ཏུ་མྱོས་བྱེད་འཐུང་བ་དང༌། །སྐྱེ་བོ་རྣམས་ཕན་ཚུན་གཉིས་འཐབ་པར་བྱེད་པ་རིམ་པ་གང་ལས་ཕྲེང་བ་དང༌། ཁ་དོག་དང༌། གར་གྱི་དོན་དང༌། རོལ་པ་དང༌།
དྲེགས་པ་དང༌། མལ་སྟན་ཆེན་པོ་དང༌། མཐོན་པོ་ཅན་ལས་ལོག་སྟེ་གང་ད་ལྟ་དགྲ་བཅོམ་པ་ཡན་ལག་བརྒྱད་དང་ལྡན་པའི་གསོ་སྦྱོང་དང་ལྡན་པར་འགྱུར་བའོ། །བསྡུ་བར་བྱའོ་ཞེས་

95-1-295b

བརྗོད་པར་བྱ་བ་ཡོད་པ་བསམ་པས་སེམས་ཅན་ཐམས་ཅད་ཀྱི་དོན་དུའང་མགྲོན་དུ་གཉེར་བར་བྱའོ་ཞེས་བརྗོད་ནས་བྱང་ཆུབ་ཀྱི་སེམས་ཀྱིས་བསྡུ་བར་བྱའོ། །རྟག་ཏུ་དཀོན་མཆོག་
གི་རང་བཞིན་གྱི་སྐྱབས་འགྲོ་སྔོན་དུ་འགྲོ་བས་ཡང་དག་པར་བསྐྱེད་ནས་སྒྲུབ་པ་པོས་རིམ་པ་འདིས་ཐམས་ཅད་མཚམས་སྦྱར་ནས་བསྒྲུབ་པར་བྱའོ་ཞེས་པའོ། །ན་མོ་རཏྣ་ཏྲ་ཡཱ་ཡ།
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སུ་བྷཱ་གེ་ཏཱ་རེ། དནྟེ་ཏུ་ཏཱ་རེ། ཨ་བཻ་བརྟ་ཀེ་སྭཱ་ཧཱ། འདི་ནི་
འཕགས་མ་སྒྲོལ་མ་སྐལ་བ་དང་བཅས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྐལ་བ་བཟང་པོ་དང་ལྡན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། །ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་
ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སུ་ག་ཏ་དྷརྨ་ཏཱ་རེ། དཱ་ནཱ་དྷརྨ་ཏུཏྟཱ་རེ། ཨ་བེ་བརྟི་ཀ་དྷརྨ་ཀྵཱནྟི། ཀ་དྷརྨ་ཏུ་རེ་སྭཱ་ཧཱ། འདི་
ནི་འཕགས་མ་སྒྲོལ་མའི་བདེ་བ་སྦྱིན་པ་ཞེས་བྱ་བ་ཕྱིར་མི་ལྡོག་པ་ཅན་གྱི་རིག་པ་སྟེ་རྟག་ཏུ་བཟླས་བས་གོས་ཀྱི་རྙེད་པ་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ།
ཏ་ཐཱ་ག་ཏཱ་ཡ། །ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སུ་ཁ་དྷརྨ་ནིརྱ་ཏ། ཏཱ་རེ། དཱནྟ་དྷརྨ་ནིརྱ་ཏེ། དཱནྟ་དྷརྨ་ནིརྱ་ཏེ་ཏུཏྟཱ་རེ། ཨ་བེ་

95-1-296a

བརྟི་ཀ །དྷརྨ་ནིརྱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ནོར་ཐམས་ཅད་བདེ་བླག་ཏུ་སྦྱིན་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་བདུག་པ་ཐམས་
ཅད་རེངས་པར་བྱེད་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་
ཡ། བུདྡྷེ་ཏཱ་རེ། ཨ་བཻ་བརྟི་ཀ་དྷརྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ཀྱི་བདེ་བ་སྦྱིན་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཁྱིམ་འབྱོར་པར་
འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། བུདྡྷེ་ཏཱ་རེ་སུ་
ག་དྷརྨ་ཏཱ་རེ། དཱནྟ་དྷརྨ་ནིརྱཱ་ཏེ་ཏུཏྟཱ་རེ། ཨ་བཻ་བརྟི་ཀ་དྷརྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་གྱིས་དུལ་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་
འབྲས་བུ་འཕེལ་བར་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། བུདྡྷེ་ཏཱ་རེ། ནི་དཱནྟ་དྷརྨ་ནིརྱཱ་ཏེ་ཏུཏྟཱ་རེ། ཨ་བཻ་བརྟི་ཀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ལྡན་མ་ཞེས་བྱ་བའི་རིག་པ་སྟེ་རྟག་ཏུ་

95-1-296b

བཟླས་པས་རབ་ཏུ་མི་གནས་པའི་བཟའ་བ་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། བུདྡྷ་ཏཱ་རེ། བུདྡྷ་དྷརྨེ་ཏེ་ཏུ་རེ། བུདྡྷ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ཀྱི་བློ་གྲོས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་
པས་ཐབས་མཁས་པ་རྣམས་ལ་བློ་སྐྱེ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། སུ་ཁ་དེ་བ་ཏཱ་རེ། སུ་ཁ་དྷརྨེ་ཏུཏྟཱ་རེ་སུ་ཁ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་བདེ་བ་དང་ལྡན་མ་ཞེས་བྱ་བའི་རིག་པ་སྟེ་བཟླས་པས་ནས་འཕེལ་བ་སྐྱེ་བར་
བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མ་ནེ་ཏཱ་རེ་དཱནྟ་དྷརྨ་ནིརྱ་
ཏེ། ཏཱ་རེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འདུལ་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དགྲ་ཐམས་ཅད་འདུལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ།
ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ནནྟ་ཏཱ་རེ། དེ་བྱེ་ཏུཏྟཱ་རེ་ཨ་ནུཏྤནྟ་ཀེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་

95-1-297a

སྒྲོལ་མ་མཐའ་ཡས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་བསོད་ནམས་མཐའ་ཡས་པ་སྐྱེ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་
ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ནནྟ་དྷརྨ་ཏཱ་རེ། དི་བྱི་དྷརྨེ་ཏུཏྟཱ་རེ་ཨ་ནུཏྤནྟི་ཀ །དྷརྨེ་ཏུ་རེ་
སྭཱ་ཧཱ། འདི་ནི་མཐའ་ཡས་ཤིང་མུ་མེད་པ་ཞེས་བྱ་བ་སྟེ་རྟག་ཏུ་བཟླས་པས་མཐའ་ཡས་པའི་བསོད་ནམས་སྐྱེ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ནནྟེ་ཏཱ་རེ། ཨ་ནནྟ་དྷརྨ་ཏུཏྟཱ་རེ། ཨ་ནནྟ་དྷརྨ་ནིརྱཱ་ཏེ་ཏུ་རེ་
སྭཱ་ཧཱ། འདི་ནི་འཕགས་མ་སྒྲོལ་མ་མཐའ་ཡས་པ་ཐོབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ནོར་ཐོབ་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ནནྟ་དྷརྨ་ནིརྱཱ་ཏེ་ཏཱ་རེ། དེ་བྱི་དྷརྨ་ནིརྱ་ཏུཏྟཱ་རེ། ཨ་ནུཏྤནྟི་ཀ་
དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མཐའ་ཡས་བ་ཅན་དུ་སྐྱེད་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཁྱིམ་གྱི་འབྱོར་བ་མཐའ་ཡས་པར་འགྱུར་རོ། །

95-1-297b

ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སིདྡྷེ་ཏཱ་རེ། སིདྡྷཱ་དྷརྨེ་
ཏུཏྟཱ་རེ། སིདྡྷཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་འདོད་པའི་དངོས་གྲུབ་འབྱུང་བར་བྱེད་དོ། །ན་མོ་རཏྣ་ཏྲ་ཡཱ་
ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མི་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སིདྡྷེ་ཏཱ་རེ་ཨ་ནནྟ་ཏཱ་རེ། དི་བྱི་ཏུཏྟཱ་རེ་ཨ་
ནུཏྤནྟི་ཀེ་ཤུ་ཏུ་ར་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་མཐའ་ཡས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཐབས་ལ་མཁས་པའི་དུལ་བས་སེམས་ཅན་མཐའ་ཡས་
པ་འདུལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ནིརྱ
སིདྡྷེ་སིདྡྷེ་ཏཱ་རེ། ཨ་ནནྟེ་ཏཱ་རེ་དི་བྱི་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གྲུབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ལྷའི་འགྲོ་བ་ཐོབ་པར་བྱེད་དོ། །ན་མོ་རཏྣ་
ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སིདྡྷེ་ཏཱ་རེ་ཨ་ནནྟ་རེ་ཨ་ནནྟ་དྷརྨ་ཏུཏྟཱ་

95-1-298a

རེ། དི་བྱ་དྷརྨེ་ཏུཏྟཱ་རེ། དི་བྱ་དྷརྨ་ཏུཏྟཱ་རེ། ཨ་ནུཏྤནྟི་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པའི་ཆོས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་
པས་དམྱལ་བར་མི་ལྟུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། སིདྡྷེ་ཏཱ་རེ་ཨ་ནནྟ་དྷརྨ་ནིརྱཱ་ཏེ་ཏཱ་རེ་དི་བྱ་དྷརྨ་ནིརྱཱ་ཏེ་ཏུཏྟཱ་རེ་ཨ་ནུཏྤནྟ་ཀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་སྐྱེ་བ་མེད་པ་ཞེས་བྱ་བའི་
རིག་པ་སྟེ་རྟག་ཏུ་བཟླས་པས་དུག་གི་འཇིགས་པ་མི་འབྱུང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མོ་ཨཱཪྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དི་བྱ་ཏུ་རེ་དི་བྱ་དྷརྨེ་ཏུ་རེ། ནིརྱཱ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། རིག་པ་འདི་རྟག་ཏུ་བཟླས་པས་སེམས་ཅན་རྣམས་ལྷ་ཉིད་དུ་འགྱུར་རོ། །
ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སིདྡྷི་ཏཱ་རེ་ཨ་ནནྟ་
དྷརྨ་ཏུ་རེ། ཨ་ནནྟ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་བ་ལྡན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྟ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་

95-1-298b

ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སིདྡྷི་ཏཱ་རེ། དི་བྱ་དྷརྨེ་ཏུ་རེ་དི་བྱ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ།
འདི་ནི་འཕགས་མ་སྒྲོལ་མ་གྲུབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གླང་པོ་ཆེ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།
ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སིདྡྷེ་ཏཱ་རེ། ཨ་བཻ་བརྟི་ཀ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་མྱུར་མ་ཞེས་བྱ་བའི་རིག་པ་
སྟེ་རྟག་ཏུ་བཟླས་པས་བ་ལང་ཡང་དག་པར་འབྱོར་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ནུཏྤནྟི་ཀ་དྷརྨེ་ཏུཏྟཱ་རེ། ཨ་ནུཏྤནྟི་ཀ་དྷརྨ་ནིརྱཱ་ཏེ་ཏུཏྟཱ་རེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱེ་བ་མེད་པ་ཅན་ཞེས་བྱ་བའི་རིག་པ་སྟེ་རྟག་
ཏུ་བཟླས་པས་གོས་འབྱོར་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཨ་དྭ་ཡེ་ཏཱ་རེ། ཨ་དྭ་ཡེ། དྷརྨེ་ཏུཏྟཱ་རེ། ཨ་དྭ་ཡ་དྷརྨེ་ནིརྱཱ་ཏེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཉིས་སུ་མེད་མ་ཞེས་བྱ་བའི་རིག་པ་སྟེ་རྟག་ཏུ་བཟླས་

95-1-299a

པས་རྒྱལ་པོ་དང༌། བློན་པོ་གཉིས་སུ་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་དྭ་ཡེ་ཏཱ་རེ། མཻ་ཏྲི་ཏུཏྟཱ་རེ་ཤུ་རཾ་ག་མེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཉིས་སུ་མེད་པར་བྱམས་ཞེས་བྱ་བའི་
རིག་པ་སྟེ་རྟག་ཏུ་བཟླས་པས་སེམས་ཅན་ཐམས་ཅད་ལ་བྱམས་པའི་བདག་ཉིད་ཅན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་
ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་དྭ་ཡ་དྷརྨ་ནིརྱཱ་ཏེ། ཏཱ་རེ་མཻ་ཏྲི། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཉིས་སུ་མེད་བའི་
དཔའ་མོ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྤྲོ་བ་དང་ལྡན་ཞིང་དཔའ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་
ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་དྭ་ཡ་དྷརྨེ་ཏུ་རེ་མཻ་ཏྲི་དྷརྨེ་ཏུཏྟཱ་རེ། ཤཱུ་རཾ་ག་མ་ཡ་དྷ་མེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་
གཉིས་སུ་མེད་མའི་ཆོས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་མི་ཚུགས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་

95-1-299b

བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ་ཨ་དྭ་ཡེ་ཏཱ་རེ། མཻ་ཏྲི་ཏུཏྟཱ་རེ། ཤཱུ་རཾ་ག་མེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་
མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཞི་བའི་སེམས་ཉིད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ་ཤུ་རཾ་ག་མ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པའི་དཔའ་མོ་ཞེས་བྱ་བ་སྟེ་རྟག་ཏུ་བཟླས་ན་མི་ཐུབ་
པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ་
མཻ་ཏྲི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དྲན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ། ཨ་དྭ་ཡ་དྷརྨ་ཏུཏྟཱ་རེ། ཨ་དྭ་ཡ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་བཟོད་པ་དང་གཉིས་སུ་མེད་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྒྱལ་པོའི་མདུན་ན་འདོན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་

95-1-300a

ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ་ཨ་དྭ་ཡ་དྷརྨ་ཏཱ་རེ། མཻ་ཏྲི་དྷརྨ་ཏུཏྟཱ་རེ་ཤུ་རཾ་ག་
མ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྒྱལ་པོའི་གནང་ཆེན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ།
ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ། ཨ་དྭ་ཡེ་ཏཱ་རེ་མཻ་ཏྲི་ཏུཏྟཱ་རེ། ཤུ་རཾ་ག་མེ་ཏུཏྟཱ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་བཟོད་པ་དང་ལྡན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྒྱལ་པོའི་ཕོ་བྲང་དུ་སྨྲ་བའི་མཆོག་ཏུ་འགྱུར་རོ། །ན་མོ་རཏྣ་ཏྲ་ཡཱ་ཡ། །ན་མོ་ཨ་མི་ཏཱ་དྷཱ་ཡ།
ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཀྵཱནྟེ་ཏཱ་རེ། ཀྵཱནྟེ་ཏཱ་རེ། ཀྵཱནྟེ་དྷ་རྨ་ཏུཏྟཱ་རེ། ཀྵཱནྟེ་དྷརྨ་ནིརྱཱ་ཏེ་ཏུ་རེ་
སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པ་ངེས་པར་འབྱུང་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ནོར་ཐམས་ཅད་འཛིན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་དྭ་ཡེ་ཏཱ་རེ། ཨ་དྭ་ཡ་དྷརྨེ་ཏུཏྟཱ་རེ། ཨ་དྭ་ཡ་དྷརྨ་

95-1-300b

ནིརྱཱ་ཏེ་ཏཱ་རེ་སྭཱཧཱ། འདི་ནི་འཕགས་མ་སྒྲོལ་མ་གཉིས་སུ་མེད་པས་ཕོངས་པ་ལས་སྒྲོལ་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སེམས་ཅན་ཐམས་ཅད་དང་གཉིས་སུ་
མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཻ་ཏྲི་ཏཱ་
རེ། དྷརྨེ་ཏུཏྟཱ་རེ། མཻ་ཏྲི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བྱམས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སེམས་ཅན་ཐམས་ཅད་ལ་བྱམས་པའི་བདག་
ཉིད་ཅན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཤུ་རཾ་
ག་མེ་ཏཱ་རེ། ཤུ་རི་ག་མེ་དྷརྨེ་ཏུཏྟཱ་རེ། ཤུ་རཾ་ག་མ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དཔའ་བར་འགྲོ་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཆུའི་མཐའ་ལྟར་
བདེ་བར་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཤ་ར་ཎེ་ཏཱ་རེ།
བོ་དྷི་ཏུཏྟཱ་རེ། པཱུ་ར་སེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱབས་འོས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སེམས་ཅན་ཐམས་ཅད་ཀྱི་སྐྱབས་ཀྱི་འོས་སུ་ཡང་དག་པར་

95-1-301a

འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་
ཡ། མཧཱ་ཀ་རུ་ཎི་ཀཱ་ཡ། ཤ་ར་ཎེ་དྷརྨེ་ཏཱ་རེ་བོ་དྷི་དྷརྨེ་ཏུཏྟཱ་རེ་པཱུ་རཱ་ཤ། དྷརྨ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱབས་ཀྱི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་
ཆོས་ཐམས་ཅད་ཁོང་དུ་ཆུད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཤ་རེ་ཎེ་ཏཱ་རེ། ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱ་བས་ཀྱི་མཆོག་ཅེས་བྱ་བའི་རིག་པ་སྟེ་རྟག་ཏུ་བཟླས་པས་སོ་སོའི་སྐྱེ་བོར་ཡང་དག་པར་གྱུར་པའི་
སེམས་ཅན་ཐམས་ཅད་བ་ལང་དུ་མི་འགྱུར་རོ། །ན་མོ་ར་ཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མཧཱ་སཏྭཱ་ཡ། ཤ་ར་ཎེ་དྷརྨེ་ནིརྱཱ་ཏེ་ཏཱ་རེ། བོ་དྷི་ནིརྱཱ་ཏེ་ཏུཏྟཱ་རེ། པཱུ་ར་ཤ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱབས་མྱུར་མ་ཞེས་བྱ་བའི་རིག་པ་སྟེ་རྟག་
ཏུ་བཟླས་པས་ཐམས་ཅད་དུ་ལེགས་པར་འོང་བར་བརྗོད་པ་སོ་སོར་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་

95-1-301b

ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མྲྀ་ཏེ་ཏཱ་རེ། སཽ་མྱཻ་ཏཱ་ར། ཨ་སཾ་སྐྲྀ་ཏེ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདུད་རྩི་མ་ཞེས་བྱ་བའི་རིག་པ་སྟེ་
རྟག་ཏུ་བཟླས་པས་སེམས་ཅན་ཐམས་ཅད་ལ་བདུད་རྩི་རབ་ཏུ་སྦྱིན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མྲྀ་ཏ་དྷརྨ་ནིརྱཱ་ཏེ་ཏཱ་རེ་སཽ་མེ། དྷརྨ་ནིརྱ་ཏེ་ཏུཏྟཱ་རེ། ཨ་སཾ་སྐྲྀ་ཏ་དྷརྨ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་བདུད་རྩིའི་ཆོས་
ངེས་པར་འབྱུང་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་བདུད་རྩི་དང་ལྡན་པར་འགྱུར་ཏེ་བདེ་བ་ཐོབ་བོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་
བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མྲྀ་ཏ་དྷརྨ་ནིརྱཱ་ཏེ་ཏཱ་རེ་སཽ་མེ་དྷརྨ་ནིརྱ་ཏེ་ཏུཏྟཱ་རེ། ཨ་སཾ་སྐྲྀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་
མ་སྒྲོལ་མ་བདེ་བ་ཉིན་ཅེས་བྱ་བའི་རིག་པ་སྟེ་རྟག་ཏུ་བཟླས་པས་འདོད་ཆགས་ཉེ་བར་ཞི་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་
བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཌི་ཌྷི་ཏཱ་རེ། ཤཱ་ར་ཎེ་ཏཱ་རེ། བོ་དྷེ་ཏུཏྟཱ་རེ། སུ་རཱ་སེ་ཏུ་རེ་སྭཱཧཱ། འདི་ནི་འཕགས་མ་སྒྲོལ་མ་བརྟན་མ་

95-1-302a

ཞེས་བྱ་བའི་རིག་པ་སྟེ་རྟག་ཏུ་བཟླས་པས་ནད་མེད་ཅིང་ལུས་བརྟན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱརྱཱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྲྀ་ཌྷ་ཏཱ་རེ། ཤ་ར་ཎེ་དྷརྨ་ནིརྱཱ་ཏེ་ཏཱ་རེ། བོ་དྷི་དྷརྨ་ནིརྱཱ་ཏེ་ཏུཏྟཱ་རེ། བོ་དྷི་དྷརྨ་ནི་རྱཱ་ཏེ་ཏུཏྟཱ་རེ།
པུ་རཱ་ས་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་པར་འགྲོ་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཚེར་འགྱུར་ཏེ་མཆོད་རྟེན་གྱི་ལས་ལ་སོགས་པས་ཚེ་
འཕེལ་ལོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྲྀ་ཌྷོ་ཏཱ་རེ།
བོ་དྷི་དྷརྨ་ཏུཏྟཱ་རེ་བོ་དྷི་ཤ་ར་ཎེ་དྷརྨ་ནིརྱཱ་ཏེ། པཱུ་རཱ་སེ་དྷརྨ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་པའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་བཅོས་མ་དང༌།
བཅོས་མ་མ་ཡིན་པའི་དུག་ཐམས་ཅད་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྲྀ་ཌྷ་ཏཱ་རེ། དྲྀ་ཌྷ་དྷརྨེ་ཏུཏྟཱ་རེ། དྲྀ་ཌྷ་དྷརྨ་ནི་རྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་པ་དང་ལྡན་མ་ཞེས་བྱ་བའི་རིག་པ་སྟེ་

95-1-302b

རྟག་ཏུ་བཟླས་པས་འཇིགས་པ་ཆེན་པོ་རྣམས་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་རེ། ཨ་མྲྀ་ཏཱ་དྷརྨ་ནིརྱཱ་ཏེ་ཏཱ་རེ། སཽ་མྱེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདུད་རྩི་ལེགས་པར་སྦྱར་བ་ཞེས་བྱ་བའི་རིག་པ་
སྟེ་རྟག་ཏུ་བཟླས་པས་འཆིང་བ་རྣམས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། སཽ་མྱེ་ཏཱ་རེ་སཽ་མྱེ་དྷརྨེ་ཏུཏྟཱ་རེ་སཽ་མྱེ་སྭཱ་ཧཱ། འདི་ནི་འཕགས་མ་སྒྲོལ་མ་ཞི་བ་ཉིད་ཀྱི་བདུད་རྩི་ཞེས་བྱ་བའི་རིག་པ་སྟེ་རྟག་ཏུ་བཟླས་པས་མཛེ་ཐམས་ཅད་
སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་
རེ། ཨ་མྲྀ་ཏེ་དྷརྨེ་ཏཱ་རེ། སཽ་མྱེ་ཏུཏྟཱ་རེ། སཾ་སྐྲྀ་ཏེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སོར་མོའི་ནད་ཐམས་ཅད་འཇོམས་པར་བྱེད་
དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་རེ། དྷརྨ་དྷརྨ་

95-1-303a

ཏུཏྟཱ་རེ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་དང༌། ཆོས་མ་ཡིན་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གསེར་གྱི་རྙེད་པ་
འབྱུང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨ་ཏཱ་རེ།
ཨ་མྲྀ་ཏཱ་དྷརྨེ་ཏཱ་རེ། སཽ་མྱེ་དྷརྨེ་བྷུ་ཏཻ་ཏཱ་རེ། ཨ་སཾ་སྐྲྀ་ཏ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འདུས་བྱས་པའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དངུལ་
གྱི་རྙེད་པ་འབྱུང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མྲྀ་
ཏ་ཏཱ་རེ། ཨ་མྲྀ་ཏེ་དྷརྨེ་ཏུཏྟཱ་རེ། ཏུ་རེ་ཨ་མྲྀ་ཏ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདུད་རྩི་ཐམས་ཅད་ཀྱི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དབྱིག་
འབྱུང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་རེ། ཨ་མྲྀ་
ཏཱ་དྷརྨེ་ཏཱ་རེ། ཨ་མྲྀ་ཏཱ་དྷཱ་ཏུ་ཏཱ་རེ། ཨ་མྲྀ་ཏ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཐོབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྒྱུ་བ་ཐམས་ཅད་མཐོང་

95-1-303b

བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་སཾ་སྐྲྀ་ཏེ་ཏཱ་རེ།
སཾ་སྐྲྀ་ཏེ་ཏཱ་རེ་ཏུཏྟཱ་རེ། ཨ་སཾ་སྐྲྀ་ཏ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འདུས་བྱས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་མཁའ་འགྲོ་མས་ཟིན་པ་རྣམས་ལ་
བལྟས་པས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
དྷརྨ་ཏཱ་རེ། སཽ་མྱེ་དྷརྨེ། དྷརྨ་ནིརྱཱ་ཏེ་ཏཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཞི་བའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྲུལ་པོའི་གདོན་གྱིས་ཟིན་པ་ཐམས་ཅད་ལ་
བལྟས་པས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
དྷརྨ་ཏཱ་རེ། ཨ་སཾ་སྐྲྀ་ཏ་དྷརྨེ་ཏུཏྟཱ་རེ་ཨ་སཾ་སྐྲྀ་ཏ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། རྟག་ཏུ་བཟླས་པས་སྲིན་པོའི་གདོན་གྱིས་ཟིན་པ་རྣམས་ལ་བལྟས་པས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ།
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ར་ཎ་དྷརྨ་ནིརྱཱ་ཏེ་ཏཱ་རེ་བིདྱཱ་དྷརྨ་ཏུཏྟཱ་རེ། ཨ་

95-1-304a

དཪྴ་ན་དྷརྨ་ནིརྱཱ་ཏེ་སྭཱ་ཧཱ། འདི་ནི་འཕགས་མ་སྒྲོལ་མ་འབབ་པ་མེད་པའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་བརྟན་པ་དང༌། གཡོ་བ་ལ་
སོགས་པའི་དུག་ཐམས་ཅད་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ཨ་རུ་ཎེ་ཏཱ་རེ་བིདྱེ་ཏུཏྟཱ་རེ། ཨ་དི་དཪྴ་ནི་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱ་རེངས་དང་པོ་མཐོང་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་
ཡུལ་གྲུ་སྦྱིན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཨ་ར་ཎེ་དྷརྨེ་ཏཱ་རེ་བིདྱཱ་དྷརྨེ་ཏུཏྟཱ་རེ། ཨ་ནི་དཪྴ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ལོ་ཐམས་ཅད་ཡང་དག་
པར་འབྱོར་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏྲཻ་བི་དྱེ་ཏཱ་རེ་ཨ་ར་ཎེ་ཏཱ་རེ། བིདྱཱི་ཏུཏྟཱ་རེ། ཨ་ནི་དཪྴ་ན་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་གྱི་ཆོས་ཞེས་བྱ་བ་སྟེ་རྟག་ཏུ་བཟླས་པས་མཐའ་མཐོང་བར་འགྱུར་

95-1-304b

རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏྲཻ་བིདྱཱ་ཏཱ་རེ། ཨ་ར་ཎ་
དྷརྨ་ཏཱ་རེ་བིདྱཱ་དྷརྨེ་ཏཱ་རེ་བིདྱཱ་དྷརྨེ་ཏུཏྟཱ་རེ། ཏྲཻ་བིདྱཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྒྱལ་པོའི་མདུན་
ན་འདོན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མ་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏྲཻ་བིདྱཱ་ཏཱ་རེ།
བདྱེ་ཏཱ་རེ་ཨ་ར་ཎ་དྷརྨེ་ཏཱ་རེ། བིདྱཱ་དྷརྨ་ཏུཏྟཱ་རེ། ཨ་ནི་དཪྴ་ན་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཉོན་མོངས་པ་མེད་པའི་རིག་པ་གསུམ་ཞེས་བྱ་བ་སྟེ་རྟག་ཏུ་བཟླས་པས་བུད་
མེད་ཐམས་ཅད་ཀྱི་གནང་ཆེན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏྲཻ་བིརྱཱ་ཏཱ་རེ། ཨ་ནི་དཪྴ་ནི། དྷརྨེ་ཏུཏྟཱ་རེ། ཨ་ནི་དཪྴ་ན་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་བསྟན་དུ་མེད་པ་ཞེས་བྱ་བའི་རིག་པ་སྟེ་རྟག་ཏུ་བཟླས་
པས་གཞི་ཐམས་ཅད་དབང་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་ས་ཏྭཱ་

95-1-305a

ཡ། ཏྲཻ་བིདྱེ་ཏཱ་རེ། ཨ་ར་ཎ་དྷརྨ་ནིརྱཱ་ཏེ་ཏཱ་རེ། བིདྱཱ་དྷརྨ་ནིརྱཱ་ཏེ་ཏུཏྟཱ་རེ། ཨ་ནི་དཪྴ་ན་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་
གྱི་ཆོས་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏྲཻ་བིདྱེ་ཏཱ་རེ། བིདྱཱ་ཏཱ་རེ། བིདྱཱ་དྷ་རྨེ་ཏུཏྟཱ་རེ། བི་དྱཱ་དྷ་རྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གྲོང་
སྟོང་སྡོམ་པ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏཱ་
ཡ། ཏྲཻ་བིདྱཱ་ཏཱ་རེ། ཨ་ར་ཎེ་དྷརྨེ་ཏུཏྟཱ་རེ། ཨ་ར་ཎ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གསུམ་རིག་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྒྱལ་པོའི་ཕོ་བྲང་
ན་ཡོད་པ་ཐམས་ཅད་གནང་ཆེན་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨརྷ་ཏེ་ཏཱ་རེ། ཨ་ར་ཎ་དྷརྨེ་ཏུཏྟཱ་རེ། ཨ་ར་ཎ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཐབ་པ་མེད་པ་ཞེས་བྱ་བའི་རིག་པ་སྟེ་རྟག་ཏུ་

95-1-305b

བཟླས་པས་སྨྲ་བའི་མཆོག་ཏུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། བིདྱཱེ་ཏཱ་རེ། བིདྱཱ་དྷརྨ་ནི་རྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སེམས་ཅན་ཐམས་ཅད་ལ་རིག་པ་སླར་ཡང་འབྱུང་བར་
འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ར་ཎ་ཏཱ་རེ། དྷརྨེ་
ཏུཏྟཱ་རེ། ཨ་མི་ཏཱ་བྷཱེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ངེས་པར་ཤེས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཡུལ་གྱི་བདག་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་རི་ཎེ་ཏཱ་རེ། དྷརྨེ་ནི་རེ་ཎེ་ཏཱ་རེ་ནི་རེ་ཎེ། དྷརྨེ་ཏུཏྟཱ་རེ་ཏུ་རེ་སྭཱ་ཧཱ།
འདི་ནི་འཕགས་མ་སྒྲོལ་མ་བུ་ལོན་མེད་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་
བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ནི་རི་ན་དྷརྨ་ཏཱ་རེ། ཤཱནྟ་དྷརྨེ་ཏུཏྟཱ་རེ་ཨ་མི་ཏཱ་བྷཱ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བུ་ལོན་དང་

95-1-306a

བྲལ་བའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དྲི་ཟ་རྣམས་དབང་དུ་བྱེད་པར་འགྱུར་རོ། །དེ་རྣམས་ལྷའི་སྨན་རབ་ཏུ་སྦྱིན་ཏེ་དེ་རྣམས་ཟོས་པས་
ལོ་སྟོང་འཚོ་བར་བྱེད་དོ། །དེ་བཞིན་དུ་ཐམས་ཅད་དུའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སཾམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མཧཱ་སཏྭཱ་ཡ། ནིར་རི་ཎ་དྷརྨ་ནིརྱཱ་ཏུཏྟཱ་རེ། ཨ་མི་ཏཱ་བྷཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བུ་ལོན་མེད་པའི་འོད་དཔག་མེད་ཀྱི་ཆོ་ག་ཞེས་བྱ་བའི་རིག་པ་སྟེ་རྟག་
ཏུ་བཟླས་པས་ཚངས་པའི་སྲིན་པོ་དང་བཅས་པ་རྣམས་དབང་དུ་བྱེད་དོ། །ན་མོ་རཏྣ་ཏཱ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་
ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ས་ཏྭེ་ཏུ་རེ་ནི་ར་ཎ། ནི་ར་ཎ། ནི་ཎི་དྷརྨེ་ནིརྱཱ་ཏེ་ཏཱ་རེ་དྷརྨ་དྷརྨ། ནིརྱཱ་ཏུཏྟཱ་རེ། ཨ་མི་ཏཱ་བྷཱ་དྷརྨ་ནིརྱཱ་ཏེ་ཏུ་རེ་སྭཱཧཱ། འདི་ནི་འཕགས་མ་
སྒྲོལ་མ་སྙིང་སྟོབས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གཞན་རྣམས་དང༌། རང་གིས་བྱས་པའི་རྫས་རྣམས་དང༌། རྫས་རྣམས་ཐམས་ཅད་ལ་དབང་བྱས་པར་འགྱུར་རོ། །ན་
མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སཏྭེ་ཏཱ་རེ་ནི་རི་ཎེ་ཏཱ་རེ། དྷརྨ་ཏུཏྟཱ་

95-1-306b

རེ་ཨ་མི་ཏཱ་བྷཱེ་ཏུཏྟཱ་རེ་སྭཱཧཱ། འདི་ནི་འཕགས་མ་སྒྲོལ་མ་སྙིང་སྟོབས་ཀྱི་འོད་དཔག་མེད་ཅེས་བྱ་བའི་རིག་པ་སྟེ་རྟག་ཏུ་བཟླས་པས་འབྱུང་པོ་ཐམས་ཅད་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ་
ན་མོ་ཨ་མི་ཏ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། སཏྭེ་ཏཱ་རེ་སཏྭཱ་དྷརྨེ་ཏུཏྟཱ་རེ། སཏྭ་དྷརྨ་ནིརྱཱ་ཏེ་ཏཱ་རེ་སྭཱཧཱ། འདི་ནི་
འཕགས་མ་སྒྲོལ་མ་སྙིང་སྟོབས་ཀྱི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྲུལ་པོ་ཐམས་ཅད་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ས་ཏྭེ་ཏཱ་རེ་ནི་རི་ཎེ་དྷརྨ་ནིརྱཱ་ཏེ། དྷརྨ་དྷརྨ་ནིརྱཱ་ཏེ་ཏུཏྟཱ་རེ། ཨ་མི་ཏཱ་བྷཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་སྙིང་སྟོབས་ཐོབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རིག་པ་ཐམས་ཅད་དབང་དུ་བྱེད་ཅིང་མི་སྣང་བར་ཡང་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་
ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨ་ཏཱ་རེ། དྷརྨེ་ཏུཏྟཱ་རེ། དྷརྨ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་ཆོས་ཀུན་ཏུ་སྣང་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ལྷ་དང༌། མཁའ་འགྲོ་མ་རྣམས་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་

95-1-307a

ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་རེ། དྷརྨེ་དྷརྨེ་ཏུཏྟཱ་རེ་སྭཱཧཱ། འདི་ནི་འཕགས་
མ་སྒྲོལ་མ་ཆོས་ཀྱི་རིག་པ་ཅན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཀླུའི་བུ་མོ་ཐམས་ཅད་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་
ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་རེ། དྷརྨེ་དྷ་རྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་
སྒྲོལ་མ་རྟག་པའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་ན་ཁྱིམ་ཆེན་པོའི་བདག་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨེ་ཏཱ་རེ། དྷརྨེ་ནི་རི་ཎེ། དྷརྨ་ནི་རི་ཎ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་
སྒྲོལ་མ་འོད་དཔག་མེད་པའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གང་འདོད་པ་དེ་འགུགས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐ་ག་ཏཱ་
ཡཱ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དྷརྨ་ཏཱ་རེ། དྷརྨ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཀྱི་

95-1-307b

སེམས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སེམས་ཅན་རྣམས་ཀྱི་བསམ་གྱིས་མི་ཁྱབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་
བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མོ་གྷེ་ཏཱ་རེ། སཾ་གྷེ་ཏུཏྟཱ་རེ། སུ་ཁ་བ་ཏི་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གདོན་མི་ཟ་བར་ཞེས་
བྱ་བའི་རིག་པ་སྟེ་རྟག་ཏུ་བཟླས་པས་སྟོབས་དང༌། གཟི་བརྗིད་རྣམས་གདོན་མི་ཟ་བར་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏ་ཡ། ཨརྷ་ཏེ། སམྱཀྶཾ་
བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མོ་གྷ་དྷརྨ་ནིརྱཱ་ཏེ་ཏཱ་རེ། སཾ་གྷ་དྷརྨ་ནིརྱཱ་ཏེ་ཏུ་རེ་སུ་ཁ་བ་ཏི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་
སྒྲོལ་མ་འཆི་བ་འཇོམས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ལྷ་མ་ཡིན་གྱི་གནས་སུ་རབ་ཏུ་འཇུག་པ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་
སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་མོ་གྷ་ཏཱ་རེ། ཨ་མོ་གྷ་དྷརྨ་ཏུཏྟཱ་རེ་ཨ་མོ་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཆི་
བ་འཇོམས་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རྫུ་འཕྲུལ་འགྲུབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་

95-1-308a

ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཙིནྟྱ་ཏཱ་རེ། ཨ་མོ་གྷ་དྷརྨ་ནིརྱཱ་ཏེ་ཏུཏྟཱ་རེ། སུ་ཁ་བ་ཏི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་
མ་སྒྲོལ་མ་རིག་སྔགས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་མི་སྣང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།
ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་མོ་གྷ་ཏཱ་རེ། སུ་ཁ་བ་ཏི་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་
པའི་བདུད་རྩི་ཞེས་བྱ་བའི་རིག་པ་སྟེ་རྟག་ཏུ་བཟླས་པས་རང་གི་ཁྱིམ་དུ་གཏེར་མཐོང་སྟེ་ཟད་མི་ཤེས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་
ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་ཙིནྟྱེ་ཏུཏྟཱ་རེ། ཨ་ཙིནྟྱེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་བསམ་གྱིས་མི་ཁྱབ་པའི་བདུད་རྩིའི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ལྷའི་བཅུད་ལེན་ཏུ་འགྱུར་རོ། །ན་མོ་རཏྣ་ཏྲཱ་ཡཱ་ཡ། ན་མོ་ཨ་མི་ཏཱ་བྷཱ་
ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་ཙིནྟེ་དྷརྨ་ཏུཏྟཱ་རེ། ཨ་ཙནྟེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ།

95-1-308b

འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པ་དང་ལྡན་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་དུས་མ་ཡིན་པའི་འཆི་བ་ཉེ་བར་ཞི་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མཧཱ་སཏྭཱ་ཡ། ཨ་མོ་གྷ་དྷརྨ་ཏཱ་རེ་སཾ་གྷ་དྷརྨེ་ཏུཏྟཱ་རེ། སུ་ཁ་བ་ཏི་དྷརྨེ་ཏུ་རེ་སྭཱ་ཧཱ།
འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པའི་དགེ་འདུན་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ཚེ་རིང་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་
ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཙིནྟྱེ་ཏཱ་རེ། སཾ་གྷ་དྷརྨ་ཏུཏྟཱ་རེ། སཾ་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་
སྒྲོལ་མ་བསམ་གྱིས་མི་ཁྱབ་པའི་དགེ་འདུན་གྱི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གཡུལ་དུ་གཞན་གྱིས་མི་ཐུབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་
བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཙིནྟྱ་ཏཱ་རེ། ཨ་མོ་གྷ་དྷརྨ་ཏུཏྟཱ་རེ། ཨ་མོ་གྷ་དྷརྨ་ནིརྱཱ་ཏེ་
ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་བདག་ཉིད་ཀྱི་སྐྱེ་བ་དང༌། འཆི་བའི་དུས་མངོན་སུམ་དུ་ཤེས་པར་

95-1-309a

བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མཧཱ་སཏྭཱ་
ཡ། ཨ་ཙིནྟྱེ་ཏཱ་རེ། སུ་ཁ་བ་ཏི་དྷརྨེ་ཏུཏྟཱ་རེ། སུ་ཁ་བ་ཏི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདེ་བ་བསམ་གྱིས་མི་ཁྱབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་
པས་རང་འཆི་བར་ཤེས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མཧཱ་སཏྭཱ་ཡ། སུ་ཁ་བ་ཏི་དྷརྨེ་ཏཱ་རེ། སུ་ཁ་བ་ཏི་དྷརྨེ་ཏུཏྟཱ་རེ། སུ་ཁ་བ་ཏི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདེ་བ་ཅན་མ་ཞེས་བྱ་བའི་རིག་པ་སྟེ་རྟག་
ཏུ་བཟླས་པས་བདེ་བ་ཅན་དུ་སྐྱེ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
བྷི་སཏྭཱ་ཡ། མཧཱ་སཏྭཱ་ཡ། སཾ་གྷེ་ཏཱ་རེ། སཾ་གྷ་དྷརྨ་ཏུཏྟཱ་རེ། སམ་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དགེ་འདུན་ཞེས་བྱ་བའི་རིག་པ་སྟེ་རྟག་ཏུ་བཟླས་པས་
སྡིག་པ་བྱེད་པའང་སུམ་ཅུ་རྩ་གསུམ་པའི་ལྷ་རྣམས་སུ་སྐྱེ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱཪྱ་

95-1-309b

ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་བ་ལོ་ཀི་ཏེ་ཏཱ་རེ། ཨཱི་ཤེ་ཏུཏྟཱ་རེ། ཨ་ནཾ་གི་ན་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱན་རས་གཟིགས་ཞེས་བྱ་
བའི་རིག་པ་སྟེ་རྟག་ཏུ་བཟླས་པས་འཆི་བའི་དུས་སུ་སྤྱན་རས་གཟིགས་མཐོང་བར་བྱེད་དོ་དེ་ནས་ལྷའི་འགྲོ་བ་ཀུན་ནས་མཐོང་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་
བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སཾམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་བ་ལོ་ཀི་ཏེ་དྷརྨ་ནིརྱཱ་ཏེ་ཏུཏྟཱ་རེ། ཨཱི་ཤ་དྷརྨ་ནིརྱཱ་ཏེ་ཏུཏྟཱ་
རེ། ཨ་ནཾ་ག་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱན་རས་གཟིགས་ཀྱི་ཆོས་ཞེས་བྱ་བའི་རིག་པ་སྟེ་རྟག་ཏུ་བཟླས་བས་ནོར་དང་ལྡན་པར་འགྱུར་རོ། །ན་
མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་བ་ལོ་ཀི་ཏེ་དྷརྨ་ཏཱ་རེ་
ཨཱི་ཤྭ་རཱ་དྷརྨེ་ཏུཏྟཱ་རེ། ཨརྒཾ་ག་ན་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱན་རས་གཟིགས་ལུས་མེད་ཅེས་བྱ་བའི་རིག་པ་སྟེ་རྟག་ཏུ་བཟླས་པས་དྲི་ཐོབ་པར་བྱེད་དོ། །ན་
མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨཱརྱ་ཏཱ་རེ། ཨ་བ་ལོ་ཀི་ཏེ་དྷརྨ་

95-1-310a

ནིརྱཱ་ཏེ་ཏཱ་རེ་ཨཱི་ཤ་དྷརྨ་ནིརྱཱ་ཏེ་ཏུཏྟཱ་རེ་ཨ་ནཾ་ག་ན་དྷརྨ་ནིརྱཱ་ཏེ་ཏུ་རེ་སྭཱཧཱ། །འདི་ནི་འཕགས་མ་སྒྲོལ་མ་འཕགས་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་
རྒྱལ་སྲིད་དང༌། ཆོས་དང༌། ལྷ་དང༌། ནོར་ཡང་ཐོབ་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭཱ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་བ་ལོ་ཀི་ཏེ་ཏཱ་རེ། ཨི་ཤེ་ཨ་ནི་ག་ནེ་ཏུ་རེ་སྭཱཧཱ། །འདི་ནི་འཕགས་མ་སྒྲོལ་མ་ཀུན་ནས་གཟིགས་པ་ཞེས་བྱ་བའི་རིག་པ་སྟེ་རྟག་ཏུ་
བཟླས་པས་ཡུལ་གྱི་དཔོན་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མཧཱ་སཏྭཱ་ཡ། ཨཱརྱ་ཏཱ་རེ། ཨ་བ་ལོ་ཀི་ཏེ་དྷརྨེ་ཏཱ་རེ། ཨཱི་ཤ་དྷརྨེ་ཏུཏྟཱ་རེ་ཨ་ནཾ་ག་ན་དྷརྨེ་ཏུ་རེ་སྭཱཧཱ། །འདི་ནི་འཕགས་མ་སྒྲོལ་མ་འཆི་མེད་མ་ཞེས་བྱ་བའི་རིག་པ་སྟེ་
རྟག་ཏུ་བཟླས་པས་ཕྱིར་ལྡོག་པར་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀེ་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ཨཱི་ཤེ་ཏཱ་རེ་ཨཱི་ཤ་དྷརྨ་ཏུཏྟཱ་རེ། ཨཱི་ཤ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། །འདི་ནི་འཕགས་མ་སྒྲོལ་མ་དབང་པོ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་

95-1-310b

གདེངས་ཅན་དུ་མི་སྐྱེ་ཞིང་སྐྱེ་བར་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཨཱརྱ་ཏཱ་རེ། ཨ་ནཾ་ག་དྷརྨ་ནིརྱཱ་ཏེ་ཏུ་རེ་སྭཱཧཱ། །འདི་ནི་འཕགས་མ་སྒྲོལ་མ་ལུས་མེད་ཅེས་བྱ་བའི་རིག་པ་སྟེ་རྟག་ཏུ་བཟླས་པས་ལྷ་དང༌། མི་རྣམས་ཀྱི་ནང་ན་སྐལ་པ་
བཟང་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨཱརྱ་
ཏཱ་རེ། ཨ་བ་ལོ་ཀི་ཏེ་དྷརྨེ་ཏུཏྟཱ་རེ་སྭཱཧཱ། །འདི་ནི་འཕགས་མ་སྒྲོལ་མ་འཕགས་པ་ལྡན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྨྲ་བ་ཐམས་ཅད་དུ་སྨྲ་བའི་མཆོག་ཏུ་འགྱུར་
རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨཱི་ཤ་ཏཱ་རེ་དྷརྨ་ཏུཏྟཱ་རེ། ཨཱི་
ཤདྷརྨ་ནིརྱཱ་ཏེ་ཏུ་རེ་སྭཱཧཱ། །འདི་ནི་འཕགས་མ་སྒྲོལ་མ་དབང་པོའི་མཆོག་ཅེས་བྱ་བའི་རིག་པ་སྟེ་རྟག་ཏུ་བཟླས་པས་དབང་ཕྱུག་ཏུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ།
ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨཱི་ཤེ་ཏཱ་རེ། ཨཱི་ཤ་དྷརྨ་ནིརྱཱ་ཏུ་རེ་སྭཱཧཱ། །འདི་ནི་འཕགས་མ་སྒྲོལ་མ་དབང་པོ་

95-1-311a

ཐོབ་པ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གདོན་མི་ཟ་བར་ཐམས་ཅད་མཐོང་ངོ༌། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བེ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། རི་ཛུ་ཀརྨ་ཨཱརྱེ་ཏཱ་རེ། ཏཱ་ར་ཡ་བྷ་ག་བ་ཏི། ཏུཏྟ་རེ་སརྦ་བྷ་ཡ། མོ་ཙ་ནི་སྭཱཧཱ། འདི་ནི་
འཕགས་མ་སྒྲོལ་མ་འཇིགས་པ་ལས་གྲོལ་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྐྱེ་བ་དྲན་པར་འགྱུར་རོ། །ན་མོ་རཏྣ་ཏྲ་ཡ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ།
ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏ་ར་ཎི། ཏྲཱ་ས་ཡ། ཤ་ཏྲུཾ་བྷ་ཡ། ནཱ་ཤ་ནི་མོ་ཅེ་ནི་ཏུ་རེ་སྭཱ་ཧཱ། འདི་ནི་
འཕགས་མ་སྒྲོལ་མ་གཡུལ་ལས་བརྒལ་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་གཡུལ་དུ་གཞན་གྱིས་མི་ཐུབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ་
ཏ་ཐ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏཱ་རེ་ཏཱ་རེ། ཏཱ་རཱ་ཡ། བྷ་ག་བ་ཏི་བནྡ་མོ་ཙ་ནི་སྭཱཧཱ། །འདི་ནི་འཕགས་མ་
སྒྲོལ་མ་འཆིང་བ་གྲོལ་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སེམས་ཅན་རྣམས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།

95-1-311b

སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏི་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨ་ཏུཏྟཱ་རེ་ཏུ་ཏྟཱ་རེ་བ་ར་བཛྲ་མོཀྵ་ནི་སྭཱཧཱ། །འདི་ནི་འཕགས་མ་སྒྲོལ་མ་རྡོ་རྗེ་ལས་ཐར་བར་བྱེད་མ་ཞེས་བྱ་
བའི་རིག་པ་སྟེ་རྟག་ཏུ་བཟླས་པས་རྡོ་རྗེའི་ཐོག་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། །མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། ཏཱ་རེ་རི་ཛུ་ཀ་དྷརྨ་ནིརྱཱ་ཏེ་ཏུཏྟཱ་རེ། ཤཱནྟཱ་ནིརྱཱ་ཏི་ཏཱ་རེ་ཏཱ་རེ་ཨ་ན་བྷི་ལཱ་སྱ། དྷརྨ་ནི་ཪྻཱ་ཏེ་ཏཱ་རེ་ཏཱ་རེ་ཏུ་རེ་ཧི་ན་ཏྲཱ་ས་ནི་བི་ཏཱ་ས་ནི་ཊེ་ཀ་ནི། མོ་ཧ་ནི། ཛ་མྦྷ་ནི། སྟམྦྷ་ནི། པྲ་བྷེ་ཙནྡྲ་
པྲ་བྷེ། ཧི་ལི་ཧི་ལི། མི་ལི་མི་ལི། བེ་ག་ཤངས་ནི་ཀུཎྜི་ཀུཎྜ་མཧཱ་ཀུཎྜ། དྷ་རེ་དྷ་རེ། དྷ་ན་པ་ཏི་ཏཱ་རེ། ཏུ་རུ། ཀུ་རུ་ཀུ་རུ། ཨ་ཧཾ་ཡཱཾ་ཡཾ། ཙིནྟ་ཡ། སིན་ཏཱནྟ་སཱ་དྷཱ་ཡ་སྭཱཧཱ། །འདི་ནི་རྩ་བའི་
རིག་པ་སྟེ་རྟག་ཏུ་བཟླས་པས་ཐམས་ཅད་སྒྲུབ་པར་བྱེད་དོ། །དེ་ནི་འདིའི་སྒྲུབ་ཐབས་ཀྱི་ཆོ་གའི་རིག་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱ་ཪྻ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སུ་རེ་སུ་རཱ་བི་ཏི་ཧ་ར་ཧ་ར་སྭཱཧཱ། །འདི་ནི་གུ་གུལ་གྱིས་སྤྱན་དྲང་བའི་རིག་པའོ། །ན་མོ་རཏྣ་
ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་ར་བ་ཏི། སརྦ་

95-1-312a

ཨརྠ་སཱ་དྷ་ནི། ཏིཥྛ་ཏིཥྛ། ཡཱ་བརྐཱརྱ། ས་དྡྷ་མ་ཧཱ་མ་སྭཱ་ཧཱ། འདི་ནི་མཆོད་ཡོན་གྱི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་
ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། ཏདྱ་ཐཱ། ཧ་ར་ཧ་ར། ཀུ་རུ་ཀུ་རུ། གནྡྷ་ར་བཱ་སི་ནི་སྭཱ་ཧཱ། འདི་ནི་དྲའི་རིག་པའོ། །ན་མོ་རཏྣ་
ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་མོ་གྷེ། ཨ་མོ་གྷ། བཱ་སི་བ་
ར་དེ་སྭཱ་ཧཱ། འདི་ནི་མེ་ཏོག་གི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
མ་ཧཱ་སཏྭཱ་ཡ། ཏདྱ་ཐཱ། མེ་གྷ་སྭཱ་ར་ཀུ་རུ་སྭཱ་ཧཱ། འདི་ནི་བདུག་སྤོས་ཀྱི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ད་ནི་ད་ནི། ཧ་ན་ཧ་ན། ཀུ་རུ་ཀུ་རུ། དི་ཤྭ་བ་ལི་སྭཱ་ཧཱ། འདི་ནི་གཏོར་མའི་རིག་པའོ། །ན་མོ་རཏྣ་ཏྲ་ཡཱ་ཡ། 
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨེ་ཏ་ཛྭ་ལི་ནི། ཛྭ་ལ་ཛྭ་ལ། དེ་

95-1-312b

བ་སྭཱ་ཧཱ། འདི་ནི་མར་མེའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ།
ཏདྱ་ཐཱ། ཧི་རི་ཧི་རི། སུ་རུ་སུ་རུ། མུ་རུ་མུ་རུ། སརྦ་སཏྭཱ་ཀཱ་རུ་ཎི་ཀཱ། གཙྪ་ཏི་སྭ་བྷུ་བ་ནཾ། ཨཱརྱ་ཨ་བ་ལོ་ཀི་ཏེ་ཤྭ་རཱཾ་ས་མ་ཡ་མ་ནུ་སྨ་རཱ་ཡ་སྭཱ་ཧཱ། འདི་ནི་གཤེགས་སུ་གསོལ་བའི་རིག་པ་
སྟེ། མེ་ཏོག་དཀར་པོ་དང་མཆོད་ཡོན་གྱིས་གཤེགས་སུ་གསོལ་བར་འགྱུར་རོ། །ཞེས་པ་རྣམས་རྩ་བའི་རིག་པའི་སྒྲུབ་ཐབས་ཀྱི་ཆོ་གའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་
ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤ་ར་ཎེ་ཏཱ་རེ་སྭཱ་ཧཱ། སྒྲོལ་མ་ལ་སྐྱབས་སུ་གསོལ་བ་འདེབས་པ། 
ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷརྨེ་ཏཱ་རེ་ཏུ་རེ་སྭཱ་ཧཱ། མེ་
ཏོག་ལ་སོགས་པའི་འབྲས་བུ་ཆོས་ཀྱི་སྒྲོལ་མས་སེམས་ཅན་དབང་དུ་བྱེད་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཏྭཱ་ཏཱ་རེ་ཏུ་རེ་སྭཱ་ཧཱ། སེམས་ཅན་རྣམས་ལ་འཕགས་མ་སྒྲོལ་མས་སེམས་ཅན་རྣམས་དགའ་བར་བྱེད་པའོ། །ན་མོ་རཏྣ་ཏྲ་ཡཱ་ 

95-1-313a

ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ།
སཏྭཱ་ནི་རི་སྟི་ཏཱ་རེ་སྭཱཧཱ། འཕགས་མ་སྒྲོལ་མ་སེམས་ཅན་སྒྲོལ་མས་བདེ་བ་ཐམས་ཅད་རབ་ཏུ་སྦྱིན་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ།
སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ས་ཏྭ་སཏྭཱ་བ་ཏི་ཏཱ་རེ་སྭཱཧཱ། སྐྱེ་བོ་སྙིང་སྟོབས་དང་ལྡན་པ་རྣམས་དབང་དུ་བྱའོ། །ན་མོ་
རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤཱ་སྟེ་དྲྀ་ཌྷེ་ཏཱ་རེ་སྭཱཧཱ།
འཕགས་མ་སྒྲོལ་མས་བསྟན་པ་རྣམས་ལ་རྟག་ཏུ་བཟླས་པའི་སྦྱོར་བས་ཡུལ་སྦྱིན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་
བུདྡྷ་ཡ། ན་མ་ཨཱརྱ་ཨ་བ་ལོ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། རི་ཎི་རི་ཎི་ཏཱ་རེ་སྭཱཧཱ། འཕགས་མ་སྒྲོལ་མ་བུ་ལོན་མེད་པ་ཞེས་བྱའོ། །ན་མོ་རཏྣ་ཡཱ་ཡ།
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཽ་མི་སཽ་མི་ཏཱ་རེ་སྭཱཧཱ།

95-1-313b

འཕགས་མ་སྒྲོལ་མ་བདེ་བ་ཉིད་ཅེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭ་ཡ། ཏདྱ་ཐཱ། དྷརྨེ་དྷརྨ་བ་ཏི་ཏཱ་རེ་སྭཱཧཱ། འཕགས་མ་སྒྲོལ་མ་ཆོས་ཀྱི་བློ་གྲོས་མ་ཞེས་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་
ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སུ་རེ་དྷ། སུ་ཁ་བ་ཏཱི་ཏཱ་རེ་སྭཱཧཱ། འཕགས་མ་སྒྲོལ་མ་བདེ་བ་དང་ལྡན་མ་ཞེས་
བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བྱ་བ་
ཙྪིནྟེ་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་རྒྱུན་མ་ཆད་པ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།
ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭ་ཡ། ཏདྱ་ཐཱ། དྲྀ་ཌྷེ་དྲྀ་ཌྷེ་པྲ་ཏི་ཛྙཱ་བ་ཏི་ཏཱ་རེ་སྭཱཧཱ། འཕགས་མ་སྒྲོལ་མ་དམ་བཅའ་བརྟན་པ་ཞེས་བྱ་བའི་རིག་པའོ། །
ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཛྙཱ་ན་ཛྙཱ་ན་མ་ཏི་ཙ་

95-1-314a

རེ་ཏཱ་རེ་སྭཱཧཱ། འཕགས་མ་སྒྲོལ་མ་ཡེ་ཤེས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ།
ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཱུཀྵྨེ་སཱུཀྵྨེ་བ་ཏི་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཕྲ་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ།
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བཱིཪྻ་མ་ཏི་བཱིཪྻ་མ་ཏི་ཏཱ་རེ་བྷཱ་ག་
བ་ཏི་སྭཱཧཱ། འཕགས་མ་སྒྲོལ་མ་བརྩོན་འགྲུས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་
ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། མཧཱ་ཀ་རུ་ཎི་ཀ་ཡ། ཏདྱ་ཐཱ། པྲ་བྷེ་པྲ་བྷ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་འོད་ཟེར་ལྡན་མ་ཞེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷརྨེ་
དྷརྨ་བ་ཏི་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཆོས་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨ་རྷ་ཏེ། སཾ་མྱཀྶཾ་བུདྡྷ་

95-1-314b

ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨཱི་ཤེ། ཨི་ཤ་བ་ཏཱི་ཏུ་རེ་སྭཱཧཱ། འཕགས་མ་སྒྲོལ་མ་དབང་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ།
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བ་ལོ་ཀི་ཏེ་བ་ཏི་ཏཱ་རེ་སྭཱཧཱ། འཕགས་
མ་སྒྲོལ་མ་ཀུན་ཏུ་གཟིགས་མ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཙནྟྲ་ཙནྟྲ། མ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཟླ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ།
ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཱུརྱ་སཱུརྱ་བ་ཏི་ཏཱ་རེ་སྭཱཧཱ། འཕགས་མ་སྒྲོལ་མ་ཉི་
མ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷ་ཡ། ཏ་ཐཱ་ག་ཏ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀཾ་ཏེ་ཤྭཱ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། ཛྭཱ་ལེ་ཛྭཱ་ལ་བ་ཏི་བྷ་ག་བ་ཏི་ཏཱ་རེ་སྭཱཧཱ། འཕགས་མ་སྒྲོལ་མ་འབར་བ་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་

95-1-315a

ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བུདྡྷ་བུདྡྷ་བ་ཏི་ཏཱ་རེ་སྭཱཧཱ་ཡ། འཕགས་
མ་སྒྲོལ་མ་སངས་རྒྱས་མའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
མཧཱ་སཏྭཱ་ཡ། ཏདྱ་ཐཱ། དྷརྨེ་དྷརྨ་བ་ཏཱི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཆོས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏཱ་ཐ་ག་ཏཱ་ཡ།
ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཾ་གྷེ་ཏཱ་རེ། སཾ་གྷེ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་དགེ་
འདུན་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། ཛ་ཡེ་ཏཱ་རེ། ཛ་ཡ་བ་ཏི། བྷ་ག་བ་ཏི། ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་རྒྱལ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ།
ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དཱ་ནེ། དཱ་ན་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་སྦྱིན་པ་ལྡན་མ་ཞེས་བྱའོ། །

95-1-315b

ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བྱཱུ་ཧེ་བྱཱུ་ཧེ། བ་ཏཱི་ཏཱ་རེ་
ཏུཏྟཱ་རེ་སྭཱཧཱ། འཕགས་མ་སྒྲོལ་མ་བཀོད་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་ཌྷྱེ་ཨ་ཌྷྱེ་བ་ཏྭ་ཏཱ་རེ་བྷ་ག་བ་ཏི་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཕྱུག་པོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། །
ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨཱ་བ་ཏི། ཨཱ་བ་ཏི། ཏཱ་རེ་ཏུ་རེ་སྭཱཧཱ།
འཕགས་མ་སྒྲོལ་མ་སྲུང་བྱེད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨནྟེ་ཨནྟ་བ་ཏི་ཏཱ་རེ་ཏུ་རེ་སྭཱཧཱ། འཕགས་
མ་སྒྲོལ་མ་མཐའ་ཡས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བ་ལོ་ཀི་ནི་ཨ་བ་ལོ་ཀི་བ་ཏི་
ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཀུན་ཏུ་ལྟ་བ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཪྻ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ།

95-1-316a

ཤཱི་ལེ་ཤཱི་ལ་བ་ཏི། ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཚུལ་ཁྲིམས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀྵཱནྟ་ཀྵཱནྟ་བ་ཏི་ཏཱ་རེ་བྷ་ག་བ་ཏི་ཏུ་རེ་སྭཱཧཱ། འཕགས་མ་སྒྲོལ་མ་བཟོད་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བིརྱེ་བིརྱེ་བ་ཏི་ཏཱ་རེ་ཏཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་བརྩོན་འགྲུས་ལྡན་མ་ཞེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷྱ་ནེ་དྷྱ་ན་པ་ཏི། ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་བསམ་གཏན་ལྡན་མ་ཞེས་བྱ་བའོ། །
ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པྲཛྙཱེ་བ་ར་པྲཛྙཱ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་གཞན་པའི་ཤེས་
རབ་ལྡན་མ་ཞེས་བྱ་བའོ། །ན་མོ་ར་ཏྣ་ཏྲ་ཡཱ་ཡ། ན་མ་ཨཪྻ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨུ་པཱ་ཡེ། ཨུ་པཱ་ཡ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་
མ་སྒྲོལ་མ་ཐབས་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀཽ་ཤ་ལྱ་བ་ཏི་ཏཱ་རེ་ཏུཏྟཱ་རེ་སྭཱཧཱ།

95-1-316b

འཕགས་མ་སྒྲོལ་མ་མཁས་པ་ཉིད་དང་ལྡན་མ་ཞེས་བྱ་བའོ། །ན་མོ་རཏྣ་ཏྭ་ཡཱ་ཡ། ན་མ་ཨཱརྱ་ཨ་བ་ལེ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཛྱོ་ཏི་ཛྱོ་ཏི། པ་ཏི་ཏཱ་
རེ་ཏུ་རེ་སྭཱཧཱ། འཕགས་མ་སྒྲོལ་མ་སྐར་འོད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བོ་དྷྱངྒེ། བོ་དྷྱཾ་ག་བ་ཏི་ཏཱ་རེ་
ཏུཏྟཱ་རེ་སྭཱཧཱ། འཕགས་མ་སྒྲོལ་མ་བྱང་ཆུབ་ཀྱི་ཡན་ལག་དང་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། ཨཱ་རེ་ཨཱརྱ་བ་ཏི་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་རིང་དུ་སོང་བ་དང་ལྡན་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། དྲྀཥྚ་དྲྀཥྚ་པ་ཏི་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་བལྟས་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། པྲ་ཏྱ་ཡེ་པྲ་ཏྱ་ཡ་བ་ཏི་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་རྒྱན་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། ཨ་ནཾ་ག་ནེ་ཨ་ནཾ་ག་པ་ཏི་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ལུས་མེད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་

95-1-317a

སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨེ་ཀ་ཨེ་ཀ་བ་ཏི་ཏཱི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་གཅིག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པཱ་རེ་པཱ་ར་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཕ་རོལ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤི་ཁི་ཤི་ཁ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་གཙུག་ཕུད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤུདྡྷེ་ཤུདྡྷ་བ་ཧི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་དག་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བི་ཤུདྡྷེ་བི་ཤུདྡྷ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་དག་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་
ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤུ་བྷེ་ཤུ་བྷ་བི་ཏ་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་དགེ་བ་ལྡན་མ་ཞེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭ་ཡ། ཏདྱ་ཐཱ། ཏྲཱ་ས་ཏྲཱ་ས་ནི། ཏཱ་རེ་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་སྐྲག་བྱེད་མ་ཞེས་བྱ་

95-1-317b

པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། མཱརྒེ་མཱརྒ་བ་ཏཱི་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ལམ་དང་ལྡན་མ་
ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨཱ་ཡུ་ཥེ། ཨཱ་ཡུ་ཥ་བ་ཏི་ཏཱ་རེ་བྷ་ག་བ་ཏི་སྭཱཧཱ། འཕགས་མ་སྒྲོལ་
མ་ཚེ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨུ་ད་ཀ་ཨུ་ད་ཀ་བ་ཏཱི། ཏཱ་རེ་ཏཱ་རེ་ཏུ་རེ་སྭཱཧཱ། འཕགས་
མ་སྒྲོལ་མ་ཆུ་བོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བིགྷྣ་བིགྷྣ་བ་ཏཱི། ཏཱ་རེ་ཏཱ་རེ་སྭཱཧཱ། འཕགས་མ་
སྒྲོལ་མ་བགེགས་ཅན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀཱ་ཤེ་ཀཱ་ཤ་བ་ཏཱི་ཏུ་རེ་ཏུ་རེ་སྭཱཧཱ། འཕགས་
མ་སྒྲོལ་མ་གསལ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བཛྲེ་བཛྲ་བ་ཏཱི་ཏུ་རེ་སྭཱཧཱ། འཕགས་མ་
སྒྲོལ་མ་རྡོ་རྗེ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ལོ་ཀེ་ལོ་ཀ་བ་ཏཱི་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་

95-1-318a

འཇིག་རྟེན་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པྲཧྨེ། པྲཧྨ། བཱ་ཏཱི་
ཏཱ་རེ། ཏཱ་ར་བ་ཏཱི་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཚངས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལེ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། མཻ་ཏྲི་མཻ་ཏྲ་བ་ཏཱི་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་བྱམས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། བྷ་དྲེ་བྷ་དྲེ་བ་ཏཱི་ཏུཏྟཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་བཟང་པོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭ་ཡ། ཏདྱ་ཐཱ། གྷོ་ཥེ་གྷོ་ཥ་བཱ་ཏི་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་དབྱངས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སུ་ར་སུ་ར་བ་ཏཱི་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ལྷ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བོ་དྷི་བོ་དྷ་བ་ཏི་ཏུཏྟཱ་རེ་སྭཱཧཱ། འཕགས་མ་སྒྲོལ་མ་རྟོགས་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་

95-1-318b

ལོ་ཀི་ཏ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ག་ག་ནེ་ག་ག་ན་བ་ཏཱི་ཏཱ་རེ་སྭཱཧཱ། འཕགས་མ་སྒྲོལ་མ་ནམ་མཁའ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བཱི་རེ་བཱི་ར་བ་ཏཱི་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་དཔའ་མོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ།
ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཧི་ར་ཎྱེ། ཧི་ར་ཎྱ་བ་ཏཱི་ཏུ་རུ་ཏུ་རུ་སྭཱཧཱ། འཕགས་མ་སྒྲོལ་མ་དབྱིག་ལྡན་མ་ཞེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷ་ནེ་དྷ་ན་བ་ཏཱི་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་ནོར་དང་ལྡན་མ་ཞེས་བྱ་བའོ།།
ན་མོ་རཏྣ་ཏྲ་ཡཱ་ཡ། ན་མ་ཨཪྻ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དི་བྱེ་དི་བྱ་བ་ཏི་ཏཱ་རེ་ཏཱ་རེ་ཏུ་རུ་རེ་སྭཱཧཱ། འཕགས་མ་སྒྲོལ་མ་བརྩེ་བ་ལྡན་མ་
ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨརྷ་ཏེ་ཨརྷ་བ་ཏཱི་ཏཱ་རེ་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་
མཆོད་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བྷ་ཡེ་ཨ་བྷ་ཡ་བ་ཏཱི། ཏཱ་རེ་ཏཱ་རེ་ཏུ་རེ་ཏུ་རེ་སྭཱཧཱ། འཕགས་

95-1-319a

མ་སྒྲོལ་མ་མི་འཇིགས་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པདྨེ་པདྨ་བ་ཏཱི་
ཏཱ་རེ་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་པདྨ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤྲི་ཡེ་ཤྲི་ཡ་བ་
ཏཱི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་དཔལ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བྷཱ་སེ་བྷཱ་ས་བ་ཏི་
ཏཱ་རེ་བྷ་ག་བ་ཏེ་ཏཱ་རེ་སྭཱཧཱ། འཕགས་མ་སྒྲོལ་མ་ཚུལ་ཁྲིམས་ཀྱི་མཐུ་སྟོབས་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ།
དཱ་ནེ་དཱ་ཏ་པྲ་བྷེ། དཱ་ཏཱ། ཏཱ་རེ་ཏཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་སྦྱིན་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། ཤཱི་ལེ་ཤཱི་ལ་པྲ་བྷེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་ཚུལ་ཁྲིམས་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
སཏྭཱ་ཡ། ཏདྱ་ཐཱ། ཀྵཱནྟི་ཀྵཱནྟ། པྲ་བྷེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་བཟོད་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།

95-1-319b

མཧཱ་སཏྭཱ་ཡ། ཏདྱ་ཐཱ། བིརྱ་བིརྱ་པྲ་བྷ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་བརྩོན་འགྲུས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཏདྱ་ཐཱ། དྷྱ་ནེ། དྷྱ་ན་པྲ་བྷེ་ཏུཏྟཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་བསམ་གཏན་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཏདྱ་ཐཱ། པྲཛྙཱེ་པྲ་བྷེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཤེས་རབ་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། ཨུ་པཱ་ཡེ། ཨུ་པཱ་ཡ། བྲ་བྷེ། ཏཱ་རེ་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཐབས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བེ་དྷྱེ་ཡ། བེ་དྷྱ་པྲ་བྷེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་འབིགས་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སྭ་བྷཱ་བྷེ་སྭ་བྷཱ་བ་ཏཱ་རེ་སྭཱཧཱ། འཕགས་མ་སྒྲོལ་མ་རང་བཞིན་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཾ་གྷེ། སཾ་གྷ་པྲ་བྷཱེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་དགེ་འདུན་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་

95-1-320a

ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷརྨེ་དྷརྨ་པྲ་བྷེ་ཏུཏྟཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་ཆོས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བུདྡྷེ་བུདྡྷ་པྲ་བྷེ་ཏུཏྟཱ་རེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་སངས་རྒྱས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ།
ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨཱི་ཤེ་ཨཱི་ཤཱ་པྲ་བྷེ་ཏཱ་རེ་སྭཱཧཱ། འཕགས་མ་སྒྲོལ་མ་དབང་པོའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྲྀ་ཌྷི་དྲྀ་ཌྷི་པྲ་བྷེ་དྲྀ་ཌྷ། པྲ་བྷེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་བརྟན་པའི་འོད་ཅེས་བྱ་བའོ། །ན་མོ་རཏྣ་
ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤཀྟེཏྟ་རེ། ཤིཀྐ་པྲ་བྷེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་ནུས་པའི་འོད་ཅེས་བྱ་
བའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བྱ་ཡ་ཏཱ་རེ་ཨ་བྱ་ཡ་པྲ་བྷེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་
མི་ཟད་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ནི་རཉྫ་ནི་ཏ་རེ། ནི་རཉྫ་ན་པྲ་བྷེ། ནི་རཉྫ་ན་པྲ་བྷེ་

95-1-320b

ཏུཏྟཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་མིག་སྨན་མེད་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཱུཀྵྨེ་ཏཱ་རེ།
སཱུ་ཀྵྨ་པྲ་བྷེ། སཱུཀྵྨ་པྲ་བྷེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་འོད་ཕྲ་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བ་
ཡ་བི་ཏཱ་རེ། ཨ་བ་ཡ་བ་པྲ་བྷེ། ཏཱ་རེ་ཏཱ་རེ། ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཆ་ཤས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཏདྱ་ཐཱ། མཱརྒ་མཱ་རྒ་པྲ་བྷེ། ཏཱ་རེ་ཏཱ་རཱ་ཡ། བྷ་ག་བ་ཏི་སྭཱཧཱ། འཕགས་མ་སྒྲོལ་མ་ལམ་གྱི་འོད་ཅེས་བྱ་བའོ། ན་མོ་རཏྣ་ཏྲ་ཡཱ་ཡ། ནམ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དུཿཁེ་དུཿ། བ་པྲ་བྷེ་ཏཱ་རེ་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་སྡུག་བསྔལ་རབ་བསལ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
ཏ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷ་ནྱ་དྷ་ནྱ་བྲ་བྷེ། དྷ་ནྱེ་ཏུ་རེ་སྭཱཧཱ། འཕགས་མ་སྒྲོལ་མ་འབྲུའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨཱ་བ་ར་ཎེ། ཏཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཀུན་ཏུ་སྒྲིབ་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་

95-1-321a

བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། དྷརྨེ་དྷརྨེ། དྷརྨ་ཨ་བ་བྷཱ་སེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཆོས་ཀྱི་ཀུན་ཏུ་
སྣང་བ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཾ་གྷེ། སཾ་གྷ་ཏཱ་རེ། སཾ་གྷ་ཨ་བ་བྷཱ་སེ། ཏུ་རེ་ཏུ་རེ་སྭཱཧཱ།
འཕགས་མ་སྒྲོལ་མ་དགེ་འདུན་ཀུན་ཏུ་སྣང་བ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བུདྡྷེ་བུདྡྷ་ཏཱ་རེ། བུདྡྷ་
ཏེ་ཛེ་ཏུ་རེ་སྭཱཧཱ། འཕགས་མ་སྒྲོལ་མ་སངས་རྒྱས་ཀུན་ཏུ་སྣང་བ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨུ་
པཱ་ཡེ། ཨུ་པཱ་ཡ། ཏཱ་རེ་ཨུ་པཱ་ཡ་ཏ་ཛེ་ཏེ་ཛེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཐབས་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མཧཱ་སཏྭཱ་ཡ། ཏདྱ་ཐཱ། བཱ་རེ་པཱ་རེ་ཏཱ་རེ་པཱ་ར་ཏེ་ཛེ་ཏཱ་རེ་ཏཱ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཕ་རོལ་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨཀྵ་ཡ་ཨཀྵ་ཡ་ཏེ་ཛེ། ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་གཟི་བརྗིད་མི་བཟད་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་

95-1-321b

དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དཱ་ནེ་དཱ་ན་ཏཱ་རེ་དཱ་ན་ཏེ་ཛེ་ཏུཏྟཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་སྦྱིན་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤཱི་ལེ་ཤཱི་ལ། ཏཱ་རེ་ཤཱི་ལ་ཏེ་ཛེ་ཏུཏྟཱ་རེ་ཏུཏྟཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཚུལ་ཁྲིམས་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་
ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀྵཱནྟེ་ཀྵཱནྟ་ཏཱ་རེ་ཀྵཱནྟ་ཏེ་ཛེ་ཏུ་རེ་སྭཱཧཱ། འཕགས་མ་སྒྲོལ་མ་བཟོད་པའི་གཟི་བརྗིད་ཅེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བཱིཪྻ། བཱིཪྻ་ཏཱ་རེ། བཱིཪྻ་ཏེ་ཛེ་ཏུ་རེ་སྭཱཧཱ། འཕགས་མ་སྒྲོལ་མ་བརྩོན་འགྲུས་ཀྱི་གཟི་བརྗིད་ཅེས་བྱ་བའོ།།
ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷྱ་ནེ་དྷྱ་ན་ཏཱ་རེ་དྷྱ་ན་ཏེ་ཛེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་བསམ་གཏན་གྱི་གཟི་བརྗིད་ཅེས་
བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པྲ་ཛྙཱེ་པྲ་ཛྙཱེ་ཏཱ་རེ་པྲ་ཛྙཱ་ཏེ་ཛེ་ཏུ་རེ་ཏུ་རེ་ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་ཤེས་
རབ་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པྲ་བྷེ། པྲ་བྷ་ཏེ་ཛེ་ཏཱ་རེ་ཏཱ་རེ་ཏུ་རེ་སྭཱཧཱ། འཕགས་མ་

95-1-322a

སྒྲོལ་མ་འོད་ཟེར་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་པ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། མ་དྷྱེ། མ་དྷྱ་ཏཱ་
རེ། ཏུ་རེ་ཏུ་རེ། ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་དབུ་མའི་སྒྲོལ་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ་།
ཏདྱ་ཐཱ། ནིར་མ་ལེ། ནི་ར་མ་ལ། ཏཱ་རེ། ནིར་མ་ལེ་ཏེ་ཛེ། ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་གཟི་བརྗིད་དྲི་མ་མེད་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤུདྡྷ། ཤུདྡྷ་ཏཱ་རེ་ཤུདྡྷ་ཏེ་ཛེ་ཏུ་རེ་སྭཱཧཱ། འཕགས་མ་སྒྲོལ་མ་དག་པའི་སྒྲོལ་མ་ཞེས་བྱ་བའོ། །ན་མོ་རཏྣ་
ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སི་ཏེ་སི་ཏེ་ཏཱ་རེ། སི་ཏཱ་ཏེ་ཛེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་དཀར་བའི་གཟི་
བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། མཾ་ག་ལྱེ་མཾ་ག་ལྱ། མཾ་ག་ལ་ཏེ་ཛེ་ཏུ་རེ་ཏུ་རེ་སྭཱཧཱ། འཕགས་
མ་སྒྲོལ་མ་བཀྲ་ཤིས་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བོ་དྷི་བོ་དྷ་ཏཱ་རེ་བོ་དྷི་ཏེ་

95-1-322b

ཛེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་བྱང་ཆུབ་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ནི་རྀ་ཎེ་རྀ་ཎེ་
ནི་རཾ་ཎ་ཏཱ་ཡེ། ནི་རྀ་ཎ་ཏེ་ཛེ་ཏུ་རེ་སྭཱཧཱ། །འཕགས་མ་སྒྲོལ་མ་བུ་ལོན་མེད་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། བེ་གེ་བེ་ག་བ་ཏི་ཏེ་ཛེ་ཏུ་རེ་ཏཱ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་ཤུགས་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
སཏྭཱ་ཡ། ཏདྱ་ཐཱ། སྭ་པྣེ། སྭ་པྣ་ཏཱ་རེ། སྭབྣ་ཏེ་ཛེ་ཏུ་རེ་ཏུ་རེ། ཏཱ་རེ་ཏཱ་རེ་སྭཱཧཱ། འཕགས་མ་སྒྲོལ་མ་རྨི་ལམ་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་ནནྟེ། ཨ་ནནྟ་ཏཱ་རེ་ཨ་ནནྟ་ཏེ་ཛེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་གཟི་བརྗིད་མཐའ་ཡས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་
ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭཱ་ཡ། ཏདྱ་ཐཱ། གནྡྷེ་གནྡྷ་ཏཱ་རེ། གནྡྷ་ཏེ་ཛེ། ཏཱ་རེ་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་དྲིའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། མོ་ཧ་ནི་མོ་ཧ་ནི་ཏཱ་རེ་ཏེ་ཛེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་རྨོངས་བྱེད་མའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ།

95-1-323a

ན་མ་ཨཱརྱ་ཨ་པ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་ར་བུདྡྷ་མ་ཏི་ཏུ་རེ་སྭཱཧཱ། །འཕགས་མ་སྒྲོལ་མ་སངས་རྒྱས་ཀྱི་བློ་གྲོས་མ་ཞེས་བྱ་
བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་དྷརྨ་མ་ཏེ་ཏུ་ཏྟཱ་རེ་ཏཱ་རེ་ཏཱ་རེ་མི་ཏི་སྭཱཧཱ། །འཕགས་མ་སྒྲོལ་མ་ཆོས་ཀྱི་
བློ་གྲོས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་སཾ་གྷེ་སཾ་གྷ་ཏཱ་རེ་སཾ་གྷ་མ་ཏི་ཏཱ་རེ་སྭཱཧཱ། འཕགས་མ་སྒྲོལ་
མ་དགེ་འདུན་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། མཻ་ཏྲེ་ཏཱ་རེ། མཻ་ཏྲ་ཏུ་རེ། མཻ་ཏྲ་མ་ཏི་ཏཱ་རེ་སྭཱཧཱ། །
འཕགས་མ་སྒྲོལ་མ་བྱམས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏཻ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀུ་སུ་མེ་ཏཱ་རེ། ཀུ་སུ་མ་དྷརྨེ་ཏཱ་རེ། ཀུ་སུ་མ་མ་
ཏི་ཏཱ་རེ་སྭཱཧཱ། འཕགས་མ་སྒྲོལ་མ་མེ་ཏོག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བྷ་ཏྲེ་ཏཱ་རེ། བྷ་དྲ་
དྷརྨེ་ཏུཎྟ་རེ་ཏུ་རེ་བྷ་དྲ་བ་ཏི་ཏཱ་རེ་སྭཱཧཱ། །འཕགས་མ་སྒྲོལ་མ་བཟང་པོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ།

95-1-323b

ཨཌྷེ་ཏཱ་རེ། ཨཱཌྷེ་ཏུཏྟཱ་རེ་ཏུ་རེ་མ་ཏི་སྭཱཧཱ། །འཕགས་མ་སྒྲོལ་མ་འབྱོར་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ།
གྲྀ་ཧེ་ཏཱ་རེ་གྲྀ་ཧ་མ་ཏི་ཏཱ་རེ་ཏུཏྟཱ་རེ་ཏུཏྟཱ་རེ་སྭཱཧཱ། །འཕགས་མ་སྒྲོལ་མ་ཁྱིམ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། དེ་བེ་ཏཱ་རེ། དེ་བ་མ་ཏི་ཏཱ་རེ་ཏཱ་རེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་ལྷ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཏདྱ་ཐཱ། རྀ་ཛུ་ཀ་ཏཱ་རེ་རི་ཛུ་དྷརྨ་ཏཱ་རེ་རི་ཛུ་ཀ་མ་ཏི་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་དྲང་པོ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཽ་མྱེ་ཏཱ་རེ་སཽ་མྱ་དྷརྨེ་ཏཱ་རེ་ཏུཏྟཱ་རེ་ཏུཏྟཱ་རེ་སྭཱཧཱ། །འཕགས་མ་སྒྲོལ་མ་ཟླ་བ་ཉིད་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཏྭེ་ཏཱ་རེ་སཏྭེ་ཏུཏྟཱ་རེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་སྙིང་སྟོབས་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀུ་རུ་ཏཱ་རེ་སུ་རུ་ཏཱ་རེ་ཀྵ་ཡ་མ་ཏི་ཏཱ་རེ་སྭཱཧཱ། །འཕགས་མ་སྒྲོལ་མ་མི་ཟད་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་

95-1-324a

ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བི་པུ་ལ་ཏཱ་རེ། བི་པུ་ལ་དྷརྨ་ཏཱ་རེ། བི་པུ་ལ་
དྷརྨ་བ་ཏི་ཏཱ་རེ་སྭཱཧཱ། །འཕགས་མ་སྒྲོལ་མ་ཡངས་པའི་ཆོས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། ཏེ་ཛེ་ཏཱ་རེ། ཏེ་ཛེ་བ་ཏི་ཏཱ་རེ་ཏུཏྟཱ་རེ་སྭཱཧཱ། འཕགས་མ་སྒྲོལ་མ་གཟི་བརྗིད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བི་དྷི་བ་ཏི་ཏཱ་རེ། བི་དྷི་བ་ཏེ་ཏཱ་རེ། བི་དྷ་བ་ཏི་ཏཱ་རེ་སྭཱཧཱ། །འཕགས་མ་སྒྲོལ་མ་མཆོག་ལྡན་མ་ཞེས་བྱ་བའོ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དཱ་ན་དཱ་ན་ཏཱ་རེ་དཱ་ན་པ་ཏ་ཏཱ་རེ་ཏུཏྟཱ་རེ། ཏུཏྟཱ་རེ་ཏཱ་རེ་སྭཱཧཱ།
འཕགས་མ་སྒྲོལ་མ་སྦྱིན་པའི་བདག་པོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀཱི་ཏ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨུ་པཱ་ཡ་
ཏཱ་རེ། ཨུ་པཱ་ཡ་སཏྭཱ་ཏཱ་རེ། ཨུ་པཱ་ཡ་ཏཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཐབས་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ།

95-1-324b

བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤཱི་ལེ་ཏཱ་རེ་ཏུཏྟཱ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་ཚུལ་ཁྲིམས་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཀྵཱནྟི་བ་ཏི་ཏཱ་ར་ཏཱ་རེ་ཏུཏྟཱ་རེ་ཏུཏྟཱ་རེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་བཟོད་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ།
བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཤུ་བྷེ་ཏཱ་རེ་ཏུཏྟཱ་རེ་ཏཱ་རེ་ཏུ་རེ་ཏུ་རེ་ཤུ་བྷ་མ་ཏི་ཏཱ་རེ་སྭཱཧཱ། འཕགས་མ་སྒྲོལ་མ་དགེ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སཱུརྱ་ཏཱ་རེ་ས་མཱ་ན་ཏུཏྟཱ་རེ་ཏུ་རེ་ཏུ་རེ་ཏཱ་རེ་སཱུརྱ་མ་ཏི་ཏཱ་རེ་སྭཱཧཱ། །འཕགས་མ་སྒྲོལ་མ་ཉི་མ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཙནྟྲ་ཏཱ་རེ་ཙནྟྲ་ས་མེ་ཏཱ་རེ་ཏཱ་རེ་ཙནྟྲ་བྷི་ས་མེ་ཏཱ་རེ་ཏཱ་རེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཟླ་བ་ལྡན་མ་ཞེས་བྱ་བའོ། །ན་མོ་རཏྣ་
ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཛྭ་ལི་ནི་ཏཱ་རེ། ཛྭ་ལ་ས་མེ་ཏཱ་རེ། ཛྭ་ལ་བ་ཏཱི་ཏཱ་རེ་སྭཱཧཱ། །འཕགས་མ་སྒྲོལ་མ་འབར་བ་ལྡན་མ་ཞེས་བྱ་བའོ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བྲཧྨེ་ཏཱ་རེ། བྲཧྨེ་ས་མེ་ཏཱ་རེ། བྲཧྨ་ཎི་ས་མེ་ཏཱ་རེ་པྲཧྨ་མ་ཏི་ཏུ་རེ་སྭཱཧཱ། འཕགས་མ་སྒྲོལ་མ་ཚངས་

95-1-325a

ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨིནྟྲེ་ཏཱ་རེ། ཨིནྟྲེ་ས་མེ་ཏཱ་རེ། ཨིནྟྲ་པ་
ཏི་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་དབང་པོའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐའ། ཨནྣ་
ཏ་རེ་ཨནྣ་བ་ཏི་ཏཱ་རེ་ཏཱ་རེ་ཏུཏྟཱ་རེ་སྭཱཧཱ། །འཕགས་མ་སྒྲོལ་མ་ལས་ཀྱི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། ཨཱ་ཀཱ་ཤེ་ཏཱ་རེ། ཨཱ་ཀླ་ཤ་པ་ཏི་ཏཱ་རེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་ཀུན་ནས་གསལ་བའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་
ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ག་ག་ནེ་ཏཱ་རེ་ག་ག་ན་པ་ཏི་ཏཱ་རེ་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་ནམ་མཁའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ།
ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། །མཧཱ་སཏྭཱ་ཡ། ཏདྱ་ཐཱ། ཛ་ཡ་ཏཱ་རེ་ཛ་ཡ་པ་ཏི་ཏཱ་རེ། ཏཱ་རེ་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་རྒྱལ་བའི་བདག་མོ་ཞེས་བྱ་བའོ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་ད་བ་ཏཱ། སྭ་ར་ཏཱ་རེ་ཨ་བྷི་སྭཱ་ར་པ་ཏི་ཏཱ་རེ་ཏུ་རེ་ཏུ་རེ་ཏཱ་རེ་སྭཱཧཱ། །འཕགས་མ་

95-1-325b

སྒྲོལ་མ་འོད་གསལ་གྱི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། པྲ་དྷ་ན་པྲ་ཏི་ཏཱ་རེ། པྲ་དྷཱ་ནེ། ཏཱ་རེ་ཏུ་རེ་ཏུ་རེ་
པྲ་དྷཱ་ན་པ་ཏི་སྭཱཧཱ། །འཕགས་མ་སྒྲོལ་མ་གཙོ་བོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་དེ་བ་ཏཱ་རེ། སརྦ་དེ་བ་པ་ཏི་ཏཱ་རེ་ཏཱ་
རེ་ཏུ་རེ་སྭཱཧཱ། །འཕགས་མ་སྒྲོལ་མ་ལྷ་ཐམས་ཅད་ཀྱི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མཧཱ་སཏྭཱ་ཡ། ཏདྱ་ཐཱ། ས་མནྟེ་ཏཱ་རེ། ས་མནྟཾ་བ་
ཏི་ཏཱ་རེ། ས་མནྟ་མ་ཏེ། ཏཱ་རེ་ཏུ་རེ་ཏ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་ཀུན་ཏུ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱཱ་ཐཱ།
ས་མྲྀ་དྷརྨ་ཏི་ཏཱ་རེ་ཏུ་རེ་ཏུ་རེ་ཏཱ་ར་ཡ་ཏཱ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་ཡང་དག་པར་བསགས་པའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
ཡ། མཧཱ་སཏྭཱ་ཡ། ཏདྱ་ཐཱ། ཨཱི་ཤེ་ཏཱ་རེ་ཨཱི་ཤྭ་ཏི་ཏཱ་རེ་ཏཱ་རེ་ཏུ་རེ་ཨཱི་ཤ་ཏཱ་རེ་སྭཱཧཱ། །འཕགས་མ་སྒྲོལ་མ་དབང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་ཏཱ་རེ་ཏཱ་རེ་སུ་ཏཱ་རེ་སྭཱཧཱ། །འཕགས་མ་སྒྲོལ་མ་ལེགས་པའི་སྒྲོལ་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།

95-1-326a

མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་བྷ་ག་བ་ཏེ། བྷ་ཡ་མོ་ཙ་ནི་ཏྲཱ་སེ་ཏྲཱ་ས་ཡ། ཏཱ་རེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་འཇིགས་པ་གྲོལ་མ་ཞེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ཨཱ་རེ་ཨཱ་རེ་ཏུཏྟཱ་རེ་ཏུཏྟཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་དཔའ་མོ་ཞེས་བྱ་
བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ཏཱ་ར་ཡ། བྷོ་ཏཱ་རེ། མཧཱ་བྷ་ཡ། ཏཱ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་འཇིགས་
པ་ཆེན་པོ་ལས་གྲོལ་བར་བྱེད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་ར་ཎི། ནིར་བི་ཀལྤེ་ཏཱ་རེ། ནིར་བི་ཀལྤ་ས་
མུངྒ་ཏེ་ཏཱ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་རྣམ་པར་རྟོག་པ་མེད་པ་ཞེས་བྱ་བའོ། །ན་མོ་རཏྣ་ཏྲ་ཡ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བུདྡྷ་ཀལྤེ་
ཏཱ་རེ་བུདྡྷ་ཀལྤ་ནིརྱཱ་ཏེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་སངས་རྒྱས་བརྟག་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། ཏཱ་རེ་ཏཱ་རེ་དྷརྨ་ཀལྤེ་ཏཱ་རེ། དྷརྨ་ཀལྤེ་ནིརྱཱ་ཏེ་ཏུ་རེ་སྭཱཧཱ། །འཕགས་མ་སྒྲོལ་མ་ཆོས་ཀྱི་བརྟག་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་

95-1-326b

སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་སཾ་གྷ་ཀལྤེ་ཏཱ་རེ། སཾ་གྷ་ཀལྤ་ནིརྱ་ཏེ་ཏུ་རེ་སྭཱཧཱ། །འཕགས་མ་སྒྲོལ་མ་དགེ་འདུན་བརྟག་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་
ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སྭ་ཏེ་བྷ་ག་བ་ཏེ་ཏཱ་རེ། ཨ་གྷ་བེ་ཏཱ་རེ་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་དངོས་པོ་མེད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་
བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཨ་བྷ་བ་དཱ་ནེ་ཏཱ་རེ་ཏཱ་རེ། ཀུ་ཏཱ་རེ། ཀུ་རུ་ཀུ་རུ། མུ་རུ་མུ་རུ་སྭཱཧཱ། །འཕགས་མ་སྒྲོལ་མ་ཐམས་ཅད་ཀྱི་རང་བཞིན་ཞེས་བྱ་བའོ། །ན་མོ་
རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་བྷཱ་བེ་ཏཱ་རེ། སརྦ་སྭ་ནིརྱ་ཏེ་ཏཱ་རེ་ཏུ་རེ་སྭཱཧཱ། །འཕགས་མ་སྒྲོལ་མ་རང་ཐམས་ཅད་ངེས་པར་
འབྱུང་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་ཨཾ་གེ་རཏཱ་རེ། སརྦ་རི་ཛ་ཀེ་ཏུ་རེ་ཏཱ་རེ་སྭཱཧཱ། །འཕགས་མ་སྒྲོལ་མ་དང་པོའི་
ཆོས་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་པཱ་ར་མི་ཏཱ་ཏཱ་རེ། སརྦ་པཱ་རཱ་མི་ཏཱ་ནིརྱཱ་ཏེ་ཏུ་རེ་སྭཱཧཱ། །འཕགས་མ་སྒྲོལ་མ་
ཐམས་ཅད་ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་དཱ་ནེ་ཏཱ་རེ་ཏཱ་རེ། སརྦ་དཱ་ན་པཱ་ར་མི་ཏཱ་ནིརྱཱ་ཏེ་

95-1-327a

ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་སྦྱིན་པ་ཐམས་ཅད་ཀྱི་ཕ་རོལ་ཏུ་ཕྱིན་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་
སཏྭཱ་ཡ། ཏདྱ་ཐཱ། ཤཱི་ལེ་ཏཱ་རེ། ཤཱི་ལ་པཱ་རི་མི་ཏཱ། ཏཱ་རེ་ཏུ་རེ་ཏུ་རེ་ཤཱི་ལ་པཱ་ར་མི་ཏཱ། ནིརྱཱ་ཏེ་ཏུ་རེ་སྭཱཧཱ། །འཕགས་མ་སྒྲོལ་མ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །ན་མོ་རཏྣ་ཏྲ་ཡཱ་ཡ།
ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭ་ཡ། ཏདྱ་ཐཱ། ཀྵཱནྟེ་ཏཱ་རེ། ཀྵཱནྟེ་པཱ་ར་མི་ཏ་ཏཱ་རེ། ཀྵཱནྟེ་པཱ་ར་མི་ཏཱ་ནིརྱཱ་ཏེ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་བཟོད་པའི་ཕ་
རོལ་ཏུ་ཕྱིན་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བཱིརྱེ་ཏཱ་རེ། བཱིརྱཱ་པཱ་རཱ་མི་ཏཱ་ཏཱ་རེ། བཱིརྱཱ་པ་ར་མི་ཏཱ་ནིརྱཱ་ཏེ་ཏུ་རེ་སྭཱཧཱ། །འཕགས་
མ་སྒྲོལ་མ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། དྷྱ་ནེ་ཏཱ་རེ་དྷྱ་ན་པ་ར་མི་ཏཱ་ཏཱ་རེ་དྷྱ་ན་པཱ་
ར་མི་ཏཱ་ནིརྱཱ་ཏེ་ཏུ་རེ་སྭཱཧཱ། །འཕགས་མ་སྒྲོལ་མ་བསམ་གཏན་གྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ།
ཏདྱ་ཐཱ། པྲཛྙཱ་ཏཱ་རེ་པྲཛྙཱ་པཱ་ར་མི་ཏཱ་ཏཱ་རེ། པྲཛྙཱ་པཱ་ར་མི་ཏཱ་ནིརྱཱ་ཏེ་ཏུ་རེ་སྭཱཧཱ། །འཕགས་མ་སྒྲོལ་མ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་

95-1-327b

ལོ་ཀི་ཏེ་ཤྭ་རཱ་ཡ། པོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། སརྦ་པཱ་ར་མི་ཏཱ། ནི་ཪྻ་ཏེ་ཏུ་རེ་ཏུ་རེ། སརྦ་དྷརྨ་ཨ་བ་བྷཱ་ཝ། སརྦ་པཱ་ར་མི་ཏེ་ཏུ་རེ་ཏུ་རེ་སྭཱཧཱ། འཕགས་མ་སྒྲོལ་མ་ཕ་རོལ་ཏུ་ཕྱིན་
པ་ཐམས་ཅད་ཀྱི་ཆོས་ངེས་པར་འབྱུང་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ། སརྦ་བུདྡྷ་ནི་ཪྻ་ཏེ་ཏུ་རེ་ཏུ་རེ་སརྦ་བུད་
དྷ་པཱ་ར་མི་ཏེ་རུ་ཏེ་ཏཱ་རེ་སྭཱཧཱ། །འཕགས་མ་སྒྲོལ་མ་སངས་རྒྱས་ཐམས་ཅད་ཀྱི་ཕ་རོལ་ཏུ་ཕྱིན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ།
མཧཱ་སཏྭཱ་ཡ། ཏདྱ་ཐཱ། སརྦ་དྷརྨེ་ཏཱ་རེ། སརྦ་དྷརྨ་ནི་ཪྻཱ་ཏེ་ཏཱ་རེ་ཏཱ་རེ་སརྦ་དྷརྨ་ནི་ཪྻ་ཏེ་ནི་བ་ར་ཎི་བ་ར་ཎི་ཏཱ་རེ་སྭཱཧཱ། །འཕགས་མ་སྒྲོལ་མ་ཆོས་ཐམས་ཅད་ཀྱི་ཕ་རོལ་ཏུ་ཕྱིན་མ་ཞེས་བྱ་བའོ། །
ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་སཾ་གྷེ། སཾ་གྷེ་ཏཱ་རེ་ཏུ་རེ། སརྦ་སཾ་གྷེ་དྷརྨ་ནིཪྻ་ཏཱེ་ཏུ་རེ་སཾ་གྷ་པཱ་རཱ་མི་ཏེ་ཏུ་རེ་ཏུ་རེ་སྭཱཧཱ། །འཕགས་
མ་སྒྲོལ་མ་དགེ་འདུན་ཐམས་ཅད་ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏཻ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། སརྦ་པཱ་ར་མི་ཏཱ་
ཏཱ་རེ། སརྦ་དྷརྨེ་ཏཱ་རེ། སརྦ་རི་ཛུ་ཀ་དྷརྨ་ནིརྱཱ་ཏེ་ཏུ་རེ་ཏུ་རེ་ཨ་ན་བྷི་ལཱ་བུ་ཏཱ་རཻ་ཏུ་རེ་ཏུ་རེ་སྭཱཧཱ། །འཕགས་མ་སྒྲོལ་མ་མངོན་པར་བརྗོད་པར་བྱར་མེད་པ་ཞེས་བྱ་བའི་སྒྲོལ་མ་འདི་རྣམས་ཆོས་ཐམས་

95-1-328a

ཅད་ངེས་པར་འགྱུར་བ། རང་བཞིན་མེད་ཅིང་མངོན་པར་བརྗོད་པར་བྱར་མེད་པ། དོན་ཐམས་ཅད་སྒྲུབ་པར་བྱེད་པ། ནད་ཐམས་ཅད་གསོ་བར་བྱེད་པ། ཐམས་
ཅད་དུ་བཀླགས་པས་གྲུབ་པ། འཇིགས་པ་ཐམས་ཅད་དང༌། ཉེ་བར་འཚེ་བ་ཐམས་ཅད་ལས་ཕྲན་ཚེགས་ཐམས་ཅད་ཇི་ལྟར་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་སྒྲུབ་པར་བྱེད་དོ། །
འདི་རྣམས་ཀྱི་ཆོ་ག་ཕྱོགས་ཙམ་སྟོན་པར་འགྱུར་ཏེ་དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ་གསོ་སྦྱོང་ལ་གནས་པའམ། གསོ་སྦྱོང་མེད་པས་ཀྱང་རུང་སྟེ་དྲི་དང༌། མེ་
ཏོག་ལ་སོགས་པ་རྣམས་ཀྱིས་ཉི་མ་རེ་རེ་ལ་མཆོད་པ་བྱས་ནས་འབུམ་ཕྲག་གཅིག་བཟླས་པར་བྱའོ། །མཐར་ཉིན་ཞག་གཅིག་སྨྱུང་བར་གནས་པས་རས་རིས་སམ། སྐུ་གཟུགས་
ཀྱི་སྤྱན་སྔར་ཀུ་ཤའི་ཁྲེས་ལ་ཉེ་བར་འདུག་སྟེ་ཇི་སྐད་གསུངས་པའི་རིམ་པས་བདག་ཉིད་ཁ་ཤར་དུ་ཕྱོགས་ཏེ་སྔར་བརྗོད་པའི་ཨ་ག་རུ་ནག་པོའི་ཡམ་ཤིང་སོར་བཞི་པའི་ཚད་ལ་ཞོ་
དང་། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །རྟོག་པའི་རྒྱལ་པོ་འདི་འམ། གཞན་གང་རུང་དུ་སྒྲོལ་མའི་རིག་པས་བརྗོད་ཅིང་གྲོལ་བར་སྦྱོང་བ་ལ་
རིག་པ་མཐའ་ཡས་པ་གྲུབ་པར་འགྱུར་རོ། །རས་རིས་གཞན་འདོད་ན་གསོ་སྦྱོང་ཅན་གྱིས་དཀར་པོའི་བཅོ་ལྔ་ལ་རིང་བསྲེལ་དང་བཅས་པའི་མཆོད་རྟེན་དུ་ས་ལ་མ་ལྷུང་བའི་བ་ལང་གི་

95-1-328b

ལྕིབས་དཀྱིལ་འཁོར་བྱུགས་ཏེ་མེ་ཏོག་དང༌། བདུག་པ་དང༌། མར་གྱི་མར་མེ་ལ་སོགས་པས་མཆོད་པ་བྱས་ནས་ཨུ་དུམ་བཱ་རའི་ཤིང་གིས་སྦར་ཏེ་ཚངས་པའི་ཡམ་ཤིང་གིས་སྦྱིན་སྲེག་སྟོང་ཕྲག་
བརྒྱད་བྱ་སྟེ་ཙཱ་རུའི་བཟའ་བས་ཡིད་གཞུངས་པར་འགྱུར་རོ། །འོ་མའི་སྦྱིན་སྲེག་བྱས་པས་བྲམ་ཟེ་རྣམས་དབང་དུ་འགྱུར་རོ། །ཙ་རུའི་བཟའ་བས་སྦྱིན་སྲེག་བྱ་སྟེ་རྒྱལ་རིགས་དབང་དུ་འགྱུར་
རོ། །ནས་དང༌། ཞོ་བསྲེས་པ་དང༌། ཙཱ་རུ་དང་གཅིག་ཏུ་བྱས་ནས་སྦྱིན་སྲེག་བྱ་སྟེ་རྗེ་རིགས་དབང་དུ་འགྱུར་རོ། །དགྲལ་བལྟས་ནས་བཟླས་པ་བྱ་སྟེ་རེངས་པར་འགྱུར་རོ། །ལན་བདུན་མངོན་
པར་སྔགས་པའི་ཆུས་བྱབས་པས་ཐམས་ཅད་སེལ་བར་བྱེད་དོ། །དུག་ཐམས་ཅད་ལའང་ཉེ་བར་བྱབས་པས་སོ། །ཞུ་མཁན་གྱི་རིལ་བུ་ལན་བདུན་མངོན་པར་སྔགས་པས་མིག་ནད་སེལ་བར་
བྱེད་དོ། །ན་པ་ལ་སྐུད་པས་བཅིང་བར་བྱ་སྟེ་གདོན་ཐམས་ཅད་སེལ་བར་བྱེད་དོ། །གཙུག་ཏོར་བཅིངས་པས་བདག་ཉིད་སྲུང་བའོ། །ཐལ་བས་དཀྱིལ་འཁོར་བཅིང་བའོ། །བོང་བ་ལ་ལན་བདུན་
བཟླས་པས་ཕྱོགས་བཅིང་བའོ། །བུད་མེད་བུ་མ་ཐོན་པ་ལ་ཏིལ་མར་ལ་ཡོངས་སུ་བཟླས་ནས་སྦྱིན་པར་བྱ་སྟེ་བདེ་བླག་ཏུ་བཙའ་བར་བྱེད་དོ། །རྨོངས་པས་མངལ་གྱི་ཟླ་མཚན་གྱི་དུས་ལས་
འདས་ན་ཁྲུས་བྱས་ནས་རྒྱུད་མཚུངས་པའི་འོ་མ་ལ་སྟོང་ཕྲག་བརྒྱད་མངོན་པར་སྔགས་པར་བྱས་ནས་བཏུང་བར་སྦྱིན་པར་བྱའོ། །གཞན་གྱི་ཚད་དད་མར་བསྲེས་ནས་སྦྱིན་པར་བྱའོ། །དེ་

95-1-329a

ནས་བུ་བཙའ་བར་འགྱུར་རོ། །དེ་ནས་བུ་མང་པོ་འདོད་ན་སྦྱིན་སྲེག་སྟོང་ཕྲག་བརྒྱད་བྱས་པའི་ཐལ་བ་དེས་ཆུའི་བུམ་པ་བཞི་དང་བསྲེས་པ་བཞག་པར་
བྱའོ། །བརྒྱད་བརྒྱར་བཟླས་པའི་སྲད་བུས་ལག་པ་གཡས་པ་ལ་བཅིངས་ན་ཇི་སྲིད་དུ་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །གཞན་གྱིས་མི་ཐུབ་པའི་མེ་ཏོག་གིས་སྦྱིན་སྲེག་སྟོང་ཕྲག་
བརྒྱད་བྱས་ཏེ་གཡུལ་དུ་གཞན་གྱིས་མི་ཐུབ་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་མདུད་པ་བྱས་ནས་ལན་བདུན་མངོན་པར་སྔགས་པར་བྱས་ནས་ལག་པ་ལ་བཅིང་བར་
བྱ་སྟེ་བརྟན་པ་དང༌། གཡོ་བར་བཅས་པའི་མངའ་བདག་ཏུ་འགྱུར་རོ། །དེ་ནས་དྲག་ཤུལ་ལ་ཉམས་པའི་མིང་ནས་སྨོས་ཏེ་ལན་བདུན་མངོན་པར་སྔགས་ནས་ཁྱོར་བའི་ཆུ་བཏུང་བར་
སྦྱིན་པར་བྱ་སྟེ་ཤི་བའང་ལངས་པར་བྱེད་དོ། །དེ་བཞིན་དུ་ཕྱོགས་བཞིར་མངོན་པར་སྔགས་པར་བྱས་ནས་བཏུང་བར་སྦྱིན་པར་བྱ་སྟེ་འཇོག་པོའི་མཆེ་བས་ཟིན་པའང་འཚོ་བར་བྱེད་
དོ། །ནུ་མའི་ཕུར་པ་དང༌། འབྲས་ལ་ལན་བདུན་མངོན་པར་སྔགས་པར་བྱས་ནས་བྱིན་པས་གྲོལ་བར་བྱེད་དེ་ཚོར་བ་མེད་པར་འགྱུར་རོ། །ཡམས་དང༌། ཉེ་བར་འཚེ་བ་དང༌། གཡུལ་
ལ་གྲོང་ཁྱེར་གྱི་དབུས་སམ། མཚན་མོ་མདའ་རྒྱང་གང་གི་ཚད་ཀྱིས་གཞི་ལ་ཉེ་བར་བྱུགས་ནས་དཀར་གཏོར་བྱིན་ཏེ་འོ་མ་ཅན་གྱི་ཡམ་ཤིང་གིས་མེ་སྦར་ནས་འོ་མའི་སྲེག་བླུགས་

95-1-329b

སྟོང་ཕྲག་གིས་སྦྱིན་སྲེག་བྱ་སྟེ་ཡམས་ཉེ་བར་ཞི་བར་བྱེད་དོ། །དེ་ནས་ཉེ་བར་མ་ཞི་ན་དེ་ལས་གཞན་དུ་རེངས་པར་བསམས་པའི་དུས་སུ་བད་ཀན་མཐར་བྱེད་ཀྱི་ཡམ་ཤིང་གིས་མེ་
སྦར་ནས་དོན་གྲུབ་ཀྱི་ཤིང་ལ་ཨཀྵ་དང༌། ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་འཕྲལ་དུ་ཡམས་ཐམས་ཅད་ཞི་བར་བྱེད་དོ། །ཆོ་ག་འདིས་དུག་འཆིང་ངོ༌། །
ཟློས་བཞིན་པས་ནི་སེམས་ཅན་ཐམས་ཅད་མཐོང་བར་བྱེད་དོ། །དེ་རྣམས་འདིའི་འབངས་སུ་འགྱུར་རོ། །ཀུཥྨཱཎྜའི་ཡམ་ཤིང་གི་སྦྱིན་སྲེག་སྟོང་ཕྲག་བརྒྱད་བྱ་སྟེ་གྲུལ་བུམ་རྣམས་དབང་དུ་
འགྱུར་རོ། །ཏིལ་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཡི་དྭགས་དབང་དུ་འགྱུར་རོ། །དུར་ཁྲོད་དུ་བེ་ལ་དང༌། ཁཎྜ་ཀའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཤ་ཟ་དབང་དུ་འགྱུར་རོ། །
གནོད་སྦྱིན་དབང་དུ་བྱེད་པ་ལ་ཝ་ཊའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་བརྗེད་བྱེད་དང༌། གནོན་པོ་དབང་དུ་བྱེད་དོ། །བལ་
གྱི་སྲེག་བླུགས་ཀྱི་སྦྱིན་སྲེག་སྟོང་ཕྲག་བརྒྱད་བྱའོ། །རིག་པས་བགེགས་རྣམ་པར་གཞོམ་པའི་དོན་དུ་སེང་ལྡེང་གི་རྩེ་མོ་ལ་རྣོན་པོའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་
བརྒྱད་བྱའོ། །གུ་གུལ་གྱི་རིལ་བུ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ལྷ་ཆེན་པོའི་རྗེས་སུ་འབྲང་བ་དང༌། ལྷ་ཆེན་པོ་དབང་དུ་འགྱུར་རོ། །དཔའ་བོའི་རིན་

95-1-330a

གྱིས་ཉོས་པའི་ལྡོང་རོས་བླངས་ནས་རྒྱལ་པོའི་ཡམ་ཤིང་གིས་མེ་སྦར་ནས་ཇི་སྲིད་མེ་དཔུང་དུ་གྱུར་པ་དེ་སྲིད་དུ་བཟླས་པར་བྱའོ། །དེ་ནས་རྒྱུད་མཚུངས་པའི་བ་
སེར་སྐྱའི་འོ་མ་ལ་གཞོན་ནུ་མས་བསྲུབས་པའི་མར་དུ་བྱས་ནས་མར་དེ་ལ་གདབ་པར་བྱའོ། །དེ་བཞིན་དུ་ཞོས་གང་བའི་སྣོད་དང༌། མར་དང༌། སྦྲང་རྩིས་གང་བའི་སྣོད་ལ་ཡང་ངོ༌། །དེ་ནས་
སྲུང་བ་བྱས་ཏེ་ཟ་མ་ཏོག་ཏུ་བཞག་ནས་ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་ནམ། འཕགས་པ་སྤྱན་རས་གཟིགས་
དབང་ཕྱུག་གི་ཞབས་ཀྱི་དྲུང་དུ་ཇི་ལྟར་འབྱོར་བའི་མཆོད་པ་བྱས་ནས་ཁ་བྱང་དུ་མངོན་པར་ཕྱོགས་པས་སྣོད་བཞི་རུ་བཞག་ནས་ཇི་སྲིད་འགྲོ་བ་དང༌། དུ་བ་འཐུལ་བའམ། འབར་བར་གྱུར་
པ་དེ་སྲིད་དུ་བཟླས་པར་བྱའོ། །དབང་དུ་བྱེད་པ་དང༌། མི་སྣང་བ་དང༌། ནམ་མཁའ་ལ་ཉེ་བར་འཁྲིད་པར་བྱེད་དོ། །དེ་བཞིན་དུ་མིག་སྨན་བླ་བསྐྱེད་པའི་ཆེད་དུ་རང་ཉིད་ཁྱད་པར་དུ་དཀར་པོའི་
བཅོ་ལྔ་ལ་པདྨའི་སྐུད་པ་ལ་བཞག་ནས་འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་ལག་པ་ཁ་སྦྱར་ནས་བླངས་ནས་ཇི་སྲིད་དྲོ་བ་དང༌། དུ་བ་འཐུལ་བ་དང༌། འབར་
བར་གྱུར་པ་དེ་སྲིད་དུ་བཟླས་པ་བྱའོ། །འདི་ཉིད་ལ་མངོན་པ་རྣམས་པ་གསུམ་མོ། །ལྕགས་ལྔས་པདྨ་བྱེད་དུ་བཅུག་ནས་གུར་གུམ་དང༌། གི་ཝང་དང༌། དབུར་ནམ་མཁའི་ཆུས་བཏགས་

95-1-330b

ནས་པདྨར་བཅུག་སྟེ་དེ་ནས་དཀར་པོའི་བརྒྱད་པ་ལ་གསོ་སྦྱོང་ཅན་དུས་གསུམ་དུ་ཁྲུས་བྱས་ནས་གོས་གཙང་མ་བགོས་ཏེ་རིང་བསྲེལ་དང་བཅས་པའི་མཆོད་རྟེན་ནམ། འཕགས་པ་སྤྱན་
རས་གཟིགས་དབང་ཕྱུག་གི་ཞབས་ཀྱི་དྲུང་དུ་ལག་པ་གཡས་པས་པདྨ་བླངས་ནས་ཇི་སྲིད་དུ་འབར་བར་བྱེད་པ་དེ་སྲིད་དུ་བཟླས་པར་བྱའོ། །དེ་ནས་བླངས་པ་དེས་རིག་པ་འཛིན་པར་འགྱུར་ཏེ་ལོ་
སྟོང་ཕྲག་བཅུར་འཚོ་བར་བྱེད་དོ། །དེ་བཞིན་དུ་གདུ་བུ་དང༌། ཅོད་པན་དང༌། ལྕགས་སྒྲོག་རྣམས་ཀྱང་ངོ༌། །དེ་བཞིན་དུ་རིའི་ཙནྡན་དམར་པོ་དང༌། གུ་གུལ་དང༌། དགའ་བ་འཁྱིལ་བའི་རྩ་བ་
དང་། ལྕགས་ལྔ་དང༌། བེ་རི་ཀརྞི་ཀ་དང༌། འབྲུའི་ཕུབ་མ་དང༌། རུ་རྟ་དང༌། རྒྱ་སྤོས་དང༌། སྦྲང་རྩི་དང༌། པི་པི་ལིང་དང༌། དུ་རུ་ཀ་རྣམས་ཆ་མཉམ་པ་གཅིག་ཏུ་བྱས་ནས་ཕྱེ་མ་ཞིབ་མོ་བྱེད་དུ་
གཞུག་གོ །དེ་ནས་སེར་སྐྱ་རྒྱུད་མཚུངས་པར་བའི་འོ་མ་བླངས་ནས་གཞོན་ནུ་མས་བསྲུབས་པའི་མར་སར་དང་གཅིག་ཏུ་བྱས་པས་ཕྱེ་མ་ལ་རིལ་བུ་བྱེད་དུ་གཞུག་གོ །ཨརྒའི་ཏིལ་མར་
གྱི་ཕྱེ་མས་མར་མེ་དབུལ་བར་བྱའོ། །དེ་ནས་དཀར་པོའི་བཅུ་བཞི་ལ་ཉིན་མཚན་དུ་སྨྱུང་བར་གནས་པས་གསོ་སྦྱོང་ཅན་གྱི་ཨ་ཤྭཏྠའི་འདབ་མ་བདུན་གྱི་ནང་དུ་བཅུག་པར་བྱས་
ནས་འཕགས་པ་སྤྱན་རས་གཟིགས་ཀྱི་སྤྱན་སྔར་ཇི་སྲིད་དུ་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །དེ་ཁར་བཅུག་པས་མི་སྣང་བར་འགྱུར་རོ། །དེ་ནས་འབར་བར་བྱེད་

95-1-331a

པས་ནི་ནམ་མཁའ་ལ་འགྲོ་བར་བྱེད་དོ། །དེ་ནས་ཆོ་ག་གཞན་ནི་རིང་བསྲེལ་དང་བཅས་པའི་མཆོད་རྟེན་དུ་སྐུ་གཟུགས་ཀྱི་སྤྱན་སྔར་གསོ་སྦྱོང་ཅན་གྱིས་
མཆོད་པ་རྒྱ་ཆེན་པོ་བྱས་ནས་མེའི་ཡམ་ཤིང་གིས་མེ་སྦར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པའི་སེང་ལྡེང་གི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །
དཀར་པོའི་བཅུ་བཞི་ནས་བརྩམས་ཏེ་ཇི་སྲིད་བཅོ་ལྔའི་བར་དུའོ། །དེ་ནས་གྲུབ་པར་འགྱུར་རོ། །དེ་བཞིན་དུ་གསོ་སྦྱོང་ཅན་གྱིས་རྟག་ཏུ་བཟླས་པ་སྟོང་ཕྲག་གསུམ་བྱའོ། །ཕྱི་ནས་
ལས་ཐམས་ཅད་དུ་འགྱུར་རོ། །ཡང་ན་རྒྱལ་པོའམ། བློན་པོ་དབང་དུ་བྱེད་པར་འདོད་ན་བཅོམ་ལྡན་འདས་ལ་མཆོད་པ་བྱས་ནས་ཤིང་གི་རྒྱལ་པོའི་ཡམ་ཤིང་ལ་ཨིརྒུ་
དའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །བཅུ་བཞི་ནས་བརྩམས་ཏེ་ཇི་སྲིད་བཅོ་ལྔའི་བར་དུའོ། །ལས་འདིས་ཚུལ་ཁྲིམས་འཆལ་པ་ཡིན་ཡང་དེ་
བཞིན་ཁོ་ནར་གསོད་པ་དང༌། བསྐྲད་པ་ལ་ནི་མྦའི་ཡམ་ཤིང་ལ་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་མཚན་མོ་བདུན་གྱིས་སྐྲོད་པར་བྱེད་དོ། །
རིགས་བཞི་དབང་དུ་བྱེད་པར་འདོད་པས་ཙཱ་རུ་དང་བཅས་པའི་ཆུ་དང༌། གནོད་སྦྱིན་གྱི་ཁམ་ཕོར་ཞེས་པའི་སྦྱིན་སྲེག་བྱ་སྟེ་དབང་དུ་འགྱུར་རོ། །མཚན་མོ་པུ་ཙི་ར་ཛ་ཏའི་སྦྱིན་སྲེག་

95-1-331b

སྟོང་ཕྲག་བརྒྱད་བྱའོ། །བཟླས་པས་འཆིང་བ་ལས་གྲོལ་བར་བྱེད་དོ། །བགེགས་ལ་ཕུབ་མ་དང༌། ཏིལ་གྱི་སྦྱིན་སྲེག་གིས་གཞན་གང་ཡང་རྡུང་བས་རབ་ཏུ་ཞི་བར་འགྱུར་རོ། །ལན་ཉི་ཤུ་རྩ་
གཅིག་ཡོངས་སུ་བཟླས་ནས་རིགས་ཀྱི་བུ་མོ་དབང་དུ་བྱེད་པ་ལ་ཏིལ་གྱི་སྦྱིན་སྲེག་བྱའོ། །གོས་འདོད་པས་དཱུར་བ་དང༌། ཚེར་མ་ཅན་གྱི་སྦྱིན་སྲེག་བྱའོ། །སྟོང་ཕྲག་བརྒྱད་དམ། །མཚན་མོ་བདུན་དུའོ། །
ཤུ་དག་ལ་སྟོང་ཕྲག་བརྒྱད་ལན་བདུན་དུ་མངོན་པར་སྔགས་པ་བྱས་ནས་ལག་པ་ལའོ། །ནོར་འདོད་པས་གུ་གུལ་གྱི་རིལ་བུ་འམ། སྦྱིན་སྲེག་སྟོང་ཕྲག་བརྒྱད་མཚན་མོ་བདུན་དུ་བྱའོ། །ཁྱིམ་གྱི་བདག་
པོ་འདོད་པས་དྲིའི་སྦྱིན་སྲེག་མཚན་མོ་བདུན་དུ་བྱའོ། །མར་གྱིས་སྦྱིན་སྲེག་སྟོང་ཕྲག་བརྒྱད་བྱ་སྟེ་གྲོང་རྙེད་དོ། །སྐྲོད་པ་ལ་ཚ་བའི་ཏིལ་མར་གྱིས་བཏགས་པའི་ནིམ་པའི་འདབ་མའི་སྦྱིན་སྲེག་
བྱའོ། །སྐྱེས་བུའི་ཤ་ནི་སྐྲོད་པར་བྱེད་པ་ལས་སོ། །ཕུབ་མ་ནི་སྡང་བར་བྱེད་པ་ལས་སོ། །སྐྲོད་པར་བྱེད་པ་ལ་སྦྲུལ་གྱི་ཤུན་ལྤགས་དང༌། ཐལ་བས་སོ། །སྐྱེས་བུ་མ་ཡིན་པར་བྱེད་པ་ལ་གོ་མ་ཨིནྡྲ་འོ། །ཕུབ་
མ་མཆུ་འཆིང་བ་ལའོ། །ཞི་བའི་དོན་དུ་ཤིང་ས་མིའི་འདབ་མ་རྣམས་འོ་མ་དང་ལྷན་ཅིག་པས་སོ། །ཇི་ལྟར་ཉི་མ་སོ་སོར་ཐོ་རངས་ལངས་ནས་སངས་རྒྱས་བཅོམ་ལྡན་འདས་ལ་ཇི་ལྟར་འབྱོར་བའི་
མཆོད་པ་བྱས་ནས་འབུམ་བཟླས་པར་བྱའོ། །མ་གྲུབ་པ་སྒྲུབ་པར་བྱེད་དོ། །གཞན་གྱི་བསྒྲུབས་པ་རྣམ་པར་འཇིག་པར་བྱེད་པ་ལ་མ་ནུ་ལ་འཆིང་བ་འཛིན་པར་བྱེད་དོ། །མཚན་མོ་བདུན་དུ་

95-1-332a

ཚེར་མ་ཅན་གྱི་སྦྱིན་སྲེག་བྱ་སྟེ་དགྲ་འཇོམས་པར་བྱེད་དོ། །གོས་འདོད་པས་དཱུར་བ་དང༌། ཚེར་མ་ཅན་གྱི་སྦྱིན་སྲེག་སྟོང་ཕྲག་བརྒྱད་བྱའོ། །ཁྱིམ་རབ་ཏུ་གཡོ་
པར་འདོད་པས་མིའི་རུས་པ་བླངས་ནས་སོར་བརྒྱད་པའི་ཚད་ཀྱི་ཕུར་བུ་བྱས་ནས་ཁྱིམ་དུ་གདབ་པར་བྱའོ། །མེ་ཏོག་ལ་བརྒྱད་བརྒྱར་ཡོངས་སུ་བཟླས་ནས་བྱིན་ན་དབང་དུ་འགྱུར་
རོ། །རྒྱལ་པོའི་སྒོ་རུ་གུར་གུམ་དང༌། རྒྱ་སྤོས་དང༌། ཏ་མ་ལའི་འདབ་མ་དང་བཅས་པ་དང༌། མེ་ཏོག་བརྒྱ་པ་སྡོང་བུ་དང་བཅས་པ་རྣམས་ཀྱིས་རས་དཀྲིས་པ་ཡང་དག་པར་ལྡན་
པའི་ཆོ་གས་ཕྱེ་མ་གོས་ལ་བཏབ་པས་མིའི་དགྲ་རབ་ཏུ་ལྡན་པ་ལ་མིའི་དགྲ་དབང་དུ་འགྱུར་རོ། །གཡུལ་དུ་རྣམ་པར་རྒྱལ་བར་བྱེད་པ་ལ་རྒྱལ་མཚན་ལ་སྟོང་ཕྲག་བརྒྱད་ཡོངས་སུ་
བཟླས་ནས་དྲི་དང༌། མེ་ཏོག་དང༌། བདུག་པ་ལ་བཅོམ་ལྡན་འདས་མ་འཕགས་མ་སྒྲོལ་མས་མངོན་པར་བསྔགས་ནས་མེ་ཐབ་ཏུ་མཆོད་ཡོན་ལན་བདུན་ཕུལ་ནས་མངག་གཞུག་པས་
ཕ་རོལ་གྱི་སྡེ་ལ་སྟོན་དུ་གཞུག་པར་བྱའོ། །ཤིང་ལ་རྡོ་རྗེའི་ཐོག་ཇི་ལྟར་བར་རོ། །ཏིལ་ནག་པོ་ལ་གཟུགས་བརྙན་བྱས་པའི་མདུན་དུ་སྟོང་ཕྲག་བཟླས་ཏེ་གང་གིས་མིང་ནས་སྨོས་
ཏེ་ཟ་བར་བྱེད་དོ། །སྟོང་ཕྲག་བརྒྱད་བཟླས་པས་ས་བོན་ཐམས་ཅད་དམ། སྨན་ཐམས་ཅད་དམ། དྲི་ཐམས་ཅད་དམ། དྲི་ཞིམ་པོའི་མེ་ཏོག་རྣམས་སམ། པདྨ་རྩ་བ་ནག་

95-1-332b

པོ་མེད་པའི་བུམ་པར་བཅུག་ནས་སྟོང་བཟླས་པར་བྱའོ། །བྱང་ཆུབ་ཤིང་གི་འོག་ཏུ་འམ། གཞན་ཡང་རུང་སྟེ་ཁྲུས་བྱའོ། །དོན་གྲུབ་དང༌། པདྨ་འམ། པདྨའི་འདབ་མ་དང༌། སྡོང་བུ་དང༌།
ཆུ་བ་རྣམས་ཀྱི་ཕྱེ་མ་དང༌། སེང་ལྡེང་གི་སོལ་བ་རྣམས་མིང་ནས་སྨོས་ནས་སྦྱིན་སྲེག་བྱ་སྟེ་དབང་དུ་འགྱུར་རོ། །བིལ་བའི་དབུས་སུ་སྦྲང་རྩི་དང་ཡང་དག་པར་ལྡན་པ་རྣམས་ཀྱིས་དུ་བ་དང༌།
སོལ་བ་ལ་སྟོང་ཕྲག་བརྒྱད་བཟླས་ན་རྒྱལ་པོའི་བཙུན་མོ་འམ། བློན་པོ་འམ། མིང་ནས་སྨོས་པ་དེ་དབང་དུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དྲི་དང༌།
མེ་ཏོག་དང༌། བདུག་པ་ཕུལ་ནས་བཅོམ་ལྡན་འདས་མ་ལ་མཆོད་པ་བྱ་སྟེ་སྣ་མའི་མེ་ཏོག་དང༌། ཨུཏྤ་ལ་སྔོན་པོ་འམ། གཞན་པའི་མེ་ཏོག་རྣམས་གང་གི་མིང་ནས་སྨོས་ཏེ་སྦྱིན་སྲེག་
བྱས་པ་དེ་དབང་དུ་འགྱུར་རོ། །གྲུབ་པའི་འདོད་མ་དབང་དུ་བྱེད་པ་ལ་ཏིལ་ནག་པོ། བཙུན་མོའི་མཆོག་དབང་དུ་བྱེད་པ་ལ་པྲི་ཡང་ཀུ་།སེམས་ཅན་ཐམས་ཅད་དབང་དུ་བྱེད་པ་ལ་
སཱ་ལུ་དམར་པོ། གང་གི་མིང་ནས་སྨོས་ཏེ་སྦྱིན་སྲེག་བྱས་ན་དབང་དུ་འགྱུར་རོ། །གཞོན་ནུ་མའི་མིང་ནས་སྨོས་ཏེ་མེ་ཏོག་གེ་སར་གྱིས་སྦྱིན་སྲེག་བྱས་ན་དབང་དུ་འགྱུར་རོ། །འོ་མ་དང༌།
འོ་ཐུག་དང༌། མར་དང༌། སྦྲང་རྩིས་བཅོམ་ལྡན་འདས་ཀྱི་སྤྱན་སྔར་སྟོང་ཕྲག་བརྒྱད་སྦྱིན་སྲེག་བྱས་ན་གང་གི་མིང་ནས་འབོད་པ་དེ་རྒྱས་པ་ཅན་གྱི་ལས་སོ། །དཀར་པོའི་ཚེས་གཅིག་

95-1-333a

ནས་བརྩམས་ཏེ་རིང་བསྲེལ་ཅན་གྱི་མཆོད་རྟེན་ནམ། སྐུ་གཟུགས་སམ། རས་རིས་ཞལ་ནུབ་དུ་ཕྱོགས་པའི་རས་རིས་ཀྱི་སྤྱན་སྔར་རོ། །སྔོན་གྱི་མཐའ་མ་རིའི་རྩེ་མོ་
ཀུ་ཤ་དང༌། བིལ་པའི་ཡམ་ཤིང་གིས་མེ་སྦར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པའི་པདྨ་ཁ་རྒྱས་པར་བྱེ་བའི་སྦྱིན་སྲེག་སྟོང་ཕྲག་བརྒྱད་བྱ། ཨ་ག་རུ་དང༌། ཀུན་ཏུ་རུ་ཀ་
དང༌། ཤྲི་བེཥྚ་ཀ་རྣམས་ཀྱི་བདུག་སྤོས་དང༌། འོ་མ་དང༌། ཞོའི་གཏོར་མ་དབུལ་བར་བྱ་ཞིང་རྣམ་པ་གཞན་དུ་བགེགས་རྣམས་ལ་འབྱུང་པོ་ཐམས་ཅད་པའི་གཏོར་མ་སྦྱིན་ནོ། །
དེ་ནས་བརྒྱད་པ་ལ་མངའ་བདག་ཏུ་འགྱུར་རོ། །འོ་མ་དང༌། ནས་ཟན་ཟ་པས་པདྨ་དཀར་པོ་ཁ་རྣམ་པར་རྒྱལ་བའི་སྦྱིན་སྲེག་བྱས་ན་གཏེར་ཆེན་པོ་འམ། ཡུལ་རྙེད་དོ། །མེ་
ཏོག་སེར་པོ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པས་མེ་ལ་སྦྱིན་སྲེག་བྱའོ། །ཡུལ་གྱི་རྗེ་བོར་འགྱུར་རོ། །མཚན་མོ་གསུམ་དུ་ཕྱེ་ཟ་བར་མཚན་མོ་གསུམ་དུ་སྦྱིན་སྲེག་བྱའོ། །
དེ་བཞིན་དུ་སྟོང་ཕྲག་བདུན་བརྒྱས་མཚམས་མེད་པ་བྱས་པས་ཀྱང་འགྲུབ་པར་འགྱུར་རོ། །ཡམ་ཤིང་དེ་ཉིད་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་
བརྒྱ་བྱས་ན་གསེར་བྱེ་བ་འབྱུང་ངོ༌། །སྔ་བར་ལངས་ནས་ཁྲུས་སྔོན་དུ་འགྲོ་བས་ཚངས་པར་སྤྱོད་ཅིང་མེ་རབ་ཏུ་སྦར་ནས་ནཱ་ག་གེ་སར་དང༌། པྲི་ཡང་ཀུའི་སྦྱིན་སྲེག་སྟོང་ཕྲག་བརྒྱད་

95-1-333b

བྱ་སྟེ་ཟླ་བ་གསུམ་གྱི་ནང་དུ་ཁྱད་པར་དུ་འཕགས་པའི་དངོས་གྲུབ་ཉམས་སུ་མྱོང་བར་འགྱུར་ཞིང་རྫས་མང་པོ་ཡང་ངོ༌། །བ་ལང་གི་ཤ་དང༌། ཁཎྜ་ཅན་གྱི་སྦྱིན་སྲེག་བྱས་ན་བ་ལང་གི་
གནས་རྙེད་དོ། །དེ་བཞིན་དུ་པྲི་ཡང་ཀུ་དང༌། ནཱ་ག་གེ་སར་གྱི་ཡམ་ཤིང་གིས་སྦྱིན་སྲེག་བྱས་ན་དབང་དུ་འགྱུར་རོ། །དཀར་པོའི་ཚེས་གཅིག་ནས་བརྩམས་ནས་བིལ་བའི་འོག་ཏུ་
མེ་སྦར་ནས་བིལ་བ་དང༌། ཨཱ་ཤི་བིལ་བ་རྣམས་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱ་སྟེ་ལྷ་མོ་སྒྲོལ་མ་མཐོང་ངོ༌། །གཙང་མར་གྱུར་པས་ཟས་བཞིར་སྨྱུང་
བར་གནས་ཏེ་སྟོང་ཕྲག་བཅུར་སྦྱིན་སྲེག་བྱའོ། །གཏེར་ཆེན་པོ་མཐོང་ངོ༌། །དེ་བཞིན་དུ་མཚན་མོ་ཉི་ཤུར་འོ་མ་དང༌། ནས་ཟན་ཟ་བས་ཡུངས་ཀར་དཀར་པོའི་སྦྱིན་སྲེག་སྟོང་ཕྲག་
བརྒྱ་བྱ་སྟེ་ནོར་གྱི་བདག་པོར་འགྱུར་རོ། །སྔོན་སྤྱད་པ་བྱས་པས་ཉིན་མཚན་དུ་ཡུངས་ཀར་དཀར་པོ་ལ་མར་གྱིས་བཏགས་པའི་སྦྱིན་སྲེག་བྱ་སྟེ་ཟླ་བས་ཆར་རྒྱུན་བཟང་པོ་ལྟུང་བར་
བྱེད་དོ། །ཟས་བཞིར་སྨྱུང་བར་གནས་པས་སྟོང་ཕྲག་བཅུར་སྦྱིན་སྲེག་བྱ་སྟེ་ནོར་རྙེད་དོ། །མཁས་པས་དཀར་པོའི་ཕྱོགས་འབྱུང་འགྱུར་ལ་ལྷ་མོའི་རས་རིས་ཀྱི་སྤྱན་སྔར་མཁས་པས་
ཐུན་མཚམས་གསུམ་དུ་བསྣུན་པར་བྱའོ། །དཀར་པོའི་ཕྱོགས་ཀྱི་ནང་དུ་དེ་ལ་ལྷ་མོ་འདི་མཆོག་སྦྱིན་པར་མཛད་དོ། །རིག་པ་འདིས་ཏིལ་གྱི་སྲེག་བླུགས་སྟོང་གི་སྦྱིན་སྲེག་བྱའོ། །བིལ་

95-1-334a

བའི་ཤིང་གིས་མེ་སྦར་ན་ལྷ་མོ་མཐོང་སྟེ་ནོར་རམ། འབྲུའི་དབང་ཕྱུག་ཏུ་བྱེད་དོ། །བཅོམ་ལྡན་འདས་ལ་མཆོད་པ་རྒྱ་ཆེན་པོ་བྱས་ནས་མེ་ཏོག་བརྒྱ་
པའི་སྦྱིན་སྲེག་སྟོང་ཕྲག་བརྒྱ་བྱས་ན་ནོར་རྙེད་དོ། །རིང་བསྲེལ་དང་བཅས་པའི་མཆོད་རྟེན་གྱི་མདུན་ཕྱོགས་གཙང་མར་ལྷ་ལ་པཱ་ལ་ཤའི་ཡམ་ཤིང་གིས་མེ་སྦར་ནས་ཨུཏྤལའི་
སྦྱིན་སྲེག་སྟོང་ཕྲག་བརྒྱ་བྱས་ན་ཡུལ་གྲུ་དབང་དུ་འགྱུར་རོ། །རིག་པ་འདིས་དྲི་ཞིམ་པོའི་བདུག་པ་ཕུལ་ནས་འོ་མ་དང༌། ནས་ཟན་ཟ་བས་པདྨའི་སྦྱིན་སྲེག་སྟོང་བྱ་སྟེ་གསེར་
སྟོང་རྙེད་དོ། །འདིས་མེ་ཏོག་གི་སྦྱིན་སྲེག་སྟོང་ཕྲག་བརྒྱ་བྱས་ན་གང་ཡིད་ལ་སེམས་པ་དེ་སྦྱིན་ནོ། །རས་རིས་ཀྱི་སྤྱན་སྔར་སྦྱིན་སྲེག་སྟོང་བྱས་ན་གཏེར་མཐོང་ངོ༌། །པྲི་ཡང་ཀུ་ལ་ཞོ་
དང་། སྦྲང་རྩི་དང༌། མར་གྱིས་བཏགས་པའི་འོ་མ་དང༌། ནས་ཟན་ཟ་བས་ཕྱོགས་གཙང་མར་སྦྱིན་སྲེག་སྟོང་ཕྲག་བརྒྱ་བྱས་ན་གསེར་བརྒྱ་རྙེད་དོ། །རྣམ་པ་སྣ་ཚོགས་པའི་ཕྲེང་བའོ། །
དེ་ནས་མཚན་མོ་གསུམ་དུ་གཡུལ་དུ་སྨྱུང་བར་གནས་པས་ཨ་ག་རུའི་ཡམ་ཤིང་གིས་ཐུན་མཚམས་གསུམ་དུ་སྦྱིན་སྲེག་སྟོང་ཕྲག་བརྒྱད་བྱའོ། །དེ་ནས་མཚན་ཐོག་ཐག་ཏུ་
བཟླས་པས་རས་རིས་རབ་ཏུ་འགུལ་བ་འམ། ཕྲེང་བའི་ཆུན་པོ་གཡོ་བར་གྱུར་ན་དེ་ནས་འགྲུབ་པར་འགྱུར་ཏེ་རྒྱལ་སྲིད་སྦྱིན་པ་བྱེད་དོ། །གང་ཡིད་ལ་སེམས་པར་བྱེད་པ་

95-1-334b

དེ་སྟེར་བར་བྱེད་དེ། ནད་ཐམས་ཅད་གསོ་བ་དང༌། ཤི་བ་དང༌། འཆིང་བ་གྲོལ་བ་དང༌། སེལ་བ་དང༌། དཀྱིལ་འཁོར་བཅིང་བའོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་
སྔར་མེ་ཏོག་གིས་སྦྱིན་སྲེག་སྟོང་བྱའོ། །དབང་དུ་བྱེད་དོ། །ཡང་ན་རས་རིས་གཅིག་བྱང་ཆུབ་ཀྱི་རྩ་བར་བཞག་ནས་ཆོ་ག་འདི་ཉིད་ཀྱིས་ནས་ཟན་ཟ་བས་བཟླས་པ་སྟོང་ཕྲག་བརྒྱ་བྱ། ཟས་གཅིག་
པས་ཡན་ལག་བརྒྱད་པའི་གསོ་སྦྱོང་ལ་གནས་པས་འཕགས་པ་སྤྱན་རས་གཟིགས་དབང་ཕྱུག་གི་ཟས་ཀྱི་ལས་རྣམས་འགྲུབ་པར་འགྱུར་རོ། །ཡང་ན་ཟླ་བ་དང༌། ཉི་མ་གཟས་བཟུང་བའི་
དུས་སུ་འཕགས་པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ། བླ་གོས་དཀར་པོ་མནབས་པ་འདྲིར་གཞུག་པར་བྱའོ། །གཞོགས་གཅིག་ཏུ་ལྷ་མོ་སྒྲོལ་མ་གསེར་མདོག་
པདྨ་ལ་གནས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། སྒྲུབ་པ་པོ་ལ་ཀུན་ནས་གཟིགས་པར་བྱེད་པ་འདྲིར་གཞུག་པར་བྱའོ། །དྲི་དང༌། མེ་ཏོག་དང༌། བདུག་པ་དང༌། གཏོར་མའི་མཆོད་
པ་རྒྱ་ཆེན་པོ་བྱས་ནས་ཟླ་བ་ལ་མིག་ལྟ་བར་ཇི་སྲིད་ཟླ་བ་གྲོལ་གྱི་བར་དུ་བཟླས་པ་དབུལ་བར་བྱའོ། །ལྷ་མོ་སྒྲོལ་མ་རང་གི་གཟུགས་ཀྱིས་འབར་བ། ཉི་མ་འཆར་ཀའི་མདོག་ལྟ་བུ། པདྨ་
ཁ་བྱེ་བ་ཕྱག་ན་བསྣམས་པ་འབྱོན་པར་འགྱུར་རོ། །མཆོད་ཡོན་ཕུལ་ནས་མཆོག་ཞུ་བར་བྱའོ། །དཀར་པོའི་ཚེས་གཅིག་ནས་བརྩམས་ནས་འོ་མ་དང༌། ནས་ཟན་ཟ་བས་བསྒྲུབ་པར་

95-1-335a

བྱའོ། །ཡན་ལག་བརྒྱད་པའི་གསོ་སྦྱོང་ཅན་གྱིས་མེ་དང༌། ལན་ཚྭ་ཟོས་པས་རས་རིས་ཀྱི་སྤྱན་སྔར་གུ་གུལ་གྱི་སྦྱིན་སྲེག་སྟོང་ཕྲག་བརྒྱད་བྱའོ། །དོང་རྩེ་བརྒྱད་རྙེད་དོ། །
ཀུན་ཏུ་རུ་ཀའི་ལས་འདིའོ། །བིལ་བའི་ཡང་ལས་འདིའོ། །དེ་བ་དཱ་རུས་གྲུབ་པའི་དོན་དུ་རབ་ཏུ་སྦྱར་བར་བྱའོ། །འདི་ནི་རྩ་བའི་རིག་པས་ཨ་ག་རུའི་སྦྱིན་སྲེག་སྟོང་ཕྲག་བརྒྱད་བྱའོ། །འོ་
མ་དང་བཅས་པའི་ཤིང་གིས་མེ་རབ་ཏུ་སྦར་ན་ནོར་ཐམས་ཅད་སྦྱིན་པར་བྱེད་དོ། །རིང་བསྲེལ་དང་བཅས་པའི་མཆོད་རྟེན་ལ་དྲི་དང༌། མེ་ཏོག་དང༌། བདུག་པས་མཆོད་པ་བྱས་ནས་སྔ་
བར་ལངས་ཏེ་བླུགས་གཟར་དང་ལྡན་པས་མེ་རབ་ཏུ་སྦར་ནས་ནཱ་ག་གེ་སར་དང༌། པྲི་ཡང་ཀུའི་སྦྱིན་སྲེག་བརྒྱད་བརྒྱ་བྱ་སྟེ་ཟླ་བའི་ནང་དུ་བལྟ་བར་བྱ་བར་འགྱུར་རོ། །བེ་ཀངྐ་ཀ་ཏའི་
ཡམ་ཤིང་ལ་ཞོ་དང༌། སྤྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །གཙང་མའི་སྔར་གྱི་ལས་ཀྱི་ཕྱོགས་སུ་པཱ་ལ་ཤའི་ཡམ་ཤིང་གིས་མེ་རབ་ཏུ་སྦར་
ནས་བཅོམ་ལྡན་འདས་ལ་མཆོད་པ་བྱས་ན་གསེར་བརྒྱ་རྙེད་དོ། །རིག་པ་འདིས་པྲི་ཡང་ཀུའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་
བརྒྱད་བྱ་སྟེ་གསེར་སྟོང་རྙེད་དོ། །རིག་པ་འདིས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དྲི་དང༌། མེ་ཏོག་དང༌། བདུག་པ་ཕུལ་ནས་ཨུ་དུམ་བཱ་རའི་ཡམ་ཤིང་གིས་མེ་

95-1-335b

རབ་ཏུ་སྔར་ཏེ་སྦྱིན་སྲེག་སྟོང་ཕྲག་བརྒྱ་བྱའོ། །འདོད་པ་ཐམས་ཅད་མཆོག་དང་ལྷན་ཅིག་བྱེད་དོ། །མྱ་ངན་མེད་པའི་ཤིང་གིས་མེ་སྦར་ནས་ཡུངས་ཀར་དཀར་པོའི་སྦྱིན་སྲེག་བརྒྱ་བྱའོ། །
མངོན་སུམ་དུ་གཟུགས་ཀྱིས་འོང་བར་བྱེད་དོ། །བདུག་པ་ལ་ལན་སྟོང་ཕྲག་བརྒྱ་བཟླས་ནས་གཙང་མས་གོས་གཙང་མ་གོན་ཏེ་འོ་མ་དང༌། ནས་ཟན་ཟ་ཞིང་རྟག་ཏུ་བཟླས་པས་འདོད་ཅིང་འདོད་
པ་རྣམས་ཀུན་ཏུ་ཐོབ་སྟེ་འདོད་པ་ཐམས་ཅད་སྦྱིན་པར་བྱེད་དོ། །སྔོན་སྤྱད་པ་བྱས་པས་མཚན་མོ་ལྔར་འོ་མ་དང༌། ནས་ཟན་བཟའ་བ་འམ། འོ་མ་འཐུངས་པས་སྟོང་ཕྲག་བརྒྱར་བཟླས་
པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་པས་ཟླ་བ་ཉ་ལ་དྲི་དང༌། མེ་ཏོག་དང༌། བདུག་པ་དང་ལྡན་པ་རྣམས་ཀྱིས་མངོན་པར་མཆོད་ན་ལྷ་མོ་རང་གི་གཟུགས་སུ་མཐོང་ངོ༌།།
འོ་མ་དང༌། ནས་ཟན་ཟ་ཞིང་ཡུངས་ཀར་དཀར་པོའི་སྦྱིན་སྲེག་སྟོང་ཕྲག་བརྒྱ་བྱ་འོ། །ཞག་ཉི་ཤུ་རྩ་གཅིག་ཏུ་འོ་མ་འཐུངས་པས་ཨ་པཱ་མརྒཱའི་ཡམ་ཤིང་གིས་མེ་རབ་ཏུ་སྦར་ནས་ཞོ་
དང༌། སྦྲང་རྩི་དང༌། མར་གྱིས་བཏགས་པའི་ཡུངས་ཀར་དཀར་པོའི་སྦྱིན་སྲེག་སྟོང་བྱའོ། །འོ་མ་དང་བཅས་པའི་ཡམ་ཤིང་གི་མེ་རབ་ཏུ་སྦར་ན་དེས་ངེས་པ་ཉིད་དུ་གཏེར་མཐོང་ངོ༌། །རིག་
པ་འདིས་འོ་མ་དང༌། ནས་ཟན་ཟ་ཞིང་བིལ་བའི་ཤིང་གིས་མེ་སྦར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པའི་ཏིལ་གྱིས་སྦྱིན་སྲེག་སྟོང་ཕྲག་བརྒྱ་བྱས་ན་རང་གི་གཟུགས་ཀྱིས་ལྷ་

95-1-336a

མོ་མཐོང་ངོ༌། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དྲི་དང༌། མེ་ཏོག་དང༌། བདུག་པ་ཕུལ་ནས་ཞོ་དང༌། སྦྲང་རྩི་དང༌། མར་གྱིས་བཏགས་
པའི་ཨུ་དུམ་བཱ་རའི་ཤིང་གིས་མེ་རབ་ཏུ་སྦར་ནས་ཨརྒའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་དོན་དུ་མ་གཉེར་བར་ནོར་དང༌། འབྲུ་རྙེད་དོ། །ལྷའི་ཤིང་གིས་མེ་རབ་ཏུ་སྦར་ནས་དེ་བ་
དཱ་རུའི་སྦྱིན་སྲེག་སྟོང་བྱའོ། །རང་གི་གཟུགས་ཀྱིས་འོང་བར་བྱེད་དོ། །མར་གྱི་སྦྱིན་སྲེག་གིས་ཞི་བའོ། །དཱུར་བའི་སྦྱིན་སྲེག་གིས་རྒྱས་པ་ཅན་ནོ། །ཞོ་དང༌། སྦྲང་རྩི་དང༌། མར་གྱིས་བཏགས་
པའི་སྦྱིན་སྲེག་སྟོང་ཕྲག་བརྒྱད་བྱས་པས་དེ་བཞིན་དུ་འདིའི་ནོར་ཐམས་ཅད་རྙེད་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་མདུད་པ་ཉི་ཤུ་རྩ་གཅིག་བྱས་ཏེ་བུ་མོ་
བག་མར་གཏོང་བར་བྱེད་དོ། །ནུབ་མོ་ཉལ་བར་འདོད་པས་རིག་པ་དཔག་ཏུ་མེད་པ་བཟླ་བར་བྱ་སྟེ་རྨི་ལམ་ངན་པ་མི་མཐོང་ངོ༌། །ཏིལ་ནག་པོའི་གཟུགས་བརྙན་གྱི་མདུན་དུ་བརྒྱད་
བརྒྱར་བཟླས་ན་གང་གི་མིང་བསམས་པར་གྱུར་པ་དེ་དབང་དུ་འགྱུར་རོ། །འབྲུ་ནག་པོ་ལ་བརྒྱད་བརྒྱར་བཟླས་ན་གང་གི་མིང་ནས་བརྗོད་པ་དེ་དབང་དུ་འགྱུར་རོ། །དབང་དུ་བྱེད་པ་ལ་
རས་རིས་ཀྱི་སྤྱན་སྔར་ཨ་པཱ་མརྒའི་ཡམ་ཤིང་གི་མེ་ལ་པདྨའི་སྦྱིན་སྲེག་བྱའོ། །བིལ་བའི་ཤིང་གི་ཡམ་ཤིང་ངམ། འོ་མ་དང་བཅས་པའི་ཡམ་ཤིང་གིས་མེ་རབ་ཏུ་སྦར་ནས་

95-1-336b

པདྨ་སྟོང་ཕྲག་བརྒྱ་སྦྱིན་སྲེག་བྱ་སྟེ་སྟོབས་ཀྱི་འཁོར་ལོས་བསྒྱུར་བར་འགྱུར་རོ། །སླར་ཡང་པདྨ་སྟོང་ཕྲག་བཅུས་རྒྱལ་སྲིད་རྙེད་དོ། །པདྨ་སྟོང་ཕྲག་བརྒྱའི་སྦྱིན་སྲེག་གིས་ལོངས་སྤྱོད་ཆེན་
པོ་རྙེད་དོ། །སྦྱིན་སྲེག་འདི་རྣམས་ཐམས་ཅད་ལ་དྲི་དང༌། མེ་ཏོག་དང༌། བདུག་པས་མཆོད་པ་བྱས་ནས་འོ་མ་དང༌། ནས་ཟན་ཟ་བས་སྣ་མའི་མེ་ཏོག་གིས་གང་གི་མིང་ནས་འབོད་
པ་དེ་དབང་དུ་འགྱུར་རོ། །བིལ་བའི་ཡམ་ཤིང་གིས་བརྒྱད་བརྒྱས་མེ་རབ་ཏུ་སྦར་ནས་པདྨ་སྟོང་ཕྲག་བརྒྱ་སྦྱིན་སྲེག་བྱའོ། །གང་གི་མིང་ནས་འབོད་པ་དེ་དབང་དུ་འགྱུར་རོ། །གི་ཝང་གི་བྱུག་པ་
ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་མགོ་བོ་ལ་བྱུག་པར་བྱའོ། །ཡང་ན་གདོང་ལ་ཐིག་ལེ་བྱའོ། །སྐྱེ་བོ་ཐམས་ཅད་དགའ་བར་འགྱུར་རོ། །པདྨའི་ས་བོན་ལ་ཞོ་དང༌། སྦྲང་རྩི་དང༌། མར་གྱིས་
བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་འོ། །མིང་སྨོས་པ་དེ་དབང་དུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་དྲིན་ལས་གཞན་དུ་འགྱུར་རོ། །པདྨ་མ་རྙེད་ན་
ཨུཏྤ་ལ་སྔོན་པོ་སྟོང་ཕྲག་བརྒྱད་ཀྱི་སྦྱིན་སྲེག་བྱའོ། །དྲི་འམ། མེ་ཏོག་གི་སྦྱིན་སྲེག་བྱ་སྟེ་འབུམ་ཕྲག་གཅིག་གིས་ལྷ་རྣམས་གྲུབ་པར་འགྱུར་རོ། །ཁྲུས་ལ་སྨན་ཐམས་ཅད་དང༌།
ས་བོན་ཐམས་ཅད་རྩ་བ་ནག་པོ་མེད་པའི་བུམ་པར་བཅུག་ནས་སྟོང་ཕྲག་བརྒྱད་མངོན་པར་སྔགས་པའི་ཆུས་ཁྲུས་བྱའོ། །བགེགས་ཀྱིས་བཏབ་པའམ། བདག་ཉིད་ཞི་བར་འགྱུར་

95-1-337a

རོ། །ཨུཏྤ་ལ་དང༌། རུ་རྟ་དང༌། ཨ་ག་རུའི་ཆ་དང༌། སྟག་སེན། རྒྱ་སྤོས་བཞི་འགྱུར་གྱི་ཆ་རྣམས་རས་རིས་ཀྱི་སྤྱན་སྔར་འཕགས་པ་སྤྱན་རས་གཟིགས་
དབང་ཕྱུག་ལ་མཆོད་པ་རྒྱ་ཆེན་པོ་བྱས་ཏེ་བའི་མར་མེ་རབ་ཏུ་སྦར་ནས་རྫས་རྣམས་ཐམས་ཅད་མེ་ཏོག་གིས་སྦྱོར་བས་དུས་མ་ཡིན་པ་གང་གིས་རྒྱལ་པོ་འམ། རྒྱལ་པོའི་བློན་པོ་འམ།
རྒྱལ་པོའི་བཙུན་མོ་འམ། སྒྲུབ་པ་པོ་འམ། ཚེ་སོང་བ་རྣམས་འཁྲུར་གཞུག་པར་བྱའོ། །ཚེ་རིང་བར་འགྱུར་རོ། །སྐལ་པ་བཟང་པོ་བགེགས་ཀྱིས་བཏབ་པ་རྣམས་བགེགས་
ལས་གྲོལ་བར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་ཉིན་མཚན་དུ་སྨྱུང་བར་གནས་པས་བྲཧྨ་དཱ་རིའམ། ཛི་ཏེནྟྲ་ཡ་དང༌། ཨ་ག་རུ་དང༌། ཏུ་རུ་ཀ་
འབུམ་ཕྲག་གཅིག་སྦྱིན་སྲེག་བྱ་སྟེ་དེ་བཞིན་དུའང་འགྲུབ་པར་འགྱུར་རོ། །ཏིལ་ནག་པོ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་དང༌། ཙནྡན་གྱི་ཕྱེ་མ་འམ། ཞོགས་
མ་དང་བསྲེས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་གྲུབ་པར་འགྱུར་རོ། །ཆོ་ག་གཞན་ནི་ཙནྡན་གྱི་ཡམ་ཤིང་སོར་བཞི་པའི་ཚད་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་
སྦྱིན་སྲེག་འབུམ་བྱས་ཏེ་གྲུབ་པར་འགྱུར་རོ། །དཀར་པོའི་ཚེས་གཅིག་ནས་བརྩམས་ཏི་བིལ་པའི་ཤིང་གི་འོག་ཏུ་མེ་ཉེ་བར་སྦར་ནས་བིལ་བའི་འབྲས་བུ་ལ་ཞོ་དང༌། སྦྲང་རྩི་དང༌།

95-1-337b

མར་གྱིས་བཏགས་པའི་སྦྱིན་སྲེག་འབུམ་ཕྲག་བརྒྱད་ཅུ་བྱ་སྟེ་རང་གི་གཟུགས་ཀྱི་ལྷ་མོ་མཐོང་ཞིང་རྒྱལ་སྲིད་ཆེན་པོ་གནང་བར་བྱེད་ཅིང་གཞན་ཡང་གང་ཞུས་པ་དེ་གནང་བར་བྱེད་
དོ། །འབྱུང་པོའི་གདོན་གྲོལ་བར་བྱེད་པ་ལ་པདྨའི་ཕྱག་རྒྱས་རེག་པར་བྱ་སྟེ་འབྲོས་པར་བྱེད་དོ། །བསྒྲུབ་པར་བྱ་བཞིན་པ་མ་ཡིན་པའི་འོ་མའི་ཤིང་གིས་མེ་སྦར་ནས་ཞོ་དང༌། སྦྲང་རྩི་དང་
མར་གྱིས་བཏགས་པའི་པདྨའི་སྦྱིན་སྲེག་སྟོང་ཕྲག་བརྒྱ་བྱའོ། །དེ་བཞིན་དུ་ཨུཏྤ་ལ་དམར་པོ་དང༌། སྔོན་པོ་འབུམ་ཕྲག་གཅིག་སྦྱིན་སྲེག་བྱ་ཞིང་ཡང་ན་སྣ་མའི་མེ་ཏོག་གི་སྦྱིན་སྲེག་གོ །
རས་རིས་ཀྱི་སྤྱན་སྔར་འོ་མ་དང༌། ནས་ཟན་ཟ་ཞིང་འཕེལ་བཞིན་པའི་མཆོད་པ་བྱ་སྟེ་སློང་མོའི་ཟས་བཟའ་བར་བྱའོ། །དྲི་དང༌། མེ་ཏོག་དང༌། བདུག་པས་མཆོད་པ་རྒྱ་ཆེན་པོ་བྱས་ནས་
ཉིན་མཚན་དུ་སྨྱུང་བར་གནས་པའི་མཐར་དྲི་ཞིམ་པོའི་མེ་ཏོག་གིས་སྦྱིན་སྲེག་བྱའོ། །སྒྲུབ་བཞིན་པ་མ་ཡིན་པ་འདིས་ས་རྣམས་ཚུལ་ཁྲིམས་མཆོག་ཏུ་འཚལ་པས་ཀྱང་གྲུབ་པར་
བྱེད་དོ། །ཡང་ན་ཡུངས་ཀར་ཏིལ་ནག་པོ་དང་བསྲེས་པ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །དེ་བཞིན་དུ་འགྲུབ་པར་འགྱུར་རོ། །ནོར་འདོད་པས་ཨ་
པཱ་མརྒའི་ཡམ་ཤིང་གིས་ཡུངས་ཀར་རྒྱལ་པོ་འམ། སྐེ་ཚེའི་སྦྱིན་སྲེག་གོ །ཡང་ན་བློན་པོ་དབང་དུ་བྱེད་པ་ལ་ཏིལ་མར་གྱི་སྦྱིན་སྲེག་སྟེ་ལས་ཐམས་ཅད་ལའང་སྦྱར་བར་བྱའོ། །བུ་མོ་དབང་དུ་བྱེད་

95-1-338a

པལ་སྔར་གྱི་སྦྱིན་སྲེག་ཞོ་དང༌། སྦྲང་རྩི་དང༌། མར་གྱིས་བཏགས་པས་སོ། །རྒྱལ་པོའི་བཙུན་མོ་ལ་ལས་འདིའོ། །བྱང་ཆུབ་ཤིང་གི་མེ་སྦར་ནས་ཡོངས་སུ་
སྤྱོད་པའི་སྦྱིན་སྲེག་གོ །དབང་དུ་བྱེད་པ་ལ་ཡུངས་ཀར་རྒྱལ་པོའི་སྦྱིན་སྲེག་གོ །དབང་དུ་བྱེད་པ་ལ་ཀམྦོ་ཛི་ཀའི་མེ་ཏོག་གི་ཡམ་ཤིང་གིས་སྟོང་ཕྲག་བརྒྱ་བྱའོ། །ཞོ་དང༌། སྦྲང་རྩི་དང༌།
མར་གྱིས་བཏགས་པའི་བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་ཐབ་མེད་པའི་མེ་ལ་ལྷ་དང༌། ལྷ་མོ་ལ་དྲི་དང༌། མེ་ཏོག་དང༌། བདུག་པས་མངོན་པར་མཆོད་ཅིང་མཆོད་པ་རྒྱ་ཆེན་
པོ་བྱས་ནས་འོ་མ་དང༌། ནས་ཟན་ཟ་ཞིང་གོས་གཙང་མ་བགོས་ཏེ་གང་བླངས་པ་དེ་སྟེར་བར་བྱེད་དོ། །བ་ཤ་ཀའི་མེ་ཏོག་ཕྲག་བརྒྱ་སྦྱིན་སྲེག་བྱ་སྟེ་མིང་སྨོས་པ་དེ་དབང་དུ་བྱེད་དོ། །ན་ལེ་
ཤམ་གྱི་སྦྱིན་སྲེག་གིས་ལོག་འདྲེན་རྣམ་པར་འཇོམས་པར་བྱེད་དོ། །བྱང་ཆུབ་ཤིང་གི་འོག་ཏུ་དྲི་དང༌། མེ་ཏོག་གིས་མངོན་པར་མཆོད་ནས་ཟླ་བ་གཟས་བཟུང་བ་ན་ལྡོང་རོས་བླངས་
ནས་ཨ་ཤྭཏྠའི་འདབ་མ་བདུན་གྱིས་སྟེང་དུ་གཞག་ནས་ཇི་སྲིད་འབར་བར་གྱུར་གྱི་བར་དུ་བསྒོམ་པར་བྱའོ། །བླངས་པ་དེས་རིག་པ་འཛིན་པར་འགྱུར་ཏེ་ལྷ་ཐམས་ཅད་ཐོགས་པ་མེད་
པ་དང༌། ལྷའི་གཞལ་ཡས་ཁང་མཆོག་ཏུ་མཛེས་པར་མྱུར་ཞིང་མགྱོགས་པར་འགྲོ་སྟེ་ཉི་མ་འཆར་ཀའི་མདོག་དང༌། གཟི་བརྗིད་དང་ལྡན་ཞིང་རིག་པ་འཛིན་པ་ཐམས་ཅད་དང་

95-1-338b

ལྡན་པར་འགྲོ་སྟེ་ལྷའི་འགྲོ་བ་བརྒྱ་ཕྲག་གིས་ཡོངས་སུ་བསྐོར་བར་འགྱུར་རོ། །རྣ་བའི་མིག་སྨན་ལ་ལས་འདི་ཁོ་ན་འོ། །གི་ཝང་སྒྲུབ་པར་འདོད་པས་འོ་མ་དང༌། ནས་ཟན་ཟ་བས་སྔོན་དུ་སྟོང་
ཕྲག་བརྒྱ་བཟླས་པར་བྱའོ། །ཟླ་བ་གཟས་བཟུང་བའི་དུས་སུ་པི་པི་ལིང་གི་འདབ་མ་བདུན་གྱི་སྟེང་དུ་འམ། རིང་བསྲེལ་ཅན་གྱི་མཆོད་རྟེན་དུ་གི་ཝང་རྣམ་པ་བརྒྱར་བྱ་སྟེ་བཏང་ནས་རིག་པ་ཡོངས་སུ་
བསྐོར་པས་ལས་བྱའོ། །ཉེ་བར་སྤྱོད་པ་ལ་སོགས་པ་ཅན་ཏེ་དེས་ཐིག་ལེ་བྱས་ནས་རྒྱན་ཐམས་ཅད་ཀྱིས་རྣམ་པར་བརྒྱན་པའི་ལུས་འདོད་པའི་གཟུགས་ཅན་གྱི་རིག་པ་འཛིན་པར་འགྱུར་ཏེ་
ལོ་སྟོང་དུ་འཚོ་བར་བྱེད་དོ། །དཔའ་བོ་བཟང་པོ་ལས་བྱུང་བའི་མིག་སྨན་གྱི་འདབ་མ་བླངས་ནས་མེ་གདུང་བཟང་པོར་བྱས་ནས་ལན་བརྒྱར་རབ་ཏུ་བཅུག་ནས་ཟླ་བ་གཟས་ཟིན་པ་ན་ཆུར་ཞུགས་
ཏེ་ཇི་སྲིད་དུ་གྲུལ་བུམ་དུ་གྱུར་པ་དེ་སྲིད་དུ་བཟླས་པ་བྱའོ། །སྐད་ཅིག་ལ་བཅུག་པ་ཙམ་གྱིས་རྣམ་པར་ཞིག་པར་འགྱུར་རོ། །འདི་བྱུགས་པས་གཟི་བརྗིད་དང་ལྡན་ཞིང་ཅོད་པན་དང༌། རྣ་རྒྱན་འཆང་བ།
པདྨའི་ཕྲེང་བས་རྣམ་པར་བརྒྱན་པའི་ལུས་རིག་པ་འཛིན་པ་ཐམས་ཅད་ཀྱི་མཐར་ཐུག་པར་ཡང་རབ་ཏུ་སྨོན་པར་འགྲོའོ། །འཁོར་དང་བཅས་པ་ལོ་སྟོང་ཕྲག་ལྔར་འཚོ་བར་བྱེད་དོ། །རླུང་ལྟར་
འགྲོ་ཞིང་ཡིད་ལྟར་མགྱོགས་པར་འགྲོ་བའི་རིག་པ་འཛིན་པར་འགྱུར་རོ། །པདྨ་དང༌། ཨུཏྤ་ལ་སྟོང་ཕྲག་བརྒྱའི་སྦྱིན་སྲེག་གིས་གསེར་སྟོང་རྙེད་དོ། །པ་ལཱ་ཤའི་ལས་ནི་འདི་ཁོ་ནའོ། །

95-1-339a

ཡང་འདིར་ལས་ཆེན་པོའི་སྒྲུབ་ཐབས་སུ་འགྱུར་བ་ནི་རྒྱལ་བའི་ཞབས་དྲུང་ངམ། རས་རིས་ཀྱི་སྤྱན་སྔར་རམ། རྟོག་པ་གཞན་ལས་གསུངས་པའི་ཆོ་གས་ཀྱང་
རུང་སྟེ་རིག་པ་འདི་རྣམས་ཀྱི་མིང་གསུམ་གསུམ་བརྗོད་པའི་རས་རིས་ཀྱི་ཆོ་ག་དེ་འམ། རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་ཕྱོགས་གཙང་མར་འོ་མ་དང༌། ནས་ཟན་ཟ་
བས་དཀར་པོའི་ཚེས་གཅིག་ནས་བརྩམས་ཏེ་མེ་ཏོག་དང༌། འབྲས་བུ་དང༌། ཙཱ་རུ་དང༌། རྩ་བ་དང༌། ཞོའི་བཟའ་བ་འམ། ཆུ་དང༌། ཕྱེ་དང༌། ཟན་དང༌། དྲིའི་བཟའ་བའམ། ཝ་ཀྲའི་
བཟའ་བའམ། མར་གྱི་བཟའ་བས་ཀྱང་རུང་སྟེ་ཡང་ན་མི་སྨྲ་བའི་བརྟུལ་ཞུགས་སྤྱད་པར་བྱའོ། །ཐོག་མར་སྔོན་དུ་བསྙེན་བར་བྱའོ། །ཡན་ལག་བརྒྱད་པའི་གསོ་སྦྱོང་དང་ཡང་དག་
པར་ལྡན་པས་ཉི་མ་སོ་སོར་མངོན་པར་བརྗོད་བཞིན་པའི་མཆོད་པ་བྱའོ། །གསུང་རབ་ཇི་ལྟ་བ་བཞིན་དུ་སློང་མོའི་ཟས་བཟའ་བར་བྱའོ། །བྱང་ཆུབ་ཀྱི་སེམས་ཡོངས་སུ་གཟུང་ཞིང་
སྡུག་བསྔལ་གྱི་གདུངས་པས་བཟའ་བར་བྱའོ། །སྒྲུབ་པ་པོས་དུས་གསུམ་དུ་ཁྲུས་བྱས་པའི་འོག་ཏུ་ཤིས་པའི་ཀུ་ཤའི་ཁྲེས་ལ་འདུག་སྟེ་སྦྱངས་པ་ལས་བྱུང་བའི་གོས་བགོ་
ཞིང་འབུམ་ཕྲག་གཅིག་ཏུ་བཟླས་པར་བྱའོ། །མཐར་ཉིན་མཚན་དུ་སྨྱུང་བར་གནས་པས་སེང་ལྡེང་གི་ཤིང་གིས་མེ་སྦར་ནས་འོ་མ་དང་བཅས་པའི་ཤིང་དམ། ཨ་ག་

95-1-339b

རུ་ནག་པོའི་ཡམ་ཤིང་སོར་བཞི་པའི་ཚད་དམ། མཛུབ་མོའི་ཚད་ལ་ཏུ་རུ་ཀའི་ཏིལ་མར་གྱིས་བཏགས་པ་དུས་གསུམ་དུ་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་གྲུབ་པར་འགྱུར་ཏེ་
བཅོ་ལྔ་ལ་ཕྱོགས་བཞིར་ས་ལས་བྱུང་བའི་བུམ་པ་བཞི་ཆུ་དང་བཅས་པ། ཨ་མྲའི་ཡལ་འདབ་ཀྱིས་ཁ་གཡོགས་པ། རྩ་བ་དང༌། ནག་པོ་མེད་པ་གཞག་པར་བྱའོ། །གཡས་ཀྱི་
གཞོགས་སུ་ས་ལས་བྱུང་བའམ། གསེར་ལས་བྱུང་བ་རིན་པོ་ཆེ་དང༌། ས་བོན་ཐམས་ཅད་ཀྱིས་ཡོངས་སུ་གང་བ། སྨན་ཐམས་ཅད་དང༌། རྩ་བ་དང༌། རིན་པོ་ཆེའི་སྙིང་པོ་པདྨ་དྲ་བའི་མེ་ཏོག་
གིས་ཁ་གཡོགས་པ། དུ་གུ་ལའི་རས་མ་ཉམས་པས་མགྲིན་པ་བཅིངས་པ། རྣམ་པར་རྒྱལ་བཞེས་བྱ་བའི་བུམ་པ་དབུས་སུ་བཞག་པར་བྱའོ། །དེ་བཞིན་དུ་ཤར་གྱི་ཕྱོགས་སུ་འཆར་
བ་ཞེས་བྱ་བའི་བུམ་པ་འོ། །ནུབ་ཀྱི་ཕྱོགས་སུ་ཧ་རིངས་ཞེས་བྱ་བའི་བུམ་པའོ། །དེ་ལྟ་བུ་ལ་སོགས་པ་བུམ་པ་རྣམས་ཀྱི་མིང་སྨོས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་བཞིན་
གཞུག་པར་བྱའོ། །དྲི་བཟང་པོའི་མེ་ཏོག་དང༌། གཏོར་མ་དང༌། ཕྲེང་བ་ཉི་ཤུ་དབུལ་བར་བྱ་ཞིང་དྲིས་བཀང་བའི་ཁམ་ཕོར་ཉི་ཤུ་ཕྱོགས་བཞིར་དབུལ་བར་བྱའོ། །འོ་མས་བཀང་བའི་
ཁམ་ཕོར་ཉི་ཤུ་ཕྱོགས་བཞིར་བཞག་པར་བྱའོ། །མར་གྱི་མར་མེ་བརྒྱ་དབུལ་བར་བྱའོ། །བུམ་པའི་སྒྲོན་མ་བཞི་རབ་ཏུ་སྦར་བར་བྱའོ། །འོ་ཐུག་གིས་བཀང་བའི་ཁམ་ཕོར་བཅུ་གཉིས་ཀླུ་

95-1-340a

རྣམས་ལ་དབུལ་བར་བྱའོ། །ཏིལ་གྱི་ཐུག་པའི་ཁམ་ཕོར་བཅུ་གཉིས་སྲིན་པོ་རྣམས་ལ་གཏོར་མ་མཆོད་པར་བྱའོ། །ཟན་དྲོན་གྱི་ཁམ་ཕོར་བརྒྱད་འབྱུང་པོ་
རྣམས་ལ་གཏོར་མར་སྦྱིན་ནོ། །ཧྭགས་ཀྱི་བཅའ་བ་ལ་སོགས་པའི་གཏོར་མ་འཕགས་པ་སྤྱན་རས་གཟིགས་དབང་ཕྱུག་ལ་དབུལ་བར་བྱའོ། །གཞན་རྣམས་ལ་མར་སར་དང༌།
ཞོས་བཀང་བ་དང༌། ཇི་ལྟར་འོས་པ་དང༌། ཇི་ལྟར་མཚུངས་པའི་ཁམ་ཕོར་རྣམས་ཕྱོགས་བཞིར་བཞག་པར་བྱའོ། །ཨ་ག་རུ་ནག་པོའི་བདུག་སྤོས་དབུལ་བར་བྱའོ། །ག་
བུར་དང༌། ཙནྡན་དཀར་པོ་དང༌། ཀུན་ཏུ་རུ་ཀ་དང༌། ཤྲི་བཱ་ས་ཅན་གྱི་བདུག་པའི་ཁམ་ཕོར་ཕྱོགས་བཞིར་བཞག་པར་བྱའོ། །དེ་ནས་སྲོད་ལ་ལས་བརྩམས་པར་བྱས་ཏེ་ཉིན་མཚན་
དུ་སྨྱུང་བར་གནས་པས་ཨརྒའི་ཡམ་ཤིང་ངམ། སེང་ལྡེང་གི་ཤིང་གིས་མེ་རབ་ཏུ་སྦར་ནས་ལས་འདི་ལ་སྔགས་འདིས་སྤྱན་དྲངས་པ་བྱས་པར་འགྱུར་རོ། །སྔགས་ནི། ན་མོ་རཏྣ་ཏྲ་
ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཧི་རི་ཧི་རི། སུ་རུ་སུ་རུ། མཧཱ་ཀཱ་རུ་ཎི་ཀཱ་ཨཱ་གཙྪ་ཨཱ་གཙྪ། ཨཱཪྱ་ཨ་བ་ལོ་ཀི་ཏེ་ཤྭ་ར་དྷི་རི་དྷི་རི་ཎི།
ཡ་ཐཱ་ས་མ་ཡ་མ་ནུ་སྨ་ར་སྭཱཧཱ། །གཤེགས་སུ་གསོལ་བའི་དུས་སུ་དྲི་ཞིམ་པོའི་མེ་ཏོག་གིས་བསྐུལ་བས་སོ། །དངུལ་ལས་བྱུང་བའི་སྣོད་དམ། ས་ལས་བྱུང་བར་མཆོད་

95-1-340b

ཡོན་ཕུལ་ནས་དེ་ནས་ཨ་ག་རུ་ནག་པོའི་ཡམ་ཤིང་ཇི་སྐད་གསུངས་པའི་ཚད་གཞན་གསུངས་པ་ལ་ཏིལ་མར་གྱིས་བཏགས་པ་རྣམས་ཟླ་བ་གཟས་བཟུང་བའམ། ཉི་མ་གཟས་བཟུང་བ་
ན་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་ཤར་ལ་སོགས་པའི་ཕྱོགས་སུ་འཕགས་པ་སྤྱན་རས་གཟིགས་དབང་ཕྱུག་མཆོག་ཏུ་ཐུགས་བརྩེ་བ། ཕྱག་ན་རིལ་བ་སྤྱི་བླུགས་དང༌།
དབྱུག་པ་བསྣམས་པ། རལ་པའི་ཅོད་པན་འཕྱང་བ་འབྱོན་པར་འགྱུར་རོ། །དེ་ནས་ཇི་སྐད་གསུངས་པའི་སྣོད་དུ་དྲི་ཞིམ་པོའི་མེ་ཏོག་དཀར་པོ་རྣམས་སྙིམ་པས་བླངས་ནས་ཆུའི་
མཆོད་ཡོན་དབུལ་བར་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ཅི་ཡིན་པའི་མཆོག་ཏེ་སྦྱིན་པར་བྱའོ་ཞེས་གསུངས་པར་བྱེད་དོ། །གང་མཆོག་བླངས་པ་དེ་སྟེར་རོ། །ནམ་མཁའ་
ལ་འགྲོ་བ་འམ། མི་སྣང་བ་འམ། རྒྱལ་པོ་ཉིད་དམ། རིག་པའི་དངོས་གྲུབ་ཐམས་ཅད་དང༌། རིག་པ་འཛིན་པའི་རྒྱལ་པོ་ཉིད་དམ། མཚོན་ཆ་འམ། ཚེ་རིང་པོ་ཉིད་དམ། སེམས་ཅན་ཐམས་
ཅད་དབང་དུ་བྱེད་པ་འམ། གི་ཝང་སྒྲུབ་པའམ། མིག་སྨན་སྒྲུབ་པའམ། གཏེར་འཕོ་བའམ། ཕུག་ཏུ་འཇུག་པའམ། བཅུད་ལེན་ནམ། ལྡོང་རོས་སྒྲུབ་པའམ། མངོན་པར་ཤེས་པ་ལྔ་ཉིད་
དམ། རང་གི་ལུས་ལ་རྗེས་སུ་འདོད་པའི་ཆོ་ག་འམ། ལྷའི་མིག་གམ། ནད་འཇོམས་པའམ། ལྷའི་ཤེས་པའམ། ལག་པ་དང༌། རྐང་པའམ། མིག་ཆ་དང་བྲལ་བ་ཉིད་དམ། ལྷའི་

95-1-341a

དབང་པོ་སྦས་པ་ཉིད་དམ། ནད་འཇོམས་པ་ཉིད་དམ། མཛེ་འམ། ལུས་ལ་གང་ཅུང་ཟད་བསྒྲུབ་བྱ་མིན་པའི་ནད་དེ་དང༌། དེ་རྣམས་ལ་དེ་ལས་ཐར་བ་དང༌།
ཐོས་པ་འཛིན་པ་དང༌། ནོར་སྒྲུབ་པ་ཉིད་དམ། གང་བླངས་པའི་མཆོག་དེ་སྦྱིན་པར་མཛད་དོ། །འཕགས་པ་སྤྱན་རས་གཟིགས་དབང་ཕྱུག་གི་གནས་སུ་འང་འགྲོའོ། །ཚེ་བསྐལ་པར་
འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མའི་སྒྲུབ་པོས་ཀུ་ཤའི་ཁྲེས་ཡོད་པས་ཨུ་དུམ་བཱ་རའི་ཆོ་ག་ཤེས་པར་བྱ་སྟེ། ཨུ་དུམ་བཱ་རའི་ཤིང་གི་ཤིང་ལྷམ་གཉིས་སམ།
རྫ་མཁན་གྱི་ས་ལ་དེ་ནས་ཐམས་ཅད་མཉམ་པ་ཉིད་དོ། །སྒྲོལ་མའི་མཆོག་ཏུ་གསང་བའི་ཉེ་བའི་སྙིང་པོའི་ཆོ་གར་འགྱུར་ཏེ། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་
ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨོཾ་ཀུ་རུ་ཀུ་རུ་ཀུལླེ་སྭཱཧཱ། འདི་ནི་རིག་པ་འདི་ཐམས་ཅད་ཀྱི་མཆོག་ཏུ་གསང་བའི་ཉེ་བའི་སྙིང་པོ་སྟེ་བཟླས་པ་ཙམ་གྱིས་འཇིགས་པ་ཐམས་ཅད་
གནོན་པར་བྱེད་དོ། །ནད་ཐམས་ཅད་ཟད་ཅིང་འཇོམས་སོ། །འཇིགས་པ་ཐམས་ཅད་འཇོམས་པར་བྱེད་དོ། །ལས་ཕྲན་ཚེགས་རྣམས་ཀྱང་བཀླགས་པས་འགྲུབ་བོ། །འབུམ་ཕྲག་
ཉི་ཤུ་རྩ་གཅིག་ཏུ་ཟློས་པར་བྱེད་པ་ནི་ནམ་མཁའ་ལ་འགྲོ་བར་བྱེད་པའོ། །དེ་ནས་མིག་སྨན་ལྡོང་རོས་ཨ་ཤྭཱཏྠའི་འདབ་མ་བདུན་གྱིས་ནང་དུ་ཇི་སྲིད་དྲོ་བར་གྱུར་བ་དེ་སྲིད་དུ་བཟླས་

95-1-341b

པར་བྱའོ། །དོ་བར་བྱེད་བཞིན་པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བའོ། །འབར་བས་ནི་ནམ་མཁའ་ལ་འགྲོའོ། །ཏིལ་གྱི་སྲེག་བླུགས་འབུམ་གྱིས་སྦྱིན་སྲེག་བྱའོ། །གང་
འདོད་པ་དེ་སྟེར་བར་བྱེད་དོ། །འབུམ་ཕྲག་བཅུ་གཅིག་བཟླས་པར་བྱ་སྟེ་ཇི་སྲིད་དུ་འཕགས་པ་སྤྱན་རས་གཟིགས་དབང་ཕྱུག་མཐོང་བར་བྱེད་དོ། །དེ་མཐོང་ན་གང་བརྩམས་པ་དེ་འགྲུབ་པར་
བྱེད་དོ། །ཙནྡན་དཀར་པོའི་ཡམ་ཤིང་གི་སྦྱིན་སྲེག་སྟོང་ཕྲག་བརྒྱ་བྱ་སྟེ་ཉི་མ་སོ་སོར་ལ་དོང་ཙེ་རྙེད་དོ། །ཙནྡན་དམར་པོའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་ཉི་མ་རེ་རེ་ལ་
ཀར་ཤ་པ་ཎ་དྲུག་རྙེད་དོ། །འབུམ་ཕྲག་བདུན་བདུན་བཟླས་པར་བྱ་སྟེ་མི་སྣང་བར་འགྱུར་རོ། །འབུམ་ཕྲག་ལྔ་བཟླས་པར་བྱ་སྟེ་ནད་འཇོམས་པར་བྱེད་དོ། །མཚན་མོ་བརྒྱད་དུ་ལན་
གསུམ་ཡོངས་སུ་བཟླས་པས་ནད་འཇོམས་པར་བྱེད་དོ། །འབུམ་ཕྲག་བཅུ་གཉིས་བཟླས་པར་བྱ་སྟེ་བཅུད་ལེན་དང༌། བཅུད་རྙེད་དོ། །དེ་ཟོས་ནས་གཉེར་མ་དང༌། སྐྲ་དཀར་སྤངས་པར་འགྱུར་
རོ། །འབུམ་ཕྲག་གསུམ་གྱིས་གྲི་དྷ་ཤཱི་སེལ་བར་བྱེད་དོ། །ལྕགས་བསྲེགས་ནས་ལན་གསུམ་བཟླས་པའི་ཏིལ་མར་གྱིས་རྐང་བ་གཡས་པ་ལ་བསྐུས་ནས་ལྕགས་དེས་རྐང་པ་ལ་གདུང་
པར་བྱ་ཞིང་གྲི་དྷ་ཤཱི་ཆོད་ཅིག་ཅེས་བརྗོད་པར་བྱའོ། །འབུམ་ཕྲག་གཉིས་བཟླས་པས་རྒྱལ་པོའི་བཙུན་མོ་དབང་དུ་བྱེད་དོ། །ཡུངས་ཀར་རྒྱལ་པོའི་སྲེག་བླུགས་བྱས་པས་དབང་དུ་འགྱུར་

95-1-342a

ཞིང་མཚན་མོ་བདུན་གྱིས་ནོར་གྱི་བདག་པོར་འགྱུར་ཏེ་འདོད་པས་ཉེ་བར་བཞག་པ་མ་གཏོགས་སོ། །མཱརྒ་ལ་འབུམ་བཟླས་ཏེ་བསྐུལ་ན་བཟའ་བཏུང་
གང་བླངས་པ་དེ་རྙེད་དོ། །ཨརྒའི་ཡམ་ཤིང་གིས་སྦྱིན་སྲེག་བྱས་ན་གསེར་སད་བརྒྱད་རྙེད་དོ། །ཤིང་པི་ཎྱ་ཀི་གི་སྦྱིན་སྲེག་བྱ་སྟེ་སྐྱེ་བོ་ཐམས་ཅད་དགའ་བར་འགྱུར་རོ། །
ཏཱམྦུ་ལའི་ཕྱེ་མས་སྦྱིན་སྲེག་སྟོང་ཕྲག་བརྒྱ་བྱ་སྟེ་ཅོད་པན་འཆིང་བར་འགྱུར་རོ། །བྱེ་བ་བཟླས་པར་བྱ་སྟེ་འཁོར་བརྒྱས་བསྐོར་བའི་རིག་པ་འཛིན་པར་འགྱུར་རོ། །འབྲས་ཡོས་
ཀྱི་བསྲེགས་བླུགས་སྟོང་ཕྲག་བརྒྱད་ཀྱི་སྦྱིན་སྲེག་བྱ་སྟེ་ཉི་མ་བདུན་གྱིས་བགེགས་རྣམས་མེད་པར་འགྱུར་རོ། །འབུམ་ཕྲག་བཅུ་གཉིས་བཟླས་པར་བྱ་སྟེ། བ་ལྕི་སྐམ་
པོ་ཧྭགས་ཀྱི་བཙོ་བོར་འགྱུར་རོ། །རྩ་བ་མེད་པ་འམ། དུག་མེད་པར་བརྗོད་པས་བསྐུས་ན་དྲི་བཟང་པོར་འགྱུར་རོ། །ཏཱམྦུ་ལ་ཐམས་ཅད་ཡང་དག་པར་སྦྱར་ཏེ་འབུམ་གྱིས་
སྦྱིན་སྲེག་བྱའོ། །ཏཱམྦུ་ལ་མཚང་བ་ཉིད་མེད་པར་འགྱུར་རོ། །ཨ་པཱ་མརྒས་མིག་ནད་སེལ་བར་བྱེད་དོ། །རིམས་ཀྱིས་བཏབ་པ་ལ་ཀུ་ཤས་བྱབས་པས་སོ། །སྲད་བུ་
ལ་བརྒྱད་བརྒྱ་བཟླས་ནས་བཅིང་བར་བྱ་སྟེ་སྐལ་བ་བཟང་པོར་འགྱུར་རོ། །ཟན་དང༌། ཞོ་ལྷན་ཅིག་པ་འབུམ་གྱིས་སྦྱིན་སྲེག་བྱས་ན་ཇི་སྲིད་འདོད་པའི་ཟས་མ་ཚང་བ་

95-1-342b

མེད་པར་འགྱུར་རོ། །མར་གྱི་སྲེག་བླུགས་སྟོང་གི་སྦྱིན་སྲེག་བྱས་ན་ཡུལ་གྲུ་གསུམ་རྙེད་དོ། །བསོད་ནམས་ཆུང་བའི་སེམས་ཅན་རྣམས་ཀྱིས་སྒྲུབ་པ་ལན་གསུམ་གྱིས་བསྒྲུབ་པར་
བྱའོ་ཞེས་ས། །གུ་གུལ་གྱི་རིལ་བུ་ཀ་པར་ཥའི་རུས་པའི་ཚད་ཀྱི་སྦྱིན་སྲེག་སྟོང་ཕྲག་བརྒྱ་བྱ། ཉི་མ་རེ་རེ་ལ་པཎ་བཅུ་དྲུག་རྙེད་དོ། །ལྷག་མ་མེད་པ་ཟད་པར་བྱའོ། །དོང་ཀའི་མེ་ཏོག་
གི་སྦྱིན་སྲེག་སྟོང་ཕྲག་བརྒྱ་བྱ་སྟེ་མ་བཏགས་པའི་གོས་སྣ་ཚོགས་པ་བྱེ་བ་ཕྲག་བཅུ་གཉིས་རྙེད་དོ། །སྙིང་རྗེས་སྦྱིན་དུ་བཅུག་པ་དང༌། དེ་བཞིན་དུ་དད་པ་དང༌། ལྷ་བསྙེན་པ་ལས་གཞན་
མ་ཡིན་པས་འགྲུབ་པར་མི་འགྱུར་རོ། །ཞེས་དེ་བཞིན་དུ་རྟོགས་པར་བྱའོ། །རྟོག་པའི་རྒྱལ་པོ་འདི་ཡང་ཆོས་ཐམས་ཅད་ཀྱི་ནང་དུ་གཏོགས་པར་རྟོག་པ་ཐམས་ཅད་ཀྱི་ནང་དུ་གཏོགས་
པའི་རིག་པ་འདི་ནི་ཆོ་ག་རྒྱས་པར་བསྟན་པར་ལོ་བརྒྱ་ཕྲག་གིས་ཀྱང་དི་དང༌། འདིས་མདོར་བསྡུས་ནས་བསྟན་པར་མི་ནུས་སོ། །ཆོ་ག་གཞན་རྣམས་སུ་ཡང་རིག་པ་འདི་སྒྲུབ་པའི་ཆོ་ག་དེ་
ཐམས་ཅད་བསྒྲུབ་པར་བྱ་ཞིང༌། དེ་བཞིན་དུ་གང་ངེས་པར་བརྗོད་པའི་ལས་རྣམས་སྒྲུབ་པར་བྱེད་དོ། །རྟོག་པའི་རྒྱལ་པོ་འདིར་རིག་པའི་སྔགས་དེ་རྣམས་དང་གང་སྔགས་རྣམས་ཀྱིས་བསྒྲུབ་
པར་བྱ་བ་དེ་རྣམས་ཁོ་ན་ཡངས་པ་དང་ལྡན་པའི་ཏིང་ངེ་འཛིན་རབ་ཏུ་གསལ་བ་ལ་སོགས་པ་དང༌། རྟོག་པ་གཞན་གྱི་ཆོགས་ཀྱང་བསྒྲུབ་པར་བྱའོ་ཞེས་པའོ། །དེ་རྟོག་པའི་རྒྱལ་པོ་འདིའི་སྒྲུབ་

95-1-343a

ཐབས་ཀྱི་སྤྱོད་པ་སྦྱིན་པ་དང༌། སྒྲུབ་པའི་ཐབས་ཀྱི་ཆོ་ག་རྣམ་པ་སྣ་ཚོགས་པ་ལ་སོགས་པ་དང༌། དཀྱིལ་འཁོར་གྱི་ལས་དང༌། འཇིག་རྟེན་དང༌། འཇིག་རྟེན་ལས་འདས་
པའི་མངོན་པར་འདོད་པའི་རིག་པ་དང༌། སྔགས་རྣམས་དང༌། རྟོག་པ་ཐམས་ཅད་དུ་རྒྱས་པར་བསྟན་པའི་ཕྱག་རྒྱ་ཆེན་པོའི་ཆོ་ག་བཅུ་རྣམས་དང༌། བྱང་ཆུབ་སེམས་དཔའ་ཆེན་པོའི་
ཆོ་ག་བརྒྱད་རྣམས་ཀྱང་མཉམ་པ་ཉིད་དུ་འགྱུར་རོ། །འདི་ལྟ་སྟེ། འཕགས་པ་ཀུན་ཏུ་བཟང་པོའི་རྟོག་པ་དང༌། བྱང་ཆུབ་སེམས་དཔའ་ཆེན་པོ་གཞོན་ནུ་བཞི་པོའི་རྟོག་པ་དང༌། ཡངས་
པའི་རི་བོ་དང༌། ཀུན་ཏུ་རི་བོ་དང༌། འཇིག་རྟེན་གསུམ་ལས་རྣམ་པར་རྒྱལ་བའི་རྒྱུད་སྟེ་རྟོག་པ་ཆེན་པོ་ཐམས་ཅད་ཀྱི་སྤྱོད་པའི་ཆོ་ག་རྣམས་སུ་མཉམ་པ་ཉིད་དུ་འགྲོ་བར་བྱེད་
དོ། །དེ་བཞིན་ཁོ་ན་བདག་གིས་བརྗོད་པ་དེ་དང༌། སངས་རྒྱས་མཐའ་ཡས་པས་གསུངས་པའི་རྟོག་པའི་རྒྱལ་པོ་བདེ་བླག་ཏུ་བསྒྲུབ་པར་བྱ་སྟེ་མཐའ་ཡས་པའི་བྱང་ཆུབ་
ཀྱི་ཕ་རོལ་ཏུ་འགྲོའོ། །བྱང་ཆུབ་སེམས་དཔའི་སྡེ་སྣོད་བཅོམ་ལྡན་འདས་མ་འཕགས་མ་སྒྲོལ་མ་རལ་བ་གྱེན་བརྫེས་ཀྱི་རྩ་བའི་རྟོག་པ་ཐམས་ཅད་ཐུན་མོང་པའི་ཆོ་གའི་རིག་པའི་ལེའུ་
རབ་འབྱམས་རྫོགས་སོ།།    །།ཕྱག་རྒྱའི་ལེའུ་བྲི་བར་བགྱའོ། །དེ་ནས་སེམས་དཔའ་ཆེན་པོ་ཕྱག་རྒྱ་ཡང་དག་པར་མགུ་བར་བྱེད་པའི་ཏིང་ངེ་འཛིན་ལ་སྙོམས་པར་ཞུགས་

95-1-343b

ནས་དཀྱིལ་འཁོར་ཐམས་ཅད་ཀྱི་ཆོ་ག་ཐུན་མོང་པ། རྒྱུད་ཐམས་ཅད་གྱི་ནང་དུ་གཏོགས་པ། ཕྱག་རྒྱ་རི་མོའི་ཆོ་ག །རབ་ཏུ་འཛུམ་པའི་བཞིན་དུ་གྱུར་པས་དེའི་འོག་ཏུ་ཕྱག་རྒྱའི་མཚན་ཉིད་
གསུངས་པར་གྱུར་ཏོ། །བཅིང་པ་རྣམས་ཀྱི་མཚན་ཉིད་ནི། །ཤེས་ནས་རབ་ཏུ་བཞག་པའོ། །དེ་བཞིན་གཤེགས་པ་ཐམས་ཅད་ཀྱི། །རིགས་ཀྱི་ཕྱག་རྒྱ་ཆ་གསུམ་རྣམས། །ཉི་མའི་
དཀྱིལ་འཁོར་ཀུན་ནས་འབར། །གཙུག་ཏོར་ཕྱག་རྒྱ་རྫོགས་པ་ཡི། །ཉི་མའི་དཀྱིལ་འཁོར་འཆར་བ་ནི། །འཁོར་ལོས་བསྒྱུར་བའི་ཕྱག་རྒྱའོ། །གཙུག་ཏོར་དེ་ཉིད་ཅུང་ཟད་བཏེག །གཙུག་
ཏོར་སྟེང་འགྲོའི་ཕྱག་རྒྱ་འོ། །ཀུན་ཏུ་དཀར་བ་གདུགས་དཀར་ཅན། །འཁོར་ལོ་འབར་བ་རྣམ་པར་འཕྲོ། །གཟི་བརྗིད་ཕུང་པོ་རྡོ་རྗེ་ཉིད། །གཞན་གྱིས་མི་ཐུབ་ལན་གསུམ་
དཀྲིས། །རྒྱལ་བའི་གཙུག་ཏོར་ཕྱག་རྒྱ་འོ། །འཁོར་ལོ་རྩིབས་བརྒྱད་ལྟེ་བར་བཅས། །ཆོས་ཀྱི་འཁོར་ལོའི་མཚན་ཉིད་དོ། །པདྨ་རིན་ཆེན་ནོར་བུ་ནི། །རིན་ཆེན་སྙིང་པོའི་ཕྱག་རྒྱའོ། །
དེ་ཉིད་དཀྱིལ་འཁོར་སོ་སོར་གནས། །ལས་ཀུན་བྱེད་པའི་གདུ་བུ་ཅན། །དབུས་སུ་སོན་པ་དབུས་མ་ཡིན། །སྤྱན་དེ་དེ་བཞིན་གཤེགས་པའི་སྤྱན། །དེ་ཉིད་རྩ་བ་ཅན་གྱིས་
དམན། །དེ་བཞིན་གཤེགས་པའི་མཛོད་སྤུ་འོ། །རྩེ་མོའི་སྟེང་འོག་ནུས་པའི་མཚན། །དེ་བཞིན་གཤེགས་པའི་ནུས་པ་འོ། །འབར་བའི་ཚོགས་པ་གཞན་མི་ཐུབ། །འབར་བའི་སྙིང་

95-1-344a

པོའི་དཀྱིལ་འཁོར་ནི། །ཐམས་ཅད་ལྷུང་བཟེད་སོགས་ཕྱག་རྒྱ། །སྔགས་སམ་ཡིད་ཀྱི་བྱེ་བྲག་ལས། །དེ་བཞིན་གཤེགས་རིགས་ཕྱག་རྒྱ་འོ། །
པདྨ་འདབ་བརྒྱད་ཕྱི་མ་ལ། །འདབ་མ་ཅན་རྫོགས་གང་བ་ཡི། །ཟླ་བའི་རྣམ་པ་ཆ་དང་བཅས། །རྩ་བའི་ཕྱག་རྒྱ་པདྨ་ཅན། །པདྨ་གཡོ་བའི་སྟེང་དུ་ནི། །ངེས་ཞུགས་ནོར་བུ་འདོད་
པ་ནི། །ཕུན་ཚོགས་བྱེད་པའི་ཕྱག་རྒྱའོ། །རྟ་མགྲིན་དང་ནི་སྔོན་ཕྱོགས་ཀྱི། །པདྨ་ཡི་ནི་སྡོང་བུའོ། །པདྨ་དཀར་པོ་གོས་དཀར་ཅན། །ཟེ་འབྲུ་དེ་ཉིད་གྲགས་ལྡན་མའི། །
ཨུཏྤལ་དེ་ཉིད་སྒྲོལ་མ་ཡི། །ཨུཏྤལ་ནི་ཟླ་བ་ཡི་འོ། །ཅུང་ཟད་རིན་ཆེན་ཁྲོ་གཉེར་ཅན། །སྡོང་བུ་དང་བཅས་དཔལ་མོ་སྟེ། །ཕོ་ཉ་མོ་ཀུན་ཞེས་བྱའི་རིགས། །ཁ་བྱེ་རྒྱས་པ་
རིགས་རྒྱལ་མོའོ། །ལྷག་མ་རྣམས་ཀྱི་ཐུན་མོང་ཉིད། །ཕྱུག་པའམ་རིལ་བ་སྤྱི་བླུགས་ཀྱི། །རྣམ་པ་དེ་དག་ལྷག་མ་རུ། །རིག་པ་ཅན་རྣམས་ཀྱིས་ཤེས་བྱ། །འབར་བས་བད་
རིགས་ཕྱག་རྒྱའོ། །རྩེ་མོ་ལྔ་པ་རྡོ་རྗེ་ཡི། །གདོང་གཉིས་ལྷ་མོ་སོ་སོར་གནས། །འབར་བའི་ཕྲེང་ལྡན་རིག་པ་མཆོག །རིག་པའི་རྒྱལ་པོའི་རྡོ་རྗེའོ། །དམ་ཚིག་རྡོ་རྗེ་
ཐད་ཀར་གནས། །བུམ་དབུས་སྟེང་སོང་མཱ་མ་ཀཱི །གཙུག་ཏོར་གཅིག་པ་རྒྱལ་བ་སྟེ། །གཙུག་ཏོར་གཉིས་པ་རྣམ་པ་རྒྱལ། །གཙུག་ཏོར་གསུམ་པ་རྡོ་རྗེའི་མཚན། །

95-1-344b

དབུས་སུ་མདུང་གི་རྣམ་པ་ནི། །རྡོ་རྗེ་ཡི་ནི་མཚན་མ་འོ། །དབུས་སུ་འཁྱིལ་བ་བྱས་ནས་ནི། །མདུང་ལ་འཁྱིལ་བ་མངོན་ཕྱོགས་པའོ། །རྡོ་རྗེའི་དབུས་སུ་དཀྱིལ་འཁོར་ལ། །ཀུན་ནས་
འབར་བའི་དཀྱིལ་འཁོར་ནི། །ཡོད་པ་ཕྲེང་བ་ཅན་མའོ། །རྡོ་རྗེ་གཉིས་ཀའི་རྩེ་མོ་ལ། །ཕྲེང་བ་དག་བྱེད་ཕྲེང་བ་འཆང༌། །ཅུང་ཟད་ཅོད་པན་གཞོགས་སུ་ནི། །ལྕགས་ཀྱུ་རྡོ་རྗེ་
ལྕགས་ཀྱུ་མའོ། །དབྱུག་པ་དབྱུག་པའོ་དེ་བཞིན་དུ། །དགྲ་སྟ་དབུས་མའི་རྩེ་མའི་རྩེ་མོར་གནས། །རྡོ་རྗེ་ཁུ་ཚུར་བུམ་ཅན་ཡང༌། །དེ་ནས་ངེས་པའི་རྣམ་པ་ནི། །རྡོ་རྗེ་རྩེ་གཅིག་འབར་
བཅས་པ། །རྡོ་རྗེ་ཁ་མ་དུང་གི་སྣ། །ཕོ་ཉ་མོ་ཡི་རིང་པོ་སྟེ། །ཁྲོ་བོ་རྣམས་ཀྱི་ཐུང་དུ་འོ། །རྣམ་པར་འཕྲོ་བ་རིག་པའི་རྒྱལ། །ཅུང་ཟད་དབུས་སུ་གཙུག་ཏོར་ལྡན། །རིག་པའི་
རྒྱལ་པོ་ཞེས་བྱ་འོ། །འོག་ཏུ་མདུང་ལ་སྟེང་རྡོ་རྗེ། །ཚོགས་ཀྱིའོ་སྟེང་དུ་མདུང་དང་ནི། །འོག་ཏུ་རྡོ་རྗེ་ལོག་འདྲེན་ཀུན། །དབུས་སུ་བི་འདིའི་ཕྱོགས་བཞི་རུ། །མགོ་གསུམ་རྡོ་རྗེ་
བི་དཱི་ནི། །རིག་པའི་རྒྱལ་པོའི་དཀྱིལ་འཁོར་དུའོ། །དེ་ཉིད་འདིར་ཡང་དེ་བཞིན་དུ། །ཐམས་ཅད་དུ་ནི་འབར་བཅས་པ། །བདུན་ལྔ་གསུམ་གྱི་འབར་བར་བྱ། །རྡོ་རྗེའི་རིགས་
ནི་ཐམས་ཅད་ལ། །རྡོ་རྗེ་ལྔ་ཡི་མཚན་ཉིད་རྣམས། །ཕྱག་རྒྱ་བཅས་པའོ་གཏུམ་པོ་རྣམས། །བི་དཱི་ག་དང་བཅས་པའོ། །གཅིག་ཤོས་འཇིག་རྟེན་པ་རྣམས་ནི། །འབར་བ་

95-1-345a

དང་བཅས་གཏུམ་པོ་མི། །བི་དཱི་མེད་པར་སོ་སོར་གནས། །ཇི་ལྟར་འགྲོ་བར་བྱ་བ་ཡི། །དགེ་བའི་སྤྱོད་པས་འཇིག་རྟེན་པ། །འཇིག་རྟེན་འདས་པའི་
རྒྱུད་ཤེས་པས། །ཐམས་ཅད་རྟོག་པ་དཀྱིལ་འཁོར་གྱིས། །ཞེས་སོ། །ཨོཾ་ས་ར་ས་ར་བཛྲ་པྲ་ཀཱ་རཾ་ཧཱུཾ་ཕཊ་སྭཱཧཱ། ར་བའོ། །ཨོཾ་བི་ཕུ་རབ། །རཀྵ་བཛྲ་པཉྫ་ར་ཧཱུཾ་ཕཊ་སྭཱཧཱ།
རྡོ་རྗེའི་གུར་རོ། །ཨོཾ་ཀཱི་ལི་ཀཱི་ལ། བཛྲ་བཛྲི་བྷུ་བནྡྷ་བནྡྷ་ཧཱུཾ་ཕཊ་སྭཱཧཱ། །ཕུར་པའོ། །དེ་ལྟར་འདི་རྣམས་ཀྱི་དཀྱིལ་འཁོར་བྲི་བའི་ཕྱག་རྒྱའོ། དེ་ནས་སེམས་དཔའ་ཆེན་པོ་
དེས་སླར་ཡང་ཕྱག་རྒྱ་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྒྲུབ་ཐབས་ཐམས་ཅད་ཀྱི་སྤྱིའི་ཆོ་ག་མཚུངས་པ་ཉིད་ཀྱི་
ཕྱག་རྒྱ་དང༌། རིག་པ་ཐམས་ཅད་ལ་ཀུན་ནས་མཉམ་པར་འཇུག་པ་དེ་རྣམས་གདོན་མི་ཟ་བ་ཁོ་ནར་དངོས་གྲུབ་རྟོགས་པར་འགྱུར་རོ་ཞེས་སོ། །དེ་ནས་ཐལ་མོ་དབུས་མ་ཡི། །
གུང་མོའི་སོར་མོ་གུང་མོས་གུང་མོ་ལ། །དེ་ཉིད་སྡིགས་མཛུབ་རྩེ་མོ་ལྟ་བར་གནས། །དེ་བཞིན་གཤེགས་རིགས་དམ་ཚིག་གི །ཕྱག་རྒྱ་ལྷན་ཅིག་པར་བསྒྲགས་སོ། །
དང་པོར་སྔགས་བཅས་རྫོགས་པར་བྱ། །བཟླས་པ་ལ་སོགས་པར་འགྱུར་རོ། །ཡང་འདིར་སྔགས་ནི། །ན་མཿསརྦ་ཏ་ཐཱ་ག་ཏེ་བྷྱཿཨོཾ་ཏ་ཐཱ་ག་ཏཱ་ཨུད་བྷ་བཱ་ཡ་སྭཱཧཱ། །དེ་བཞིན་

95-1-345b

གཤེགས་པའི་རིགས་སུ་དམ་ཚིག་གི་སྔགས་སོ། །གཡོན་པའི་རྒྱབ་ཕྱིན་ཅི་ལོག་ཏུ་འགྱུར་ཏེ་བཀན་པ་ལག་པའི་མཐེའུ་ཆུང་བཟུང་ལ་གང་གིས་མཐེ་བོང་གཉིས་ཅུང་ཟད་བརྐྱང་
བ་མནན་པར་བྱ་སྟེ་སོར་མོ་དག་ནི་མཆོག་གི་དམ་ཚིག་གི་སྔགས་ཏེ་རྡོ་རྗེའི་རིགས་སུ་རབ་ཏུ་གྲགས་པར་འགྱུར་རོ། །ཡང་འདིར་སྔགས་ནི། ན་མཿསརྦ་ཏ་ཐཱ་ག་ཏེ་བྷྱཿ ཨོཾ་བཛྲ་ཨུད་བྷ་བཱ་ཡ་
སྭཱཧཱ། །རྡོ་རྗེ་རིགས་སུ་དམ་ཚིག་གི་ཕྱག་རྒྱའི་སྔགས་སོ། །གུང་མོའི་སོར་མོ་གུང་མོ་ཅན། །བྱས་ནས་ཐལ་མོ་སྦྱར་བྱས་པ། །སོར་མོ་གཉིས་རྟག་བུག་པ་མེད། །དང་པོར་བཅིངས་ནས་དེ་བཞིན་
ཕྱིས། །རྫོགས་ནས་བཟླས་པ་ལ་སོགས་འགྱུར། །ཡང་འདིར་སྔགས་ནི། ན་མཿསརྦ་ཏ་ཐཱ་ག་ཏེ་བྷྱཿ ཞེས་པ་འདི་རྣམས་དམ་ཚིག་གི་ཕྱག་རྒྱ་རྣམས་ལའོ། །ཨོཾ་པདྨ་ཨུད་བྷ་བཱ་ཡ་སྭཱཧཱ།།
འདི་ནི་པདྨའི་རིགས་ཀྱི་ཕྱག་རྒྱའི་དམ་ཚིག་གི་སྔགས་སོ། །ཞེས་པ་དམ་ཚིག་ཕྱག་རྒྱ་ནི། །གསུམ་པོ་འདི་རྣམས་ཀུན་ཏུ་བསྒྲག །ཡོན་ཏན་དཔག་མེད་རྣམ་པ་སྟེ། །སྟོབས་ཆེན་ཕ་རོལ་གནོན་
པ་འོ། །དང་པོར་བཅིང་བྱ་རྟག་ཏུ་སླར། །སྒྲུབ་པོས་ལྷ་ཡི་སྤྱན་སྔ་རུ། །དེ་ཡི་དངོས་གྲུབ་ཐོབ་པར་འགྱུར། །མྱུར་དུ་འདོད་པའི་ཞི་སོགས་རྣམས། །འཇིག་རྟེན་མགོན་པོ་མཐའ་ཡས་དང༌། །དེ་སྲས་
བདག་ཉིད་ཆེ་རྣམས་ཀྱིས། །ལུས་ཅན་ཀུན་གྱི་ཕྱག་རྒྱ་ཆེ། །སྒྲུབ་པའི་དོན་དུ་གསུངས་པ་ཡིན། །རྟག་ཏུ་སྔ་བར་ལངས་ནས་ནི། །ཉིན་རེ་ཉིན་རེ་བཅིང་བར་བྱ། །གཙང་ཞིང་དད་དང་བློ་གྲོས་ལྡན། །

95-1-346a

དེ་ཡི་དངོས་གྲུབ་འབྱུང་བར་འགྱུར། །དམ་ཚིག་ཕྱག་རྒྱ་གསུམ་པོ་འདི། །གང་གིས་ཤེས་བ་བློ་ལྡན་པས། །གཟུང་བའི་འཕགས་པའི་མན་ངག་གིས། །དེ་
ཡི་དངོས་གྲུབ་ཐེ་ཚོམ་མེད། །འདི་རྣམས་རྣམ་པར་ཤེས་པ་ནི། །ཆོ་ག་ཉམས་ཀྱང་སྒྲུབ་པ་པོས། །དེ་ཡི་དངོས་གྲུབ་བྱེད་པ་ཡིན། །སྟོབས་པོ་ཆེ་ལ་སོགས་རྣམས་ཀྱིས། །ཕྱག་རྒྱ་
ཀུན་ཏུ་སྲུང་དོན་དུ། །དེ་ནས་དབུགས་འབྱིན་ཆེན་པོ་དེ། །བདག་གིས་ཀུན་ནས་སྣང་བ་ཡི། །ཕྱག་རྒྱ་ཡང་དག་སྐུལ་བྱེད་པའི། །སྒོམ་པ་ཀུན་ནས་རྟག་ཏུ་ནི། །ཕྱག་རྒྱ་རབ་ཏུ་གསུངས་པ་སྟེ། །
སྒྲོལ་མ་ཀུན་གྱི་ཐུན་མོང་དུ། །རྟག་པ་གང་དུ་གསུངས་པ་ཡིན། །རྟོག་པ་གཞན་དུ་རིག་པ་གང༌། །དེ་རྣམས་ཉིད་ཀྱང་རབ་སྦྱར་བྱ། །ཡང་འདིར་ཕྱག་རྒྱའི་མཚན་ཉིད་འགྱུར། །སླར་ཡང་
སོར་མོ་ཕན་ཚུན་དུ། །ལན་གཉིས་ཁ་སྦྱར་གནས་པ་ལ། །མཛུབ་མོ་གཉིས་ནི་རབ་ཏུ་བརྐྱང༌། །བློ་ལྡན་དེ་བཞིན་མཐེ་བོང་ཡང༌། །སེམས་ནི་ལེགས་པར་མཉམ་བཞག་པས། །བཅིང་བྱ་རྩ་
བའི་ཕྱག་རྒྱའོ། །སྒྲོལ་མ་སྤྱན་དྲང་ཆེད་དུ་ནི། །འདི་རྣམས་རིག་པ་ལྷན་ཅིག་པས། །ཞེས་འདི་སྒྲོལ་མ་ཐམས་ཅད་ཀྱི། །རྩ་བའི་ཕྱག་རྒྱ་དོན་ཆེན་སྦྱིན། །སྒྲུབ་པ་པོ་ནི་དོན་ཐམས་ཅད། །
རང་གི་རིག་པ་སྦྱར་བ་ཡིན། །ཆོ་ག་ཉམས་ཀྱང་དད་བ་ཡིས། །ལྷ་རྣམས་འཕྲལ་དུ་འོང་བར་བྱེད། །དེ་ཉིད་མཐེ་བོང་བཀན་བྱས་ནས། །མཆོད་ཡོན་དག་ནི་དབུལ་བར་བྱ། །དེ་ནས་

95-1-346b

མཆོད་ཡོན་ཅན་དུ་འགྱུར། །མི་རྣམས་འདོད་པའི་འབྲས་རབ་སྦྱིན། །མཆོད་ཡོན་གྱི་ཕྱག་རྒྱའོ། །ལག་པ་བཀན་ཏེ་བཏེག་ལ་བརྐྱང༌། །མཐེ་བོང་གདན་དུ་རབ་བརྟག་བྱ། །དེ་ཉིད་འདོད་
པའི་སྒྲུབ་པའི་དོན། །ལྷ་རྣམས་ཡོངས་སུ་མཉེས་པར་བྱེད། །གདན་གྱི་ཕྱག་རྒྱའོ། །མཐེ་བོང་དག་གི་རྩེ་མོ་ཆ། །བསྐུམ་ནས་ཐ་དད་གྱུར་གང་ཉིད། །ཁྲུས་བྱས་བདག་ཉིད་དོན་བཟང་
སྒྲུབ། །ཁྲུས་ཀྱི་ཕྱག་རྒྱའོ། །སོར་མོའི་རྩ་བའི་ཉེ་ལོགས་སུ། །གཡས་པའི་མཐེ་བོང་རྣམ་པར་དགོད། །སྨན་དང་སྲོག་ཆགས་ཡན་ལག་ནི། །ཡོངས་སུ་སྤངས་ཏེ་དྲི་དག་དབུལ་
དྲིའི་ཕྱག་རྒྱའོ། །དེ་བཞིན་གཡོན་པའི་མཐེ་བོང་ཡང༌། །མཉམ་པར་བཞག་པས་རྣམ་པར་དགོད། །ལྷ་ཡི་དྲི་མཆོག་དང་ལྡན་པའི། །མེ་ཏོག་སྣ་ཚོགས་དབུལ་བར་བྱ། །མེ་ཏོག་
གི་ཕྱག་རྒྱའོ། །སྡིགས་མཛུབ་གཡས་པའི་རྩེ་མོ་ནི། །བསྐུམ་སྟེ་གུང་མོར་གནས་པར་འགྱུར། །གང་གིས་མཐེ་བོང་ཅན་གྱིས་ནི། །དེ་ཡིས་བདུག་སྤོས་དབུལ་བར་བྱ། །བདུག་སྤོས་
ཀྱི་ཕྱག་རྒྱའོ། །གཡོན་པའི་མཐེ་བོང་སྡིགས་མཛུབ་ནི། །གུང་མོར་གང་གིས་གནས་པར་བྱ། །གཙང་ཞིང་དག་པར་ཡང་དག་ལྡན། །དེ་ཉིད་གཏོར་མའི་མཆོད་པར་བྱ། །གཏོར་མའི་
ཕྱག་རྒྱའོ། །སྡིགས་མཛུབ་རྩེ་མོར་མཐེ་བོང་གཉིས། །རྣམ་པར་བཀོད་པ་བྱས་ནས་ནི། །བ་ཡི་མར་ནི་ཕུལ་བྱུང་བྱས། །སྒྲོན་མེ་དབུལ་བར་བྱ་བ་འོ། །མར་མེའི་ཕྱག་རྒྱའོ། །

95-1-347a

གུང་མོའི་རྩེ་མོར་མཛུབ་མོ་ནི། །ཕྱི་ཡི་རྩེ་མོའི་ཚིགས་སུ་སྦྱར། །མཐེ་བོང་དང་ནི་མིང་མེད་དག །བགྲང་ཕྲེང་སྲད་བུ་ཡོངས་སུ་འཛིན། །བྲེང་བ་འཛིན་པའི་ཕྱག་
རྒྱའོ། །རྟག་ཏུ་མེ་རུ་མངོན་ཕྱོགས་པས། །ལག་པ་གཡས་པའི་མིང་མེད་ནི། །གུང་མོའི་ཚིགས་སུ་བྱས་པར་འགྱུར། །ལག་གཉིས་སྦྱར་བའི་གུང་མོ་ལ། །མཐེ་བོང་ཅུང་ཟད་རྣམ་
འདུད་པའོ། །མེ་ལྷ་སྤྱན་དྲང་བའི་ཕྱག་རྒྱའོ། །མིང་མེད་མཐེ་བོང་སྦྱར་བྱས་ནས། །སྔགས་དང་བཅས་པ་རབ་སྦྱར་བྱ། །དེ་ཉིད་ཀྱིས་བརྗོད་གཤེགས་སུ་གསོལ། །མེ་ལྷ་སྤྱན་དྲངས་པ་
བསྐུལ་བའི་ཕྱག་རྒྱའོ་ཞེས་པ་འདི་སྒྲོལ་མ་ཐམས་ཅད་ཀྱི་རིག་པའི་ཚོགས་ཀྱིས་ཡོངས་སུ་བསྐོར་བའི་ཕྱག་རྒྱ་སྟེ་སྒྲུབ་པ་པོ་དངོས་གྲུབ་མཉམ་པ་མེད་པ་འདོད་པ་རྣམས་ཀྱིས་
ཐུན་མོང་དུ་རྟག་ཏུ་སྦྱར་བར་བྱའོ། །རྐང་པ་འཁྱོག་པོར་བྱས་ནས་ནི། །ཕྱག་རྒྱ་རྣམ་པར་རྒྱས་པ་ནི། །ལག་གཉིས་བརྐྱང་བྱས་འཁོར་ལོ་དང༌། །སྔོན་དུ་མཐེ་བོང་བསྐུལ་ནས་ནི། །ཁུ་
ཚུར་བཅིངས་ཏེ་མཐེ་བོང་དག །མཉམ་པར་བཤིབས་ཏེ་བརྐྱང་བར་བྱ། །གུང་མོ་སྒྲེང་བའི་ཕྱག་རྒྱ་འདི། །བློ་ལྡན་བྱང་ཆུབ་སེམས་དཔའ་ཡི། །དབྱུག་པའི་ཕྱག་རྒྱར་གྲགས་པ་
ཡིན། །སྒྲུབ་པོས་མྱུར་དུ་སྦྱར་བར་བྱ། །དངོས་གྲུབ་ཐམས་ཅད་བྱེད་པར་འགྱུར། །དབྱུག་པའི་ཕྱག་རྒྱའོ། །ལེགས་པར་ཁ་སྦྱར་བ་ཐལ་མོ་ཁོང་སྟོང་དུ་འགྱུར་ཏེ་ཁ་སྦྱར་གྱི་ཕྱག་

95-1-347b

རྒྱའོ། །གང་དུ་མཐེ་བོང་ནང་དུ་བཅུག་པ་ནི་བཟང་པོའི་གདན་ནོ། །བཟང་པོའི་གདན་གྱི་ཕྱག་རྒྱའོ། །ཐལ་མོ་ཁོང་སྟོང་དེས་རབ་ཏུ་བརྗོད་པའི་ཁ་སྦྱོར་གྱི་ཕྱག་རྒྱ་ལས་མིང་མེད་
ཀྱི་སོར་མོ་ཡང་དག་པར་སྦྱར་བ་ནི་ཁ་སྦྱོར་གྱི་ཕྱག་རྒྱའི་གཙོ་བོ་པདྨའི་རྣམ་པ་འོད་ཟེར་གྱི་རྣམ་པ་ནི་པདྨའི་ཕྱག་རྒྱའོ་ཞེས་སྒྲུབ་པ་པོ་བློ་དང་ལྡན་པས་ཤེས་པར་བྱའོ། །
གདན་གྱི་དོན་ཏུ་རབ་ཏུ་སྦྱར་བར་བྱའོ། །ཕྱག་རྒྱ་འདི་ནི་གྲགས་པ་ཆེན་པོའོ། །པདྨའི་ཕྱག་རྒྱ་འོ། །རྩ་བའི་ཕྱག་རྒྱ་ནི་རབ་ཏུ་བརྗོད་པ་དེ་ཨུཏྤ་ལ་དེ་འདིར་བརྗོད་པར་བྱའོ། །ནས་
ཙམ་རྣམ་པར་གྲོལ་བ་ནི་ཕྱག་རྒྱའི་པདྨའི་ཏོག་ནི་ཡན་ལག་ཉིད་དོ། །ཨུཏྤ་ལའི་ཕྱག་རྒྱ་ནི་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་དང༌། སྒྲོལ་མའི་ཚོགས་
ཐམས་ཅད་ཀྱི་ཕྱག་རྒྱ་གང་ཡིན་པ་དེ་ཕྱིག་རྒྱར་ཡོངས་སུ་བསྒྲགས་སོ། །ཚིགས་གསུམ་པ་བཅག་པ་ནི་ཁྲོ་གཉེར་ཅན་གྱིས་སོ། །དེ་ཁོ་ན་ཚིགས་བར་པར་གྱུར་པ་ཡང་
དག་པ་ཁོ་ནར་འདོད་པ་ནི་ཏིང་ངེ་འཛིན་ཡངས་པའི་ཕྱག་རྒྱར་གསུངས་སོ། །སྡིགས་མཛུབ་དང༌། མཐེ་བོང་ཡང་དག་པར་སྦྱར་བའི་ཕྱག་རྒྱ་ནི་རལ་གཅིག་མའི་ཅོད་པན་
ལས་སོ། །དང་པོ་ཏིང་ངེ་འཛིན་ཡང་དག་པར་གསུངས་པའི་རིག་པའི་སྔགས་རྣམས་ཕྱག་རྒྱ་གཉིས་པ་རལ་གཅིག་མའི་འོ། །ཕན་ཚུན་སྦྱར་བྱས་ལྷག་མ་ཕྱི་རོལ་ཏུ་སྐྲའི་རྣམ་

95-1-348a

པར་རབ་ཏུ་བརྐྱང་ནས་དབུས་མ་གཉིས་ནི་མདུང་གི་རྣམ་པར་ལེགས་པར་གནས་པའི་ཕྱག་རྒྱ་ནི་མདུང་དུ་ཡང་དག་པར་བཤད་དོ། །ལྷ་ཡི་
འབར་བར་བྱེད་པ་དང༌། ཡང་དག་པར་མཚུངས་པ་འདི་བསྟན་པ་ཙམ་གྱིས་གདུག་པ་རྣམས་ཐམས་ཅད་རྣམ་པར་འཇོམས་པ་མདུང་གི་ཕྱག་རྒྱའོ། །ཞེས་པ་ཕྱག་ཆེན་འདི་རྣམས་ནི། །དམ་
ཚིག་དོན་དུ་རབ་སྦྱར་བ། །གང་གིས་ཡང་དག་ཤེས་བྱས་པ། །དེ་ཡིས་དངོས་གྲུབ་ཐོབ་པར་འགྱུར། །ཕྱག་རྒྱ་ལྷག་མ་ཐམས་ཅད་ཉིད། །ཚད་མེད་གྲངས་མེད་ཉིད་དུ་བྱ། །
ཕྱགས་རྒྱ་ཡང་དག་ཡོངས་སུ་བསྒྲགས། །མདོར་ན་འདི་རུ་བརྗོད་པ་ནི། སེམས་ཅན་སེམས་ནི་དུར་བ་རྣམས། །ལས་ཆེན་བྱེད་པར་མི་ནུས་པ། །མདོར་བསྡུས་འདིར་ནི་
བརྗོད་པར་བྱ། །ཞེས་པའོ། །བྱང་ཆུབ་སེམས་དཔའི་སྡེ་སྣོད་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཕྱག་རྒྱའི་ལེའུ་རབ་འབྱམས་
རྫོགས་སོ།།  །།དེ་ནས་ཡང་སེམས་དཔའ་ཆེན་པོས་སླར་ཡང་དངོས་པོའི་རང་བཞིན་གྱི་ཏིང་ངེ་འཛིན་སྒོམ་ཞིང་ལས་ཐམས་ཅད་ཀྱི་དངོས་གྲུབ་བྱེད་པ་རྟོག་པའི་
རྒྱལ་པོ་འདིར་གོས་དཀར་མོ་ཞེས་བྱ་བ་རང་གི་རིགས་ཀྱི་རིག་པ་ཆེན་མོའི་སྒྲུབ་ཐབས་སྲུང་བའི་དོན་དང༌། བགེགས་བཟློག་པའི་དོན་ཏུ་གསུངས་པའོ། །ན་མོ་རཏྣ་ཏྲ་ཡཱ་ཡ།

95-1-348b

ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། དཪྴ་ན། པཪྵ་ཎ། བྷྱོ་ཤྲ་བ་ཎ། སྨ་ར་ཎྱཻ་ན། བཱ་སྱཱ་མ་ཧཾ། སརྦ་སཏྭཱ་ནཱཾ། སརྦ་བྱཱ་དྷི། ཙི་ཀིཏྤ་ཀ །ཏདྱ་ཐཱ། ཨོཾ་
ཀ་ཊེ། བི་ཀ་ཊེ། ཀ་ཊཱཾ་ཀ་ཊེ། ཀ་ཊ། བི་ཀ་ཊ། བི་ཀ་ཊེ། བྷ་ག་བ་ཏི། བི་ཛ་ཡེ་སྭཱཧཱ། འདི་ནི་གོས་དཀར་མོ་ཞེས་བྱ་བ་དེའི་རིག་པ་ཆེན་མོ་སྟེ། རིག་པ་ཐམས་ཅད་དང༌།
སྔགས་རྣམས་ཀྱི་དངོས་གྲུབ་བྱེད་པ། པདྨའི་རིགས་སུ་རིགས་ཀྱི་རིག་པ་འདིས་བདག་ཉིད་སྲུང་བ་དང༌། གཞན་སྲུང་བ་དང༌། གཡོག་སྲུང་བ་དང༌། རས་རིས་གནས་པ་
དང་། ལྷ་རྣམས་བསྲུང་བར་བྱ་བ་དང༌། རས་རིས་གྲུབ་པ་འདི་ཡང་ཁྱེད་ཀྱི་སྒྲུབ་ཐབས་གསུམ་བྱས་ནས་སམ། བདུན་བྱས་ནས་བཟླས་པར་བྱའོ། །དེ་ནས་རང་གི་
ལྷའི་བཟླས་པ་བརྩམ་པར་བྱ་སྟེ་མྱུར་དུ་དངོས་གྲུབ་ཏུ་འགྱུར་རོ། །བཟླས་པའི་མཐར་ཡང་བགེགས་རྣམས་སྲིད་པ་གཞན་དུ་འགྱུར་རོ། །རྟག་ཏུ་བཟླས་པས་ཀྱང་ནད་མེད་
པར་འགྱུར་རོ། །ཉེ་བར་འཚེ་བ་ཐམས་ཅད་དང་བྲལ་བ་དང༌། རིང་དུ་འཚོ་བར་བྱེད་དོ། །བདེ་བའང་སོ་སོར་རྙེད་དོ། །སྲད་བུས་བདག་ཉིད་སྲུང་ཞིང་ཕྱིར་ཟློག་པ་ལ་སོགས་
པ་རྣམས་ཀྱང་ངོ༌། །དེ་ནས་འདིའི་ཕྱག་རྒྱ་ཉིད་ནི་སྒྲོལ་མ་ཐམས་ཅད་ཀྱི་སྤྱིའི་རྩ་བའི་ཕྱག་རྒྱ་སྟེ་དེ་ཉིད་ནི་སྡིགས་མཛུབ་བཅིངས་ནས་འཁྱིལ་བའི་རྣམ་པར་བྱ་སྟེ་མཐེ་བོང་

95-1-349a

ཟུང་ཡང་ཀུན་ཏུ་བཙིར་བ་ནི་གོས་དཀར་མོའི་ཕྱག་རྒྱའོ། །འདི་ཡང་ཕྱག་རྒྱའི་སྒྲུབ་ཐབས་ཀྱི་རིག་པ་མཉམ་པར་འགྲོ་མ་གདོན་མི་ཟ་བ་སྟེ་དང་པོར་ཞབས་
ལ་ཕྱག་བྱས་ཏེ་དེ་ནས་ལས་ཐམས་ཅད་བྱའོ། །ཡང་རྟོག་པའི་རྒྱལ་པོའི་དབང་པོ་ཆེན་པོ་འདིར་འཕགས་མ་སྒྲོལ་མ་དང༌། སྒྲོལ་མ་ཐམས་ཅད་ཀྱི་སྒྲུབ་པ་མངོན་པར་
མཛེས་པ་ཐམས་ཅད་དང༌། སྲུང་བ་དང༌། ཉེས་པ་བྱས་པ་ཐམས་ཅད་ཟློག་པར་བྱེད་པ། འཕགས་མ་སྒྲོལ་མ་ཐམས་ཅད་ཀྱི་རྟོག་པའི་ཆོ་ག་རབ་ཏུ་སྦྱོར་བ་སྒྲུབ་ནུས་པར་
འགྱུར་ཏེ། དེ་ཡང་གང་ཞེ་ན། ན་མོ་རཏྣ་ཏྲ་ཡཱ་ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཙནྟེ་ཙནྟྲ་མ་ཏི་སཱུརྱེ། སཱུརྱཱ་མ་ཏི། གྷུ་ནི་གྷུ་ན། ལ་ལ།
ལེ་ལེ། སཱུ་ཏེ་སཱུ་ཏ་ནི། སིདྡྷི་སིདྡྷི། པ་རཱ་ཀྲ་མེ་སྭཱཧཱ། ཨ་མི་ཏཱ་བྷ་སུ་ཏཱ་སྭཱཧཱ། སརྦེ་ཥཱཾ་ཨཱཪྱ་ཨ་བ་ལོ་ཀི་ཏེ་ཤྭ་རཱ་ཡ་སྭཱཧཱ། །འདི་འང་འཕགས་པ་བཟང་པོ་ཞེས་བྱ་བ་
འཕགས་མ་སྒྲོལ་མའི་རིག་པ་ཆེན་མོ་ཉ་བར་འཚེ་བ་ཐམས་ཅད་འཇོམས་པར་བྱེད་པའོ། །གང་འདི་སྒྲོལ་མའི་རྟོག་པའི་ཆོ་ག་རབ་འབྱམས་སྤྱོད་པ་དང༌། སྒྲུབ་ཐབས་དང༌།
ཕྱག་རྒྱའི་ཆོ་ག་ལ་སོགས་པ་དེ་ཐམས་ཅད་འཕགས་མ་སྒྲོལ་མའི་ཟླ་བས་བསྒྲུབ་པར་བྱའོ་ཞེས་ཀུན་ཏུ་རྟོགས་པར་བྱའོ། །རྟོག་པ་གཞན་གྱི་ཆོ་གས་ཀྱང་སྒྲུབ་པར་བྱེད་དོ། །རྟོག་

95-1-349b

པ་མེད་པས་ཀྱང་མངོན་སྤྱོད་ཀྱི་ལས་འདི་བྱེད་དེ་ཕྱག་འཚལ་བའི་ཡི་གེ་སྤངས་ནས་རིག་པ་འབའ་ཞིག་གི་སྭཱཧཱ་གནས་སུ་ཧཱུཾ་ཕཊ་སྦྱིན་པར་བྱའོ། །རྟོག་པ་གཞན་གྱིས་ཆོགས་
ཀྱང་ངོ༌། །གང་འདོད་པ་དེ་དབང་དུ་བྱེད་པར་འགྱུར་རོ། །ཡང་ན་ཉེ་བར་འཇོམས་པར་བྱེད་པར་འགྱུར་རོ། །མདོར་ན་གང་འདོད་པ་དེ་སྒྲུབ་པར་བྱེད་དོ། །དེ་ནས་སེམས་
དཔའ་ཆེན་པོ་དེ་ཐམས་ཅད་དང་ལྡན་པའི་འཁོར་ལ་གཟིགས་ནས་བསམ་པ་རྣམ་པར་དག་པས་སེམས་དཔའ་ཆེན་པོ་རྣམས་ལ་སྨྲས་པ། གང་རྟོག་པའི་རྒྱལ་པོ་འདིར་
སྒྲུབ་པར་འགྱུར་བ་དང༌། མཆོད་པར་འགྱུར་བ་དང༌། ཡི་གེར་འདྲི་བར་འགྱུར་བ་དེ་རྣམས་དོན་ཐམས་ཅད་ཀྱི་དངོས་གྲུབ་འབྱུང་བར་འགྱུར་རོ། །སེམས་ཅན་ཐམས་ཅད་ལ་བྱམས་
པའི་སེམས་དང༌། སེམས་ཅན་ཐམས་ཅད་ལ་ཀུན་ནས་དགའ་བའང་འབྱུང་བར་འགྱུར་རོ། །སྲུང་བར་བྱེད་པར་འགྱུར་རོ། །གང་དུ་རྟོག་པའི་རྒྱལ་པོ་འདིའང་འབྱུང་བར་འགྱུར་བ་
མཆོད་རྟེན་དུ་འགྱུར་བ་དང༌། ས་ཕྱོགས་དེ་གང་ཉིད་ཀྱིས་ལག་མཐིལ་དུ་ཕྱིན་པར་འགྱུར་རོ། །མཆོད་པ་འདི་ལྷ་དང་བཅས་པའི་འཇིག་རྟེན་ན་རིགས་ཀྱི་བུ་འམ། རིགས་ཀྱི་བུ་མོ་གང་ལ་
ལས་ཆོས་ཀྱི་རྣམ་གྲངས་འདི་ཐོབ་པ་དེས་ཐམས་ཅད་དུ་རྣལ་འབྱོར་དུ་བྱའོ། །སེམས་ཅན་ཐམས་ཅད་ཀྱི་སྟོབས་དང༌། སྟོབས་མེད་པ་ཤེས་ནས་རབ་ཏུ་གསལ་བར་བྱའོ། །

95-1-350a

འདིའང་གཙང་མའི་ཕྱོགས་སུ་ཐམས་ཅད་ཀྱིས་རབ་ཏུ་སྤྱོད་པར་འགྱུར་གྱི། གཞན་དུ་མ་ཡིན་ནོ། །གང་ཞིག་བྱེད་པ་དེ་མངོན་པར་འདོད་པ་
མེད་པ་སེམས་ཅན་གྱི་བསམ་པ་སྤང་བ་དང༌། ཆོས་དང༌། ཆོས་སྨྲ་བ་པོ་ལ་མ་གུས་པ་ལ་མི་འཇུག་པའི་རབ་ཏུ་སྦྱོར་བས་རབ་ཏུ་སྦྱར་བར་བྱའོ། །རྟོག་པའི་རྒྱལ་པོ་འདིར་སྒྲུབ་
པ་པོ་ཐམས་ཅད་ཀྱིས་སྲུང་བའི་དོན་དུ་རྟག་མ་དང༌། ལྷག་མ་མེད་པའང་རུང་སྟེ་གཙང་སྦྲ་བྱས་པས་སྲུང་བའི་དོན་དུ་རིག་པའི་རྒྱལ་པོའི་སྔགས་སུ་འགྱུར་བ་ནི། ན་མོ་རཏྣ་ཏྲ་ཡཱ་
ཡ། ན་མ་ཨཱཪྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཨོཾ་ཨ་མྲྀ་ཏ་ཨུད་བྷ་བ་ཧཱུཾ་ཕཊ་སྭཱཧཱ། །འདི་ནི་རྟ་མགྲིན་ཞེས་བྱ་བའི་རིག་པའི་རྒྱལ་པོ་སྟེ་ཐལ་བ་ལ་
ལན་བདུན་མངོན་པར་སྔགས་པས་བདག་ཉིད་སྲུང་བ་དང༌། གཡོག་སྲུང་བ་ལ་མདུད་པའི་སྤྱོད་པ་བྱའོ། །རྟོག་པའི་རྒྱལ་པོ་འདིའང་རྒྱལ་ལམ། ཐ་སྐར་ཡང་རུང་སྟེ་དགེ་བའི་སྦྱོར་
པ་ལ་མཆོད་པ་དང༌། གཏོར་མའི་ཆོ་གས་མཆོད་པ་རྒྱ་ཆེན་པོ་བྱས་ནས་ཆོས་དང༌། ཆོས་ཡང་དག་པར་སྡུད་པ་པོ་ལའང་བསོད་སྙོམས་དང༌། ཐེག་པ་ཆེན་པོ་ལ་བཟའ་བ་གྱ་ནོམ་
པ་དང༌། ཁྱད་པར་དུ་ཡོན་དང་བཅས་པའོ། །དེ་ནས་འདི་རྫོགས་པར་བྱའོ། །དེ་བཞིན་དུ་བྱ་སྟེ་རྟོག་པའི་རྒྱལ་པོ་ཇི་ལྟ་བ་བཞིན་དུ་རྟོག་བའི་རྒྱལ་པོའི་རིག་པའི་གསང་སྔགས་བཀླག་

95-1-350b

པར་བྱ་སྟེ་དེ་བཞིན་དུ་དམན་པར་མི་འགྱུར་རོ། །ཇི་ལྟར་མྱུར་དུ་དངོས་གྲུབ་ཉིད་ཀྱང་སྩོལ་བར་བྱེད་དོ། །བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཆེན་པོ་ལ་འདི་སྐད་ཅེས་བཀའ་
སྩལ་པ་དང༌། ལྷ་དང་བཅས་པའི་འཇིག་རྟེན་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཤིན་ཏུ་རྒྱས་པ་ཆེན་པོ་ཉིད་ཀྱི་
རྟོག་པའི་རྒྱལ་པོར་རལ་པ་གྱེན་བརྫེས་ཞེས་བྱ་བ་བཅོམ་ལྡན་འདས་འཕགས་མ་སྒྲོལ་མའི་རྟོག་པ་རྫོགས་སོ།།    །།དེ་ནས་བཅོམ་ལྡན་འདས་རིའི་རྒྱལ་པོ་གྲུ་འཛིན་
ན་བཞུགས་ཏེ་དེར་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ལ་བོས་ཏེ་འདི་སྐད་ཅེས་བཀའ་སྩལ་ཏོ། །སེམས་དཔའ་ཆེན་པོ།
ཁྱོད་ཀྱིས་རལ་པ་གྱེན་བརྫེས་ཀྱི་རྟོག་པའི་རྒྱལ་པོ་ཆེན་པོ་དེ་བཤད་དོ། །ད་ནི་ཕྱི་མའི་རྒྱུད་གསང་བ་དེ་གསང་ཆེན་ཕྱི་མ་དང་བཅས་པ་ཐབས་སླ་བ། བདེ་བླག་ཏུ་སྒྲུབ་པ།
ཆོ་ག་དང་བཅས་པ་སྔོན་དུ་འགྲོ་བས་བརྗོད་པ། སྙིང་རྗེ་ཆེན་པོའི་བདག་ཉིད་ཅན་སྐྱེ་བོ་མང་པོ་ལ་ཕན་པ་དང༌། སྐྱེ་བོ་མང་པོ་བདེ་བའི་ཆེད་དང༌། སྡུག་བསྔལ་གྱིས་
གདུངས་པ་རྣམས་ལ་སྙིང་བརྩེ་བའི་ཆེད་དང༌། སྔོན་གྱི་སངས་རྒྱས་རྣམས་ཀྱིས་རྗེས་སུ་ཡི་རང་བར་མཛད་པ། སྒྲོལ་མ་ཐམས་ཅད་ཀྱི་ཐུན་མོད་པའི་རིག་པ། རལ་པ་གྱེན་བརྫེས་

95-1-351a

རྟོག་པའི་རྒྱལ་པོ་ཉིད་ཀྱི་སྦྱོར་བ་རྣམས་ཤོད་ཅིག །བཅོམ་ལྡན་འདས་ལ་སེམས་དཔའ་ཆེན་པོས་འདི་སྐད་ཅེས་གསོལ་ཏེ། བཅོམ་ལྡན་
འདས། དེ་བཞིན་གཤེགས་པས་རྗེས་སུ་གནང་བ་དང༌། སངས་རྒྱས་བཅོམ་ལྡན་འདས་གཞན་རྣམས་ཀྱིས་ཀྱང་རྗེས་སུ་ཡི་རང་བར་མཛད་ན་བཤད་པར་བགྱིའོ། །དང་
པོ་ཁོ་ནར་སྒྲུབ་པ་པོས་རེ་ཞིག་སྐྱབས་གསུམ་ཡོངས་སུ་བཟུང་བ་དང༌། བྱང་ཆུབ་ཏུ་སེམས་བསྐྱེད་པ་དང༌། རལ་པ་གྱེན་བརྫེས་སུ་ཇི་སྐད་གསུངས་པའི་དཀྱིལ་འཁོར་
མཐོང་ཞིང་དམ་ཚིག་དང༌། སློབ་དཔོན་གྱིས་རྗེས་སུ་གནང་བ་དང༌། སྒྲུབ་པའི་ཐབས་དང༌། མངོན་པར་དབང་བསྐུར་བས་མངོན་པར་དབང་བསྐུར་བ། བླ་མ་ལ་ཡོན་ཕུལ་
ནས་དཀྱིལ་འཁོར་གྱི་ནང་དུ་རིག་པ་བླངས་ཏེ་རས་རིས་ཀྱི་སྤྱན་སྔར་རམ། སྐུ་གཟུགས་ཀྱི་དྲུང་དུ་སླར་ཡང་སྒྲོལ་མ་གང་ཡང་རུང་བའི་རིག་པ་བླང་བར་བྱས་ནས་དཀར་པོའི་
ཚེས་གཅིག་ནས་བརྩམས་ཏེ་འབུམ་བཟླས་པར་བྱའོ། །དུས་ཕྱིས་མཚན་མོ་གསུམ་དུ་སྨྱུང་བར་གནས་པས་ཟླ་བ་ཉ་ལ་སྐུ་གཟུགས་སམ། རས་རིས་ཀྱི་སྤྱན་སྔར་མཆོད་
པ་དང༌། གཏོར་མའི་ཆོ་ག་བྱས་ནས་འོ་མ་ཅན་གྱི་ཡམ་ཤིང་གི་མེ་སྦར་ནས་སེང་ལྡེང་ངམ། ཨ་ག་རུ་ནག་པོའི་ཡམ་ཤིང་སོར་དྲུག་པའི་ཚད་ཀྱིས་སྦྱིན་སྲེག་སྟོང་ཕྲག་བརྒྱད་

95-1-351b

བྱའོ། །ནམ་ལངས་ཁར་མཚན་མོ་མཆོད་པ་ཆེས་རྒྱ་ཆེན་པོ་དང༌། གཏོར་མའི་ཆོ་ག་ཇི་ལྟར་འབྱོར་པ་བྱས་ནས་སློང་མོའི་ཟས་ཟོས་ནས་དངོས་གྲུབ་སྩལ་བར་བྱའོ། །དེ་ནས་
རིག་པ་འགྲུབ་པར་འགྱུར་རོ། །དེ་ནས་ལས་ཐམས་ཅད་བྱའོ། །ཡང་འདིར་མཆོག་ཏུ་གསང་བའི་སྒྲུབ་པའི་ཆོ་ག་གཞན་འབྱུང་སྟེ་བཅོམ་ལྡན་འདས་མའི་དཀྱིལ་འཁོར་ཆེན་པོ་
མཐོང་ནས་དཀྱིལ་འཁོར་དེ་ཉིད་དུ་དམ་ཚིག་དང༌། མེའི་བྱ་བ་གནས་པར་ཇི་སྲིད་གསུངས་པའི་ཆོ་གས་རིག་པ་སྒྲུབ་པར་འདོད་པས་སྒྲུབ་ཐབས་ཀྱི་ཆོ་ག་རིག་པ་རྣམ་པར་གསང་བའི་
ཇི་སྐད་གསུངས་པས་དཀྱིལ་འཁོར་གཞན་གསུམ་བྲི་སྟེ་བླ་མ་ལ་ཡོན་རབ་ཏུ་ཕུལ་ནས་དཀྱིལ་འཁོར་གྱི་དབུས་སུ་རིག་པ་བླངས་ནས་འོ་མ་ཅན་གྱི་ཤིང་གི་ཡམ་ཤིང་གིས་མེ་སྦར་
ནས་དང་པོར་རེ་ཞིག་ཏུ་ཌིའི་ཚད་ཀྱི་གསེར་གྱི་ཕྱེ་མ་ལ་མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་ཨ་ག་རུ་ནག་པོའི་ཡམ་ཤིང་མཐོ་གང་ཙམ་གྱི་ཚད་དང༌། །
མར་རྣམས་ཀྱི་སྦྱིན་སྲེག་བརྒྱད་བརྒྱ་བྱའོ། །ཙནྡན་དཀར་པོའི་ཡམ་ཤིང་ལ་མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་སླར་ཡང་གསེར་གྱི་ཕྱེ་མ་ལ་
བར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་དངུལ་གྱི་ཕྱེ་མ་ལ་སྦྲང་རྩིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་ར་གན་གྱི་ཕྱེ་མ་ལ་འོ་མས་

95-1-352a

བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་ཟངས་ཀྱི་ཕྱེ་མ་ལ་ཞོས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་མུ་
ཏིག་གི་འབྲས་བུའི་ཕྱེ་མས་སྦྱིན་སྲེག་བརྒྱད་བརྒྱ་བྱའོ། །དེ་ནས་ཙནྡན་དམར་པོའི་ཕྱེ་མས་སྦྱིན་སྲེག་བརྒྱད་བརྒྱ་བྱའོ། །དེ་ནས་ཙནྡན་དམར་པོའི་ཡམ་
ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་འབྲུ་དང༌། བཟའ་བ་དང༌། ལོངས་སྤྱོད་ལ་སོགས་པ་
ཐམས་ཅད་ཀྱི་སྦྱིན་སྲེག་བརྒྱད་བརྒྱ་བྱའོ། །དེ་ནས་དཀར་པོར་རྣམ་པར་བརྟག་པ་ལེགས་པར་བཀྲུས་ཤིང་དྲི་ཞིམ་པོའི་གོས་སྐྲ་དང་བྲལ་བའི་སྦྱིན་སྲེག་བརྒྱད་བརྒྱ་
བྱའོ། །རེ་རེ་ལ་ལན་རེ་ཡོངས་སུ་བཟླས་ནས་དེ་ནས་གུ་གུལ་དང༌། ཤྲི་བཱ་ས་དང༌། གནྡྷ་རས་དང༌། ཀུན་དུ་རུ་སྐ་དང༌། ག་བུར་རྣམས་གཅིག་ཏུ་བྱས་ནས་
མར་གྱིས་བཏགས་པའི་སྲེག་བླུགས་བདུན་དབུལ་བར་བྱའོ། །དེ་ནས་ཇི་ལྟར་རྙེད་བའི་འབྲས་བུ་ལ་སོགས་པ་རྣམས་ཀྱིས་སྲེག་བླུགས་བདུན་སྦྱིན་སྲེག་བྱའོ། །
དེ་ནས་དྲི་བཟང་པོའི་མེ་ཏོག་རྣམས་ཀྱིས་སྲེག་བླུགས་བདུན་སྦྱིན་སྲེག་བྱའོ། །དེ་ནས་བཟའ་བ་མཆོག་གི་སྲེག་བླུགས་བདུན་སྦྱིན་སྲེག་བྱའོ། །དེ་ནས་གཞོན་ནུ་

95-1-352b

མས་བཀལ་བའི་སྐུད་པ་ཆ་དང་བཅས་པར་བྱས་པ་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །ཀ་ར་བཱི་རའི་མེ་ཏོག་གིས་སྲེག་བླུགས་བདུན་སྦྱིན་
སྲེག་བྱའོ། །དེ་ནས་མར་གྱི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ཐལ་བའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་སྡོང་བུ་ཅན་འབྲས་བུ་མེད་པ་
རྣམས་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་མར་སར་གྱི་སྲེག་བླུགས་བདུན་སྦྱིན་སྲེག་བྱའོ། །དེ་ནས་གསེར་གྱི་ཕྱེ་མའི་
སྲེག་བླུགས་བདུན་སྦྱིན་སྲེག་བྱའོ། །དེ་ནས་དར་བའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ཡུང་བའི་ཕྱེ་མ་ལ་མར་གྱིས་བཏགས་པའི་སྲེག་བླུགས་
བདུན་སྦྱིན་སྲེག་བྱའོ། །དེ་ནས་རྒྱམ་ཚྭ་དང༌། ལན་ཚྭ་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་བུ་རམ་གྱི་སྲེག་བླུགས་
བདུན་སྦྱིན་སྲེག་བྱའོ། །དེ་ནས་སྲ་རྩི་པོག་གི་ཕྱེ་མའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ལྕགས་ཀྱི་ཕྱེ་མ་མར་གྱིས་བཏགས་པའི་སྲེག་བླུགས་
བདུན་སྦྱིན་སྲེག་བྱའོ། །དེ་ནས་ས་ལམ་ལྷུང་པའི་བ་ལང་གི་ལྕི་བ་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་བིལ་བའི་འབྲས་

95-1-353a

བུ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ཏི་ལ་ནག་པོ་དང༌། འབྲས་ཡོས་
ལྷན་ཅིག་པ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་རྣམས་དང༌། གསེར་དང༌། དངུལ་གྱི་ཕྱེ་མ་ཕན་ཚུན་བསྲེས་པའི་སྦྱིན་སྲེག་བརྒྱད་བརྒྱ་
བྱའོ། །བར་སྐབས་འདིར་སྒྲུབ་པ་པོ་ལྷ་ཐམས་ཅད་ཀྱིས་ཀུན་ཏུ་གཟིགས་པར་བྱེད་དོ། །དེ་དང༌། འདིའང་བདག་གི་མཆོག་ཏུ་གསང་ཆེན་གྱི་གསང་བའི་
སྒྲུབ་པ་ཉེ་བར་སྤྱད་པའི་ཆོ་གའོ། །དེ་ལངས་ནས་དཀྱིལ་འཁོར་ལ་བསྐོར་བར་བྱས་ཏེ་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བཙལ་
ནས་བླ་མ་ལ་ཡོན་གྱི་མཆོག་ཕུལ་ཏེ་གང་གིས་སམ། དེའི་ཐད་ཀར་ཡང་རུང་སྟེ་ཞུ་བར་བྱའོ། །དཀྱིལ་འཁོར་བྲིས་པར་ལྷ་རྣམས་མཐོང་ནས་བླ་མ་ལ་ཕྱག་
བཙལ་ཏེ་མངོན་པར་དབང་བསྐུར་བ་དང༌། དངོས་གྲུབ་ཀྱི་རྗེས་སུ་གནང་བའང་ཞུ་བར་བྱའོ། །དེ་ནས་ལས་གྲུབ་པའི་ཆོ་ག་འདིས་མཆོག་ཏུ་ཚུལ་ཁྲིམས་
འཆལ་བས་ཀྱང་བཅོམ་ལྡན་འདས་མ་འགྲུབ་པར་འགྱུར་རོ། །སྒྲུབ་ཐབས་ཀྱི་ཉེ་བར་སྤྱོད་པའི་ཆོ་ག་འདི་མཆོག་ཏུ་གསང་བ་ཤིན་ཏུ་གསང་ཆེན་ཏེ། མདོར་ན་ལས་

95-1-353b

གང་ཡང་ཅི་ཡིན་པ་འདིས་བྱེད་པའང་བྱེད་པར་འགྱུར་རོ། །དེའི་ཐམས་ཅད་ཞི་བ་ཅན་དང༌། རྒྱས་པ་ཅན་དང༌། མངོན་པར་མཛེས་པའི་ལས་རྣམས་ནི་ཇི་ལྟ་ཇི་ལྟར་
སྒྲུབ་པར་བྱེད་པ་དེ་ལྟ་དེ་ལྟར་སྒྲུབ་པ་ཉེ་བར་འགྲོའོ། །དེ་ལྟར་ཡང་རིག་པ་རབ་ཏུ་སྦྱར་བ་དེ་ལྟ་དེ་ལྟར་ལེགས་པར་རབ་ཏུ་སྦྱར་བར་འགྱུར་རོ། །ཇི་ལྟར་ཡང་སྒྲུབ་པར་བྱེད་
པ་དེ་ལྟར་སྒྲུབ་པར་བྱེད་དེ་ལས་དེ་དང༌། འདི་རིག་པ་ཐམས་ཅད་དགའ་བ་ཞེས་པ་དེ་དང༌། འདིས་ལས་རྣམས་མཆོག་ཏུ་སྒྲུབ་པ་ཉེ་བར་སྐྱེའོ། །མདོར་ན་བདག་གི་སེངྒེའི་
སྒྲ་འདི་གང་ལ་ལ་རིག་པ་ལ་དགའ་བ་འདིས་ལས་བྱེད་པར་འགྱུར་རོ། །དེ་དང༌། འདི་ཁོ་ནའི་ལག་མཐིལ་དུ་དངོས་གྲུབ་སོ་སོར་གནས་པར་རྗེས་སུ་རྟོགས་པར་བྱའོ། །ལས་འདིའང་
གསོ་སྦྱོང་ཅན་གྱི་སྔོན་འདས་པ་བྱས་པ་དག་འཕགས་པ་ཇི་ལྟ་བ་བཞིན་དུ་རྟོགས་པར་བྱའོ། །གསང་བའི་ཉེ་བར་སྤྱོད་པའི་ཆོ་གའོ། །སྒྲུབ་ཐབས་གཞན་གྱི་ཆོ་ག་ནི་རྒྱ་མཚོའི་
འགྲམ་དུ་སོང་ནས་བདེ་བར་གཤེགས་པའི་མཐོ་གང་གི་ཚད་མཆོད་རྟེན་སྟོང་ཕྲག་བརྒྱད་བྱས་ནས་རེ་རེའི་སྤྱན་སྡར་དྲི་དང༌། མེ་ཏོག་ལ་སོགས་པ་ཕུལ་ཏེ་སྟོང་ཕྲག་
བརྒྱད་དུ་བཟླས་པར་བྱའོ། །རྫོགས་པའི་དུས་སུའང་སློང་མོ་བཟའ་བར་བྱ་སྟེ་ཡོན་དབུལ་བར་བྱའོ། །དེ་ནས་རིག་པར་གྲུབ་པར་འགྱུར་རོ། །ཆོ་ག་གཞན་ནི་ཆུ་བོའི་

95-1-354a

འགྲམ་དུ་ཆོ་གས་འབུམ་བཟླས་པར་བྱ་སྟེ་འགྲུབ་པར་འགྱུར་རོ། །ཆོ་ག་གཞན་འདིའང་ཡོད་དེ་རིའི་རྩེ་མོར་འབུམ་བཟླས་པར་བྱ་སྟེ་འགྲུབ་
པར་འགྱུར་རོ། །འདི་ནི་ཆོ་ག་གཞན་ཏེ་མར་གྱི་སྲེག་བླུགས་ཀྱིས་སྦྱིན་སྲེག་འབུམ་བྱ་སྟེ་འགྲུབ་པར་འགྱུར་རོ། །འདི་ནི་ཆོ་ག་གཞན་ཏེ་ཏིལ་ནག་པོ་ལ་ཞོ་དང༌། སྦྲང་
རྩི་དང༌། མར་གྱིས་བཏགས་པའི་སྦྱིན་སྲེག་འབུམ་བྱ་སྟེ་འགྲུབ་པར་འགྱུར་རོ། །ཆོ་ག་གཞན་ནི་ཨ་ག་རུ་ནག་པོའི་ཡམ་ཤིང་གིས་སྦྱིན་སྲེག་འབུམ་བྱ་སྟེ་འགྲུབ་པར་
འགྱུར་རོ། །ཆོ་ག་གཞན་ནི་མེ་ཏོག་ཐམས་ཅད་ཀྱི་སྦྱིན་སྲེག་འབུམ་བྱའོ། །འདི་ནི་ཆོ་ག་གཞན་ཏེ་ཐང་ཆུ་ཐམས་ཅད་ཀྱི་སྦྱིན་སྲེག་འབུམ་བྱ་སྟེ་འགྲུབ་པར་འགྱུར་རོ། །ཆོ་ག་
གཞན་ནི་མཆོད་རྟེན་ཆེན་པོ་རྣམས་ལ་མངོན་པར་ཕྱག་འཚལ་ཞིང་འབུམ་བཟླས་པར་བྱ་སྟེ་འགྲུབ་པར་འགྱུར་རོ། །དེ་བཞིན་དུ་སྒྲུབ་པའི་ཐབས་འདི་རྣམས་ནི་དེ་ནས་ལས་སུ་
འགྱུར་རོ། །དྲན་པ་ཙམ་གྱིས་བདག་ཉིད་སྲུང་བར་འགྱུར་རོ། །བཟླས་པ་ཙམ་གྱིས་ཞི་བར་བྱེད་དོ། །ཡུངས་གར་དཀར་པོའི་སྦྱིན་སྲེག་རྒྱས་པར་འགྱུར་རོ། །བོང་
བུ་དང༌། རྔ་མོའི་སྤངས་ཀྱིས་མངོན་སྤྱོད་ཅན་དུ་འགྱུར་རོ། །སྐེ་ཚེའི་འབྲུ་དང༌། མེ་ཏོག་གི་རྒྱལ་པོའི་གཟུགས་བརྙན་བྱས་ནས་རྐང་པ་གཡས་པ་ནས་བརྩམས་ཏེ་

95-1-354b

མཚོན་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །དེ་ཉིད་ལ་མར་གྱི་སྲེག་བླུགས་ཉིན་ཞག་བདུན་དུ་ཐུན་གསུམ་དུ་བརྒྱད་བརྒྱ་བྱའོ། །ཐུན་གཅིག་གམ།
ཕྱོགས་སམ། ཟླ་བ་ལ་རྒྱལ་པོ་འབངས་སུ་འགྱུར་བས་དབང་དུ་འགྱུར་རོ། །འཁོར་ལོས་བསྒྱུར་བ་ལ་ཡང་ལན་ཚྭ་སྲང་བཅོ་བརྒྱད་ཀྱིས་གཟུགས་བྱས་ནས་རྒྱལ་པོའི་མེ་
ལ་དེའི་རྐང་པ་གཡོན་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་སྦྱིན་སྲེག་བྱའོ། །ཟླ་བ་གཅིག་གིས་རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་དགྲ་མངོན་
པར་མ་ལྷུང་བའི་རྐང་མཐིལ་གྱིས་མནན་པའི་རྡུལ་ཡོངས་སུ་བླངས་ནས་གླང་ཆེན་སྡོང་པོའི་ཤིང་གིས་མེ་རབ་ཏུ་སྦར་ནས་གཡས་པ་ལས་ཅིག་ཤོས་ཀྱི་ལག་པ་བླངས་ནས་
ལན་གཅིག་ཡོངས་སུ་བཟླས་པའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱ་སྟེ་ཟླ་བ་གཅིག་ལ་རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་རྒྱལ་པོའི་རྐང་འཐུང་གི་ཤིང་
གིས་མེ་སྦར་ནས་ཡུངས་ཀར་རྒྱལ་པོ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཟླ་བ་གཅིག་ལ་སའི་བདག་པོ་དབང་དུ་འགྱུར་རོ། །འདི་ནི་ཆོ་ག་གཞན་
ཏེ་ཐོག་མར་ཡང་ལྗོན་པའི་རྒྱལ་པོའི་ཤིང་གིས་མེ་སྦར་ནས་སྲ་རྩི་པོག་དང༌། ལན་ཚྭ་ལྷན་ཅིག་པ་ལ་མར་གྱིས་བསྲེས་པའི་སྦྱིན་སྲེག་བརྒྱད་ལྷག་པའི་སྟོང་ཕྲག་གཅིག་བྱས་ན་སའི་དབང་

95-1-355a

པོ་བསྒོ་བ་བཞིན་བྱེད་པར་འགྱུར་རོ། །འདི་ནི་ཆོ་ག་གཞན་ཏེ་མ་བླངས་པའི་ཀ་ར་བཱི་རའི་མེ་ཏོག་དམར་པོ་བཏགས་ནས་གཟུགས་བརྙན་བྱས་ཏེ་རྐང་པ་
གཡས་པ་ནས་བརྩམས་ནས་རལ་གྲིས་གཏུབ་ཅིང་གཏུབ་ཅིང་ཀ་ར་བཱི་རའི་ཤིང་གི་མེ་ལ་སྦྱིན་སྲེག་སྟོང་ཕྲག་བརྒྱད་བྱ། ཟླ་བ་རེ་རེ་ལ་གཟུགས་བརྙན་སྲང་སུམ་ཅུ་སོ་དྲུག་
པ་བྱའོ། །དེ་ནས་རྒྱལ་པོ་དབང་དུ་འགྱུར་རོ། །ཆོ་ག་གཞན་ནི་མེ་ཏོག་དམར་པོ་དང༌། ལན་ཚྭ་ཕན་ཚུན་བསྲེས་ཏེ་བཏགས་ནས་སྲང་བརྒྱད་ཀྱི་གཟུགས་བརྙན་བྱས་ནས་
རྐང་པ་གཡས་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །དེ་ནས་ཤིང་བྱས་པ་དེ་བཞིན་དུ་ཟླ་བ་གཅིག་ལ་ཉི་མ་རེ་རེ་ལ་བྱས་
ན་སའི་བདག་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་སྐེ་ཚེ་དང༌། ཨུཏྤ་ལ་སྔོན་པོ་བསྲེས་ཏེ་བཏགས་པ་སྲང་བཅུ་དྲུག་གིས་གཟུགས་ཀྱི་གཟུགས་བརྙན་བྱས་
ནས་མནན་ཏེ་སེང་ལྡེང་ཀོ་བི་དཱ་རའི་ཤིང་གིས་མེ་རབ་ཏུ་སྦར་ནས་མགོ་བོ་ནས་བརྩམས་ཏེ་རལ་གྲིས་གཏུབ་ཅིང་གཏུབ་ཅིང་ཟླ་བ་གཅིག་ཏུ་སྦྱིན་སྲེག་སྟོང་ཕྲག་བརྒྱད་
བྱ་སྟེ་ཉི་མ་རེ་རེ་ལའོ། །དེ་ནས་གཟུགས་བརྙན་གཅིག་ནི་རྒྱལ་པོའི་འབངས་བཞིན་དུ་ཀུན་ཏུ་སྤྱོད་པར་བྱེད་དོ། །ཆོ་ག་གཞན་འབྱུང་སྟེ་རྒྱ་མཚོ་ལས་བྱུང་བའི་ཚྭ་དང༌། ལན་ཚྭ་བསྲེས་

95-1-355b

ཏེ་ཀ་ར་བཱི་རའི་མེ་ཏོག་དམར་པོ་དང་བཏགས་ནས་གཟུགས་བརྙན་རྫོགས་པར་བྱ་སྟེ་ཤིང་རྒྱལ་པོའི་ཡམ་ཤིང་གིས་མེ་རབ་ཏུ་སྦར་ནས་རྐང་པ་གཡས་པ་ནས་བརྩམས་ཏེ་མཚོན་
རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །ཉི་སོ་སོ་ལ་གཟུགས་བརྙན་རེ་རེ་མཉམ་ཞིང་མཉམ་པ་རེ་རེའོ། །རྒྱལ་པོ་གླང་པོ་བཞིན་དུ་བཀའ་བསྒོ་བ་བྱེད་
པར་འགྱུར་རོ། །ཆོ་ག་གཞན་ནི་མྱ་ངན་མེད་པའི་མེ་ཏོག་ཡུངས་ཀར་དང༌། ནཱ་ག་གེ་སེར་བསྲེས་ནས་ཀོ་མེ་དང༌། ནཱ་བྷཱ་ས་བཏགས་པ་སྲང་བཅུ་དྲུག་གིས་གཟུགས་བརྙན་བྱས་
ནས་གཟུགས་བརྙན་གྱི་མགོ་བོ་ནས་བརྩམས་ཏེ་ལག་པ་གཡོན་པས་མཚོན་རྣོན་པོས་གཏུབ་ཅིང་གཏུབ་ཅིང་དེའི་ཤིང་ཁོ་ནས་མེ་རབ་ཏུ་སྦར་ཏེ་སྟོང་ཕྲག་བརྒྱད་བརྒྱར་སྦྱིན་
སྲེག་བྱའོ། །གཞན་རྣམས་གཡས་པས་ཉི་མ་སོ་སོར་ཟླ་བ་གཅིག་ཏུ་གནས་ཏེ་ཉི་མ་གུང་ལ་གཞན་རྣམས་ཇི་ལྟར་འདོད་པས་འབངས་བཞིན་དུ་མྱུར་དུ་དབང་དུ་བྱེད་དོ།།
ཆོ་ག་གཞན་ནི་སོ་མ་རཱ་ཛའི་འབྲས་བུ་དང་བསྲེས་པའི་དྲིའི་རྫས་རྣམས་ཐམས་ཅད་བཏགས་པ་སྲང་བཅུ་དྲུག་གིས་གཟུགས་བརྙན་བྱས་ནས་འོ་མ་ཅན་གྱི་ཡམ་ཤིང་གིས་མེ་
རབ་ཏུ་སྦར་ཏེ་ལྟེ་བ་ནས་བརྩམས་ནས་རྐང་མཐིལ་ལ་ཐུག་གི་བར་དུ་རལ་གྲིས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །དེ་ནས་མགོ་བོ་ནས་བརྩམས་ཏེ་སླར་ཡང་སྦྱིན་སྲེག་ཟླ་

95-1-356a

བ་གཅིག་ཏུ་ཉི་མ་སོ་སོར་བྱས་ན་རྒྱལ་པོ་ཅི་བགྱི་དང་མཚུངས་པར་འགྱུར་རོ། །འདི་ནི་ཆོ་ག་གཞན་བླ་ན་མེད་པ་སྟེ་ཙནྡན་དམར་པོ་དང༌།
ལན་ཚྭ་དང་མཉམ་པར་འགྲོ་བ་རྣམས་བཏགས་པ་སྲང་ཉི་ཤུ་རྩ་ལྔས་གཟུགས་བརྙན་བྱས་ནས་ཉི་མ་སོ་སོའི་སྔ་དྲོའི་དུས་ཚོད་ལ་ཙནྡན་དམར་པོའི་ཤིང་གི་མེ་ལ་རྐང་
པ་གཡས་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །ལས་འདི་ནི་ལག་པ་གཡས་པས་སྲེག་བླུགས་དབུལ་ཞིང་
གཡོགས་ཀྱང་ངོ༌། །ཟླ་བ་གཅིག་ཙམ་ལ་རྒྱལ་པོ་འབངས་བཞིན་དུ་བཀའ་བསྒོ་བ་བྱེད་པར་འགྱུར་རོ། །ཆོ་ག་གཞན་ནི་ས་ལ་མ་ལྷུང་བའི་བ་བྱུང་ཚྭ་དང་ཡང་དག་པར་
བསྲེས་ནས་བཏགས་པར་བྱའོ། །དེ་ནས་སྲང་ཉི་ཤུ་རྩ་ལྔས་གཟུགས་བརྙན་བྱས་ནས་ཕྱི་དྲོའི་དུས་ཚོད་ལ་ཡང་དག་པར་ཤེས་པས་གཟུགས་བརྙན་སོ་སོ་རེ་རེ་པ་
ལཱ་ཤའི་མེ་ལ་གཟུགས་བརྙན་གྱི་རྐང་པ་གཡས་པ་ནས་བརྩམས་ཏེ་མཚོན་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་བརྒྱད་བརྒྱའོ། །ལས་ལྷག་མ་འདི་ནི་དང་
པོ་དང་མཚུངས་པར་དེའང་ཟླ་བ་ཙམ་ལ་རྒྱལ་པོ་བཀའ་བསྒོ་བ་རྗེས་སུ་སྒྲུབ་པར་བྱེད་པ་ཅི་བགྱིད་འགྱུར་རོ། །ཆོ་ག་གཞན་ནི་བ་ལང་གི་གཅིན་དང༌། གནས་དང༌།

95-1-356b

གྲོག་མཁར་གྱིས་དང༌། སྦྲང་རྩི་མཉམ་པར་འགྲོ་བ་ཡིས་སྲང་ཉི་ཤུ་ཆའི་གཟུགས་བརྙན་བསྐྱེད་ནས་ཟླ་བ་གཅིག་ཏུ་ཉི་མ་སོ་སོ་ལ་ལན་གསུམ་དུ་ཉི་མ་གུང་ལ་ཤིང་གི་
རྒྱལ་པོའི་སྲེག་ཟ་རྣམ་པར་གནས་པ་ལ་གཟུགས་བརྙན་གྱི་རྐང་པ་གཡས་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །
འབངས་བཞིན་དུ་འགྱུར་རོ་ཞེས་སྒྲུབ་ཐབས་འདི་རྣམས་ནི་དུས་ཐམས་ཅད་སྟོན་དང༌། དཔྱིད་དང༌། སོ་ག་དང༌། དགུན་གྱི་དུས་ཚོད་ལའང་རབ་ཏུ་སྦྱར་ན་མཚུངས་པ་
མེད་པའི་ནོར་ཆེན་པོ་འདི་རྣམས་རྟག་ཏུ་ངེས་པར་ཐོབ་བོ། །དེ་ནས་སོ་གའི་སྒྲུབ་པ་འབྱུང་སྟེ་རིགས་དང་ཁ་དོག་མཐུན་པའི་ཞོ་དང༌། མར་ལྷན་ཅིག་པ་ཀ་ར་བཱི་རའི་
མེ་ཏོག་དང་གཅིག་ཏུ་བྱས་ཏེ་བཏགས་ནས་སྲང་སུམ་ཅུའི་ཚད་ཀྱི་གཟུགས་བརྙན་བྱས་ནས་ཉི་མ་སྔ་དྲོའམ། ཕྱི་དྲོ་པ་ལཱ་ཤའི་ཡམ་ཤིང་གིས་མེ་སྦར་ནས་གཟུགས་
བརྙན་གྱི་གཡས་ཀྱི་མགོར་བཞག་ནས་རྐང་པ་གཡས་པ་ནས་བརྩམས་ཏེ་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་
བྱའོ། །ཟླ་བ་གཅིག་ལ་རྒྱལ་པོ་དབང་དུ་འགྱུར་རོ། །ཆོ་ག་གཞན་ནི་ཡུངས་ཀར་དཀར་པོ་དང༌། གུར་གུམ་བསྲེས་ཏེ་ལེགས་པར་བཏགས་ལ་སྲད་བུ་བཅུ་པ་བྱས་

95-1-357a

ནས་འདི་འདིའི་ལྷག་མ་སྔར་བཞིན་ནོ། །འདི་ལ་ཁྱད་ནི་ལག་པ་གཡོན་པས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །ཆོ་ག་གཞན་ནི་རྒྱ་མཚོའི་ལན་ཚྭ་
དང་། ནས་དང༌། གྲོ་རྣམས་གཅིག་ཏུ་བཏགས་པ་སྲང་སུམ་ཅུ་པས་གཟུགས་བརྙན་བྱས་ནས་དེའི་ཁར་ཚ་བ་གསུམ་གྱིས་བཀང་ནས་ཟངས་ཀྱི་ཐུར་མ་དུ་སྟི་རའི་མེ་ལ་བཟླས་
པ་བྱས་ནས་རྐང་པའི་འོག་ནས་ཕུག་སྟེ་སྤྱི་བོར་འཐོན་པར་བྱེད་དོ། །དེ་ནས་མགོ་བོའི་གཡས་བཞག་སྟེ་པ་ལཱ་ཤའི་འདབ་མ་ལ་རང་གི་རལ་གྲིའི་སོས་བཅད་ནས་ཇི་ལྟར་
འདོད་པའི་དུས་ཚོད་ལ་སེང་ལྡེང་གི་མེར་ལག་པ་གཡས་པས་སྦྱིན་སྲེག་སྟོང་ཕྲག་བརྒྱད་བྱའོ། །ཟླ་བ་གཅིག་ལ་རྒྱལ་པོ་ཇི་སྲིད་འཚོའི་བར་དུ་དབང་དུ་འགྱུར་རོ་ཞེས་པ་འདི་རྣམས་
ནི་སོ་གའི་དུས་ཀྱི་སྒྲུབ་ཐབས་སུ་འགྱུར་བ་རྣམས་སོ། །ཡང་འདིའི་དབྱར་གྱི་ལས་རྣམས་འབྱུང་བར་འགྱུར་ཏེ་དབྱར་གྱི་དུས་ཚོད་ལ་ངེས་པར་སྒྲུབ་པར་བྱེད་དོ། །པུ་ཤེལ་རྩེ་དང་
བཱ་ལ་ཀཾ་དང༌། ་བ་ཙ་ལ་དང༌། ལན་ཚྭ་དང་གཟུགས་བརྙན་གཅིག་ཏུ་བྱས་པ་ལ་ནམ་མཁའི་ཆུས་བཏགས་ནས་སྲང་ཉི་ཤུ་རྩ་ལྔས་རྒྱལ་པོའི་གཟུགས་བརྙན་བྱས་ནས་གཡས་
པ་ནས་བརྩམས་ཏེ་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་པ་ལཱ་ཤའི་མེ་ལ་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་སོ་སོར་ཇི་ལྟར་འདོད་པའི་ཐུན་མཚམས་

95-1-357b

ལའོ། །ཟླ་བ་གཅིག་ཏུའེ། །རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་པུ་ཤེལ་རྩེ་དང༌། པྲི་ཡང་ཀུ་དང༌། ཊཱ་པ་ཎ་དང༌། འགྱུར་བྱེད་རྣམས་གཅིག་ཏུ་བྱས་ཏེ་ནམ་མཁའི་ཆུས་བཏགས་
ནས་སྲང་སུམ་ཅུ་པའི་རྒྱལ་པོའི་གཟུགས་བརྙན་བྱ་སྟེ། མགོ་བོ་ནས་བརྩམས་ནས་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་དོང་ཀའི་ཤིང་གིས་མེ་སྦར་ནས་ཟླ་
བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་ཐུན་མཚམས་ལ་སྦྱིན་སྲེག་སྟོང་ཕྲག་བརྒྱད་བྱའོ། །འདི་ནི་ངེས་པར་མངག་གཞུག་པ་བཞིན་དུ་ཀུན་ཏུ་སྤྱོད་དོ། །འདི་ནི་ཆོ་ག་
གཞན་ཏེ་སརྫི་ཀ་དང༌། འོ་མ་དང༌། ནས་ཀྱི་འགྱུར་བྱེད་དང༌། ཤུ་དག་དང༌། སྲན་མ་མཱ་ཤ་དང༌། ཏིལ་རྣམས་གཅིག་ཏུ་བསྲེས་ནས་ལུས་ཀྱི་ཆུས་བཏགས་ཏེ་མི་བདག་གི་གཟུགས་
བརྙན་སྲང་སུམ་ཅུ་པ་བྱས་ཏེ་ཨ་མྲའི་ཤིང་གི་མེ་རབ་ཏུ་སྦར་ནས་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་ཐུན་མཚམས་ལ་ལག་པ་གཡས་པས་མགོ་བོ་ནས་བརྩམས་
ཏེ་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་མཆོག་སྟེ་རྒྱ་མཚོའི་ལན་ཚྭ་དང༌། ས་ལ་མ་ལྷུང་བའི་བ་བྱུང་གཅིག་
ཏུ་བྱས་ནས་ནས་ཀྱི་འགྱུར་བྱེད་དང་ལྷན་ཅིག་ནམ་མཁའི་ཆུས་བཏགས་ཏེ་སྲང་སུམ་ཅུའི་ཚད་ཀྱིས་རྒྱལ་པོའི་གཟུགས་བརྙན་བྱས་ཏེ་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་བའི་

95-1-358a

ཐུན་མཚམས་ལ་ཨུ་དུམ་བཱ་རའི་ཤིང་གི་མེ་ལ་ལག་པ་གཡས་པས་རལ་གྲི་རྣོན་པོས་རྐང་པ་གཡས་པ་ནས་བརྩམས་ཏེ་གཏུབ་ཅིང་གཏུབ་ཅིང་སྦྱིན་སྲེག་
བྱས་ན་རྒྱལ་པོ་དབང་དུ་འགྱུར་རོ། །ཞེས་པ་འདི་རྣམས་ནི་དབྱར་གྱི་དུས་ཀྱི་སྒྲུབ་པའི་ཐབས་རྣམས་ཏེ་འདི་ཁོ་ན་ལ་དངོས་གྲུབ་ཉེ་བར་འགྱུར་རོ། །ཡང་འདིར་གཞན་འབྱུང་སྟེ་
དགུན་སྨད་ཀྱི་དུས་ཀྱི་སྒྲུབ་པ་ནི་གང་དུ་དུས་གཅིག་ཏུ་སྒྲུབ་པར་བྱེད་དེ། འབྲུའི་ཕུབ་མ་དང༌། ནས་ཀྱི་ཚིགས་དང༌། ག་བི་ན་དང༌། ཤུ་དག་རྣམས་གཅིག་ཏུ་བཏགས་ནས་
སྲང་ལྔ་བཅུའི་ཚད་ཀྱི་སའི་བདག་པོའི་གཟུགས་བརྙན་བྱས་ནས་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་དུས་ཚོད་ལ་ནིམྦའི་ཤིང་གི་མེ་ལ་ནུབ་ཏུ་མགོ་བཞག་ནས་རྐང་
པ་ཤར་དུ་ཕྱོགས་པའི་གཟུགས་བརྙན་གྱི་མགོ་བོ་ནས་བརྩམས་ཏེ་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་བྱའོ། །རྒྱལ་པོ་དབང་དུ་འགྱུར་
རོ། །ཆོ་ག་གཞན་ནི་ཨ་རུ་ར་དང༌། སྐྱུ་རུ་རའི་འབྲས་བུ་དང༌། ཤྲི་བཱ་ས་ཀ་དང༌། ཀུན་ཏུ་རུ་ཀ་དང༌། བ་ལས་བྱུང་བའི་མར་རྣམས་ལྷན་ཅིག་བཏགས་པ་སྲང་སུམ་ཅུའི་མི་
བདག་གི་གཟུགས་བརྙན་བྱས་ནས་ནུབ་ཏུ་མགོ་བཞག་སྟེ་སྔར་བཞིན་དུ་པ་ལཱ་ཤའི་མེ་ལ་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་དུས་ཚོད་ལ་མེ་ལ་སྦྱིན་སྲེག་

95-1-358b

སྟོང་ཕྲག་བརྒྱད་བྱའོ། །རྒྱལ་པོ་མང་ག་བཞུག་པ་བཞིན་དུ་རྟག་ཏུ་དབང་དུ་འགྱུར་རོ། །ཆོ་ག་བཞིན་བ་རུ་རའི་འབྲས་བུ་དང༌། ནས་དང༌། རྩི་མ་སེང་འདབ་མ་དང༌། རྩ་བ་དང་བཅས་
པ་དང༌། ཏིལ་དང༌། ཡུངས་ཀར་དཀར་པོ་རྣམས་གཅིག་ཏུ་བྱས་ཏེ་བ་ལས་བྱུང་བའི་མར་ལྷན་ཅིག་བཏགས་ནས་སྲང་སུམ་ཅུས་རྒྱལ་པོའི་གཟུགས་བརྙན་བྱས་ཏེ་མགོ་བོ་ནུབ་ཏུ་
བསྟན་ནས་སྔར་བཞིན་ཨུ་དུམ་བཱ་རའི་ཤིང་གི་མེ་ལ་ཟླ་བ་གཅིག་ཏུ་ཉིན་ཞག་སོ་སོར་སྦྱིན་སྲེག་སྟོང་ཕྲག་བརྒྱད་བྱའོ། །སའི་བདག་པོ་གདོན་མི་ཟ་བར་དབང་དུ་འགྱུར་རོ། །
ཆོ་ག་གཞན་ནི་རྒྱ་མཚོ་ནས་བྱུང་བའི་ལན་ཚྭ་དང༌། བུ་རམ་དང༌། སྐྱུ་རུ་རའི་འབྲུ་རྣམས་དང༌། ཡུངས་ཀར་དཀར་པོ་གཅིག་ཏུ་བྱས་ཏེ་ཡང་དག་པར་བཏགས་པ་སྲང་སུམ་ཅུས་རྒྱལ་
པོའི་གཟུགས་བརྙན་བྱས་ཏེ་མགོ་བོ་ནུབ་ཏུའོ། །སྔར་བཞིན་དུ་འོ་མ་ཅན་གྱི་ཤིང་གི་མེ་ལ་ཟླ་བ་གཅིག་ཏུ་ཉིན་ཞག་སོ་སོར་ཇི་ལྟར་འདོད་པའི་དུས་ཚོད་ལ་མེ་ལ་སྦྱིན་སྲེག་སྟོང་ཕྲག་
བརྒྱད་བྱས་ན་རྒྱལ་པོ་བཀའ་བསྒོ་བ་རྗེས་སུ་སྒྲུབ་པར་བྱེད་པར་འགྱུར་རོ། །ཆོ་ག་གཞན་ནི་རྒྱ་ཚྭ་དང༌། རྒྱ་མཚོའི་ལན་ཚྭ་དང༌། ནས་དང་ཏིལ། བུ་རམ་རྣམས་གཅིག་
ཏུ་བྱས་ཏེ་བའི་མར་གྱིས་ཀུན་ཏུ་བཏགས་པ་སྲང་ལྔ་བཅུས་རྒྱལ་པོའི་གཟུགས་བརྙན་བྱས་ནས་ནུབ་ཏུ་མགོ་བོ་བཞག་སྟེ་སྔར་བཞིན་དུ་ཇི་ལྟར་མངོན་པར་འདོད་པའི་དུས་ཚོད་

95-1-359a

ལ་ཟླ་བ་གཅིག་ཏུ་ཉི་མ་སོ་སོར་སྦྱིན་སྲེག་སྟོང་ཕྲག་བརྒྱད་བྱའོ། །རྟག་ཏུ་མངག་གཞུག་པ་བཞིན་དུ་ཉེ་བར་འགྲོའོ་ཞེས་པ་འདི་རྣམས་ནི་དགུན་གྱི་དུས་
ཀྱི་སྒྲུབ་པ་རྣམས་གྲུབ་པར་བྱེད་པའོ། །དེ་ཉིད་ལ་འོ། །འདི་རྣམས་ནི་མཆོག་ཏུ་གསང་བའོ་ཞེས་པ་སྟེ་སླར་ཡང་རིག་པ་འཛིན་པར་གྱུར་ཅིག །གསང་བའི་སྒྲུབ་པ་ལ་སྒྲུབ་པའི་
སྦྱོར་བའི་དུས་ཅན་གྱི་དངོས་གྲུབ་གཡོ་བར་བྱེད་དེ། ཇི་སྐད་གསུངས་པའི་དུས་ངེས་པར་གྱུར་པས་སོ་ག་ལ་སོགས་པ་རྣམས་ལ་ལས་བྱས་པའོ། །དེ་ནས་གང་གི་རྒྱལ་པོ་
འདི་རྟག་ཏུ་ཀུན་ཏུ་བཅིངས་པར་འགྱུར་རོ། །དངོས་གྲུབ་ཉམས་པའང་མེད་དེ་ལས་གཞན་དང་ལྷན་ཅིག་དེ་ཡོད་པའོ། །ཡང་ཆོ་ག་གཞན་ནི་གྲུབ་པ་གང་གིས་འཕོ་བར་
འགྱུར་བ་གང་ཡིན་པ་རྣམས་ནི་སེམས་ཅན་གྱི་བྱེ་བྲག་ལས་སམ། ཆོ་ག་མེད་པའམ། འབྱུང་བ་ཉིད་ལས་སམ། དབང་པོ་མ་ཚང་བ་ཉིད་ལས་སམ། སློབ་དཔོན་གྱི་
མན་ངག་མེད་པར་རང་གི་རིག་པ་གཟུང་སྟེ་སྟོན་པའི་བཀའ་སོ་སོར་འབྲང་བས་མང་པོ་མི་ཤེས་ཏེ་བླ་མ་དམ་པ་མེད་པ་ལས་སམ། ནུས་པ་དང་བྲལ་བ་ལས་སམ།
རྫས་མ་མཐོང་བས་རྟོགས་པའི་དཀྱིལ་འཁོར་གྱི་སློབ་དཔོན་ལ་ཕུལ་བ་དང༌། བླ་མ་དམ་པ་སྦྱིན་པའི་འོས་སུ་གྱུར་པ་ལ་བདག་ཉིད་ཤེས་པ་མེད་དོ་ཞེས་མ་ཞུམ་པ་དང༌།

95-1-359b

ལྡན་པས་རྟོག་པའང་མེད་ཅིང་མཐོང་བའང་མེད་པར་ལས་ཆེན་པོའི་སྒྲུབ་པ་རྣམས་ཤེས་པར་བྱེད་པ་བསོད་ནམས་མ་ཡིན་པ་སྨྲ་བ་ཚུལ་ཁྲིམས་འཆལ་བའམ། དགེ་སློང་ངམ།
དགེ་སློང་མའམ། དགེ་བསྙེན་ནམ། དགེ་བསྙེན་མའང་རུང་སྟེ་རང་གི་བསླབ་པའི་མཚམས་ཞིག་པ། ལག་པ་འགྱུར་པའི་ལྟུང་བ་ལ་ཀུགས་པའམ། བྱང་ཆུབ་ཀྱི་སེམས་དང་
བྲལ་བའམ། མཚམས་མེད་པ་བྱས་པའམ། སློབ་དཔོན་ལ་བརྙས་པའམ། མཆོད་རྟེན་གྱི་གནས་ལ་རྡོག་པས་བརྫིས་པའམ། སློབ་དཔོན་གྱི་གྲིབ་མ་ལ་འགོམ་པར་བྱེད་
པའམ། ཐེག་པ་ཆེན་པོ་ལའང་བརྙས་པ་དང༌། བྱང་ཆུབ་སེམས་དཔའ་རྣམས་ལ་སྡང་བར་གྱུར་པའམ། ལྷ་ཐམས་ཅད་ལ་བརྙས་པ་སྟེ་ཉེས་པ་འདི་རྣམས་ཀྱིས་ལས་གཞན་
བྱས་པ་དེ་ཡང་དག་པར་བྱས་པ་མ་ཡིན་རྣམ་པ་གཞན་དུ་བྱས་པར་འགྱུར་ཏེ་དེ་དངོས་གྲུབ་དང་བྲལ་བ་ནི་དེ་ཉིད་ཀྱི་ཆོ་ག་ལས་འདས་པའི་ཕྱིར་རོ། །གང་ལ་ལ་འདི་རྣམས་
བྱེད་པ་དེའི་དངོས་གྲུབ་དེ་སྐད་ཅིག་མ་གཅིག་ལ་འཇིགས་པར་བྱེད་དེ་རིག་པ་ཅུང་ཟད་བཟླས་པ་ནི་དུས་གཞན་དུ་ཀུན་ཏུ་གནས་ཏེ་གང་ཡང་སྒྲུབ་པའི་དུས་ཅན་གྱི་དངོས་གྲུབ་མ་ཡིན་
པ་དེ་འདིར་འགྱུར་རོ། །སླར་ཡང་རིག་པ་འཛིན་པ་གང་ཞིག་གསང་བའི་སྒྲུབ་པའི་ཚོགས་རྒྱལ་པོའི་རྐང་རྗེས་ཀྱི་ས་ལ་བར་སྐབས་འདིར་བརྒྱད་བརྒྱའམ། ལྔ་བརྒྱར་སྲེག་

95-1-360a

བླུགས་མར་གྱིས་བཏགས་པའི་སྦྱིན་སྲེག་བྱེད་དོ། །དེ་ཉིད་དུ་ཐམས་ཅད་དུ་བྱེད་པའི་རྒྱལ་པོ་ཇི་སྲིད་འཚོའི་བར་དུ་དབང་དུ་འགྱུར་རོ། །འཁོར་
ལོས་བསྒྱུར་བ་ལའང་ཇི་སྐད་གསུངས་པའི་དུས་ཀྱི་སྒྲུབ་པ་ལ་ངེས་པར་དངོས་གྲུབ་མེད་པར་མི་འགྱུར་ཏེ་ངོས་གྲུབ་ཉམས་པར་ཡང་མི་འགྱུར་རོ། །དེ་ནས་ཡང་
སེམས་དཔའ་ཆེན་པོ་སྟོང་ཕྲག་བརྒྱད་ཅི་ཡང་མི་གསུང་བར་གནས་པར་གྱུར་ཏོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་
ཐོབ། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་སྐྱེ་བོ་དུ་མའི་ནང་དུ་ལྷུང་བ་དགེ་བའི་སྤྱོད་པའི་མཆོད་པ་ཆུང་དུ་དེ་སྟན་ལས་ལངས་ནས་བཅོམ་
ལྡན་འདས་ལ་ལན་གསུམ་བསྐོར་བྱས་ཏེ་མངོན་པར་ཕྱག་བཙལ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ཕྱག་བཙལ་ཏེ་སེམས་ཅན་
ཐམས་ཅད་མཉམ་པ་ཉིད་ཀྱི་ཏིང་ངེ་འཛིན་དང་ལྡན་པའི་སེམས་དཔའ་ཆེན་པོ་དེ་ལ་འདི་སྐད་ཅེས་སྨྲས་སོ། །སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་།སེམས་ཅན་ཐམས་ཅད་ལ་ཀུན་ཏུ་ལྟ་བ་ཞེས་བྱ་བ་བྱང་ཆུབ་སེམས་དཔའ་ཆེན་པོའི་ཏིང་ངེ་འཛིན་གྱི་རྒྱལ་པོ་གསུངས་ཤིག །སེམས་དཔའ་ཆེན་པོ་

95-1-360b

གསུངས་ཤིག །དེ་སྐད་ཅེས་སྨྲས་པ་དང༌། སེམས་དཔའ་ཆེན་པོ་དེས་ཏིང་ངེ་འཛིན་གྱི་རྒྱལ་པོ་སྒོམ་ཞིང་འཛུམ་པའི་བགེགས་དང་བྲལ་བས་བཅོམ་ལྡན་འདས་ལ་ཀུན་ཏུ་ལྟ་
ཞིང་བཅོམ་ལྡན་འདས་ཀྱིས་རྗེས་སུ་གནང་ནས་བྱང་ཆུབ་སེམས་དཔའ་ཆེན་པོ་མཐུ་ཆེན་ཐོབ་ལ་སྨྲས་པ། གང་ཁྱོད་སྙིང་རྗེ་ཆེན་པོ་དོན་དམ་པ། མཆོག་ཏུ་གསང་བ།
ལྷན་ཅིག་པའི་རྒྱུད་ཐམས་ཅད་ཀྱི་རྗེས་སུ་སོན་པ་གང་ཡིན་པ་འདི་རྣམས་ནི་ལྷ་དང་བཅས་པའི་འཇིག་རྟེན་གྱིས་མཆོད་པ་བྱ་བར་འགྱུར་ཏེ་མཆོག་ཏུ་ཚུལ་ཁྲིམས་འཆལ་
པའང་ངན་འགྲོར་འགྲོ་བར་མི་འགྱུར་རོ། །ལྷ་ཐམས་ཅད་དང༌། ཀླུ་ཐམས་ཅད་དང༌། གནོད་སྦྱིན་ཐམས་ཅད་ཀྱི་དཔལ་ཡང་གང་ལ་ལ་བཅོམ་ལྡན་འདས་མ་འཕགས་
མ་སྒྲོལ་མའི་རྟོག་པ་ཐོབ་པར་འགྱུར་བ་དང༌། ཤེས་པར་འགྱུར་བ་དང༌། ཁ་ཏོན་བྱེད་པར་འགྱུར་བ་དང༌། འདྲི་བར་འགྱུར་བ་དང༌། སྒྲུབ་པར་འགྱུར་བ་དང༌། མཆོད་
པར་འགྱུར་བ་དང༌། གླེགས་བམ་དུ་བྲིས་ནས་རང་གི་ཁྱིམ་དུ་འཇོག་པར་འགྱུར་བ་དང༌། ཉལ་བའི་དུས་དང༌། མལ་ནས་ལྡང་བའི་དུས་སུ་མགོ་ལ་འཇོག་པར་བྱེད་པར་
འགྱུར་བ་དེའི་ཕུང་ཁྲོལ་ཆེན་པོ་ཐམས་ཅད་ཡོངས་སུ་སྤངས་ཏེ་ལོངས་སྤྱོད་ཆེན་པོར་འགྱུར་རོ། །ཚེ་རིང་པོ་ཉིད་དུའང་འགྱུར་རོ། །མདོར་ན། གང་ཡང་བདག་གི་རྒྱུད་མ་ལུས་པ་

95-1-361a

ཤེས་པར་འགྱུར་རོ། །སེམས་དཔའ་ཆེན་པོ་དེ་ལྷ་དང༌། ཀླུ་དང༌། གནོད་སྦྱིན་ལ་སོགས་པ་ཐམས་ཅད་ཀྱིས་ཤེས་པར་འགྱུར་རོ། །དེ་རྣམས་འདིས་ཟིལ་གྱིས་
གནོན་པར་འགྱུར་བ་དེས་ན་བཤད་པར་བྱེད་དོ། །དེ་ནས་སེམས་དཔའ་ཆེན་པོ་སྐད་ཅིག་ལ་ཏིང་ངེ་འཛིན་གྱི་རྒྱལ་པོ་སྒོམ་ཞིང་རབ་ཏུ་འཛུམ་པའི་རང་བཞིན་དུ་གྱུར་བས་རལ་
པ་གྱེན་དུ་བརྫེས་པ། སྤྱན་གསུམ་པ། ཕྱག་བཞི་པ། བཅོམ་ལྡན་འདས་འོད་དཔག་མེད་དབུ་ལ་བཞུགས་པ། མཉམ་པར་གསུང་བ། པདྨའི་ཕྱག་ཅན། ལྷའི་ལུས་ཆེན་པོ།
ལྟ་བར་མི་དཔོགས་པའི་སྐུ། སེམས་ཅན་ཐམས་ཅད་ཀྱི་གྲོལ་བ། དེ་བཞིན་གཤེགས་པ་རྣམས་ཀྱི་ལྟེ་བ་གང་ཅུང་ཟད་རྟོག་པར་ནུས་པ་མཐོང་ནས་བཅོམ་ལྡན་འདས་མ་སྒྲོལ་མ་
ཡིད་ལ་བྱས་ཏེ་སངས་རྒྱས་ཐམས་ཅད་ལ་རབ་ཏུ་བཏུད་ཏེ་རིན་པོ་ཆེའི་པདྨ་ལ་ཉེ་བར་འདུག་སྟེ་སྨྲས་པ། སེམས་ཅན་ཐམས་ཅད་ཀྱི་སྤྱོད་པ་དང༌། སྒྲུབ་པ་སོ་སོ་དང༌།
བྱང་ཆུབ་སེམས་དཔའ་སོ་སོའི་སྤྱོད་པ་དང༌། བྱང་ཆུབ་སེམས་དཔའི་མྱུ་གུ་རྣམས་ལ་ངེས་པར་ཕན་པ་དང༌། བདེ་བའི་ཆེད་དུ་སངས་རྒྱས་ཉིད་ཀྱི་ཐབས་མཁས་པའི་
བྱ་བ་གང་གིས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཆེད་དང༌། ས་དང་པོར་སོ་སོར་ཐོབ་པའི་ཆེད་དང༌། བླ་ན་མེད་པའི་སངས་རྒྱས་ཐོབ་པའི་ཆེད་དུ་ཇི་ལྟར་

95-1-361b

སངས་རྒྱས་བཅོམ་ལྡན་འདས་ལྷ་དང་བཅས་པའི་འཇིག་རྟེན་གྱི་བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། བསོད་ནམས་ཀྱི་ཚོགས་ཆེན་པོ་རྒྱུན་ཏུ་ཉེ་བར་བསྐྱེད་པ། དེ་བཞིན་
ཁོ་ནར་བསོད་ནམས་ཀྱི་མཐུས་སེམས་ཅན་རྣམས་ཀྱི་གོང་དུ་ཡོངས་སུ་བསྔགས་པའི་མཚན་བཟང་པོས་བརྒྱན་པ། འཁོར་ལོས་བསྒྱུར་བའི་རྒྱལ་པོར་སྐྱེ་བར་འགྱུར་རོ། །དེ་ནས་
བྱང་ཆུབ་སེམས་དཔའི་རིགས་གང་གིས་སྔོན་བྱས་པའི་ལས་རྣམས་ཀྱིས་དེ་བཞིན་དུ་བྱ་བའང་རྟག་ཏུ་རང་ཉིད་འཁོར་ལོས་བསྒྱུར་བ་དེའང་དབང་དུ་བྱ་སྟེ་སྔོན་བརྗོད་པའི་ལས་
རྣམས་ཁོ་ནས་སོ། །དེ་ལས་ཀྱང་ས་ཐམས་ཅད་པའི་བདག་པོར་འགྱུར་རོ། །སངས་རྒྱས་བཅོམ་ལྡན་འདས་ལ་མངོན་པར་མ་དད་པ་རྣམས་རབ་ཏུ་དད་པ་ཉིད་ཀྱིས་དཀྱིལ་འཁོར་
བར་ཡང་འགྱུར་རོ། །ཡུལ་གྱི་དཔོན་པོའམ། ཇི་ལྟ་བུའི་བསོད་ནམས་དེས་སེམས་ཅན་རྣམས་ཀྱི་གོང་དུ་རྒྱལ་པོ་བྱེད་དུ་འཇུག་གོ །ཉེ་བར་ལོངས་སྤྱོད་ཡོངས་སུ་ལོངས་སྤྱད་པས་
བྱ་བའང་རབ་ཏུ་བྱེད་དོ། །དེའང་གལ་ཏེ་སྔར་བརྗོད་པའི་ལས་ཁོ་ནས་དེ་འབངས་སུ་འགྱུར་རོ། །དེ་ནས་རྒྱལ་པོ་དང༌། བློན་པོ་ལ་སོགས་པའི་སེམས་ཅན་རྣམས་དབང་དུ་བྱེད་
པའི་སྒྲུབ་པར་འགྱུར་ཏེ། སྟོན་དང༌། སོ་ག་དང༌། དབྱར་གྱི་དུས་རྣམས་སུ་ངེས་པར་སྒྲུབ་པར་བྱེད་དོ། །རྒྱལ་པོའི་བློན་པོ་དབང་དུ་བྱེད་པ་ལ་ནི་དེའི་རྐང་པའི་རྐང་རྗེས་ཀྱི་རྡུལ་

95-1-362a

དང་། སྐེ་ཚེ་མཉམ་པར་བྱས་པ་ཟླ་བ་གཅིག་ཏུ་ཇི་ལྟར་འདོད་པའི་དུས་ཚོད་ལ་དུས་གཅིག་ཏུ་སྟོང་ཕྲག་བརྒྱད་སྦྱིན་སྲེག་བྱ་སྟེ་དབང་དུ་འགྱུར་
རོ། །ཆོ་ག་གཞན་ནི་སྣ་མའི་མེ་ཏོག་དང༌། ཏིལ་བསྲེས་པས་སྔར་བཞིན་དབང་དུ་འགྱུར་རོ། །ཆོ་ག་གཞན་ནི་དུར་བྷའི་མྱུ་གུ་དང་ལྷན་ཅིག་པའི་སྐེ་ཚེས་ཟླ་བ་གཅིག་
ཏུ་སྦྱིན་སྲེག་སྟོང་ཕྲག་བརྒྱད་བྱ་སྟེ་སྔར་བཞིན་དུ་དབང་དུ་འགྱུར་རོ། །ཆོ་ག་གཞན་ནིམྦའི་ས་བོན་རྣམས་མ་ཤཱི་དང༌། ཀཀྟུ་ཀཱ་མ་དང༌། ཕྱེ་མ་རྣམས་ལན་ཚྭ་དང་
བསྲེས་པའི་ཟླ་བ་གཅིག་ཏུ་ཇི་ལྟར་འདོད་པའི་ཐུན་མཚམས་ལ་སྦྱིན་སྲེག་སྟོང་ཕྲག་བརྒྱད་བྱ་སྟེ་དབང་དུ་འགྱུར་རོ། །ཆོ་ག་གཞན་ནི་ཏིལ་དང༌། ཨརྫུ་ནའི་མེ་ཏོག་
བསྲེས་པ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་ཀྱིས་དབང་དུ་འགྱུར་རོ། །ཆོ་ག་གཞན་ནིམྦའི་ས་བོན་རྣམས་དང༌། ཚ་བའི་ཏིལ་མར་གྱིས་བཏགས་
པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་སྔར་བཞིན་དུ་དབང་དུ་འགྱུར་རོ། །རྒྱལ་པོའི་མདུན་ན་འདོན་དབང་བྱེད་པར་འདོད་པས་སྐེ་ཚེ་ལ་ཞོ་དང༌། སྦྲང་རྩི་དང༌། མར་གྱིས་
བཏགས་པའི་སྦྱིན་སྲེག་སྟོང་ཕྲག་བརྒྱད་ཟླ་བ་གཅིག་ལ་ཇི་ལྟར་འདོད་པའི་ཐུན་མཚམས་ནས་བརྩམས་ནས་དུས་གཅིག་ཏུ་སྦྱིན་སྲེག་སྟོང་ཕྲག་བརྒྱད་བྱས་ན་དབང་དུ་འགྱུར་རོ། །

95-1-362b

ཆོ་ག་གཞན་ནི་སྲན་མ་ཅ་མེད་ཀ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་སྔར་བཞིན་དུ་དབང་དུ་འགྱུར་རོ། །ཆོ་ག་གཞན་ནི་ཨིརྒུ་དའི་ཏིལ་མར་གྱིས་སྦྱིན་སྲེག་བྱ་སྟེ་
སྔར་བཞིན་དུ་དབང་དུ་འགྱུར་རོ། །དེ་རྣམས་ཐམས་ཅད་ལ་དོང་ཀའི་ཡམ་ཤིང་གི་མེ་སྦར་ལ་སྦྱིན་སྲེག་གམ། པ་ལཱ་ཤའི་མེ་ལའང་རུང་ངོ༌། །བྲམ་ཟེ་དབང་དུ་བྱེད་པ་ལ་འོ་མ་
ཅན་གྱི་ཤིང་གི་མེ་ལ་སྦྱིན་སྲེག་ཟླ་བ་གཅིག་ཏུ་ཇི་ལྟར་འདོད་པའི་ཐུན་མཚམས་ནས་བརྩམས་ནས་དུས་གཅིག་ལ་སྦྱིན་སྲེག་སྟོང་ཕྲག་བརྒྱད་བྱས་ན་དབང་དུ་འགྱུར་རོ། །
རྒྱལ་རིགས་དབང་དུ་བྱེད་པ་ལ་ཚ་བའི་ཏིལ་མར་གྱིས་བཏགས་པའི་ཡུངས་ཀར་སེང་ལྡེང་གི་ཤིང་གི་མེ་ལ་སྦྱིན་སྲེག་བྱས་ན་སྔར་བཞིན་དབང་དུ་འགྱུར་རོ། །རྗེ་རིགས་དབང་
དུ་བྱེད་པ་ལ་འབྲས་སཱ་ལུའི་ཟན་ཞོ་དང་ལྷན་ཅིག་པ་ཨ་མྲའི་ཤིང་གི་མེ་ལ་སྦྱིན་སྲེག་བྱ་སྟེ་སྔར་བཞིན་དབང་དུ་འགྱུར་རོ། །དམན་པ་ཐམས་ཅད་དབང་དུ་བྱེད་པ་ལ་ཚེར་
མ་ཅན་གྱི་ཡམ་ཤིང་གི་མེ་སྦར་ནས་སྐེ་ཆེ་དང༌། དུག་དང༌། ནིམྦ་ལྷན་ཅིག་པའི་སྦྱིན་སྲེག་ཟླ་བ་གཅིག་ཏུ་ཇི་ལྟར་འདོད་པའི་ཐུན་མཚམས་ལ་བརྩམས་ནས་དུས་གཅིག་ལ་
སྟོང་ཕྲག་བརྒྱད་བྱས་ན་དེ་དབང་དུ་འགྱུར་རོ། །གཞན་ཡང༌། འདིར་འབྱུང་བ་ནི་ཐུན་མོང་དུ་མཆོག་དང༌། འབྲིང་དང༌། ཐ་མ་སྒྲུབ་པའི་ལས་ནི་ཡུངས་ཀར་དཀར་པོ་སྟོང་ཕྲག་བརྒྱད་

95-1-363a

གང་བསྟན་བྱའི་སྦྱིན་སྲེག་བྱེད་པ་དེ་དབང་དུ་འགྱུར་རོ། །བུད་མེད་དབང་དུ་བྱེད་པ་ལ་ཏིལ་གྱི་སྦྱིན་སྲེག་སྟོང་ཕྲག་བརྒྱད་བྱ་སྟེ་དབང་དུ་འགྱུར་རོ། །ནག་པོའི་
བཅུ་བཞི་པ་ལ་ཡུངས་ཀར་དཀར་པོ་ལ་མར་དང༌། ཞོ་དང༌། སྦྲང་རྩིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །གང་བསྟན་བྱ་ཉི་མ་གསུམ་ལ་དབང་དུ་འགྱུར་རོ། །
གཞོན་ནུ་མ་དབང་དུ་བྱེད་པར་འདོད་པས། རམ་ག་ནའི་མེ་ཏོག་སྟོང་ཕྲག་བརྒྱད་ཀྱིས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ན་དབང་དུ་འགྱུར་
རོ། །སྤྲ་ཚིལ་ལས་བྱུང་བའི་གཟུགས་བརྙན་བྱས་ནས་བདག་ཉིད་ཀྱི་ལག་པར་བཞག་སྟེ་སྟོང་ཕྲག་བརྒྱད་བཟླས་ན་གང་བསྟན་པ་དེ་དབང་དུ་འགྱུར་རོ། །རས་རིས་ཀྱི་སྤྱན་
སྔར་མེ་ཏོག་དཀར་པོ་བརྒྱད་བརྒྱ་དབུལ་བར་བྱ་སྟེ་གང་འདོད་པ་དེ་དབང་དུ་འགྱུར་རོ། །དུང་དང༌། གླ་རྩི་དང༌། ཤུ་དག་དང༌། གི་ཝང་དང༌། རྒྱ་སྤོས་རྣམས་གཅིག་ཏུ་བྱས་
ནས་བཏགས་པར་བྱའོ། །སྟོང་ཕྲག་བརྒྱད་མངོན་པར་སྔགས་པར་བྱས་ནས་འདི་བཏུངས་པས་སམ། གང་ལ་བྱིན་པ་དེ་དབང་དུ་འགྱུར་རོ། །བྲམ་ཟེ་མོ་དབང་དུ་བྱེད་པ་
ལ་རས་རིས་ཀྱི་སྤྱན་སྔར་བིལ་བའི་མྱུ་གུ་སྟོང་ཕྲག་བརྒྱད་སྦྱིན་སྲེག་བྱས་ན་དབང་དུ་འགྱུར་རོ། །དུར་ཁྲོད་དུ་ལན་བདུན་བཟླས་པས་བུད་མེད་གང་ལ་སྐྱེས་བུ་གང་གིས་མདུན་དུ་འདུག་ནས་

95-1-363b

སྟོང་ཕྲག་བརྒྱད་བཟླས་པ་བྱས་པས་དབང་དུ་འགྱུར་རོ། །སོར་མོ་གཅིག་པའི་ཤིང་བླངས་ནས་སྟོང་ཕྲག་བརྒྱད་མངོན་པར་སྔགས་ཏེ་གང་དང༌། གང་ཀུན་ཏུ་འགུགས་པར་བྱེད་པ་དེ་དབང་དུ་འགྱུར་
རོ། །མེ་ཏོག་བརྒྱ་པ་སྟོང་ཕྲག་བརྒྱད་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དབུལ་བར་བྱའོ། །འདི་ལ་མེ་ཏོག་གཅིག་བླངས་ནས་བུད་མེད་ལ་བལྟས་ནས་བསྐོར་བར་བྱ་སྟེ་
འོང་བར་བྱེད་ཅིང་དབང་དུ་འགྱུར་རོ། །འོ་མ་དང༌། ནས་ཟན་ཟ་ཞིབ་ཕྱོགས་གཅིག་ཏུ་བཟླས་པར་བྱའོ། །དེ་ནས་གྲོག་མཁར་གྱིས་ལས་བྱུང་བའི་ནོར་རྒྱས་ཀྱི་བུ་བྱས་ནས་དེ་ལ་ཉེ་བར་
འདུག་སྟེ་ཇི་སྲིད་གཡོ་བར་འགྱུར་བ་དེ་སྲིད་དུ་བཟླས་པར་བྱའོ། །དེ་ལྟ་བུས་གྲུབ་པར་འགྱུར་རོ། །ནོར་རྒྱས་ཀྱི་བུ་བདག་ཉིད་མ་ཤ་བཅུ་གཉིས་ཀྱི་བཟའ་བ་སྦྱིན་པར་བྱེད་དོ། །འདས་
པ་དང༌། མ་འོངས་པ་དང༌། ད་ལྟར་བྱུང་བའི་དོན་སྟོན་པར་བྱེད་དོ། །འོ་མ་དང༌། ནས་ཟན་ཟ་ཞིང་སྐུ་གཟུགས་ཀྱི་མདུན་དུ་སྟོང་ཕྲག་བརྒྱད་བཟླས་པས་ལོངས་སྤྱོད་སོ་སོར་རྙེད་དོ། །ཟླ་
བ་གཅིག་ཏུ་བསོད་སྙོམས་བཟའ་ཞིང་དཀར་པོའི་བཅུ་གཅིག་ལ་མཚན་མོ་གཅིག་ཏུ་སྨྱུང་བར་གནས་པས་སྐུ་གཟུགས་ཀྱི་སྤྱན་སྔར་མཆོད་པ་ཆེན་པོ་བྱས་ནས་འཕགས་པ་སྤྱན་རས་
གཟིགས་དབང་ཕྱུག་དང༌། སྐུ་གཟུགས་ཀྱི་ཞབས་དག་ལ་འཇུས་ནས་ཇི་སྲིད་དུ་སྐུ་གཟུགས་གཡོ་བར་གྱུར་པ་དེ་སྲིད་དུ་བཟླས་པར་བྱའོ། །གཡོས་པས་གང་མཐོང་བར་འགྱུར་རོ། །

95-1-364a

དངོས་གྲུབ་ཐམས་ཅད་ཀྱི་རྒྱལ་བར་འགྱུར་རོ། །ཡིད་ཀྱིས་གང་སྐྱེད་པར་བྱེད་དུ་འཇུག་གོ །ལོ་སྟོང་ཕྲག་ལྔར་འཚོ་བར་འགྱུར་རོ། །གང་གཱ་རཱ་
ཞུགས་ཏེ་འབུམ་ཕྲག་གཅིག་བཟླས་པར་བྱའོ། །ཕྱིན་ནས་དེ་སྲིད་དུ་སྐུ་གཟུགས་ཀྱི་སྤྱན་སྔར་བྱེ་མ་ལས་བྱུང་བའི་མཆོད་རྟེན་བྱས་ནས་སྦྲང་རྩི་དང༌། འོ་མ་གཅིག་ཏུ་བྱས་ཏེ་
སྦྱིན་སྲེག་བྱའོ། །ཀླུ་ཐམས་ཅད་འོང་བར་བྱེད་དོ། །གང་སྨྲས་པ་དེ་ཐམས་ཅད་བྱེད་དོ། །རིའི་རྩེ་མོར་འཛེགས་ཏེ་རས་རིས་རབ་ཏུ་བཞུགས་ནས་ཏིལ་མར་གྱིས་བཏགས་
པའི་ཙནྡན་གྱི་ཞོགས་མའི་སྦྱིན་སྲེག་བྱ་སྟེ་གནོད་སྦྱིན་འོང་བར་འགྱུར་རོ། །གང་སྨྲས་པ་དེ་ཐམས་ཅད་བྱེད་དོ། །ནགས་སུ་རས་རིས་རབ་ཏུ་བཞུགས་ནས་སྦྲང་རྩི་
དང་། །པི་པི་ལིང་གཅིག་ཏུ་བྱས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་རིག་པ་འཛིན་པ་ཐམས་ཅད་འོང་བར་བྱེད་དོ། །བཀའ་བསྒོ་བ་ཐམས་ཅད་བྱེད་པར་འགྱུར་རོ། །
ཤིང་གཅིག་ཏུ་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་གྱི་མཆོད་རྟེན་རབ་ཏུ་བཞུགས་ནས་འབུམ་ཕྲག་བཟླས་པར་བྱའོ། །འབུམ་ཡོངས་སུ་རྫོགས་པ་ན་གསོ་སྦྱོང་
ཅན་གྱིས་གཟུགས་ཀྱིས་རྣམ་པས་བྱང་ཆུབ་ཤིང་ལས་བྱུང་བ་རྩེ་གསུམ་མཚན་ཉིད་དང་ལྡན་པ་བྱེད་དུ་བཅུག་ནས་སྟོང་ཕྲག་རྫོགས་པའི་སྦྱིན་སྲེག་བྱ་སྟེ་ཟླ་བ་ཉ་ལ་དྲི་བཟང་

95-1-364b

པོས་རབ་ཏུ་བྱུགས་ནས་རས་རིས་ལ་ཇི་ལྟར་འབྱོར་བའི་མཆེད་པ་བྱས་ནས་ལག་པ་གཡས་པས་བླངས་ཏེ་མཚན་ཐོག་ཐག་ཏུ་བསྒྲུབ་པར་བྱ་སྟེ་ཇི་སྲིད་འབར་གྱི་བར་དུའོ། །འབར་བས་འབྱུང་
པོའི་བདག་པོ་གཉིས་པ་གདུལ་དཀའ་གདུལ་བ་པོ། །སེམས་ཅན་ཐམས་ཅད་ཀྱིས་མི་ཚུགས་པའི་ལྷ་ཆེན་པོར་འགྱུར་རོ། །རྒྱ་མཚོར་ཞུགས་ཏེ་འབུམ་བཟླས་སོ། །ཀླུའི་རྒྱལ་པོ་རྒྱ་མཚོ་
ལ་སོགས་པ་གང་འདོད་པའི་ཀླུ་དེ་མཐོང་བར་བྱེད་དོ། །ནོར་བུ་རིན་པོ་ཆེའང་འདི་ལ་རབ་ཏུ་སྩོལ་ལོ། །དེ་བླངས་པས་རིག་པ་འཛིན་པར་འགྱུར་ཏེ་ཀླུའི་རིག་པ་འཛིན་པ་ཐམས་ཅད་ཀྱི་རྒྱལ་
པོར་འགྱུར་རོ། །འོ་མ་དང༌། ནས་ཟན་ཟ་ཞིང་འབུམ་ཕྲག་བདུན་བཟླས་པར་བྱའོ། །དེ་ནས་གསོ་སྦྱོང་ཅན་གྱིས་ལས་བྱེད་པས་ཟངས་ཀྱི་སྣོད་བྱེད་དུ་བཅུག་ནས་ཆོ་འཕྲུལ་གྱི་ཕྱོགས་ཀྱི་ཟླ་བ་
ཉལ་འབྲུ་དང༌། སྨན་ཐམས་ཅད་ཀྱིས་ཡོངས་སུ་བཀང་བར་བྱས་ནས་རས་རིས་ཀྱི་སྤྱན་སྔར་སོ་སོར་བཞག་སྟེ་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་དང་ལག་པ་བཅུག་ནས་གང་འདོད་པ་དེ་
དང་། དེ་འབྱུང་བར་འགྱུར་རོ། །སྣོད་བཟང་པོའི་སྒྲུབ་ཐབས་སོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ནས་འབུམ་བཟླས་པར་བྱའོ། །ཕྱི་ནས་ཟླ་བ་ཉ་ལ་ནོར་བུའམ། ས་ལས་བྱུང་བའི་
མཆོད་རྟེན་བྱས་ཏེ་དེ་ཉིད་དུ་རས་རིས་བྱེད་དུ་བཅུག་ནས་ཆོ་འཕྲུལ་གྱི་ཕྱོགས་ཀྱི་ཟླ་བ་ཉ་ལ་འབྲུ་དང༌། སྨན་ཐམས་ཅད་ཀྱིས་ཡོངས་སུ་བཀང་བ་བྱས་ནས་རས་རིས་ཀྱི་སྤྱན་སྔར་སོ་སོར་བཞག་སྟེ་

95-1-365a

མཆོད་པ་ཆེན་པོ་བྱས་ནས་བཞག་པའི་ནོར་བུའམ། ས་ལས་བྱུང་བ་ལག་པ་གཡས་པས་བླངས་ཏེ་སྐྱིལ་མོ་ཀྲུང་གིས་ཉེ་བར་འདུག་ལ་ཇི་སྲིད་འབར་བ་དེ་སྲིད་
དུ་བཟླས་པར་བྱའོ། །ཡིད་བཞིན་གྱི་ནོར་བུ་འཆང་བའི་རིག་པ་འཛིན་པར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་རབ་ཏུ་བཞུགས་ནས་འབུམ་བཟླས་པར་
བྱའོ། །ཆོ་འཕྲུལ་གྱི་ཕྱོགས་ཀྱི་ཟླ་བ་ཉ་ལ་མཆོད་པ་སྣ་ཚོགས་པ་བྱས་ནས་མར་མེའི་ཕྲེང་བའམ་རྒྱ་ཆེར་བྱས་ཏེ་ལག་པ་གཡས་པས་རྒྱལ་མཚན་གོས་དཀར་པོ་འཕྱང་བ་བཟུང་ནས་
ཇི་སྲིད་འབར་བ་དེ་སྲིད་དུ་བཟླས་པར་བྱའོ། །རྒྱལ་མཚན་གྱི་རིག་པ་འཛིན་པར་འགྱུར་རོ། །ཐམས་ཅད་དུ་ཐོགས་པ་མེད་པར་འགྲོའོ། །ཆོ་འཕྲུལ་གྱི་ཕྱོགས་ཀྱི་ཟླ་བ་ཉ་ལ་རས་
རིས་ལ་མཆོད་པ་ཆེན་པོ་བྱས་ནས་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་ལ་དྲི་བཟང་པོའི་དྲི་ཡིས་སོ་སོར་བྱུགས་ནས་དྲི་ཞིམ་པོའི་མེ་ཏོག་གི་ཕྲེང་བ་
དཀྲིས་ཏེ་ལག་པ་གཡོན་པས་བཟུང་ནས་སྐྱིལ་མོ་ཀྲུང་གིས་ཉེ་བར་འདུག་སྟེ་ཇི་སྲིད་འབར་བ་དེ་སྲིད་དུ་བཟློས་པར་བྱའོ། །རིག་པ་འཛིན་པའི་རྒྱལ་པོར་འགྱུར་རོ། །གང་དུ་འདོད་པ་དེ་རུ་འགྲོ་བར་
བྱེད་དོ། །བྱང་ཆུབ་སེམས་དཔའ་སྤྱོད་པ་སྤྱོད་མའི་གཞོན་ནུ་མ་རབ་ཏུ་མཛེས་པ་ལེགས་པར་ཁྲུས་བྱས་པ་རྒྱན་གྱིས་བརྒྱན་པར་བྱས་ནས་རས་རིས་ཀྱི་སྤྱན་སྔར་ཇི་ལྟར་འབྱོར་པའི་

95-1-365b

མཆོད་པ་བྱ་སྟེ་ལག་པ་གཡོན་པས་རབ་ཏུ་བཟུང་སྟེ་གཡས་པས་ཇི་སྲིད་དེ་དང་ཐབས་ཅིག་ཏུ་འབར་བ་འགྱུར་བ་དེ་སྲིད་དུ་བཟླས་པར་བྱའོ། །ཇི་ལྟ་བ་བཞིན་དུ་ཐབས་གཅིག་ཏུ་རིག་པ་འཛིན་པར་
འགྱུར་རོ། །མཚན་མ་གཅིག་པའི་སྟེང་དུ་ལག་པ་བཞག་ནས་ཇི་སྲིད་འཁོར་རྣམས་མི་མཐོང་བ་དེ་སྲིད་དུ་བཟླས་པར་བྱའོ། །མ་མཐོང་བ་ན་སེམས་ཅན་ཐམས་ཅད་འོངས་ནས་གྲུབ་པ་
གསུམ་པོ་ཐམས་ཅད་སྦྱིན་པར་བྱེད་དོ། །ཟླ་བ་གཟས་བཟུང་བའམ། ཉི་མ་གཟས་གཟུང་བ་ན་བ་བླ་བྱང་ཆུབ་ཤིང་གི་འདབ་མའི་ནང་དུ་བཏུམས་པར་བྱས་ནས་དབང་ཕྱུག་ཆེན་
པོའི་ལྷ་ཁང་དུ་རིང་བསྲེལ་དང་བཅས་པའི་མཆོད་རྟེན་དུ་ཇི་སྲིད་དུ་བ་འཐུལ་བ་དེ་སྲིད་དུ་བཟླས་པར་བྱའོ། །དེས་ཐིག་ལེ་བྱས་ནས་མི་སྣང་བར་འགྱུར་རོ། །འོ་མ་དང༌། ནས་ཟན་
བཟའ་ཞིང་རྒྱ་མཚོའི་འགྲམ་དུའམ། ཤིང་དྲུང་དུ་ཐུན་གསུམ་དུ་སྟོང་ཕྲག་བཟླས་པར་བྱའོ། །མཚན་མོ་བདུན་དུ་རྒྱ་མཚོར་གནས་པའི་ཏིལ་རྣམས་མཐོང་བར་བྱེད་དོ། །ཇི་ལྟར་
འདོད་པ་བླང་བར་བྱའོ། །མོན་སྲན་སྡེའུ་ཟ་ཞིང་རི་བོ་ལ་འཛེགས་ནས་སྟོང་ཕྲག་བརྒྱད་བཟླས་པར་བྱའོ། །མཚན་མོ་ཉི་ཤུར་རི་བོ་ལ་གནས་པའི་གསེར་དང༌། ནོར་བུ་རིན་པོ་ཆེ་སྟོན་ཅིང་སྨྲ་
བར་བྱེད་དོ། །ཇི་ལྟར་འདོད་པ་བླང་བར་བྱའོ། །རྒྱ་མཚོར་འགྲོ་བའི་ངོགས་སམ། ཤིང་གི་འགྲམ་དུ་ཟླ་བ་གཅིག་ཏུ་ཉིན་མཚན་དུ་བཟླས་པར་བྱའོ། །ཐམས་ཅད་ཆུ་ཀླུང་གི་འགྲམ་དུ་མཐོང་བར་

95-1-366a

བྱེད་དོ། །ཇི་ལྟར་འདོད་པ་བླང་བར་བྱའོ། །སྐྱེས་པ་དང༌། བུད་མེད་དབང་དུ་བྱེད་པ་ལ་སོལ་བས་ས་ལ་གཟུགས་བརྙན་བྲིས་ཏེ་དེའི་སྟེང་དུ་ཉེ་བར་འདུག་ནས་སྟོང་
ཕྲག་བརྒྱད་ཉིན་ཞག་གསུམ་ཐུན་གསུམ་དུ་བཟླས་པར་བྱའོ། །དབང་དུ་འགྱུར་རོ། །རྒྱལ་པོའམ། རྒྱལ་པོའི་གོས་འདོད་པས་མེ་ཏོག་དཀར་པོ་ཡོངས་སུ་མཉེས་པ་རྣམས་ལ་ལན་གཅིག་
ཡོངས་སུ་བཟླས་པའི་ཆུར་གཞུག་པར་བྱའོ། །མཚན་མོ་བདུན་ལ་གོས་རྣམས་རྙེད་དོ། །བའི་མར་ལ་སྟོང་ཕྲག་བརྒྱད་བཟླས་པ་ཙམ་གྱིས་སྐལ་བ་བཟང་པོར་འགྱུར་རོ། །བཟླས་པས་
བརྟན་པ་དང༌། གཡོ་བ་རྣམས་ཁྱད་པར་དུ་འཕོ་བར་བྱེད་དོ། །ལྕགས་ལས་བྱུང་བའི་མཛུབ་གང་ཙམ་གྱི་རལ་གྲི་བླངས་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་རབ་
ཏུ་བཞུགས་ནས་མཆོད་པ་རྒྱ་ཆེན་པོ་བྱ་སྟེ་ཨ་ཤྭཏྠའི་འདབ་མས་གཡས་ནས་བསྐོར་ཏེ་རལ་གྲི་རབ་ཏུ་བཞག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་བླངས་པས་
འཁོར་དང་བཅས་པ་འཕུར་བར་འགྱུར་ཏེ་རིག་པ་འཛིན་པ་སྟོང་གིས་ཡོངས་སུ་བསྐོར་བ་རིག་པ་འཛིན་པ་རྣམས་ཐམས་ཅད་ཀྱིས་ཤེས་ནས་བར་གྱི་བསྐལ་པར་གནས་པར་འགྱུར་
རོ། །འོ་མ་དང༌། ནས་ཟན་བཟའ་ཞིང་འབུམ་ཕྲག་བདུན་བཟླས་པར་བྱའོ། །སྔོན་སྤྱད་པ་བྱས་ནས་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་རས་རིས་ལ་མཆོད་པ་རྒྱ་ཆེན་པོ་བྱས་ནས་

95-1-366b

དགེ་འདུན་གྱི་བསྟན་པ་ཅན་ནམ། སློངས་མོ་ཟོས་ནས་དཔའ་བོའི་རིན་གྱིས་ཉོས་པའི་ལྡོང་རོས་བླངས་ཏེ་དེས་ཇི་སྐད་གསུངས་པ་བཞིན་དུ་ས་ལ་པདྨ་འདབ་བརྒྱ་པ་བྲིས་ནས་པདྨའི་འདབ་མ་
ལ་ཉེ་བར་འདུག་སྟེ་ཉི་མ་སོ་སོར་ཇི་སྲིད་དུ་ས་ཟོས་ནས་པདྨ་གྱེན་དུ་འགྲོ་བ་དེ་སྲིད་དུ་བཟླས་པར་བྱའོ། །པདྨའི་འདབ་མ་ལ་ཉེ་བར་འདུག་པའི་རིག་པ་འཛིན་པ་ཉི་ཤུ་འབྱུང་བར་
འགྱུར་རོ། །ལྷའི་གཞལ་མེད་ཁང་ཡང་འབྱུང་ངོ༌། །དེ་ནས་དེ་འཁོར་དང་བཅས་པ་དེ་གཞལ་མེད་ཁང་ལ་འཛེགས་ནས་འཕུར་བར་བྱེད་དོ། །དེའང་པདྨ་རིན་པོ་ཆེ་དུ་མས་བརྒྱན་པའི་
ལྷའི་གཞལ་མེད་ཁང་དུ་འགྱུར་རོ། །བར་གྱི་བསྐལ་པར་འཚོ་བར་བྱེད་དོ། །བདེ་བ་ཅན་དུའང་འགྲོ་ཞིང་སླར་ཡང་འོང་བར་བྱེད་དོ། །ལུས་ཐ་དད་འདོད་པ་དག་ཏུ་སྐྱེ་བ་སོ་སོར་རྙེད་དོ། །སྟོང་
ཕྲག་བརྒྱད་མངོན་པར་སྔགས་པའི་ཆུས་ཤིང་སྐམ་པོ་ལ་གཏོར་ན་མེ་ཏོག་དང༌། འབྲས་བུ་ཕུན་སུམ་ཚོགས་པར་འགྱུར་རོ། །ཆུ་ཀླུང་སྐམས་པར་ཞུགས་ནས་འབུམ་བཟླས་པར་བྱ་སྟེ་
ཆུ་སྐྱེའོ། །ཆུ་ཀླུང་རྒྱས་པར་འཛགས་པར་བཟླས་ན་ཐང་དུ་འགྱུར་རོ། །རྒྱལ་པོའམ། རྒྱལ་པོའི་བློན་པོ་དབང་དུ་བྱེད་པར་འདོད་ན་རས་རིས་ཀྱི་སྤྱན་སྔར་ཇི་ལྟར་རྙེད་པའི་མེ་ཏོག་རྣམས་ནག་
པོའི་བརྒྱད་པ་ལ་སྟོང་ཕྲག་བརྒྱད་དབུལ་བར་བྱའོ། །ལན་ཚྭའི་སྲེག་བླུགས་ཀྱང་སྟོང་ཕྲག་བརྒྱད་སྦྱིན་སྲེག་བྱའོ། །ངེས་པར་རྒྱལ་པོ་དབང་དུ་འགྱུར་རོ། །དེ་ཉིད་ཀྱིས་བརྒྱད་པ་ནས་བརྩམས་

95-1-367a

ཏེ་ཇི་སྲིད་བཅུ་གཅིག་པའི་བར་དུ་གི་ཝང་ལ་ཐུན་གསུམ་དུ་བརྒྱད་བརྒྱར་བཟླས་པ་དེས་ཐིག་ལེ་བྱས་ན་གང་འདོད་པ་དེ་དབང་དུ་འགྱུར་རོ། །ཁྱེའུ་འམ།
བུ་མོ་དབང་དུ་བྱེད་པར་འདོད་ན་གཟུགས་བརྙན་གྱི་སྤྱན་སྔར་ཡུངས་ཀར་སྟོང་ཕྲག་བརྒྱད་སྦྱིན་སྲེག་བྱའོ། །གནས་ཀྱི་ཐལ་བ་བླངས་ཏེ་གཟུགས་བརྙན་བྱས་ན་གང་གི་མིང་
ནས་སྨྲས་པ་དེ་དབང་དུ་འགྱུར་རོ། །གཙང་མའི་དོན་དུ་བའི་མར་བླངས་ཏེ་ཟླ་བ་གཟས་བཟུང་བའམ། ཉི་མ་གཟས་བཟུང་བའི་དུས་སུ་ཟངས་ཀྱི་སྣོད་དུ་བཅུག་ནས་ཇི་སྲིད་དངོས་
གྲུབ་རྣམ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །འགྲོ་བཞིན་པ་ལ་ཐོས་པ་འཛིན་པར་འགྱུར་རོ། །དུ་བ་འཐུལ་བཞིན་པ་ལ་བཅུད་ཀྱིས་ལེན་ནོ། །འབར་བས་མི་སྣང་བ་དང༌།
སྐྱེ་བ་དྲན་པར་འགྱུར་རོ། །ཨརྒའི་མེ་ཏོག་འབུམ་གྱིས་སྤྱིན་སྲེག་བྱས་ན་དོང་ཚེ་འབུམ་སྦྱིན་པར་བྱེད་དོ། །སྐུ་གཟུགས་ཀྱི་སྤྱན་སྔར་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ་
དོང་ཚེ་བརྒྱད་རྙེད་དོ། །གཟུགས་བརྙན་གྱི་སྤྱན་སྔར་འབྲས་སཱ་ལུ་དང༌། འབྲས་ཐུག་པོ་ཆེ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་དོང་ཚེ་ལྔ་བརྒྱ་རྙེད་
དོ། །སྔོན་སྤྱད་པ་བྱས་པས་རས་རིས་ཀྱི་སྤྱན་སྔར་ཞོ་དང༌། སྦྲང་རྩི་དང༌། མར་གྱི་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དོང་ཚེ་སུམ་བརྒྱ་རྙེད་དོ། །གཟུགས་བརྙན་སྦྱིན་

95-1-367b

སྲེག་སྟེང་ཕྲག་བརྒྱད་བྱའོ། །དོང་ཚེ་བརྒྱ་ལྷག་པར་རྙེད་དོ། །རིགས་ཀྱི་བདག་པོ་དང༌། རིགས་ཀྱི་བདག་མོ་དབང་དུ་བྱེད་པར་འདོད་པས་གཟུགས་བརྙན་གྱི་སྤྱན་སྔར་ཨརྒའི་ཡམ་ཤིང་གིས་མཚན་མོ་བདུད་
དུ་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་བྱའོ། །རིག་པའི་བདག་པོ་དབང་དུ་འགྱུར་རོ། །རིག་པའི་བདག་པོ་ཉིད་དུ་བྱེད་པར་འདོད་པས་སྐུ་གཟུགས་ཀྱི་སྤྱན་སྔར་མཚན་མོ་བདུན་དུ་ཐུན་གསུམ་དུ་
དུར་བྷའི་སྦྱིན་སྲེག་སྟོང་ཕྲག་བརྒྱད་བྱ་སྟེ་རིགས་ཀྱི་བདག་པོ་ཉིད་དུ་འགྱུར་རོ། །ཇི་སྲིད་འཚོའི་བར་དུ་འཕགས་པའི་དགེ་འདུན་དབང་དུ་བྱེད་པར་འདོད་པས་རས་རིས་ཀྱི་སྤྱན་སྔར་ཨརྒའི་མེ་ཏོག་
སྟོང་ཕྲག་བརྒྱད་དབུལ་བར་བྱའོ། །མཚན་མོ་བདུན་དུ་འདོད་ཅིང་དོན་དུ་གཉེར་བའི་དོན་གང་ཡིན་པ་སྨྲ་བར་བྱའོ། །རྟག་ཏུ་བཟླས་པས་ནོར་རྣམས་རྙེད་དོ། །རས་རིས་ཀྱི་སྤྱན་སྔར་གུ་གུལ་གྱི་
རིལ་བུའི་སྦྱིན་སྲེག་སྟོང་ཕྲག་བརྒྱད་བྱའོ། །གསེར་སྟོང་རྙེད་དོ། །སྐུ་གཟུགས་ཀྱི་སྤྱན་སྔར་ཟླ་བ་གཅིག་ཏུ་ཀུན་ཏུ་རུའི་བདུག་པའི་སྦྱིན་སྲེག་སྟོང་བྱའོ། །གཏེར་སོ་སོར་རྙེད་དོ། །སྐུ་གཟུགས་
ཀྱི་སྤྱན་སྔར་ཨརྒའི་ཤིང་གི་ཡམ་ཤིང་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དོང་ཙེ་སྟོང་རྙེད་དོ། །དགྲ་བོ་དབང་དུ་བྱེད་པར་འདོད་པས་གསོ་
སྦྱོང་ཅན་གྱིས་ཐུན་གསུམ་དུ་གཟུགས་བརྙན་གྱི་སྤྱན་སྔར་པཱ་ཤའི་མེ་ལ་སྐེ་ཚེའི་སྲེག་བླུགས་སྟོང་ཕྲག་བརྒྱད་བྱའོ། །དགྲ་བོ་དབང་དུ་འགྱུར་རོ། །ཟླ་བ་གཅིག་གི་དུས་ལ་རྒྱ་སྐྱེགས་

95-1-368a

ཀྱི་སྦྱིན་སྲེག་སྟོང་ཕྲག་བརྒྱད་བྱའོ། །སྐྱེ་བོ་ཐམས་ཅད་དགའ་བར་འགྱུར་རོ། །འབྲས་སཱ་ལུ་དང༌། ཐུག་པོ་ཆེའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཐུན་
གསུམ་དུ་ཀཪྴ་པ་ཎ་བརྒྱ་རྙེད་དོ། །འོ་མ་དང༌། ནས་ཟན་བཟའ་ཞིང་འབུམ་བཟླས་པར་བྱའོ། །སྔོན་སྤྱད་པ་བྱས་པས་ནག་པོའི་བརྒྱད་པའམ། ནག་པོའི་བཅུ་གཅིག་བར་སྐྱེས་བུའི་རོ་
མ་ཉམས་པ་བླངས་ནས་བཀྲུས་ཏེ་རྒྱན་གྱིས་བརྒྱན་པ་བག་མར་བླངས་པའི་གདོད་མའི་གཟུགས་ཀྱི་ཆ་བྱད་འཛིན་པ་བྱས་ནས་དྲི་དང༌། མེ་ཏོག་དང༌། བདུག་པ་རྣམས་ཀྱིས་མངོན་པར་
མཆོད་དེ་རྐང་པ་གཡོན་པས་བྲང་ཁར་ཡང་དག་པར་མནན་ནས་སྤྱི་བོར་ཡང་དང༌། ཡང་དུ་རིག་པ་བཟླས་ཏེ་ཐལ་ལྕགས་གིས་བསྣུན་པར་བྱས་ཏེ་ལངས་པ་དེ་སྲིད་དུའོ། །ལངས་
ནས་འདས་པ་དང༌། མ་འོངས་པ་དང༌། ད་ལྟར་བྱུང་བ་སྟོན་པར་བྱེད་དོ། །དེ་ནས་རྒྱལ་གྱི་ལྕགས་ལས་བྱུང་བའི་རལ་གྲིས་བསྣུན་པར་བྱའོ། །དངུལ་དང༌། གསེར་
གྱི་རང་བཞིན་དུ་འགྱུར་རོ། །དེ་ནས་མི་འདོད་དོ་ཞེས་བརྗོད་པར་བྱའོ། །འདོད་པ་བྱིན་ཅིག་ཅེས་སོ། །དེ་ནས་ཡིད་བཞིན་གྱི་ནོར་བུ་སྐྱུག་པར་བྱེད་དོ། །དེ་
བླངས་ནས་ཡིད་བཞིན་གྱི་ནོར་བུའི་རིག་པ་འཛིན་པར་འགྱུར་ཏེ་ཡིད་ལྟར་མགྱོགས་པའི་བར་གྱི་བསྐལ་པའི་བར་དུ་གནས་སོ། །དཀར་པོའི་ཚེས་གཅིག་ནས་བརྩམས་

95-1-368b

ནས་ཉིན་མཚན་དུ་སྨྱུང་བར་གནས་པས་རྒྱ་མཚོར་འགྲོ་བའི་ཆུ་བོར་ཞུགས་ནས་ཟླ་བ་ཙམ་མམ། མཱ་ཥའི་ཚད་ཀྱི་སྣ་མའི་མེ་ཏོག་འབུམ་རབ་ཏུ་འབབ་པར་བྱ་སྟེ་ཡུལ་གྲུ་བཅུ་རྙེད་དོ། །
དཀར་པོའི་ཚེས་གཅིག་ནས་བརྩམས་ནས་རྒྱ་མཚོར་འགྲོ་བའི་ཆུ་ཀླུང་དུ་པདྨ་འབུམ་དབུལ་བར་བྱ་སྟེ་གཏེར་སྦྲག་མ་རྙེད་དོ། །སྔོན་སྤྱང་པ་བྱས་པ་དེ་ཉིད་ཆུ་ཀླུང་དུ་ཞུགས་ནས་
སྣ་མའི་མེ་ཏོག་འབུམ་དབུལ་བར་བྱའོ། །མཐར་ཏིལ་ནག་པོའི་སྦྱིན་སྲེག་འབུམ་བྱའོ། །ཡུལ་གྲུ་ར་བ་དང་བཅས་པ་བཅུ་རྙེད་དོ། །མྱ་ངན་མེད་པའི་ཤིང་ལ་སྲན་མ་ཙ་མེད་ཀའི་
ཚད་ཙམ་གྱི་རིལ་བུ་བྱས་ནས་སྐུ་གཟུགས་ཀྱི་སྤྱན་སྔར་ཞོ་དང༌། སྦྲང་རྩི་དང༌། མར་གྱིས་བཏགས་པ་འབུམ་སྦྱིན་སྲེག་བྱས་ན་གང་ཅུང་ཟད་ཚོལ་བ་དེ་རྙེད་དོ། །ཨ་བཱ་མཱརྒའི་ཡམ་ཤིད་
ལ་ཆོ་ག་འདི་ཁོ་ནས་གསེར་སྟོང་རྙེད་དོ། །མྱ་ངན་མེད་པ་དང༌། ཌེ་ཌེ་ཀ་བསྲེས་ལ་ཨ་པཱ་མཱརྒའི་དང༌། ཏ་ན་ཏུ་གསུམ་གྱིས་བཏགས་པའི་སྦྱིན་སྲེག་འབུམ་བྱས་ན་རྒྱལ་པོའི་བུ་མོ་དང༌། བཙུན་མོ་
རྙེད་དོ། །རྒྱལ་པོ་རྣམས་བློན་པོ་དང་བཅས་པ་དབང་དུ་བྱེད་པར་འདོད་པས་སྐུ་གཟུགས་ཀྱི་མདུན་དུ་མྱ་ངན་མེད་པའི་ཡམ་ཤིང་གིས་མེ་རབ་ཏུ་སྦར་ནས་ཟླ་བ་གཅིག་ཏུ་མྱ་ངན་མེད་པའི་མེ་ཏོག་རྣམས་ཁོ་
ན་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་རང་གི་ཁྱིམ་དུ་གཏེར་མཐོང་བར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་རྐེད་པའི་ཆེད་ཀྱིས་ཆུར་ཞུགས་ནས་

95-1-369a

མེ་ཏོག་བརྒྱ་པ་འབུམ་དབུལ་བར་བྱའོ། །དེ་ནས་མེ་ཏོག་བརྒྱ་པ་ལ་སྟོང་ཕྲག་བརྒྱད་ཡོངས་སུ་བཟླས་ནས་གང་གིས་བསྣམས་པའམ། མཐོང་བར་བྱིན་ན་
དེ་དབང་དུ་འགྱུར་རོ། །རྒྱལ་པོ་དང༌། རྒྱལ་པོའི་བློན་པོ་དབང་དུ་བྱེད་པར་འདོད་པས་ཟླ་བ་གཅིག་ཏུ་སྐེ་ཚེ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་སྟོང་
ཕྲག་བརྒྱད་བྱ་སྟེ་དབང་དུ་འགྱུར་རོ། །གང་བརྗོད་པ་དེ་བྱེད་རྒྱལ་པོ་ཉེ་བར་དབང་དུ་བྱེད་པ་ལ་སྐུ་གཟུགས་ཀྱི་སྤྱན་སྔར་སྐེ་ཚེ་ཞོ་དང༌། སྦྲང་རྩི་དང་ལྷན་ཅིག་པ་རྣམས་དང༌། །
དེ་ནས་ཀྱང་ལི་ཏ་དང་ལྷན་ཅིག་པ་དང༌། དེ་ནས་ཀྱང་སྦྲང་རྩི་དང་ལྷན་ཅིག་པ་རྣམས་ཟླ་བ་གཅིག་ཏུ་ཐུན་གསུམ་དུ་ཇི་ལྟར་གསུངས་པའི་རིམ་པས་བརྒྱད་བརྒྱར་སྦྱིན་
སྲེག་བྱ་སྟེ་དབང་དུ་འགྱུར་རོ། །རྒྱལ་པོའི་མདུན་ན་འདོན་ན་དབང་དུ་བྱེད་པར་འདོད་པས་མར་དང་ལྷན་ཅིག་པའི་འབྲས་ཡོས་ཀྱི་སྦྱིན་སྲེག་བྱའོ། །རྒྱལ་རིགས་ལ་
འོ་ཐུག་དང་བསྲེས་པས་སོ། །རྗེ་རིགས་ལ་འོ་མ་དང་ལྷན་ཅིག་པས་སོ། །དམངས་རིགས་ལ་ཏིལ་མར་གྱིས་བཏགས་པ་རྣམས་ཀྱིས་སོ། །གསུམ་པོ་ཐམས་ཅད་ལ་
ལན་ཚྭའི་སྦྱིན་སྲེག་གིས་སོ། །ཡུགས་ས་མོ་ལ་མ་ཤའི་སྦྱིན་སྲེག་གིས་སོ། །སེམས་ཅན་ཐམས་ཅད་ལ་ཚྭའི་ཏིལ་མར་གྱིས་བཏགས་པའི་ཏིལ་རྣམས་ཀྱིས་

95-1-369b

དབང་དུ་བྱེད་དོ། །ཐམས་ཅད་ལ་ཟླ་བ་གཅིག་ཏུ་པཱ་ལ་ཤའི་མི་ལ་སྦྱིན་སྲེག་སྟོང་ཕྲག་བརྒྱད་བའོ། །གཙང་མར་གྱུར་བས་ཉིན་མཚན་དུ་སྨྱུང་བར་གནས་ཏེ་གཟུགས་བརྙན་
གྱི་སྤྱན་སྔར་བིལ་བའི་ཡམ་ཤིང་གིས་མེ་སྦར་ནས་བིལ་བའི་སྦྱིན་སྲེག་འབུམ་བྱའོ། །གཏེར་མཐོང་བར་འགྱུར་རོ། །མཚན་མོ་ཉི་ཤུར་འོ་མ་དང༌། ནས་ཟན་ཟ་ཞིང་པཱ་ལ་
ཤའི་མེ་ལ་ཡུངས་ཀར་དཀར་པོའི་སྦྱིན་སྲེག་བྱ་སྟེ་ནོར་རྙེད་དོ། །འོ་མ་དང༌། ནས་ཟན་ཟ་ཞིང་འབུམ་ཕྲག་ལྔར་བཟླས་པ་བྱའོ། །དེ་ནས་རས་རིས་ཀྱི་སྤྱན་སྔར་ཟླ་བ་གཅིག་ཏུ་
ཐུན་གསུམ་དུ་ཡུངས་ཀར་དཀར་པོ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ནོར་གྱི་རྒྱུན་གང་དུ་འདོད་པ་དེར་ལྟུང་བར་བྱེད་དོ། །ཟས་བཞིན་སྨྱུང་བར་
གནས་པས་ཡུངས་ཀར་གྱི་སྦྱིན་སྲེག་བྱའོ། །རྒྱུ་སྐར་གྱི་གནོད་པ་ཉེ་བར་ཞི་བར་བྱེད་དོ། །གཟུགས་བརྙན་གྱི་སྤྱན་སྔར་མཚན་བརྒྱད་དུ་བིལ་བའི་ཤིང་གིས་མེ་སྦར་ནས་
ཏིལ་གྱི་སྦྱིན་སྲེག་འབུམ་བྱའོ། །གཏེར་མཐོང་བར་བྱེད་དོ། །ཡང་ན་དབང་ཕྱུག་ཉིད་རྙེད་དོ། །གཟུགས་བརྙན་གྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་དཀར་པོའི་ཚེས་
གཅིག་ནས་བརྩམས་ཏེ་ཟླ་བ་གཅིག་ཏུ་བཱ་ལ་ཤའི་མེ་ལ་མེ་ཏོག་བརྒྱ་པའི་སྦྱིན་སྲེག་སྟོང་ཕྲག་བརྒྱ་བྱའོ། །ཇི་ལྟར་འདོད་པའི་ནོར་རྙེད་དོ། །རིང་བསྲེལ་དང་བཅས་པའི་

95-1-370a

མཆོད་རྟེན་དུ་པཱ་ལ་ཤའི་ཤིང་གིས་མེ་རབ་ཏུ་སྤར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པ་འབུམ་སྦྱིན་སྲེག་བྱའོ། །ཡུལ་གྲུ་བཅུ་
ལ་སྤྱོད་པ་རྙེད་དོ། །གཟུགས་བརྙན་གྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ཏེ་འོ་མ་དང༌། ནས་ཟན་ཟ་ཞིང་པདྨ་འབུམ་དབུལ་བར་བྱའོ། །གཏེར་རྙེད་དོ། །
ཡང་ན་དབང་ཕྱུག་རྙེད་དོ། །འདི་རྣམས་ཁོ་ན་ཀུ་མུ་དའི་ཆོ་ག་སྟེ་རྒྱལ་པོ་ལ་གང་ཚོལ་བ་དེ་རྙེད་དོ། །གཟུགས་བརྙན་གྱི་སྤྱན་སྔར་བིལ་བ་དང་ཏིལ་ཕན་ཚུན་བསྲེས་
པས་འབུམ་སྦྱིན་སྲེག་བྱའོ། །གཏེར་མཐོང་བར་བྱེད་དོ། །གཟུགས་བརྙན་གྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ནས་པྲི་ཡང་ཀུའི་ཞོགས་མ་རྣམས་ཞོ་དང་
སྦྲང་རྩི་དང༌། མར་གྱིས་བཏགས་པའི་བིལ་བའི་མེ་ལ་འབུམ་སྦྱིན་སྲེག་བྱའོ། །ལོངས་སྤྱོད་ཆེན་པོར་འགྱུར་རོ། །གཟུགས་བརྙན་གྱི་སྤྱན་སྔར་ཉིན་མཚན་དུ་སྨྱུང་བར་
གནས་པས་དཀར་པོའི་ཚེས་གཅིག་ནས་བརྩམས་ཏེ་པདྨ་ཞོ་དང༌། སྦྲང་རྩི་དང༌། མར་གྱིས་བཏགས་པ་འབུམ་གྱིས་སྦྱིན་སྲེག་བྱའོ། །དབང་ཕྱུག་ཉིད་སོ་སོར་
རྙེད་དོ། །རས་རིས་ཀྱི་སྤྱན་སྔར་འབུམ་ཕྲག་གསུམ་བཟླས་པར་བྱའོ། །དེ་ནས་བུ་རམ་གྱི་ཡམ་ཤིང་སོར་གཅིག་པའི་ཚད་འབུམ་ཕྲག་གསུམ་སྦྱིན་སྲེག་བྱའོ། །རས་

95-1-370b

རིས་རབ་ཏུ་འགུལ་བར་འགྱུར་རོ། །མེ་ཏོག་ཆུན་པོ་གཡོ་བར་བྱེད་པ་དང༌། དེ་ནས་རྒྱལ་རིགས་སོ་སོར་རྙེད་པ་འམ། ཡང་ན་གང་ཡིད་ཀྱིས་བསམས་པའོ། །སྐྱེས་བུ་ཆེན་པོ་དབང་
དུ་བྱེད་པ་ལ་གཟུགས་བརྙན་གྱི་སྤྱན་སྔར་སྣ་མའི་མེ་ཏོག་ཞོ་དང༌། སྦྲང་རྩི་དང༌། མར་གྱིས་བཏགས་པ་རྣམས་ཟླ་བ་གཅིག་ཏུ་ཐུན་གཅིག་ལ་སྟོང་ཕྲག་བརྒྱད་སྦྱིན་སྲེག་བྱའོ། །
དབང་དུ་འགྱུར་རོ། །ཡུལ་དབང་དུ་བྱེད་པ་ལ་གཟུགས་བརྙན་གྱི་སྤྱན་སྔར་ཀ་ར་བི་རའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་འབུམ་སྦྱིན་སྲེག་བྱའོ། །ཡུལ་
སོ་སོར་རྙེད་དོ། །ཡུལ་གྱི་དཔོན་པོ་བྱེད་པར་འདོད་པས་དོང་ཀའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་འབུམ་ཕྲག་གསུམ་སྦྱིན་སྲེག་བྱའོ། །ཡུལ་གྱི་རྗེ་
པོར་འགྱུར་རོ། །པཱ་ལ་ཤའི་མེ་ལའོ། །སྡེ་དཔོན་བྱེད་པར་འདོད་པས་གཟུགས་བརྙན་གྱི་སྤྱན་སྔར་ཀུན་དའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་འབུམ་
སྦྱིན་སྲེག་བྱ་སྟེ་སྡེ་དཔོན་ཉིད་རྙེད་དོ། །གཟུགས་བརྙན་གྱི་སྤྱན་སྔར་པཱ་ལ་ཤའི་མེ་ལ་བཏང་བཟུང་གི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བཅུ་
སྦྱིན་སྲེག་བྱའོ། །ཡུལ་གྲུའི་རྗེ་བོར་འགྱུར་རོ། །གཟུགས་བརྙན་གྱི་སྤྱན་སྔར་ཀ་ར་བཱི་རའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་སྲེག་འབུམ་ཕྲག་

95-1-371a

གསུམ་བྱས་ཏེ་ཅོད་པན་གསུམ་བཅིངས་པར་འགྱུར་རོ། །གཟུགས་བརྙན་གྱི་སྤྱན་སྔར་ཉི་མ་སོ་སོ་ལ་མཆོད་པ་སྔོན་དུ་འགྲོ་བས་ཇི་ལྟར་འདོད་པའི་
ཐུན་མཚམས་ནས་བརྩམས་ཏེ་དེ་ནས་ཨརྒའི་ཤིང་གིས་མེ་རབ་ཏུ་སྤར་ནས་དྲིའི་ཏིལ་མར་གྱིས་བཏགས་པའི་ཤིང་གསེར་གྱི་ཕྱེ་མ་ཚོན་གང་ཙམ་གྱིས་སྟོང་ཕྲག་བརྒྱད་
སྦྱིན་སྲེག་བྱའོ། །ཟླ་བ་དྲུག་གིས་རྒྱལ་སྲིད་སོ་སོར་རྙེད་དོ། །མ་སྐྱེས་པའི་ལོངས་སྤྱོད་སྐྱེ་བར་འགྱུར་རོ། །ལོ་གསུམ་གྱིས་རྒྱལ་སྲིད་ཆེན་པོར་སོ་སོར་རྙེད་དོ། །ཆོ་ག་འདི་
ཉིད་ཁོ་ནས་ལྕགས་ལས་བྱུང་བའི་ཕྱེ་མའི་སྦྱིན་སྲེག་བྱ་སྟེ་ལོ་གསུམ་གྱིས་མཚོན་ཆ་བཅིངས་པར་འགྱུར་རོ། །ཆོ་ག་འདི་ཉིད་ཀྱིས་གུར་གུམ་གྱི་སྲེག་བླུགས་དྲིའི་ཏིལ་
མར་གྱི་བཏགས་པ་འབུམ་སྦྱིན་སྲེག་བྱའོ། །ནོར་གྱི་བདག་པོ་ཆེན་པོར་འགྱུར་རོ། །དྲི་ཐམས་ཅད་ཀྱི་སྲེག་བླུགས་དང༌། མར་གྱི་སྲེག་བླུགས་འབུམ་སྦྱིན་སྲེག་བྱའོ། །ཇི་
ལྟར་འདོད་པའི་གནས་སུ་དཔོན་པོ་བྱེད་དོ། །ཡང་ན་ཇི་ལྟར་མངོན་པར་འདོད་པའི་ཡུལ་སོ་སོར་རྙེད་དོ། །པ་ལཱ་ཤའི་མེ་ཉིད་ལ་ག་བུར་གྱི་སྲེག་བླུགས་མར་གྱིས་བཏགས་
པ་འབུམ་སྦྱིན་སྲེག་བྱ་སྟེ་རྒྱལ་པོ་དགའ་བར་འགྱུར་རོ། །པ་ལཱ་ཤའི་མེ་ལ་སྦྱིན་སྲེག་ཙནྡན་གྱིས་ཡམ་ཤིང་དྲིའི་ཏིལ་མར་གྱི་བཏགས་བ་འབུམ་སྦྱིན་སྲེག་བྱའོ། །ཡུལ་

95-1-371b

ཆེན་པོའི་དཔོན་པོར་འགྱུར་རོ། །གསེར་གྱི་ངང་ཚུལ་གྱིས་སྲེག་བླུག་འབུམ་པ་ལཱ་ཤའི་མེ་ལ་སྦྱིན་སྲེག་བྱའོ། །སེམས་ཅན་ཐམས་ཅད་ཀྱིས་མི་ཚུགས་པར་འགྱུར་རོ། །ཨ་ག་
རུའི་ཡམ་ཤིང་ལ་མར་གྱིས་བཏགས་པ་འབུམ་སྦྱིན་སྲེག་བྱ་སྟེ་ཐོས་པ་འཛིན་པར་འགྱུར་རོ། །པ་ལཱ་ཤའི་ཡམ་ཤིང་ལ་དྲིའི་ཏིལ་མར་གྱིས་བཏགས་པ་འབུམ་སྦྱིན་སྲེག་བྱ་སྟེ་
ནད་ཆེན་པོ་ཉེ་བར་ཞི་བར་འགྱུར་རོ། །ནིམྦའི་འབྲས་བུ་ལ་དྲིའི་ཏིལ་མར་གྱིས་བཏགས་པ་འབུམ་སྦྱིན་སྲེག་བྱ་སྟེ་གང་འདོད་པའི་བཅིངས་པ་དེ་གྲོལ་བར་བྱེད་དོ། །རྒྱུད་མཚུངས་
པའི་བའི་མར་བླངས་ཏེ་འབུམ་མངོན་པར་སྔགས་ཏེ་འཐུངས་ཤིག། མཆོག་ཏུ་ཡིད་གཞུངས་པར་འགྱུར་རོ། །ཨརྒའི་མེ་ལ་ཨརྒའི་མེ་ཏོག་དྲིའི་ཏིལ་མར་གྱིས་བཏགས་པ་འབུམ་
སྦྱིན་སྲེག་བྱའོ། །སེམས་ཅན་ཐམས་ཅད་ཀྱི་གནང་ཆེན་པོར་འགྱུར་རོ། །དེ་རྣམས་ཐམས་ཅད་རིང་བསྲེལ་དང་བཅས་པའི་མཆོད་རྟེན་དང༌། གཟུགས་བརྙན་གྱི་མདུན་དུ་སྦྱིན་
སྲེག་བྱའོ། །མེ་ཏོག་གམ། འབྲས་བུ་ལ་ལན་བདུན་མངོན་པར་སྔགས་པ་བྱས་ན་དེ་གང་ལ་བྱིན་པ་དེ་དགའ་བར་འགྱུར་རོ། །གསོ་སྦྱོང་ཅན་གྱིས་དཀར་པོའི་བཅོ་ལྔ་ལ་རིང་བསྲེལ་
དང་བཅས་པའི་མཆོད་རྟེན་དུ་ས་ལ་མ་ལྷུང་བའི་བ་འབྱུང་གིས་དཀྱིལ་འཁོར་ཉེ་བར་བྱུགས་ཏེ་དྲི་དང༌། མེ་ཏོག་དང༌། བདུག་པ་ལ་སོགས་པ་རྣམས་ཀྱིས་མཆོད་པ་བྱས་ནས་གཟུགས་

95-1-372a

བརྙན་གྱི་སྤྱན་སྔར་ཨུ་དུམ་བཱ་རའི་ཤིང་གིས་མེ་སྦར་ནས་ཟླ་བ་གཅིག་གི་དུས་གཅིག་ལ་ཙཱ་རུ་བཟའ་ཞིང་ཚངས་པའི་ཡམ་ཤིང་གིས་སྦྱིན་སྲེག་སྟོང་ཕྲག་
བརྒྱད་བྱའོ། །ཡིད་གཞུངས་པར་འགྱུར་རོ། །བྲམ་ཟེ་དབང་དུ་བྱེད་པ་ལ་གཟུགས་བརྙན་གྱི་མདུན་དུ་ཟླ་བ་གཅིག་ཏུ་འོ་མའི་སྦྱིན་སྲེག་བྱའོ། །དབང་དུ་འགྱུར་རོ། །རྒྱལ་
རིགས་དབང་དུ་བྱེད་པ་ལ་གཟུགས་བརྙན་གྱི་སྤྱན་སྔར་ཙཱ་རུའི་སྦྱིན་སྲེག་བྱས་ན་དབང་དུ་འགྱུར་རོ། །རྗེ་རིགས་དབང་དུ་བྱེད་པ་ལ་ནས་དང༌། ཞོ་བསྲེས་པའི་སྦྱིན་སྲེག་
བྱ་སྟེ་སྔར་བཞིན་དབང་དུ་འགྱུར་རོ། །དམངས་རིགས་དབང་དུ་བྱེད་པ་ལ་ནས་ལ་དྲིའི་ཏིལ་མར་གྱིས་བཏགས་པའི་སྦྱིན་སྲེག་བྱ་སྟེ་སྔར་བཞིན་དུ་འགྱུར་རོ། །གཞན་
རྣམས་ལ་གཞན་གྱིས་མི་ཐུབ་པ་ལ་དུག་གིས་བཏགས་པའི་སྦྱིན་སྲེག་བྱ་སྟེ་དབང་དུ་འགྱུར་རོ། །དགྲ་ལ་བལྟས་ནས་བཟླས་པས་འཇིགས་པར་འགྱུར་རོ། །བརྒྱད་བརྒྱར་
མངོན་པར་སྔགས་པའི་ཆུས་རིག་པ་ལན་གཅིག་མངོན་པར་སྔགས་པས་སམ། ལན་བདུན་མངོན་པར་སྔགས་པས་ཀྱང་རུང་སྟེ་རྒྱལ་པོའི་ཕོ་བྲང་དུ་ངག་འཛིན་པར་
འགྱུར་རོ། །དཀར་པོའི་ཚེས་གཅིག་ནས་བརྩམས་ཏེ་གཟུགས་བརྙན་གྱི་མདུན་དུ་སེང་ལྡེང་གི་མེ་ལ་གུ་གུལ་གྱི་རིལ་བུ་མར་གྱིས་བཏགས་པའི་སྟོང་ཕྲག་བརྒྱད་དུས་

95-1-372b

གསུམ་དུ་སྦྱིན་སྲེག་བྱའོ། །གང་འདོད་པ་དེ་རྙེད་དོ། །རིང་བསྲེལ་དང་བཅས་པའི་མཆོད་རྟེན་དུ་འོ་མ་དང༌། ནས་ཟན་བཟའ་ཞིང་འབུམ་ཟློས་ཤིག །དེ་ནས་བུ་རམ་གྱི་ཡམ་ཤིང་
སོར་གཅིག་པའི་ཚད་འབུམ་སྦྱིན་སྲེག་བྱའོ། །ཅོད་པན་གསུམ་བཅིངས་པར་འགྱུར་རོ། །རིལ་བུ་སྒྲུབ་པར་བྱེད་པར་འདོད་པས། དོང་ཀའི་མེ་ཏོག་གི་གེ་སར་དང༌། ནཱ་ག་གེ་སར་
དང་། ཙནྡན་དཀར་པོ་རྣམས་གཅིག་ཏུ་བྱས་ནས་རྒྱ་ཤུག་གི་ཚིག་གུའི་ཚད་ཀྱི་རིལ་བུ་བྱ་སྟེ་མི་མཉམ་པའི་ལྕགས་གསུམ་གྱིས་དཀྲིའོ། །དང་པོར་ཟངས་ཀྱིས་སོ། །དེ་ནས་
དངུལ་གྱིས་སོ། །དེ་ནས་གསེར་གྱིས་སོ། །དེ་ནས་རིལ་བུ་ཟ་མ་ཏོག་དུ་བཅུག་སྟེ་བཅོམ་ལྡན་འདས་མའི་སྤྱན་སྔར་རིང་བསྲེལ་དང་བཅས་པའི་མཆོད་རྟེན་དུ་ཉིན་མཚན་དུ་
སྨྱུང་བར་གནས་པས་ཟླ་བ་གཟས་བཟུང་བ་ན་མཆོད་པ་དང༌། གཏོར་མའི་ཆོ་ག་བྱས་ནས་མདུན་དུ་བཞག་སྟེ་ཇི་སྲིད་ཁ་ཊ་ཁ་ཊ་ཞེས་སྒྲ་སྒྲོགས་པ་དེ་སྲིད་དུ་བཟླས་པར་བྱའོ། །
དེ་ནས་གཅིག་ལུང་སྟོན་པའི་ལྷ་ལ་དབུལ་བར་བྱའོ། །གཞན་རྣམས་གཡོག་པོ་རྣམས་ལ་སྦྱིན་པར་བྱའོ། །བླ་མའི་བླ་མར་གྱུར་པའི་ཕྱིར་སངས་རྒྱས་བཅོམ་ལྡན་འདས་ལ་
དབུལ་བར་བྱའོ། །དེ་ནས་དེ་རྣམས་རིན་གྱིས་ཉོ་བར་བྱའོ། །གང་གང་གི་ཚེ་བདག་ཉིད་ཀྱི་ཁར་བཅུག་པས་མི་སྣང་བར་འགྱུར་རོ། །མཆོག་སྒྲོགས་པར་བལྟ་བར་བྱའོ། །ལོ་

95-1-373a

སྟོང་ཕྲག་བཅུར་འཚོ་བར་འགྱུར་རོ། །གཟུགས་བརྙན་གྱི་མདུན་དུ་ཀ་དམ་པའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་
བརྒྱད་སྦྱིན་སྲེག་བྱ་སྟེ་གང་བསམས་པ་དེ་དབང་དུ་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་སྨྱུང་བར་གནས་པས་ནཱ་ག་གེ་སར་གྱི་མེ་ཏོག་སྟོང་ཕྲག་བརྒྱད་དབུལ་
བར་བྱ་སྟེ་གོས་ཅུང་ཟད་རྙེད་དོ། །གཟུགས་བརྙན་གྱི་མདུན་དུ་སྣ་མའི་མེ་ཏོག་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྟོང་ཕྲག་བརྒྱད་དབུལ་བར་བྱའོ། །
སེམས་ཅན་ཐམས་ཅད་དགའ་བར་འགྱུར་རོ། །འདི་ཁོ་ན་ཉིད་ཀུ་མུ་ད་རྣམས་ཀྱིས་རྒྱལ་པོ་དགའ་བར་འགྱུར་རོ། །རྒྱལ་པོ་དབང་དུ་བྱེད་པ་ལ་ཐམས་ཅད་དུ་ཙནྡན་གྱི་
ཕྱེ་མ་ལ་བཏགས་པས་ཟླ་བ་གཅིག་ཏུ་སྦྱིན་སྲེག་བྱ་སྟེ་རྒྱལ་པོ་དབང་དུ་འགྱུར་རོ། །བྲམ་ཟེ་དབང་དུ་བྱེད་པ་ལ་ཀུ་རུཎྜ་ཀིའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །རྗེ་
རིགས་དབང་དུ་བྱེད་པ་ལ་སོ་སོ་གནྡྷི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །དམངས་རིགས་དབང་དུ་བྱེད་པ་ལ་ཀིཾ་ཀར་ཊའི་མེ་ཏོག་སྟོང་ཕྲག་བརྒྱད་སྦྱིན་སྲེག་
བྱའོ། །བུ་མོ་དབང་དུ་བྱེད་པ་ལ་ཡུ་ཐི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ་ཞེས་པ་འདི་རྣམས་གཟུགས་བརྙན་གྱི་མདུན་དུ་བེ་ཀངྐ་ཏའི་ཡམ་ཤིང་གི་མེ་ལ་སྦྱིན་

95-1-373b

སྲེག་བྱའོ། །ཡུགས་ས་མོ་ལ་བེ་ཀངྐ་ཏའི་ཡམ་ཤིང་མར་གྱིས་བཏགས་པའི་སྦྱིན་སྲེག་བྱའོ། །རིང་བསྲེལ་དང་བཅས་པའི་མཆོད་རྟེན་དུ་གཟུགས་བརྙན་གྱི་སྤྱན་སྔར་ལན་
བདུན་མངོན་པར་སྔགས་པའི་གི་ཝང་གི་ཐིག་ལེ་བྱས་ནས་རྒྱལ་པོའི་ཁབ་ཏུ་འགྲོ་བར་བྱའོ། །ཐམས་ཅད་དགའ་བར་འགྱུར་རོ། །གདོང་ལ་བརྒྱད་བརྒྱར་ཡོངས་སུ་བཟླས་ནས་
རྒྱལ་པོའི་ཁབས་ཏུ་འགྲོ་བར་བྱའོ། །ཐམས་ཅད་དགའ་བར་འགྱུར་རོ། །གཟུགས་བརྙན་གྱི་མདུན་དུ་སྔོན་དུ་མྱུ་གུ་རྣམས་ལ་མར་གྱིས་བཏགས་པ་པཱ་ལ་ཤའི་མེ་ལ་སྦྱིན་སྲེག་
བྱའོ། །མཚན་མོ་བདུན་གྱིས་ཕ་རོལ་ཞི་བར་འགྱུར་རོ། །བདག་ཉིད་ཞི་བ་ལ་པཱ་ལ་ཤའི་མེ་ཉིད་ལ་ཐུན་གསུམ་དུ་མར་དང་ལྷན་ཅིག་པའི་འོ་མ་ལ་སྦྱིན་སྲེག་བྱའོ། །མཚན་
མོ་བདུན་གྱིས་ཞི་བར་འགྱུར་རོ། །གཟུགས་བརྙན་གྱི་མདུན་དུ་ཟངས་ཀྱི་སྣོད་དུ་མར་བཞག་ན་ཉི་ཟླ་གཟས་བཟུང་བའི་དུས་སུ་གཏོར་མའི་ཆོ་ག་བྱས་ནས་བཟླས་པར་བྱའོ། །
སྣོད་གཡོ་བར་བྱེད་དོ། །མར་ཡང་གྲུབ་པར་འགྱུར་རོ། །དཔྲལ་བར་ཐིག་ལེ་བྱའོ། །སྐྱེ་བོ་ཐམས་ཅད་དགའ་བར་འགྱུར་རོ། །འཐུངས་ཤིག་ཡིད་གཞུངས་པར་འགྱུར་རོ། །
ནུས་པ་བྱེད་པ་ལ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དངུལ་དང༌། ཟངས་ཀྱི་སྣོད་དུ་བ་ལས་བྱུང་བའི་མར་བཞག་ནས་ཆོ་གས་འབུམ་ཟློས་ཤིག །དེ་ནས་

95-1-374a

གཟས་ཟིན་པའི་དུས་སུ་བསྒྲུབ་པར་བྱ་སྟེ་གྲུབ་པར་འགྱུར་རོ། །འཐུངས་ན་ནུས་པ་སྐྱེ་སྟེ་མགྱོགས་པ་དང༌། ལྡིང་བ་དང༌། མཆོང་པ་ལ་སོགས་པ་
ནུས་པར་འགྱུར་རོ། །མར་དེ་ཉིད་ཀྱིས་ལུས་ལ་མངོན་པར་བྱུགས་ནས་མེར་རབ་ཏུ་ཞུགས་ན་མི་ཚིག་གོ །ཆུ་ལ་རབ་ཏུ་ཞུགས་ན་ཐམས་ཅད་ཆུ་ལ་རྐང་པ་མི་འབྱིང་བར་
འགྱུར་རོ། །ལག་པ་ལ་མངོན་པར་བྱུག་ན་ལྕགས་ཚིག་པ་ཉམས་པར་བྱེད་དོ། །པདྨའི་རྩ་བ་ཟ་བར་བྱེད་ཅིང་གཟུགས་བརྙན་གྱི་མདུན་དུ་ལྡོང་རོས་བླངས་ནས་ལག་
པ་ཁ་སྦྱར་བཞག་ནས་ཇི་སྲིད་གཟའ་ལས་གྲོལ་བ་དེ་སྲིད་དུ་བཟླས་པར་བྱའོ། །དེས་ཐིག་ལེ་བྱས་པས་སྲོག་ཆགས་ཐམས་ཅད་དགའ་བར་འགྱུར་རོ། །ཆོ་ག་འདི་
ཉིད་ཀྱིས་མ་ཤ་གཅིག་ཁར་བཅུག་སྟེ་ཇི་སྲིད་མྱུ་གུ་བྱུང་བ་དེ་སྲིད་དུ་བཟླས་པར་བྱའོ། །མྱུ་གུའི་ཕྱེ་མས་དབང་དུ་བྱེད་དོ། །ཕ་རོལ་འགུགས་པ་ལ་མྱུ་གུས་རྣམ་
པར་སྟང་བར་བྱེད་དོ། །ལྡོང་རོས་སྒྲུབ་པར་འདོད་པས་གཟུགས་བརྙན་གྱི་མདུན་དུ་ཨ་ཤྭཏྠའི་འདབ་མར་བཞག་ནས་འབུམ་ཡོངས་སུ་བཟླས་པར་བྱའོ། །ཉི་ཟླ་
གཟས་བཟུང་བ་ན་ཆོ་གས་བསྒྲུབ་པར་བྱ། གྲུབ་པ་ལ་ཐིག་ལེ་བྱས་ན་མི་སྣང་བར་འགྱུར་རོ། །ཚིམ་པར་བྱེད་པར་འདོད་པས་འོ་མ་ཅན་གྱི་ཤིང་གི་ཡམ་ཤིང་གིས་མེ་

95-1-374b

རབ་ཏུ་སྤར་ནས་འོ་མ་ཅན་གྱི་ཤིང་གི་ཡམ་ཤིང་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་རིག་པ་དང་བཅས་པ་ཚིམ་པར་འགྱུར་
རོ། །གང་གཅིག་ཏུ་མཉམ་པའི་གནས་གང་དུ་ཚངས་པའི་སྲིན་པོའམ། གཞན་སེམས་ཅན་གང་ལ་ལ་སོ་སོར་གནས་པ་དེར་སོང་ནས་འབུམ་ཟློས་ཤིག་དེས་འདི་འགྲུབ་པར་
འགྱུར་རོ། །གཏེར་སྩོལ་བར་བྱེད་དོ། །འོ་མ་དང༌། ནས་ཟན་བཟའ་ཞིང་རིང་བསྲེལ་དང་བཅས་པའི་མཆོད་རྟེན་རས་རིས་བཞུགས་སུ་གསོལ་ནས་ལོ་གཅིག་བཟླས་སོ། །དེ་
ནས་ནག་པོའི་བརྒྱད་པའམ། བཅུ་གཅིག་པ་ལ་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ནས་གཏོར་མ་དབུལ་བར་བྱའོ། །གནོད་སྦྱིན་རྣམས་ལ་གནོད་
སྦྱིན་གྱི་གཏོར་མ་སྲན་ཚོད་དང༌། ཀ་ཀ་མོ་ཊི་ཀ་དང༌། ཞོ་དང༌། ཆུར་བ་དང༌། འཁུར་བ་ཅན་སོ་ཁ་བ་དྷི་ལ་སོགས་པ་ཕྱི་རོལ་དུ་འབྱུང་པོ་ཐམས་ཅད་པའི་གཏོར་མ་ཕུལ་ནས་
རས་རིས་ཀྱི་སྤྱན་སྔར་འོ་མ་ཅན་གྱི་ཡམ་ཤིང་གི་མེ་ལའོ་མའི་ཤིང་གི་ཡམ་ཤིང་ཁྲུ་གང་གི་ཚད་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་
སྦྱིན་སྲེག་བྱའོ། །ཀུ་ཤའི་ཁྲེས་ལ་ཉེ་བར་འདུག་སྟེ་ནོར་བྱིན་ཅིག་གནོད་སྦྱིན་འོང་བར་འགྱུར་རོ། །མདུན་དུ་གནས་པ་ལ་དྲིའི་ཆུས་མཆོད་ཡོན་དབུལ་བར་བྱའོ། །དེ་ནས་དེ་

95-1-375a

རྣམས་བདག་གིས་ཅི་བགྱི་བར་བརྗོད་པར་བྱའོ་ཞེས་སྟོན་པར་བྱེད་དོ། །གནོད་སྦྱིན་བདག་གིས་བཀའ་སྒྲུབ་པར་གྱུར་ཅིག་དེ་བཞིན་དུ་གྱུར་
ཅིག་ཅེས་བྱས་ན་མི་སྣང་བར་འགྱུར་རོ། །དེ་ནས་བརྒྱ་ཕྲག་དུ་མའི་འཁོར་སོ་སོར་ལ་ལྷའི་གཞལ་དུ་མེད་པའི་བཟའ་བ་སོ་སོར་སྩོལ་བར་བྱེད་དོ། །ལྷ་རྣམས་ཀྱིས་རིན་
པོ་ཆེའི་ཅོད་པན་ལ་སོགས་པའི་རྒྱན་དང༌། བཅུད་དང༌། བཅུད་ལེན་དང༌། སྨན་རྣམས་རབ་ཏུ་སྩོལ་བར་བྱེད་དོ། །ཡང་ན་གང་ཚོལ་བ་དེའོ། །གནས་གང་དུ་གནོད་
སྦྱིན་མོ་རྣམས་ཀུན་ཏུ་གནས་པ་དེར་ས་ལ་མ་ལྷུང་བའི་བ་བྱུང་གིས་དཀྱིལ་འཁོར་བྱས་ནས་འབུམ་ཟློས་ཤིག །དེ་ནས་སེང་ལྡེང་གི་སོལ་བ་དུ་བ་མེད་པ་ལ་ཞོ་དང༌།
སྦྲང་རྩི་དང༌། མར་གྱིས་བཏགས་པའི་གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་བྱ་སྟེ་ཇི་སྲིད་ཐོ་རངས་ཀྱི་དུས་ལ་ཇི་ལྟར་མངོན་པར་འདོད་པའི་ལྷ་རྣམས་འོང་བར་
བྱེད་པ་དེ་སྲིད་དུའོ། །ལྷན་ཅིག་མཆོག་སྩོལ་བར་བྱེད་དོ། །ཡང་ན་ལྷའི་སྨན་སྩོལ་བར་བྱེད་དོ། །ཟོས་ན་ཚེ་བསྐལ་པར་འགྱུར་རོ། །བ་ཏུ་ཤཱརྠི་དང༌། དུར་བྷ་དང༌།
ཚེར་མ་རྣམས་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་བྱའོ། །གོས་རྙེད་དོ། །ཤུ་དག་ལ་སྟོང་ཕྲག་བརྒྱད་མངོན་པར་སྔགས་པར་བྱས་ནས་ཁར་བཅུག་ན་ཐ་སྙད་

95-1-375b

འདོད་པ་སྨྲ་བའི་མཆོག་ཏུ་འགྱུར་རོ། །དྲི་ཞིམ་པོའི་ཏིལ་མར་ལ་ཡོངས་སུ་བཟླས་ནས་ཁ་ལ་སྐུས་ཤིག །རྒྱལ་པོའི་ཁབ་ཏུ་སྨྲ་བའི་མཆོག་ཏུ་འགྱུར་རོ། །མིག་སྨན་ལ་སྟོང་ཕྲག་
བརྒྱད་མངོན་པར་སྔགས་པ་བྱས་ནས་མིག་ལ་མིག་སྨན་དུ་བྱའོ། །ཐ་སྙད་རྣམས་ལ་སྨྲ་བའི་མཆོག་ཏུ་འགྱུར་རོ། །ཉི་ཟླ་གཟས་བཟུང་བ་ན་རྣ་བའི་མིག་སྨན་ཁར་བཅུག་ནས་ཇི་
སྲིད་གྲོལ་བ་དེ་སྲིད་དུ་བཟླས་པར་བྱའོ། །དེ་ནས་དེ་ལ་བསྲུང་བ་བྱས་ནས་ཡང་དག་པའི་ཆོ་གས་བཏགས་པར་བྱའོ། །སྟོང་ཕྲག་བརྒྱད་དུ་མངོན་པར་སྔགས་པས་མིག་ལ་མིག་
སྨན་དུ་བྱའོ། །མི་སྣང་བར་འགྱུར་རོ། །སེམས་ཅན་ཐམས་ཅད་ལའོ། །རས་རིས་ཀྱི་སྤྱན་སྔར་འབུམ་སྦྱིན་སྲེག་བྱའོ། །དཔལ་མོ་མཐོང་ངོ༌། །གང་མཆོག་སྩོལ་བར་བྱེད་པའི་
མཆོག་རྙེད་དོ། །མི་སྨྲ་བར་སློང་མོ་ཟ་བས་འབུམ་ཟློས་ཤིག། མི་སྣང་བར་འགྱུར་རོ། །རས་རིས་ཀྱི་སྤྱན་སྔར་ལག་པ་གཡོན་པ་ཁུ་ཚུར་བཅངས་ནས་འབུམ་ཟློས་ཤིག་དེ་ནས་
གྲུབ་པར་འགྱུར་རོ། །ཁུ་ཚུར་བཅིངས་པས་མི་སྣང་བར་འགྱུར་ཏེ་བཀྲོལ་བས་སྣང་བར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་ནམ། ཆུ་ཀླུང་གི་འགྲམ་དུ་རས་རིས་
བཞུགས་སུ་གསོལ་ནས་པདྨ་འབུམ་གྱིས་སྦྱིན་སྲེག་བྱ་སྟེ་དཔལ་མོ་མཐོང་ངོ༌། །མཱ་ཥས་དེ་བཞིན་དུ་མཆོག་སྩོལ་པར་བྱེད་དོ། །ཆོ་ག་འདི་ཉིད་ཀྱིས་ཨུཏྤ་ལ་སྔོན་པོས་འབུམ་

95-1-376a

སྦྱིན་སྲེག་བྱ་སྟེ་གཏེར་མཐོང་ངོ༌། །གུ་གུལ་གྱི་རིལ་བུས་འབུམ་སྦྱིན་སྲེག་བྱ་སྟེ་དོང་ཙེ་འབུམ་རྙེད་དོ། །དྲི་ཞིམ་པོའི་མེ་ཏོག་འབུམ་སྦྱིན་སྲེག་བྱ་སྟེ་གོས་
བྱེ་བ་རྙེད་དོ། །གུ་གུལ་གྱིས་བདུག་པ་བརྒྱད་བརྒྱས་ཡིད་ལ་མངོན་པར་འདོད་པ་རྙེད་དོ། །རས་རིས་ཀྱི་སྤྱན་སྔར་ཉི་མ་སོ་སོར་ཡུངས་ཀར་སྟོང་ཕྲག་བརྒྱད་སྦྱིན་སྲེག་བྱ་སྟེ་ཉི་མ་
གསུམ་ལ་དོང་ཙེ་ཉི་ཤུ་རྩ་ལྔ་རྙེད་དོ། །ཆོ་ག་འདི་ཉིད་ཀྱིས་མཚན་མོ་བདུན་དུ་སྦྱིན་སྲེག་བྱའོ། །དོང་ཙེ་ཡང་དག་པར་རྙེད་དོ། །ལན་ཚྭ་ལས་བྱུང་བའི་གཟུགས་བརྙན་བྱས་
ནས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །འདོད་པའི་སྐྱེས་བུ་དང༌། བུད་མེད་དེ་དབང་དུ་འགྱུར་རོ། །བཞི་གས་ཀྱང་གོས་སོ། །ཡུངས་ཀར་ལ་མར་གྱིས་བཏགས་པའི་སྟོང་
ཕྲག་བརྒྱད་སྦྱིན་སྲེག་བྱའོ། །ཉི་མ་གསུམ་གྱིས་བགེགས་ཐམས་ཅད་ཉེ་བར་ཞི་བར་བྱེད་དོ། །ཆུར་རྐང་པ་གཅིག་བཅུག་ནས་དེ་བཞིན་དུ་ཐང་ལ་སྟེ་ཇི་སྲིད་དུ་ཆུར་གནས་པའི་
རྐང་པ་ཡང་བར་གྱུར་པ་དེ་སྲིད་དུ་བཟླས་པར་བྱའོ། །སྡིག་པ་ལས་གྲོལ་བར་འགྱུར་རོ། །ཨརྒའི་ཤིང་གིས་མེ་རབ་ཏུ་སྦར་ནས་སྐེ་ཚེ་སྟོང་ཕྲག་བརྒྱད་སྦྱིན་སྲེག་བྱ་སྟེ་ཉི་མ་
བདུན་གྱིས་ལས་ཀྱི་སྒྲིབ་པ་ཟད་པར་བྱེད་དོ། །ཚངས་མ་དང༌། སླེ་ཏྲེས་དང༌། ཤུ་དག་དང༌། པི་པི་ལིང་གི་ཕྱེ་མ་ཆ་མཉམ་པར་བྱས་ནས་སྦྲང་རྩི་དང་ལྷན་ཅིག་པས་འཕགས་

95-1-376b

པ་འཇམ་དཔལ་གྱི་སྤྱན་སྔར་ལན་ཉི་ཤུ་རྩ་གཅིག་ཡོངས་སུ་བཟླས་ནས་ལྷག་པར་བྱས་ཏེ་ཉི་མ་བདུན་ལ་དེ་བཞིན་དུ་ཡིད་གཞུངས་པར་འགྱུར་རོ། །ཟླ་བ་གཉིས་ཀྱིས་སྦྱོར་བས་ཐོས་
པ་འཛིན་པར་འགྱུར་རོ། །རས་རིས་ཀྱི་སྤྱན་སྔར་རམ། གཟུགས་བརྙན་གྱི་སྤྱན་སྔར་སྟོང་ཕྲག་བརྒྱད་བྱས་ནས་ཕྱིས་ཀློག་པར་བྱེད་དོ། །དེ་བཞིན་དུ་ཉི་མ་སོ་སོ་ལ་མི་སྨྲ་བར་བཟླས་
པར་བྱའོ། །ཡིད་གཞུངས་པར་འགྱུར་རོ། །བཅིངས་པའམ། འགགས་པར་ཡང་རུང་སྟེ་བཟླས་པ་ཙམ་ཉིད་ཀྱིས་གྲོལ་ལོ། །ཆོམ་རྐུན་ལ་ལྟས་ནས་བཟླས་པས་ཆོམ་རྐུན་གྱིས་
མི་ཚུགས་སོ། །ཏིལ་མར་ལ་སྟོང་ཕྲག་བརྒྱད་མངོན་པར་སྔགས་པར་བྱས་ནས་མགོ་ལ་སྐུས་ཤིག་སྐྱེ་བོ་ཐམས་ཅད་དགའ་བར་འགྱུར་རོ། །སངས་རྒྱས་བཅོམ་ལྡན་འདས་ཀྱི་
སྤྱན་སྔར་དཀྱིལ་འཁོར་ཉེ་བར་བྱུགས་པ་བྱས་ནས་མེ་ཏོག་གཅལ་དུ་བཀྲམ་སྟེ་ཁྱོར་བའི་ཆུ་ལ་ལན་བདུན་མངོན་པར་སྔགས་པར་བྱས་ནས་བཏུང་བར་བྱའོ། །ཉི་མ་བདུན་གྱིས་
ཡིད་གཞུངས་པར་འགྱུར་རོ། །སྔོན་གྱི་ཚིག་བླ་དྭགས་ཉམས་པར་བྱེད་དོ། །ཚངས་མའི་ཁུ་བ་ཞོ་གང་དང༌། འོ་མ་ཞོ་གང་དང༌། སྦྲང་རྩི་ཞོ་གང་ལ་བརྒྱད་བརྒྱར་ཡོངས་སུ་
བཟླས་ནས་ཉི་མ་རེ་རེ་བཏུང་བར་བྱ་སྟེ་ཇི་སྲིད་མཚན་མོ་ཉི་ཤུ་རྩ་གཅིག་གི་བར་དུའོ། །ཡིད་གཞུངས་པར་འགྱུར་ཞིང་ལྔ་བརྒྱ་འཛིན་པར་བྱེད་པ་དང༌། འཆང་བ་བྱེད་ཅིང་སྲུང་ངོ༌། །

95-1-377a

ཆུ་ལ་ལན་བདུན་བཟླས་ནས་མགོ་བོར་བླུགས་པས་དཀྱིལ་འཁོར་བཅིང་བའོ། །སེང་ལྡེང་གི་ཕུར་བུ་ལ་ལན་ཉི་ཤུ་རྩ་གཅིག་བཟླས་པ་དང༌། གུ་གུལ་
གྱི་བདུག་པས་སྟོན་པར་བྱེད་དོ། །དུག་གསོ་བ་ལ་ཆུ་གྲིས་སོ། །ལན་བདུན་བཟླས་པའི་ཡལ་འདབ་ཀྱིས་གདོན་འཇོམས་པར་བྱེད་དོ། །མེ་ཏོག་དཀར་པོའམ། གུ་གུལ་གྱི་
བདུག་པས་གདོན་གྱིས་ཟིན་པ་རྣམས་ལའོ། །ཁྲུས་སམ། སྲད་བུས་བདག་ཉིད་འཆིང་བའོ། །ཡུངས་ཀར་དཀར་པོ་དང༌། ཏིལ་འདྲེས་པ་ལ་མར་གྱིས་བཏགས་པའི་སྦྱིན་སྲེག་
མཚན་མོ་བྱ་སྟེ་མཆོག་སྦྱིན་པར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་དུ་ཟླ་བ་ཉ་བ་ལ་དད་པས་དཀྱིལ་འཁོར་ཉེ་བར་བྱུགས་ཏ་བུམ་པ་གང་བ་བརྒྱད་དང༌། ཕྲེང་
བ་བརྒྱད་དང༌། ཨ་ག་རུ་དང༌། ཏུ་རུཥྐ་དང༌། ཙནྡན་དང༌། ཀུན་ཏུ་རུ་སྐའི་བདུག་པ་སྲེག་ཅིང་བཟླས་པར་བྱའོ། །ལུས་ཀྱི་དངོས་གྲུབ་རབ་ཏུ་སྩོལ་ལོ། །རིང་བསྲེལ་དང་བཅས་
པའི་མཆོད་རྟེན་དུ་འོ་མ་དང༌། ནས་ཟན་ཟ་ཞིང་ཇི་ལྟར་འབྱོར་བའི་མཆོད་པ་བྱས་ནས་སྟོང་ཕྲག་བརྒྱ་བཟླས་པར་བྱའོ། །རྨུགས་པར་བྱེད་པ་དང༌། རྨོངས་པར་བྱེད་པ་ལ་སོགས་
པའི་ལས་རྣམས་ནུས་པར་འགྱུར་རོ། །ཕྱེ་ཟ་ཞིང་ཆུ་ཀླུང་གི་ཆུར་ཞུགས་ནས་འབུམ་བཟླས་པར་བྱའོ། །དབང་དུ་བྱེད་པ་དང༌། མི་སྣང་བ་དང༌། ལྡོང་རོས་ལ་སོགས་པས་སྒྲུབ་

95-1-377b

པ་རྣམས་ནུས་པར་འགྱུར་རོ། །ཀླུའི་གནས་སུ་ཀརྦཱ་བའི་བཏུས་པའི་སྦྱིན་སྲེག་བྱའོ། །ཀླུ་རྣམས་དབང་དུ་འགྱུར་རོ། །གང་ཚོལ་བ་དེ་རྙེད་དོ། །ལག་པ་གཡས་པའི་སོར་མོ་ལ་སྲུང་བ་
མངོན་པར་སྔགས་པ་བྱས་ནས་རྒྱལ་པོའི་མཐར་ཟློས་ཤིག །དབང་དུ་འགྱུར་རོ། །ཆོ་ག་འདི་ཉིད་ཁོ་ནས་རྒྱལ་པོ་དང༌། མ་ཧེ་དང༌། སྟག་དང༌། གཟིག་ལ་སོགས་པ་འཇིགས་
པར་བྱེད་དོ། །ཏིལ་གྱི་སྦྱིན་བསྲེག་གིས་རོ་ལྡན་མ་དབང་དུ་བྱེད་དོ། །ཤ་འཚོང་བས་བདག་ཉིད་སྲུང་བ་དང༌། གཞན་སྲུང་བའོ། །ལན་བདུན་མངོན་པར་སྔགས་པས་གཙུག་ཏོར་
བཅིང་བའོ། །གཡུལ་དང༌། རྒྱལ་པོའི་ཕོ་བྲང་དུ་རྩོད་པ་ལ་བཟླས་པས་རྒྱལ་བར་འགྱུར་རོ། །ཆུས་མངོན་པར་དབང་བསྐུར་བར་བྱེད་པར་འདོད་པས་རྩ་བ་དང༌། ནག་པོ་ལ་སོགས་
པ་མེད་པའི་བུམ་པ་བཞི་ཡལ་འདབ་ཀྱིས་ཁ་བརྒྱན་ཏེ་འབབ་ཆུ་དང༌། དྲི་དང༌། ས་བོན་ཐམས་ཅད་བཅུག་ནས་སྟོང་ཕྲག་བརྒྱད་མངོན་པར་སྔགས་པ་བྱས་ཏེ་ཆུ་དེས་བདག་ཉིད་ལ་མངོན་
པར་དབང་བསྐུར་ན་བདག་བགེགས་དང༌། ལོག་པར་འདྲེན་པ་ཐམས་ཅད་ལས་གྲོལ་ལོ། །སྐོམ་པ་དང༌། རིམས་ལས་དྲིའི་ཆུ་ལ་བརྒྱད་བརྒྱར་མངོན་པར་སྔགས་པ་བྱས་ནས་མངོན་
པར་གཏོར་བར་བྱ་སྟེ་རང་གནས་སུ་འགྱུར་རོ། །རོ་ལངས་ལ་སེང་ལྡེང་གི་ཕུར་བུས་བྱིས་པའི་སྦྱོར་བས་རབ་ཏུ་འབད་པ་འཁྲུལ་འཁོར་ལེགས་པར་བྱས་ནས་ཕྱོགས་བཞིར་སྐྱེས་

95-1-378a

བུ་ལག་ན་རལ་གྲི་ཐོགས་པ་བཞི་བཞག་སྟེ་སྙིང་གར་ཉེ་བར་འདུག་སྟེ་ལྕགས་ལས་བྱས་པའི་བླུགས་གཟར་གྱིས་ལྕགས་ཀྱི་ཕྱེ་མའི་སྦྱིན་སྲེག་བྱའོ། །འདིའི་
ཁ་ནས་ལྕེ་ངེས་པར་འབྱུང་སྟེ་རལ་གྲི་རྣོན་པོས་བཅད་ནས་ཨུཏྤ་ལ་སྔོན་པོ་དང་མཚུངས་པའི་རལ་གྲིར་འགྱུར་རོ། །དེ་བླངས་པས་འཁོར་དང་བཅས་པ་སྐྱེ་བར་འགྱུར་ཏེ་རིག་པ་
འཛིན་པའི་རྒྱལ་པོར་འགྱུར་རོ། །ལོ་བྱེ་བ་ཕྲག་བཅུ་གཅིག་ཏུ་འཚོ་བར་བྱེད་དོ། །དུས་ལ་བབ་པ་དང་ལྷ་རྣམས་སུ་ཉེ་བར་སྐྱེ་བར་འགྱུར་རོ། །ལྕགས་ལས་བྱུང་བའི་དཔྲལ་
རིས་པུབ་པ་མཚན་ཉིད་དང་ལྡན་པ་བྱས་ནས་རས་རིས་ཀྱི་སྤྱན་སྔར་འབུམ་བཟླས་པར་བྱའོ། །མཚན་མོ་བདུན་དུ་ལྷག་པར་གནས་པར་བྱས་ནས་སྟོང་ཕྲག་རྫོགས་པའི་སྲེག་
བླུགས་བྱ་སྟེ་དེ་ནས་ནག་པོའི་བཅུ་བཞི་ལ་མཚན་མོ་གསུམ་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ཏེ་གཏོར་མའི་ཆོ་ག་བྱས་ནས་བསྲུང་བ་དང༌། མཚམས་དང༌།
དཀྱིལ་འཁོར་བཅིང་བ་ལ་སོགས་པ་བྱས་ཏེ་འཕགས་པའི་དགེ་འདུན་ལ་ཇི་ལྟར་ནུས་པའི་སྟོན་མོ་བྱས་ནས་ཞབས་གཉིས་ལ་ཕྱག་བྱས་ཏེ་འཕགས་པའི་དགེ་འདུན་ལ་རྗེས་
སུ་གནང་བ་ཞུ་བར་བྱའོ། །རས་རིས་ཀྱི་སྤྱན་སྔར་ཡུངས་ཀར་གྱི་ཕུང་པོ་བྱས་ནས་དེ་ལ་གོང་ནས་གོང་དུ་བཟླས་པ་དབུལ་བར་བྱའོ། །གདོན་འཇུག་པ་ཐམས་ཅད་ལ་གུ་གུལ་

95-1-378b

གྱི་བདུག་པས་སོ། །དུས་མ་ཡིན་པའི་འཆི་བ་ཐམས་ཅད་རབ་ཏུ་ཞི་བར་བྱེད་དོ། །རླུང་དང༌། སྤྲིན་ཐམས་ཅད་གནོན་པ་ལ་བཟླས་པས་སོ། །ཡུངས་ཀར་ལ་བཟླས་ནས་དེ་མནན་པས་
ནམ་མཁར་གཏོར་བར་བྱ་སྟེ་ཆུ་རེངས་སོ། །སེང་ལྡེང་གི་ཕུར་བུ་ལ་ལན་བདུན་བཟླས་པས་ས་ལ་བརྐོ་བར་བྱའོ། །དགྲ་འམ། མཚོན་ཆ་ཐམས་ཅད་གནོན་པར་འགྱུར་རོ། །འཐབ་
པ་དང༌། རྩོད་པ་དང༌། འགྱེད་པ་རྣམས་ཐམས་ཅད་ལ་ཚོན་སྣ་ལྔ་པའི་སྲད་བུ་ལ་བརྒྱད་བརྒྱར་མངོན་པར་སྔགས་པར་བྱས་ནས་གསང་གནས་སུ་གདགས་པར་བྱ་སྟེ་འཁྲུགས་
བ་དང༌། འཐབ་པ་དང༌། རྩོད་པ་དང༌། འགྱེད་པ་རྣམས་རྣམ་པར་གནོན་པར་འགྱུར་རོ། །དུག་ཐམས་ཅད་དང༌། སྔགས་རྣམས་ལ་ཆུ་ལ་ལན་བདུན་བཟླས་པ་སྦྱིན་སྲེག་བྱ་སྟེ་
དུག་མེད་པར་འགྱུར་རོ། །ནོར་འདོད་པ་གཙང་མས་གོས་གཙང་མ་བགོས་ཏེ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་ཀུན་ཏུ་རུའི་བདུག་སྤོས་དབུལ་བར་
བྱའོ། །རྨི་ལམ་དུ་དགེ་བ་དང༌། མི་དགེ་བ་སྟོན་པར་བྱེད་དོ། །སྟོང་ཕྲག་བདུན་བཟླས་པས་དངུལ་སྦྱིན་པར་བྱེད་དོ། །ཐམས་ཅད་དབྱེ་བ་ལ་ཐལ་བས་སོ། །ལོངས་སྤྱོད་དོན་དུ་
གཉེར་བས་ཆུ་ཀླུང་འདུས་བའམ། ལྟེང་ཀར་གཙང་མའི་ཕྱོགས་སུ་རས་རིས་བཞུགས་སུ་གསོལ་ནས་བཟླས་པ་དང༌། སྦྱིན་སྲེག་བརྩམ་པར་བྱའོ། །པདྨ་ལ་ཞོ་དང༌། སྦྲང་རྩི་

95-1-379a

དང་། མར་གྱིས་བཏགས་པའི་སྦྱིན་སྲེག་འབུམ་བྱའོ། །ཡང་ན་འབུམ་ཕྲག་གཉིས་སོ། །དེ་ནས་འདོད་པ་ཐམས་ཅད་ཐོབ་པར་འགྱུར་རོ། །སྦྱིན་སྲེག་
འབུམ་ཕྲག་གསུམ་གྱིས་མི་སྣང་བར་འགྱུར་རོ། །སྦྱིན་སྲེག་འབུམ་ཕྲག་གསུམ་གྱིས་རྒྱལ་སྲིད་སོ་སོར་རྙེད་དོ། །སྦྱིན་སྲེག་འབུམ་ཕྲག་ཉི་ཤུ་རྩ་གཅིག་གིས་ནོར་གྱི་བདག་
པོ་ཆེན་པོར་འགྱུར་རོ། །གང་བླངས་པ་དེ་རྙེད་དོ། །ནམ་མཁའ་ལ་འགྲོ་བ་དང༌། མི་སྣང་བ་དང༌། ཕུར་བུ་རབ་ཏུ་འཇུག་པ་ལ་སོགས་པ་བྱེད་དོ། །དུར་བྷ་ལ་མར་གྱིས་བཏགས་
པ་འབུམ་བསྲེག་པར་བྱའོ། །ཉི་མ་བདུན་གྱིས་རྒྱས་པར་འགྱུར་རོ། །ཞོ་དང༌། སྦྲང་རྩི་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །མཚན་མོ་ཉི་ཤུ་རྩ་
གཅིག་གིས་རྒྱས་པར་འགྱུར་རོ། །དོང་ཙེ་སྟོང་རྙེད་དོ། །བུ་རམ་ལ་རབ་ཏུ་བཞག་པར་བྱ་སྟེ་དགྲ་ཐམས་ཅད་རེངས་པར་འགྱུར་རོ། །བ་བྱུང་གི་དཀྱིལ་འཁོར་བྱས་ནས་
སྲང་བུ་གསང་བའི་དཀྱིལ་འཁོར་གྱི་དབུས་སུ་བཞག་སྟེ་གུ་གུལ་གྱི་བདུག་པ་ཕུལ་ནས་སྔགས་བཟླས་པར་བྱའོ། །གལ་ཏེ་འཚོ་ན་སྲད་བུ་གར་བྱེད་དོ། །མི་འཚོ་ན་
གར་མི་བྱེད་དོ། །བ་བྱུང་གི་དཀྱིལ་འཁོར་ཁྲུ་བཞི་པ་བྱས་ནས་མེ་ཏོག་དང༌། བདུག་པ་ཕུལ་ཏེ་དེར་གནས་པས་བཟླས་པ་བྱའོ། །དགྲ་རྣམས་ལ་ལན་བདུན་ཡོངས་

95-1-379b

སུ་བཟླས་ནས་སའི་གནས་སུ་གདབ་བོ། །བྱད་སྟེམས་ཐམས་ཅད་མེད་པར་འགྱུར་རོ། །ཕ་རོལ་གྱི་དམག་ཚོགས་ལ་དབྱུག་པ་ལ་ཡོངས་སུ་བཟླས་ནས་དེར་འཕངས་པར་བྱ་སྟེ་གནོད་
པ་མེད་པར་འགྱུར་རོ། །བརྗེད་བྱེད་འཇུག་པ་ལ་ཨ་པ་མརྒའི་ཡམ་ཤིང་གིས་མེ་སྤར་ནས་ཏིལ་ནག་པོ་དང༌། ཀ་ར་བཱི་རའི་མེ་ཏོག་དཀར་པོ་བསྲེག་པའི་སྦྱིན་སྲེག་བྱའོ། །བརྗེད་བྱེད་
ཀྱི་གདོན་ཉམས་པར་བྱེད་དོ། །གདོན་ཐམས་ཅད་ལ་སྲད་བུ་ནག་པོ་བཅིང་བར་བྱའོ། །ཡེ་འབྲོག་མ་དང༌། འབྲས་དང༌། ཕོལ་མིག་དང༌། བཙོག་ཤུ་དང༌། ཁྱི་རྡོ་གཅོད་པ་ལས་
དཀར་པོ་སྟེ་སེམས་ཅན་ཐམས་ཅད་ལ་གནོད་པ་མེད་པར་འགྱུར་རོ། །ཉི་ཟླ་གཟས་བཟུང་བ་ན་སྨྱུང་བར་གནས་པ་བྱས་ནས་ཏིལ་མར་ལ་ཡོངས་སུ་བཟླས་ཏེ་ཏིལ་མར་གྱིས་གདོང་ལ་
བསྐུས་ནས་དགྲའི་ཁྱིམ་དུ་འཇུག་པར་བྱ་སྟེ་བྱམས་པའི་སེམས་སུ་འགྱུར་རོ། །ཆོ་ག་འདི་ཉིད་ཀྱིས་སོ་སོར་འབྲང་བ་བརྒྱད་བརྒྱར་མངོན་པར་སྔགས་པར་བྱས་ནས་ལག་པ་
ལ་བཅིངས་པས་གཡུལ་དུ་འཇུག་པར་བྱ་སྟེ་གཞན་གྱིས་མི་ཐུབ་པར་འགྱུར་རོ། །དུས་ཉིད་དུ་ལངས་ནས་རིང་བསྲེལ་དང་བཅས་པའི་མཆོད་རྟེན་དུ་དཀྱིལ་འཁོར་བྱས་ནས་ཆུ་
ཁྱོར་བ་གསུམ་པོ་རེ་རེ་ལ་ལན་བདུན་ཡོངས་སུ་བཟླས་ནས་བཏུང་བར་བྱའོ། །ཡིད་ཀྱིས་བརྗོད་པས་གཙོ་བོར་བྱ་སྟེ་ཇི་སྲིད་དུ་ཚོས་ཀྱི་བར་དུའོ། །དེ་ནས་ཟས་ཁམ་དང་པོ་ལ་

95-1-380a

ལན་གསུམ་ཡོངས་སུ་བཟླས་ནས་དུས་མ་ཡིན་པར་བརྒྱད་བརྒྱར་བཟླས་པ་བྱས་ནས་དེ་གཞག་པར་བྱའོ། །ལས་ཀྱི་སྒྲིབ་པ་ཐམས་ཅད་རྣམ་པར་དག་པར་
འགྱུར་རོ། །ངག་ཀྱང་ཡོངས་སུ་དག་པར་འགྱུར་ཏེ་ཉི་མ་རེ་རེ་ལ་ཤོ་ལོ་ཀ་བརྒྱ་འཛིན་པར་བྱེད་དོ། །དེ་བཞིན་དུ་ཉིན་མོ་བདུན་དུ་ཆུ་ལ་ལན་བདུན་བཟླས་པས་སོ། །ལྡོང་རོས་ཨ་
ཤྭཏྠའི་འདབ་མའི་ནང་དུ་བཏུམས་པར་བྱས་ནས་རས་རིས་ཀྱི་སྤྱན་སྔར་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །གཟུགས་བརྙན་གྱི་སྤྱན་སྔར་ཨ་
བ་མརྒའི་ཡམ་ཤིང་སྟོང་ཕྲག་བརྒྱད་ཀྱིས་སྦྱིན་སྲེག་བྱའོ། །རྒྱལ་པོ་རྒྱལ་པོའི་བློན་པོ་དང་བཅས་པ་དབང་དུ་འགྱུར་རོ། །འོ་མ་འཐུང་བ་འམ། ལོ་མ་ཟ་བ་གསོ་སྦྱོང་ཅན་གྱིས་རིང་
བསྲེལ་དང་བཅས་པའི་མཆོད་རྟེན་དུ་འབུམ་ཕྲག་གསུམ་ཟློས་ཤིག །དེ་ནས་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་ཏིལ་ནག་པོ་སྟོང་ཕྲག་བརྒྱད་སྦྱིན་སྲེག་བྱའོ།།
ཀཪྴ་པཎ་སྟོང་རྙེད་དོ། །གཟུགས་བརྙན་གྱི་སྤྱན་སྔར་གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །གང་འདོད་པའི་སྐྱེས་པ་དང༌། བུད་མེད་དབང་དུ་འགྱུར་
རོ། །གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་བྱོས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །ཡང་ན་རྒྱལ་པོའི་ཕོ་བྲང་དུ་ངག་འཛིན་པར་འགྱུར་རོ། །ཤུ་དག་

95-1-380b

ཁར་བཅུག་སྟེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་དབང་དུ་བྱེད་དོ། །དུ་བ་འཐུལ་བཞིན་པ་ལ་མི་སྣང་བར་འགྱུར་རོ། །འབར་
བས་ནམ་མཁའ་ལ་འགྲོ་བར་བྱེད་དོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་ནག་པོའི་བརྒྱད་པ་ནས་བརྩམས་ཏེ་པདྨ་འབུམ་སྦྱིན་སྲེག་བྱས་ན་རྒྱལ་
པོ་དབང་དུ་འགྱུར་རོ། །ཙནྡན་དམར་པོ་ལས་བྱུང་བའི་སོར་བཅུ་དྲུག་པ་ལ་གཟོ་བོ་གསོ་སྦྱོང་ཅན་གྱིས་ཤིང་གི་དབྱུག་པ་བྱེད་དུ་གཞུག་གོ །དེ་ནས་རས་རིས་ཀྱི་སྤྱན་སྔར་ཉིན་
མཚན་སྨྱུང་བར་གནས་པས་འབུམ་ཕྲག་གསུམ་བཟླས་པར་བྱའོ། །ཟླ་བ་ཉ་ལ་མཆོད་པ་རྒྱ་ཆེན་པོ་བྱས་ནས་ཤིང་གི་དབྱུག་པ་ལག་པ་གཡས་པས་བླངས་ཏེ་ཇི་སྲིད་དངོས་གྲུབ་
རྣམ་པ་གསུམ་དུ་གྱུར་པ་དེ་སྲིད་དུ་བཟླས་པའོ། །དྲོ་བཞིན་པ་ལ་སྨྲ་བར་བྱ་བ་འདོད་པ་ཐམས་ཅད་མྱུར་དུ་སྨྲ་བར་འགྱུར་རོ། །དུ་བ་འཐུལ་བས་མི་སྣང་བར་འགྱུར་རོ། །འབར་བས་
ནམ་མཁའ་ལ་འགྲོའོ། །རས་རིས་ལ་གོས་དཀར་པོས་ཀུན་ནས་གཡོགས་པར་བྱས་ནས་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །འཁོར་སྟོང་དང་བཅས་པ་འཕུར་བར་བྱེད་
དོ། །རས་རིས་ཀྱི་སྤྱན་སྔར་འོ་མ་དང༌། ནས་ཟན་ཟ་ཞིང་མི་སྨྲ་བར་ཀུ་ཤ་བཏིང་བའི་མལ་སྟན་ལ་ཚེས་གཅིག་ནས་བརྩམས་ནས་ཇི་སྲིད་ཟླ་བ་ཉའི་བར་དུ་འབུམ་ཕྲག་བཅུ་དྲུག་

95-1-381a

བཟླས་པར་བྱའོ། །ཨུ་དུམ་བཱ་རའི་ཡམ་ཤིང་གིས་སྟོང་ཕྲག་བརྒྱད་སྦྱིན་སྲེག་བྱ་སྟེ་ནད་ཐམས་ཅད་སེལ་བར་བྱེད་དོ། །དེ་ལ་ལྕགས་ལས་བྱུང་
བའི་པདྨ་སོར་དྲུག་པའམ། བརྒྱད་པ་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་སུ་གསོལ་ནས་དུས་གསུམ་དུ་ཡོངས་སུ་བཟླས་པར་བྱའོ། །འབུམ་
ཕྲག་ལྔ་བཟླས་པར་བྱ་སྟེ་ཕྱིས་མཆོད་པ་རྒྱ་ཆེན་པོ་བྱས་ཏེ་མཚན་མོ་གསུམ་དུ་སྨྱུང་བར་གནས་པས་རས་རིས་ཀྱི་སྤྱན་སྔར་པདྨ་བཞག་ནས་ཇི་སྲིད་འབར་བ་དེ་སྲིད་དུ་
བཟླས་པར་བྱའོ། །དེ་བླངས་པ་ཙམ་གྱིས་འཁོར་དང་བཅས་པ་སྐྲ་ལི་ཞིང་འཁྱིལ་བར་འགྱུར་རོ། །ཡིད་ཀྱིས་བྱེ་བ་ཟློས་ཤིག། གྲུབ་པར་འགྱུར་རོ། །གང་ཅུང་ཟད་བསམས་
པ་མ་ཚང་བ་མེད་པར་ཕུན་སུམ་ཚོགས་སོ། །ཕྱོགས་གང་དུ་འགྲོ་བ་དེར་བོང་བ་ལ་ལན་བདུན་བཟླས་པ་བྱས་ནས་འཕང་བར་བྱ་སྟེ་གདུག་པ་ཐམས་ཅད་གནོན་པར་འགྱུར་
རོ། །གོས་ལ་མངོན་པར་སྔགས་ནས་བགོ་བར་བྱ་སྟེ་བྱ་བ་རྩོམ་པ་ཐམས་ཅད་ལ་ཐོགས་པ་མེད་པར་འགྱུར་རོ། །གདོང་ལ་ཀུན་ཏུ་བྱབས་ན་སྨྲ་བའི་མཆོག་ཏུ་འགྱུར་རོ། །
དུག་རབ་ཏུ་ཉམས་པ་ལྡང་དུ་འཇུག་པར་བྱེད་དོ། །འབྱུང་པོའི་གདོན་གྲོལ་བར་བྱེད་དོ། །བགེགས་མཐུ་མེད་པར་བྱེད་དོ། །ཁྱིམ་དུ་རས་རིས་བཞུགས་སུ་བཅུག་ན་ཁྱིམ་གྱི་

95-1-381b

བདག་པོར་འགྱུར་རོ། །སོ་བའི་ཕུང་པོར་བཞུགས་སུ་བཅུག་ན་སོ་བ་འཕེལ་བར་འགྱུར་རོ། །དེ་བཞིན་དུ་འདབ་མར་བཞུགས་སུ་འཇུག་པར་བྱེད་ན་དེའི་དངོས་གྲུབ་དུ་འགྱུར་རོ། །དེ་
བཞིན་དུ་ཡོན་ཏན་བརྗོད་པ་གཞལ་དུ་མེད་པ་སྐྱེའོ། །དེ་ནས་ཞི་བ་ཅན་བྱེད་པར་འདོད་ན་ཞོ་དང༌། སྦྲང་རྩི་མར་གྱིས་བཏགས་པའི་དྲི་ཞིམ་པོའི་མེ་ཏོག་སྟོང་ཕྲག་བརྒྱད་སྦྱིན་སྲེག་
གྱིས་ཤིག །མཆོག་ཏུ་ཞི་བར་འགྱུར་རོ། །རྒྱས་པ་ཅན་ལ་ཏིལ་དང༌། འབྲས་ཐུག་པོ་ཆེ་དང༌། མོན་སྲན་སྡེའུ་དང༌། མོན་སྲན་གྲེའུ་ལ་སོགས་པ་རྣམས་ཞོ་དང༌། སྦྲང་རྩི་དང༌།
མར་གྱིས་བཏགས་པ་འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦར་ནས་སྟོང་ཕྲག་བརྒྱད་སྦྱིན་སྲེག་གྱིས་ཤིག། མཆོག་ཏུ་རྒྱས་པར་འགྱུར་རོ། །རས་རིས་ཀྱིས་སམ།
རས་རིས་མེད་པས་ཀྱང་རུང་སྟེ་གསོ་སྦྱོང་ཅན་གྱིས་སྐྱབས་གསུམ་ཡོངས་སུ་བཟུང་ནས་བྱང་ཆུབ་ཀྱི་སེམས་བསྐྱེད་དོ། །སྟོང་ཕྲག་བཅུ་བཟླས་པར་བྱའོ། །དེ་ནས་ཟླ་བ་ཉ་ལ་ཟླ་
བ་གཟས་བཟུང་བ་ན་འདོད་པ་ཅན་ཐམས་ཅད་ལ་གཏོར་མ་བྱིན་ནས་ཉིན་མཚན་དུ་སྨྱུང་བར་གནས་ཏེ་མཚན་ཐོག་ཐག་ཏུ་བཟླས་པར་བྱའོ། །དེ་ནས་ལས་ཐམས་ཅད་ནུས་པར་
འགྱུར་རོ། །ཁྱད་པར་ཐམས་ཅད་རང་གིས་ལེན་པར་བྱེད་དོ། །ཀུན་ནས་བྱབས་པ་ཙམ་གྱིས་འཚོ་བར་བྱེད་དུ་འཇུག་གོ །ཆུ་ལ་ལན་བདུན་བཟླས་པས་སྔགས་པར་གྱིས་ཤིག་

95-1-382a

ཀུན་ཏུ་མྱུར་བར་འཐུངས་ན་རང་གི་གནས་སུ་འགྱུར་རོ། །གདོན་དང༌། སྲོག་ཆགས་ལ་ཡུངས་ཀར་གྱི་སྦྱིན་སྲེག་སྟོང་གིས་ལྷ་མ་ཡིན་གྱི་ཕུག་གི་སྒོར་དེ་
ལྟར་རབ་ཏུ་བཞག་ནས་ངེས་པར་གནས་པས་འབུམ་བཟླ་བར་བྱའོ། །ལྷ་མ་ཡིན་གྱི་བུ་མོ་ངེས་པར་སོང་ནས་རབ་ཏུ་འཇུག་པར་བྱེད་དོ། །དེར་རབ་ཏུ་གནས་པས་གང་ཚོལ་བདེ་
རྙེད་དོ། །གང་དུ་འདོད་པ་དེར་ཀུན་ཏུ་གནས་སོ། །རྒྱ་མཚོའི་འགྲམ་དུ་རས་རིས་སོ་སོར་བཞུགས་ནས་རས་རིས་ལ་འབུམ་བཟླས་པས་ཀླུའི་རྒྱལ་པོ་རྒྱ་མཚོའང་རང་གིས་
གནས་སུ་རྗེས་སུ་འཇུག་པར་བྱེད་དོ། །དེ་ལ་ཡིད་བཞིན་གྱི་ནོར་བུ་བཙལ་བར་བྱ་སྟེ་དེ་བླངས་ནས་འདོད་པ་ཐམས་ཅད་ལ་སྤྱོད་པར་འགྱུར་རོ། །དེ་བཞིན་གཤེགས་པའི་
ཞིང་དུ་སྤྱོད་པར་བྱེད་དོ། །བསྐལ་པར་གནས་ཤིང་ཐོགས་པ་མེད་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་སྟོང་ཕྲག་བརྒྱད་མངོན་པར་སྔགས་པ་བྱས་ནས་
མདུད་པ་བྱེད་དོ། །བགེགས་དང༌། ལོག་པར་འདྲེན་པ་ཐམས་ཅད་བཅིངས་བར་འགྱུར་རོ། །ཆུ་ཀླུང་ངམ། ཆུ་གླིང་དུ་བསོད་སྙོམས་ཟ་ཞིང་འབུམ་ཕྲག་གསུམ་
བཟླས་པར་བྱའོ། །མི་སྣང་བར་འགྱུར་རོ། །ཙཱ་རུ་ཟ་ཞིང་ཆུ་ཀླུང་འདུས་པར་འབུམ་ཟློས་ཤིག །མི་སྣང་བར་འགྱུར་རོ། །མི་སྣང་བ་ཐམས་ཅད་ཀྱི་མངའ་བདག་ཏུ་

95-1-382b

འགྱུར་རོ། །ཡང་དག་པར་སྡོམ་པས་ལྷུང་བཟེད་ལག་པ་གཡས་པས་བླངས་ཏེ་སྐྱིལ་མོ་ཀྲུང་གིས་ཉེ་བར་འདུག་ལ་རས་རིས་ཀྱི་སྤྱན་སྔར་ཇི་སྲིད་འབར་བར་གྱུར་པ་དེ་སྲིད་དུ་
བཟླས་པར་བྱའོ། །རིག་པ་འཛིན་པར་འགྱུར་རོ། །བསྐལ་པར་གནས་ཤིང་རིག་པ་འཛིན་པའི་ཚོགས་ཐམས་ཅད་ཀྱིས་ཕྱག་བྱས་པར་འགྱུར་རོ། །ལྷུང་བཟེད་དང༌། མཁར་
གསིལ་ལ་སོགས་པ་རྣམས་ལ་ཆོ་ག་འདི་ཉིད་ཀྱིས་སོ། །ཉི་ཟླ་གཟས་བཟུང་བ་ན་དགེ་སློང་གིས་བསྒྲུབ་པར་བྱ་སྟེ་ཐམས་ཅད་འདི་ཉིད་ཁོ་ནས་བྱ་སྟེ་བསྐལ་བར་གནས་
ཤིང་ཚངས་པར་སྤྱོད་ཅིང་ཐོགས་པ་མད་པར་འགྲོ་བ་དང༌། ཇི་ལྟར་འདོད་པ་བཞིན་དུ་སྤྱོད་དོ། །བ་ལང་གི་གཅིན་དང༌། ནས་ཟན་ཟ་ཞིང་འབུམ་ཕྲག་གསུམ་བཟླས་པར་
བྱའོ། །ཡུལ་གྲུ་བརྒྱད་སོ་སོར་རྙེད་དོ། །པུ་སཱི་ལཱ་ཀའི་འདབ་མ་རྣམས་ཀྱིས་སྡིག་པ་དང༌། སྡོམ་དང༌། དུག་ཐམས་ཅད་འཇོམས་པར་བྱེད་དོ། །འབུམ་ཕྲག་གཉིས་
བཟླས་པས་སྦྲུལ་གྱི་མཆེ་བའི་དུག་ཀུན་ཏུ་འཇོམས་པར་བྱེད་དོ། །སྣ་མའི་མེ་ཏོག་གི་གནས་སུ་འགྱུར་རོ། །མལླི་ཀ་དང༌། ཨུཏྤ་ལ་དང༌། ཀུ་མུ་ད་དང༌། སཽ་གནྡྷ་ཏི་ཀ་
ལ་སོགས་པ་རྣམས་ཞོ་དང༌། སྦྲང་རྩི་དང༌། མར་གྱིས་བཏགས་ཏེ་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག་རྒྱལ་པོ་དང༌། རྒྱལ་པོའི་བློན་པོ་འམ། བྲམ་

95-1-383a

ཟེ་མདུན་ན་འདོན་ཡང་རུང་སྟེ་མཚན་མོ་བདུན་གྱིས་དབང་དུ་བྱེད་དོ། །རིག་པས་ཉམས་པ་ལ་གུར་གུམ་གྱིས་གྲོ་གའི་འདབ་མ་ལ་བྲིས་ནས་བཅོམ་ལྡན་
འདས་ཀྱི་སྤྱན་སྔར་རིང་བསྲེལ་དང་བཅས་པའི་མཆོད་རྟེན་དུ་བརྒྱ་བཟླས་པར་བྱའོ། །ཐོ་རངས་གང་བར་འགྱུར་རོ། །ཡུངས་ཀར་ལ་ལན་བདུན་བཟླས་པ་གྲོང་ངམ། གྲོང་
ཁྱེར་དུ་ཐོར་ཅིག། དེར་སེམས་ཅན་རྣམས་ཤིང་བཞིན་དུ་གཉིད་ལོག་པར་བྱེད་དོ། །ཇི་སྲིད་ཉི་མ་འཆར་གྱི་བར་དུའོ། །བུད་མེད་དམ། སྐྱེས་པའང་རུང་སྟེ་དབང་དུ་
བྱེད་པར་འདོད་ན་ཕྱོགས་གང་ན་དེའི་ཁྱིམ་ཡོད་པའི་ཕྱོགས་དེར་ཁ་བལྟས་ཏེ་མཚན་མོ་སྟོང་ཕྲག་བརྒྱད་ཡོངས་སུ་བཟླས་ན་རྨི་ལམ་དུ་མཐོང་བ་སྦྱིན་ཞིང་ཉི་མ་བདུན་
གྱིས་དབང་དུ་འགྱུར་རོ། །ཆུ་ལ་ལན་བདུན་བཟླས་པས་མཆེ་བ་ཅན་ཐམས་ཅད་ཀྱི་མཆུ་བཅིང་བར་བྱེད་དོ། གཏེར་བཅིང་པ་ལ་འང་སེང་ལྡེང་གི་ཕུར་པ་ལ་ལན་ཉི་ཤུ་རྩ་
གཅིག་བཟླས་ནས་གཏེར་གྱི་གནས་སུ་གྲྭ་བཞི་གདབ་བོ། །གཏེར་བཅིང་བ་བྱས་པར་འགྱུར་རོ། །ཁྱོར་བའི་ཆུ་ལ་ལན་བདུན་མངོན་པར་སྔགས་པ་བྱས་ནས་ཆུ་ལ་
གཏོར་ན་གཏུམ་པོ་རྣམས་ཀྱིས་ཉ་འཇོམས་པར་མི་ནུས་སོ། །ས་ཕ་ལི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །མི་སྣང་བར་བྱེད་དོ། །རྟའི་སྦངས་ལ་

95-1-383b

ལན་བདུན་བཟླས་པས་གདུག་པ་སྦྱིན་པར་བྱེད་དོ། །སྦལ་པ་འཇོམས་སོ། །མེ་ཏོག་གམ། འབྲས་བུས་ཀྱང་རུང་སྟེ་ལན་བདུན་བཟླས་པས་སྦྲང་བུ་འཇོམས་སོ། །དབང་དུ་བྱེད་
པ་ལ་རྒྱལ་པོའི་སྒོར་སོ་ཤིང་ཟ་བ་ལ་སོ་ཤིང་སྦྱིན་པ་དང༌། འབྲས་བུ་སྦྱིན་པ་དང༌། དྲི་སྦྱིན་པའོ། །ས་གཞི་བཅིང་བ་དང༌། ཆོམ་རྐུན་བཅིང་བ་དང༌། མཆེ་བ་ཅན་ཐམས་
ཅད་རེངས་པ་དང༌། གཏན་པ་གཅོག་པ་དང༌། མེ་རེངས་པ་དང༌། དུག་འདྲེན་པ་དང༌། དུག་འཕོ་བ་དང༌། དུག་བཅིང་བ་དང༌། འབྱུང་པོ་དབང་དུ་བྱེད་པ་དང༌། མཁའ་
འགྲོ་མའི་གདོན་ལས་དགྲོལ་བ་དང༌། རིམས་མངག་པ་དང༌། བདག་ཉིད་སྲུང་བ་དང༌། གཞན་སྲུང་བ་དང༌། རོ་ལངས་སློང་བར་བྱེད་པ་དང༌། ཕུག་ཏུ་འཇུག་པར་བྱེད་པ་
དང་། མཚམས་བཅིང་བ་རྣམས་ལ་འང་བཟླས་པ་ཙམ་གྱིས་སོ། །མི་སྣང་བར་འདོད་པས་ཤིང་ཤ་ཏཱ་པ་རིའི་རྩ་བ་ལ་སྟོང་མངོན་པར་སྔགས་པ་བྱས་ནས་ལག་པས་ཆིངས་
ཤིག། མི་སྣང་བར་འགྱུར་རོ། །རས་རིས་ཀྱི་སྤྱན་སྔར་བཟླས་པ་བྱས་ནས་ཕྱི་ནས་མེ་ཏོག་བརྒྱད་པ་དཔའ་བོའི་རིན་གྱིས་ཉོས་པ་བླངས་ཏེ་ཞོ་དང༌། སྦྲང་རྩི་དང༌། མར་གྱིས་
བཏགས་པའི་སྦྱིན་སྲེག་བྱའོ། །ཇི་སྲིད་རྩ་བའི་རིན་གྱི་ཚད་དུ་བྱས་པས་བརྒྱ་འགྱུར་གྱི་རིན་རྙེད་དོ། །དེ་ནས་ཟླ་བ་གཟས་བཟུང་བ་ན་བྱང་ཆུབ་ཤིང་གི་འོག་ཏུ་དྲི་དང༌། མེ་

95-1-384a

ཏོག་དང༌། བདུག་པས་མཆོད་པ་བྱས་ནས་ལྡོང་རོས་སྲང་གཅིག་བླངས་ཏེ་ཨ་ཤྭཏྠའི་འདབ་མ་བདུན་གྱི་སྟེང་དུ་བཞག་ནས་ལུས་རྣམ་པར་
བཅོམ་ནས་བཞག་པར་བྱ་སྟེ་སྐད་ཅིག་དེ་ཉིད་ལ་དེ་སྐྱེ་སྟེ་རིག་པ་འཛིན་པར་འགྱུར་རོ། །ལྷ་དང༌། ཀླུ་དང༌། གནོད་སྦྱིན་ཐམས་ཅད་ལ་ཐོགས་པ་མེད་པར་འགྱུར་
རོ། །ལྷའི་རྣ་བ་དང༌། ཡིད་ལྟར་མགྱོགས་པ་དང༌། ཉི་མ་འཆར་ཀའི་མདོག་ཅན་རིག་པ་འཛིན་པ་ཐམས་ཅད་ཀྱིས་མང་དུ་འདོད་པར་འགྱུར་རོ། །རིག་པ་འཛིན་པ་བརྒྱ་
ཕྲག་གིས་ཡོངས་སུ་བསྐོར་བར་འགྱུར་རོ། །གི་ཝང་སྒྲུབ་པར་འདོད་པས་འོ་མ་དང༌། ནས་ཟན་ཟ་ཞིང་འབུམ་བཟླས་པར་བྱའོ། །ཟླ་བ་གཟས་བཟུང་བ་ན་ལོ་མ་
བདུན་པའི་འདབ་མའི་སྟེང་དུ་བྱིན་ནས་རིང་བསྲེལ་དང་བཅས་པའི་མཆོད་རྟེན་དུ་གི་ཝང་རྣམ་པར་དོར་ནས་ཇི་སྐད་གསུངས་པའི་ཆོ་གས་བསྒྲུབ་པར་བྱའོ། །ཇི་སྲིད་
འབར་བར་གྱུར་པར་རོ། །ཐིག་ལེ་བྱས་ནས་རྒྱན་གྱིས་བརྒྱན་པའི་རིག་པ་འཛིན་པ་འདོད་པའི་གཟུགས་ཅན་དུ་འགྱུར་རོ། །ལོ་སྟོང་དུ་འཚོ་བར་འགྱུར་རོ། །མིག་སྨན་
སྒྲུབ་པར་འདོད་པས་སོ་སོ་བཱི་ར་མ་ན་སྲང་གཅིག་བླངས་ནས་མེས་གདུངས་བཟང་པོར་བྱས་ནས་མིག་སྨན་གྱི་ལས་རྣམས་རྟོགས་པར་བྱ་སྟེ་ཟླ་བ་གཟས་བཟུང་བ་ན་

95-1-384b

ཆུར་རབ་ཏུ་ཞུགས་ནས་ཇི་སྲིད་གྲུལ་བུམ་དུ་གྱུར་པ་དེ་སྲིད་དུ་བཟླས་པར་བྱའོ། །སྐད་ཅིག་ལ་བཅག་པ་ཙམ་གྱིས་གཟི་བརྗིད་དང་ལྡན་པའི་རིག་པ་འཛིན་པ། རྒྱན་ཐམས་ཅད་ཀྱིས་
རྣམ་པར་བརྒྱན་པ། རྣ་རྒྱན་དང༌། ཅོད་པན་འཆང་བའི་རིག་པ་འཛིན་པ་རྣམས་ཀྱིས་མི་གནོད་པར་འགྱུར་ཞིང་འཁོར་དང་བཅས་པ་འཕུར་བར་བྱེད་དོ། །ལོ་སྟོང་ཕྲག་ལྔར་འཚོ་
བར་བྱེད་དོ། །པདྨ་འམ། ཨུཏྤ་ལ་འབུམ་སྦྱིན་སྲེག་བྱའོ། །གསེར་སྟོང་སོ་སོར་རྙེད་དོ། །པཱ་ལ་ཤའི་ཡམ་ཤིང་འབུམ་སྦྱིན་སྲེག་བྱའོ། །གསེར་སྟོང་རྙེད་དོ། །མཚན་མོ་
གསུམ་དུ་སྨྱུང་བར་གནས་བས་འོ་མ་དང༌། ནས་ཟན་ཟ་ཞིང་བསྒྲུབ་པར་བྱ་སྟེ་རྒྱལ་པོ་དབང་དུ་བྱེད་དོ། །འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦར་ནས་ཉི་མ་བདུན་
དུ་ཡུངས་ཀར་དཀར་པོ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་ཉི་མ་བདུན་ནམ། བདུན་གཉིས་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག །ལྷག་པར་
རྟོགས་པ་དབང་དུ་འོང་ངོ༌། །རྒྱལ་པོའི་བློན་པོ་དབང་དུ་བྱེད་པ་ལ་ཨརྒྷའི་ཤིང་གིས་མེ་རབ་ཏུ་སྦར་ནས་ཉི་མ་བདུན་དུ་ཡུངས་ཀར་རྒྱལ་པོའི་སྦྱིན་སྲེག་བྱས་ནས་དབང་དུ་
འགྱུར་རོ། །རིགས་བཞི་དབང་དུ་བྱེད་པ་ལ་རས་རིས་ཀྱི་སྤྱན་སྔར་ཉི་མ་བདུན་དུ་ཐུན་གསུམ་དུ་ཏིལ་ནག་པོ་དང༌། ཞོ་དང༌། སྦྲང་རྩི་དང༌། མར་གྱིས་བཏགས་པའི་སྦྱིན་

95-1-385a

སྲེག་སྟོང་ཕྲག་བརྒྱད་གྱིས་ཤིག། སེམས་ཅན་ཐམས་ཅད་དབང་དུ་འགྱུར་རོ། །ཆོ་ག་འདི་ཉིད་ཀྱིས་ཏིལ་གྱི་སྦྱིན་སྲེག་གྱིས་ཤིག །སེམས་
ཅན་ཐམས་ཅད་དབང་དུ་བྱེད་དོ། །ཨརྒའི་ཡམ་ཤིང་འབུམ་སྦྱིན་སྲེག་གྱིས་ཤིག། གསེར་སྲང་བརྒྱ་རྙེད་དོ། །ཤིང་པི་ནཱ་ཀའི་སྦྱིན་སྲེག་གྱིས་ཤིག། སྐྱེ་བོ་ཐམས་ཅད་
དགའ་བར་འགྱུར་རོ། །ཏམྦུ་ལའི་ཕྱེ་མ་འབུམ་སྦྱིན་སྲེག་གྱིས་ཤིག། ཅོད་པན་བཅིངས་པར་འགྱུར་རོ། །ཕྱག་གཡས་པས་མིག་ནད་སེལ་བར་བྱེད་དོ། །རིམས་ཀྱིས་
བཏབ་པ་ལ་ཀུ་ཤས་ཕྱགས་པས་སོ། །གཞོན་ནུ་མས་བཀལ་བའི་སྲད་བུ་ལ་བརྒྱད་བརྒྱ་བཟླས་ཏེ་ཆིངས་ཤིག། སྐལ་བ་བཟང་པོར་འགྱུར་རོ། །ཨརྒའི་ཤིང་གིས་མེ་
རབ་ཏུ་སྦར་ནས་ཏིལ་སྟོང་ཕྲག་བརྒྱ་སྦྱིན་སྲེག་གྱིས་ཤིག །བཟའ་བ་མི་ཟད་པ་འབྱུང་བར་འགྱུར་རོ། །འབྲུ་ཐམས་ཅད་གནས་གཅིག་ཏུ་བྱས་ནས་སྟོང་ཕྲག་བརྒྱ་སྦྱིན་
སྲེག་གྱིས་ཤིག །འབྲུ་ཐམས་ཅད་མི་ཟད་པར་འགྱུར་རོ། །ཤིང་ཝ་ཊ་འཆིང་བ་ཅན་གྱི་སྦྱིན་སྲེག་གྱིས་ཤིག །རྫས་ཟད་མི་ཤེས་པར་འགྱུར་རོ། །སྦྲང་རྩི་ཅན་གྱི་
ཤིང་སྟོང་ཕྲག་བརྒྱ་སྦྱིན་སྲེག་གྱིས་ཤིག །ནོར་སྐྱེ་བར་འགྱུར་རོ། །ལྡོང་རོས་དང༌། བ་བླ་དང༌། ཅུ་གང་གཅིག་ཏུ་བྱས་ནས་རས་རིས་ཀྱི་སྤྱན་སྔར་སྟོང་ཕྲག་བརྒྱད་མངོན་

95-1-385b

པར་སྔགས་པར་བྱ་སྟེ་བྱང་ཆུབ་ཤིང་གི་འདབ་མར་བཞག་ནས་ཟློས་ཤིག །དེ་ནས་དེས་གི་ཝང་གྲུབ་པར་འགྱུར་རོ། །བུད་མེད་དམ། སྐྱེས་པ་གང་ལ་བྱིན་པ་དེ་དབང་དུ་འགྱུར་
རོ། །འབྲས་ཡོས་ཀྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཇི་སྲིད་ཉི་མ་བདུན་གྱི་བར་དུའོ། །བགེགས་མེད་པར་འགྱུར་རོ། །རས་རིས་ཀྱི་སྤྱན་སྔར་དོང་ཀའི་མེ་ཏོག་
འབུམ་སྦྱིན་སྲེག་གྱིས་ཤིག། རྣམ་པར་བཏགས་པའི་གོས་བྱེ་བ་བཅུ་གཉིས་རྙེད་དོ། །ཟན་དང༌། ཞོ་ལྷན་ཅིག་སྦྱིན་སྲེག་གྱིས་ཤིག །ཇི་སྲིད་འཆོའི་བར་དུ་བཟའ་བ་མ་
ཚང་བ་མེད་པ་ཉིད་དུ་འགྱུར་རོ། །མར་གྱི་སྲེག་བླུགས་སྟོང་ཕྲག་སྦྱིན་སྲེག་གྱིས་ཤིག། གྲོང་རྙེད་དོ། །བྱེ་བ་བཟླས་པས་འཁོར་བརྒྱ་དང་བཅས་པའི་རིག་པ་འཛིན་པར་འགྱུར་
རོ། །བུད་མེད་དམ། སྐྱེས་པ་དབང་དུ་བྱེད་པར་འདོད་པས་གུ་གུལ་གྱི་རིལ་བུ་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་སྦྱིན་སྲེག་བྱ་སྟེ་མིང་སྨོས་པ་དེ་དབང་དུ་འགྱུར་
རོ། །ཤུ་དག་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་ཁར་བཅུག་ན་སྨྲ་བའི་མཆོག་ཏུ་འགྱུར་རོ། །ལམ་དུ་འབུམ་ཟློས་ཤིག། བཟའ་བ་དང༌། བཏུང་བ་ཞིམ་པོ་གང་
བླངས་པ་རྙེད་དོ། །འབུམ་སྦྱིན་སྲེག་གྱིས་ཤིག །དཔལ་དང་ལྡན་པར་འགྱུར་རོ། །ཏིལ་དང༌། འབྲས་ཐུག་པོ་ཆེ་རྣམས་མ་ཤ་དང་ལྷན་ཅིག་སྟོང་ཕྲག་བརྒྱ་སྦྱིན་སྲེག་གྱིས་

95-1-386a

ཤིག། གང་འདོད་པ་དེ་དབང་དུ་བྱེད་དོ། །སིནྡྷུ་བཱ་རའི་མེ་རབ་ཏུ་སྦར་ནས་བཙོས་པ་ཐམས་ཅད་ཀྱི་ཕུད་ཀྱི་སྦྱིན་སྲེག་གྱིས་ཤིག། ཇི་ལྟར་གྲུབ་
པ་དང༌། བཟའ་བ་ཟད་མི་ཤེས་པར་འགྱུར་རོ། །གང་འདོད་པའི་ཅོད་པན་བཅིངས་པ་རྙེད་དོ། །ནིམྦའི་མེ་ཏོག་འབུམ་གྱི་སྦྱིན་སྲེག་གྱིས་ཤིག །སྐྱེ་བོ་ཐམས་ཅད་དགའ་
བར་འགྱུར་རོ། །མ་ཉམས་པའི་འབྲས་སཱ་ལུ་དང༌། ཐུག་པོ་ཆེ་རྣམས་སྦྱིན་སྲེག་གྱིས་ཤིག །གྲོང་རྙེད་དོ། །མྱ་ངན་མེད་པའི་ཤིང་གིས་མེ་རབ་ཏུ་སྦར་ནས་ལྷའི་སྲེག་
བླུགས་འབུམ་སྦྱིན་སྲེག་གྱིས་ཤིག། བུ་མོ་གང་དོན་དུ་གཉེར་བ་དེ་སོ་སོར་རྙེད་དོ། །རས་རིས་ཀྱི་སྤྱན་སྔར་ཨ་ག་རུའི་བདུག་པ་བསྲེགས་ཏེ་འབུམ་བཟླས་སོ། །དེ་ནས་
ཡུལ་དེའི་རྒྱལ་པོ་བཀའ་བསྒོ་བར་བྱེད་པར་འགྱུར་རོ། །སློང་མོ་ཟ་བ་འམ། ཙཱ་རུ་ཟ་བས་གསོ་སྦྱོང་ཅན་གྱིས་འབུམ་ཕྲག་ལྔ་བཟླས་པར་བྱ་སྟེ་སའི་རྒྱལ་སྲིད་སོ་སོར་
རྙེད་དོ། །འོ་མ་དང༌། ནས་ཟན་ཟ་བར་གྱུར་པས་འབུམ་ཕྲག་བརྒྱད་བཟླས་ཏེ་པདྨ་དཀར་པོ་འབུམ་དབུལ་བར་བྱའོ། །ཀུན་ནས་རྒྱལ་སྲིད་སོ་སོར་རྙེད་དོ། །དུར་བྷ་དང་
བྱུ་རུ་སྟོང་ཕྲག་བརྒྱར་སྦྱིན་སྲེག་བྱས་ན་ཚེ་རིང་པོར་འགྱུར་རོ། །ཡུངས་ཀར་དཀར་པོ་སྟོང་ཕྲག་བརྒྱར་སྦྱིན་སྲེག་གྱིས་ཤིག །ནད་ལས་གྲོལ་ལོ། །འོ་མའི་སྣོད་ཀྱིས་

95-1-386b

ཨ་མྲའི་འདབ་མ་སྟོང་ཕྲག་བརྒྱ་སྦྱིན་སྲེག་གྱིས་ཤིག །ནད་ཐམས་ཅད་ལས་གྲོལ་བར་འགྱུར་རོ། །པྲི་ཡང་ཀུའི་སྙིང་པོ་ཚད་གང་ཡིན་པ་འབུམ་སྦྱིན་སྲེག་བྱེད་པ་ཚད་དེའི་དོང་ཙེ་
རྙེད་དོ། །འོ་མའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག། ནད་གྲོལ་ལོ། །བཟའ་བ་དོན་དུ་གཉེར་ན་བཟའ་བའི་སྦྱིན་སྲེག་གྱིས་ཤིག། རིའི་རྩེ་མོར་འཛེགས་ཏེ་སློངས་
མོ་ཟ་ཞིང་འབུམ་ཕྲག་གསུམ་བཟླས་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་པས་ཨ་ཤྭ་ཏྠའི་ཤིང་གིས་མེ་རབ་ཏུ་སྦར་ནས་ཏིལ་ལ་ཞོ་དང༌། སྦྲང་རྩི་དང༌། མར་
གྱིས་བཏགས་པའི་མཚན་ཐོག་ཐག་ཏུ་སྦྱིན་སྲེག་གྱིས་ཤིག །རྒྱལ་པོར་འགྱུར་རོ། །ཏིལ་དང༌། མར་གྱི་སྦྱིན་སྲེག་གིས་ཐམས་ཅད་སྒྲུབ་པར་བྱེད་དོ། །སྦྲང་རྩིས་སྦྱིན་སྲེག་
གྱིས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །མར་གྱི་སྦྱིན་སྲེག་གྱིས་ཤིག །གཟི་བརྗིད་དང་ལྡན་པར་འགྱུར་རོ། །འོ་མའི་སྦྱིན་སྲེག་གྱིས་ཤིག། ཞི་བར་འགྱུར་རོ། །
ཞོའི་སྦྱིན་སྲེག་གྱིས་ཤིག། རྒྱས་པར་འགྱུར་རོ། །རིའི་རྩེ་མོར་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་གྱི་མཆོད་རྟེན་རིང་བསྲེལ་དང་བཅས་པའི་མཆོད་རྟེན་བཞུགས་
ནས་པདྨ་སྟོང་ཕྲག་བརྒྱ་ཕུལ་ཅིག །རྒྱལ་པོ་འམ། ཡུལ་གྱི་བདག་པོར་འགྱུར་རོ། །ལས་རྣམས་གྲུབ་པར་མ་གྱུར་ན་ཡུལ་གྲུ་བརྒྱ་རྙེད་དོ། །རྒྱལ་པོ་དབང་དུ་བྱེད་པ་དང༌། ཀུན་

95-1-387a

ནས་འཇུག་པར་བྱེད་པ་ལ་ཟླ་བ་གཟས་བཟུང་བ་ན་བ་སེར་སྐྱའི་མར་ཟངས་ཀྱི་སྣོད་དུ་འཇོག་ཏུ་བཅུག་ནས་ཟངས་ཀྱི་ཐུར་མ་ལ་ཇི་སྲིད་དངོས་གྲུབ་
རྣམ་པ་གསུམ་དུ་འགྱུར་གྱི་བར་དེ་སྲིད་དུ་བཟླས་པར་བྱའོ། །ཝུ་བ་འབྱུང་བཞིན་པ་ལ་ཐོས་པ་འཛིན་པར་འགྱུར་རོ། །དུ་བ་འཐུལ་བཞིན་པ་ལ་མི་སྣང་བར་འགྱུར་རོ། །འབར་
བས་ནམ་མཁའ་ལ་འགྲོའོ། །སྔོན་སྤྱད་པ་བྱས་པས་དཀར་པོའི་ཚེས་གཅིག་ནས་བརྩམས་ཏེ་ཇི་སྲིད་ཟླ་བ་ཉའི་བར་དུ་མེ་ཏོག་ཕུར་མ་དང༌། བླ་རེ་ཡོངས་སུ་བྲེ་བ་བྱས་
ནས་དྲི་ཞིམ་པོའི་དྲིས་མཐོ་གང་གི་ཚད་ཀྱི་དཀྱིལ་འཁོར་བྱས་ནས་རྣམ་པ་སྣ་ཚོགས་པའི་དྲི་དང༌། མེ་ཏོག་གི་མཆོད་པ་བྱས་ནས་གཏོར་མ་དབུལ་ཞིང་མར་གྱི་མར་མེ་སྟོང་
ཕྲག་བརྒྱད་དབུལ་བར་བྱའོ། །དེ་ནས་ཟླ་བ་ཉ་ལ་སྐྱིལ་མོ་ཀྲུང་གིས་ཉེ་བར་འདུག་སྟེ་ཇི་སྲིད་གང་དུ་བཻ་གྷ་སྟ་ནི་ཏ་ཞེས་པའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །དེ་ནས་
མྱུར་དུ་མཚན་མ་སྐྱེ་བར་འགྱུར་ཏེ་མེ་ཏོག་གི་ཆུན་པོ་གཡོ་བ་དང༌། མར་མེའི་རྩེ་མོ་འཕེལ་བ་དང༌། འོད་ཟེར་འབྱུང་བ་དང༌། རས་རིས་འགུལ་བ་སྟེ་འདི་རྣམས་མཐོང་
ནས་གང་སྒྲུབ་པར་བྱེད་པ་དེ་འགྲུབ་ཏེ་སྡིག་པ་ཟད་པར་ཡང་འགྱུར་རོ། །ལྷ་དང༌། ཀླུ་དང༌། གནོད་སྦྱིན་དང༌། དྲི་ཟ་དང༌། ལྷ་མ་ཡིན་དང༌། ནམ་མཁའ་ལྡིང་དང༌། མི་འམ་

95-1-387b

ཅི་དང༌། ལྟོ་འཕྱེ་ཆེན་པོ་རྣམས་དབང་དུ་བྱེད་པར་འདོད་པས་རས་རིས་ཀྱི་སྤྱན་སྔར་མཚན་མོ་བདུན་དུ་ཐུན་གསུམ་དུ་སེང་ལྡེང་གི་སོལ་བས་མེ་རབ་ཏུ་སྦར་ནས་ལན་ཚྭ་དང༌། ཏིལ་
དང་། ཡུངས་ཀར་རྣམས་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །ཆུ་དང༌། ཐལ་བ་དང༌། ཡུངས་ཀར་གང་
ཡང་རུང་བ་ལ་སྟོང་ཕྲག་བརྒྱད་མངོན་པར་སྔགས་པ་བྱས་ནས་ཕྱོགས་བཞིར་ཐོར་ཅིག །དཀྱིལ་འཁོར་བཅིང་བ་བྱས་པར་འགྱུར་རོ། །རས་རིས་ཀྱི་སྤྱན་སྔར་རྣམ་པ་སྣ་ཚོགས་
པའི་གཏོར་མ་ཕུལ་ནས་མཆོད་པ་རྒྱ་ཆེན་པོ་བྱ་སྟེ་པདྨ་འདབ་མའི་གི་ཝང་བཞག་ནས་སྐྱིལ་ཀྲུང་གིས་ཉེ་བར་འདུག་སྟེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་
པར་བྱའོ། །དྲི་གཞན་པ་ལས། སེམས་ཅན་ཐམས་ཅད་དུ་བྱད་པ་དང༌། ལོ་སྟོང་དུ་འཚོ་བར་བྱེད་དོ། །ཁྲོ་བཞིན་པ་ལ་ལོ་སྟོང་དུ་འཚོ་བར་བྱེད་ཅིང་དཔག་ཚད་སྟོང་ཕྲག་དུ་འགྲོ་
ཞིང་དེ་ཉིད་དུ་འོང་བར་བྱེད་དོ། །གྲུབ་པ་ཐམས་ཅད་ཀྱི་རྒྱལ་པོར་འགྱུར་ཞིང་ཡིད་ཀྱིས་བསྒྲུབ་པར་བྱ་བ་དང༌། ཡིད་ཀྱིས་བཟའ་བ་སྐྱེད་པར་བྱེད་དོ། །དེ་ནས་འབར་བར་བྱེད་པ་
ནི་ཉི་མ་འཆར་ཀའི་མདོག་ལྟར་སྣང་བ། ལོ་བརྒྱད་གཉིས་ལོན་པའི་རྣམ་པ། སྐྲ་ལི་ཞིང་ཚེ་བསྐལ་པར་གནས་པ། རིག་པ་འཛིན་པ་བརྒྱ་སྟོང་ཕྲག་དུ་མས་ཡོངས་སུ་བསྐོར་

95-1-388a

ནས་གང་དུ་འདོད་པ་དེར་འགྲོ་བར་བྱེད་དོ། །སྔོན་སྤྱད་པ་བྱས་པས་རས་རིས་ཀྱི་སྤྱན་སྔར་ཆོ་འཕྲུལ་གྱི་ཟླ་བའི་ཕྱོགས་ལ་དུས་གསུམ་དུ་ཁྲུས་བྱ་
ཞིང་གོས་ལན་གསུམ་བརྗེས་ཏེ་ཐུན་གསུམ་དུ་སྟོང་ཕྲག་བརྒྱད་བཟླས་སོ། །ཇི་སྲིད་ཟླ་བ་ཉའི་བར་དུའོ། །མཐར་མཚན་མོ་གསུམ་དུ་སྨྱུང་བར་གནས་པས་སྣམ་སྦྱར་བསྒྲུབ་
པར་བྱ་སྟེ་དྲི་ཐམས་ཅད་ཀྱི་རབ་ཏུ་བྱུགས་ཏེ་མར་མེ་སྟོང་ཕྲག་བརྒྱད་སྦར་ནས་སྐྱིལ་མོ་ཀྲུང་གིས་འདུག་སྟེ་དྲི་རྣམས་ཀྱིས་དཀྱིལ་འཁོར་ཉེ་བར་བྱུགས་པ་བྱས་ནས་དེའི་
སྟེང་དུ་སྣམ་སྦྱར་བཞག་སྟེ་ལག་པ་གཡོན་པས་མནན་ནས་ཇི་སྲིད་དུ་འཕུར་བར་བྱེད་པ་དེ་སྲིད་དུ་བཟླས་པར་བྱའོ། །འཕྲལ་དུ་ཤིང་ཏ་ལའི་ཚད་དུ་འཕུར་བར་བྱེད་ཅིང་
གནས་པ་ཚད་འདི་ཉིད་ཁོ་ནས་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་བླང་བར་བྱའོ། །བླངས་པ་ཙམ་གྱིས་རིག་པ་འཛིན་པར་འགྱུར་རོ། །
ལྷ་དང༌། ཀླུ་དང༌། གནོད་སྦྱིན་དང༌། ནམ་མཁའ་ལྡིང་དང༌། ལྟོ་འཕྱེ་ཆེན་པོ་རྣམས་ཀྱིས་མདུན་དུ་བདར་ནས་ཕྱག་བྱས་པར་འགྱུར་ཞིང་ཅི་བགྱིར་ཡང་འགྱུར་རོ། །རྟག་
ཏུ་སྣམ་སྦྱར་ལ་ཡོངས་སུ་བཟླས་པར་བྱེད་པ་ནི་དེའི་ཚེ་སེམས་བསྐྱེད་པས་གདུག་པའི་སེམས་དེ་ལས་ལྟུང་བར་བྱེད་དོ། །ཡིད་ཀྱིས་སླར་ཡོངས་སུ་བཟླས་པས་ལྡང་

95-1-388b

བར་བྱེད་དོ། །མར་སར་ལས་བྱུང་བའི་ནོར་བུ་བྱས་ནས་ཨ་ཤྭཏྠའི་འདབ་མ་བཞི་ལ་བཞག་སྟེ་ཇི་སྲིད་དྲོ་བར་འགྱུར་བ་དེ་སྲིད་དུ་བཟླས་པར་བྱའོ། །སོས་མ་རེག་པར་ཟོ་ཞིག །ཟོས་
པ་ཙམ་གྱིས་གང་སེམས་པར་བྱེད་པ་དེ་ཐམས་ཅད་སྐྱེ་བར་འགྱུར་ཏེ་འདོད་པ་མང་པོ་དང༌། སྐྱེས་བུ་བཅུའི་སྟེབས་དང༌། ལོ་སྟོང་ཕྲག་བཅུར་འཚོ་བར་བྱེད་དོ། །སྔོན་སྤྱད་
པ་བྱས་པས་ཟླ་བ་ཉ་ལ་རས་རིས་ཀྱི་སྤྱན་སྔར་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་དུ་དྲི་དང༌། མེ་ཏོག་ལ་སོགས་པ་རྣམས་
ཀྱིས་མཆོད་པ་བྱས་ནས་ཀུ་ཤ་ལས་བྱུང་བའི་རལ་གྲི་ལ་ཨ་ཤྭཏྠའི་འདབ་མ་བདུན་ལ་བཞག་ནས་ཁུ་ཚུར་གྱི་མཛུབ་མོས་བླངས་ནས་ཇི་སྲིད་དུ་འཕྲོ་བར་བྱེད་པ་དེ་སྲིད་དུ་
བཟླས་པར་བྱའོ། །དེ་བླངས་པས་ནམ་མཁའ་ལ་འགྲོ་བར་བྱེད་དོ། །སེམས་ཅན་ཐམས་ཅད་ལ་གནོད་པ་མེད་པར་འགྱུར་རོ། །ཐལ་བས་མེའི་ར་བའོ། །ཆུས་སམ། གསེག་
མས་ཕྱོགས་བཅིང་བའོ། །རང་བཞིན་ཅན་གྱི་མིག་སྨན་བླངས་ནས་ལན་ཉི་ཤུ་རྩ་གཅིག་བཟླས་པས་མིག་ལ་བསྐུ་བར་བྱ་སྟེ་སྐྱེ་བོ་ཐམས་ཅད་དགའ་བར་འགྱུར་རོ། །མིག་
སྨན་དང༌། རྒྱ་སྤོས་དང༌། རུ་རྟ་དང༌། ཤུ་དག་དང༌། པདྨའི་གེ་སར་དང༌། གི་ཝང་དང༌། ནཱ་ག་གེ་སར་དང༌། གླ་རྩི་ལ་སྟོང་ཕྲག་བརྒྱད་མངོན་པར་སྔགས་པས་ཀུན་

95-1-389a

བྱུགས་ཤིག། ཐམས་ཅད་དགའ་བར་འགྱུར་རོ། །ལན་ཚྭ་ལ་ལན་ཉི་ཤུ་རྩ་གཅིག་ཏུ་མངོན་པར་སྔགས་པས་གང་གི་ཁྱིམ་དུ་མངོན་པར་ཕྱོགས་པས་
འཐོར་བར་བྱེད་ན་ཉི་མ་བདུན་གྱིས་དེ་དབང་དུ་འགྱུར་རོ། །ཁྱོར་བའི་ཆུ་ལ་ལན་བདུན་མངོན་པར་སྔགས་པ་བྱས་ན་གང་གིས་ཁྲུས་དང༌། འཐུང་བར་བྱེད་པ་དེ་དབང་དུ་འགྱུར་རོ། །
བདག་གིས་མཐོང་བ་ལ་ཉི་ཤུ་རྩ་གཅིག་བཟླས་པས་ཇི་སྲིད་མཐོང་བ་དེ་དབང་དུ་བྱེད་དོ། །གུ་གུལ་གྱི་སྦྱིན་སྲེག་འབུམ་གྱིས་རྒྱལ་རིགས་སོ་སོར་རྙེད་དོ། །ཨུཏྤ་ལ་དང༌། ཀུ་
མུ་ད་དང༌། ཕུན་ད་རཱི་ཀ་ལ་སོགས་པ་རྣམས་འབུལ་བར་བྱེད་བཞིན་པས་ནི་གང་འདོད་པ་དེ་དབང་དུ་བྱེད་དོ། །ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་
པས་མཚན་གཅིག་པར་མཆོད་པ་བྱས་ནས་ལུས་ཀྱིས་གཡས་སུ་ཙནྡན་དམར་པོས་དཀྱིལ་འཁོར་ཉེ་བར་བྱུགས་ནས་ལག་པ་གཡས་པས་དཀྱིལ་འཁོར་མནན་ནས་
འབོད་བཞིན་པའམ། ཇི་སྲིད་དཀྱིལ་འཁོར་ས་ནག་པོར་སྐྱེས་པ་དེ་སྲིད་དུ་བཟླས་པར་བྱའོ། །ལག་པ་གྲུབ་པར་འགྱུར་རོ། །ཁུ་ཚུར་བཅིངས་པས་མི་སྣང་བར་འགྱུར་
རོ། །གཙུག་ཕུད་སྒྲུབ་པ་ལ་དཀར་པོའི་ཚེས་གཅིག་ནས་བརྩམས་ནས་ཇི་སྲིད་མཚམས་སུ་གྱུར་པ་དེ་སྲིད་དུ་བཟླས་པར་བྱའོ། །དེ་ནས་གཙུག་ཕུད་ལ་བརྒྱད་བརྒྱར་

95-1-389b

མངོན་པར་སྔགས་པ་བྱས་ནས་བསོད་སྙོམས་ལ་རྒྱུ་བ་ནི་ཇི་ལྟར་བསོད་སྙོམས་སྟེར་བ་བས་མཐོང་བ་དྲེའི་ཚེ་གྲུབ་བར་འགྱུར་རོ། །ཉི་མ་དང་པོ་ལ་སློང་མོ་གཅིག་གོ། །དེ་བཞིན་དུ་ཉི་
མ་བདུན་གྱི་བར་དུའོ། །བསོད་ནམས་དང་མི་ལྡན་པས་ཀྱང་འགྲུབ་པར་བྱེད་དོ། །ཟླ་བ་གཟས་བཟུང་བ་ན་འོ་མ་ལ་ཡོངས་སུ་བཟླས་ནས་འཐུངས་ཤིག། བཅུད་ཀྱིས་ལེན་ཆེན་
པོར་འགྱུར་རོ། །བ་ཤ་ཀའི་ཡམ་ཤིང་གི་སྲེག་བླུགས་བརྒྱས་གང་འདོད་པ་དེ་དབང་དུ་བྱེད་དོ། །རལ་གྲི་ལ་བརྒྱད་བརྒྱར་མངོན་པར་སྔགས་ཏེ་ཕུག་གམ། ལྷའི་ཁྱིམ་གྱི་སྒོ་
རུ་གཞག་པར་བྱའོ། །སྒོ་གླེགས་ལུགས་ལ་མངོན་པར་འདུད་པས་སྒོ་དབྱེ་བར་བྱེད་དོ། །ལན་གཅིག་བཟླས་པས་བདག་ཉིད་སྲུང་བར་བྱེད་དོ། །འོ་མའི་སྲེག་བླུགས་ཀྱིས་
བུད་མེད་དབང་དུ་འགྱུར་རོ། །ཡིད་ཀྱིས་གྲུབ་པའི་གསང་སྔགས་རྣམས་རེངས་པར་བྱེད་དོ། །གསང་སྔགས་ཐམས་ཅད་ཕྱེ་བར་བྱེད་དོ། །ལྷ་མ་ཡིན་གྱི་བུ་མོ་དབང་དུ་བྱེད་དོ། །
དྲི་ཐམས་ཅད་ཀྱི་སྲེག་བླུགས་རྒྱལ་རིགས་ཀྱི་བུད་མེད་དབང་དུ་འགྱུར་རོ། །ལྷ་དེ་དྲི་མེད་ཀྱི་སྦྱིན་སྲེག་གི་བརྟུལ་ཞུགས་པ་དང༌། རབ་ཏུ་བྱུང་བ་དབང་དུ་འགྱུར་རོ། །སྙིང་ག་
དང་། ལག་པ་བརྒྱར་བཞུགས་ནས་ཟློས་ཤིག །སྡིག་པ་ཐམས་ཅད་རབ་ཏུ་ཞི་བར་བྱེད་པ་དང༌། སེམས་ཅན་ཐམས་ཅད་འགུགས་པར་བྱེད་དོ། །མགོ་ལ་ལག་བ་བཞག་

95-1-390a

ནས་བརྒྱད་བརྒྱར་ཟློས་ཤིག །སེམས་ཅན་ཐམས་ཅད་རེངས་བར་བྱེད་པ་དང༌། སྡིག་པ་རབ་ཏུ་ཞི་བར་བྱེད་དོ། །བིལ་བ་ལ་ཡོངས་སུ་བཟླས་ནས་བྱིན་
ན་སེམས་ཅན་ཐམས་ཅད་འགུགས་པར་བྱེད་དོ། །ལྷའི་ལུས་ཀྱི་གཡས་སུ་དཔག་ཏུ་མེད་པ་བཟླས་པར་བྱའོ། །བུད་མེད་དང༌། སྐྱེས་པ་དང༌། ཁྱེའུ་དང༌། རྒན་པོའང་
དབང་དུ་འགྱུར་རོ། །ཐལ་བ་ལ་ལན་བདུན་མངོན་པར་སྔགས་པས་གོ་ཆར་བྱའོ། །སེམས་ཅན་ཐམས་ཅད་ཀྱིས་མི་ཕྱེད་དོ། །ཆུ་ལ་བརྒྱད་བརྒྱར་བཟླས་པས་ཡན་ལག་
རྣམས་ལ་སྦྱིན་དུ་ཆུག་ཅིག། ནད་ཉེ་བར་ཞི་བར་འགྱུར་རོ། །ཉིན་མཚན་དུ་སྨྱུང་བར་གནས་པས་སེང་ལྡེང་ལ་རལ་གྲི་བྱས་ནས་ནག་པོའི་བཅུ་བཞི་ལ་བླངས་ནས་དུར་ཁྲོད་དུ་ཇི་
སྲིད་འབར་བར་གྱུར་པ་དེ་སྲིད་དུ་བཟླས་པར་བྱའོ། །བླངས་པ་དེས་ཐོགས་པ་མེད་པར་འགྲོ་བར་འགྱུར་རོ། །རལ་གྲིའི་རིག་པ་འཛིན་པ་སྐྲ་ལི་ཞིང་འཁྱིལ་བ་ཚེ་བསྐལ་པར་གནས་
པ་རིག་པ་འཛིན་པ་ཐམས་ཅད་ཀྱིས་མང་དུ་འདོད་པར་འགྱུར་རོ། །ཡང་ན་ཉི་མ་དང༌། ཟླ་བ་གཟས་བཟུང་བན་སྔོན་སྤྱད་པ་བྱས་པའི་ཐོ་རངས་ལངས་ནས་རས་རིས་ལ་མཆོད་
པ་བྱས་ཏེ་སློང་མོའི་ཟས་ཟ་ཞིང་ཡོན་དང་བཅས་བས་དངོས་གྲུབ་སྩལ་བར་བྱའོ། །དེ་ནས་ངག་གི་ལས་རབ་ཏུ་འགྲུབ་བར་འགྱུར་ཏེ་དཱུར་བ་དང༌། བྱུ་རུ་ལ་ཞོ་དང༌། སྦྲང་རྩི་

95-1-390b

དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །འཆིང་བ་རྣམས་གྲོལ་བར་བྱེད་དོ། །བདག་ཉིད་མཆོག་ཏུ་བྱེད་པ་ལ་གི་ཝང་ལ་སྟོང་ཕྲག་བརྒྱད་བཟླས་པས་དཔྲལ་
པར་ཐིག་ལེ་བྱས་ཏེ་རྒྱལ་པོའི་ཕོ་བྲང་དུ་ཕྱིན་ན་མཆོག་ཏུ་བསྔགས་པར་འགྱུར་རོ། །བླངས་པ་དང༌། བརྗོད་པའང་ངོ༌། །བུ་མོ་དབང་དུ་བྱེད་པ་ལ་སྣ་མའི་མེ་ཏོག་སྟོང་ཕྲག་བརྒྱད་སྦྱིན་
སྲེག་གྱིས་ཤིག། བུ་མོ་རྙེད་དོ། །འདི་ཉིད་གྱིས་རྣམ་པར་རྒྱས་པའི་བུད་མེད་བྱེད་དོ། །རིམས་ཐམས་ཅད་དང༌། གདོན་ཐམས་ཅད་དང༌། ཕྱག་རྒྱ་ཐམས་ཅད་ཀྱང་ངག་ངེས་བྱིན་
པས་གྲོལ་བར་བྱེད་དོ། །དུག་ཐམས་ཅད་གསོ་བར་བྱེད་དོ། །གདོན་ལས་ཐར་བར་བྱེད་དོ། །ངག་ཉིད་ཀྱིས་ལས་རྣམས་ནི་གླང་པོ་ཟློག་པར་བྱེད་དོ། །ཚེར་མ་ཟློག་པར་བྱེད་དོ། །
ཆོམ་རྐུན་དང༌། དམག་སྡེ་རེངས་པར་བྱེད་པ་དང༌། མཚོན་ཆ་རེངས་པར་བྱེད་པ་དང༌། ཤིང་རྟ་རེངས་པར་བྱེད་པ་དང༌། མེ་རེངས་པར་བྱེད་པ་དང༌། གྲུ་རེངས་པར་བྱེད་པ་དང༌།
འགུགས་པར་བྱེད་པ་མཆེ་བ་ཅན་རྣམས་སམ། མཆེ་བ་མེད་པའང་རུང་སྟེ་འབེབས་པར་བྱེད་པ་དང༌། ཤི་བ་སློང་བ་དང༌། དེ་དང༌། རིམས་མངག་པར་བྱེད་པའོ། །འོ་མ་དང༌། ནས་
ཟན་ཟ་ཞིང་འབུམ་བཟླས་ཏེ་མཚན་མོ་གསུམ་དུ་སྨྱུང་བར་གནས་པས་གོས་གཙང་མ་བགོས་ཏེ་མཚན་མ་གཅིག་པར་ཀུ་ཤའི་སྟེང་དུ་བཞག་སྟེ་མཆོད་པ་ཆེན་པོ་བྱས་ནས་འབྱུང་པོ་

95-1-391a

ཐམས་ཅད་པའི་གཏོར་མ་བྱས་ཏེ་ལུས་ཀྱི་གཡས་སུ་གནས་པས་བ་བླ་དང༌། ལྡོང་རོས་དང༌། མིག་སྨན་དང༌། བཙོད་དང༌། གི་ཝང་རྣམས་གཅིག་
ཏུ་བྱས་ནས་ཨ་ཤྭཏྠའི་འདབ་མའི་ནང་དུ་བཏུམས་ཏེ་ཇི་སྲིད་དངོས་གྲུབ་རྣམ་པ་གསུམ་གྱི་བར་དེ་སྲིད་དུ་བཟླས་པར་བྱའོ། །དྲོ་བར་བྱེད་པ་དང༌། དུ་བ་འཐུལ་བ་དང༌། འབར་བ་
སྟེ་དྲོ་བཞིན་པ་ལ་རྐང་འཐུང་ལ་སྤྱོད་པ་དང༌། ལོ་སྟོང་ཕྲག་ལྔར་འཚོ་བར་བྱེད་དོ། །སེམས་ཅན་ཐམས་ཅད་དབང་དུ་བྱེད་དོ། །དུ་བ་འཐུལ་བ་བཞིན་པ་ལ་མི་སྣང་བ་དང༌། ཚེ་
ལོ་བརྒྱ་ཕྲག་བཅུ་ཐུབ་བོ། །འབར་བས་རིག་པ་འཛིན་པ་ཐམས་ཅད་མངའ་བདག་གི་རིག་པ་འཛིན་པར་འགྱུར་རོ། །བསྐལ་བའི་ཚེ་དང༌། གོང་ནས་གོང་དུ་བཟླས་པ་འབུམ་གྱིས་
ངག་མངོན་པར་ཤེས་པར་འགྱུར་རོ། །སྟེང་དང༌། འོག་དང༌། ཕྱོགས་རྣམས་བཅིང་བ་དང༌། ངེས་པར་ལེན་པ་དང༌། ཚིག་དེའང་ཐོགས་པ་མེད་པར་འགྲོ་བར་འགྱུར་རོ། །དེ་
ནས་རོ་ལངས་སྒྲུབ་པར་འདོད་ན་རོ་ཡན་ལག་མ་ཉམས་པ་བླངས་ནས་དུར་ཁྲོད་དམ། ཤིང་གཅིག་གམ། ལམ་བཞི་མདོའམ། མཚན་མ་གཅིག་པར་ཡང་རུང་སྟེ་འབྱུང་
པོ་ཐམས་ཅད་པ་ལ་གཏོར་མས་ཉེ་བར་མཆོད་ནས་ལྷ་ཆེན་པོའི་ལུས་ཀྱི་གཡས་སུ་དཀྱིལ་འཁོར་ཉེ་བར་བྱུགས་ཏེ་གཏོར་མ་ཕུལ་ནས་ཁྲུས་དང༌། རྒྱན་གྱིས་བརྒྱན་པར་བྱས་

95-1-391b

ནས་ཐལ་བས་དཀྱིལ་འཁོར་བྲིས་ཏེ་དེའི་དབུས་སུ་མགོ་བོ་ཤར་དུ་བསྟན་ལ་བཞག་ཅིང་རས་དཀར་པོས་ལུས་ལ་གཡོག་གོ །གྲོགས་བཟང་པོས་ཕྱོགས་སྐྱོང་བར་བྱེད་པ་གནས་སུ་
བཅུག་ནས་དེའི་སྟེང་དུ་སྐྱིལ་ཀྲུང་བྱས་པ་ཉེ་བར་འདུག་སྟེ་དེའི་ཁར་ཏིལ་དང༌། ཡུངས་ཀར་གྱིས་སྦྱིན་སྲེག་འདིའི་ཁ་ནས་ནོར་བུ་འབྱིན་པར་བྱེད་པའི་བར་དེ་སྲིད་དུ་བྱའོ། །ཁའི་ནོར་
བུ་དེ་བླངས་པས་སྐྲ་ལི་ཞིང་འཁྱིལ་བ། ཉི་མ་འཆར་ཀའི་མདོག་ཅན་གྱི་རིག་པ་འཛིན་པར་འགྱུར་ཏེ་གླང་པོ་ཆེ་སྟོང་གི་སྟོབས་དང་ལྡན་པ། འདོད་པའི་གཟུགས་ཅན། ལྷའི་གནས་
སུ་འགྲོ་བར་བྱེད་པ། ཚེ་བསྐལ་པ་ཆེན་པོར་གནས་པ། གང་དུ་འདོད་པ་དེར་འགྲོ་བར་བྱེད་དོ། །རོ་ལངས་གཞན་ནི་ཆོ་ག་འདི་ཉིད་ཀྱིས་སྐྱེས་བུའི་རོ་བླངས་ནས་སེང་ལྡེང་གི་
ཕུར་བུ་བཞི་ལ་སྔགས་ཏེ་འདི་ཉིད་ཀྱིས་བདག་ཉིད་སྲུང་བ་དང༌། ཕྱོགས་སྐྱོང་བ་རྣམས་ཀྱང་ངོ༌། །དེའི་སྟེང་དུ་ཉེ་བར་འདུག་སྟེ་མར་གྱི་སྲེག་བླུགས་ཇི་སྲིད་དེའི་ཁ་ནས་ལྕེ་བྱུང་གི་
བར་དེ་སྲིད་དུ་སྦྱིན་སྲེག་བྱའོ། །སྔར་མངོན་པར་སྔགས་པའི་རལ་གྲིས་བཅད་པར་བྱ་སྟེ་ཇི་སྲིད་ལྕེ་བརྒྱ་བྱུང་གི་བར་དེ་སྲིད་དུའོ། །ལྕེ་དེ་ཉིད་བླངས་པས་འཁོར་བརྒྱ་དང་བཅས་
པ་འཕུར་བར་འགྱུར་རོ། །རིག་པ་འཛིན་པ་རྣམས་ཀྱིས་མཆོག་དང་།མཚོན་ཆར་འགྱུར་རོ། །བསྐལ་པ་ཆེན་པོར་གནས་པར་བྱེད་དོ། །ནག་པོའི་བརྒྱད་པའམ། ནག་པོའི་བཅུ་

95-1-392a

བཞི་པ་ལའང་རུང་སྟེ་མཚན་མོ་རྣ་བའི་མིག་སྨན་བཏགས་པར་བྱའོ། །སྟོང་ཕྲག་བརྒྱད་དུ་མངོན་པར་སྔགས་པས་མིག་ལ་བསྐུས་པས་སེམས་ཅན་
ཐམས་ཅད་དབང་དུ་བྱེད་དོ། །དྲི་ལ་བཟླས་ནས་བསྐུ་བར་བྱ་སྟེ་སེམས་ཅན་ཐམས་ཅད་དབང་དུ་བྱེད་དོ། །བདུག་པ་ལ་ཡོངས་སུ་བཟླས་ནས་བདག་ཉིད་ལ་བདུག་པར་གྱིས་
ཤིག། སེམས་ཅན་ཐམས་ཅད་དབང་དུ་བྱེད་དོ། །མེ་ཏོག་ལ་ཡོངས་སུ་བཟླས་ནས་མགོ་བོར་བྱིན་ཅིག །སེམས་ཅན་ཐམས་ཅད་དབང་དུ་བྱེད་པ་དང༌། དགའ་བར་བྱེད་དོ། །
གཙུག་ཏོར་ལ་ཡོངས་སུ་བཟླས་ནས་ཆིངས་ཤིག །ཐམས་ཅད་དུ་སྲུང་བ་དང༌། སེམས་ཅན་ཐམས་ཅད་འཆིང་བ་ཡང་ངོ༌། །ཡུགས་ས་མོ་དབང་དུ་བྱེད་པར་འདོད་པས་མཱ་
ཥའི་སྦྱིན་སྲེག་གྱིས་ཤིག །འཕྲལ་དུ་དབང་དུ་འགྱུར་རོ། །གནོད་སྦྱིན་མོ་དབང་དུ་བྱེད་པ་ལ་པདྨ་སྟོང་ཕྲག་བརྒྱད་སྦྱིན་སྲེག་གྱིས་ཤིག །མཚན་མོ་གསུམ་གྱིས་འོང་ངོ༌། །དེ་
ནས་མ་འོངས་ན་མཚན་མོ་བདུན་གྱིས་འོང་བར་བྱེད་དོ། །དེ་མཆོག་སྦྱིན་པར་འགྱུར་རོ། །ཇི་ལྟར་འདོད་པ་བཞིན་དུ་རྫོགས་པར་བྱེད་དོ། །བུ་མོ་འདོད་ན་འབྲས་ཡོས་ཀྱི་
སྦྱིན་སྲེག་གྱིས་ཤིག །འདོད་པའི་བུ་མོ་རྙེད་དོ། །དཔལ་མོ་འདོད་ན་པདྨའི་སྦྱིན་སྲེག་གྱིས་ཤིག །པདྨའམ། དཔལ་མོ་འོང་ངོ༌། །རྒྱལ་བར་འདོད་ན་ཞོའི་སྦྱིན་སྲེག་གྱིས་

95-1-392b

ཤིག །རྟག་ཏུ་རྒྱལ་བར་འགྱུར་རོ། །རྒྱས་པར་འདོད་ན་མར་གྱི་སྦྱིན་སྲེག་གྱིས་ཤིག །ནོར་ཐོབ་པར་འགྱུར། དུས་རྟག་ཏུ་གཙང་མས་མཚན་མོ་ལྔས་ཤ་ཟ་བ་རྣམས་དང༌། མཚན་
མོ་དགུས་གནོད་སྦྱིན་དང༌། སྲིན་པོ་རྣམས་དང༌། མཚན་མོ་བཅུ་གཉིས་ཀྱིས་ཀླུའི་རྒྱལ་པོ་རྣམས་དང༌། ཟླ་བ་ཕྱེད་ཀྱིས་དྲི་ཟ་དང༌། ཆུས་བྱུང་དང༌། ཉི་མ་ཉི་ཤུ་རྩ་གཅིག་གིས་
ལྷ་མ་ཡིན་དང༌། ནམ་མཁའ་ལྡིང་དང༌། མིའམ་ཅི་དང༌། ལྷ་མོ་རྣམས་དང༌། མཚན་མོ་ཉི་ཤུ་རྩ་གཉིས་ཀྱིས་ཚོགས་ཐམས་ཅད་དང༌། ཟླ་བས་རྒྱལ་པོའི་བཙུན་མོ་སྟེ་དབང་
དུ་བྱེད་པ་ལ་རོ་ཞིམ་པོའི་སྙི་མ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །སྐྱེས་པ་དང༌། བུད་མེད་དབང་དུ་
བྱེད་པ་ལ་ཡུངས་ཀར་དཀར་པོ་ལ་ཞོ་བཏགས་པ་འབུམ་སྦྱིན་སྲེག་གྱིས་ཤིག །ནོར་རྙེད་དོ། །ཀ་ར་བཱ་རི་དམར་པོ་དང༌། དོང་ཀའི་མེ་ཏོག་འབུམ་སྦྱིན་སྲེག་གྱིས་ཤིག །རྒྱལ་
པོའི་བུ་མོ་རྙེད་དོ། །བིལ་བ་ཞོས་བཏགས་པ་འབུམ་སྦྱིན་སྲེག་གྱིས་ཤིག །ཁྱིམ་དུ་དཔལ་མོ་འབྱུང་ངོ༌། །མེ་ཏོག་བརྒྱ་པ་ལ་ཞོས་བཏགས་པ་འབུམ་སྦྱིན་སྲེག་གྱིས་ཤིག །
དོང་ཙེ་བརྒྱ་རྙེད་དོ། །གསེར་མདོག་ཅན་གྱི་ཡམ་ཤིང་འབུམ་སྦྱིན་སྲེག་གྱིས་ཤིག །བ་ལང་སྟོང་སོ་སོར་རྙེད་དོ། །མེ་ཏོག་འབུམ་སྦྱིན་སྲེག་གྱིས་ཤིག །ཡུལ་སོ་སོར་རྙེད་

95-1-393a

དོ། །ཨཀའི་ཡམ་ཤིང་གི་སྦྱིན་སྲེག་འབུམ་གྱིས་ཤིག །དོང་ཙེ་སྟོང་རྙེད་དོ། །མར་གསར་གྱི་སྲེག་བླུགས་འབུམ་སྦྱིན་སྲེག་གྱིས་ཤིག །ཡུལ་གྲུ་ལྔ་སོ་
སོར་རྙེད་དོ། །པུཎྜ་རཱི་ཀའི་མེ་ཏོག་འབུམ་སྦྱིན་སྲེག་གྱིས་ཤིག །གོས་བྱེ་བ་བཞི་རྙེད་དོ། །འོ་མའི་སྲེག་བླུགས་འབུམ་སྦྱིན་སྲེག་གྱིས་ཤིག །བ་ལང་དང༌། ནོར་ཡོངས་སུ་
གཞལ་བ་རྙེད་དོ། །བྱང་ཆུབ་ཤིང་གི་ཡམ་ཤིང་འབུམ་སྦྱིན་སྲེག་གྱིས་ཤིག །མ་བླངས་པར་ཁྱིམ་ཕུན་སུམ་ཚོགས་པར་བྱེད་དོ། །སྣ་མའི་མེ་ཏོག་འབུམ་སྦྱིན་སྲེག་
གྱིས་ཤིག །རྣམ་པར་བརྟགས་པའི་གོས་ཟུང་བརྒྱ་རྙེད་དོ། །པཱ་མཱནྣའི་སྲེག་བླུགས་སྟོང་ཕྲག་བརྒྱའི་སྦྱིན་སྲེག་གྱིས་ཤིག །མཚན་མོ་བདུན་གྱིས་བྲམ་ཟེ་དབང་དུ་བྱེད་དོ། །
ཀུ་མུ་ད་འབུམ་སྦྱིན་སྲེག་གྱིས་ཤིག །ཆུང་མ་དབྱིག་དང་བཅས་པ་རྙེད་དོ། །རིའི་རྩེ་མོར་འཛེགས་ཏེ་འབུམ་ཟློས་ཤིག །ཡུལ་གང་དུ་བཟླས་པ་བྱེད་པའི་ཡུལ་དེའི་རྒྱལ་པོ་དེ་
འོང་སྟེ་དོན་དུ་མ་གཉེར་བར་བུ་ཉིད་དང་ནོར་ཐམས་ཅད་རྣམ་པར་འབྱོར་པར་འགྱུར་རོ། །བུ་དང་བཅས་པ་སྲུང་བར་བྱེད་དོ། །རྒྱ་མཚོ་འགྲོ་བའི་ཆུ་ཀླུང་དུ་ཞུགས་ཏེ་དྲི་ཞིམ་པོའི་
མེ་ཏོག་འབུམ་ལྷུགས་ཤིག །ཕྱིས་མེ་ཏོག་རྒྱུན་ལ་ཟློག་ཕྱོགས་སུ་དོང་ངོ༌། །སོས་མ་རིག་པར་བཟའ་བར་བྱའོ། །ཉི་མ་རེ་རེ་ལ་གཞུང་ལྔ་བརྒྱ་འཛིན་པ་བྱེད་ཅིང་དེ་རྣམས་

95-1-393b

འཆང་བར་བྱེད་དོ། །སྔོན་སྤྱད་པ་བྱས་པས་གཟུགས་བརྙན་གྱི་སྤྱན་སྔར་འབུམ་བཟླའོ། །དེ་ནས་གང་དུ་གཏེར་གནས་པ་དེར་སོང་ནས་རྩ་བ་དང༌། ནག་པོ་མེད་པའི་བུམ་པ་ཐམས་
ཅད་དྲི་ཞིམ་པོས་བྱུག་པར་བྱས་ནས་ཙནྡན་དཀར་པོ་དང༌། ཆུས་ཡོངས་སུ་བཀང་བ་བྱས་ཏེ་སྟོང་ཕྲག་བརྒྱད་མངོན་པར་སྔགས་བ་ཆོ་གའི་གནས་སུ་བཞག་པར་བྱའོ། །ས་ཐམས་
ཅད་འགས་པར་བྱེད་དོ། །གལ་ཏེ་གཏེར་མི་གང་ཙམ་དུའང་གནས་པར་བྱེད་དོ། །ཆུས་མི་གནོད་པ་སྟེང་དུ་གནས་སོ། །དྲན་པ་ཙམ་གྱིས་ཉེ་བར་འཚེ་བ་ཐམས་ཅད་ཉེ་བར་ཞི་བར་བྱེད་
དོ། །བུད་མེད་གང་མི་འདོད་པ་དེའི་མིང་སྨོས་ནས་མར་ལ་ཡོངས་སུ་བཟླས་ནས་འཐུངས་ཤིག །སྐལ་བ་བཟང་པོར་འགྱུར་རོ། །རྡོ་རྗེ་སྒྲུབ་ཐབས་ནི་རྒྱལ་གྱི་ལྕགས་ལས་བྱུང་བའི་རྡོ་རྗེ་
སོར་བཅུ་དྲུག་བ་རྩེ་མོ་གསུམ་པ་བྱས་ནས་ཙནྡན་དམར་པོས་རྗེས་སུ་བྱུགས་ཏེ་རས་རིས་ལ་མཆོད་པ་རྒྱ་ཆེན་པོ་བྱས་ནས་ཉི་མ་སོ་སོར་ཕྱག་འཚལ་བཞིན་པས་བསོད་སྙོམས་བཟའ་
བར་བྱའོ། །མཐར་མཚན་མོ་སྨྱུང་བར་གནས་པས་རིང་བསྲེལ་ཅན་གྱི་མཆོད་རྟེན་ལ་རས་རིས་བཞུགས་ནས་མཆོད་པ་རྒྱ་ཆེན་པོ་བྱས་ཏེ་མར་མེ་བརྒྱ་རབ་ཏུ་སྦར་ནས་ཀུ་ཤའི་ཁྲེས་
ལ་ཉེ་བར་འདུག་སྟེ་རྡོ་རྗེ་གཉིས་ཀ་དག་ཀྱང་ལག་པ་དག་གིས་བཟུང་ནས་ཇི་སྲིད་བཟུང་བར་གྱུར་པ་དེ་སྲིད་དུ་བཟླས་པར་བྱའོ། །ཡོངས་སུ་འཁོར་བ་བདུན་དུ་འཕུར་བར་བྱ་སྟེ་རིག་

95-1-394a

པ་འཛིན་པའི་འཁོར་ལོས་བསྒྱུར་བར་འགྱུར་རོ། །བསྐལ་པ་ཆེན་པོར་འཚོ་བར་བྱེད་དོ། །རྒྱལ་གྱི་ཟླ་བ་ལ་མྱ་ངན་མེད་པའི་ཤིང་གི་འོག་ཏུ་མཚན་མོ་གསུམ་
དུ་སྨྱུང་བར་གནས་པས་ན་ལེ་ཤམ་སྟོང་ཕྲག་བརྒྱད་སྦྱིན་སྲེག་བྱ་ཞིང་ན་ལེ་ཤམ་གཅིག་ཁར་བཅུག་ནས་རྣམ་པར་ལྟ་བར་བྱེད་པ་དེ་དབང་དུ་འགྱུར་རོ། །ནག་པོའི་བརྒྱད་པ་
འམ། ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པས་གོས་གཙང་མ་བགོས་ཏེ་རས་རིས་ཀྱི་སྤྱན་སྔར་མར་མེ་དང༌། རྒྱལ་མཚན་དང༌། མེ་ཏོག་གི་ཕྲེང་བ་ལ་
སོགས་པ་ཕུལ་ནས་རང་ཉིད་ཀྱིས་སོ་སོར་བཏགས་པའི་ཆུ་ཟངས་ཀྱི་སྣོད་དུ་བཞག་ནས་ཐུན་ཚོད་གཅིག་ཏུ་བཟླས་པ་འཐུངས་ནས་སླར་ཡང་ཆོ་ག་དེ་ཉིད་ཀྱིས་མཚན་ཐོག་
ཐག་ཇི་སྲིད་བར་རོ། །ཐོ་རངས་དགེ་འདུན་གྱིས་བསྟན་པ་ཅན་གྱི་སློངས་མོ་བཟའ་བར་བྱའོ། །ཟོས་ནས་མར་དང༌། ཕྱེ་དང༌། སེ་འབྲུ་རྣམས་ཀྱང་ཟོས་ན་གང་གི་ཚེ་གཉིད་
འོང་བར་བྱེད་དོ། །ཕྱོགས་བཞིར་རིག་པའི་གནས་རྣམས་ཁར་རབ་ཏུ་འཇུག་པར་བྱེད་དེ་ཐོས་པ་འཛིན་པར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ནས་ལག་པ་
གཡས་པ་ཁུ་ཚུར་བཅིངས་ནས་ཉི་མ་བཅུ་གསུམ་དུ་ཟློས་ཤིག །དུག་དང༌། མཆེབ་རྣམས་ཀྱིས་ཤི་བ་ཐམས་ཅད་སློང་དུ་འཇུག་པར་བྱེད་དོ། །ཁུ་ཚུར་གྱིས་གདོན་ཐམས་

95-1-394b

ཅད་འཇུག་པར་བྱེད་ཅིང་ཐར་བར་ཡང་བྱེད་དོ། །ས་ལ་མ་ལྷུང་བའི་བ་བྱུང་གིས་ཁྲུ་བཞི་པའི་དཀྱིལ་འཁོར་ཉེ་བར་བྱུགས་པ་བྱས་ནས་ནག་པོའི་བརྒྱད་པ་ལ་ཀཪྴ་རའི་ཡམ་ཤིང་ཞོ་
དང༌། སྦྲང་རྩི་དང༌། མར་གྱིས་བཏགས་པ་ཉི་མ་རེ་རེར་སྟོང་ཕྲག་བརྒྱད་བརྒྱད་སྦྱིན་སྲེག་གྱིས་ཤིག །ཇི་སྲིད་བཅུ་བཞིའི་བར་དུའོ། །ལས་འདིས་ཁྲོས་པའི་རྒྱལ་པོའི་ཕོ་བྲང་རབ་
ཏུ་དང་བར་བྱེད་དེ་གྲོགས་དང་ལྡན་པས་ནགས་སུ་རབ་ཏུ་ཞུགས་ཏེ་ཤིང་ཀུ་པི་ཏའི་སོལ་བས་མི་བྲིས་ནས་རྐང་པ་གཡོན་པས་མནན་ཏེ་སྟོང་ཕྲག་བརྒྱད་བཟླས་པར་བྱའོ། །དེ་ནས་
ཁྲོས་པ་དང་བྲལ་བར་འགྱུར་རོ། །སྔོན་སྤྱད་པ་བྱས་པས་གློག་དང་ལྡན་པའི་ཤིང་སོར་མོ་དྲུག་པ་བླངས་ནས་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་
མཆོད་རྟེན་དུ་རས་རིས་རབ་ཏུ་བཞུགས་ནས་ཕུར་བུ་དེ་ལྕགས་གསུམ་དང་ལྡན་པ་བྱས་ནས་བུམ་པ་བཞི་སྨན་ཐམས་ཅད་ཀྱིས་ཡོངས་སུ་བཀང་བ་པདྨ་སྟོང་པ་ལ་བཞག་པར་
བྱའོ། །དེ་ནས་ཕུར་བུ་དེ་རྐང་པ་གཡོན་པས་མནན་ནས་ལག་པ་གཡོན་པས་བཟུང་སྟེ་ཇི་སྲིད་ལག་པ་ཉམས་པ་དེ་སྲིད་དུ་བཟླས་པར་བྱའོ། །དེ་ནས་ལག་པ་གྲོལ་ལོ། །དེ་ནས་
ཐོ་རངས་གཏོར་མ་ཆེན་པོ་བྱིན་ནས་སེ་འབྲུ་བཟའ་བར་བྱ་སྟེ་དེ་འགྲུབ་པར་འགྱུར་རོ། །ཁྱིམ་གཞན་དུ་ཕུར་བུ་དེ་གདབ་པར་བྱ་སྟེ་འདོད་པ་སྦྱིན་པར་འགྱུར་ཞིང་ཡོ་བྱད་ཐམས་

95-1-395a

ཅད་ཀྱང་འབྱུང་ངོ༌། །བཏོན་པས་ཐམས་ཅད་མི་སྣང་བར་འགྱུར་རོ། །སྣ་མའི་ཤིང་གིས་མེ་རབ་ཏུ་སྦར་ནས་མེ་ཏོག་རྣམས་ཞོ་དང༌། སྦྲང་རྩི་དང༌། མར་གྱིས་
བཏགས་པའི་སྟོང་ཕྲག་བརྒྱད་སྦྱིན་སྲེག་བྱའོ། །དོང་ཙེ་ལྔ་རྙེད་དོ། །ཨ་མྲའི་ཤིང་གིས་མེ་རབ་ཏུ་སྦར་ནས་ཆུ་ཀླུང་གི་འགྲམ་དུ་ཞོ་དང༌། སྦྲང་རྩི་དང༌། མར་གྱིས་བཏགས་པའི་
ཨརྒའི་ཡམ་ཤིང་སྟོང་ཕྲག་བརྒྱད་སྦྱིན་སྲེག་བྱའོ། །ཉི་མ་ལྔ་རུ་དོང་ཙེ་ལྔ་རྙེད་དོ། །དཀར་པོའི་བཅུ་བཞི་ནས་བརྩམས་ནས་མྱ་ངན་མེད་པའི་ཡམ་ཤིང་འོ་མས་བཏགས་པ་
སྟོང་ཕྲག་བརྒྱད་ཇི་སྲིད་བཅོ་ལྔ་བའི་བར་དུ་སྦྱིན་སྲེག་གྱིས་ཤིག །དོང་ཙེ་བརྒྱ་རྙེད་དོ། །ཀ་ར་བཱི་རའི་ཤིང་གིས་མེ་རབ་ཏུ་སྦར་ནས་དཀར་པོའི་བརྒྱད་པ་ནས་བརྩམས་ཏེ་ཇི་སྲིད་
དཀར་པོའི་བཅུ་བཞི་པའི་བར་དུ་ཀ་ར་བཱི་རའི་ཞོགས་མ་འོ་མས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དོང་ཙེ་སྟོང་སོ་སོར་རྙེད་དོ། །ལེགས་པར་བཙགས་པའི་
ཆུ་ལ་མངོན་པར་སྔགས་ནས་ཉི་མ་བདུན་དུ་སྤྱད་པར་བྱའོ། །དེ་ནས་སྲུང་བ་བྱས་པའི་ཕྱུགས་རྫིས་དེ་བ་སེར་སྐྱ་ལ་བསྣུན་པར་བྱའོ། །དེ་ནས་དེའི་འོ་མ་ཕྱོགས་དབེན་པར་བུམ་
པ་བཞག་ལ་བཟླས་པར་བྱའོ། །དེ་ནས་དཀྲུགས་ནས་བྲམ་ཟེའི་བུ་མོའི་ལག་པས་རྫས་འདི་རྣམས་འཐག་ཏུ་གཞུག་པར་བྱའོ། །དེ་ནས་རིལ་བུ་ལྕགས་གསུམ་

95-1-395b

གྱིས་ཡོངས་སུ་དཀྲིས་པ་བྱེད་དུ་གཞུག་གོ །སེར་སྐྱ་དེ་ཉིད་ཀྱི་བ་བྱུང་ལྔའི་རིལ་བུ་རབ་ཏུ་བཅུག་སྟེ་མཚན་མོ་གཅིག་གཞག་པར་བྱའོ། །དེ་ནས་ཕྱུང་སྟེ་བའི་ཆུས་
བཀྲུ་བར་བྱའོ། །པདྨའི་འདབ་མར་གི་ཝང་གིས་མངོན་པར་བཏགས་ཏེ་གཞག་པར་བྱའོ། །དེ་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་སུ་གསོལ་
ནས་སྲུང་བའི་ཆོ་ག་བྱས་ཏེ་མཆོད་པ་རྒྱ་ཆེན་པོ་བྱས་ནས་གཏོར་མ་དང༌། མར་མེའང་ངོ༌། །དེ་ནས་རིག་པ་འཛིན་པས་རིལ་བུ་བརྒྱད་བླངས་ནས་པདྨའི་འདབ་མ་ཁ་སྦྱོར་དུ་པདྨའི་
མཚོ་རུ་སོང་ནས་རས་རིས་བཞུགས་སུ་གསོལ་ཏེ་པདྨའི་སྦྱིན་སྲེག་གྱིས་ཤིག །དཔལ་མོ་འོངས་ཏེ་མཆོག་སྦྱིན་པར་བྱེད་དོ། །པདྨའི་ས་བོན་དང༌། རྒྱ་སྤོས་དང༌། པདྨའི་གེ་སར་
དང༌། ཙནྡན་དང༌། སྦྲང་རྩིས་ལྷན་ཅིག་བཏགས་ཏེ་རིལ་བུ་བྱེད་དུ་གཞུག་གོ །དེ་ལ་འདུག་པ་དང་ལྷན་ཅིག་མངོན་པར་སྔགས་ནས་གང་ལ་བྱིན་པ་དེ་དབང་དུ་འགྱུར་རོ། །མེ་
ཏོག་ཕྲེང་བ་ལ་ཡོངས་སུ་བཟླས་ནས་གང་གི་མགོ་ལ་བཅིངས་པ་དེ་དབང་དུ་འགྱུར་རོ། །ཙནྡན་དམར་པོ་དང༌། ཙམ་པ་ཀའི་མེ་ཏོག་དང༌། པདྨ་གེ་སར་དང༌། སཱ་ལུ་དམར་
པོའི་ཕུབ་མ་དང༌། གི་རི་ཀརྞི་ཀ་དང༌། ཀུ་རནྟ་ཀའི་ས་བོན་དང༌། འབྲུ་དང༌། སྲན་མའི་མྱུ་གུ་དང༌། རུ་རྟ་དང༌། རྒྱ་སྤོས་དང༌། ཏུ་རུཥྐ་དང༌། ཏིལ་རྣམས་ཆ་མཉམ་པ་གཅིག་

95-1-396a

ཏུ་བྱས་ནས་བ་སེར་སྐྱའི་མང་གྱིས་རིལ་བུ་བྱེད་དུ་གཞུག་གོ །སྔོན་དུ་སྒྲུབ་པ་ཐམས་ཅད་གསུམ་པར་བྱའོ། །རྒྱལ་པོའི་བཙུན་མོ་འཁོར་དང་བཅས་པ་
དབང་དུ་བྱེད་པར་འདོད་པས་ཀུ་ཤ་ལས་བྱུང་བའི་གཟུགས་བརྙན་བྱས་ནས་ལག་པ་གཡོན་པས་མནན་ཏེ་ཟློས་ཤིག །འཁོར་དང་བཅས་པ་དབང་དུ་འགྱུར་རོ། །བྲམ་ཟེ་དབང་
དུ་བྱེད་པ་ལ་ཏིལ་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག་དབང་དུ་འགྱུར་རོ། །རྒྱལ་རིགས་དབང་དུ་བྱེད་པ་ལ་ནས་ལ་ཞོ་
དང༌། སྦྲང་རྩི་དང༌། མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །རྗེ་རིགས་དབང་དུ་བྱེད་པ་ལ་ཡུངས་ཀར་ནག་པོ་སྟོང་ཕྲག་
བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །དམངས་རིགས་དབང་དུ་བྱེད་པ་ལ་འབྲུ་ནག་པོའི་ཕུབ་མ་སྟོང་ཕྲག་བརྒྱད་ཉི་མ་གཅིག་པའི་སྦྱིན་སྲེག་གྱིས་ཤིག །ཉི་
མ་གསུམ་དུ་བ་སེར་སྐྱ་ཁྱིམ་དུ་བཏགས་ཏེ་མངོན་པར་སྔགས་པའི་རྩ་ལྗང་གུ་ཟར་གཞུག་པར་བྱའོ། །མངོན་པར་སྔགས་ནས་ཕྲེང་བ་བཟང་པོ་དེ་དང་ལྡན་པར་བྱའོ། །མངོན་
པར་སྔགས་ཏེ་ཆུ་འཐུང་དུ་གཞུག་པར་བྱའོ། །སྲུང་བ་བྱས་པའི་ཕྱུག་རྫིས་བཞོ་བར་བྱའོ། །དེ་ནས་འོ་མ་དེ་རྣམ་པར་དབེན་པའི་ཕྱོགས་སུ་གཞག་ནས་ཞོ་ཆགས་པ་དང༌།

95-1-396b

དཀྲུགས་པར་བྱའོ། །མར་དེས་མཱ་ལ་ཏིའི་མེ་ཏོག་དང་དེ་གཅིག་ཏུ་བྱས་ནས་སྲེག་བླུགས་བདུན་སྦྱིན་སྲེག་བྱའོ། །ལག་པ་གཉིས་ཀྱིས་པདྨའི་འདབ་མས་དཀྲིས་པའི་རིལ་བུ་
བླངས་ནས་ཇི་སྲིད་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །བསྙེན་པ་སྔོན་དུ་འགྲོ་བ་ཅན་གྱིས་རིལ་བུ་དེ་ཇི་སྲིད་དུ་བ་འཐུལ་བ་དང༌། འབར་བ་དང༌། འབར་བ་དེ་སྲིད་དུའོ། །དྲོ་
བཞིན་པ་ལ་ནི་དབང་དུ་བྱེད་པའོ། །དུ་བ་འཐུལ་བཞིན་པ་ལ་མི་སྣང་བའོ། །འབར་བས་རིག་པ་འཛིན་པར་འགྱུར་ཏེ་ལོ་སྟོང་ཕྲག་ལྔར་འཚོ་བར་བྱེད་དོ། །ཤི་ནས་ཀྱང་བདེ་བ་
ཅན་དུ་འགྲོ་བར་འགྱུར་རོ། །ཡུངས་ཀར་དཀར་པོ་ལ་ལན་བདུན་མངོན་པར་སྔགས་པ་གང་གི་མགོ་ལ་བྱིན་པ་དེ་དབང་དུ་འགྱུར་རོ། །རྒྱལ་པོ་དབང་དུ་བྱེད་པ་ལ་གཟུགས་བརྙན་
བྱས་ནས་ལག་པ་གཡོན་པས་མནན་ནས་སྟོང་ཕྲག་བརྒྱ་ཟློས་ཤིག །སྟོང་དང་བཅས་པ་དབང་དུ་འགྱུར་རོ། །ཡུངས་ཀར་དཀར་པོ་ལ་མར་གྱིས་བཏགས་པ་སྟོང་ཕྲག་བརྒྱད་
སྦྱིན་སྲེག་གྱིས་ཤིག །དེ་ནས་བླང་བར་བྱ་སྟེ་མི་སྣང་བར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་ནམ། རྒྱ་མཚོར་འགྲོ་བའི་ཆུ་ཀླུང་དུ་བྱེ་མ་འམ། སའི་གོང་བུ་
ལ་བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་བྱས་ནས་གཙང་མ་གསོ་སྦྱོང་ལ་གནས་པས་ཇི་ལྟར་ནུས་པའི་མཆོད་པ་

95-1-397a

བྱས་ནས་སློང་མོས་ཟ་བའམ། ཙཱ་རུ་ཟ་བས་སྟོང་ཕྲག་བརྒྱར་ཟློས་ཤིག །ལས་ཐམས་ཅད་ནུས་པར་འགྱུར་རོ། །དུར་ཁྲོད་ཆེན་པོའི་ཕྱོགས་སུ་དཀྱིལ་འཁོར་
ལ་སོགས་པ་བཅིང་པ་དང༌། ཕྱོགས་བཅིང་བ་དང༌། དུག་ཐམས་ཅད་གསོ་བ་དང༌། ངེས་པར་བྱ་བ་པ་དང༌། གདོན་དང༌། རིམས་གཞོམ་པ་དང༌། ཆུ་ཀླུང་ཆེན་པོ་རབ་ཏུ་སྒྲོལ་བ་
ལ་བཟླས་པར་བྱས་ཏེ་བདེ་བས་སྒྲོལ་བར་བྱེད་དོ། །ལ་གཅན་དང༌། ཤོ་གམ་མེད་པར་མཆོད་པར་བྱ་བར་འགྱུར་རོ། །རྩོད་པ་ལ་ཡང་སྨྲ་བའི་མཆོག་ཏུ་འགྱུར་རོ། །གཉིད་
དུ་སོང་བ་ན་ཁུ་བ་འཆིང་བར་འགྱུར་རོ། །སྲད་བུ་ལ་སྟོང་ཕྲག་བཟླས་པ་དང༌། སེང་ལྡེང་གི་ཕུར་བུ་ལ་སྟོང་ཕྲག་བརྒྱད་བཟླས་པས་ལོ་ཐོག་ཐམས་ཅད་ཀུན་ཏུ་སྲུང་བ་དང༌།
བརྐོས་པས་ལྕང་མའི་འདབ་མ་ཉེ་བར་མཉམ་པ་དང༌། འབྲས་སཱ་ལུ་དང༌། ཐུག་པོ་ཆེ་རྣམས་ཀྱི་སོ་ནམ་ཕུན་སུམ་ཚོགས་པར་བྱེད་དོ། །ཡུངས་ཀར་གྱིས་རྒྱལ་པོ་དང༌།
བློན་པོ་ཐམས་ཅད་འཇོམས་པར་བྱེད་དོ། །སེར་པ་དང༌། རྡོ་རྗེ་དང༌། རྡོ་བ་ལ་སོགས་པ་རྣམས་ལ་བརྒྱད་བརྒྱར་བཟླས་པས་གང་དུ་འགྲོ་བར་འདོད་པ་དེར་འགྲོ་བར་བྱེད་
དོ། །ཐལ་བ་ལ་སྟོང་ཕྲག་བཟླས་པས་གང་གི་ཕྱོགས་སུ་གཏོར་བ་དེའི་ཕྱོགས་སུ་ཚེར་མ་ཟློག་པར་བྱེད་དོ། །བརྒྱད་བརྒྱར་བཟླས་པས་ཟུག་རྡུ་ཐམས་ཅད་མེད་པར་བྱེད་

95-1-397b

དོ། །སྔོན་སྤྱད་པ་བྱས་པས་རས་རིས་ཀྱི་སྤྱན་སྔར་འབུམ་ཕྲག་ཉི་ཤུ་རྩ་ལྔ་བཟླས་སོ། །དེ་ནས་སེན་མོས་བཅད་པའི་ཏ་ལའི་འདབ་མ་ལ་རལ་གྲི་བྱས་ནས་དེའི་འདབ་མ་ལ་གུར་གུམ་
གྱིས་བྲིའོ། །ནག་པོའི་བརྒྱད་པའི་ཉི་མ་ནག་པོའི་བཅུ་བཞི་པ་ལ་གསོ་སྦྱོང་ལ་ངེས་པར་གནས་པས་གཅིག་པུ་རི་བོའི་རྩེ་མོ་ལ་འཛེགས་ཏོ་ཕྱོགས་སུ་དོར་ན་ཁྲུ་བརྒྱད་དམ། ཁྲུ་བཅུ་
དྲུག་པའི་དཀྱིལ་འཁོར་ཉེ་བར་བྱུགས་ནས་བྱེ་མ་ལ་མཆོད་རྟེན་བྱས་ཏེ་དེ་ལ་ཇི་ལྟར་ནུས་པའི་མཆོད་པ་བྱས་ནས་ཁ་ཤར་དུ་ཕྱོགས་ཏེ་ལག་པ་གཡས་པས་རལ་གྲི་བླངས་ནས་དཔུང་
པ་གྱེན་དུ་བསྒྲེངས་ཏེ་མཆོད་རྟེན་གྱི་མདུན་དུ་གསང་སྔགས་བཟླས་པར་བྱའོ། །ཇི་སྲིད་རལ་གྲི་ལ་ཡོད་པའི་ནང་གི་སྔགས་ཀྱི་ཡི་གེ་དེ་རྣམས་འབར་བར་གྱུར་པ་དང༌། དེ་བླངས་ནས་
ཇི་ལྟར་འདོད་པར་འགྲོ་ཞིང་རིག་པ་འཛིན་པར་འགྱུར་ཏེ་རིག་པ་འཛིན་པ་ཐམས་ཅད་ཀྱིས་གནོད་པ་མེད་དོ། །སེམས་ཅན་ཐམས་ཅད་ཀྱིས་མི་ཚུགས་སོ། །འདོད་པའི་གཟུགས་ཅན་
བསྐལ་པར་གནས་ཤིང་དཔག་ཚད་སྟོང་མཐོང་བར་བྱེད་ཅིང་ཐོས་པར་བྱེད་སྣོམ་པར་བྱེད་དོ། །རི་ལའང་ཐད་ཀར་འགྲོ་།རྩིག་པ་ལའང་ཐད་ཀར་འགྲོ་།ར་བ་ལའང་ཐད་ཀར་
འགྲོ་།རྒྱ་མཚོ་ལའང་མངོན་པར་འཕགས་པར་བྱེད་དོ། །ངེས་པར་བསགས་པ་རྙེད་དོ། །བ་བླ་དང༌། ལྡོང་རོས་སྒྲུབ་པར་འདོད་ན་རིང་བསྲེལ་དང་བཅས་པའི་གཟུགས་བརྙན་གྱི་

95-1-398a

སྤྱན་སྔར་དེ་ཉིད་དུ་རས་རིས་བཞུགས་སུ་གསོལ་ཏེ་དཀར་པོ་བརྒྱད་པ་ལ་མཆོད་པ་བྱས་ནས་དེའི་དབུས་སུ་ཡན་ལག་མ་ཉམས་པའི་སྐྱེས་བུ་བཞག་ནས་རྐང་པ་
གཡོན་པས་བྲང་ཁར་ཡང་དག་པར་མནན་ནས་སྲུང་བ་བྱས་ཏེ་སྔགས་བཟླས་པར་བྱའོ། །ཇི་སྲིད་ལངས་ཀྱི་བར་དུའོ། །སྔར་སྦྲང་རྩི་དང༌། འོ་ཐུག་བཟའ་བར་བྱ་ཞིང་ལན་བདུན་མངོན་
པར་སྔགས་པའི་ཁུ་ཚུར་བཅིངས་པ་མགོ་བོ་ལ་གཞུ་བར་བྱའོ། །དེ་ནས་འཛག་པར་བྱེད་དོ། །དེ་འཐུངས་ནས་མི་སྣང་བར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་ཉ་དང་བཅས་
པའི་ཆུ་བོར་ཞུགས་ཏེ་དྲི་ཞིམ་པོའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །གོས་ཟུང་སོ་སོར་རྙེད་དོ། །གྲོང་དུ་ཞུགས་ནས་བརྒྱད་བརྒྱ་བཟླས་པར་བྱ་སྟེ་མཛེས་པའི་བཟའ་
བ་ཐོབ་པར་བྱེད་དོ། །ལན་ཚྭ་དང་བསྲེས་པའི་ཆུ་ལ་བརྒྱད་བརྒྱར་མངོན་པར་སྔགས་པས་གཟེར་ཐམས་ཅད་ཉེ་བར་ཞི་བར་བྱེད་དོ། །བུད་མེད་བུ་མ་ཐོན་པ་ལ་ཆུ་ལ་ལན་
བརྒྱད་བརྒྱར་མངོན་པར་སྔགས་ནས་སྦྱིན་ནོ། །བདེ་བར་བཙའ་བར་བྱེད་དོ། །དཀར་པོའི་ཚེས་གཅིག་ནས་བརྩམས་ཏེ་ཇི་སྲིད་བཅོ་ལྔའི་བར་དུ་ཉི་མ་རེ་རེ་ལ་སྟོང་ཕྲག་འཕེལ་
བར་བྱས་ནས་བཟླས་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་ཏེ་རིལ་བུའི་སྦྱོར་བས་རིལ་བུ་རྣམས་བསྒྲུབས་ནས་ཁར་བཅུག་ན་མི་སྣང་བར་འགྱུར་རོ། །མྱ་

95-1-398b

ངན་མེད་པའི་མེ་ཏོག་དང༌། ཀྲྀཥྞ་སཱ་རའི་མཁྲིས་པ་དང༌། དུར་བའི་སྙིང་དང༌། སོ་དྲི་ཡའི་སོལ་བ་རྣམས་ལྷན་ཅིག་ཆ་མཉམ་པར་བྱས་ནས་རྒྱལ་གྱི་ལྕགས་ཀྱིས་དཀྲིས་ཏེ་སླར་ཡང་
ལྕགས་གསུམ་གྱིས་དཀྲིས་པར་བྱས་ནས་རས་རིས་ཀྱི་སྤྱན་སྔར་བསྒྲུབ་པར་བྱའོ། །ཁར་བཅུག་ནས་ཀུན་ཏུ་གནས་པས་དང་པོར་འཆིང་བ་ལས་གྲོལ་བར་བྱའོ། །སྤྲ་ཚིལ་ལས་
བྱུང་བའི་སྐྱེས་པའམ། བུད་མེད་ཀྱི་གཟུགས་བརྙན་བྱས་ནས་རྣམ་པར་དབེན་པའི་ཕྱོགས་སུ་མེ་རབ་ཏུ་སྔར་ནས་བརྒྱད་བརྒྱར་མངོན་པར་སྔགས་ནས་གཞུ་བར་བྱ་སྟེ་མྱོས་བྱེད་
ཀྱི་ཚེར་མས་ངེས་པར་གདབ་པར་བྱ་ཞིང་དབང་དུ་འགྱུར་ཏེ་གང་དོན་དུ་གཉེར་བ་དེ་རྙེད་དོ། །དཀར་པོའི་ཉ་ལ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་དྲི་ཞིམ་
པོའི་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ་ཀཱར་ཥཱ་པ་ཎ་ལྔ་རྙེད་དོ། །ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་ཏེ་གཟུགས་བརྙན་གྱི་མདུན་དུ་པྲི་ཡང་ཀུའི་ཤིང་
གིས་མེ་རབ་ཏུ་སྦར་ནས་བེ་ཀངྐ་ཏའི་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག །ནོར་ཐམས་ཅད་ཐོབ་པར་བྱེད་དོ། །དཀར་པོའི་བརྒྱད་པ་ལ་ཉིན་མཚན་དུ་སྨྱུང་བར་
གནས་པས་རས་རིས་ཀྱི་སྤྱན་སྔར་བྱ་རོག་འཕུར་གྱི་བར་དུ་སྟོང་ཕྲག་བརྒྱད་བཟླས་པར་བྱའོ། །དོང་ཙེ་བཅུ་རྙེད་དོ། །མཚན་མོ་གསུམ་དུ་སྨྱུང་བར་གནས་པས་ནག་པོའི་བཅུ་

95-1-399a

བཞི་པ་ལ་གུ་གུལ་གྱི་བདུག་པ་བསྲེགས་ཏེ་པཱ་ལའི་མེ་སྦར་ནས་ཞོ་དང༌། སྦྲང་རྩི་དང༌། མར་གྱིས་བཏགས་པའི་ཀ་ར་བའི་རའི་མེ་ཏོག་སྟོང་ཕྲག་
བརྒྱད་སྦྱིན་སྲེག་བྱའོ། །དེ་ནས་མེ་ཐབ་ཏུ་པདྨའི་ཚད་ཀྱི་ཀ་ར་བཱི་ར་ལངས་ཏེ་ཀ་ར་བཱི་རའི་དབུས་སུ་དེའི་མདོག་ཅན་གྱི་ལྡོང་རོས་མཐོང་སྟེ་སྔགས་ཟློས་ཤིང་བླང་བར་བྱའོ། །
ཡིད་ཀྱིས་བླངས་པ་ཙམ་གྱིས་ཉི་མ་འཆར་བའི་མདོག་ཅན་ལོ་བརྒྱད་གཉིས་ལོན་པའི་རྣམ་པ་རིག་པ་འཛིན་པར་འགྱུར་ཏེ་རླུང་གི་ཤུགས་དང་བཅས་པ་འདོད་པ་རྒྱ་ཆེན་པོ་
སྐྱེ་བར་འགྱུར་རོ། །ལོ་སྟོང་ཕྲག་བཅུར་འཚོ་བར་བྱེད་དོ། །སེམས་ཅན་ཐམས་ཅད་ཀྱི་ཡིད་དུ་འོང་བའི་འཆི་བ་ཤེས་པར་བྱེད་པ་དང་། གལ་ཏེ་སླར་ཡང་སྒྲུབ་པ་བྱེད་ན་
ཚེ་ཉིས་འགྱུར་དུ་འགྱུར་རོ། །ཁང་སྟོང་དུ་ཞུགས་ཏེ་ཕྱོགས་གཙང་མར་རས་རིས་བཞུགས་སུ་གསོལ་ནས་མི་སྨྲ་བར་འོ་མ་དང༌། ནས་ཟན་ཟ་ཞིང་ཕྱོགས་གཅིག་ཏུ་བཟླས་པར་བྱའོ། །
དེ་ནས་རས་རིས་ལ་མཆོད་པ་རྒྱ་ཆེན་པོ་བྱས་ནས་གཏོར་མ་ཆེས་རྒྱ་ཆེན་པོ་ཕུལ་ཏེ་སྐྱིལ་མོ་ཀྲུང་བཅིངས་ནས་ཇི་སྲིད་འོད་ཟེར་འབྱུང་བར་བྱེད་པ་དེ་སྲིད་དུ་བཟླས་པར་བྱའོ། །དེ་
མཐོང་ནས་མཚམས་མེད་པ་ལྔའང་ཟད་པར་ཉེ་བར་འགྲོའོ། །དེ་ནས་གྲུབ་པར་འགྱུར་ཏེ་ཀུན་ནས་རྒྱལ་སྲིད་ཆེན་པོ་ཆེན་པོ་རྙེད་དོ། །ཕྱིར་རྒོལ་བ་མེད་པར་འགྱུར་རོ། །གི་ཝང་ལ་

95-1-399b

སྟོང་ཕྲག་བརྒྱད་མངོན་པར་སྔགས་པ་བྱས་ནས་བདུག་པས་བདུགས་ཏེ་བར་མ་ཆད་པར་འཇོག་ཏུ་བཅུག་ནས་རྒྱལ་པོའི་ཕོ་བྲང་དུ་ཞུགས་ན་སྨྲ་བའི་མཆོག་ཏུ་འགྱུར་རོ། །ཐམས་ཅད་
ཀྱང་འདིའི་དབང་དུ་འགྱུར་རོ། །མ་གྱུར་ནའང་དེ་དབང་དུ་བྱེད་པ་ལ་ཁྱིམ་དུ་དཀྱིལ་འཁོར་ཉེ་བར་བྱུགས་ཏེ་རྐང་འཐུང་ཨ་བ་ཨ་བཱི་ཡ་ལག་པ་གཡོན་པས་སྲེག་བླུགས་སྟོང་སྦྱིན་
སྲེག་གྱིས་ཤིག །དབང་དུ་འགྱུར་རོ། །ཐུན་མོང་བའི་བུད་མེད་དབང་དུ་བྱེད་པ་ལ་ལན་ཚྭས་གཟུགས་བརྙན་བྱས་ནས་ལག་པ་གཡོན་པས་སྦྱིན་སྲེག་གྱིས་ཤིག །དབང་དུ་འགྱུར་
རོ། །འབངས་མོ་དབང་དུ་བྱེད་པ་ལ་པུནྣཱ་གའི་གེ་སར་དང༌། ནས་དང༌། གྲོ་དང༌། ཤ་རྣམས་གཅིག་ཏུ་བྱས་ནས་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །
འབྲས་སཱ་ལུ་བཏགས་པ་ལས་བྱུང་བའི་གཟུགས་བརྙན་བྱས་ནས་གཏུབ་ཅིང་གཏུབ་ཅིང་སྦྱིན་སྲེག་གྱིས་ཤིག །དབང་དུ་འགྱུར་རོ། །རྣ་བའི་མིག་སྨན་བླངས་ནས་མཆོད་
རྟེན་གཅིག་དང༌། ཨ་ཤྭཏྠའི་འདབ་མའི་ནང་དུ་གཏུམས་ཏེ་སྟོང་ཕྲག་བརྒྱད་དུ་མངོན་པར་སྔགས་པས་མིག་ལ་བསྐུ་བར་བྱའོ། །གང་ལུང་ཕོག་པ་དེ་དབང་དུ་འགྱུར་རོ། །
ཕུག་གི་སྒོར་འབུམ་ཟློས་ཤིག །འཁྲུལ་འཁོར་ལྟུང་བར་བྱེད་དོ། །བ་ལང་གི་གནས་སུ་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་གྱི་མཆོད་རྟེན་བཞུགས་ནས་འབུམ་ཟློས་

95-1-400a

ཤིག །དོང་ཙེ་འབུམ་སོ་སོར་རྙེད་དོ། །ཀླུའི་གནས་སུ་རས་རིས་བཞུགས་ནས་སྲུང་བའི་ཆོ་ག་བྱས་པས་ཛམ་བུའི་ཤིང་གི་མི་སྦར་ནས་མངར་གསུམ་གྱི་གཏོར་
མ་བྱིན་ཏེ་ཀླུ་ཤིང་གི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་བྲམ་ཟེའི་གཟུགས་ཅན་གྱི་ཀླུ་འོང་བར་བྱེད་དོ། །དེའང་ཅི་བགྱི་ཞེས་སྨྲ་བར་བྱེད་དོ། །ཉི་མ་རེ་རེ་ལ་དོང་
ཙེ་བདུན་བདུན་རབ་ཏུ་སྩོལ་ཅིག་ཅེས་བརྗོད་པར་བྱའོ། །དེ་བཞིན་དུ་གྱུར་ཅིག་ཅེས་བརྗོད་ནས་མི་སྣང་བར་འགྱུར་རོ། །ཉི་མ་རེ་རེ་ལ་དོང་ཙེ་བདུན་བདུན་སྩོལ་བར་བྱེད་དོ། །
ལྷག་མ་མེད་པར་ཟད་པར་བྱའོ། །ཕྱེད་དཀོན་མཆོག་གསུམ་གྱི་ཉེ་བར་སྦྱོར་བའི་ཆེད་དུའོ། །རས་རིས་ཀྱི་སྤྱན་སྔར་ཟླ་བ་གཅིག་ཏུ་བཟླས་པར་བྱའོ། །དོང་ཙེ་སྟོང་ཕྲག་བཅུ་
གཉིས་རྙེད་དོ། །དཀར་པོའི་བརྒྱད་པ་ནས་བརྩམས་ཏེ་རིང་བསྲེལ་དང་བཅས་པའི་མཆོད་རྟེན་དུ་ཟླ་བ་དྲུག་བཟླས་པར་བྱའོ། །རྒྱལ་སྲིད་སྦྱིན་པར་བྱེད་དོ། །ནག་པོའི་བརྒྱད་
པ་ལ་ཉིན་མཚན་དུ་སྨྱུང་བར་གནས་པས་གཟུགས་བརྙན་གྱི་སྤྱན་སྔར་བད་ཀན་མཐར་བྱེད་ཀྱི་སྙིང་པོ་བླངས་ནས་སྲད་བུ་དམར་པོས་དཀྲིས་ཏེ་དེ་ནས་བཱ་ལ་ཤའི་ཤིང་གི་
མེ་སྦར་ནས་ཕུར་བུ་ཅན་ལ་སྟོང་ཕྲག་བརྒྱད་མངོན་པར་སྔགས་པ་བྱས་ནས་དུམ་བུ་གསུམ་དུ་གཤགས་ཏེ་དུམ་བུ་རེ་རེ་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་མེར་

95-1-400b

གཞུག་པར་བྱའོ། །ཐོ་རངས་དོང་ཙེ་སུམ་བརྒྱ་སོ་སོར་རྙེད་དོ། །དཀར་པོའི་བརྒྱད་པ་ལ་མཚན་མོ་གཅིག་ཏུ་སྨྱུང་བར་གནས་པས་ཨ་ཏི་མུཀྟ་ཀའི་མེ་ཏོག་སྟོང་ཕྲག་བརྒྱད་དབུལ་
བར་བྱའོ། །ཉི་མ་བདུན་བདུན་དུ་དོང་ཙེ་སྟོང་སོ་སོར་རྙེད་དོ། །ནག་པོའི་བཅུ་བཞི་པ་ལ་མཚན་མོ་གཅིག་སྨྱུང་བར་གནས་པས་མཚན་མོ་ཤིང་བ་ཏྱ་ཊ་ཀའི་རྩ་བ་རྣམས་བསྲེས་
པའི་མེ་ལ་སྟོང་ཕྲག་བརྒྱད་སྦྱིན་སྲེག་གྱིས་ཤིག། དངུལ་སྟོང་སོ་སོར་རྙེད་དོ། །དཀར་པོའི་བདུན་པ་ལ་ཉིན་མཚན་དུ་སྨྱུང་བར་གནས་པ་རྒྱ་མཚོར་འགྲོ་བའི་ཆུ་ཀླུང་དུ་
ཞུགས་ཏེ་པདྨ་སྟོང་ཕྲག་བཅུ་དབུལ་བར་བྱའོ། །རྒྱལ་སྲིད་སོ་སོར་རྙེད་དོ། །སྐྱེས་པ་དབང་དུ་བྱེད་པ་ལ་ནག་པོའི་བརྒྱད་པ་ལ་ཉིན་མཚན་དུ་སྨྱུང་བར་གནས་པས་ནག་པོའི་
བརྒྱད་པ་ལ་མཚན་མོ་གཅིག་ཏུ་སྨྱུང་བར་གནས་པས་བྱང་ཆུབ་ཤིང་གི་ཤིང་ལ་མེ་རབ་ཏུ་སྦར་ནས་ཀུ་མུ་ད་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་
སྦྱིན་སྲེག་གྱིས་ཤིག །དབང་དུ་འགྱུར་རོ། །བུད་མེད་དབང་དུ་བྱེད་པ་ལ་ནག་པོའི་བཅུ་གཉིས་པ་ལ་སོའུ་གནྟི་ཀའི་མེ་ཏོག་སྟོང་ཕྲག་བརྒྱད་འཕགས་པ་འཇམ་དཔལ་ལ་སྣུན་
ཅིག །དབང་དུ་འགྱུར་རོ། །སྨན་འཆིང་བ་དང༌། ཡིད་ཀྱིས་གཉིས་འཐུང་དང༌། རྐང་བཞི་པ་རྣམས་ཀྱི་བྲུན་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་རྐེད་པའི་ཕྱོགས་སོ་

95-1-401a

བཞག་པར་བྱ་སྟེ་ཁུ་བ་འཆིང་བར་བྱས་པར་འགྱུར་རོ། །ཆོས་གོས་ཀྱི་རྣ་བ་ལ་ལན་བདུན་བཟླས་ནས་མདུད་པ་བྱས་ན་དུག་འཆིང་ངོ༌། །དུག་གསོ་བ་ལ་
ལོ་མས་སོ། །ཕྱག་རྒྱ་དབྱེ་བ་ལ་ཆུས་སོ། །འབེབས་པ་ལ་གུ་གུལ་གྱི་བདུག་པས་སམ། ཆུས་གདོན་འཆིང་ངོ༌། །སོར་མོ་ལ་ཡོངས་སུ་བཟླས་ནས་སྡིགས་པར་བྱེད་པ་དེ་དབང་
དུ་འགྱུར་རོ། །རས་རིས་ཀྱི་སྤྱན་སྔར་བརྒྱད་བརྒྱ་བཟླས་པར་བྱའོ། །རྨི་ལམ་དུ་ཇི་ལྟར་འབྱུང་བ་བཞིན་སྟོན་པར་བྱེད་དོ། །རིང་བསྲེལ་དང་བཅས་པའི་མཆོད་རྟེན་དུ་རས་
རིས་བཞུགས་ནས་དེའི་སྤྱན་སྦར་མཆོད་པ་རྒྱ་ཆེན་པོ་བྱས་ཏེ་ཨ་པཱ་མརྒ་དཀར་པོ་ཞོ་དང༌། སྦྲང་རྩི་དང༌། མར་གྱིས་བཏགས་པ་རྣམས་བིལ་བའི་ཤིང་གིས་མེ་རབ་ཏུ་
སྦར་ནས་འབུམ་སྦྱིན་སྲེག་བྱའོ། །རྒྱལ་སྲིད་སོ་སོར་རྙེད་དོ། །མ་གྲུབ་ན་གྲོང་བསྡུས་པ་སྟོང་སོ་སོར་རྙེད་དོ། །རས་རིས་ཀྱི་སྤྱན་སྔར་གི་ཝང་ངམ། ལྡོང་རོས་ལ་སྟོང་ཕྲག་
བརྒྱད་མངོན་པར་སྔགས་པ་བྱས་ནས་བསྐུས་ཏེ་དགྲ་བོ་རྣམས་ཀྱི་ནང་དུ་ཞུགས་ན་འཇིགས་པར་མི་འགྱུར་རོ། །དགྲ་བོ་རྣམས་ཀྱིས་གནོད་པར་མི་འགྱུར་རོ། །འབེབས་པ་
ལ་མེ་ཏོག་དཀར་པོ་དང་བཅས་པའི་ཆུ་དྲོན་ལ་ལན་གསུམ་བཟླས་པ་དང༌། ཀ་ར་བཱི་རའི་མེ་ཏོག་ལ་ལན་གསུམ་བཟླས་པས་འབེབས་པ་ལ་བསྣུན་པར་བྱའོ། །འདས་

95-1-401b

པ་དང་། མ་འོངས་པ་སྟོན་པར་བྱེད་དོ། །འཆིང་བ་ནི་སེ་གོལ་གྱི་ཕྱག་རྒྱས་ཤིས་པར་བྱེད་དོ། །མིག་སྨན་སྒྲུབ་པར་འདོད་པས་དཔའ་བོའི་རིན་གྱིས་ཉོས་པའི་སོའུ་བི་རའི་མིག་སྨན་སྤང་
གཅིག་བླངས་ནས་བྲམ་ཟེའི་བུ་མོ་ཁ་བྱང་དུ་བ་ལྟས་པས་བ་བྱུང་ལྔས་འཐག་ཏུ་གཞུག་པར་བྱའོ། །མིང་མེད་ཀྱི་སོར་མོས་རིལ་བུ་བཞི་བྱས་ནས་ཕྱོགས་བརྒྱད་ཀྱིས་རབ་ཏུ་སྦར་ཏེ་ཆོ་ག་
འདི་ཉིད་ཀྱིས་མར་དང༌། སྲ་རྩི་པོག་སྲེག་ཅིང་སྟོང་ཕྲག་བརྒྱད་བཟླས་པར་བྱའོ། །གྲོང་གི་མཆོག་བཅུ་རྙེད་དོ། །ཆོ་ག་འདི་ཉིད་ཀྱིས་མཆོད་རྟེན་བྱས་ནས་ཙནྡན་གྱིས་བཏགས་པའི་
པདྨ་སྟོང་ཕྲག་བརྒྱད་དབུལ་བར་བྱའོ། །ཡུལ་གྱི་བདག་པོ་ཉིད་སྟོང་སོ་སོར་རྙེད་དོ། །བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་བྱས་ནས་བདུག་པ་བསྲེགས་ཏེ་ཙམ་
པ་ཀའི་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ་གསེར་སོ་སོར་རྙེད་དོ། །བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་བྱས་ཏེ་མེ་ཏོག་གི་གེ་སར་སྟོང་ཕྲག་བརྒྱད་དབུལ་
བར་བྱ་སྟེ་གོས་སྟོང་སོ་སོར་རྙེད་དོ། །དེ་བཞིན་དུ་མེ་ཏོག་ཐམས་ཅད་ཀྱི་འདོད་པའི་ཆོ་གའོ། །དུར་ཁྲོད་ནས་རོ་བསྲེགས་པའི་ཐལ་བ་བླངས་ཏེ་ཟླ་བ་ཉ་ལ་ཉིན་མཚན་དུ་སྨྱུང་བར་
གནས་པས་མིང་མེད་ཀྱི་སོར་མོའི་ཁྲག་གི་ཟླུམ་པོ་བྱས་ནས་གཟུགས་བརྙན་བྲིས་ཏེ་རྐང་པ་གཡོན་པས་མནན་ནས་སྟོང་ཟློས་ཤིག །རིགས་བརྒྱུད་དང་བཅས་པ་དབང་དུ་བྱེད་དོ། །

95-1-402a

བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་བྱས་ནས་འབྲས་ཡོས་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་མེ་ལ་སྦྱིན་སྲེག་སྟོང་
ཕྲག་བརྒྱད་གྱིས་ཤིག །གི་ཝང་ལ་སྟོང་དུ་མངོན་པར་སྔགས་པས་ཐིག་ལེ་བྱས་ན་གང་མཐོང་བ་དང༌། གང་རྣམས་མཐོང་བ་དེ་རྣམས་དབང་དུ་བྱེད་དོ། །ཐོ་རངས་ཏུ་རུཥྐའི་ཆུ་
ལ་ལན་བདུན་མངོན་པར་སྔགས་པ་བྱས་ཏེ་གདོང་བཀྲུས་པས་གང་མཐོང་བ་དེ་སྦྱིན་པར་བྱེད་དོ། །ཐམས་ཅད་དེ་ཁོ་ན་བཞིན་དུ་ཏིལ་མར་ཟ་བས་ཁྱོར་བའི་ཆུ་ལ་ལན་བདུན་
མངོན་པར་སྔགས་པ་བྱས་ཏེ་འཐུངས་ཤིག །དོན་དུ་མ་གཉེར་བར་བཟའ་བ་རྙེད་དོ། །རྒྱལ་པོའི་ཕོ་བྲང་དུ་རབ་ཏུ་ཞུགས་ཏེ་ཆོས་གོས་དེ་བླངས་ཏེ་ལན་ཉི་ཤུ་རྩ་གཅིག་
ཡོངས་སུ་བཟླས་ཏེ་ལག་པ་གཡོན་པས་མདུད་པ་བྱས་ནས་ཐོགས་པ་མེད་པར་འགྱུར་རོ། །ཆོམ་རྐུན་གྱི་ནང་དུ་དྲན་པར་བྱེད་ཅིང་བཟླས་པས་འཆིང་བ་གྲོལ་བར་བྱེད་དོ། །གཅོད་
པ་དང༌། འབུགས་པ་ལག་པའི་སྔགས་རྣམས་ལ་པ་ལཱའི་འབྲུ་དང༌། ཀ་ར་བཱི་ར་དཀར་པོ་དང༌། ཡུངས་ཀར་རྣམས་ཀྱི་གཟུགས་བརྙན་བྱས་ནས་རས་རིས་ཀྱི་སྤྱན་སྔར་ལག་པ་གཡོན་
པས་མནན་ཏེ་སྟོང་ཕྲག་བརྒྱད་ཟློས་ཤིག །སྔགས་རྣམས་སྤོང་བར་བྱེད་པར་འགྱུར་རོ། །རིམས་གཞོམས་པར་འདོད་པས་གི་རི་ཀརྞི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་

95-1-402b

ཤིག །ཤཱི་རི་མས་འཇོམས་པར་འགྱུར་རོ། །སེང་ལྡེང་གི་ཡམ་ཤིང་གིས་བརྒྱ་རྩ་བརྒྱད་སྦྱིན་སྲེག་གྱིས་ཤིག །གདོན་ཐམས་ཅད་གྲོལ་བར་འགྱུར་རོ། །ཐལ་བ་ལ་ལན་བདུན་བཟླས་
ནས་གཞན་གྱིས་གསང་སྔགས་སྒྲུབ་པར་བྱེད་དོ། །ཆུ་ལ་ལན་གཅིག་བཟླས་པས་གྲོལ་ལོ། །རས་སམ། གྲོ་ག་ལ་བྲིས་ནས་རྒྱལ་མཚན་གྱི་རྩེ་མོ་ལ་བཏགས་ན་ཕ་རོལ་གྱི་དམག་
སྡེ་རེངས་པར་འགྱུར་རོ། །ཆུ་དང༌། ཕྱེ་ཟ་ཞིང་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་མཚན་མོ་གསུམ་སྨྱུང་བར་གནས་པས་མཚན་མ་གཅིག་པར་སོང་ནས་ལུས་
ཀྱི་གཡས་སུ་རས་རིས་བཞུགས་ཏེ་བཅིང་བར་བྱའོ། །ཁུ་ཚུར་བཅིངས་ནས་ཇི་སྲིད་ཁུ་བ་བྱུང་བ་དེ་སྲིད་དུ་བཟླས་པར་བྱའོ། །འཆིང་བར་བྱེད་དོ་ཞེས་གསུམ་པ་ལ་ཁུ་ཚུར་སྒྲུབ་
པར་འགྱུར་རོ། །ཁུ་ཚུར་བྱས་ན་མི་སྣང་ངོ༌། །ལོ་བདུན་བརྒྱར་འཚོ་བར་འགྱུར་རོ། །དབང་ཕྱུག་ཆེན་པོའང་ཅི་བགྱིར་འགྱུར་རོ། །ཕྱོགས་གཙང་མར་རས་རིས་བཞུགས་ཏེ་ཉིན་
མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་གཟུགས་བརྙན་བྱས་ཏེ་ཆོ་ག་བཞིན་དུ་མངོན་པར་མཆོད་ནས་བིལ་བའི་ཡམ་ཤིང་ཞོ་དང༌། སྦྲང་རྩི་དང༌། མར་གྱིས་བཏགས་
པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །བཅོམ་ལྡན་འདས་འཇམ་དཔལ་གྱི་དཔྲལ་བ་ནས་འོད་ཟེར་བྱུང་ངོ༌། །དེ་ནས་གྲུབ་པར་འགྱུར་བ་སྟེ་རྫས་སམ། གསེར་དཔག་ཏུ་མེད་

95-1-403a

པ་རྙེད་དོ། །ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་ཀ་ར་ཕཱི་རའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །དེ་ནས་ཀ་ར་བཱི་རའི་མེ།
ཏོག་གཅིག་བླངས་ནས་ཀླུའི་གནས་སུ་སོང་སྟེ་མེ་ཏོག་ཀླུ་མཚོ་བྲན་དུ་བུག་ལ་སྔགས་བཟླས་པར་བྱའོ། །ཀླུ་མོ་དང་བཅས་པ་དབང་དུ་འགྱུར་རོ། །གང་རོམ་དུ་གཉེར་བ་དེ་ཐོབ་
པར་བྱེད་དོ། །ཉིན་མཚན་དུ་སྨྱུང་བར་གནས་པས་ནག་པོའི་བཅུ་བཞི་པ་ལ་ལམ་སུམ་མདོར་མཆོད་པ་བྱས་ནས་ཉེ་བར་འདུག་སྟེ་སྲན་མའི་ཚད་ཀྱིས་ལྡོང་རོས་ཀྱི་རིལ་བུ་བྱས་
ནས་ཁར་བཅུག་ཏེ་ཇི་སྲིད་ཁ་གས་པ་དེ་སྲིད་དུ་བཟླས་པར་བྱའོ། །ལྡོང་རོས་གྲུབ་པར་འགྱུར་ཏེ་དཔྲལ་བར་ཐིག་ལེ་བྱས་པས་མི་སྣང་ངོ༌། །འདོད་པའི་གཟུགས་ཅན་ལོ་ལྔ་བརྒྱར་
འཚོ་བར་བྱེད་དོ། །ནག་པོའི་བརྒྱད་པ་ལ་ཁྲིའི་ཚོགས་ཅན་བླངས་ནས་གཞན་མོའི་བརྒྱད་པ་ལ་ཁྲོ་ཚོགས་ཅན་ལ་རྩེ་གསུམ་བྱེད་དུ་གཞུག་གོ །གཞན་པའི་ནག་པོའི་བརྒྱད་
པ་ལ་ཉིན་མཚན་དུ་སྨྱུང་བར་གནས་པས་དུར་ཁྲོད་དུ་སོང་ནས་རྩེ་གསུམ་ལ་མཆོད་པ་ཆེན་པོ་བྱས་ནས་སྐྱིལ་མོ་ཀྲུང་གིས་ཉེ་བར་འདུག་སྟེ་ལག་པ་གཡས་པས་རྩེ་གསུམ་
བླངས་ནས་ཇི་སྲིད་རྩེ་གསུམ་ལས་འོད་ཟེར་བྱུང་བ་དེ་སྲིད་དུ་བཟླས་པར་བྱའོ། །དེ་ནས་གྲུབ་པར་འགྱུར་ཏེ་མཚན་མོ་མ་བརྩིགས་པ་རུ་ལྷའི་ཁྱིམ་འབྱུང་སྟེ་རྒྱན་ཐམས་ཅད་

95-1-403b

ཀྱིས་རྣམ་པར་བརྒྱན་པའི་བུད་མེད་འབྱུང་ངོ༌། །འཁོར་གྱི་སྐྱེས་བུ་མང་པོའང་དགོད་པ་དང༌། སྒེག་པ་ལ་སོགས་པ་རྣམས་ཀྱིས་ཀུན་ཁྱབ་པར་ཉེ་བར་གནས་ཏེ་གང་བསམས་པ་དེ་
ཐམས་ཅད་རྙེད་དོ། །ཐོ་རངས་སྟོན་པས་ཐམས་ཅད་འཇོག་གོ །དཀར་པོའི་ཚེས་གཅིག་ནས་བརྩམས་ཏེ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་ཚངས་མའི་ཁུ་བ་
ཞོ་གང་ལ་བརྒྱད་བརྒྱར་ཟློས་ལ་འཐུངས་ཤིག །ཉི་མ་བདུན་གྱིས་ཐོས་པ་འཛིན་པར་འགྱུར་རོ། །རས་རིས་ཀྱི་སྤྱན་སྔར་རྣམ་པ་སྣ་ཚོགས་པའི་སྲུང་བ་བྱས་ཏེ་བཟའ་བའི་ཊི་ཀཱ་ལ་ཇི་
སྲིད་ཟན་དུ་གྱུར་པ་དེ་སྲིད་དུ་བཟླས་པར་བྱའོ། །དེ་ནས་གྲུབ་པར་འགྱུར་ཏེ་ཕྱི་ནས་ཟན་འཕོ་བར་བྱེད་དོ། །འབྲུ་ལ་སྐྱེས་པའང་ངོ༌། །སྔོན་སྤྱད་པ་བྱས་པས་ལྕགས་གསུམ་ལས་བྱུང་
བའི་འཁོར་ལོ་སོར་བཅུ་དྲུག་པའི་རྣམ་པ་བྱས་ནས་ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པས་རྩ་བའི་རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་འཁོར་
ལོ་ཨ་ཤྭཏྠའི་འདབ་མ་བདུན་ལ་བཞག་སྟེ་སྐྱིལ་མོ་ཀྲུང་གིས་ཉེ་བར་འདུག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་ནས་བླངས་པ་ཙམ་གྱིས་སྐྲ་ལི་ཞིང་འཁྱིལ་བ་ཉི་མ་འཆར་
ཀའི་མདོག་ཅན་རིག་པ་འཛིན་པའི་འཁོར་ལོས་བསྒྱུར་བར་འགྱུར་ཏེ་གང་རྣམས་ཀྱི་མཐོང་བ་དེ་རྣམས་དང་ལྷན་ཅིག་འཕུར་བར་འགྱུར་རོ། །འབར་བ་ཅན་ལེགས་པར་མཐོང་བ་

95-1-404a

བླངས་ནས་ལག་པས་མནན་ཏེ་ལན་བདུན་བཟླས་པ་བྱས་ནས་གང་ལ་རེག་པ་དེ་དབང་དུ་འགྱུར་རོ། །ཀུ་ཤ་ལས་བྱུང་བའི་འཁོར་ལོ་བྱས་ནས་ལན་བདུན་
བཟླས་པ་ཆུར་བཅུག་སྟེ་ཀླུ་རྣམས་ལངས་ནས་ཅི་བགྱི་ཞེས་སྨྲ་བར་བྱེད་དོ། །དོང་ཙེ་འབུམ་བྱིན་ཅིག་ཅེས་བརྗོད་པར་བྱའོ། །སློང་མོ་ཟ་ཞིང་རིའི་རྩེ་མོར་འཛེགས་ཏེ་སྟོང་ཕྲག་བརྒྱ་
བཟླས་པར་བྱ་སྟེ་དེ་བཞིན་གཤེགས་པའི་སྐུ་མངོན་དུ་འགྱུར་རོ། །དེ་མཐོང་ནས་འགྲུབ་པར་བྱེད་དོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ནས་ཨརྒའི་མེ་ཏོག་གིས་སྦྱིན་སྲེག་
གྱིས་ཤིག །ཉི་མ་མཆོག་སྤྱན་པར་འགྱུར་རོ། །ཧུ་ཀླུང་དེ་ཉིད་དུ་རྐེད་པ་ནུབ་ཙམ་དུ་ཞུགས་ནས་པིལ་བའི་མེ་ཏོག་རབ་ཏུ་ལྷུག་ཅིག །མེས་པོས་མཆོག་སྦྱིན་པར་འགྱུར་རོ། །
མནད་ར་བའི་མེ་ཏོག་གིས་སྦྱིན་སྲེག་གྱིས་ཤིག །དབང་པོས་མཆོག་སྦྱིན་པར་འགྱུར་རོ། །དེ་ཉིད་ཆུ་ལ་མནྡཱ་ར་བའི་མེ་ཏོག་གིས་ནོར་སྦྱིན་མཆོག་སྦྱིན་པར་འགྱུར་རོ། །འབུམ་
ཕྲག་གཉིས་བཟླས་པར་བྱའོ། །རྒྱལ་པོར་འགྱུར་བར་བྱེད་དོ། །འབུམ་ཕྲག་གསུམ་བཟླས་པར་བྱའོ། །སེམས་ཅན་ཐམས་ཅད་འགུགས་པར་བྱེད་དོ། །རྒྱ་མཚོར་
འགྲོ་བའི་ཆུ་ཀླུང་དུ་ཞུགས་ཏེ་མྱ་ངན་མེད་པའི་ཤིང་གི་མེ་ཏོག་སྟོང་ཕྲག་བརྒྱ་བླུགས་པར་བྱའོ། །མཚན་མོ་བདུན་གྱིས་གནོད་སྦྱིན་མོ་རྣམས་འགུགས་པར་བྱེད་དོ། །

95-1-404b

ཤིང་ལ་མི་སྨྲ་བར་ཟླ་བ་དྲུག་ཏུ་བཟླས་པར་བྱའོ། །མངོན་པར་འདོད་པའི་རྫས་སོ་སོར་རྙེད་དོ། །ཨརྒ་ལས་བྱུང་བའི་རྒྱལ་པོའི་གཟུགས་བརྙན་སོར་དྲུག་པ་བྱས་ནས་ཁ་དོག་མ་
འདྲེས་པས་རྒྱན་ཐམས་ཅད་ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །དཀྱིལ་འཁོར་བའི་རྒྱལ་པོར་འགྱུར་རོ། །ཡང་ན་རིག་པ་འཛིན་པ་ཉིད་དོ། །རས་རིས་ཀྱི་སྤྱན་སྔར་མི་
སྨྲ་བར་ཟླ་བ་དྲུག་དུ་ལག་པ་གཡོན་པ་ལ་མངོན་པར་སྔགས་ནས་ཁྲི་ཡོངས་སུ་བཟླས་ཏེ་ཉེ་བར་གྱུར་པའི་གཏེར་འབུམ་འབྱུང་ངོ༌། །འབྲས་ཡོས་ལ་ཞོ་དང༌། སྦྲང་རྩི་དང༌། མར་
གྱིས་བཏགས་པ་སྟོང་ཕྲག་བཅུ་དང༌། ཨ་པཱ་མརྒའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བཅུ་སྦྱིན་སྲེག་གྱིས་ཤིག །གསེར་སྟོང་ཕྲག་
བཅུ་སོ་སོར་རྙེད་དོ། །གི་ཝང་བླངས་ཏེ་རིལ་བུ་བྱས་ནས་ལྕགས་གསུམ་གྱིས་དཀྲིའོ། །དེ་ནས་གཙང་ཞིང་དཀར་བའི་གོས་བགོས་ཏེ་དུར་ཁྲོད་དུ་སོང་ནས་དྲི་དང༌། བདུག་པ་
དང་། མེ་ཏོག་ལ་སོགས་པ་རྣམས་ཀྱིས་མཆོད་པ་བྱས་ནས་འབྱུང་པོ་ཐམས་ཅད་པའི་གཏོར་མ་བྱིན་ཏེ་རིལ་བུ་ཐོད་པ་ཁ་སྦྱར་དུ་བཞག་ནས་ཇི་སྲིད་འཇིགས་པའི་སྒྲ་ཐོས་པ་དེ་སྲིད་
དུ་བཟླས་པར་བྱའོ། །འཇིགས་པར་མི་འགྱུར་གྲོགས་རྣམས་ལ་བགོས་ནས་ཡང་ཁར་བཅུག་པས་མི་སྣང་བར་འགྱུར་རོ། །ལོ་སྟོང་ཕྲག་བཅུར་འཚོ་བར་འགྱུར་རོ། །ཕག་གི་མིག་

95-1-405a

བླངས་ནས་ཕྱུགས་དང་ལྷན་ཅིག་གཞོན་ནུ་མའི་ལག་པས་བཏབ་བར་བྱའོ། །རིལ་བུ་བྱས་ནས་ལྕགས་གསུམ་གྱིས་དཀྲིས་ཏེ་ལག་པ་ཁ་སྦྱར་དུ་
བཞག་ནས་དབང་ཕྱུག་ཆེན་པོའི་སྐུའི་གཡས་ཕྱོགས་སུ་ཁམ་ཕོར་ཁ་སྦྱར་དུ་བཞག་སྟེ་ལག་པ་གཡས་པས་མནན་ནས་ཇི་སྲིད་ཤི་ཏའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །
རིག་པ་བཟླས་ཏེ་གྲོགས་རྣམས་ལའང་བྱིན་ནས་ཁར་བཅུག་པས་མི་སྣང་བར་འགྱུར་རོ། །བསྒྲུབ་པར་བྱ་བ་ཐམས་ཅད་ཀུན་ཏུ་དགའ་བ་དང༌། ལོ་སྟོང་ཕྲག་ཏུ་འཚོ་བར་
བྱེད་དོ། །པདྨ་གེ་སར་དང༌། མིག་སྨན་དང༌། ལྡོང་རོས་ཀྱང་རུང་སྟེ་ཆ་མཉམ་པར་བྱས་ནས་གསོ་སྦྱོང་ཅན་གྱི་བུ་མོའི་ལག་པས་བཏབ་པར་བྱའོ། །ལྕགས་གསུམ་གྱིས་
དཀྲིས་པ་བྱས་ནས་སྔོན་སྤྱད་པ་བྱས་པ་རྒྱལ་པོའི་སྦྱོར་བས་དབང་ཕྱུག་ཆེན་པོའི་སྐུའི་གཡས་སུ་འབྱུང་པོ་ཐམས་ཅད་པའི་གཏོར་མ་ཕུལ་ནས་དྲི་དང༌། མེ་ཏོག་དང༌།
བདུག་པ་རྣམས་ཀྱིས་མཆོད་པ་བྱས་ཏེ་ཁམ་ཕོར་ཁ་སྦྱར་དུ་བཞག་ནས་ལག་པ་གཡས་པས་མནན་ཏེ་ཇི་སྲིད་ཁ་ཊ་ཁ་ཊ་ཞེས་སྒྲོགས་པ་དེ་སྲིད་དུ་བཟླས་པར་བྱའོ། །སངས་
རྒྱས་བཅོམ་ལྡན་འདས་ལ་གཅིག་ཕུལ་ནས་གྲོགས་རྣམས་ལའང་བགོས་ཏེ་ཁར་བཅུག་པས་མི་སྣང་བར་འགྱུར་རོ། །ལོ་སྟོང་དུ་འཚོ་བར་བྱེད་དོ། །སྔོན་སྤྱད་པ་བྱས་པས་

95-1-405b

འོ་མ་དང༌། ནས་ཟན་ཟ་ཞིང་རིའི་རྩེ་མོར་རས་རིས་བཞུགས་ནས་འབུམ་བཟླས་པར་བྱའོ། །དེ་ནས་གསོ་སྦྱོང་ཅན་གྱིས་གྲོག་མཁར་གྱིས་རྟག་ཏུ་བླངས་ནས་འོ་མས་སྦྱར་ཏེ་འཇམ་པར་
བྱས་ནས། བདེ་བར་གཤེགས་པའི་མཐོ་གང་གི་ཚོད་ཀྱི་ངང་པ་བྱའོ། །རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པ་འདྲིར་གཞུག་པར་བྱའོ། །དེ་ནས་རྣམ་པར་དབེན་པའི་
ཕྱོགས་སུ་རས་རིས་བཞུགས་ནས་དྲི་དང༌། མེ་ཏོག་དང༌། བདུག་པས་མངོན་པར་མཆོད་དེ་འབྱུང་པོ་ཐམས་ཅད་པའི་གཏོར་མ་བྱིན་ནས་གོས་གཙང་མ་བགོས་པས་རས་རིས་
ཀྱི་སྤྱན་སྔར་ཇི་སྲིད་ངང་པ་གཡོ་བར་བྱེད་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་སྔར་ཡོངས་སུ་བཟླས་པའི་གཞན་གྱིས་མི་ཐུབ་པའི་མེ་ཏོག་མཆོད་ཡོན་དབུལ་
པར་བྱའོ། །སླར་ཡང་བརྒྱད་བརྒྱར་བཟླས་པར་བྱའོ། །ཐམས་ཅད་འོང་བར་བྱེད་དེ་འཇིགས་པར་མི་བྱའོ། །སྔགས་བཟླས་པའི་རྨ་བྱས་རེག་པར་བྱའོ། །ཅི་བགྱི་ཞེས་སྨྲ་བར་བྱེད་
དོ། །ལུས་ཀྱི་ནང་དུ་སོན་པར་གྱུར་ཅིག་ཅེས་བརྗོད་པར་བྱའོ། །དེ་ནས་སྒྲུབ་པ་པོའི་ལུས་སུ་མི་སྣང་བར་འགྱུར་རོ། །སྐད་ཅིག་དེ་ཉིད་ལ་སྐྲ་ལི་ཞིང་འཁྱིལ་བ། ལོ་བརྒྱད་གཉིས་
ལོན་པའི་རྣམ་པ། ཉི་མ་འཆར་ཀའི་མདོག་ལྟར་སྣང་བ། ཐོགས་པ་མེད་པར་འགྲོ་བར་བྱེད་དོ། །གང་མཐོང་བ་དང༌། ལྟ་བར་བྱེད་པ་དེ་དང་ལྷན་ཅིག་འཕུར་བར་འགྱུར་རོ། །

95-1-406a

རིག་པ་འཛིན་པ་ཐམས་ཅད་འདིའི་དབང་དུ་འགྱུར་ཏེ་བསྐལ་པར་གནས་ཤིང་གང་གི་ཚེ་འཆི་བ་དེའི་ཚེ་ལྷ་རྣམས་སུ་སྐྱེ་བར་འགྱུར་རོ། །སྔོན་སྤྱད་པ་བྱས་པས་
རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་འབུམ་ཕྲག་ལྔ་བཟླས་པར་བྱའོ། །གསོ་སྦྱོང་ཅན་གྱིས་མི་སྨྲ་བར་ཐོག་ཕོག་པའི་ཤིང་བླངས་ནས་འོ་མར་ཉིན་
ཞག་བདུན་དུ་གཞུག་པར་བྱའོ། །དེ་ནས་ཕྱུང་སྟེ་ས་དཀར་པོ་དང༌། ཙནྡན་གྱི་ཆུས་མཉེས་པས་ཇི་སྲིད་རྡོ་རྗེ་ཕོག་པའི་ཤིང་འཁྲུར་གཞུག་པར་བྱའོ། །དེ་ནས་སྒྲུབ་པ་པོ་གསོ་
སྦྱོང་ཅན་གྱིས་བཟོ་བོས་སེངྒེ་བྱེད་དུ་གཞུག་པར་བྱའོ། །དེ་ནས་རྒྱུ་སྐར་སྣར་མ་ལ་དཀོན་མཆོག་གསུམ་ལ་མཆོད་པ་རྒྱ་ཆེན་བྱས་ནས་དགེ་འདུན་གྱིས་བསྟན་པའི་སློང་མོ་
བཟའ་བར་བྱའོ། །རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་རྣམ་པ་སྣ་ཚོགས་པའི་གཏོར་མ་དབུལ་བར་བྱའོ། །དེ་ནས་སྒྲུབ་པ་པོ་གཙང་མས་གོས་གཙང་མ་བགོས་
ཏེ་ཀུ་ཤའི་ཁྲེས་ལ་ཉེ་བར་འདུག་པས་ལག་པ་གཡས་པས་སེངྒེ་མནན་ཏེ་ཇི་སྲིད་སེངྒེ་གཡོ་བར་བྱེད་པ་དེ་སྲིད་དུ་བཟླས་པར་བྱའོ། །གཡོས་པ་དང༌། རྣམ་པ་སྣ་ཚོགས་པའི་
མཚན་མ་སྐྱེ་སྟེ་འཇིགས་པར་མི་བྱེད་དོ། །དེ་ནས་རིག་པ་འཛིན་པས་ལན་བདུན་མངོན་པར་སྔགས་པའི་ཡུངས་ཀར་རྣམས་ཀྱིས་སེངྒེ་ལ་གཞུ་བར་བྱའོ། །སེངྒེ་སྒྲ་

95-1-406b

ཆེན་པོ་སྒྲོགས་པར་བྱེད་དོ། །སྒྲུབ་པ་པོའང་མ་བསམས་པར་དགོན་པ་ལས་འདའ་བར་མི་འགྱུར་རོ། །དེ་ནས་སྒྲུབ་པ་པོས་ལན་བདུན་བརྗོད་ནས་སེངྒེ་ལ་
འཇོགས་ཏེ་རིག་པ་འཛིན་པ་ཐམས་ཅད་ཀྱང་འདུས་ན་སེངྒེ་ལ་ཞོན་ཏེ་འཁོར་དང་བཅས་པ་འཕུར་བར་འགྱུར་རོ། །ཡིད་ཀྱིས་རླུང་ལྟར་འགྲོ་བ་དང༌། རིག་
པ་འཛིན་པའི་འཁོར་དུ་མ་དང༌། བསྐལ་པར་གནས་ཤིང་གང་གི་ཚེ་འཆི་བ་དེའི་ཚེ་གང་དུ་འདོད་པར་སྐྱེ་བར་འགྱུར་རོ། །སེངྒེའི་སྒྲུབ་ཐབས་སོ། །ནོར་སྒྲུབ་པར་བྱེད་པར་འདོད་ན་
དཀར་པོའི་ཟླ་བ་ཉ་ནས་བརྩམས་ཏེ་མི་སྨྲ་པར་འོ་མ་དང༌། ནས་ཟན་ཟ་ཞིང་ཇི་སྙེད་ཕྱི་མ་ཟླ་བ་གསུམ་གྱི་བར་དུ་རས་རིས་ཀྱི་སྤྱན་སྔར་འབུམ་བཟླས་པར་བྱའོ། །དེ་ནས་རས་རིས་
གཡོ་བར་འགྱུར་རོ། །ཡང་དེ་བཞིན་གཤེགས་པའི་གཟུགས་བརྙན་གཡོ་བར་བྱེད་དོ། །ནོར་གྱི་དངོས་གྲུབ་ཆེན་པོར་འགྱུར་རོ། །ནཱི་ལ་ཊ་ཀ་ལ་བརྒྱད་བརྒྱར་མངོན་པར་
སྔགས་ཏེ་མདུད་པ་བྱའོ། །གྱད་གཡུལ་དུ་རྒྱལ་བར་འགྱུར་རོ། །ཐལ་བ་ལ་ལན་ཉི་ཤུ་རྩ་གཅིག་བཟླས་ཏེ་སྤྱི་བོར་བཞག་པར་བྱས་ན་གཡུལ་དུ་རྒྱལ་བར་འགྱུར་ཏེ་གྱད་ཀྱི་
དངོས་གྲུབ་བོ། །དཀར་པོའི་ཚེས་གཅིག་ནས་བརྩམས་ནས་འོ་མ་དང་ལྷན་ཅིག་ཟངས་ཀྱི་སྣོད་དུ་བཞག་སྟེ་བརྒྱད་བརྒྱར་མངོན་པར་བཟླས་པ་བྱས་ནས་འཐུངས་ཤིག །དེ་བཞིན་

95-1-407a

དུ་ཉི་མ་བདུན་གྱིས་ཐོས་པ་འཛིན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་འོད་ཟེར་བྱུང་སྟེ་སྒྲུབ་པ་པོས་བསྐོར་བ་བྱས་ནས་
སྟེང་དུ་འགྲོ་སྟེ་རིག་པ་འཛིན་པར་འགྱུར་རོ། །འདོད་པའི་གཟུགས་ཅན་ལོ་བརྒྱ་སྟོང་ཕྲག་གསུམ་དུ་འཚོ་བར་བྱེད་དོ། །ནག་པོའི་བརྒྱད་པ་ལ་མཚན་མོ་གཅིག་སྨྱུང་བར་གནས་
པས་གཟུགས་བརྙན་གྱི་མདུན་དུ་གི་ཝང་བཞག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེའི་ཚེ་བླང་བར་བྱ་སྟེ་བླངས་པ་ཙམ་ལ་སྲེད་མེད་ཀྱི་བུའི་སྟོབས་སུ་འགྱུར་
ཏེ་གཞན་གྱི་མཚོན་ཆ་རྣམས་མཐུ་མེད་པར་འགྱུར་རོ། །གང་ཕྲེང་བ་དང་ལྡན་པ་དེ་གནས་པས་ལོ་སུམ་བརྒྱ་འཚོ་བར་བྱེད་དོ། །ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་
བར་གནས་པས་རས་རིས་ཀྱི་སྤྱན་སྔར་བིལ་བའི་ཤིང་གིས་མེ་རབ་ཏུ་སྦར་ནས་བེ་ཀངྐ་ཏའི་ཡམ་ཤིང་ལ་ཚ་བའི་ཏིལ་མར་གྱིས་བཏགས་པ་སྟོང་ཕྲག་བརྒྱར་སྦྱིན་སྲེག་གྱིས་
ཤིག །དོང་ཙེ་གཅིག་རྙེད་དོ། །དཀར་པོའི་བཅུ་གསུམ་པ་ལ་ཉིན་མཚན་དུ་སྨྱུང་བར་གནས་པས་ས་ལས་བྱུང་བའི་འདོད་པའི་ལྷ་བྱས་ནས་དེའི་ཁར་འབྲས་ཐུག་པོ་ཆེའི་
སྟོང་ཕྲག་བརྒྱ་སྦྱིན་སྲེག་གྱིས་ཤིག །ཉི་མ་བདུན་ལ་གནག་བུ་མོ་འདོད་པ་དེ་དབང་དུ་འགྱུར་རོ། །ནག་པོའི་བཅུ་བཞི་ལ་ཉིན་མཚན་དུ་སྨྱུང་བར་གནས་པས་དུར་ཁྲོད་དུ་སོང་

95-1-407b

སྟེ་ས་ལ་མ་ལྷུང་བའི་བ་ལང་གི་ལྕི་བས་དཀྱིལ་འཁོར་ཉེ་བར་བྱུག་པ་བྱས་ནས་མ་ཉམས་པའི་ཐོད་པ་བླངས་ཏེ་ཙནྡན་དམར་པོའི་ཆུས་བཀྲུས་ནས་མེ་ཏོག་དམར་པོ་དང༌། དྲི་དང༌། མེ་
ཏོག་གིས་མངོན་པར་མཆོད་ཅིང་དེ་ནས་ཐོད་པ་ལ་ཉེ་བར་འདུག་སྟེ་གསང་སྔགས་བཟླས་པས་དགུག་པར་བྱའོ། །ཇི་སྲིད་ཐོད་པ་གཡོ་བར་གྱུར་པ་དེ་སྲིད་དུའོ། །དེའི་ཆེ་གྲུབ་པར་
འགྱུར་རོ། །དེའི་ཚེ་སེན་མོས་གང་བཀུག་པ་དེ་འོང་སྟེ་གང་བརྗོད་པ་དེ་བྱེད་དོ། །ཞི་བར་བྱེད་པར་འདོད་ན་རས་རིས་ཀྱི་སྤྱན་སྔར་པདྨ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཞི་བར་
འགྱུར་རོ། །རས་རིས་ཀྱི་སྤྱན་སྔར་མཱ་ལ་ཏིའི་མེ་ཏོག་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཞི་བར་འགྱུར་རོ། །སྔོན་སྤྱད་པ་བྱས་པ་
ནག་པོའི་བཅོ་ལྔ་པ་ལ་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་མཆོད་པ་ཆེན་པོ་བྱས་ཏེ་གཏོར་མ་རྒྱ་ཆེན་པོ་དབུལ་བར་བྱའོ། །ཕྱི་རོལ་ཏུ་འབྱུང་པོ་ཐམས་
ཅད་པའི་གཏོར་མ་བྱིན་ཏེ་དེ་ནས་ནཱ་ག་གེ་སར་གྱི་ཕྱེ་མས་གཟུགས་བརྙན་བྲིས་ཤིག །དཀྱིལ་འཁོར་བཅིང་བའང་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཇི་སྲིད་དུ་སྐར་མདའ་
ལྟུང་བ་དེ་སྲིད་དུ་བཟླས་པར་བྱའོ། །སླར་ཡང་ཇི་སྲིད་རས་རིས་འགུལ་བ་དེ་སྲིད་དུ་བཟླས་པར་བྱའོ། །དངོས་གྲུབ་ཀྱི་མཚན་མ་གཞན་རྣམས་ཀྱང་འབྱུང་སྟེ་དེ་ནས་སངས་རྒྱས་དང་བྱང་ཆུབ་སེམས་དཔའ་

95-1-408a

ཐམས་ཅད་ལ་ཕྱག་བྱས་ནས་འཕུར་བའི་རིག་པ་འཛིན་པར་འགྱུར་རོ། །འདོད་པའི་གཟུགས་ཅན་དཔག་ཚད་སྟོང་ནས་མཐོང་བར་བྱེད་ཅིང་ཐོས་པར་བྱེད་དོ།
རིག་པ་འཛིན་ཐམས་ཅད་ཀྱིས་གནོད་པ་མེད་དོ། །སྔོན་སྤྱད་པ་བྱས་པས་ནག་པོའི་བཅུ་བཞི་ལ་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ནས་མ་ཉམས་པའི་
ལུས་བླངས་ཏེ་དྲི་དང༌། མེ་ཏོག་དང༌། བདུག་པས་མངོན་པར་མཆོད་ནས་ལག་པ་གཡས་པས་བྱིན་ཏེ་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །འབར་བ་ཙམ་གྱིས་རིག་
པ་འཛིན་པ་སྟོང་གིས་ཡོངས་སུ་བསྐོར་ཏེ་ནམ་མཁའི་མཐིལ་དུ་འཕུར་བར་བྱེད་དོ། །ལོ་བརྒྱད་གཉིས་ལོན་པའི་རྣམ་པ། སྐྲ་ལི་ཞིང་འཁྱིལ་བ། རིག་པ་འཛིན་པ་ཐམས་ཅད་
ཀྱིས་གནོད་པ་མེད་པའོ། །འབེབས་པ་ལ་འདུག་པས་སོ། །དུག་འཇོམས་པ་ལ་ཡལ་འདབ་ཀྱིས་སོ། །བདག་ཉིད་སྲུང་བ་ལ་བཟླས་པས་སོ། །དཀར་པོའི་བཅུ་བཞི་པ་ནས་བརྩམས་
ཏེ་ཇི་སྲིད་བཅོ་ལྔའི་བར་དུ་གཟུགས་བརྙན་གྱི་སྤྱན་སྔར་གསོ་སྦྱོང་ཅན་གྱིས་དག་པ་གོས་གཙང་མ་བགོས་པས་བཟླས་པར་བྱའོ། །གང་འདོད་པ་དེ་ཐོབ་པར་བྱེད་དོ། །མར་ལ་བརྒྱད་
བརྒྱར་མངོན་པར་སྔགས་པར་བྱས་ནས་འཐུངས་ཤིག །ཉི་མ་བདུན་གྱིས་ཡིད་གཞུངས་པར་འགྱུར་རོ། །རས་རིས་ཀྱིས་སྤྱན་སྔར་མ་ལླི་ཀའི་མེ་ཏོག་སྟོང་ཕྲག་བརྒྱད་སྦྱིན་

95-1-408b

སྲེག་གྱིས་ཤིག །མཚན་མོ་བདུན་ལ་རྫས་སྐྱེ་བར་འགྱུར་རོ། །དཀར་པོའི་བཅུ་བཞི་ལ་མཚན་མོ་གསུམ་དུ་སྨྱུང་བར་གནས་པས་ཨུ་དུམ་བཱ་རའི་ཤིང་གིས་མེ་རབ་ཏུ་སྦར་ནས་ཨུ་དུམ་
བཱ་རའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་གྱིས་ཤིག །དོང་ཙེ་ལྔ་བརྒྱ་རྙེད་དོ། །ནག་པོའི་བཅུ་བཞི་པ་ལ་གསོ་སྦྱོང་ཅན་གྱིས་
མར་མེ་སྟོང་ཕྲག་བརྒྱད་སྦར་ནས་མར་མེ་འཁྱིལ་བ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཕྱི་ནས་བཟླས་པ་དབུལ་བར་བྱའོ། །དེ་ནས་མིག་ཐོབ་པར་བྱེད་དོ། །ཤེས་རབ་ཀྱི་ཕ་རོལ་
ཏུ་ཕྱིན་པའི་གླེགས་བམ་རིང་བསྲེལ་དང་བཅས་པའི་མཆོད་རྟེན་དུ་བཞུགས་ནས་སྟོང་ཕྲག་བརྒྱད་མངོན་པར་སྔགས་པ་བྱས་ཏེ་སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་བྱ་བ་བྱས་ནས་ཉི་མ་གཅིག་ལ་ཐུན་གསུམ་དུ་ཡོངས་སུ་བཟླས་པ་ལན་བཅུ་གཉིས་སུ་བཟླས་པར་བྱའོ། །རྣ་བ་སོ་སོར་རྙེད་དོ། །ནད་ལ་འཕགས་པ་སྤྱན་རས་གཟིགས་
དབང་ཕྱུག་ཏིང་ངེ་འཛིན་ངེས་པར་སྐྱེས་པའི་ཆོ་གས་རས་སམ། འབྲས་བུ་ཅན་ལ་ཁ་དོག་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །དེའི་སྤྱན་སྔར་མཆོད་པ་ཆེན་པོ་བྱས་
ནས་སྟོང་ཕྲག་བརྒྱར་བཟླས་པར་བྱའོ། །ཀུ་ཤའི་སྟན་ལ་འོ་མ་དང༌། ནས་ཟན་ཟ་ཞིང་དུས་གསུམ་དུ་ཁྲུས་བྱེད་ཅིང་གཙང་མ་བགོས་པས་ཡན་ལག་བརྒྱད་ལྡན་པའི་གསོ་སྦྱོང་

95-1-409a

ཅན་གྱིས་ཚེས་གཅིག་ནས་བརྩམས་ནས་ཇི་སྲིད་གཅིག་གི་བར་དུ་བཟླས་པ་དབུལ་བར་བྱའོ། །དེ་ནས་ནད་རབ་ཏུ་ཞི་བར་འགྱུར་རོ། །སྔོན་སྤྱད་པ་བྱས་
པའི་འོ་མ་དང༌། ནས་ཟན་ཟ་བའམ། བ་ལང་གི་གཅིན་དང༌། ནས་ཟན་ཟ་བས་དུས་གསུམ་དུ་ཁྲུས་བྱ་ཞིང་གསོ་སྦྱོང་ཅན་གྱིས་རིང་བསྲེལ་དང་བཅས་པའི་མཆོད་རྟེན་དུ་རས་
རིས་བཞུགས་ནས་མར་མེ་བརྒྱད་སོ་སོར་སྦར་ཏེ་པདྨ་སྟོང་གིས་མཆོད་པར་བྱའོ། །ནག་པོའི་ཕྱོགས་ལ་བཟླས་པར་བྱའོ། །དཀར་པོའི་ཚེས་གཅིག་ནས་བསྒྲུབ་པར་བྱའོ། །ཟླ་
བ་ཉ་ལ་མཚན་མོ་གསུམ་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ཏེ་མཚན་ཐོག་ཐག་ཏུ་བཟླས་པར་བྱའོ། །གལ་ཏེ་རྒྱལ་པོར་འགྱུར་ན་སྒྲུབ་པ་པོའི་ཁང་པ་འབར་
བར་བྱེད་ཅིང་མེ་ཏོག་གི་ཆུན་བུ་གཡོ་བར་བྱེད་ན་དཀྱིལ་འཁོར་བའི་རྒྱལ་པོར་འགྱུར་རོ། །རས་རིས་ཀྱི་སྤྱན་སྔར་ཙནྡན་དཀར་པོས་དཀྱིལ་འཁྲོ་བྱས་ནས་དྲི་དང༌། མེ་ཏོག་
དང་། བདུག་པ་ལ་སོགས་པ་དང༌། གཏོར་མའང་ཕུལ་ནས་མེ་ཏོག་གི་གེ་སར་བརྒྱ་ཕྲག་གསུམ་བླངས་ཏེ་བརྒྱད་བརྒྱར་མངོན་པར་སྔགས་པར་བྱས་ནས་མར་གྱི་མར་མེ་གསུམ་
སྦར་ཏེ་ཨུ་དུམ་བཱ་རའི་ཡམ་ཤིང་གིས་མེར་རབ་ཏུ་སྦར་ནས་མེ་ཏོག་རེ་རེ་ལ་བརྒྱད་བརྒྱར་མངོན་པར་སྔགས་པར་བྱས་ནས་མར་གྱིས་བྱུགས་ཏེ་སྦྱིན་སྲེག་བྱའོ། །གང་འདོད་པ་

95-1-409b

དེ་དབང་དུ་འགྱུར་རོ། །མཚན་མོ་བདུན་དུ་དུས་གསུམ་དུ་ཡོངས་སུ་བཟླས་པར་བྱེད་ན་དེའི་མཚམས་མེད་པ་ལྔ་བསྲབས་པར་འགྱུར་རོ། །ཉི་མ་སོ་སོར་བརྒྱད་བརྒྱར་ཟློས་པར་བྱེད་ན་
སྡིག་པ་རྣམས་བསྲབས་པར་འགྱུར་རོ། །རྟག་ཏུ་བཟླས་པས་གང་འདོད་པའི་གྲོང་དེ་སོ་སོར་རྙེད་པ་དང༌། མིག་གིས་གང་མཐོང་བ་དེ་དབང་དུ་འགྱུར་རོ། །རྩོད་པ་ལས་རྒྱལ་བ་དང༌།
སྨྲ་བའི་མཆོག་ཏུ་འགྱུར་རོ། །ཏིལ་དང༌། མཱ་ཥའི་སྦྱིན་སྲེག་གྱིས་ཤིག །ནོར་སྐྱེད་པར་བྱེད་དོ། །བ་ཊའི་མྱུ་གུ་ཞོ་དང༌། སྦྲང་རྩི་དང༌། མར་གྱི་བཏགས་པ་སྟོང་ཕྲག་བརྒྱད་སྦྱིན་
སྲེག་གྱིས་ཤིག །དུས་མ་ཡིན་པར་འཆི་བར་མི་འགྱུར་རོ། །རས་རིས་ཀྱི་སྤྱན་སྔར་ཀླུ་ཤིང་གི་མེ་ཏོག་སྟོང་ཕྲག་བརྒྱད་ཀྱིས་མི་བདག་དབང་དུ་འགྱུར་རོ། །དེ་ནས་ཡང་ཤཱཀྱ་ཐུབ་
པས་སླར་ཡང་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་ཀུན་ཏུ་གཟིགས་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། སེམས་
དཔའ་ཆེན་པོ། ཁྱོད་ཀྱི་རིག་པའི་སྔགས་ཀྱི་ལེའུ་མཐའ་དག་རྣམ་པར་བཀོད་པའི་ཁྱད་པར་གྱི་ཚོགས་སྦྱིན་སྲེག་གི་ལས་རབ་ཏུ་སྦྱར་བས་རིག་པ་སྒྲུབ་པ་པོའི་མེ་ལ་རབ་
ཏུ་སྤྱོད་པའི་ཁྱད་པར་གྱི་ཆོ་ག་དང༌། གང་དུ་རབ་ཏུ་གནས་པས་རིག་པའི་སྤྱོད་པ་ལ་མངོན་པར་བརྩོན་པའི་སེམས་ཅན་གྱིས་རབ་ཏུ་སྦྱར་བར་བྱ་བ་ཡོད་དེ། དེ་གང་ཞེ་ན། འདིའི་

95-1-410a

རིག་པའི་སྔགས་ཀྱི་ཚིག་རྣམས་གསུངས་པ། ཏདྱ་ཐཱ། ཨོཾ་ཏིཥྛ་ཧ་རི་སིརྒ་ལ་ལོ་ཧི་ཏཀྵ་དེ་ཧི། ད་དཱ་པ་ཡ། ཧཱུཾ་ཕཊ་སྭཱཧཱ། འདི་ནི་སྤྱན་རས་གཟིགས་དབང་
ཕྱུག་གི་མེའི་སྙིང་པོ་སྟེ་ལས་ཐམས་ཅད་བྱེད་པ། འདོད་པ་ཐམས་ཅད་སྦྱིན་པ་བདག་ཉིད་དགོངས་སོ། །སྒྲུབ་པ་པོས་འདིས་མེ་ལ་སྦྱིན་སྲེག་བྱ་སྟེ་ལན་གཅིག་བཟླས་པའི་སྲེག་བླུགས་
གསུམ་མེ་ལ་སྦྱིན་སྲེག་བྱའོ། །མེ་སྤྱན་དྲངས་པར་འགྱུར་རོ། །དེ་བཞིན་དུ་ཞི་བཅན་དང༌། རྒྱས་པ་ཅན་དང༌། དྲག་པོའི་ལས་རྣམས་རབ་ཏུ་སྦྱར་བ་ལ་ཡམ་ཤིང་གི་ཤིང་རྣམ་པ་
གསུམ་དུ་འགྱུར་ཏེ། ཞི་བའི་དོན་དུ་མྱ་ངན་མེད་པའི་ཤིང་རླན་དང་བཅས་པས་ཁྱད་པར་དུ་བྱས་པ་མཐོ་གང་ངམ། ཁྲུ་གང་ཙམ་མམ། སོར་གསུམ་པའང་སྒྲུབ་པ་དང༌། འཇམ་
ཞིང་མཉེན་པ་རབ་ཏུ་སྔགས་པ་ནི་ཆོ་ག་འདི་བསྒྲུབ་པར་བྱའོ། །བུག་པ་མེད་ཅིང་ཁོང་སྟོང་ཡང་མ་ཡིན་པ། ནེ་ཙོའི་གཤོག་པ་འདྲ་བ་དང༌། དེ་བཞིན་དུ་ལྗང་གུ་དང༌། ལོ་མ་བསྐམས་
པའམ། ཁ་དོག་ནག་པོའང་སྦྱིན་པར་བྱའོ། །སྲིན་བུ་རྣམས་ཀྱིས་ཟོས་པ་སྤངས་ནས་བུག་པ་མེད་པའང་ཀུན་ཏུ་འཇོག་པས་ཁ་དོག་གཞན་མཆོག་དང༌། ཐ་མ་ཉིད་ཀྱང་སྤངས་
ནས་སྐམ་པོ་དེ་རྣམས་ཀྱང་སྤངས་པ་བསྲེགས་པར་ཀུན་ཏུ་སྤྱོད་དོ། །མ་རུལ་ཅིང་མི་འཁྱོག་པ་ཉིད་དང༌། གཞན་སྤང་བར་བྱའོ། །དེ་ནས་མེ་ཐབ་ཀུན་ནས་གྲུ་བཞི་པ་བྱས་

95-1-410b

ནས་འོག་ཉིད་དུ་བསྐོར་བར་བྱ་སྟེ་གཞུ་གང་དང༌། ཁྲུ་གང་གི་ཚད་ལས་ཁྲུ་གསུམ་མམ། ཁྲུ་གཉིས་སམ། ཁྲུ་བཞི་སྟེ་དེ་བཞིན་ཁོ་ནར་སྲོག་ཆགས་རྣམས་སྤངས་པ་རྟག་ཏུ་བྱེ་མ་སྔགས་
ཏེ་དེ་ལ་པདྨའི་རྣམ་པས་སོ། །དེ་ནས་ཁ་ཁྱེར་ཀུན་ནས་དཀྱིལ་འཁོར་གྱི་རྣམ་པ་གྲུ་བཞི་པའང་འབད་པས་སོ། །རས་རིས་ཀྱི་སྤྱན་སྔར་ཞི་བ་ཅན་དང༌། རྒྱས་པ་ཅན་ཡང་རུང་སྟེ་འདི་རྣམས་
ཡང་དག་པར་རབ་ཏུ་བསྒྲགས། མངོན་སྤྱོད་དུ་ནི་བཤད་པ་ལ། །དབུས་སུ་རྡོ་རྗེ་བྱ་བ་ནི། །རྩེ་མོ་གཉིས་ཀ་རྩེ་གསུམ་པ། །གཞན་ཡང་མེ་ཐབ་ཁྲུ་གཉིས་པ། །ཐད་ཀར་ཡང་ནི་བདུན་
པའོ། །དེ་བཞིན་གཙང་མའི་ཕྱོགས་རྒྱབ་ཏུ། །ཆུ་ཀླུང་དོགས་ཀྱི་ཕྱོགས་གཅིག་གམ། །བརྟན་པའི་ཕྱོགས་སམ་དུར་ཁྲོད་དམ། །ཁང་སྟོང་སྤྱིན་སྲེག་ལེགས་བརྩམ་བྱའོ། །དེ་བཞིན་ཁོ་
ནར་རི་རྩེ་ཡང༌། །ལྷ་ཡི་ཁང་པ་སྟོང་པ་དང༌། །རྟག་ཏུ་དགོན་པ་ཆེན་པོ་དང༌། །དེ་བཞིན་དུ་ཡང་གསུམ་རྣམས་ནི། །སྒྲུབ་པོའི་ཕྱོགས་སུ་གསུངས་པ་ཡིན། །གང་ཟག་མཆོག་གི་གནས་
དེ་རྣམས། །གསུངས་པའི་སྦྱིན་སྲེག་ལས་ཀུན་ལས། །ཀུ་ཤའི་ཁྲེས་ལ་ཉེར་འདུག་པས། །གནས་ནས་ཁྲུ་ཡི་ཚད་ལས་ནི། །སྦྱིན་སྲེག་ལས་རྣམས་ཁྱད་པར་དུ། །དེར་ནི་གསང་
སྔགས་ཤེས་པས་བྱའོ། །དངོས་གྲུབ་མྱུར་བ་ཁོ་ནར་གནས། །ཉིད་དུ་གནས་པར་ཐེ་ཚོམ་མེད། །ཤར་དུ་བལྟས་དང་བྱང་དུ་བལྟས། །ཞི་དང་རྒྱས་པ་ཅན་ལ་བྱ། །དྲག་པོ་ལ་ནི་ལྷོ་

95-1-411a

རུ་སྟེ། །དེ་ནས་སྔགས་པས་རྣམ་པར་སྤང༌། །ཤར་དུ་ཁ་བལྟས་ཞིབ་འཕེལ། །རྒྱས་པ་ལ་ཡང་བྱང་བལྟས་པ། །འདི་རྣམས་སྔགས་པས་དུས་ལྷན་ཅིག་
རིག་པ་བཟླས་པས་ཡང་དག་རྩམ། །བིལ་བ་ཨརྐ་པ་ལཀྵ། །ནྱ་གྲོ་དྷ་ཡིས་རྒྱས་ལས་བྱ། །མངོན་སྤྱོད་ཅན་ལ་ཤིང་རྣམས་ནི། །དཀར་དང་ཚ་བ་སྐྱུར་དང་རྣོ། །དེ་རྣམས་ཐམས་
ཅད་སྤང་བྱ་སྟེ། །ཐུབ་པ་རྣམས་ཀྱིས་བཀག་པ་ཡིན། །རྟག་ཏུ་ཞི་དང་རྒྱས་ལས་ལ། །བརླན་བཅས་ཤིང་ནི་རབ་ཏུ་བསྔགས། །དེ་བཞིན་སྐམ་པོ་དྲག་ལས་སོ། །ཐུབ་པ་རྣམས་
ཀྱིས་རྟག་ཏུ་སྤངས། །དེ་རྣམས་མེད་པའི་ཡམ་ཤིང་གིས། །ཤིང་དེ་རྣམས་སུ་བརྟག་པར་བྱ། །ལྗང་དང་སྣུམ་པ་འདྲ་བ་དང༌། །རྨ་བྱའི་མགྲིན་པ་དང་མཚུངས་པ། །དེ་བཞིན་
ཀུ་ཤའི་རྣམ་པ་ཡི། །ཞི་དང་རྒྱས་པ་རྟག་ཏུ་བྱ། །མརྒད་དང་ནི་འདྲ་བ་དང༌། །དེ་བཞིན་དཀར་པོའི་རྩ་རྣམས་ཀྱིས། །སྡིག་པའི་ལས་རྣམས་རྟག་ཏུ་བྱ། །རྒྱལ་བ་མཆོག་
གིས་བཀག་པ་ཡིན། །འདིར་ནི་དྲི་མེད་ཆུ་ལ་ཡང༌། །དག་པ་སྲིན་བུ་སྤངས་པ་ལས། །རྟག་ཏུ་དེ་ནས་མངོན་པར་བཀྲུ། །ཀུན་ནས་བསྐོར་བ་བྱ་བ་ཡང༌། །རང་སྣང་ཕྱི་རོལ་
བརྩོན་པ་འམ། །ཆོ་ག་ཇི་བཞིན་ཉེ་རེག་བྱ། །གཙང་མས་རྩྭ་ཡིས་སྒྲོན་མའི་ཚད་ལ་བྱ་བའོ། །དེ་ནས་ཁུ་ཚུར་ཚད་བྱས་ན། །འབད་པས་མེ་ནི་སྦར་བར་བྱ། །ཁ་ཡི་རླུང་གིས་

95-1-411b

ཕུ་མི་བྱ། །དེ་བཞིན་གོས་ཀྱི་མཐའ་ཡིས་དང༌། །གོས་ཀྱི་ཆུན་པོའམ་ཤམ་ཐབས་དང༌། །སྒྲིབ་གཡོགས་དག་ནི་སྤངས་པ་ཡིས། །ནམ་མཁའི་ནོར་དང་ཐ་དད་རླུང༌། །ཉེ་བར་བཅོམ་
དང་མངོན་དགའ་བའམ། །གཙང་མ་ཉམས་པ་བྲལ་བས་དང༌། །དེ་བཞིན་གོས་དང་ནོར་བུས་ཀྱང༌། །རླུང་ཡབ་བྱའོ་རླུང་བཟང་པོས། །མེ་ནི་ཡང་དག་བརྩམ་པར་བྱ། །དེ་ལས་
གྱུར་པའི་རླུང་འདི་ཡིས། །སྔགས་ཤེས་མེ་ནི་སྦར་བར་བྱ། །ཤིན་ཏུ་མཉམ་གཞག་སྦྱིན་སྲེག་དོན། །བུད་མེད་མཆོག་གཞན་བརྟག་པ་དག། བྱས་ནས་ཡང་ནི་མཐའ་རུ་ནི། །བ་
ཡི་མར་གྱི་སྲེག་བླུགས་གསུམ། །དེར་ནི་སྦྱིན་བྱ་དེ་ལས་ནི། །གང་ཡང་ཚད་དུ་བྱ་བའོ། །སངས་རྒྱས་སྐྱོབས་པ་ཐམས་ཅད་དང༌། །རང་རང་སྔགས་ཀྱི་མགོན་པོ་ལ། །དེ་ནས་ཇི་བཞིན་
འདོད་ཕྱག་བྱ། །དེ་ཚེ་མེ་ལ་སྦྱིན་སྲེག་བྱ། །གསང་སྔགས་ལན་བདུན་བཟླས་པ་ཡིས། །རྟག་ཏུ་མེ་ནི་སྤྱན་དྲང་ངོ༌། །བདག་ཉིད་རྩོམ་པའི་དྲི་ཞིམ་པོའི། །མེ་ཏོག་ཁོ་ནས་རྟག་
ཏུ་འབོད། །སྔགས་པ་གནས་ལ་མཁས་པ་ཡིས། །གདན་ནི་གནས་ལ་ཕུལ་བ་པ། །གསང་སྔགས་དེས་སོ་གཞན་དུ་མིན། །ཞོ་ལྡན་མར་དང་བསྲེས་པ་ལ། །སྦྲང་རྩི་བཏགས་པའི་
ཡམ་ཤིང་གསུམ། །རྒྱས་དོན་མེ་ལ་སྦྱིན་སྲེག་བྱ། །སྔགས་ཀྱི་ལས་ཀྱིས་ཐམས་ཅད་དུ། །པདྨའི་གདན་ལ་ཉེར་འདུག་པས། །ཞི་བའི་ལས་ཀྱི་སྦྱིན་སྲེག་བྱ། །རྒྱས་པ་ཅན་

95-1-412a

ལ་འདི་རྣམས་ཉིད། །སྦྱིན་བྱ་གཟུགས་མཐུན་སྔགས་རྣམས་ཀྱིས། །མངོན་སྤྱོད་ཅན་དུ་གནས་པ་ལ། །གཞན་གྱི་གཟུགས་སུ་བལྟ་བར་བྱ། །དྲི་
མ་མེད་པའི་ལྷ་རྣམས་ནི། །རིམ་པ་བཞིན་དུ་མེ་ཐབ་ཏུ། །ཇི་ལྟར་རྙེད་པའི་མེ་ཏོག་དྲི། །བདུན་དུ་ཡོངས་སུ་བཟླས་པ་ཡིས། །མངོན་པར་བོས་པ་དེ་ཡི་ཚེ། །འབྱུང་གནས་
ངེས་པར་གཞག་པ་རྣམས། །ཇི་ལྟར་གཉིས་ཀར་གནས་དེ་བཞིན། །ཡམ་ཤིང་རྫས་དང་བསྲེས་པ་དང༌། །མར་དང་སྦྲང་རྩི་ཡང་དག་ལྡན། །དེ་བཞིན་ཁོ་ནས་ཞོ་བསྲེས་
པས། །བྱའོ་སྟོང་ངམ་འབུམ་ཚད་དམ། །ཡང་ན་བརྒྱ་རྩ་བརྒྱད་རྟག་བྱ། །སྔགས་ནི་བླངས་ནས་དེ་བཞིན་དུ། །རིག་པ་ལན་གཅིག་བཟླས་པ་ཡི། །མིག་དང་གཙུག་ཕུད་
འབར་བ་ཡི། །ཕྲེང་བའི་མེ་ལ་མེ་ལྕེ་གཅིག །དེ་བཞིན་ཉིད་དུ་ཞི་བའི་ལས། །སྦྱིན་སྲེག་ངེས་པར་བྱ་བ་ཡང༌། །རྒྱས་པ་ཅན་ལ་དེ་དང་དབང༌། །དྲག་པོའི་ལས་ནི་སྨད་
པ་སྟེ། །རྒྱལ་བས་སྤངས་སོ་སྦྱིན་སྲེག་ལས། །རབ་སྦྱོར་མེ་ནི་བསྔགས་པར་འགྱུར། །སྒྲ་གཅན་བརྒྱད་ཅུའི་སྟོབས་དང་ལྡན། །རྒྱལ་བ་མཆོག་གིས་རབ་ཏུ་བསྔགས། །
དེར་ནི་གསང་སྔགས་རྟག་སྒྲུབ་བྱེད། །དཀར་བའི་མེ་ལ་སྦྱིན་སྲེག་བྱ། །གལ་ཏེ་ཁ་དོག་དམར་དེ་བཞིན། །རྟག་ཏུ་རྒྱས་པའི་དངོས་གྲུང་འདོད། །ནག་པོ་དུད་ཀ་སེར་

95-1-412b

སྐྱ་ལའང༌། །གཡོན་པ་ཅན་ཞེས་བྱ་བ་ཉིད། །ཁ་དོག་རྣམས་གསུམ་རབ་འཇུག་པ། །དངོས་གྲུབ་རྣམ་པ་གསུམ་ཡིན་ནོ། །སྔགས་པ་ལས་གཞན་ཁ་དོག་གང༌། །རྣམ་པ་སྣ་ཚོགས་
ཁ་དོག་ཉིད། །དེ་ལ་སྔགས་ཀྱིས་དངོས་གྲུབ་མེད། །སླར་ཡང་ལག་པའི་མཐིལ་འདིར་ནི། །རྣམ་པ་སྣ་ཚོགས་ཁ་དོག་ཉིད། །ཁ་དོག་གསལ་བ་དེ་འདྲ་ཡོད། །མེ་ནི་འབར་བ་མཐོང་
ནས་ནི། །སླར་ཡང་ལས་རྣམས་བརྩམ་པར་བྱ། །སྤྱན་དྲངས་བྱས་ལ་གཟུགས་ཁ་དོག །གལ་ཏེ་སྔགས་ཀྱི་དངོས་གྲུབ་འགྱུར། །སླར་ཡང་སྦྱིན་སྲེག་རབ་འཇུག་པ། །རས་ཀྱི་
ཆོ་ག་མཐོང་བ་ཡིས། །སྤྱན་དྲང་གཤེགས་སུ་གསོལ་བ་ཉིད། །མེ་ལ་སྔགས་ནི་བརྗོད་པར་བྱ། །སྔར་ནི་རབ་ཏུ་བཏགས་པས་ཀྱང༌། །དཀྱིལ་འཁོར་འདི་རུ་རྣམ་པ་གཞན། །
མཆོག་དེ་ཉིད་ཀྱིས་དེ་གྱིས་ཤིག། སྦྱིན་སྲེག་འདི་ལ་སྤྱན་དྲང་དང༌། །གཤེགས་སུ་གསོལ་བའི་ལས་ཅན་གྱིས། །ལས་རྣམས་དེ་ཉིད་ཀྱིས་བྱའོ། །དེར་ནི་མེ་ཡི་སྤྱོད་པའི་
ལས། །དེ་བཞིན་གཟུགས་དང་རས་རིས་ཀྱི། །སྤྱན་སྔར་བརྩམས་ནས་འགྲུབ་པར་བྱེད། །དེ་ལ་སྔགས་ནི་སྔར་བརྗོད་པ། །དེ་བཞིན་གཤེགས་པ་རྒྱལ་བས་བསྔགས། །
ལས་རྣམས་ཀུན་ནས་དེར་བྱ་འོ། །གཞན་པའི་ལས་རྣམས་མི་བྱ་སྟེ། །ཁྱད་པར་སྡིག་པ་ཅན་གྱི་ལས། །རྒྱལ་བ་མཆོག་གིས་སྨད་པ་དང༌། །གང་དུ་འཇིག་རྟེན་དང་འགལ་

95-1-413a

སྨད། །འཁོར་ལོས་བསྒྱུར་བ་ཉིད་དུ་ལངས། །དེ་ནས་བྱང་སེམས་ས་ཡི་བདག། དེ་བཞིན་མངོན་ཤེས་ལྔ་ཐོབ་པ། །དེ་ནས་ལྷ་ཉིད་འགྲུབ་པར་བྱེད།
འདིར་ནི་རྟག་ཏུ་སྦྱོར་ཤེས་པ། །རས་རིས་སྦྱིན་སྲེག་ལས་ལ་མཁས། །ས་འོག་བདག་པོ་ཉིད་དང་ནི། །བར་སྣང་ལ་ནི་སྤྱོད་པར་བྱེད། །དེ་ནས་ས་བླའི་ལྷ་དང་ནི། །གནོད་
སྦྱིན་ཉིད་དམ་གནོད་སྦྱིན་མོ། །འགུགས་པར་བྱེད་ཅིང་རྟག་ཏུ་ཡང༌། །རྒྱལ་སྲིད་ཀྱི་ནི་བདག་པོ་ཉིད། །ཡང་ན་ཡུལ་འདིར་འཁོར་བ་ཉིད། །ཡང་ན་རིག་དང་རིག་
འཛིན་ཉིད། །ལྷ་མིན་ཉིད་དང་སེམས་ཅན་ཀུན། །དབང་བྱེད་རྗེས་འགྲོ་འགུགས་པར་བྱེད། །སེམས་དཔའ་ཆེན་པོ་ཡང་དག་པ། །བྱང་ཆུབ་སེམས་དཔའ་བདག་ཉིད་
ཆེ། །སེམས་ཆེན་ས་བཅུར་གནས་བཅས་པ། །སྦྱིན་སྲེག་ལས་ཀྱིས་འགུགས་པར་བྱེད། །ས་སྟེངས་མི་རྣམས་སྨོས་ཅི་དགོས། །ལྷག་མའི་བདག་པོ་ཉིད་དེ་བཞིན། །
ཁྱད་པར་འཇིག་རྟེན་དབང་ཕྱུག་ཉིད། །འབྱུང་པོ་ཀུན་ལ་ཡང་དག་ངེས། །མི་བདག་ཉིད་དང་དེ་བཞིན་ཡང༌། །དབང་གི་དོན་དུ་སེམས་ཅན་ཀུན། །མི་བདག་དེས་སམ་མི་
དེས་ནི། །ས་སྟེངས་ཐམས་ཅད་མཉམ་པ་ཡིས། །ལས་རྣམས་དེ་བཞིན་ཀུན་ནས་ནི། །རྟག་ཏུ་སྦྱིན་སྲེག་གིས་བྱའོ། །ངེས་པར་ལས་ཀུན་ཡང་དག་བརྟེན། །བདག་

95-1-413b

ཉིད་བརྩམས་པས་ལྷན་ཅིག་སྒྲུབ། །དཔལ་གྱི་དོན་དུ་དེ་ཡི་ལས། །མཆོག་དང་བར་མ་ཉིད་དང་ཡང༌། །ཡང་ན་ཆུང་དུ་ཉིད་བསྒྲུབ་བྱ། །དེ་ཉིད་དུ་ནི་རྫས་ཀུན་གྱི། །དངོས་གྲུབ་
བརྗོད་པའི་དོན་དུ་སླར། །ལྷན་ཅིག་དངོས་གྲུབ་བལྟ་བར་བྱ། །སྦྱིན་སྲེག་ལས་ལ་ལེགས་འཇུག་པ། །ལས་རྣམས་ཀུན་ལ་ཕྱག་རྒྱ་བཅིང༌། །བདག་སྲུང་མར་དང་ལྡན་པ་ཡི། །
སྦྱིན་སྲེག་ལས་ལ་རབ་འཇུག་བྱེད། །དེ་ནས་རས་རིས་གསང་སྔགས་འདི། །བདུན་བཟླས་པ་འམ་བརྒྱད་བཟླས་པ། །རྟག་ཏུ་ལས་འདིས་སྤྱོད་ལམ་བྱ། །ན་མཿསརྦ་བུདྡྷ་
བོ་དྷི་སཏྭཱ་ནཱན། ཨ་པྲ་ཏི་ཧ་ཏ་ག་ཏི་སཏྲཱ་ནཱན། ཏདྱ་ཐཱ། ཨོཾ་ཛྲ་ལ་ཏིཥྛ་ཧཱུཾ། རུ་རུ་བི་ཤྭ་སམྦྷ་བེ་སྭཱཧཱ། ཤིང་ལ་སྦྱོར་བ་འདིས་བཟླས་ཏེ། །སླར་ཡང་གཉིས་སམ་བདུན་
བཟླས་པས། །སྔགས་རིག་མེ་ལ་སྦྱིན་སྲེག་གྱིས། །མེ་ཏོག་བདུག་པ་དྲི་ཡང་རུང༌། །ཀུན་ནས་ཐམས་ཅད་ཉིད་ལ་ནི། །ལན་བདུན་བཟླས་པ་འདི་ཉིད་ཀྱིས། །ཁྱོད་ཀྱིས་
རབ་ཏུ་བརྗོད་པར་བྱ། །ལས་རྣམས་ཐམས་ཅད་རྩོམ་བྱེད་པ། །ཆོ་ག་རྒྱུ་ཡི་སྔ་མ་ཡིས། །རབ་སྦྱོར་ཉིད་ཀྱིས་བྱ་བ་འོ། །ལས་རྣམས་ཀུན་ལ་སྔར་བཅིངས་པའི། །ཕྱག་རྒྱ་
ཆེན་མོ་གྲགས་ལྡན་མ། །དེ་བཞིན་བསྲུངས་པ་བྱས་གྱུར་ནས། །དངོས་གྲུབ་རྒྱུ་ལ་མཁས་པ་ཡིས། །ལས་རྣམས་ཐམས་ཅད་རྩོམ་པར་བྱོས། །གལ་ཏེ་ནུས་པ་མཐོང་བ་ན།།

95-1-414a

དགེ་བའི་སྒྲ་རྣམས་ཉིད་དང་ནི། །རྟག་ཏུ་འབྲས་ཅན་ས་དེ་ཡི། །གསང་སྔགས་ཇི་ལྟར་འདོད་བཞིན་དུ། །ངེས་པར་མཆོག་འདི་སྦྱིན་པའོ། །དང་པོ་ལས་ཀྱི་རབ་
སྦྱོར་བ། །གསང་སྔགས་རྒྱུ་ཡིས་རབ་བཞུགས་པ། །འབྲས་བུར་བཅས་པ་ཁོ་ན་ཡིས། །དངོས་གྲུབ་དེ་རྣམས་བསྒྲུབ་པར་བྱ། །རྒྱལ་བའི་སྒྲ་དང་ས་ཊ་ཧ། །རྔ་བོ་ཆེ་ཡི་དངོས་གྲུབ་ངེས། །
ཐམས་ཅད་དུ་ནི་སྨད་པར་བརྗོད། །སྦྱིན་སྲེག་ལ་ནི་གནས་བཅས་པ། །གཞན་ཡང་དགེ་མཚན་མཆོག་དང་ནི། །འདབ་ཆགས་ཅན་ནམ་དགེ་བའི་སྒྲ། །རྣམ་པ་སྣ་ཚོགས་ངེས་
སྒྲོགས་པའི། །སྒྲ་ཡང་རུང་སྟེ་རྒྱལ་བས་བསྔགས། །རབ་བསྔགས་དུས་བཅས་ལྷ་རྣམས་དང༌། །ཡིད་འོང་རྣམ་པ་སྣ་ཚོགས་སྒྲ། །གདུགས་དང་རྒྱལ་མཚན་བ་དན་དང༌། །བཙུན་
མོ་རྒྱན་གྱིས་བརྒྱན་པ་དང༌། །དེ་བཞིན་བུམ་པ་གང་བ་དང༌། །མཆོད་ཡོན་མཐོང་ན་དངོས་གྲུབ་རྒྱུ། །རྣམ་པ་འདི་ཡིས་བསྔགས་པའམ། །རབ་བསྔགས་འཇིག་རྟེན་གྱིས་མཆོད་
པའི། །དགེ་སློང་དང་ནི་དགེ་སློང་མ། །དེ་རྣམས་མཐོང་ན་གསང་སྔགས་ཀྱི། །སྣ་ཚོགས་སྤྱོད་ཡུལ་དངོས་གྲུབ་བོ། །ཞེས་སོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་
པ་ཆེན་པོའི་མདོ་སྡེ་རལ་པ་གྱེན་བརྫེས་ཀྱི་རྟོག་པ་ལས། བགྲང་ཕྲེང་སྲད་བུའི་ཆོ་གའི་ལེའུ་རབ་འབྱམས་བཅུ་གཅིག་པ་ཡོངས་སུ་རྫོགས་སོ།།    །།དེ་ནས་རས་རིས་

95-1-414b

ཀྱི་སྤྱན་སྔར་ཀླུ་ཤིང་གི་མེ་ཏོག་སྟོང་ཕྲག་བརྒྱད་ཀྱིས་མིའི་བདག་པོ་དབང་དུ་འགྱུར་རོ། །ནད་ཐམས་ཅད་ལས་རྐང་ཤུ་དང༌། གདུག་པའི་རྨ་རྣམས་ལ་སའི་གོང་བུ་ལ་ལན་བདུན་མངོན་
པར་སྔགས་པ་བྱིན་ན་ཉེ་བར་ཞི་བར་འགྱུར་རོ། །སྔོན་སྤྱད་པ་བྱས་པས་བ་བྱུང་ལྔས་ལུས་སྦྱང་བ་བྱས་ནས་དུས་གསུམ་དུ་ཁྲུས་བྱས་ཏེ་འོ་མ་བཏུང་བར་བྱའོ། །རྩ་བའི་རས་རིས་ཀྱི་སྤྱན་སྔར་
བརྒྱད་བརྒྱ་བཟླས་པར་བྱའོ། །ཕྱི་ནས་ནག་པོའི་བརྒྱད་པ་ལ་རས་རིས་ཀྱི་སྤྱན་སྔར་ཇི་ལྟར་ནུས་པའི་མཆོད་པ་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་བིལ་བའི་ཡམ་ཤིང་ལ་མར་
དང་། ཞོ་དང༌། སྦྲང་རྩི་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །འཕགས་པ་འཇམ་དཔལ་གྱི་སྤྱི་བོ་ནས་འོད་ཟེར་འབྱུང་བར་བྱེད་དོ། །དེས་སྒྲུབ་པ་པོ་ལ་བསྐོར་བ་བྱས་
ནས་བཅོམ་ལྡན་འདས་ཀྱི་གཟུགས་བརྙན་གྱི་མདུན་དུ་མི་སྣང་བར་འགྱུར་རོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་མཐོང་སྟེ་མཆོག་གསུམ་པོ་རྣམས་གང་གཉེར་བ་
དེ་རྙེད་དོ། །རིག་པ་འཛིན་པ་ཉིད་ཀྱི་རྒྱལ་སྲིད་དང༌། ཁྱོད་ཇི་འདྲ་བའི་བཅོམ་ལྡན་འདས་དེ་འདྲ་བ་ངའོ་ཞེས་སོ། །དངོས་གྲུབ་འདི་ནི་བླ་མ་མཆོད་པ་དང༌། སྙིང་རྗེས་སེམས་ཅན་
ཐམས་ཅད་ལ་སེམས་མཉམ་པས་སྦྱིན་པ་ཉིད་ཀྱིས་སྒྲུབ་པར་བྱེད་དོ། །ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་ཨརྒའི་ཡམ་

95-1-415a

ཤིང་གི་སྟོང་ཕྲག་བརྒྱད་སྦྱིན་སྲེག་གྱིས་ཤིག །གང་འདོད་པ་དེ་སྐད་ཅིག་ཉིད་ལ་འགུགས་པར་བྱེད་དོ། །ཨ་ཀ་རུ་དང༌། པྲི་ཡང་ཀུ་དང༌། ནཱ་ག་གེ་སར་རྣམས་
ཆ་མཉམ་པ་ཕྱེ་མར་བྱས་ཏེ་ཁམ་ཕོར་ཁ་སྦྱར་དུ་བྱས་ནས་སྟོང་ཕྲག་བརྒྱད་དུ་མངོན་པར་སྔགས་པས་ལུས་ལ་བྱུགས་ཏེ་གཡུལ་དུ་ཞུགས་ན་གཞན་གྱིས་མི་ཐུབ་པར་
འགྱུར་རོ། །སྤྱན་རས་གཟིགས་དབང་ཕྱུག་གི་སྤྱན་སྔར་འབུམ་ཕྲག་ཉི་ཤུ་རྩ་གཅིག་བཟླས་པས་རིག་པ་འཛིན་པར་འགྱུར་རོ། །འབུམ་ཕྲག་བཅུ་གཅིག་ཟློས་ཤིག །འཕགས་
པ་འཇམ་དཔལ་མཐོང་ངོ༌། །རས་རིས་ཀྱི་སྤྱན་སྔར་འབུམ་ཕྲག་བདུན་ཟློས་ཤིག །མི་སྣང་བར་འགྱུར་རོ། །ནད་ཀྱིས་བཏབ་པ་ལ་རས་རིས་ཀྱི་སྤྱན་སྔར་འབུམ་ཕྲག་བཅོ་ལྔ་
ཟློས་ཤིག །ནད་འཇོམས་པར་བྱེད་དོ། །སྔོན་སྤྱད་པ་བྱས་པས་འབུམ་ཕྲག་བཅུ་གཉིས་ཟློས་ཤིག། བཅུད་དམ། བཅུད་ཀྱིས་ལེན་སོ་སོར་རྙེད་དོ། །དེ་བྲོས་པས་གཉེར་
མ་དང༌། སྐྲ་དཀར་སྤངས་པར་འགྱུར་རོ། །ལོ་བརྒྱད་གཉིས་ལོན་པའི་རྣམ་པ་ཡུན་རིང་དུ་འཚོ་བར་འགྱུར་རོ། །འབུམ་ཕྲག་གསུམ་བཟླས་པས་ཡུངས་ཀར་རྒྱལ་པོ་སྟོང་
ཕྲག་བརྒྱད་སྦྱིན་སྲེག་གྱིས་ཤིག །རྒྱལ་པོའི་བཙུན་མོ་དབང་དུ་འགྱུར་རོ། །མཚན་མོ་བདུན་གྱིས་འདི་ལ་ནོར་རབ་ཏུ་སྦྱིན་ཏེ་འདོད་པ་ཉེ་བར་བཞག་པ་ནི་མ་གཏོགས་སོ། །

95-1-415b

རས་རིས་ཀྱི་སྤྱན་སྔར་ཨརྒའི་ཡམ་ཤིང་འབུམ་སྦྱིན་སྲེག་གྱིས་ཤིག །གསེར་སྲང་བརྒྱ་སོ་སོར་རྙེད་དོ། །འབྲས་ཡོས་སྟོང་ཕྲག་བརྒྱད་སྦྱིན་སྲེག་གྱིས་ཤིག །བགེགས་མེད་པར་འགྱུར་
རོ། །བི་ནྱཱ་ཀའི་ཤིང་སྟོང་སྦྱིན་སྲེག་གྱིས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །འབུམ་ཕྲག་གསུམ་ཟློས་ཤིག །རྐེད་པའི་ནད་མེད་པར་འགྱུར་རོ། །རིམས་ཀྱིས་བཏབ་པ་ལ་ཀུ་ཤས་
ཕྱག་པར་བྱའོ། །པུ་མོས་བཀལ་བའི་སྲད་བུ་ལ་སྟོང་ཕྲག་བརྒྱད་མངོན་པར་སྔགས་པ་བྱས་ནས་བཅིང་བར་བྱའོ། །སྐལ་བ་བཟང་པོར་འགྱུར་རོ། །དོང་ཀའི་མེ་ཏོག་སྟོང་ཕྲག་བརྒྱ་སྦྱིན་སྲེག་
གྱིས་ཤིག །གོས་བྱེ་བ་བཅུ་གཉིས་སོ་སོར་རྙེད་དོ། །རྒྱལ་གྱི་ལྕགས་ལས་བྱུང་བའི་སྲང་ཤིན་ཏུ་མཛེས་པ་ལ་འཁོར་ལོ་འདབ་མ་བཅུ་པ་བྱས་ནས་རིང་བསྲེལ་དང་བཅས་པའི་མཆོད་རྟེན་
དུ་རས་རིས་བཞུགས་ནས་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ཏེ་འཁོར་ལོ་བླངས་ནས་ཇི་སྲིད་དུ་མཚན་མ་བྱུང་བ་དེ་སྲིད་དུ་བཟླས་པར་བྱའོ། །གང་གི་ཆེ་མེ་
སྟག་འཕྲོ་བར་བྱེད་པ་དང༌། ཇི་སྲིད་འབར་བར་འགྱུར་བ་དེ་སྲིད་དུ་བཟླས་པར་བྱའོ། །དེ་ནས་གྲུབ་པར་འགྱུར་ཏེ་རིག་པ་འཛིན་པ་ཐམས་ཅད་འདུ་བར་བྱེད་ཅིང་འཁོར་དང་བཅས་པ་
འཕུར་བར་བྱེད་དོ། །རིག་པ་འཛིན་པའི་རྒྱལ་པོ་དང༌། བསྐལ་པ་ཆེན་པོར་གནས་པ་དང༌། ཐོགས་པ་མེད་པར་འགྲོ་བར་བྱེད་དོ། །སྔ་བར་ལངས་ནས་ལོར་བཟླས་པར་བྱེད་དོ། །མཆོག་

95-1-416a

སྦྱིན་པར་བྱེད་དོ། །ཟླ་བ་དྲུག་ཏུ་ལན་གཅིག་བརྗོད་པས་ནད་ཆེན་པོ་གྲོལ་ལོ། །ཟླ་བ་གཅིག་ཏུ་ཟློས་ཤིག །དུས་མ་ཡིན་པར་གུ་གུལ་གྱི་བདུག་པས་མཆེ་བའི་
དུག་འབེབས་པར་བྱེད་དོ། །ཉིན་གཅིག་པ་དང༌། ཉིན་གཉིས་པ་དང༌། ཉིན་གསུམ་པ་དང༌། ཉིན་བཞི་པ་ལ་སོགས་པ་རྣམས་སུའོ། །བུད་མེད་དབང་དུ་བྱེད་པ་ལ་རས་རིས་ཀྱི་སྤྱན་སྔར་
ལཱ་པན་ལ་སྦྲང་རྩི་བཏགས་པ་མཚན་མོ་བདུན་དུ་ཐུན་གསུམ་དུ་སྦྱིན་སྲེག་ཉི་ཤུ་རྩ་གཅིག་གྱིས་ཤིག་དབང་དུ་འགྱུར་རོ། །འདི་ནི་ཡུགས་ས་མོས་སྐྱེས་བུ་ཡིའོ། །རྒྱལ་པོ་ནི་
རས་རིས་ཀྱི་སྤྱན་སྔར་ཨརྒའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །རྒྱལ་པོའི་བློན་པོ་ལ་
སོགས་པ་ལ་མཚན་མོ་ཐུན་གསུམ་དུ་ལན་ཚྭ་ཉི་ཤུ་རྩ་གཅིག་སྦྱིན་སྲེག་གྱིས་ཤིག །དབང་དུ་འགྱུར་རོ། །མགོ་བོ་ལ་ལན་གསུམ་མམ། བདུན་དུ་མངོན་པར་སྔགས་ནས་
རྒྱལ་པོའི་སྒོར་འཇུག་པར་བྱེད་ན་རྒྱལ་པོའི་གནང་ཆེན་པོར་འགྱུར་རོ། །བརྒྱད་བརྒྱར་མངོན་པར་སྔགས་པའི་རྨ་བྱའི་མདོངས་ཀྱིས་ཕྱག་པར་བྱས་ན་དུག་འཇོམས་སོ། །
ལྡོང་རོས་ཨ་ཤྭཏྠའི་འདབ་མའི་ནང་དུ་བཏུམས་པར་བྱས་ནས་སྟོང་ཕྲག་བརྒྱད་དུ་མངོན་པར་སྔགས་པས་ཡང་དག་པར་བརྩམས་པར་བྱ་སྟེ་སྐལ་བ་བཟང་པོར་འགྱུར་རོ། །

95-1-416b

རས་རིས་ཀྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ཏེ་འོ་མ་དང༌། ནས་ཟན་ཟ་ཞིང་དུས་གསུམ་དུ་ཁྲུས་བྱས་ནས་གོས་ལན་གསུམ་བརྗེས་ཏེ་ཨ་ག་རུ་དང༌། ཏུ་རུཥྐ་དང༌། ཙནྡན་
རྣམས་བསྲེགས་ཤིང་དཀར་གསུམ་གྱི་གཏོར་མ་དབུལ་བར་བྱའོ། །འབྱུང་པོ་ཐམས་ཅད་པའི་གཏོར་མ་ཆུ་ལས་སྐྱེས་པའམ། ཐང་ལས་སྐྱེས་པའི་དྲི་ཞིམ་པོའི་མེ་ཏོག་དང༌། བའི་མར་
གྱིས་མར་མེ་གསུམ་མོ། །མཐར་མཚན་མོ་གསུམ་དུ་སྨྱུང་བར་གནས་པས་མཚན་ཐོག་ཐག་ཏུ་བཟླས་པར་བྱའོ། །གང་དོན་དུ་གཉེར་བ་དེ་རྙེད་དོ། །ཐུན་མཚམས་སུ་བཟའ་བའང་ཇི་
ལྟར་ནུས་པ་སྦྱིན་ནོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་མཚན་མོ་གསུམ་དུ་སྨྱུང་བར་གནས་པས་ཨ་ཤྭཏྠའི་ཡམ་ཤིང་ལ་ཞོ་དང༌། སྦྲང་རྩི་དང༌། མར་
གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག། དེ་ནས་རས་རིས་ལས་འོད་ཟེར་འབྱུང་བ་དང༌། ས་འགུལ་བ་དང༌། མར་མེའི་རྩེ་མོ་འཕེལ་བ་དང༌། ཕྲེང་བ་གཡོ་བར་བྱེད་པ་སྟེ་
མཚན་མ་འདི་རྣམས་ཀྱི་གྲུབ་པར་འགྱུར་རོ། །རྣ་བའི་མིག་སྨན་ཨ་ཤྭཏྠའི་འདབ་མའི་ནང་དུ་བཏུམས་ཏེ་སྟོང་ཕྲག་རྫོགས་པའི་སྲེག་བླུགས་བྱས་ནས་སྐྱིལ་མོ་ཀྲུང་གིས་ཉེ་བར་འདུག་སྟེ་
ཇི་སྲིད་གྲུབ་པ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །འབྲས་བུ་ཅན་ལ་གང་འདོད་པའི་རྫས་དེའི་མིང་བྲིས་ཏེ་སྟོང་ཕྲག་བརྒྱད་དུ་མངོན་པར་སྔགས་པ་བྱས་ནས་གང་དུ་

95-1-417a

ཀླུ་གནས་པའི་མཚོ་ཕྲན་དེར་དོར་བར་བྱའོ། །དེའི་ཀླུ་དེས་ལས་ཐམས་ཅད་རྫོགས་པར་བྱེད་དོ། །ཉི་མ་བདུན་གྱིས་ཇི་ལྟར་འདོད་པའི་གོས་སྦྱིན་པར་བྱེད་
དོ། །འབྲས་བུ་ཅན་ལ་མངོན་པར་འདོད་པའི་རྫས་མངོན་བར་བྲིས་ནས་དེ་བཞིན་དུ་ཁྲོན་པའམ། མཚོ་ཕྲན་དུ་གཞུག་པར་བྱའོ། །དེ་ནས་སྐྱེས་བུ་ཆུར་བྱི་འཛུལ་བྱེད་དུ་གཞུག་གོ །
དེར་ཡང་སྒྲ་ཆེན་པོ་སྐྱེས་བུས་ཐོས་ཏེ་ཕྱོགས་ཆེ་གེ་མོ་ན་རྫས་ལ་སོགས་པ་གནས་སོ། །དེ་ནས་བླངས་པར་བྱ་སྟེ་ཆུ་ཀླུང་གི་མཐའ་སྒྲོལ་བར་བྱེད་པ། བགྲོད་དཀའ་བ་ཅན་གྱི་མདུན་
སའམ། རྒྱལ་པོའི་ཕོ་བྲང་དུའང་རུང་སྟེ་ལྷ་རྣམས་དྲན་པར་བྱས་ཏེ་གཞན་གྱིས་མི་ཐུབ་པར་འགྱུར་རོ། །གང་དུ་འདོད་པ་དབང་དུ་བྱའོ། །དེ་འཕགས་པའི་ཞལ་དུའང་བཅུག་
ནས་ཅུང་ཟད་ཡང་དག་པར་གསུངས་པར་མཛོད་ཅིག །རིང་པོར་མི་ཐོགས་པར་དབང་དུ་འགྱུར་རོ། །ཆུ་སྣོད་དུ་བྱས་ནས་དེ་ལ་འཕགས་པ་སྤྱན་རས་གཟིགས་དབང་ཕྱུག་བསམ་
ཏེ་སྟོང་ཕྲག་བརྒྱད་དུ་མངོན་པར་སྔགས་པའི་ཆུ་དེས་མཆེ་བ་ཅན་ལ་གཏོང་བར་བྱའོ། །དུག་མེད་པར་འགྱུར་རོ། །དེ་ལ་བརྗོད་པའི་ཚོགས་དཀྱིལ་འཁོར་དུ་རབ་ཏུ་ཞུགས་
པ་ནི་དོན་མེད་པར་མི་འགྱུར་རོ། །ས་ལ་མ་ལྷུང་བའི་བ་བྱུང་བླངས་ནས་ཙཱ་རུ་བཟའ་ཞིང་མི་སྨྲ་བར་དཀྱིལ་འཁོར་བྱས་ནས་ཟླ་བ་ཉ་ནས་བརྩམས་ཏེ་ཇི་སྲིད་གསུམ་པའི་བར་

95-1-417b

དེ་སྲིད་དུ་བཟླས་པར་བྱ་སྟེ་འབུམ་བཟླས་སོ། །ཟླ་བ་དྲུག་ཏུ་ཚངས་པར་སྤྱོད་པ་དང༌། བརྟུལ་ཞུགས་འདི་ཉིད་སྤྱད་ཅིང་ཟླ་བས་དངོས་གྲུབ་དང༌། ཟླ་བ་དྲུག་གིས་འགྲོ་བ་མཐའ་དག་མངོན་
སུམ་དུ་མཐོང་བར་འགྱུར་རོ། །ལུས་ཀྱིས་ཀྱང་མཆོག་གི་དངོས་གྲུབ་ཐོབ་པར་བྱེད་དོ། །ཟླ་བས་སྔགས་ཐམས་ཅད་གྲུབ་པར་བྱེད་དོ། །གང་འདོད་པའི་ཀླུའི་རྒྱལ་པོ་མངོན་པར་བྲིས་ནས་
དེའི་སྟེང་དུ་རྐང་པ་གཡོན་པ་བཞག་སྟེ་གཡོགས་པའི་ཕྱོགས་སུ་འབུམ་བཟླས་པར་བྱའོ། །ཀླུའི་རྒྱལ་པོ་དེ་འོང་སྟེ་དེ་ཅི་བགྱི་ཞེས་སྨྲ་བར་བྱེད་དོ། །ཀླུ་ཐམས་ཅད་ཀྱི་གནས་སུ་རབ་
ཏུ་འཇུག་པར་གྱིས་ཤིག་ཅེས་བརྗོད་པར་བྱའོ། །དེར་རབ་ཏུ་འཇུག་པར་བྱེད་དོ། །དེ་བཞིན་དུ་གནོད་སྦྱིན་གྱི་རྒྱལ་པོ་བྲིས་ནས་སྒྲུབ་པར་བྱེད་ན་བཀའ་བསྒོ་བ་བྱེད་དོ། །ཐམས་ཅད་
འཛིན་པའི་གཙང་མའི་གནས་ནས་རྡུལ་ཆུང་དུ་བླངས་ཏེ་སྦྲུལ་གྱི་སྟེང་དུ་ཡོངས་སུ་ཐོར་ཅིག། སྦྲུལ་བཟློག་པ་བྱས་པར་འགྱུར་རོ། །སླར་ཡང་གལ་ཏེ་གྲོལ་བར་འདོད་པ་བརྗོད་པར་
བྱ་སྟེ་གོས་དཀར་པོའི་ཁ་དོག་ཅན་ལ་ས་ལས་བྱུང་བའི་ཕྱག་རྒྱ་བྱས་ནས་སྟོང་ཕྲག་བརྒྱད་མངོན་པར་སྔགས་ཏེ་མཆེ་བའི་སྟེང་དུ་འཇོག་ཏུ་བཅུག་ནས་ཁུག་ཅིག་ཤིའང་སློང་བར་
བྱེད་དོ། །ལྡོང་རོས་ལ་སོགས་པའི་རྫས་རྣམས་དང༌། རལ་གྲི་དང༌། སྟ་གྲི་དང༌། འཁོར་ལོ་དང༌། བྷུ་ཥུཎྜ་ལ་སོགས་པ་རྣམས་བ་བྱུང་ལྔས་སྦྱངས་ནས་སྟོང་ཕྲག་རྫོགས་

95-1-418a

པའི་སྲེག་བླུགས་བྱ་སྟེ་རྫས་གང་ཡང་རུང་བ་བླངས་ནས་རས་རིས་ཀྱི་སྤྱན་སྔར་ཆོ་ག་སྔོན་དུ་འགྲོ་བས་འབུམ་ཕྲག་ལྔར་ཟློས་ཤིག །ཕྱིས་ནས་ཇི་ལྟར་བྱས་
པའི་རིན་གྱིས་ལྡོང་རོས་བླངས་ནས་བྱང་ཆུབ་ཤིང་གི་ཡམ་ཤིང་གིས་མེ་སྦར་ཏེ་ཇི་སྲིད་མེའི་མདོག་ཏུ་གྱུར་པ་དེ་སྲིད་དུ་བསྲེག་པར་བྱའོ། །དེ་ནས་རྒྱུད་མཚུངས་པའི་བ་ལས་བྱུང་
བའི་འོ་མ་བུ་མོས་བསྲུབས་པས་མར་དུ་བྱས་ནས་ཐལ་བ་མར་ལ་གདབ་པར་བྱའོ། །དེ་བཞིན་དུ་ཞོས་བཀང་བའི་སྣོད་སྦྲང་རྩིས་བཀང་བ་ལའང་ངོ༌། །དེ་ནས་བླངས་ཏེ་གུར་གུམ་
གྱི་ཟ་མ་ཏོག་ཏུ་བཞག་ནས་བཅོམ་ལྡན་འདས་མ་འདི་ཉིད་ཀྱིས་བདག་ཉིད་སྲུང་བ་བྱས་ཏེ་ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་རས་རིས་ལ་མཆོད་
པ་རྒྱ་ཆེན་པོ་བྱས་ཏེ་ཨ་ཤྭཏྠའི་འདབ་མ་གསུམ་གྱིས་ཀུན་ཏུ་དཀྲིས་ནས་བཞིས་དགབ་པར་བྱའོ། །ཀུ་ཤའི་ཁྲེས་ལ་ཉེ་བར་འདུག་སྟེ་ལག་པ་གཡས་པས་མནན་ནས་ཇི་སྲིད་
དྲོ་བ་དང༌། དུ་བ་འཐུལ་བ་དང༌། འབར་བར་གྱུར་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་ཐིག་ལེ་བྱས་ནས་སེམས་ཅན་ཐམས་ཅད་དབང་དུ་བྱེད་དོ། །དུ་བས་མི་སྣང་
བའོ། །འབར་བས་ནམ་མཁའ་ལ་འགྲོའོ། །ལོ་སྟོང་ཕྲག་བཅུར་འཚོ་བར་བྱེད་དོ། །སེམས་ཅན་ཐམས་ཅད་ཀྱིས་མི་ཚུགས་སོ། །དེ་བཞིན་དུ་མིག་སྨན་པ་བླ་སྒྲུབ་པར་བྱེད་

95-1-418b

པ་དང༌། གི་ཝང་ལ་ཆོ་ག་འདིའོ། །དཀར་པོའི་བཅོ་ལྔ་ལ་པདྨའི་འདབ་མར་བཞག་སྟེ་རས་རིས་ལ་མཆོད་པ་ཆེན་པོ་བྱས་ནས་ལག་པ་ཁ་སྦྱོར་གྱིས་བླངས་ཏེ་ཇི་སྲིད་དྲོ་བ་དང༌། དུ་བ་འཐུལ་བ་
དང༌། འབར་བར་གྱུར་པ་དེ་སྲིད་དུ་བཟླས་པར་བྱའོ། །འདི་ཉིད་ལ་དངོས་གྲུབ་རྣམ་པ་གསུམ་མོ། །རས་རིས་ཀྱི་སྤྱན་སྔར་འབུམ་ཕྲག་བཅུར་ཟློས་ཤིག །དེ་ནས་བཟོ་བོ་དབང་པོ་མཚལ་
བ་མིན་པ་གསོ་སྦྱོང་ཅན་གྱིས་ལྕགས་གསུམ་གྱིས་པདྨ་འདབ་མ་བཅུ་པའམ། བརྒྱད་པ་གདན་དང༌། རྒྱན་གྱིས་བརྒྱན་པ་བྱས་ནས་གུར་གུམ་དང༌། གི་ཝང་དང༌། ག་བུར་རྣམས་ནམ་
མཁའི་ཆུས་བཏགས་པ་པདྨར་བཅུག་ཅིང་དཀར་པོའི་བརྒྱད་པ་ལ་རས་རིས་ལ་མཆོད་པ་ཆེན་པོ་བྱས་ནས་མཚན་མོ་གསུམ་དུ་སྨྱུང་བར་གནས་པས་སྐྱིལ་མོ་ཀྲུང་གིས་འདུག་སྟེ་སྡིག་
པ་བཤགས་པ་དང༌། གསོལ་བ་གདབ་པ་ལ་སོགས་པ་བྱས་ནས་ལག་པ་གཡས་པས་པདྨ་བླངས་ནས་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །དེ་ནས་པདྨ་དེས་འཁོར་དང་
བཅས་པ་དགའ་བར་འགྱུར་རོ། །སེམས་ཅན་ཐམས་ཅད་ཀྱིས་མི་ཚུགས་སོ། །ལོ་སྟོང་ཕྲག་བཅུར་འཚོ་བར་བྱེད་དོ། །དེ་བཞིན་དུ་གདུ་བུ་དང༌། ཅོད་པན་དང༌། ལྕགས་སྒྲོག་དང་
རྡོ་རྗེ་དང༌། དགྲ་སྟ་དང༌། འཁོར་ལོའང་ཞེས་པའོ། །འདི་ནི་འཁོར་ལོའི་ཁྱད་པར་ཏེ་ལྕགས་ལྔ་པའི་འཁོར་ལོ་བྱས་ནས་སོ་རྣོན་པོ་འཁོར་ལོ་མཚན་ཉིད་ཕུན་སུམ་ཚོགས་པ་

95-1-419a

མཐོ་གང་གི་ཚད་དོ། །གངྒཱའི་འགྲམ་གཉིས་ཀྱི་ས་བླངས་ནས་རས་རིས་ཀྱི་སྤྱན་སྔར་གོང་བུར་བྱའོ། །དེ་ལ་འཁོར་ལོ་རབ་ཏུ་བཞག་ནས་ཙནྡན་དམར་པོས་
མཆོད་དེ་ཀ་ར་བཱི་རའི་མེ་ཏོག་དམར་པོ་དང༌། ཕྲེང་བ་ཕུལ་ནས་དཀར་པོའི་བརྒྱད་པ་ལ་གསོ་སྦྱོང་ཅན་གྱིས་སྨྱུང་བར་གནས་པས་སློང་མོས་དགེ་འདུན་ལ་སྟོན་མོ་བྱས་ཏེ་དངོས་
གྲུབ་སྩལ་བར་བྱའོ། །གཙང་མ་གོས་གཙང་མ་བགོས་པས་སྙིང་རྗེའི་སེམས་ཀྱིས་རབ་ཏུ་སྦྱར་བར་བྱའོ། །རས་རིས་ལ་མཆོད་པ་ཆེན་པོ་བྱས་ནས་དྲི་དང༌། མེ་ཏོག་དང༌།
བདུག་པ་ལ་སོགས་པ་རྣམས་ཕུལ་ནས་ཇི་ལྟར་ཉེ་བར་འབྱོར་པའི་མར་མེ་ཕུལ་ནས་འཁོར་ལོའི་ཕྱོགས་བཞི་རུའང་མར་མེ་བཞི་དང༌། གུ་གུལ་གྱི་བདུག་པ་དབུལ་བར་
བྱའོ། །ཀུ་ཤའི་ཁྲེས་ལ་ཉེ་བར་འདུག་སྟེ་ཙནྡན་དམར་པོས་བཏགས་པ་རྣམས་ལ་ལན་རེ་བཟླས་ཏེ་རེ་རེས་བསྣུན་པར་བྱའོ། །ཇི་སྲིད་སྟོང་ཕྲག་བརྒྱད་ཀྱི་བར་དུའོ། །དེ་ནས་
འཁོར་ལོ་སྒྲ་དང༌། འོད་ཟེར་འཕྲོ་བ་དང༌། དེ་ནས་འབར་རོ། །གཉིས་པ་ལ་འཁོར་ལོ་ངེས་པར་འགྲོ་སྟེ་དེ་ནས་སྒྲུབ་པ་པོས་སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་བྱས་ནས་རིག་པ་ཟློས་ཤིག །དེ་བླངས་པར་བྱའོ། །བླངས་པ་ཙམ་གྱིས་འཁོར་དང་བཅས་པ་རིག་པ་འཛིན་པར་འགྱུར་ཏེ་དཔག་ཚད་སྟོང་ཕྲག་བཅུར་རིག་པ་

95-1-419b

འཛིན་པ་ཆེན་པོ་ཀླུ་དང༌། གནོད་སྦྱིན་གྱི་རིག་པ་འཛིན་པ་ཐམས་ཅད་ཀྱི་མང་དུ་འདོད་པར་འགྱུར་ཏེ་ལོ་སྟོང་ཕྲག་ལྔ་འཚོ་བར་བྱེད་དོ། །ཤི་ནའང་བདེ་བ་ཅན་དུ་སྐྱེ་བར་འགྱུར་རོ། །
ནས་རིལ་བུ་སྒྲུབ་པར་འདོད་ན་སེ་ལེ་ཏ་ཀ་དང༌། ཙནྡན་དམར་པོ་དང༌། རྒྱ་སྐྱེགས་དང༌། གུ་གུལ་དང༌། ཏཱ་ར་བར་ཏ་ཀའི་རྩ་བ་དང༌། ལྕགས་ཀྱི་ཕྱེ་མ་དང༌། གི་རི་ཀ་རྞི་དང༌།
འབྲུའི་ཕུབ་མ་དང༌། རུ་རྟ་དང༌། རྒྱ་སྤོས་དང༌། སྦྲང་རྩི་དང༌། པི་པི་ལིང་དང༌། ཏུ་རུ་ཥྐ་རྣམས་གཅིག་ཏུ་བྱས་ནས་ཕྱེ་མ་ཞིབ་མོར་བྱེད་དུ་གཞུག་གོ །དེ་ནས་སེར་སྐྱར་རྒྱུད་མཚུངས་
པའི་བའི་འོ་མ་བླངས་ནས་བུ་མོས་བསྲུབས་པའི་མར་གྱིས་གཅིག་ཏུ་བྱས་ནས་ཕྱེ་མ་དེས་རྒྱ་ཤུག་གི་ཚིག་གུ་ཙམ་གྱི་རིལ་བུ་བྱེད་དུ་གཞུག་གོ། །དེ་ནས་དཀར་པོའི་བརྒྱད་པའམ།
དཀར་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པས་ཡན་ལག་བརྒྱད་པའི་གསོ་སྦྱོང་ཅན་གྱིས་རིལ་བུ་ལྔ་ཙམ་བླངས་ཏེ་ཨ་ཤྭཏྠའི་འདབ་མའི་ནང་དུ་བཏུམས་པ་བྱས་
ནས་རས་རིས་ཀྱིས་སྤྱན་སྔར་བགྲང་ཕྲེང་དང༌། ཏིལ་མར་དང༌། ཕྱེ་མ་ལ་སོགས་པ་གཞན་ལ་སྦྱིན་པར་བྱའོ། །ཀུ་ཤའི་ཁྲེས་ལ་ཉེ་བར་འདུག་སྟེ་མཆོད་པའི་ཆོ་ག་བྱས་པས་ལག་
པ་གཡས་པས་མནན་ཏེ་ཇི་སྲིད་དུ་བ་འཐུལ་བ་དེ་སྲིད་དུ་བཟླས་པར་བྱའོ། །ཡང་དག་པར་བགོས་ཏེ་ཁར་བཅུག་པས་མི་སྣང་བར་འགྱུར་རོ། །ལྷ་གཟུགས་ཅན་རྣམས་འོང་ངོ༌། །གྲུབ་

95-1-420a

པ་རྣམས་ཐམས་ཅད་འཐོན་ནས་མཐོང་ངོ༌། །ལོ་བརྒྱ་ཕྲག་ལྔར་འཚོ་བར་བྱེད་དོ། །དེ་ནས་འབར་བྱེད་ནམ་མཁའ་ལ་འགྲོ་བར་འགྱུར་རོ། །དངོས་
གྲུབ་རྣམས་གཉིས་སོ། །འདིའང་བཅོམ་ལྡན་འདས་མའི་རྩ་བའི་རིག་པའི་ལས་སྒྲུབ་པའི་ཐབས་སུ་འགྱུར་རོ། །གསུམ་པ་འམ། བདུན་པའི་སྒྲུབ་པ་ལ་མཚམས་མེད་པ་
ལྔ་བྱེད་པའང་འགྲུབ་པར་འགྱུར་རོ། །རྩ་བའི་སྙིང་པོས་ཀྱང་ལས་འདི་རྣམས་འགྲུབ་པར་བྱེད་པ་དེ་ཇི་ལྟ་བ་བཞིན་དུ་རྟོག་པར་བྱེད་དོ། །བཅོམ་ལྡན་འདས་མའི་རྩ་བའི་
རྟོག་པར་སྒྲུབ་ཐབས་ཐམས་ཅད་ཅེས་བྱ་བ་འདི་རྫོགས་སོ།།      །།

95-1-420b


